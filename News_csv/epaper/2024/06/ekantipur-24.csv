शीर्षक,विवरण
भ्रष्टाचारका फाइलले थिचिएका मुख्यसचिव अख्तियारको मुद्दापछि निलम्बित,"किन यसरी देशको प्रशासनिक र स्थायी सरकार प्रमुखमाथि नै मुद्दा लाग्ने गर्दछ भन्ने प्रश्न उठ्दछ । सरकारले जति पनि ठूला आर्थिक कारोबार हुने ठाउँ वा पदमा नियुक्ति गर्दा कबुल गराएर मात्र नियुक्ति गर्ने गरेको पाइन्छ । नियोजित रूपमा भ्रष्टाचार गर्न अदम्य दुस्साहस गर्न सक्ने, कमाउन सक्ने र कमाएर ठूलो राशि बुझाउन सक्ने एसम्यान अर्थात् भनेबमोजिम गर्न सक्नेलाई मात्र नियुक्ति गर्ने प्रवृत्ति हामीकहाँ पहिलेदेखि नै चलिआएको हो । पहिलेका नियुक्तिलाई हेरौं न । पहिले भ्रष्टाचार लागेका र पदबाट हटाइएकाहरूको अनुहार हेरेमा नै तिनका अनुहारमा तिनलाई नियुक्ति गर्ने गराउने प्रधानमन्त्री, मन्त्री वा दलका अध्यक्षको छाया प्रस्ट देखिन्छ ।यी भ्रष्टाचारमा नियुक्तिकर्तातिर हेर्ने हो भने कांग्रेस, एमाले, माओवादी तीन वटै दलले तिनीहरूलाई पत्याएको अभिलेखबाट देखिन्छ । विकल पौडेललाई नियुक्ति गर्नेहरू नै हेरौं न, सरकार र प्रधानमन्त्रीहरू यी तीन वटै पार्टीको मिलिभगत देखिन्छ । लोकमानसिंह कार्की, दीप बस्नेत, राजनारायण पाठक, दिगम्बर झा, गजेन्द्र ठाकुर, सुगतरत्न कंसाकार, विकल पौडेल, सुनील पौडेललगायतका नियुक्तिहरू केलाउँदा नै काफी हुन्छ, कुन नियत र उद्देश्यले गरिएका थिए भन्नेबारे । मुख्यसचिव वैकुण्ठ अर्याललाई पनि एनसेल खरिदबिक्रीको चाँजोपाँजो मिलाउन, एनसेललाई रिन्यु नगरेर अवधि सकिएको स्मार्ट टेलिकम दिलाएर एनसेलको १० वर्ष म्याद स्वतः थप्न लगाउन दूर सञ्चार नियम संशोधनदेखि नै प्रयोग गरियो । एनसेल र विकलसुनील पौडेल र उनीहरूलाई परिचालन गर्ने शक्ति केन्द्रको डिजाइनमा मुख्यसचिवमा ल्याइएको स्पष्ट छ । मुख्यसचिव शंकरदास वैरागीलाई राजीनामा गराएर राष्ट्रिय सुरक्षा सल्लाहकार बनाएर अर्याललाई मुख्यसचिव बनाइयो । अर्याललाई ल्याउन धेरै थरीको बल प्रयोग भएको देखिन्छ ।मुख्य बल त एनसेलको खरिदकर्ता र विकल भ्राताहरूकै हो । उनलाई पत्याएर ल्याउनेको अनुहार हेरे मात्रै पुग्छ । सरकारमा रहने प्रधानमन्त्री र दलको अध्यक्ष नै आफ्नो समर्थनमा भएपछि भ्रष्टाचार गर्नलाई डर पनि भएन । अख्तियारले केही गर्दैन भन्ने आश्वासनले काम गर्ने भएकाले पनि भ्रष्टाचार खुलमखुला हुने गरेको छ । टेरामक्स अझ जिउँदै छ, राजनीतिक दबाबले अख्तियारले ढिला गरेको यो काण्ड पनि चाँडै विशेष अदालत पुग्ला नै । अहिले मुद्दा लाग्यो अर्याललाई । तर, उनलाई यो अवस्थामा ल्याउने त नियुक्तिकर्ताहरू नै हुन् । नियुक्तिकर्ताहरूले उनलाई नपत्याएको भए, नियुक्ति नगरेको भए त चाहेर पनि उनले भ्रष्टाचार गर्ने मौका पाउने थिएनन् नि । सहसचिव छउन्जेल त यिनको कार्यसम्पादनमा विवाद आएको थिएन । जब निर्णायक सचिव पदमा पुगे, तब यिनमा राजनीतिक नेतृत्वको छायामा विचलन आउन थाल्यो । त्यत्रो लामो क्यारिअरको अन्ततः बदनामीबाट समापनमा पुग्यो । यसरी गलत रूपमा नियुक्ति गरी देशलाई भड्खालोमा पारेर भ्रष्टहरूको स्वर्ग बनाउनेहरू झन्डा फहराएर सिंहदरबारमा राज गरिरहेछन् । देशको चिन्ता आम नागरिकलाई छ तर उनीहरूलाई भने छैन । समग्रमा अर्यालमाथि भ्रष्टाचार मुद्दा लागेर उनी स्वतः निलम्बनमा पुगेका छन् । यो विषयमा कानुनी निरूपण हुन्छ नै, तर विवादित मानिसलाई अवकाशकै मुखमा मुख्यसचिवलाई राजीनामा गर्न लगाएर उसको ठाउँमा किन नियुक्ति दिइयो, यसको जवाफ प्रधानमन्त्रीले दिनुपर्छ ।"
निकुञ्ज संरक्षणमा महिला अधिकारी,"(चितवन) नेपालको पहिलो निकुञ्ज चितवन राष्ट्रिय निकुञ्जमा मुख्य कार्यालय र चार सेक्टर कार्यालय छन् । सेक्टर कार्यालयमध्ये एउटा माडी बगई सेक्टरको प्रमुख हुन् मधु नेपाली । चितवन निकुञ्ज कार्यालयमा अधिकृतस्तरका आठ जना संरक्षण अधिकृत कार्यरत रहँदा महिला दुई जना छन् । त्यसमध्येकी एक मधुले सेक्टर हाँकेकी छन् । ५० वर्ष नाघेको निकुञ्जमा सेक्टर प्रमुख हुने पहिलो महिला उनै हुन् ।०७८ मा लोक सेवा आयोगले निकालेको विज्ञापनमा नजर परेपछि मधुले फर्म भरिन् । परीक्षा पास गरेर तत्कालीन सहायक संरक्षण अधिकृतको नियुक्ति बुझेपछि सुरुमा उनी खप्तड राष्ट्रिय निकुञ्ज गइन् । त्यहाँबाट चितवन आइन्् । माडी बगई सेक्टर कार्यालयको प्रमुख भएर पद सम्हालेको गत पुस १ देखि हो । जसअन्तर्गत दुई रेञ्जपोस्ट र चार पोस्ट छन् । बगई कार्यालयमा १२ जना कर्मचारी छन् । मधुसहित दुई जना मात्रै महिला कर्मचारी छन् । मधु दलित समदुायकी महिला हुन् । यो पदसम्म पुग्ने उनको यात्रा अनुभव कस्तो रह्यो ? मधु भन्छिन्, हाम्रो बाबाले छोरी या फरक समुदायका हौं भन्ने भावना हामीमाथि पर्न दिनुभएन । पढ्नुपर्छ, राम्रो बानी बनाउनुपर्छ भन्नुभयो । त्यहीअनुसार हामीले मिहिनेत गरेर पढेको हो । यो अवसर मिहिनेतअनुसार हासिल गरेको योग्यताको उपज हो । मधुको मूल थलो तनहुँको रिसिङ हो । उनकी आमा सुकुमाया र बाबु डिलबहादुर नेपाली हुन् । तीन सन्तानमध्ये पहिली मधुको जन्म २०५३ वैशाख १७ मा रिसिङमै भएको हो । त्यसपछि बहिनी सीता र भाइ राजकुमार जन्मिए । गाउँमा घरनजिकै विद्यालय थियो । त्यही विद्यालयबाट एसएलसीसम्म पढेका मधु पछि विदेशिए । अनि कमाइका लागि विदेश गए । मधुका बुबाले दुई वर्ष कतार र अरू समय साउदीमा काम गरेर २२ वर्ष बिताए । मधुले शिशु कक्षा गाउँकै स्कुलमा पढिन् । कक्षा १ पढ्ने बेलामा बुबाले परिवार दमौली सारे । दमौलीमा डेरामा बसेर उनको स्कुले जीवन सुरु भयो । उनले कक्षा १ देखि ३ सम्म दमौलीको मनोकामना इंग्लिस बोर्डिङ स्कुलमा पढिन् । त्यसपछि मधुका बुबाले नवलपरासी गैंडाकोटमा घडेरी किने । आमा र भाइबहिनीसहित मधु गैंडाकोट सरिन् । गैंडाकोटको नमुना इंग्लिस स्कुलमा ४ देखि कक्षा १२ सम्म पढिन् ।२०६९ को एसएलसी परीक्षामा उनी ७९६९ प्रतिशत ल्याएर उत्तीर्ण भइन् । त्यसपछि विज्ञान विषय लिएर कक्षा ११ र १२ सोही विद्यालयमा नै पढिन् । नम्बर राम्रो आएको थियो । मेडिकल लाइन वा इन्जिनियरिङ पढ्ने रहर नजागेको होइन । उनको मनमा नर्सिङ पढ्छु भन्ने थियो । तर वन विज्ञानका विषयमा पनि सुनेकी थिइन् । चितवन रामपुरमा कृषि तथा वन विज्ञान विश्वविद्यालय थियो ।विश्वविद्यालय रामपुरमा भए पनि वन क्याम्पस हेटौंडामा थियो । उनले प्रवेश परीक्षा उत्तीर्ण गरेर हेटौंडा क्याम्पसमा बीएस्सी फरेस्ट्रीमा भर्ना भइन् । २०७६ सालमा पढाइ पूरा भयो । त्यसपछि एमएससी पनि भर्ना भइन् । जसको थेसिस पूरा गर्न मात्रै बाँकी छ । बीएस्सी सकिएसँगै उनको मन जागिरतिर पनि जान थाल्यो । निजी र संघ संस्थामा जागिर खान नखोजेकी हैनन् तर अवसर पाइएन भन्छिन् उनी ।पढाइसँगै उनको बुबाको धोको थियो सन्तानले सरकारी जागिर खाउन । स्कुल पढ्दा नै मधु हाजिरी जवाफ प्रतियागितामा सहभागी हुन्थिन् । विद्यालयमा बिहान एसेम्ब्ली हुँदा विभिन्न प्रश्नहरू सोधिन्थे । मधुले पनि थुप्रै पटक त्यसको जवाफ दिएर शिक्षाहरूबाट स्याबासी पाएकी थिइन् । तर बुबाले भने जस्तो सरकारी जागिर खान के गर्नुपर्छ भन्ने थाहा पाएको बीएस्सी पढ्न लागेपछि नै हो भन्छिन् उनी । हाम्रो हजुरबुबा तीन भाइ र बाबाहरू पनि तीन भाइ । तर हाम्रो शाखा सन्तान कसैले पनि सरकारी जागिर खाएका थिएनन् । पियनसम्म थिइनन् । त्यसैले हामीले सरकारी जागिर खाए हुन्थ्यो भन्ने बुबाको ठूलो धोको थियो तर कसरी खाने ? लोक सेवामा विज्ञापन आउँछ भन्ने थाहा पाएको बीएस्सी पढ्न सुरु गरेपछि हो, मधुले भनिन् । त्यसपछि उनले क्याम्पसको पढाइसँगै लोक सेवाका लागि किताबहरू पनि ल्याएर पढ्न सुरु गरिन् ।२०७८ मंसिरमा निकुञ्जको अहिलेको संरक्षण अधिकृत र तत्कालीन सहायक संरक्षण अधिकृत पदको विज्ञापन खुलेपछि उनले फर्म भरिन् । पहिलो प्रयासमै उनलाई सफलता मिल्यो । ०७९ को दसैंतिहारपछि उनी पहिलो कार्यक्षेत्र खप्तड पुगिन् । निकुञ्जमा खटेपछि उनले अनुभव गरेकी छन् कि विश्वविद्यालयमा पढेको ज्ञान नै काफी छैन । हामीले वन, बोटबिरुवा, हावापानी माटो, वन्यजन्तु जीवजनावरका विषयमा त पढ्छौं । तर जागिरमा किताबका कुरा मात्रै पर्याप्त हुँदैनन् नि, मधुले भनिन् । निकुञ्जको जागिर खाएपछि आफूले बुझेका कुरा समुदायलाई पनि बुझाउने र पर्यावरण, जीवजनावरको संरक्षण गर्ने दायित्व पनि पूरा गर्नुपर्ने हुन्छ ।समुदायलाई बुझाएर मात्रै भएन प्राकृतिक स्रोत साधन र जीवजनावरहरू नोक्सान गर्ने चोरी तस्करहरूविरुद्ध पनि कडा कदम चाल्नुपर्ने हुन्छ । समाउने, कानुनी दायरामा ल्याएर सजाय दिलाउनुपर्छ । जंगल आफैंमा अप्ठ्यारो क्षेत्र हो । जंगलभित्र गस्ती गर्नुपर्छ । प्रतिकूल मौसम, अप्ठ्यारो बाटो र बाघ, गैंडा, जंगली हात्तीको प्रवाह नगरी १५ दिनसम्मको गस्ती पनि गर्नु निकुञ्ज कर्मचारीको कर्तव्य हो । मधु यसमा अभ्यस्त हुँदै गएकी छन् । उनले आफन्तहरूलाई कामबारे बताउँदा कसै कसैले यस्तो जागिर के खाएको हो पनि भने । तर मधुलाई जागिरमा मात्रै हैन जीवनमै आउने चुनौती पार गराउन बाबुले गरेको प्रयास सम्झेर यस्ता कुरा सुन्दा त्यस्तो केही लाग्दैन । बाबाले हामीलाई रिसिङबाट दमौली ल्याउनु पनि ठूलो काम थियो । पैसा धेरै भएर, सुख सयल गरौं भनेर ल्याउनुभएको हैन, शिक्षाका लागि हो, मधुले भनिन् ।गाउँमा घर नजिकै स्कुल भए पनि मधुका तीन जना फुपू कसैले पनि अक्षर चिनेनन् । स्कुल नै गए पनि बुबाले पनि एसएलसीभन्दा धेरै पढेनन् । घर गाउँमा छोरीहरूलाई धेरै के पढाउने भन्ने भावना कायमै थियो । यहाँ बसे छोरीहरूले कतै राम्रोसँग पढ्नै नपाउने पो हुन् कि, छोराले पढे पनि धेरै नपढ्ला कि भन्ने लागेर बाबाले हामीलाई दमौली र गैंडाकोटसम्म ल्याउनुभएको हो । पढाइ ठूलो हो भन्ने उहाँलाई लाग्यो, मधुले भनिन् ।पढ्न बाहिर बसेका कारणले छुवाछूतको पीडा भोग्नै परेन भन्छिन् उनी । दमौलीमा डेरामा बस्दा रानाभाटको घरमा बसेको हो । गैंडाकोटमा घर बनाउनुअघि एक वर्ष भाडामा नै बसेको हो । घरबेटी ब्राह्मण हुनुहुन्थ्यो । तर हामीले डेरा बस्दा होस् या स्कुलमा छुवाछूतबारे कुनै भोगाइ नै रहेन । हामी पढाइमा केन्द्रित भयौं । चालचलन सबै राम्रो थियो । सबैले सद्भाव नै राख्नुभयो, उनले सुनाइन् । तर कहिलेकाहीँ कसैले भेदभाव भने गर्ने गरेको एकाध अनुभव छ । कोरोनाका बेलामा गाउँ गएका थियौं । दोकानमा खानेकुराको प्याकेट मागेको हातमा नदिने, फिर्ता पैसा पनि अलग्गै राख्दिने गरेको जस्ता एकाध घटना भएका छन्, मधुले भनिन् । तर आफ्नो लक्ष्य के हो, त्यसलाई पाउने कसरी भनेर त्यहीअनुसार दत्तचित्त भएर लाग्ने हो भने सफल भइने र सफलतासँगै हेला अर्घेल्याइँका घटना पनि हट्दै जाने उनले बताइन् ।चितवन निकुञ्जका सूचना अधिकारी रहेका संरक्षण अधिकृत गणेशप्रसाद तिवारीका अनुसार २०३० असोजमा स्थापना भएको चितवन निकुञ्जमा सेक्टर प्रमुख हुने मधु पहिलो महिला हुन् । सेक्टर प्रमुखले त्यो क्षेत्रको वन्यजन्तुको संरक्षण, चोरीसिकारी नियन्त्रणका लागि नियमित गस्ती, मध्यवर्ती समितिहरूसँग सहकार्य र स्थानीय समुदायसँग समन्वय गर्नुपर्छ । निकुञ्जभित्र १ देखि १५ दिनसम्मका छोटो क्षेत्रको गस्ती (एसआरपी), मध्यम क्षेत्रको गस्ती (एमआरपी) र लामो क्षेत्रको गस्ती (एलआरएम) गर्नुपर्छ । निकुञ्जमा तैनाथ सेनासँग मिलेर गस्ती हुन्छ । मधु सर्ट रेञ्ज पेट्रोलिङ अर्थात् एसआरपीमा सहभागी भएकी छन् । प्रशासनिक व्यवस्थापन र समन्वयका कारण अन्य गस्तीमा जान भ्याएकी छैनन् । तर परि आउँदा जाने मनस्थितिमा भने सधैं हुन्छिन् ।मधुले नियुक्तिपत्र बुझ्दा राष्ट्रिय निकुञ्ज तथा वन्यजन्तु संरक्षण विभागको महानिर्देशक थिए हाल वन मन्त्रालयका सहसचिव रहेका महेश्वर ढकाल । निकुञ्जको जागिर धेरै खाले चुनौतीले भरिपूर्ण भएका कारण विगतका वर्षहरूमा महिलाहरू कमै आउने गरेको उनले सुनाए । तर अहिले चुनौतीलाई नै अवसर मान्नेहरू बढ्दै गएका कारणले पनि निकुञ्ज सेवामा महिलाहरूको संख्या थपिँदै गएको छ भन्छन् उनी । निकुञ्ज सेवामा महिलाको संख्या बढ्दै गए संरक्षण क्षेत्रमा प्रभावकारी काम हुन्छ भन्ने मलाई लाग्छ । किनकि निकुञ्ज आसपासमा हुने प्रशासन र स्थानीयबीचको द्वन्द्व कम गर्न महिला अधिकारीहरूले राम्रो भूमिका खेल्छन् भन्ने लाग्छ, ढकालले भने । निकुञ्ज आडको बसोबास क्षेत्र मध्यवर्तीमा महिलाको संख्या धेरै छ । महिला अधिकारीहरूले स्थानीय महिलालाई संरक्षणका बारेमा राम्रोसँग बुझाउन र मन बदलिन सक्छ भन्छन् ढकाल । त्यसैले महिलाहरूलाई निकुञ्ज सेवामा आउन हामीले प्रेरित गर्नुपर्छ । वन जंगल, जनावर भएको ठाउँमा काम गर्नु चुनौती त होला तर यसलाई सामना गर्ने विषयमा उहाँहरू पछाडि हट्नु हुन्छ भन्ने लाग्दैन । पछिल्लो समय आकर्षण बढेको पनि छ । लोक सेवाको आरक्षण व्यवस्थाले पनि सहयोग गरेको छ, ढकालले भने ।मधु दलित आरक्षण कोटाबाट लोक सेवा उत्तीर्ण हुँदै संरक्षण अधिकृतको सरकारी जागिरमा जोडिएकी हुन् । कोटा प्रणालीका बारेमा हुने टिप्पणीबारे उनी बेखबर छैनन् । हाम्रो बा, हजुरबा र जिजुबाजेसम्म कोही सरकारी जागिरमै थिएनन् । अनि यस्तो वर्गलाई समेट्न दिएको अवसर हो यो । कोटाबाट आए पनि क्षमता नै नभएर आउने त हैनन् नि, यसलाई अहिले नै नराम्रो भनिनहालौं, मधुले भनिन् । मधुले गएको मंसिर १८ मा प्यूठानका सुरेन्द्र नेपालीसँग विवाह गरिन् । सुरेन्द्र हाल पोल्यान्डमा छन् । हिजो हाम्रो बाबालाई छोराछोरी पढाउनै आपत् र सकस थियो । सन्तानले जागिर खाउन भन्ने चाहना पूरा गर्न गाह्रो थियो । यस्तो अवस्थामा बाबाले हामीलाई पढाउनुभयो । राम्रोसँग पढेका थियौं र जागिरमा पनि आयौं । आरक्षणले सहयोग पुग्यो तर जागिर पाउने योग्यता भएर हो नि परीक्षामा बसेर पास भएको, मधुले भनिन् । भोलि आउने पुस्ता कोटाबाट हैन खुला प्रतिस्पर्धाबाट आउने वातावरण बन्दै जाने उनले देखेकी छन् । म मेरा सन्तानलाई नै कोटा हैन खुलामा प्रतिस्पर्धा गर भनौंला, उनले भनिन् । राष्ट्रिय निकुञ्ज तथा वन्यजन्तु संरक्षण विभागबाट प्राप्त विवरणअनुसार विभागअन्तर्गत हाल ६४ जना संरक्षण अधिकृत छन् । त्यसमा महिला आठ जना छन् । त्यसभन्दा माथिल्लो प्रमुख संरक्षण अधिकृत तह उपसचिवमा २० जनामध्ये एक जना मात्रै महिला छन् ।"
म्यानपावर कम्पनीको सञ्चालकबाट राजदूतमा छलाङ,"(काठमाडौं)सरकारले स्वार्थ बाझिने गरी पूर्वम्यानपावर व्यवसायी अबुसुफ्यान खान मुसलमानलाई साउदी अरबको राजदूतमा सिफारिस गरेको छ । नेपालीको प्रमुख श्रम गन्तव्यमध्येको एक साउदीमा श्रमिक पठाउँदै आएका मुसलमानलाई गत शुक्रबार राजदूत सिफारिस गरिएको हो । मुसलमान अशोक राई नेतृत्वको जसपाको कोटामा राजदूतमा सिफारिस भएका हुन् । उनी गत जेठ १७ सम्म साउदी अरबमा श्रमिक पठाउने ईशान ओभरसिजका सञ्चालक थिए । पछि कम्पनीमा उनका नाममा रहेको सेयर अर्का साझेदार थिरमणि पौडेलले किनेका हुन् । मुसलमान २००४ देखि साउदीमा काम गर्दै आएका छन् । खाडी क्षेत्रमा खटिएका एक पूर्वराजदूत म्यानपावर व्यवसायीलाई राजदूतको जिम्मेवारी दिँदा सोझै स्वार्थ बाझिने बताउँछन् । कूटनीतिक रूपमा दक्षता हासिल गर्छन् भने म्यानपावर व्यवसायीलाई राजदूत बनाउन सकिन्छ । तर उसलाई स्वार्थ नबाझिने देशमा पठाउनुपर्छ, उनले भने, जुन देशमा श्रमिक पठाउँदै आएको छ, जहाँ कारोबार भइरहेको छ, त्यहीँ राजदूतको जिम्मेवारी दिँदा सोझै स्वार्थ बाझिने गर्छ । उनका अनुसार स्वार्थ बाझिने गरी भूमिका निर्वाह गर्न चाहेमा दूतावासमा धेरै क्षेत्र हुन्छ । रोजगारदाता म्यानपावरको सिफारिस खोज्न दूतावास आउँछ । मागपत्र प्रमाणीकरण गर्ने बेला मिलेमतो हुन सक्ने सम्भावना रहन्छ, उनले भने, म्यानपावर क्षेत्रबाट नगएको राजदूतले पनि यस्तो गतिविधिलाई प्रोत्साहन दिइरहेको देखिन्छ । म्यानपावरको स्वार्थमा काम गर्न नखोज्नेलाई काठमाडौंबाट ठूला नेताले दबाब दिन सक्छन् ।राजदूत नियुक्तिसम्बन्धी निर्देशिका२०७५ अनुसार राजदूत नियुक्तिमा विदेशी मुलुकको स्थायीअस्थायी आवासीय अनुमतिपत्र वा सुविधा प्राप्त नगरेको भन्ने योग्यता तोकिएको छ । तर, साउदीमा आवासीय कार्ड (अकमा) भएकाले मुसलमानले लामो समयदेखि साउदी अरबमा नै बसेर काम गर्दै आएका थिए । मुसलमानले भने दुई वर्ष अगाडि नै आफ्नो साउदीको अस्थायी बसोबासको अनुमति रद्द भइसकेको बताए । साउदी र नेपालबीच श्रमको सम्बन्ध हो । श्रमको हिसाबले मैले साउदीमा दुई दशक विताए । मैले साउदीको सबै वस्तुस्थिति बुझेको छु, उनले भने, मैले दुई वर्ष अगाडि नै अकमा रद्द गरिसकेको छु । साउदी जाँदा व्यापार भिसा प्रयोग गर्छु । उनले व्यक्तिगत स्वार्थबाट अलग भई निष्पक्ष भएर काम गर्ने दाबीसमेत गरे ।वैदेशिक रोजगार व्यवसायी संघका पूर्वअध्यक्ष रोहण गुरुङले रोजगारदाताले श्रमिक ल्याउन मागपत्र प्रमाणीकरण गर्न नेपाली दूतावासमा अनिवार्य जानुपर्ने बाध्यकारी व्यवस्था भएपछि सबैको स्वार्थको द्वन्द्व देखिएको बताए । अहिले सबै रोजगारदाताले नेपाली दूतावासमा आफ्ना मागपत्र प्रमाणीकरण गर्नुपर्ने व्यवस्था छ । यो व्यवस्था सुरु भएदेखि खाडी र मलेसियामा राजनीतिक दलको प्रभाव देखिन थालेको छ, गुरुङले भने, यस्तो अवस्थामा म्यानपावर व्यवसायी आफैं राजदूत भएर जाँदा साउदीमा काम गर्ने म्यानपावर व्यवसायीहरू सशंकित हुनुपरेको छ, उनले भने । यसअघि पनि म्यानपावर व्यवसायसँग आबद्ध भइसकेका दुई जना राजदूत भइसकेका छन् । सरकारले शुक्रबार ८ देशका लागि राजदूत सिफारिस गरेको हो । मन्त्रिपरिषद् बैठकले साउदी अरबका लागि मुसलमान, अमेरिकामा चन्द्र घिमिरे, दक्षिण कोरियामा सुशील प्याकुरेल, डेनमार्कमा सुम्निमा तुलाधर, मलेसियामा नेत्रप्रसाद तिमिल्सिना, बेलायतमा विजन पन्त र स्पेनमा पुष्पराज राजकर्णिकारलाई राजदूतमा सिफारिस गरेको थियो । २०७४ वैशाख २१ मा सर्वोच्च अदालतका न्यायाधीश प्रकाशमानसिंह राउतको इजलासले मापदण्ड बनाएर मात्र राजदूत पदमा नियुक्ति गर्न सरकारका नाममा परमादेश जारी गरे पनि राजदूत नियुक्तिमा त्यसको पालना हुन सकेको छैन । आवश्यक शैक्षिक योग्यता, उच्च नैतिक चरित्र, फौजदारी कसुरमा सजाय नपाएको, कालोसूचीमा नपरेको लगायतका अन्य कुराहरूका अतिरिक्त नियुक्ति भएका राजदूतहरूलाई भियना अभिसन्धिलगायतका सम्बद्ध सन्धि सम्झौताको ज्ञान हासिल हुने कुरासमेत समावेश हुने गरी एउटा मापदण्ड बनाई प्रक्रिया तोकी राजदूत पदमा नियुक्ति गर्नूगराउनू सर्वोच्चको आदेशमा भनिएको थियो ।"
मापदण्ड लत्याइएको भन्दै राजदूत पद अस्वीकार,"काठमाडौं (कास) सरकारले दक्षिण कोरियाका लागि राजदूतमा सिफारिस गरेका मानवअधिकारवादी सुशील प्याकुरेलले उक्त पद अस्वीकार गरेका छन् । उनले प्रधानमन्त्री पुष्पकमल दाहाललाई पत्र पठाउँदै सिफारिस फिर्ता लिइदिन अनुरोध गरेको जानकारी दिए । उनले प्रधानमन्त्री कार्यालयमा पत्र दर्ता गराएको बताए । मन्त्रिपरिषद् बैठकले गत शुक्रबार प्याकुरेललाई दक्षिण कोरियासहित ८ मुलुकमा राजदूत सिफारिस गरेको थियो । राजदूत सिफारिस हुनुअघि आफूसँग कुनै विमर्श नगरिएको र विगतमा सरकारले तय गरेको मापदण्ड पनि ख्याल नगरेको भन्दै पद अस्वीकार गरेको प्याकुरेलले जनाएका छन् । राजदूत जस्तो राष्ट्रको प्रतिनिधित्व गर्ने पदको जिम्मेवारी प्रदान गर्नुअघि सम्बन्धित व्यक्तिको पृष्ठभूमि, कार्यदक्षता, रुचि, कूटनीतिको विषय र सम्बन्धित मुलुकको राजनीतिक, आर्थिक, सामाजिक स्थितिसम्बन्धी ज्ञानका विषयमा पूर्वविमर्श नगर्ने सरकारको प्रचलनबाट म आश्चर्यचकित छु । यस सन्दर्भमा राजदूत नियुक्तिसम्बन्धी विगतमा सरकारले तय गरेको मापदण्ड र संसदीय सुनुवाइको औचित्य तथा राजदूतको कार्यकालका विषयमा समेत गम्भीर विमर्श आवश्यक देख्दछु, प्याकुरेलद्वारा आइतबार जारी विज्ञप्तिमा उल्लेख छ । राजदूतमा नियुक्त गर्न सिफारिस गरिएको जानकारी आफूले समाचार माध्यमहरूबाट पाएको समेत उनले उल्लेख गरेका छन् । देशको औपचारिक प्रतिनिधिजस्तो गरिमामय पदमा मलाई नियुक्त गर्ने सरकारको चाहनाप्रति कृतज्ञता व्यक्त गर्दै वर्तमान सरकारले ममाथि गरेको विश्वासका लागि आभार प्रकट गर्दछु, उनले भनेका छन्, सरकारको यो निर्णय मैले गैरसरकारी संस्थाहरूको अभियान, यसअघिका सरकारद्वारा विश्वासका साथ सुम्पिएको जिम्मेवारीहरू निर्वाह गरेको परिणामका रूपमा ग्रहण गरेको छु । तर यसका साथै यो विषयमा मेरो धारणा सार्वजनिक गर्नैपर्ने आवश्यकता देखेकाले यो विज्ञप्ति जारी गरेको छु । विगत पाँच दशकभन्दा लामो समयदेखि सामाजिक न्याय र मानवअधिकारको क्षेत्रमा सक्रिय प्याकुरेलले आफू पूर्वराष्ट्रपति विद्यादेवी भण्डारीको राजनीति तथा मानवअधिकार विज्ञ सल्लाहकारका रूपमा कार्यरत रहेको र त्यसपछि सक्रिय रहँदै आएको उल्लेख गरेका छन् । यसै पृष्ठभूमिमा मलाई दक्षिण कोरियाका लागि राजदूत पदमा सिफारिस गर्नुअघि परराष्ट्र मन्त्रालय वा मन्त्रिपरिषद् सचिवालयबाट कुनै सम्पर्क वा संकेतसमेत दिइएन, उनको भनाइ छ ।"
सहकारी छानबिन समितिको क्षेत्राधिकारमा अहिले प्रश्न उठाउनु शंकास्पद : कांग्रेस,"(काठमाडौं) प्रमुख प्रतिपक्ष कांग्रेसले कानुनी क्षेत्राधिकारको प्रश्न उठाएर संसदीय समितिले प्रदेश र स्थानीय तह मातहतका सहकारीमा भएका बचत अपचलन र हिनामिनामा छानबिन गर्न नमिल्ने भन्ने रास्वपाको तर्क शंकास्पद भएको बताएको छ । रास्वपाले सहकारी ठगीमा मुछिएका आफ्ना सभापति उपप्रधान तथा गृहमन्त्री रवि लामिछानेमाथि छानबिन तथा अनुसन्धानमा अवरोध गर्न दोहोरो नीति लिएपछि कांग्रेस आक्रोशित भएको हो । रास्वपाको एकातिर प्रहरीमा लामिछानेमाथि उजुरी नै नपरेकाले अनुसन्धान गर्नु नपर्ने दलिल छ भने अर्कोतर्फ विशेष अदालतमा विचाराधीन रहेकाले संसदीय छानबिन समितिले छानबिन नै गर्नु नपर्ने दाबी गर्दै आएको छ । तर संसदीय समितिको कार्यादेश नै कानुनसरह हुने भन्दै कांग्रेस नेताहरूले भने रास्वपाले आफ्नो कमजोरी लुकाउन सकिन्छ कि भनेरै समितिमा कानुनी क्षेत्राधिकारको प्रश्न उठाएको भन्दै रोष व्यक्त गरेका छन् । कांग्रेस महामन्त्री विश्वप्रकाश शर्माले यस्तो तर्कले संसद्को अवमूल्यन गर्ने काम भएको बताए । संसद्ले गरेको निर्णय आफैंमा कानुन हो । कार्यादेश नै संसद्बाट पारित गरेर छानबिन गर्नु भनेको छ । कार्यादेश र समिति बहुमत र दुई तिहाइले होइन, सर्वसम्मतिले पारित गरेको हो । दुई तिहाइले संविधानको धारा उपधारा त संशोधन हुन्छ भने संसदीय समितिलाई प्रदेश र स्थानीय तहमा अमूकअमूक सहकारी पर्छ भनेर छानबिन गर्न पाइँदैन भन्नु संसद्लाई नमानेको हुन्छ, शर्माले भने, संसदीय समिति कुनै राजनीतिक दलको सभापतिको समिति होइन । क्षेत्राधिकार तोक्ने संसद्भन्दा अर्को ठूलो कुनै निकाय छैन । अहिले आएर यस्तो तर्क गर्नुले त्यहाँ ठगेका छौं, छानबिन नगरौं भन्ने अर्थ लाग्छ । कांग्रेस संसदीय दलका प्रमुख सचेतक रमेश लेखकले संसद्ले बनाएको कार्यादेशमा समेत कानुनी क्षेत्राधिकारको प्रश्न उठाएर आफ्नो कमजोरी पुष्टि गर्ने काम रास्वपाले गरेको बताए । सहकारी संस्थाहरू प्रदेश, स्थानीय तह जहाँको भए पनि त्यो सहकारीको बचत हिनामिना गर्ने संघका उपप्रधानमन्त्री हुन् । उपप्रधानमन्त्रीले हिनामिना गरेकाले संघीय संसद्ले छानबिन गर्नुपरेको हो । संघीय सरकारका उपप्रधानमन्त्रीमाथि स्थानीय तह र प्रदेशले छानबिन गर्न पाउँदैन, रास्वपाको तर्कको प्रतिवाद गर्दै लेखकले भने, यस्तो तर्कले त जीबी राईलाई संघीय सरकारले पक्राउ गर्ने कि नगर्ने भन्ने प्रश्न पनि उठ्ने भयो । स्थानीय र प्रदेश सरकारअन्तर्गत रहेका सहकारीको बचत अपचलन र हिनामिना गर्ने जीबी राईलाई संघीय सरकारका गृहमन्त्रीले कसरी पक्रने ? संघीय पुलिसले कसरी मुद्दा चलाउने ? उनले भने ।सहकारीको बचत अपचलन र हिनामिना प्रकरणमा छानबिन गर्न बनेको संसदीय समितिमा रास्वपाका प्रतिनिधि एवं सांसद शिशिर खनालले स्थानीय तह र प्रदेश सरकार मातहत रहेका सहकारी संस्थामाथि संघीय संसद्ले बनाएको समितिले छानबिन गर्न नमिल्ने जिकिर गरेका थिए । स्थानीय तह र प्रदेशले गर्नुपर्ने काममा संघीय संसद्ले बनाएको समितिले छानबिन गर्दा गलत नजिर बस्ने र त्यसमाथि पछि मुद्दा पर्न सक्ने भन्दै खनालले यसमा प्रस्ट भएर मात्रै छानबिन अघि बढाउनुपर्ने बताएका थिए । कांग्रेस प्रमुख सचेतक लेखकले अदालतको विचाराधीन मुद्दामा संसदीय समितिले छानबिन गर्न सक्दैन भन्ने तर्क पनि गलत भएको बताए । विचाराधीन मुद्दा भनेको के हो ? प्रत्येक अदालतमा गएको मुद्दा सबजुडिसी हुन्न । यस्तो हुने हो भने सबै राजनीतिक विवादलाई अदालतमा रिट हालेर सबजुडिस बनाइदिए हुन्छ, लेखकले भने, अदालतले कुनै आदेश दिएको स्थितिबाहेकका मुद्दा प्रभावित पार्न भएन भन्ने हो । अदालतमा परेको म्द्दुालाई प्रभावित नहुने गरी छानबिन गर्न पाइन्छ ।संसदीय समितिको कार्यविधिमा विशेष समितिको कार्यक्षेत्रबारे पनि थप प्रस्ट पारिएको छ । जसमा अनुसूची २ मा उल्लिखित ९ संस्थाबाट गोर्खा मिडिया प्रालिलगायत अन्य कम्पनी वा संस्थाहरूमा रकम गैरकानुनी रूपमा प्रवाह भएनभएको लगायत विषयमा छानबिन गर्ने उल्लेख छ । अनुसूची २ मा उल्लेख भएका बचत अपचलन र हिनाहिना गरिएका सहकारी संस्थाहरूमा आइडियल यमुना, इमेज, सहारा, समानता, सानो पाइला, सुप्रिम, सूर्यदर्शन, सुमेरु र स्वर्णलक्ष्मी बचत तथा ऋण सहकारी छन् । यीमध्ये ६ वटा सहकारी गितेन्द्रबाबु (जीबी) राई र उनको समूहद्वारा सञ्चालित संस्था हुन् । जसमध्ये चार वटा सहकारीबाट सिधै र व्यक्तिको नामबाट गोर्खा मिडिया नेटवर्कमा कम्तीमा ९५ करोड ८१ लाख रुपैयाँ सारिएको पुष्टि भइसकेको छ । त्यसैगरी सहकारी ठगीको आरोप लागेका जीबी राईको लोकेसन पत्ता लागिसक्यो भनेर उपप्रधान तथा गृहमन्त्री लामिछानेले दिएको अभिव्यक्तिप्रति कांग्रेसले आशंका व्यक्त गरेको छ । कांग्रेस महामन्त्री शर्माले आइतबार संसद्मा बोल्दै राईलाई भगाउनका लागि गृहमन्त्रीले त्यस्तो अभिव्यक्ति दिएका त होइनन् भन्दै प्रश्न गरेका छन् । लोकेसन पत्ता लागिसकेको भन्नु के जीबी राईलाई भगाउनलाई हो ? कि सरकार चाँडै नै उनलाई हाजिर गराउँदै छ ?, शर्माले सरकारलाई प्रश्न गरे, संसारलाई थाहा छ कि गोर्खा मिडियाका तत्कालीन दुई जना मालिकमध्ये एक जना फरार छन् अनि एक जना गृहमन्त्री हुनुहुन्छ । सहकारी ठगीमा फरार भएको व्यावसायिक साथीलाई सहकारी ठगीमै अनुसन्धानमा रहेका गृहमन्त्रीले गिरफ्तार गर्नुछ, त्यसैले लोकेसन पत्ता लागिसक्यो भनेर माइकबाट फुक्नुको अर्थ के हुन सक्छ ? अभियुक्त पक्रिने यो नयाँ शैली हो ? केटाकेटीपन हो वा भगाउने नियत हो ?, शर्माले देशलाई जीबीको लोकेसन चाहिएको नभई व्यक्ति चाहिएको बताए ।गृहमन्त्रीले लोकेसन पत्ता लाग्यो भनेको चार दिन भयो । लोकेसन पत्ता लागिसकेपछि पनि चार दिन किन लाग्छ ?, उनले भने । गृहमन्त्री लामिछानेले असार ६ गते चितवन पुगेर आफू मलेसियाका गृहमन्त्रीसँग सम्पर्कमा रहेको र जीबी राईको लोकेसन पत्ता लागेको बताएका थिए ।प्वाइन्ट टु बी नोटेड, एउटा फरार अभियुक्त कहाँ छन् भनेर देशले खोजिरहेका बेलामा अर्को देशको गृहमन्त्रीले हामीले लोकेट गरिसक्यौं भन्छन् सामाजिक सञ्जाल चलाउन उनलाई पनि आउँछ, सामाजिक सञ्जालमा नेपालको गृहमन्त्रीसँग कुरा भएको भनेर लेख्छन्, गोपनीयता खोल्दैनन् । तर हाम्रो गृहमन्त्रीले गोप्य सूचनाको राजपत्रमा प्रकाशित गर्नबाहेक मिडियामा बिस्कुन लगाउनुहुन्छ, शर्माले थपे । मलेसियासँग सुपुर्दगी सन्धि नभएको अवस्थामा पनि सरकारले समन्वय गरेर अपराधमा संलग्न व्यक्ति ल्याउन चाहेमा सक्ने शर्माको भनाइ थियो । मलेसियाको कानुनमा नै कुनै मुलुकको अभियुक्त फरार भई मलेसियामा रहेको भए कूटनीतिक माध्यमबाट फिर्ता पठाउन मिल्ने व्यवस्था रहेको उनले स्मरण गराए ।त्यस्तै, पोखराको सूर्यदर्शन सहकारीका पीडितलाई सर्वोच्चमा बहस सुन्नबाट प्रहरी लगाएर रोक्न लगाएको विषय पनि शर्माले उठाएका छन् । सूर्यदर्शन सहकारीका पीडित सर्वोच्च अदालतको बहस सुन्न पोखराबाट काठमाडौं आएका थिए । अदालतले पाँच जनालाई पास पनि दियो तर प्रहरीले उनीहरूलाई गेटमा रोक्यो । प्रचलन के छ भने आफ्नो मुद्दासँग पीडितहरूले अदालतमा बहस सुन्न चाहँदा पास लिएर सुन्न पाउनुपर्छ । तर, रोकियो, शर्माले भने ।"
अस्ट्रेलियालाई हराउने अफगान नायक,"(काठमाडौं) अफगानिस्तानका लागि क्रिकेट खेल मात्रै होइन । उसले अस्ट्रेलियासँग जोरी खोज्न सक्ने अरू केमा नै छ र ? क्रिकेटमा हुँदो रहेछ । ट्वान्टी२० विश्वकप २०२४ को आइतबार भएको सुपरएट खेलमा अफगानिस्तानले अस्ट्रेलियालाई हरायो नै । क्रिकेटको कुनै पनि ढाँचामा अफगानिस्तानले अस्ट्रेलियालाई हराउको यो नै पहिलो पटक हो । त्यसैले अफगानिस्तानका लागि क्रिकेट खेलभन्दा धेरै हो । सेन्ट लुइसमा भएको खेलमा प्राप्त २१ रनको जितले पूरा प्रतियोगितालाई नै जीवन्त पनि बनाइदिएको छ । त्यस खेलमा अफगानिस्तानले पहिले ब्याटिङ गर्दै छ विकेटमा १ सय ४८ रन बनाए । त्यसपछि अस्ट्रेलियालाई २७ रनमै समेट्यो । खेल आफैंमा रोमाञ्चक रह्यो, किनभने जित अन्तिम ओभरमै मात्र निस्केको थियो ।अस्ट्रेलियाले यो खेल जितेको भए, सेमिफाइनल समीकरण पूरा भइसक्थ्यो । अस्ट्रेलिया र भारत अन्तिम चार पुगिसक्थे, सबै टिमको अन्तिम खेलको नतिजा पनि कुर्नुपर्ने थिएन । त्यो स्थितिमा अफगानिस्तानसामु चाँडै घर फर्किनेबाहेक अर्को विकल्प थिएन । तर स्थितिले नाटकीय मोड लिएको छ । अब अस्ट्रेलियालाई सेमिफाइनल पुग्ने हो भने भारतलाई हराउनुपर्नेछ । ग्रुपवानमा भारतको चार अंक छ भने अस्ट्रेलिया र अफगानिस्तान दुईदुई अंकमा छन् । बंगलादेशले अंकको खाता खोल्न सकेको छैन । अफगानिस्तानको अन्तिम खेल बंगलादेशविरुद्ध छ, त्यसैले सबै सम्भावना पनि कायम छ । अफगानिस्तानको यस यस ऐतिहासिक जितका नायक रहे, गुलबदीन नइब ।उनले चार ओभरमा २० रन खर्चेर चार विकेट लिए । विश्वास गर्नै गाह्रो छ, अफगानिस्तानले प्रयोग गरेका हुन्, आठौं बलर थिए । कमजोर सुरुआत लिएको अस्ट्रेलिया एक समय तीन विकेटमा ३२ रनको खराब स्थितिमा थियो । त्यो अवस्थाबाट अस्ट्रेलियाले बलियो प्रदर्शन गर्यो । तर जति बेला अस्ट्रेलियाले अब चाहिँ केही गर्ला जस्तो देखिएको थियो, नइबले मार्कस स्टोइनिस र टिम डेविडको विकेट लिए । पछि ग्लेन म्याक्सवेलको पनि विकेट लिए र यो भने साँच्चै बहुमूल्य रह्यो । यी अस्ट्रेलियाली ब्याटरले ३५ बलमा आफ्नो अर्धशतक पूरा गरेका थिए । उनी ५९ रन बनाएपछि नायबको सिकार बने । पछि उनले एस्टन अगरको पनि विकेट लिए । उनको यही प्रदर्शन अगाडि अफगान इनिङ्समा प्याट कसिन्सको ह्याट्रिक उपलब्धि हराएरै गयो ।यो यस्तो खेल रह्यो, जसको चर्चा धेरै पछाडिसम्म भइरहनेछ । अनि यो यस्तो जित हो, जसले फेरि एकपल्ट अफगानिस्तान अब पहिलेको जस्तो टिम रहेन भने र प्रमाणित गरेको छ । कम्तीमा टीट्वान्टीमा त अफगानिस्तान कोहीभन्दा कम रहेन । कुनै खास दिन अफगानिस्तानले ट्वान्टी२० क्रिकेटमा जसलाई पनि हराउन सक्छ, अब विशेष दिन कुर्नु पर्दैन । यस्ता जित किन पनि सम्भव हुन थालेको छ भने अफगानिस्तानसँग नइब जस्ता खेलाडी छन् । अनि उनको कथा पनि आफैंमा अद्वितीय छ र यसले पनि अफगान क्रिकेटबारे धेरै भन्छ । अस्ट्रेलियाविरुद्धको जितमा उनी नै प्लेयर अफ द म्याच रहे । उनी भन्छन्, यो जितको अफगानिस्तान, त्यहाँका जनता सबैका लागि विशेष अर्थ छ । हामीले यस्तै एक ऐतिहासिक मोडका लागि पर्खिरहेको पनि धेरै भयो । अफगानिस्तान क्रिकेटकै लागि यो ठूलै उपलब्धि हो ।अन्तर्राष्ट्रिय क्रिकेटमा नइबको यहाँसम्मको यात्रा पनि आफैंमा अद्वितीय छ । त्योभन्दा बढी अविश्वसनीय छ । नइबलाई धेरै होइन, ११ वर्षसम्म पनि अफगानिस्तान भन्ने देश पनि थियो भन्ने थाहा थिएन । उनी आफू को हो र कहाँबाट आएको, त्यो पनि थाहा थिएन । अरू धेरै अफगान जस्तै उनी पनि पाकिस्तानमा हुर्के बढेका हुन्, शरणार्थी भएर पेशावर सहरमा । अलिकति ठूलो भएपछि मात्रै उनले आफ्नो देशबारे बुझ्न थाले र त्यसबारे चासो लिन थाले । पेशावरमा रहँदाको एउटा फाइदा के रह्यो भने नइबले त्यहीं मज्जाले क्रिकेट खेल्न पाए । शरणार्थी शिविरभित्र उनी जस्ता किशोरहरूका लागि क्रिकेट दिनदिनैको समस्याबाट टाढा रहने एक मात्र उपाय थियो । एक दशकभन्दा अगाडि अफगान क्रिकेटबारे एउटा वृत्तचित्र बनेको थियो र त्यसको नाम थियो, आउट अफ द एसेज । त्यसमा १७ वर्षका नइब पनि देखा पर्छन् । उनी त्यति बेला गैरव्यावसायिक बडीबिल्डरका खेलाडी थिए । त्यस वृत्तचित्रमा लगातारको युद्धबाट गुज्रिरहेको अफगानिस्तानमा क्रिकेट कसरी अगाडि बढ्यो भनेर देखाइएको छ । त्यति बेला अफगानिस्तानले आईसीसीको वर्ल्ड क्रिकेट लिग डिभिजन फाइभ खेलिरहेको थियो । जर्सीमा भएको त्यो प्रतियोगिताको विजेता पनि अफगानिस्तान नै रह्यो र कप्तान थिए, तिनै नइब । पछि उनी सन् २०१९ को वान डे विश्वकप खेलेको टिमका कप्तान पनि भए । त्यही प्रतियोगिताका बेला पनि उनले भनेका थिए, क्रिकेट हाम्रो लागि खेल मात्र होइन । क्रिकेटले आम अफगानलाई एकै स्थानमा ल्याउने गरेको छ । विश्वास गरौं, अफगानिस्तानमा सधैंका लागि शान्ति छाउने छ र क्रिकेटले अझ धेरै विकास गर्नेछ ।सन् १९९५ मै मात्र हो, अफगान क्रिकेट बोर्डको स्थापना भएको । अनि सन् २००० मै मात्र हो, तालिबानले क्रिकेटमाथिको प्रतिबन्ध हटाएको पनि । त्यसको पनि एक वर्षपछि अफगानिस्तानले अन्तर्राष्ट्रिय क्रिकेट परिषद्को पनि सदस्यता पायो । सन् २०१८ आइपुग्दा नपुग्दा अफगानिस्तानले टेस्ट खेलिसकेको थियो । अहिले आइपुग्दा अफगानिस्तानले यसपल्टको विश्वकपमा अस्ट्रेलियालाई नै पराजित गरेको छ । भनिन्छ, अचेल पनि आम अफगानीलाई खुसी हुनका लागि एउटा राम्रो बहाना हुने गर्छ, क्रिकेट । नइब जस्ता खेलाडी अफगानिस्तानसँग हुने हो भने यस्ता खुसी दोहोरिएर आइरहने निश्चित छ ।"
मेस्सीको जन्म,"सन् १९८७ मा आजकै दिन (जुन २४) मा चर्चित फुटबलर लियानेल मेस्सीको जन्म भएको थियो । अर्जेन्टिनाको रोसोरियोमा जन्मिएका मेस्सीले पाँच वर्षकै उमेरदेखि फुटबल खेल्न थालेका थिए । सानै उमेरमा स्थानीय क्लब ग्रान्डोलीमा अनुबन्धित भएका मेस्सीमा ग्रोथ हर्मोनको कमी देखिएपछि उपचारका लागि बार्सिलोना क्लब पुगेका थिए । मेस्सी १३ वर्षको उमेरमा स्पेनी क्लब बार्सिलोनामा अनुबन्धित भए । त्यसको चार वर्षपछि उनले प्रतिस्पर्धात्मक खेल खेल्न सुरु गरेका थिए । अन्य खेलाडीभन्दा उचाइ कम भएका कारण उनले ड्रिबलिङ र कलात्मक खेल शैलीमा आफूलाई निपुण बनाउँदै लगे । मेस्सीले २२ वर्षको उमेरमै बालोन डीओर जित्न सफल भएका थिए । फुटबल करिअरमा मेस्सीले आठ पटक बालोन डीओर र ६ पटक युरोपियन गोल्डेन बुट जितेका छन् । त्यस्तै उनी फिफाद्वारा आठ पटक उत्कृष्ट खेलाडी घोषित भइसकेका छन् । बार्सिलोनाका लागि मेस्सीले १० ला लागा, ७ कोपा डेल रे र ४ च्याम्पियन्स लिग गरी ३४ ट्रफी जितेका छन् । अर्जेन्टिनाका लागि उनले २०२१ को कोपा अमेरिका र २०२२ को विश्वकपसमेत हात पारिसकेका छन् । २०२३ जुलाई यता मेस्सीले अमेरिकी मेजर लिग सकर क्लब इन्टर मियामीबाट व्यावसायिक फुटबल खेल्दै आएका छन् ।"
भूकम्पपीडितले दोस्रो किस्ता नपाउँदा पुनर्निर्माणमा अन्योल,"(सुर्खेत)जाजरकोटमा गत कात्तिक १७ मा गएको भूकम्पबाट पीडितलाई अस्थायी आवास निर्माण गर्न सरकारले ५० हजार रुपैयाँ दिने निर्णय गर्यो । पहिलो किस्ताबापत २५ हजार पाएका पीडितले भूकम्प गएको झन्डै ८ महिना बित्दासमेत दोस्रो किस्ता पाउन सकेका छैनन् । अस्थायी आवास निर्माण कार्यविधिमा दोस्रो किस्ता पाउन भूकम्पले क्षति पुगेको घर पूर्णरूपमा भत्काउनुपर्ने व्यवस्था भएपछि लाभग्राहीले चर्केका घर पनि भत्काउन थालेका छन् ।मर्मत गरेर पनि घरमा बस्न सकिने अवस्था थियो । तर घर नभत्काए अनुदान नपाइने भएपछि खर्च गरेरै भएपनि पुरानो घर भत्काउनुपर्यो, भेरी नगरपालिका१ का टेकबहादुर रावतले भने । साँघुरो टहरामा बस्नै समस्या भएपछि केही पीडित भूकम्पले क्षति पुर्याएकै घरमा जोखिम मोलेर बस्न थालेका थिए । एउटा कोठाजत्रो टहरामा कहाॅ खाना पकाउने, कहाँ सामान राख्ने अनि सुत्ने ?, नलगाड नगरपालिका४ का हुमबहादुर पन्तले भने, त्यसमा पनि बढ्दो गर्मीले टिनको टहरामा बस्नै सकिएन । उनले अनुदान पाए पनि नपाए पनि अब पुरानै घरमा बस्ने निधो गरेका छन् । केहीले सरकारको अनुदानको भर नपरी आफैं घर बनाउन थालेका छन् । सरकारले पुनर्निर्माणलाई व्यवस्थित बनाउन कार्यविधिमा संशोधन गर्न आवश्यक रहेको रेडक्रस कर्णाली प्रदेश महासचिव नेपाली ठान्छन् । उनका अनुसार अहिले रेट्रोफिटिङ गर्नुपर्ने घर पनि भत्काउनुपर्ने अवस्था छ । अहिले लाभग्राही कायम भएका मध्ये झन्डै ४० प्रतिशत घर रेट्रोफिटिङ गरी बस्न मिल्ने अवस्थाका छन्, अहिले लाभग्राहीलाई ठूलो समस्या भयो, घर नभत्काउँ सरकारले अनुदान दिँदैन, भत्काउँ घर सामान्य चर्किएको छ, पूरै परिवारको लागि जोहो गरेको सम्पत्ति त्यही घरमा छ, कहाँ राख्ने ?, उनले भने ।सरकारले अस्थायी आवासको दोस्रो किस्ताको रकम प्राप्त गर्न विपद् व्यस्थापन पोर्टलमा लाभग्राहीको भत्किएको घर र अस्थायी आवासको तस्बिरसहितको विवरण प्रविष्ट गर्नुपर्ने व्यवस्था गरेको छ । तर प्रक्रियागत झन्झट, वडा कार्यालय र स्थानीय तहमा कर्मचारी अभाव, इन्टरनेट समस्यालगायत कारण विवरण राख्न ढिलाइ हुँदा दोस्रो किस्ताको रकम वितरणमा समस्या भइरहेको प्रमुख जिल्ला अधिकारी ऋषिराज आचार्यले बताए । उनले करिब ३९ हजारको तथ्यांक पोर्टलमा राखिएको बताए । उनका अनुसार पालिकाहरूमा पहिलो किस्ताको रकम केही बचेको छ । त्यो रकमले कतिलाई दोस्रो किस्ताको रकम दिन पुग्छ भन्ने निर्धारण गर्न स्थानीय तहलाई आग्रह गरेका छौं, उनले भने, त्यसपछि कति पुग्दैन, त्यो रकम स्थानीय तहको खातामा पठाइनेछ ।जाजरकोट सदरमुकाम खलंगामा अहिले झन्डै १ सय घर निर्माण भइरहेको स्थानीय धनकुमार शर्माले बताए । अस्थायी आवासकै रकम वितरणमा यत्रो ढिलो भइरहेको छ, पछि घर बनाउँदा झन् कति सास्ती होला ? लामो समय पर्खनुपर्ने भएपछि आफैं घर बनाइरहेको छु, उनले भने, सरकारको आस गर्दा घर कहिले बन्ने हो, निश्चितै भएन । उनका अनुसार आफैं घर निर्माण गर्दा पनि नक्सा पास, कामदार अभाव, निर्माण सामग्रीको महँगीलगायत समस्या देखिएका छन् । भूकम्पबाट बढी प्रभावित जाजरकोटमा झन्डै ४२ हजार ५ सय २१ लाभग्राहीमध्ये ३९ हजार १ सय ११ ले मात्र अस्थायी आवासको पहिलो किस्ताको २५ हजार पाएका छन् । अहिलेसम्म ३४ हजार ७ सय १० टहरा निर्माण भएका छन् । पहिलो किस्तासमेत नपाएका ३४ सय १० मध्ये करिब १५ सय परिवार अझै त्रिपालमा छन् भने झन्डै १९ सय परिवार पुरानै घरमा फर्किएका छन् । न राम्ररी सुत्न मिल्छ न सरसामान राख्न नै, त्यसमा पनि टहराको टिन तातिएर बस्न र सुत्नै नमिल्ने, अब झन् टहराले झरी थेग्न सक्ने अवस्था नै छैन, शर्माले भने, सामान राख्न र ७ जनाको परिवार अट्न समस्या भएपछि फेरि भूकम्प आउँछ कि भन्ने त्रासैत्रासमा चर्किएको घरमा बस्नुपरेको छ । अहिले अधिकांश भूकम्पपीडितले वनजंगल छेउ, खोलाकिनार, बारी छेउ र भिरालो जग्गामा अस्थायी आवास बनाएकाले बाढीपहिरोको ठूलो जोखिम रहेको नेपाल रेडक्रस सोसाइटी कर्णाली प्रदेश महासचिव नरबहादुर नेपालीले बताए । भने, जाडो र गर्मीमा त स्वास्थ्य समस्यामात्र देखियो, अब कति अस्थायी टहरा बाढीपहिरोले बगाउने हो भन्नै सकिन्न । भूकम्पपछिको उद्धारमा सरकारी प्रयास सन्तोषजनक भए पनि अहिले बेवास्ता भइरहेको नागरिक अगुवा जनक केसीले बताए । उनका अनुसार अब पुनर्निर्माणमा झन् ढिलाइ हुने देखिएको छ । सरकारले बढीमा ५ लाख देला, त्यसले २ कोठा पनि बनाउन पुग्दैन, मापदण्डअनुसार अहिलेकै जस्ता घर बनाउन पनि कम्तीमा १५ लाख रुपैयाँ लाग्छ । सरकारले भूकम्पपछिको पुनर्निर्माणका लागि निर्माण गर्न लागेको कार्यविधि अहिले छलफलकै क्रममा छ । आगामी आर्थिक वर्षको बजेटमा पुनर्निर्माणका लागि २१ अर्ब रुपैयाँ छुट्याइएको छ । त्यसका लागि पुनर्मूल्यांकनको काम पनि छिट्टै हुने र कार्यविधि बनेपछि पुनर्निर्माणको कामले गति पाउने प्रमुख जिल्ला अधिकारी आचार्यले बताए । रुकुम पश्चिममा पनि दोस्रो किस्ताको रकम वितरण भएको छैन । यहाँ २८ हजार ३४ लाभग्राही छन्, जसमध्ये झन्डै २० हजारको तथ्यांक विपद् व्यवस्थापन प्रोटलमा प्रविष्ट भएको प्रमुख जिल्ला अधिकारी हरिप्रसाद पन्तले बताए । उनका अनुसार स्थानीय तहलाई दोस्रो किस्ताको रकम पठाउने तयारी छ । भूकम्प प्रभावित अर्को जिल्ला सल्यानमा ५ सय ८० लाभग्राहीले अस्थायी आवासका लागि सम्झौता गरेका छन् । ॅबर्खामा कसरी त्रिपालमा बस्ने ? जाजरकोटको भेरी१ की मनीषा चलाउने ५ छोरीसहित झन्डै आठ महिनायता त्रिपालकै ओतमा बसिरहेकी छन् । बर्खा सुरु हुन लाग्दा उनलाई पानीबाट कसरी बच्ने पिरलो बढेको छ । कुनै दिन सामान्य वर्षा भए पनि पुरानो त्रिपालबाट चुहेको पानी ओछ्यानसम्मै पुग्छ, उनले भनिन्, झन् झरी परे कसरी बस्ने ? उनकी छिमेकी ४५ वर्षीया देवी पुन बोहराको ५ जनाको परिवार पनि त्रिपालमै बसिरहेको छ । खानाको जोहो गर्न दिनभरि मजदुरी गरे पनि राति सुत्नकै पिरलो लाग्ने उनले बताइन् । छोरीहरू साना छन्, छोडेर कतै जान पनि डर लाग्छ, हुनेको सबै हुने रहेछ, नहुनेको दैव पनि नाई, उनले भनिन्, नागरिकता नभएपछि हामीलाई अस्थायी टहरा पनि बनाउन दिएका छैनन्, त्रिपालमै कहिलेसम्म बास बस्नुपर्ने हो केही टुंगो छैन । रुकुम पश्चिमको आठबीसकोट नगरपालिका१४ की कृष्णा विक पनि उस्तै पीडामा छिन् । अस्थायी टहरोको टिनबाट पानी भित्र परेर कपडा र अन्नपात भिजाउने उनले बताइन् । टहरोमा ७ जनाको परिवार कोचिएर बस्नुपरेको छ, न खाना पकाउने ठाउँ छ न सुत्ने नै, उनले भनिन्, त्यसमा पनि दिनभरि गर्मीले हैरान बनाउँछ, राति पनि लामखुट्टे लागेर सुत्नै सकिँदैन । हावाहुरी चले पुराना टिनका पाता उडाउने हो कि भन्ने चिन्ताले सताउने गरेको उनले बताइन् । जाजरकोट र रुकुम पश्चिममा भूकम्पलगत्तै मापदण्डबिनै राजनीतिक दल र विभिन्न संघसंस्थाले बनाएका झन्डै ३ हजार टहरा गर्मी र पानी नथेग्ने आठबिसकोट१३ स्थित माध्यमिक विद्यालय घेत्माका प्रधानाध्यापक दीपकसंगम थापाले बताए । दाताहरूले घर बनाइदिएर आफ्नो प्रचार त गरे, अधिकांश टहरा अलि ठूलो पानी परे ढल्ने अवस्थाका छन्, उनले भने, पीडितलाई कहिले चिसोको कहिले गर्मीको सास्तीले पिरोल्यो, अब भने बर्खाबाट कसरी जग्गाजमिन र टहरा जोगाउने भन्ने चिन्तामा भूकम्पपीडित छन् । भूकम्पका कारण जमिन कमजोर बनेकाले यो बर्खामा बाढीपहिरोले ठूलो क्षति गर्ने जोखिम रहेको उनको भनाइ छ । एक त भूकम्पले जमिन थिलथिलो बनायो, त्यसमा पनि लामो समयदेखिको खडरी, थापाले भने, त्यसमा पनि अहिले धेरैले टहराहरू भत्किएका घर आसपास, भीरपाखा र खोलाको किनारामा बनाएका छन्, त्यसबाट हुने जोखिमको निर्क्योल गरेर तत्काल रोकथामका उपाय अपनाउन जरुरी छ । भूगर्भविद् चन्दन गिरीले भूकम्पले क्षति पुगेको ठाउँमा नयाँ पहिरोको जोखिम अत्यधिक हुने बताए । उनका अनुसार सामान्य अवस्थाभन्दा भूकम्पपछिको समयमा पहिरोको जोखिम झन्डै ८० प्रतिशतले बढी हुन्छ । भूकम्पपछि गिरी नेतृत्वको ५ जनाको टोलीले जाजरकोटको नलगाड, भेरी नगरपालिका र बारेकोट गाउँपालिकामा केही गाउँमा अध्ययन गरेको थियो । जसमा विभिन्न बस्ती आसपासको जमिन फाटेको भेटिएको थियो । अब बर्खा सुरु भएपछि ती फाटेका ठाउँमा भूक्षय र ठूलो पहिरोको जोखिम छ, उनले भने, त्यसले पनि ठूलो जनधनको क्षति हुने जोखिम देखिएको छ । कर्णाली प्रदेश आन्तरिक मामिला तथा कानुन मन्त्रालयका सचिव बद्रीनाथ गैरेले भूकम्प प्रभावित बस्तीहरूमा पहिरोको जोखिमबारे अध्ययन गरी पूर्वतयारी थालिएको दाबी गरे । उनका अनुसार सम्भावित जोखिम न्यूनीकरणका लागि सबै सुरक्षा संयन्त्र तयारी अवस्थामा राखिएको छ ।"
ऋण खोजेर घर बनाउँदै,"(रुकुम पश्चिम) भूकम्प गएको ७ महिनासम्म सरकारले स्थायी आवास निर्माणको कुनै योजना अघि नसारेपछि रुकुम पश्चिमका भूकम्पपीडितले आफैं घर बनाउन थालेका छन् । सानीभेरी गाउँपालिका४ गोलचौरकी बिर्मी बुढाले टहराको बास असुरक्षित भएको भन्दै जग्गा धितो राखेर लिएको ऋणले घर बनाउन थालेको बताइन् । बालबच्चा र बूढाबूढी छौं । टहरामा बस्दा जाडोमा चिसो, गर्मीमा तातो हुने अनि सापको पनि डर भयो, उनले भनिन् भूकम्पमा बाँचेकाको बसाइकै कारण नराम्रो नहोस् भनेर ऋण काँढेरै भए पनि घर बनाउन थालेका छौं । पिलर उठाएर एक तलाको पक्की घर बनाउन जुटेका गोलचौरका बासिन्दाले ऋण लिएर घर बनाउनु बाध्यता भएको बताए । स्थानीय हिमकुमारी चन्दले थपिन्, अस्ति टहरामा साप पसेर झन्डै टोकेन, डरले रातभरि निदाउन सकेनौं । टहरामा बस्नै नसकिने भएपछि घर बनाउन बाध्य भयौं । भूकम्पका कारण घरबासविहीन हुनेको संख्या रुकुम पश्चिममा ३२ हजार ९ सय ९६ रहेको जिल्ला प्रशासन कार्यालयको तथ्यांक छ । यसमध्ये सानीभेरीमा मात्रै ६ हजार ७४ परिवार छन् । अधिकांश भूकम्पपीडितले अस्थायी टहरा बनाएर जसोतसो गुजारा चलाइरहेका छन् । सरकारले पुनर्निर्माणको योजना ल्याउला र स्थायी आवास बनाउँला भनेर पर्खिरहेका आफूहरूले बनाउने घरमा २० देखि २५ लाख रुपैयाँसम्म लाग्ने अनुमान गरेको गोलचौरकै चन्द्र ओलीले बताए । उनले भने, चार कोठाको एकतले घर बनाउन २० लाख कट्ने देखियो । कति लागतमा, कस्तो घर बनाउने भन्नेबारे सरकारले स्पस्ट योजना नल्याउँदा स्थानीय सीप र शैलीकै प्रयोग गरेरै घर बनाउन लागेको गोलचौरका मिस्त्री टीकाराम विकले बताए । स्थायी घर बनाउन आँट बटुलेर ऋणदान गर्न सक्ने केहीले घर बनाउन सुरु गरे पनि धेरैको भने टहराकै बास छ । गौलचौरकी तामी बुढाले अरूले बनाएको घर अस्थायी टहराबाट हेरेरै बसिरहेको बताइन् । बूढाबूढी मात्रै छौं, बुढाले आँखा देख्दैनन् । टहरा त जसोतसो बनायौं । पक्की घर कहिलेकहिले ? उनले भनिन्, धनपैसा नहुने हामीजस्ताका लागि त सरकारकै भर छ । भूकम्पका कारण घरबासविहीन भएका पीडितहरूलाई सरकारको आगामी योजना कस्तो हुन्छ भन्ने पर्खाइ छ । अहिले घर बनाइरहेकाहरूको घरलाई सरकारको पुनर्निर्माणको खाकाभित्र पारेर तोकिएको रकम दिने गरी मिलाउनुपर्ने कुरामा आफूहरूको पहल रहने सानीभेरी४ का वडाध्यक्ष मनोज बुढाथोकीले बताए । सुरक्षाका आवश्यक मापदण्ड पूरा गरेर बनाइएका पक्की घरहरूलाई सरकारले बनाउने पुनर्निर्माणको मापदण्डभित्र राखेर सहयोग गर्नुपर्छ भन्ने हाम्रो मान्यता छ । यसमा स्थानीय सरकारका तर्फबाट सकेको सहयोग रहन्छ ।"
राजधानी केन्द्रित बसाइँसराइले स्थानीय संस्कृति मासिन्छ : बालेन,"काठमाडौं (कास) काठमाडौं महानगरपालिकाका प्रमुख बालेन्द्र शाह (बालेन) ले विश्वका अन्य देशका महानगरमा देखिएका घरबारविहीनका समस्या र नेपालको समस्या भिन्न भएको बताएका छन् । ब्राजिलको साओ पाउलोमा भएको महानगर निर्देशक समितिको बैठकअन्तर्गत मेयरल राउन्ड टेबल कार्यक्रमअन्तर्गत आवास र भूमि तथा महानगर कल्याण र जीवनस्तर सुधारसँग सम्बन्धित नीति बहस मा उनले नेपाल र यहाँका सहरी क्षेत्रमा बसोबास गर्ने अधिकांश मानिस वास्तवमै घरबारविहीन नभएको बताएका हुन् ।विश्वका अन्य देशको अनुभव सुन्दा हाम्रो देश र सहरमा बस्ने अधिकांश मानिस वास्तवमै घरबारविहीन छैनन् । उनीहरू आफ्नो सहरबाट अर्को सहर वा राजधानी काठमाडौंमा स्थानान्तरण भएका हुन्, उनले भने, हाम्रो सोच मानिसहरू अन्यत्रबाट काठमाडौं किन बसाइँ सरिरहेका छन् भन्ने मूल कारण पत्ता लगाउनु हो । उनले काठमाडौंको तुलनामा अन्य सहरका साथै ग्रामीण क्षेत्रमा उपयुक्त स्वास्थ्य, शिक्षा र रोजगारीका अवसरहरू नभएकाले बसाइँसराइ भइरहेको बताए । हाम्रो सोच काठमाडौं महानगर आसपासका त्यस्ता सहरका नगरपालिका र गाउँपलिकासँग सहकार्य गरेर त्यहीँ प्राप्त गर्न सकिने सुविधालाई सुदृढ गर्नेछ, उनले भने, काठमाडौं महानगरले त्यहीँको स्वास्थ्य र शिक्षाका पूर्वाधारमा सुधार र रोजगारी सिर्जना गर्न सहयोग गर्ने नीति लिएको छ । उनले काठमाडौं महानगरले बसाइँसराइलाई प्रोत्साहित नगर्ने पनि बताए ।मेयर बालेनले अवसर र सुविधाको खोजीमा राजधानी आएकालाई काठमाडौं महानगरले नै सीपमूलक तालिम दिएर पुनः आफ्नो ठाउँमा फर्केर आत्मनिर्भर जीवन बिताउन सहयोग गरिरहेको बताए । देशभरका सबै स्थानमा जनताले राज्यबाट प्राप्त गर्ने सेवा र सुविधा एकनाशको हुनुपर्छ । एउटा सहरले मात्रै सबै शक्ति र स्रोतको उपभोग गर्ने वातावरण हुनु हुँदैन, उनले भने, हामीले मानिसहरूको नागरिकताका आधारमा उनीहरू कुन स्थानबाट काठमाडौं आएका हुन् भन्ने विषय निर्क्योल गर्न सक्छौं । त्यहाँ उनीहरूको घरबार छ ।घरबारविहीनलाई भने महानगरकै समन्वयमा गैरसरकारी संस्थाका साथै अन्य सहयोगी संस्थासँग सहकार्य गरेर गाँसबासको सुनिश्चितता गर्ने काम गरिरहेको पनि बालेनले दाबी गरे । उनले कोही पनि घरबारविहीन हुन नहुने पनि बताए । अवसर र सुविधाको खोजीमा हुने बसाइँसराइले मानिसको आफ्नो पहिचानसँगै ऊसँग जोडिएको कला, संस्कृति, भाषा र स्थानीय ज्ञान पनि मासिने हुँदा त्यसको जगेर्ना गर्न पनि बसाइँसराइ रोक्नुपर्ने तर्क उनको छ । बसाइँसराइले स्थानीय कला, संस्कृति, भाषा, पर्व पनि हराउँछ, उनले भने, त्यसैले त्यो सहरको कला, संस्कृति र भाषालाई जोगाउन पनि बसाइँसराइलाई निरुत्साहित गर्दै त्यहीँ बस्ने वातावरण बनाउनुपर्छ ।बालेन महानगर निर्देशक समितिको सदस्य छन् । यो संस्थामा विश्वका ठूला १५० भन्दा धेरै महानगरहरू आबद्ध छन् । यसले आपसी र विश्वव्यापी सहयोग, संवाद, ज्ञान तथा समाधान आदानप्रदान गर्नुका साथै सामूहिक अवधारणा बनाउन काम गर्दै आएको छ ।"
पुल किन बेलैमा बन्दैन ?,"जब बर्खा लाग्छ, तराईमधेशका नदीखोलामा पानीको सतह बढ्न थाल्छ अनि सुरु हुन्छ नदीखोला वारपारको समस्या । कतै घुमाउरो बाटो प्रयोग गरेर त कतिपय ठाउँमा जोखिमपूर्ण रूपमा डुंगाबाट गन्तव्यतर्फ लम्कनुपर्ने हुन्छ । यसरी नदी तर्दा डुंगा दुर्घटना भएको खबर यदाकदा आइरहेकै हुन्छ । तराईमधेशका धेरै ठाउँले वर्षौंदेखि भोग्दै आएको यो समस्याप्रति राज्य बेखबर पनि छैन । ठाउँठाउँमा पुल निर्माणका आयोजना पनि अघि सारिएका छन् । तर तिनको ठेक्का न समयमा लाग्छ न निर्माण बेलैमा पूरा हुन्छ । निर्माण थालेर अलपत्र पारिएका पुल तराईमधेशमा दर्जनौं छन् । निर्माण बेलैमा किन पूरा हुँदैन, ढिला हुँदा के कस्ता समस्या हुन्छन् भन्ने बुझ्न रौतहटको लालबकैया खोलाको पुल पर्याप्त छ । निर्माण अलपत्र पारिएका अरू पुलको प्रवृत्ति लालबकैयाको पुलसँग मिल्दोजुल्दो नै देखिन्छ । लालबकैयामा पुल निर्माणको ठेक्का लागेको १० वर्ष बितिसक्दा पनि कहिले सकिन्छ भन्ने टुंगो छैन । २०७१ असार २९ मा भएको सम्झौताअनुसार पप्पु कन्स्ट्रक्सनले २०७५ असार २५ भित्र पुल बनाइसकेको भए २०७५ भदौ ९ मा डुंगा दुर्घटना हुँदैनथ्यो । त्यो दिन डुंगाबाट खोला तर्दा पाँच जनाको मृत्यु भएको थियो । दुर्घटनापछि पनि न निर्माण कम्पनीले काममा तीव्रता दियो, न सरकारले नै ताकेता गर्यो । पुल निर्माण छिटो सक्नुपर्ने माग गर्दै स्थानीयले आमरण अनशन नै बस्नुपर्यो । स्थानीयको चर्को दबाबपछि ठेक्का सम्झौता तोडियो । पुल निर्माण जति ढिला हुँदै गयो, उति लागत बढ्छ भन्ने उदाहरण पनि लालबकैया पुलकै छ । सुरुमा ठेक्का १४ करोड ९३ लाखमा सकारिएको थियो तर १७ प्रतिशत काम सकिएपछि गत वर्ष असोजमा बाँकी कामका लागि २७ करोड ६६ लाखमा नयाँ ठेक्का लगाइयो । सरकारले निर्माण कम्पनीलाई बेलैमा ताकेता गरेको भए वा सम्झौताअनुरूप काम नसकेपछि ठेक्का तोड्ने गरेको भए निर्माण व्यवसायीहरू लापरबाह बन्ने थिएनन् । अर्कातिर कम अंकमा ठेक्का कबुल गर्ने कम्पनीसँग ठेक्का सम्झौता गर्ने पद्धति छ । त्यसैले निर्माण व्यवसायीहरूले जानाजान म्याद थप गराएर लागत रकम बढाउने प्रवृत्ति पनि छ । अर्को समस्या बजेट व्यवस्थापनमा देखिन्छ । सरकारले भएको कामको भुक्तानी पनि बेलैमा गरिदिँदैन । लालबकैयाकै पुलमा पनि अहिले बजेट अभावले काम अघि बढ्न नसकेको गुनासो छ । अर्कातिर अनुत्पादक अर्थात् परिणाम नदिने खालका आयोजनामा भने सरकारले बजेट छरिरहेको हुन्छ । यसबाट पूर्वाधार निर्माणको प्राथमिकता नै सरकारले छुट्याउन नसकेको प्रस्ट बुझ्न सकिन्छ । कतिपय ठाउँमा बनिसकेका पुल पहुँच सडक नभएर प्रयोगविहीन छन् वा जोखिमपूर्ण तरिकाले भर्याङ लगाएर पुल प्रयोग गर्नुपर्छ । पर्साको पटेहर्वा सुगौली र जिराभवानी गाउँपालिकाको बीचमा पर्ने भलुही खोलामा पुल बनिनसक्दै बाढी आएर खोलाको चौडाइ बढ्यो । त्यहाँ ६१ मिटर लम्बाइको पुल बनाउन १४ वर्षअघि काम थालिएको थियो । बाढीपछि खोलाको चौडाइ १५० मिटर पुगेको छ । खोला वारपार हुने गरी पुलको लम्बाइ बढाउने प्रक्रिया सुरु नै भएको छैन । सरकार र निर्माण व्यवसायीको ढिलासुस्ती यही ढंगले रहने हो भने आसपासका बासिन्दाले अझै निकै वर्ष सास्ती खेप्नुपर्नेछ । बनिसकेका पुलको संरक्षणमा ध्यान नदिने अर्को समस्या छ । बाढीको कटान र ढुंगागिट्टी, बालुवाको जथाभाबी उत्खननका कारण पुल धस्सिने गर्छन् । कुनै पुल नियमित मर्मतसम्भार नभएर जीर्ण अवस्थामा पुगेका छन् । यस्ता पुलमा यात्रा जोखिमपूर्ण हुने भए पनि पुनर्निर्माणमा सरकारको तत्परता देखिने गरेको छैन ।पुल यातायातको अत्यावश्यक पूर्वाधार हो । सरकारले कार्यशैली बदल्न सके पुल निर्माण, पुनर्निर्माण र मर्मतसम्भारका लागि वर्षौं कुर्नुपर्ने अवस्था अन्त्य हुन्छ । सरकारले आवश्यकता अध्ययन गरेर पुल निर्माणका नयाँनयाँ योजना अघि सार्नुपर्छ । ठेक्का प्रक्रिया चुस्त र पारदर्शी हुनुपर्छ । ठेक्काका क्रममा निर्माण कम्पनीको क्षमतालाई हेर्नुपर्छ । एउटै कम्पनीले धेरैतिर ठेक्का लिने र सम्झौतापछि मोबिलाइजेसन रकम बुझेर काम नगर्ने प्रवृत्तिलाई निरुत्साहित गर्नुपर्छ । निर्माणका क्रममा सरकारको प्रभावकारी नियमन, अनुगमन हुनुपर्छ, गुणस्तरीय काम गराउनुपर्छ र त्यो बेलैमा पूरा हुनुपर्छ । सम्झौताबमोजिम काम नसक्ने कम्पनीलाई बलियो आधारबिना म्याद थप्नु हुँदैन । बजेट व्यवस्थापन, नियमित भुक्तानीजस्ता दायित्वमा सरकार पनि इमानदार बन्नुपर्छ ।"
"नेपालको भाषिक, सांस्कृतिक विशिष्टता","हामी पश्चिमी सभ्यतादेखि आकर्षित हुँदै आएका छौं । तर मिश्रित र अनुपम संस्कार बोकेर बाँचेका हामी पश्चिमी देशमा पुगेको केही दिनमै रन्थनिन थाल्छौं, आफ्नो भाषाको माधुर्यबाट टाढिएपछि मानसिक उत्पीडन सहन बाध्य हुन्छौं । सांस्कृतिक आघात (कल्चरल शक) का कारण विदेशी भूमिमा आत्मअसन्तुष्टि बढ्दै जाँदा विदेशिएका अधिकांश नेपालीलाई मातृभूमिको संस्कारजन्य गतिविधि, भाषा, साहित्य, संगीत, कलाको झझल्को आइरहन्छ, जसका कारण उनीहरू यस्ता विधाहरूमा संलग्न हुँदै गएको देख्न सकिन्छ । युवा ग्यालरी पृष्ठमा प्रकाशित युरोपमा निःशुल्क नेपाली भाषा शीर्षकको खबर हाम्रो भाषा र संस्कृति प्रवर्द्धनको विषयसँग सम्बन्धित छ । एक दशकअघि बेल्जियम पुगेकी म्याग्दीकी रुबिना शर्मा त्यहाँ जन्मेहुर्केका बालबालिका नेपाली भाषा, संस्कारबाट टाढिँदै गएको यथार्थ थाहा पाएपछि विचलित भइन् । भाषाकै कारण बालबालिका र अभिभावक तथा आफन्तबीच दूरी बढ्दै गएको देखेपछि निज शर्माले अभियानका रूपमा नेपाली भाषाको निःशुल्क कक्षा सुरु गरेकी हुन् । यति बेला बेल्जियममा बसोबास गर्ने नेपालीको संख्या १० हजार हाराहारी भए पनि यसअघि भाषिक महत्त्वको मर्म बुझेर यसको उत्थानका लागि कोही अग्रसर देखिएका थिएनन् । बेल्जियममा मात्र नभएर अन्य मुलुकमा पुग्नेहरू पनि चाडबाडमा आफ्नो संस्कृति, वेशभूषा, रहनसहनमा देखिए पनि अरू समयमा संस्कारजन्य गतिविधिवाट टाढिँदै गएका छन् । यावत् विषयवाट दुःखी बनेर भाषिक उत्थानमा होमिएकी रुबिना तीन वर्षअघि एनआरएनए बेल्जियमको सदस्य र करिव एक वर्षअघि महासचिव बनेकी छन् । ८६ देशमा शाखा रहेको एनआरएनएको इतिहासमा उनी सबैभन्दा कान्छी पदाधिकारी बन्न सफल भएकी हुन् । अन्य देशका संस्थाहरूसँग समन्वय गरी भाषिक, सांस्कृतिक उत्थानमा निजबाट ठूलो योगदान पुग्ने देखिन्छ । अधिकांश देशका एनआरएनले पनि साहित्यिक, भाषिक, सांस्कृतिक उत्थानका लागि उल्लेख्य काम नगरेका भने होइनन् । रुबिनाको अभियानले अन्य देशका संस्थालाई ऊर्जा मिल्दै जाँदा भाषा एवं संस्कारजन्य गतिविधि बढ्ने निश्चित छ । यता शैक्षिक क्षेत्रबाट अपहरणमा परेका भाषा, कला, साहित्य, संस्कृतिलगायत पूर्वीय संस्कारलाई सरकारको सक्रियताबाट पुनरुत्थान गरिनु उत्तिकै जरुरी छ । भुवनेश्वर शर्मा, चन्द्रागिरि२, काठमाडौं"
राजदूत पदको अवमूल्यन,"राजदूतको भाग पाउने खुसी होलान्, भाग नपाउनेले विरोध गर्लान् । राजदूतमा दलीय भागबन्डा आज मात्र होइन, हिजोदेखि चल्दै आएको परम्परा हो । हरेक क्षेत्र भागबन्डाले थिचिएको छ । दलहरूले राम्रो मान्छे होइन, हाम्रो मान्छे नियुक्ति गर्दै आएका छन् । हिजो राजामहाराजाको नजरमा परेको व्यक्ति राजदूत हुन्थ्यो, अहिले दलको नजरमा परेकोले राजदूत खान्छ । हामीले परिवर्तन ल्यायौं भन्छन्, कसका लागि परिवर्तन ल्याए भनेर सोध्न मन छ । कूटनीतिक ज्ञान भएकालाई राजदूत बनाउँदा फरक पर्दैन, यहाँ त खल्तीबाट झिकेर राजदूत बनाउने परम्परा छ, यो सरासर गलत हो । सरकार परिवर्तनसँगै राजदूत पनि परिवर्तन गर्नुपर्नेचाहिँ केका लागि हो ? यसपालि एमाले, माओवादी, रास्वपा, जसपाले राजदूतमा भाग लगाएको समाचार सुन्दा दुःख लाग्यो । यसरी सधैं भाग लगाएर नै खाने हो भने देशमा योग्य व्यक्ति किन चाहियो ? पार्टीको सदस्य लिए भइहाल्यो नि, नियुक्ति पाइहालिन्छ । राजदूत जस्तो व्यक्ति मनलागी नियुक्ति गरेर मुलुकको छवि बिगार्ने काम दलका नेताहरूले गरेका छन् । चारवर्षे कार्यकाल पूरा गर्ने राजदूत कमै मात्र हुने गरेका छन् । दलीय भागबन्डामा राजदूत बन्छन्, सरकार परिवर्तन हुनेबितिक्कै राजदूत पनि परिवर्तन भइहाल्छन् । नेताहरूको यही रवैयाले जनतामा निराशा छाएको छ । पुरुषोत्तम घिमिरे, जोरपाटी, काठमाडौं"
चुरेको संरक्षण गर्ने कि विनाश ?,"कान्तिपुरमा असार ३ मा प्रकाशित ९ वर्षमा १४ अर्ब खर्च हुँदा चुरेमा झन् बढ्यो विनाश, सरोकार सुन्ने फुर्सदमा छैन सरकार शीर्षकको समाचार पढ्दा मन रोयो । नेपालको चुरे क्षेत्रको वन र भूमि विनाश भइरहँदा भावर र मधेशमा प्राकृतिक विपद् बढिरहेको छ । वर्षामा बाढी, पहिरो र डुबानको विपद् निम्तिन्छ । नदीजन्य पदार्थको दोहनले जमिनमुनि पानीको सतह घट्दा रैथाने मूल पनि सुकिरहेका छन् । यसबाट मानव जीवन संकटमा परेको छ, जसको संरक्षणका लागि भनेर राष्ट्रपति चुरे संरक्षण कार्यक्रममा १४ अर्ब जति खर्च भइसकेको छ । खर्च भएअनुसार काम भने भएकै छैन । संकट अझ बढेकाले पीडित बासिन्दा सरकारको ध्यानाकर्षण गराउन मधेशबाट २५ दिन पैदल हिँडेर काठमाडौं आएर धर्ना दिइरहेका छन् तर उनीहरूलाई सरकारले देखेसुनेको छैन । चुरेले इलामदेखि कञ्चनपुरसम्म देशको कुल भूभागको झन्डै १३ प्रतिशत क्षेत्र ओगटेको छ । चुरेले सातै प्रदेशका ३७ जिल्लाका ३ सय ४० पालिका छुन्छ । नदीजन्य पदार्थ र वनको दोहनका कारण यस क्षेत्रमा आइपरेको संकटबारे सरकारले चासो नदिनु अचम्मलाग्दो छ । प्रधानमन्त्री पुष्पकमल दाहाल चुरे दिवस मनाउन सिरहा पुगेका थिए । उनले वातावरणीय अध्ययन गरेर मात्र ढुंगा, गिट्टी र बालुवा उत्खनन गरिनुपर्ने भाषण गरे । तर यसअघि दुई पटक मधेश सरकार र एक पटक संघीय सरकारसँग सहमति भएबमोजिम चुरे संरक्षणमा ध्यान नदिइएपछि पुनः ध्यानाकर्षण गराउन काठमाडौं आएकालाई भने भेट्नसमेत फुर्सद मिलाएको देखिएन । तीनै तहका सरकारसँग समन्वय गरी चुरे क्षेत्रको संरक्षणमा जुट्नु अति जरुरी छ । गंगाराज अर्याल, पाणिनि८, अर्घाखाँची"
कति फेर्ने राजदूत ?,"अकूटनीतिक कसरतकुनै सरकारले अत्यन्तै योग्य ठानेर आफ्नो मुलुकको दूत बनाएर पठाएको व्यक्ति यसरी हठात् फिर्ता गरिँदा तिनलाई होस्ट गरिरहेको मुलुकले त्यो व्यक्तिले कुनै ठूलै कसुर वा बेइमानी गरेको रूपमा बुझ्ने आम कूटनीतिक परिपाटी छ । यस्तो कुनै चारित्रिक पतनको क्रियाकलाप नगरी अथवा परिवर्तित सत्तासँग कुनै ठूलो प्रत्यक्ष वैचारिक वा नीतिगत विमतिको स्थिति उत्पन्न नभई नेपालको शैलीमा पटकपटक राजदूत परिवर्तन गर्ने अभ्यास संसारमा कतै छैन । यसले नेपालको अन्तर्राष्ट्रिय छवि उजिल्याएको त छैन नै, मुलुककै कूटनीति सञ्चालनलाई संस्थागत गर्ने र परराष्ट्र मामिलाको संस्थागत संस्मरण (इन्स्टिच्युसनल मेमोरी) लाई प्रभावकारी एवं परिणामदायी बनाउने कुरामा समेत ठूलो अड्चन खडा गरेको छ ।राजदूतको त्यो सम्मानित पदमा नियुक्त भएकाहरू कुनै भगौडा अपराधीझैँ हतारहतार झिटीगुन्टा बाँधेर त्यहाँको सरकारका कूटनीतिक वृत्तका सरोकारवालासँग राम्ररी बिदावारी पनि नभई मुलुक फर्किने बाध्यता यसले सिर्जना गर्छ । बिदावारी हुन जानु पनि अत्यन्तै असजिलो र अस्वाभाविक परिस्थिति किन बनिदिन्छ भने आफूलाई अचानक किन फिर्ता गरियो भनेर त्यहाँ सोधिने प्रश्नको स्वाभाविक उत्तर उनीहरूसँग हुँदैन । र, यसरी पटकपटक छोटो समयमै फेरिरहने राजदूतलाई ती मुलुकहरूले कुनै मानसम्मान त दिँदैनन् नै, कूटनीतिक वृत्तमा त्यस मुलुकमा कार्यरत सबभन्दा वरिष्ठ राजदूतलाई डिन को सम्मान दिने जुन परम्परा छ, त्यसमा नेपाल सहभागी हुन नपाउने सिर्जना नेपालको आन्तरिक राजनीतिले गरिदिएको छ ।राजदूत नियुक्तिमा जतिसुकै मापदण्डको कुरा गरे पनि योग्यताको कदरभन्दा चरम राजनीतिक मनोमानी हाबी छ । जुन देशमा जुन प्रकारको विशिष्ट कूटनीतिक कौशल आवश्यक छ, त्यही क्षेत्रको प्रामाणिक योग्यता भएको, त्यहाँको राजनीतिक वृत्तसँग सहजै पहुँच बनाउने हैसियत राख्ने र मुलुकभित्र पनि बौद्धिकचारित्रिक दृष्टिले पहिचान बनाइसकेको व्यक्तित्वलाई नियुक्ति गर्ने परम्पराबाट नेपालको सत्ता राजनीति धेरै पर पुगिसकेको छ । सायद यही कारण हो, नियुक्ति पाउनेहरू पनि जति दिन पाइन्छ, त्यति दिन यो आकर्षक जागिर खाने मानसिकताले नियुक्ति लिन्छन् र अपमानपूर्ण ढंगले अपदस्थ गरिँदा पनि लज्जा र हीनताबोधसमेत गर्न नसक्ने कोटिका छन् । नियुक्ति पाउनेहरूलाई सोझै अयोग्य घोषणा गर्न असजिलो छ । तर, यसरी नियुक्ति पाएर जानेहरूले मुलुकको हितमा सिन्को पनि नभाँची फर्कने र केही गर्ने क्षमता एवं इच्छाशक्ति भएकाहरूले समेत कुन बेला फिर्ता बोलाइने हो भन्ने भयका बीच कुनै उल्लेख्य प्रगति देखाउन सक्ने अवस्था बन्दैन ।मन्त्रालयहरूमा कार्यरत हुँदा राजनीतिक नेतृत्वसँग हिमचिम बढाएका र कतिपय अवस्थामा स्वार्थ लेनदेनको अंशियार बनेका पूर्वकर्मचारीहरूलाई राजदूत पद पुरस्कार दिने र त्यो नियुक्ति राजनीतिक कोटामा गर्ने अनौठो र विरोधाभासपूर्ण अभ्यास पछिल्लो समय बाक्लिँदै गएको छ । यसले शक्तिशाली राजनीतिक नेताहरू स्वार्थका लागि आफ्नै कार्यकर्ताले पाउने नियुक्तिको अवसर कटौती गर्न कसरी उद्यत् छन् भन्ने त देखाउँछ नै, लामो समय कर्मचारीतन्त्रमा बसेर खासै केही देखिन लायक औसत कार्यप्रदर्शनीसमेत नगरेकाहरू नै चाप्लुसीकै भरमा राजदूत पद पाउन शक्ति केन्द्रहरूको फेरो लगाउने क्रम पनि उसैगरी बढेको छ ।राजदूत नियुक्ति र बर्खास्तगीको यो चरम तदर्थवादी चक्रमा मुलुकले प्रत्यक्ष ठूलो आर्थिक नोक्सानीसमेत बेहोर्नुपरिरहेको कुरा सतहमा त्यति देखिँदैन । हरेक पटक फेरिने राजदूतले आफ्नो परिवारसहितका लागि जाने, आउने खर्च र प्रत्येक पटक उसको बसोबास व्यवस्था मिलाउन भत्ताबापतको ठूलो रकम पनि मुलुकको ढुकुटीबाट अनावश्यक रूपमा खर्च भइरहेको छ ।अन्त्यमा, मुलुकको परराष्ट्र नीति र त्यसलाई परिणाममुखी बनाउने औजारका रूपमा रहेको कूटनीतिलाई राष्ट्रिय राजनीतिक सहमतिका आधारमा सञ्चालन गर्न नसक्दा यस्तो अस्वाभाविक र लज्जास्पद परिस्थितिमा मुलुक आइपुगेको हो । राजनीतिक ईर्ष्या, प्रतिशोध र नेताका वरिपरिका केही मानिसलाई नेपाली करदाताको खर्चमा डलरमा जागिर खाने पुरस्कार दिनुबाहेक यस्तो फोहोरी अभ्यासको औचित्य र आर्थिक लागत कसै गरी पनि स्थापित गर्न सकिँदैन । सत्ता सञ्चालनमा म्युजिकल चेयर खेलमा झैँ कुर्सीको छिनाझप्टी गरिरहेका राजनीतिक नेताहरूले आन्तरिक रूपमा जति नै अमर्यादित खेलोफड्को गरे पनि मुलुकको अन्तर्राष्ट्रिय छवि धुमिल हुन नदिने न्यूनतम आवश्यकतामा पनि सहमति गर्न नसक्नु ठूलो दुर्भाग्य हो । यसले मुलुकको आर्थिक विकासका लागि स्रोत जुटाउनेदेखि आफ्ना वस्तु र सेवाको अन्तर्राष्ट्रिय बजार प्रवर्धनसम्ममा कुनै कोणबाट पनि सघाउँदैन । आफूलाई सधैं सर्वज्ञानी देखाउन उद्यत् रहने नेपालको राजनीतिक उच्च नेतृत्वलाई यो यथार्थ बोध नभएको पक्कै होइन । बोध भएको यथार्थविपरीत जानीजानी र दोहोर्याएर यस्ता निर्णय लिइनु स्वतः राष्ट्रघात हो ।"
सशक्त प्रतिपक्षको बाटो,"सबै नीतिहरूको मूल नीति नै राजनीति भएकाले प्रत्येक दलसँग प्रत्येक विषयमा आफ्नो स्पष्ट दृष्टिकोण र योजना हुनुपर्छ । त्यही दृष्टिकोणको जगमा उभिँदै निर्वाचनमा जाने र सरकारबाट विकाससमृद्धिको यात्रा तय गर्नुपर्छ । तर, पछिल्लो समय नेपालका प्रमुख राजनीतिक दलमा आफ्नै दृष्टिकोण, सामर्थ्य र क्षमताप्रति विश्वास गुम्दै गएको छ । खासगरी, २०७४ सालमा एमाले र माओवादीको चुनावी गठबन्धन तथा २०७९ सालको कांग्रेसमाओवादीलगायत दलको गठबन्धन दलहरू स्वयंभित्र धर्मराएको आत्मविश्वासको उपज हो ।अहिले नेपालका प्रमुख राजनीतिक शक्ति कांग्रेस र एमालेलाई गठबन्धनको राजनीतिले ग्रसित बनाइसकेको छ । एकअर्काविरुद्ध उभिन अरू कसैको सहारा लिनुपर्ने अवस्थामा दुई प्रमुख दल पुग्नु विडम्बना हो । यसले मुलुकमा राजनीतिक अस्थिरता निम्त्याइरहेको छ । यही धमिलो पानीमा सानो आकारको राजनीतिक शक्तिले माछा मार्ने काम गरिरहेको छ । र, आफूलाई सत्ताको केन्द्रमा राख्न सफल भएको छ । जसको दुष्परिणाम मुलुक र जनता भोग्न विवश छन् । त्यसैले निर्वाचनदेखि सत्ता राजनीतिसम्मको परनिर्भरता अन्त्यका लागि कांग्रेस र एमाले सांगठनिक सबलीकरण र पार्टीभित्रको आत्मविश्वास जगाउन पुरानै लयमा फर्किनुपर्छ ।बलियो कांग्रेस, समृद्ध देश जनताको अभीष्ट हो । यसलाई बुझ्दाबुझ्दै पनि शान्ति, अमनचयन र देशको समृद्धिका लागि बेला बखतमा हामी विभिन्न तत्त्वहरूसँग घाँटी जोड्न बाध्य भयौं । पार्टीको क्षयीकरण भए पनि देशले क्षति व्यहोर्न नपरोस् भन्ने कांग्रेसको चाहना थियो । सोहीअनुरूप सशस्त्र द्वन्द्वमा रहेको माओवादीलाई शान्ति प्रक्रियामा ल्याउँदै गिरिजाप्रसाद कोइरालाको नेतृत्वमा २०६२ मंसिर ७ गते १२ बुँदे सम्झौता भयो । राजाले सत्ता हातमा लिएर अगाडि बढेपछि माओवादी हिंसा अन्त्य गर्न र शान्ति स्थापना गर्न कांग्रेसले नेतृत्वदायी भूमिका निर्वाह गर्नुपरेको थियो । त्यसपछि पनि राजनीतिक स्थायित्वका लागि कांग्रेसले विभिन्न कुर्बानी गर्यो । तर, माओवादीलगायत केही राजनीतिक दलले कांग्रेसको त्यो सदासयतालाई कमजोरीका रूपमा व्याख्या गर्दै आफ्नो दुनो सोझ्याउने काम गरिरहे । अब कांग्रेसले गठबन्धनको राजनीतिक संस्कारलाई परास्त गर्दै एक्लै आफ्नो बाहुबलमा उभिनुपर्छ । इतिहासतिर फर्किने हो भने गठबन्धन सरकारको लहरो अलि लामै छ । २०५१ सालमा मध्यावधि निर्वाचनको परिणामपछि नेपालमा संयुक्त सरकार बन्ने परिपाटीको विकास भएको हो ।२०५१ कात्तिक २९ गते प्रतिनिधिसभाको निर्वाचन सम्पन्न भएको थियो । उक्त निर्वाचनमा एमाले ठूलो दल बनेको थियो । जसले गर्दा मनमोहन अधिकारी अल्पमतीय सरकारको प्रधानमन्त्रीमा नियुक्त भए । त्यहीँबाट गठबन्धनको सुरुवात भएको हो । २०४८ र २०५६ मा कांग्रेसले बहुमत प्राप्त गर्यो । तर, संसद् पूरा अवधि टिक्न सकेन । संविधानसभाको निर्वाचन २०६४ नयाँ निर्वाचन प्रणालीअनुसार भएकामा कुनै दलले बहुमत प्राप्त गर्न सकेनन् । २०६४ देखि हालसम्म दलहरूमा गठबन्धनको सरकार बनाउने र भत्काउने खेल चलिरहेको छ । राजनीतिक दलप्रति जनताको अविश्वासको संकट बढ्दै गएको छ । २०६४ को संविधानसभा निर्वाचनमा माओवादी सबैभन्दा ठूलो दल बन्यो । कुनै एक दलको बहुमत नहुँदा कम्युनिस्टहरू पालैपालो प्रधानमन्त्री बने । तर, संविधान निर्माण गर्न सकेनन् । २०७२ सालमा कांग्रेस नेतृत्वको सरकारले संविधान निर्माण गर्दै मुलुकलाई एउटा गतिमा ल्याउन सफल भयो । संविधानमा व्यवस्था गरिएको समानुपातिक प्रणालीका कारण कुनै पनि दललाई बहुमत ल्याउन भने सकस परिरहेको छ । त्यसैले निर्वाचन प्रणालीमाथि पुनर्विचारको बहस चलाउन पनि आवश्यक छ । २०७९ को निर्वाचनअघि कांग्रेसका केही शक्तिशाली नेता एमालेसँगको सहकार्यमा जोड दिन थालेका थिए । अर्काथरी केही नेता तत्कालीन सत्ता गठबन्धनमा रहेका माओवादीलगायतका दलसँग चुनावी गठबन्धन तम्तयार थिए । निर्वाचनभन्दा केही समयअगाडि हामी थोरै केन्द्रीय सदस्यले कसैसँग पनि निर्वाचनअघि गठबन्धनमा जानु हुँदैन भन्ने विचार केन्द्रीय समितिभित्र र बाहिर राखिरह्यौं । पाँच दिनसम्म चलेको केन्द्रीय समिति बैठकमा पार्टीका सबै पदाधिकारी एकमतका साथ गठबन्धन आवश्यक भएको निष्कर्षमा पुगेका थिए । उक्त प्रस्ताव एक जना महामन्त्रीले अनुमोदनका लागि पेस गर्दा सर्वसम्मत पास भएको थियो । हिजोको गठबन्धन टिकट पाउने निश्चय भएका ५०६० जना नेतालाई चुनाव जिताउनका लागि मात्र थियो भन्ने कुराको अनुमान लगाउने गाह्रो छैन । गठबन्धनबाट कांग्रेसले आशातीत उपलब्धि हासिल गर्न सकेन । अर्कातिर, बढ्दै गइरहेको गठबन्धन संस्कारले जनतामा राजनीतिक वितृष्णा थपिएको छ । अहिले पनि गठबन्धनको कुरा कहाँ साम्य भएको छ र ? कोशी सरकारको कुरा गर्दा सरकार निर्माणको सवाल र संविधान संशोधनको विषय देखाएर पार्टीका एकथरी जिम्मेवार नेतृत्व एमालेसँग मिलेर जाने कुरा गर्दै छन् । दोस्रो थरी नेता माओवादी लगायतको पुरानै गठबन्धन निर्माण उपयुक्त रहेको तर्क अगाडि सारिरहेका छन् । तेस्रो थरी एमाले, माओवादी र रास्वपाबिनाको संयुक्त सरकार राम्रो हुने आसय व्यक्त गरिरहेका छन् । कांग्रेसलाई आफ्नै खुट्टामा उभिन सक्ने सशक्त पार्टी कसरी बनाउने भन्ने बहसको विषय नै हुन छोडेको छ । आफ्नै खुट्टामा उभिने कांग्रेस निर्माण गरौं भन्ने आवाजलाई मसिनो पार्दै लगिएको छ । गठबन्धन नै गरेर चुनावमा होमिने भए बहुदलीय व्यवस्था र लोकतन्त्रमाथि प्रश्न उठ्ने ठाउँ पैदा हुने नै भयो । गठबन्धन गरेर केही नेताले केही समय चुनाव त जित्नुहोला तर त्यो दीर्घकालीन हुँदैन । देश र जनताको पक्षमा काम गर्न आफैंमा बलियो हुनुपर्छ । गठबन्धन गरेर एक पटक १० मन्त्री, ८ राजदूत, ४ राज्यमन्त्रीमा केही नेतालाई स्थापित गराएर बाँकी ८ लाखभन्दा बढी नेता कार्यकर्ता र क्रियाशील सदस्यको भावनामाथि चोट पुर्याउने काम राम्रो होइन । अब करिब साढे ३ वर्ष कांग्रेसले प्रतिपक्षमा बसेर जनताका मुद्दामा एकाकार भएर जानुपर्छ । जनताकै माझमा रहनुपर्छ । कसैको बैसाखीबिना हिँड्न सक्ने आत्मविश्वास जगाउनुपर्छ ।प्रत्येक राजनीतिक दलको आफ्नै नीति, सिद्धान्त र आदर्श हुन्छ । त्यसकै आधारमा दलहरूले काम गरिरहेका हुन्छन् । कांग्रेसको मूल सिद्धान्त राष्ट्रियता, लोकतन्त्र र समाजवाद हो । यिनै सिद्धान्तको जगमा हामीले दशकौंदेखि राजनीति गरिरहेका छौं । त्यसैले कुनै विषम परिस्थितिमा कुनै दलसँग राजनीतिक सहकार्य गर्नु फरक विषय हो । तर, गठबन्धनलाई संस्कारकै रूपमा विकास गर्नु दलको सिद्धान्तविपरीत हो । कम्युनिस्ट र कांग्रेसले वर्षौं गठबन्धन गर्दै अगाडि बढ्ने हो भने फरक विचारको अर्थ रहँदैन । जनताका माग र मुद्दा ओझेलमा पर्छन् । स्वार्थकृत राजनीति हाबी हुन्छ । आफ्नो सिद्धान्तमा अडिग रहेर कांग्रेसले राणा शासन फालेको, राजा फालेको गर्विलो इतिहास छ । संसदीय व्यवस्थालाई आदर्श मान्दै अगाडि बढिरहेको कांग्रेसले गठबन्धनको संस्कारलाई त्याग्दै प्रतिस्पर्धाको अभ्यासलाई नै प्राथमिकतामा राखेर आफ्ना क्रियाकलाप अगाडि बढाउनुपर्छ ।केही समय निर्वाचनबाट कांग्रेस पराजित भइहाले पनि हिम्मत हार्नु हुँदैन । तर, सवाल देश पराजित हुनु हुँदैन, जनता हार्नु हुँदैन । अब कांग्रेस जनताको माझमा रहनुपर्छ । घरघरबाट जनताका आवाजलाई टिपेर राज्यको आँगनसम्म पुर्याउँदै ती आवाजलाई कार्यान्वयनका लागि दबाब दिनुपर्छ । सुध्रिनका लागि सबैभन्दा पहिला कांग्रेसले आफ्ना कमजोरी औंल्याउँदै सुधारको चरणमा लैजानुपर्छ । यसको प्रारम्भ सत्ताकेन्द्रित नभएर करिब ३ वर्ष ६ महिना सशक्त प्रतिपक्षको भूमिकामा जनताकेन्द्रित हुँदै दृढ संकल्पित भएर अगाडि बढ्नुपर्छ । महर कांग्रेस केन्द्रीय सदस्य हुन् ।"
संवैधानिक आयोगलाई बजेट न भूमिका,"(काठमाडौं)राष्ट्रिय दलित आयोग १३ संवैधानिक निकायमध्येको एक हो । यसलाई दलित समुदायको हक अधिकारको संरक्षण, उत्थान र सशक्तीकरण, समग्र स्थितिको अध्ययन, अन्वेषण, नीतिगत र कानुनी समस्या पहिचान, समुदायसँग सरोकार राख्ने नीति तथा कार्यक्रमको तर्जुमा र कार्यान्वयन सिफारिस गर्नुपर्ने गरी कानुनले प्रबन्ध गरेको छ । तर यसका लागि सरकारले आयोगलाई चालू बजेट भने ४ लाख रुपैयाँ मात्रै दिएको छ । जबकि ललितपुरको कुपण्डोलमा कार्यालय रहेको आयोगले घरभाडा मात्रै मासिक दुई लाख ५० हजार रुपैयाँ तिर्छ । पाँच पदाधिकारी र २६ कर्मचारीको तलब भत्ता, सवारी र अन्य सुविधामा बर्सेनि अढाइ करोड रुपैयाँ थप खर्च छ । सरकारले हामीलाई नियुक्ति दियो, पदाधिकारी र कर्मचारी पाल्न करोडौं खर्च भइरहेको छ, आयोगका अध्यक्ष देवराज विश्वकर्माले भने, संविधान र ऐनले व्यवस्था गरेका काम गर्न बजेट दिइएको छैन । हामीले न राजीनामा दिनु, न पदमा बसिरहनु ? दोधारमा छौं । दलित आयोग मात्रै होइन, मधेशी, मुस्लिम, थारू र महिला आयोगको पनि अवस्था उस्तै छ । यिनीहरू पनि वार्षिक रूपमा घरभाडामा मात्रै २५ देखि ३० लाख रुपैयाँ खर्च गर्छन् । तर उद्देश्यअनुसारका काम गर्न बजेटविहीन छन् । आर्थिक वर्ष २०७९८० मा दलित आयोगको कार्यक्रमिक बजेट १४ लाख रुपैयाँ थियो । त्यसमध्ये १० लाख रुपैयाँ दलितका थर सूचीकरणमा खर्च भयो भने बाँकी रकम आयोगले जातीय भेदभाव उन्मूलन दिवस विशेष कार्यक्रम र प्रतिवेदन बनाउन खर्चियो । सरकारले दलित समुदायको थर सूचीकरण गरेको छ, तर त्यसमा छुटेका थर लेख्नेहरूले अहिले पनि दलितले पाउने सुविधा पाएका छैनन्, अध्यक्ष विश्वकर्माले भने, सातै प्रदेश र आयोगमा सरोकारवालासँग भएका पटकपटकका छलफल, खोज र अनुसन्धानमा १० लाख खर्च भयो । संविधान लागू भएको दशक बित्न लाग्दा पनि न त लक्षित समुदायको अधिकार सुनिश्चित गर्ने कानुन बनेका छन्, न उनीहरूका उत्थानका लागि नीति र कार्यक्रम नै बन्ने गरेका छन् । विभिन्न बहिष्करणमा परेका समुदायको हक संरक्षण गर्न आयोगहरू बने पनि सरकारले यिनीहरूलाई कामविहीन बनाएको छ । यी आयोगले पछिल्ला पाँच वर्षमा राष्ट्रपतिसमक्ष बुझाएका प्रतिवेदनमा काम गर्न नसक्नुको कारणमध्ये बजेट अभाव मुख्य समस्या बताएका छन् । लेखक सुशील बीके दलित तथा सीमान्तकृत समुदायको हक स्थापित गर्न बनेका संवैधानिक आयोगहरूलाई नै सरकारले बजेट नदिएर भूमिकाविहीन बनाएको बताउँछन् । संवैधानिक आयोगहरूले बजेट नभएर काम गर्न पाएनौं भन्नुपर्ने अवस्था आउनु लज्जास्पद कुरा हो, उनले भने, सरकारले आयोगहरूलाई कि बजेट दिनुपर्छ, नत्र खारेज गरेर अघि बढ्न सक्नुपर्छ । नेपालको संविधान २०७२ को भाग २७ मा धारा २५२ देखि २६५ सम्म अन्य आयोगहरूअन्तर्गत महिला, दलित, समावेशी, आदिवासी जनजाति, मधेशी, थारू र मुस्लिम आयोगको व्यवस्था छ । अध्यक्ष र चार सदस्य गरी पाँचपाँच पदाधिकारी रहने यी आयोगले सम्बन्धित समुदायको हक अधिकारको संरक्षण, उत्थान र सशक्तीकरणमा विभिन्न काम गर्ने भन्ने संविधानले तोकेको छ । सबै आयोगको गठन र सञ्चालनका लागि अलगअलग ऐन पनि बनाइएका छन् । तर सबै आयोगको गुनासो काम गर्न नपाएकोमा छ । मुस्लिम आयोगका अध्यक्ष समीम मियाँ अन्सारी भन्छन्, पहिले विशिष्ट श्रेणीका सचिवसहित विज्ञ र अनुसन्धानकर्ताहरूसमेतको दरबन्दी हुनेगरी कर्मचारी संरचना थियो । तर अहिले सरकारले रिटायर्ड हुन लागेका सहसचिवको नेतृत्वमा ५७ जना कर्मचारी पठाइदिएको छ । आयोग गठन हुने बेला बनाइएको ऐनमा अन्य आयोगहरूमा पनि विशिष्ट श्रेणीका सचिवहरूको दरबन्दी हुने व्यवस्था गरिएकामा सरकारले केही नेपाल ऐन संशोधन विधेयकमार्फत २०७५ सालमा राजपत्रांकित प्रथम श्रेणी (सहसचिव) स्तरका कर्मचारी सचिव हुने व्यवस्था गरेको थियो । त्यसो त सरकारले आयोगहरूको गठन नै समयमा गरेन । ०७२ मा संविधान जारी भएपछि काठमाडौंमा आयोगका कार्यालयहरू स्थापना भए र कर्मचारी खटाइए । तर पदाधिकारी नियुक्तिमा भने सरकारले पाँच वर्ष लगायो । सरकारले ०७८ भदौमा मात्रै सबै आयोगलाई पूर्णता दिएको हो । सात वटै आयोगका पदाधिकारीका लागि गाडी, चालक, पीएसओ र स्वकीय सचिवसमेत सरकारले दिएको छ । तीन दशकदेखि सामाजिक र राजनीतिक क्षेत्रमा क्रियाशील रामबहादुर थापा मगर आदिवासी जनजाति आयोगको अध्यक्ष भएपछि आफ्नो दायरा खुम्चिएको बताउँछन् । भन्छन्, दिनहुँ कार्यालय आएर समसामयिक घटनाक्रममा अपडेट भएर बस्ने बाहेक केही पनि काम छैन । आफूले मौखिक आश्वासन दिनेबाहेक कुनै सहयोग गर्ने अवस्था नरहेको उनले सुनाए । नयाँ कार्यक्रम बनायो, सरकारले बजेट दिँदैन, उनले भने, कुनै मुद्दामा सरकारलाई नीतिगत सुझाव दियो, सरकारले त्यो पनि लागू गर्दैन । म त आफैं बाँधिएको जस्तो महसुस हुन्छ ।आयोगहरू कामविहीन हुनुमा सरकार नै दोषी भएको ठान्छन्, राष्ट्रिय दलित आयोगका अध्यक्ष विश्वकर्मा । संविधानले भेदभावविरुद्धको हक र दलितको हक गरी दुईवटा मौलिक हक नै प्रबन्ध गर्यो, तर सरकारले ती हकको कार्यान्वयनका लागि कानुन बनाउन चाहँदैन, उनी भन्छन्, संवैधानिक आयोग बनाएको छ । तर बजेट छैन, दक्ष कर्मचारी दिँदैन । जातीय भेदभाव वा छुवाछूत भएको घटना बाहिर आए मुद्दा दर्ता गराउन सम्बन्धित निकायलाई सिफारिस गर्ने अधिकार संविधानले यी आयोगलाई दिए पनि प्रहरीले कारबाही प्रक्रिया अघि नबढाएका दर्जनौं घटना भएको उनले बताए । ०७९ पुसमा सुनसरीको धरान उपमहानगरपालिकाका प्रमुख हर्क साम्पाङले सामाजिक सञ्जालमार्फत जातीय भेदभावजन्य गालीगलौज हुने गरी स्टाटस लेखे । आयोगले गृह मन्त्रालय र प्रहरी प्रधान कार्यालयलाई यसबारे जानकारी गराउँदै कारबाही सिफारिस पनि गर्यो, तर गृह मन्त्रालय र प्रहरीले आयोगको सिफारिसबमोजिम कुनै कारबाही गरेनन् । आयोग गठनपछि अहिलेसम्म गरेको सबैभन्दा ठूलो काम भनेको थर सूचीकरणको सिफारिस नै हो । दलित आयोगले मात्रै होइन, मधेशी, आदिवासी जनजाति र मुस्लिम आयोगले पनि थर सूचीकरणको सिफारिस गरिसकेका छन् । तर सरकारले आयोगको सिफारिसबमोजिम ती थर सूचीकरण गरेको छैन । सरकारले सूचीकरण नगरेकै कारण ती समुदायले राज्यबाट प्राप्त गर्ने सुविधा पाउन झन्झट बेहोर्नुपर्ने अवस्था छ । जनगणना २०७८ अनुसार दलित समुदायको जनसंख्या १५ प्रतिशत छ । तर जनसंख्याका आधारमा राज्यका कुनै पनि निकायमा दलितको समानुपातिक प्रतिनिधित्व छैन । निर्णय प्रक्रियामा त झन् दलित सहभागिता शून्य बराबर छ । भूमि व्यवस्था, गरिबी निवारण तथा सहकारी मन्त्रालयका अनुसार देशभर १५ लाख दलित परिवार भूमिहीन छन् । त्यस्तै, आर्थिक सर्वेक्षण २०७९ अनुसार दलित समुदायमा गरिबी ४२ प्रतिशत छ, जबकि मुलुकको औसत गरिबी दर २० प्रतिशत मात्रै हो । चालु आवमा आदिवासी जनजाति आयोगले ३ करोड ४२ लाखको बजेट पाएको थियो । त्यसमध्ये आयोगले आफैं कार्यक्रम बनाएर खर्च गर्न मिल्ने बजेट भने १३ लाख मात्रै थियो । मुस्लिम आयोगलाई पनि सरकारले ५४ लाखको बजेट दिएको थियो । गत वर्ष ८० लाख रुपैयाँ थियो । मैले पटकपटक प्रधानमन्त्रीलाई समेत भेटेर भनेको छु । जुन उद्देश्यले आयोग गठन भयो, सरकारले त्यसअनुसार काम गर्न दिएन, मुस्लिम आयोगका अध्यक्ष अन्सारीले भने, न बजेट छ, न कर्मचारी । अनि आयोगमा पाँच मान्छेले नियुक्ति खाएर संविधानको कार्यान्वयन कसरी हुन्छ ? मधेशी आयोगको अवस्था पनि उस्तै छ । ऐनले तोकेका काम दर्जनौं छन्, तर बजेट छैन, मधेशी आयोगका अध्यक्ष विजयकुमार दत्त भन्छन्, एउटा कार्यक्रम गर्न नपुग्ने बजेट छ ।आदिवासी जनजाति आयोगले बजेट नभएकै कारण आफ्नो रणनीतिक योजना कार्यान्वयन गर्न सकेको छैन । बजेट बनाउने बेला योजना माग हुन्छ । हामीले महत्त्वका ५७ करोडका योजना पठाउँछौं, जनजाति आयोगका अध्यक्ष थापा मगरले भने, सरकारले ५७ लाख रुपैयाँ मात्रै छुट्याउँछ । बजेट र अधिकार माग्दै संवैधानिक आयोगका पदाधिकारीले आफ्ना वार्षिक प्रतिवेदनमा मात्रै होइन, योजना आयोग, अर्थमन्त्री र प्रधानमन्त्रीलाई समेत भेटेर ध्यानाकर्षण गराएका छन् । तर भेट हुँदा सकारात्मक प्रतिक्रिया दिने मन्त्रीहरूले समेत आयोगका लागि बजेट नदिएको आयोगका पदाधिकारी गुनासो गर्छन् । भेट्दा राम्रै प्रतिक्रिया आउँछ । तर बजेट भने आउँदैन, दलित आयोगका अध्यक्ष विश्वकर्मा भन्छन्, सुन्दा नराम्रो लाग्न सक्छ । तर राज्य नै उत्पीडनमा परेका समुदायलाई माथि उठाउनै चाहँदैन ।यी आयोगहरूमा पदाधिकारी नियुक्ति गर्ने बेला तत्कालीन प्रधानमन्त्री केपी शर्मा ओलीले अध्यादेशमार्फत संवैधानिक परिषद्सम्बन्धी ऐन संशोधन गरेर बहुमतले निर्णय गरी एकलौटी रूपमा नियुक्तिको सिफारिस गरेका थिए भने त्यसबेला संसद् बहाल नरहेका कारण उनीहरूको संसदीय सुनुवाइसमेत हुन सकेको थिएन । आयोगका पदाधिकारीहरू नियुक्तिको विषयमा प्रश्न उठाउँदै परेको मुद्दा अहिले पनि सर्वोच्च अदालतको संवैधानिक इजलासमा दुई वर्षदेखि विचाराधीन छ ।"
राष्ट्रिय परिचयपत्र लिन दिनभर लाइन,"(कञ्चनपुर) वेदकोट नगरपालिका१० चतहरीका ७५ वर्षीय सर्पसिंह कठायत राष्ट्रिय परिचयपत्र बनाउन चार दिनदेखि प्रशासन धाइरहेका छन् । सरकारले सामाजिक सुरक्षा भत्ताका लागि राष्ट्रिय परिचयपत्र अनिवार्य गरेपछि उनी प्रशासन धाउन थालेका हुन् । तर, नागरिकतामा समस्या देखिएपछि उनको परिचयपत्र बनाउन ढिलाइ भइरहेको छ । कठायत बिहान ७८ बजे घरबाट निस्किन्छन् । प्रशासन पुग्दा लामो लाइन लागिसकेको हुन्छ । जेनतेन कर्मचारी भएको ठाउँमा पुग्दा कागज नमिलेको भन्दै फर्काइन्छ । फेरि वडा कार्यालय जाँदा पूरै दिन बित्छ । घरमा रोपाइँ चलेको छ, आफू चार दिनदेखि यतै छु, आइतबार दिउँसो जिल्ला प्रशासन कार्यालय कञ्चनपुरमा भेटिएका कठायतले भने, अब त काम होला भन्यो, फेरि के मिलेन भनेर फर्काउँछन् । सरकारले सामाजिक सुरक्षा भत्ता तथा पेन्सनका लागि राष्ट्रिय परिचयपत्र अनिवार्य गरेपछि कञ्चनपुर प्रशासनमा ज्येष्ठ नागरिकको भीड बढेको छ । मन्त्रिपरिषद्को गत जेठ २४ को बैठकले भदौ १ देखि ललितपुर, तनहुँ, कास्की, मकवानपुर, चितवन, सिन्धुली, झापा, मोरङ, सुनसरी, उदयपुर, सप्तरी, सिरहालगायत २८ जिल्लामा राष्ट्रिय परिचयपत्र अनिवार्य गर्ने निर्णय गरेको हो । राष्ट्रिय परिचयपत्र बनाउँदा आफैं उपस्थित भई बायोमेट्रिक गर्नुपर्ने बाध्यताका कारण अहिले ज्येष्ठ नागरिकले सास्ती खेप्नुपरेको छ ।कञ्चनपुर प्रशासनमा केही दिनयता वृद्धवृद्धाहरू बिहान ६ बजे नै लाइन लाग्ने गरेका छन् । बिहान सामान्य नास्ता खाएर आएको दिनभरि भोकै छौं, शुक्लाफाँटा नगरपालिका४ आशापुरका दिल्ली लुहारले भने, फाराम बुझाउन लाइन लाग्दा सास फेर्नै गाह्रो भयो । श्रीमती जानकीदेवीसँगै उनी आइतबार बिहान ८ बजे नै घरबाट हिँडेका थिए । दिउँसोसम्म उनको फाराम भर्ने काम सकिएको थिएन । छोरा बिहानै मजदुरीमा जान्छ, म यता आउँछु, शुक्लाफाँटास्थित झलारीकी मानमती लुहारले भनिन्, यस्तो गर्मीमा दिनदिनै धाउनुपरेको छ, हामीलाई साह्रै दुःख भयो । उनको पनि नागरिकतामा समस्या देखिएपछि परिचयपत्र बनाउन ढिलाइ भइरहेको छ । विगतमा घुम्ती शिविरमा वितरण भएको नागरिकतामा जन्म तथा वितरण मिति उल्लेख नभएका कारण ढिलाइ भइरहेको हो । राष्ट्रिय परिचयपत्रका लागि जन्म मिति र नागरिकता बनाएको मिति अनिवार्य हुने सहायक प्रमुख जिल्ला अधिकारी धर्मराज जोशीले बताए । अहिले साउन मसान्तसम्म म्याद राखिए पनि फेरि थप हुने भएकाले आत्तिनुपर्ने अवस्था नरहेको उनको भनाइ छ ।"
पोखरा र भैरहवाबाट नियमित अन्तर्राष्ट्रिय उडान कहिले जुर्ला ?,"भैरहवामा दुई वर्ष महाप्रबन्धक भई एक महिनाअघि मात्रै प्राधिकरण मुख्यालयमा फर्केका उपमहानिर्देशक पाण्डेका अनुसार सरकारले ४२ वटा राष्ट्रसँग हवाई सम्झौता गरेको छ । तर ती मुलुकमा उडान गर्ने पर्याप्त नेपाली ध्वजावाहक वायुसेवा र वायुयान नहुँदा नियमित उडानमा ढिलाइ भइरहेको छ । हामीले धेरै मुलुकसँग सिधा हवाई सम्झौता काठमाडौंमा मात्रै केन्द्रित हुने गरी गरेका छौं । अब भैरहवा र पोखरालाई पनि हवाई सेवा सम्झौतामा मन्त्रालयले उल्लेख गर्नुपर्ने देखिन्छ, प्रवक्ता पाण्डेले भने, दोस्रो कारण विदेशी वायुसेवाले काठमाडौंमै सेवासुविधा र बजार देखेकाले उनीहरू नेपाली वायुसेवाभन्दा अघि बाहिर जान चाहँदैनन् । त्यसैले उनीहरूलाई सेवा सुविधा दिई आश्वस्त पार्न सरकारले नीतिमै व्यवस्था गर्नुपर्छ ।ल्यान्डिङ, पार्किङ र राति बिसानमा छुट दिएकाले अहिले भैरहवामा चार्टर उडान भने फाट्टफुट्ट भइरहेका छन् । चार्टर उडानमा छुट भएकाले भैरहवा सञ्चालन भएयता ४१ वटा उडान भएको देखिन्छ, प्रवक्ता पाण्डेले भने । भैरहवामा प्रहरी, सशस्त्र, सेना, राष्ट्रिय अनुसन्धान, पशुप्लान्ट क्वारेन्टाइन, भन्सार, अध्यागमन, श्रमलगायत उडानसँग सम्वन्धित निकायका कार्यालय स्थापना भइसकेका छन् । तर पोखरामा भने सबै कार्यालय पुगिसकेका छैनन् । काठमाडौं विमानस्थलको वार्षिक यात्रु क्षमता वार्षिक ९० लाख हाराहारी रहेको त्रिभुवन अन्तर्राष्ट्रिय विमानस्थलका महाप्रबन्धक जगन्नाथ निरौलाले जनाए । तर यसले क्षमताभन्दा झण्डै ५० लाख बढी यात्रुलाई सेवा दिइरहेको छ । यहाँको आधा यात्रु चाप पोखरा र भैरहवामा पठाउने उद्देश्यले पनि बनाइएका यी दुई विमानस्थल भने अझै पूर्ण क्षमतामा सञ्चालन हुन सकेका छैनन् । भैरहवाको वार्षिक यात्रु क्षमता ३० लाख र पोखराको वार्षिक १२ लाख छ । पोखरा र भैरहवाअघि निजगढमा दोस्रो अन्तर्राष्ट्रिय विमानस्थल निर्माण भइसक्नुपर्ने थियो । तर निजगढमा सरकार लगानी मोडलमै अलमलिएको छ । ०४९ साउन र असोजमा नेपालमा दुइटा ठूला अन्तर्राष्ट्रिय हवाई दुर्घटना भए । बैंककबाट आउँदै गरेको थाई एयरवेजको एयरबस ए३१० साउनमा अवतरणका क्रममा घ्याङफेदीमा दुर्घटना हुँदा १ सय १३ र त्यही वर्षको असोजमा इस्लामावादबाट आएको पाकिस्तान एयर (पीआईए) को एयरबस ए३१० अवतरणकै क्रममा ललितपुरको भट्टेडाँडामा दुर्घटना हुँदा १ सय ५७ जनाको मृत्यु भयो ।यी दुवै दुर्घटनामा नेपालले एक जना यात्रु पनि बचाउन सकेन । पर्यटन उद्योग फस्टाउँदै गरेको त्यो समयमा भएका दुई कहालीलाग्दा घटनाले विश्व समुदायसमक्ष ध्यान नेपालतर्फ तान्यो । उड्डयन समुदायले नेपालको आकास, काठमाडौं उपत्यकाभित्र रहेको त्रिभुवन अन्तर्राष्ट्रिय विमानस्थलको धावनमार्ग, एयर ट्राफिक प्रणाली, पूर्वाधार, क्षमता, सुविधामाथि प्रश्नै प्रश्न तेर्स्याए । यद्यपि यी दुई दुर्घटना हुनुभन्दा ३१ वर्षअघि (२०१८ साल) देखि नेपालमा साना वायुयान बर्सेनिजसो दुर्घटनामा पर्दै आएका थिए । यी दुर्घटना हुनुभन्दा चार वर्षअघि २०४४४५ सालमा तत्कालीन सरकारको अनुरोधमा जापान अन्तर्राष्ट्रिय सहयोग नियोग (जाइका) ले नेपालमा नागरिक उड्डयनको विकास अध्ययन गरिसकेको थियो । जापानी विज्ञ माकोटो तानाकाको नेतृत्वको टोलीले गरेको अध्ययन प्रतिवेदनले त्यसैबेला तत्कालीन हवाई विभागलाई स्वायत्त निकायमा रूपान्तरण गर्नुपर्ने, पूर्वाधार विस्तार र विकास गर्नुपर्ने, अन्तर्राष्ट्रियस्तरका नीति अपाउनुपर्नेलगायत सुझाव दिएको थियो । थाई र पीआईको दुर्घटनापछि नेपालले यथास्थितिमा कर्मचारीतन्त्रबाट चलिरहेको हवाई विभागलाई स्वायत्त नेपाल नागरिक उड्डयन प्राधिकरण बनायो । प्राधिकरण र त्यसको प्रमुख महानिर्देशकलाई ऐनमार्फत मन्त्रीसरह अधिकार प्रत्योजन गर्यो । यो निर्णयपछि २०१५ सालमा तत्कालीन सञ्चार तथा यातायात मन्त्रालयअन्तर्गत रहेको हवाई विभागलाई नेपालले ०५० सालमा पहिलो नागरिक उड्डयन नीति ल्याई स्वायत्त नागरिक उड्डयन प्राधिकरणमा विभाजन गर्यो । प्राधिकरणलाई नागरिक उड्डयनको नियामक निकायका साथै हवाई यातायात क्षेत्रलाई आवश्यक पर्ने एयर नेभिगेसन सेवा र एरोड्रोम (विमानस्थल) सेवा प्रदायक निकायमा रूपान्तरण गरियो ।नेपालमा व्यापकस्तरमा पर्यटन प्रवर्द्धन र हवाई सेवालाई पहुँचको माध्यम बनाई व्यापक आर्थिक वृद्धि गर्न प्राधिकरणलाई अन्तर्राष्ट्रियस्तरको मानकमार्फत सुरक्षित र गुणस्तरीय सेवा सुनिश्चित गर्न ऐनबाटै अधिकार प्रत्योजन गरियो । यही प्राधिकरणलाई सरकारले हवाईसँग सम्बन्धित पूर्वाधार विकासको जिम्मा दिएको छ । जहाँ केन्द्रीय सरकारले पनि हरेक वर्ष लगानी लगाइरहेको छ । नयाँ विदेशी वायुसेवाको अभावले दुई अन्तर्राष्ट्रिय विमानस्थलसँगै दुर्गम र हिमाली भेगका १८ वटा विमानस्थल पनि जहाजको अभावमै बन्द छन् ।"
सांसदका माग पूरा गर्न एकलाखे योजना बजेटमा,"भौगोलिक विकटता भएका स्थानमा माग र आवश्यकताअनुसार सबै क्षेत्रमा कार्यक्रम प्रस्ताव भएको हुनाले धेरै संख्या देखिएको हो, उनले भने, भौतिक पूर्वाधार तथा यातायात मन्त्रालयले राष्ट्रिय राजमार्ग, रणनीतिक सडक निर्माणको काम गर्ने र सहरीले सहरी पूर्वाधार तथा स्थानीय पूर्वाधारसँग सम्बन्धित बाटोघाटो, भवन आवासदेखि सडक पेटी, ढल नाली, साना सिँचाइ, प्रशासकीय भवन तथा सहरी विकासका लागि एकीकृत अवधारणाअनुरूप कार्य गर्ने हुनाले दुवैको काम फरकफरक हो । सांसदहरूले उठाएको प्रश्नको जवाफ दिँदै मन्त्री बुढाले पहिचान भइसकेका योजनाहरूमा वातावरण प्रभाव मूल्यांकन (ईआईए), साइट क्लियरेन्सलगायत कार्यान्वयनको चरणमा लग्न १ देखि ५ लाख रुपैयाँ बजेट विनियोजन गरिएको बताए । ०७९८० मा नै सम्पन्न गर्ने लक्ष्य राखिएका योजना चालु आर्थिक वर्षमा कार्यक्रम नरहेको हुनाले सिर्जित दायित्व भुक्तानी गर्न सकिएन, बुढाले भने, कुनै विशेष परिस्थिति उत्पन्न भई सम्पन्न हुन नसकेको अवस्थामा समेत आगामी आर्थिक वर्षको पहिलो त्रैमासिकभित्र नै सक्न सहज होस् भनेर केही कार्यक्रममा न्यूनतम बजेट छुट्याइएको हो । यस्तो अवस्थाबाहेक योजनाको आवश्यकता र स्रोत उपलब्धताको लेखाजोखा गरी सन्तुलित रूपमै बजेट विनियोजन गरिएको उनको दाबी छ । संघीयताको मर्मअनुरूप सहरी विकासलाई प्राप्त सिलिङबाट आगामी आर्थिक वर्षमा संघबाट कार्यान्वयन हुने कार्यक्रमका लागि ६८ अर्ब ३ करोड १३ लाख रुपैयाँ बजेट विनियोजन गरिएको उनले बताए । प्रदेशबाट कार्यान्वयन हुने कार्यक्रमका लागि ७ अर्ब ६७ करोड ७७ लाख र स्थानीय तहबाट कार्यान्वयन हुने कार्यक्रममा १५ अर्ब ६४ करोड ३३ लाख गरी कुल ९१ अर्ब ३५ करोड २३ लाख रुपैयाँ विनियोजन गरिएको छ, उनले भने । डोल्पामा धेरै बजेट विनियोजन गरियो भन्ने विषयलाई आफूले सकारात्मक रूपमा लिएको उनले सुनाए । सहरी विकासबाट डोल्पामा धेरै बजेट विनियोजन भएको विषय झट्ट सुन्दा ठीकै हो, देशकै ठूलो भूगोल भएको यो जिल्लामा ४३ हजार जनसंख्या छ, उनले भने, जसमा कुल बजेटको १८३ प्रतिशत विनियोजन हुनु स्वाभाविक र न्यायोचित हो । डोल्पाको भौगोलिक विकटता र त्यहाँको आवश्यकताअनुसार उक्त बजेट अझै पर्याप्त नभएको उनको टिप्पणी छ । बजेटको मुखै देख्न नपाएका जिल्ला तथा क्षेत्रमा न्यायोचित तवरले आवश्यकता र औचित्यका आधारमा बजेट विनियोजन गरिएको छ, बुढाले भने, सोहीअनुरूप मैले डोल्पाली जनताका जायज माग र आवश्यकताअनुसार बजेट विनियोजन गरेको हुँ । मन्त्रालयअन्तर्गत सबै जिल्लामा कार्यक्रम रहेको उनको दाबी छ । १० वटा नयाँ सहरमा सडक, ढल, पार्कलगायत पूर्वाधार निर्माणको काम भएको मन्त्री बुढाको भनाइ छ । नयाँ सहरमा जग्गा विकास कार्यक्रम पनि सञ्चालनमा छन्, उनले भने, ०९० सम्म नयाँ सहरको एकीकृत सहर योजनाअनुरूप पूर्वाधार निर्माण सम्पन्न हुन्छन् । सरकारले ०६७६८ बाट मध्यपहाडी लोकमार्गमा पर्ने १० वटा सहर छानेर नयाँ सहर घोषणा गरेको हो । स्मार्ट सिटीसहित यस्ता सहरको संख्या अहिलेसम्म ५४ पुर्याइएको छ । तर कुनैमा पनि सोचेअनुरूप प्रगति नरहेको मन्त्रालय स्रोतले जनाएको छ ।"
अलैंची उत्पादन र निर्यात घट्यो,"(काठमाडौं)चालु आर्थिक वर्षको ११ महिनामा ७ अर्ब ४७ करोड ६५ लाख रुपैयाँ बराबरको ४७ लाख १९ हजार ९४५ किलो अलैंची निर्यात भएको छ । गत आर्थिक वर्षको सोही अवधिको तुलनामा मूल्य र परिमाण दुवैका आधारमा निर्यात घटिरहेको भन्सार विभागको तथ्यांक छ । गत आर्थिक वर्षको ११ महिनामा ७ अर्ब ७० करोड २१ लाख रुपैयाँ बराबरको ९३ लाख ८६ हजार ५६९ किलो अलैंची निर्यात भएको थियो । गत आर्थिक वर्षको ११ महिनाको तुलनामा चालु वर्षको सोही अवधिमा अलैंची निर्यात रकम र परिमाण दुवैमा घटेको विभागको तथ्यांक छ । गत आर्थिक वर्षको ११ महिनाको तुलनामा चालु आर्थिक वर्ष मूल्यको आधारमा अलैंची निर्यात २९२ प्रतिशतले घटेको विभागको तथ्यांक छ । परिमाणका आधारमा ४९७१ प्रतिशतले अलैंची निर्यात घटेको विभागले जनाएको छ ।गत वर्षको तुलनामा चालु आर्थिक वर्षको अलैंची उत्पादन ५० प्रतिशतले घटेको तर मूल्य वृद्धि भने भएको नेपाली अलैंची व्यवसायी महासंघका अध्यक्ष निर्मल भट्टराईले बताए । उत्पादन ५० प्रतिशतले घट्यो, त्यसैले अलैंचीको परिमाण पनि स्वाट्टै घट्यो । तर मूल्यवृद्धि भएकाले निर्यात मूल्यमा भने खासै फरक परेन, उनले भने । गत आर्थिक वर्षभर ८ अर्ब २७ करोड ६८ लाख रुपैयाँ बराबरको ९९ लाख ९१ हजार १४९ किलो अलैंची निर्यात गरेको थियो । गत वर्ष प्रतिमन ६० हजार रुपैयाँमा कारोबार भएको अलैंची यस वर्ष ९० हजार रुपैयाँमा कारोबार भएको भट्टराईले बताए । उत्पादन घटे पनि मूल्य बढेकाले अलैंचीको निर्यात मूल्यमा खासै असर नपरेको उनको भनाइ छ । यद्यपि अलैंची उत्पादन नघटेको भए यस वष १२ अर्ब रुपैयाँसम्मको अलैंची निर्यात गर्न सकिने उनको आकलन छ । पछिल्ला दुई वर्षदेखि समयमा पानी नपर्ने, नचाहिने बेला पानी पर्नेलगायत विविध कारण अलैंची उत्पादन घटिरहेको महासंघले जनाएको छ । अलैंचीका लागि माघ र फागुनमा पानी पर्नुपर्थ्यो । तर यसपालि चैतमा पानी पर्यो । सुक्खायामका कारण अलैंचीका बोट पनि मरे, उनले भने, यसपालि ५० प्रतिशत अलैंची उत्पादन घटेको थियो । त्यसैले अब थप २० देखि २५ प्रतिशत उत्पादन घट्छ ।कृषि मन्त्रालयले सार्वजनिक गरेको आर्थिक वर्ष ०७८७९ को तथ्यांकअनुसार देशभर १५ हजार ९ सय ७५ हेक्टर जग्गामा अलैंची खेती हुन्छ । यसबाट उक्त वर्ष ८ हजार ७ सय १४ टन अलैंची उत्पादन भएको थियो । आर्थिक वर्ष ०७७७८ मा १५ हजार ६ सय ६८ हेक्टर जग्गामा अलैंची खेती हुँदा ८ हजार २ सय ८९ टन अलैंची उत्पादन भएको थियो । आर्थिक वर्ष ०७६७७ मा १६ हजार ५ सय ६२ हेक्टर जमिनबाट ९ हजार ५ सय ४५ टन अलैंची उत्पादन भएको थियो । आर्थिक वर्ष ०७५७६ मा १५ हजार ५५ हेक्टर जमिनमा अलैंची खेती भएको थियो । उक्त वर्ष ७ हजार ९ सय ५४ टन उत्पादन भएको कृषि तथ्यांक छ ।अलैंची पूर्वी पहाडी जिल्लाका किसानको मुख्य आम्दानीको स्रोत हो । हालसम्म ४३ जिल्लामा अलैंची उत्पादन हुँदै आएको महासंघले जनाएको छ । मुलुकमा उत्पादित २ प्रतिशत अलैंची मात्रै आन्तरिक खपत हुने व्यवसायी बताउँछन् । नेपाली अलैंचीको मुख्य बजार भारत मात्र रहँदै आएकामा पछिल्लो समय जर्मनी, इटाली, अमेरिका, पाकिस्तानलगायत मुलुकमा निर्यात हुन थालेको छ । भारतमा कच्चा पदार्थका रूपमा अलैंची जाने गरेको छ । पछिल्लो समय प्रशोधन गरी निर्यात गर्दा अनुदानसमेत पाइने हुँदा व्यवसायी त्यसतर्फ पनि आकर्षित भइरहेका छन् । निर्यातजन्य वस्तु भए पनि अलैंचीतर्फ तीन तहकै सरकारको ध्यान नगएको उनीहरू बताउँछन् । केही स्थानीय तहले किसानलाई अलैंचीको बिरुवा रोप्न दिने तर त्यसलाई आवश्यक सिँचाइ, औषधितर्फ ध्यान नदिएको भट्टराईको भनाइ छ । अलैंचीको मूल्य पर्याप्त पाइने भएकाले किसान आफैं आकर्षित हुन थालेको समेतउनले ज नाए । उत्पादन भयो भने अलैंचीको राम्रो भाउ पाइन्छ । त्यसैले किसान आफैंले सिँचाइका लागि पाइप, कुलो खन्नेलगायत काममा जोड दिन थालेका छन्, उनले भने । पछिल्लो समय अलैंचीलाई आवश्यक पर्ने बेला पानी नपर्नेलगायत समस्याले उत्पादन घटिरहेको छ ।"
तयार भयो २२० केभीको बाह्रबिसे सबस्टेसन,सोही प्रसारण लाइनबाट मध्यभोटेकोसीको विद्युत् लामोसाँघु सबस्टेसन हुँदै राष्ट्रिय प्रणालीमा समाहित गरिनेछ । अस्थायी वैकल्पिक व्यवस्था खिम्तीबाह्रबिसे वा बाह्रबिसेकाठमाडौं प्रसारण लाइन सम्पन्न नभएसम्म रहनेछ । उक्त लाइन सम्पन्न भएपछि सोहीमार्फत विद्युत् प्रवाह हुनेछ ।तामाकोशीकाठमाडौं २२०४०० केभी प्रसारण लाइन आयोजनाअन्तर्गत रामेछापस्थित नयाँ खिम्ती सबस्टेसनबाट बाह्रबिसेसम्म ४३ किलोमिटर प्रसारण लाइन निर्माणाधीन छ । प्रसारण लाइनमा पर्ने ११८ टावरमध्ये २ वटाको मात्र निर्माण बाँकी छ । नयाँ खिम्ती सबस्टेसन नजिक स्थानीयको अवरोधका कारण १ वटा टावर निर्माण गर्न सकिएको छैन । सोही क्षेत्रमा प्रसारण लाइनको मार्गधिकारमा पर्ने जग्गाधनीले जग्गाको शतप्रतिशत क्षतिपूर्तिको माग गरेका कारण १३ किलोमिटर तार तान्न समस्या छ । ४३ किलोमिटर प्रसारण लाइनमध्ये ३४ किलोमिटर तार तानिएको छ । बाह्रबिसेबाट काठमाडौंको लप्सीफेदीसम्मको ४६ किलोमिटर ४०० केभी डबल सर्किट प्रसारण लाइन निर्माण अन्तिम चरणमा छ । ४६ किलोमिटर प्रसारण लाइनमा पर्ने १२२ वटा टावरमध्ये लप्सीफेदीका स्थानीयको अवरोधका कारण ५ वटा टावर निर्माण बाँकी छ । अहिले स्थानीयको अवरोध हटिसकेकाले टावर प्याड निर्माणका लागि जग्गा अधिग्रहण गर्न मुआब्जा निर्धारणको प्रक्रियामा रहेको आयोजना प्रमुख नितेश पौडेलले बताए । ४६ किलोमिटर प्रसारण लाइनमध्ये ४२ किलोमिटर तार तानिसकिएको छ । अवरोध भएको ठाउँको मात्र काम बाँकी छ । तामाकोशी तथा सुनकोशी नदी र ती नदीहरूका सहायक खोलानालाको जलविद्युत् आयोजनाको विद्युत् राष्ट्रिय प्रसारण प्रणालीमा प्रवाह गर्न तामाकोशीकाठमाडौं प्रसारण लाइन र सबस्टेसन निर्माण गरिएको हो । आयोजनामा नेपाल सरकार तथा प्राधिकरणको लगानी र एसियाली विकास बैकको सहुलितपूर्ण ऋण छ ।
५० वर्षदेखि 'वेटर,"(लुम्बिनी)कलिला बालक । घरव्यवहार बुझ्ने उमेर भइसकेको थिएन । परिवारको कमजोर आर्थिक अवस्थाको मार आफ्नो पढाइमाथि पर्ला भन्ने उनले चिताएका थिएनन् । तर १० वर्षको उमेरमै विद्यालय छाड्न बाध्य भए । ४ कक्षासम्म पुगेका थिए । साथीसंगी विद्यालय आउजाउ गर्थे । उनको नियति फरक बन्यो । उनले पढाइ अगाडि बढाउन पाएनन् । काम गरेर परिवारको गुजारा चलाउनुपर्ने बाध्यता आइलाग्यो । नाबालक उमेरमा उनी कामको खोजीमा लागे । उनी भौंतारिएर घर छेवैका सिरवार (जमिनदारकहाँ काम गर्ने मुखिया मजदुर) सँग पछि लागेर काम खोज्न हिँडे । सिरवारले उनलाई रुपन्देहीको सिद्धार्थनगर५, स्थित छाप्रे चिया पसलमा पुर्याइदिए । चिया पसलका साहुजी सित आग्रह गरेर भाँडा माझ्ने काममा लगाइदिए । भाँडा माझ्ने कामबाट रोजगारी थालेका तिनै कलिला बालक बिन्द्याचल शर्मा ५० वर्षदेखि भैरहवास्थित पवन मिष्ठान्न भण्डारका वेटर छन् । सिद्धार्थनगर५, मा गोमती हलुवाई टिनको छाप्रोमुनि चिया र पाउरोटी बिक्री गर्थे । बिन्द्याचल ग्राहकले खाएका भाँडा माझ्थे । त्यसबापत उनले ३५ रुपैयाँ तलब पाउँथे । कमाएर जम्मा गरेको रकम बेलहियापारि भारतमा बसोबास गरिरहेका बाबुआमालाई पठाउँथे । उनी त्यहीँ छाप्रोमा रात गुजार्थे । कोठा नभएकाले फुटपाथमै सुत्थे । पानी परेका बेला भने बल्लतल्ल छाप्रोमै केही व्यवस्था गरेर सुत्ने गरेको उनले सम्झिए । लामखुट्टे, उडुसले कति टोक्यो, थकाइले निद्रा चाहन्थ्यो, किराकिरीको टोकाइले उठाउँथ्यो, उनले भने, त्यस बेला भैरहवाका गल्ली सुनसान हुन्थे । बजारमा केही घर मात्र थिए । बिन्द्याचलले काम थाल्दा गोमती हलुवाई र उनका छोरा राधेश्यामले चिया पसल सुरु गरेको ६७ महिना मात्रै भएको थियो । पछि हलुवाई परिवारले चिया पसलबाटै मिठाईका परिकार बिक्री गर्न थाले । उनले काम सुरु गरेको एक वर्षपछि हलुवाईले पेंडा, लालमोहन, सोवन, हलुवासमेत बनाएर बिक्री सुरु गरेका थिए । विस्तारै उक्त व्यवसाय फस्टाउँदै गयो, शर्माले भने, मेरो तलब पनि १ सय, डेढ सय गर्दै बढ्न थाल्यो । खरको छाप्रोबाट सुरु गरेको व्यवसाय बढ्न थाल्यो । हलुवाई परिवारले टिनको छानो लगाएर व्यवसाय वृद्धि गरे । बिन्द्याचल काम गर्दै गर्दा राधेश्यामका छोरा जन्मिए पवन हलुवाई । उनको जन्मपछि व्यवसायको नाम भयो पवन मिष्ठान्न भण्डार राखियो । सिद्धार्थनगरको पुरानो र परिचित मिठाई पसल पवन मिष्ठान्न भण्डारमा सुरुदेखि अहिलेसम्म काम गरिरहेका वेटर हुन् बिन्द्याचल । सन् १९६८ देखि सुरु भएको पवन मिष्ठान्न भण्डारमा बिन्द्याचलले ५० वर्षभन्दा बढी अवधि काम गरिसके । उनी बालक हुँदादेखि काम गरेकाले अहिले ६० वर्ष नाघेपछि पनि बाल्यकालदेखि चिनेका ग्राहकले उनैलाई खोज्दै भए पनि पवनमा आउने गरेका छन् । पवन मिष्ठान्न भण्डारको छाप्रो घरदेखि सुन्दर भवनसम्म उनले देख्दै, काम गर्दै आएका छन् । सरल र इमानदार स्वभावका बिन्द्याचलले पवनकै कमाइबाट विवाह गरे । उनका २ छोरा, २ छोरी छन् । छोरीको विवाह गरिदिएँ, ठूलो छोराको पनि भइसक्यो, उनले भने, मानिसलाई जिम्मेवारी मात्रै जीवन रहेछ भन्ने भएपछि न कतै जान सक्छ, न नयाँ केही गर्ने आँट बटुल्छ, । आफ्नो जागिरबाहेक घरका परिवार धान्ने कुनै विकल्प नभएकाले आफूले सुरुदेखि नै काम गरेको पवन मिष्ठान्न नछोडेको उनले जनाए । पवन मिष्ठान्न भण्डारमा हाल पवनका छोरासमेत आवद्ध रहेकाले बिन्द्याचलले सो परिवारको पाँचौँ पुस्तासँग काम गरिरहेका छन् । हरेक बिहान ६ बजे मर्निङवाकबाट उनको काम सुरु हुन्छ । उनी सिधै मिष्ठान्न भण्डार आउँछन् । उनको यो लगनशीलताले अन्य कामदारलाई समेत बेलाबेलामा अप्ठ्यारो पर्छ । उनी जत्तिको जाँगर र मिहिनेत नदेखाए गाली खाइने डर उनीहरूलाई हुन्छ । शर्मा कामप्रति लगाव राख्छन् । पूर्वमन्त्री दीपक बोहरा, पूर्वमेयर सागरप्रताप राणा, पूर्वमन्त्री श्यामसुन्दर गुप्ता, पूर्वगभर्नर चिरञ्जीवी वाग्ले, पूर्वआईजीपी कुवेर राणा, पूर्वमन्त्री निरञ्जन थापालाई बिन्द्याचलले सानोमै चिनेका हुन् । अहिले पनि उनीहरू बेला मौकामा पवनमा आउँछन् र बिन्द्याचललाई भेटेर जान्छन् । मलाई भैरहवाको मायाले अडायो, उनले भने, साहुजी र यहाँका स्थानियको मायाले पैसाको लोभ नै लागेन, यहीं ठीक मानेर बसिहें, अहिलेसम्म छु । हलुवाई परिवारले आवश्यकता, दुःख परेका बेला उनलाई सघाउने गरेका छन् । पवनमा काम गरेको तलबबाट पारिवारिक जिम्मेवारी सम्हाल्नुका साथै बिन्द्याचलले केही धुर जमिनसमेत जोडेका छन् । आफ्नो कर्मलाई निष्ठापूर्वक सम्हालिरहेका उनलाई अन्य सबै कर्मचारीले सम्मान गर्छन् । उनको कुरा टार्न सक्दैनन् । चाडबाडका बेला बिन्द्याचल काममा झनै खुसीका साथ खटिने गरेका छन् । बिन्द्याचल आफ्नै घर बनाएर परिवारसहित बस्न चाहन्छन् । उनका परिवारका सदस्य भारतमा छन् । उनलाई भेट्न आउँछन् । उनी भने काम विशेषबाहेक जागिर छोडेर कतै जाँदैनन् । मलाई कर्म प्यारो छ, उनले भने, यसैले गर्दा घरको जिम्मेवारी, आफ्नो खर्च चल्छ, यसलाई पहिलो माया गर्छु ।"
एनओसी अवार्डमा एरिका र स्यान्टु उत्कृष्ट,"दुई कान्तिपुरकर्मी पुरस्कृतपत्रकारिता अवार्डतर्फ छापामा कान्तिपुर दैनिकका खेलकुद पत्रकार ध्रुव तुलाधर, खेलकुद भिडियो जर्नालिस्टतर्फ कान्तिपुर टेलिभिजनका प्रदीप लेखीसहित अनलाइन मिडियामा नवीन लुइँटेल, स्पोर्ट्स फोटो जर्नलिस्टमा उज्ज्वल डंगोल उत्कृष्ट चुनिएका थिए । अवार्ड विजेता खेलाडी, प्रशिक्षक तथा सञ्चारकर्मीले जनही ५० हजार रुपैयाँ पाएका थिए । गीता राणाको संयोजकत्वमा विभिन्न क्षेत्रका ८ व्यक्तित्व सम्मिलित प्रोफाइल जज प्यानलले उत्कृष्टको छनोट गरेको थियो ।"
सहाना प्रधान स्मृति यू१९ भलिबल सुरु,"काठमाडौं (कास) प्रथम सहाना प्रधान स्मृति यू१९ पुरुष तथा महिला भलिबल प्रतियोगिता त्रिपुरेश्वरस्थित राखेप कभर्डहलमा सुरु भएको छ । प्रतियोगिताको उद्घाटन प्रधानमन्त्री पुष्पकमल दाहालले आइतबार गरे । पहिलो दिन महिलातर्फ लुम्बिनीले मधेश प्रदेशलाई २५१४, २५१२, २५१३ ले पराजित गर्यो भने खेलमा लुम्बिनीकी आरती चौधरी प्लेयर अफ द म्याच भइन् ।आइतबारको पुरुषतर्फको खेलमा वाग्मती र कोशी प्रदेशले सफलता पाएका छन् । वाग्मतीले पहिलो सेट गुमाउनुका बाबजुद मधेश प्रदेशविरुद्ध २३२५, २५१७, २५२२, २५१७ ले हरायो । यस खेलमा वाग्मतीका विजयजंग बुढा प्लेयर अफ द म्याच भए । कोशी प्रदेशले लुम्बिनीविरुद्ध प्रतिस्पर्धात्मक सेटमा खेल जित्यो । ३२ को सेटमा नतिजा निकाल्दा कोशीले पहिलो दुई सेट २६२४, २५२२ ले गुमाएको थियो । त्यसपछि खेलमा फर्केको कोशीले २५२३, २५२०, १५१२ ले सेट आफ्नो पक्षमा पार्दै सुरुआती खेल जितेको थियो । मुख्य प्रायोजकमा सीजी फुड्सको वाईवाई रहेको प्रतियोगिताको मिडिया पार्टनरमा केएमजीको कान्तिपुर म्याक्स टेलिभिजन रहेको छ । खेलहरू कान्तिपुर म्याक्सबाट प्रत्यक्ष प्रसारण भइरहेको छ ।असार १५ सम्म चल्ने प्रतियोगिता दुवैतर्फका विजेताले ३ लाख, दोस्रोले २ लाख, तेस्रोले १ लाख रुपैयाँ प्राप्त गर्नेछन् । दुवैका सर्वोकृष्ट खेलाडीले जनही २५ हजार र विधागत उत्कृष्टले जनही १० हजार रुपैयाँ पाउने आयोजकले जनाएको छ ।"
"मुख्यसचिवको नियुक्ति नै अस्वाभाविक थियो, प्रधानमन्त्रीले जवाफ दिनुपर्छ","किन यसरी देशको प्रशासनिक र स्थायी सरकार प्रमुखमाथि नै मुद्दा लाग्ने गर्दछ भन्ने प्रश्न उठ्दछ । सरकारले जति पनि ठूला आर्थिक कारोबार हुने ठाउँ वा पदमा नियुक्ति गर्दा कबुल गराएर मात्र नियुक्ति गर्ने गरेको पाइन्छ । नियोजित रूपमा भ्रष्टाचार गर्न अदम्य दुस्साहस गर्न सक्ने, कमाउन सक्ने र कमाएर ठूलो राशि बुझाउन सक्ने एसम्यान अर्थात् भनेबमोजिम गर्न सक्नेलाई मात्र नियुक्ति गर्ने प्रवृत्ति हामीकहाँ पहिलेदेखि नै चलिआएको हो । पहिलेका नियुक्तिलाई हेरौं न । पहिले भ्रष्टाचार लागेका र पदबाट हटाइएकाहरूको अनुहार हेरेमा नै तिनका अनुहारमा तिनलाई नियुक्ति गर्ने गराउने प्रधानमन्त्री, मन्त्री वा दलका अध्यक्षको छाया प्रस्ट देखिन्छ ।यी भ्रष्टाचारमा नियुक्तिकर्तातिर हेर्ने हो भने कांग्रेस, एमाले, माओवादी तीन वटै दलले तिनीहरूलाई पत्याएको अभिलेखबाट देखिन्छ । विकल पौडेललाई नियुक्ति गर्नेहरू नै हेरौं न, सरकार र प्रधानमन्त्रीहरू यी तीन वटै पार्टीको मिलिभगत देखिन्छ । लोकमानसिंह कार्की, दीप बस्नेत, राजनारायण पाठक, दिगम्बर झा, गजेन्द्र ठाकुर, सुगतरत्न कंसाकार, विकल पौडेल, सुनील पौडेललगायतका नियुक्तिहरू केलाउँदा नै काफी हुन्छ, कुन नियत र उद्देश्यले गरिएका थिए भन्नेबारे । मुख्यसचिव वैकुण्ठ अर्याललाई पनि एनसेल खरिदबिक्रीको चाँजोपाँजो मिलाउन, एनसेललाई रिन्यु नगरेर अवधि सकिएको स्मार्ट टेलिकम दिलाएर एनसेलको १० वर्ष म्याद स्वतः थप्न लगाउन दूर सञ्चार नियम संशोधनदेखि नै प्रयोग गरियो । एनसेल र विकलसुनील पौडेल र उनीहरूलाई परिचालन गर्ने शक्ति केन्द्रको डिजाइनमा मुख्यसचिवमा ल्याइएको स्पष्ट छ । मुख्यसचिव शंकरदास वैरागीलाई राजीनामा गराएर राष्ट्रिय सुरक्षा सल्लाहकार बनाएर अर्याललाई मुख्यसचिव बनाइयो । अर्याललाई ल्याउन धेरै थरीको बल प्रयोग भएको देखिन्छ ।मुख्य बल त एनसेलको खरिदकर्ता र विकल भ्राताहरूकै हो । उनलाई पत्याएर ल्याउनेको अनुहार हेरे मात्रै पुग्छ । सरकारमा रहने प्रधानमन्त्री र दलको अध्यक्ष नै आफ्नो समर्थनमा भएपछि भ्रष्टाचार गर्नलाई डर पनि भएन । अख्तियारले केही गर्दैन भन्ने आश्वासनले काम गर्ने भएकाले पनि भ्रष्टाचार खुलमखुला हुने गरेको छ । टेरामक्स अझ जिउँदै छ, राजनीतिक दबाबले अख्तियारले ढिला गरेको यो काण्ड पनि चाँडै विशेष अदालत पुग्ला नै । अहिले मुद्दा लाग्यो अर्याललाई । तर, उनलाई यो अवस्थामा ल्याउने त नियुक्तिकर्ताहरू नै हुन् । नियुक्तिकर्ताहरूले उनलाई नपत्याएको भए, नियुक्ति नगरेको भए त चाहेर पनि उनले भ्रष्टाचार गर्ने मौका पाउने थिएनन् नि । सहसचिव छउन्जेल त यिनको कार्यसम्पादनमा विवाद आएको थिएन । जब निर्णायक सचिव पदमा पुगे, तब यिनमा राजनीतिक नेतृत्वको छायामा विचलन आउन थाल्यो । त्यत्रो लामो क्यारिअरको अन्ततः बदनामीबाट समापनमा पुग्यो । यसरी गलत रूपमा नियुक्ति गरी देशलाई भड्खालोमा पारेर भ्रष्टहरूको स्वर्ग बनाउनेहरू झन्डा फहराएर सिंहदरबारमा राज गरिरहेछन् । देशको चिन्ता आम नागरिकलाई छ तर उनीहरूलाई भने छैन । समग्रमा अर्यालमाथि भ्रष्टाचार मुद्दा लागेर उनी स्वतः निलम्बनमा पुगेका छन् । यो विषयमा कानुनी निरूपण हुन्छ नै, तर विवादित मानिसलाई अवकाशकै मुखमा मुख्यसचिवलाई राजीनामा गर्न लगाएर उसको ठाउँमा किन नियुक्ति दिइयो, यसको जवाफ प्रधानमन्त्रीले दिनुपर्छ ।"
लय जोगाउने लक्ष्यमा स्पेन,"डुसेलडोर्फ (रोयटर्स) प्रभावशाली स्पेनले युरोको अन्तिम १६ मा स्थान बनाइसकेको छ । तर, स्पेनले लिग चरणको आफ्नो अन्तिम खेलमा सोमबार अल्बानियाको सामना गर्नेछ र त्यस खेललाई टोलीले पक्कै पनि हल्का लिने छैन । बरू स्पेनको लक्ष्य हुनेछ, नकआउट चरणमा प्रवेश गर्दा आफ्नो लय कायम राख्ने । प्रशिक्षक लुइस डी ला फुन्टेसामु समूह बी को यस खेलमा एउटा विकल्प भने हुनेछ, आफ्ना केही प्रमुख खेलाडीलाई आराम दिने । तर, यही सुविधाले उनी टिमको लयमा वाधा नपुगोस् भन्ने इच्छा राख्छन् । उनी भन्छन्, हामीले युरोपेली उपाधि जित्नबाट अझै धेरै टाढा छौं । हामीले खासमा केही पनि हात पार्न सकेका छैनौं । उनी थप्छन्, हामीले केही महत्त्वपूर्ण खेल भने जितेका छौं । हाम्रो सम्भावना बलियो मात्र भएको हो । तर फुटबल कहिलेकाहीं असाध्यै निर्दयी हुने गर्छ । त्यसैले हामीले सबै खाले सम्भावनामा ध्यान दिनुपर्छ । हामी नम्र छौं र सबैको आदर गर्छौं । अल्बानियाले स्पेनको लय बिगार्न सक्ने हुनाले त्यसमा टिम सतर्क हुनुपर्ने प्रशिक्षकको विश्लेषण छ । यस खेलमा प्रशिक्षक डी ला फुन्टेले एक परिवर्तन गर्न बाध्य रहेका छन्, किनभने दुई पहेँलो कार्डपछि रोड्री एक खेललाई प्रतिबन्धित छन् । इटालीविरुद्धको खेलमा रेफ्रीविरुद्ध आक्रामक भएर प्रस्तुत भएपछि उनलाई कार्ड देखाइएको थियो । यो यूईएफएको नयाँ नियम हो । यी सबै अर्थमा स्पेनले केही न केही सजिलो गरिदिन्छ भनेर अल्बानियाले अपेक्षा नगरे हुन्छ । सन् २०१६ को युरोमा डेब्यु गरेको अल्बानियालाई स्पेनसॅग जित मात्र विकल्प छ । क्रोएसियाविरुद्धको आफ्नो अन्तिम खेलमा २२ को बराबरीमा निकालेपछि अल्बानियाको अगाडि बढ्ने सम्भावना कायम रहेको हो । टिमका ब्राजिली प्रशिक्षक स्लेभिन्होले आफ्ना खेलाडीका आत्मविश्वास कायम राखेका छन् । आर्सनलका पूर्वमिडफिल्डर पनि रहेका स्लेभिन्होले भनेका छन्, अल्बानियाली जनतालाई मैले वाचा दिएको छु, प्रत्येक अंकका लागि हामीले कडा प्रयास गर्नेछौं । उनी थप्छन्, स्पेनविरुद्धको खेल कहिले पनि सजिलो हुन्न । हामीले आफूमाथिको विश्वास पनि तोड्नुहुन्न । हाम्रो काम भनेको अहिलेको समयमा रमाउने र खुसी हुने नै हो । घाइते इटालीलाई क्रोएसियाली चुनौतीलाइप्जिग (रोयटर्स) लगभग घाइते स्थितिमा रहेको इटालीलाई आफू वास्तवमै कस्तो छ, त्यो देखाउनुपरेको छ । यही इटालीले युरोको लिग चरणको आफ्नो अन्तिम खेलमा क्रोएसियाको सामना गर्दै छ । समूह बी को यो खेल धेरै अर्थमा निर्णायकजस्तै छ, डिफेन्डिङ च्याम्पियन इटालीको फुटबलको पुनर्जागरण कहाँ पुग्यो भनेर । इटाली आफ्नो अन्तिम खेलमा स्पेनसँग १० ले पराजित भएको थियो । त्यस खेलमा स्पेन दुई फुटबल महाशक्तिबीचको भिडन्तमा हाबी नै रह्यो । क्रोएसियाले पनि अल्बानियालाई अन्तिम समयमा गोलको अवसर दिएर खेल २२ कै बराबरीमा चित्त बुझाएको थियो । यस अन्तिम खेललाई लिएर दुवै टोली अलिकति चिन्तित र अलिकति सतर्क पनि छ । दुई खेलबाट ३ अंकसहित इटाली समूहको दोस्रो चरणमा छ र टोलीले क्रोएसियाविरुद्ध हार टार्ने हो भने उपविजेताका रूपमा अर्को चरण पुग्नेछ । इटालीले पहिलो खेलमा अल्बानियालाई पन्छाएको थियो । अल्बानियाले स्पेनलाई अर्को खेलमा हराउँछ र आफैं पनि क्रोएसियासँग पराजित हुन्छ भने इटालीको यात्रा यसै खेलमा रोकिनेछ । ज्लाट्को डालिचको क्रोएसियाका लागि स्थिति अझ नाजुक छ । स्पेनविरुद्धको आफ्नो पहिलो खेलमा क्रोएसिया ३० ले नराम्रोसँग पराजित रहेको थियो । क्रोएसियाको जम्माजम्मी एकै अंक मात्र छ । तर टोलीसामु उपविजेताका रूपमा अर्को चरण पुग्ने सम्भावना पनि मरेको छैन, सम्भवतः बराबरीले क्रोएसियालाई पुग्ने छैन । यस्तो किनभन्दा युरो २४ टिममा विस्तार हुँदा २ अंकमा रहेको टिम तेस्रो स्थानमा रहने उत्कृष्ट शीर्ष चारमा परेर अन्तिम १६ पुगेको इतिहास छैन । फेरि क्रोएसियाको विश्वकपमा जति राम्रो प्रदर्शनको इतिहास छ, टोलीले युरोमा भने त्यस्तै प्रदर्शन देखाउन सकेको छैन । त्यसैले क्रोएसियाको लडाइॅ इतिहासविरुद्ध पनि छ । स्पेनविरुद्धको हारलाई भने इटालीमा निको मानिएको छैन र चर्को आलोचना भइरहेको छ । लुसियानो स्पालेटीको यस टिमलाई त्यहाँको मिडियाले कमजोर र केही गर्न नसक्ने भनेर उडाएका छन् । स्पालेटी आफैं मान्छन्, इटालीका खेलाडी थाकेका देखिन्छन्, ताजगी भन्ने नै छैन । स्पेनको लगातार आक्रमण सहेर इटालीका खेलाडी सम्भवतः अझ कमजोर भएका छन् ।"
बेल्जियमलाई ठूलो राहत,"कोलोन (एएफपी) बेल्जियमले युरोमा शनिबार नयाँ जीवन पाएको छ । यसका लागि टोलीले रोमानियामाथि २० को जित निकाल्यो । समूह ई को यो खेल गुमाएको भए बेल्जियम प्रतियोगिताबाट बाहिरिने डरबाट गुज्रिन सक्थ्यो । स्टार खेलाडीले भरिएको यो टिमको एक अर्को पहिलो चरणबाट बाहिरिने कथा हुन्थ्यो । तर खेल सुरु भएको ७३ औं सेकेन्डमै बेल्जियमका लागि यारी टेलेमन्सले गोल गरे । त्यसपछि केभिन डी ब्रुएनाले दोस्रो गोल थपेका थिए । अब यो समूहले निकै सनसनीपूर्ण र रोमाञ्चक मोड लिएको छ । स्लोभाकिया र युक्रेनसँगै समूहका चारै टिमको समान २ खेलपछि ३ अंक भएको छ । यी चारै टिमले एक खेल गुमाएको छ, एक खेल जितेको छ । त्यसैले समूहको अन्तिम दिनको खेलमा सबै सम्भावना खुला रहेको छ । अन्तिम दुई खेलमा बेल्जियमले युक्रेनको सामना गर्नेछ भने रोमानियाको भेट स्लोभाकियासँग हुनेछ । यसअघिको खेलमा बेल्जियम स्लोभाकियासँग पराजित भएको थियो । स्लोभाकियाविरुद्धको खेलमा पनि हामीले जित्नकै लागि खेलेका थियौं । त्यस खेलमा पनि हाम्रो प्रदर्शन राम्रो थियो । फरक के रह्यो भने रोमानियाविरुद्धको खेलमा हामीले गोल निकाल्न सक्यौं, बेल्जियमका कप्तान केभिन डी ब्रुएनाले भने, हामीले प्रायः केही ससाना भुल गर्ने र अवसर गुमाउने हुने गर्छौं । तर यो जितमा हामी सन्तुष्ट छौं । हाम्रो आक्रमण मात्र नभएर रक्षात्मक रणनीति पनि सटिक रह्यो । अब बेल्जियमको स्वर्णिम पुस्ताले नकआउट चरण पुगेको सपना बुन्न सक्छ । पछिल्ला दुई युरोको क्वाटरफाइनलमा पराजित बेल्जियम विश्वकप २०२२ को समूह चरणबाटै बाहिरिएको थियो । टेलेमन्सको गोलसँगै ठूला प्रतियोगितामा बेल्जियमको गोल खडेरी पनि तोडिएको छ । पछिल्लो विश्वकपमा क्यानडाविरुद्ध गोल गरेयता ठूला प्रतियोगिताका तीन समय मिनेट बेल्जियमले कुनै गोल गर्न सकेको थिएन । रोमानियाले भने आफ्नो पहिलो खेलमा युक्रेनलाई पराजित गरेको थियो र युरोमा सन् २००० यता टोलीको पहिलो जित थियो । हारका बावजुत एडवार्ड इरडानेस्कुको टिम रोमानियासामु अर्को चरण पुग्ने सम्भावना जीवन्त छ । हामीले कहिले पनि आस छाड्दैनौं । हाम्रो संघर्ष जारी रहनेछ । भाग्यले साथ दिने हो भने हामी अगाडि बढ्ने छौं, इरडानेस्कुले भने । उनले बेल्जियम टिमको पनि प्रशंसा गर्न बिर्सेनन् । उनको भनाइ थियो, बेल्जियम टिम उच्च स्तरको टिम हो, यसमा राम्रा खेलाडीको कुनै कमी छैन । बेल्जियम एउटा सबै अर्थमा पूर्ण टिम हो । बेल्जियम उपाधिको दाबेदार हो ।"
पोर्चुगल समूह विजेता हुँदै अन्तिम १६ मा,"डर्टमन्ड (एएफपी) पोर्चुगलले शनिबार टर्कीमाथि सजिलो ३० को जित निकाल्दै युरो कपको अन्तिम १६ मा पुगेको छ । पोर्चुगल समूह एफ विजेता बन्ने पनि निश्चित भएको छ । बर्नाडो सिल्भा र ब्रुनो फर्नान्डेजले टोलीको जितमा एकएक गोल गरे । एक अर्को गोल समिट अकायडिनको नाममा आत्मघाती रह्यो । रोबर्टो मार्टिनेजको पोर्चुगलको यस जितपछि दुई खेलबाट ६ अंक भएको छ र नकआउट चरणमा पनि अपेक्षाकृत सजिलो प्रतिद्वन्द्वी पाउनेछ । अब अन्तिम १६ मा समूहको तेस्रो स्थानमा रहेर नकआउट चरण पुगेका टिममध्ये एकसँग भेट हुनेछ । जर्जियाविरुद्धको आफ्नो अन्तिम खेलमा पोर्चुगलले विना कुनै दबाब पनि खेल्न सक्नेछ । अर्कोतर्फ टर्कीलाई अर्को चरण पुग्न अन्तिम खेलमा चेक गणतन्त्रविरुद्ध कम्तीमा बराबरी आवश्यक हुनेछ । समूहको अन्तिम दिनको खेलमा टर्कीले चेकको सामना गर्नेछ । टर्कीको ३ अंक छ भने चेक र जर्जियाको समान १ अंक छ । यो जितपछि प्रशिक्षक मार्टिनेजले आफ्ना कप्तान क्रिस्टियानो रोनाल्डोको खुलेर प्रशंसा गरे । फर्नान्डेजले रोनाल्डो पासमा गोल गरेका हुन् । रोनाल्डोसामु त्यस स्थितिमा आफैं गोल गर्ने अवसर थियो । रोनाल्डो गोल गर्ने खेलाडी हुन् र उनी सधैं गोलकै पछाडि हुने गर्छन् । तर, विपक्षी गोलरक्षकको अगाडि हुँदा पनि उनले फर्नान्डेजका लागि पास उपलब्ध गराएका थिए । यो कुनै पनि फुटबल एकेडेमीमा युवा खेलाडीलाई सिकाउनुपर्ने पाठ हो । फुटबलमा टिम नै सबैभन्दा ठूलो हुन्छ ।उनले खेलको विश्लेषण गर्दै भने, चेक गणतन्त्रविरुद्धको पहिलो खेलमा हामीले जसरी खेलेका थियौं, टर्कीविरुद्ध पनि त्यस्तै खेल दोहोर्याउन सफल रह्यौं । यो नै सबैभन्दा महत्त्वपूर्ण तथ्य हो । पहिलो गोलपछि हामी अगाडि रह्यौं र यसले खेलको दिशा निर्धारित गरेको थियो । त्यो पहिलो गोलपछि हामी रक्षात्मक खेलमा केन्द्रित रह्यौं । खेल हाम्रै नियन्त्रणमा थियो र यस खेलमा क्लिन सिट राख्न सक्नु हाम्रा लागि उपलब्धि नै रहेको छ । प्लेयर अफ द म्याच रहेका फर्नान्डेजले थपे, हामीले समूह जितेका छौं, त्यसको विशेष अर्थ छ । अब हामीले आरामले अर्को चरणमा के गर्ने हो भनेर सोच्न सक्छौं । तर, हामीले गर्नुपर्ने कठिन मिहिनेत सकिएको छैन, किनभने हाम्रो उद्देश्य पनि पूरा भएको छैन । मुख्य कुरा, हामी सही दिशातर्फ अग्रसर छौं । यो खेलमा पोर्चुगलको प्रदर्शन राम्रो थियो र हामीले चाहिएको ३ अंक प्राप्त गर्न सक्यौं ।पोर्चुगलको खेलबाट टर्कीका प्रशिक्षक भिन्सेन्जो मोन्टेला पनि प्रभावित रहे । उनको विश्लेषण थियो, पोर्चुगल जत्तिको टिमविरुद्ध सुरुमै गोल फर्काउन सकेनौं भने पक्कै पनि गाह्रो हुन्छ । यो खेलमा पनि भएको यस्तै हो । तर, हाम्रो प्रदर्शन आफैंमा खराब भने थिएन । सुरुमै भएको गोलले हाम्रा खेलाडीको आत्मविश्वासमा केही कमी ल्याएको थियो । खेलको अन्त्यसम्म हामीले आफ्नो संघर्ष जारी राख्यौं । उनले अब आफ्नो टिमको पूरा ध्यान अन्तिम खेलमा हुनुपर्ने पनि बताए । उनको दाबी थियो, स्थिति अझै टर्कीकै हातमा छ ।"
