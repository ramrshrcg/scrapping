शीर्षक,विवरण
आम्दानी र अनुदान घट्दा खुम्चियो प्रदेश बजेट,"पर्वत पोर्तेल (विराटनगर), सन्तोष सिंह (धनुषा), सुवास बिडारी (मकवानपुर), दीपक परियार (पोखरा), घनश्याम गौतम (दाङ), कृष्णप्रसाद गौतम (सुर्खेत) र अर्जुन शाह (धनगढी)"
ओलीको अर्को प्रश्न,"(काठमाडौं)सत्ता समीकरणको प्रमुख दल एमाले अध्यक्ष केपी शर्मा ओलीले संसद्मा चालु आर्थिक वर्षको बजेटमा छलफल भइरहेका बेला बजेटमाथि कडा असन्तुष्टि व्यक्त गरेका छन् । उनले आफू सम्मिलित सरकारले ल्याएको बजेटप्रति आलोचना गर्दै मुलुकको विकास गर्न सरकारमा गएको र त्यो हुन नसके आफू सन्तुष्ट हुन नसक्ने बताए ।शनिबार एमाले संसदीय दलको बैठकलाई सम्बोधन गर्दै ओलीले यो बजेट गरिबी घटाउने विकासका लागि नभएको संकेत गर्दै चर्को असन्तुष्टि पोखेका हुन् । उनले आफ्ना मन्त्रीलाई विनियोजित बजेटलाई गम्भीर समीक्षा गरी धारणा राख्न निर्देशनसमेत दिए । उनले बजेटको आलोचना मात्र गरेनन्, आफ्ना सांसदलाई खुलेर टिप्पणी गर्न पनि निर्देशन दिएका छन् । बजेट कति ठीक, कति बेठीक त्यो अलि छलफल गर्नुपर्ने हुन्छ । एकदुई जनाको मुख हेरेर देश गरिबीतिर गए पनि के भयो र ? हामी सरकारमा छँदै छौं नि भनेर हुन्छ ?, ओलीले भने, हामी सरकारमा किन छौं भने देशलाई गरिबीतिर जानबाट रोकेर विकासतर्फ अगाडि बढाउनका लागि हो । त्यही हुँदैन भने सन्तोष कसरी मान्ने ?संसद्मा बजेट प्रस्तुत हुनुअघि प्रधानमन्त्री पुष्पकमल दाहालले समाजवादको आधार तयार गर्ने कार्यक्रममा लाखौं रोजगारी सिर्जना गर्ने, निम्न वर्गलाई गुणस्तरीय शिक्षा, स्वास्थ्य, सामाजिक सुरक्षामा केन्द्रित गर्ने दाबी गरेका थिए । यसअघि जेठ १९ मा दलको बैठकमै ओलीले बजेट माओवादीतिर ढल्केको र माओवादी रङ देखिएको टिप्पणी गरेका थिए । बजेट तयार गर्ने क्रममा प्रधानमन्त्री दाहाल, ओली, अर्थमन्त्री वर्षमान पुन र एमाले उपाध्यक्ष एवं पूर्वअर्थमन्त्री विष्णु पौडेलबीच छलफल भए पनि ओलीले बजेटमाथि आपत्ति जनाउँदै आएका छन् । सत्ता समीकरणको प्रमुख दल एमाले अध्यक्ष ओलीले बजेटमा असन्तुष्टि जनाउनु प्रधानमन्त्री दाहालमाथि निरन्तर दबाब दिने नीति लिएको देखिन्छ । सरकारले सन्तोषजनक काम नगरेको र एमालेले सम्हालेका मन्त्रालयले समेत राम्रो काम गर्न नसकेको टिप्पणी गर्दै ओलीले भने, हामीले नै चलाइरहेका मन्त्रालयमा कस्तो छ (बजेट) विनियोजन ? त्यो पनि हेर्नुपर्ने हुन्छ । उनले ठीक ठाउँको छलफल, ठीक ठाउँको सुझाव, ठीक ठाउँका निर्णयबाट मात्रै स्थितिमा परिवर्तन आउन सक्ने बताए । ओलीको बजेटप्रति चर्को टिप्पणी आउनुमा यसको विनियोजनप्रति असन्तुष्टि मात्र नभएको प्रधानमन्त्री दाहाल निकट एक नेताले बताए । केपीजीलाई माओवादी जनयुद्धका सहिद परिवार, घाइते, अपाङ्ग, बेपत्ता परिवारका लागि पुनःस्थापनाका लागि कार्यक्रम ल्याएको मन परेको छैन, ती नेताको दाबी छ, माओवादी जनयुद्धलाई ओलीले कहिल्यै सकारात्मक रूपमा नलिएकाले यससम्बन्धी कार्यक्रम ल्याएकोमा उनको अन्तुष्टि हुन सक्छ । आगामी आर्थिक वर्षको बजेटमा द्वन्द्वपीडित परिवारलाई क्षतिपूर्ति, आर्थिक सहायता र पुनःस्थापनाका लागि शान्ति कोष स्थापना गर्न १ अर्ब विनियोजन भएको छ । बजेटमा सशस्त्र द्वन्द्व, जनआन्दोलन तथा अन्य आन्दोलनमा घाइते र अपांग भएकालाई प्रदान गरिँदै आएको जीवन निर्वाह भत्तालाई निरन्तरता दिइएको छ । अर्थमन्त्री पुन निकट स्रोतका अनुसार ओलीको जिल्ला झापामा पर्याप्त बजेट विनियोजन भएको र सत्ता समीकरणको प्राथमिकतालाई ख्याल गरिएको जनाइएको छ । ओलीजीकै जिल्ला झापामा पर्याप्त बजेट विनियोजन भएको छ, स्रोतले भन्यो, उहाँको असन्तुष्टि केमा हो बुझ्न सकिएन । ओली निकट नेताका अनुसार आफ्नो सरकारका पालमा सुरु भएका पालिका अस्पताल, सडक, ठूला खानेपानी, औद्योगिक क्षेत्रका योजनामा कम बजेट र कतिपय योजनामा कटौती भएकोमा उनी बढी आक्रोशित छन् । ओलीले आफू निकट नेतासँग संघीय सरकारले ल्याएको बजेटमा १० लाखभन्दा साना योजनाहरू समावेश भएकाले एमालेसहितको सरकारप्रति प्रश्न उठेको बताउन थालेका छन् । प्रधानमन्त्री दाहालको जिल्ला, निर्वाचन क्षेत्र, अर्थमन्त्री पुनको जिल्लामा बढी बजेट विनियोजन गरिएको आरोप पनि एमाले पंक्तिको छ । ओलीले जेठ १८ को संसदीय दलको बैठकमा समाजवादको आधारहरू तयार गर्ने, समाजवादउन्मुख बजेट, नीति, कार्यक्रम, योजनाहरू बजेटले स्पष्ट ढंगले समाउन नसकेको टिप्पणी गरेका थिए । बजेट रकमको बाँडफाँट पनि त्यस्तै गरेर अलि बढी एकातिर ढल्केको जस्तो देखिन्छ, उनको भनाइ थियो । एमाले उपाध्यक्ष एवं पूर्वअर्थमन्त्री विष्णु पौडेलले बजेटमाथि आएका टिप्पणीले सत्ता समीकरणमा कुनै समस्या नआउने बताए । समीकरण २०८४ को निर्वाचनसम्म जान्छ, उनले भने, बजेटमा छलफल हुनु स्वाभाविक हो । यसका आधारमा समस्या उत्पन्न गर्ने प्रयास सफल हुँदैन ।एमाले मुख्य सचेतक महेश बर्तौलाले अध्यक्ष ओलीले बजेटमाथि स्वस्थ टिप्पणी गर्न निर्देशन दिएको बताए । सरकारले ल्याएका बजेटमा कतिपय अमूर्त योजनामा बजेट विनियोजन भएको तर कतिपय अत्यावश्यक योजनामा बजेट कटौती भएको उल्लेख गर्दै उनले बजेटमाथि रचनात्मक सुझाव आएको बताए । बजेटमाथि आएका आलोचनालाई रचनात्मक रूपमा लिनुपर्छ, उनले भने, केही कार्यक्रममा बजेट असन्तुलित देखिए पनि सच्याएर जानुपर्ने देखिन्छ । उनले बजेटमा आलोचनात्मक सुझावसहित पारित गर्ने पार्टीको नीति भएको बताए ।त्यसो त सरकारको नेतृत्व गरिरहेको माओवादीकै नेताहरूले पनि बजेटमाथि आलोचना गरेका छन् । माओवादीका उपमहासचिव तथा पूर्वअर्थमन्त्री जनार्दन शर्माले शुक्रबार सरकारले २५ हजारदेखि १ लाख रुपैयाँका योजनाहरूसमेत संसद्मा प्रस्तुत गरेर संघीयताको उपहास गरेको टिप्पणी गरेका थिए । प्रधानमन्त्रीले आगामी वर्षको बजेट नयाँ ढंगले प्रस्तुत गर्ने गत वर्ष नै प्रतिबद्धता र घोषणा गर्नुभएको थियो, शर्माको भनाइ थियो, प्रिबजेटमा नै बजेटलाई प्राथमिकता दिएर छलफल गर्ने र त्यसबाट आएका सुझावका आधारमा बजेट निर्माण गर्ने कुरालाई उत्साहका साथ लिएका थियौं । बजेटमा प्रधानमन्त्रीको घोषणाअनुसार अघि बढ्न सकेको देखिएन । उनले वर्तमान सरकारले ल्याएको बजेटले परिणाम नदिने दाबी गरे ।माओवादी महासचिव देव गुरुङले सत्तारूढ दलको सहमतिअनुसार नै तयार भएको नीति तथा कार्यक्रम अनुसार बजेट आएको दाबी गर्दै एमाले अध्यक्ष ओलीले आपत्ति जनाउनुपर्ने विषय नभएको बताए । भने, ओलीजीको जोड र कोणमा केही फरक परेको हुन सक्छ । तर यसमा धेरै आपत्ति जनाउनुपर्ने विषय होइन । बजेटको ओरिन्टेसन सही दिशातिर भएकाले सबैलाई सन्तुष्ट हुने गरी ल्याउने आधार र स्रोत अभाव भएकाले टिप्पणीलाई स्वाभाविक रूपमा लिनुपर्ने बताए । माओवादी मुख्य सचेतक हितराज पाण्डेले असार ६ मा प्रधानमन्त्री दाहालले सांसदका प्रश्नहरूको जवाफ दिने बताए । प्रत्येक महिनाको पहिलो साता प्रधानमन्त्रीले सांसदको जवाफ दिने तालिकाअनुसार बजेटमाथि उठेको प्रश्नको उत्तर दिनुहुनेछ, उनले भने । अर्थमन्त्री पुनले चालु आर्थिक वर्षका लागि जेठ १५ मा १७ खर्ब ६० अर्ब ३० करोड बजेट ल्याएका थिए । संसद्मा मन्त्रालयगत रूपमा विनियोजित बजेटमाथि छलफल जारी छ । संसद्मा उठेका प्रश्नका जवाफ सम्बन्धित मन्त्रीहरूले असार ५, ६ र ७ मा जवाफ दिने कार्यतालिका छ । त्यसपछि बजेट पारित गर्ने सत्तारूढ दलको तयारी छ ।"
जित्दाजित्दै हार्न पुगेको नेपाल,"(वेस्ट इन्डिज)नेपाल ट्वान्टी२० विश्वकप क्रिकेटमा शनिबार इतिहास रच्ने क्रममा पुगिसकेको थियो । सेन्ट भिन्सेन्टस्थित आर्नोस भेल मैदानमा पहिलो पटक फ्लड लाइटमा खेलिएको खेलमा दक्षिण अफ्रिकामाथि नेपालको ऐतिहासिक विजयको कथा लगभग तय भइसकेको थियो । दक्षिण अफ्रिकालाई १ सय १५ रनमा समेटेपछि नेपाल सहज लक्ष्यसहित विजय उन्मुख देखिन्थ्यो । टेस्ट राष्ट्रविरुद्ध पहिलो जित नजिक पुगेको थियो, नेपाल । नतिजा नेपालको पक्षमा आएको भए यो ट्वान्टी२० विश्वकप इतिहासकै सनसनीपूर्ण नतिजा हुने निश्चित थियो । जवाफमा नेपालले १६ रन बनाइसकेको थियो । विजयका लागि अझ १ सय रन बनाउनुपर्ने अवस्था थियो । वी लभ साउथ अफ्रिका भन्दै नेपालका पूर्व यू१९ खेलाडी शशी केसरीले म्यासेज पठाए । उनको म्यासेजको भाव स्पष्ट थियो, नेपालले दक्षिण अफ्रिकाविरुद्ध सधैं राम्रो खेल्छ र विगतमा जस्तै जितको नतिजा निकाल्छ । उनै शशीले विजयी चौका प्रहार गरेपछि नेपालले सन् २००४ मा बंगलादेशमा सम्पन्न यू१९ विश्वकपमा दक्षिण अफ्रिकालाई १ विकेटले पराजित गरेको थियो । शक्ति गौचनको धैर्यले भरिएको अर्धशतकपछि अन्तिम ३ बलमा ३ रन आवश्यक हुँदा शशीले प्रहार गरेको चौकाले नेपाललाई उमेर समूहमा ऐतिहासिक विजय दिलाएको थियो ।श्रीलंकामा सन् २००० मा भएको यू१९ विश्वकपमा दक्षिण अफ्रिकाले अझ ठूलो दुर्भाग्य भोगेको थियो । ज्याक रुडोल्फको १ सय ५४ र ग्रिम स्मिथको ७४ रनमा दक्षिण अफ्रिकाले निर्धारित ५० ओभरमा ५ विकेटको क्षतिमा २९५ को स्कोर बनाएको थियो । पहिलो पटक यू१९ विश्वकप खेलिरहेको नेपालले जवाफमा १२ ओभरमै मात्र २४ रन बनाएर ४ विकेट गुमाइसकेको थियो । तर, वर्षाका कारण उक्त खेल रद्द भएपछि भने अंक बाँडियो । सोही खेलबाट प्राप्त १ अंकको मद्दतले नेपाललाई सुपर सिक्समा पुर्याउन ठूलो भूमिका खेलेको थियो ।नेपालका लागि योभन्दा ठूलो भाग्य र दक्षिण अफ्रिकाको दुर्भाग्य सन् २००६ को विश्वकपमा भएको थियो । कोलम्बोमा प्लेट सेमिफाइनलमा नेपालले पहिला ब्याटिङ गरेर बनाएको २१४४ को स्कोर रक्षा गर्नुपर्ने थियो । वसन्त रेग्मीले १० ओभरमा ३१ रनमात्र खर्चेर ३ विकेट लिएपछि नेपालले दक्षिण अफ्रिकालाई २१२५ मा रोकेर २ रनको सनसनीपूर्ण विजय निकालेको थियो । अर्थात् नेपाली टिम यू१९ स्तरमा पराजित भएकै थिएन । ओपनर ब्याटर आसिफ शेख र कुशल भुर्तेलको राम्रो सुरुआतसँगै आसिफ र अनिल शाहको अर्धशतकीय साझेदारीमा बलियो स्थितीमा रहेको नेपाल त्यसपछि ताब्राइज साम्सीको सनसनी बलिङसामु लडखडाउन पुग्यो । नेपालको मध्यक्रम पतन हुँदै १८ औं ओभरको क्लाइमेक्स मा आइपुगेको थियो । अन्तिम १८ बलमा १८ रन बनाउनुपर्ने अवस्थामा पुगेको नेपालसामु अझै ७ विकेट सुरक्षित नै थियो । ३ ओभरमा १७ रन मात्र दिएर २ विकेट चड्काइसकेका साम्सी आफ्नो अन्तिम ओभरको बल फाल्न १८ औं ओभरमा आए । क्रिजमा आशिफ ४१ रन बनाएर सेट भइसकेका थिए भने दीपेन्द्रसिंह ऐरी रनिङ विटविन्द विकेट आशिफलाई राम्रो साथ दिएर लय समात्दै थिए । तर साम्सीले ओभरको तेस्रो र छैटौं बलमा ऐरी र आसिफलाई आउट गरेपछि नेपाललाई जितका लागि १२ बलमा कम्तीमा १६ रन बनाउनुपर्ने भयो । खेल अझै पनि नेपालको हातबाट गुमिसकेको थिएन । १९ औं ओभरको दोस्रो बलमा एनरिच नोकिएले नेपालका देब्रेहाते ब्याट्सम्यान कुशल मल्ललाई मात्र १ रनमा आउट गरे । त्यसपछिको दुई बल डट फालेर ८ बलमा १६ रन बनाउनुपर्ने दबाबमा राखेका एनरिचलाई सोमपाल कामीले अन्तिम दुई बलमा क्रमशः छक्का र २ रन जोड्दै राहत दिलाए । ४ बलमा ८ रन जोडेर आशा दिलाएका सोमपालले स्ट्राइक भने पहिलो बल नै फेस नगरेका गुलशनका लागि छोडिदिए । गुलशनले २० औं ओभरको पहिलो २ बल डट खेले । जितका लागि ४ बलमा ८ रन बनाउनुपर्ने दबाबलाई गुलशनले तेस्रो बलमा चौका र चौथो बलमा २ रन प्रहार गरेपछि नेपाल जितका लागि मात्र २ रन टाढा थियो । सनसनीपूर्ण जितका लागि नेपालसँग २ बल नै बाँकी थियो । उमेर समूहका खेलमा दक्षिण अफ्रिकासँग बारम्बार भाग्यशाली रहँदै आएको नेपालका लागि यसपटक नतिजा सुखद निस्केन । अन्तिम दुई सर्ट बलमा गुलशनले कुनै रन लिन नसकेपछि नेपालले १ रनको दुर्भाग्यपूर्ण हार ब्योहोर्नुपर्यो । खेलको अन्तिम बलमा १ रन लिएर स्कोर टाई बनाउँदै खेललाई सुपर ओभरमा लग्न गुलशन र सोमपालले गरेको अन्तिम प्रयास पनि सफल भएन । गुल्सन रनआउट भएपछि नेपाल ऐतिहासिक जितको हकदार हुनबाट चुक्यो । नेपालले निर्धारित २० ओभरमा ७ विकेट गुमाई १ सय १४ रन मात्र बनाउन सक्यो । आसिफले ४९ बलमा ४२ रन बनाए ।लक्ष्य खासै ठूलो थिएन, विकेटचाहिँ ब्याटिङका लागि अलिक कठिन थियो, राम्रो सुरुआत दिलाउँदै साझेदारी बनाउने योजना थियो, आसिफले भने, कुशलसँगको राम्रो साझेदारीपछि मेरो जिम्मेवारी स्कोरलाई अन्तिमसम्म लैजानु थियो । अनिल (शाह) दाइको विकेट अलिक महत्त्वपूर्ण भयो जस्तो लाग्छ । हारमा दुःखी भए पनि नेपाली टोली जित्न खेलेको र दक्षिण अफ्रिकाजस्तो टोलीसँग देखाएको यो प्रदर्शनले खेलाडीको मनोबल झनै उच्च भएको आसिफले बताए । अनिलले २४ बलमा ३ चौका र १ छक्का मद्दतमा २७ रन बनाएका थिए । स्पिनर केशव महाराजको स्थानमा खेलिरहेका साम्सीले ४ ओभरमा १९ रन खर्चेर ४ विकेट लिए । ७ ओभरमा बिनाक्षति ३४ रन बनाएर खेलिरहेको नेपालका कुशल भुर्तेल र कप्तान रोहित पौडेललाई आठौं ओभरमा र दीपेन्द्र र आसिफलाई १८ औं ओभरमा आउट गर्दै साम्सीले ट्वान्टी२० अन्तर्राष्ट्रियमा आफ्नो दोस्रो उत्कृष्ट बलिङ गरे । दक्षिण अफ्रिकाले नेपालविरुद्ध बनाएको स्कोर ट्वान्टी२० विश्वकपमा टोलीको दोस्रो न्यून स्कोर हो । पावर प्लेको पहिलो ६ ओभरमा दक्षिण अफ्रिकालाई ३८१ तथा १० ओभरमा ५७१ को अवस्थामा राख्दै खुलेर खेल्न नदिएका नेपाली बलरले त्यसपछि झनै किफायती बलिङ गरेका थिए । दक्षिण अफ्रिकी ब्याटरले ठूला सट खेल्न सकेका थिएनन् । रिजा हेन्ड्रिक्सले सर्वाधिक ४३ रन बनाए । हेन्ड्रिक्स ३२ बलमा ३० रन बनाएको अवस्थामा अविनाश बोहराको बलमा भुर्तेलले लङअफमा सहज क्याच छाडेका थिए । त्यसको अर्को ओभरमा नै बलिङका लागि आएका भुर्तेलले कट एन्ड बोल्ड गरेर त्यसको भर्पाइ गरे । चौथो ओभरमा आउट फर्म रहेका क्विन्टन डी ककलाई दीपेन्द्रले कट एन्ड बोल्ड गरी नेपाललाई पहिलो सफलता दिलाए । डी ककले ११ बलमा १ चौकासहित १० रन मात्र बनाउन सके । कप्तान एडेन मारक्रमले पनि २२ बलमा २ चौकासहित १५ रन मात्र बनाउन सके । उनी भुर्तेलकै सिकार भएका थिए । हेनरिक क्लासेनलाई आउट गरी भुर्तेलले दक्षिण अफ्रिकालाई अर्को ठूलो झट्का दिलाए । डेबिड मिलर पनि धेरै बेर टिक्न सकेनन् । उनलाई दीपेन्द्रले ७ रनमा आउट गरे । ट्रिस्टन स्टब्स १८ बलमा २ चौका र १ छक्का प्रहार गरी २७ रनमा अविजित रहे । दीपेन्द्रले ४ ओभरमा २१ रन खर्चेर ३ विकेट लिए । अन्तिम ओभर पनि बलिङ गरेका भुर्तेलले ४ ओभरमा १९ रन खर्चेर ४ विकेट लिए । ट्वान्टी२० अन्तर्राष्ट्रियमा भुर्तेलको यो उत्कृष्ट बलिङ पनि हो । उनले आफ्नो पहिलो ३ ओभरमा १० रन मात्र दिएका थिए ।अन्तिम ओभरको छिनोफानोले शशीलाई २० वर्षअगाडिको याद दिलाएको थियो । उनी भन्दै थिए, २००४ मा पनि यस्तै भएको थियो । माहोल यही खाले थियो । हामीले चाहिँ त्यो तनावपूर्ण क्षण पार गरेका थियौं । तर, नेपालले वेस्ट इन्डिजमा जसरी खेल्यो, त्यो पनि अविश्वसनीय छ । दक्षिण अफ्रिकाको यो विश्वकपमा लगातार चौथो विजय हो । पहिलो ३ खेल जितेर सुपर एट मा पुगिसकेको दक्षिण अफ्रिकाले नेपालविरुद्ध पूर्ण टोली उतारेको थियो । नेपाल यस हारपछि समूह चरणबाटै बाहिरिएको छ । जितविहीन रहेको नेपालले बंगलादेशसँग सोमबार बिहान समूह चरणको अन्तिम खेल खेल्नेछ ।"
७७ वर्षदेखि रञ्जना सोडा काठमाडौंदेखि दोहासम्म,"(काठमाडौं)चर्को गर्मीमा सबैको रोजाइमा पर्छ चिसो पेय पदार्थ । त्यसमाथि न्युरोड पुग्ने जोकोहीले चिसो पेय पदार्थ भन्नासाथ सोडा नै रोज्छन् । न्युरोडको रञ्जना गल्ली अर्थात् रञ्जना सोडा पसल मा अहिले मानिसको भीड नै लाग्ने गरेको छ सोडा पिउन ।विसं २००३ देखि सुरु भएको रञ्जना गल्लीको सोडा पसलको नाम नै रञ्जना सोडा पसल बन्न पुगेको हो । बीचको केही समय यो पसल रञ्जना गल्लीबाट भूगोल पार्कमा सरेको थियो । अहिले रञ्जना गल्लीमै दुईवटा यस्ता सोडा पसल छन् । रञ्जना सोडा पसलको छुट्टै विरासत छ । घरमै सोडा बनाएर बेच्न थालेदेखि नै यसले आफ्नो छुट्टै पहिचान दिएको थियो । न्युरोडका बुद्धिराज सुवालले १९९८ सालमा घरमै सोडा बनाएर बेच्थे । उनले आफ्नै घरमा सोडाको फ्याक्ट्री नै खोलेका थिए । सुवालले घरमा आउने ग्राहकदेखि विभिन्न पसलसम्म सोडा पुर्याएर बेच्थे । बुद्धिराजले २००३ सालदेखि मात्रै व्यावसायिक रूपमा सोडा पसल सञ्चालनमा ल्याएको सुवालका जेठा छोरा सुरेशले बताए । त्रिदेव गुरुङले सामाजिक सञ्जाल एक्स मा लेखेका छन्, लगभग २००९ तिर शनिबारको अर्थ ः खेलकुद र साथीहरू हुन्थ्यो । हामी बास्केटबल वा फुटबल रोज्थ्यौं । फुटबलका लागि टुँडिखेल घरेलु मैदानजस्तै थियो । खेल सकिएपछि प्रख्यात रञ्जना गल्लीको सोडा पिउने प्रचलन नै थियो । गुरुङले भनेजस्तै रैथाने न्युरोडवासी धेरैले कुनै न कुनै माध्यमबाट रञ्जना गल्लीको सोडा पसललाई सम्झने गर्छन् । न्युरोडदेखि काठमाडौं उपत्यकामा जन्मेहुेर्केका जोकोहीका लागि रञ्जना सोडा पसल विगत सम्झाउने र वर्तमानमा गर्मी छल्ने उपयुक्त माध्यम बन्दै आएको छ । उक्त पसलमा पुग्दा सोडा खानेको लाइन अझै पनि उस्तै देखिन्छ । लेमन, कोला, लिच्ची, आँप, ब्लुबेरी, मसलासम्मका विभिन्न प्रकारका सोडा यहाँ पाइन्छन् । पछिल्लो समय मोजितो, किबी, लस्सी, आइसगोला, आइसक्रिमदेखि पिच, ब्लुबेरी, कच्चा म्याङ्गो, ग्रेप्स, पिचसम्मका सोडा ग्राहकका लागि सर्भ गर्न लागिएको छ । जुन मौसमअनुसार पनि हुने गरेको छ । यद्यपि, सामान्यतया लेमन सोडा, कोला नै अधिकांश ग्राहकको रोजाइमा पर्छ । बुद्धिराज सुवालले आफ्नै चाहना र चासोमा भन्दा पनि राणा शासनकालमा निःशुल्क मेसिन पाएपछि सीप सिकेर पसल सञ्चालन गरेको स्थानीयहरू बताउँछन् । दुईचार पैसामै पाइने सोडा त्यसबेलाको महत्त्वपूर्ण पेय पदार्थ थियो, न्युरोडका बासिन्दा ७८ वर्षीय डिल्लीरत्न शाक्यले भने, म त अहिले पनि गर्मी महिनामा दिनकै त्यही लेमन सोडा पिउँछु । अन्य चिसो पेय पदार्थभन्दा यो सस्तो र नेपालमै उत्पादन गरिएकाले आफ्नो रोजाइमा पर्ने गरेको उनले सुनाए ।राणाकालमा सुवाल दरबारमा काम गर्ने कुनै सुबेदारको घरका सहयोगी थिए । तत्कालीन राणा शासकले विदेशीको सिको गर्दै जर्मनीबाट सोडा मेसिन ल्याएका थिए । त्यसबेला राणाहरूले मदिरामा सोडा मिसाएर खाने चलन थियो रे, बुबाको भनाइ स्मरण गर्दै जेठा छोरा सुरेशले भने, पछि राणाहरूले ती मेसिन भारदार वा नातेदारलाई उपहार दिन थाले । त्यही बेला दरबार निकट एक जना सुबेदारले पनि उपहारमा सोडा मेसिन पाएका रहेछन् । सुरेशका अनुसार तिनै सुबेदारको घरमा उनका बुबाले पनि काम गर्थे । ती सुबेदारले जसोतसो सोडा बनाउँथे र बुबालाई पनि सोडा बनाउन उनैले सिकाएका हुन्, सुरेशले भने, बुबासँग सोडा बनाउने मेसिन थिएन, तर सुबेदारले मेसिनले बनाएको सोडाभन्दा बुबाले हातैले बनाएको सोडा मिठो भएपछि उनैले बुबालाई सोडा मेसिन दिएका रहेछन् । ती सुबेदारले हरेक महिना मलाई गुरुदक्षिणा दिनू भन्दै सोडा मेसिन बुबालाई सुम्पिएको बुद्धिराजले आफ्ना छोराहरूलाई सुनाएका थिए । सुबेदारले भनेअनुसार हरेक महिना केही रकम बुझाउने गरेको सुरेश अहिले पनि सम्झन्छन् । सुरुसुरुमा त बुद्धिराजले सोडा बनाउँदै खर्पनमा लगेर मेलामहोत्सवमा बेच्थे । फ्याक्ट्रीमा सोडा बनाएर अन्य पसलमा पुर्याउँथे । २००३ सालपछि भने व्यावसायिक रूपमै सोडा बेच्न थालेको सुरेशको स्मरणमा ताजै छ । बुबासँगै सोडा बनाउन सिकेर उनका दुवै छोरा सुरेश र नरेश अहिले न्युरोडस्थित रञ्जना गल्लीमै सोडा बेचिरहेका छन् । रञ्जना गल्लीमै नरेशले सोडा बेच्छन् भने सोही गल्लीको भित्रपट्टि सुरेशले सोडा पसल सञ्चालन गरेका छन् । सुरेश र नरेशले बुबाबाट सिकेको सीपलाई आफ्ना छोराहरूमा हस्तान्तरण गरेका छन् । अहिले बुद्धिराज सुवालको नाति पुस्ताले पनि सोडा बेचिरहेको छ । एक पटक त बुबाले मातातीर्थ पुगेर दिनमा एउटा सोडा मात्रै बिक्री गरेर पनि आउनुभएको रहेछ, एउटा सोडा बेच्दा पनि उहाँ सन्तुष्ट हुनुहुन्थ्यो, बुद्धिराजका माइला छोरा नरेशले भने, बुबाको त्यही कुरा हामीलाई गर्व गर्न लायक लाग्छ । सोडा व्यवसायमा टिकाउने माध्यम पनि त्यस्तै प्रेरणा हो भन्ने लाग्छ । कोभिड१९ को महामारीमा पसल बन्द हुँदासमेत बुबाको त्यही कुरा सम्झना आउँदा थप काम गर्न प्रेरित गर्ने गरेको उनले सुनाए । मेला, महोत्सव र जात्रामा पुगेर सोडा बेच्ने बुद्धिराजले २००३ तिर जनसेवा सिनेमा भवनको छेउमा सानो पसल भाडामा लिएर व्यवसाय सुरु गरेका थिए । व्यवसाय चलिरहेकै थियो । फिल्म हेर्न आउने धेरैको रोजाइमा सोडा पर्ने गर्थ्यो । सतिश पाण्डेले सन् २०२१ को अक्टोबरमा रञ्जनाको पुरानो सोडा पसल भन्दै तस्बिर पोस्ट गरेपछि त्यसको जवाफ दिँदै फोटो पत्रकार विकास रौनियारले लेखेका छन्, सन् १९८० को अन्त्यतिर हरेक शनिबार हामी रञ्जना हलमा फिल्म हेरेपछि रञ्जनाको गुच्चा सोडा र आरसी मोमो खान्थ्यौं । २०१८ भदौमा जनसेवा सिनेमा भवनमा आगलागी भयो । केही मानिस राजनीतिक प्रतिशोधका कारणले आगलागी भएको बताउँछन् । त्यसपछि दयाराम भक्त माथेमाले पुनः निर्माण गर्न चाहेनन् । त्यसपछि बुद्धिराजले आफ्नो सोडा पसललाई भूगोलपार्कमा सारे । भूगोलपार्कमै केही कुर्सी राखेर बुबाले सोडा व्यापार गर्न थाल्नुभयो, सुरेशले भने, बुबाको मिहिनेतबाट खडा भएको त्यही रञ्जना सोडालाई अहिले हामी दुई छोरा र हाम्रा तीन सन्तानले निरन्तरता दिइरहेका छौं । जनसेवा हल (हाल विशाल बजार भवन) बन्द भएपछि न्युरोडको रञ्जना गल्लीमा रञ्जना हल खुल्यो । हल खुलेपछि फिल्म हेर्नेहरूको चहलपहल बढ्न थाल्यो । त्यसपछि बुद्धिराज भूगोलपार्कबाट रञ्जना हलतिर सरे र उनले हलअगाडि भुइँतलामा सोडा बेच्न थाले । त्यतिबेला आफू ६७ वर्षको मात्रै रहेको सुरेश सम्झन्छन् । आफ्नै घर नहुँदा बुद्धिराज सुवालले अनेकौं दुःख व्यहोर्नुपर्यो । सोडा पसललाई रञ्जना गल्लीमै चारवटा घरमा सार्नुपरेको थियो । तर रञ्जना गल्ली छोडेनन् । २०२३ सालदेखि बुबालाई सघाउन थालेका थिए, सुरेशले । २०४१ सालदेखि सुरेश आफैंले पसल सञ्चालन गरेका हुन् । हाल रञ्जना गल्लीको भित्रपट्टि सुरेश र रञ्जना गल्लीमै नरेशले सोडा पसल सञ्चालन गरिरहेका छन् । २०६९ सालयता उनीहरूले यिनै घरबाट सोडा बेचिरहेका छन् । सुरुमा अनार, कागती र सुन्तलाका स्वादमा मात्रै सोडा पाइन्थ्यो । न्युरोडकै व्यापारीले कोला सोडा बनाएर बेच्न सुझाए । साँच्चिकै कोला सोडा हरेकको रोजाइमा पर्न थाल्यो । त्यसपछि सुरेशले सोडाको फ्लेभर (स्वाद) मा पनि काम गर्न थाले । त्यसकै बाबजुद अहिले दर्जनौं स्वादका सोडा बजारमा आइरहेका छन् । सुरेशका अनुसार २ पैसाबाट सोडा बेच्न थालेका उनले अहिले १ सय ५० रुपैयाँसम्ममा सोडा बेचिरहेका छन् । बुद्धिराजका तीन छोरामध्ये दुई छोरा सुरेश र नरेशले अहिले आआफ्नै सोडा पसल सञ्चालन गरिरहेका छन् भने एक छोराले रेस्टुरेन्ट सञ्चालन गर्छन् । कतिपयले आफूहरूले उत्पादन गरेका सोडा कीर्तिपुर, पाटन, भक्तपुर, कपनलगायत क्षेत्रमा लगेर पनि बेचिरहेको नरेशले सुनाए । न्युरोड आउन नसक्ने व्यक्तिले पनि सोडा खान पाउनुपर्छ भनेर सोडा व्यवसाय गर्न चाहनेलाई हामी सघाइरहेका छौं, उनले भने, आफैं व्यवसाय गर्न चाहनेलाई सिकाउँछौं पनि । उपत्यकामा भएका रेस्टुराँ, बार र क्याफेमा समेत रञ्जना सोडा सप्लाई हुने गरेको नरेशले बताए । नरेशका छोरा प्रज्वल, सुरेशका छोरा मेकलक र सुमेरुले पनि आफ्ना हजुरबुबाकै पेसालाई अँगालिरहेका छन् । नरेशका छोरा प्रज्वल दैनिक रञ्जना गल्लीको पसलमा भेटिन्छन् । उनी हरेक दिन उपभोक्ताले इच्छाअनुसारका सोडा बनाउन व्यस्त हुन्छन् । उनी १२ कक्षाको अध्ययन पूरा गरेपछि सोडा पसलमा लागेका हुन् । बच्चैदेखि पसल आउने भए पनि यसको जिम्मेवारी बोकेर हिँडेको केही वर्ष मात्रै भयो, उनले भने, पहिला भने बुबा र ठूलोबुबालाई सघाउँथें । अहिले आफैं हेर्छु । ग्राहकको इच्छाअनुसार सोडा बनाएर बेचिरहे पनि सोडाका लागि आवश्यक विभिन्न फ्लेभर भने सुरेशले नै बनाउँदै आएका छन् । गर्मीलाई लक्षित गरी यस पटक ग्रेप्स, पिच, ब्लुबेरी र कच्चा म्याङ्गो गरी चार नयाँ फ्लेभर बजारमा ल्याएको सुरेशका माइला छोरा सुमेरुले बताए । कच्चा म्याङ्गो फ्लेभर भने पहिलो पटक ल्याइएको उनको दाबी छ । अन्य तीन फ्लेभर भने झन्डै १७ वर्षपछि बजारमा ल्याइएको सुमेरुको भनाइ छ । बुबा (सुरेश) ले मात्रै फ्लेभर बनाउनुहुन्छ, उहाँले धेरै पछि यो गर्मीलाई लक्षित गरी ग्रेप्स, पिच, ब्लुबेरीको फ्लेभर ल्याउनु भएको हो, त्यस्तै कच्चा म्याङ्गो पनि ल्याउनु भएको छ, उनले भने, हामीलाई फ्लेभर बनाउन आउँदैन, यो काम अहिले पनि उहाँले गर्ने हो । अन्य समयको तुलनामा यस पटक ग्राहकको संख्यामा उल्लेख्य वृद्धि भएको सुरेशका जेठा छोरा मेकलक बताउँछन् । व्यापारले राम्रै पिकअप लिएको छ, गर्मी बढेकाले पनि हुन सक्छ, उनले भने, सोडामा अन्य वर्षभन्दा यस वर्ष नयाँ नयाँ फ्लेभर पनि आएका छन् । अहिले काठमाडौंको रञ्जना गल्ली, बिजेश्वरी र चितवनमा रञ्जना सोडा बेचिरहेको उनको भनाइ छ । रञ्जना गल्लीमा बुबा र म आफैं हुन्छौं, भाइबुहारी (सुमेरु) को बिजेश्वरीमा पसल छ, चितवनमा फ्रेन्चाइज दिएका हौं, उनले भने, सुरुमा त रञ्जनाको सोडालाई काठमाडौंभरि फैलाउने योजना हो । तर त्यसमा पूर्ण रूपमा सफलता पाउन सकेका छैनौं । आगामी दिनमा अस्ट्रेलियालगायत विभिन्न मुलुकमा रञ्जना सोडा पुर्याउने योजना रहेको मेकलकले बताए ।खाडीको गर्मीमा पनि कतारको राजधानी दोहा सहरमा स्थानीय मोहमल अलीले रञ्जना सोडा बेचिरहेका छन् । काठमाडौं आउँदा नेपालको चिनोका रूपमा लैजाने भनेर खोजी गर्ने क्रममा उनी रञ्जना सोडा पसलमा आइपुगेको नरेश सुवालले सुनाए । सोही क्रममा रञ्जनाबाट झन्डै १९ बक्स सोडा लिएर दोहा फर्केका थिए, उनले भने, नेपालबाट लगेको सोही सोडा त्यहाँको फुड फेस्टिभलमा पहिलोसमेत भएको अलीले सुनाए । दोहामा नेपाली सोडा पुरस्कृत भएपछि अली दोहोर्याएर नेपाल आए । त्यसपछि उनलाई सोडा बनाउन सिकायौं, नरेशका छोरा प्रज्वलले भने, भारतबाट मेसिनसमेत किनेर पठाएपछि अलीले अहिले दोहामा रञ्जना सोडा बनाएर बेचिरहेका छन् । अलीले फ्लेभरदेखि सबै काम आफैं गरेर रञ्जना सोडा दोहामा बेचिरहेको उनले सुनाए ।"
भिजिट भिसामा फेरि कडाइ,"(काठमाडौं) त्रिभुवन विमानस्थलस्थित अध्यागमन कार्यालयले नयाँ नीतिगत निर्णयबिना नै भिजिट भिसामा फेरि कडाइ गरेको छ । अध्यागमनले चार दिनयता भिजिट भिसाका चार सय ८ जनालाई विमानस्थलबाट फिर्ता पठाएको हो । उनीहरूको टिकटबापत मात्रै कम्तीमा एक करोड रुपैयाँ गुमेको छ । अध्यागमनले गत माघ ९ देखि जारी गरेको कार्यविधिअनुसार मापदण्ड पुगेकालाई अफलोड गर्न थालेको हो । अध्यागमनले जेठ ३० मा ५५ जना, ३१ मा ६२, ३२ मा २ सय ३७ र असार १ मा (शनिबार) बिहानसम्म ५४ जनालाई अफलोड गरेको छ । गत माघ ८ मा तत्कालीन गृहमन्त्री नारायणकाजी श्रेष्ठले भिजिट भिसासम्बन्धी सरकारले लिएको नीतिले अध्यागमनमा मिलेमतो गरी अवैध कारोबार भएको भन्दै लचिलो नीति बनाएका थिए । उनले २०७८ चैत २६ मा सचिवस्तरको निर्णय खारेज गरी भिजिट भिसामा विदेश प्रस्थान गर्दा नेपाली यात्रुलाई अध्यागमन कार्यविधि २०६५ को दफा ३१ (२) को (घ)को अलावा थप ६ बुँदालाई आधार मानी प्रस्थान अनुमति दिने निर्णय गरेका थिए ।कार्यविधिमा ६ महिनाको वैध अवधि भएको राहदानी, गन्तव्य देशको प्रवेशाज्ञा भिसा वा अन अराइभल भिसा प्राप्त हुने मुलुक भए भिसा नचाहिने, दुईतर्फी हवाई टिकट, होटल बुकिङ, आफन्तसँग रहने भएमा एकाघरका तीन पुस्ताभित्रको नाता खुल्ने नागरिकता प्रमाणपत्र वा अन्य कुनै प्रमाणपत्र, भ्रमणको सम्पूर्ण खर्च व्यहोर्ने सरकारी वा गैरसरकारी संस्थाको निमन्त्रण पत्र वा सो नभएमा कम्तीमा ५ सय डलर बराबरको नगद सटही भएको प्रमाण भिजिट भिसामा विदेश जान पाइने व्यवस्था गरिएको छ । संयुक्त अरब इमिरेट्स, बहराइन, कुवेत, कतार, ओमन, साउदी अरबमा भिजिट भिसामा भ्रमण गर्दा स्वघोषणा गर्नुपर्ने उल्लेख छ ।सोही नीतिअनुसारको मापदण्ड लागू भइरहेको अवस्थामा अध्यागमनले आफूखुसी भिजिट भिसामा जानेलाई अफलोड गर्न थालेको हो । हामीलाई दैनिक कम्तीमा ६० जना अफलोड गर्न अध्यागमन कार्यालय प्रमुखको मौखिक आदेश छ । आदेश कार्यान्वयन गर्नु हाम्रो बाध्यता छ, एक अध्यागमन अधिकृतले कान्तिपुरलाई भने । अध्यागमनका प्रमुख प्रशासकीय अधिकृत सुरेश पन्थीले भिजिट भिसासम्बन्धी ६ बुँदे मापदण्डलाई लौरोको रूपमा प्रयोग भइरहेको बताए । हामीले सामान्य अवस्थामा जानेलाई अफलोड गरेको छैन । बिचौलियाले गलत रूपमा प्रयोग गरी खाडीसहित प्रतिबन्धित देशमा घरेलु कामदार पठाउन थालेको देखियो, उनले भने, ६ बुँदेसम्बन्धी मापदण्ड पूरा हुँदैमा जोसुकै पनि जान पाइन्छ भन्ने होइन । अवस्था हेरेर अध्यागमन अधिकृतलाई स्वविवेक निर्णय गर्न पाइने अधिकार छ । पन्थीका अनुसार भिजिट भिसाका विषयमा नयाँ कार्यविधि आउने प्रक्रियामा छ । यससम्बन्धी केही दिनमा नयाँ कार्यविधि पनि आउँछ । यसका लागि अध्यागमन विभागले मन्त्रालयमा पेस गरिसकेको छ, उनले भने । २०७८ फागुन २६ मा भिजिट भिसाको प्रयोगलाई नियमन गर्ने भन्दै गृह सचिवस्तरको निर्णयबाट भिजिट भिसासम्बन्धी कार्यविधि जारी गरिएको थियो । तत्कालीन गृह सहसचिव फणीन्द्रमणि पोखरेलको संयोजकत्वमा गठन गरिएको ७ सदस्यीय उच्चस्तरीय कार्यदलले गरेको सिफारिसको आधारमा कार्यविधि तयार पारिएको थियो । कार्यविधिअनुसार खाडी मुलुकभन्दा बाहिर कम्तीमा एक पटक र खाडी मुलुकको हकमा दुई पटक विदेश यात्राको अभिलेख भएका व्यक्तिहरू, न्यूनतम २ वर्षभन्दा बढी समय विदेशी मुलुकमा व्यतित गरेको अभिलेखबाट प्रमाणित हुने व्यक्तिहरूले भिजिट भिसामार्फत यात्रा गर्न पाइन्छ । कार्यविधिमा शैक्षिक योग्यता पनि तोकिएको थियो । वार्षिक न्यूनतम ५ लाख रुपैयाँ करयोग्य आय भई कम्तीमा सोको आधा रकम बैंक खातामा बचत भएको हुनुपर्ने थियो । तर, २०७८ को कार्यविधि लागू भएपछि भिजिट भिसाको दुरुपयोग रोकिनुको साटो तस्करी र सेटिङ झन् बढेको थियो । अध्यागमन विभागका अनुसार सन् २०२३ जनवरी १ देखि डिसेम्बरसम्म भिजिट भिसामा यूएई जाने नेपालीको संख्या ८१ हजार २ सय ९५ छ । यो अवधिमा श्रम स्वीकृति लिएर यूएई जाने भने एक लाख ७९ हजार २ सय ५२ जना छन् । त्यसअघि, सन् २०२२ मा ७९ हजार २ जना भिजिट भिसामा यूएई गएका थिए । श्रम भिसामा जाने १ लाख ४९ हजार ८ सय ९२ थिए । २०२१ मा पनि भिजिट भिसामा ७९ हजार ४ सय ५२ र कामदार भिसामा ८४ हजार ७ सय ४६ जना यूएई गएको अध्यागमनको अभिलेखले देखाउँछ । गत असोज ९ मा भिजिट भिसाको आडमा भइरहेको मानव तस्करीविरुद्ध सञ्चालन गरेको अपरेसनका क्रममा पक्राउ परेका अध्यागमन अधिकृत नरवीर खड्काले अध्यागमन कर्मचारीले भिजिट भिसामा जानेहरूबाट प्रतिव्यक्ति ५५ हजार रुपैयाँ असुल्ने गरेको बयान दिएका थिए । गैरआवासीय नेपाली संघ, यूएईका अध्यक्ष विकास शाहीले भिजिट भिसामा जति धेरै कडाइ गर्यो त्यति नै विमानस्थलमा सेटिङ का लागि वातावरण अनुकूल बन्ने बताए । जबसम्म श्रम स्वीकृतिलाई पारदर्शी र झन्झटमुक्त बनाइँदैन । तबसम्म भिजिट भिसामा जाने प्रवृत्ति बढिरहन्छ, शाहीले भने, भिजिट भिसासम्बन्धी विषय एकदमै जटिल छ ।"
राजीनामा बोकेर हिँडेका छौं: मन्त्री श्रेष्ठ,"(काठमाडौं)राष्ट्रिय स्वतन्त्र पार्टी संसदीय दलका उपनेता विराजभक्त श्रेष्ठले कुनै पनि विषयमा सम्झौता गर्नुपर्ने अवस्था आए सरकारबाट बाहिरिने बताएका छन् । युवा तथा खेलकुदमन्त्रीसमेत रहेका श्रेष्ठले सरकारमा रहेका रास्वपाका मन्त्रीहरूले राजीनामा पत्र बोकेर हिँडिरहेको र त्यसमा मिति मात्रै लेख्न बाँकी रहेको बताएका हुन् । रास्वपा स्थापना दिवसका अवसरमा शनिबार आयोजित कार्यक्रममा मन्त्री श्रेष्ठले सरकार पुरातन शैलीमा कर्मकाण्डी हिसाबले चलेको अनुभव भइरहेको बताए । सत्तारूढ दलहरूबीच नीति तथा कार्यक्रम र बजेटलगायत विषयमा छलफल एवं सत्ता गठबन्धन बनेको एक सय दिन पुग्दासमेत समीक्षा नभएको भन्दै उनले असन्तुष्टि व्यक्त गरे । हामीले सरकारको नेतृत्व गरिरहेका छौं तर सत्ता अहिले पनि पुरातन शैलीमा कर्मकाण्डी हिसाबले उपलब्धि नहुने गरेर चलिरहेको छ । हामी दुई धारे तरबारको बीचमा चलिरहेका छौं, मन्त्री श्रेष्ठले भने, केही चिजमा हामीलाई अनावश्यक, अनधिकृत हिसाबले सम्झौता गर्नुपर्यो भनेदेखि त्यो दिन रास्वपा सरकारबाट बाहिर आउन अहिले नै तयार छ । हाम्रो राजीनामा पत्रमा मिति मात्रै लेख्न तयार छ, हामी तयार गरेरै बोकेर हिँड्या छौं ।सरकारमा सहभागिताको विषयमा रास्वपाले पनि आन्तरिक समीक्षा गर्नुपर्ने मन्त्री श्रेष्ठले बताए । सरकारमा सहभागी भएको एक सय दिन पुगेको र यसबीचमा सरकारका योजना तथा बजेटका विषयमा सार्वजनिक रूपबाट सही टिप्पणी नआएको विषयमा सचेत भएर समीक्षा गर्नुपर्ने उनको भनाइ छ । पार्टीभित्र सरकारमा सहभागिताबारे समीक्षा हुनुपर्ने माग उनले राखेका हुन् । वर्तमान राजनीतिक परिस्थितिमा एकपल्ट हामी जिम्मेवार नेताहरू सबैजना बसेर, अस्ति सल्लाह पनि भएको छ, सरकारलाई दिएको समर्थनको समीक्षा गर्नुपर्ने बेला पनि छ, उनले भने, साथसाथै सत्ता साझेदार दलहरूले पनि एकचोटि समीक्षा गर्ने र पुनरावलोकन गर्ने कुरा चल्न थाल्या छन् । वर्तमान अवस्थामा अरू राजनीतिक दलभन्दा पनि रास्वपामाथि आशा गरिएको उनको भनाइ थियो । रास्वपाले सरकारबाट राम्रो कामका सम्भावना खोज्नुपर्ने उनले बताए । मन्त्री श्रेष्ठले उक्त अभिव्यक्ति दिनुका पछाडि बजेट विनियोजनमा मन्त्री र सांसदहरूका असन्तुष्टि रहेको पनि बताए । बजेटका बारेमा सार्वजनिक टिप्पणी राम्रो छैन । बजेटमा अरू मन्त्री र सांसदको चित्त बुझेको छैन । आन्तरिक ऋण त्यति ठूलो उठाउने भन्ने कुरा भएको छ, उनले भने । संयुक्त सरकारमा रहेको अवस्थामा दलहरूबीच बजेटलगायत विषयमा र आगामी योजनाबारे छलफलको सार्वजनिक रूपमा आफूले आह्वान गरेको उनले बताए । नेपालको शासकीय बेथितिको विषयमा बोल्ने बेला आएको उनको भनाइ छ । शासकीय बेथिति सामाजिक बेथितिभन्दा पनि डरलाग्दो कुरा हो भन्ने कुरा हाम्रा साथीहरू सबैले अनुभव गरिरहेका छौं, उनले भने । पार्टी सभापति एवं उपप्रधान तथा गृहमन्त्री रवि लामिछानेले भने रास्वपा सरकारमा गएपछि नराम्रो नगरेको बताए । रास्वपासँग नागरिकहरूको ठूलो आशा रहेको बताउँदै उनले सरकारमा सहभागी भएको एक सय दिनमा कुनै नराम्रो काम नगरेको दाबी गरे । देश विकास गर्न र नागरिकको स्तर सुधार्ने कार्यभार रास्वपामाथि रहेको उनको भनाइ थियो । नराम्रो केही पनि नगर्नु नै आफैंमा राम्रो गर्ने अवस्था सिर्जना भएको बेलामा म गर्वका साथमा भन्न सक्छु, तपाईंको मत लिएर गएको रास्वपाले सय दिनमा नराम्रो काम एउटा पनि गरेन, उनले भने, विधिको स्थापना गर्ने काम गरेको छ ।पार्टी उपसभापति स्वर्णिम वाग्लेले संगठन बनाउनुपर्ने आवश्यकता महसुस भएको बताए । पुराना राजनीतिक दलहरूले जस्तो संगठनभन्दा फरक किसिमले रास्वपा जानुपर्ने उनको भनाइ थियो । उनले आगामी दिनमा रास्वपा अभियानका रूपमा अघि बढ्ने बताए । पार्टी सभापति लामिछानेले भने पुराना राजनीतिक दलहरूसँग रास्वपा नमिलेको तर्क गरे । उनले पार्टी पदाधिकारी चिन्तित भएर अघि बढिरहेको बताए । गत फागुन २३ मा प्रधानमन्त्री पुष्पकमल दाहालले कांग्रेससँगको सत्ता गठबन्धन तोडेर एमाले र रास्वपालाई सरकारमा भित्र्याएका थिए । रास्वपाबाट उपप्रधान एवं गृहमन्त्री लामिछाने, युवा तथा खेलकुदमन्त्री श्रेष्ठ, श्रम, रोजगार तथा सामाजिक सुरक्षामन्त्री डीपी अर्याल र शिक्षा, विज्ञान तथा प्रविधिमन्त्री सुमना श्रेष्ठ छन् ।"
थिति र नीतिका आगामी दिन,"कस्तो थिति बसाउने ?सय दिनमा मैले गरेका हरेक निर्णय वा नयाँ अवधारणाका पछाडि कम्तीमा बीस जनाको देन होला र त्यसको कार्यान्वयनमा कम्तीमा हजार जनाको संलग्नता । यसकारण यहाँ नायक होइन थिति चाहिएको छ । मलाई सांसद, शुभेच्छुक र नागरिकबाट चाहिएको सहयोग त नीति निर्माणमा हो । सांसद नीति निर्माणमै केन्द्रित हुनुपर्छ । व्यवस्थापिकाले कार्यपालिकालाई जवाफदेही बनाउन प्रत्यायोजित विधायनको दायरा र प्रक्रिया विधेयकमै स्पष्ट पार्नुपर्ने हुन्छ । संसद्ले राम्रो सारवान कानुन बनायो भने कार्यपालिकाले कार्यविधि बनाउन सरल हुन्छ । मन्त्रीको धेरै समय सदनमा विधेयक पेस गर्ने, प्रचलित कानुन संशोधन गर्ने, निर्देशिका, कार्यविधि, मापदण्ड बनाउनेमा लाग्ने रहेछ । कानुन तर्जुमाको अन्तिम चरणमा बन्ने कार्यविधिले कर्मचारीतन्त्रलाई काम गर्ने ढाँचा दिने र सरोकारवालाबीच समन्वयको संरचना बनाउने भएकाले यी महत्त्वपूर्ण काम रहेछन् । कार्यकारिणीको मुख्य काम भनेकै विधायिकी मनसायको कार्यान्वयन हो । आगामी दिनमा कार्यकारिणीले बनाएका निर्देशिका, कार्यविधि, नियमावली, मापदण्ड विधायिकीले बनाएको ऐनबमोजिम छ कि छैन, जनतासमक्ष पुगेको छ कि छैन भन्ने विश्लेषण गर्नेछु । समानुपातिक प्रणालीबाट निर्वाचित भएका कारण मलाई आफ्नो निर्वाचन क्षेत्रलाई रिझाउनुपर्ने बाध्यता छैन । समग्र देश नै मेरो निर्वाचन क्षेत्र हो र म दलको मन्त्री नभई राष्ट्रको मन्त्री हुँ भन्नेमा स्पष्ट छु । तर एक जना मात्रैले केही पनि सम्भव छैन । समाजमा क्रान्ति नेताले ल्याउने होइन, समाजले नै ल्याउने हो । नेता त केवल मार्गदर्शक मात्र हुन् तर नागरिकको जिम्मेवारी र शक्ति सबैभन्दा ठूलो छ । जनताको आवाज बोल्नेसँगै जनप्रतिनिधिले समाधानका उपाय पनि सोच्नुपर्छ । नागरिकले पनि नेतृत्वलाई प्रक्रियामा जवाफदेही बनाउनुपर्छ । प्रक्रिया स्पष्ट नभएको ठाउँमा अनुमानायोग्य प्रक्रियाको माग गर्नुपर्छ अनि मात्र भनसुनको चलन बन्द हुन्छ । कानुन बनाउने र कार्यान्वयन गर्ने दुवै प्रक्रियामा बृहत् जनसहभागिता सुनिश्चित गरेर मात्रै सर्वस्वीकार्य हुन्छ । त्यसले जनअपेक्षासँग तालमेल नभएका कानुन अद्यावधिक वा परिमार्जन गर्न सहज हुन्छ । सय दिनका काम प्रचलित कानुनको कार्यान्वयनमा नै केन्द्रित छन् । विधिको स्थापनामै केन्द्रित छन् । अहिलेसम्म हामीले राजनीतिको प्राथमिकतामा शिक्षालाई राख्न सकेका रहेनछौं । देशको शिक्षा क्षेत्रको सुधारको जिम्मेवारी लिएका रहेनछौं । तर, अहिले म स्पष्ट भएँ हाम्रा समस्याको समाधान सम्भव छ । नेपालको शिक्षा क्षेत्रको रूपान्तरण सम्भव छ । विद्यालय शिक्षाको गुणस्तर उकास्न सकिन्छ । चारवर्षे कोर्स चार वर्षमै सम्पन्न गर्न सम्भव छ । बालबच्चा सामुदायिक विद्यालयमा नै पढेर संसार जित्ने व्यक्ति बन्न सम्भव छ । विद्यार्थीलाई सानैदेखि मार्गनिर्देश गरेर संसारकै अब्बल व्यक्ति बनाउन सम्भव छ । प्राविधिक जनशक्तिको अभाव पूर्तिका लागि तालिमको गुणस्तर बढाएर नेपालमै आवश्यक जनशक्ति उत्पादन गर्न सकिन्छ । नेपालमै आविष्कार भएका प्रविधिले विश्व हाँक्ने बनाउन सकिन्छ । आजको भोलि नहोला, समय लाग्छ तर पक्कै हुनेछ । तपाईंहामीले गरेरै छाड्नेछौं । नयाँ नेपालको अभिभारा, शिक्षा क्षेत्रको रूपान्तरण कुनै नेता एक्लैको हैन, समाजको हो । तपाईं, मेरो, पालिकाको, प्रदेशको, मन्त्रालयको, हामी सबैको हो । सँगै काम गरौँ । शिक्षा क्षेत्र सुधारौं ।"
हदबन्दी छुट जग्गामा सांसदको विवेक परीक्षा,"केही वर्षअघि सरकारले हदबन्दी छुटको जग्गा बिक्री वा सट्टापट्टा गर्न सकिने प्रावधानसहित भूमिसम्बन्धी ऐनको आठौं संशोधन विधेयक संसद्मा पुर्याउँदा अधिकांश सांसदले त्यसको नियत बुझ्न सकेनन् । जसले बुझे, तिनले भूमाफियाको प्रभावमा परेर विधेयक पारित गराउनै सघाए । जब झापास्थित गिरीबन्धु टी इस्टेटको जग्गा सट्टापट्टा गर्ने प्रक्रिया अघि बढ्यो, तब सार्वजनिक रूपमा प्रश्न उठ्न थाल्यो, मामिला सर्वोच्च अदालतसम्मै पुग्यो । सर्वोच्चले गत माघमा फैसला गर्दै सट्टापट्टाको कडा सर्त राखेर हदबन्दी छुटको जग्गा अपचलन हुनबाट रोक्यो । अहिले फेरि हदबन्दी छुटको जग्गाकै विषयमा सांसदहरूको विवेकको अर्को परीक्षा चलिरहेको छ । सरकारले लगानीकर्तालाई प्रोत्साहन गर्ने नाममा गत वैशाखमा अध्यादेश ल्याएर हदबन्दी छुटको जग्गा बिक्रीलाई थप सहज हुने व्यवस्था गरेको छ । त्यही अध्यादेश प्रतिस्थापन गर्ने विधेयक अहिले संसद्मा छ । त्यसलाई संसद्ले हुबहु पारित गर्यो भने निश्चित प्रयोजनका लागि हदबन्दी छुट दिइएको जग्गा मास्न भूमाफिया सलबलाउने जोखिम छ । भूमिसम्बन्धी ऐनले निश्चित सीमा तोकेर त्यसभन्दा बढी जग्गा कुनै व्यक्ति वा निजको परिवारसँग भए सरकारको स्वामित्वमा आउने व्यवस्था गरेको छ । २०२१ सालमा ल्याइएको भूमिसम्बन्धी ऐनमा व्यक्ति वा उसको परिवारका नाममा तराई क्षेत्रमा घरबारीसहित २८ बिघा, काठमाडौं उपत्यकामा ५८ रोपनी, काठमाडौं उपत्यकाबाहेक पहाडमा ९६ रोपनी जग्गा राख्न पाउने व्यवस्था थियो । तर भूमिसम्बन्धी ऐनले नै उद्योग, प्रतिष्ठान, कम्पनी, सार्वजनिक संस्थाको भोगचलनमा रहेको जग्गालाई भने छुट दिएको छ । त्यस्तो जग्गामा भोगचलन जुन प्रयोजनका लागि छुट पाएको हो, त्यसैमा रहेसम्म मात्रै हो । छुटसम्बन्धी त्यही प्रावधानअनुसार गिरीबन्धु टी इस्टेट लगायतले हदबन्दीभन्दा बढी जग्गा भोगचलनका लागि सरकारको निर्णयबाट अनुमति पाएका थिए । अहिले भने तराईमा घरबारीसहित ११ बिघा, काठमाडौं उपत्यकामा ३० रोपनी र काठमाडौंबाहिर पहाडमा ७५ रोपनीसम्म राख्न छुट हुने कानुनी व्यवस्था छ । उद्योग, प्रतिष्ठान वा सार्वजनिक संस्थाका नाममा हदबन्दी छुट दिइएको जग्गा बेचबिखन वा सट्टापट्टा गरेर आर्थिक लाभ लिने कसरत वर्षौंदेखि चल्दै आएको छ । उद्योगीव्यवसायी वा भूमाफियाको गिरोहको प्रभावमा परेर सरकारले पनि अनुकूल हुने नियमकानुन बनाइदिने गरेको छ । २०७६ सालमा भूमिसम्बन्धी ऐनको आठौं संशोधन गरेर निवेदन मनासिब देखिए सरकारको सर्तबमोजिम अर्को ठाउँमा सट्टापट्टा वा स्थानान्तरणका लागि स्वीकृति दिने प्रावधान पनि थपियो । त्यसपछि केपी शर्मा ओली नेतृत्वको मन्त्रिपरिषद्ले २०७८ वैशाख १३ मा गिरीबन्धु टी इस्टेटको करिब ३४३ बिघा जग्गा सट्टापट्टा गर्न सहजै स्वीकृति दियो । यो बिर्तामोड बजारछेउ पूर्वपश्चिम राजमार्गको दायाँबायाँ रहेको मूल्यवान् जग्गा बिक्री गर्ने गिरोहको योजना थियो । यस प्रकरणमा सर्वोच्च अदालतले गत माघ २४ मा फैसला गर्दै ओली सरकारको निर्णय बदर गर्यो । सर्वोच्चले सट्टापट्टा हुने जग्गाको समानुपातिक क्षेत्रफल एकै स्थानमा उपलब्ध हुने, सट्टापट्टा हुने दुवै जग्गाको समानुपातिक मूल्य, रोजगारी संख्या नघट्ने सुनिश्चितता हुनुपर्ने आदेशसमेत गरेको छ । सट्टापट्टासम्बन्धी कानुनी व्यवस्था यथावत् रहे पनि सर्वोच्चको यस्तो आदेशका कारण हदबन्दी छुटको जग्गा अपचलन हुने जोखिम एक हदसम्म घटेको छ । भूमिसम्बन्धी ऐनको आठौं संशोधनकै क्रममा उद्योग, प्रतिष्ठान, कम्पनी वा संस्था कुनै कारणले विघटन हुने भए वा लिक्विडेसन मा जाने भए दायित्व फरफारक प्रयोजनका लागि सरकारको स्वीकृतिमा बिक्री गर्न मिल्ने व्यवस्था राखिएको थियो । राष्ट्रपतिले गत वैशाख १६ मा जारी गरेको लगानी सहजीकरणसम्बन्धी केही नेपाल ऐनलाई संशोधन गर्ने अध्यादेश, २०८१ मा थप खुकुलो व्यवस्था गरिएको छ, जसमा उद्योगको उत्पादन तथा रोजगारी नघट्ने र निरन्तर सञ्चालन हुन सक्ने भए बैंक तथा वित्तीय संस्थाको ऋण फरफारक तथा र दायित्व भुक्तानीका लागि मन्त्रालयको स्वीकृतिमा एक पटकका लागि बिक्रीवितरण गर्न बाधा नपर्ने भनिएको छ । गत वैशाख १७१८ मा आयोजित लगानी सम्मेलनको सँघारमा सरकारले लगानीकर्तालाई आकर्षित गर्न केही ऐन संशोधनका लागि अध्यादेश ल्याउँदा भूमिसम्बन्धी ऐनमा हदबन्दी छुटको जग्गा बेचबिखन सहज पार्न यस्तो प्रावधान घुसाइएको हो । अध्यादेश संसद्बाट पारित भएर यो व्यवस्थालाई स्थायित्व दिइयो भने दुरुपयोग गर्न भूमाफिया सलबलाउनेछन् र हदबन्दी छुटको जग्गा क्रमैसँग मासिँदै जानेछ । विदेशी लगानीकर्तालाई आकर्षण एवं स्वदेशी लगानीकर्तालाई प्रोत्साहन गर्ने सरकारको उद्देश्यमा प्रश्न छैन । तर त्यसका लागि नियमकानुन बनाउँदै गर्दा व्यापक अध्ययनअनुसन्धान हुनुपर्छ । नियमकानुनको अपव्याख्या गर्ने ठाउँ दिनु हुँदैन । मन्त्रिपरिषद् निर्णयलाई अपव्याख्या गरेर रचिएको ललिता निवास प्रकरण ज्वलन्त दृष्टान्त छँदै छ । भूमिसम्बन्धी ऐनको उपरोक्त प्रावधान संशोधनका सन्दर्भमा सांसदहरूले विवेकपूर्ण निर्णय गर्नुपर्छ । हदबन्दी छुटको जग्गा मास्न खोज्ने गिरोह सलबलाउने ठाउँ कहीँकतै दिनु हुँदैन ।"
सरकारले खेलकुद बुझेन,"नेपाली क्रिकेट टिमले हाल नवौं संस्करणको आईसीसी ट्वान्टी२० विश्वकप खेलिरहेको छ । नेपालले १० वर्षपछि आईसीसीको यति ठूलो प्रतियोगिता खेलिरहेको हो । नेपाललाई विश्वकपमा फेरि खेल्न १० वर्ष किन लाग्यो त ? यो प्रश्नमा सरकार वा क्रिकेटसँग सम्बन्धित निकायले मिहिन ढंगले अध्ययन गरेन वा गर्न चाहेन । नेपाललाई तेस्रो पटक विश्वकप खेल्न फेरि एक दशक कुर्न नदिन नेपाली क्रिकेटको सर्वोच्च निकाय क्यानले मात्र होइन, सरकारले पनि ठोस योजना बनाउन जरुरी छ । तर सरकारको मानसिकता त्यस्तो देखिँदैन । अझ भनौं खेल पूर्वाधार निर्माणमा सरकारको बेवास्ता छ । थालिएका केही भौतिक संरचना निर्माण पनि वर्षौंदेखि अलपत्र छन् । सरकारको यस्तो प्रवृत्तिले नेपाली खेल समर्थक र खेलाडी दिक्क छन् । खेल पूर्वाधार निर्माणलाई तीव्रता दिन बजेट महत्त्वपूर्ण हुन्छ । तर, सरकारले खेल संरचनाका लागि कनिका छरेजस्तो गरी बजेट विनियोजन गर्छ । आगामी आर्थिक वर्षका लागि सरकारले युवा तथा खेलकुद मन्त्रालयलाई ३ अर्ब ५० करोड रुपैयाँ विनियोजन गरेको छ । यो भनेको कुल बजेटको १ प्रतिशत पनि होइन । यसले पनि के प्रस्ट पार्छ भने सरकारको प्राथमिकतामा खेलकुद छैन । अझ भनौं सरकारले खेलकुदको महत्त्व बुझेको छैन । सरकारले आगामी आर्थिक वर्षदेखि खेलकुदमा कम्तीमा तीन प्रतिशत बजेट विनियोजन गरोस् । छुट्याएको बजेट सही ठाउँमा प्रयोग भएनभएको बारेमा पनि निगरानी राखोस् । पुष्कर बोहरा, अनामनगर, काठमाडौं"
मध्यावधिबाट जोगाउनेलाई कारबाही !,"प्रदेशसभा नै विघटन भएर मध्यावधि निर्वाचनमा जाने अवस्थामा पुग्न लागेको गण्डकी प्रदेशसभालाई जोगाउन जेठ २८ मा मुख्यमन्त्री सुरेन्द्रराज पाण्डेलाई गोरखा २ (१) का नेपाल समाजवादी पार्टी (नेसपा) का प्रदेश सांसद फणीन्द्र देवकोटाले विश्वासको मत दिए । लगत्तै देवकोटा माओवादीको कारबाहीमा परेका छन् । उनीमाथि भएको यो कारबाही कुनै संवैधानिक र कानुनीभन्दा पनि राजनीतिक प्रतिशोधका आधारमा भएको देखिन्छ । २०७९ मङ्सिरमा भएको आमनिर्वाचनमा माओवादीको चुनाव चिह्नबाट निर्वाचन जितेकै आधारमा उनलाई माओवादी पार्टीको ह्वीप लाग्ने भनिएको छ । ह्वीप लागोस् नलागोस्, त्यो आफ्नो ठाउँमा होला, कानुनले व्याख्या गर्ला नै । तर देशको राजनीति यति धेरै तरङ्गित भएको अवस्थामा ठूलो क्षति हुन नदिन खोज्नेलाई त हौसला दिनुपर्ने हो तर राजनीतिक पूर्वाग्रहका आधारमा कारबाहीको डन्डा प्रहार गर्नुर् दुःखद हो । चितवनबाट हार्ने निश्चितजस्तै भएपछि बाबुराम भट्टराईलाई ठाउँ खाली गराउन लगाएर माओवादी अध्यक्ष पुष्पकमल दाहालले २०७९ को निर्वाचनमा गोरखा२ बाट निर्वाचन लडेका थिए र उनै भट्टराईको सहयोगमा जितेका थिए । भट्टराईले त्यो सहयोग नगरेको भए आज दाहाल संसद् बाहिरै हुने प्रबल सम्भावना थियो । देशको राजनीतिलाई यस्तो तरङ्गित बनाउने पनि उनै दाहाल हुन् । बोली र व्यवहारमा अलिकति पनि विश्वास नभएका दाहालले अहिलेकै राजनीतिक गठबन्धनलाई यो संसदीय कार्यकालभरि टिकाइराख्छन् भन्ने कुनै ग्यारेन्टी छैन । बजेटमा देखिएको अन्तरद्वन्द्वले यो गठबन्धन धेरै आयुको छैन भन्ने संकेत गरिसकेको छ । भोलि पुनः राजनीतिक कोर्स परिवर्तन भएर देवकोटाको सहयोग माओवादीलाई चाहिने अवस्था आउन सक्छ । त्यसतर्फ पनि सोचविचार नगरी एकाएक राजनीतिक रिसिइबीलाई नै आधार बनाएर कारबाही गरिएको छ । हिजो उनै मुख्यमन्त्री पाण्डेलाई माओवादीको साथ थियो । आज छोटो समयका लागि बदलिएको राजनीतिक परिस्थितिमा यति ठूलो कदम चाल्नु भनेको खोलो तरेर लौरो बिर्सनु भनेजस्तो हो । सुजन देवकोटा, पालुङ्टार४, गोरखा"
घरेलु हिंसाविरुद्ध हातेमालो,"नेपालमा घरेलु हिंसा गम्भीर सामाजिक समस्याका रूपमा रहेको छ, यसको प्रभाव विशेषगरी महिलामाथि पर्ने गर्छ । धेरै महिलाका लागि जीवन साथीले मदिरा सेवन गर्ने र दुर्व्यवहार गर्ने घटना सामान्यजस्तै बनिसकेको छ । यस प्रकारको हिंसाले महिलाको शारीरिक, मानसिक र भावनात्मक स्वास्थ्यमा गहिरो असर पुर्याउँछ । पुरुषहरूले दैनिक मदिरा सेवन गर्दा उनीहरूको व्यवहार नियन्त्रण बाहिर जान्छ । नशाको प्रभावले उनीहरू आक्रामक बन्छन् र पत्नीसँग दुर्व्यवहार गर्न थाल्छन् । यो दुर्व्यवहार शारीरिक हिंसा मात्र नभएर गालीगलौज र मानसिक यातनामा पनि परिणत हुन्छ । महिलामा तनाव, डिप्रेसनको समस्या आउँछ । उनीहरू डर र असुरक्षाको अनुभूति गर्छन्, जसले गर्दा उनीहरूको आत्मविश्वासमा कमी आउँछ ।समाजले घरेलु हिंसाका घटनालाई बेवास्ता गर्नु हुँदैन । परिवार, छिमेकी र स्थानीय समुदायले यस्ता महिलालाई सहयोग गर्नुपर्छ । पीडित महिलाहरूको साहस बढाउन र उनीहरूलाई न्याय दिलाउन समाजको सहयोग आवश्यक छ । सरकारले पनि घरेलु हिंसाविरुद्ध कडा कानुनी कारबाही गर्नुपर्छ । महिलालाई शिक्षित र सचेत गराउनुपर्छ । शिक्षाले उनीहरूलाई आत्मनिर्भर बनाउन मद्दत गर्छ र घरेलु हिंसाबाट बच्न सहयोग पुर्याउँछ ।घरेलु हिंसा भोगिरहेका महिलालाई कानुनी सहायता प्रदान गरिनुपर्छ । पुलिस, गैरसरकारी संस्था र अन्य सम्बन्धित संस्थाहरूले महिलालाई सहयोग र संरक्षण दिनुपर्छ । मानसिक स्वास्थ्य सुधारका लागि परामर्श सेवा उपलब्ध गराउनुपर्छ । यसले महिलाको मानसिक सन्तुलनलाई कायम राख्न मद्दत पुर्याउँछ । घरेलु हिंसा अन्त्यका लागि सामूहिक प्रयास आवश्यक छ । घरेलु हिंसामुक्त समाज निर्माण गर्न हामी सबैले भूमिका निर्वाह गरौं । कल्पना दाहाल, बिर्तामोड, झापा"
अस्थिरताले बदनाम,"विमानस्थल छ विमान छैनसडक बन्छ टिकाउ छैननहर बन्छ पानी छैनकिसान छन् मलबीउ छैनफसल फल्छ बजार छैनगाउँटोल छ मान्छे छैनस्कुल छ पढाइ छैनपढाइ भए ज्ञान छैनज्ञान खोज्ने ध्यान छैनन छ फुर्सद न छ काम अस्थिरताले सधैं बदनाम कृष्ण कुम्पुरे, आदमटार, धादिङ"
'प्रधानमन्त्रीको भ्रमणकै बेला हठात् फर्काउने निर्णय होला भन्ने सोचेको थिइनँ',"तपाईं आफ्नो दुईवर्षे दिल्ली बसाइको समीक्षा कसरी गर्नुहुन्छ ? जति गर्नुपर्ने थियो, अझै बाँकी नै छ । तर, यो त निरन्तर चलिरहने हो नि । इन्स्टिच्युसनल हो । मैले पुरानो इतिहास पनि हेर्नुपर्यो । पहिलाभन्दा कम काम हुनु भएन भन्नेमा सचेत थिएँ । म सन्तुष्ट नै छु ।"
संसार हल्लाइदिने स्विफ्ट,"(काठमाडौं)स्विफ्टोनोनिक्स । के यो हो ? अर्थशास्त्रको नयाँ शब्दावली ? कि संगीत क्षेत्रको कुनै नयाँ विधा ? दुवै हो भन्दा हुन्छ । संगीतकर्मी टेलर स्विफ्टका कारण अर्थशास्त्रमा परेको प्रभावलाई केही कसैले जनाउँछ भने त्यही हो, स्विफ्टोनोनिक्स । गायिका र गीत लेखिकाका रूपमा त अब स्विफ्टको के नै परिचय आवश्यक रह्यो र । तर अमेरिकी अर्थतन्त्र मात्र होइन, पूराका पूरा विश्व अर्थतन्त्र नै उनको प्रस्तुतिले सकारात्मक रूपमा प्रभावित हुन लागेपछि त्यसको अध्ययन पनि त चाहियो ।त्यही हो, स्विफ्टोनोनिक्स । गत वर्ष सुरु भएको स्विफ्टको एराज टुर अझै सकिएको छैन । अझ गति लिइरहेको छ । यही टुरले कम्तीमा पनि उनले एक अर्ब डलरभन्दा बढी कमाइसकेका छन् । जसरी टुर अगाडि बढिरहेको छ, उनको कमाइ अझै अकासिँदै छ । अब भन्न सुरु भएको छ, उनी केवल संगीतकर्मी मात्र होइनन्, उम्दा व्यापारी पनि हुन् । उनलाई के राम्रोसँग थाहा छ भने संगीतको माध्यमबाट कसरी धेरैभन्दा धेरै कमाइन्छ ।यसको एउटा स्पष्ट कारण त उनको संगीत नै हो, उनको व्यक्तित्व नै हो । उनी खुबै लोकप्रिय छिन् । उनको यो ख्याति अमेरिकामै मात्र सीमित छैन । पूरा विश्वमै छ । विशेषतः युवा पुस्तामा उनको लोकप्रियता अत्यधिक छ । फेरि उनको व्यक्तित्व आफैंमा आकर्षक छ । सुन्दर छिन् । अत्यधिक हिस्सी परेकी छन् । उनको आफ्नै फेसन शैली पनि छ । उनले के खान्छिन्, के लगाउँछिन्, कहाँ बस्छिन् र को कसलाई भेट्छिन्, त्यसले पूरा विश्वलाई प्रभावित पारिरहेको हुन्छ ।यो सबै कुरामा अर्थ जोडिने नै भयो । खासमा यही हो, स्विफ्टोनोनिक्स । पैसाको हिसाबकिताब लगाउने फोर्ब्स म्यागेजिनको के अनुमान छ भने संगीतको माध्यमबाट उनी जत्तिको कमाउने अब कोही रहेनन् । फेरि उनी संगीतमै मात्र सीमित छैनन् । अरू संगीतकर्मीले पनि आआफ्नो समयमा लोभलाग्दो तरिकाले नकमाएका पनि होइनन् । तर उनीहरू त्यत्तिकैमा सीमित रहे । तर स्विफ्टले संगीतबाट कमाएको अरूतिर पनि लगानी गरिन् र दिनानुदिन झन्झन् मालामाल हुँदै गइन् ।संगीत क्षेत्रमा त स्विफ्टले जे भन्छिन्, त्यही चल्छ । जस्तो, कन्सर्टकै कुरा । उनी सहभागी हुने कन्सर्टमा टिकटबाट जति उठ्छ, त्योभन्दा बढी आयोजकले उनलाई दिनुपर्छ । त्यसो भए, आयोजकले कसरी कमाउने त ? त्यसका लागि उनीहरूले अर्कै बाटो रोजे, कन्सर्टका क्रममा बिक्ने खाना र पेय पदार्थ । त्यसैले आयोजक के चाहन्छन् भने स्विफ्टको कन्सर्ट हेर्नेहरू सक्दो चाँडै कन्सर्ट स्थलमा पुगुन् । टिकटमा जत्तिकै अरूमा पनि खर्च गरून् ।त्यति मात्र होइन, स्विफ्टको कन्सर्ट हेर्न उनका प्रशंसकहरू त्यही दिन मात्र होइन, अझ अगाडिदेखि त्यहाँ पुग्न थालेका छन् । अझ एक महादेशबाट अर्को महादेश भ्रमणमै निस्कन थालेका छन् । त्यो पनि खालि स्विफ्टकै कन्सर्ट हेर्नका लागि । यसले अचम्मले बजार चलायमान हुन नै थाल्यो । यसबाट धेरैले धेरै नै फाइदा लिन पाए । अर्थतन्त्रमा साँच्चै राम्रो प्रभाव पर्न थाल्यो, त्यो पनि अपेक्षा गरेभन्दा बढी । त्यसैले यो शब्द आएको हो, स्विफ्टोनोनिक्स ।पूरा घटनाक्रम सुरु हुन्छ, कोभिड महामारीका बेला । त्यो बेला अमेरिकामा आम मानिसको बचत घटेको घट्यै भयो । विशेषतः पयर्टन उद्योग धराशायी जस्तै भयो । त्यही बेला त हो, स्विफ्टको एराज टुर सुरु भएको । त्यो विषम परिस्थितिमा पनि स्विफ्टले जे भन्थिन्, त्यही हुन्थ्यो । एक प्रकारले उनले एकाधिकारको व्यापार जस्तै त्यसलाई चलाइने । त्यसैले त्यसको चर्को आलोचना नभएको पनि होइन । तर यसले स्विफ्टका प्रशंसकलाई केही पनि फरक पारेन ।बरु अचम्मले भइदियो के भन्दा स्विफ्टका प्रशंसकले आफ्नो कमजोर कमाइ र बचतलाई पनि उनलाई हेर्न सुन्न मन खुलेर खर्चिन तयार भए । ती प्रशंसकलाई के पनि थाहा थियो भने त्यसपछिका दिन अझै गाह्रो हुन सक्नेछ । हुन सक्छ, आर्थिक मन्दी नै चल्न सक्नेछ । तर प्रशंसकले त्यसलाई वास्ता गरेनन् । पहिलो चरणको एराज टुर मा हरेक प्रशंसकले कम्तीमा एक हजार तीन सय डलर खर्च गरे । यसले एकाएक अमेरिकी होटल उद्योगलाई राहत मिल्यो ।होटल, रेस्टुरेन्टदेखि यससँग जोडिएका सबैको आम्दानी बढ्न थाल्यो । विश्वास नहुन सक्छ, स्विफ्टको टुरकै कारण त्यहाँका प्रमुख सहरहरूको आम्दानी नै बढ्यो, धेरैले रोजगारी पाउन थाले । सबैभन्दा ठूलो कुरा त मज्जाले आर्थिक चहलपहल देखापर्यो । यो क्रम अमेरिकामै मात्र रहेन, स्विफ्ट जताजता गइन्, त्यसको प्रभाव त्यता त्यतै पर्न थाल्यो । उनी टोकियो गइन्, अनि मेक्सिको सिटी, एडिनबरा, लिभरपुल र कार्डिफ । सबैतिर त्यस्तै बेजोड प्रभाव ।स्विफ्ट आफ्नो दोस्रो चरणको टुरका लागि युरोपतिर छिन् । उनले युरोपका १८ सहरमा आफ्नो प्रस्तुति दिनेछिन् । यसै क्रममा असाध्यै बढी अचम्मको प्रवृत्ति देखियो । अधिकांश अमेरिकीका लागि स्विफ्टको कन्सर्ट आफ्नै देशमा हेर्नु महँगो र खर्चिलो हुँदोरहेछ । त्यसैले उनीहरूले स्विफ्टको कन्सर्ट हेर्नकै लागि भनेर युरोप भ्रमणको कार्यक्रम बनाए । भनेपछि स्विफ्टोनोनिक्स त आफ्नो ठाउँमा छँदैछ, अब त टुर टुरिजम का कुरा पनि निस्किरहेका छन् ।भयो के भन्दा अमेरिकाको मियामीका प्रशंसकले आफ्नै सहरमा स्विफ्टको कन्सर्ट हेर्ने हो भने एक हजार पाँच सय डलर खर्चिन पर्छ । तर तिनै मियामीको प्रशंसकले त्यत्तिकै रकम खर्चेर युरोप पुग्न सक्छन्, तीन रात त्यहाँको सहरमा बिताउन सक्छन् । खालि बढी खर्च भनेको अमेरिकामा भन्दा धेरै सस्तो कन्सर्टको टिकट मात्रै । फेरि भनौं, यही हो, स्विफ्टोनोनिक्स । स्विफ्ट त्यसै त्यसै विश्वकै सबैभन्दा प्रभावशालीमध्ये एक भएकी होइनन् ।"
अन्तरिक्षमा महिला,सन् १९६३ मा आजकै दिन (जुन १६ मा) सोभियत संघकी अन्तरिक्षयात्री भालेन्तिना तेरेस्कोभा अन्तरिक्षमा पुगेकी थिइन् । १९३६ को मार्च ६ मा जन्मिएकी तेरेस्कोभा अन्तरिक्षमा पुग्ने पहिलो महिला हुन् । भोस्तोक६ यानमार्फत अन्तरिक्षमा पुगेकी तेरेस्कोभाले पृथ्वीमा फर्कनुअघि ४८ पटक पृथ्वीको कक्षलाई परिक्रमा गरेकी थिइन् । त्यसका लागि उनलाई ७१ घण्टाको समय लागेको थियो । अन्तरिक्ष यात्राबाट फर्केपछि उनलाई हिरो अफ सोभियत संघ घोषित गरिएको थियो । त्यसका साथै उनलाई संयुक्त राष्ट्रसंघले शान्तिका लागि स्वर्ण पदक प्रदान गरेको थियो । अन्तरिक्ष यात्रामा जोडिनुअघि तेरेस्कोभा एक कपडा कम्पनीकी जागिरे थिइन् । अन्तरिक्षबाट फर्केपछि भने उनी युनाइटेड रसिया पार्टीबाट सक्रिय राजनीतिमा लागिन् । उनी २००८ मा रुसी प्रान्त यारोस्लाभोलको संसद्को उपाध्यक्ष बनिन् । त्यसको तीन वर्षपछि तेरेस्कोभा रुसी सांसद भइन् । उनी दुई पटक अर्डर अफ लेनिन अवार्डबाट पनि सम्मानित भएकी छन् ।
११ महिनामा सरकारी वित्त नाजुक राजस्व संकलन र पुँजीगत खर्च,"(काठमाडौं) चालु आर्थिक वर्ष सकिन एक महिना मात्र बाँकी रहँदा सरकारी वित्त सवा दुई खर्बभन्दा बढीले घाटामा छ । अपेक्षित रूपमा पुँजीगत खर्च बढ्न नसकेको अवस्थामा पनि राजस्व संकलनमा कमी आउँदा सरकारको आम्दानी र खर्चको अन्तर लगातार फराकिलो बन्दै गएको हो । गत शुक्रबारसम्म सरकारको कुल आम्दानीभन्दा कुल खर्च २ खर्ब ३६ अर्ब ६९ करोड रुपैयाँले बढी छ । महालेखा नियन्त्रणको कार्यालयको दैनिक बजेटरी तुलनाअनुसार गत शुक्रबारसम्म सरकारको कुल आय प्राप्ति ९ खर्ब ४४ अर्ब ५९ करोड ९४ लाख रुपैयाँ मात्र छ । यो वार्षिक लक्ष्यको ६४१५ प्रतिशत हो । सोही अवधिमा कुल सरकारी खर्च ११ खर्ब ८१ अर्ब २९ करोड रुपैयाँ छ । यो वार्षिक लक्ष्यको ६७४५ प्रतिशत हो ।चालु आर्थिक वर्षमा सुरुमा सरकारले राजस्व संकलनमार्फत १४ खर्ब २२ अर्ब रुपैयाँ प्राप्त गर्ने लक्ष्य तय गरेको थियो । तर बजेटको अर्धवार्षिक समीक्षामार्फत तत्कालीन अर्थमन्त्री प्रकाशशरण महतले सुरुको राजस्वको लक्ष्य १५ प्रतिशतले घटाएर १२ खर्ब २ अर्ब २९ करोड ६२ लाख रुपैयाँ बनाएका थिए । यही जेठ १५ मा आगामी आर्थिक वर्षको बजेटमार्फत अर्थमन्त्री वर्षमान पुनले चालु आर्थिक वर्ष राजस्व संकलन १२ खर्ब ५३ अर्ब ५२ करोड हुने संशोधित अनुमान गरेका छन् । तर जेठ मसान्तसम्म ९ खर्ब १९ अर्ब १९ करोड रुपैयाँ राजस्व संकलन भएको छ । चालु आर्थिक वर्ष सकिन एक महिना मात्र बाँकी छ । संशोधित अनुमान पूरा गर्न पनि यस अवधिमा करिब ३ खर्ब ३४ अर्ब ३३ करोड रुपैयाँ राजस्व उठाउनुपर्नेछ । यो लक्ष्य पूरा गर्न यस असार महिनाको हरेक दिन ११ अर्ब १४ करोडका हिसाबले राजस्व संकलन गर्नुपर्ने हुन्छ, जुन सम्भव नभएको अर्थ मन्त्रालयकै अधिकारी बताउँछन् । उल्लिखित विश्लेषणले कर प्रणालीमा सुधार गरेर राजस्व संकलन बढाउने सरकारको योजनामा यस वर्ष पनि तुषारापात भएको देखिन्छ । किनकि सरकारले गत वर्षको तुलनामा यस वर्ष ४० प्रतिशतले राजस्व बढाउने लक्ष्य तय गरे पनि हरेक महिना १० प्रतिशतभन्दा कम मात्र प्राप्ति हुनुले यसलाई पुष्टि गरेको छ । मासिक रूपमा हेर्दा यस वर्षको पहिलो दुई महिना (साउन र भदौ) राजस्व वृद्धिदर ऋणात्मक थियो । त्यसपछिका नौ महिनामा राजस्व वृद्धिदर सकारात्मक देखिए पनि औसत करिब ६ प्रतिशतले मात्र राजस्व बढेको छ । यस वर्ष पनि पुरानै प्रवृत्ति दोहोरिएपछि सरकारको राजस्व प्रणाली र संकलन क्षमतामै गम्भीर प्रश्न उठेको छ ।गएका १० महिनाको राजस्व संकलनको वृद्धिदर र लक्ष्यको अन्तर करिब ३० प्रतिशतभन्दा बढी छ । यद्यपि यस वर्ष सरकारको मासिक राजस्व संकलनको लक्ष्यको तुलनामा भने औसत ७५ प्रतिशतका दरले राजस्व उठेको छ । सरकारले गरेको निर्यात प्रतिबन्ध र राष्ट्र बैंकद्वारा प्रतीतपत्र (एलसी) मा नगद मार्जिनको व्यवस्थालगायत कारण गत वर्ष ५२ वर्षयताकै कम राजस्व संकलन भयो । परिस्थितिजन्य कारणले राजस्व घटेको र अर्को बढ्ला भन्ने अनुमानका आधारमा विज्ञहरूले गत वर्षलाई असामान्य (एभनर्मल) बताउँदै आएका छन् । तर सरकारले गत वर्षसँगै तुलना गरेर राजस्व संकलन र सरकारी खर्च वृद्धिमा उल्लेख्य सुधार भएको दाबी गर्दै आएको छ । १२ वर्षपछि पुनः अर्थमन्त्री बनेका वर्षमान पुनले गत फागुन २३ मा कार्यभार सम्हाल्दै गर्दा राजस्व संकलन २० प्रतिशतले बढाउने दाबी गरेका थिए । तर उनी अर्थमन्त्री भएपछिका दुई महिनामा पनि राजस्वको वृद्धिदर एकल अंक (१० प्रतिशतभन्दा कम) छ ।सरकारले चालु आर्थिक वर्षका लागि १७ खर्ब ५१ अर्ब ३१ करोडको बजेट ल्याए पनि राजस्व संकलन र खर्च गर्न नसकेकै कारण अर्धवार्षिक समीक्षामार्फत सवा २ खर्बले घटाएको थियो । गत जेठ १५ मा आर्थिक वर्ष ०८०८१ मा विनियोजित बजेटमध्ये १५ खर्ब ३० अर्ब ३५ करोड कुल खर्च हुने संशोधित अनुमान गरेको छ । जेठ मसान्तसम्म सरकारले वार्षिक लक्ष्यको ६७४५ प्रतिशत मात्र खर्च गरेको छ । गत वर्षको यही अवधिमा ६५६८ प्रतिशत थियो । यस वर्षको ११ महिनासम्म अहिलेसम्म चालु खर्च ८ खर्ब २२ अर्ब ८० करोड (लक्ष्यको ७२०६ प्रतिशत), पुँजीगत खर्च १ खर्ब ३४ अर्ब ९७ करोड (लक्ष्यको ४४६८ प्रतिशत) र वित्त व्यवस्थापनतर्फ २ खर्ब २३ अर्ब ५० करोड रुपैयाँ (लक्ष्यको ७२७ प्रतिशत) खर्च भएको छ । गत वर्षको ११ महिनासम्मको तथ्यांकसँग तुलनामा गर्दा यस वर्ष चालु र पुँजीगत खर्च केही बढी छ भने वित्तीय व्यवस्थापनमा लक्ष्यको ७२७ प्रतिशत प्राप्ति भएको छ । गत वर्षको यस अवधिमा वित्तीय व्यवस्थापनमा लक्ष्यको ६३६४ प्रतिशत मात्र खर्च भएको थियो ।रकमका आधारमा गत वर्षभन्दा यस वर्ष चालु खर्च र पुँजीगत खर्च कम हो भने सरकारी वित्त व्यवस्थापन खर्च बढी हो । तर वार्षिक लक्ष्य प्राप्तिको तुलना गर्दा यस वर्ष राजस्व संकलन, चालु र पुँजीगत खर्चलगायतमा केही सुधार देखिन्छ ।सरकारका विभिन्न नीति तथा कार्यक्रममार्फत सिर्जित दायित्वअनुसारको रकम लामो समयदेखि भुक्तानी नहुँदा अर्थतन्त्र चलायमान बन्न नसकेको सरोकारवालाले औंल्याएका छन् । विश्व अर्थतन्त्र दबाबमा रहेको असर आन्तरिक अर्थतन्त्रमा पनि देखिएको बेला सरकारले आफूले तिर्नुपर्ने दायित्व भुक्तानी नगर्दा आर्थिक गतिविधि तंग्रिन नसकेको उनीहरूको निष्कर्ष छ ।सरकारले बजेट प्रणालीमा ठोस रूपमा सुधार गरेर लानुपर्छ भन्ने विषयलाई आन्तरिकीकरण गरेर बजेट निर्माण प्रक्रियादेखि नै सच्याएर बजेटलाई परिमाणमुखी बनाउने गरी नीति बनाउनुपर्ने विज्ञहरूको सुझाव छ । क्रमभंगताका हिसाबले उपलब्धिहरूसँग जोडेर बजेटलाई प्रस्ताव गर्ने र तदनुरूप कार्यान्वयन हुने गरी बजेट आउनुपर्ने आगामी वर्षको बजेट पनि त्यो दिशामा नगएको उनीहरूको भनाइ छ । बाह्य क्षेत्र राम्रो देखिए पनि आन्तरिक अर्थतन्त्रको शिथिलता कायमै छ । विदेशी मुद्रा सञ्चिति हालसम्मकै उच्च छ, शोधनान्तर, चालु खाता बचतमा छन्, मूल्यवृद्धि पनि नियन्त्रणमै छ । बजारमा पर्याप्त तरलता छ, ब्याजदर निरन्तर घट्दो छ । यस्तो अवस्थामा सरकारले पुँजीगत खर्च बढाएर आर्थिक गतिविधि बढाउन र लगानी विस्तारका लागि निजी क्षेत्रलाई प्रोत्साहन गर्नुपर्ने हो । तर सरकारको नीति र पहलको उपलिब्ध निकै निराशाजनक रहेकाले अर्थतन्त्रको शिथिलता कायमै रहेको उनीहरूको भनाइ छ ।"
एमसीए नेपालले लगायो रातामाटे सबस्टेसन निर्माण ठेक्का,"(काठमाडौं)मिलेनियम च्यालेन्स एकाउन्ट (एमसीए) नेपालले नुवाकोटमा ४०० केभी नयाँ रातामाटे सबस्टेसन निर्माणसम्बन्धी ठेक्का भारतीय कम्पनी टेक्नो इलेक्ट्रिक एन्ड इन्जिनियरिङलाई दिएको छ । उक्त ४०० केभी ग्यास इन्सुलेटेड स्विच गिएर (जीआईएस) सबस्टेसन ३९ महिनामा निर्माण सक्ने गरी ठेक्का सम्झौता भएको हो । सम्झौतामा एमसीएनेपालका कार्यकारी निर्देशक खड्गबहादुर विष्ट र टेक्नो कम्पनीका व्यापार निर्देशक राजीव अग्रवालले सम्झौतापत्रमा हस्ताक्षर गरे । मिलिनियम च्यालेन्ज कर्पोरेसन (एमसीसी) नेपाल कम्प्याक्टको एउटा भाग कार्यान्वयनमा ल्याउन लागेको हो । रातामाटे सबस्टेसन निर्माण सकिएपछि एक हजार मेगाभोल्ट एम्पियर क्षमताको हुने मुलुककै ठूलो सबस्टेसनमध्ये एक हुने विज्ञप्तिमा उल्लेख छ । कुल ५ करोड १६ लाख डलर लागतमा निर्माण हुने रातामाटे सबस्टेसनले निर्माणपछि लप्सीफेदी र नयाँ हेटौंडा सबस्टेसनबीच विद्युत् प्रसारणलाइनको काम गर्नेछ ।एमसीसी नेपाल कम्प्याक्टअन्तर्गत तीन वटा सबस्टेसनमध्ये यो दोस्रो सबस्टेसनको सम्झौता भएको हो । नेपालको प्रसारण प्रणाली विकास योजना (टीएसडीपीएन) मा परिकल्पना गरिएको ४०० केभी रातमाटे सबस्टेसन नेपालको राष्ट्रिय विद्युत् प्रसारण प्रणालीको महत्त्वपूर्ण अंग नेपाल विद्युत् प्राधिकरणका कार्यकारी निर्देशक कुलमान घिसिङले बताए । नेपालको ऊर्जा क्षेत्रमा एमसीसी नेपाल कम्प्याक्टको योगदानमा अर्को कोसेढुंगा हो ।तीन वटा सबस्टेसनमध्ये दोस्रो रातामाटे सबस्टेसनको हस्ताक्षरले एमसीसी नेपाल कम्प्याक्टले यसको कार्यान्वयनमा गति बढाएको देखाउँछ, एमसीसीका आवासीय राष्ट्रिय निर्देशक डायन एल फ्रान्सिस्कोले भने, हामी विश्वस्त छौं आगामी केही वर्षमा एमसीसी नेपाल कम्प्याक्टको प्रगतिले नेपालको बढ्दो ऊर्जा क्षेत्रमा महत्त्वपूर्ण योगदान पुर्याउनेछ, यसले नेपालका विकासशील आवश्यकता पूरा गर्न नेपालको अपार सम्भावनालाई बलियो बनाउन र नेपाली जनताको समृद्धि ल्याउन मद्दत गर्नेछ । ४०० केभी रातामाटे सबस्टेसनबाट विभिन्न जलविद्युत् आयोजनाबाट उत्पादन हुने करिब ३२०० मेगावाट बिजुली प्रसारण गर्ने क्षमता हुनेछ । यस सबस्टेसनमा विभिन्न भोल्टेजस्तरमा उपलब्ध हुने भरपर्दो बिजुली वितरणले नेपालमा औद्योगिक र व्यावसायिक गतिविधि बढाउन सकिनेछ । एमसीसी नेपाल कम्प्याक्टले तीन वटा सबस्टेसनबाहेक विद्युत् प्रसारण आयोजनाअन्तर्गत लप्सीफेदीदेखि नवलपरासी (बर्दघाट सुस्ता पश्चिम) स्थित नेपालभारत सीमासम्म तीन सय १५ किमि प्रसारण लाइन निर्माणका लागि लगानी गर्नेछ ।एमसीए नेपालका अनुसार १८ किलोमिटर अन्तदेशीय प्रसारणलाइन निर्माणका लागि प्राप्त बोलपत्रहरूको मूल्यांकन भइरहेको छ । एमसीएनेपालले यसको निर्माण सम्झौता अगस्टभित्र गर्ने लक्ष्य लिएको छ । बाँकी २९७ किमि प्रसारणलाइन निर्माणका लागि यथाशीघ्र यसै वर्ष पुनः बोलपत्र आह्वान गर्ने तयारी भइरहेको जनाइएको छ । गत वैशाखमा एमसीए नेपालले नवलपरासी (बर्दघाट सुस्ता पश्चिम) जिल्लामा ४०० केभी नयाँ बुटवल सबस्टेसन निर्माणका लागि लिंकसन इन्डिया प्रालिसँग सम्झौता गरेको थियो । उक्त सबस्टेसनको निर्माण सम्झौता अवधिको ३९ महिनाभित्र सम्पन्न गर्नुपर्ने एमसीएनेपालले बताएको छ ।"
आलु किन्न खेतमै पुग्छन् व्यापारी,"(लमजुङ)राइनास नगरपालिका४ की भगवती कँडेलले १० रोपनी जग्गामा १६ हजार ८५ किलो आलु फलाइन् । ८ हजार ५० किलो आलु खेतबाटै २३ रुपैयाँका दरले बिक्री गरिन् । कृषि ज्ञान केन्द्रले प्रतिकिलो २ रुपैयाँका दरले अनुदान दियो ।कृषिले प्रतिकिलो ७० रुपैयाँ पर्ने आलुको बीउ ७५ प्रतिशत अनुदानमा र निःशुल्क विषादीसहित प्राविधिक सेवा उपलब्ध गराउने भनेपछि हौसिएर आलु खेती गरेकी कँडेलले अनुदान रकमसहित २ लाख बढी आम्दानी गरिन् । खेतबाटै बिक्री भएर बाँकी ८ हजार किलो बढी आलुमध्ये केही आफूलाई राखेर उनले बिक्री गरिन् ।सुन्दरबजार नगरपालिका१० का शिव अधिकारीले ५ रोपनीमा ४ हजार ८ सय किलो आलु फलाए । ३ हजार ६ सय किलो आलु २३ रुपैयाँका दरले खेतबाटै बिक्री गरेर करिब ८३ हजार रुपैयाँ आम्दानी गरे । उनी मात्रै होइन, गाउँका अन्य ४० जनाले भाग्योदय समूहमा आबद्ध भएर ५० हजार ४ सय १७ किलो आलु फलाए । यीमध्ये २४ हजार १ सय ५० किलो आलु खेटबाटै बिक्री हुँदा ५ लाख ५५ हजार ४ सय ५० आम्दानी भयो । यो भन्दा बढी आलु उनीहरूले बाहिर बिक्री गरे । उनीहरूले प्रतिकिलो ३० देखि ४० रुपैयाँका दरले बिक्री गरे ।राइनास४ का ५९ जना किसानले १ लाख ५२ हजार ५ सय ३० किलो आलु फलाएका छन् । ८८ हजार ६ सय ५० किलो आलु खेतबाटै बिक्री हुँदा २० लाख ३८ हजार ९ सय ५० रुपैयाँ आम्दानी गरे । १ लाख ७७ हजार ३ सय रुपैयाँ कृषिबाट अनुदान पाएका छन् । खेतबाटै बिक्री गरेर बाँकी किसान आफैंले बिक्री गरेका किसान भगवती कँडेलले बताइन् । खेतबाटै जति बिक्री भयो । बाँकी हामी आफैंले बिक्री गर्यौं । केही आफन्तलाई पठायौं, केही आफैं राख्यौं, उनले भनिन् । राइनास३, ४ र ६, सुन्दरबजार१० र मध्यनेपाल नगरपालिका१० का किसानले मात्रै यस वर्ष ५ सय ९ रोपनीमा आलु खेती गरेको कृषि ज्ञान केन्द्र लमजुङका वरिष्ठ बाली विकास अधिकृत सुदीप खतिवडाले जनाए । ४ लाख ७४ हजार किलो आलु फलाउँदा २ लाख ४७ हजार ९ सय १८ किलो आलु खेतबाटै बिक्री भएको उनले बताए । खेतबाटै बिक्री भएको आलुबाट ५७ लाख २ हजार १ सय १४ रुपैयाँ आम्दानी गरे । किसानलाई खेतबाटै बिक्री गरेको आलुको प्रतिकिलो २ रुपैयाँका दरले ४ लाख ९५ हजार ८ सय ३६ रुपैयाँ अनुदान दिइएको उनको भनाइ छ । किसानले बाँकी आलु घरमा लगेर बिक्री गरेका छन् । होलसेलमा भन्दा खुद्रा बिक्रीमा मूल्य अवश्य धेरै हुन्छ । किसानले प्रतिकिलो ३० रुपैयाँदेखि ४० रुपैयाँसम्म बिक्री गरेको सुन्छु । हामीसँग उत्पादन गरेको मात्रै रेकर्ड छ, उनले भने । आठ वटा समूहका किसानले आलुबाट १ करोड रुपैयाँभन्दा बढी आम्दानी गरेका छन् । तल्लो क्षेत्रमा हिउँदे आलु खेती गरिएकामा माथिल्लो क्षेत्रका किसाले बर्खे आलु लगाएका छन् । क्व्होलासोथार गाउँपालिका ८ घाम्राङको कोम्रो कृषक समूहले १ सय रोपनी क्षेत्रफलमा आलु खेती गरेको कृषक ईश्वर गुरुङले बताए । समूहमा १४ जना छन् । हामी अहिले आलु उखेलेर बिक्री गरिरहेका छौं, गुरुङले भने । मर्स्याङ्दी गाउँपालिका ४, च्याम्चेमा हिमाली कृषक समूहमा आबद्ध २७ जना कृषक र वडा नम्बर ७, छिनखोलाको लालीगुराँस कृषक समूहमा आबद्ध ३५ जना कृषकले ८०८० रोपनीमा आलु खेती गरेका छन् । आलु बिक्री गर्ने क्रममा रहेको किसानले बताएका छन् । आलु खेतीमा कृषकको लागत धेरै लाग्छ । उत्पादन कम भएमा घाटा बेहोर्नुपर्छ । हामीले साना तथा मध्यमस्तरका कृषकलाई बीउ, प्राविधिक र उत्पादनमा सहयोग साथै बजारीकरणमा सहजीकरण गरेका छौं, उनले भने । आलु लगाउनुपूर्व नै खरिदकर्तासँग खरिदबिक्री सम्झौता गरी आलुलाई होलसेल मूल्यमा बिक्रीको व्यवस्था मिलाएको उनको भनाइ छ । समुद्री सतहदेखि ७ सय मिटर उचाइ क्षेत्रमा कात्तिक मंसिरतिर हिउँदे आलु लगाएर फागुन चैतमा भित्र्याइन्छ । माथिल्लो क्षेत्रमा पुस माघमा लगाएर वैशाख जेठमा भित्र्याइन्छ । किसानले उत्पादन गरेको आलुको बजार सुनिश्चित गरेपछि किसानलाई बिक्रीका लागि समस्या नभएको कृषि ज्ञान केन्द्रप्रमुख खतिवडाले बताए । बर्खे आलुसमेत गरी लमजुङमा यस वर्ष ७ सय ६९ रोपनीमा व्यावसायिक रूपमा आलु खेती गरिएको छ ।"
३५ वर्षपछि कर्णालीमा विद्युत् लाइन स्तरोन्नति गरिँदै,"(बाँनियाभार, सुर्खेत) ०४५ सालमा तत्कालीन राजा वीरेन्द्रको भ्रमणका बेला नेपाल विद्युत् प्राधिकरणले कोहलपुरसुर्खेत ३३ केभी प्रसारण लाइनमार्फत १२ मेगावाट बिजुली सुर्खेत पुर्याएको थियो । त्यसयता कर्णालीको राष्ट्रिय प्रसारण लाइनमा एक मेगावाट पनि थप नगरी डोल्पासम्म विद्युत् विस्तार भएको छ । करिब ५७ प्रतिशत घरधुरीमा मात्र विद्युत् पहुँच पुगेको कर्णालीका बस्तीमा बिजुलीको निरन्तरता नभएर गुणस्तर निकै कमजोर छ । विकास र समृद्धिका ठुल्ठूला चर्चा भए पनि न्यूनतम आधारभूत सुविधा मानिएको विद्युत् प्रसारण लाइन कर्णालीवासीका लागि ३५ वर्षदेखि स्तरोन्नति हुन सकेको छैन । कर्णालीका १० जिल्लाका २५ नगरपालिका र ५४ गाउँपालिकामध्ये २२ नगरपालिका र २१ गाउँपालिकामा विद्युत् पुगेको छ । प्रदेशमा प्राधिकरणका १ लाख १४ हजार ३ सय ग्राहकमध्ये ६२ हजार ६ सय घरायसी ग्राहकले निःशुल्क २० युनिटसम्म विद्युत् उपभोग गरिरहेका छन् । यस्ता ग्राहकले न्यूनतम मासिक ३० रुपैयाँ भने तिर्नुपर्छ । प्रदेशका ३ नगरपालिका र ३३ गाउँपालिकामा अझैसम्म विद्युत् पुग्न सकेको छैन । नगरपालिका र गाउँपालिकाका कुल ७१८ वडामध्ये विद्युत् पुगेको छ । भौगोलिक कठिनाइ तथा विकटताले गर्दा कर्णालीका ३९३ वडामा विद्युतीकरणमा ढिलाइ भए पनि दुई वर्षभित्र सबै घरधुरीमा पुर्याउने गरी काम भइरहेको प्राधिकरणका कार्यकारी निर्देशक कुलमान घिसिङले जनाए । ३३ केभी क्षमताको ३५ वर्ष पुरानो प्रसारण लाइनबाटै राजधानी सुर्खेतलगायत प्रदेशका जिल्लामा अहिलेसम्म विद्युत् सेवा चलिरहेको छ । ३३ केभी प्रसारण लाइनको दूरी करिब ६० किलोमिटर छ । ५० किलोमिटर भन्दा लामो दूरीमा सबस्टेसन भएका कारण विद्युत्को गुणस्तरमा यसै पनि ह्रास आई लो भोल्टेज हुने समस्या हुने प्राधिकरणका इन्जिनियर तथा सूचना अधिकारी रितेश जयसवालको भनाइ छ । सामान्यतः विद्युत् लाइनमा २३० भोल्टेज विद्युत् हुनुपर्ने उनले बताए । सुर्खेतसम्म पुगुन्जेल वितरण हुने विद्युत् लाइनमा १७०१८० भोल्ट मात्रै हुन्छ । लो भोल्टेज का कारण एसीजस्ता उपकरण चलाउन पनि छुट्टै स्टेप्लाइजर राख्नुपर्छ । घर, होटल, कार्यालयपिच्छे इन्भर्टर प्रयोग गर्दा विद्युत् खपत झनै बढ्ने जयसवालले जनाए । कोहलपुर सबस्टेसनबाट बाँके र बर्दिया राष्ट्रिय निकुञ्ज क्षेत्र हुँदै यो लाइन सुर्खेत पुर्याइएको छ । जंगल क्षेत्रमा निर्माण गरिएका उचाइ कम भएका पोलहरू भएका कारण हावाहुरी चल्दा र रुख ढल्ला विद्युत् लाइन फल्ट भई पटकपटक सेवा अवरुद्ध हुने समस्या छ । कर्णालीका बासिन्दा बारम्बार विद्युत् जाँदा जति हैरान छन्, त्योभन्दा बढी त भोल्टेज नपुगेर हैरान हुने गरेको दैलेख रोड चोकस्थित अशोका होटलका सञ्चालक चिन्तामणि कँडेलले बताए । विद्युत् प्रसारणमा हुने अनियमितताका कारण जेनेरेटर चलाउनुपर्छ । विद्युत्को महसुलभन्दा डिजलबाट जेनेरेटर चलाउँदा झन् धेरै खर्च हुने गरेको छ, कँडेलले भने । प्राधिकरणले ०४६ सालदेखि नै सुर्खेतमा १३२ केभी विद्युत्लाई विस्तार गर्ने योजना बनाएको थियो । ०६७ सालदेखि डीपीआर र वातावरणीय अध्ययन गरी आयोजनाको काम अघि बढाएको थियो । कर्णालीको विद्युत् सेवालाई गुणस्तरीय बनाउने उद्देश्यले कोहलपुरदेखि बाँके र बर्दिया राष्ट्रिय निकुञ्जको जंगल क्षेत्र हुँदै सुर्खेतसम्म निर्माण गर्न लागिएको १३२ केभी प्रसारण लाइनको निर्माण सुरु भए पनि एकपछि अर्को अवरोध देखिएको देखापरेको छ । निर्माण गर्न लागिएको लाइन कोहलपुर सबस्टेसनबाट सुरु भई वीरेन्द्रनगरका सबस्टेसनमा गएर टुंगिनेछ । डबल सर्किटको प्रसारण लाइन करिब ५१ किलोमिटरको हुनेछ । २५० मेगावाट विद्युत् ओहोरदोहोर गर्न सक्ने क्षमताको प्रसारण लाइन बनाउन १ सय ६२ वटा टावर निर्माण गर्न लागिएको हो । विद्युत्का दुईवटा टावरको दूरी सामान्यतया ३५० मिटर हुन्छ । ३० देखि ३५ मिटर अग्लो टावर निर्माण २० वाई २० फुट जग्गामा गरिएको छ । प्रसारण लाइनको दायाँबायाँ ९९ मिटर खुला क्षेत्र आवश्यक पर्छ । प्रसारण लाइनको रुट कोहलपुर सबस्टेसनदेखि बाँकेको बैजनाथ४ बनियाँभार र गाभर क्षेत्र हुँदै बर्दिया राष्ट्रिय निकुञ्जको जंगलतर्फ लगिएको छ । स्थानीयले विभिन्न विकल्प हुँदाहुँदै आफूहरूको सहमति बेगर आफ्नो बस्तीको बीचबाट प्रसारण लाइन निर्माण गरिँदा विस्थापित हुनुपर्ने जोखिम बढ्ने जनाउँदै पटकपटक अवरोध गर्दै आएका छन् ।प्रसारण लाइन निर्माण हुँदा त्यस क्षेत्रमा घडेरीका रूपमा एकदुई कठ्ठा मात्रै जग्गा भएका स्थानीय गाउँबाटै विस्थापित हुने अवस्था भएकोले लिएको मुआब्जा रकमले परिवारको गुजारा गर्ने जग्गा खरिद गर्न पनि नपुग्ने बैजनाथ४ बाँनयिाभार बोर्डिङ टोलका ज्ञानबहादुर वलीले जनाए । डीपीआर गर्दा कुनै सावर्जनिक सुनुवाइ नगरिएको, नाप्ने बेला खानेपानी योजना भनेर स्थानीयलाई झुक्याइएको भन्दै विभिन्न विकल्पबाट निर्माणका लागि प्राधिकरणलाई अनुरोध गर्दा पनि कुनै सुनुवाइ नभएको स्थानीय सनतकुमार शर्माको भनाइ छ । प्रसारण लाइन निर्माण हुने क्षेत्रमा एउटा घडेरीलाई २५३० लाख रुपैयाँ पर्छ । लाइनको दायाँबायाँ ९९ मिटर क्षेत्रको जग्गाको सरकारी मूल्यांकनका आधारमा प्राधिकरणले २० देखि २५ प्रतिशत मात्रै मुआब्जा दिन्छ । त्यति मुआब्जाले अन्यत्र घडेरी किन्न पुग्दैन । जग्गा धेरै हुने मान्छेलाई प्रसारण लाइनको मुनि खेती गर्न मिल्ने भए पनि जग्गाको स्वरुप बिग्रने बैंक तथा वित्तीय संस्थाले त्यस्तो जग्गाको कम मूल्यांकन गर्ने, ऋण पनि नदिने जस्ता समस्याले हामीलाई जग्गा प्रदान गर्दा उठीबास लाग्ने अर्का पीडित टंकप्रसाद शर्माको भनाइ छ । यसरी बस्तीको बीचबाट प्रसारण लाइन नबनाउन जनप्रतिनिधि, विद्युत् प्राधिकरण, ऊर्जा मन्त्रीलगायतलाई भेटेर पटकपटक ध्यानाकर्षण गराउँदा पनि सुनुवाइ नभएको स्थानीय गुनासो गर्छन् । प्राधिकरण र सरकारलाई जनताभन्दा निकुञ्जको जंगल प्यारो भएका कारण समस्या उत्पन्न भएको प्रसारण लाइन प्रभावित संघर्ष समितिका संयोजक पुनित विक्रम शाह बताउँछन् । बस्तीको बीचबाट प्रसारण नभई जंगलको किनाराबाट बनाउन यस क्षेत्रका जनप्रतिनिधि, विद्युत् आयोजनाका कर्मचारी, प्राधिकरणका महानिर्देशक कुलमान घिसिङ, ऊर्जामन्त्री शक्तिबहादुर बस्नेतको पटकपटक ध्यानाकर्षण गराउँदा पनि सुनुवाइ भएन, उनले भने । वातावरणीय अध्ययन गरेर निकुञ्ज क्षेत्रको रूख काट्ने चरणसम्म पुग्न तीन वर्ष लागेको र प्रसारण लाइन निर्माणको रुट परिवर्तन गर्दा पुनः सुरुदेखि नै वातावरणीय अध्ययन गरेर सबै प्रक्रिया पूरा गर्न थप २३ वर्ष लाग्ने जनाउँदै प्राधिकरणले प्रसारण लाइनको रुट परिवर्तन गर्न नसकिने अडान लिँदै आएको छ । एउटा आयोजनामा रुट परिवर्तन गर्दा देशैभर यस्तै माग उठेर प्रसारण लाइन बनाउनै नसक्ने अवस्था सिर्जना हुने तर्क प्राधिकरणको छ । बस्तीमा मात्रै नभएर प्रसारण लाइन निर्माण हुने क्षेत्रमा बर्दिया र बाँके राष्ट्रिय निकुञ्जको जंगल परेकाले निकुञ्जसँग समन्वय गरेर टावर निर्माण हुने जमिन लिन र प्रसारण लाइनमा पर्ने रूख कटान गर्ने चरणसम्म पुग्न पनि प्राधिकरणलाई हम्मेहम्मे परेको छ । तीन वर्षदेखि प्रक्रिया पूरा गर्दै निरन्तर लागि पर्दा पनि आयोजनाले बाँके राष्ट्रिय निकुञ्जमा २ हजार ९ सय १६ र बर्दिया राष्ट्रिय निकुञ्जका ३ हजार ३ सय २० गरी ६ हजार २ सय ३६ रूख काट्ने आदेश अझै पाइसकेको छैन । ०७९ असार १५ मा बसेको मन्त्रिपरिषद् बैठकले निकुञ्ज क्षेत्रमा पर्ने रुख कटान गर्न अनुमति दिएपछि पनि प्रक्रिया सुरु भएको छैन । प्रक्रिया पूरा गर्दै काट्नुपर्ने भएकोले रुखको छपान गर्ने काम अझै सकिएको छैन । छपानपछि प्रतिवेदन तयार गर्ने कार्य अन्तिम चरणमा पुगिसकेका कारण जेठ महिनाभित्रै रुख काट्ने आदेश मिल्ने सम्भावना रहेको आयोजनाका कोहलपुरसुर्खेतदैलेख प्रसारण आयोजनाका लिन सुवेदीले बताए । ६ महिनाभित्र रुख काट्ने गरी ठेक्का भइसकेका कारण राष्ट्रिय निकुञ्ज तथा वन्यजन्तु विभागबाट आदेश पाउनासाथ रूख काट्ने काम सुरु गर्ने तयारी आयोजनाको छ । तर निकुञ्जमा जेठ १५ देखि असोज १५ सम्म प्रवेश गर्न र रुखबिरुवा काट्न पाइँदैन । पहिले नै अनुमति पाइसकेकाले त्यो अवधिमा रुख काट्न पाइने सम्भावना भने रहेको इन्जिनियर जयसवालको भनाइ छ । निकुञ्ज क्षेत्रभित्र ३० देखि ३५ मिटर अग्ला ८० वटा टावर निर्माण गर्नुपर्नेमा सुर्खेतदेखि हर्रेसम्म रुख नभएको क्षेत्रमा २२ किलोमिटर क्षेत्रमा टावर निर्माण भएर तार पनि तानेको छ । आयोजना निर्माणका लागि ७० करोड रुपैयाँमा भारतीय कम्पनी आरएस इन्फ्रा प्रोजेक्टले ०७६ असार २२ मा ठेक्का लिएको थियो । सम्झौता मितिले दुई वर्षभित्र कम्पनीले प्रसारण लाइनको डिजाइन, निर्माण, परीक्षण, वितरण र प्लान्टको खरिदलगायतका सम्पूर्ण काम गरिसक्नुपर्ने थियो । तर कम्पनीले विभिन्न कारण देखाउँदै ०७७ भदौदेखि मात्रै काम सुरु गरेको थियो । बिनाअवरोध काम सञ्चालन भएको भए ०७९ भदौसम्म आयोजनाको काम सम्पन्न भइसक्थ्यो । तर एकपछि अर्को अवरोधका कारण म्याद थप गरेर ०८० चैतसम्म आयोजना सम्पन्न गर्ने लक्ष्य राखिएको थियो । थपेको म्याद सकिँदा पनि करिब ३० प्रतिशत काम बाँकी छ । फेरि म्याद थप गरेर आयोजनाको काम अघि बढाउने तयारी भइरहेको छ । हालसम्म आयोजनाले १०५ फाउन्डेसन निर्माण गरेको छ । बाँकी १० वटा फाउन्डेसन निर्माण भइरहेका छन् । यस्तै, २२ किलोमिटर तार तान्ने काम सकिएको छ । सुर्खेतको सुब्बाकुनामा सबस्टेसन निर्माणको काम अन्तिम चरणमा पुगेको छ ।कोहलपुरसुर्खेत १३२ केभी प्रसारण लाइनले बाँके र बर्दिया राष्ट्रिय निकुञ्जको करिब ४२ हेक्टर अर्थात् ६२ बिघा जग्गा ओगट्छ । निकुञ्जको प्रयोग भएको जग्गाको शोध भर्ना गर्नका लागि आयोजनाले निकुञ्जसँग जोडिएको बर्दियाको गेरुवामा ९ करोडमा ६२ बिघा जग्गा किनेर रुख हुर्काउने तयारी गरिरहेको छ । राष्ट्रिय निकुञ्ज क्षेत्रमा एउटा रूख काटेबापत २५ वटा रुख रोपेर ५ वर्षसम्म हुर्काएर जमिनसहित निकुञ्जलाई बुझाउनुपर्ने कानुनी प्रावधान छ । त्यसैगरी राष्ट्रिय वन क्षेत्रको जग्गा प्रयोग गरी त्यहाँ रहेका रुख काटेको अवस्थामा एउटाबापत १० रुख रोपेर पाँच वर्ष हुर्काएर जग्गासहित बुझाउनुपर्ने प्रावधान छ । जग्गा किनेर रुख हुर्काएर जग्गासहित बुझाउन नसकेको अवस्थामा त्यसबापत लाग्ने खर्चको मूल्यांकन गरेर सिधै वन विकास कोषमा जग्गा गर्न मिल्ने व्यवस्था गरिएको छ । आयोजनाले वन क्षेत्रको जग्गा र रुख काटेबापत गत वर्ष वन विकास कोषको खातामा करिब १२ करोड रकम जम्मा गरिसकेको छ । सरकारको विद्युत् उत्पादन बढाउने तर खपत वा बिक्रीका लागि आवश्यक पूर्वाधार निर्माणमा ध्यान नदिने नीतिका कारण प्रसारण लाइन निर्माणमा समस्या देखिने गरेको बाँकेका प्रजिअ खगेन्द्र रिजाल बताउँछन् । विद्युत् आयोजना निर्माण गर्दा प्रभावितलाई सेयर दिने गरेजस्तै प्रसारण लाइन प्रभावितलाई पनि लाभ पुग्ने गरी सेयरलगायत अन्य सुविधा दिने नीतिगत व्यवस्था मिलाएर अवरोध हटाउन सकिने प्रजिअ रिजाल बताउँछन् ।प्रसारण लाइनमा पर्ने जग्गाको एउटै वर्गीकरण हुँदा पनि समस्या पर्ने गरेको छ । प्रसारण लाइन बन्ने क्षेत्रको जग्गालाई अहिले एउटै वर्गीकरणमा राखिएका कारण पनि समस्या भएको हो । थोरै घडेरी मात्रै जग्गा भएका र घरघडेरी क्षेत्रमा नभई खेती गर्ने जग्गा गरी दुई वटा वर्गीकरणमा राखेर प्रभावित क्षेत्रका बासिन्दालाई मर्का नपर्ने गरी जग्गा अधिग्रहण, राहत र क्षतिपूर्ति दिने नीतिगत व्यवस्था मिलाउनुपर्नेमा त्यसो गरेको पाइँदैन ।"
आयोजक जर्मनीको उत्कृष्ट सुरुआत,"म्युनिख (एपी) आयोजकका रूपमा जर्मनीले यति उत्कृष्ट सुरुआतको कल्पना विरलै गरेको होला । तर, टोलीले त्यस्तै सुरुआत पाएको छ । उद्घाटन खेलमा जर्मनीले १० खेलाडीमा समेटिएको स्कटल्यान्डलाई ५१ ले सजिलै पराजित गरेको छ । जर्मनी चौथोपल्ट युरोपेली फुटबलको सबैभन्दा ठूलो प्रतियोगिता जितेर कीर्तिमान बनाउने ध्येयमा छ । खेलको १० औं मिनेटमा फ्लोरियन विर्ट्जले गोलको खाता खोलेपछि जमाल मुसियालाले दोस्रो गोल थपेका थिए । इल्काय गुन्डोगनमाथि गरेको घातक च्यालेन्ज का कारण स्कटल्यान्डले दोस्रो हाफ अगाडि डिफेन्डर रायन पोर्टियसलाई गुमाएको थियो । त्यसमै काई हार्भटेजले पेनाल्टीबाट तेस्रो गोल गरे । दोस्रो हाफको बीचतिर निकलस फुलक्रगले चौथो गोल गरे । जर्मन डिफेन्डर एन्टोनियो रुडिगरले आत्मघाती गोल गरेपछि गोल अन्तर केही कम भएको थियो । तर एमरी चानले खेलको अन्तिम क्षणमा पाँचौं गोल गरे । समूह ए मा बेहोरेको यो हारपछि स्कटल्यान्डसामु अब चुनौती कायम राख्न स्विट्जरल्यान्ड र हंगेरीविरुद्ध राम्रो खेल्नुपर्नेछ । सन् २०१८ र २०२२ को विश्वकपको पहिलो चरणमै बाहिरिएको स्कटल्यान्ड अनुभवी जर्मनीविरुद्धको यो हारले दबाबमा भने हुनेछ । जर्मनी भने सन् २००६ को विश्वकपयता घरेलु मैदानमा फुटबलको सबैभन्दा ठूलो प्रतियोगिता आयोजना गर्दै छ । यसैक्रममा टिम लयमा फर्कने विश्वास छ । पछिल्ला दुई विश्वकपमा लिग चरणबाटै बाहिरिएकाले जर्मनीसामु पनि प्रतियोगितामा आफूलाई प्रमाणित गर्ने दबाब हुनेछ । पक्कै पनि हामीले त्यस्तो सुरुआत पाएका छौं, जसलाई कल्पना गरेका थिएनौं । तर इमान्दारितापूर्वकभन्दा युरो जत्तिको ठूलो प्रतियोगितामा यत्तिकै उत्साहबर्द्धक सुरुआत चाहिन्छ, कप्तान गुन्डोगनले भनेका छन्, खेलअघि मैले खुसी महसुस गरिरहेको थिएँ । अन्त्यमा त्यो शुभसंकेत रह्यो । यसका लागि भगवान्लाई धन्यवाद दिनैपर्छ । यो खेलमा समर्थकले हामीलाई जसरी उत्साही राखे र त्यसले पनि खेलमा फरक आएको हो । जर्मन प्रशिक्षक जुलियन नागल्समनको प्रतिक्रिया छ, खेलको सुरुआती २० मिनेट निकै राम्रो रह्यो । पहिलो गोल राम्रो रहेपछि त्यसले पूरा खेललाई प्रभावित पार्यो । यो हाम्रो पहिलो पाइला मात्रै हो । अब हामीले यसमै टिकेर बाँकी खेल खेल्नुपर्छ । यो खेलमा सबैले खेलाडीले महत्त्वपूर्ण योगदान दिए । स्कटल्यान्डका प्रशिक्षक स्टिभ क्लार्कले पनि आफ्नो टिम लिग चरणका बाँकी दुई खेलमा राम्रो खेल पस्कन सक्षम रहेको दाबी गरे । यो खेल गाह्रै भयो, प्रशिक्षक क्लार्कले भने, हामीले जति खेल्न सक्नुपर्ने थियो, त्यति पनि खेलेनौं । जर्मन टिम असाध्यै स्तरीय रह्यो । हामीले आफैंलाई निराश बनाएको स्थिति रह्यो । यो खेल हामीले जसरी खेल्यौं, त्योभन्दा यो टिम वास्तवमै राम्रो छ । हामीलाई के पनि विश्वास छ भने हंगेरी र स्विट्रल्यान्डविरुद्धको खेलमा हाम्रो प्रदर्शन सुधारिने छ । उद्घाटन खेलअघि स्वर्गीय महान् जर्मन फुटबलर फ्रान्ज बेकेनबाउरलाई सम्मान प्र्रदान गरिएको थियो, जहाँ जर्मन राष्ट्रपति फ्रान्क वाल्टर स्टेनमियर, स्कटल्यान्डका मन्त्री जोन स्विन्नी र हंगेरीका प्रधानमन्त्ती भिक्टर अर्वानको उपस्थिति थियो । अब स्कटल्यान्डले स्विट्रल्यान्डको सामना गर्नेछ भने जर्मनीले हंगेरीविरुद्ध खेल्नेछ ।"
स्पेन र स्विसको जित,"कोलोग्न (एपी) स्पेनले क्रोएसियाविरुद्ध ३० को जित निकाल्दै शनिबार विजयी सुरुआत गरेको छ । अल्भारो मोराटाले खेलको २९औं मिनेटमा गोल गर्दै स्पेनलाई अग्रता दिलाएका थिए । लगत्तै फाबिआन रुइजले गोल गर्दै स्पेनको अग्रतालाई दोब्बर बनाएका थिए । यूईएफए नेसन्स लिग फाइनलमा पनि स्पेनसँग पेनाल्टी सुटआउटमा हारेको क्रोएसियाले युरोमा त्यसको बदला लिन सकेन । ड्यानिअल कार्भाजलले स्पेनका लागि तेस्रो गोल खेलको पहिलो हाफमा नै गरिसकेका थिए । क्रोएसियाले खेलको ८० औं मिनेटमा पाएको पेनाल्टीलाई सदुपयोग गर्न नसक्दा सान्त्वना गोल पनि गर्न सकेन । त्यसैगरी, स्विट्जरल्यान्डले हंगेरीले तेर्स्याएको बलियो चुनौतीलाई निस्तेज पार्दै युरोको आफ्नो पहिलो खेल ३१ ले जितेको छ । स्विस टिमले प्राप्त गरेको यो मीठो जितमा क्वाडोओ ड्वाह र मिचेल एबिस्चेरले पहिलो हाफमा एकएक गोल गरे । दुवै खेलाडी अप्रत्याशित रूपमा सुरुआती ११ मा परेको थियो । दोस्रो हाफमा हंगेरीका लागि बरर्नाबस भर्गाले एक गोल फर्काए, तब खेलले रोमाञ्चक मोड लियो । तर, दोस्रो हाफको इन्ज्युरी समयमा ब्रिल इम्बोलोले तेस्रो गोल गर्दै स्विट्रल्यान्डको जित निश्चित गरे । त्यसका लागि उनले हंगेरीका गोलरक्षक पिटर गुलासीलाई कुनै मौका नदिई बललाई उचाइ दिए र त्यसले पोस्टको दिशा लियो । त्यस अगाडि ड्वाहले स्विट्रल्यान्डका लागि आफ्नो दोस्रो खेलमा पहिलो गोल गरेका हुन् । भर्गाले भने आफ्नो कप्तान डोमिनिक सबोस्लाईको पासमा गोल गरेका थिए । त्यो ६६ औं मिनेटमा सम्भव गोल रह्यो ।त्यसयता हंगेरीले स्विस टिमलाई दबाबमा राखे पनि थप गोल निकाल्न सकेन । यो जितपछि स्विट्जरल्यान्ड जर्मनीपछि समूह ए को दोस्रो स्थानमा रह्यो ।"
खेलाडीको चोटले त्रस्त इंग्ल्यान्ड टोली,"पोल्यान्डनेदरल्यान्ड्सपोल्यान्ड लगातार पाँचौंपल्ट युरो खेल्दै छ । समूह डी को खेलमा टोलीको पहिलो प्रतिद्वन्द्वी रहेको छ नेदरल्यान्ड्स । पोल्यान्डका लागि डच कस्तो विपक्षी टिम हो भने अधिकांश समय टोलीले समस्या मात्र सिर्जना गरिदिन्छ । पोल्यान्डले नेदरल्यान्ड्सविरुद्ध पछिल्ला १२ खेलमा जित निकाल्न सकेको छैन । डचविरुद्ध पोलिसको जितका लागि सन् १९७९ फर्किनुपर्छ, जतिबेला युरो छनोटमै २० को जित थियो । अहिले टिमका प्रमुख खेलाडी रोबर्ट लेवान्डोस्की जन्मेकै थिएनन् । उनको जन्म त त्यसको पनि ९ वर्षपछि भएको थियो । संयोग कस्तो भने उनी नेदरल्यान्ड्सविरुद्धको खेलमा चोटका कारण खेलिरहेका छैनन् । टर्कीविरुद्धको अभ्यास खेलका क्रममा उनले तिघ्राको मांसपेशीमा चोट बोकेका थिए । नेदरल्यान्ड्सका प्रशिक्षक छन्, रोनाल्ड कोमन । उनी जतिबेला खेलाडी थिए, सन् १९८८ मा नेदरल्यान्ड्सले युरो उपाधि जितेको थियो, फाइनलमा तत्कालीन सोभियत संघलाई हराएर । अहिले जति पनि राष्ट्रिय टोलीका डच खेलाडी छन्, कसैको त्यतिबेला जन्म भएको थिएन । अहिलेको डच टिमको समस्या भनेको चोटग्रस्त खेलाडीको लामो सूची हो । तर लेवान्डोस्कीको अनुपस्थिति अनि डच टिमको रक्षापंक्ति लिभरपुलका भर्जिल भान डाइकको नेतृत्वमा हुनेछ भने यसले खेलको समीकरण बदल्न सक्छ । डच प्रशिक्षक कोमन भन्छन्, यो समूहमा प्रत्येक विपक्षी टिम कडा छ । पोल्यान्ड आफैंमा निकै सन्तुलित र बलियो टिम हो ।"
