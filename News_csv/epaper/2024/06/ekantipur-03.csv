शीर्षक,विवरण
आखिर बजेट कसको ?,"(काठमाडौं)बजेट निर्माणको स्वामित्वलाई लिएर सत्तापक्षकै नेता तथा सांसदले असन्तुष्टि पोख्न थालेपछि प्रधानमन्त्री पुष्पकमल दाहाल अप्ठ्यारोमा परेका छन् । प्रमुख प्रतिपक्ष कांग्रेससहित विपक्षी दल र सत्ताका मुख्य चार घटकमध्ये एमालेले समेत बजेटको विरोध गरेको छ । यससँगै रास्वपा र एकीकृत समाजवादीका सांसदले पनि बजेटप्रति असन्तुष्टि प्रकट गरेपछि आखिर यो बजेट कसको ? भन्ने प्रश्नसमेत उठ्न थालेको छ ।अर्थमन्त्री वर्षमान पुनले गत मंगलबार २०८१८२ का लागि १८ खर्ब ६० अर्ब ३० करोडको बजेट संसद्मा प्रस्तुत गरेका थिए । कुल विनियोजित बजेटमध्ये चालु खर्च ११ खर्ब ४० अर्ब ६६ करोड (६१३१ प्रतिशत) र पुँजीगत खर्च ३ खर्ब ५२ अर्ब ३५ करोड रुपैयाँ (१८९४ प्रतिशत) छुट्याइएको छ । विनियोजित चालु खर्च यस वर्षको संशोधित अनुमानभन्दा करिब ७ प्रतिशत र पुँजीगत खर्च करिब ६३ प्रतिशतले बढी हो । यस वर्ष चालु खर्च १० खर्ब ६७ अर्ब ४९ करोड (९३५ प्रतिशत) र पुँजीगत खर्च २ खर्ब १५ अर्ब ३० करोड (७१३ प्रतिशत) हुने संशोधित अनुमान सरकारको छ ।एकातिर सत्ता सहयात्री दलहरूसँग शक्ति बाँडफाँटमा साझेदारी नभएको, राजनीतिक नियुक्तिमा उपेक्षा भएको भन्दै गठबन्धनमै रहेको एसका अध्यक्ष माधवकुमार नेपालको एउटा खुट्टा विपक्षी गठबन्धनभित्र रहँदै आएको छ भने अर्कोतर्फ सत्ताको मुख्य साँचो लिएर बसेका एमाले अध्यक्ष केपी शर्मा ओली नै सबैभन्दा अघि बढेर बजेटको आलोचनामा उत्रिएका छन् ।एमाले प्रमुख सचेतक महेश बर्तौलाले पनि सत्तामा रहेका सबै दलले एक ठाउँमा उभिएर अपनत्व लिने गरी बजेट नआएको बताए । अर्थमन्त्रीले सत्तासीन दलहरूसँग समन्वय र छलफल गरेको भए बजेटमा रहेका राता टाटापाटा (कमीकमजोरी) नहुने र बजेट व्यवस्थित हुनुका साथै सबैले अपनत्व लिन सक्ने खालको हुने थियो भन्ने विषयलाई पार्टी अध्यक्षले उठाएको बर्तौलाले प्रस्ट पारे ।सिंगो देश निर्माण गर्ने संकल्प, राष्ट्रिय आकांक्षा समेट्ने दृष्टिकोण र योजनासहित बजेट आउनुपर्थ्यो । मुलुकमा छाइरहेको निराशालाई चिर्ने र संयुक्त सरकारको अनुभूति दिलाउने गरी कार्यक्रम ल्याइनुपर्ने थियो, तर त्यसरी आएन, बर्तौलाले भने, १६औं पञ्चवर्षीय योजना कार्यान्वयनको पहिलो वर्ष भएकाले त्यही ढंगले आउनुपर्दथ्यो भन्ने एमालेको मुख्य ध्येय हो । विशेष गरी अर्थमन्त्री, उनी आबद्ध भएको पार्टी र जोडिएका केही व्यक्तिको दृष्टिकोणबाट बजेट आएको हो कि जस्तो देखिएको बर्तौलाको भनाइ छ । यसकारण पनि बजेटले संयुक्त सरकारको अनुभूति दिन सकेको छैन, उनले थपे, तैपनि सुझावसहित पारित गर्ने काम हामी गर्छौं ।समाजवाद उन्मुख आर्थिक व्यवस्था, राजनीतिक स्थायित्व, सुशासन, विकास र सामाजिक न्यायसहितको समृद्ध नेपाल, सुखी नेपालीको राष्ट्रिय आकांक्षा पूरा गर्ने भनेर चैत ६ मा गठबन्धनमा सहभागी पाँच दलले हस्ताक्षर गरेर सरकारका न्यूनतम तथा साझा कार्यक्रम ल्याएका थिए । हस्ताक्षर गर्नेमध्ये जसपा नेपालका अध्यक्ष उपेन्द्र यादव पार्टी विभाजनपछि सरकार बाहिर छन् । उनको ठाउँमा जसपा विभाजनपछि बनेको अशोक राई नेतृत्वको जसपा सरकारमा छ । गठबन्धनको न्यूनतम साझा कार्यक्रमले निर्देशित गरेभन्दा बाहिर गएर बजेट बनाइएको एमालेको तर्क छ । स्रोतका अनुसार एमालेले सम्हालेका मन्त्रालयमा अघिल्लो वर्षको तुलनामा बजेट घटाइएका कारण पार्टी पंक्तिमा बढी असन्तुष्टि देखिएको हो । ०७४ को निर्वाचनका बेला ओलीले लिएको सुखी नेपाली, समृद्ध नेपाल को भावनालाई समेत बजेटमा नसमेटिएर माओवादीको जनयुद्धलाई बजेटले प्रश्रय दिएको मुख्य गुनासो एमालेको छ ।प्रधानमन्त्री दाहालले समाजवाद उन्मुख बजेट ल्याउन सरकार सफल भएकाले आफ्ना सांसदलाई यसको पक्षमा दृढतापूर्वक उभिन निर्देशन दिँदै शनिबार एमाले अध्यक्ष ओलीले संसदीय दलको बैठकमा बजेटप्रति कडा आलोचना व्यक्त गरेका थिए ।ओलीले त्यस क्रममा बजेट निर्माणमा परामर्श नभएको दुःखेसो मात्रै पोखेनन्, यसले जनयुद्धको धङधङी बोकेको भन्दै आलोचना गरेका थिए । बजेट पारित गर्न अप्ठ्यारो नपारिने भए पनि आलोचनामा दृढतापूर्वक उभिन आफ्ना सांसदलाई उनले निर्देशन दिएका थिए । निर्देशनको प्रभाव आइतबारकै संसद् बैठकमा देखियो ।आइतबार संसद्बाट बाहिरिँदै गर्दा ओलीले बजेटमा अर्थमन्त्रीले सत्तारूढ दलहरूसँग छलफल नगरेको बताए । अघिल्लो दिन चर्को आलोचना गरेका ओली सञ्चारकर्मीसँग नरम देखिए पनि उनको असन्तुष्टि बजेट निर्माणमा परामर्श नभएकोप्रति केन्द्रित थियो । छलफल गरेर ल्याएको भए अझै राम्रो हुन्थ्यो, सञ्चारकर्मीको प्रश्नमा उनले भने ।अघिल्लो आर्थिक वर्षको बजेट भने अर्थमन्त्री प्रकाशरण महतले बनाएका थिए । बजेट बनाउँदा मतक्यैता नभए पनि कार्यान्वयनमा विवाद बढ्दा दाहालले कांग्रेससँगको गठबन्धन नै त्यागेर एमालेसँगको सहकार्यमा आएपछि अर्थमन्त्री पार्टीको भागमा राखेका थिए । दाहालले समाजवाद उन्मुख बजेट आएको भनेर खुलेर प्रशंसा गरिरहेका बेला एमाले अध्यक्ष ओली बजेटको आलोचनामा उत्रिएपछि दाहाल पनि सशंकित बनेको उनीनिकट नेताहरू बताउँछन् । एकातिर ओलीजीले रास्वपाका नेताहरूलाई कटाक्ष गर्न थाल्नुभएको छ, अर्कोतर्फ बजेटमाथि चर्को आलोचना गर्नुभयो, यसको राजनीतिक संकेत के हो बुझ्न सकिएको छैन, प्रधानमन्त्रीनिकट एक नेताले भने ।माओवादी सांसदले भने दशक लामो आर्थिक निराशालाई चिर्ने गरी बजेट आएको दाबी गरेका छन् । मुलुकलाई सही बाटोमा अघि बढाउने गरी बजेट आएकाले आफ्नो पार्टीले दृढतापूर्वक समर्थन गर्ने माओवादी सचिव एवं सांसद देवेन्द्र पौडेलले बताए । बजेटले निकै असहज परिस्थितिमा रहेको अर्थ प्रणालीलाई ट्र्याकमा ल्याउन निकै कोसिस गरेको छ । सबै अपेक्षा पूरा गर्न कार्यक्रम अपुग होलान्, तर अहिलेको अवस्थामा निकै उपयुक्त बजेट आएको छ, उनले भने, यसकारण केही सीमा, समस्याका बाबजुद अहिलको परिस्थितिमा यो प्रकृतिको बजेट ल्याउनु भएकामा अर्थमन्त्रीलाई धन्यवाद । बजेटप्रति प्रकट भएका आशंकालाई अर्थमन्त्रीले बजेट कार्यान्वयनमा महत्त्वपूर्ण भूमिका निर्वाह गरेर जवाफ दिनुपर्ने उनले बताए ।प्रमुख प्रतिपक्ष कांग्रेससहित विपक्षी दलहरूले बजेट वितरणमुखी र योजना छनोटमा अनुशासन पालना नभएको भन्दै विरोध जनाएका छन् । दाहाल नेतृत्वकै अघिल्लो सरकारका अर्थमन्त्री प्रकाशशरण महतले बजेटले सही दिशा पक्डिन नसकेको आरोप लगाए । बजेटले धेरै कुरा नबोलीकन अदृश्य रूपमा आफ्नो हिसाबले खर्च गर्न बाटो समातेको छ, यसले सही बाटो लिन सक्दैन । मेरै पालामा तीन करोडबाट भन्दा तलका आयोजना केन्द्रले नराख्ने भनेर कडाइका साथ पालना भएको थियो । अहिले त्यसलाई समेत खुला गरिएको छ, महतले भने, स्रोतको सुनिश्चितता नभएसम्म बहुवर्षीय आयोजना अघि नबढाउने भनिएको थियो । अहिले त्यसलाई समेत ख्याल गरिएको छैन ।बजेटजति अर्थ र सहरी मन्त्रालयमा केन्द्रित छ । कानुन, खानेपानी, भूमिलगायत मन्त्रालयमा घटाइएको छ, महतले भने, सहरी मन्त्रालयमा ६६ अर्बको बजेटलाई यस पटक ९२ अर्ब बनाइएको छ । प्राथमिकतालाई तिलाञ्जली दिएको छ ।सरकारको तेस्रो मुख्य घटक राष्ट्रिय स्वतन्त्र पार्टीकी सांसद चन्दा कार्कीले राष्ट्रिय उत्पादन बढाउने कृषि र स्वास्थ्य जस्तो संवेदनशील क्षेत्रमा सरकारको प्राथमिकता नपरेको भन्दै असन्तुष्टि जनाइन् । विश्व स्वास्थ्य संगठनले दस प्रतिशत छुट्याउने सिफारिस गरेको बाबजुद, संसद्मा सांसदहरूले आवाज मजबुद पारेका बाबजुद सरकारले ४६४ प्रतिशत बजेट मात्रै छुट्याएको छ, स्वास्थ्य क्षेत्रमा आवश्यक जनशक्ति र पूर्वाधारमा सरकारले ध्यान दिएको देखिँदैन, उनले भनिन् । रास्वपाकै अर्का सांसद मनीष झाले मार्सल लगाएर र अध्यादेशबाट बजेट आउने हल्ला चलिरहेका बेला केही विरोधाभास देखिए पनि संसद्को नियमित प्रक्रियाबाट बजेट आउनु नै उपलब्धिपूर्ण रहेको बताए । एकअर्कालाई समन्वय गरेर बजेट आएको जस्तो देखिएन । सबै ठीक छ भनेर मैले बोल्दा सरकार, अर्थमन्त्रीलाई सहयोग पुग्दैन । बजेटको तयारी ५१ दिनदेखि नै सुरु हुन्छ । तर, बजेट हेर्दा ५१ घण्टामा मात्रै सबै आएको हो कि जस्तो देखिन्छ, उनले भने, परराष्ट्र, वन, पर्यटन मन्त्रालयकै कार्यक्रम हेर्दा विरोधाभास देखिन्छ ।मन्त्रालयगत रूपमा हेर्दा नेकपा एमालेका मन्त्रीले सम्हालेका अधिकांश मन्त्रालयमा बजेट घटाइएको छ । मुख्यगरी माओवादी र राष्ट्रिय स्वतन्त्र पार्टीका मन्त्री रहेका प्रायः मन्त्रालयको बजेट बढाइएको छ । यसकारण पनि अधिकांश सत्तारूढ दलकै नेताले बजेटको विरोध गरिरहेको देखिन्छ ।एमालेका मन्त्रीहरूले सम्हालेका मन्त्रालयमध्ये भौतिक पूर्वाधार तथा यातायातको बजेट गत वर्षभन्दा केही बढाइएको छ । बाँकी उद्योग, कानुन, कृषि, खानेपानी र भूमि व्यवस्था, सहकारी तथा गरिबी निवारण मन्त्रालयको बजेट घटाइएको छ । यसकारण पनि बजेटप्रति एमालेको असन्तुष्टि बढेको जानकारहरू बताउँछन् । वर्तमान सत्ता गठबन्धनको समर्थनमा रहेको जनमत पार्टीले समेत बजेटप्रति असन्तुष्टि जनाएको छ । जनमतका उपाध्यक्ष अब्दुल खानले बजेट भाषण जस्तो मात्र भएको टिप्पणी गरेका छन् । बजेटमा भनिएजस्तो जनताको जीवनस्तर उकास्ने गरी कार्यक्रम आएको छैन, यो त विगतको जस्तै भाषण मात्र छ, उनले भने । अर्थविद्हरू भने सत्तारूढ दलहरूबाटै बजेटको विरोध हुँदा आमरूपमा नकारात्मक सन्देश गए पनि बजेट पारित हुने वा नहुने विषयले मात्र त्यसको कार्यान्वयनमा फरक पर्ने बताउँछन् । दलहरूले आफ्नो गुनासो राखेर बजेट पारित गर्छौं भनेकाले कार्यान्वयनमा नकारात्मक असर नहुने अर्थविद् एवं राष्ट्र बैंकका पूर्वकार्यकारी निर्देशक नरबहादुर थापाले बताए । सरकारले समन्वय गर्ने हो, राज्यको संयन्त्र कर्मचारीतन्त्रले बजेट कार्यान्वयन गर्ने हो, उनले भने, संसद्ले पास गरिसकेपछि त्यसको कार्यान्वयनको जिम्मा सरकार र कर्मचारीतन्त्रमा पर्छ । आएका गुनासोहरू सम्बोधन गर्दै बजेट कार्यान्वयनमा जाँदा राम्रै हुन्छ । संसद्बाट बजेट पारित भइसकेपछि त्यसमा गठबन्धनको स्वामित्व रहन्छ, त्यसपछि विरोधको अर्थ नहुने भएकाले कार्यान्वयनमा समस्या नहुने उनको तर्क छ ।"
सर्वोच्चले मगायो लामिछानेविरुद्धको उजुरी,"(काठमाडौं)सहकारी बचत अपचलनमा उपप्रधान तथा गृहमन्त्री रवि लामिछानेमाथि प्रहरीमा परेको उजुरी सर्वोच्चले मगाएको छ । सहकारी बचत अपचलनमा प्रहरी अनुसन्धानमा गृहमन्त्रीले प्रभाव पार्ने विषयमा टुंगो गर्नुअघि उनीमाथि उजुरी परेको छ कि छैन भनेर सर्वोच्चले यकिन गर्न खोजेको छ । सहकारी बचत अपचलनमा लामिछानेविरुद्ध प्रहरीमा कुनै उजुरी नपरेको भन्दै महान्यायाधिवक्ता कार्यालयले दिएको पत्र बदर गर्न तथा निष्पक्ष छानबिनका लागि उनलाई निलम्बन गर्न माग गर्दर् ैसर्वोच्चमा परेको रिटमा सुनुवाइ सुरु भएको छ । निष्पक्ष प्रहरी अनुसन्धानलाई सुनिश्चित गर्न गृहमन्त्री पदबाट निलम्बन गर्नुपर्ने माग गर्दै परेको रिटमा न्यायाधीश तिलप्रसाद श्रेष्ठको इजलासमा आइतबार सुनुवाइ भएको हो । सर्वोच्चले लामिछानेविरुद्ध कास्की जिल्ला प्रहरी कार्यालयमा परेको पूरक जाहेरी झिकाउनसमेत आदेश दिएको छ । अदालतले लामिछानेउपर कास्कीको सूर्यदर्शन सहकारी संस्थाको रकम हिनामिनाको विषयलाई लिएर कुनै उजुरीजाहेरी परेको नदेखिएको भन्ने महान्यायाधिवक्ताको कार्यालयको पत्र र जिल्ला प्रहरी कार्यालय कास्कीमा दर्ता भएको जाहेरी व्यहोराको थप परीक्षण गरी छलफलमा राखेर मात्र अन्तरिम आदेश जारी गर्ने उल्लेख छ ।इजलासले उक्त विषय चाँडो टुंगो लगाउनुपर्ने भएकाले अग्राधिकार दिँदै जेठ २८ गते अन्तरिम आदेश गर्नेनगर्नेबारे छलफलका लागि दुवै पक्षलाई बोलाएको हो । छलफलका लागि उपस्थित हुँदा महान्यायाधिवक्ताको कार्यालयबाट वैशाख २४ मा लेखिएको पत्र र जिल्ला प्रहरी कार्यालय कास्कीमा गत माघ २२ मा दर्ता भएको जाहेरी दरखास्तको प्रमाणित प्रतिलिपिसहित उपस्थित हुन विपक्षीका नाममा आदेश जारी हुन्छ, अदालतले भनेको छ । जिल्ला प्रहरी कार्यालय कास्कीमा लामिछानेविरुद्ध सहकारी ठगी कसुरसम्बन्धी जाहेरी परेको देखिएको तर महान्यायाधिवक्ताको कार्यालयले जारी गरेको पत्रमा लामिछानेविरुद्ध कुनै उजुरीजाहेरी नपरेको भन्ने उल्लेख भएकाले सर्वोच्चले परीक्षणका लागि पत्र मगाएको हो । पोखराको सूर्यदर्शन सहकारीका बचतकर्ताले २०८० माघ २२ मा लामिछाने, दीपेश पुनसहित विभिन्न व्यक्ति र संस्था गरी १८ जनाविरुद्ध पूरक जाहेरी दिएका थिए । गृहमन्त्रीलाई पदबाट हटाउन र महान्यायाधिवक्ताको पत्र खारेजको मागसहित अधिवक्ता अनुपम भट्टराईले दायर गरेको रिट सर्वोच्च अदालतका रजिस्ट्रार विमल पौडेलले दरपीठ गरिदिएका थिए । त्यसविरुद्ध परेको रिटमा गत बुधबार सर्वोच्च अदालतका न्यायाधीश टेकप्रसाद ढुंगानाको इजलासले रिट दर्ताको आदेश दिएको थियो । रिटमा कास्की, रूपन्देही र चितवनमा लामिछानेविरुद्ध सहकारी ठगीमा मुद्दा दायर नभएको भनेर महान्यायाधिवक्ताको कार्यालयले लेखेको पत्रको कानुनी वैधतामाथि प्रश्न उठाइएको थियो । त्यस्तै, रिटमा लामिछाने सहकारी ठगीमा संलग्न रहेको र त्यसको छानबिन गर्दाका क्रममा उपप्रधान तथा गृहमन्त्रीबाट निलम्बन गर्न माग गरिएको छ । पदमा बहाल रहँदा सहकारी ठगी छानबिनको अनुसन्धानलाई प्रभावित पार्ने भएकाले पदबाट निलम्बन गर्न रिट निवेदनमा माग गरिएको हो । महान्यायाधिवक्ताको कार्यालयले सहकारी ठगीका विषयमा कुनै पनि जाहेरी नपरेको भन्दै क्लिन चिट दिलाएका थिए । पोखरा महानगरपालिकाको छानबिन प्रतिवेदनले पनि सूर्यदर्शन सहकारीबाट लामिछानेका नाममा एक करोडको पुलेसो कर्जा जारी भएको देखाएको थियो । त्यस्तै प्रहरीको केन्द्रीय अनुसन्धान ब्युरो (सीआईबी) को अनुसन्धानले पोखराको सूर्यदर्शन सहकारीको बचत हिनामिनामा लामिछानेको संलग्नता देखाएको थियो । उनीविरुद्ध सूर्यदर्शन सहकारीका बचतकर्ताले पूरक जाहेरीसमेत दिएका थिए । तर, लामिछाने गृहमन्त्री हुनासाथ प्रहरीले गर्ने सहकारी ठगीसम्बन्धी अनुसन्धान अवरुद्ध भएको छ ।"
प्रधानमन्त्रीलाई ईयूको पत्र,"(काठमाडौं)समाचारको प्रतिशोधमा कान्तिपुर मिडिया ग्रुपमा सरकारले हस्तक्षेप गरेकामा चिन्ता व्यक्त गर्दै युरोपेली संघ (ईयू) ले प्रधानमन्त्री पुष्पकमल दाहाललाई पत्र लेखेको छ । कान्तिपुरका अध्यक्षलाई पक्राउ गरिएको घटनाले नागरिक अधिकार र प्रेस स्वतन्त्रताप्रति नेपालको प्रतिबद्धता र प्रतिष्ठामा दाग लाग्ने जोखिम बढेको भन्दै ईयूले सरकारको ध्यानाकर्षण गराएको हो । नेपालसँगको सद्भावपूर्ण सहकार्यमा विश्वास गर्ने हामीहरू कान्तिपुर अध्यक्षलाई पक्राउ गरिएको घटनाप्रति चिन्तित छौं, नागरिकताको बहाना अघि सारिए पनि वास्तवमा यो नागरिक अधिकार र प्रेस स्वतन्त्रतामाथि हमला हो भन्दै विभिन्न संस्थाहरूले निन्दा गरेको विषयबाट पनि हामी जानकार छौं, पत्रमा भनिएको छ । नेपालका लागि ईयूकी राजदूत भेरोनिक लोरेन्जोले प्रधानमन्त्री दाहाललाई पत्र लेख्दै भनेकी छन्, शान्ति, संवाद, प्रेस स्वतन्त्रता र लोकतान्त्रिक अभ्यासमा नेपालसँग थप सहकार्य गर्न हामी सधैं उत्सुक छौं । तर, नागरिक अधिकार र प्रेस स्वतन्त्रतालाई सम्मान गर्दै नेपालले आर्जन गरेको प्रतिष्ठामा यस्ता घटनाले दाग लगाउने जोखिम छ । त्यसैले यस विषयमा सरकार प्रमुखका रूपमा तपाईंले पक्कै पनि भूमिका खेल्नु हुनेछ भन्ने हाम्रो विश्वास छ । दुई साताअघि मे १६ मा प्रधानमन्त्री दाहाल र ईयूका राजदूतहरूको भेटवार्ता भएको र उक्त अवसरमा साझा मूल्यमा आधारित बलियो साझेदारीका विषयमा भएको छलफलको प्रसंग पनि पत्रमा स्मरण गरिएको छ । तपाईं (प्रधानमन्त्री) आफैंले भन्नुभएको थियो कि नेपाल शान्तिप्रेमी देश हो । प्रजातन्त्र, विधिको शासन र मौलिक स्वतन्त्रताका मूल्यहरूलाई दृढतापूर्वक समर्थन गर्ने देश हो, पत्रमा छ, यी पक्षहरूले नै नेपाललाई ईयू र यसका सदस्यहरूका लागि महत्त्वपूर्ण सम्मानित साझेदार बनाएको हो । शान्ति, लोकतन्त्र र प्रेस स्वतन्त्रताप्रतिको प्रतिबद्धतालाई नेपाल सरकारले उच्च प्राथमिकतामा राख्नेछ भन्ने हाम्रो विश्वास छ ।कान्तिपुरले लेखेका समाचारको प्रतिशोध साध्ने उद्देश्यले दर्ता गरिएको जाहेरीमा सामान्य पनि अनुसन्धान नगरी, प्रमाण संकलन नगरी अध्यक्ष सिरोहियालाई जेठ ८ मा गिरफ्तार गरी धनुषा लगिएको थियो । नवौं दिनमा उनलाई हाजिर जमानीमा छोडिएको छ । लोकतन्त्र र प्रेसमाथि हस्तक्षेप भएको भन्दै अन्तर्राष्ट्रिय प्रेस समुदाय, मानव अधिकारसम्बन्धी संस्थाहरू र काठमाडौंस्थित अमेरिकी दूतावास समेतले यसअघि नै विरोध गरिसकेका छन् । सिरोहियाको गिरफ्तारीको विरोध गर्दै प्रेससम्बन्धी विश्वकै ठूलो संगठन इन्टरनेसनल फेडरेसन अफ जर्नालिस्ट (आईएफजे), विश्वभर प्रेस स्वतन्त्रताबारे प्रतिवेदन तयार गर्ने रिपोर्टर्स विदाउट बोर्डर्स (आरएसएफ), अमेरिकाको सोसाइटी अफ प्रोफेसनल जर्नालिस्ट्स (एसपीजे), कम्युनिटी टु प्रोटेक्ट जर्नालिस्ट (सीपीजे) ले विज्ञप्ति निकालेका थिए । त्यस्तै एसियन ह्युमन राइट्स कमिसन (एसियाली मानव अधिकार आयोग) र एम्नेस्टी इन्टरनेसनलले पनि गम्भीर चासो व्यक्त गर्दै रिहाइका लागि नेपाल सरकारलाई आग्रह गरेका थिए ।"
"गाउँमा विभेद, विदेशमा ख्याति","(बाहुनडाँगी, झापा)मनिकुमार शंकर ३० को दशकको अन्त्यतिर ७ कक्षामा पढ्दै थिए, पाकशिक्षा भनेर पकाउने विधिबारे छुट्टै पाठ्यक्रम पढाइन्थ्यो । वर्षमा एक दिन वनभोजझैं विद्यार्थीले पकाएर शिक्षकलाई खुवाउने गरिन्थ्यो । त्यही बेला उनले सहपाठी र शिक्षकबाट विभेद भोग्नुपर्यो । मैले छोएको निहुँमा सहपाठीसँगै शिक्षकले खाइदिएनन्, सबै खेर फाल्नु परेको थियो, चार दशकअघिको तीतो अनुभव सुनाए, त्यसै बेलादेखि दुनियाँलाई पकाएर ख्वाउने इख मनमा पलायो । सामान्य भान्से हुँदै कुक र प्रतिष्ठित सेफको परिचय बनाएका उनले करिब तीन दशक अन्तर्राष्ट्रियस्तरका प्रतिष्ठित होटलको किचेन मा बिताए । भारत, यूएई र जापान जस्ता देशका पाँचतारे होटलमा उनले किचेन कमान्ड सम्हाले ।२०२१ मा पाँचथरको पौवा सार्रापबाट झापाको बाहुनडाँगी बसाइँ सरेका थिए, मनिकुमारका पिता मनरूप शंकर । त्यतिबेला त्यहाँ घना जंगल थियो । फँडानी गरी बस्ती बसाए । औलोको प्रकोपसँग पौठेजोरी खेल्दै मनिकुमारसहितका ८ भाइ र एक बहिनी हुर्किए । त्यस बेला हात्ती हैन, बाँदरको आतंकले हैरान पारेको थियो, मनिकुमार सम्झिन्छन्, खेती गर्दा पनि मुस्किलले दुईतीन महिना मात्र खान पुग्थ्यो । ६ भाइ मुन्तिरका जन्तरे छोरा मनिकुमार स्कुल जाने परिवारकै पहिलो पुस्ता हुन् । उनी दिनभर दाउरा खोज्न जंगल जान्थे । शनिबार र मंगलबार मेची तरेर नक्सलबारी बजार पुगेर दाउरा बेच्थे । अनि दाउरा बेचेर आएको थोरै पैसाले घरखर्च चलाउँथे । पढाइ खर्च जोहो गर्थे । जेनतेन १० कक्षाको परीक्षासम्म दिएँ, मनिकुमारले सुनाए, परीक्षा सकिएकै दिन मुग्लान पसें । २०३८ मा भारत छिर्दा उनको गोजीमा एउटा नोट थियो, ५० भारुको । सिलिगुडी रेल्वे स्टेसनमा रेल धेरै आउजाउ गर्थे दिल्ली, मुम्बई, मद्रासदेखि कोलकातासम्मका । तर, उनलाई आफ्नो गन्तव्य थाहा थिएन । सबैभन्दा सस्तो भाडा कोलकाताको थियो । उनी कोलकाताको सियालदह एक्सप्रेस रेल चढे । घर छाडेर मुग्लान पस्नेमा पनि मनिकुमार परिवारको पहिलो व्यक्ति नै भए । कोलकाता पुगेर होटलमा भाँडा माझे । अढाई वर्षजति भाँडा माझेपछि पकाउने काममा उनले मौका पाए । ६ वर्ष कोलकाता बस्दा उनी स्वादिलो परिकार पकाउन अब्बल भइसकेका थिए ।खन्तरे भाइ बुद्धिमानलाई गाउँबाट कोलकाता बोलाएर आफ्नो काम जिम्मा लगाए र आफू भने बैंगलुरुतिर हान्निए । बैंगलुरुको ताज होटलमा काम गर्न प्रस्ताव गरे । सुरुमा त उनलाई पत्याएनन् । जब उनले मेरो काम हेर्नुस् न भनेपछि ट्रायलमा राखियो । ताजले उनको काम मन परायो । उनलाई स्थायी रूपमै राख्यो । त्यसपछि उनले बोलाए, काकाका जेठा छोरा ध्रुव शंकरलाई । ध्रुवपछि उनकै माइला भाइ किरण र कान्छा भाइ खेमराज पनि बैंगलुरु आए । सबैले होटलमा कुकको काम सुरु गरे । २०४० को दशकदेखि भाइभजितालाई होटल लाइनमा जोड्दै आएँ, मनिकुमारले भने, अहिले मेरो परिवारभित्रका मात्रै ७० जना बढी पुरुष विभिन्न देशमा सेफ छन् ।बैंगलुरुको ताज होटलको अनुभवले उनलाई जापान पुर्यायो । त्यहाँ तीन वर्ष बिताएर फर्किएपछि यूएई बसे चारपाँच वर्ष । उनी सन् १९९७ तिरै जापान पुगेका हुन् । उनका अनुसार जापानमा त्यसबेला अहिले जस्तो नेपाली थिएनन् । फाट्टफुट्ट मात्रै भेटिन्थे । जापानबाट फर्किएको केही समय बैंगलुरुकै ताज होटलमै काम गर्दै थिए । अचानक एउटा अवसर पाए । संसारकै धनाढ्यमध्येका बिल गेट्सको फेयरमाउन नामक लक्जरी होटल दुबईमा लन्च हुँदै थियो । त्यो होटलको हेड सेफमा उनी छानिए । ताज र जापानको अनुभवले काम गर्यो, उनले सुनाए, भाषा हैन, मान्छेको प्रतिभा र क्षमता ठूलो कुरा रहेछ ।दुबईको होटलका लागि अन्तर्वार्ता लिन आएकाहरूसँग उनले अंग्रेजी बोल्न सकेनन् । तर, काम गर्न सक्ने क्षमतालाई मूल्यांकन गर्दै एसियन सेफका रूपमा छानिएका थिए । सन् २००० ताका नै उनको तलब १ लाख ३० हजार भारु थियो । उनी अघि नै भतिज ध्रुव दुबई पुगिसकेका थिए । ध्रुवले समुद्रको मध्यभागमा अवस्थित जमेरा विच नामको पाँचतारे होटलमा काम गर्दै थिए । एक दिन दुबईका शेख मोहम्मद विन अल मक्तुम रात्रिभोजमा आएका थिए । खाना मिठो लागेपछि जिब्रो पड्काउँदै भनेछन्, यो खाना कसले बनाएको हो ? मलाई त्यो सेफ चाहियो । त्यसपछि ध्रुव शेखको पर्सनल कुकमा भर्ती भए । शेखको दरबारमा कार्यरत रहँदा ध्रुवले बेलायत, दक्षिण अफ्रिकासहित युरोप र मध्यपूर्वी एसियाका धेरै देश घुम्ने मौका पाए । शेखको भ्रमण जहाँ हुन्थ्यो, सँगै जानुपर्थ्यो, उनले सुनाए, शेखले मैले पकाएको बाहेक खाना खाँदैनथे ।आठ वर्ष काम गरेपछि ध्रुव सन् २००८ मा अचानक क्यानडा गए । क्यानडाको भिसा लागेको तीन महिनासम्म उनको राजीनामा दरबारले स्विकारेन । शेखको एउटै सर्त थियो, तिमीले जस्तै मीठो खाना पकाउने मान्छे ल्याइदिनु अनि जानू । ध्रुव संकटमा परे । आफूजस्तै पकाउने कला भएको मान्छे खोज्न कता जानू ? सकस भयो । संयोग कस्तो पर्यो भने उनकै माइला भाइ किरण पनि दुबईकै पाँचतारे होटलमा काम गर्दै थिए । उनले आफ्नो ठाउँमा किरणलाई भर्ती गर्ने निधो गरे । दरबारले किरणलाई १५ दिनजति ट्रायल मा राखेपछि बल्ल स्विकार्यो । अनि ध्रुवलाई क्यानडा उड्ने बाटो खुल्यो । ध्रुव डेढ दशकदेखि क्यानडामा परिवारसहित छन् । त्यहाँ पनि उनी सेफ नै छन् ।रोयल प्यालेसमा विभिन्न देशका सेफ मात्रै ३ सय ७५ जना थिए । त्यसमध्ये एउटा थिए, ध्रुव । ध्रुव क्यानडा उडेपछि किरण जोडिए । उनी रानी शेख हायनाका पर्सनल सेफमा भर्ती भए । ५ हजार दिराम तलब, फेमिली रुम, वार्षिक रूपमा घर आउजाउ गर्ने प्लेन टिकट सबै दरबारले उपलब्ध गराएको थियो । रानीले भ्रमणका क्रममा कहिलेकाहीँ बोनस दिन्थिन्, आफूलाई खाना मिठो लाग्दा बक्सिस पनि । उनी बेलायत धेरै पटक उडे, दरबारको विशेष जेट चढेर । त्यस्तो जहाज त मैले जीवनमै देखेको थिइनँ, उनले अनुभव साटे, पाँचतारे होटलभन्दा ठूलो र विशेष थियो । करिब १५ वर्ष दरबारभित्रको किचन सम्हालेका उनी यतिबेला गाउँतिरै छन् ।कोभिडपछि उनी बिरामी परे । निको भएपछि पुनः फर्किए, तर काम गर्न सकेनन् । अन्ततः दरबारले दाजु ध्रुवलाई जस्तै सर्त अघि सार्यो, तिमी जस्तै मिठो पकाउने मान्छे ल्याइदेऊ अनि तिमीलाई बिदा ।उनले बैंगलुरुमा होटल म्यानेजमेन्ट पढिरहेका छोरा दीप शंकरलाई आफ्ना ठाउँमा रिप्लेस गरे । गाउँमै बसेको भए उनले न पढ्न सक्थे, न कमाउन नै । संघर्षले नै मजस्तो सामान्य मान्छेलाई सेफ बनाएको हो, उनी भन्छन्, गाउँमै बसेको भए विभेद मात्रै भोग्नुपर्थ्यो । बैंगलुरु, दुबईलगायतका सहरमा सेफको सेतो पगरी गुथेका किरणलाई अब गाउँतिरै भिन्न खालको रेस्टुरेन्ट चलाउने इच्छा छ । तर, रेस्टुरेन्टमा गरेको लगानी डुब्ला कि भन्ने भित्री डर छ जातको संकीर्णताले गाँजेको नेपाली समाजले मलाई एउटा भान्सेका रूपमा कत्तिको स्वीकार्ला ?मनिकुमारले चर्चेको यो लहरोमा ७० हाराहारी संख्यामा गाँसिएका छन् । भारतको बैंगलुरुदेखि दुबई, क्यानडा हुँदै बेलायतसम्म लहरो फैलिएको छ । विक्रम शंकर, पूर्णबहादुर सिन्च्युरी, रोशन सेन्च्युरी, सञ्जय र विजय शंकरलगायत एक दर्जन बेलायतका विभिन्न तारे होटलका सेफ छन् । सिद्धार्थ शंकर, भीम कालीकोटेलगायत दुई दर्जन दुबईमा छन् । सनमान रुचाल, घमण्डसिंह कालीकोटे, देवु खाती, गंगा खाती, डिकबहादुर शंकर, डम्बर शंकरलगायत बैंगलुरुमा छन् । मनिकुमार परिवारको भान्सा (सेफ) मा तेस्रो पुस्ता सक्रिय छ । नेपाली हिन्दु समाजले दलितले छोएको पानी बर्जित गरेको छ । तर पकाउने पेसाको पौरखबाट झापा देहातका यी दलित परिवारले ख्याति मात्रै हैन, सम्पत्ति पनि मनग्य आर्जन गरेका छन् । जसको खाना बुसदेखि ब्लेयरसम्मले चाखे दलित त्यसमाथि गरिब । घरमा दुःख थियो । अभावै अभावको चाङ थियो । सेन्टअप दिएपछि २०४२ सालमा कैलाश विश्वकर्मा मुम्बई लागे । बाहुनडाँगीका कैलाश त्यसअघि टाढा भनेको मेची तरेर नक्सलबारीसम्म मात्र पुगेका थिए । बिरानो सहरमा उनका कोही आफन्त थिएनन् । सुरुआती दिनमा एउटा क्लिनिकमा काम गर्न थाले । उनको काम प्रयोग भइसकेको सिरिन्जहरू पानीमा उमालेर पुनः निर्मलीकरण गर्ने थियो । त्यसबापत उनले थोरै पैसा पाउँथे । त्यसैले एक्लो ज्यान पाल्थे ।उनले त्यसबेलाका सुपर स्टार ऋषि कपुरसँग पनि काम गरे, पर्सनल ब्वाय भएर । कपुरसँग काम छाडेपछि उनी होटलतिर जोडिए त्यो पनि दुबईमा । सन् १९९० को अन्त्यतिर चर्चित दुबई प्लाजा होटलमा उनले काम सुरु गरे । सात महिना तालिम लिएपछि मात्रै उनले किचेनको जिम्मेवारी पाए । सन् १९९९ देखि २००२ सम्म त्यो होटलमा जिम्मेवारी सम्हालेपछि पाँचतारे होटल मेट्रो पोलिटियनमा सरुवा भयो । दुबई हिल्टनमा पनि प्रमुख सेफका रूपमा जिम्मेवारी सम्हाले । खासमा विश्वकर्माको इटालियन परिकारमा राम्रो दखल छ । दुबईको विश्वप्रसिद्ध सेराटन होटलमा उनी इटालियन डिसतर्फको मुख्य सेफ पनि भए । उनले पकाएका परिकार तत्कालीन अमेरिकी राष्ट्रपति जर्ज डब्लू बुस, नेल्सन मन्डेला र बेलायती पूर्वप्रधानमन्त्री टोनी ब्लेयरलगायतले स्वाद मानीमानी खाएको उनको दाबी छ । दुबई भ्रमणमा आएका बेला अन्तर्राष्ट्रिय व्यक्तित्वहरूले उनले बनाएको खाना खाएका थिए । सन् २०१४ देखि उनी दुबईबाटै सोझै स्कटल्यान्ड गए ।स्कटल्यान्डमा अहिले उनी केबी इटालियन किचेन सञ्चालन गरेर बसेका छन्, परिवारसहित । स्कटल्यान्डमा इटालियन परिकारका लागि मेरो रेस्टुरेन्ट लोकप्रिय छ, उनी भन्छन् ।"
खुलातर्फ प्रथम हुने दृष्टिविहीन सावित्री,"(काठमाडौं)प्रस्ट बोली । खरो स्वभाव । पढाइमा तीक्ष्ण । धादिङ थाक्रे गाउँपालिका१० पौडेलथोककी सावित्री पौडेल जन्मजात दृष्टिविहीन हुन् । तर केही समययता भने उनी अध्यापनमा खटिरहेकी छन् । ३२ वर्षीया पौडेलले शिक्षक बन्नका लागि भने जीवनमा निकै संघर्ष गर्नुपर्यो, निकै कष्ट व्यहोर्नुपर्यो । गाउँघरमा उनलाई आँखा नदेख्ने मान्छे पढ्न सक्दिनँ के गरेर खान्छे भन्ने धेरै थिए । तर परिश्रमी र लगनशील उनी शिक्षक सेवा आयोगबाट प्राथमिक तह खुल्लातर्फ नाम निकाल्न सफल भइन् । हाल उनी रसुवाको कालिका गाउँपालिका३ स्थित कटुन्जेको मनकामना प्राथमिक विद्यालयमा पढाउँछिन् । पहिलो नम्बरमा नाम निकाले पनि आफूलाई गाउँपालिकाले विद्यालय रोज्न नदिएको बताउँछिन् पौडेल । नियमले मेरिटमा अगाडि पर्नेले रोजेको विद्यालयमा पढाउन पाउनुपर्ने हो, उनी भन्छिन्, तर मैले त्यो पाइनँ । उनी शिक्षक बन्ने बाटोमा त्यसै पुगेकी भने होइनन् । गाउँमा ब्रेल लिपि बाट पढ्ने विद्यालय थिएन । एकदुई दिन विद्यालय गएँ, कहिले हिँड्दाहिँड्दै बाटोमै लड्थें, कहिले आहालमा पर्थें, उनी बाल्यकालमा पढ्नका लागि भोगेको पीडा सुनाउँछिन्, त्यो बेला गाउँको विद्यालयमा ब्रेल लिपि थिएन, सरले पढाएका कुरा सुन्थें, दिमागमा राखेर घर फर्कन्थें । यही बीचमा गाउँकै मथुरा पौडेल भेटिइन् । उनले दृष्टिविहीनले पनि पढ्न सक्छन् भनेर सावित्रीलाई हौसला दिइन् । उनको परिवारलाई पनि यो कुरा सुनाइन् । दृष्टिविहीनहरू सेतो छडीको सहारामा स्वावलम्बी भएर आफैं हिँड्डुल गरेको देखेको छु, तिम्ले पढेऊ भने केही गर्न सक्छौ भन्नुहुन्थ्यो, पौडेल मथुराले भनेका कुरा सम्झिन्छिन्, बुवाआमालाई पनि भन्नुभयो, त्यसपछि गाउँमै एक जना अंकलले ललितपुरको लगनखेलमा दृष्टिविहीन अध्ययन गर्ने विद्यालय छ भन्ने थाहा दिनुभयो । पछि विद्यालय फेला पारेर २०५५ साल वैशाख १३ गतेबाट ब्रेल लिपिमार्फत पढाइ हुने विद्यालयमा उनले पाइला टेकिन् । जुन विद्यालयको नाम हो, नमुना मछिन्द्र आवासीय माध्यमिक । पहिला स्रोत कक्षामा भर्ना भएँ, त्यहाँ भर्ना भएपछि ब्रेल सिक्न थालें, उनी भन्छिन्, एक वर्षसम्म स्रोत कक्षा पढें, त्यसपछि दुई कक्षाबाट विषयगत रूपमा पढ्न थालें । १० कक्षासम्म उनी यही विद्यालयमा पढिन् । २०६४ सालमा ७५ प्रतिशत अंक ल्याएर एसएलसी उत्तीर्ण भइन् । प्लस टु पढ्न क्यास्पियन भ्याली कलेज कुमारीपाटीमा भर्ना भइन् । २०६७ सालमा ६७ प्रतिशत अंक ल्याउँदै प्लस टु सकिन् । प्लस टुमा उनले अनिवार्य अंग्रेजी, समाजशास्त्र र पत्रकारिता लिएर पढेकी थिइन् । शिक्षकले पढाएको सुनेर ब्रेल लिपिको सहारामा नोट बनाउँथें, ब्रेलमै सबै पढें, उनले भनिन्, स्नातक पढ्न स्वप्न बाटिका एकेडेमीमा भर्ना भएँ । त्यसपछि अनिवार्य अंग्रेजी र समाजशास्त्र लिएर पढ्न थालिन् । स्नातक तहमा सरले पढाएको सुनेको भरमा उनी आफू पढ्थिन् । युट्युबमा सुनेर पनि पढ्न मिल्थ्यो, तर त्यो मेरा लागि पहुँचमा थिएन, उनी भन्छिन्, त्यो बेलासम्म म प्रविधिमा पोख्त भइसकेको थिइनँ, त्यसैले ब्रेल लिपि नै प्रयोग गरें । सरले पढाउँदा रेकर्डर बोकेर जान्थें, रेकर्ड गरेको सुनेर थप अध्ययन गर्थें । ०७१ मा स्नातक सकेपछि उनी स्नातकोत्तर पढ्न रत्नराज्य लक्ष्मी (आरआर) क्याम्पस भर्ना भइन्, तर पढाइ नियमित गर्न सकिनन् । ०७२ सालबाट स्नातक तहमा लेखा, कम्प्युटर, बाली विज्ञान, अंग्रेजी, गणितलगायत विषय लिएर पढेकालाई माध्यमिक तहको शिक्षण लाइसेन्स दिने भन्ने भयो, त्यसपछि लाइसेन्स लिएँ, उनले भनिन् । त्यसका लागि उनले ०७६ मा एकवर्षे बीएड गरिन् । ०७४ सालमा रसुवामा उनले चिनेका विद्यालय निरीक्षक दीपक माझीले सेती भूमे विद्यालय राम्चेमा राहत दरबन्दीमा शिक्षकका लागि आवेदन खुला गरिएको सूचना दिए । प्रतिस्पर्धामा उत्तीर्ण उनले ०७४ माघ १५ बाट राहत शिक्षकका रूपमा पढाउन सुरु गरिन् । ०८० चैत २५ गतेसम्म त्यहाँ पढाइन् । म विद्यालय भनेपछि मरिमेट्ने मान्छे हो, उनले भनिन्, त्यसैले अन्य शिक्षकले भन्दा धेरै कक्षा लिन्थें । बाध्यताले नभई रहरले हो । राहत शिक्षकका रूपमा पढाउने क्रममै उनी शिक्षक सेवा आयोगको परीक्षामा जुट्न थालिनँ । अनलाइन कक्षाहरू लिइन् । शिक्षाबारे पढाउने युट्युब च्यानलमा आएका कुरा पनि सुन्न थालिन् । आँखा देख्नेहरूले सहजै मिहिनेत गर्न सक्नुहुन्थ्यो । उहाँहरूको तुलनामा मैले दोब्बर बढी मिहिनेत गर्नु पर्थ्यो । त्यसैले नसुती नसुती पनि पढें, उनी भन्छिन्, ०८० जेठ १९ मा भएको पहिलो पत्रको नतिजा असार १ मा आयो, त्यसमा पास भएँ ।त्यसपछि दोस्रो परीक्षा हेटौंडामा हुने भयो । उनले रसुवाकै लागि भनेर आयोगको फर्म भरेकी थिइन् । प्रतिस्पर्धाको परीक्षा हो, प्राविमै पनि नाम निस्कन्छनिस्कँदैन भन्ने थियो, उनी भन्छिन्, जसले गर्दा यहीबीचमा मावि तहको शिक्षकका लागि आह्वान गरिएको फारम भरिन् । तर उनका लागि आफ्नै समस्या पनि थियो । परीक्षामा कसले लेख्देला भन्ने । कसरी लेखिदेला, लेख्दिन्छु भन्ने मान्छे आउलानआउला भन्ने पनि चिन्ता थियो, उनी भन्छिन्, अन्ततः हेटौंडाकै आयुस्मा भण्डारीको सहयोगमा प्रावि तहमा नाम निकाल्न सफल भएँ । ०८० असोज १३ गते परीक्षा दिएकी थिइन् उनले । परीक्षामा सोधिएका प्रश्नको उत्तर उनले भन्दै गइन्, आयुस्माले कपीमा लेख्दै । धेरै साथीहरूले माध्यमिक तहको परीक्षा देऊ, तिमी सक्छौ भन्थे, तर म प्राविबाटै सुरु गर्छु भन्नेमा थिएँ, उनले भनिन्, रसुवाबाट दिन्छु, पास भएँ भने विद्यालय रोज्न सजिलो हुन्छ भनेर यहींबाट फारम भरें । उनलाई फारम भर्न भने धादिङकी सीता राउतले सहयोग गरेकी थिइन् । शिक्षा सेवा आयोगका लागि ०७९ देखि उनले तयारी थालेकी थिइन् । मैले आटर््स पढें, फेरि एकवर्षे बीएड मात्र गरें, उनले भनिन्, फागुन २१ मा अन्तर्वार्ता भयो, जिल्लाभरबाट प्रावि तहमा पहिलो पेपरमा ५५ जनाले नाम निकालेका थिए । पछि दोस्रो परीक्षामा २५ जनाको मात्र नाम निस्कियो । अन्तर्वार्ताका क्रममा उनलाई सोधिएको थियो नेपाल सरकारलाई तपाईंको सुझाव के छ ? उनले जवाफ दिएकी थिइन्, दलित र मुस्लिम महिलालाई क्रमशः ३ र २ प्रतिशत कोटा भएझैं दृष्टिविहीनका लागि पनि कोटा छुट्टै हुनुपर्छ । पौडेल परीक्षामा पास भएको खबर भने फारम भर्न सहयोग गर्ने सीताले सुनाएकी थिइन् । उनले फोन गरेर एक नम्बरमा नाम निस्किएको छ भन्दा सुरुमा पत्याइनन् उनले । एक नम्बरमा नाम निस्कयो, अब छानेको विद्यालयमा पढाउने हो, उनी सीतासँगको कुराकानी सम्झिन्छिन् । कुराकानीकै क्रममा सीताले भनेकी थिइन्, एक त तपाईं अपांग अनि महिला । जहाँ रोज्यो त्यहीं पाउनुहुन्छ । उनले कालिका हिमालय माध्यमिक विद्यालय रोजिन् । तर कोटा नभएको भन्दै रोजेको ठाउँ पाइनन् । शिक्षा विकास तथा समन्वय इकाईले कालिका गाउँपालिका पठायो । कालिका गाउँपालिकाले पहिलेकै विद्यालयमा पढाउन भन्यो । वडाध्यक्ष, अभिभावक, विद्यार्थीले रुचाएका छन् भन्दै कालिका गाउँपालिकाले आफ्नो मान्छे राख्ने गरी उतै बस्न भनेको उनको आरोप छ । आफ्नाआफ्ना मान्छे राख्न कोटा राखिन्छ, म उनीहरूको मान्छे परिनँ । म अपांगलाई वडा २ र ५ ले राख्न नमानेको कुरा सुनें, उनी भन्छिन्, गाउँपालिकाले राम्चेमै बस्न भनेपछि म शिक्षा मन्त्रालय धाएँ, शिक्षामन्त्री सुमना श्रेष्ठले तपाईंको पक्षमा कार्यविधि बन्छ । भोलि फेरि तपाईंको जागिरमाथि प्रश्नचिह्न आउन सक्छ, त्यसैले यस्तो नगर्नू, गएर नियुक्ति बुझेर काम गर्नू भनेपछि फर्किएँ । ०८१ वैशाख ८ गते निम्न माध्यमिक विद्यालय तहको परीक्षा थियो । तर उनले तयारी गर्न पाइनन् । मेरो हकअधिकार पाउनुपर्छ भनेर लागें । आँखा नदेख्ने भएकै कारण मलाई विद्यालयहरूले राख्दैनन् भने छोड्नेवाला छैन, उनी भन्छिन्, कालिका गाउँपालिका२ का वडाध्यक्ष उमेश न्यौपानेलाई पीडा सुनाउँदै डाकै छाडेर रोएँ । मैले एक नम्बरमा नाम निकालेको हो, ममाथि किन अन्याय गरियो भन्दा पनि मेरो आवाज सुनिएन । गत वर्षको एसईई परीक्षाको नतिजाअनुसार आफूले पढाएका विद्यार्थीले सबैभन्दा बढी ए ल्याएका उनको दाबी छ । मेरिट लिस्टका आधारमा विद्यालय छान्न नपाउने यो कस्तो अन्याय हो ? उनी भन्छिन्, पालिका अध्यक्षले उल्टै तपाईंको पालिका होइन, मेरो पालिका हो भन्दै मैले जे भन्छु, त्यो हुनुपर्छ भन्नुभयो । शिक्षामन्त्री श्रेष्ठको भनाइपछि उनी मनकामना प्रावि जाने निधो गरिन् । विद्यालय पुगिन् । प्रधानाध्यापक शिशिर न्यौपानेबाट भने निकै सहयोग पाएको उनको भनाइ छ । दृष्टिविहीनलाई दया देखाउनेभन्दा पनि अवसर दिए जस्तोसुकै काम गर्न सक्ने उनको भनाइ छ । राम्चेमा कक्षा १० सम्म गणित र विज्ञानबाहेक सबै विषय पढाउँथिन् उनले । अहिले भने कक्षा ३ सम्म पढाउँछिन् । ७ वर्षसम्म काम गरिसकेकाले पनि उनी अर्को विद्यालयमा जान चाहन्थिन् । ममा के खोट छ, मलाई भन्नुपर्यो, म सुधार्छु, उनी भन्छिन्, होइन भने मेरो आँखा नदेख्ने कुरालाई कमजोरी ठानिन्छ भने त्यो सरासर गलत छ । अहिले पढाइरहेको विद्यालय कालिका गाउँपालिकाभित्रै पर्ने भएकाले त्यहाँको दरबन्दी कालिका हिमालयमा सारिदिन उनको माग छ । पछिल्लो समय शिक्षामा पनि राजनीति भएको देख्दा भने मन साह्रै दुख्ने बताउँछिन् पौडेल । हाल भने उनी निमावि तहको परीक्षामा पनि व्यस्त छिन् । पहिलो पेपरको परीक्षा पास गरिसकें, दोस्रो पेपरको परीक्षा भदौ ८ गते छ, उनले भनिन् । सेतो छडीको सहारामा हिँड्डुल गर्ने उनले अध्यापनका क्रममा ७ वर्षसम्म एक्लै संघर्ष गरिन् । पछिल्लो समय भने विनिता तामाङ साथमा छिन् । ०७२ सालको भूकम्पमा आमा गुमाएकी विनिताले उनलाई सघाउँछिन् पनि । विनिता कालिका हिमालयमा कक्षा १० मा पढ्छिन् । पौडेलको घरमा बुवाआमा, दाइ, भाइ, दिदी र बैनी छन् । बैनी लक्ष्मी नुवाकोटमा एचए छिन् । बुवाआमा कृषी पेसामा आबद्ध छन् । तर उनको शिक्षकमा नाम निस्किएपछि भने परिवारका सबै दंग छन् ।"
सुमो पार्कले हडपेको त्रिविको जग्गा ४ वर्षपछि फिर्ता,"(काठमाडौं) त्रिभुवन विश्वविद्यालयको बल्खुस्थित जग्गा अनधिकृत रूपमा कब्जामा लिएर ४ वर्षदेखि टाटा सुमो पार्किङ सञ्चालन गर्ने स्थानीय व्यापारीको समूहले आइतबार उक्त जग्गा फिर्ता गरेको छ । त्रिवि रजिस्ट्रार कार्यालयका अनुसार जग्गा कब्जामा लिएको समूहले जग्गा फिर्ता गरेको जानकारी दिएको हो । जग्गा फिर्ता गरेको जानकारी आएको छ, सुमो पार्क गर्ने गरिएको त्रिविको जग्गामा उनीहरूले पार्किङ निषेधको बोर्ड टाँसेर छाडेका छन्, रजिस्ट्रार कार्यालय सामान्य प्रशासन महाशाखाका प्रमुख राजुकुमार श्रेष्ठले कान्तिपुरसँग भने, भोलि (सोमबार) नै उक्त जग्गामा पर्खाल लगाएर विश्वविद्यालयको अधीनमा ल्याउँछौं । यसअघि पटकपटक ताकेता गर्दा पनि स्थानीय कांग्रेस नेता मोहनबहादुर बस्नेत समूहले कब्जामा लिएको ३ रोपनी जग्गा फिर्ता गर्न अटेर गरेको थियो ।त्रिवि शिक्षण अस्पताल महाराजगन्जको सेवा विस्तार गर्न बल्खुमा अतिविशिष्ट सेवा अस्पताल बनाउने प्रस्तावित जग्गालाई बस्नेत समूहले २०७७ भदौदेखि कब्जामा लिएको थियो । जसका कारण अस्पतालका लागि पर्खाल लगाउनेलगायत निर्माणका काममा अवरोध पुगेको भन्दै कर्मचारीले गुनासो गरेका थिए । जिल्ला र उच्च अदालतको आदेशपछि पनि जग्गा खाली गराउन प्रहरीले नै असहयोग गरेको आरोप लागिरहेका बेला सरकारले छानबिन समिति गठन गरेलगत्तै अतिक्रमित जग्गा फिर्ता गरिएको हो । गत बिहीबार सरकारले पूर्वसचिव शारदाप्रसाद त्रितालको संयोजकत्वमा त्रिविको जग्गाजमिन खोजबिन र अतिक्रमणबारे छानबिन गर्न ५ सदस्यीय समिति गठन गरेको थियो । समितिलाई ३ महिनाभित्र विश्वविद्यालयको काठमाडौं उपत्यकाभित्र रहेको जग्गाको खोजबिन गर्न र अतिक्रमित जग्गाको विषयमा कारबाहीका लागि सिफारिस गर्नसमेत कार्यादेश तोकिएको हो । जग्गा फिर्ता गरे पनि उक्त समूहले भाडाबापतको १ करोड २६ लाख रुपैयाँभन्दा बढी रकम भुक्तानी गर्न बाँकी रहेको श्रेष्ठले बताए । भाडा तिर्न अटेरी गरेको छ, कानुनी प्रक्रियाबाट असुल गर्छौं, उनले भने ।अस्पतालका लागि छुट्याइएको जग्गा त्यसअघि त्रिभुवन विश्वविद्यालय प्राध्यापक संघले भोगचलन गर्दै आएको थियो । संघको कार्यालय सञ्चालन गर्न त्रिविले भोगचलन गर्न दिएको जग्गामा कार्यालय, पुस्तकालय वा अन्य कुनै अनुसन्धान केन्द्र बनाउनुको सट्टा प्राध्यापक संघले पार्किङ बनाउन भाडामा लगाएको हो । संघका अध्यक्ष प्राध्यापक बसन्त ढकालले २०७७ भदौमा विश्वविद्यालयको जग्गा अनधिकृत रूपमा मासिक २ लाख १० हजार रुपैयाँ भाडादरमा बस्नेत समूहलाई दिएका थिए । मोहनले भतिजी प्रशंसा (मनोजकी छोरी) को नामबाट सम्झौता गरेर जग्गा हत्याएका थिए ।प्राध्यापक संघलाई कार्यालय चलाउन दिएको जग्गा व्यापारिक समूहलाई भाडामा दिएको भन्दै आलोचना भएपछि त्रिवि कार्यकारी परिषद्ले सम्झौता रद्द गर्न निर्देशन पनि दिएको थियो । २०७७ पुस २९ मा संघले सम्झौता रद्द गरेको थियो । त्यसअघिसम्मको भाडाबापत बस्नेतले संघलाई १४ लाख बुझाए पनि त्यसपछि भाडा दिएका छैनन् । तर, आइतबारसम्म पार्किङ चलाइरहेका थिए । बल्खुहेटौंडा रुटमा चल्ने सुमो गाडीको रात्रि र दिवाकालीन पार्किङ गरेर बस्नेत समूहले दैनिक शुल्क उठाउँदै आएको थियो । विश्वविद्यालयको जग्गा हडपेर पार्किङ सञ्चालन गरेर रकम असुले पनि त्यसबापत त्रिविलाई भने कुनै पनि रकम प्राप्त नभएको रजिस्ट्रार कार्यालय लेखा शाखाले जनाएको छ ।कार्यकारी परिषद्को निर्णयका आधारमा प्राध्यापक संघले जग्गा भाडा सम्झौता रद्द गरेपछि बस्नेत पक्ष अदालत गएको थियो । जिल्ला अदालतले सम्झौता रद्द गर्दै जग्गा खाली गराउन आदेश दिएको थियो । जिल्लाको आदेशविरुद्ध बस्नेत समूह उच्च अदालत गएको थियो तर उच्चले पनि ०७९ कात्तिक २३ मा जिल्लाकै आदेश सदर हुने फैसला सुनाएको थियो । दुवै अदालतले त्रिविको स्वामित्वमा रहेको जग्गा प्राध्यापक संघले भाडामा दिन नमिल्ने ठहर गरेको हो । उक्त फैसलापछि पनि त्रिवि प्राध्यापक संघ, नेपाल प्राध्यापक संघ र त्रिवि कर्मचारी संघले विश्वविद्यालयको १८ रोपनीभन्दा बढी जग्गा भाडामा लगाउँदै रकम असुल्दै आएका छन् ।रजिस्ट्रार कार्यालयले सुमो पार्किङ स्थल बनाइएको जग्गा फिर्ता गराइदिन गत मंसिर ५ मा जिल्ला प्रशासन कार्यालय काठमाडौंमा निवेदन दिएको थियो । प्रशासनले मंसिर ७ मा काठमाडौं प्रहरीलाई जग्गा खाली गराउन निर्देशन दिएको थियो । काठमाडौं प्रहरी परिसरले निर्देशन कार्यान्वयन गर्न प्रहरी वृत्त कालीमाटीलाई भनेको थियो । तर कालीमाटी प्रहरीको असहयोगका कारण जग्गा फिर्ता लिन ढिलाइ भएको त्रिविका कर्मचारीले गुनासो गरे । हामी जग्गा खाली गर्न जाँदा मान्छे लगाएर लखेटिन्थ्यो । प्रहरीले सहयोग गर्दैन थियो, श्रेष्ठले भने, सरकारले नै जग्गा खोजबिन र कारबाहीका लागि समिति बनाएपछि जग्गा फिर्ता गर्ने घोषणा भएको छ । शिक्षण संस्थाको जग्गामा पार्किङ स्थल सञ्चालन गर्दा सँगै रहेको जनप्रशासन क्याम्पसमा समेत असर पुग्दै आएको थियो ।उक्त जग्गामा त्रिवि शिक्षण अस्पतालको विस्तारित सेवा सञ्चालन गर्न ५ करोड लागतमा कम्पाउन्ड पर्खाल बनाउने लगायतको काम भइरहेको छ । कीर्तिपुर र नैकापमा गरी त्रिविको १ हजारभन्दा बढी रोपनी जग्गा विभिन्न व्यक्ति, समूह र संस्थाले हडपेर भोगचलन गर्दै आएको तथ्यांक छ ।"
गृहमन्त्रीको असंसदीय अभिव्यक्ति रेकर्डबाट हटाउन माग,"(काठमाडौं)प्रमुख प्रतिपक्ष कांग्रेसले उपप्रधान एवं गृहमन्त्री रवि लामिछानेले संसद्मा बोलेका असंसदीय शब्द रेकर्डबाट हटाउन माग गरेको छ । गृहमन्त्री लामिछानेले संसद्मा देशका सूचना बेच्ने व्यक्ति रहेको भन्ने शब्द कि संसद्को रेकर्डबाट हटाउनुपर्ने नभए प्रधानमन्त्री पुष्पकमल दाहालले जवाफ दिएर ती शब्दको स्वामित्व लिनुपर्ने माग कांग्रेस महामन्त्री गगन थापाले राखेका हुन् । प्रतिनिधिसभा बैठकमा आइतबार महामन्त्री थापाले संसद्मा बोलिएका लामिछानेका शब्दप्रति कांग्रेसको गम्भीर ध्यानाकर्षण भएको बताए । जेठ ६ मा गृहमन्त्री लामिछानेले प्रतिनिधिसभालाई सम्बोधन गर्ने क्रममा विदेशीलाई नेपालका सूचना बेच्ने व्यक्ति संसद्भित्र रहेको र तिनलाई सदनबाट निकाल्नुपर्ने अभिव्यक्ति थिएका थिए । दुईतीनवटा नागरिकता बोक्नेलाई मात्रै होइन, नागरिकता एउटै बोक्ने, देशकै बोक्ने तर देशका गोप्य सूचना विदेशीलाई बेच्ने एजेन्ट र एसेटहरूलाई पनि बाहिर पठाऊँ, संसद्बाट हटाऊँ, लामिछानेले भनेका थिए, त्यो जतिसुकै शक्तिशाली होस्, त्यो देशको मन्त्री होस् या पार्टीको महामन्त्री नै किन नहोस् । कांग्रेसले यस आरोपलाई गम्भीर रूपमा लिएको थापाले स्पष्ट पारे । गृहमन्त्रीले त्यो भाषण तयार गर्ने बेलामा सुन्ने साथीहरूले माननीयज्यू तपाईं टेलिभिजनको प्रस्तोता होइन, अब गएर ठ्याक ठ्याक भनेर मात्रै हुन्न, अब त त्यहाँ गएर बोलिसकेपछि जिम्मा लिनुपर्छ, भोलि गएर जवाफ दिनुपर्छ र गृहमन्त्री जसले जिम्मा पाएको छ, उसले त सदनमा सूचना बेच्ने मान्छे छ भने त्यो त देशद्रोही हो, त्यसलाई त सदनबाट निकाल्ने मात्रै होइन, त्यसलाई गिरफ्तार गर्नुपर्छ, देशद्रोहको मुद्दा लगाउनुपर्छ, थुन्नुपर्छ भनेर सिकाउने मान्छे पनि भएनछन्, थापाले भने, तर गृहमन्त्री बरालिनुभयो भनेर हामी बरालिनुहुन्न । हामीले त हिसाबकिताब लिनैपर्छ । यो हिसाबकिताब गृहमन्त्रीसँग लिएर पनि धेरै ठूलो अर्थ भएन । हिसाबकिताब त अब प्रधानमन्त्रीसँग लिने हो । रातो पासपोर्टको विषय पनि लामिछानेले रोस्ट्रममा अभिव्यक्ति दिने बेला उल्लेख गरेका थिए । उक्त विषयमा कांग्रेस उपसभापति तथा सांसद धनराज गुरुङले सभामुख देवराज घिमिरेलाई पत्र लेखेका छन् । सभामुखले उक्त पत्रमा कुनै कारबाही गरेको सार्वजनिक भएको छैन । गुरुङले उपप्रधानमन्त्री लामिछानेको अभिव्यक्ति संसद्को रेकर्डबाट हटाउन सभामुखसँग माग गरेर पत्र लेखेका हुन् । उक्त प्रसंग उल्लेख गर्दै महामन्त्री थापाले भने, जुन कुरा यहाँ भनियो, जुन कुरा सुनियो, त्यसको कि प्रधानमन्त्रीले अन (स्वामित्व लिनुस्) गर्नॅस्, तपाईंसँगै हिसाबकिताब गरौंला । होइन भने प्रधानमन्त्री आउनुस् र भन्नुस् म यसलाई रेकर्डबाट हटाउँछु भनेर । होइन भनेदेखि प्रधानमन्त्रीसँग हिसाबकिताब त लिइन्छ, यही सदनमा लिइन्छ ।सरकारका प्रधानमन्त्री र मन्त्रीहरूलाई सांसदले प्रश्न गर्दा यसरी आरोप लगाउँदै जाने हो भने सदनको मर्यादा के हुन्छ भन्नेतर्फ ख्याल गर्न थापाले सभामुख घिमिरेको पनि ध्यानाकर्षण गराएका छन् । प्रश्न सोध्ने सांसदमाथि प्रधानमन्त्री र मन्त्रीहरूलाई उपप्रधान तथा गृहमन्त्री लामिछानेले जस्तो आक्षेप लगाउँदै जाने हो भने संसद्को गरिमा कहाँ पुग्छ ?, उनले भने । निरंकुश राजतन्त्रका विरुद्ध नारा लगाउँदा राजद्रोहको मुद्दा लागेको, तत्कालीन अख्तियार प्रमुख र प्रधानन्यायाधीशका गलत प्रवृत्तिविरुद्ध आवाज उठाउँदा पनि मुद्दा र यस्तै आरोप लाग्ने गरेको थापाले स्मरण गरेका थिए । सत्तासँग लड्दा घाउ कसरी लाग्छ भन्ने कुराको राम्रो अनुभव गरेर आएको छु । हजारौं मानिसले नारा लगाउँदै गर्दा एक्लै राजद्रोहको मुद्दा खेपेर आएको हुँ । अख्तियारको शक्तिशाली प्रमुखदेखि प्रधानन्यायाधीशसँगसम्म लडेर आएको हुँ, उनले भने, शक्तिशाली नेपाल कम्युनिस्ट पार्टीको सरकारसँग लडेर आएको हुँ । त्यसबेलामा एक्लै घाउ पनि खाएर आएको हुँ । आच्छ्युँ खायो, बाच्छ्युँ खायो, झुसे बारुलो भन्ने उखान भन्न सुहाउँदो नहोला । तर यो सदनको गरिमासँग जोडिएको विषय पनि छ । सभामुखको ध्यानाकृष्ट हुने विषय पनि छ । बाहिर एउटा चटकेले जस्तो बोल्न पाइयो होला, तैपनि सांसद त्यसरी नबोले हुन्थ्यो भन्ने हो । तर, सदन चटक देखाउने ठाउँ होइन ।संसद्को छलफलका क्रममा बोलिएका असंसदीय शब्द संसद्को रेकर्डबाट हटाउने अभ्यास छ । गत वर्ष माओवादीका सांसद लेखनाथ दाहालले पशुपतिनाथको जलहरीमा अनियमितता भएको प्रसंग उठाउँदा त्यसलाई संसद्को रेकर्डबाट हटाउन निर्देशन दिइएको थियो । एमाले अध्यक्ष एवं तत्कालीन प्रमुख प्रतिपक्षी दलका नेता केपी शर्मा ओलीलाई जोडेर सांसद दाहालले महालेखा परीक्षकको प्रतिवेदन उल्लेख गर्दै अभिव्यक्ति दिएका थिए । एमालेले उक्त अभिव्यक्ति रेकर्डबाट नहटाएसम्म संसद् चल्न नदिने भन्ने अडान लिएपछि २०८० जेठ १३ मा प्रधानमन्त्रीले संसद्लाई सम्बोधन गरे र सभामुखले उक्त अभिव्यक्ति रेकर्डबाट हटाउन निर्देशन दिएका थिए । संसद्मा बोल्ने क्रममा संसदीय मर्यादाविपरीत हुने, संसदीय मर्यादामा आँच पुग्ने, अन्य सदस्यलाई होच्याउने, दोहोरो र नीच अर्थ दिने तथा सामाजिक रूपमा अस्वीकार्य शब्द संसद्को रेकर्डबाट हटाउने अभ्यास छ ।"
'ट्राफिक स्वयंसेवक' नबनाउन सर्वोच्चको अन्तरिम आदेश,"काठमाडौं (कास) सर्वोच्च अदालतले ट्राफिक नियम उल्लंघन गरेका सवारी चालकलाई ट्राफिक स्वयंसेवकका रूपमा सडकमा खटाउने उपप्रधान तथा गृहमन्त्री रवि लामिछानेको आदेशलाई कार्यान्वयन नगर्न अन्तरिम आदेश दिएको छ । सर्वोच्चका न्यायाधीश तिलप्रसाद श्रेष्ठको इजलासले ट्राफिक स्वयंसेवी बनाउने मन्त्रीस्तरीय निर्णय कार्यान्वयन नगर्न अन्तरिम आदेश दिएको सूचना अधिकारी गोविन्द घिमिरेले बताए ।काठमाडौं उपत्यका ट्राफिक प्रहरी कार्यालयले नियम उल्लंघन गर्नेलाई गत बुधबारदेखि कारबाहीका क्रममा ट्राफिक स्वयंसेवक बनाएर एक घण्टा सडकमै खटाउन थालेको हो । गृहमन्त्री लामिछानेले मंगलबार सामाजिक सञ्जालमा महिला ट्राफिक महिनावारीका बेला ४ दिन खट्न नपर्ने र उनीहरूको स्थानमा मापसेलगायत ट्राफिक नियम उल्लंघनको कारबाहीमा परेकालाई स्वयंसेवकका रूपमा खटाइने घोषणा गरेका थिए ।बझाङका २२ वर्षीय कृष्ण विक, स्याङ्जा हरिनासका २२ वर्षीय आकाश भट्ट, रसुवा कालिकाका २३ वर्षीय रवीन्द्र पौडेल, भक्तपुर चाँगुनारायणका २२ वर्षीय प्रमेश पौडेल, ललितपुर गोदावरीका २२ वर्षीय उज्ज्वल माली, पर्साका २१ वर्षीय इमामुल हक र चितवन पटिहानीका ४९ वर्षीय राजु परियारले प्रहरीको उक्त कार्यले नागरिकको सम्मानपूर्वक बाँच्न पाउने हक, हिँडडुल गर्न पाउने हक हनन भएको भन्दै शुक्रबार सर्वोच्चमा रिट दायर गरेका थिए ।कानुनी राज्यमा कानुनअनुकूल मात्र सजाय वा दण्ड जरिवाना गर्ने गर्नुपर्दछ । कानुन प्रतिकूल कुनै दण्ड सजाय सम्मानित अदालतबाट समेत गर्न नमिल्ने अवस्थामा कानुनभन्दा प्रहरी प्रशासनमाथि रहेको महसुस हुने गरी ट्राफिक प्रहरीबाट भए गरेका विभिन्न ट्राफिक नियम उल्लंघन गर्ने व्यक्तिलाई बलजफ्ती काममा लगाउने कार्य हामी निवेदकहरूले देखेभोगेको हुँदा कानुन प्रतिकूलको वा कानुनको उल्लंघन गरी प्रहरी प्रशासनबाट भए गरेको कार्य तत्काल रोकी पाउन कानुनमा अन्य वैकल्पिक व्यवस्था नभएको हुँदा प्रस्तुत निवेदन पत्र लिई उपस्थित भएका छौं, रिटमा भनिएको थियो ।रिट निवेदनमा प्रहरी प्रशासनले लागू गरेको गृहमन्त्रीको नयाँ आदेशले कानुनी राज्यको उपहास भएको र सो कार्य प्राकृतिक न्यायको सिद्धान्तविपरीत र संविधानले अवलम्बन गरेका सिद्धान्त एवं मौलिक हकको हनन भएको पनि उल्लेख गरिएको थियो ।"
छिपछिपे सहकारीमा रकम अपचलन,"(पूर्वी नवलपरासी)कावासोतीमा रहेको छिपछिपे सहकारी संस्थाको १६ करोड ५८ लाख रुपैयाँ हिनामिना गरेको अभियोगमा राप्रपाकी सांसद गीता बस्नेतसहित ३५ जनाविरुद्ध जिल्ला अदालतमा मुद्दा दर्ता भएको छ । सर्वसाधारणको बचत रकम अपचलन गर्ने सञ्चालक समितिका हालका अध्यक्ष गोपी शर्मा, व्यवस्थापक योगेन्द्र पाण्डे, पूर्वसचिव नगेन्द्रबहादुर रिमाल, सांसद बस्नेतसहित ३५ जनालाई विपक्षी बनाएर सरकारी वकिल कार्यालयले आइतबार जिल्ला अदालतमा मुद्दा दर्ता गरेको हो । जिल्ला न्यायाधिवक्ता हरि घिमिरेका अनुसार सहकारीको रकम हिनामिना र ठगी शीर्षकमा उनीहरूविरुद्ध मुद्दा दर्ता भएको हो । जसमा उनीहरूबाट हिनामिना भएको १६ करोड ५८ लाख ९२ हजार २ सय ६१ रुपैयाँ असुलउपर, त्यसको हर्जाना र कैद सजाय माग गरिएको छ । छिपछिपे सहकारीमा अघिल्लो कार्यकाल सचिव रहेका सांसद बस्नेतका ज्वाइँ नगेन्द्र रिमालले बिनाधितो ९६ लाख रुपैयाँ बर्दियाको गुलरियामा रहेको कृष्णसार रिसोर्टमा लगानी गरेका थिए । रिसोर्टकी अध्यक्ष सांसद बस्नेत भएका कारण उनीविरुद्ध पनि सहकारीको रकम हिनामिना र ठगी अपराधमा मुद्दा दर्ता भएको हो । सहकारीका सेयर सदस्य र नियमित बचतकर्ताबाहेक अन्यलाई ऋण दिन नपाइने सहकारी ऐनमा व्यवस्था छ । तर सेयर सदस्य नै नरहेको कृष्णसार रिसोर्टमा सोझै ९६ लाख रुपैयाँ लगानीका लागि लगिएको थियो । हिनामिना र कसुर गरेको आधारमा रकम असुल र हर्जानासहित कैदको माग गरेको न्यायाधिवक्ता घिमिरेले बताए । उनीहरूमध्ये १० जना प्रहरी नियन्त्रणमा छन् । सांसद बस्नेतसहित अन्य २५ जना फरार छन् । जिल्ला अदालतले विपक्षी बनाएर फरार रहेका सबै २५ जनाविरुद्ध पक्राउ पुर्जी जारी गरेर अनुसन्धान सुरु गर्ने भएको छ । जिल्ला अदालतका सूचना अधिकारी सरिता अर्यालका अनुसार हाल प्रहरी नियन्त्रणमा रहेका १० जनाको सोमबारबाट बयान सुरु हुनेछ भने फरार २५ जनाको घरमा सूचना पठाएर जानकारी गराइने भएको छ । सहकारीमा ७ वर्षसम्म अध्यक्ष र व्यवस्थापक रहेका योगेन्द्र पाण्डेको योजनामा रकम हिनामिना भएको प्रहरी अनुसन्धानले देखाएको छ । बर्दिया निवासी पाण्डेले आफूनिकटका व्यक्तिलाई सञ्चालक समिति, ऋण समिति र कर्मचारी नियुक्त गरेर बिनाधितो ४ करोडभन्दा बढी लगानी गरेको अनुसन्धानका क्रममा भेटिएको हो । हाल व्यवस्थापक रहेका पाण्डेले सहकारीमा सेयर सदस्य र बचतकर्तासमेत नरहेका १ सय ४० जनालाई बिनाधितो ऋण लगानी गरेर सहकारी डुबाउन भूमिका खेलेको प्रतिवेदनमा औंल्याइएको छ । गण्डकी प्रदेश सहकारी रजिस्ट्रारको कार्यालयका वित्तीय विश्लेषक निर्मल गौतमले आर्थिक अनियमितताका आधारमा प्रहरीले अनुसन्धान गरेको हो । प्रहरीले झन्डै ३ महिना लगाएर अनुसन्धान गरेको जनाएको छ । हरेक वर्ष सहकारीको आर्थिक गतिविधि र हिसाबको लेखापरीक्षण गर्ने लेखापरीक्षक हिमानसिंह केसी एन्ड एसोसिएटलाई समेत विपक्षी बनाइएको छ ।यो सहकारीको नियमनकारी निकाय गण्डकी प्रदेश रजिस्ट्रारको कार्यालयलाई भने विपक्षी बनाइएको छैन । छिपछिपे सहकारीको नियमनकारी निकाय प्रदेश सहकारी रजिस्ट्रारको कार्यालय हो । बेलैमा नियमन गरिरहेको भए यति धेरै रकम हिनामिना हुन पाउँदैनथ्यो भन्ने बचतकर्ताको भनाइ छ । प्रदेश सहकारी रजिस्ट्रारको कार्यालयले हिसाब हेरिदिएको भए यति धेरै अनियमितता हुँदैनथ्यो भन्ने तर्क सही छ । तर जिम्मेवारी बहन नगर्ने सरकारी निकायलाई विपक्षी बनाउने ऐन नेपालमा छैन । त्यसैले लेखापरीक्षकलाई विपक्षी बनाइएको छ, जिल्ला न्यायाधिवक्ता घिमिरेले भने । यस सहकारीमा २३ सय ९४ जना सेयर सदस्य र बचतकर्ता रहेका छन् । अधिकांश ज्यालादारी मजदुर, कृषक र साना व्यवसायी हुन् ।रिमाल र पाण्डेले चितवनमा रहेको सनराइज सहकारी र बर्दियाको नमस्ते सहकारीको पनि बचत हिनामिना गरेको अनुसन्धानका क्रममा खुलेको छ । रिमाल छिपछिपे सहकारीमा सञ्चालक समिति सचिव रहँदा सनराइज सहकारीमा अध्यक्ष थिए भने पाण्डे सनराइजको सचिव थिए ।"
कान्तिपुर सहकारीका सीबीविरुद्ध ९५२ बचतकर्ताको जाहेरी,"काठमाडौं (कास) कान्तिपुर बचत तथा सहकारीका पूर्वअध्यक्ष सीबी लामा भनिने चन्द्रबहादुर तामाङविरुद्ध एक हजार बचतकर्ताको रकम ठगी गरेको भन्दै जाहेरी परेको छ । प्रहरीका अनुसार सीबीविरुद्ध १ अर्ब ५१ करोड ८५ लाख ५२ हजार हिनामिना गरेको आरोपमा ९ सय ५२ जनाले उजुरी दिएका हुन् । सहकारीमा राखेको बचत फिर्ता नपाएपछि एक हजारभन्दा बढी बचतकर्ताले उनलाई पक्राउ गरी कारबाहीको दायरामा ल्याउन र हिनामिना भएको बचत फिर्ताको माग गर्दै प्रहरी गुहारेका थिए । त्यसपछि काठमाडौं प्रहरी वृत्त नयाँ बानेश्वरले सीबी संलग्न कान्तिपुर सहकारीको फाइल खोलेको थियो । काठमाडौं उपत्यका प्रहरी कार्यालयबाट खटिएको टोलीले उनलाई शुक्रबार चितवनको नेपालभारत सीमा क्षेत्रबाट पक्राउ गरी काठमाडौं ल्याएको थियो । २०५५ देखि २०७६ पुस २४ सम्म कान्तिपुर सहकारीको अध्यक्ष रहेका सीबीले नेतृत्वमा रहेकै बेला सहकारीको रकम अपचलन गरेका तथ्यहरू भेटिएको र त्यसकै आधारमा अनुसन्धान अघि बढाइएको काठमाडौं उपत्यका अपराध अनुसन्धान कार्यालयका एसएसपी सानुराम भट्टराईले बताए । जिल्ला अदालत काठमाडौंले सीबीविरुद्ध २०८० फागुन २० मा पक्राउ पुर्जी जारी गरेको थियो । त्यसपछि बानेश्वर वृत्तले उपत्यका अपराध अनुसन्धान कार्यालयको सहयोगमा खोजी थालेको हो । काभ्रेको तेमाल५, नारायणस्थान स्थायी ठेगाना भएका सीबी काभ्रे कांग्रेसका पूर्वकोषाध्यक्ष तथा २०७४ को प्रदेशसभा निर्वाचनमा काभ्रे१ (क) बाट उम्मेदवार थिए । उनी हाल कांग्रेस महासमिति सदस्य पनि हुन् । २०४९ सालमा विज्ञापन एजेन्सीमा कार्यरत उनी २०५२ भदौमा तत्कालीन स्थानीय विकास मन्त्रालयअन्तर्गत प्राविधिक सहायक (ओभरसियर) का रूपमा ८ महिना काम गरेर थिए । त्यसपछि कान्तिपुर सहकारीमा आबद्ध रही २१ वर्षसम्म अध्यक्ष रहे । त्यसको ४ वर्षपछि २०५९ मा तीनकुनेमा कान्तिपुर एकेडेमी अफ हेल्थ साइन्सका रूपमा कान्तिपुर अस्पताल सञ्चालनमा आएको थियो । सहकारीको रकम अस्पतालमा लगेर दुरुपयोग गरेकामा पनि प्रहरीले अनुसन्धान अघि बढाएको छ । उनी पशुपति सहकारीका पनि अध्यक्ष थिए । एउटै व्यक्ति दुई वटा सहकारीको अध्यक्ष हुन नपाउने व्यवस्थापछि कान्तिपुर सहकारी छोडेका थिए ।प्रहरीका अनुसार २०८० कात्तिकमा पशुपति सहकारीलाई सरकारले समस्याग्रस्त घोषणा गरेपछि ५४ जनाले उनीविरुद्ध उजुरी दिएका थिए । करिब १२ करोड अपचलन भएको उजुरी प्रहरीको केन्द्रीय अनुसन्धान ब्युरो (सीआईबी) मा विचाराधीन छ ।समस्याग्रस्त सहकारी व्यवस्थापन समितिले पशुपति सहकारीसहितको अनुसन्धान गर्न सीआईबीमा पत्राचार गरेको थियो । एसएसपी भट्टराईका अनुसार आरोपित सीबीविरुद्ध चेक बाउन्स प्रकरणमा ४ वटामा बैंकिङ कसुरको मुद्दा छ । सहकारी ठगी प्रकरणमा पक्राउ परेसँगै बैंकिङ कसुरको अनुसन्धान पनि एकसाथ अघि बढ्ने प्रहरीले जनाएको छ ।"
सत्ताका नयाँ सौदागरको चकचक,"नेपाली राजनीति घृणा, प्रतिशोध र सत्तालिप्साले आहत नहुँदो हो त अहिले राष्ट्रिय स्वतन्त्र पार्टी (रास्वपा) का सभापति तथा उपप्रधान एवं गृहमन्त्री रवि लामिछाने यतिविघ्न चर्चाका पात्र बन्ने थिएनन् । ब्रोडसिटका हेडलाइन र लामालामा विश्लेषणको दर्कार पनि सायद पर्ने थिएन । तर, सत्ता र शक्तिको आडमा बदनियतपूर्वक प्रतिशोधको तरबार चलाउन थालेपछि यी पात्र सन्देहमा परेका छन् । राजनीतिलाई माछा बजारमा परिणत गर्ने बुज्रुक शीर्ष नेतृत्वकै हारमा रविको महत्त्वाकांक्षा पनि मिसिएपछि यिनको चरित्रचर्चा आवश्यक भएको छ । त्यसो त सार्वजनिक ओहदामा बस्ने जोकोहीको सामाजिक लेखाजोखा अनिवार्य सर्त नै हो । यद्यपि, जेजस्ता कृत्य र प्रवृत्ति उजागर गर्दै रविको राजनीति हुर्किराखेको छ, यो बेवास्ता गर्न नमिल्ने विषय बनेको छ । तसर्थ, रविको छविमाथि थप विवेचना आवश्यक ठानेर यो स्तम्भ तयार पारिएको हो । रविका दुइटा अनुहार छन् । पहिलो, यी विवादास्पद छवि भएका नवोदित राजनीतिकर्मी हुन्, जो चर्चित सहकारी ठगी प्रकरणका एक आरोपित हुन् । नागरिकता दुरुपयोगको मुद्दामा न्यायालयबाट दण्डित भइसकेका उनी एकैपटक दुई देशको राहदानी प्रयोगको फौजदारी आरोप खेपिरहेका अभियुक्त पनि हुन् । दोस्रो, विवादित पात्र हुनुका बावजुद यी मतदाताको रोजाइमा परेका पपुलर राजनीतिकर्मी पनि हुन् । जो राजनीतिमा केही फरक छाप छोड्ने हुटहुटी राख्छन् । सायद त्यही हुटहुटी देखेर मतदाताले एक पटकमात्रै होइन, वर्ष दिनकै अन्तरालमा दुई पटक भारी मतान्तरले निर्वाचन जिताए । रवि यी परस्पर विरोधी दुई अनुहारसहित नेपाली राजनीतिको दोबाटोमा खडा छन् । एकातिर निर्वाचनबाट भारी लोकप्रिय मतान्तरले जनअनुमोदित भएको छवि छ । पार्टी स्थापना गरेको आगामी असार ७ गते दुई वर्ष पुग्दै छ । यो छोटो अवधिमा पार्टीलाई संसद्को चौथो ठूलो राजनीतिक शक्ति बनाउन सक्नु चानचुने उपलब्धि होइन । सत्ता गठबन्धनमा निर्णायक हैसियतमा रहने उनीसित सुविधा छ । राजनीतिमा वर्षौं त्याग र संघर्ष गरेका पात्रहरूले नपाएको अवसर उनले पाएका छन् । दोस्रो पटक उपप्रधान तथा गृहमन्त्री बनेका उनी छोटो राजनीतिक करिअरमा यस्तो दुर्लभ अवसर पाउने सम्भवतः पहिलो नेपाली नेता हुन् । अर्को पाटोबाट हेर्दा, उनी विवादै विवादले घेरिएका छन् । उनीमाथि सामाजिक, कानुनी र नैतिक प्रश्न खडा छन् । राज्यलाई गुमराहमा पारेर अवैध नागरिकताको आडमा दल खोलेको, निर्वाचन लडेको, सांसदमन्त्री भएको पुष्टि भएपछि एक पटक उनले ती सबै पद गुमाए । न्यायालयले अवैध नागरिकताको मुद्दामा उनलाई दण्डित गरेपछि सांसद, मन्त्री, पार्टी सभापति पदबाट बर्खास्त भए । प्रक्रिया पूरा गरेर नागरिकता प्राप्ति गरेपछि पुनः राजनीतिमा बहाल भए । पार्टी सभापति पदमा फर्किए । उपनिर्वाचनमार्फत फेरि भारी मतान्तरले विजयी भएर संसद् फर्किए । अहिले दोस्रो पटक उपप्रधान तथा गृहमन्त्री छन्, तर विवादमुक्त छैनन् । एकै समय दुई देशको राहदानी प्रयोग गरेको फौजदारी कसुर त उनीमाथि लागेकै थियो, त्यसमाथि सहकारी ठगी प्रकरणमा पनि मुछिएका छन् । विभिन्न संकटग्रस्त सहकारीको रकमको अपचलनको विषय यतिखेर राष्ट्रिय मुद्दा बनेको छ । दर्जनौं सहकारीका सञ्चालक बचतकर्ताको रकम अपचलन गरेर कोही फरार छन्, कोही पक्राउ परेर कानुनी कारबाहीको दायरामा छन् । बनिबुतो गरेर रकम जम्मा गरेका लाखौं बचतकर्ता यो ठगीबाट पीडित भएका छन् । तिनको बचत सुरक्षित हुने निश्चितता र आधार तय भएको छैन । संकटग्रस्त थुप्रै सहकारीमध्ये केहीबाट रकम अपचलन गरेको आरोप रविमाथि पनि लागेको छ । खासगरी उनी राजनीतिमा आउनुअघि गोर्खा मिडियाका सञ्चालक हुँदा त्यस कम्पनीमा अध्यक्ष जीबी राईसँगको मिलिभगतमा रकम अपचलनमा भागीदार भएको आरोप लागेको हो । यो सन्दर्भमा उनले आफू बेकसुर रहेको दाबी गर्दै आएका छन् । तर, मिडिया रिपोर्टहरूले सार्वजनिक गरेका कैयौं कागजातले उनी संलग्न रहेको देखाउँछ । उनको नाम जोडिएका सहकारीको अनुसन्धान गरेर नेपाल प्रहरी, पोखरा महानगरपालिका लगायतले तयार पारेको प्रतिवेदनले समेत संलग्नता देखाउँछ । सार्वजनिक भएका यी आधार थप अनुसन्धानका लागि पर्याप्त थिए । तर, पदीय आडमा उनको संलग्नतालाई लिएर थप अनुसन्धान नभएपछि यो राजनीतिक मुद्दा बनेको छ । कांग्रेसलगायत विपक्षी दलहरूले छानबिनका लागि संसदीय समिति माग गर्दै संसद् अवरुद्ध गरे । मिडियाहरूले पनि सहकारी ठगी प्रकरणका रिपोर्टहरू निरन्तर प्रकाशन गरे । संसद्मा र बाहिरसमेत दबाब बढेपछि अन्ततः संसदीय छानबिन समिति बनेको छ । रविमाथि लागेको सहकारी अपचलनको मुद्दाबारे छानबिन समितिले के गर्ला ? उनीमाथिको आरोप पुष्टि होला वा क्लिन चिट पाउलान्, त्यो आगामी दिनमा थाहा होला । तर, यतिबेला उनले जसरी सिंहदरबारको शक्तिको दुरुपयोग गर्दै प्रतिशोध साध्दै छन्, व्यक्तिगत इबि राखेर अहंकार प्रदर्शन गर्दै छन्, यसले उनको राजनीतिक चरित्र र योग्यतामाथि गम्भीर प्रश्न उठाएको छ । के उनी लोकतान्त्रिक प्रणालीभित्र विधि र मर्यादालाई सम्मान गर्ने एउटा नेता बन्न योग्य छन् ? राजनीतिमा नयाँ मानक स्थापना गर्ने उनको दाबी र व्यवहारमा देखिएको अन्तरले प्रश्न उठाएको छ । हुन त रवि कुनै राजनीतिक पृष्ठभूमि भएका नेता होइनन् । पुराना दल र नेतृत्वप्रतिको अविश्वास र चरम निराशाले उनको राजनीतिक जमिन बनेको हो । राजनीतिमा आउनुअघि उनी टेलिभिजन सञ्चालक र प्रस्तोता थिए । त्यो पृष्ठभूमि र अहिले देखिने हुटहुटीबाट उनीबारे एउटा निष्कर्ष निस्कन्छ, उनी अवसर खोजी बस्ने औधी महत्त्वाकांक्षी व्यक्ति हुन् । मुलुकमा सत्तामुखी विषाक्त राजनीति हाबी भइरहेको र आम मानिसमा दल र नेताप्रति चरम असन्तुष्टि बढिरहेको अवसर छोप्दै उनी लोकरिझ्याइँको बर्को ओढेर राजनीतिमा आएका हुन् । २०७९ को स्थानीय निर्वाचनमा काठमाडौं महानगरपालिकालगायत देशका विभिन्न सहरमा स्वतन्त्र उम्मेदवारको विजयले उनलाई ढिलो नगरी राजनीतिमा हामफाल्न थप प्रेरित गर्यो । कांग्रेस, एमाले जस्ता ठूला दलबाट राजनीतिमा प्रवेश गर्ने ल्याट्रल इन्ट्री को बाटो खोज्दै गरेका रवि काठमाडौं महानगरपालिकाको मेयरमा बालेन शाह निर्वाचित भएपछि पार्टी खोल्न ढिलो गर्न नहुने निष्कर्षमा पुगे । बाह्रखरी अनलाइनमा प्रकाशित एउटा अन्तर्वार्तामा रविपत्नी निकिताले भनेकी पनि छन्, बालेनको जितपछि मैले नै उहाँलाई अब पुराना पार्टीमा गएर केही परिवर्तन हुँदैन, नयाँ खोल्नुपर्छ भनेकी हुँ ।पार्टी स्थापना गर्ने रविको उद्देश्य निश्चित राजनीतिक दर्शनबाट प्रेरित थिएन, राजनीतिक कन्भिक्सन बाट भन्दा पनि तत्कालको परिवेशमा जनस्तरमा छाएको निराशा र दिक्दारीलाई क्यास गर्ने कुराबाट निर्देशित थियो । लिडर कार्यक्रममार्फत टीभीबाट नेता जन्माउने योजना बनाइरहेका उनी त्यही सोचेर राजनीतिक मैदानमा आफैं उत्रिएका थिए । परिणाम उनले सोचेभन्दा राम्रो भयो । समानुपातिकतर्फ झन्डै साढे एघार लाख मतदाताले मत दिए । प्रत्यक्ष र समानुपातिक गरेर २० सिट (उपचुनावपछि २१) मा विजय हासिल गर्दै रास्वपा संसद्को चौथो ठूलो दल भयो ।लोकतान्त्रिक व्यवस्थामा राजनीतिक दलहरू खुल्नु सुखद र सकारात्मक कुरा हो । यद्यपि दलहरू निश्चित राजनीतिक उद्देश्य र दर्शनबाट प्रेरित भएर स्थापना गरिन्छन् । रास्वपाको स्थापना कुनै राजनीतिक सिद्धान्तको जगमा भएको होइन । उसले मुलुकमा व्याप्त भ्रष्टाचार र बेथितिविरुद्ध आफ्नो मूल मुद्दा बनायो । पुराना राजनीतिक दलको व्यवहारबाट वाक्कदिक्क भएका मतदाताले रास्वपाको राजनीतिक दर्शन के हो ? संघीयताको अभ्यासबारे के दृष्टिकोण राख्छ ? वा समावेशिता, धर्मनिरपेक्षता, अभिव्यक्ति स्वतन्त्रताबारे के ठान्छ ? आदिबारे कुनै सरोकार राखेन । भ्रष्टाचार र बेथितिबाट समाजलाई मुक्त पार्दै दैनन्दिन सरोकारलाई सम्बोधन गर्ने भूमिका खेल्ला भनेर मत दिए । तर, पुराना दल र नेताका व्यवहार र कार्यशैलीको विकल्पमा छानिएको रास्वपाले दुई वर्षमै मतदातालाई निराश बनाएको छ । रास्वपा पनि कानै चिरेको जोगी साबित भएको छ । परम्परागत राजनीतिक नेतृत्वप्रति जबर्जस्त प्रश्न उठाउँदै उदाएको रास्वापले आफूलाई वैकल्पिक राजनीतिक शक्तिका रूपमा उभ्याएको धेरैको विश्लेषण थियो । तर, रविले वैकल्पिक राजनीतिको ढाडमै प्रहार गरिदिएका छन् । यहाँनेर पत्रकारिताको न्यूनतम कलाचेत नभएको उनको एउटा टेलिभिजन प्रस्तुतिको स्मरण हुन्छ । उनी भन्थे, भ्रष्टाचारी नेतालाई टुँडिखेलमा उभ्याउँदै फ्लाइङ किक हानेर नाकको डाँडी भाँच्नुपर्छ । रविका हर्कतले भ्रष्टाचारीको नाकको डाँडी त होइन, वैकल्पिक राजनीतिको ढाडचाहिँ भाँचिदिएको छ । उनले मिडिया क्षेत्रप्रति राखेको दुर्भावना अझ निन्दनीय छ । उनले निर्माण गरिदिएको १२ भाइ को गलत भाष्यबाट नेपाली मिडिया क्षेत्र प्रताडित छ । उसै पनि मिडिया क्षेत्र संकटग्रस्त बन्दै गएको छ । यहाँ वित्तीय संकट छ, विश्वासको संकट छ । मिडियाको भूमिकालाई लिएर यथेष्ट प्रश्न गर्न सकिन्छ । को पत्रकार हो र को प्रोपोगान्डाको हतियार ? व्यावसायिकतासँग जोडिएका अनेक प्रश्न जीवितै छन् । प्रविधिमा आएको अभूतपूर्व परिवर्तनसँगै मिडियाको विश्वव्यापी आयाम नै फेरिएको छ । त्यसको प्रभाव नेपालको मिडिया क्षेत्रमा पनि परेको छ । मिडियाका बहुस्रोत उपलब्ध छन् । सूचनाको पहुँच बढेसँगै मिथ्या सूचनाको बाढी लागेको छ । परम्परागत मिडियालाई आफ्नो अस्तित्व रक्षाका लागि संघर्ष गर्नुपरिरहेको छ । मिडिया सञ्चालक र श्रमजीवी पत्रकारबीच द्वन्द्व र समस्या छ । रेभेन्यु मोडलमा आएको परिवर्तनसँगै श्रमजीवीको रोजगारी संकटमा छ । यी सबैखाले समस्याका बावजुद नेपाली मिडियामा भएको विकास र विस्तारले पब्लिक स्फेयर को दायरा फराकिलो बनाउँदै लगेको यथार्थ हो । मिडियाको विश्वासमा संकट आउँदा त्यो विस्तारित पब्लिक स्फेयर साँघुरिन्छ र लोकतान्त्रिक मूल्य पद्धतिमा आँच आउँछ । यो तथ्यप्रति आँखा चिम्लेर मिडियाविरुद्ध खनिनु लोकतन्त्रकै मानमर्दन हो । बेथिति र भ्रष्टाचारको घण्टी बजाउँदै उदाएको रास्वपाको नेतृत्व र पुराना राजनीतिक दल र तिनको नेतृत्वमा के प्रवृत्तिगत भिन्नता छ ? तिनको व्यवहार र कार्यशैली हेर्दा हात्ती र हात्तीछाप चप्पल कै दृष्टान्त दिनुपर्ने अवस्था छ । प्रमुख ठूला दल र शीर्ष नेताको एकमात्र ध्याउन्न सत्तामा कसरी पुग्ने, कसरी टिकाराख्ने हो । रविको ध्याउन्न पनि त्यो भन्दा भिन्न रहेन । आफूमाथि लागेको विवाद र प्रश्नहरूबाट बच्न उनी सत्ताको आड लिन चाहन्छन् भन्ने पुष्टि भएको छ । रास्वपालाई जनताले विकल्पका रूपमा अनुमोदन पक्कै गरेका हुन् तर सरकारमा जाने म्यान्डेट दिएका होइनन् । एउटा बलियो प्रतिपक्षी दल बन्ने म्यान्डेट पाएका रविको सत्ताभोक स्वाभाविक होइन । पहिलो पटक सांसद र मन्त्रीबाट हटेपछि गैरसांसदका रूपमा भए पनि गृहमन्त्री बन्न गरेको प्रयत्न उनको सत्ताभोकको दृष्टान्त थियो । अहिले नै पनि आफूलाई लागेको आरोपको निप्टारा नलाग्दासम्म सरकारमा सहभागी नहुने विकल्प थियो । संसदीय लोकतन्त्रमा राजनीतिक दल र तिनका नेताको मुख्य अभीष्ट सत्ता हुनेमा दुईमत छैन । निर्वाचनबाट जितेर सत्तामा पुग्ने आग्रह पाल्नु अस्वाभाविक पनि होइन । तर, सत्तालाई आफ्नो निहित स्वार्थका लागि प्रयोग गर्ने कि जनकल्याणका लागि ? जनताका मुद्दा बोक्ने कि शक्तिको आडमा कुकर्महरू छोप्न प्रयोग गर्ने ? सत्ता दाउपेचमा अभ्यस्त हुँदै गएको रास्वपा प्रश्नको घेरामा छ । खासगरी रविको विवादास्पद कर्म, अवसरवादी र प्रियतावादी प्रवृत्ति, कथनी र करनीमा देखिएको आकाशजमिनको अन्तर अनि आवेग र सन्की निर्णयहरू यी प्रश्नका स्रोत हुन् । अनौठो त के छ भने, यो पार्टीको विगत, वर्तमान र भविष्य एउटा व्यक्तिको भूमिकामा निर्भर छ । पुराना दलप्रति कटाक्ष गरेर नथाक्ने रास्वपाका सदस्यहरू सार्वभौम छन् त ? विडम्बना नै भन्नुपर्छ, जुन पार्टीको नाम नै स्वतन्त्र छ, त्यही पार्टीका सदस्य एक व्यक्तिको स्वार्थ र आग्रहको बन्दी भएका छन् । सभापति विवादका चाङमा उभिँदा पनि पार्टी पंक्तिभित्र यसबारे वस्तुनिष्ठ छलफल नहुनुले यो पार्टीको आन्तरिक लोकतन्त्र र भावी राजनीतिको नियति संकेत गर्छ । अपरिपक्व, आवेग र सनकपूर्ण निर्णय अनि प्रतिशोधको जगमा उभिएको राजनीतिले भीडतन्त्रलाई क्षणिक आकर्षित त गर्ला तर लोकतन्त्रमा त्यसको झविष्य सुखद हुनेछैन ।"
"एसिडपीडित सांसद नै उपेक्षित, अरूको अवस्था के होला ?","हेटौंडाकी बिन्दाबासिनी कंसाकारले एसिड आक्रमणमा परेपछि भोगेको शारीरिक र मानसिक पीडाको लेखाजोखा छैन । नियमित रूपमा औषधिउपचार गराइरहनुपर्ने परिस्थितिमा रहेकी उनले झेलिरहेको आर्थिक संकट सुनाइसाध्य छैन । अदालतले २०७६ सालमै सुनाएको फैसलाबमोजिम १ करोड १४ लाख ८५ हजार रुपैयाँ उपचार खर्च पाउने हो भने केही राहत हुने आस छ । तर त्यसका लागि उनले याचना गर्न बाँकी सरोकारवाला निकाय कुनै छैन । तुलनात्मक रूपमा भन्दा बढी पहुँच भएकी संघीय सांसद कंसाकारलाई त सरकारले सुनिरहेको छैन भने अरू सर्वसाधारणका लागि न्यायप्राप्ति कति मुस्किल होला ! कंसाकार एसिड आक्रमणमा परेको २०७० वैशाखमै हो । कसुर गर्नेहरू पक्राउ परेर मकवानपुर जिल्ला अदालतबाट फैसला हुन झन्डै सात वर्ष लाग्यो । दिलीपराज केशरीलाई आठ वर्ष कैद र एक लाख रुपैयाँ जरिवाना तथा केशरीलाई भगाएका सञ्जयकुमार मण्डललाई दुई वर्ष छ महिना कैद र ४० हजार रुपैयाँ जरिवाना तोकेको थियो, जुन कार्यान्वयनमा गइहाल्यो । मण्डल कैद सजाय भुक्तान गरेर छुटी नै सके । त्यही बेला कंसाकारले १ करोड १४ लाख ८५ हजार उपचार खर्च पाउने फैसला अदालतले गरेको थियो । त्यसका लागि पीडकबाट भराउन, नसकिए सरकारले उपयुक्त ठहर्याएको रकम कोषबाट दिलाउन आदेश दिएको थियो । त्यही फैसला कार्यान्वयनका लागि कंसाकारले हेटौंडादेखि काठमाडौंसम्मका विभिन्न निकाय धाइरहेकी छन् । तर सबैले आश्वासन दिँदै झुलाइरहेका छन् । राष्ट्रिय स्वतन्त्र पार्टीबाट २०७९ चैतमा प्रतिनिधिसभा सदस्य बनेपछि कंसाकारले सर्वोच्च अदालतका न्यायाधीश र रजिस्ट्रारलाई भेटेर गुहार मागिन् । पीडित राहत कोष पुगिन् । कोषले कानुन मन्त्रालय पठायो । तत्कालीन कानुनमन्त्रीले प्रधानमन्त्रीलाई भेट्न सुझाए । कंसाकारले प्रधानमन्त्री पुष्पकमल दाहाललाई समेत भेटिन् । सबैतिर आश्वासन मात्र पाइरहेपछि बाध्य भएर उनले प्रतिनिधिसभाको महिला तथा सामाजिक समितिमा यो विषय प्रवेश गराइन् । उनी आफैं समितिकी सदस्य हुन् । कंसाकारको पीडा र समस्या सुनिसकेपछि समितिले गत बिहीबार एसिड आक्रमणका पीडितलाई अदालतबाट फैसला हुँदाको बखत तोकिएको रकम र फैसलापछि एसिडसँग सम्बन्धित उपचारमा लाग्ने खर्च दिलाउने व्यवस्था मिलाउन सरकारलाई निर्देशन दिएको छ । निवेदन प्राप्त भएको एक महिनाभित्र पीडितलाई क्षतिपूर्ति उपलब्ध गराउनुपर्ने समितिको निर्देशन छ । अदालतको फैसला कार्यान्वयनका लागि पीडितले सरोकारवाला निकायका ढोकाढोका चहार्नुपर्ने र संसदीय समितिले समेत निर्देशन दिनुपर्ने अवस्था आफैंमा विडम्बनापूर्ण हो । यो सरकारको जवाफदेहितामाथि प्रश्न हो । एसिडपीडितले जीवनभर औषधिउपचार गराइरहनुपर्छ । पछिल्लो समय सरकारले निःशुल्क उपचार पाउने व्यवस्था गरेको छ तर औषधिमा लाग्ने महँगो खर्च आफैं बेहोर्नुपर्छ । एसिड आक्रमणमा परेका जोसुकैले औषधिउपचार खर्च जुटाउनै सक्दैनन् । सांसद कंसाकारले नै उपचार गराउँदा लिएको ऋण तिर्न नसक्दा एउटा घर लिलाम भइसकेको छ, अर्को घर लिलामका लागि बैंकले सूचना जारी गरिरहेको छ । उनकै बैंक खातासमेत फ्रिज गरिएको छ । सरकारले अदालतको फैसलाबमोजिम उपचार खर्च नदिएकै कारण यो अवस्था आएको हो । सरकारले यसरी पीडितलाई थप पीडामा होम्नु गलत छ । कंसाकारले जस्तै अरू पीडितले पनि अदालतको फैसलाबमोजिम उपचार खर्चक्षतिपूर्ति नपाइरहेको हुन सक्छ । कसैलाई पनि यसरी सरकारी निकायको ढोकाढोका चहार्नुपर्ने अवस्थामा पुर्याइनु हुँदैन । कंसाकारका हकमा संसदीय समितिको निर्देशनसमेत ख्याल गर्दै सरकारले अदालतको फैसलाबमोजिम उपचार खर्च अविलम्ब दिलाउनुपर्छ । पीडितलाई न्याय महसुस हुने गरी कानुन बनाउने र संशोधन गर्ने सवालमा सरकारको ढिलासुस्ती पनि उदेककै छ । सर्वोच्च अदालतले एसिडको बेचबिखनलाई नियमन गर्न तथा एसिड आक्रमण गर्नेलाई कारबाही गर्ने कानुन बनाउन २०७४ मै आदेश दिएको थियो । पीडित र अभियन्ताको दबाब बढेपछि दण्डसजायमा थप कडाइ गरेर फौजदारी कसुर र फौजदारी कार्यविधिसम्बन्धी अध्यादेश ल्याइयो तर संसद्बाट ऐन संशोधन २०७९ मा मात्र हुन सक्यो । एसिडजस्ता घातक रासायनिक पदार्थको जथाभाबी बिक्रीवितरण नियमन गर्ने नयाँ ऐन पनि २०७९ सालमा मात्र बन्यो । यी कानुनी व्यवस्थाको प्रभावकारी कार्यान्वयनबाट पीडितलाई न्यायको अनुभूति दिलाइनुपर्छ । एसिड आक्रमणका पीडितले बेहोर्ने शारीरिक, मानसिक र सामाजिक पीडा एवं आर्थिक समस्या बेग्लै तहको हुने भएकाले न्यायको प्रत्याभूति गराउने सवालमा सरकार संवेदनशील हुनुपर्छ ।"
"जहाँ कृषि, त्यहीं हामी","सरकारले २०८१ देखि २०९१ सम्मको अवधिलाई कृषिमा लगानी दशक घोषणा गरेको छ । दुई वर्षअघिका अर्थमन्त्रीले पनि २०२३ देखि २०३३ सम्मलाई भ्रमण दशक घोषणा गरेका थिए, जुन कागजमै सीमित रहेको छ । पर्यटन प्रवर्द्धनका निम्ति ७७ वटै जिल्ला उत्कृष्ट देखिए पनि स्थापित भइसकेको गण्डकी प्रदेशलाई फेरि पर्यटनको हब बनाउने उद्घोष गरिनुलाई मानसिक दरिद्रताको परिचायक नभनिरहन सकिँदैन । त्यस्तै मधेशलाई कृषिको हब बनाउने घोषणाले अदूरदर्शी कार्यक्रमको प्रतिनिधित्व गरेको छ । नेपाली र कृषिको सम्बन्ध नङ र मासुजस्तै रहेको स्थितिलाई तोडिएको छ यतिबेला । शिक्षण संस्थाहरूले कृषि, पशुपालनसँगको सम्बन्ध चुँडालेका छन्, जान्ने बुझ्नेहरू व्यवसायबाट पलायन भइरहेका छन् । अन्य देशमा कृषक उच्च सम्मानका साथ बाँचिरहेका छन् भने नेपालका कृषिकर्मीहरू अपमानित, अपहेलित हुन बाध्य छन् । उता कृषि र पशुपालनमा उचाइ लिएका अस्ट्रेलिया, न्युजिल्यान्ड, पश्चिमी युरोपेली देशहरू समृद्ध मात्र नभई मानव विकास सूचकांकमा विश्वमै उत्कृष्ट देखिएका छन् । त्यहाँका प्रत्येक व्यक्तिको नसानसामा कृषि गासिँदा हाम्रो नेतृत्वले कृषकलाई लखेटिरहेको छ । अब कृषितर्फ सबैको आकर्षण बढाउन नयाँ अभियान थाल्नुपर्छ । प्रत्येक निजी र सरकारी विद्यालयहरूमा कृषिको सैद्धान्तिक, व्यावहारिक शिक्षा अनिवार्य गर्ने, कृषि र पशुपालनसम्बन्धी लेख, निबन्ध प्रतियोगिता प्रत्येक महिना गराएर सानै उमेरदेखि कृषितर्फ आकर्षण बढाउनु जरुरी देखिन्छ । हाम्रो कृषि हाम्रो भविष्य भन्ने पवित्र उद्देश्य राखी ७७ वटै जिल्लामा लगानी विस्तार गरेर कृषिको हब व्यापक बनाउनुपर्छ । नेता, प्रशासकलगायत सबैले कृषिकर्मसँग सामीप्यता बढाउनुपर्छ । भुवनेश्वर शर्मा, चन्द्रागिरि२, काठमाडौं"
सामाजिक सञ्जालबाट सत्ता चलाउने शैली,"सामाजिक सञ्जाललाई धेरैजसो व्यक्तिले मनोरञ्जनका लागि प्रयोग गर्छन् । कोही कसैले आफ्नो दैनिक गतिविधिलाई सहज ढङ्गबाट सञ्चालन गर्न त्यसैको सहयोग लिइरहेको पाइन्छ । कसैले यसैलाई सञ्चारका माध्यमका रूपमा पनि चलाउँछन् । जजसले जसरी प्रयोग गरे पनि यो एक खालको सञ्चारको साधन जस्तै भएको छ । केन्द्र, प्रदेश वा स्थानीय सरकारको जिम्मेवार पदमा बसेका केही व्यक्तिले नै यसलाई शासन गर्ने माध्यम बनाउँदा त्यस्ता पदमा बस्ने व्यक्तिलाई कानुनबारे थाहा छ कि छैन भन्ने प्रश्न खडा भएको छ । यसरी सामाजिक सञ्जालबाट कार्य सञ्चालन गर्ने पात्रका रूपमा मुख्यतः काठमाडौं महानगरपालिकाका प्रमुख बालेन्द्र शाह अग्रस्थानमा देखिन्छन् । उनी सामाजिक सञ्जालमा स्टाटस लेखेकै भरमा समर्थकको हाइहाइ र विरोधीको आँखाको तारो बन्ने गरेका छन् । महानगरपालिकाको कुनै योजना वा निर्णय मेयर शाह सामाजिक सञ्जालबाटै सार्वजनिक गर्छन् । यसरी हुने निर्णय कानुनतः हुन्छ कि हुँदैन ? त्यस्ता निर्णयलाई महानगरको रेकर्डमा राख्ने गरिएको छ कि छैन ? यसरी नै काम गर्दै जाने हो भने कुनै सभा, समारोह, बैठक आयोजना गरिरहनै नपर्ने देखिन्छ । यस्तै प्रवृत्तिलाई निरन्तरता दिँदै जाने हो भने व्यक्तिपिच्छेको निर्णय आउने सम्भावना पनि उत्तिकै प्रबल छ । सामाजिक सञ्जालमा स्टाटस लेखेर चर्चामा आउने अर्का व्यक्ति हुन् रवि लामिछाने । मिडियामा काम गर्दैदेखि सामाजिक सञ्जालमा सक्रिय उनी यति बेला एउटा जिम्मेवार जनप्रतिनिधि, संसद्मा प्रतिनिधित्व गर्ने चौथो ठूलो दलको सभापतिका साथै देशका उपप्रधान तथा गृहमन्त्री हुन् । उपप्रधान तथा गृहमन्त्री भनेको सरकार नै हो । तर उनले आफ्नो पदको मर्यादा बुझेका छैनन् या गैरजिम्मेवार बनेर पदीय मर्यादालाई लत्याइरहेका छन् ? उनले गृह मन्त्रालय पनि स्टाटस लेखेरै चलाउन खोजिरहेको देखिन्छ । सहकारीको रकम अपचलनमा विवादमा आएपछि उनले सामाजिक सञ्जालबाटै त्यसको जवाफ दिँदै आएका छन् । उनी सामान्य नागरिक मात्रै भएको भए त्यसलाई ठीकै मान्न सकिन्थ्यो होला तर उनी सामान्य नागरिकको भन्दा माथिल्लो तहमा आसीन छन् । उनले आफूमाथि लागेका आक्षेप, आफूमाथि उठेका प्रश्नको जवाफ एउटा कोठामा बसेर सामाजिक सञ्जालका माध्यमबाट दिएर मात्र पुग्दैन । गणतन्त्र दिवसको अवसर पारेर जेठ १५ मा लामिछानेले सामाजिक सञ्जाल फेसबुकमा अबदेखि महिला ट्राफिक प्रहरीहरूले महिनावारीका चार दिनसम्म सडकमा ड्युटी गर्नु नपर्ने र मापसेलगायत ट्राफिक नियमको उल्लंघन गर्नेहरूलाई स्वयम्सेवकका रूपमा सडकमा ट्राफिकलाई सघाउन लगाउने उल्लेख गरे । त्यसलाई ट्राफिक प्रहरीले भोलिपल्टैदेखि कार्यान्वयनमा ल्यायो । तर त्यसको चौतर्फी विरोध भयो र त्यसविरुद्ध सर्वोच्च अदालतमा रिटसमेत दायर भइसकेको छ । यसरी कुनै पनि जिम्मेवार पदमा बसेको व्यक्तिले सामाजिक सञ्जाललाई नै शासन पद्धतिको माध्यम बनाउनु हुँदैन । सुजन देवकोटा, पालुङ्टार४, गोरखा"
भारतीय फेरि मोदी !,"भारतमा डेढ महिना लगाएर ७ चरणमा निर्वाचन सकिएपछि विभिन्न मत सर्वेक्षणको परिणाम सार्वजनिक भएका छन् । मत सर्वेक्षणले भारतीय जनता पार्टीले बहुमत ल्याउने देखाएका छन् । सर्वेक्षण भने कहिले सही हुन्छ, कहिले नहुन पनि सक्छ । सन् २००४ को चुनावको मत सर्वेक्षणमा अटलबिहारी बाजपेयीको नेतृत्वमा लडेको भारतीय जनता पार्टीले बहुमत ल्याउँछ भनिएको थियो । तर कंग्रेसको सरकार बन्यो । सन् २०१४ र २०१९ को सर्वेक्षण भने धेरै हदमा मिलेको थियो । यसपालि पनि सर्वेक्षणले बहुमत ल्याउने देखाइरहँदा विपक्षी गठबन्धनले भने त्यसलाई स्वीकार गरेको छैन । भारतीय राष्ट्रिय कंग्रेस अध्यक्ष मल्लिकार्जुन खड्केले शनिबार पत्रकार सम्मेलन गरी आफ्नो गठबन्धनले ५ सय ४३ मध्ये २ सय ९५ सिट जितेर सरकार बनाउने दाबी गरे । लगातार तेसो पटक पनि भाजपाले बहुमत ल्याउने र नरेन्द्र मोदी नै सत्तामा आउने सम्भावना हुनुको पछाडि विपक्षीहरूको कमजोर रणनीति मुख्य कारण हो । विपक्षी गठबन्धनले सबै सिटमा तालमेल गरेर चुनाव लड्न पनि सकेन । एकतिहाइ सिटमा मात्र तालमेल हुँदा बाँकी सिटमा भाजपालाई सहज भयो । २ पटक प्रचण्ड बहुमत पाएको शक्तिशाली पार्टीसँग प्रतिस्पर्धा गर्न सबै विपक्षी मिलेको भए परिणाम फरक हुन्थ्यो । तर विपक्षीहरूले अघिल्ला २ चुनावको परिणामबाट कुनै शिक्षा नलिएको प्रतीत हुन्छ । ममता बनर्जीको अहम्ले पश्चिम बंगालमा तालमेल हुन सकेन । दिल्लीमा कंग्रेस र आम आदमी मिलेर चुनाव लडे तर पञ्जाबको १३ सिटमा तालमेल भएन । यसपालि केवल बिहार, उत्तर प्रदेश, महाराष्ट्र, दिल्ली जस्ता प्रदेशमा मात्र तालमेल हुन सक्यो । मत सर्वेक्षण हेर्दा विपक्षीहरूले उठाएको संविधान रक्षाको मुद्दालाई मतदाताले गम्भीरतापूर्वक नलिएको, मोदीको भाषणले मतदाता प्रभावित भएको र हिन्दु, मुस्लिम मुद्दाले भाजपालाई फाइदा पुगेको देखिन्छ । नतिजाका लागि मंगलबारसम्म कुरौं । गोपाल देवकोटा, गोकर्णेश्वर, काठमाडौं"
आर्थिक विकासमा सार्वजनिक संस्था कति जिम्मेवार ?,"अर्थव्यवस्था र समाजको चरित्रनेपालले २०७२ को संविधानमार्फत स्वीकारेको तथा व्यवहारमा अवलम्बन गरेको व्यवस्था मिश्रित अर्थव्यवस्था हो । संविधानले हरेक नागरिकलाई सम्पत्तिको हक सुनिश्चित गरेको छ । निजी क्षेत्रलाई बजारको मुख्य खेलाडीका रूपमा स्वीकार गरेको छ भने सार्वजनिक क्षेत्रलाई नियमन तथा उपभोक्ताको हित संरक्षण गर्ने जिम्मेवारी प्रदान गरेको छ । विभिन्न ऐतिहासिक कारणले अहिले पनि राजनीति, प्रशासन, सार्वजनिक संस्था र निजी क्षेत्र सबैतिर दोहनकारी इन्टिच्युसन हाबी छन् । जब कुनै पनि समाजमा दोहनकारी अर्थ राजनीतिक इन्टिच्युसन हाबी हुन्छन्, तब त्यहाँ जनसंख्याको एउटा सानो हिस्सा निकै धनी भएर जान्छ, ठूलो हिस्सा जहाँको तहीँ रहन्छ र समग्र समाजमा चाहिँ आर्थिक असमानता बढेर जान्छ । नेपालमा २०४६ सालयता सीमित राजनीतिज्ञ, उच्च पदस्थ प्रशासक र निजी क्षेत्रका सीमित व्यापारी तथा व्यवसायीहरूको आर्थिक हैसियत र प्रभुत्व अस्वाभाविक हिसाबले बढेर गएको छ । उदारीकरण र निजीकरणको माध्यमबाट आर्थिक क्षेत्रमा सार्वजनिक क्षेत्रको एकाधिकार तोडिँदै गए तापनि त्यसको ठाउँ प्रतिस्पर्धात्मक बजारले लिन सकेको छैन । आर्थिक विकासका लागि उत्प्रेरक शक्ति हुनुपर्ने सार्वजनिक संस्था यही दोहनकारी चरित्रकै कारण नेपाली अर्थव्यवस्थाको इन्स्टिच्युसनल बोटलनेक बन्न पुगेका छन् र अर्थतन्तलाई सुधारको बाटोमा डोर्याउन सकिएको छैन । निजी क्षेत्रका सीमित व्यापारी र व्यवसायीले पूरै बजार आफ्नो नियन्त्रणमा लिएका छन् र बजारमा एकाधिकार स्थापित भएको छ । त्यस्तै, सार्वजनिक प्रशासन र सुशासनको सवालमा देखिएका समस्या, नियामक निकायको कमजोर र कतिपय अवस्थामा बदनियतपूर्ण नियमनकारी भूमिका, विश्वविद्यालयहरूको खस्कँदो प्राज्ञिक अवस्था, करारको कमजोर कार्यान्वयन, कमजोर बजार अर्थव्यवस्था र उपभोक्ता हकहित संरक्षणको सवालमा निरीह देखिएको उपभोक्ता वर्ग, बढ्दो रेन्ट सिकिङ प्रवृत्तिलगायत कारणले नेपाली समाजमा बलिया, विश्वासिला र उत्तरदायी इन्स्टिच्युसन बन्न सकेका छैनन् । अर्कोतिर, नेपाली समाजमा पहिलेदेखि रहिआएका समुदायमा आधारित बलिया इन्स्टिच्युसनलाई नयाँ आर्थिक परिदृश्यसँग जोड्न सकिएको छैन । हामीले अवलम्बन गरेका नयाँ आर्थिकराजनीतिक इन्स्टिच्युसनलाई राम्रोसँग स्थानीयकरण गरिएको छैन ।यसरी औपचारिक तथा अनौपचारिक आर्थिक नियम राम्रोसँग परिभाषित हुन नसक्दा तथा भएका नियमको पालना हुन नसक्दा दण्डहीनता बढेर गएको छ, र अर्थव्यवस्था असफल हुन पुगेको छ । देशको अर्थतन्त्र सन्तुलनको तल्लो बिन्दुमा गएर लो लेभल इक्विलिब्रियम ट्र्याप मा परेको छ । यही आम निराशाबीच आर्थिक अवसरको खोजीमा युवापुस्तामाझ देश छाडेर विदेश पलायन हुने पपुलर कल्चरको सुरुवात भएको देखिन्छ । कोर्स करेक्सनको अबको बाटोन्यु इन्स्टिच्युसनल इकोनोमिक्स स्कुलका प्रवर्द्धक नोबेल पुरस्कार विजेता अर्थशास्त्रीहरू रोनाल्ड कोएस, ओलिभर विलियम्सन र डग्लस नर्थले आर्थिक वृद्धि र विकासका लागि इन्स्टिच्युसनहरूको भूमिका महत्त्वपूर्ण हुन्छ भनेका छन् । एसिमोग्लु र रबिन्सनले आफ्नो पुस्तक ह्वाई नेसन्स फेल मा आर्थिकराजनीतिक इन्स्टिच्युसन दोहनकारी हुँदै गए र नयाँ समावेशी (इनक्लुसिभ) इन्स्टिच्युसन निर्माण हुन सकेनन् भने त्यो राष्ट्र आर्थिक हिसाबले असफल हुँदै जान्छ भन्ने तर्क प्रस्तुत गरेका छन् । पुस्तकमा उनीहरूले अफ्रिकी राज्य बोत्सवाना र देङ सियाओ पिङ नेतृत्वको चीनले समावेशी इन्स्टिच्युसनहरूको विकासका लागि गरेको इमानदार प्रयत्न र मिहिनेतका कारण कसरी तीव्र आर्थिक वृद्धि र विकास हासिल गरे भन्ने विषयमा पनि चर्चा गरेका छन् । नेपाली समाजमा पनि जबरजस्त जेलिएर बसेको दोहनकारी आर्थिक चरित्रलाई बदल्न सशक्त हस्तक्षेप आवश्यक छ । त्यस्तै, समावेशी इन्स्टिच्युसन निर्माणमा राजनीतिकप्रशासनिक नेतृत्व, सम्पूर्ण राज्य संयन्त्र र निजी क्षेत्र सबैले कडा मिहिनेत गर्नुपर्ने आवश्यकता देखिन्छ ।नेपालको सन्दर्भमा हामीले तत्काल बलियो बनाउनैपर्ने सार्वजनिक इन्स्टिच्युसनमध्ये पहिलो प्राथमिकतामा नियमन, विद्युतीय शासन (ईगभर्नेन्स) र अनौपचारिक मूल्य मान्यतालाई राख्न सकिन्छ भने व्यवस्थापिका संसद्, न्यायपालिका, विश्वविद्यालय आदिलाई पनि सुदृढ गर्दै लान सकिन्छ । अर्थतन्त्रको सुदृढीकरणका लागि सबल र स्वतन्त्र नियमनकारी निकायको भूमिका महत्त्वपूर्ण रहन्छ । संविधानले बजार निजी क्षेत्रलाई छाड्दै उक्त बजारको नियमन गर्ने जिम्मेवारी भने सार्वजनिक क्षेत्रलाई दिएको छ । हाम्रा नियामकीय निकायको कार्य सम्पादन कमजोर हुँदा त्यसको ठूलो मूल्य समग्र अर्थतन्त्रले बेहोर्नुपरिरहेको छ । आर्थिक अराजकता र आर्थिक स्वेच्छाचारिताको दलदलमा अर्थव्यवस्था नराम्रोसँग फस्न पुगेको छ । आज देशको बजार अर्थव्यवस्थालाई नियमन, नियन्त्रण, सहजीकरण र संरक्षण गर्न बनेका सबै प्रणाली तथा उपप्रणाली बलिया, विश्वासिला र उत्तरदायी हुने हो भने मात्र पनि हाम्रो अर्थतन्त्रमा देखिएका कैयौं समस्या सजिलै समाधान हुन सक्छन् । उदाहरणका लागि प्रचलित कानुनको परिधिभित्र रहेर देशमा उद्यम, व्यापार र व्यवसाय गर्नका लागि सहज वातावरण बनाउन तथा निजी फर्मकम्पनीलाई आफ्नो करारीय दायित्व पूरा गर्नका लागि जिम्मेवार बनाउन राज्यका नियामक निकायले आआफ्नो क्षेत्रबाट कडा मिहिनेत गर्नुपर्ने देखिन्छ ।परम्परागत इन्स्टिच्युसनका अलवा हामीले प्राथमिकतामा राख्नुपर्ने आवश्यकता देखिएको अर्को प्रभावकारी इन्स्टिच्युसन विद्युतीय शासन हो, यसले अर्थतन्त्रमा सार्वजनिक सेवा प्रवाहको कारोबार लागत घटाएर निजी क्षेत्र र सेवाग्राही सबैलाई लाभ पुग्ने देखिन्छ । अर्थशास्त्री रोनाल्ड कोएसको विचारमा कारोबार लागत कम भएका इन्स्टिच्युसनहरूले आर्थिक वृद्धिका लागि सकारात्मक योगदान पुर्याउँछन् । त्यस्तै, निजी क्षेत्रमा पनि सधैं धमिलो पानीमा माछा मार्छु भन्ने प्रवृत्तिको अन्त्य हुन उत्तिकै आवश्यक छ । यस्तो प्रवृत्तिले सीमित समूहलाई तत्काल लाभ भए पनि दीर्घकालमा समग्र निजी क्षेत्रले भने ठूलो हानि बेहोर्नुपर्छ । त्यसैले, प्रतिस्पर्धी बजारका लागि सहायकसिद्ध हुने अनौपचारिक मूल्य मान्यताहरूको विकास र त्यसको पूर्ण कार्यान्वयनप्रति निजी क्षेत्र इमानदार हुनैपर्छ । यस्तो प्रतिस्पर्धी बजार संस्कृतिले अन्ततः सबैभन्दा बढी लाभ पुग्ने भनेको निजी क्षेत्रलाई नै हो । संसद् समग्र देश र सुदृढ अर्थतन्त्रका लागि कानुन निर्माण गर्ने शक्तिशाली थलो हो । हिजोआज संसद् सार्वजनिक खपतका लागि सामान्य विषयमा चर्का र उत्तेजनात्मक राजनीतिक भाषण गर्ने र टेबल ठोक्ने थलोका रूपमा सीमित भएको छ । यसले नियमित बिजनेस पाउन सकेको छैन जबकि देशको दुरवस्था र अर्थतन्त्रप्रति अलिकति संवदेनशील मात्र हुन चाहने हो भने संसद् आजको दिनमा सबैभन्दा बढी व्यस्त र जिम्मेवार हुनुपर्ने निकाय हो । संसद्ले हरेक समस्याको समाधान नयाँ कानुनको निर्माण वा भइरहेको कानुनमा समयसापेक्ष संशोधन गरेर वा गम्भीर नीतिगत राजनीतिक बहस गरेर खोज्ने हो । अहिले नै आर्थिक विषयसँग सम्बन्धित थुप्रै समस्याको सम्बोधन नयाँ ऐन वा भइरहेको ऐनकानुनमा संशोधनमार्फत खोज्नुपर्ने टड्कारो आवश्यकता देखिन्छ । उदाहरणका लागि सहकारी, मिटरब्याज, लघुवित्त, मुआब्जा, ठूलाठूला करछलीका समस्या, सार्वजनिक जग्गा हडपिएका समस्या, सेयर बजारका समस्या, आईटी सेवा निर्यात गर्दाका समस्या, किसानले समयमा मल नपाउने र आफ्नो कृषि उपजको मूल्य समयमा नपाउने समस्याको समाधान संसद्ले खोज्नुपर्छ । त्यस्तै, बजार एकाधिकारलाई तोड्दै बजारलाई थप प्रतिस्पर्धी बनाउने, प्रत्यक्ष वैदेशिक लगानीलाई आकर्षित गर्ने, सरकारको पुँजीगत खर्च बढाउने, ठूला आयोजना समयमै सम्पन्न गर्ने, वित्तीय सुशासन कायम गर्ने, उद्योग व्यवसायीका समस्या समाधान गर्ने र करको दायरा बढाउने लगायतका विषयमा संसद्ले गम्भीर छलफल गरी कानुनी दस्ताबेजमार्फत त्यसको सम्बोधन गर्नुपर्छ । अनावश्यक र असान्दर्भिक कानुनी अड्चन तथा झमेलाले गर्दा आज निजी क्षेत्र विस्तार हुन सकिरहेको छैन । बजारमा एकाधिकार अन्त्य गर्न, कालोबजारी रोक्न तथा उपभोक्ताको हित संरक्षण गर्न सकिराखिएको छैन । यस्ता समस्याको कानुनी समाधान खोज्ने जिम्मा पनि संसद्को हो । जस्तो कि अमेरिकामा एन्टी ट्रस्ट ल निकै बलियो छ र त्यही कारणले गर्दा त्यहाँको बजार प्रतिस्पर्धी छ । त्यसैले, सुदृढ अर्थतन्त्र निर्माणका लागि संसद्को भूमिका निकै शक्तिशाली देखिन्छ । अदालतले पनि आफ्नो भूमिका जिम्मेवारीपूर्वक बहन गर्ने हो भने देशमा विधिको शासन स्थापना हुन्छ । विधिको शासनले सबैलाई कानुनको दायराभित्र बसेर उद्यम, व्यापार र व्यवसाय गर्न उत्प्रेरित गर्दछ । दण्ड, सजाय र न्याय निरूपणको माध्यमबाट अदालतले सम्झौताको दुवै पक्षलाई आफ्नो करारीय दायित्व पूरा गर्न बाध्य पार्न सक्छ । आर्थिक विकासमा विश्वविद्यालयको परोक्ष तर प्रभावकारी भूमिका रहन्छ । अहिले नेपालका विश्वविद्यालयहरूले राम्रोसँग आफ्नो प्राज्ञिक कर्म गर्न सकेका छैनन् । एकाध प्राध्यापकलाई छाडिदिने हो भने हाम्रा विश्वविद्यालयमा अनुसन्धान नै भइरहेको छैन । शैक्षिक गुणस्तर निरन्तर खस्कँदो छ । त्यसैले, हाम्रा विश्वविद्यालयमा व्यापक पुनःसंरचना गर्नुपर्ने तहको संस्थागत हस्तक्षेप (इन्स्टिच्युसनल इन्टरभेन्सन) आवश्यक देखिन्छ । विश्वविद्यालय भनेको फराकिलो सोच, सिर्जनशीलता, सीप र क्षमतायुक्त मानव पुँजीको निर्माण गर्ने थलो हो, जहाँबाट परिवर्तनको संवाहक बन्न सक्ने राजनीतिज्ञ, प्रशासक, प्राध्यापक, न्यायाधीश, वैज्ञानिक, शोधकर्ता, सार्वजनिक बौद्धिक, अभियन्ता, उद्यमी र व्यवसायीको उदय हुन सक्छ । त्यस्तै, विश्वविद्यालयले अबको नेपाली समाज, राजनीति, अर्थशास्त्र, शिक्षा, न्याय प्रणाली, सार्वजनिक संस्था र साझा मूल्य मान्यता कस्तो हुनुपर्छ, ती सार्वजनिक इन्स्टिच्युसनबीचको म्याट्रिक्स नेटवर्क कस्तो हुनुपर्छ र त्यसले कसरी काम गर्न सक्छ भन्ने विषयमा बहस गर्न र नेपाली समाजको भावी दिशा तय गर्न सक्षम हुनुपर्छ । कालो बादलमा चाँदीको घेरादेशका इन्स्टिच्युसनहरू एकपछि अर्को गर्दै असफल हुँदै गए भने त्यसले आम जनतामा चरम निराशा पैदा गर्छ । निराश जनताले बिस्तारै सरकार र समग्र राज्य प्रणालीलाई विश्वास गर्न छाड्दै जान्छन् र यस्तो विश्वासको संकट गहिरिँदै गयो भने आर्थिक विकासको परिकल्पनासम्म पनि गर्न सकिँदैन । अहिले आम नेपालीमा राज्य प्रणालीप्रतिको विश्वास बिस्तारै गुम्दै गइरहेको अवस्था छ । कालो बादलमा पनि चाँदीको घेरा हुन्छ भनेझैं यावत् समस्याका बावजुत हामीकहाँ केही गर्व गर्नलायक इन्स्टिच्युसन नभएका होइनन् । सार्वजनिक संस्थातर्फ लोक सेवा आयोग, गैरनाफामूलक सामुदायिक संस्थातर्फ तिलगंगा आँखा प्रतिष्ठान, सामुदायिक विद्यालयतर्फ विश्व निकेतन र ज्ञानोदय मावि काठमाडौं तथा निजी क्षेत्रतर्फ बुद्ध एयरलाइन्सले तुलनात्मक रूपमा केही आशाका किरण देखाएका छन् । त्यस्तै, करार तथा करार कार्यान्वयनका हिसाबले दक्षिण कोरियासँग नेपालले गरेको श्रम सम्झौता गर्व गर्न लायक देखिन्छ । यी दृष्टान्तले के सङ्केत गर्छन् भने असल नेतृत्व र दृढ इच्छाशक्ति भयो भने नेपालमा पनि बलिया, विश्वासिला र उत्तरदायी सार्वजनिक, सामुदायिक तथा निजी इन्स्टिच्युसनहरू सम्भव छन् । त्यस्तै, खेलका प्रचलित नियममा केही सामान्य हेरफेर मात्र गर्न सकियो भने पनि ठूलो संस्थागत सुधारपरिवर्तन ल्याउन सकिन्छ । इन्स्टिच्युसन भनेको आजको भोलि बन्ने चिज होइन । यो बन्न समय लाग्छ र भत्कनभत्काउन पनि समय लाग्छ । आजको दिनमा हाम्रा लागि सबैभन्दा ठूलो चुनौती मिश्रित अर्थव्यवस्थाको माध्यमबाट आर्थिक विकास, वृद्धि र समृद्धि हासिल गर्नका लागि आवश्यक समावेशी सार्वजनिक इन्स्टिच्युसनलाई सचेत र सामूहिक प्रयत्नद्वारा छिटो विकास गर्ने र नेपाली समाजमा व्याप्त पुराना, असान्दर्भिक तथा दोहनकारी चरित्रका अर्थराजनीतिक इन्स्टिच्युसनहरूलाई भत्काउँदै जाने हो । _ दाहाल नेपाल बैंक लिमिटेडका सहायक प्रबन्धक हुन् ।"
सचेत व्यवहारको खाँचो,"सार्वजनिक बसमा दिनदिनै यात्रा गर्दा बस पनि थरीथरी, यात्रा गरिरहने मानिस पनि थरीथरीका हुने भइहाले । महानगरमा चल्ने धेरैजसो यात्रुबसमा आरक्षणका सुविधा हुने गर्छन् । नियमित सार्वजनिक यातायात प्रयोग गर्ने भएपछि बसभित्रका नियम हिजोआज दिमागमै गढ्न थालेका छन् । जस्तैः सकभर खाली भएको खण्डमा महिला आरक्षणको सिट प्रयोग गर्ने, नभए अन्य आम सिटमा गएर बस्ने, अन्त सिट भरिएका छन् र ज्येष्ठ नागरिक तथा अपांगता भएका व्यक्तिका लागि छुट्याइएको छ भने खाली नै भए पनि त्यसमा गएर झटपट नबस्ने । यदि कोही युवा पुरुष उक्त आरक्षित सिटमा बसिरहेका देखिए भने उनीहरूलाई यी सिट त आरक्षित हुन् भनेर सम्झाइदिने । यी कुरा मेरो दिमागमा सेट भयो । एक प्रकारले राज्यले जारी गरेको नियममा मैले सहमति जनाउँदै उक्त नियमलाई अपनाउन थालें । यो मेरा लागि एउटा तालिम भयो । जिन्दगीको सकारात्मक परिचालनबाट सिक्दै व्यवहारमा प्रयोग गरिने नीति हो तालिम । हामी कुनै बेला हिन्दु संस्कृति र संस्कृत भाषामार्फत परिवार तहदेखि सिकाइने गुणलाई नैतिक शिक्षा भन्दै विद्यालयमा अध्ययन गर्थ्यौं । तर, त्यो समयसापेक्ष र लैंगिक रूपले असमान देखिन सक्ने ठहर गरेर छुट्टै नैतिक शिक्षा भन्ने पढाइ आजकाल छैन । कतिपय विद्वान् नैतिक शिक्षा नभएर पनि अहिलेको शिक्षा प्रणालीले विद्यार्थीलाई खराब बाटोतिर लगेको छ भन्ने गर्छन् । नेपालले अन्तर्राष्ट्रिय मानवअधिकार लगायतका थुप्रै सन्धिमा पक्ष राष्ट्रका रूपमा हस्ताक्षर गरेको छ । जसमध्ये महिलाको सम्पूर्ण प्रकारका हिंसाको अन्त्य गर्ने महासन्धि सिड पनि एक हो । सन्धिमा शिक्षा र सार्वजनिक सूचना कार्यक्रममार्फत महिलाको रुढिवादी प्रतिनिधित्व घटाउने भन्ने बुँदा पनि उल्लेख छ । तर सन्धिका कुरा तालिमका रूपमा या अभ्यासका रूपमा आएको भए पक्कै हानिकारक अभ्यास वा अन्धविश्वास हटाउन मद्दत नै पुग्ने थियो होला । समाजमा बलात्कारका घटना दिनप्रतिदिन भइरहेका छन् । मिडियाका कारण आफूमाथि भएको हिंसाविरुद्ध बोल्न मानिस तयार हुन थालेको भन्ने गरिन्छ । तर हाम्रो दिमागले अझैसम्म पनि बलात्कार गर्ने पीडकलाई उल्टै सहानुभूति दिँदै पीडितलाई छाडा, अनुशासन नभएको, केटासँग किन हिँडेकी, उत्ताउली जस्ता पगरी गुथाइदिन्छौं । जसरी बस चढ्दा मैले आरक्षणको नियमलाई हेरें, त्यसैगरी बलात्कारको कानुन र परिभाषालाई पनि मनैदेखि अपनाएको भए त पक्कै पनि बालिग व्यक्तिले कम उमेरका र अनिच्छाको यौन कार्य गर्ने थिएनन् होला । हाम्रो तालिम यस्ता अपराधलाई अपराध मान्न तयार नभई उल्टै महिला र किशोरीलाई नै दोष थोपर्नेमा चाहिँ बलियो किन छ ? यौन सम्बन्ध जस्ता संवेदनशील कार्यलाई शक्तिको आडमा बलमिच्याइँ गरेर राखिएका सम्बन्ध हानिकारक हुन्छन् भन्ने तालिम र अभ्यास नै भएन नवयुवादेखि लिएर धेरै पुरुषहरूमा । बालिका, किशोरी तथा महिलाहरूमा बलिया पक्षहरूले जबर्जस्ती गर्न सक्छन् र तिनलाई अस्वीकार तथा प्रतिकार गर्नुपर्छ भन्ने चेतना र तालिमले योग्य हुनुपर्ने हो तर खोइ व्यावहारिक ? भारत र नेपालमा हिन्दु बाहुल्य समाज छ । हिन्दु संस्कृतिले जातजाति, महिला, पुरुष भनेर कार्य बिभाजन छ्ट्याएको छ र त्यहीअनुसार हाम्रो परिवार, समाज तालिमप्राप्त र दक्ष भयो तर त्यो तालिम एकपक्षीय, महिला बालबालिकाद्वेषी रहेछ भन्ने कुरा अध्ययन अभ्यासले प्रमाणित भइसकेको छ । तथापि समाजको एउटा भीड बलात्कारजस्ता घटनालाई अपराध मान्न तयार छैन र यो भीडमा महिलाहरू पनि पीडकको पक्षमा बाजागाजासहित नाराबाजीमा ओर्लन्छन् । गम्भीर अपराधमा मुछिएको कुनै एक व्यक्तिलाई अमेरिकाले भिसा दिएन भन्दै दूतावास नै धाउनेको भीडले पनि यही बताउँछ । समाजमा कथित माथ्लो र तल्लो जातको भाष्य जीवित छ । सामान्य दिनचर्याकै कुरा गर्दा पनि महिलाले विशेष गरेर विवाहित महिलाले न्यूनतम भए पनि शृंगार गर्नुपर्छ, समाज, परिवार, आफन्तको इज्जतमा ख्याल गर्नुपर्ने हुन्छ । पत्नीधर्म निभाउनुपर्ने हुन्छ । जब प्रश्न गर्ने महिला जन्मन्छन्, त्यहाँ समाज प्रतिरोधमा उत्रन्छ । प्रश्न गर्ने महिला फेरि यथास्थितिमै थन्किनुपर्ने बाध्यता छ । शिक्षा, पेसा, राजनीतिमा अगाडि आइसकेका महिलासमेत महिनावारीको समयमा मन्दिर छेउछाउ पुग्दा, घरको भान्सा छेउछाउ या पुरुष छेउछाउ पुग्दा झस्किने गर्छौं । तर हामीले नयाँ तालिम लिएका कुराले भने पुराना कुरालाई विस्थापित गर्न सकेको छैन । तीजको व्रतलाई परिवर्तन गरेर हामीले स्वतन्त्रताको खातिर एक महिना तीज मनाउने चलन ल्याएका छौं । हाम्रो पुरातन तालिम प्राप्त मस्तिष्कले समाज परिवर्तनलाई आत्मसात् नै गर्न सकेको छैन । अझैसम्म पनि हिन्दु समुदायकै ब्राह्मणभित्रै मुख्य पुरोहित, पण्डितलगायतले धार्मिक संस्कारका लागि जजमानकहाँ जाँदा के खान हुने र के नहुने भनेर छुट्याइएका छन् । जजमान कथित तल्लो जात रहेछन् भने उसकहाँ दूध, खिरसम्म खाने, दलितकहाँ त सकभर कर्मकाण्ड गर्नै नजाने, कसैले करकाप गरे भने पनि एकदम दूरीमा रहेर बस्ने प्रवृत्ति पनि देखिन्छ । आजकाल एक जना पण्डित भने सामाजिक सञ्जालमा निकै भाइरल भइरहेका छन् । उनको जोडबल भनेको धर्म या धार्मिक ग्रन्थले जातपातको विभेद गरेकै छैन भन्नेमा छ । उनको मान्यतालाई सकारात्मक मान्दै कैयौं प्रगतिशील व्यक्तित्वले उनको भिडियो सार्वजनिक पनि गरिरहेको देख्न पाइन्छ । तर तिनै पण्डित श्रीमान्श्रीमतीको सम्बन्धमा उही पुरातनपन्थी विचार नै राख्दा रहेछन् । गायिका एलिना चौहानले उनका श्रीमान्लाई खुट्टामा ढोगेको भिडियो सामग्रीलाई लिएर उनले आफ्नो धारणा सार्वजनिक गरेछन् के श्रीमतीले श्रीमान्को खुट्टामा नढोगेर कहाँ ढोग्ने त ? यसैबाट थाहा पाउन सकिन्छ कि हामीलाई आफू अब परिवर्तन हुनुपर्छ भन्नेसम्म चाहिँ लागेको छ तर सनातनदेखि चलिआएको चलनअनुसार पुरुष माथि नै हुनुपर्छ भन्ने सोच हट्न सकेको छैन । सम्मान त सबै मानवबीचमा हुनुपर्छ भन्ने तरिकाको तालिमलाई हामीले ग्रहण गरेका पनि छैनौं र कति कुरा जानकारी मात्र लिएका छौं तर व्यवहारमा उतारेका छैनौं । हामीभित्र सामाजिक तालिमको व्यवहारमा असर नपर्नु या नकारात्मक तरिकाले जानुमा हाम्रा संरचना, कतिपय अवस्थामा धार्मिक मूल्य मान्यता, परम्पराले निर्देशित गरेर पनि हो । तर यथार्थता र न्यायिक कुरा, विज्ञान र चेतनाले नै हाम्रो समाजलाई अगाडि बढाउन सक्छ भन्ने कुरा हामीले ग्रहण गरिसकेका रहेनछौं । हामी भएभरका सामाजिक पक्षमा पर्फेक्ट हुन त सक्दैनौं । तर सबैभन्दा मानवीय, समान र प्रेमले भरिएको संसारको नियमलाई भने अपनाउन सक्छौं । हुन त कतिपय अवस्थामा हामी सामाजिक कार्यकर्ता हौं या मानव अधिकारकर्मी, या नेता नै पनि । हामीले रोजेका बाटामा हामी आफैं पनि हिँड्न धरमराइरहेका हुन्छौं र एकनाशले अरूलाई मात्र अर्ती उपदेश दिइरहेका हुन्छौं । यस्ता कुरा तत् व्यक्तित्वहरूसँग सरसंगत र काम गर्दा अनुभव गर्न सकिन्छ । प्रसिद्ध वैज्ञानिक आइन्सटाइनले अभिव्यक्त गरेका रहेछन् कि मानिसले केही विचार र मूल्यलाई वैध रूपमा प्रयोग गर्छन् । जस्तैः अन्तर्ज्ञान वा धार्मिक विश्वास । जुन प्रत्यक्ष अवलोकन वा तर्कले प्रमाणित गर्न सकिँदैन । उनकै भनाइलाई मान्ने हो भने केही मूल्य मान्यता सकारात्मक छन् भने त्यसलाई आदर्श बनाएर हिँड्न मिल्यो तर प्रकृति असंगत कुरालाई नियम मान्ने चलनले कसरी समाजमा उन्नति हुन्छ र ? हाम्रो समाज र सभ्यतालाई गति दिनका लागि हामीलाई समान मानवीय मूल्य, सम्मानको व्यवहारिक शिक्षा र तालिमको खाँचो छ । जुन तालिमले हामी र हाम्रा सन्तति सचेत बन्न सकून् ।"
रेडियो कान्तिपुर म्युजिक अवार्ड जेठ ३२ मा,"(काठमाडौं)रेडियो कान्तिपुरले आयोजना गर्दै आएको नेसनल म्युजिक अवार्ड्स २०८० को छैटौं संस्करण यही जेठ ३२ मा हुने भएको छ । रेडियो कान्तिपुरको वार्षिकोत्सवका अवसरमा आयोजना हुँदै आएको अवार्ड ५ औं संस्करणबाट छुट्टै समारोहबीच गरिँदै आएको छ । रेडियो कान्तिपुरले आइतबार काठमाडौंमा पत्रकार सम्मलेन गर्दै यस पटक १३ विभिन्न विधामा अवार्ड वितरण गरिने जनाएको छ । पत्रकार सम्मेलनमा १३ विधाका उत्कृष्ट पाँच मनोनयनसमेत सार्वजनिक गरिएको छ । त्यस्तै नेपाली संगीतमा आफ्नो जीवन अपर्ण गर्ने स्रष्टालाई एक लाख नगदसहित दीर्घ साधना सम्मान (लाइफ टाइम अचिभमेन्ट) प्रदान गरिने रेडियो कान्तिपुरले जनाएको छ । कान्तिपुर मिडिया ग्रुपका चिफ अफ स्टाफ शिशिर पछाईंले संगीत क्षेत्रमा हुने अवार्डलाई बृहत् र परिस्कृत बनाउँदै लैजाने बताएका छन् । रेडियो कान्तिपुरले स्थापनाको २५ वर्षसम्ममा पनि स्रष्टालाई रोयल्टी प्रदान गर्दै आइरहेको संस्थाको उदाहरण बनेको छ, उनले भने, फरकफरक विधाका गीत प्रसारण गर्दै स्रष्टालाई सम्मान दिने प्लेटफर्मका रूपमा हामीले यो अवार्ड आयोजना गर्दै आइरहेका छौं ।रेडियो कान्तिपुरका अनुसार २०७९ साउनदेखि २०८० असार मसान्तसम्म प्रसारण भएका गीतमध्येबाट शीर्ष पाँचको मनोनयन सार्वजनिक गरिएको हो । उत्कृष्ट नवगायकनवगायिका, उत्कृष्ट रचनाकार, उत्कृष्ट संगीतकार, उत्कृष्ट लोक दोहोरी गायकगायिका, उत्कृष्ट पार्श्व गायकगायिका, उत्कृष्ट आधुनिकपप गायक, उत्कृष्ट आधुनिकपप गायिका, उत्कृष्ट सांगीतिक समूह र पिपल्स च्वाइस विधामा अवार्ड प्रदान गरिनेछ । शीर्ष पाँचमध्येबाट तीन सदस्यीय निर्णायक टोलीले विजेता छान्ने पछाईंले बताए । पिपल्स च्वाइस अवार्डको विजेता भने भोटिङमार्फत छनोट गरिने जनाइएको छ । अवार्ड समारोहमा भारतीय रियालिटी शो इन्डियन आइडल १२ औं सिजनका विजेता पवनदीप राजन र समूहले विशेष सांगीतिक प्रस्तुति दिँदै छन् । पवनदीपसँगै नेपालका चर्चित गायकगायिकाले पनि प्रस्तुति दिनेछन् । गत वर्ष भारतकै सलमान अलीले विशेष प्रस्तुति दिएका थिए । रेडियो कान्तिपुरका स्टेसन म्यानेजर पवन आचार्यले नेपाली संगीत क्षेत्रको उत्थानका लागि बलिउडका चर्चित कलाकारलाई अवार्ड कार्यक्रममा सहभागी गराइँदै आएको बताए ।"
बजेट कटौतीको विरोधमा पालिकाका जनप्रतिनिधिको धर्ना,"(काठमाडौं) चालु आर्थिक वर्षका लागि प्रस्ताव गरिएको समानीकरण अनुदान कटौती गरिएको विरोधमा स्थानीय तहका जनप्रतिनिधिले अर्थ मन्त्रालयमा धर्ना दिएका छन् । गाउँपालिका राष्ट्रिय महासंघ र नगरपालिका संघको नेतृत्वमा डेढ सयभन्दा बढी पालिकाका प्रमुखउपप्रमुखले आइतबार अर्थ मन्त्रालयको मूल गेटमा तीन घण्टा धर्ना दिएका हुन् । अनुदान कटौतीको निर्णय फिर्ता नभए सिंहदरबार घेराउ गर्ने चेतावनीसमेत उनीहरूले दिएका छन् । संघ सरकारले गत पुसमा झन्डै २६ प्रतिशत समानीकरण अनुदान कटौतीको निर्णय गरेको थियो, जसले मुलुकभर निर्माणाधीन सयौं योजनाको भुक्तानी रोकिएको छ । कटौती गरेको बजेट निकासा गर्नुपर्ने माग जनप्रतिनिधिहरूको छ । अर्थ मन्त्रालयले समानीकरण अनुदान कटौतीको निर्णय फिर्ता नलिए सिंहदरबार नै घेराउ गर्ने कार्यक्रम छ, नगरपालिका संघका अध्यक्ष भीम ढुंगानाले भने, बजेट प्रस्ताव गरिएको अनुदान कटौती गर्नु केन्द्रीकृत मानसिकताको उपज हो ।चालु आर्थिक वर्ष २०८०८१ को बजेटमा समानीकरण अनुदानअन्तर्गत प्राकृतिक स्रोत तथा वित्त आयोगको सिफारिसमा प्रदेश र स्थानीय तहलाई क्रमशः ५८ अर्ब ६७ करोड र ८७ अर्ब ३५ करोड विनियोजन गरिएको उल्लेख छ । त्यसमध्ये स्थानीय तहको करिब २४ अर्ब ४९ करोड रुपैयाँ कटौती गरिएको हो । सरकारले स्थानीय तहमा पठाउने तेस्रो किस्ताअन्तर्गत २५ प्रतिशतमध्ये ७ प्रतिशत मात्र निकासा गरेको थियो । अहिले चौथो तथा अन्तिम किस्ता पठाउने क्रममा महालेखा नियन्त्रक कार्यालयले मुलुकभरका कोष तथा लेखा नियन्त्रक कार्यालयलाई समानीकरण अनुदानतर्फ चालु वर्षको कुल बजेटको ७४११ प्रतिशत नबढाई निकासा दिन भनेको छ । त्यसअनुसार स्थानीय तहको समानीकरण अनुदानतर्फ चालु वर्षमा २५८९ प्रतिशत बजेट कटौती भएको छ । गत माघ २६ मा यस्तै प्रकृतिको पत्राचार गरेर महालेखाले ५५७३ प्रतिशत नढाई निकासा दिन भनेको थियो । त्यतिबेला पुस मसान्तसम्मको राजस्व संकलनलाई आधार बनाएर रकम कटौती गर्न निर्देशन दिएको थियो । राजस्व संकलन लक्ष्यअनुसार नभएपछि सरकारले सबै क्षेत्रको बजेट कटौती गर्नुपरेको तर्क गर्दै आएको छ ।आर्थिक वर्षको अन्त्य हुनै लाग्दा पनि सरकारले अनुदान पठाउन बेवास्ता गरेका कारण आन्दोलनमा उत्रने योजना बनाएको नगरपालिका संघका अध्यक्ष ढुंगानाले बताए । प्रधानमन्त्री र अर्थमन्त्रीले पटकपटक कटौती गरेको रकम निकासा दिने आश्वासन सार्वजनिक रूपमा दिए पनि कार्यान्वयन नभएको उनको भनाइ छ । हरेक वर्ष समानीकरण अनुदान घटाएर ससर्त अनुदान बढाएको प्रसंग जोड्दै उनले माग पूरा नभए स्थानीय तह ठप्प पारेर सिंहदरबार घेर्ने चेतावनी दिए । संघ सरकारले स्थानीय तहलाई हस्तान्तरण गर्ने चार प्रकारका बजेट शीर्षकमध्ये समानीकरण, समपूरक, विशेष अनुदान तथा राजस्व बाँडफाँटको रकम हो । स्थानीय तहले आफ्नो निर्णयमा खर्च गर्न पाउने समानीकरण अनुदान हो । पालिकाले गर्ने धेरै काम समानीकरण अनुदानबाटै हुने गर्छ, गाउँपालिका राष्ट्रिय महासंघकी अध्यक्ष लक्ष्मीदेवी पाण्डेले भनिन्, संघ सरकारले स्थानीय तहलाई बजेट भाषण अगावै सिलिङ माग गरेर अनुदान रकम निर्धारण गर्छ । संघको बजेट निर्माणका क्रममा वित्त आयोगको सुझाव पनि लिइएको हुन्छ । तर स्थानीय तहलाई दिने बजेट कटौती हुँदै आएको छ । स्थानीय जनप्रतिनिधिले सिलिङअनुसार बजेट पाउने विश्वासमा पालिकाको बजेट भाषणमार्फत योजना प्रस्ताव गर्दै आएका छन् । समानीकरण अनुदानका आधारमा योजना बनाएर कार्यान्वयन सुरु भएपछि बजेट रोक्ने पत्र आउने गरेको गुनासो स्थानीय जनप्रतिनिधिको छ । धनुषाको गणेशमान चारनाथ नगरपालिकाकी उपप्रमुख तुलसाकुमारी पाण्डेले प्रश्न गरिन्, कार्यान्वयन भएको योजनाको अन्तिम भुक्तानी अब कसरी दिने ? आन्तरिक स्रोत न्यून भएका विकट क्षेत्रका जनप्रतिनिधिले बजेट कटौतीको सबैभन्दा धेरै गुनासो गरेका छन् । सर्लाहीको विष्णु गाउँपालिकाका अध्यक्ष जवाहरलाल यादवले कुनै पालिकाको आम्दानी दुईचार लाख पनि नभएको तर्क गर्दै संघ सरकारले स्थानीय प्रतिनिधिलाई अप्ठेरोमा पारेको बताए । सरकारलाई पटकपटक अनुरोध गर्दा पनि नटेरेकाले अब आन्दोलन गरेर बजेट निकासा गराउनुको विकल्प नभएको उनको भनाइ छ ।प्राकृतिक स्रोत तथा वित्त आयोगका अध्यक्ष बालानन्द पौडेलले समानीकरण अनुदान कटौती नगर्न आयोगले सुझाव दिँदै आएको बताए । आयोगले गत वर्ष पनि अनुदान कटौती नगर्न सुझाव दिएको उनको भनाइ छ । अध्यक्ष पौडेलले ससर्तलगायतका अनुदान घटाएर समानीकरण बढाउनुपर्ने सुझाव पनि दिए । सरकारले स्थानीय तहमा हस्तान्तरण गर्ने ससर्त अनुदानको रकम बर्सेनि बढाउँदै लगेको छ । तर, ससर्त अनुदान बढाएर आफूहरूलाई योजना छनोट गर्ने सीमा सीमित बनाएको आवाज उठाउँदै आए पनि सुनुवाइ नभएको जनप्रतिनिधिहरूले गुनासो गरे । ससर्त अनुदानबाट हुने विकासका कार्यक्रममा केन्द्रको निर्देशन हुने भएकाले स्थानीय तहलाई पंगु बनाउन खोजेको बुझाइ जनप्रतिनिधिहरूको छ । यस्ता अनुदान पठाउँदा संघ सरकारले आफूखुसी योजना छनोट गर्ने तर कार्यान्वयन गर्ने दायित्व स्थानीय तहको हुने भएपछि विरोध हुँदै आएको छ । योजना छनोट र रकम विनियोजन केन्द्रबाटै हुने भएपछि स्थानीय तह बलियो नहुने धारणा संघीयताका विज्ञहरूको छ । गाउँपालिका राष्ट्रिय महासंघ र नगरपालिका संघले आइतबार ललितपुरमा स्थानीय तहलाई हस्तान्तरण गर्ने बजेटका विषयमा आयोजित कार्यक्रममा संघीय मामिलाका जानकार तथा राष्ट्रिय सभाका पूर्वसदस्य खिमलाल देवकोटाले आर्थिक वर्ष २०७५७६ देखि २०८०८१ सम्म सात वर्षको बजेटमा ससर्त अनुदान बढाएको तथ्यांक प्रस्तुत गरे । समानीकरण अनुदान बढाउनुपर्नेमा ससर्त अनुदान बढाएर संघीयताको मर्मविपरीत वित्तीय हस्तान्तरण गरेको उनको भनाइ छ । नगरपालिका र गाउँपालिकाका प्रमुखउपप्रमुख तथा अध्यक्षउपाध्यक्षहरूको सहभागितामा आयोजित कार्यक्रममा देवकोटाले यही अवस्था कायम रहेमा संघीय भावना कमजोर हुँदै जाने बताए । कार्यक्रममा सहभागी जनप्रतिनिधिहरूले संघीय भावना र संवैधानिक प्रावधानअनुरूप वित्तीय हस्तान्तरण नभएको धारणा राखे । संघले दायित्व स्थानीय तहमा सुम्पेर स्रोत केन्द्रमा राखेको उनीहरूको भनाइ थियो । कार्यक्रममा इन्द्रावती गाउँपालिकाका अध्यक्ष झम्क नेपालले स्रोत केन्द्रमा राखेर स्थानीय तहलाई कामको मात्र जिम्मेवारी दिने नीति गलत भएको बताए । ससर्त अनुदान बढाउने र समानीकरण घटाउने प्रवृत्तिले संघीयता बलियो नहुने उनको भनाइ थियो ।"
घुमाउरो बाटोबाट सांसद कोष,"(धनगढी) बजेट निर्माणको क्रममा रहेको सुदूरपश्चिम प्रदेश सरकारले सांसदका तीन करोड बराबरका योजनालाई रकम दिने गरी एकमुष्ट ९६ करोड रुपैयाँ मुख्यमन्त्री तथा मन्त्रिपरिषद्को कार्यालयमा विनियोजनको तयारी गरेको छ । प्रदेश नीति तथा योजना आयोग स्रोतका अनुसार सांसदहरूको रोजाइ तथा सिफारिसका योजना वार्षिक कार्यक्रम (रातो किताब) मै समावेश गर्ने सरकारले तयारी गरेको हो । चालु आर्थिक वर्षको बजेटमा सुदूरपश्चिम सरकारले प्रत्येक सांसदले चलाउन पाउने गरी निर्वाचन क्षेत्र विकास कोष (सांसद कोष) को नाममा तीन करोड बजेट विनियोजन गरेको थियो । तर, सर्वोच्च अदालतले कोष कार्यान्वयन नगर्न भन्दै अन्तिम आदेश जारी गरेपछि अहिले घुमाउरो बाटोबाट सांसदका योजनाका लागि बजेट छुट्याउन लागिएको हो । सांसदहरूका अधिकांश योजना विवादमा पर्ने गरेका छन् । आफ्नो कार्यकर्ता र मतदाता रिझाउने गरी टुक्रे आयोजनामा बजेट विनियोजन हुँदा निर्वाचन क्षेत्र विकास कोषको बजेट दुरुपयोग हुने गरेको गुनासो छ ।तर, प्रदेश सांसदहरू आफूहरूले बजेट चलाउन पाउनुपर्ने लबिइङमा छन् । विकास निर्माणको योजना छनोट तथा बजेट विनियोजनमा आफूहरू निरीह र अपमानित हुनुपरेको गुनासो उनीहरूको छ । शनिबार धनगढीमा आयोजित एक कार्यक्रममा पनि उनीहरूले विगतका वर्षमा सांसदहरूले छनोट गर्न पाउने गरी राख्ने गरिएको निर्वाचन क्षेत्र विकास कोषमा रोक लगाइएकामा आपत्ति जनाए । जनतासँग विकास निर्माणका योजनामा प्रतिबद्धता गर्दै मत मागेका हुन्छौं, तर बजेट निर्माणका बेला भने न हाम्रो कुनै भूमिका रहन्छ, न खोजी हुन्छ, कांग्रेस सांसद पदमबहादुर शाहीले भने, प्रदेश सांसदको भूमिका र गरिमा त वडाध्यक्षजत्तिको पनि छैन ।प्रदेशसभाको विधायन तथा प्रदेश मामिला समितिद्वारा आयोजित अन्तर्क्रियामा सहभागी प्रदेश सांसदले प्रदेशसभाद्वारा कानुनका रूपमा पारित व्यवस्थालाई सर्वोच्च अदालतले रोक लगाउन मिल्ने या नमिल्ने भन्नेमा पनि असन्तुष्टिसहितको जिज्ञासा राखेका थिए । एमाले सांसद चक्र मल्लले भने, बजेट निर्माण व्यवस्थापिकाको अधिकार हो, त्यसमाथि न्यायालयले प्रश्न गर्दै रोक्न मिल्ने या नमिल्ने भन्नेमा हामी विधायक पनि अन्योलमा छौं । चालु आर्थिक वर्षको बजेटमा आफ्नो सिफारिसका कुनै पनि योजना नपरेको गुनासो गर्दै सांसदहरूले जुनसुकै उपायबाट पनि बजेट कार्यान्वयनमा जोड दिएका थिए । अहिले सांसदहरूको मुख्य चासो आगामी आर्थिक वर्षको बजेटमा आफ्नो सिफारिसमा योजना तथा बजेट विनियोजन हुनुपर्नेमा देखिएको छ । सांसदहरूले निर्वाचन क्षेत्रका लागि आफ्नो सिफारिसमा केही योजनाका लागि कोष पाउनु पर्छ भन्नु अन्यथा होइन, कांग्रेस सांसद प्रकाश बमले भने, चुनावका बेला हामी सबैले आश्वासन बाँडेका हुन्छौं ।तर, बजेट प्रस्तुत गर्ने दिन आउन १० दिन मात्र बाँकी रहँदा सरकारले पूर्णता पाएको छैन । बजेट निर्माण गर्ने आर्थिक मामिला मन्त्रालय नै रिक्त छ । आर्थिक मामिला मन्त्रालयबाहेक आन्तरिक मामिला, सामाजिक विकास, उद्योग पर्यटन वन तथा वातावरण मन्त्रालयले पनि मन्त्री पाएको छैन । हाल भौतिक पूर्वाधार विकास र भूमि व्यवस्था, कृषि तथा सहकारी मन्त्रालयमा मात्र मन्त्री छन् । एकीकृत समाजवादीका दीर्घबहादुर सोडारीलाई मुख्यमन्त्रीमा समर्थन गरेका एमाले र माओवादीले सरकारमा जाने नजाने अझै निर्णय गरेका छैनन् ।"
हावाहुरीले केराखेतीमा क्षति,"(चितवन) आसिका मल्लले ११ बिघा भाडामा लिएर खैरहनी नगरपालिका६ तुलसीपुरमा केरा खेती गरेकी थिइन् । १८ हजार बोटमा फलेका केरा एकडेढ सातामा बिक्री सुरु हुन्थ्यो । शुक्रबार र शनिबार साँझपख आएको हावाहुरीले उनको बगानका केराका कुनै बोट सद्दे राखेन । छिप्पिँदै गरेका केराका बोट ढलेपछि अब कुनै बिक्री हुँदैनन् । ठूलो नोक्सानी भयो, आसिकाले सुनाइन् । चितवन केरा उत्पादक संघका अध्यक्ष माधवप्रसाद घिमिरेले रत्ननगर नगरपालिका३ हाजिपुरमा पाँच बिघामा केरा लगाएका थिए । उनको बगानका केरा पनि केही समयपछि बिक्रीका लागि तयार हुँदै थिए । जेठ अन्तिम र असारसाउन चितवनका केरा बिक्रीका लागि तयार हुन्छन् । चैतवैशाखमा हावाहुरी आएन । मध्य जेठ पनि पार भएपछि हावाहुरी आउने सम्भावना टरेको ठानेका थिए घिमिरेले । बगानमा केराका कोसा राम्रै थिए । मूल्य आउला भन्ने आशा थियो । तर शुक्रबार र शनिबार ठूलै हावाहुरी आएपछि केराका सबै बोट ढले । अब कुनै पनि केरा बेच्न सकिने भएन, घिमिरेले भने । चितवनमा २ हजारदेखि २५ सय बिघामा लगाएको केरा ढलेको उनको भनाइ छ । घिमिरेका अनुसार चितवनमा ३ हजार ५ सय बिघामा केरा खेती हुन्छ । विवरणहरू संकलन भइरहेका कारण १२ करोड रुपैयाँ बराबरको केरा हावाहुरीले नोक्सान गरेको हुन सक्ने उनले अनुमान लगाए । चितवनमा केरा खेती धेरै हुने भनेको पूर्वी भेगमा हो । कालिका, रत्ननगर, राप्ती र खैरहनीका ठूला बगानमा सद्दे केराको रूख देख्नै गाह्रो छ, संघका महासचिव जनकराज पन्तले भने । भरतपुरसहित मंगलपुर जगतपुरमा त्यति क्षति नभएको उनले बताए । प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ भरतपुरका कृषि अधिकृत इन्द्र ढुंगानाले क्षतिको विवरण संकलन भइरहेको बताए । छिप्पिँदै गरेका केरा हुन् । केही दिनपछि बजार पठाउन मिल्थ्यो । अब बोट ढलेको केरा बिक्री हुँदैन, ढुंगानाले भने । किसानलाई ढलेको बोट हटाएर नयाँ बगान तयार गर्न थप खर्च लाग्छ । आसिका भन्छिन्, अब यी ढलेका बोट हटाउनै ८१० लाख रुपैयाँ लाग्छ ।चितवनका केरा किसानले बिमा गरेको केरा नोक्सान भए एक बोटको २ सय ५३ रुपैयाँसम्म पाउँछन् । राहत भइहाल्छ भनेर ढुक्क हुने अवस्था पनि रहेन । गत वर्ष चितवनको केरा खेतीमा चार करोड रुपैयाँ बराबरको क्षति भएको थियो । त्यसैको दुई करोड भुक्तानी अझै आएको छैन, संघका पूर्वअध्यक्ष विष्णुहरि पन्तले भने । तयार भएको केरा बेच्न पाए किसानले सिजनमा एउटा बोटबाट ६७ सय रुपैयाँ आम्दानी गर्छन् ।बिमा गर्दा तिर्ने प्रिमियमको ८० प्रतिशत सरकारले र बाँकी किसानले तिर्छन् । प्रिमियमबापतको सरकारले दिने ८० प्रतिशत पाइएन भनेर बिमा कम्पनीले किसानले पाउने बिमा रकम लामो समयदेखि भुक्तान गरेका छैनन्, संघका महासचिव पन्तले भने । चितवन उद्योग वाणिज्य संघका उपाध्यक्ष राजेन्द्र ओलीले बिमा गरेको खेतीको तुरुन्त भुक्तानी दिन सरकारसँग माग गरे ।"
पहिलो खेलबाटै लय समात्ने रणनीति,"(डालास, अमेरिका)नियमित प्रतिद्वन्द्वीजस्तै बनेको नेदरल्यान्ड्सविरुद्ध खेल्दै नेपालले मंगलबार (२१ः१५ बजे) आईसीसी ट्वान्टी२० विश्वकप क्रिकेटमा बहुप्रतीक्षित पुनरागमन गर्दै छ । दशकपछि ट्वान्टी२० विश्वकपमा फर्किएको नेपालले डालासको ग्रान्ड प्रेरी क्रिकेट रंगशालामा हुने यहीं खेलबाट लय समात्ने आस गरिएको छ । समूहमा आफूभन्दा निकै बलिया टोली रहेका कारण नेपाल पहिलो खेलबाटै आफ्नो उत्कृष्ट दिने दाउमा छ । नेपालले समूह डी मा नेदरल्यान्ड्सबाहेक श्रीलंका, दक्षिण अफ्रिका र बंगलादेशसँग खेल्नेछ । आईसीसी वरीयतामा होस् वा प्रदर्शनका हिसाबमा नेपालभन्दा सबै बलिया टोली हुन् । नेपालले सन् २०१४ यता पहिलो पटक ट्वान्टी२० विश्वकप खेलिरहेको छ । यता पाँचौं पटक विश्वकप खेलिरहेको नेदरल्यान्ड्स २०२२ को पछिल्लो संस्करणमा सुपर १२ मा पुगेको थियो । नेदरल्यान्ड्सको यो नै उल्लेखनीय सफलता होइन । सन् २००९ को संस्करणमा नेदरल्यान्ड्सले इंग्ल्यान्डमाथि ४ विकेटको विजय हात पारेको थियो, त्यो पनि क्रिकेटको मक्का मानिने लर्डसमा । सन् २०२२ मा दक्षिण अफ्रिकामाथि पनि नेदरल्यान्ड्सले ट्वान्टी२० विश्वकपमै ३८ रनको स्मरणीय जित आत्मसात गरेको थियो । ठूला इभेन्टहरूमा बलिया राष्ट्रलाई ढाल्नु नै नेदरल्यान्ड्सको पहिचान हो । नोभेम्बरमा भारतमा सम्पन्न एकदिवसीय विश्वकपमा नेदरल्यान्ड्सले दक्षिण अफ्रिका र बंगलादेशलाई हराएको थियो । यसपालिको विश्वकप अभ्यास खेलमा नेदरल्यान्ड्सले श्रीलंकालाई २० रनले हराएको थियो । नेदरल्यान्ड्सले १ सय ८१ रन बनाउँदै श्रीलंकालाई १ सय ६१ रनमै अलआउट गरेको थियो । यसले डच टोलीको अलराउन्ड क्षमता प्रस्ट्याउँछ । नेपालसँग भने नेदरल्यान्ड्सको जितको शृंखला आलोपालो जस्तै छ । दुई टोलीबीचको पछिल्ला ५ खेलमा नेदरल्यान्ड्सले ३ र नेपालले २ खेलमा जितेको छ । नेपाललाई पराजित गर्दै मार्चमा घरेलु मैदानमा भएको नामिबियासम्मिलित त्रिकोणात्मक शृंखला नेदरल्यान्ड्सले जितेको थियो । ट्वान्टी२० मा कुनै पनि टोलीले अर्को कुनै टोलीलाई पराजित गर्न सक्छ । नेदरल्यान्ड्सले वार्मअप खेलमा श्रीलंकालाई पराजित गरिसकेको छ, अमेरिकाले पनि ट्वान्टी२० शृंखलामा बंगलादेशलाई दुई पटक हराइसकेको छ । त्यसैले मलाई विश्वास छ, हामीले विश्वकपमा राम्रो गर्नेछौं, नेपालले सुपर एटमा पुग्ने लक्ष्य बनाएको जनाउँदै कप्तान रोहित पौडेल भन्छन्, नेदरल्यान्ड्ससँगको खेलप्रति नेपाली टोली केन्द्रित छ । यहींबाटै लय समात्नु जरुरी छ । खेलाडीहरू पनि आफ्नो भूमिकालाई लिएर स्पष्ट छन् ।तर, नेपालको प्रदर्शन राम्रो हुन सकेको छैन । क्यानडासँगको अभ्यास खेलमा नेपाल ६३ रनले पराजित भएको थियो । १ सय ८४ रनको लक्ष्य पाएको नेपाल १ सय २० रनमै अलआउट भएको थियो । यस स्थितिमा नेपालको अर्को चिन्ता ओपनिङ ब्याटिङको छ । पछिल्ला खेलहरूमा कुशल भुर्तेलको प्रदर्शन निराशाजनक छ । एसीसी प्रिमियर कपमा उनी लगातार तीन खेलमा शून्यमै आउट भए । वेस्ट इन्डिज ए सँगको घरेलु ट्वान्टी२० शृंखलाको चार खेलमा उनले ३२ रनमात्र बनाउन सके ।सेन्ट भिन्सेन्ट र ह्युस्टनमा स्थानीय टोलीसँग खेलिएको अभ्यास खेलमा चल्न नसकेका भुर्तेलले क्यानडाविरुको अभ्यास खेलमा पनि १० रनमात्र बनाउन सके । उनको ओपनिङ जोडी आसिफ शेखले पनि पछिल्ला ६ खेलमा एकमात्र अर्धशतक बनाउन सकेका छन् भने ४ खेलमा दोहोरो स्कोर नै बनाउन सकेनन् । यी दुई त्यही जोडी हो, जसले २०२१ को अप्रिलमा नेदरल्यान्ड्सविरुद्ध त्रिकोणात्मक ट्वान्टी२० शृंखलामा पहिलो विकेटमा १ सय १६ रन जोड्दै अन्तर्राष्ट्रिय क्रिकेटमा सानदार डेब्यु गरेका थिए । नेपालको हालैका कमजोर नतिजाहरूलाई लिएर कप्तान रोहित समर्थकलाई चिन्ता नगर्न भन्छन् । १२ खेल तलमाथि हुन्छ, तर मलाई राम्रो खेल्नेमा आफ्नो टोलीमाथि विश्वास छ, चाहे त्यो ओपनिङ ब्याटिङमा होस् वा अन्यमा । ओपनिङ ब्याटिङले राम्रो गर्यो भने अरूलाई पनि सजिलो हुन्छ, रोहितले भने । नेपाली ब्याटिङको ठूलो आशा उनीमाथि छ । कुशल मल्ल, सन्दीप जोरा, गुलशन झाले मध्यक्रममा उनलाई साथ दिनेछन् । १० वर्षअघिको विश्वकप टोलीबाट हाल खेलिरहेका एकमात्र सदस्य सोमपाल कामीले करण केसीको साथ मध्यम गतिको बलिङ सम्हाल्ने छन् । स्पिनमा देव्रेहाते ललित राजवंशी र सागर ढकालमध्ये एकले मात्र स्थान बनाउन सक्छन् । अविनाश बोहरा क्यानडासँग राम्रो लयमा देखिएका थिए । डेथ ओभर मा उनको बलिङ नेपाललाई निकै महत्त्वपूर्ण रहेको छ । नेदरल्यान्ड्सले कोलिन अकरमनको अनुपस्थितिमा माइकल लेभिटलाई टोलीमा राखेको छ । ४ महिनाअघि नेदरल्यान्ड्स टोली काठमाडौं आउँदा लेभिटले नेपालसँगको त्रिकोणात्मक ट्वान्टी२० शृंखलाको ३ खेलमा २ मा अर्धशतक बनाएका थिए । सोही शृंखलामा नामिबियाविरुद्ध उनले ६२ बलमै १० चौका र १२ छक्का प्रहार गरी १ सय ३५ रन बनाएका थिए । स्कट इडवार्डसको कप्तानीमा रहेको नेदरल्यान्ड्स टोलीमा बास डे लिड, लोगान भान बिक, म्याक्स ओ डावड, सिब्रान्ड इन्गेलब्रेक्ट, विक्रम सिंह, वेस्ली बारेसी जस्ता अनुभवी खेलाडी छन् । एसोसिएट वर्ष खेलाडी अलरान्डर डे लिड टोलीका प्रमुख खेलाडी हुन् । तर २४ वर्षे उनले पछिल्लो समय राष्ट्रिय टोलीबाट कमैमात्र ट्वान्टी२० क्रिकेट खेलेका छन् । सन् २०२२ को ट्वान्टी२० विश्वकपमा १३ विकेट लिएका उनले हालै आएर आयरल्यान्ड, स्कटल्यान्डविरुद्ध ट्वान्टी२० का साथै श्रीलंकासँगको अभ्यास खेलमा खेलेका थिए । नेदरल्यान्ड्सविरुद्ध दीपेन्द्रसिंह ऐरीले खेल्ने निश्चित जस्तै छ । दुई साताअघि वेस्ट इन्डिजको सेन्ट भिन्सेन्टमा एङ्कलमा चोट लागेयता उनले खेलेका छैनन् । अमेरिकाविरुद्धको अभ्यास खेलमा उनी टोलीमै थिए । तर वर्षाका कारण त्यो खेल एक बल पनि फाल्न नपाई रद्द भयो । उनी टोलीमा फर्किएपछि अनिल साहले प्लेयिङ ११ बाट स्थान गुमाउनुपर्ने वातावरण बन्न सक्छ । लयमा देखिएका अनिलले क्यानडाविरुद्धको अभ्यास खेलमा १६ बलमा २४ रन बनाएका थिए । टेक्सासको मौसम बदलिएको छ । पछिल्ला चार दिनमा नियमित जस्तो वर्षा भइरहेको छ । अन्यथा उच्च आर्द्रतामा खेल्न सबै टोलीलाई कठिन बन्ने गरेको छ । नेपालले डालास नजिक रहेको सहर ह्युस्टनमा एक साता अभ्यास गर्दै दुई अभ्यास खेल खेलेको थियो । त्यसपछि डालास आएर क्यानडासँग अभ्यास खेल खेलेको हो । अमेरिकासँग भने वर्षाका कारण खेल हुन सकेन । ग्रान्ड प्रेरीको विकेटमा खेलिसकेका हुनाले यो फाइदा नेपाली टोलीलाई छ । फ्लोरिडामा श्रीलंकासँग अभ्यास खेल खेलेको नेदरल्यान्ड्सको क्यानडासँग अभ्यास खेल वर्षाका कारण टस पनि नभई रद्द भएको थियो, जसका कारण टोलीले डालासको विकेटबारे बुझ्न पाएको छैन ।"
अमेरिकाको सानदार जित,डालास (कास) अमेरिकाले ट्वान्टी२० विश्वकप क्रिकेटको पहिलो खेलमा क्यानडालाई ७ विकेटले पराजित गरेको छ । एरोन जोन्सले ४० बलमा अविजित ९४ रन बनाएपछि अमेरिकाले १ सय ९५ रनको लक्ष्य १८ ओभरभित्र १ सय ९७ रन बनाएर पूरा गरेको थियो ।अमेरिका र क्यानडा दुवैको विश्वकपमा यो पहिलो सहभागिता हो । उपकप्तान जोन्सले एन्ड्रिस गाउससँग तेस्रो विकेटमा १ सय ३१ रनको साझेदारी गरेपछि अमेरिकाले सानदार बाजी मारेको हो । गाउसले ४६ बल खेल्दै ७ चौका र ३ छक्कासहित ६५ रन बनाए । जोन्सले ग्रान्ड प्रेरी क्रिकेट रंगशालामा ४ चौका र १० छक्का प्रहार गरे । ट्वान्टी२० विश्वकपको एकै खेलमा जोन्स (तस्बिरमा) ले भन्दा बढी छक्का वेस्ट इन्डिजका क्रिस गेलले प्रहार गरेका छन् । गेलले २०१६ मा इंग्ल्यान्डविरुद्ध मुम्बईमा ११ र २००७ मा दक्षिण अफ्रिकाविरुद्ध जोहानसबर्गमा १० छक्का प्रहार गरेका थिए ।यसअघि क्यानडाबाट नभनित ढालिवालले ४४ बलमा ६१ र निकोलस किर्तनले ३१ बलमा ५१ रन बनाएका थिए । श्रेयस मोभ्भा १६ बलमा ३२ रन बनाई अविजित रहे ।
