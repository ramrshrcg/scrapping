शीर्षक,विवरण
शीर्ष नेता सबै उपस्थित,"(काठमाडौं)मुलुककै चौथो ठूलो दल राष्ट्रिय स्वतन्त्र पार्टी (रास्वपा) ले आफ्नो स्थापना दिवस चियापान कार्यक्रम गरेर मनाएको छ । राजनीतिका साथै विभिन्न क्षेत्रका व्यक्तिहरूको सहभागितामा केन्द्रीय कार्यालय बालाजुमा शुक्रबार चियापान कार्यक्रम गरिएको हो ।कार्यक्रममा प्रधानमन्त्री एवं माओवादीका अध्यक्ष पुष्पकमल दाहाल, सभामुख देवराज घिमिरे, कांग्रेसका सभापति शेरबहादुर देउवा, एमालेका अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, नेपाल समाजवादीका अध्यक्ष बाबुराम भट्टराई, लोकतान्त्रिक समाजवादीका अध्यक्ष महन्थ ठाकुर, जनमतका अध्यक्ष सीके राउतलगायत शीर्ष नेता, मन्त्री, सांसद, कूटनीतिक नियोगका प्रतिनिधि, रास्वपा समर्थक र शुभचिन्तकको बाक्लो उपस्थिति थियो । २०७९ असार ७ मा गठन भएको रास्वपा स्थापनाको छोटो समयमै मुलुकको चौथो ठूलो दलका रूपमा स्थापित भइसकेको छ । रास्वपाले ०७९ मा सम्पन्न प्रतिनिधिसभा निर्वाचनमा प्रत्यक्ष र समानुपातिकतर्फ गरी २१ सांसद निर्वाचित गर्न सफल भएको छ । रास्वपा अहिले सभापति रवि लामिछानेको नेतृत्वमा सरकारमा सामेल छ । लामिछाने उपप्रधान तथा गृहमन्त्री छन् । साथै, रास्वपाबाट शिक्षामन्त्रीमा सुमना श्रेष्ठ, श्रममन्त्रीमा डीपी अर्याल र युवा तथा खेलकुद मन्त्रीमा विराजभक्त श्रेष्ठ रहेका छन् ।चियापान समारोहमा सञ्चारकर्मीसँग बोल्दै सभापति लामिछानेले जनताको अपेक्षा पूरा गर्न आफूहरूले इमानदारीपूर्वक कोसिस गरिरहेको बताए । जनताका अपेक्षा असाध्यै धेरै छन्, तिनलाई पूरा गर्न मिहिनेत र लगनका साथ काम गरिरहेका छौं, उनले भने, वर्षौंदेखिको बेथिति चिर्न केही समय भने अवश्य लाग्छ । सरकारमा गएको एक सय दिन पूरा भएको र यसबीचमा मन्त्रालय चलाउने बलियो आधार बनेको पनि लामिछानेले उल्लेख गरे ।"
यू१९ भलिबलको प्रत्यक्ष प्रसारण कान्तिपुर म्याक्सबाट,"काठमाडौं (कास) राजधानीमा हुने सहाना प्रधान स्मृति यू१९ पुरुष तथा महिला भलिबल प्रतियोगिताको मुख्य प्रायोजकमा सीजी फुड्सको वाईवाई र मिडिया पार्टनरमा केएमजीको कान्तिपुर म्याक्स टेलिभिजन जोडिएका छन् ।प्रतियोगिता आइतबारदेखि त्रिपुरेश्वरस्थित राखेप कभर्डहलमा सुरु हुनेछ । तीनकुनेस्थित कान्तिपुर टेलिभिजनको हलमा आयोजित कार्यक्रममा शुक्रबार सहाना प्रधान फाउन्डेसनकी अध्यक्ष रामकुमारी झाँक्री, सीजी फुड्सका प्रमुख कार्यकारी निर्देशक प्रदीप पुडासैनी र कान्तिपुर टेलिभिजनका प्रमुख कार्यकारी निर्देशक शिशिर पछाईंबीच सम्झौतापत्रमा हस्ताक्षर भएको छ । चौधरी ग्रुपका प्रबन्ध निर्देशक निर्वाण चौधरीले यू१९ टिम भन्नेबित्तिकै युवाको सहभागिता हुने र भविष्यमा तिनै युवाले राष्ट्रिय टोलीको नेतृत्व गर्ने भएकाले त्यो टोलीसँग आफ्नो ब्रान्ड जोडिन पाउँदा खुसी लागेको बताए । कान्तिपुरका कार्यकारी निर्देशक पछाईंले क्रिकेट, फुटबल, फुटसलका साथै राष्ट्रिय खेल भलिबलको यू१९ प्रतियोगितालाई कान्तिपुर टेलिभिजनले प्रत्यक्ष प्रसारण गरेर यसको दायरा फराकिलो पार्ने बताए ।ग्रासरुट स्तरदेखि नै भलिबल विकासमा लाग्ने अवधारणाबमोजिम सातै प्रदेशका महिला तथा पुरुष यू१९ टिम सहभागी रहने प्रतियोगितामा सीजी फुड्स र कान्तिपुर म्याक्स टेलिभिजन जोडिनु आयोजकका लागि गर्वको कुरा भएको फाउन्डेसनकी अध्यक्ष झाँक्रीले बताइन् । सात प्रदेशका महिला तथा पुरुष टिमले भाग लिने प्रतियोगिताको प्रत्यक्ष प्रसारण कान्तिपुर म्याक्स टेलिभिजनबाट हुनेछ ।"
म्याराडोनाको विवादास्पद गोल,सन् १९८६ मा आजकै दिन (जुन २२) मा फिफा विश्वकपमा अर्जेन्टिनी खेलाडी डिएगो म्याराडोनाले इंग्ल्यान्डविरुद्धको खेलमा हातले हानेको गोलले मान्यता पाएको थियो । म्याराडोनाको त्यो विवादास्पद गोल ह्यान्ड अफ गड ले चिनिन्छ । मेक्सिकोले आयोजना गरेको विश्वकप फुटबलअन्तर्गत अर्जेन्टिना र इंग्ल्यान्डबीचको क्वाटरफाइनल खेलमा तनावपूर्ण रूपमा चलिरहेको थियो । तनावपूर्ण खेलमा ५१ मिनेट बितिसक्दा पनि कुनै टिमबाट गोल भएको थिएन । त्यही समयमा विपक्षी टिमका गोलकिपर पिटर सिल्टनतर्फ उफ्रिएका म्याराडोनाले फुटबललाई आफ्नो हातले गोलपोस्टमा छिराए । हातको प्रयोग भएको भन्दै विवाद भए पनि रेफ्रीले त्यसलाई गोलको मान्यता दिए । खेल अर्जेन्टिनाले २१ ले जित्यो । खेलपछि म्याराडोनाले त्यो गोल थोरै आफ्नो टाउकोले र थोरै भगवान्को हातले गरेको प्रतिक्रिया दिएका थिए ।
इको क्लबदेखि चराविज्ञसम्म,"(कञ्चनपुर) भोजराज श्रेष्ठ कक्षा चारमा अध्ययनरत थिए । ठीक त्यही बेला विद्यालयमा इको क्लब गठन भयो । त्यतिबेलासम्म उनलाई प्रकृति, वन्यजन्तु र चराबारे केही जानकारी थिएन । पछि भोजराजले चरा संरक्षणका लागि गुलेली नियन्त्रणमा लिने अभियान नै चलाए । जसका कारण उनी गाउँमा गुलेली बाजे को नामले चर्चित छन् । कैलालीको भजनी नगरपालिका६ महादेउलीका हिरुलाल डगौरा पनि त्यही अभियानमा जोडिए । गुलेली संकलन अभियानबाट संरक्षणमा लागेका डगौरा अहिले चरा संरक्षण र अध्ययनका पर्यायजस्तै बनेका छन् । ३८ वर्षीय डगौरा व्यवस्थापनका विद्यार्थी हुन् । उनले व्यवस्थापनमै स्नातक गरेका छन् । ग्रामीण विकासमा स्नातकोत्तर गरेका उनको रुचि भने नयाँनयाँ चराको खोजी तथा गणना गर्ने र वैज्ञानिक नामदेखि स्थानीय नामसम्म पत्ता लगाउनु हो । अहिले उनी चरा गणना र पहिचानकै लागि देशैभर पुग्ने गरेका छन् । पश्चिम नेपालमा हुने चरा गणनाका हरेक गतिविधिमा उनी विज्ञकै रूपमा सहभागी हुन्छन् । उनकै नेतृत्वमा अन्य प्राविधिकहरू खटिन्छन् । पन्छी संरक्षण संघमा फिल्ड अधिकृतका रूपमा कार्यरत उनी चरा गणनाकै लागि विभिन्न जिल्लामा पुगिसकेका छन् । १२ वर्षकै उमेरमा ४ कक्षामा पढ्दा इको क्लबमा आबद्ध भएका डगौराले चरा संरक्षणका लागि गरेको पहिलो काम गुलेली संकलन अभियान नै हो । गुलेली संकलन मात्रै होइन, साइकलमा टिफिन बोकेर स्कुलस्कुलमा पुगेर चरा संरक्षणबारे सचेतना फैलाएको पनि उनको सम्झनामा ताजै छ । कैलालीको पूर्वी क्षेत्र भजनी, थापापुर, खैलाड, लालबोझी, सुख्खड र टीकापुर क्षेत्र हरेक विद्यालयमा पुगेको उनी बताउँछन् । त्यतिबेला १० हजार बढी गुलेली संकलन भएको थियो, डगौरा भन्छन्, तीन हजार त मेरै रेकर्डमा छ, अन्य साथीले पनि थुप्रै संकलन गरेका थिए । गुलेली संकलन अभियानसँगै गाउँमा संरक्षणसम्बन्धी क्लब गठन भयो । त्यसपछि सरसफाइदेखि वृक्षरोपणलगायत गतिविधि हुन थाले । हरेक शुक्रबार सरासफाइ र वृक्षरोपण गरिन्थ्यो । यही बेला संरक्षणमा काम गरिरहेका विभिन्न संघसंस्थासँग जोडिएपछि उनी चराबारे जान्न थाले र उत्सुकता पनि बढ्दै गयो । उनले चराबारे राम्ररी थाहा पाएको भने २००४ मा हो, चराविद् हेमसागर बरालसँग भेट भएपछि । त्यतिबेला बरालले डगौरालाई (बर्ड्स अफ नेपाल) नामक किताब दिए । त्यो किताब हेरेपछि उनको मनमा क्लिक भयो । संरक्षणमा मात्रै लागेका उनलाई त्यसपछि चरा चिन्ने सौख पनि जाग्यो । बर्ड्स अफ नेपाल हेरेर मैले पनि चरा चिन्ने र स्थानीय नाम लेख्न थालें, डगौराले भने, घरनजिकै पुरैना तालमा गएर चरा हेर्ने र स्थानीय नाम लेख्न थाले । चरा उड्यो वा बस्यो भने उनी नाम टिपिहाल्थे । त्यसपछि बिस्तारै चरा गणनामा पनि जोडिए । चरा गणना गर्दा पनि सुरुमा उनी वैज्ञानिक नाम थाहा नभएकाको स्थानीय नाम नै लेख्थे । भजनी आसपास र घोडाघोडी क्षेत्रमा २२ ताल छन् । उनी ती सबै तालमा पुगेका छन् । तर कतिपय पुरिइसकेका छन् । चराको प्रमुख बासस्थान मानिने पुरैना तालसमेत लोप भइसकेको डगौरा बताउँछन् । उनका अनुसार पुरैनामा १० हजारको संख्यामा चरा भेटिन्थे । घोडाघोडीमा पनि २०१३ देखि नियमित रूपमा चरा गणना गरिन लागेको हो । यहाँ पनि २ हजार हाराहारी चरा छन् । चरा गणनाका लागि सुदूरपश्चिमका तराई मात्रै होइन, पहाडी जिल्लामा पनि पुग्छन् । यति मात्रै होइन, मंगोलियाबाट चीन तिब्बत हुँदै नेपाल भएर भारतको राजस्थान पुग्ने कर्याङकुरुङ सारसको गणना र फोटो खिच्न उनी हरेक वर्ष मुस्ताङ पुग्छन् । सेप्टेम्बरअक्टोबरमा आउने र मार्चअप्रिलमा फर्किने भएकाले त्यतिबेला राम्रो तस्बिर लिन सकिन्छ । यही मौका छोप्न उनी एक महिनाजति मुस्ताङमा बिताउँछन् । चरा गणना तथा अध्ययनका लागि उनी रारा, सोलुखुम्बु, संखुवासभा, भोजपुर, ओखलढुंगा सुनसरी, झापा र मोरङसम्म पुगेका छन् । उनले साढे ६ सय बढी प्रजातिका चरा प्रत्यक्ष रूपमा देखेको बताउँछन् ।"
'दान्भी र 'आचार्य हलमा,"काठमाडौं (कास) नेपाली फिल्म दान्भी र आचार्य प्रदर्शनमा आएका छन् । शुक्रबारदेखि प्रदर्शनमा आएकामध्ये दान्भी एक्सन र आचार्य बायोपिक फिल्म हुन् । रूपेश तामाङको निर्देशनमा बनेको दान्भी मा अभिनेत्री पूजा शर्माको मुख्य अभिनय छ । फिल्ममा पूजासँगै कुन्साङ बम्जन, किरण श्रेष्ठ, मोनालिसा खतिवडालगायतले अभिनय गरेका छन् । त्यस्तै प्रशान्त रसाइलीको निर्देशनमा बनेको आचार्य भजन शिरोमणि भक्तराज आचार्यको बायोपिक फिल्म हो । फिल्ममा भक्तराजका छोरा सत्यराजसँगै सुनील पोखरेल, सौगात मल्ल, दयाहाङ राई, विपीन कार्कीलगायतले अभिनय गरेका छन् ।"
जेठमा आयातनिर्यात बढे पनि समग्र वैदेशिक व्यापार घट्यो,"(काठमाडौं)जेठमा आयातनिर्यात उलेख्य बढे पनि गत वर्षको तुलनामा समग्र वैदेशिक व्यापार घटेको छ । भन्सार विभागले शुक्रबार सार्वजनिक गरेको ११ महिनाको तथ्यांकअनुसार सबैभन्दा धेरै जेठमा १ खर्ब ५० अर्ब ३४ करोडको वस्तु आयात भएको छ । १३ अर्ब ८ करोडको वस्तु निर्यात भएको छ । ११ महिनाको तुलना गर्दा आयातनिर्यात भएको रकम सबैभन्दा धेरै हो । वैशाखमा १ खर्ब ३५ अर्ब ९८ करोडको आयात र १२ अर्ब २२ करोडको निर्यात भएको विभागको तथ्यांक छ । जेठमा आइपुग्दा आयातनिर्यात धेरै बढेको छ । तर चालु आर्थिक वर्षको जेठसम्म भने १४ खर्ब ५३ अर्ब ७० करोडको आयात भएको छ । यो रकम ०७९८० को ११ महिनाको तुलनामा १८४ प्रतिशतले कमी हो । गत वर्षको ११ महिनामा १४ खर्ब ८० अर्ब ९८ करोडको वस्तु आयात भएको थियो । जानकारका अनुसार धान, मकै, गहुँ, तरकारी, फलफूलमा समेत परनिर्भर हुँदा आयात बढेको छ । तेलहनमा पनि आयातमै निर्भर हुनुपर्ने बाध्यता छ । तेस्रो मुलुकबाट कच्चा पदार्थका रूपमा आयात हुने भटमास, सनफ्लावर तेलले यहाँको स्वदेशको माग धानेको छ । यी वस्तुको उत्पादन बढाउन सके आयात घटाउन सकिने जानकार बताउँछन् । तर, उत्पादन बढाउन सकिएको छैन, जसले गर्दा अर्बौं रुपैयाँको कृषि वस्तु आयात भइरहेको छ । ११ महिनामा ११ अर्ब ५५ करोडको धान आयात भएको छ । अन्य कृषि वस्तुको आयातको अवस्था पनि उस्तै छ । समग्र निर्यात व्यापार पनि घटेको विभागको तथ्यांक छ । गत वर्षको ११ महिनामा १ खर्ब ४३ अर्ब ५८ करोडको निर्यात भएको वस्तु चालु आर्थिक वर्षको ११ महिनामा १ खर्ब ३९ अर्ब २६ करोडको निर्यात भएको छ । यो रकम ३०१ प्रतिशतले कमी हो ।आयातनिर्यात व्यापारसँगै मुलुकको व्यापार घाटा पनि घटेको छ । गत आर्थिक वर्षको ११ महिनामा व्यापार घाटा १३ खर्ब ३७ अर्ब ३९ करोड थियो । अहिले घाटा १७२ प्रतिशतले घटेर १३ खर्ब १४ अर्ब ४४ करोड पुगेको छ । आयात व्यापारको अवस्था हेर्दा सधै झैं डिजेल पहिलो नम्बरमै छ । ११ महिनामा १ खर्ब २९ अर्ब २० करोडको वस्तु आयात भएको छ । डिजेलबाट सरकारले ५० अर्ब ४८ करोड राजस्व संकलन गरेको छ । ११ महिनामा ६२ अर्ब ८७ करोडको पेट्रोल आयात हुँदा सरकारले ३६ अर्ब ८ करोड राजस्व संकलन गरेको छ । ५१ अर्ब ७ करोडको खाना पकाउने एलपी ग्यास आयात हुँदा ३५ अर्ब १३ करोडको स्टिल तथा आइरन आएको छ । ग्यासबाट ९ अर्ब ५२ करोड र स्टिल तथा आइरनबाट ४ अर्ब ९९ करोड राजस्व संकलन भएको विभागको तथ्यांक छ । यसैगरी २३ अर्ब ४७ करोडको औषधीजन्य पदार्थ आयात हुँदा सरकारले १ अर्ब २२ करोड राजस्व संकलन गरेको छ । विभागका अनुसार ११ महिनामा २२ अर्ब २५ करोडको सुन, १९ अर्ब ४६ करोडको हवाई इन्धन, १८ अर्ब ७२ करोडको इलेक्ट्रिक सवारी, १७ अर्ब २७ करोडको स्मार्टफोन र १५ अर्ब १६ करोडको कोइलालगायत आयात भएको छ । निर्यातमा भने अलैंची अग्रस्थानमा छ । ११ महिनामा ७ अर्ब ४७ करोडको अलैंची आयात भएको छ । निर्यात हुनेमा स्टिल तथा आइरन दोस्रो नम्बरमा पर्छ । ११ महिनामा ६ अर्ब १५ करोडको स्टिल तथा आइरन निर्यात भएको विभागको तथ्यांकमा उल्लेख छ । यसैगरी ५ अर्ब ८१ करोडको कार्पेट, ५ अर्ब ६४ करोडको जुस र ५ अर्ब ६० करोडको पाम तेल आयात भएको विभागले जनाएको छ । नेपालले १ सय ७० मुलुकसँग व्यापार गर्दै आएको छ । सबैभन्दा धेरै व्यापार भारतसँग हुन्छ । भारतबाट मात्रै ९ खर्ब ८ अर्ब २९ करोडको बस्तु आयात भएको छ । निर्यात व्यापारमा पनि भारतसँगै बढी हुन्छ । ११ महिनामा ९४ अर्ब ५१ करोडको वस्तु निर्यात भएको विभागको तथ्यांक छ । धेरै वस्तु आयात हुने मुलुकमध्ये दोस्रो नम्बरमा चीन पर्छ । चीनबाट २ खर्ब ७२ अर्ब ८१ करोडको वस्तु आयात भएको छ । निर्यातमा हुने मुलुकमध्ये दोस्रो नम्बरमा भने अमेरिका हो । ११ महिनामा अमेरिकामा १५ अर्ब ७५ करोडको वस्तु निर्यात भएको विभागको भनाइ छ ।"
११ महिनामा साढे ३ अर्बको सिमेन्ट र क्लिंकर निर्यात,"सरकारले गत वर्षदेखि सिमेन्ट निर्यात गर्नेलाई अनुदान दिने व्यवस्था गरे पनि हालसम्म कसैले पाएका छैनन्, थापाले भने, ५० करोडभन्दा बढी निर्यात गर्नेलाई ८ प्रतिशतसम्म अनुदान दिने भनेको छ । तर अनुदान पाउनेले पनि ५ प्रतिशतभन्दा बढी नपाउने भन्छन् । त्यसमाथि अनुदान नै दिएन ।नेपालबाट सिमेन्ट र क्लिंकर भारतमा मात्रै निर्यात भइरहेको विभागको तथ्यांक छ । नेपालले यसअघि पनि ०६९७० मा सिमेन्ट तथा क्लिंकर निर्यात गरेको थियो । तर दुई आर्थिक वर्षपछि त्यसलाई निरन्तरता दिन सकेको थिएन । पछिल्ला तीन आर्थिक वर्षदेखि फेरि सिमेन्ट निर्यात हुन थालेको हो । आर्थिक वर्ष ०६९७० मा २ लाख १८ हजार रुपैयाँ बराबरको सिमेन्ट निर्यात गरेको थियो । भारतबाटै कच्चापदार्थ ल्याई तयारी सिमेन्ट निर्यात गर्दा लागत महँगो र उद्योग आत्मनिर्भर नहुँदा निकासीले निरन्तरता पाउन नसकेको र अहिले सरकारले सिमेन्ट निर्यातमा अनुदान दिनेलगायत व्यवस्था र उद्योग पनि आत्मनिर्भर भइसकेकाले निर्यात सुरु भएको सरोकारवालाको दाबी छ ।पहिला भारतबाटै कच्चापदार्थ ल्याई तयारी सिमेन्ट पुनः भारत पठाउँदा लागत मूल्य बढेकाले व्यवसायीले निर्यातलाई निरन्तरता दिन सकेका थिएनन् । एक दशकअघि नै सिमेन्ट निर्यात सुरु भए पनि त्यो ट्रायल मात्रै रहेको संघका अध्यक्ष थापाले जनाए । गत वर्षदेखि औपचारिक रूपमा निर्यात सुरु भएकाले यसपालि ५ अर्बसम्म निर्यात गर्ने लक्ष्य लिए पनि ११ महिनामा साढे ३ अर्बको मात्रै सिमेन्ट र क्लिंकर निर्यात भएको छ । सरकारले घोषणा गरेको अनुदानसमेत नपाइएको, निर्यात प्रवर्द्धन गर्न सरकारले केही नगर्दा निर्यात हुन नसकेको उनको भनाइ छ । झन्डै एक दशकअघि पनि आरएमसी सिमेन्टले भारतको सीमावर्ती बजारमा पोर्टल्यान्ड स्ल्याग (पीएससी) सिमेन्ट निर्यात गरेको थियो । ०७०७१ मा ५६ लाख ५९ हजार रुपैयाँ बराबरको ५ लाख ४५ हजार १ सय ५० किलो सिमेन्ट निर्यात भएको थियो । ०७१७२ मा ६० हजार २ सय रुपैयाँ बराबरको ५ हजार ५ सय २५ किलो सिमेन्ट मात्र निर्यात भएको विभागको तथ्यांक छ । आर्थिक वर्ष ०७८७९ मा १२ लाख ९३ हजार रुपैयाँ बराबरको १५ हजार १ सय ८९ टन र ०७७७८ मा ८३ हजार रुपैयाँ बराबरको ११ टन सिमेन्ट निर्यात भएको विभागको तथ्यांक छ । मुलुकमा ६५ सिमेन्ट उद्योग छन् । मुलुकमा सिजनमा ७० लाख र अफसिजनमा ३० लाख टन मात्र सिमेन्ट उत्पादन हुने गरेको छ । अफसिजनकै समयमा पनि गत वर्ष २० प्रतिशत क्षमतामा सञ्चालन भएको थियो । सरकारले सहयोग गरेको खण्डमा ५० अर्ब रुपैयाँ बराबरको सिमेन्ट निर्यात गर्न सकिने संघले जनाएको छ ।चालु आर्थिक वर्षका लागि सरकारले स्वदेशी सिमेन्टको आन्तरिक खपत बढाउन पक्की सडक निर्माण गर्दा निश्चित मापदण्डका आधारमा ढलान गर्ने प्रविधि अवलम्बन गरिने व्यवस्था अघि सारेको छ । यसबाट टिकाउ र गुणस्तरीय सडक निर्माण हुने तथा बिटुमिन (अलकत्रा) को आयात घट्ने विश्वास लिएको छु, तत्कालीन अर्थमन्त्री प्रकाशशरण महतले भनेका छन् । सिमेन्ट उद्योगी व्यवसायीले लामो समयदेखि माग गर्दै आएको मुद्दालाई सरकारले अघि सार्दै आएको छ । तर हालसम्म कार्यान्वयनमा नआएको संघका अध्यक्ष थापाले बताए । ढलान सडक बनाउने भन्दै बजेटमा बोल्यो सक्यो, अब बजेटमा मात्र आएर केही नहुने भयो, उनले भने, बजेटमा जसरी आउँछ त्यसरी जान्छ । बजेटमा आएका पनि कार्यान्वयन नहुने रहेछ ।वातावरण फ्याक्टर र ट्राफिक फ्याक्टरमा ढलान सडक नै उपयुक्त देखिएको खण्डमा त्यसलाई नै प्राथमिकतामा राखेर काम गर्दै आएको सडक विभागका सहप्रवक्ता अमितकुमार शर्माले बताए । पहिलेदेखि ढलान गरिएको सडक प्राथमिकतामै छ, चालु आर्थिक वर्षको बजेटले थप परिकल्पना गर्यो, उनले भने, बजेटको परिकल्पनाअनुसार मापदण्डमा सुधार गर्नुपर्छ । त्यसका लागि स्पेसिफिकेसन रिभाइज गर्ने चरणमा छौं ।पछिल्लो समय सिमेन्ट निर्यात बढ्दो र आयातसमेत घट्दो क्रममा छ । चालु आर्थिक वर्षको साउनदेखि जेठसम्म २६ करोड ५५ लाख ५० हजार रुपैयाँ बराबरको सिमेन्ट र क्लिंकर आयात गरिएको छ । गत आर्थिक वर्ष सोही अवधिमा २८ करोड ७२ लाख रुपैयाँ बराबरको सिमेन्ट आयात गरिएको थियो । ०७८७९ मा ६८ करोड ९३ लाख ५३ हजार रुपैयाँ बराबरको सिमेन्ट र क्लिंकर आयात भएको थियो । ०७७७८ मा भने ३ अर्ब ९८ करोड ६५ लाख ७ हजार रुपैयाँ बराबरको सिमेन्ट र क्लिंकर आयात भएको विभागले जनाएको छ । आर्थिक वर्ष ०७६७७ मा ४ अर्ब ८६ करोड ८९ लाख ६९ हजार रुपैयाँ बराबरको सिमेन्ट र क्लिंकर आयात भएको थियो । आर्थिक वर्ष ०७५७६ मा १२ अर्ब ९९ करोड १६ लाख ६४ हजार सिमेन्ट र क्लिंकर आयात भएको विभागको तथ्यांक छ । यसको अर्थ नेपालमा पर्याप्त सिमेन्ट उत्पादन भई निर्यातको ढोका खुला भएको छ ।"
त्रिभुवन अन्तर्राष्ट्रिय विमानस्थलबाट भक्तपुर सारियो हेलिपोर्ट,"(काठमाडौं) त्रिभुवन अन्तर्राष्ट्रिय विमानस्थलको गुरुयोजनाअनुसार भइरहेको विस्तार योजनाअनुसार शुक्रबारदेखि १२ वटा हेलिकोप्टरलाई भक्तपुरको नलिञ्चोकमा सारिएको छ । नौवटा वायुसेवा कम्पनीका हेलिकोप्टर शुक्रबार बिहान त्रिभुवन अन्तर्राष्ट्रिय विमानस्थलबाट उडेर नलिञ्चोक अवतरण भएको नागरिक उड्डयन प्राधिकरणका प्रवक्ता सुवास झाले जनाए । ३३ रोपनी क्षेत्रफलमा फैलिएको हेलिपोर्ट एक वर्षअघि नै निर्माण सकिएको प्राधिकरणका इन्जिनियर विनायक भट्टराईको भनाइ छ । हेलिपोर्टको १३ वटा हेलिकोप्टर पार्किङ क्षमता छ । यो पोर्टमा एकैपटक चार स्थानबाट हेलिकोप्टरले उडान गर्न सक्नेछन् । ३३ रोपनी जग्गामध्ये २६ रोपनी हेलिकोप्टर पार्किङका लागि छुट्याइएको छ । बाँकी ७ रोपनीमा हेलिकोप्टर कम्पनीहरूका लागि कार्यालय र भवन निर्माण अन्तिम चरणमा छन्, इन्जिनियर भट्टराईले भने । प्राधिकरणले झन्डै १२ करोड रुपैयाँ लागतमा निर्माण गरेको हेलिपोर्टबाट अब देशभर उडान हुने त्रिभुवन अन्तर्राष्ट्रिय विमानस्थलका महाप्रबन्धक जगन्नाथ निरौलाले जनाए । आपत्कालीन, मेडिकल उडानलगायतका प्राथमिकतामा राखिएका हेलिकोप्टरलाई मात्रै त्रिभुवन अन्तर्राष्ट्रिय विमानस्थलमा अवतरणको अनुमति दिइनेछ, महाप्रबन्धक निरौलाले भने, बाँकी पर्यटकीय चार्टर उडान नलिञ्चोकबाट हुनेछन् ।तत्कालीन नेपाल वायुसेवा निगमले ०२३ सालमा त्रिभुवन अन्तर्राष्ट्रिय विमानस्थलबाट हेलिकप्टर सेवा पनि सुरु गरेको थियो । दर्ता भई हेलिकोप्टर उडेको ५८ वर्षमा नेपालमा १२ वटा हेलिकोप्टर कम्पनी छन् । तीसँग साना र ठूला गरी ३३ वटा हेलिकोप्टर छन् । नलिञ्चोकमा नअटेका हेलिकोप्टरलाई प्राधिकरणले सञ्चालकहरूसँग समन्वय गरी बेस स्टेसन (आधार विमानस्थल) मा पनि पठाउने जनाएको छ । केही हेलिकोप्टर अझै केही समय त्रिभुवन अन्तर्राष्ट्रिय विमानस्थलमै रहनेछन् । शुक्रबार त्रिभुवन अन्तर्राष्ट्रिय विमानस्थलबाट नलिञ्चोक उडेका हेलिकोप्टरले काठमाडौंबाट संस्कृति, पर्यटन तथा नागरिक उड्डयनमन्त्री हितबहादुर तामाङ, नागरिक उड्डयन प्राधिकरणका महानिर्देशक ई प्रदीप अधिकारी, प्राधिकरणको सञ्चालक समितिका सदस्य, उपमहानिर्देशक देवचन्द्रलाल कर्ण, वायुसेवा सञ्चालक संघका अध्यक्ष मनोज कार्की, त्रिभुवन अन्तर्राष्ट्रिय विमानस्थलस्थित प्रहरी प्रमुख डीआईजी रामदत्त जोशीलगायत प्राधिकरणका कर्मचारीलाई लिई नलिञ्चोक झारेका थिए ।"
मध्य कालीगण्डकीमा जुट्यो लगानी,"(काठमाडौं)आईएमई समूहको कम्पनी हाइड्रो सपोर्ट प्रालिमार्फत म्याग्दीको अन्नपूर्ण गाउँपालिकास्थित कालीगण्डकी नदीमा निर्माणाधीन ६६३ मेगावाट क्षमताको मध्य कालीगण्डकी जलविद्युत् आयोजनामा लगानी जुटेको छ । काठमाडौंमा शुक्रबार आयोजित एक कार्यक्रममा मध्य कालीगण्डकी जलविद्युत् आयोजनाको वित्तीय व्यवस्थापन गर्न सहवित्तीयकरणका बैंकहरू र प्रवर्द्धक कम्पनीले ऋण सम्झौतामा हस्ताक्षर गरे । सम्झौतापत्रमा हाइड्रो सपोर्टका तर्फबाट आईएमई समूहका अध्यक्ष चन्द्रप्रसाद ढकाल र बैंकका तर्फबाट सहवित्तीयकरणको लिड बैंक नबिल बैंकका प्रमुख कार्यकारी ज्ञानेन्द्र ढुगांनाले हस्ताक्षर गरे ।सहवित्तीयकरणमा नबिल बैंकको अगुवाइमा एभरेस्ट बैंक, नेपाल इन्भेस्टमेन्ट मेगा बैंक, नेपाल बैंक, राष्ट्रिय वाणिज्य बैंक र प्रभु बैंक छन् । निर्माण अवधिको ब्याजबाहेक १२ अर्ब ९३ करोड रुपैयाँ अनुमानित लागत रहेको आयोजनामा ७५ प्रतिशत ऋणबाट र २५ प्रतिशत स्वपुँजी (इक्विटी) बाट जुटाइनेछ । इक्विटीमा आईएमई समूह र सर्वसाधारणको लगानी रहने कम्पनीले जनाएको छ ।सहवित्तीयकरणका बैंकहरूले आयोजनामा निर्माण अवधिको ब्याजसहित ११ अर्ब १२ करोड रुपैयाँ ऋण लगानी गर्नेछन् । कुल ऋणमध्ये नबिल बैंकको ३ अर्ब १२ करोड, एभरेस्ट बैंक र नेपाल इन्भेस्टमेन्ट मेगा बैंकको प्रतिबैंक २ अर्ब र नेपाल बैंक, राष्ट्रिय वाणिज्य बैंक र प्रभु बैंकको प्रतिबैंक १ अर्ब रुपैयाँ रहनेछ । मध्य कालीगण्डकी जलविद्युत् आयोजनाको निर्माण सन् २०२४ बाट सुरु भई ४ वर्ष भित्रमा सम्पन्न गर्ने लक्ष्य राखिएको छ । नेपाल विद्युत् प्रधिकरणसँग विद्युत् खरिदबिक्री (पीपीए) सम्झौता हुँदा हिउँद यामको विद्युत् खरिद दर ८४० रुपैयाँ र वर्षायामको दर ४८० रुपैयाँ कायम गरिएको छ । सोही आधारमा आयोजनाबाट हिउँदमा १३० गिगावाट विद्युत् उत्पादनबाट १ अर्ब ९ करोड रुपैयाँ आम्दानी हुनेछ । वर्षायाममा २७७ गिगावाट विद्युत् उत्पादनबाट १ अर्ब ३३ करोड रुपैयाँ आम्दानी हुने आयोजनाले जनाएको छ । वार्षिक कुल ४०७ गिगावाट विद्युत् उत्पादनबाट २ अर्ब ४२ करोड रुपैयाँ आम्दानी हुने बताइएको छ ।"
जग्गा प्राप्तिमै अल्झियो सुक्खा बन्दरगाह,"(कञ्चनपुर) दोधारा चाँदनीमा निर्माण हुने भनिएको सुक्खा बन्दरगाह निर्माणको काम जग्गा प्राप्तिमै अल्झिएको छ । विस्तृत परियोजना प्रतिवेदन (डीपीआर) तयार गरेको लामो समयसम्म पनि जग्गा प्राप्तिको विषय नटुंगिँदा निर्माणमा ढिलाइ हुने भएको हो । भारत सरकारले निर्माण गर्ने सुक्खा बन्दरगाहको यसअघि नै वातावरणीय प्रभाव मूल्यांकन पनि भइसकेको छ । नेपालले तयार पारेको गुरुयोजनाअनुसार दोधारा चाँदनी नगरपालिका१ मा रहेको गौरीशंकर सामुदायिक वनको ४३ हेक्टर जमिनमा सुक्खा बन्दरगाह निर्माण गर्न वातावरणीय प्रभाव मूल्यांकन गरिएको हो । यसअनुसार करिब १९ सय रुख काट्नुपर्ने हुन्छ । भारतले तयार पारेको डीपीआरमा २५ हेक्टर जमिन मात्रै ओगट्ने देखिएको छ । अब ६ सय रूख मात्रै काट्नुपर्ने हुन्छ । यसका लागि पुनः वातावरणीय व्यवस्थापन योजना निर्माण गर्नुपर्ने भएको छ । इन्टरमोडल यातायात विकास समितिले कन्सल्टेन्टमार्फत यसै सातादेखि वातावरणीय व्यवस्थापन योजना निर्माणको काम सुरु गरेको छ । भारततर्फबाट ठाउँ खाली गराउन निरन्तर माग भइरहेको छ, हामी जग्गा प्राप्तिमै अल्झेका छौं, इन्टरमोडल यातायात विकास समितिका कार्यकारी निर्देशक आशिष गजुरेलले भने, एक पटक ईआईए भइसकेपछि फेरि व्यवस्थापन योजना बनाउनुपर्ने भएको छ । व्यवस्थापन योजना निर्माणमा करिब एक महिना लाग्नेछ । त्यसपछि मात्रै जग्गा प्राप्तिको विषय अगाडि बढ्ने उनको भनाइ छ । व्यवस्थापन योजनाअन्तर्गत निर्माणस्थलमा पर्ने रुखको संख्या, तिनको अवस्था, वन्यजन्तुलाई पर्न सक्ने प्रभाव र नदी नालाको अवस्थाबारे अध्ययन गरिनेछ । उक्त योजना स्वीकृत भएपछि मात्रै रुख कटानीको आदेशदेखि जग्गाको भोगाधिकार प्राप्तिको प्रक्रिया अगाडि बढ्नेछ । भारतले निर्माण गरेको डीपीआरअनुसार प्रशासनिक भवन, गोदाम, भान्सार, सुरक्षा, क्वारेन्टिन घर र लोड अनलोड सेड निर्माण गरिनेछ । साथै चारैतर्फ पर्खाल निर्माण गरिनेछ । नेपालले तयार पारेको गरुयोजनाअनुसार ३ गोदाम घर र ५ सय ठूला मालवाहक साधन पाकिङ गर्न सक्ने घर निर्माण हुने विषय समावेश गरिएको थियो । तर भारतले तयार पारेको डीपीआरमा गोदाम घर २ वटा र पार्किङ क्षमता साढे ३ सय गाडी मात्रै छ । हामीले पार्किङ क्षमता र गोदाम घर थपेर डीपीआर परिमार्जनका लागि पनि आग्रह गर्यौं, कार्यकारी निर्देशक गजुरेलले भने, तर अहिलेका लागि गोदाम र पार्किङ पर्याप्त हुने भन्दै भारतले परिमार्जन गर्न मानेन । सुक्खा बन्दरगाहकै लागि भारततर्फ राष्ट्रिय राजमार्गको चक्करपुरदेखि पहुँच मार्ग निर्माणको काम भइरहेको छ । गत वर्षदेखि नै उक्त काम सुरु गरिएको हो । जमिनको भोगाधिकार पाउनेबित्तिकै सुक्खा बन्दरगाहको कामे पनि सुरु हुने गुजुरेलले बताए । नेपालतर्फ महाकाली नदीमा चार लेनको पक्की पुल र गड्डाचौकीदेखि मलेरिया नालासम्म ६ लेनको पहुँचमार्ग निर्माणको काम अन्तिम चरणमा पुगेको छ । प्रधानमन्त्री पुष्पकमल दाहालको गत वर्ष भएको भारत भ्रमणका केला सुक्खा बन्दरगाह भारत सरकारले नै निर्माण गरिदिने सम्झौता भएको थियो । उक्त सम्झौताअनुसार तीन वर्षभित्र निर्माण कार्य सक्ने योजना थियो । यसका लागि ६ अर्ब बजेट खर्च हुने अनुमान गरिएको छ । तर सम्झौता भएका एक वर्षसम्म पनि सुक्खा बन्दरगाहको काम भने जग्गा प्राप्तिमै अल्झेको छ । सुरुमा नेपाल सरकारले नै सुक्खा बन्दरगाह र एकीकृत जाँच चौकी सँगै विशेष आर्थिक क्षेत्रसमेत निर्माण गर्ने योजना थियो । त्यसका लागि गौरीशंकरसँगै मायापुरी सामुदायिक वनको जमिन अधिग्रहण गर्नुपर्ने थियो । करिब ३ सय बिघा जमिन आवश्यक पर्नेमा अपुग जमिन स्थानीयबाट समेत अधिग्रहण गर्ने योजना थियो । तर अहिले एकीकृत जाँच चौकी मात्रै निर्माण हुने भएपछि गौरीशंकर सामुदायिक वनको २५ हेक्टर मात्रै जमिन आवश्यक पर्ने देखिएको हो ।"
बजेट कार्यान्वयन योजना बनाउन सुरु,"काठमाडौं (रासस) अर्थ मन्त्रालयले आगामी आर्थिक वर्ष ०८१८२ को बजेट कार्यान्वयनको योजना बनाउने काम थालेको छ । अर्थमन्त्री वर्षमान पुनले शुक्रबार मन्त्रालयका दुवै सचिव, महाशाखा प्रमुख, भन्सार विभाग, आन्तरिक राजस्व विभागलगायतका उच्च अधिकारी बोलाएर कार्ययोजनाबारे प्रारम्भिक छलफल गरेको अर्थमन्त्री पुनको सचिवालयले जनाएको छ । त्यस क्रममा अर्थमन्त्री पुनले कार्यान्वयन हुन सक्ने गरी वस्तुवादी योजना तयार पार्न निर्देशन दिए । खर्च बढाउने गरी र कार्यान्वयन हुन सक्ने गरी वस्तुगत कार्ययोजना बनाऔं । तोकिएको समयमा लक्ष्यअनुसार खर्च गर्ने र खर्च बढाउन सकियो भने त्यति नै बजार चलायमान हुने हो, अर्थमन्त्री पुनले भने ।"
अर्थ संक्षेप,"नेपालमा दुबईको क्वालिटी आइसक्रिम काठमाडौं (कास) एसआईआईपीएल ग्रुप नेपालले दुबईको क्वालिटी आइसक्रिम आधिकारिक रूपमा भित्र्याएको छ । काठमाडौँमा एक कार्यक्रम आयोजना गरी सेलिब्रेटी, इन्फ्लुएन्सर, एसआईपीपीएलका अध्यक्ष सौरभ ज्योति, प्योर आइसक्रिमका भाइस प्रेसिडेन्ट मजहर अली (सेल्स, मार्केटिङ तथा सप्लाई चेन) र ज्योति ग्रुपका कर्मचारीबीच औपचारिक रूपमा आइसक्रिम बिक्री वितरण सुरु गरियो । सन् १९७७ मा संयुक्त अरब इमिरेट्सकै पहिलो आइसक्रिम ब्रान्डका रूपमा स्थापना भएको क्वालिटी आफ्नो उच्च गुणस्तर र स्वादिष्ट फ्लेभर्सले गर्दा विश्वभरकै आइसक्रिम पारखीहरूको रोजाइको ब्रान्ड बनेको कम्पनीको दाबी छ । गत वर्षको अक्टोबरदेखि, देशभरका डिपार्टमेन्ट स्टोर, रेस्टुरेन्ट र क्याफेहरूमा उपलब्ध क्वालिटी आइसक्रिमले हालै आफ्नै किओस्क र कार्ट सञ्चालन गरिरहेको छ । विस्तार योजनाअन्तर्गत प्रमुख नेपाली सहरहरूमा विभिन्न आउटलेट, डिपार्टमेन्ट स्टोर्स, सपिङ सेन्टर र रेस्टुरेन्टहरूमा आकर्षक किओस्क र कार्ट राखी क्वालिटी आइसक्रिमलाई देशभरका आइसक्रिम प्रेमीहरूको पहुँचमा पुर्याउने योजना रहेको पनि कम्पनीले जनाएको छ । क्वालिटीले पिस्ता, फ्रुट सलाद, म्यांगो, मलाई पिस्ता कुल्फी र कुकिज एन्ड क्रिमलगायत उत्कृष्ट फ्लेभरसहित स्टिक, कप र टबहरूमा अन्तर्राष्ट्रिय स्वाद पस्किँदै आएको बताएको छ । यूएसएआईडीको किसान २ परियोजनाकाठमाडौं (कास) संयुक्त राज्य अमेरिकाको अन्तर्राष्ट्रिय विकास नियोग (यूएसएआईडी) ले सञ्चालन गरेको किसान २ परियोजना सकिएको छ । कार्यक्रममा कृषि उत्पादकत्व र कृषक तथा कृषि व्यवसायको आय वृद्धिको दिशामा परियोजनाले हासिल गरेका महत्त्वपूर्ण उपलब्धि प्रदर्शन गरियो । जुलाई २०१७ देखि जुलाई २०२४ सम्म सञ्चालित किसान २ परियोजनाले ७३ प्रतिशत महिला र ६३ प्रतिशत सीमान्तकृत समूहका गरी २ लाख ७० हजार ६ सयभन्दा बढी किसानलाई सहयोग गरेको बताइएको छ । यूएसएआईडी, नेपाल सरकार र निजी क्षेत्रबीचको साझेदारीले नेपालका २५ जिल्लामा कृषि उत्पादकत्व र बिक्रीमा उल्लेखनीय वृद्धि गरेको दाबी गरिएको छ । किसान २ परियोजनाले १ सय ७७ फर्मसँग साझेदारी गरी किसानहरूलाई बजार र वित्तमा पहुँच पाउन र थप प्रतिस्पर्धी बन्न मद्दत पुर्याएको थियो । साथै ३५ हजारभन्दा बढी कृषक परिवारलाई सिँचाइ प्रणाली उपलब्ध गराएको छ । यस सहयोगले उत्पादन १३९ प्रतिशतले बढाउन र ४७ करोड ६० लाख अमेरिकी डलर बराबरको कृषिजन्य वस्तु बिक्री गर्न मद्दत गरेको दाबी गरिएको छ । जलवायुका दृष्टिले उपयुक्त कृषि अभ्यास र नयाँ डिजिटल प्रविधिको प्रयोगलाई प्रवर्द्धन गर्दै यूएसएआईडीले किसानहरूलाई जलवायु परिवर्तनका प्रभावहरूको सामना गर्न सक्ने गरी सशक्त बनाएको बताएको छ । सन् २०११ देखि अमेरिकी सरकारको फिड द फ्युचर कार्यक्रमले ८ लाखभन्दा बढी नेपाली किसानहरूलाई कृषि उत्पादकत्वमा सुधार र बिक्री वृद्धिमार्फत आय बढाउन मद्दत गर्न १८ करोड १० लाख अमेरिकी डलरभन्दा बढी सहयोग प्रदान गरिसकेको जनाएको छ । ग्लोबलका ग्राहकलाई आरुष अस्पतालमा छुटकाठमाडौं (कास) ग्लोबल आईएमई बैंक र आरुष लाइफस्टाइल अस्पतालबीच बैंकको कार्ड तथा मोबाइल बैंकिङ प्रयोगकर्ताले अस्पतालका विभिन्न सेवामा ३० प्रतिशतसम्म छुट पाउनेछन् । समझदारीपत्रमा बैंकका चिफ मार्केटिङ अफिसर दिलीप पोखरेल र आरुष लाइफस्टाइल अस्पतालका प्रमुख कार्यकारी अधिकृत डा सन्तोष शाक्यले हस्ताक्षर गरे । समझदारीअनुसार बैंकको डेबिट र क्रेडिट कार्डवाहक तथा बैंकको मोबाइल बैंकिङ ग्लोबल स्मार्ट प्लस प्रयोगकर्ताले आरुष अस्पतालमा उपलब्ध सेवामा १० देखि ३० प्रतिशतसम्म छुट पाउनेछन् । बैंकका ग्राहकले ललितपुरको कुपन्डोल हाइटमा रहेको आरुष लाइफस्टाइल अस्पतालमा ठिमी चारदोबाटो (शंखधर चोक), टुसाल बौद्धनाथ मार्ग, न्युरोड पोखरा र बरगाछी विराटनगरस्थित शाखा कार्यालयबाट उपलब्ध हुने सेवामा छुट पाउने जनाइएको छ । ग्राहकको सुविधालाई ध्यानमा राखी बैंकले विभिन्न अस्पताल तथा सम्बन्धित संघसंस्थासँग समन्वय गरी यस्ता किसिमका योजना ल्याएर ग्राहकलाई प्रत्यक्ष रूपमा लाभान्वित गर्दै आएको छ ।"
सुवासद्वारा प्रिमियर गल्फ उपाधि रक्षा,"काठमाडौं (कास) डिफेन्डिङ च्याम्पियन सुवास तामाङले सूर्य नेपाल प्रिमियर गल्फ च्याम्पियनसिपको उपाधि रक्षा गरेका छन् । उनले शुक्रबार भुवन नगरकोटी र नीरज तामाङलाई दुई स्ट्रोकले हराएर उपाधि जितेका हुन् । ४ अन्डर ६८ को कार्ड बनाएका सुवासले समग्रमा १६ अन्डर २ सय ७२ स्कोरसहित ट्रफी उचाले । उनले २ लाख ७५ हजार रुपैयाँ पनि जिते । प्रोफेसनल खेलाडी बनेपछि सुवासको यो पहिलो उपाधि र सूर्य नेपाल गल्फ टुरमा समग्रमा छैटौं उपाधि हो ।समग्रमा १४ अन्डर २ सय ७४ को स्कोरमा नीरज र भुवनले संयुक्त दोस्रो स्थान ओगटे । नीरजले ५ अन्डर ६७ र भुवनले ३ अन्डर ६९ को स्कोर बनाए । उनीहरूले जनही १ लाख ४८ हजार ५ सय रुपैयाँ पुरस्कार पाए । दिनेश प्रजापति १ अन्डर ७१ सहित समग्रमा १२ अन्डर २ सय ७६ को स्कोरमा चौथो भए । उनले १ लाख २ हजार जिते । समग्रमा ६ अन्डर २ सय ८२ को नतिजामा तोरणविक्रम शाही पाँचौं भएर ८८ हजार जिते । उनले इभन पार ७२ मा खेल सके । २ अन्डर २ सय ८६ को स्कोरमा छैटौं भएका सञ्जय लामाले शुक्रबारको खेल २ अन्डर ७० मा टुंग्याए । उनले ८० हजार पुरस्कार हात पारे । एमेच्योरतर्फ ८ अन्डर २ सय ८० को स्कोरमा विजय श्रेष्ठलाई दुई स्ट्रोकले हराएर सद्भाव आचार्यले उपाधि जिते । उनले १ ओभर ७३ को स्कोर बनाए । १ अन्डर ७१ खेल्दै विजय समग्रमा ६ अन्डर २ सय ८२ सहित दोस्रो भए । समग्रमा २ अन्डर २ सय ८६ को स्कोरमा तेन्जिङ पाल्देन तेस्रो भए । उनले २ अन्डर ७० खेले ।अन्तिम दिनको सुरुआत गर्दा सुवास र भुवनबीच कडा प्रतिस्पर्धा चल्यो । दोस्रो होलको बोगीविरुद्ध पहिलो र तेस्रो होलको बर्डीले सुवासले फ्रन्टनाइन १ अन्डर ३५ मा सके । भुवनले दोस्रो र आठौं होलमा एकएक शट खेर फाले भने तेस्रो, छैटौं, सातौं र नवौं होलमा बर्डी प्रहार गरे । फ्रन्टनाइन २ अन्डर ३४ मा सके । त्यो खेल सकिँदा सुवास र भुवन कुल १३ अन्डरको स्कोरमा बराबरीमा थिए । यसपछि दसौं होलमा भुवनले उत्कृष्ट चिप पटमा बर्डी प्रहार गरेर एक स्ट्रोकको अग्रता बनाए । ११ औं होलमा सुवासको टी शट पानीमा खस्यो । यो होलमा उनले बोगी खेपे । भुवनले भने बर्डी प्रहार गर्दै २ स्ट्रोकको अग्रता बनाए । तर यो अग्रता सुवासले १२ औं होलमा एक स्ट्रोकमा झारे । सुवासले उत्कृष्ट चिप गर्दै इगलको सफलता प्राप्त गरे । भुवनले भने बर्डी प्रहार गरे । यसपछिका ४ होलमा दुवैले बराबरी खेले । एक स्ट्रोकले अगाडि रहेका भुवनको लागि १७ औं होल हारको कारण बन्यो । उनको अप्रोच शट रूखमुनि पुग्यो र डबल बोगी खेपे । सुवासले पार बचाउँदै एक स्ट्रोकको अग्रता बनाए । अन्तिम होलमा बर्डी प्रहार गर्दै सुवासले २ स्ट्रोकले उपाधि जिते । उनले ब्याकनाइन ३ अन्डर ३३ मा र भुवनले १ अन्डर ३५ मा पूरा गरे । नीरजले सातौं होलको बर्डीले फ्रन्टनाइन १ अन्डर ३५ मा सकाए । यसपछि १०, १२, १४ र १८ औं होलको बर्डीले ब्याकनाइन ४ अन्डर ३२ मा पूरा गर्दै बोगी फ्रि स्कोर कार्ड बनाए । पुरस्कार राशिको आधारमा सिजनकै ठूलो प्रतियोगितामा १५ लाख ५० हजार पुरस्कार राशि प्रदान गरिएको थियो ।"
युक्रेनको जितले समूह 'ई हेर्नलायक,"इटालीलाई रोक्दै स्पेन दोस्रो चरणमाम्युनिख (एएफपी) स्पेनले बिहीबार युरो २०२४ को नकआउट चरणमा आफ्नो स्थान सुरक्षित गरेको छ । दुई हेभिवेट टिमबीचको भिडन्तमा स्पेनले इटालीलाई १० ले हरायो । बिहीबारकै अर्को खेलमा उपाधि दाबेदार मानिएको इंग्ल्यान्ड डेनमार्कसँग ११ को बराबरीमा रोकिएको थियो । तीनपल्टको विजेता स्पेन डिफेन्डिङ च्याम्पियन इटालीभन्दा बलियो देखियो, तर खेलको निर्णायक गोल भने आत्मघाती रह्यो । त्यो गोल रिकार्डो कालाफ्लोरीको नाममा रह्यो । समूह बी मा प्राप्त लगातार दोस्रो जितले स्पेन शीर्षमा रह्यो र एक खेलअघि नै नकआउट चरण पुग्न सफल रह्यो । स्पेनले यसै कारण अन्तिम १६ को कोलोनमा हुने आफ्नो खेलमा तेस्रो स्थानमा आएर अगाडि बढ्ने टिममध्ये एकको सामना गर्नेछ । इटालीको अर्को चरण खेल्ने अहिलेसम्म निश्चित भएको छैन । तर, सोमबार लाइप्जिगमा क्रोएसियाविरुद्धको खेलमा टोलीका लागि एक अंक नै समूहको दोस्रो स्थानमा पर्याप्त रहनेछ । स्पेन र इटाली लगातार पाँचौ युरोमा एक आपसमा भिडिरहेका थिए । तीन वर्षअघि इटालीले टाइब्रेकरमा स्पेनलाई पराजित गरेको थियो । यो वेम्बलीमा भएको सेमिफाइनल खेल थियो । त्यसका बदलाका रूपमा प्राप्त जितपछि स्पेनी प्रशिक्षक लुइस डी ला फुन्टेले भनेका छन्, स्पेनी टिमको प्रदर्शनमा खुसी छु र गर्व पनि महसुस गरिरहेको छु । यो खेलको विशेषता रह्यो, हामी इटालीको तुलनामा सुदृढ रह्यौं । इटालीका प्रशिक्षक लुसियानो स्पालेट्टीले पनि स्पेन नै बलियो देखिएको स्वीकारे । हामीले स्पेनविरुद्ध उसले जत्तिको खेल पनि प्रदर्शन गर्न सकेनौं, स्पालेट्टीले भने । त्यस अगाडि इंग्ल्यान्डले पनि जितसँगै अन्तिम १६ को स्थान निश्चित गर्न सक्थ्यो । तर, समूह सी को फ्र्यांकफर्टमा भएको खेलमा इंग्ल्यान्डको प्रदर्शन अपेक्षाअनुसार रहेन । यस्तोमा इंग्ल्यान्डलाई उपाधिको प्रत्याशी मान्नेमा प्रश्न उठेको छ । इंग्ल्यान्डले अहिलेसम्म युरो जितेको छैन र पछिल्लो संस्करणको फाइनलमा इटालीकै हातबाट हार बेहोरेको थियो । डेनमार्कविरुद्धको खेल भने पछिल्लो युरोकै सेमिफाइनलका पुनरावृत्ति थियो । त्यसमा इंग्ल्यान्ड विजयी रह्यो । खेलको पहिलो हाफमा ह्यारी केनले गोल गर्दै इंग्ल्यान्डलाई अग्रता दिलाएपछि फेरि टोलीकै जित हुने संकेत मिलेको थियो । तर, डेनमार्क एक अंकका लागि पूरा हकदार देखियो । डेनिसका लागि मोर्टेन ह्युजमान्डले पहिलो हाफको अन्त्यतिर लामो दूरीबाट शक्तिशाली प्रहार गर्दै उत्कृष्ट गोल गरेका थिए । यो प्रदर्शनमा हामी पक्कै पनि निराश छौं, इंग्लिस प्रशिक्षक गारेथ साउथगेटले माने ।"
समर्थकप्रेरित टर्कीको विश्वास,"डर्टमन्ड (रोयटर्स) युरोको आफ्नो पहिलो खेलमा प्राप्त जित र समर्थकहरूको अपार उपस्थितिले टर्की एक अर्को राम्रो प्रदर्शनका लागि प्रेरित रहनेछ । टर्कीले आफ्नो दोस्रो खेलमा शनिबार पोर्चुगलको सामना गर्नेछ । पोर्चुगलले भने इन्ज्युरी समयको गोल मदतमा चेक गणतन्त्रलाई गाह्रोसँग २१ ले हराएको थियो । फ्रान्सिस्को कोन्सेकाउले खेलको अन्त्यतिर गोल गरेका थिए । त्यसैले प्रतियोगिता अगाडि उपाधिको बलियो दाबेदार रहेको पोर्चुगलमाथि शंका उत्पन्न भएको थियो । रोबर्टो मार्टिनेजको प्रशिक्षणमा रहेको पोर्चुगलले छनोटका सबै १० खेल जितेको थियो । यो टिमसँग सबैभन्दा ठूलो सम्पत्तिका रूपमा ३९ वर्षीय जादुयी कप्तान क्रिस्टियानो रोनाल्डो छन् । यस्तै ठूलो आशाकै कारण चेक टिमविरुद्ध जित निस्के पनि पोर्चुगल फिक्का देखिएको थियो । यसपल्ट पोर्चुगलसामु यो भन्दा बलियो प्रतिद्वन्द्वी छ टर्की । टोली भने जर्जियामाथि ३१ को प्रभावशाली जित निकाल्न सफल रहेको थियो । दसौं हजारको संख्यामा रहेका टर्कीका समर्थक अहिले जर्मनीमा छन् । उनीहरू सबै देशका रातो झण्डासँग मिल्ने गरेर रातै देखिएका छन् । पोर्चुगलविरुद्धको खेलअघि अझ बढी टर्कीका समर्थक जर्मनी आइपुग्ने विश्वास छ । हाम्रा समर्थक जर्जियाविरुद्धको खेलमा अविश्वसनीय रहे । खराब मौसमका बेला पनि ती समर्थक हाम्रा लागि रंगशालामा थिए । अनि हाम्रा लागि ठूलो स्वरमा नारा लगाइरहेका थिए, धेरै भूमिकामा खेल्न सक्ने फेर्डीले भने । हाम्रा समर्थक हाम्रा लागि १२ औं खेलाडी हुन्, उनी थप्छन् । जर्मनीमा तीस लाखभन्दा बढी टर्की मूलका छन् । सन् ६० को दशकमा टर्कीबाट जर्मनीमा पलायनको क्रम सुरु भएको थियो । जर्मन र टर्कीको फुटबल टिममा पनि धेरै समानता पाइन्छ । जर्मन कप्तान इल्काये गुन्डोगन स्वयं टर्की मूलका हुन् । अर्कोतर्फ टर्कीका मध्यपंक्ति खेलाडी सालिह ओजकन कोलोनमा जन्मेका हुन् । उनी जर्मनीमै बोरुसिया डर्टमन्डका लागि खेल्छन् । टर्कीविरुद्ध पोर्चुगलको खेल खासमा पुस्तापुस्ताबीचको खेल पनि रहनेछ, किनभने टर्की पोर्चुगललाई स्तब्ध पार्न चाहन्छ । अहिलेको पोर्चुगल त्यो टिम हो, जसले ठूलो अपेक्षाको बावजुत पनि धेरै ठूला सफलता हात पार्न सकेको छैन । पोर्चुगाली फरवार्ड डिएगो जोटा भन्छन्, कुनै पनि खेल आफैंमा सजिलो हुन्न । टर्कीविरुद्धको खेल फरक हुनेछ । चेक टिमको तुलनामा टर्कीका खेलाडी उत्कृष्ट छन् । त्यसैले हाम्रो आफ्नै खेल पनि माथिल्लो स्तरको हुनुपर्नेछ ।"
चेक गणतन्त्रजर्जिया,"त्यस खेलअगाडि चेक गणतन्त्र र जर्जिया एक आपसमा भिड्ने छन् । दुवै टिमलाई के राम्रोसँग थाहा छ भने एक अर्को हारको अर्थ प्रतियोगिताबाट बाहिरिने सम्भावना हुनेछ । जर्जिया समूह एफ को अन्तिम स्थानमा छ । जर्जिया एक स्वतन्त्र देशका रूपमा पहिलो पटक कुनै ठूलो फुटबल प्रतियोगिता खेलिरहेको छ । पूरा सम्भावना के छ भने जर्जियाले टर्कीविरुद्धको हारमा ठूलो शिक्षा प्राप्त गरेको हुनुपर्छ । बायर्न म्युनिखका पूर्व खेलाडी रहेका विली सागनोल जर्जिया टिमका प्रशिक्षक छन् । उनी भन्छन्, अहिलेको जर्जिया टिममा अलिकति प्रतिभा र अलिकति अनुभव कम रहेको छ । हामीले जति ठूला प्रतियोगिता खेल्नेछौं, हामी उत्तिकै बढी अनुभवी टिम हुनेछौं । पोर्चुगलविरुद्ध गोल गरेका लुकास प्रोभोडसँगै अन्य चेक खेलाडी अबको दोस्रो खेलमा सुधारिएको खेल प्रदर्शन गर्न चाहन्छन् । प्रोभोड आफैं के मान्छन् भने अबको खेलमा सफलता चाख्ने हो भने बढीभन्दा बढी आक्रमण गर्नुपर्नेछ, त्यो पनि सटिक ।"
के ओशो र सद्गुरूहरू विद्वान् हुन् ?,"पोहोर सालको बर्खे बिदामा हामीकहाँ तीन जना अमेरिकी युवा पाहुना लाग्न आइपुगेका थिए, दुई साताका लागि । पुँजीवादी संसारमा जब कलेजका दीक्षान्तहरू सकिन्छन्, दीक्षितहरूको जीवनबाट स्वतन्त्रता खुम्चिन्छन् । व्यावसायिक जीवनको व्यस्ततामा अल्झिनुअघि बचेखुचेको स्वतन्त्र समयमा ती नवग्य्राजुएटहरूको दक्षिणपूर्वी एसिया घुम्ने इच्छा र तिनलाई क्याम्बोडियामा आतिथ्यता प्रदान गर्ने हाम्रो रहरको संयोग ठ्याक्कै मिलेको थियो । तीमध्ये एक जना अमेरिकामै छोराको हाईस्कुलदेखिका साथी थिए भने बाँकी दुई कलेजका । जुन महिनाभरि यताका तीनचार देश घुमेर फर्कनासाथ छोरासमेत मिलाउँदा चारमध्येका तीन जना न्युयोर्क सिटीमा काम सुरु गर्न जाँदै थिए । एक जनाले भने अझै संसार घुम्ने धोको धेरै छ भनेर केही महिनापछि मात्रै जागिर थाल्ने सोचेका रहेछन् । हामीसँग बस्न आएका भए पनि उनीहरू हामीसँगै मात्र त कहाँ बस्थे र ? ग्रीष्मको एउटा शनिबारे छुट्टीको दिन झन् मेरो निद्रा सबेरै पाँच बजे मबाट बिदाबारी भएको थियो । घरमा मस्त निदाइरहेकाहरूलाई डिस्टर्ब गर्नुभन्दा बरु मेकङ् नदी किनारतिर प्रातः भ्रमणमा जानुपर्यो भनेर त्यो सुनसान प्रहरमा उठें, सुस्त चालमा ढोकाबाहिर निस्कें र लिफ्टको स्विच थिचें । तर, लिफ्टलाई भर्खरै कसैले लबीबाट बोलाएको रहेछ र त्यो माथि तलामा आउन केही समय लाग्यो । यति बिहानै पनि किन लिफ्ट व्यस्त भयो होला ? सोच्दासोच्दै लिफ्टको ढोका खुल्यो । त्यहाँ त तिनै पाहुना र छोरा रहेछन्, अब सुत्नेबेला भयो भनेर घर फर्कंदै गरेका । अर्थात् मेरो उठ्ने बेला उनीहरूको सुत्ने बेला हुन्थ्यो । तैपनि कहिलेकाहीं फकाएर बाहिर डिनरमा लिएर जान्थ्यौं, ताकि उनीहरूसँग मज्जाले गफिन पाइयोस् । र, उनीहरूले पढ्ने फरकफरक प्राज्ञिक विधामा कस्ताकस्ता नयाँ कोर्स र सिद्धान्त आएका रहेछन् ? जान्न पाइयोस् । अनि अमेरिकी युवाहरूले आर्टिफिसिएल इन्टेलिजेन्स देखि पुँजीवाद र डोनाल्ड ट्रम्पदेखि टेलर स्विफ्टसम्मलाई कसरी हेर्दा रहेछन् ? बुझ्न पाइयोस् । तिनीहरूमध्ये ड्यानिएल त सन् १९९६ का भौतिकशास्त्रका नोबेल विजेता डेभिड लीका नाति रहेछन् । भौतिकशास्त्री नोबेल लरेटको घरको डाइनिङ टेबलमा कस्ता कुरा हुँदा रहेछन् ? प्रसिद्ध वैज्ञानिक र प्राध्यापकमध्ये उनको घरमा हजुरबुबाका साथीका रूपमा कोको आउँदा रहेछन् ? उनीहरूले गफ गर्ने विषय कस्ता हुँदारहेछन् ? ड्यानिएलले सुनाउने किस्सा स्वादिला थिए ।तर, यो आलेखको मूल प्रस्तावनामा प्रवेश गर्न गएसालको ग्रीष्मको यतिथरी पृष्ठभूमि बखान गर्नुको कारण चाहिँ तीनमध्येका ड्यानिएल नभई ल्यारी भन्ने अर्का पात्र हुन् । उनीहरूको फर्कने दिन नजिकिँदै थियो । एक साँझ घरमा खाना खाने तयारी भइराख्दा ल्यारी र म यसैयसै एउटा डिप कन्भर्सेसन मा छिरेछौं । उनले आफूलाई ठूला सहर, अझ न्युयोर्क नै किन अति मनपर्छ भनेर सुनाउन थाले । मैले साँच्चै उत्सुक भएर सोधें, कहिल्यै ननिदाउने, जहिल्यै दौडिएको दौडियै गर्ने, त्यो भवसागर न्युयोर्क सिटी तिमीलाई किन त्यति साह्रो मनपरेको ? जवाफमा ल्यारीले फ्याट्टै भने, किनकि म त्यहाँ स्वतन्त्र हुन पाउँछु । किनभने त्यहाँ म को हुँ भन्नेसँग कसैलाई मतलब हुँदैन । न्युयोर्कका गगनचुम्बी घरहरूबीच सडकको भीडमा म निस्फिक्री आफू हुन पाउँछु । म हराउन पाउँछु । अरूले मलाई चिन्लान् र मेरोबारे के सोच्लान्, त्यो चिन्ता गर्नुपर्दैन । साना सहरमा, झन् त्यसमा पनि गाउँमा यो सम्भव हुँदैन । हुन त केही वर्षदेखि म काठमाडौंमा छैन, तर पनि मलाई बेलाबेला काठमाडौं ल्यारीले भनेको अर्थको गाउँ जस्तो लाग्छ । अन्यत्रका ठूला सहरजस्तो काठमाडौं झकिझकाउ छैन भन्ने अर्थमा होइन । कुन अर्थमा भने, काठमाडौंमा सार्वजनिक वृत्तका विमर्शमा सहभागी हुनेमध्ये धेरैले एकअर्कालाई धेरथोर व्यक्तिगत रूपमै चिन्दछन् । बौद्धिकसांस्कृतिकसाहित्यिक डिस्कोर्स र सिर्जनामा संलग्नमध्ये धेरैले धेरैको तीनपुस्ते जान्दछन् । पहिले जानेका छैनन् भने पनि एउटाले केही नयाँ चीज लिएर आयो भने मान्छे सुरुमै उसको हजुरबुबाको नाम सोध्न थाल्छन् । यो सबै नराम्रो त नहोला । तर, हाम्रा बौद्धिकसांस्कृतिक विमर्शका वृत्तहरू जति खुला, फराकिला र निर्मोही हुन सक्थे, यसले गर्दा ती वृत्त त्यस्तो हुन पाएका छैनन् । कुनै विषयमा आफूलाई लागिरहेको विचार खुलस्त पोख्न मन लाग्यो भने घरी आँखामा फ्याट्ट चिनेका एक विद्वान् आइपुग्छन् र उनी रिसाउने हुन् कि भन्ने लाग्छ । अर्को विषयमा अर्कोथरी विमर्श गर्दा अर्को कोही प्रिय मान्छेले के सोच्ला भन्ने संकोच मनमा पलाउँछ । त्यसैले कहिलेकाहीं लाग्छ, बरु गुप्तबास बसेर लेखकीय कर्म गर्न पाए लेखनी बढी स्वच्छन्द हुने थियो कि ! भोलि कसैसँग नाटकघर र पुस्तक पसलमा भेट्दा कसले आफूलाई के भन्ने होला भन्ने पर्वाह नगरी लेख्न पाए कत्ति मज्जा हुन्थ्यो ! यहाँसम्म आइपुग्दा कतिपय पाठकले किन यति साह्रो एपोलोजेटिक हुनुपरेको ? सोच्नुभएको हुन सक्छ । हेर्नोस् न, नहुनु पनि कसरी ? किनकि मैले लेख्न लागेको छु कि उनीहरूका बाँकी योग्यता र योगदानहरू जस्तासुकै हुन्, यदि कोही मानिसले (उदाहरणका लागि) रजनीश वा ओशो मन पराउँछन् भने तिनीहरूलाई विद्वान् भन्न कसरी मिल्यो ? त्यति मात्रै होइन, आज मैले उठाउन खोजेको मूल दार्शनिक विमर्श के हो भने यदि कोही मानिस एकैचोटि भगवान्मा पनि विश्वास गर्ने र विद्वान् पनि हुने कुरा मिल्छ कि मिल्दैन ? केही समयदेखि यो विषय उठाउन मन लागिराख्नुका पछाडि कारण छन् । ती के हुन् भने, नेपालमा हुने बौद्धिक विमर्शहरू धेरै जीविकावादी प्रकृतिका छन्, स्वच्छन्द स्वभावका छैनन् । यो जीविकावादी स्पेस को ठूलो कित्ताको रुचि सूचना र तथ्यहरूमा हुन्छ, जो पेसागत जीवनमा उपयोगी हुन्छन् । त्यसभन्दा धेरै पर गएर सोच्नेरमाउने उनीहरूको मानसिक फ्रेमवर्क नै हुँदैन । तथ्य भन्नेबित्तिकै त्यसमा यस्तो बौद्धिक वर्गको यति धेरै रुचि हुन्छ कि राणाहरूका दरबारमा त्यतिबेला के खान्थे ? भनेर लेखेको विषयमा उनीहरूको प्रगाढ बौद्धिक उत्सुकता हुन्छ । कुनै शासकीय पदमा पुगेको मानिसले आफ्ना फाँइफुर्ती भरेका अप्रमाणित दाबीहरूलाई किताबमा लेखिएको छ नि भनेर तथ्य मानेर पत्याउनेमा हुन्छ । माइतीघरमा आन्दोलन चलिरहेका बेला र हजारौं युवाले विदेश जाने वर्क पर्मिट को लाइन पर्खिरहेका बेला बबरमहलको ग्यालरीमा हुने आब्स्ट्र्याक्ट कला प्रदर्शनीको के अर्थ ? भन्ने गद्य रुझान भएका विद्वान् सहरमा धेरै छन् । मलाई हाम्रा बौद्धिक अन्तर्क्रिया योभन्दा बढी भाइर्ब्यान्ट र फराकिला हुन सक्छन् र हुनुपर्छ भन्ने लाग्छ । र, प्रायः सबैले सबैलाई चिन्ने, सबै सबैका दाइदिदी, भाइबहिनी जस्तो भएको सहरमा कतिपय मानिसलाई कसैले कहिल्यै चुनौती नदिएको कारणले उनीहरूले आफ्ना मान्यतामाथि प्रश्नै नगरी काम चलाउने गरेका पनि हुन सक्छन् । त्यसैले यस विषयमा विनम्र भएर बस्ने छनोट हुँदाहुँदै लेखौं नै भन्ने लागेको हो । सुरु गरौं, भगवान्को विषय किन महत्त्वपूर्ण छ ? भन्ने प्रश्नबाट । कसैले भगवान्मा विश्वास गर्छ कि गर्दैन भन्ने अवस्थाले सम्बन्धित व्यक्तिका प्रायः सबै विश्वदृष्टिलाई आकार भरेको हुन्छ । जीवन भनेको के होला र के होइन होला ? असलखराब भन्ने अवधारणा कसरी बन्छन् ? भत्कन्छन् ? देशसमाज इतिहासका कुन प्रक्रियाबाट बनेका हुन् ? सामाजिक न्यायको मान्यताहरूका स्रोत केके हुन सक्छन् ? किन संसारमा असमानता छ ? पृथ्वीमा मानिस स्वतन्त्र छ कि छैन ? ऊसँग फ्री विल हुन्छ कि हुँदैन ? उसको आफ्नो व्यक्तित्वको कर्ता वा एजेन्सी को अर्थमा के सीमा छन् ? यस्ता अहम् प्रश्नका उत्तर तपार्ईं भगवान्मा विश्वास गर्नु हुन्छ कि हुँदैन भन्नेले फरक पारेका हुन्छन् । विषय अगाडि बढाउनुअघि भगवान्कै अर्थबारे सानो प्रस्ट्याइँ राखौं । यहाँ भगवान् भनेर अहिले संसारमा प्रचलित प्रमुख धर्म र तिनका ग्रन्थमा आधारित रामकृष्ण, अल्लाहमोहम्मद र क्राइस्ट जस्ता भगवान्लाई भन्न खोजिएको हो । तर, यो ब्रह्माण्ड नै कसरी उत्पत्ति भएको थियो होला ? वा यसको उत्पत्ति नै छ कि छैन ? बिग ब्याङ् घटेको थियो भने त्योभन्दा पहिले के थियो ? यो जगत् जसरी चलेको छ, त्यसलाई चलाउने केही होला कि यो आफैं चल्ने होला ? यी विषयमाथि सोच्दा जुन अथाह वा अबोधगम्य मा पुगिन्छ, त्यो सबै जनाउने शब्दको सजिलोका लागि कसैले भगवान् भन्न चाहन्छ भने त्यस अवधारणामा कुनै दार्शनिक समस्या छैन । अब हेरौं, भगवान् मान्ने मानिसलाई विद्वान् मान्न किन तार्किक रूपमा अप्ठ्यारो छ ? संसारमा अहिले जति पनि ठूला धर्म र तिनका भगवान् हरू छन्, ती सबै बनेको यही विगतको एकदुई हजार वर्षदेखि पाँचसात हजार वर्षको बीचमा हो । जबकि मानिसले भाषा बोल्न थालेकै सत्तरी हजार वर्षजति भयो । यी कुनै पनि भगवान्हरू अस्तित्व मा नआउँदै मानिसका सभ्यताले विभिन्न चरणहरू पार गरिसकेका थिए । दस हजार वर्षअघि नै कृषिकर्म थालेर संसारका विभिन्न ठाउँका मानिस एकै ठाउँमा बस्ने प्रक्रिया सुरु भएको थियो । परिवारका संस्था, नातापाता बन्न सुरु भइसकेका थिए । अहिले चलेका जति पनि भगवान्हरू छन्, ती सम्बन्धित भूगोलका त्यतिबेलाका सबैभन्दा ज्ञानी व्यक्तिहरूले सिर्जना गरेका अवधारणा थिए । मानिस जब संसार र आफ्नैबारे जिज्ञासु हुँदै गयो, त्यतिबेला उपलब्ध ज्ञान र समाज अनुशासित बनाउन चाहिने नियमलाई विशिष्ट क्षमता भएका पात्रका मिथकीय कथामार्फत बढाउँदैतन्काउँदै लगियो । यी सबैका आधारमा टार्नै नसकिने प्रश्न के हुन्छ भने यदि कोही व्यक्तिले निकट विगतका केही हजार वर्षमा मान्छेद्वारा कल्पिएका यिनै कथाका भगवान्हरूलाई नै साँच्चैका भगवान् मान्छ भने उसको मानव इतिहास र सभ्यताप्रतिको बुझाइलाई कसरी हेर्ने ? यदि कोही व्यक्तिको जीवनका यी आधारभूत प्रश्नको बुझाइ नै त्यस्तो छ भने उसका अरू दृष्टिकोणहरू कस्ता होलान् भनेर बुझ्ने ? अहिलेसम्म सभ्यतामा जति पनि ज्ञान जम्मा भएको छ मानिससँग, त्यसबाट के स्थापित भएको छ भने यो ब्रह्माण्ड यति अथाह छ कि त्यसलाई मानिससँग उपलब्ध दिमागले बुझेको कति थोरै हो भन्ने त्यो नै थाहा छैन । जसरी हामीसँगको सुन्ने उपकरण कानले निश्चित दूरीको आवाज मात्रै सुन्छ, आँखाले निश्चित दूरीसम्म मात्रै देख्छ, त्यसरी नै हामीसँग भएको बुझ्ने संज्ञानात्मक फ्याकल्टी ले पनि यति थोरै कुरा मात्र बुझ्न सक्छ कि जति उसलाई जन्मेर, बाँचेर, मर्नका लागि पर्याप्त छ । र, यी अहिलेसम्म बनेकाबनाइएका भगवान्हरूले ब्रह्माण्डबारे त्यति मात्रै जानेका देखिन्छन्, जति तत् समयमा मानिसले जानेको थियो । अब ती पुराना भगवान्हरूको समस्या के भइदियो भने विगतका दुईचार शताब्दीहरूमा तिनीहरूले भन्दा तिनै विषयमा धेरै जान्ने मान्छेहरू नै यो संसारमा हजारौं भइसके । अनि विचरा ती पात्रलाई भगवान् पनि भन्ने, तर मानिस स्वयम्भन्दा अज्ञानी चित्रण गर्ने कुरा भगवान् माथि आस्था राख्नेकै लागि पनि राम्रो भयो त ? भगवान्मा विश्वास गर्नेहरूको तसर्थ समस्या के भयो भने यिनीहरूले चारपाँच हजार वर्षभन्दा अगाडिको मानवइतिहासलाई के भनेर हेर्छन् ? त्यो नै थाहा नहुने भयो । मान्छेले अहिले चलनमा रहेका भगवान्हरू स्थापित नगरुन्जेल संसार कसरी चलेको थियो भन्ने उनीहरूको दृष्टिकोण प्रथम दृष्टिमै सन्देहमा पर्ने भयो । त्यो जीवनजगत्लाई तार्किक ढंगबाट हेर्ने क्षमतामाथि नै प्रश्न हुन्छ, उसलाई कुन हदसम्म विद्वान् मान्न मिल्यो त ? कतिपय आफूले पनि मानेका अग्रजहरू छन्, कतिपय साथीसँगी छन्, जसका जीवनका अन्य दृष्टिकोणहरू ठिकैठिकै लागेका हुन्छन्, मन पनि परेका हुन्छन् । तर, कोही आफन्त वा श्रद्धा गरेको मान्छेको मृत्यु भयो भने तिनैमध्ये एकले मरिसकेका मान्छेलाई नै ठाडै सम्बोधन गरेर लेख्छन्, तपाईंको आत्माले शान्ति पाओस् । तपार्इंसँग यस्तो गर्ने धोको थियो । तपाईं यस्तो हुनुहुन्थ्यो, उस्तो हुनुहुन्थ्यो। झट्ट हेर्दा त यसमा निहुँ खोज्नुपर्ने के छ र ? भन्ने लाग्न सक्छ । तर, म भने यस्तो लेख्ने मान्छेको जीवनदृष्टि के होला ? भन्ने प्रश्न गरिहाल्छु । पहिलो त त्यस्तो लेख्ने मान्छेले आत्मा छ कि छैन होला भनेर रोकिएर सोच्दैनन् । तिनले आत्मा छ भनेर ठोकेरै बुझ्छन् भन्ने प्रस्ट हुन्छ । अनि तिनीहरू मरिसकेको व्यक्तिले (आत्माले) सुन्छन् भन्ने विश्वास गरेर बसेका रहेछन् भन्ने पनि प्रस्ट हुन्छ । आत्मा होला कि नहोला ? अथवा केलाई आत्मा भन्ने होला ? मान्छे मरिसकेपछि के होला ? भनेर जति पनि घोत्लिन पाइयो । प्रश्न गर्न त झन् पाइयो । तर, जब कसैले बिनाप्रश्न, कहिल्यै कसैले देख्दै नदेखेको, कतै कसैगरी पनि प्रमाणित नै नभएको अवधारणालाई साँच्चै छ जस्तो गरी विश्वास गर्छ, उसले अरू गहन विषयमा पनि कति र्यास्नल भएर सोच्दो होला ? भन्ने प्रश्न नगरी उसलाई छुट दिन मिल्छ जस्तो लाग्दैन । आफूले त होइन होइन, अरू कसैले पनि कहिल्यै देख्दै नदेखेको, तर कल्पना गरेको भरमा बताएको विषयलाई सत्य ठान्ने मान्छेहरूले केके मात्रै नपत्याउने होलान् भनेर प्रश्न गर्ने कि नगर्ने ?भगवान्को अवधारणामाथि यसरी चर्चा गर्नुको अर्थ सभ्यताका विभिन्न चरणमा धार्मिक ग्रन्थहरूका नाममा समेटिएका ज्ञानसंज्ञानलाई महत्व नदिनु होइन । रमाइला भगवान् पात्रहरू सिर्जना गरिएर बताइएका ती कथामार्फत तत्कालका ज्ञानी व्यक्तिहरूले दर्शनका विभिन्न पक्षमा घोत्लिँदै जीवन र जगत्का प्रश्नहरूमा विमर्श गरेका छन् । हिन्दु सभ्यताकै उदाहरण लिनुपर्दा महाभारत कथाको अंश बनाएर गरिएका गीताका प्रश्न र कतिपय जवाफहरू अहिले पनि रोचक छन्, गहन छन् । हो, प्रश्न जब सबैभन्दा पेचिलो विन्दुमा पुग्छ र गीताका रचयिताको कोग्निटिभ सीमा नाघ्छ, त्यसपछि कृष्ण पात्रमार्फत भनिन्छ, त्यो बाँकी मलाई छाडिदेऊ । भगवान् को प्रश्न नै त्यही कृष्णले आफूलाई छाडिदिन भनेको ठाउँबाट सुरु हुन्छ । प्रश्न हुन सक्थ्यो, किन छाड्ने प्रभु तपाईंलाई ? के तपाईंलाई पनि थाहा छैन यसभन्दा पर वा तपाईंलाई कसले, कहिले र किन बनाएको हो भन्ने ? त्यसैले तपाईंले त्यो सब मलाई छाडिदेऊ भन्नुभएको त हैन ? मानिसले नै बनाएका भगवान्लाई सबै कुरा छाडिदिनु भनेको आफूले सोच्ने दुःख गर्दिन भन्नु हो । आफैं सोच्न र प्रश्न गर्न सक्ने मानिसको आफ्नो एजेन्सी नस्वीकार्नु र नचिन्नु हो । त्यसैले जब कोही मान्छेले आफैंले सक्ने जति पनि स्वतन्त्र रूपमा सोच्ने दुःख गर्दैन, उसका समाजविज्ञानका दृष्टिकोणलाई कति महत्त्व दिनु भन्ने प्रश्न महत्त्वपूर्ण हो । अब प्रसंगलाई केही हलुका बनाउँ र लेख सक्नुअघिका दुईचार अनुच्छेद जग्गी बासुदेव नामका अध्यात्म व्यवसायी सद्गुरु र ओशो अनुयायीलाई समर्पित गरौं । यी दुईलाई उदाहरण बनाएर चर्चा गर्नुपर्नाको कारण पनि भगवान् मान्नेलाई विद्वान् कसरी मान्ने भन्ने जस्तै हो । किनकि अन्य हिसाबमा आफूले पनि विद्वान् नै हुन् कि भनेर मानेका केही व्यक्तिहरू छन्, जुन यस्ता महात्मा प्रति मुग्ध छन् । जब त्यस्तो देख्छु, तब तुरुन्त मेरो मनमा प्रश्न आउँछ, अब यिनका अरू विद्वतालाई कसरी लिने ? यस्ता व्यक्तिलाई गुरु मान्नेहरूले बुझेका र बताएका अरू विषयलाई कसरी ग्रहण गर्ने ? आफूभन्दा अघि अरू धेरैले सिर्जना गरेको ज्ञानमा टेकेर, त्यो पूर्वज्ञानप्रति कृतज्ञ हँॅुदै आफ्नो सिर्जना वा विवेचना अघि बढाउने व्यक्तिलाई साधारणतया विद्वान् मानिन्छ । तर, सयौंहजारौंदसकौं वर्षदेखि धेरै विद्वान्, ज्ञानी र सिर्जनशील व्यक्तिले भनेरगरेर गइसकेका सिर्जना र विचारलाई आफ्नै मौलिक जस्तो दाबी गरेर र ठाउँठाउँमा उल्टोपाल्टो पारेर अध्यात्मका व्यवसाय चलाउने व्यक्तिलाई अहिले धेरैले सद्गुरु भनेर मान्छन् । नेपालका मार्क्सवादीदेखि माओवादीसम्म धेरैले सद्गुरु, सद्गुरु भन्न थालेपछि मैले के रहेछन् त यिनका ज्ञान भनेर दुईचार वटा भिडियो हेरें । र्यान्डम हिसाबमा हेरेका पहिलोबाट दोस्रो र तेस्रो भिडियोमा नपुग्दै सजिलै बुझियो कि यिनी फेक छन् । हो यिनले जानेका विषय धेरै छन्, तर त्यो कुन किताब पढेर जानेका हुन् ? नभनीकन सबै आफैंले आँखा चिम्लिँदा थाहा पाएको भन्दा रहेछन् । आफूले जति जानेको छु त्यो कतै पढेर जानेको होइन भन्दा रहेछन् जबकि यिनले कसको कहाँ के पढेर अहिले गफ लगाइरहेका हुन् भन्ने ती मौलिक कृति पढ्ने सबैले बुझिहाल्छन् । त्यसमाथि आफैंले मैले एनलाइटेन्मेन्ट प्राप्त गरेको छु भनेर गफ लगाउन सक्ने मान्छेले भनेका अरू धेरै कुरा कसरी पत्याउने ? मिथकीय भगवान् शिव र प्रामाणिक रूपमा पृथ्वीमा जन्मेका (सिद्धार्थ) गौतम बुद्धलाई तुलना गरेर योयो हिसाबमा फलानो ठूलो र फलानो सानो भन्ने व्यक्तिका जीवनसम्बन्धी अन्य विचार पढेरसुनेर तपाईंको जीवन बढी सुन्दर हुन्छ कि हुँदैन ? त्यति पनि नछुट्ट्याउने यिनका प्रशंसकहरूको राजनीतिक र सामाजिक दृष्टिकोणलाई हामीले कसरी मूल्यांकन गर्ने ? सद्गुरु त पछिल्ला केही वर्षका फेनोमेना भए, तर आफू ओशो रजनीशको अनुयायी नभए पनि प्रशंसक हुँ भन्ने विद्वान् र लेखकहरू काठमाडौंमै बग्रेल्ती छन् । मान्छेहरू आध्यात्मिक खोजीमा तल्लीन होऊन्, त्यो सायद राम्रै कुरा हो । ओशोको होस् कि अरू कसैको, व्यक्तिगत जीविकाको समस्या छैन भने ध्यान शिविरमा गएर दिन बिताऊन्, महिना बिताऊन्, यो आफ्नो छनोटको विषय हो । तर, दार्शनिक दृष्टिकोणबाट हेर्दा जब ओशोका भनाइहरूलाई मूल्यांकन गर्नुपर्ने हुन्छ, तब भने समस्या भइहाल्छ ।आफ्नै समयको एउटा कथा भनौं । सन् १९९० को दशकमा काठमाडौंमा आफूलाई पढेलेखेको सम्झने जोकोहीलाई ओशो नपढ्नुनसुन्नु असम्भव जस्तै थियो । कथा भन्ने उनको शैली सुन्दर लाग्थ्यो । कथामार्फत दिने सन्देश पनि घतलाग्दा नै हुन्थे । आफैंले पढ्न नपाएका कतिपय ऐतिहासिक पुस्तक, पात्र र दर्शनका प्रसंगमा उनका किताब पढेका आधारमा साथिभाइसँग गफ पनि गरियो । तर, वर्ष बित्दै जाँदा जब (उदाहरणका लागि) फ्रेडरिक नित्सेदेखि फ्योदर दोस्तोभ्स्की होस् कि अल्बेअर कामुदेखि जापल सात्रका मौलिक कृति आफैं पढ्न भ्याइयो, त्यसपछि थाहा हुँदै गयो ओशोले मौलिक कथाहरूमाथि कति मनपरी इन्टरप्रेट गरेका रहेछन् भन्ने । त्यसमाथि कतिपय कथाहरू, जुन उनले कसैलाई उद्धृत नगरीकनै आफ्नै जस्तो बनाएर भनेका छन्, ती अरू कसैका रहेछन् । अरूका किताबका चर्चा त जति पनि गर्न पाइयो । प्राज्ञिक कर्म र ज्ञान उत्पादन त प्रायः अरू कसैले पहिल्यै दिइसकेको स्रोतमा टेकेर नै अगाडि बढ्ने हो । तर, मैले जब अरूका कुरालाई कहिल्यै हुबहु र कहिले उल्टोपाल्टो पारेर आफ्नै मौलिक कथाजस्ता बनाएर बताउन थाल्छु, त्यो झुक्याउने काम हो । प्रसंग त कति छन् कति, तर दोस्तोब्स्कीको द ब्रदर्श कारामाजोभ मा द र्ग्यान्ड इन्क्विजिटर को कथा र नित्सेको दस स्पेक जराथुस्ट्र बारे रजनीशले भनेको आधारमा म आफैंले कति साथीलाई ती कथा सुनाएको थिएँ । अहिले ती साथीहरू त कता छन् ? तिनले थाहा पाएका छन् कि छैन ? थाहा छैन, तर मलाई भने आत्मग्लानि अझै पनि हुन्छ उनलाई पत्याएकोमा । को बौद्धिक हो ? को होइन ? वा कसलाई विद्वान् मान्ने ? कसलाई नमान्ने ? यस्तो बहस इतिहासमा विधागत रूपमा धेरै पहिलेदेखिको हो । बौद्धिक इतिहासमा विधागत प्रतिस्पर्धा पनि हुन्छन् र एकले अर्कालाई नमान्ने प्रवृत्ति पनि । तर, मेरो विचारमा ती सबै परम्पराहरू स्वस्थ नै हुन् । कहिलेकाहीं कसैले सार्वजनिक चुनौती दिएन भने हामीहरूमध्ये जोकोही पनि आफ्ना पूर्वाग्रही (अ) ज्ञानलाई अन्तिम सत्य हो भन्ने बुझेर बसेका हुन्छौं । तर, जब यो ब्रह्माण्डको उत्पत्ति र सञ्चालन अनि मानिसको जीवन र जगत् के हो ? के होइन ? भन्ने विमर्श हुन्छ, केही सोच्नुपर्छ । यी विषयमा दुईचार हजार वर्ष पहिलेका कथामा जे भनिएको थियो, त्यसबाट सिक्ने त कति छ कति, तर त्यसलाई प्रश्न गर्न नै खुला नहुनेहरूलाई विद्वान् भन्न मिल्छ कि मिल्दैन ? यो प्रश्न महत्त्वपूर्ण हुन्छ । त्यस्तै, एउटा कुनै सिद्धान्तकार होस् वा दार्शनिक, एक जना कसैले आफूलाई चाहिने जति ज्ञान बताइसकेर गएको छ भनेर मान्नु बौद्धिक कर्म होइन । जब कोही व्यक्तिले आफ्नो स्वतन्त्र सोच्ने एजेन्सी नै नचिनेर, आफ्ना लागि अरू कसैले सोचिदिइसकेको छ भनेर बसेका हुन्छन्, तिनलाई विद्वान् त कसरी भन्ने खोइ ?"
त्यो गाभ होअना उल्ला,"बर्खाको समयमा बादल जामुनजस्तो कालो भई मडारिएर आउँथ्यो र झमझम बर्सिन्थ्यो । खेतका गराहरूमा पानी टम्म भरिन्थ्यो अनि बिहानै हरुवाहरू (हली) बाटोमा लस्करै अड्डो (गोरु) को पछिपछि हलोजुवा बोकेर लमकलमक पाइला चालिरहेका हुन्थे । यस्तो दृश्य देख्न पाउनुले दिनलाई ऊर्जावान् बनाउँथ्यो, मन चङ्गा हुन्थ्यो । झन् खेतमा हलो जोतिरहेका हरुवाहरूको तत् त ततत् तत् तत्, नउ नउनउनउ नउहो रे सुन्दा शरीर यसै बर्सिरहेको पानीको थोपा जस्तै चलायमान हुन्थ्यो । हिलोमै लुटुपुटु हुन मन लाग्थ्यो । तर, त्यसका लागि गाभ (धान रोपाइँको पहिलो दिन) कुर्नुपर्थ्यो । त्यसपछि धान रोपाइँ नसकिएसम्म हिलोलाई आत्मीय साथी बनाइराख्नुपर्थ्यो । अन्न सप्रिन कुटो, कोदालो, हलोको गोडमेल र पानीले मात्रै कहाँ पुग्छ र ? खेतप्रति आत्मीयता हुनु जरुरी हुन्छ । आत्मीयता हुन आस्था, भरोसा र मिहिनेत हुनु जरुरी हुन्छ । र, म आत्मीयता जहिल्यै पाउने गर्थें मेरो परिवारबाट । सम्झना छ, एक दिन घर लिप्न खदरा (बगर) को माटो खन्न गएकी थिएँ । खदरा छेउको खेत र पानी नपाएर धाँजा फाटेको खेत देखाउँदै आमाले भन्नुभयो, यहाँको १५ कट्ठा खेतमा यसपालि हामीले अधियाँ खेती गर्नेछौं । यो खेत यसपालिको बर्खामा हराभरा हुनेछ, अन्न राम्ररी फल्नेछ र खेत मालिकले हामीलाई विश्वास गरेर पछिसम्मै यो खेत अधियाँमा दिनेछ । आमाले मलाई चैत अन्तिमतिर यस्तो भन्नुभएको थियो । आमाको आत्मविश्वासले मेरो मनमा कल्पनाको लहर आएको थियो हराभरा लहलह धानको बाला झुलेको अनि म निडर भएर खेतको आलीमा हरियो घाँस काटिरहेकी थिएँ, कसैले आएर घाँस खोसेर लैजान्छ भन्ने डर थिएन । कल्पनामै घाँसले टन्न भरिएको बोरा उचाल्न खोज्दा पो कल्पनाबाट झस्किएर यथार्थमा आएछु । आमा माटोले भरिएको बोरा सकिनसकी तानिरहनुभएको थियो, साइकलमा बाँध्न । त्यसपछि हामी आमाछोरीले दुईवटा माटोको बोरा साइकलमा झुन्ड्याएर गुडाउँदै घर पुर्यायौं । बर्खा लाग्यो । खदराको १५ कट्ठा खेतमा हाम्रो परिवारले अधियाँ खेती गर्ने भयो । आमा, बाबा, बहिनी, भाइहरू र म त्यो खेत पानीले भिजेर गलोस् अनि हलो लागोस् भन्ने समय कुर्न थाल्यौं । बर्खा सुरु भए पनि पानी बेलाबेला झुक्याउन आउँथ्योजान्थ्यो । खेतहरूमा भटाभट हलो चल्न थाले । बाबा एकाबिहानै गोरुलाई घाँसपानी खुवाएर काँधमा हलो बोकेर गोरुको पछिपछि खेत जोत्न निस्कनुभयो । बिहान जोसजाँगर साथ हलो जोत्न निस्केका बाबालाई आठ बजे खेतमा जलखे (खाजा) पुर्याउन गएको बेला देखें उहाँले त दुईवटा गरोभन्दा बढी जोत्नुभएकै छैन । जोत्दा गोहला (हलो) बुरुक्कबुरुक्क उफ्रिँदोरहेछ । माटो चिर्न बल गर्दागर्दै थाकिसक्नुभएको थियो बाबा । फेरि पर्खाइ सुरु भयो, खेतमा हलो लाग्न बर्खाको । एक दिन बादल मडारिँदैगर्जिंदै बर्सियो, तर हाम्रो खेतले सबै पानी निलिसकेको थियो, खेतको त आँत मात्रै भिज्यो । सर्पजस्तो लहरा देखिने चिराचिरा परेका ठाउँमा अलिअलि पानी जम्मा भएको थियो । बाबाले फेरि हलोकोदालो बोकेर गोरुको पछिपछि खेत जोत्न जानुभयो, अस्तिभन्दा अलि सजिलो भएको थियो जोत्न । बाबाको निर्देशन मानिरहेका थिए, हाम्रो घरमै जन्मीहुर्केर जवान भएका गोरुहरू । बाबा बडो मिहिनेतले खेत जोतिरहनुभएको थियो । जलखे (खाजा) पुर्याउन गएकी थिएँ म । मैले बाबाको थालमा सुक्खा रोटी, पोलेको लसुन, चट्नी, आलुको चोखा र दुई टुक्रा प्याज भाग लगाएर हालिदिएँ । हाम्रा हिरो दुई अड्डो (गोरु) का आँखा मायालु देखिए । ती कान र पुच्छरले आफूमाथि बसेको झिँगालाई धपाइरहेका थिए । तैपनि खेत छाडेर, दिक्क भएर ती भागेनन् । मलाई लाग्यो, मेरी आमाले जस्तै बाबाले पनि यो खेतलाई हराभरा देख्ने सपना र आत्मविश्वासको कुरा अड्डोलाई भनिसक्नुभएको छ । त्यसैले सायद चुपचाप बाबाको कुरा सुन्दै जता भन्यो उतै जान्थे अड्डोहरू । मैले मायाले अड्डोलाई सुमसुम्याएँ, काउकुति लाग्यो कि क्या हो, जीउ थर्रर हल्लायो र लामो सास लियो । बाबा पाँचौं खेतको गरा जोतेर छैटौं जोत्न लाग्नुभएको थियो । गरो सानोसानो भए पनि त्यसलाई हराभरा बनाउन निकै बल र धैर्य चाहिन्छ भन्ने बाबाले बुझिसक्नुभएको थियो । अरूकै घरमा हली बसेर काम गर्दाको क्षण सम्झिँदै बाबा भन्नुहुन्थ्यो, जलखेभन्दा अगाडि लगभग चार कट्ठा खेत जोत्न सक्थें । खेत पनि मलिलो, जोत्न पनि सजिलो । पछि बाबा कामको खोजीमा कहिले पञ्जाब त कहिले नेपालकै विराटनगर, इनरुवा, इटहरी, दुहबी धाउन थाल्नुभयो । खासै घरको आर्थिक स्थितिमा परिवर्तन आएन । त्यसपछि खेती गर्ने सुर कस्नुभयो । र, पहिलो अधियाँ खेत हराभरा बनाउने सपनाको पछि हिँड्नुभयो । खेतीसँगै बाबाले हटियाहटियामा तरकारी व्यापार पनि गर्न सुरु गर्नुभयो । त्यसबेलाको बाबाको मिहिनेतको कथाले ऊर्जा दिन्छ । खेत भन्दै थियो, मलाई यत्तिका वर्षसम्म खनजोत गरेनन्, गोडमेल गरेनन् । मलाई मलिलो बनाउन माया र धैर्य चाहिएको छ । बिस्तारै खेत जोतिन थाल्यो, माटोको डल्ला फुट्न थाल्यो । बर्खाको पानीले मात्रै भिज्ने खेतमा बाबाले नहरबाट पानी ल्याउनुभयो । पानीको बाटो बनाएर खेतका गरोहरू भर्नुभयो । पानी आएपछि खेतलाई गजारा (घाँस र माटो गल्ने समय) गरी दुईतीन दिन माटो र पानी घुलमिल हुन छोडदिनुभयो । अनि बाबाले कोदालोमा धार लाउनुभयो र घामसँग जोरी खेल्दै तपतप चुहिइरहेको पसिना पुछ्दै आली छाँट्नुभयो, माटो आलीमा राख्दै चिटिक्क पार्नुभयो । खेतमा घाँस गलेपछि धान रोप्ने त्यो दिन पनि आइपुग्यो । रोपा रोप्ने पहिलो दिनलाई उराँव (कुडुख) समुदायमा गाभ होअना उल्ला भनिन्छ । यो दिन पनि मेरी अयो (आमा) कुखुरा डाक्नुअघि नै उठ्नुभयो । बहिनी र मलाई उठाउनुभयो । अरू बेला अल्छी गरे पनि त्यो दिन दुवै जुरुक्क उठ्यौं । म आँगन र दरबजा हरियो गोबरले लिप्न थालें, बहिनी सबै कोठा र ओसरा लिप्न थालिन् खदराबाट ल्याएको माटोले । आमाले हतारहतार चुलो लिपपोत गरी भाँडावर्तन माझेर जलखै र खेतमा लैजाने प्रसाद अनि पूजाको तयारी गर्नुभयो । बाबाले गोठबाट गाईगोरुबाख्रा निकालेर बथानमा बाँधीवरि घाँसकुँडोपानी दिँदै दरबजामा हलोकोदालो राख्नुभयो । यो सबै काम सकिँदा उज्यालोले आँगनमा प्रवेश गरिसकेको थियो । सँगै झिमझिम पानी पर्न थालिसकेको थियो । गुङ्गु (प्लास्टिकको ओढ्ने), छाता, ससानो भाटा र एक बिटा पराल बोकेर म, बहिनी, हजुरआमा खेततिर लाग्यौं । बाबा पनि हलो बोकेर गोरुको पछिपछि नहर पुगिसक्नुभएको थियो । आमाले मलाई सुगरमिलको पहिलो हर्न बज्नेबित्तिकै जलखे लिन घर आउनु भन्नुभएको थियो । पैताला भिज्ने पानीमा बीउ उखेल्न खुबै रमाइलो भइरहेको थियो । तर, पानीमा ओथरा बनाएर बसेका कमिलाकिराफट्याग्रा आक्रमण गर्न आउँथे, हातखुट्टा हुँदै जीउमै चढेर जथाभावी टोक्थे सायद आफ्नो थातथलो मासिएको रिसले हो । सुगर मिलले पहिलो हर्न बजाएर आठ बजेको खबर दियो । बाँध (खेत) मा किसिम किसिमका जलखेका मुर्टी (पोका) हरू टाउकोमा विराजमान भएर, कुनै खेतका आलीहरू हुँदै त कुनै बाटोबाटो साइमल या टाउकैमा आउँदै गरेको देखिन थाले । म पनि कुदेर घर गएँ, जलखेको मुर्टी ल्याउन । घरमा आमाले जलखेसँगै दिउँसोको खाना पनि पकाइसक्नुभएको थियो । मलाई जलखेको मुर्टी बाँध्न लगाएर आमाले चिउराको पोका पनि बाँध्नुभयो । छछी (माटोको भाँडो) को दहीलाई सम्हालेर बाँध्नुभयो, पाँचवटा पानको पात, केही टुक्रा सुपारी, धानको लावा, एक दर्जन केरा, आठदसवटा आँप, लड्डु, धुपअगरबती, एक बोतल रक्सी र एक जग बोड्ए(जाँड) ओसरामा राखेर बाँध्नुभयो । आमाको अनुहारमा बेग्लै चमक थियो । त्यहीबेला जन (मेलो) बोलाएका काकी, हजुरआमा, भाउजू, फुपूहरू आइपुग्नुभयो । हाम्रै आँगन भएर सिधै नहर निस्किन्थ्यो । आमाले सबैलाई एउटाएउटा सामान दिनुभयो बोक्न । मैलेचाहिँ मगमग बास्ना आइरहेको रक्सीको बोतल र जाँडको जग बोकें । सबै हाँस्दैजिस्किँदै खेतमा पुग्यौं । हजुरआमा र बहिनी पनि धान रोप्ने खेतमा आए । ठूलो भाइले साइकलमा धानका बियाँ (बीउ) हरू पाँचछ खेप बोकिसकेका थिए । कान्छा भाइ हलोको पछिपछि बाल्टिन बोकेर गंगेटा समातिरहेको थियो, खेतमा जलखे ल्याउनेबित्तिकै मुर्टी नजिक आइपुग्यो । बाबाले एउटा खेतमा चौकी लगाएर सम्म पार्नुभयो । सबै जम्मा भएपछि बाबा र आमा पूजा गर्न चोतोर (रोपाइँ) खेतमा पस्नुभयो । बाबाले खेतमा केराको पात ओछ्याउनुभयो । आमाले पूजाका लागि ल्याएका सबै सामानहरू (दही, चिउरा, केरा, लड्डु, पान, सुपारी, आँप, धानको लावा, अछेता, जाँड, रक्सी एकएक गरेर दिँदै गर्दा बाबा पुर्खालाई सम्झिँदैपुर्कादै पूजा गर्नुहुन्थ्यो । आमाले बाबाको पिठ्युँमा खेतको माटो छ्याप्नुभयो, बाबाले पनि आमाको देहमा हिलो छ्याप्नुभयो, त्यसपछि सबै एकआपसमा हिलो छ्यापाछ्याप गर्न थाले । यसरी आकाशमा कालो बादल मडारिएर आएको बादलमुनि हामी रोपाइँको पहिलो दिनको उत्सव मनाइरहेका थियौं । खेतको प्रसाद उठाउन कमिला, चराचुरुंगी, गँगेटा र पानी सर्प देखापर्थे, त्यो देख्दा साह्रै खुसी लाग्थ्यो । मनमा विश्वास, आशा जाग्थ्यो । हजुरआमा भन्ने गर्नुहुन्थ्यो बाध (खेत) मा बस्ने जनावर, चराचुरुंगीले प्रसाद खाएपछि अन्नबालीको रेखदेख गर्छन् र अन्न पनि सप्रिन्छ । हजुरआमाले पुर्खार् सम्झिँदै जाँड चढाउँदै भन्नुभयो, हाम्रो बालीफूलबारी हराभरा होस्, अन्नको घरमा बास होस्, रोपाइँमा रोग नलागोस् । हे अयो बोहे निम्हा रेखदेख ती एम्हा मेहनतनु नेखा नजरहु अम्के लग्गा चिअके । पूजापछि सबैले जाँडरक्सी र प्रसाद खाएर गीत गाउँदै धान रोपाइँ गर्न थाले । कुनैकुनै गरोमा राम्रै हिलो भयो, कुनै गरोमा दुवो घाँस गल्न नपाएर धान रोप्न दुःख दियो । कुनैकुनै खेतको माटो यति चिप्लो, खोल्सातिर ढल्केको थियो कि सबै पानी बगाएर खदराको खोल्सामा पुर्याइदिने, ती आफूचाहिँ सुक्खा भई बस्ने । त्यस्तो गरोमा धान रोप्न बूढी औंलाले कम्ता दुःख पाएन । माटो कोट्याउँदै, धान रोप्दै, जरा पुर्दै सुक्खा गरोहरूमा पनि लगभग तीनचार दिनमा रोपाइँ सक्यौं । रोपाइँको दुई दिन पछि भारी वर्षा भयो । खदरा, टेङ्ग्रा खोलामा बाढी आयो । रोपाइँ गरेका सबै खेतका गरो भरिए । पानी खोलादेखि नहरसम्मै टम्म भरिएको थियो । पानी कुन दिशातिर बग्दै छ भन्ने पत्तो लाग्दैनथ्यो । मुसलधारे पानी लगातार तीन दिन पर्यो । नहर छेउको खोल्सा खाल्डोहरूमा माछा मार्नेको लस्कर हुन्थ्यो, छाता ओडेर पनि माछा मारिरहेका थिए मान्छेहरू । किसिम किसिमका माछा पर्थ्यो जालमा । बिहान, साँझको तरकारी माछा नै हुन्थ्यो । बाढी बढेको बढ्यै भयो । आमाबाबाको अनुहारमा चिन्ता बास बस्न थालिसकेको थियो । आमा ओसरामा बसेर गुन्द्री बुनिरहनुभएको थियो । बेलाबेला आँगनमा निरन्तर परिरहेको पानी हेर्दै एकोहोरो टोलाएर बस्नुहुन्थ्यो । के भयो ? सोध्दा झस्किनुहुन्थ्यो र भन्नुहुन्थ्यो यसरी एकदुई दिन अझ पानी पर्यो भने बाढीले सबै रोपाइँ गल्छ, मर्छ । आकाशमा हेर्दै मनमनै प्रार्थना गर्नुहुन्थ्यो र आँखा चिम्लेर हात जोड्नु हुन्थ्यो । आमाले ऊबेला सुक्खा खेत देखाउँदै भनेको कुरा सम्झिएँ । त्यसबेला कल्पनामै सही हराभरा खेत देखेकी थिएँ मैले । मैले फेरि कल्पनामै त्यही पटपटी चिरा परेको फुटेको खेतमा उभिएको महसुस गरें । बारीमा, बाधमा बेंग (भ्यागुता) हरू एकअर्काको आवाज सुनेर झन्झन् जोडले कराइरहेका थिए । भ्यागुताको आवाज, वर्षाको धुन र बादल गर्जेको अवाजले केही साँझ बितेर गए । पानी दर्किन छोडेर सिमसिम परिरहेको थियो । खेतमा बाढीले ल्याएको लेदोले रोपाइँलाई पुर्न लागेजस्तो देखिन्थ्यो । तर, ठाउँठाउँमा रोपाको टुप्पोर मुट्ठा देखिएका थिए । त्यो देखेर आमाको मनमा आशा पलाएको थियो । केही खेतका रोपाइँ पानीले गलिसकेका थिए । ती ठाउँमा फेरी रोपाइँ गर्नुपर्यो । समयसँगै खेतमा धान मुस्कुराउन थाले । हराभरा भएसँगै धेरै किसिमका घाँस उम्रियो । दुबो घाँस बढी मात्रामा उम्रेर आयो । धत्, खेत गोडमेल गर्न फेरि अर्को युद्ध लड्नुपर्यो घाँससँग । एउटा कोला (गरो) बाट चारपाँच बोझा (बोरा) घाँस निस्किन्थ्यो । घाँस देखेर गाई, गोरु, बाख्रा खुबै रमाए । धानबाट घाँस उखेल्दाको समय सम्झिँदा पनि आङ सिरिङ्ग हुन्छ । ओहो, आमाको हातमा साडीका टुक्रा हरेक औंलामा बेरिएका थिए । बिहान धान गोड्न गयो, सुगर मिलको दोस्रो हर्न सुनिनेबित्तिकै घाँसको भारी बोकेर घरतिर सोझियो, हतारहतार नुहायो, खाना खायो, लुगा लगायो, किताब बोकेर आधा घण्टा पाइला लम्काएर स्कुल पुग्यो । चार बजे स्कुल छुट्टी भएपछि फेरि पाइला लम्काउँदै घर आयो । हतारहतार लुगा खोल्यो । दिदीबहिनीमा कामको बाँडफाँट हुन्थ्यो, घरमा को बस्ने ? को खेत गोड्न जाने ? खेतमा कहिलेकाहीं बाबाआमा देखिन्थ्यो । कहिले आमा एक्लै धान गोडिरहेको देखिन्थ्यो । आमाको तरुवा (पैंताला) माटोले खाएर भुर्जीभुर्जी बनाइसकेको थियो । त्यसमाथि खुट्टाका औंलाहरू च्वाट्ट चक्कुले काटेजस्तो घाँसले काटेको थियो । त्यो घाउको दुखाइले झनै दुःख दिन्थ्यो । तर, आमाले उम्रेको घाँस निकाल्न झन्झट मान्नुभएन । भोकप्यास बिर्सेर रोपाइँ गोडमेल गर्नुहुन्थ्यो । जलखे लिएर खेत पुग्दा टम्म भरिएको नाक र रुघा लागेको आमाको रसिलो अनुहार देख्दा मन कटक्क खान्थ्यो । कति दिन त स्कुल छोडेरै दिनभरि रोपाइँ गोडमेल गरें । आमा भन्नुहुन्थ्यो, स्कुल जाऊ । बरु चाडै आउने गर, एउटा गरो भए पनि गोड्न साथ देऊ । स्कुलमा हुँदा पनि कल्पनासंसारमा म देख्थें आमाले एक्लै खेत गोडिरहेको । त्यसैले स्कुल छुट्टी हुनासाथ सरासर घर र घरबाट खेत पुग्थें । जलखे खाँदा आमाको हात कक्रक्क परेको हुन्थ्यो । चटनी या तरकारीको मसला छुँदा पनि ती हात पोल्थ्यो । खाजा खान पनि कष्ट । जसोतसो खायो, फेरि खेत गोड्न थाल्यो । साँझ खेतबाट ल्याएको घाँस गाईगोरुबाख्राले खाएको देख्दा यसै आमाको अनुहारमा खुसी छल्किन्थ्यो ।"
संघार बाहिर,"समाज दुई खण्डमा विभाजित छ । एउटा उच्च सम्भ्रान्त र अर्को भुइँ वर्ग । परम्परागत शब्दमा भन्नुपर्दा, एक वर्ग शोषकसामन्त र दोस्रो वर्ग दमितशोषित । जबजब समाजमा आर्थिक समानताको चर्चा चल्छ त्यस्ता बेला यी दुवै वर्गबीच रहेको खाडलको प्रसंग आइहाल्छ । धनी र गरिबबीचको भेदलाई लिएर मूलतः राजनीतिक भाषणवक्तव्यबाजीहरू हुने गरेका छन् । बिस्तारै, आधुनिक समाजको विकासक्रमसँगै साहित्यमा पनि यो विषयले ठूलो ठाउँ पाउँदै आएको छ । यसै सिलसिलामा कवि छविरमण सिलवालले एउटा कवितासंग्रह ल्याएका छन् डोरम्याट । किताबमा शीर्ष कविताले दोस्रो वर्गको प्रतिविम्ब बोकेको छ मेरो छातीमा ड्याङ ड्याङबुट बजाउँदै मलाई फोहोरी बनाएरभित्र छिर्नुहुन्छ सुकिलो तपाईंत्यतिबेला लाग्छ,म हजुरहरूकैलात खानै जन्मेको हुँ सरल भाषामा यस्तो गहन अर्थ बोकेर लेखिएको यो एउटा प्रतीकात्मक कविता हो । र, सम्भवतः यही कविताले यो कवितासंग्रहको ओज बढाएको छ । किताबका अन्य कवितामा पनि समाजका समसामयिक विषय लेखिएका छन् । देख्दाखेरि मान्छेहरू शरीरको टाउकोलाई महत्त्वपूर्ण मान्छन्, तर मान्छेहरूकै बीचबाट कविहरू भने सम्पूर्ण शरीरको भार थेग्ने पाइतालाका कुरा गर्छन्, ती पाइतालाका दुःख लेख्छन् । छविरमण देशको भविष्यबारे चिन्ता गर्छन् र त्यही देशवासी हुनुको नाताले आफूलाई गन्तव्यहीन यात्रीका रूपमा बीच बाटोमै अलमलिइरहेको कुरा गर्छन् । ससाना कुराहरूबाटै कविहरू प्रभावित हुन्छन् । यस दृष्टिकोणले हेर्दा पारिवारिक मायामोहका वाक्यले यो पुस्तकको धेरै पृष्ठहरू ओगटेका छन् । कतै आफ्ना पिताको परिश्रमीस्वावलम्बी हातहरूको गुनगान गाउँछन् कवि, पैंचो गरी ल्याएको पिठो खुवाएर छोराको भविष्य सेतो चामलजस्तै बनाएको त्यागको वर्णन गर्छन् । यहींनिर, कविद्वारा आमाको आफ्ना सन्तानप्रतिको समर्पणभावलाई बडो गहिरोसँग प्रस्तुत गरिएको छ । आमालाई कविले संसारका सबैभन्दा सुन्दरताको उपमा दिएका छन्, भन्छन् आमा सर्वाधिक प्रिय र मधुर संगीत हुन् । जब कवि छविरमणका आमाले देहत्याग गरिन्, उनी अत्यन्त भावविह्वल हुन्छन् र महसुस गर्छन् जीवनको तार टुट्यो र श्वास फेर्ने पलपलका झंकार छुट्यो ।कवि दुःखित र पीडित देखिन्छन् पुस्तकका अधिकांशतः कवितामा । स्पष्टतः तीनवटा विषय घरपरिवार, समाज, राष्ट्रमा उनको मन केन्द्रित छ । यो कविताकिताब प्रकाशन गर्नुमा गोरेटो बाटो बनाएर गाडी दौडाउँछु भन्नु मूर्खता हो । फराकिलो चौडा राजमार्ग बनाए मात्र गाडी दौडाउन सकिन्छ । नेपाली कवितामा पनि फराकिलो राजमार्गको खाँचो खड्किएको छ । म त्यो गोरेटोमा राजमार्ग बनाउने प्रयत्नको एउटा अंश मात्रै हुँ । यही प्रयत्नको सिलसिलामा पुस्ताको प्रतिनिधि कवितासंग्रह हो भन्ने उनको स्वीकारोक्ति छ ।जम्मा ३० थान मझौला आकारका कविता समाविष्ट रहेको डोरम्याट भित्र सिंहदरबारको वास्तविक चित्र छ, जुन चित्रमा कविको व्यंग्यात्मक रङ पोतिएको छ । एउटा कवितामा मान्छेको विकृतपूर्ण चरित्रलाई अत्यन्त मिठासपूर्ण तवरले अंकित गरिएको छ । बाहिरबाट शरीरलाई जतिसुकै सुन्दर पोसाकले शृंगार गरे पनि मान्छे भित्रबाट नाङ्गै रहेको जनाउ दिन्छन् कवि । मान्छे ढुंगालाई देउता मान्छ तर आफूजस्तै मान्छेलाई तिरस्कार गर्छ, अपमान गर्छ । पाखण्डी छ मान्छे, अहंकारअभिमान गर्छ । एउटा कवि हुनुको हैसियतमा मान्छेको यस्तो गलत चरित्र छविरमणलाई सह्य हुँदैन । यति मात्रै होइन, अशान्ति मच्चाएर बस्तीमा आगो लगाउनेहरू देखेर उनी छटपटिन्छन् र सोच्छन् बस्तीमै आगो झोसेपछि बस्तीभित्रैको आफ्नो घरचाहिँ जोगिएला ? त्यसैले त उनी विशुद्ध मान्छेको खोजीमा छन् । आफ्नो मात्रै होइन, समाजको मात्रै होइन, सम्पूर्ण देशकै परिचयलाई ऊचो राख्न सक्ने स्वाभिमानी मान्छेको खोजीमा छन् ।राष्ट्रको परिधिभन्दा बाहिर गएर लेखिएको एउटा कविता छ । एकातिर रगतको आहाल बनिरहेको र अर्कोतिर आँसुको दह बनिरहेको दृश्यहरूबाट आहत बनेका छन् कवि । यसरी, युद्धरत मान्छेहरूप्रति आक्रोशित हुँदै कवि सोध्छन् यो पृथ्वी कसको हो महाशय ? तर दुःखी, गरिब, निरीह, असहायहरूलाई दपेटेर ढुक्कको निद्रा निदाइरहेछन् कतिपय मान्छेहरू । कविलाई थाहा छ, निदाएका होइनन् तिनीहरू, निदाएका बहाना गरेका मात्रै हुन् । समष्टिमा भन्न सकिन्छ कवि छविरमण सिलवालकृत डोरम्याट का यी कविताले यो पुस्ताको कविता क्षेत्रमा हस्तक्षेपकारी भूमिका खेल्न सक्नेमा कुनै समालोचकसँग स्वीकृति लिइराख्नुपर्ने आवश्यकता छैन ।"
अशून्यम् महायात्रा,"वेदिकअध्यात्म सम्मिश्रित विशिष्ट शैलीको संवादले परिपूर्ण नेपाली उपन्यास हो अशून्यम् । अत्यन्त जटिल, तर कल्पनाशील यो किताब गहनतम् शास्त्रीय विमर्शको उपज हो । अशून्य शून्य हुँदै अनेक हुने एक प्रक्रियाको वर्णन हो किताब, ०१ को गणितीय प्रयोगले भरिएको । किताब भन्छ सूक्ष्म अवस्थाको स्थिरता, जो शून्य र निरपेक्ष तत्त्व हो र त्यसबाट संसार र समयको सुरुवात हुन्छ । र, ० बाट १ भएपछि नै सृष्टि भयो यसमा समय जोडियो । किताबको कल्पनाको संरचना खण्ड रहस्यपूर्ण छ । जस्तो, शून्यमै कल्पना उठ्दा एक बन्यो अनि एक नै फेरि अरू कल्पना उठ्दा अनेक बन्यो जस्ता वाक्यले एकछिन घोरिन बाध्य बनाउँछ । किताबले पाठकलाई कल्पना र ज्ञानको गहिराइमा पुर्याउन संवादको सहारा लिएको छ । किताबमा डायरीमार्फत सिधै कुरा नभनी ज्ञानको खोजीमा बनारस पुगेका पाँच जना साधकलाई माध्यम बनाई कृशकाय एक योगीको मुखबाट विशिष्ट शैलीमा विषयवस्तु भनिन्छ । चार दशकसम्म कुनै बसोबास नभएको आफ्नो पुरानो घरमा रातो बर्सादी ओडेका बाबुछोरी अपराह्नको वर्षासँगै त्यस घरमा ओत लाग्न पुगेबाट सुरु हुन्छ उपन्यास । उनीहरू पुरानो खिया लागेको ताल्चा खोलेर घरभित्र पस्छन् । सबैभन्दा पहिले उनीहरूको दृष्टि अँध्यारो कुनामा राखिएको काठको फलेकको सन्दुसमा केन्द्रित हुन्छ । त्यसै भित्र एउटा पुरानो डायरी फेला पर्छ । छोरीले बाबुको आज्ञामा पढ्ने अनुमति माग्छिन् । उनले डायरी पल्टाएर पढ्न थालेपछि कथावस्तु प्रारम्भ हुन्छ ।बनारस ः १९५७ फेब्रुअरी (२०१३ माघ २६) । एउटा चिसो बिहानी, उत्तरी हावाको झोक्काले बेलाबेला ढोकामा झुन्ड्याइएको गेरु रङका सफा धोतीहरू भित्र र बाहिर गरिरहेका । भित्र एक कुनामा गोलाकार काठको पिर्को माथि पद्मासनमा बसेका एक पातला साधुले आँखा खोले र बोले ः हे कर्तव्यनिष्ठ साधकहरू हो । अब तिमीहरूको शुभ दिन आएको संकेत मिलेको छ । भोलिको सातादेखि हिमालयतिरको यात्रा तय गर । हेर्दा सामान्य वेदीमा आसीन सम्मानित साधक हुँदा हुन सायद, गुरु गोरखनाथ बोले, मेरो आशीर्वाद सदा तिमीहरूको साथ रहनेछ, साधना मार्गमा लागिरहनु ।लेखक भन्छन् यी पाँच जना साधक त्यहाँबाट धेरै पर नेपालको पाशुपत क्षेत्रबाट, साधना मार्गमा लाग्ने उद्देश्यका साथ बनारसको उक्त कुटीमा आएका थिए । त्यतिखेर योगीले निर्देश गरेअनुसार भोलिपल्टै हिमालयतर्फ प्रस्थान गर्ने कार्यक्रम बन्यो । त्यसपछि साधकहरू त्यसै बिहानीमा बनारसका घाटहरूतर्फ निस्कन्छन्, अस्सीघाट पुग्छन्, जहाँ मानिसको भीड भइरहन्छ । उनीहरूले मणिकर्णिका घाट र हरिश्चन्द्र घाटतर्फ नजर लगाए । भएमध्येका पुराना घाटहरू, जहाँ शव जलाउने पालो कुरेर बसेका मान्छेहरूका लामालामा ताँतीहरू छन् । यी घाटहरूमा पछिल्ला पाँच हजार वर्षदेखि शवमाथि आगो बलेको बल्यै छ । साधकहरू घाटमा पुगेपछिको अनुभूतिले मानव जीवनको उत्पत्ति र समाप्तिको महायात्राको निरन्तरताको झलक दिलाउँछ । ती साधक बनारसमा भेटिएका कृशकाय योगीकै सांकेतिक वचनलाई शिरोपर गर्दै भोलिपल्ट बिहानै हिमालयतर्फको यात्रामा लाग्छन् । उनीहरूको लक्ष्य कुनै एक सन्त योगी, जसले अर्को वर्षदेखि सदाका लागि नबोल्ने मौनव्रत साधना गर्ने संकल्प गरेका हुन्छन्, उनैको पास जाने हुन्छ । अशून्यतम् मा एक प्रसंगमा लेखिएको पंक्तिमा मृत्यु, बुढापाई र रोगविरुद्ध उठेको कल्पनाको कारण सिद्धार्थ गौतमले बुद्धत्व हासिल गरे भन्ने सन्दर्भ स्मरण हुन्छ । हिमालयतर्फ लागेका ती पाँच साधकहरू थिए अघोर, सद्योजात, वामदेव, तत्पुरुष र इशान । अघोर एक सफल व्यापारी, सद्योजात एक प्रतिष्ठित संस्थाका व्यवस्थापक, वामदेव परोपकार र सम्मानजनक कार्यमा लागेका, तत्पुरुष अनुसन्धान तथा शिक्षामा लागेका र इशान एक सामान्य तर कर्तव्यनिष्ठ सरकारी कर्मचारी हुन् । ती साधक आइपुगेको स्थान यस्तो थियो हिमालय तर्फबाट आएकी माहेन्द्री गंगा बगेकी दक्षिणतर्फको दृश्यावली र अनन्त पर्वतीय शृंखला र दक्षिणपूर्व फर्केको एक ग्राम्य बस्ती । किताबमा एक योगीले प्रस्तुत गरेको रेखा चित्रमा सबैभन्दा तल स्थिरता रहेको छ, जसमा शून्यअशून्य को अवस्था संकेत गरिएको छ । सन्तु नारायण योगीले प्रस्तुत गरेको रेखाचित्र विश्लेषणबाटै अशून्यम् को मूल विषयवस्तु प्रारम्भ हुन्छ । यो उपन्यासको भाग१ कल्पनाशक्ति सिद्धान्त बाट आरम्भ हुन्छ, जसभित्र कल्पनाको संरचना, कल्पनाको आकार, समय र शून्यएक (०१) जस्ता गहन खण्ड छन् । भाग२ लाई जीवन प्रकटीकरण भनिएको छ । यसमा कल्पना र जीवनको क्रम विकास, कल्पना, जीवन र ब्रह्मयात्रा, जीवन र जगत् जस्ता उपखण्डमा विभक्त गरी अनेक प्रकारले अशून्यम् को कल्पना पुष्टि गर्न खोजिएको छ । किताब प्रत्येक खण्डउपखण्डमा पूर्ण लाग्छ । लेखक काशिनाथ न्यौपाने वेद, पुराण, अध्यात्म दर्शनका अध्येता हुन्, जो वेदव्यासबारे सटीक तथ्यहरू खोजी र संकलनमा निरन्तर सक्रिय भए ।"
भर्जिन देउराली,"मुन्धुम गीतको धुन अडिनु रहेछ सुम्निमाको आाखामा अहो Û कहाा रोकिए हुन् हिँड्दा हिँड्दै तिम्रा पाइलाहरुकहाा अल्मिलिए हुन् तिमीले पढ्दा पढ्दै कविताका हरफहरु ?टक्क रोकेर ब्रह्माण्डको गतिमानयो मध्यरात म तिम्रो पदचाप सुन्न पर्खिरहेछुओठमा बोकेर सेक्मुरी फूलको हरकम हेरिरहेछु जूनसागै उकालिने तिम्रो बाटोईः हेर, बाटोभरि बिछ्याइएका छन् शीतका नरम पत्र बित्यो बित्यो Û एक जुग बित्यो Ûतिमीलाई पर्खिंदै फूल्दै झर्दै फेरि फुल्दैयी जंगली फूलले कति कति आयु बिताइगएतर पनि पर्खिनुको अपूर्व आनन्दले लट्ठ छु मगाउादै आउनु सृष्टिको पहिलो गीतबस् Û बिर्सिदिएर सृष्टिको गति सेतो कुहिरोको पछ्यारीले छेलिएरयो भर्जिन देउरालीमा ओइलिनुअघिसम्म पर्खिरहेकी छ तिम्रो बाला मयजु ।।"
"बुझ्यौं सहर, बुझेनौं गाउँ !","राष्ट्रकवि माधव घिमिरेको यो गीत हृदयभरि बोकेर मैले पूर्वी नेपालको यात्रा प्रारम्भ गरेको थिएँ । वसन्त ऋतुको त्यो अनवरत यात्राको नाम थियो वसन्तयात्रा । वसन्त ऋतुसँगै म बसेकै कोठाबाहिर ढुकुरले गुँड लगाउँदै थियो । आफ्नो पुर्खा र प्रकृतिले सिकाएको त्यो रीत र सृष्टिको निरन्तरताका लागि ढुकुरले अण्डा कोरल्न सुरु नगर्दै म हिँडेको थिएँ । ढुकुर र म दुई थियौं, तर समयप्रतिको उद्देश्य एउटै थियो । हामी दुवैलाई हतार थियो किनकि मैले पनि वर्षाअघि नै कार्यक्रम सकेर फर्किनुथियो, ढुकुरले पनि वर्षाअघि नै बचेरा हुर्काएर उडाइसक्नुथियो ।त्यो वसन्तयात्रामा राजनीतिक मात्रै होइन, समग्रमा समाज, प्रकृति, भूगोल र संस्कृतिसँग सात्क्षात्कार गर्ने उद्देश्यले वैशाख २ गते बिहानै भालेको डाकसँगै कोटेश्वरबाट हामी गाडी चढ्यौं । गाडीले भक्तपुरको टिकट काउन्टरमा लामो समय रोकेर राख्यो । धर्तीमा भर्खरै मिर्मिरे उज्यालो खस्दै थियो । मास्क र क्याप लगाएको थिएँ मलाई भरसक सजिलै कसैले नचिनोस् भनेर । किनकि त्यो लामो यात्रामा मानिसहरू के भन्छन् ? कसरी यात्रा गर्छन् ? सुन्नेहेर्ने इच्छा थियो । अनि मन्त्री हुनुअघिको आफ्नो जीवनको पुनःस्मरण पनि गर्नु थियो । ल ल लदुई ग्लास मनतातो पानी पिएर घरबाट हिँडेको थिएँ । त्यसैले होला, पिसाबले धेरै च्याप्यो । सार्वजनिक शौचालय त्यस आसपास कतै पाइएन । भक्तपुर सहरमा सटरहरू धमाधम खुल्दै थिए । टिकट काउन्टरदेखि सबै ठाउँमा अनुरोध गरियो, तर कसैले पिसाब फेर्ने अनुमति दिएनन् । झन्झन् सारो पिसाबले च्यापेर पेट कट्कटाउँदै गयो । सहरको संस्कृतिबाट बैराग चल्यो, मर्नेबेला भइसकेपछि पनि केही सीप चलेन । मास्क र क्याप खोलेर एक जनालाई नमस्कार गरें । उसले मन्त्रीज्यू पो हुनुहुँदो रहेछ भनेर अँगालो हाली घरभित्र लग्यो र शौचालय प्रयोग गर्न पाएँ । ढुक्क भएँ, तर खुसी हुन सकिनँ । मेरो देशको परिस्थिति, मेरो सहरको संस्कृति सम्झें किनकि पिसाब फेर्न पनि हैसियत देखाउनुपर्दो रहेछ । सम्झें फेरि दुइटा कुरा । पहिलो त्यसैले पो होला यो देशमा मन्त्रीहरू साइरन बजाएर हिँड्ने र वडाध्यक्षदेखि राष्ट्राध्यक्षसम्मलाई हैसियत देखाएर हिँड्ने भोकको इच्छा जागेको । दोस्रो सजिलै बुझ्न सकिन्छ, जनतालाई कत्ति गाह्रो होला । काँक्रामाथि चक्कु झर्दा पनि काँक्रै काटिने, चक्कुमाथि काँक्रा झर्दा पनि काँक्रै काटिने उखान जस्तै । पानी पिउँदा पनि पिसाबले पोलेर मृगौला बिग्रिने, नपिउँदा पनि शरीरलाई पानी नपुगेर मृगौला बिग्रिने । संसद्मा हामी नेताहरू ठूलठूला विकासका कुरा गर्छौं, रकेट विज्ञानका कुरा गर्छौं, अन्तर्राष्ट्रका कुरा गर्छौं तर राष्ट्रमा शौचालय बनाउन नसकेको कुराले यात्राभरि म भने भित्रभित्रै पिलिएर दुःखी रहें । ल ल लवसन्त ऋतुसँगै बाटैभरि ढकमक्क फुलेका फूल भेटिए, तर फूलजस्तै युवाहरू गाउँबस्तीमा भेटिएनन् । भेटिए त केबल बूढाबूढीआमाबाहरू । युवा त मेडिकलमा फेल भएर कहिल्यै विदेश जान नपाउने गरी कतै केही सीप नलागेपछि गाउँ फर्किएका चामलमा बियाँजस्तै छिटफुट मात्र भेटिए । युवाबिनाका गाउँका दृश्यले मेरो वसन्तयात्रालाई शिशिर यामको चिसोले जस्तै छातीभित्र चसक्क पारिरह्यो । गणतन्त्र र राजतन्त्रबीच तुलना गरेर हेर्दा भौतिक विकासमा गुणात्मक भिन्नता भेटिन्छ, तर युवाहरूले परिवार र देश छाडिरहेका छन् भने परिवारले धमाधम गाउँ छोडिरहेका । साँच्चै भन्दा गाउँ विघटनको चरणमा छ । गाउँमा स्वास्थ्य चौकी छ, सिटामोल जस्ता आधारभूत औषधि छैनन् । स्कुलमा भवन र शिक्षक छन्, तर पढ्ने बालबच्चा छैनन् । हिउँदमा धूलो र वर्षामा हिलै भए पनि गाडीको बाटो छ, तर गाडी चढ्ने मान्छे छैनन् । क्रमशः बिजुलीको पोल गाउँ जाँदै छ, तर गाउँका मान्छे सहर पस्ने लहर चल्दै छ । बाँदरको समस्या पनि उस्तै नै छ । यी र यस्ता सबै विषय बुझ्न अहिले चर्चामा रहेको नवीन सुब्बाद्वारा निर्देशित फिल्म गाउँ आएको बाटो हेरे छर्लङ्गै हुन्छ राई माइलाले किन र कसरी गाउँ छोड्न बाध्य भएका थिए ! ल ल ल लामो समयको संघर्ष र बलिदानीबाट प्राप्त गणतन्त्र सानो दुःखले ल्याएको होइन । सम्पूर्ण शक्ति निरंकुशताको विरुद्धमा लगाइरहँदा नेपाली समाजको सर्वाङ्गीण रूपान्तरणका निम्ति स्पष्ट नीति र चरणबद्ध कार्यक्रमहरू त्यही बेला अगाडि सार्नुपर्ने थियो । चीनमा माओले भनेका थिए, जनताको कैयौं समस्या क्रान्तिको चरणमै समाधान हुन्छ, कैयौं समस्या सरकारमा गएपछि समाधान हुन्छ र दीर्घकालीन प्रकृतिको समस्याहरू समाधान गर्न केही समय गुजार्नुपर्छ । तर, हामीले संघर्षकै दौरानमा जनताको समस्यालाई वर्गीकरण गरेर समाधानको बाटो खोजेनौं बरु होलसेलमा गणतन्त्र आएपछि सबै समस्याको समाधान एकैचोटि हुन्छ भन्यौं । मानिलिउँ अचुक सञ्जीवनी नै गणतन्त्र हो भन्दै आयौं । गणतन्त्र स्थापना भएको १७ वर्ष बितिसक्दा पनि दुःखका साथ भन्नुपर्छ योजनाबद्ध विकासका लागि आवश्यकता र प्राथमिकताका आधारमा सही नीति निर्माण गर्न सकिएको छैन । त्यसैले उत्पादन बेगरको पूर्वाधारले रोजगार सिर्जना गर्न सकेन । बेरोजगारको कारखाना बन्यो मुलुक । जनशक्ति बेच्ने हटिया जस्तै भयो हाम्रो देश । अन्तर्राष्ट्रिय विमानस्थल आज आँसु र हाँसोको दोभान जस्तै बनेको छ । जाँदा रुँदै पठाउने र आउँदा हाँस्दै बोलाउने ।एउटा उदाहरण नेपाललाई दक्षिण एसियाकै पहिलो खुल्ला दिशामुक्त देशको रूपमा घोषणा गरेको सरकारी तथ्याङ्क पनि पुरानै भइसक्यो । २०७३ साल मंसिर महिनाको कुरा हो । भोजपुरको एउटा गाउँमा खुल्ला दिसामुक्त क्षेत्र घोषणा कार्यक्रममा पूर्वसांसदको नाताले मलाई पनि निम्तो गरिएको थियो । लामो बाटो हिँडेर हामी त्यहाँ पुग्दा कार्यक्रमको तयारी धुमधामले चलिरहेको थियो । एउटा घरको शौचालयमा म शौच गर्न पसें, तर शौचालय पानीको साटो विभिन्न वस्तु प्रयोग गरेर टेक्नै र देख्नै नसक्ने गरी भरिएको थियो । घरको पेटीमा बूढीआमा कपाल कोर्दै बसिराख्नुभएको थियो । मैले आमालाई सोधें, आमा आज चर्पी उद्घाटन गर्ने दिन उद्घाटन नगरी नै चर्पी त भरिएछ ! चर्पीमा त पानी पो हाल्नुपर्छ होइन, आमा ? जवाफमा आमाले भन्नुभो, नानी (पूर्वी पहाडी भेगमा छोरालाई पनि नानी भन्ने प्रचलन छ) टाढा छ पानी । जानु एक घण्टा, लाइन लाग्नु कति घण्टा हो कति घण्टा, उकालो बाटो आउनु डेढ घण्टा, म बूढीले दिन बिताएर ल्याएको पानी । चौकामा राखुँ कि चर्पीमा राखुँ नानी । आमाको कुरा ठीक हो । यदि नीति वैज्ञानिक भइदिएको थियो भने एक घर एक शौचालयभन्दा अगाडि एक घर एक धाराको व्यवस्था हुनुपर्थ्यो । मैले धेरै बाठो भएर सोधेको प्रश्नमा आमाको जवाफले म खुत्रुक्कै भएँ । म शब्दविहीन भएँ । मैले राजनीतिक जीवनमा जानेको ठूलाठूला सिद्धान्त र दर्शनका कुरा बूढीआमाले एक्कै छाक बनाइदिनुभयो । त्यो आवश्यकता र प्राथमिकताका आधारमा यथार्थपरक नीति नबन्दाको परिणाम हो । त्यस्तै, अर्को उदाहरण ०७२ को भूकम्पपछि सरकारले राज्यको चार खर्ब २६ अर्ब ४९ करोडभन्दा बढी खर्च गरेर आठ लाख ४५ हजारभन्दा बढी प्रतिलाभग्राहीलाई तीन लाख रुपैयाँ दिएर लम्बाइ १२ फिट र चौडाइ १० फिटको दुई कोठे निजी आवासको पुनर्निर्माण गर्ने कार्यक्रम अघि सार्यो । तर, ती घरहरूमा यतिबेला मान्छे बस्दैनन् । कुखुरा, बाख्रा राख्ने गरिएको छ । त्यही वसन्तयात्रामा एक जना बालाई सोधें, ए बा यो घरमा किन कुखुरा र बाख्रा राख्नुभएको ? बाले भन्नुभयो, नानी, छोरा विदेश गए पनि बुहारी छिन् । हामी सासूससुरा छौं । एउटी अपाङ्ग छोरी छ । कहिलेकाहीं पाहुना आउँछन्, कोठाहरू साह्रै साँघुरो छ । कहाँ पकाउने, कहाँ खाने, कहाँ सुत्ने । हामीलाई त यो घर कामै लागेन । त्यसैले पुरानै घरमा बस्छौं, नानी । हुन पनि हो नेपाली समाजमा सामूहिक परिवार छ । सरकारका तर्फबाट तीन लाख रुपैयाँ दिएपछि भूकम्पको मापदण्डभित्र रहेर सम्बन्धित परिवारले नै बाँकी लाग्ने खर्च गरेर परिवारको आवश्यकता अनुसार घर बनाउन दिएको भए कति राम्रो हुनेथियो । तर, हाम्रो नीतिले तोकेको लम्बाइ १२ र चौडाइ १० फिटभन्दा एकै इन्च पनि घटाउन र बढाउन नमिल्ने जडसूत्रवादी नीतिले राज्यको समय, सम्पत्ति र शक्ति मात्रै नष्ट गरेको अनुभूति हुन्छ । वसन्तयात्राको दौरानमा समाजशास्त्रमा एमए गरेका एक जना जागरुक दलित भाइसँग भेट भयो । कुराकानीको सिलसिलामा भाइले मलाई भने, दाइ मलाई गाउँ जानै मन लाग्दैन । मैले सोधें, किन भाइ ? उनले भने, मलाई गाउँमा दलित भन्छन्, दोस्रो दर्जाको व्यवहार गर्छन्, मेरो हातको पानी नचलाइए जस्तै मबाट आर्जित ज्ञान पनि चलाउन कोही तयार छैनन् । कुराकानीको अर्को प्रसंगमा फेरि उनले भने, समाचारमा देशको सिमाना मिचियो भन्छन्, तर त्यसले मलाई कति पनि छुँदैन । मैले सोधें, किन भाइ ? उनले भने, व्यवस्था बदल्ने संघर्षहरूमा जानीनजानी मेरा पितापुर्खाहरू लागे । व्यवस्था बदलियो, तर हाम्रो अवस्था उही रह्यो । पटकपटक देशमा चुनाव आयो । त्यो चुनाव गाउँटोल हुँदै हाम्रो घरमा पनि आयो । भोट पनि दिएऔं अनि जितायौं । हामीले जिताएको नेताले सरकार चलाए, तर दुर्भाग्य ! हाम्रो हातको पानी चलाएनन् । प्रेममा दलित मारिन्छन्, भगवान्को अगाडि दलित पिटिन्छन् । हामी जस्तो अनागरिक जीवन जिउनेका लागि यो देश रहँदा पनि के ? नरहँदा पनि के ? हामीले देश जोगाइराख्नुपर्ने, हामीले शासक बनाइराख्नुपर्ने, केका लागि ? भाषा सरल र सिधा थियो, तर अर्थ गम्भीर र पहाड जस्तै गह्रँगो । मेरो वसन्त यात्रामा यही विषय तोप बनेर पड्कियो । म आफैं ध्वस्त भएँ, छाती छियाछिया भयो । हामीले सधैं भन्दै आयौं, राष्ट्रियता खतरामा परेको छ । राष्ट्रियता खतरामा परेको होइन, हामी आफैंले राष्ट्रियतालाई खतरामा पारेका हौं कि भन्ने गहिरो महसुस भएको छ । एक प्रसंगमा हिट्लरले भनेका थिए, जब सरकार र आफ्नो कुर्सी माथि अप्ठ्यारो परिस्थिति आइलाग्छ तब राष्ट्रियता खतरामा छ भनेर जनतालाई आतंकित बनाउन सकियो भने कुर्सी जोगिन्छ । हामी पनि कतै आफ्नो कुर्सीको निरन्तरताका लागि राष्ट्रियताको औजारलाई प्रयोग त गरिरहेका छैनौं ? देशको सिमाना जनताको राष्ट्रिय एकताबाट मात्रै जोगाउन सम्भव हुन्छ । जनता नै राष्ट्रप्रति दुःखी र असन्तुष्टि हुन्छन् भने राष्ट्रिय एकताको सूत्रमा बाँध्न सकिएन भने त्यो सिमानाको रक्षा हुँदैन । समाजमा रहेको सबैखाले रूप र स्वरूपको उत्पीडन यथाशक्य अन्त्य गरिनुपर्छ । संविधानप्रदत्त मौलिक अधिकार र सामाजिक न्यायको प्रभावकारी कार्यान्वयनका लागि व्यवहारमै लागू गरिनुपर्छ ।हामीसँग ब्रह्माण्ड बुझेको अहंकार छ, तर देश बुझ्न सकिरहेका छैनौं । केन्द्र बुझ्दा स्थानीय बुझेनौं, स्थानीय बुझ्दा केन्द्र । विकास बुझ्दा विनाश बुझेनौं, सहर बुझ्दा गाउँ । पूर्व बुझ्दा पश्चिम बुझेनौं, पहाड बुझ्दा तराई । शासक बुझ्दा शोषित बुझेनौं, टोपी बुझ्दा धोती । त्यसैले, हामी न कौवा, न हाँसको चाल भयौं । समाजवाद ल्याउने कि समाजवादमा पुग्ने ? संविधानले मार्गनिर्देश गरेको बाटोमै हामी अल्मलियौं । हामीले अधिकांश समय समाजवाद ल्याउने भन्यौं । तर, हामीलाई थाहा भएन हामीले ल्याउने समाजवाद कस्तो हुने ? र, कहाँबाट ल्याउने ? कहिले चीनको जस्तो भन्यौं, कहिले रसियाको जस्तो, अनि कहिले ल्याटिन अमेरिका जस्तो भन्यौं । समाजवाद पनि हामीले वस्तु आयात गर्ने जस्तो ठान्यौं । जो हुँदै नहुने कुरामा हामी लाग्यौं । त्यसैले अब समाजवाद ल्याउने होइन समाजवादमा पुग्ने पदावली प्रयोग गर्नुपर्ने देखिन्छ । समाजवाद आयात गर्ने वस्तु होइन । अहिलेको नेपाली समाजवाद नेपाली समाजमै भएको समाजवादी अभ्यास, संस्कृति, इतिहास र दर्शनहरूका आधारमा निर्माण हुने निष्कर्षसहित वसन्तयात्रा टुंग्याएँ । तर, करिब पाँच दशकअघि रामेश र मञ्जुलद्वारा सिर्जना गरिएको लोकप्रिय गीत कवि माधवप्रसाद घिमिरेको गीतमाथि थपेर वसन्तयात्राबाट फर्किएँ गाई त बाँध्यो, ढुङ्ग्रोमा मोही छैन, मोही छैनगरिबको चमेली बोल्दिने कोही छैन ।"
'हाम्रो मुटु सानो छ,"कधरो लाइनमा उभिएका छन् ५६ वर्ष उमेरका बालबालिका स्कुलको छाप भएको टिसर्ट, कसैको टिसर्टमाथि ट्र्याकसुट । कसैले पूरै जिपर लगाएका छन्, कसैको पूरै खुलेको छ । कसैको जिपर बिग्रेको हुनाले त्यो ठाउँ पूरै सिलाइएको छ, त्यसैले टाउको छिराएर लगाउनुपर्छ ट्र्याकसुट । लाइनमा उभिएका ती बालबालिका थिए सुन्दर, सुशील, सरल । निश्चल, निष्कपट ती बेलाबेला जिस्किरहन्थे । कोही नाकबाट बगेको सिँगान पुछ्न बिर्सेर स्वयंसेवकतिर हेरिरहेका थिए, कोही टोलाएर बसिरहेका । कोही डरको भंगीमा ओठ लेप्य्राएर उभिएका थिए, कोही चाहिँ बेल्ट नभएको पाइन्ट समाइरहेका । बालापनका ती अनेक रङले मलाई आफ्नै बाल्यकाल सम्झाइरहेको थियो । बाजुरा बडीमालिका नगरपालिका, मार्तडीको मालिका माध्यमिक विद्यालयका बालबालिकासँग थिएँ म । वरपरका अरू विद्यालयबाट पनि आएका विद्यार्थीको मुटु परीक्षण हुँदै थियो । नेपाल हृदयरोग निवारण प्रतिष्ठान र रोटरी क्लब अफ पाटनको आयोजनामा सुदूरपश्चिमका ३ जिल्लामा ५ देखि १५ वर्ष उमेरका स्कुले बालबालिकामा बाथ मुटुको रोग र जन्मजात मुटुको रोगको परीक्षण क्रममा पुगेका थियौं । भौगोलिक हिसाबले विकट हिमाली जिल्ला भईकन पनि मध्यपहाडी लोकमार्ग हुँदै अछामको साँफेबगरबाट पहाड चढ्दै मार्तडीसम्मै सबै यातायातका साधन पुग्छ । बाटो सानो, घुमाउरो छ । पहाड छिचोल्न कतै पहाडको टुप्पोमा पुग्नुपर्छ भने कतै नदी पार गर्न दुई पहाडबीच गल्छी नै पुग्नुपर्छ । ठुल्ठूला चुचुरे पहाडबीच ढुंगैढुंगालाई अँगालो मार्दै बगेको सफा खोलाभन्दा अलि माथिबाट गाडीमा हुँइकिँदै मार्तडी पुग्यौं । पहाडबीच समथर जमिनमा बसेको मार्तडी बजारमा छन् सानाठूला घरहरू, बजार, होटेल, बस, ट्र्याक्टर, जिप, ठूलासाना पसल । धार्मिक पर्यटकीय गन्तव्य बडीमालिकाको प्रस्थानबिन्दु हो यो ठाउँ । बालबालिकाको लाइन मिलाउन र आवश्यक सहयोग गर्न स्कुलका स्वयंसेवक, स्काउट भाइबहिनी खटेका थिए । चिकित्सकहरू मुटु परीक्षणमै व्यस्त भए भने प्राविधिक मित्र एवं मुटुरोग विशेषज्ञ मुटुको भिडियो एक्सरे गर्नमा तल्लीन । सम्पूर्णमा ४ हजार ५ सय ५७ बालबालिकाको मुटु परीक्षणसँगै शिक्षिकाशिक्षक र अरू केहीको पनि परीक्षण गर्दा करिब दिनको साढे चार बज्यो । शंकास्पदको मुटुको भिडियो एक्सरे हुँदै थियो । मुटुको बाथरोग वा जन्मजात मुटुरोग पत्ता लागेका व्यक्तिको सोहीअनुरूप उपचार सहयोगको पनि व्यवस्था हुँदै थियो । कसैलाई औषधि मात्रै खानुपर्ने थियो भने कसैलाई काठमान्डुमा ल्याई निःशुल्क शल्यक्रिया नै गर्ने व्यवस्था हुँदै थियो । स्कुलको कार्यक्रमपश्चात् स्थानीय जनभेला गरी मुटुसम्बन्धी जनचेतना जगाउन अन्तर्क्रिया पनि सम्पन्न भयो ।मार्तडी पुग्नुअघि डा प्रकाशराज रेग्मीले नेतृत्व गरेको हाम्रो २० जनाको टोलीले अछामको मंगलसेनमा बालबालिकाको मुटु परीक्षण गरेको थियो । अछाम अस्पतालमा ७ सय ५० भन्दा बढी सर्वसाधारणको मुटु रोगसम्बन्धी शिविर पनि सम्पन्न गरेको थियो ।मंगलसेनमा हाम्रो समूह दुईतिर बाँडिएको थियो । एउटा षोदशादेवी स्कुलतिर, अर्को अस्पतालतिर । स्कुलमा बालबालिकाहरू लाइनमा थिए । ती क्रमबद्ध उभिएका बालबालिका यो धर्तीकै सुन्दर मालाजस्तै लाग्थे । सबै बालबालिका अनुशासित भएर आफ्नो मुटु परीक्षणमा सामेल थिए । जिल्ला अस्पतालमा भेला भएका मुटु जँचाउन आउने सर्वसाधारणको चिकित्सकले परीक्षण गरे, प्राविधिकले ईसीजी, मुटुरोग विशेषज्ञले मुटुको भिडियो एक्सरे । रगतको परीक्षण अस्पतालमै भएकाले सजिलो भएको थियो । औषधि निःशुल्क वितरण भएको थियो । शल्यचिकित्सा गर्नुपर्ने व्यक्तिहरूलाई आवश्यक बन्दोबस्त हुँदैथियो ।जिल्ला अस्पतालमा एमडीजीपी लगायत चिकित्सकले अनुकरणीय सेवा दिएको पायौं । पुराना भौतिक पूर्वाधार एवं चिकित्सकीय सामान भए पनि उपयुक्त सीप र ज्ञानको आधारमा उल्लेखनीय सेवा उपलब्ध थियो । शल्यचिकित्सा गरी बच्चा पाउन सम्भव रहेछ त्यहाँ । सलाम यी पहाडी जिल्लामा कार्यरत चिकित्सक एवं स्वास्थ्यकर्मी साथीहरूप्रति । कर्णाली स्वास्थ्य विज्ञान प्रतिष्ठान र स्थानीय पोलिटेक्निकल स्कुलका भाइबहिनीहरूले मनग्गे सहयोग गरे ।मंगलसेनमा द्वन्द्वकालका प्रत्यक्षदर्शीसँगको भलाकुसारी समूह सदस्यका लागि अविष्मरणीय इतिहास रह्यो । तत्कालीन द्वन्द्वकालमा रेडियोबाट मात्र थाहा पाएका खबर प्रत्यक्ष व्यक्तिको मुखारबिन्दुबाट सुन्दा साथीहरू दुःखी भए । भोलिपल्ट तल झर्दै बयालपाटा अस्पताल पुग्यौं । चिकित्सक एवं स्वास्थ्यकर्मी साथीहरूसँग बाथ मुटुरोगसम्बन्धी छलफल कार्यक्रम सफल भयो । साँफेबगरमै दुइटा स्कुलमा बालबालिकाहरूको मुटु परीक्षण गरेर सोही दिन मार्तडी हिँडेका थियौं । मार्तडीको कार्य सम्पादनपछि सबैको उत्साह थियो खप्तड चढ्ने । मार्तडीबाट काँडा हुँदै खप्तड चढ्ने भएकाले बिहान सखारै तयार भए सबै । सबैजना गाडीमा काँडा हुँइकियौं खाल्डाखुल्डी बाटोमा ज्यानलाई दायाँबायाँ मज्जाले हल्लाउँदै, थोरैथोरै धूलो खाँदै भिन्नाभिन्नै गाडीमा भिन्दाभिन्दै रमाइलो गीतमा, गफमा, शान्त भएर दृश्यस्वाद लिँदै । काँडामा गहँॅुको रोटी, निगुरो र दही खाएर बाटो लाग्यौं । केही समयको उकालो पछि जंगल सुरु भयो । जंगलको एक तमासको उकालो गोरेटो भनुँ कि घोडेटो, कुनै ठाउँमा ढुंगाको भर्याङ, कुनै ठाउँमा बोटबुट्यान समाएर उक्लिनुपर्ने । सानो पाटन, लेकको भैंसीगोठ हुँदै अन्तिम जंगल उक्लेपछि सुन्दर पाटन सुरु भयो । तर, उकालो कट्नासाथको नाट्यश्वर मन्दिरमा एकछिन बस्न लागेका मात्रै थियौं बेतोडको हावा र पानीले सबैलाई गिजोल्यो । थकान, हुरी, पानी, चिसो सबैले लत्पतिएको ज्यान पुग्यो खप्तड बाबा होटेल एन्ड शान्ति लजमा बास बस्न । मुढा बालेर पकाउँदै गरेको चिया र तातोपानी सबैका लागि अमृतसरह भयो । बलेको मुढा सहितको अगेना वरिपरि बसेर सबैले पालैपालो आआफ्नो कपडा सुकाए । बाहिर चकमन्न रात थियो । पानीहुरी रोकिएपछि चम्किला तारा देखिन थाले । बिजुली, गाडी, रेडियो, मान्छेको हल्ला सबैखालको ध्वनि एवं प्रकाशको प्रदूषणबाट धेरै टाढा एकदम शान्त गाउँ । चन्द्रमा नभए पनि ताराकै उज्यालो ठीक जस्तो । प्रकृतिको काखमा एक भिन्न अनुभूतिको अनुभव भयो । भोलिपल्ट सुन्दर खप्तडको पाटन देखेपछि सायदै कसैले अघिल्लो दिनको दुःख सम्झे । टाढाटाढा सम्म हरिया चौर, बीचमा बगेका सानो खोल्सा, सेता घाँसे फूल, थुम्कोतिरको सल्लाका रूख ! भिजेका चौर घाम लाग्दै गएपछि सुक्दै गए, भैंसीराँगा चर्दै थिए ।हेर्ने पर्ने स्थान हो खप्तड बाबाको आश्रम र बाबाको स्नान गर्ने पोखरी । बाबाको, प्रकृतिको, पर्यटनको कुराकानी गर्दै ध्यान गर्यौं शीतलता, माधुर्यता, सौन्दर्यताको भरपूर आनन्दमा । सोही दिनको गन्तव्य बझाङ । खप्तड त बाजुराबझाङ बीचको पर्यटकीय यात्रा न हो देशदर्शन । यो यात्रा थियो मुटु परीक्षण यात्रा बीचको समयको । दारुगाउँ ओर्लिन अर्को रमणीय पाटन हुँदै अगाडि लम्कियौं । बाटोमा बझाङबाट शैक्षिक भ्रमणमा आएका स्कुलका भाइबहिनीसँग कुराकानी गर्दै ओह्रालो झर्यौं । उकालो हिँड्दा साँप्रालाई दुःख, ओरालो हिँड्दा घुँडालाई । हामी उकालीओराली दैनिक नहिँड्नेका लागि गाह्रोसाह्रो गर्दागर्दै दारुगाउँमा उज्यालो अघि नै पुग्यौं । खाना खाएर लम्कियौं चैनपुर, बझाङतिर । जिपमा एक घण्टा धुलेबाटो दौडिएपछि सेती नदीको पुल पार गरेर तमेल पुगी चैनपुरतिर लागियो ।चैनपुर सेती नदी किनारमा अवस्थित ऐतिहासिक ठाउँ हो, जयपृथ्वी बहादुरको दरबार । नदी किनार भएकाले होला केही न्यानो थियो । भोलिपल्ट बालमन्दिर र नेपालकै चौथो पुरानो स्कुल सत्यवादी माध्यमिक विद्यालय, भोपुरमा मुटु परीक्षण सुरु गर्यौं । सबै टोली खटिए उत्तिकै जोस र रफ्तारमा । र, दिनभरिमा ४ हजार ८ सय ९७ बालबालिकाको मुटु परीक्षण गर्यौं । अति आवश्यक वयस्कको मुटुको भिडियो एक्सरे पनि भयो । भोलि बिहान बसमा १२ घण्टाको यात्राबाट धनगढी पुग्यौं । त्यहाँबाट काठमान्डु फिर्यौं । यो यात्राले देशाटन गरायो, दूरदराजका हजारौं बालबालिकाको निश्चल मुस्कानसँग पनि परिचित गरायो । असलमा सन्तुष्टिजनक सेवाप्रदायक यात्रा गरायो ।"
