शीर्षक,विवरण
सरोकार सुन्ने फुर्सदमा छैन सरकार,"चुरेतराई मधेश संरक्षण व्यवस्थापन गुरुयोजना २०७४ ले वार्षिक लक्ष्य पनि निर्धारण गरेको थियो । पहिलो पाँच वर्षमा ३६ जिल्लामा वन क्षेत्रको नक्सांकन गर्ने तथा १४ हजार १ सय ५० हेक्टर वन अतिक्रमण नियन्त्रण गर्ने लक्ष्य थियो । त्यस्तै ४ हजार ८ सय कृषक समूहका लागि वन क्षेत्र तथा बगरमा चरिचरन व्यवस्थापन गर्ने र ७ हजार २ सय ६५ हेक्टर भिरालो कृषि भूमिमा बहुवर्षीय बाली विस्तार गर्ने घोषणा पनि गरिएको थियो ।१ लाख ६५ हजार ६ सय ७५ हेक्टर वन व्यवस्थापन, १ सय ८० नदीमा नदीजन्य पदार्थको उपयोग व्यवस्थापन र संवेदनशील क्षेत्रका २० हजार ५ सय ५ घरधुरीका लागि बस्ती व्यवस्थापन गर्नेलगायत लक्ष्य पनि पाँच वर्षभित्र पूरा गर्ने भनिएको थियो । तर, ती कुनै पनि लक्ष्यमा सामान्य पनि प्रगति भएको छैन । चुरेमा नदीजन्य पदार्थको अव्यवस्थित उत्खननले जोखिम निम्त्याएको भन्दै नियमनको अधिकार तथा दायित्वको स्पष्ट किटान गरी उत्खननको नियमन गर्न पनि महालेखाले सुझाव दिएको छ ।समितिकी सदस्य कमला ओली शिवाकोटी तीन तहका सरकारबीच कानुनहरू बाझिएकाले संरक्षणमा समस्या आएको बताउँछिन् । कर्मचारी एवं वन तथा वातावरण मन्त्रालयले चुरे संरक्षणलाई प्राथमिकतामा नराखेका कारण कार्यादेशअनुसार प्रभावकारी काम हुन नसकेको पनि उनको भनाइ छ । चुरेले पूर्वी नेपालको इलामदेखि पश्चिम कञ्चनपुरसम्म देशको कुल भूभागको १२७८ प्रतिशत क्षेत्र ओगटेको छ, उनले भनिन्, तर, यो कहिल्यै प्राथमिकतामा पर्न सकेन । सातै प्रदेशका ३७ जिल्लाका ३ सय ४० पालिकामा चुरे क्षेत्र फैलिएको छ । चुरेमा आइपरेको आपत्का बारेमा सरकारलाई ध्यान दिन मधेशका विभिन्न जिल्लाबाट २३ जनाको टोलीले वैशाख १६ मा सप्तरीको भारदहबाट पैदल यात्रा थालेको थियो । प्रचण्ड गर्मीमा २५ दिन राजमार्गमा हिँडेर जेठ १० मा काठमाडौं आएका उनीहरू माइतीघरमा धर्नारत छन् । तर, २३ दिनसम्म पनि उनीहरूलाई सरकारले सोधपुछसमेत गरेको छैन । बरु चुरे दिवसका अवसरमा आयोजित कार्यक्रममा सहभागी हुन प्रधानमन्त्री दाहाल आइतबार सिरहाको मिर्चैया पुगे । राष्ट्रपति चुरेतराई मधेश संरक्षण विकास समिति र नेपाली सेनाको वन तथा पर्यावरण सुरक्षा निर्देशनालयले चुरे संरक्षण दिवसका अवसरमा आइतबार सिरहाको मिर्चैयास्थित लक्ष्मी सामुदायिक वनमा आयोजना गरेको वृक्षरोपण समारोहमा दाहाल सहभागी भएका हुन् । विस्तृत आयोजना प्रतिवेदन, इन्जिनियरिङ डिजाइन र वातावरणीय प्रभाव अध्ययनबिना गरिने भौतिक पूर्वाधार विकासले चुरे संरक्षण चुनौतीपूर्ण बन्दै गएको छ, उनले भने । वातावरणीय अध्ययन गरेर मात्र ढुंगा, गिट्टी र बालुवा उत्खनन गर्नुपर्ने उनले बताए ।प्रधानमन्त्रीको अभिव्यक्तिले माइतीघरमा धर्ना बसिरहेकाहरू भने दुःखी भएका छन् । चुरे अभियन्ता सुनील यादवले प्रधानमन्त्रीको सम्बोधनले आफूहरूलाई झनै रुष्ट बनाएको बताए । आखिर हामी पनि यत्रो दिन यहीं कुरेर बसिरहेका छौं, यही माग लिएर सिंहदरबार गेट पनि पुग्यौं, किन सुनुवाइ भएको छैन ? उनले भने । राष्ट्रपति चुरेतराई मधेश संरक्षण विकास समितिको कार्यालय, मानवअधिकार आयोग र अख्तियार दुरुपयोग अनुसन्धान आयोगको कार्यालयमा पनि उनीहरूले ज्ञापनपत्र बुझाएका थिए । हामीले प्रधानमन्त्रीलाई पनि ज्ञापनपत्र बुझाएका छौं, हाम्रो कुरा एक पटक सुनिदिनोस् भन्ने हाम्रो माग हो तर उहाँहरू हाम्रा मागप्रति संवेदनशील भएको पाएनौं, यादवले भने ।यसअघि पनि दुई पटक मधेश सरकार र एक पटक संघीय सरकारसँग सहमति भएको थियो । तर, कार्यान्वयन नभएकाले पुनः ध्यानाकर्षण गराउन उनीहरू काठमाडौं आएका हुन् । उनीहरूको टोली बिहान १० देखि साँझ ५ बजेसम्म माइतीघरमा धर्ना बस्छन् । चिउरा, दालमोठको सहारामा काठमाडौंको गर्मी, धूवाँ, धूलो र प्रदूषण सहँदै दिनभर धर्ना बस्छन् ।उनीहरूले चुरे दोहन रोक्नुपर्ने, चुरे संरक्षण ऐनकानुन बनाउनुपर्ने, स्थानीय औरही खोलाको अवैध उत्खनन रोक्न आवाज उठाउँदा २०७६ पुस २२ मा हत्या गरिएका धनुषाको श्रीपुरका ओमप्रकाश महतो (दिलीप) लाई संरक्षण सहिद घोषणा गर्नॅपर्नेलगायत १२ बुँदे माग राखेका छन् । आफ्ना मागबारे कसैले पनि गम्भीरतापूर्वक चासो नदिएको भन्दै उनीहरूले संसद् चलेको दिन खाली बाल्टिन र विभिन्न राजनीतिक दलका शीर्षनेताहरूका पोस्टर प्रदर्शनसहित माइतीघरदेखि बानेश्वरसम्म र्याली गर्दै आएका छन् ।चुरे संरक्षणप्रति सरकार गम्भीर नरहेको भन्दै प्रधानमन्त्री दाहाल सहभागी कार्यक्रममा नाराबाजी भएको छ । मधेशमा चुरे तथा नदीखोलाको उत्खनन शृंखला बढेपछि सरकार खोज्दै काठमाडौं पुगेका मध्ये केही आन्दोलनकारी भने प्रधानमन्त्री सिरहा आउने थाहा पाएपछि रातारात काठमाडौंबाट मिर्चैया आएका थिए । काठमाडौंमा आफूहरू २५ दिनदेखि संघर्षरत रहे पनि प्रधानमन्त्रीले बेवास्ता गरेको तर यहाँ आएर चुरे संरक्षणको विषयमा मन्तव्य दिएको भन्दै उनीहरूले रोष प्रकट गरेका हुन् । सरकारले जनताका आँखामा धूलो हालेर चुरे दिवसको उत्सव मनायो, यो हामीलाई नमीठो लाग्यो, लहान नगरपालिकाकी मालती सदाले भनिन्, उत्सव नै मनाउनु थियो भने हामी २५ दिनसम्म पैदल हिँडेरै काठमाडौंको माइतीघरमा आन्दोलन गरिरहेका छौं, त्यहाँ गएर हाम्रो कुरा बुझेर मनाउँदा हुन्थ्यो नि । सरकारले आफ्ना माग काठमाडौंमा नसुनेपछि प्रधानमन्त्रीलाई सुनाउन यहीं आउनुपरेको धनुषाका रामजुलुम महतोले बताए । सरकारले काठमाडौंमा हाम्रा कुरा सुनेन, उनले भने, सरकारको बोली र व्यवहार फरक भयो, त्यसैले ध्यानाकर्षण गराउन यहाँ आएका हौं ।"
दुई वर्षपछि बढ्यो घरजग्गा कारोबार,"सरकारले घरजग्गा कारोबारबाट उठाउने राजस्वमा समेत वृद्धि भएको छ । विभागका अनुसार जेठमा ४ अर्ब ३३ करोड ९२ लाख रुपैयाँ राजस्व उठाएको छ । जुन चालु आर्थिक वर्षका सबै महिनाको तुलनामै उच्च हो । चालु आर्थिक वर्षको असोजमा ४ अर्ब ८ कोड ६६ लाख रुपैयाँ उटाएको थियो । सबैभन्दा कम राजस्व कात्तिक महिनामा २ अर्ब १६ करोड ३८ लाख रुपैयाँ उठेको विभागले जनाएको छ । विभागले ११ महिनामा ३७ अर्ब ३९ करोड ६७ लाख रुपैयाँ राजस्व उठाएको छ । सरकारले ०७९ जेठ २३ मा भूउपयोग नियमावली जारी गरेको थियो, जसअनुसार पालिकाले कृषि र गैरकृषि छुट्याइसकेपछि मात्र कित्ताकाट गर्न पाइन्थ्यो । यो नीतिका कारण सोही वर्षको साउनदेखि कित्ताकाटसँगै समग्र घरजग्गा कारोबार घट्न थालेको थियो । व्यवसायीले कित्ताकाट नहुँदा घरजग्गा कारोबार बढ्न नसकेको बताउँदै आएका थिए । त्यस बेला प्रधानमन्त्री पुष्पकमल दाहाल, तत्कालीन अर्थमन्त्री प्रकाशशरण महत र तत्कालीन भूमि व्यवस्था, सहकारी तथा गरिबी निवारणमन्त्री रञ्जिता श्रेष्ठलगायतले जग्गाको कित्ताकाट खुला भएसँगै अर्थतन्त्र चलायमान हुने दाबी गरेका थिए ।पालिकाले कृषि र गैरकृषि छुट्याउन ढिलाइ गरेपछि ०७९ मंसिरदेखि कित्ताकाट ठप्प भएको थियो । सरकारले नियमावली संशोधन गरेर आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकालाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो । राष्ट्र बैंकको कठोर नीतिका कारण अपेक्षित रूपमा घरजग्गा कारोबार बढ्न नसकेको व्यवसायीले बताउँदै आएका थिए । जेठको पहिला साता मौद्रिक नीतिको तेस्रो त्रैमासिक संशोधनमार्फत केही लचिलो नीति लिएको छ ।राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात ६० प्रतिशत छ । अहिलेको समयमा यसलाई बढाएर न्यूनतम ८० प्रतिशत नै पुर्याउनुपर्ने लोहनीको माग छ । गत साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो । रियल इस्टेट कर्जाको जोखिम भार १५० प्रतिशतबाट १२५ प्रतिशत पुर्याए पनि यसलाई सय प्रतिशत पुर्याउनुपर्ने उनको माग छ । सामान्य घरजग्गा व्यवसायी र प्रोजेक्टमा आधारित व्यवसायीले लिने कर्जाको मासिक किस्ता आम्दानी क्रमशः ५० र ६० प्रतिशत रहेको र यसलाई पनि ८० प्रतिशत पुर्याउनुपर्ने लोहनीले बताए । यसो गर्दा घरजग्गा कारोबार बढेसँगै समग्र अर्थतन्त्रमै प्रभाव पर्ने उनको भनाइ छ ।"
सरकारी जागिरमा कुन विज्ञापन कहिले ?,"सुरक्षा निकाय तथा संगठित संस्थाको पदपूर्ति लोक सेवाले नेपाली सेना, सशस्त्र प्रहरी बल, राष्ट्रिय अनुसन्धान तथा संगठित संघसंस्थाको पदपूर्तिका लागि आन्तरिक तथा खुला प्रतियोगित सञ्चालन गर्दै आएको छ । त्यसका लागि पनि आयोगले वार्षिक कार्यतालिका नै बनाउने गरेको छ । त्यसका लागि प्रत्येक वर्ष साउनदेखि परीक्षा सुरु गरेर असारसम्म पदपूर्ति गरिसक्ने तालिका आर्थिक वर्षको सुरु साउनमै सार्वजनिक गर्दै आएको छ । तर संगठित संघसंस्थाले तालिकाअनुसार पदपूर्तिका लागि अनुरोध नगरेमा आयोगले तोकिएको समयको प्रक्रिया रोक्नेछ । सुरक्षा निकाय र संगठित संघसस्थाबाट रीतपूर्वक माग भई आएमा आयोगले थप निर्णय गर्न सक्नेछ । संगठित संघसंस्थाको हकमा भने आयोगले तालिका सार्वजनिक गरे पनि परिवर्तन हुने गरेको छ ।"
'आयोगले उत्कृष्ट ठानेका कर्मचारीमाथि प्रश्न उठ्दा दुःख लाग्छ,"लोक सेवा आयोगलाई संवैधानिक रूपमा पनि बलियो बनाएको छ । ऐन, कानुनहरूले दिएको अधिकार र हामीले स्थापनाकालदेखि नै विकास गरेको सिस्टममा आधारित प्रणालीले आयोगप्रति जनविश्वास बढेको हो । प्रतिस्पर्धा र निष्पक्षताको पक्षमा वकालत त गरेका छौं नै व्यवहारमा पनि लागू गर्ने कोसिस गरेकाले नै आमनागरिकमा अझ बढी विश्वास जागेको पाउँछौं । यो सबै सिस्टम एकै पटक भएको होइन सरकारको बैधानिक कानुन लागू भएदेखि निरन्तरको प्रयासले हामी यो स्थानमा आएका हौं । पदपूर्तिका क्रममा जसरी प्रतिस्पर्धा र गुणस्तरीयतामा आधारित भएर कर्मचारीको छनोट गरेका छौं । यसलाई अझ परिस्कृत, आधुनिकीकरण र समयानुकूल बनाउन लागिरहनुपर्ने महसुस हामीले गरेका छौं । पछिल्लो समय विश्वविद्यालय आयोगलगायतले जसरी लोक सेवालाई प्रमुख भूमिका दिएर परीक्षा प्रणाली सञ्चालन र पदपूर्तिमा सहभागिता गराउन थालिएको छ, त्यसले पनि हामीप्रतिको विश्वास थप जगाएको छ । लोक सेवाले संघमा मात्र होइन, भर्खरै बामे सर्दै गरेको प्रदेश लोक सेवा आयोगलाई पनि त्यतिबेलै व्यवस्थित गर्न समन्वयात्मक भूमिका निर्वाह गरिरहेका छौं । प्रदेश लोक सेवाप्रति पनि नागरिकको भरोसा र विश्वास वृद्धि गर्नु जरुरी छ । त्यो हामीले गरी नै रहेका छौं । यद्यपि, हामीले प्रतिस्पर्धाका आधारमा जसरी कर्मचारी छनोट गर्दै आएका छौं । कार्यसम्पादनको सिलसिलामा उनीहरूबाट भएका कमजोरी सुन्दा र देख्दा नरमाइलो लाग्छ । लोक सेवाले लिने परीक्षामा उम्मेदवारहरू जति उत्कृष्ट पाउँछौं, फिल्डमा खटिएपछि कर्मचारीको व्यवहारले लोक सेवालाई सोच्न बाध्य बनाएको छ । विशेषतः हामीले उत्कृष्ट भनिएकाहरू विभिन्न अनियमिततामा मुछिएको खबर सुन्दा दुःख लाग्छ । एकातिर पदपूर्तिका बेला व्यक्तिमा देखिएको क्षमता कार्यक्षेत्रमा कमै देखिन्छ भने अर्कोतर्फ व्यक्तिको आचरण पनि अलि लाजमर्दो र नागरिकले आलोचना गर्ने देखिएको छ । त्यसैले हामीले सहसचिवसम्मका कर्मचारीलाई क्षमता विकास र आचरणसम्बन्धी तालिम दिने योजना बनाएका छौं । मुख्यतया कर्मचारीले तोकिएको कार्यसम्पादन विवादरहित ढंगले पूरा गर्न कस्तो क्षमता चाहिन्छ त्यसमा आधारित भएर नयाँ ढंगको तालिम दिने अन्तिम तयारी गरेका छौं ।"
स्रोत र अधिकार खुम्च्याइएका प्रदेश,"संघ सरकारले गरेको अनुदान र राजस्व बाँडफाँटको रकम कटौतीको प्रभाव प्रदेश सरकारको बजेटमा परेको छ । संघीयताको मर्मविपरीत आयस्रोतसँग जोडिएका कतिपय अधिकार केन्द्रीकृत गरिएका बेला प्रदेश सरकारहरू आफैं पनि आयस्रोतको विकल्प पहिल्याउन नसकेर दबाबमा छन् । प्रदेश सरकारहरूको बजेट खर्च क्षमता पनि सन्तोषजनक छैन । यस्तो अवस्थामा प्रदेश सरकारहरूले चालु आर्थिक वर्षमा खर्च गर्न नसकेको बजेटलाई समेत आम्दानीको स्रोत मानेर आगामी आर्थिक वर्षको बजेट ल्याएका छन् । सातमध्ये पाँच प्रदेशको बजेट खुम्चिएको छ, वाग्मती र कर्णाली प्रदेशले मात्र चालु आर्थिक वर्षको भन्दा ठूलो बजेट ल्याएका छन् । २०७९ को निर्वाचनपछि सातवटै प्रदेशले नियमित प्रक्रियाबाट एकै दिन बजेट ल्याएको यसै पालि हो । गत वर्ष कोशी प्रदेशमा अल्पमतमा परेको सरकारले जेठ ३२ मा अध्यादेशबाट बजेट ल्याएको थियो । यसपालि पनि केही दिनअघिसम्म मधेश र गण्डकी प्रदेश सरकारमा अन्योल थियो । गण्डकीमा मुख्यमन्त्री सुरेन्द्रराज पाण्डेले विश्वासको मत लिएको पाँचौं दिन बजेट आएको छ । मधेशमा नयाँ सरकार गठन भएको आठौं दिनमा बजेट ल्याइएको छ । सबै प्रदेश सरकारले पुरानै ढाँचामा प्रायः पुरानै कार्यक्रमलाई निरन्तरता दिँदै बजेट ल्याएका छन् । सातै प्रदेश सरकारले बजेटमा पहिलेजसरी नै कृषि, पूर्वाधार, पर्यटन, सूचना प्रविधिलगायत क्षेत्रलाई प्राथमिकता दिएका छन् । सांसदको तजबिजी रहने कार्यक्रममा बजेट विनियोजन गर्न सर्वोच्च अदालतको अन्तरिम आदेशले रोक लगाएका बेला सबै प्रदेश सरकारले सांसदहरूसँग आयोजना मागेर बजेट छुट्याइदिएका छन् । सबै प्रदेशले चालु खर्चको तुलनामा पुँजीगत (विकास) खर्चमा बढी बजेट विनियोजन गरेका छन् । प्राथमिकतामा विकास परेको जस्तो देखिए पनि दायित्वको सीमितताले चालु खर्चमा कम बजेट परेको हो । प्रदेश सरकारका लागि बजेटको मुख्य स्रोत नै संघबाट प्राप्त हुने राजस्व बाँडफाँट र अनुदानबाट प्राप्त हुने रकम हो । संघले प्रदेश र स्थानीय तहलाई राजस्व बाँडफाँट, समानीकरण, ससर्त, समपूरक र विशेष अनुदान प्रदान गर्नुपर्ने संवैधानिक प्रावधान छ । संघले भने अनुदान कटौती गरिरहेको छ । संघ सरकारले राष्ट्रिय प्राकृतिक स्रोत तथा वित्त आयोगको सिफारिसका आधारमा भनेर प्रदेशका लागि वित्तीय समानीकरण अनुदानतर्फ ६० अर्ब रुपैयाँ विनियोजन गरेको छ । यस शीर्षकमा चालु वर्षमा ५८ अर्ब ६७ करोड र अघिल्लो आर्थिक वर्षमा ६१ अर्ब ४३ करोड छुट्याइएको थियो । आगामी आर्थिक वर्षका लागि संघले प्रदेशलाई ससर्त अनुदानमा २५ अर्ब ८४ करोड राखेको छ । यसमा चालु वर्षमा ३५ अर्ब ७२ करोड र अघिल्लो वर्ष ५७ अर्ब १७ करोड थियो । यस्तै, प्रदेशका लागि विशेष अनुदान भनेर आगामी वर्षका लागि ४ अर्ब ४० करोड विनियोजन गरिएको छ । चालु वर्षमा यसमा ४ अर्ब ४६ करोड छुट्याइएको थियो । राजस्व बाँडफाँटबाट प्रदेश र स्थानीय तहमा १ खर्ब ५९ अर्ब हस्तान्तरण हुने भनिएको छ, चालु वर्षमा १ खर्ब ७३ अर्ब ९२ करोड र अघिल्लो वर्ष १ खर्ब ६३ अर्ब ३ करोड थियो । प्रदेश बजेटका अन्य स्रोतमा आन्तरिक राजस्व, आन्तरिक ऋण र चालु वर्षमा खर्च नहुने बजेट हो । कोशी प्रदेशले ३ अर्ब २५ करोड, मधेशले ७ अर्ब ८६ करोड, वाग्मतीले १४ अर्ब ८६ करोड (मौज्दात र अन्य प्राप्ति), गण्डकीले २ अर्ब ९४ करोड, लुम्बिनीले २ अर्ब, कर्णालीले ५ अर्ब १३ करोड र सुदूरपश्चिमले ६ अर्ब १५ करोड मौज्दातलाई आगामी आर्थिक वर्षको स्रोत मानेका छन् । मौज्दात रकमले प्रदेश सरकारको खर्च क्षमतालाई पनि प्रतिबिम्बित गर्छ । चालु आर्थिक वर्षमा अधिकांश प्रदेशमा सरकार गठनविस्तार र विघटनको अलमल देखिएको थियो । चालु वर्ष सकिन लाग्दा प्रदेश सरकारहरूको समग्र खर्च प्रगति ५० प्रतिशतभन्दा कम छ । लक्ष्य हासिल गर्न नसकिने महत्त्वाकांक्षी भएर ठूलो बजेट ल्याउनुभन्दा यथार्थपरक बजेट ल्याउनु नै उचित हो । प्रदेश बजेट खुम्च्याए पनि खर्च पद्धतिमा उल्लेख्य सुधार गरे भने चालु वर्षमा भन्दा बढी आर्थिक प्रगति गर्न सक्छन् । त्यसैले कार्यान्वयनलाई प्रदेश सरकारहरूले उच्च प्राथमिकता दिनुपर्छ । बजेट खर्चको प्रगतिले अनुदान लगायतमा संघ सरकारसँग बार्गेनिङ गर्ने क्षमता पनि बढाउँछ । संघ सरकारले सधैं नीति तथा कार्यक्रम र बजेटको भाषामा संघीयता सबलीकरण उल्लेख गर्दै आएको छ तर व्यवहार संघीय इकाइको क्षेत्राधिकार खुम्च्याउने खालको छ । संघले संघीयता कार्यान्वयनसँग सम्बन्धित ऐनहरू अझै बनाइसकेको छैन, बनाइएका प्रायः कानुन पनि प्रदेशलाई सबल बनाउने खालका छैनन् । प्रदेश र स्थानीय सरकारले गर्न सक्नेगर्नुपर्ने परियोजना सञ्चालनमा संघ आफैं अघि सरिरहेको छ । आगामी आर्थिक वर्षको बजेटमा संघले राखेका तीनचार लाख रुपैयाँसम्मका विकास आयोजना त्यसैका उदाहरण हुन् । संविधानको भावनाविपरीत यसरी प्रदेशलाई कमजोर पार्दै जाने कदम सरकारले सच्याउनुपर्छ । अनुदान हस्तान्तरणमै पनि केन्द्रको नियन्त्रण रहने गरी सर्तयुक्त हुनु हुँदैन । प्रदेशले राजस्व संकलनको दायरा बढाउने वातावरण तयार पार्न पनि संघ सरकारले सहयोग गर्नुपर्छ, त्यसमा प्रदेश सरकारको सघन गृहकार्य पनि चाहिन्छ ।"
झोलुंगे पुलले निम्त्याएको दुर्दशा,"सरकारले देखाएको तथ्यांकमा कर्णालीका ७९ मध्ये ६० स्थानीय तह र झन्डै ५ हजार किलोमिटर सडक सञ्जालसँग जोडिएको र १ हजार २ सय किलोमिटर कालोपत्र छ । तथापि ३४ महिनासम्म मात्र गाडी चल्छ, जसको फलस्वरूप ८ महिनाभन्दा बढी खच्चडकै भर पर्नु यताका बासिन्दाको नियति बनेको छ । यसो हुँदा १६ हजार पर्ने छडको मूल्य पालिकाको केन्द्रसम्म पुर्याउँदा २५ हजारसम्म पर्छ । रुकुम, डोल्पालगायतका दुर्गम जिल्ला तथा स्थानमा हरेक सरसामान खच्चडमै ढुवानी गर्नुपर्ने बाध्यता छ । खच्चड, घोडा नभए यस्ता दुर्गम क्षेत्रमा खाद्यान्नदेखि जडीबुटी, निर्माण सामग्रीलगायत पाउन सकिँदैन । सरकारी स्रोतका अनुसार कर्णालीमा सामग्री ढुवानीका लागि झन्डै २३ हजारजति घोडा, खच्चड पालिएका छन् । अर्कातिर घोडा, खच्चड व्यवसायीका पनि आआफ्नै समस्या छन् । घोडा, खच्चडलाई खुवाउने खर्च लाग्छ, बीचमै रोग लागेर मर्ने सम्भावना पनि । एउटा खच्चडलाई खुवाउनुपर्ने दानापानीका लागि मासिक १० हजारसम्म र बिरामी पर्दा उपचारका लागि ३ हजारसम्म लाग्ने खच्चड धनी बताउँछन् । हालसालै मात्र दैलेख र अछाम जोड्ने झोलुङ्गे पुलमा १३ वटा खच्चड अड्किए । तिनलाई नदीमा खसालेर उद्धार गरियो । दुईवटा त मरे नै । घाइते खच्चडको उपचार, मरेका खच्चडको क्षतिपूर्ति सरकारले दिने निर्णय गरेको सुनिएन । सरकारले पनि दुर्घटनाक्षति भएपछि मात्र केही गर्न खोजेजस्तो देखिन्छ । यस्तो दुर्घटनाबाट पाठ सिकेर हरेक झोलुंगे पुल नियमित मर्मत सम्भार गर्नुपर्ने होइन र ? गंगाराज अर्याल, पाणिनि८, अर्घाखाँची"
बस भाडामा मनोमानी,"सर्वसाधारण यात्रीहरू दलालबाट जोगिन भनी टिकट काउन्टरमा पुगेर बुकिङ गर्छन् तर तिनै टिकट काउन्टरहरू पनि विश्वसनीय र भरपर्दा नहुँदा रहेछन् । यो कुरा २०८१ जेठ ३० मा रात्रिबसको यात्राका क्रममा आफैंले भोग्न पाइयो । एसी भनेर लेखिएको बसले एकैछिन एसी चलाए जस्तो गर्दा रहेछन् र महँगो भाडा लिँदा रहेछन् भन्ने त सबैजसो रुटमा यात्रीहरूले भोगिरहेकै छन् । त्यसमा पनि बागलुङदेखि काठमाडौंसम्मको रुटमा चल्ने एउटै बसले बी ११ र बी १२ नम्बरका सँगसँगै बस्ने सिटमा बागलुङ टिकट काउन्टरबाट बागलुङदेखि मुग्लिनको भाडा ७५० रुपैयाँ लिइएको थियो भने पर्वतकुस्मा काउन्टरबाट कुस्मादेखि मुग्लिनसम्मको भाडा ९०० रुपैयाँ लिइयो । कुस्मा काउन्टरबाट सोही बसमा बी ९ र १० को टिकटमा कुस्मादेखि मुग्लिनसम्मको भाडा ७५० लिएर टिकट काटिएको छ । कुस्माको एउटै टिकट काउन्टरमा यात्रीपिच्छे मनपरी भाडा लिइरहँदा पनि सम्बद्ध निकायको गम्भीर ध्यान भने जान सकेको छैन । यस्तो मनपरीतन्त्र मच्चाउने टिकट काउन्टरलाई यथोचित कारबाही गर्न सम्बद्ध निकायको यथासमयमै ध्यान जानु आवश्यक छ । यस्ता टिकट काउन्टरप्रति हरेक यात्रीहरू सचेत हुनु आवश्यक देखिन्छ । मतिप्रसाद ढकाल, गैंडाकोट१, नवलपरासी"
झूट नीतिले भरिएको कूटनीति घातक,"धेरैलाई त परराष्ट्र नीति र कूटनीतिबीचको भिन्नताबारे जानकारी छैन । २०७९ सालको प्रतिनिधिसभा निर्वाचनको प्रचारप्रसारमा केही शीर्ष नेताले डडेलधुरालगायत दुर्गम जिल्ला पुगेर कूटनीतिको परिभाषा खोज्दै आफ्नो वैचारिक दरिद्रता प्रकट गरेका थिए । केही दिनअघि संसदीय बैठकमा जीवनको अन्तिम प्रहरमा पुगेका नेताले भारतसँगको कूटनीति कस्तो हुने भन्दै हास्यास्पद, होहल्लाको विषय बनाउन खोजेका थिए । यथार्थमा कूटनीति विज्ञ व्यक्तित्वले मात्र तय गर्न सक्ने, चातुर्य, दृष्टिकोणमिश्रित, अति गोप्य विषय हो, जसबाट मुलुकको सार्वभौमिकता, अखण्डता, स्वाभिमान जोगिनुका साथै सुरक्षा र विकासको प्रत्याभूति पाउन सकिन्छ । कूटनीति संसद्मा होहल्ला मच्चाउँदै कुर्लने, सार्वजनिक ठाउँमा भाषण गरेर उफ्रने विषय हुँदै होइन । यसभित्र कतिपय अलिखित विषय पनि जोडिएर आउँछन् भने आकस्मिक संकटको सामना गर्नुपर्ने हुन्छ । जस्तो इजरायलहमास, रुसयुक्रेन युद्ध, भारत र चीनको सीमा क्षेत्रका सेनाबीच हुने कुस्ताकुस्ती अलिखित, अमूक विषय होइनन् र ? सफल कूटनीतिबाट सिंगापुर, कतार, स्वीट्जरल्यान्ड, बेल्जियमजस्ता देश समृद्धिको शिखरमा पुगेका छन् ।आपसी सम्बन्ध सुमधुर वनाएर भिसाको आवश्यकतासमेत नचाहिने गरी युरोपियन युनियन अन्तर्गतका देशहरू एकढिक्का भई युरो लाई अन्तर्राष्ट्रिय मुद्रा बनाउन सफल भएका छन् । यसबाट हामीले कहिले पाठ सिक्ने ? यता कूटनीतिबारे जानकारी नभएका आफ्ना मान्छेलाई राजदूत बनाउने प्रथा हाबी हुँदा अन्तर्राष्ट्रिय सम्बन्ध क्षतविक्षत भएकामा कहिले गम्भीर हुने ? हालै सरकारले कार्यकाल पूरा नहुँदै ११ जना राजदूतलाई फिर्ता बोलाएको छ, जुन भर्त्सनायोग्य छ । भुवनेश्वर शर्मा, चन्द्रागिरि२, काठमाडौं"
किन दुब्लायो बाबुरामको राजनीति ?,"ओरालिएको छविदोस्रो जनआन्दोलनको आधार बाह्रबुँदे समझदारी बनाउन, माओवादी विद्रोहलाई शान्तिपूर्ण अवतरण गर्न र संविधानसभामार्फत संविधान निर्माणको भूमिका खेलेका भट्टराईको लोकप्रियतामा डाउनफल चाहिँ प्रधानमन्त्रीत्व कालमा पछिल्ला दिनमा सुरु भयो । जतिबेला उनका कतिपय अभिव्यक्ति विवादित भए । जस्तो, बालुवाटारमा भएको एउटा पत्रकार भेटघाट कार्यक्रममा उनले भूराजनीतिक जटिलताबारे टिप्पणी गर्दै अत्यन्त विवादास्पद अभिव्यक्ति दिए । उनले भनेका थिए, देशको चाबी अन्तै रहेछ, देशै मर्ज, सबमर्ज हुन सक्छ । यी अभिव्यक्तिले उनीमाथि भारतपरस्त नेताको आरोप अझ चर्को गरी लाग्यो । हुन त माओवादीमा आएको राजनीतिक विचलन र विभाजनका कारणले यो पार्टीको नेतृत्व पंक्तिप्रतिको आलोचनाको पारो बढ्दै थियो । पार्टी पंक्ति आर्थिक अनियमितता र भ्रष्टाचारका प्रकरणमा मुछिन थालेपछि पहिलो संविधानसभाबाट सबैभन्दा ठूलो पार्टी बनेको यो पार्टीको साख गुम्दै थियो । यी सबै घटनाक्रम नियालिरहेका भट्टराईले नयाँ राजनीतिक शक्तिको खाँचो यही पृष्ठभूमिमा देखेका थिए । पुराना संसदीय राजनीतिक दलहरू उसै पनि आलोचित थिए । समाजले तीप्रतिको विश्वास यसअघि नै गुमाइसकेको थियो । माओवादीको राजनीतिमा पनि खिया लागेको निष्कर्षमा पुगेका भट्टराई नयाँ शक्ति गठनको अभियानमा लागे । पार्टीका निरन्तर दोस्रो तहको नेतामा सीमित हुनु र त्यसमाथि प्रचण्डको अवहेलनाले उनलाई नयाँ शक्ति गठन गर्न थप प्रेरित गर्यो । भारतमा आम आदमी पार्टीको उदय देखेर हौसिएका उनले अन्ततः साढे तीन दशक लामो कम्युनिस्ट राजनीति परित्याग गरेर बडो तामझामका साथ नयाँ शक्ति पार्टी गठन गरे । भट्टराई समकालीन नेतामध्ये चिन्तनशील र समयको पदचाप बुझेर केही पर देख्न सक्ने नेता अवश्य हुन् । यद्यपि, जनताले उनको यो कदमलाई स्विकारेन, दुत्कारे । यहींनेर उनको राजनीतिले मार खायो । स्थानीय र संघीय दुवै चुनावले नयाँ शक्तिप्रति जनआकर्षण नभएको स्पष्ट सन्देश दिए । राजनीतिक पृष्ठभूमि नभएका, सीमित समुदायमा चिनिएका एक जना र्यापर रातारात नेपाली राजनीतिका आशा र भरोसाका बिम्ब बनेका छन् । पत्रकारिताका आधारभूत कलाचेत नभएका एक जना सञ्चारकर्मीको पहलमा दुई वर्षअघि खुलेको दल मुलुकको चौथो राजनीतिक शक्ति बनेको छ । तर, राजनीतिक दर्शनका व्याख्याता, राजनीतिक संघर्षको इतिहास भएका भट्टराईको नयाँ शक्तिप्रति किन जनता विश्वस्त हुन सकेनन् ? यसका पछाडि केही कारण थिए । पहिलो र मुख्य कारण हो, नयाँ शक्ति पार्टी घोषणासँगै बनेको भाष्य । भट्टराईले संघर्षको पृष्ठभूमिबाट आएका राजनीतिक दलले समृद्धिको नेतृत्व गर्न सक्दैनन्, त्यसका लागि नयाँ सोच र मेसिनरी भएको नयाँ शक्ति चाहिन्छ भन्ने भाष्य निर्माण गरे । तर, माओवादी वृत्तबाटै त्यसको प्रतिभाष्य जन्मियो र उनका कदमलाई संशयको दृष्टिले हेरियो । माओवादीभित्र उसै पनि भट्टराई भारतपरस्त नेता भनेर आलोचित हुने गर्थे, त्यसमाथि आफ्ना नजिकका सहकर्मीलाई पत्तो नदिई पार्टी परित्याग गर्दै नयाँ शक्ति गठन गरेपछि उनीमाथिको संशय अरूबढ्यो । यो संशयका कारण माओवादी राजनीतिमा हुँदा जो उनीसँग थिए, ती रहेनन् । भएकाहरू पनि बीचैमा छोडेर आफ्नो राजनीतिक भविष्य जोगाउनतिर लागे । प्रचण्डले त भट्टराईलाई भारतले उक्साएर नयाँ शक्ति गठन गरेको आरोप नै लगाए । उनीमाथि लागेको भारतपरस्त नेताको छवि कति जब्बर भएको छ भने, अहिले पनि उनलाई त्यसको खण्डन गर्दै हिँड्नुपरेको छ । जेठ ३० कै कार्यक्रममा उनी आक्रोश पोख्दै थिए, दिल्लीमा गएर लम्पसार पर्ने राष्ट्रवादी म प्रबुद्ध समूह गठन गरेर भारतसँगका असमान सन्धि सम्झौता पुनरावलोकन गर्नुपर्छ भन्ने धारणा राख्ने भारतीय दलाल ? अनि यो देश सुध्रिन्छ ? सारमा, भारतविरोधी मनोविज्ञान बढी भएको नेपाली समाजमा भट्टराईको लोकप्रियता खस्कनु र नयाँ शक्तिले पिकअप लिन नसक्नुको एउटा मुख्य कडी उनीमाथि लाग्दै आएको यही आरोप हो । दोस्रो, नयाँ शक्ति बनाउने भट्टराईको कदमलाई समाजले राजनीतिक विचलनका रूपमा बुझ्यो । विचलनको आरोप लगाउँदै आलोचना माओवादी वृत्तबाटै सुरु भयो । उनले आफूलाई कम्युनिस्ट पार्टीको साधारण सदस्य पनि नरहेको र आफू गैरमार्क्सवादी भनेपछि मोहन वैद्य समूहले त उनी विचलित भएको देख्ने नै भए, उनीसँगै रहेका मणि थापाहरूले पनि त्यही देखे । समाजले त्यो कुरा पत्यायो र नयाँ शक्तिलाई स्विकारेन । २०७४ को निर्वाचन परिणाम यसको प्रमाण हो । तेस्रो, राजनीतिक आधार तय गर्दै उनले नयाँ शक्तिको ब्रान्डिङ जुन तामझामसाथ गर्न खोजे, त्यसअनुसार सांगठनिक विस्तार गर्न सकेनन् । खासमा माओवादीभित्रै रहँदा पनि उनी कमजोर समूहका नेता थिए । उनीसँग समीप रहेका नेताहरू भन्ने गर्छन्, आत्मकेन्द्रित र आफ्ना विचार लाद्न खोज्ने भएकाले उनीसँग लामो सहकार्य गर्न सकिँदैन । त्यसैले धेरैजसो उनी निकट भनिएकाहरू नयाँ शक्तिमा आएनन् । आएकाहरू पनि फर्किए, निष्क्रिय भए । उनले विभिन्न पेसा व्यवसायसँग जोडिएका व्यावसायिक मान्छे जोड्न खोजे तर तिनले पनि उनीसँगको सहकार्यलाई सहज ठानेन र छाड्दै गए । कतिसम्म भने, उनको राजनीतिको व्यवस्थापन गरेर जीविकोपार्जन गर्नेहरू पनि अवसर खोज्दै बाहिरिए, बाहिरिँदै छन् । अब उनको सांगठनिक राजनीति एकाध नेता र परिवारको घेरामा सीमित हुन पुगेको छ । भट्टराईका राजनीति दुब्लाउँदै जाँदा अर्को प्रश्न पनि उठ्छ, नयाँ शक्ति गठनको उनको निर्णय कति प्रचण्डसँगको व्यक्तिगत इगो र प्रतिष्ठाको लडाइँका कारण थियो र कति कन्भिक्सन ? यो प्रश्न किन पनि उठ्छ भने, वैकल्पिक शक्तिका रूपमा आफूलाई उभ्याएको दाबी गरे पनि उनले पुरानासँगै तालमेल र एकताको प्रयास गरे । कहिले वाम गठबन्धनको चुनावी मोर्चामा जान तयार भए त कहिले मधेशी दलसँग । पछिल्लो समय माओवादीसँग मिलेर समाजवादी मोर्चा बनाउने वा पार्टी नै पुनः एकता गर्ने भन्ने तहको प्रयत्न पनि गरे । प्रचण्डलाई आफू लडिरहेको गोरखाको निर्वाचन क्षेत्र सुम्पिए । यी अभ्यास र प्रयत्नले नयाँ वैकिल्पक राजनीतिको प्रवर्द्धन कसरी हुन्छ ? यी प्रयत्न सत्ता र अवसरमुखी चरित्रबाट बढी निर्देशित थिए । राजनीतिक र सैद्धान्तिक भाष्यकार बन्नु एउटा र त्यसको कार्यान्वयन गर्दै नेतृत्व लिन सक्नु अर्को पाटो हो । नेतृत्वको कौशल भनेको रणनीति र व्यवस्थापकीय क्षमतामा लुकेको हुन्छ । भट्टराईमा यो योग्यताको अभाव देखिन्छ । त्यसैले धेरैले उनलाई राजनीतिक उत्तरार्द्धमा राजनीति पढाउन सुझाउँछन्, जसरी जेठ ३० गतेको कार्यक्रममा रास्वपा सभापति एवं गृहमन्त्री रवि लामिछानेले सहकार्य नगर्ने संकेत गर्दै पढाउन सुझाए । नेपाली राजनीतिको शीर्ष तह विवाद र प्रश्नको चाङमा छ । भट्टराई त्यसबाट अछुतो छैनन् । यद्यपि, उनी तुलनात्मक रूपमा समाजले आशा र अपेक्षा गरेका पात्र हुन् । कुनै बेला माओवादी राजनीतिका भाष्यकार भट्टराई यतिबेला आफूलाई वैकल्पिक राजनीतिक शक्तिका प्रणेताका रूपमा उभ्याउन खोज्दै छन् । अब हेर्नुछ, पुरानो शरीरको नयाँ आत्मा भनेर वैकल्पिक राजनीतिका लागि योग्य रहेको उनको दाबीलाई नवोदित शक्तिले स्विकार्लान् ? अथवा विगतमा जस्तै पुरानो बोतल नयाँ रक्सी झनेर दुत्कार्लान् ?"
सार्वजनिक यातायातको पुनःसंरचना किन ?,"(रनपहेली)सार्वजनिक यातायातलाई आज संसारको सबैभन्दा महत्त्वपूर्ण सामाजिक, आर्थिक र वातावरणीय मुद्दाका रूपमा लिइएको छ । सार्वजनिक यातायात सेवा आरामदायी, भरपर्दो, सुरक्षित, तोकिएको मापदण्ड पूरा भएको हुनुपर्ने विषय सधैं उठ्छ । राज्यको नियमनको अभाव त छँदै छ, यातायात व्यवसाय आफैं मर्यादित व्यवसायमा दर्ज हुन अस्तित्वको लडाइँ लडिरहेको आभास हुन्छ । ट्रलिबस र तत्कालीन साझा बस सेवा बन्द भएपछि यातायात सेवा निजी क्षेत्रको लगानीमा छ र अघोषित नियन्त्रणमा पनि । स्थल यातायातमा नियमन शून्यप्राय छ । दुर्घटनाको भयावह तथ्यांकभित्र सार्वजनिक यातायातको मुख्य हिस्सा रहेको छ ।वर्तमान संविधानले सार्वजनिक यातायातलाई प्रोत्साहन गर्ने, यातायातमा सरल, सहज र समान पहुँच सुनिश्चित गर्ने नीति लिएको छ । सरकारले संसारको अभ्यासलाई अनुकरण गर्दै प्राधिकरण मोडलमा व्यवस्थापन तथा नियमन गर्ने गरी कानुन तर्जुमा गरिसकेको छ । यद्यपि सुधार कहाँबाट सुरु गर्ने बहस हुन सकिरहेको छैन । सार्वजनिक यातायातको आधारभूत चरित्र नै सेवा हो । यो राज्यको आधारभूत दायित्व हो । व्यावसायिक संस्थाका रूपमा सार्वजनिक सेवा प्रदायक नाफामूलक हुन सक्दैन । राज्य आफैं सञ्चालक भएर वा अनुदान दिएर मात्र टिकाउन सक्छ भन्ने तथ्य स्थापित भएको छ । नेपालमा सार्वजनिक संस्थानहरूलाई नाफामूलक हुनैपर्ने जुन मानक स्थापित गरेर निजीकरणको पुस्ट्याइँ गर्ने उदार आर्थिक प्रणालीमा आमरूपमा सहमति जस्तै देखिएको छ । सोही मानकबाट सार्वजनिक यातायात सञ्चालक वा नियामक संस्थालाई हेरिनु हुँदैन । मुख्य रूपमा राज्यको अनुदानमा सञ्चालन भई सार्वजनिक सेवा प्रदान गर्ने आधारभूत तथा अत्यावश्यकीय सेवाका रूपमा आत्मसात् भएपछि मात्र पुनःसंरचना सम्भव देखिन्छ । नेपालको सन्दर्भमा यो पुनःसंरचनालाई तीन पक्षबाट हेर्न सकिन्छ । पहिलो, सार्वजनिक यातायात नै आर्थिक गतिविधिका निम्ति चलायमान बनाउने दिगो आधार हो भन्ने स्वीकारोक्ति । आम र आर्थिक रूपमा कमजोर मानिसले मात्र उपयोग गर्ने साधनका रूपमा सार्वजनिक यातायातलाई लिने मनोवृत्तिमा परिवर्तन हुनैपर्छ । निजी सवारी बाध्यात्मक र बोझिलो हो भन्ने व्यक्तिगत तहमा र निरुत्साहन गर्ने नीति राज्यका साथै सामाजिक तहमा भयो भने सुधारको दिशामा जान सकिन्छ । निजी सवारीको निरुत्साहन कर वृद्धिबाट मात्र हुन सक्दैन भन्ने त पुष्टि भइसकेको विषय हो । सहरी यातायातको दिगो गन्तव्य नै मास ट्रान्जिट हो । काठमाडौंको हकमा अझै पनि यात्राका निम्ति करिब ४० प्रतिशत मानिसले सार्वजनिक यातायातको प्रयोग गर्छन् भने उल्लेख्य मात्रामा पैदलयात्री छन् । जो सार्वजनिक यातायाततर्फ नै आकर्षित हुनेछन् । दोस्रो हो, नियमनकारी साथै व्यवस्थापकीय निकायको बलियो उपस्थिति । संसारभर यातायात नियमनका लागि प्राधिकरण मोडलको सफल अभ्यास भएको छ । सय वर्षभन्दा पुरानो लन्डन यातायात बोर्डदेखि विगत एक दशकदेखि चलिरहेको भियतनामसम्म । संसारमै सार्वजनिक यातायातको उदाहरण मानिने हङकङदेखि अस्ट्रेलियामा समेत क्षेत्रीय तहका प्राधिकरण नै यातायातका सम्पूर्ण योजना, अध्ययन, सञ्चालन र नियमन समेतका जिम्मेवारी कुशलतापूर्वक गरिरहेको पाइन्छ । संघीयतापछि समेत पुरानै ढाँचाको यातायात व्यवस्था कार्यालय र विभागबाट व्यवस्थापन त कल्पनाको विषय थिएन नै नियमनसमेत नहुने अवस्था छ । नेपालमा पनि हाल राजधानीका निम्ति सार्वजनिक यातायात प्राधिकरण गठनसम्म भएको छ । यद्यपि तीन तहको अधिकार क्षेत्रको विषय संवैधानिक इजलासमा प्रवेश गरेको छ । कानुनी निरूपण हुने नै छ तर सार्वजनिक यातायात व्यवस्थापन कति प्रारम्भिक चरणमा छ भन्ने अनुमान गर्न सकिन्छ । किनकि संघीयता कार्यान्वयनका क्रममा धेरै अधिकार अनुसूची र कार्य विस्तृतीकरणमार्फत हस्तान्तरण र साझेदारी सहज रूपमा भए । स्थानीय सेवामा समेत समेटिएपछि यातायात व्यवस्थापनको प्राविधिक पक्ष र अभ्यासलाई नजिकबाट हेर्न खोजेको त देखिन्छ । तर अन्तरसरकारी कार्य विभाजनको परिकल्पनामा यो विषय छुट्नाले क्षेत्राधिकारको विषयले पनि जटिलता निम्त्याइरहने देखिन्छ । डेढ दर्जन स्थानीय तह भएको संघीय राजधानीमा स्थानीय तहले सार्वजनिक यातायात सञ्चालन गर्ने भन्ने विषय झन् असम्भवप्राय छ । तसर्थ अधिकार सम्पन्न प्राधिकरण नै पुनःसंरचनाको प्रस्थानबिन्दु हो भन्ने स्वीकारोक्ति नै प्रारम्भिक सर्त हुन जान्छ ।तेस्रो, निजी क्षेत्रको संगठित व्यावसायिक अभ्यासलाई कर्पोरेट लगानीको स्वरूपमा ढाल्ने । घरेलु उद्यमजस्तो अनुकूलमा सडकमा निस्कने र अन्यथा भए अन्यत्रै मोडिने अभ्यासमा चलेको सवारीको व्यवस्थापनलाई करार सम्झौतामा आधारित सर्तमा चलाउन आफैंमा कठिन यात्रा हुनेछ । पेसागत हकहितका निम्ति गठन हुने समितिहरू सवारी रुटलाई पैतृक सम्पत्तिसरह कब्जा र हस्तान्तरण गर्ने अभ्यास अन्त्य गर्नुपर्नेछ । सार्वजनिक रुटहरू यथार्थमै सार्वजनिक हुनुपर्यो । जसरी दुग्ध विकास संस्थानले किसानबाट दूध किनेर डेरीलाई बिक्री गर्छ, त्यसरी नै यातायात व्यवसायीबाट यातायात सेवाको खरिद गरी सेवाको स्तर तोकी उपभोक्तालाई बिक्री गर्छ । सेवाको खरिदबिक्रीबीचमा हुने व्यावसायिक सम्भाव्यताको खाडल कसरी र कुन स्रोतबाट व्यवस्थापन गर्ने भन्ने नै अहिलेको बहसको विषय हुनुपर्छ ।सार्वजनिक यातायातलाई आर्थिक जनजीवनसँग जोड्ने ४ वटा सैद्धान्तिक एकीकरण हुनुपर्छ भनिन्छ । स्पासियल अर्थात् अवस्थितिगत भौतिक एकीकरण, मोडल अर्थात् यातायातका माध्यमको एकीकरण, टेम्पोरल अर्थात् सेवा उपलब्ध हुने समयको एकीकरण र भाडाको एकीकरण । सरल अर्थमा यातायातको साधनको सञ्जालले जनसंख्याको क्लस्टरलाई जोड्नुपर्छ, जुन बस्ती विस्तारको प्रवृत्ति र भूउपयोगको ढाँचामा निर्भर रहन्छ । मल्टिमोडल अर्थात् बहुसवारी माध्यमको अन्तरआबद्धता भई एउटा माध्यम प्रयोगको बिन्दुहरू अर्कोको सुरुवात हुनुपर्छ । समय चक्रको एकीकरणले विभिन्न रुटमा चल्ने साधन कुनै स्टेसनमा पुग्ने र छुट्ने समयको संयोजनलाई जनाउँछ । उदाहरणका लागि बूढानीलकण्ठबाट चढेर महाराजगन्जमा ओर्लेका यात्रुका निम्ति केही मिनेटमै रिङरोड चल्ने सवारी प्रस्थान हुनुपर्यो । रुट र समयको संयोजनले नै यातायात सेवालाई विश्वसनीय र भरपर्दो बनाउने हो । हङकङ लगायतका विकसित मुलुकका सार्वजनिक यातायातको आधारभूत चरित्र नै विश्वसनीयता हो । समयक्रमको पालना र अवरोधरहित सडकमा निश्चित समयमा पुग्ने सुनिश्चितता नै विश्वसनीयता हो । निजी सवारी निरुत्साहन गर्ने निर्विकल्प उपाय नै यही हो । बरु खचाखच यात्रु हुने कुरा गौण हो किनभने यात्रुलाई असहज भएको सवारीको आकार प्रकार र सिटको विन्यासले पनि हो ।भाडाको एकीकरण भन्नाले एकपटकको भुक्तानी अथवा एउटा टिकटले विभिन्न सवारी रुट र समयमा यात्रा गर्न सकियोस् । आधुनिक सार्वजनिक यातायातको यो उच्चतम रूप हो जसमा विद्युतीय भुक्तानी गरिन्छ । यसबाट भाडामा हुने एकरूपतासँगै नगदमा हुने ठगीको जोखिम कम हुन्छ । चुहावटका कारण लगानीकर्तामा परेको मारलाई सम्बोधन गर्ने उपाय यही हो । यी सैद्धान्तिक आधारको आँखाबाट विशेषतः काठमाडौंको यातायातलाई हेर्ने हो भने निजीलाई विस्थापित गर्न सक्ने अवस्था देखिन्छ । काठमाडौंका पूर्वाधारको योजनातर्फ दृष्टिगत गर्दा निर्माणाधीन संसद् भवन, सर्वोच्च अदालत लगायतका ठूला स्केलका ट्राफिक आमन्त्रित गर्ने संरचना निर्माण गर्दा ट्राफिक विश्लेषण गरिएको छैन । यस्तो अभ्यास नै छैन । राज्यका यी मुख्य अंगहरू गोदावरी, गुन्डु, काभ्रेस्थलीतिर राख्दा ट्राफिक प्रवाहमा केकस्तो असर पर्छ भनेर विश्लेषण गर्ने गरिएको भए यातायात सेवा र सहर पनि व्यवस्थित हुन सक्थ्यो होला । यातायात व्यवस्थापन, सहरी पूर्वाधार र भूउपयोग योजना सँगसँगै लैजानुपर्ने विषय हो । प्रशासनिक संरचना केन्द्रीकृत भइसकेपछि सार्वजनिक यातायातको व्यवस्थान, पुनर्तालिकीकरण, रुटहरूको पुनःसंरचना गरेर निजी सवारीको न्यूनतम प्रवेश गर्ने प्रणाली बनाउन सके मात्र व्यवस्थित हुन सक्छ । नत्र ट्राफिकको चापले सहरको केन्द्र मृत सहर हुने जोखिम निम्तिएको छ । एसियाली विकास बैंक (एडीबी) को अध्ययनबाट रुटहरू भित्री सहरमा केन्द्रित गरेर मेट्रो रेल लगायतका मास ट्रान्जिटलाई सम्भाव्य बनाउन खोजेको देखिन्छ । काठमाडौंका लागि मेट्रो छनोटको विषय पनि हुन सक्छ । तर मेट्रो रेल सम्पूर्ण यातायात प्रणालीको एउटा सानो हिस्सा मात्रै हो र दीर्घकालीन कार्ययोजना मात्रै । पुँजी, निर्माणको सीप क्षमता र प्रतिफलका दृष्टिले पनि मेट्रो रेल गम्भीर छलफलको विषय हो ।भद्रगोल सार्वजनिक यातायातले अत्यन्तै ठूलो आर्थिक क्षति भइरहेको छ । हाम्रा लागि अल्पकालीन र मध्यकालीन कार्ययोजना नै बस प्रणालीको सुधार हो । तत्काललाई नियमन प्रणालीभित्र ल्याउनु, समय तालिकामा चलाउनु, रात्रिकालीन सेवा सञ्चालन गर्नु, मुख्य रुट पुनःसंरचना गर्नु लगायत कार्यसूची हुन सक्छन् । मध्यकालका निम्ति पूर्णतया आईटीद्वारा अपरेसन हुने यात्रु सूचना प्रणाली, नियमन तथा भाडा भुक्तानी प्रणाली हुन सक्छ । यात्रु चापका आधारमा ठूला र मझौला बस तथा न्यून संख्यामा साना सवारी हुनुपर्नेछ । तोकिएको सेवाको स्तरमा सम्झौता गरेर यातायात प्राधिकरणले सेवा खरिद गरी निश्चित मुनाफा दिने मोडलको अभ्यास हुन सक्नेछ । अनुदान त दिनुपर्ने नै छ तर हाल व्यवसाय चलिरहेको हुँदा उन्नत स्तरको सेवामा रूपान्तरण भएबापतको निम्ति मात्र दिने हो भने सबै पक्षको हितमा हुने देखिन्छ ।सबैभन्दा पहिला तथ्यांक प्रणाली विकास गर्नुपर्ने हुन्छ । यसमै हामी चुकिरहेका छौं । ट्राफिक लाइटका लागि होस् वा रुटहरूको पुनर्वितरण गर्न एकीकृत अथवा विषयगत तथ्यांक आवश्यक पर्छ । यसका निम्ति व्यवस्थित र वैज्ञानिक अध्ययन हुनुपर्छ । दुई दशकअघि एडीबीले कुनै परियोजनाका निम्ति गरेको अध्ययन नै हालसम्मको विस्तृत अध्ययन हो । यस अवधिमा सहरको विस्तार व्यापक भएको छ । तसर्थ यही तहको पुनः अध्ययन नयाँ कार्य क्षेत्रगत सर्तमा हुनु अति जरुरी छ । अध्ययन अनुसन्धानका निम्ति गरिने परामर्श सेवालाई हेर्ने दृष्टिकोण नबदलेसम्म टुक्रे रूपमा भौतिक पूर्वाधार निर्माण गरेर यातायात व्यवस्थापन हुँदैन । केही चोकहरूमा ट्राफिक बत्ती जडान गरेर वा मुख्य चोकमा जाम कम गर्ने विषयमा मात्र केन्द्रित हाम्रो विगतदेखिको यातायात व्यवस्थापनको अभ्यासको निर्मम समीक्षा गर्नैपर्नेछ । आईटीको प्रयोग अनिवार्य गर्ने, क्रमशः नगदरहित भुक्तानी लागू गर्दै जाने विषय अब जटिल र महँगो रहेनन् । खालि बोल्ड निर्णय लिन सक्ने कि नसक्ने भने हो । हामीले यातायात व्यवस्थापनमा सुधार चाहेको मात्र हो कि समग्र सार्वजनिक यातायातको पुनःसंरचना ? वर्षौंदेखिको नीति, बजेट र कार्यक्रमले भने पहिलो उद्देश्यमा मात्र सीमित रहेको देखाउँछ । विगत केही वर्षको बजेटबाट पनि हाम्रो धारणा र प्रयासको समीक्षा गर्न काफी छ । नेपाली सार्वजनिक यातायात प्राधिकरणका प्रमुख कार्यकारी अधिकृत हुन् ।"
सफल हुने कि खुसी ?,"प्रिय छोराछोरी, गत महिनाको लेखमा मैले तिमीहरूलाई दुइटा प्रश्न सोधेर लेख टुंग्याएको थिएँह्वाट मेक्स यू ह्याप्पी र ह्वाट आर यू विलिङ टू फाइट फर ? मलाई लाग्छ, तिमीहरूले पहिलो प्रश्नमा अलि बढी नै घोत्लिनु जरुरी छ । मानसिक स्वास्थ्यलाई अबको अर्को ग्लोबल पेन्डामिक भनेर विश्व स्वास्थ्य संगठनले नै औंल्याएको छ । यस सन्दर्भमा ह्वाट मेक्स मी ह्याप्पी भन्ने प्रश्न झन् महत्त्वपूर्ण भएर आएको छ । किनकि आफूलाई के कुराले खुसी बनाउँछ भनेर बुझियो भने मानसिक स्वास्थ्य आफैं राम्रो हुने अध्ययनहरूको निष्कर्ष छ । हुन त अंग्रेजी शब्द ह्याप्पिनेस को अर्थ नेपालीमा दुईवटा लाग्छन् सुखी र खुसी । मेरो विचारमा ह्याप्पिनेस ले सुखीभन्दा खुसीलाई बढी प्रतिनिधित्व गर्छ । सुखीलाई समेट्ने अंग्रेजी शब्द नै भेट्दिनँ । खुसी क्षणिक हो, सुख स्थायी । खुसी फूलको थुँगा हो, सुख त्यसको माला । मानिसहरू खुसीलाई प्राप्तिसँग लगेर जोड्छन् । जाँचमा भनेजस्तो नम्बर आए खुसी हुन्छु । भनेजस्तो जागिर पाए खुसी हुन्छु । भिसा लागेपछि खुसी हुन्छु । पैसा कमाएपछि खुसी हुन्छु आदि इत्यादि । यस्तो लाग्छ, केही प्राप्त भएपछि खुसी हुँला भनेर मानिसहरू आफ्ना ससाना खुसीलाई थाती राख्छन् । यो मामिलामा युवापुस्ता झन् अगाडि छ । कामको सफलतामा लगेर खुसीलाई जोडिदिन्छ । पक्कै पनि सफलतामा खुसी जोडिएको हुन्छ । तर अनुसन्धानहरूले के देखाएका छन् भने सफलता पाएपछि मानिस खुसी हुने होइन बरु खुसी भएपछि सफलता पाइन्छ । सफल भएर खुसी हुने हो कि खुसी भएर सफल हुने ? मैले दोस्रो पटक मिर्गौला प्रत्यारोपण नेपालमै गर्ने निधो गरें । त्यसका लागि अस्पताल जाने तरखरमा लागें । मलाई लाग्यो, उपचार जानेका डाक्टर छन् । त्यहाँ उपकरण छ । औषधि छ । रोग लागेपछि त उपचार गराउन पाउनु खुसीको कुरा हो । म खुसी थिएँ । तर यसो हेर्छु मेरा आफन्त र शुभचिन्तकको अनुहार मलिन छ । मलाई लाग्यो, यिनीहरूले मनमा अर्कै कथा बनाए । मनमा बनाएको त्यही कथाका कारण उनीहरू अलि बढी आत्तिए । त्यसैले अस्पताल जानुअघि मैले एउटा भिडियो सन्देश रेकर्ड गराएँ । मैले भनेको थिएँ, जसरी खेलको बीचमा राम्रो खेलाडीले मैदान छोड्दैन, त्यसैगरी म पनि हाम्रा भर्खर जागृत हुँदै गरेका सपनालाई बीचमा अलपत्र पारेर अलप हुन्नँ । नभन्दै मिर्गौला प्रत्यारोपण गरेर सकुशल घर फर्किएँ । यही घटनालाई नै नियालौं । म नेपालमै उपचार गर्न पाएँ भनेर खुसी थिएँ । तर मेरा आफन्त र शुभचिन्तक उपचार गर्दा केही होला कि भनेर दुःखी थिए । म अप्रेसनअघि पनि खुसी थिएँ, अप्रेसनपछि पनि । तर अरू अप्रेसन सफल भएपश्चात् मात्र खुसी भए । मलाई लाग्छ, कुनै पनि घटनाको व्याख्या हामी आफैंसँग कसरी गर्छौं, आफैंसँग कस्तो कथा भन्छौं, त्यसले हामी खुसी हुने कि दुःखी भन्ने कुरा निर्धारण गर्छ । तिमीहरूलाई मेरो एड्भाइस मेक योर वन न्यारेटिभ पोजेटिभ । हाम्रै नेपालमा खप्तड बाबा (सच्चिदानन्द सरस्वती) भन्ने एक आध्यात्मिक चिन्तक हुनुहुन्थ्यो । निधन (२०५३ वैशाख) हुनु केही वर्षअघि मैले उहाँसँग दुई घण्टाजति सत्संग गर्ने अवसर पाएको थिएँ । उहाँको अभिव्यक्तिशैली एकदमै काव्यात्मक थियो । सतायु प्राप्त गरिसक्दा पनि स्मरणशक्ति र निष्णात विद्वता कायमै थियो । त्यसबाट म आश्चर्यचकित भएको थिएँ । त्यतिको व्यवस्थित ज्ञान मैले कमै मानिसमा महसुस गरेको छु । सुदूरपश्चिम प्रदेशका पहाडी जिल्ला बझाङ, बाजुरा, डोटी र अछामको संगमस्थल खप्तड लेकमा आधा शताब्दी गुजार्नुभएका ती साधुको विचार विज्ञान नामक प्रख्यात पुस्तक छ । त्यसमा उहाँ भन्नुहुन्छ तिमी जे सोच्छौ, त्यस्तै बन्छौ । राम्रो सोच्यौ भने राम्रो परिणाम प्राप्त हुन्छ । नराम्रो सोच्यौ भने परिणाम नराम्रो आउँछ । तिम्रो विचार नै तिमी हौ ।हिजोआज पश्चिमा मुलुकहरूमा ल अफ एट्रयाक्सन (आकर्षणको नियम) निकै चलनचल्तीमा छ । मलाई त खप्तड बाबाबाटै प्रभावित भएर यो नियम बनाएँ कि जस्तो लाग्छ । नेपालमै पनि धेरै युवाले ल अफ एट्रयाक्सन लाई फलो गरेको देख्छु । मेनिफेस्ट गर्ने अभ्यास गरेको देख्छु । बेलायती कवि जोन मिल्टनले आफ्नो महाकाव्य प्याराडाइज लस्ट मा भनेका छन्, मानिसको दिमाग यस्तो ठाउँ हो, जसले स्वर्गलाई नर्क, नर्कलाई स्वर्ग बनाइदिन्छ । म स्वर्ग र नर्कलाई फगत फिक्सनका रूपमा बुझ्छु । हामी अक्सर यस्तै फिक्सनबाट गुज्रिन्छौं । तसर्थ तिनका अमूर्त चित्रलाई मूर्तरूप दिँदै जान्छौं । यहाँ म तिमीहरूले जिन्दगीमा कहिल्यै नदेखेका पात्रको नाम लिन्छु । तिमीहरूलाई तिनको अनुहार र पहिरन आफ्ना बुबाआमाको भन्दा सर्लक्क आउँछ । जस्तोः शिवजी, चित्र आयो ? सीता माता, चित्र आयो ? भगवान् राम, चित्र आयो ? श्री कृष्ण, चित्र आयो ? सधैं भेटेका मान्छेभन्दा कहिल्यै नभेटेका पात्रको अनुहार स्पष्ट आउनुको कारण के हो ? यसको कारण हो, हामीले बनाएको कथा । हामीले बनाएको न्यारेटिभ । खोलाको बगरमा लडिरहेको एउटा ढुंगा मूर्तिकारले घरमा ल्याउँछ । ढुंगामाथि चढेर टुकटुक खोप्छ । ढुंगालाई मूर्तिमा परिणत गर्छ अनि मूर्तिलाई भगवान्मा । त्यसमा प्राणप्रतिष्ठा गरेपछि उसले अगरबत्ती बाल्छ, फूलअक्षता चढाउँछ । नरिवल फोड्छ । ध्वजापताका लगाउँछ । भजन गाउँछ प्रभुको लीला अपरम्पार । अनि आफैं त्यो ढुंगासँग वरदान माग्छ । उसले भनेको भगवान् फगत फिक्सन हो । यस्ता कथा त हामी दैनिक रूपमा दिमागभित्र कति बनाउँछौं कति चाहिनेभन्दा नचाहिने धेरै । सकारात्मकभन्दा नकारात्मक धेरै । भनिन्छ एक दिनमा मानिसको दिमागमा ६ हजारभन्दा बढी सोचाइ आउँछन् । तीमध्ये अधिकांश मानिसको सोचाइ नकारात्मक विचारले भरिएको हुन्छ । अनि जीवन कसरी राम्रो हुन्छ त ? विचार भनेको जिन्दगीको इन्धन हो, इन्धन नै खराब हालेपछि जीवनको गाडी कसरी सहज हुन्छ त ? तिमीहरू मलाई बा भन्छौ । मेरो आग्रह छ जीवनलाई सकारात्मकताले भर । दुःखको होइन, सुखको कल्पना गर । पीडाको होइन, आनन्दको याद गर । जे कल्पना गरेका छौं, त्यसका लागि हरेक दिन एक पाइला अगाडि बढाऊ । पाइला कति अघि बढ्यो होइन, पाइला चालियो कि चालिएन भन्ने कुरा हेक्का गर । मेरो जीवन यही दर्शनमा बाँचेको छ । आर्थिक वर्ष २०७५७६ को कुरा हो । मैले तत्कालीन अर्थमन्त्री युवराज खतिवडालाई युवा उद्यमी प्रोत्साहन कार्यक्रम ल्याउन सुझाएँ । त्यसैअनुसार २ प्रतिशत ब्याजदरमा स्टार्टअपलाई कर्जा दिन ५० करोड रुपैयाँ विनियोजन गरियो । हाम्रो प्रणाली यही हो, काम समयमै भएन । अस्ति भर्खर समाचार पढें उद्योग मन्त्रालयले नवीन व्यवसाय गरिरहेका र गर्न चाहनेलाई कर्जा, बीउ पुँजी उपलब्ध गराउन स्टार्टअपलाई कर्जा दिने काम सुरु गर्ने भएछ । यसका लागि १८३ वटा परियोजनाले स्टार्टअप उद्यम कर्जा पाउने भएछन् । त्यतिबेला हामीले ल्याएको कार्यक्रमले गति कम लियो होला । नीति बनाएको कुरा कार्यान्वयनमा आउन समय लाग्यो होला । हामीले त्यसलाई अघि बढाइरह्यौं ।उद्योगमन्त्री दामोदर भण्डारीको नेतृत्वमा रहेको मन्त्रालयले अहिले आएर कार्यक्रम अघि बढायो । यसले धेरै स्टार्टअप उद्यमीलाई आशा भर्नेछ । मैले हिजोआज हरेक स्थानीय तहलाई उद्यमशीलतामा क्रियाशील हुन घचघच्याइरहेको छु । मेरो जोड पालिकाहरूले कसरी उद्यमशीलताको विकास गरी स्थानीय स्तरमा रोजगारी सिर्जना गर्न सक्छन् भन्नेमा छ । तनहुँको भिमाद नगरपालिकाले यस्तै प्रयास गरेको थाहा पाएँ । बजारमा आयातित साबुनको वर्चस्व भइरहेका बेला भिमादले आफ्नो नगर सरहदभित्र साबुन विस्थापन गर्ने नीति बनाएको रहेछ । यसका लागि उसले महिलालाई उद्यमशीलतामा जोडिरहेको छ । मातृशक्ति नामक सर्फ उद्योगमार्फत महिलालाई आत्मनिर्भर र उद्यमी बनाउने यो कार्यक्रम निकै लोकप्रिय भएको छ । स्थानीय स्तरमा रोजगारी सिर्जना गर्न सके त्यसले त्यहाँको जनतामा खुसी ल्याउन पक्कै सहयोग पुर्याउनेछ । अन्त्यमा, आफ्नै अनुभवका आधारमा सधैं खुसी हुने केही कुरा सेयर गर्न चाहन्छु । सधैं प्रसन्नचित्त राख । असम्भव र अनुचित आकांक्षा नराख । दिमागमा अहंकार आउन नदेऊ । आफूमा विश्वास राख । आफ्नो हीनताबोधी ग्रन्थि नै हटाइदेऊ । तिमी गर्न सक्छौ । लक्ष्य बनाएर अघि बढ । म सक्छु भन्ने सोचाइले तिमीलाई प्रगतिको बाटोमा लैजान्छ । र तिमीलाई खुसी बनाउँछ । साथीभाइ र परिवारसँग समय बिताऊ । सकेको अरूलाई मद्दत गर । सबैभन्दा ठूलो कुरा आफूसँगको सम्बन्ध सुमधुर बनाऊ । जे काम गर्छु भनेर सोचेका छौ, त्यो गर्यौ भने त्यो दिन तिमी कति खुसी हुन्छौ ? यो पनि विचार गर, जुन दिन गर्छु भनेको काम गरेनौ, त्यो दिन निकै बेखुसी हुन्छौ । त्यसैले खुसी हुनका लागि आफैंसँगको सम्बन्ध राम्रो हुनु जरुरी छ जसलाई अंग्रेजीमा सेल्फ इमेज भनिन्छ । तिम्रो आफैंसँगको सम्बन्ध तब मात्र राम्रो हुन्छ, जब तिमी आफूले गर्छु भनेको काम पूरा गर्छौ । तिमी खुसी भए देश सुखी हुनेछ । जसरी तिमी खुसी हुन तिमीले गर्छु भनेको काम गर्नुपर्छ, त्यसैगरी देश सुखी पनि देशले गर्छु भनेको काम पूरा गर्नुपर्छ । मेरो ध्यान यसैमा केन्द्रित छ । आखिर समृद्ध नेपाल, सुखी नेपाली त बनाउनु नै छ ।"
बाल विकास कक्षाका समस्या,"नेपालमा प्रारम्भिक बाल विकास शिक्षाको सुरुवात सन् १९५० मा काठमाडौंमा मन्टेश्वरी स्कुल स्थापना र केही जिल्लामा स्थानीय असहाय बालबालिकाका लागि बाल मन्दिरको स्थापनासँगै भएको पाइन्छ । बालबालिकालाई सुरक्षित र मायालु वातावरणमा खेल तथा मनोरञ्जनमार्फत विभिन्न किसिमका जीवनोपयोगी सीप सिकाउन यस्ता बालकक्षा उपयोगी भएका छन् । राष्ट्रिय पाठ्यक्रम प्रारूप, २०७६ ले चार वर्ष पूरा भएका बालबालिकाको सर्वांगीण विकासमा केन्द्रित एक वर्षको प्रारम्भिक बाल विकास शिक्षाको व्यवस्था गरे पनि यसको नीतिगत व्यवस्था र वर्तमानको अभ्यासमा भने ठूलो खाडल देखिन्छ । संस्थागत विद्यालयमा मन्टेश्वरी, प्ले ग्रुप, नर्सरी, एलकेजी, यूकेजी आदि नाममा सञ्चालित बाल विकासमा दुईवर्षे उमेरदेखि नै भर्ना गरी झन्डै चार वर्षको बाल विकास कक्षा सञ्चालनमा छन् । प्रारम्भिक बाल विकास केन्द्रको राष्ट्रिय न्यूनतम मापदण्डमा बढीमा २५ जना विद्यार्थी राख्ने प्रावधान रहे पनि अधिकांश बाल विकास केन्द्रमा सो भन्दा बढी विद्यार्थी पाइन्छन् । अधिकांश सामुदायिक विद्यालयका बाल विकास कक्षा सिकाइका लागि उपयोगी बन्नुको सट्टा भीडभाड, अव्यवस्थित र तनावपूर्ण देखिन्छ ।खेल्न पाउनु पनि बालबालिकाको अधिकार हो । उनीहरू खेलमैदान, कक्षाकोठाको उचित व्यवस्थापन, सन्दर्भ सामग्रीको उपलब्धताबिना साँघुरा कोठामा लामो समयसम्म कोच्चिएर बस्नुपर्ने बाध्यतामा छन् । साना बालबालिकालाई राम्रो हेरविचार र उचित स्याहारको आवश्यकता पर्ने भएकाले बाल विकास कक्षामा एक जना बाल विकास सहयोगी कार्यकर्ताको उपस्थिति मात्र पर्याप्त छैन भन्ने सम्बन्धित क्षेत्रमा जानकारको गुनासा छन् । तालिम प्राप्त जनशक्तिका साथै उपयुक्त भौतिक पूर्वाधार र बाल मनोभावनाबमोजिम कार्य गर्न सक्ने अर्को एक जना आया को आवश्यकता खड्किएको उनीहरू बताउँछन् । बाल विकास सहयोगी कार्यकर्ताले भने बालबालिकालाई तोकिएको समयमा सफा पोसाकमा विद्यालयमा पठाउने नगरेको, घरमा शैक्षिक गतिविधिमा चासो लिने नगरेको, आवश्यक शैक्षिक सामग्री बन्दोबस्त नगरिदिएको, बालबालिकाका सरसफाइमा पर्याप्त ध्यान नदिएको, विद्यालय समय सकिनेबित्तिकै लिन नआएको, बालबालिकालाई नियमित विद्यालय पठाउने नगरेको जस्ता गुनासो गर्छन् । अपवादबाहेकका प्रारम्भिक बाल विकास कक्षा बालबालिकामैत्री छैनन् ।यस्ता गुनासा सम्बोधन गरी बाल विकास कक्षा प्रभावकारी बनाउन आयाको व्यवस्था गर्ने, अभिभावकसँग नियमित अन्तरक्रिया तथा सचेतना कार्यक्रम सञ्चालनमा ल्याउने गर्नुपर्छ । यसले अभिभावक, बाल विकास सहयोगी कार्यकर्ता र समग्र विद्यालय व्यवस्थापनबीच पुलको काम गर्न सक्छ । यसले सम्भवतः विद्यार्थीलाई घाउचोट लाग्नबाट जोगाउन, दिसापिसाब गर्नगराउन, खाजाखानाको प्रबन्ध मिलाउन र उचित रेखदेख गर्न सहज वातावरणको विकास गर्छ । त्यसैले अहिले देखिएको सामुदायिक विद्यालयका बाल विकास कक्षालाई व्यवस्थित बनाउन एउटा उपाय हो, आया व्यवस्थाको कार्यान्वयन ।जसरी २०६१ सालमा बाल विकास सहयोगी कार्यकर्ताको व्यवस्था गर्ने प्रावधानले सामुदायिक प्रारम्भिक बाल विकास शिक्षामा एउटा आशा जगाउने काम भयो, त्यसरी नै छिटोभन्दा छिटो आयाको प्रबन्ध मिलाउनुपर्छ । यसले सामुदायिक बाल विकास कक्षामा बालबालिका पठाउने अभिभावको विश्वास जित्न र सहयोगी कार्यकर्ताको अपेक्षा पूरा गर्न धेरै हदसम्म मद्दत पुग्नेछ । केही स्थानीय सरकारले थालनी गरेका शैक्षिक सुधारका महत्त्वपूर्ण पहलकदमीले समेत बालबालिकाको हकअधिकार स्थापित गर्न मद्दत पुगिरहेको अवस्था छ । तसर्थ असल अभ्यासहरूको प्रवर्द्धन गरी बाल अधिकार उपभोगको अवस्थामा सुधार ल्याउन प्रारम्भिक बाल विकास कक्षाको प्रभावकारी व्यवस्थापनको विकल्प छैन । यसका अलावा अनुगमन गर्ने जिम्मेवारी पाएका निकायले समेत तदारुकतासाथ जिम्मेवारी पूरा गरी सुधारका लागि उचित पृष्ठपोषण प्रदान गर्ने आफ्नो भूमिकालाई प्रभावकारी बनाउन जवाफदेही बन्नु आवश्यक छ ।"
कंगारू मा जितु,"काठमाडौं (कास) राजीव गुरुङ (दीपक मनाङ्गे) को प्रस्तुतिमा तयार हुने फिल्म कंगारु मा हास्यकलाकार जितु नेपाल अनुबन्धित भएका छन् । सम्राट बस्नेतको निर्देशनमा बन्ने फिल्मका लागि जितुसँग निर्माण सम्झौता गरेको हो । फिल्ममा यसअघि कलाकार केदार घिमिरे माग्ने बुढा र अर्पण थापा अनुबन्धित भइसकेका छन् । सस्पेन्स, थ्रिलर र कमेडी जनरामा निर्माण गर्न लागिएको फिल्ममा केही फरक कथा पस्कने प्रयासमा रहेको निर्देशक बस्नेतले बताए । स्क्रिप्ट फाइनल गर्न मात्र दुई वर्ष लाग्यो । हामीले केही फरक कथा भन्न लागेका छौं । यस पटक दर्शकले फरक स्वाद र फरक कथा हेर्न पाउनुहुनेछ, उनले भने । फिल्मको छायांकन अस्ट्रेलियाका सिड्नी, न्युकासल, क्यानबेरालगायत क्षेत्रमा गरिने उनले बताए । बस्नेतको निर्देशनमा यसअघि लाखे फिल्म निर्माण भइसकेको छ । सीमा गुरुङको कथामा बन्ने फिल्मको छायांकन सुसन प्रजापतिले गर्दै छन् । फुलमुन मोसन पिक्चर्स र उत्तरगया म्युजिक एन्ड फिल्मसँग एसजिटी प्रोडक्सन प्रालिको सहकार्यमा निर्माण हुन लागेको फिल्ममा प्रेम थापा, धनबहादुर गुरुङ डीबी र मनोज भण्डारी म्याक्स निर्माता हुन् । अन्जन दुरा र लक्ष्मी राई सहनिर्मातामा छन् भने कार्यकारी निर्माता टीका भण्डारी हुन् ।"
पप संगीतमा नेपालीपनको खोजी,"(काठमाडौं) नेपालमा पप कल्चर भित्र्याउने ओमविक्रम विष्ट पाँच दशकदेखि यो क्षेत्रमा सक्रिय छन् । विष्टको लामो समयको योगदानको कदर गर्दै उनलाई गत साता काठमाडौंमा आयोजित रेडियो कान्तिपुर नेसनल म्युजिक अवार्ड्स २०८० मा दीर्घसाधना सम्मान (लाइफ टाइम अचिभमेन्ट) प्रदान गरियो । सम्मान थाप्ने क्रममा उनले भने, पहिला हामी पश्चिमा बाजा बजाएर विशुद्ध नेपाली गीत गाउँथ्यौं । तर, अहिलेको गीतको उच्चारण मलाई पच्दैन । टिमीले मलाई जस्ता शब्द सुन्दा मीठो त सुनिएला तर त्यसमा नेपालीपन हुँदैन, विष्ट भन्छन् । आखिर पप संगीतमा यस किसिमको अभ्यासको थालनी कहिले भयो त नेपाली भाकाका आधुनिक, फिल्मका गीत, पश्चिमा पप र भारतीय पप संगीतबाटै १९८० तिर नयाँ विधा सुरु भयो, त्यो हो नेपाली पप । पपुलर म्युजिक भनेको संस्कृतिजस्तै हो, परिवर्तन भइरहन्छ । प्रविधिसँगै परिवर्तन हुँदै आउँछ । नेपालमा रेडियो नेपालले रेकर्ड गर्न थालेसँगै पप संगीत प्रसारण हुन थालेको हो । आधुनिक गीत भनियो, पप संगीत भनियो, इथ्नोम्युजिकोलोजिस्ट लोचन रिजाल बताउँछन् । रेडियो नेपाल स्थापना हुनुअघि गाउँगाउँमा चलेको (पपुलर) भाका, गन्धर्वले गाउने लोकगीत नै लोकप्रिय थिए । लोचनका अनुसार १९७० मा पश्चिमबाट हिप्पी आउँदा, पप संगीतमा बज्ने इलेक्ट्रिक गितार, ड्रमदेखि स्याक्सोफोन भित्रियो । किङ रिचर्डहरू नेपाल आएको भन्ने सुनियो । त्यसपछि आधुनिक संगीतमा रकदेखि ब्लुज संगीत मिसिँदै आयो । अहिले त पश्चिमतिर चलिरहेकै संगीत नेपाली पप संगीतमा सुनिने गरेको रिजालको भनाइ छ । पप संगीतको आफ्नै शैली हुन्छ । दोहोरिरहने कर्ड, झट्ट सम्झिन सकिने धुन र लय पपभित्रका थुप्रै विधाले यी तत्त्व पछ्याउँछन् । धेरैले मन पराउने संगीत हो यो, युवा पुस्ताले रुचाउने विधा । रेडियो कान्तिपुरमा पप विधातर्फको अवार्ड उचाल्ने सारंगी बोलको गीतलाई नै हेरौं । ११ महिनाअघि युट्युबमा सार्वजनिक गरिएको सुशान्त केसीको यो गीतले अहिलेसम्म आधा करोड भ्युज प्राप्त गरिसकेको छ । गीतलाई अत्यधिक युवा दर्शकले रुचाइदिएका छन् । गीतको लय र धुनले दर्शकको मन यसरी जित्यो कि युट्युबमा सार्वजनिक भएदेखि गीतले ओभरल ट्रेन्डिङको बाटो समायो । पिपुल्स च्वाइस अवार्ड जितेको जे छौ तिमी ले पनि उस्तै तहल्का पिटेको छ । प्रविधिको विकाससँगै २००० बाट पप संगीतमा भने विष्टले भनेजस्तै विकृति देखिएको हो । यथार्थमा विश्वकै संगीतमा परिवर्तन भइसक्यो । विश्वभर नयाँ बाजाहरू आएका छन् । हरेक किसिमको बाजा बजाउन सकिने सुविधा छ अहिले । रेकर्डिङ प्रविधिमै परिवर्तन भइसक्यो, पप सम्राट भन्छन्, तर, गीत गाउने शैलीमा पहिला साधना बढी हुन्थ्यो । केही बिगि्रँदा रिरेकर्ड गर्नुपर्ने, त्यसैले त्यतिबेला हाम्रो खटाई लामो हुन्थ्यो । अहिलेका युवा पुस्तालाई त्यो हिसाबमा एकदमै सहज छ । तर, अहिलेको पुस्ताको गाउने शैली अलि बढी पश्चिमातिर ढल्किएको छ । विष्ट अहिलेको युवा पुस्ताले पश्चिमा बाजा मात्रै नभई गाउने शैलीदेखि लवज नै पछ्याउन थालेसँगै पप संगीतबाट नेपालीपन हराउँदै गएको हो । विदेशीले नेपाली बोल्यो भने कस्तो हुन्छ ? त्यस्तै लवजमा गीत गाइन्छ । यसरी अर्काको शैली होइन, आफ्नो शैली निर्माण गर्न सक्नुपर्यो । म नै हुनुपर्यो, अर्काको कपी गरेर चर्चामा आउनु क्षणिक हो । मिलियन भ्युज पाइएला । त्यस्तो संगीत पप होइन । अंग्रेजी बाजा बजाइए पनि स्वरमा नेपालपन दिन सकियो, विष्ट भन्छन्, शब्द बिगार्ने काम २००० बाट सुरु भएको हो । टिमी मलाई किन नबोलेको ? त्यो त पूरा विदेशीले बोलेजस्तो सुनियो नि । हाम्रो आफ्नो नेपाली भाषा छैन । अर्काको शैली चोर्दा संगीत पनि चोरेको जस्तो भयो ।विष्ट नेपालीको आफ्नै मेलोडी रहेको बताउँछन् । मेरो मौनतामा भन्ने गीत अंग्रेजी गीत गाएजस्तै छ त ? गाउने शैलीमा नेपालीपन छ । हो, हामीले बिटल्सहरूबाट पप गीत सुन्दै आयौं । रक एन्ड रोल सुन्दै आयौं । तर, अहिले पश्चिमा बाजा मात्रै होइन अंग्रेजी शैलीमै गाइन्छ । हो, अहिलेको युवाको स्पर एकदम मीठो छ । तर, उनीहरूले शब्द र मेलोडीमा काम गर्नुपर्यो । यी पक्षलाई सपार्दै अगाडि बढ्नुपर्यो । पश्चिमा बाजालाई प्रयोग गर्दा नेपालीपन राख्नुपर्यो । अनि मात्र विश्वमा हाम्रो नेपाली संगीत पुग्छ, उनले सुनाए । लोचन भने बढ्दो प्रविधिसँगै नेपाली पप संगीतलाई नयाँ स्वरूप दिलाउन सकिने धारणा राख्छन् । ज्ञान, सिर्जनाकै आधारमा पनि संगीतमार्फत नेपाली पप संगीतलाई विश्वमा पुर्याउन सकिन्छ । हाम्रो संगीत सुन्नेबित्तिकै नेपाली हो भन्ने बुझ्न सकुन्, लोचनले सुनाए । लोचनले पनि पप संगीत हुँदै रक गरेका हुन् । ब्यान्डमा पनि बजाए । अनि, नेपाली संगीत क्षेत्रको भविष्यलाई कल्पँदै स्थानीय संगीत निर्माण गर्न थाले, रैथाने बाजा बजाउन थाले । नेपाली बाजा मात्रै होइन, संसारलाई सुहाउँदो संगीत बनाउँदै अगाडि बढ्नुपर्छ, रिजालले भने, पप संगीत भनेको संगीत निर्माण मात्र सीमित छैन । फिल्म संगीत पनि पप संगीत नै हो । म्युजिकको व्यापार पनि पप संगीत नै हो । त्यसैले संगीत क्षेत्रलाई बलियो बनाउन पप संगीतलाई बलियो बनाउनुपर्छ । जुनै पनि पुस्ताको नजिकको संगीत हो, पप । युवा पुस्ताले आफ्नो मानेको यो विधा डिजिटल प्लेटफर्ममा पुर्याउन सक्दो प्रयास गर्नुपर्ने बताउँछन् लोचन । गितार नै बजाए पनि, नेपाली बाजा बनाए पनि नेपाली गीत नै लेखे पनि त्यसको साउन्डम्युजिकको मुड निर्माण गर्न सक्यौं भने त्यो नेपाली संगीत हो, उनी भन्छन् । नेपालमा संगीतको उद्योग निर्माण गर्दै हिम्मतका साथ नेपाली संगीतलाई डिजिटल प्लेटफर्ममार्फत फैलाउन सके नेपाली संगीतलाई पनि केपपजस्तै उचाइमा पुर्याउन सकिने उनको बुझाइ छ । पप संगीतलाई त पपुलर बनाउन सकिन्छ । नयाँ संगीतलाई पनि पपुलर बनाउन सकिन्छ । तर, नेपालमा चलिआएको कुरालाई पछ्याउँदै संगीत गर्छौं । तर, नयाँ उत्पादन गर्न सकिरहेका छैनौं, उनले थपे । अन्तर्राष्ट्रियस्तरमा नेपाली संगीतलाई पपुलर बनाउन व्यवस्थापनदेखि संगीत निर्माण टोलीमा लगानी गर्नुपर्ने उनको धारणा छ । गायक नवीन के भट्टराई पप संगीतलाई नेपालमा अझै बुझ्न नसकिएको बताउँछन् । नेपालमा ड्रम र इलेक्ट्रिक गितार समाउनासाथ पप संगीतका रूपमा व्याख्या गर्ने गलत बुझाइ रहेको धारणा राख्छन् उनी । जुन संगीत समाजमा पपुलर हुन्छ, त्यो पप संगीत हो । चाहे त्यो जुनसुकै विधामा किन नहोस्, पप संगीतमा लामो समयदेखि सक्रिय नवीन भन्छन्, हामीकहाँ बीचमा त ड्रम राख्नेबित्तिकै पप म्युजिक भनेर बुझियो । बीचतिर त पप संगीत खत्तम नै भएको थियो । सुशान्त केसी, सज्जनराज वैद्यको संगीतमा भने उनी त्यस किसिमको बुझाइ भेट्दैनन् । हरेक दशकमा पप संगीतमा परिवर्तन हुँदै आउँछ । एउटा संगीतबाट अर्कोमा परिवर्तन हुँदाको ट्रान्जिसन हुने समयमा यस्तो भएको हो, उनले भने, गीतको शब्द र प्रविधि अहिले परिवर्तन भएको छ । उनले एनालगको जमाना हुँदै पप संगीत गर्दै आइरहेका नवीन अहिले कम्प्युटरको माउसबाटै संगीत निर्माण हुन थालेको बताए । हाम्रो पालामा चिया पिउँदै गर्दा अकस्टिक गितारमै संगीत बन्थ्यो । अहिलेका पुस्ताले युट्युबबाटै पनि संगीत सिक्ने अवसर पाएका छन्, उनी भन्छन्, हाम्रो पालामा संगीतमा मानवीय छुवाई हुन्थ्यो । त्यतिबेला गीत शब्द हुन्थ्यो, ५७ जना बसेर बजाउँथ्यौं । तर अहिले कम्प्युटरमै संगीत बन्छ । पप विधामा गायिकातर्फको अवार्ड उचालेकी सुवानी मोक्तान थप्छिन्, रिमिक्सको समयमा पप संगीत अलि बढी लाउड हुन्थ्यो । तर, अहिले अलि बढी मेलोडी छ । गीतको शब्दमा ध्यान दिने लेखकहरू आएका छन् । पहिला एउटैजस्तै सुनिने आवाज हुन्थ्यो । तर, अहिले फरक अनि पृथक् स्वरहरू पप संगीतमा सुनिन थालेको छ ।"
नेपालमा भएको पब्जी प्रतियोगितामा मंगोलियाको फोरएमभी विजयी,"काठमाडौं (कास) पब्जी मोबाइल सुपर लिग२०२४, मध्य तथा दक्षिण एसियाको स्प्रिङ प्रतियोगितामा मंगोलियाको फोर मेरिकल भाइब (फोरएमभी) विजयी भएको छ । नेपालमा पहिलो पटक आयोजना भएको शृंखलामा पहिलो हुँदै फोरएमभीले ३७ हजार डलर (४५ लाख रुपैयाँ) नगद पुरस्कार जितेको छ ।कुल पुरस्कार राशि २ करोड ६० लाख रहेको प्रतियोगितामा १४ देशका सयभन्दा बढी खेलाडीहरू सहभागी थिए । रुस, युक्रेन, बंगलादेश, मंगोलिया, किर्गिस्तान, काजखस्तान, अर्मेनिया, स्पेन, बेलारुस, बहराइन गरी मध्य र दक्षिण एसियाली क्षेत्रका खेलाडी, कोच, रेफ्री र व्यवस्थापकसहित करिब तीन सय जनाको टोली काठमाडौं आएको थियो । जेठ ९ मा सुरु भएको लिग चरणको खेलमा कुल २० समूह थिए ।बिहीबारदेखि शनिबार साँझसम्म भएका अन्तिम चरणका १८ खेलमा फोरएमभीले १९५ अंकसहित पहिलो स्थान हासिल गरेको हो । समूहका डीओके उत्कृष्ट खेलाडी र गनस्लिङ्गर को उपाधि जित्न सफल भए भने एपेक्सले ग्रिनेड मास्टर को उपाधि हासिल गरे । यसअघि तीन साता चलेको लिग चरणको खेलमा पनि फोरएमभी प्रथम भई पुरस्कारमा ७ हजार डलर (करिब साढे ९ लाख रुपैयाँ) प्राप्त गरेको थियो ।बूढानीलकण्ठको भंगालस्थित पीएमएसएल स्टुडियोमा भएको प्रतियोगितामा मंगोलियाकै अर्को समूह फाल्कोन फोर्स उपविजेता बन्दै २२ हजार डलर (करिब २९ लाख रुपैयाँ) जित्न सफल भयो । कुल १७१ अंक ल्याएको समूहका सदस्य टीओपी दोस्रो उत्कृष्ट खेलाडी घोषित भए । मंगोलियाका यी दुई समहले मात्रै प्रतियोगिताको अन्तिम चरणमा तीनतीन वटा चिकेन डिनर प्राप्त गरेका थिए ।किर्गिस्तान, युक्रेन र रुसका खेलाडी भएको कमनवेल्थ अफ इन्डिपेन्डेन्ट स्टेट्स (सीआईएस) को म्याडबुल्स समूह तेस्रो बन्यो । मंगोलियाको आईएचसी ईस्पोर्टले चौथो स्थान हासिल गर्यो । प्रतियोगितामा शीर्ष चारभित्र पर्ने टिमले आगामी महिना साउदी अरेबियाको रियादमा हुने पब्जी मोबाइल वर्ल्डकप २०२४ को समूह चरणमा स्थान बनाउने भएका छन् ।पाँचौं स्थानमा रहने टिमले पब्जी मोबाइल वर्ल्डकप २०२४ को सर्भाइभल चरणमा खेल्न पाउनेछ । सीआईएसको रूख ईस्पोर्ट्स ले पाँचौं स्थान हासिल गर्दै १५ हजार ६ सय डलर (करिब १९ लाख रुपैयाँ) जितेको थियो । मध्य तथा दक्षिण एसियाकै प्रतिष्ठित मानिने यस ईस्पोर्ट्स इभेन्टमा नेपालबाट डीआरएस गेमिङ र होरा ईस्पोटर््स गरी दुई समूह प्रतिस्पर्धामा थिए । डीआरएस सातौं र होरा ईस्पोर्ट्स तेह्रौं स्थानमा रहन सफल भए । डीआरएसले १० हजार ८ सय डलर (करिब १३ लाख रुपैयाँ) र होराले ७ हजार ७ सय (करिब १० लाख रुपैयाँ) पुरस्कार प्राप्त गरे ।"
युद्ध हारेपछि अर्जेन्टिनी शासकद्वारा राजीनामा,"सन् १९८२ मा आजकै दिन (जुन १७) मा लियोपोल्दो गल्टियरीले अर्जेन्टिनाको राष्ट्रपति तथा सैन्य प्रमुखबाट राजीनामा दिएका थिए । १९२६ जुलाई १५ मा जन्मिएका गल्टियरीले १९७९ देखि १९८२ सम्म सैन्य सरकार जुन्ताका प्रमुख थिए । १९८२ को अप्रिल २ मा अर्जेन्टिनाले फोकल्यान्ड टापु (बेलायती उपनिवेश) माथि आक्रमण गरेका कारण दुई देशबीच युद्ध सुरु भएको थियो । अर्जेन्टिनी सेनाले फोकल्यान्ड टापु अतिक्रमण गरेपछि भोलिपल्ट बेलायतले सेना पठाएर जवाफी कारबाही सुरु गरेको थियो । बेलायतमा राजनीतिक तथा आर्थिक संकट उत्पन्न भएको मौका छोपेर अर्जेन्टिनाले फोकल्यान्ड टापुमा आक्रमण गरेको थियो । बेलायती प्रधानमन्त्री मार्गरेट थ्याचरले आफ्नै दलका नेताहरूको विरोधका बाबजुद फोकल्यान्डमा अर्जेन्टिनाविरुद्ध युद्ध लड्ने निर्णय लिएकी थिइन् । ७४ दिनसम्म चलेको युद्धपछि १९८२ जुन १४ मा अर्जेन्टिनाले बेलायती सेनासमक्ष आत्मसमर्पण गरेको थियो । बेलायत विजयी भएसँगै फोकल्यान्ड युद्ध अन्त्य भएको थियो । युद्धका क्रममा ६ सय ४९ अर्जेन्टिनी सेना, २ सय ५५ बेलायती सेना र तीन स्थानीयको ज्यान गएको थियो । गल्टियरीको २००३ जनवरी १२ मा निधन भइसकेको छ ।"
धितोपत्र बोर्डको अध्यक्ष नियुक्ति अझै अनिश्चित,"सिफारिस समिति कुनै एक व्यक्तिलाई अध्यक्ष बनाउने गरी पूर्वाग्रही ढंगले लागेकाले हामी अन्तवार्तामा सहभागी भएनौ, ती व्यक्तिले भने, हामीले मूल्यांकन प्रक्रिया निष्पक्ष होस भन्ने चाहन्छौं, न कि अर्को व्यक्तिलाई अध्यक्ष बनाउने क्रममा कोरम पुर्याइदिनकै लागि अन्तर्वार्तामा जाने भन्ने हुँदैन ।यसैगरी लामो समयदेखि धितोपत्र निष्कासन अनुमति रोकिँदा कम्पनीहरूको पुँजी व्यवस्थापनमा असर परेको भन्दै बोर्डको आलोचना हुन थालेको छ । धितोपत्र निष्कासन अनुमति नपाउँदा कम्पनीहरूले पूर्वनिर्धारित समयमा सेयर निष्कासन गर्न नपाएको मात्र होइन, वार्षिक व्यावसायिक योजना पनि अवरुद्ध भएको सरोकारवालाको गुनासो छ । सेयर निष्कासन अनुमति रोकिएपछि हालसम्म बोर्डमा सेयर निष्कासनका लागि आवेदन दिएका कम्पनी संख्या चार दर्जन बढी पुगिसकेको छ ।सेयर निष्कासन अनुमति नपाउँदा आयोजना थाती राख्नुपरेको स्वतन्त्र ऊर्जा उत्पादकहरूको संस्था, नेपाल (इप्पान) का एक पर्व अध्यक्षले बताए । आयोजना निर्माणका लागि तोकिएको समयमा पुँजी जुटाउनुपर्ने हुन्छ, त्यही तालिकाअनुसार पुँजी जुटाउने योजना बनेका हुन्छन् । त्यही योजनाअन्तर्गत सेयर निष्कासन पनि रहन्छ, ती अधिकारीले भने, तोकिएको समयमा सेयर निष्कासन अनुमति नपाउँदा सम्पूर्ण आयोजनाकै कामकारबाही प्रभावित हुन्छ । अहिले त्यही भएको छ, पैसा समयमा आइदिएन भने बैंकले पनि प्रश्न उठाउँछ । नयाँ अध्यक्ष नआए पनि कार्यवाहक अध्यक्षमार्फत लाइसेन्सका काम अघि बढाउनुपर्ने उनको सुझाव छ ।बोर्डका अनुसार विभिन्न क्षेत्रका गरी चार दर्जन बढी कम्पनीले धितोपत्र निष्कासनका लागि मात्र सेबोनमा आवेदन दिएका छन् । तर, पछिल्लो ६ महिनायता कुनै कम्पनीले पनि धितोपत्र निष्कासन अनुमति पाएका छैनन् ।"
पेट्रोलियम ढुवानी बन्द गर्नेविरुद्ध निगम मौन,"ऐनविपरीत कार्य गर्ने कुनै पनि व्यक्ति, व्यवसाय र उद्योगलाई जिल्ला प्रशासन कार्यालयले कारबाही गर्ने अधिकार दिएको छ । अत्यावश्यक सेवा सञ्चालन ऐन २०१४ अनुसार अत्यावश्यक सेवाको ढुवानीमा अवरोध गरेमा वा त्यसमा भाग लिएमा वा लिइरहेमा निजलाई ६ महिनासम्म कैद वा २ सय रुपैयाँसम्म जरिवाना वा दुवै सजाय हुने व्यवस्था छ । हडताल गर्न वा त्यसमा भाग लिन वा भाग लिइराख्न कुनै व्यक्तिले अरूलाई दुरुत्साहन गरे उसलाई एक वर्षसम्म कैद वा १ हजार रुपैयाँसम्म जरिवाना वा दुवै सजाय हुने पनि ऐनमा उल्लेख छ । यस्तै निषेध गरिएको हडतालमा कुनै व्यक्तिले जानीजानी आर्थिक सहयोग गरेमा पनि निजलाई एक वर्षसम्म कैद वा १ हजार जरिवाना वा दुवै सजाय हुने व्यवस्था पनि ऐनमा छ । ऐनविरुद्ध ढुवानी बन्द गरे पनि सरकारले भने कुनै कदम चालेको छैन । उसले ढुवानी अवरोध गर्नेलाई कारबाहीको दायरामा ल्याउन सकेको छैन, तिमिल्सिनाले भने, यसले निगम फेल भएको पुष्टि गर्छ । तालुक निकायले तत्काल हस्तक्षेप गर्नुपर्छ । निगमका प्रवक्ता मनोज ठाकुर चालकको मागको सन्दर्भमा छलफल जारी भएको बताए । मजदुरको हडतालले समस्या भएको हो, माग निगमभन्दा पनि ढुवानीकर्तासँग सम्बद्ध छ, प्रवक्ता ठाकुरले भने, मागको विषयमा छलफल जारी छ, हडताल खुलाउने प्रयास गरिराखेका छौं । चालक मजदुर अत्यावश्यक सेवा सुविधाबिनै काम गर्न बाध्य रहेको नेपाल पेट्रोलियम ट्यांकर चालक संघका अध्यक्ष ईश्वर लामाले गुनासो गरे । समस्या समधान गर्न निगम, उद्योग वाणिज्य तथा आपूर्ति मन्त्रालय र सम्बद्ध निकायसँग पटकपटक अनुरोध गरे पनि सुनुवाइ नभएको उनको भनाइ छ ।"
जेठमा मात्रै सवा ११ अर्ब विदेशी लगानी प्रतिबद्धता,"(काठमाडौं)चालु आर्थिक वर्षको जेठ महिनामा मात्रै ११ अर्ब २९ करोड ४६ लाख रुपैयाँ प्रत्यक्ष विदेशी लगानी (एफडीआई) प्रतिबद्धता आएको छ । चालु आर्थिक वर्षको साउनदेखि जेठसम्म ५४ अर्ब ८५ करोड ७८ लाख रुपैयाँ लगानी प्रतिबद्धता आएको उद्योग विभागले जनाएको छ । चालु आर्थिक वर्षमा सबैभन्दा बढी वैशाखमा १३ अर्ब ४४ करोड ४६ लाख रुपैयाँ विदेशी लगानी प्रतिबद्धता आएको विभागको भनाइ छ । सबैभन्दा कम माघमा ३४ करोड ५० लाख रुपैयाँ लगानी प्रतिबद्धता आएको विभागको तथ्यांक छ । विभागका अनुसार जेठमा साना ५१ वटा र मझौला एक वटा उद्योगमा लगानी प्रतिबद्धता आएको हो । जेठमा सबैभन्दा पर्यटन क्षेत्रमा ३२६२ प्रतिशत, सेवा क्षेत्रमा ११२१, उत्पादनमा ६११, सूचना तथा प्रविधिमा १२, खनिजमा १२ र कृषिमा १२ प्रतिशत लगानी प्रतिबद्धता आएको विभागले जनाएको छ । चालु आर्थिक वर्षको ११ महिनामा रोयल्टीबापत २ अर्ब ५४ करोड ३४ लाख रुपैयाँ बाहिरिएको छ । गत वर्ष सोही अवधिमा रोयल्टीबापत २ अर्ब ३२ करोड ८ लाख १२ हजार रुपैयाँ बाहिरिएको छ । १६ लाख १५ हजार २३८ डलर, ३० करोड ७० लाख ६१ हजार भारु र ४९ हजार युरो बाहिरिएको भनाइ छ । गत वैशाखमा तेस्रो लगानी सम्मेलनकै अवसरमा विभागले स्वचालित मार्ग (अटोमेटिक रुट) मार्फत विदेशी लगानी स्वीकृति हुने प्रणाली उद्घाटन गर्दै कार्यान्वयनमा ल्याएको थियो । स्वचालित मार्गबाट कुल पुँजी ५० करोड रुपैयाँसम्म हुने उद्योग व्यवसायमा स्वदेशी तथा विदेशी लगानी गर्न सकिने विभागले जनाएको छ । सूचना प्रविधिमा आधारित उद्योगमा न्यूनतम सीमा लागू नहुने विभागको विदेशी लगानी तथा प्रविधि हस्तान्तरण शाखाका निर्देशक शंकरसिंह धामीले बताए । वैशाखमा अटोमेटिक रुट सञ्चालनमा आएको १९ दिनमा २१ वटा उद्योगमा २ अर्ब १५ करोड ८९ लाख ८० हजार रुपैयाँ लगानी प्रतिबद्धता आएको थियो । जेठमा अटोमेटिक रुटबाट ८ अर्ब २७ करोड ९० लाख रुपैयाँ प्रतिबद्धता आएको विभागको भनाइ छ । पहिला अनलाइनबाट भए पनि कर्मचारीले सबै डकुमेन्टेसन हेरेर लगानी स्वीकृत गरिन्थ्यो, धामीले भने, लगानी सम्मेलनमा स्वचालित मार्ग अर्थात् अटोमेटिक रुट लागू गर्यौं, जहाँ आवेदन दिनासाथ स्वतः स्वीकृत हुन्छ । अटोमेटिक रुट प्रणाली सुरु गरेकाले पनि विदेशी लगानी प्रतिबद्धता बढेको विभागले जनाएको छ । विदेशी लगानी प्रतिबद्धता बढे पनि भित्रने रकम न्यून रहेको नेपाल राष्ट्र बैंकको तथ्यांकले देखाउँछ । चालु आर्थिक वर्षको साउनदेखि वैशाखसम्म ४३ अर्ब ५६ करोड ३२ लाख रुपैयाँ विदेशी लगानी प्रतिबद्धता आउँदा ७ अर्ब ४ करोड ७४ लाख रुपैयाँ मात्रै मुलुक भित्रिएको नेपाल राष्ट्र बैंकको तथ्यांक छ । नेपाल राष्ट्र बैंकका अनुसार सबैभन्दा बढी साउनमा २ अर्ब ६४ करोड ६२ लाख रुपैयाँ रकम भित्रिएको छ । सबैभन्दा कम कात्तिक महिनामा २७ करोड १ लाख रुपैयाँ भित्रिएको थियो । राष्ट्र बैंकका अनुसार वैशाखमा ५५ करोड ७९ लाख रुपैयाँ मात्रै भित्रिएको छ ।प्रतिबद्धता आएको सबै विदेशी लगानी सोही अवधिमा आउँछ वा आउनुपर्छ भन्ने नीतिगत व्यवस्था नरहेको सरोकारवाला बताउँछन् । सरकारले विदेशी लगानी स्वीकृत गर्दा लगानीकर्तालाई चरणबद्ध रूपमा (किस्तामा) लगानी भित्र्याउने अनुमति दिने गरेको समेत सरोकारवालाको भनाइ छ । प्रतिबद्धता तथा स्वीकृत रकम एकै पटक नभित्रिनेसमेत सरकारी अधिकारीहरू नै बताउँछन् । विदेशी लगानीकर्ताले लगानी प्रतिबद्धता गर्ने र तर लगानी नल्याउनुमा मुलुकको शासकीय क्षमता कमजोर हुन मुख्य कारण रहेको पूर्वअर्थ सचिव रामेश्वर खनालले बताए । यही वर्ष लगानी सम्मेलन भयो तर लगानीको रकमको आकार उत्साहजनक हुने किसिमको देखिएन, उनले भने, यद्यपि विदेशी लगानीकर्तालाई सहज तुल्याउन सबै राजनीतिक दल प्रतिबद्ध छन् भन्ने भाष्य स्थापित भएको छ । मुलुकको शासकीय क्षमता बढाएको खण्डमा मात्रै लगानी प्रतिबद्धतासँगै लगानी भित्रने उनको तर्क छ । नेपालमा आर्थिक वर्ष ०७८७९ को अन्त्यसम्ममा कुल प्रत्यक्ष वैदेशिक लगानीको मौज्दात २ खर्ब ६४ अर्ब ३३ करोड कायम रहेको नेपाल राष्ट्र बैंकको प्रतिवेदनमा उल्लेख छ । ०७९ असार मसान्तसम्ममा नेपालमा ५७ देशको प्रत्यक्ष वैदेशिक लगानी भित्रिने गरेको विदेशी लगानीसम्बन्धी राष्ट्र बैंकको पछिल्लो अध्ययन प्रतिवेदनमा जनाइएको छ । अघिल्ला प्रायः वर्षमा नेपाल भित्रिने वैदेशिक लगानीको तुलनामा सोही अवधिमा नेपालबाट बाहिरिने लाभांशबापतको रकम धेरै रहँदै आएको थियो । तर आर्थिक वर्ष ०७८७९ मा लाभांशबापत बाहिरिनेभन्दा भित्रिने विदेशी लगानी धेरै रहेको सर्वेक्षणले देखाएको छ । आर्थिक वर्ष ०७८७९ मा विदेशी लगानीमा रहेका कम्पनीले लाभांशबापत नेपालबाट १५ अर्ब ६७ करोड ५० लाख रुपैयाँ लगेका छन् । सोही आर्थिक वर्षमा १८ अर्ब ५६ करोड ३ लाख रुपैयाँ भित्रिएको थियो । उक्त वर्ष ५४ अर्ब १५ करोड ८९ लाख विदेशी लगानी प्रतिबद्धता आएको थियो । प्रतिबद्धताको तुलनामा ३४३ प्रतिशत मात्रै प्रत्यक्ष विदेशी लगानी भित्रिएको हो ।"
खडेरीले रोक्यो रोपाइँ,"(मुगु)लामो खडेरीले खोलामा पानीको सतह झन् घट्दै जाँदा स्थानीयलाई रोपाइँ गर्न मुस्किल भइरहेको छ । सोरु गाउँपालिकाको तलिलिब्रु, माथिलिब्रु, भादगाउँ, खातीकुयानी, स्यालधारालगायत बस्तीमा यति बेला धान रोपाइँको चटारो छ । गत असोजपछि खासै वर्षा नहुँदा खडेरीले खोलानालाको पानी सुक्दै गएको छ । पानी नपरेर हिउँदमा जलेका वनपाखा उराठलाग्दा देखिने गरेका छन् । स्थानीयले लिब्रुखोलाको पानी भागबन्डा गरेर धान रोप्ने प्रयास गरिरहेका छन् । खडेरीले पाखो जमिनमा अन्नबाली लगाउने अवस्था छैन । खोलामा भएको थोरै पानीले धान रोप्न सुरु गरेका छौं, लिब्रु भादगाउँका अर्जुन बुढाले भने, खोलाको पानी पनि सुक्न थालिसक्यो, वर्षा भएन भने रोपेको धान खेतमै सुक्ने अवस्था छ । फोतु गाउँका २५ परिवारले भने अझै रोपाइँ सुरु गर्न सकेका छैनन् । यसपालि फोतुखोलाको पानी झनै सुकेको र अन्य कुनै स्रोत नहुँदा धान रोप्न नपाएको स्थानीय बताउँछन् । पर्याप्त आकाशे पानी नपर्दासम्म रोपाइँ गर्न नसकिने फोतुका अकबहादुर बुढाले सुनाए । हिउँदमा हिउँ पनि आएन अहिलेसम्म वर्षा नहुँदा खडेरीले वनपाखा, खेतबारी जलिसके पानीका मुहान सुकिसके, उनले भने । नेरखोलाको पानी भाग लगाएर सोरु गाउँपालिका५ नेरमा भने धमाधम रोपाइँ भइरहेको छ । गाउँका २ सय ५० परिवारले सहजै रोपाइँ गरिरहेको नेरका लछुमान बुढाले बताए । सोरुका सीप, पुरुमुरु, जिमा, कालै, तारापानी, गिलाहा, कच्चे, धैनकोट बस्तीमा रोपाइँको चटारो भइरहेको बुढाले सुनाए । खोलाको पानी भागबन्डा गरी स्थानीयले धान रोप्न थालेका हुन् । खडेरीले पानी सुक्दा दैनिक दुईचार खेतमात्र रोप्नुपर्ने अवस्था आएको गिलाहा नुवाकोटका वीरबहादुर बमले जनाए । ०७९ असोज महिनाको भीषण वर्षासँगै आएको बाढीले पुरिएको ज्युलो पन्छाउँदै सोरुको कच्चे बासिन्दाले दैनिक तीनचार परिवार गरी धान रोप्न थालेका छन् । बेर्नाको बीउ बढेर रोप्ने बेला खोलाको पानी सुक्दै गएपछि धैनकोट, जिमा र पुरुमुरु गाउँका किसानलाई धान रोप्न गाह्रो भएको छ । यो वर्ष धान, पाखोबारीमा कोदो, कागनो बाली लगाउन पनि कठिन भइरहेको जिमाका कर्णप्रसाद भट्टको भनाइ छ । खेतबारी सुक्खा भएपछि भिई गाउँका २ सय ७७ परिवार असार लाग्दासमेत अन्नबाली लगाउन नपाउँदा निराश छन् । गाउँमा पिउने पानी छैन कसरी बाली लगाउने ? भीईका खडकराज बुढाले भने, बारी सुकेर जोत्न नसकिने भएको छ । वर्षा नहुँदासम्म बालीनाली लगाउन सकिने स्थिति छैन । पिउने पानीका लागि रातभर जाग्राम बस्नुपर्ने अवस्था आएको भिईका दलवीर कार्कीले बताए । छायानाथ रारा नगरपालिकाको कार्कीबाडा, चैन, तलितुम गाउँका स्थानीयले दैनिकजसो एकदुई खेत रोप्न थालेका छन् । खोलाको पानी सुक्दै गएपछि रोपाइँ छोडेर पाखो धान लगाउने सुरमा छन् । यो वर्ष खडेरी देखिएको र किसानलाई कोदो, धान, कागुनो लगाउन गाह्रो भएको सोरु गाउँपालिकाका अध्यक्ष धर्मबहादुर शाहीले जनाए ।"
राजनीतिक भेटघाटमा चिनियाँ नेता,"(काठमाडौं) चिनियाँ जनराजनीतिक परामर्शदातृ सम्मेलन (सीपीपीसीसी) का उपाध्यक्ष बाटरले आइतबार प्रधानमन्त्री पुष्पकमल दाहालसँग शिष्टाचार भेटवार्ता गरेका छन् । चारदिने भ्रमणमा शुक्रबार नेपाल आएका बाटरले प्रधानमन्त्रीका साथै उपराष्ट्रपति रामसहायप्रसाद यादव र उपप्रधान तथा परराष्ट्रमन्त्री नारायणकाजी श्रेष्ठलाई भेटिसकेका छन् । सरकारी पक्षले ती भेटवार्ताहरूमा द्विपक्षीय सम्बन्ध, आपसी सहयोग र दुई मुलुकबीच भएका विभिन्न सम्झौता र सहमति कार्यान्वयनका विषयमा छलफल भएको उल्लेख गरेको छ । तर विज्ञहरू चिनियाँ पक्षबाट राजनीतिक तहमा भएको भ्रमणलाई सुरक्षा र राजनीतिक पक्षमा केन्द्रित भएको बताउँछन् । सीपीपीसीसी चिनियाँ कम्युनिस्ट पार्टी र सरकारको उच्च राजनीतिक सल्लाहकार संयन्त्र हो । प्रधानमन्त्रीका परराष्ट्र मामिला सल्लाहकार रूपक सापकोटाका अनुसार प्रधानमन्त्री दाहाल र उपाध्यक्ष बाटरबीच द्विपक्षीय सम्बन्ध, आपसी सहयोगबारे छलफल भएको थियो । दाहालले नेपालचीन सीमा क्षेत्रका परम्परागत १४ वटा नाका सञ्चालनमा ल्याउने तथा महत्त्वपूर्ण सम्झौता क्रमशः कार्यान्वयन हुँदै गएकामा चीन सरकारलाई धन्यवाद दिए । उनले दुई देशबीच भएको अन्य सम्झौता पनि क्रमशः कार्यान्वयन हुँदै जाने विश्वास व्यक्त गरे । चीन र नेपालबीचको संसदीय अभ्यासको आदानप्रदान आगामी दिनमा थप विस्तार तथा निरन्तरता दिनेबारे पनि उनीहरूबीच छलफल भएको सापकोटाले बताए । उपाध्यक्ष बाटरले नेपालसँगको सम्बन्धलाई चीनले उच्च महत्त्व दिँदै आएको र आगामी दिनमा थप अभिवृद्धि हुने उल्लेख गरे । प्रधानमन्त्रीले अहिले चीन, भारतसहित मैत्रीपूर्ण सम्बन्ध रहेका मुलुकसँग नेपालको आर्थिक विकासका लागि तथा सन् २०२६ मा अतिकम विकसित मुलुकबाट स्तरोन्नतिका लागि बहुपक्षीय र द्विपक्षीय सहयोग लिइरहनुभएको छ । भारत भ्रमणमा पनि राजनीतिक भेटवार्ता र संवादहरूका क्रममा मूलतः आर्थिक र अर्थ राजनीतिमा आधारित हाम्रो राष्ट्रिय दृष्टिकोण प्रधानमन्त्रीले प्रस्तुत गर्नुभएको थियो, सापकोटाले भने । यस्तै, उपराष्ट्रपति यादवले शुक्रबार उपाध्यक्ष बाटरसँगको भेटमा पोखरा अन्तर्राष्ट्रिय विमानस्थलको उद्घाटनले नेपालको पर्यटन बजारमा महत्त्वपूर्ण योगदान पुर्याउनेमा आफूहरू पूर्ण विश्वस्त रहेको उल्लेख गरे । चीनको सिचुआन विमान ले छेन्दु र पोखराबीच चार्टर्ड उडान गरेको तथा छिन्दु र काठमाडौंबीच उडान सुचारु भएकामा खुसी व्यक्त गर्दै उनले आगामी दिनमा पोखरा र चीनका विभिन्न सहरबीच व्यावसायिक उडान सुरु हुनेमा विश्वाससमेत व्यक्त गरे । यादवले चीन सरकारले २०२४ को मे १ देखि लागू हुने गरी चीन भ्रमण गर्ने नेपालीका लागि भिसा शुल्क मिनाहा गरेको जानकारी पाएर खुसी लागेको उल्लेख गरे । जवाफमा उपाध्यक्ष बाटरले नेपालको संघीय लोकतान्त्रिक गणतन्त्रात्मक शासन व्यवस्थालाई सबल र सुदृढ बनाउने पक्षमा चीन रहेको बताएका थिए । बाटरले उपप्रधान तथा परराष्ट्रमन्त्री नारायणकाजी श्रेष्ठसँग शनिबार भेटवार्ता गरेका थिए । भेटमा दुई देशबीचको सम्बन्धलाई थप बढावा दिने, आर्थिक र विकास क्षेत्रमा सहकार्य गर्ने तथा जनस्तर सम्बन्धबारे छलफल भएको मन्त्रालयले जनाएको छ । पूर्वराजदूत दिनेश भट्टराई चीनका राजनीतिक दलका नेताबाट नेपालमा भइरहेका भ्रमणले अर्थ राख्ने मान्छन् । चीनमा पार्टी (चिनियाँ कम्युनिस्ट पार्टी) बलियो हुन्छ । त्यहाँ सबै पार्टीले नै निर्णय लिन्छ । नेपालमा पार्टीका पदाधिकारी आएर भेटवार्ता गर्नुलाई नजिकबाट हेर्न आवश्यक हुन्छ, उनले भने, चीनबाट अहिले संलग्नता बढ्दो छ । अहिलेको भ्रमण त्यसैको निरन्तरता नै हो । उनले चिनियाँहरूको नेपालमा चासो बढ्दो रहेको प्रस्ट पारे । चीनको नेपालमा सुरक्षाराजनीतिक केन्द्रित चासो छ । तर नेपालको चाहना चीनले विकासबाट गरिबी निवारण गरेको तथा पूर्वाधार निर्माण, कनेक्टिभिटी बढाउने जस्तो विषयमा हो, उनले भने । अर्का पूर्वराजदूत विजयकान्त कर्णले नेपालका कम्युनिस्ट पार्टी र चिनियाँ कम्युनिस्ट पार्टीबीचमा पछिल्लो समय बढी सहकार्य भइरहेको टिप्पणी गरे । उनले दुई मुलुकको सम्बन्धमा भन्दा पनि दलगत सम्बन्धलाई बढी चासो दिइएको बताए । नेपालले चीनबाट पूर्वाधार निर्माण होस् । नेपालमा आर्थिक समृद्धि होस् भन्ने चाहेको छ । तर पछिल्लो १५ वर्षदेखि रिङरोडको पहिलो चरण पूरा हुनेबाहेक अन्य क्षेत्रमा चाहेअनुसार काम भएको छैन, उनले भने । चीनले नेपालमा बढी रणनीतिक चासोमा ध्यान दिएको उनले प्रस्ट पारे । चीन र नेपालबाट पछिल्लो समय भइरहेका भ्रमणहरूले नेपाली जनतालाई के फाइदा हुन्छ भन्नेबारेमा कसैलाई पनि थाहा छैन । यसबारेमा हामीले ध्यान दिन आवश्यक छ, उनले भने ।"
क्रिकेटसँगै एसियाली खेलकुदमा पदक विजेता खेलाडी पुरस्कृत,"(काठमाडौं)नेपाली राष्ट्रिय क्रिकेट टोली अहिले आईसीसी ट्वान्टी२० विश्वकपका लागि वेस्ट इन्डिजमा छ । सोमबार बिहान बंगलादेशविरुद्ध समूह चरणको अन्तिम खेल खेल्दै छ । दक्षिण अफ्रिकाविरुद्ध शुक्रबार सनसनीपूर्ण प्रदर्शन गर्दै नेपालले विश्व क्रिकेटको ध्यान तानेको थियो । यता विश्वकप छनोट हुँदा नेपाल सरकारबाट घोषित पुरस्कार रकम भने आइतबार एक कार्यक्रमबीच प्रदान गरिएको छ । गत वर्ष आईसीसी ट्वान्टी२० विश्वकप एसिया क्वालिफायरमा दोस्रो हुँदै नेपाल छनोट भएको थियो । त्यसबापत सरकारको कार्यविधिअनुसार खेलाडीले जनही १३ लाख पाउनुपर्ने हो ।रोहितकुमार पौडेल (कप्तान), कुशल भुर्तेल, आसिफ शेख, अविनाश बोहरा, कुशल मल्ल, विवेककुमार यादव, सोमपाल कामी, दीपेन्द्रसिंह ऐरी, गुलसन झा, करण केसी, सन्दीप लामिछाने, सन्दीप जोरा, प्रतिश जीसी, ललितनारायण राजवंशी र विनोद भण्डारीले जनही १३ लाख रुपैयाँ पुरस्कार प्राप्त गरेका छन् । मुख्य प्रशिक्षक मोन्टी देसाईले ३ लाख ९० हजार, सहायक प्रशिक्षक वसन्त शाही, व्यवस्थापक सुमनराज कार्की र फिजियो विक्रम न्यौपानेले समान १ लाख ९५ हजार रुपैयाँ पाएका छन् । नेपाली खेलकुदमा अहिलेसम्म एउटा खेलले सरकारबाट प्राप्त गरेको यो सबैभन्दा ठूलो पुरस्कार रकम हो । नेपाल क्रिकेट संघका सचिव तथा पूर्वकप्तान पारस खड्काले सरकारबाट प्राप्त यस पुरस्कारले खेलाडी र समग्र क्रिकेटको मनोबल बढेको स्मरण गराए । युवा तथा खेलकुद मन्त्रालयले क्रिकेटसँगै एसियाली खेलकुदमा पदक जितेका खेलाडीलाई पनि पुरस्कार प्रदान गरेको थियो । चीनको हाङचाउमा भएको १९ औं एसियाली खेलकुदमा ऐतिहासिक रजत जितेकी कराते खेलाडी एरिका गुरुङलाई १९ लाख ५० हजार रुपैयाँ प्रदान गरियो । प्रमुख प्रशिक्षक कुशल श्रेष्ठले २ लाख ३४ हजार तथा सहायक प्रशिक्षकद्वय छोरी डंगोल र वीरकृष्ण शाहीले ७८७८ हजार पुरस्कार पाए । टिम व्यवस्थापक निवासगोपाल वैद्यले १ लाख ९५ हजार पाए । करातेतर्फ २५ लाख ३५ हजार रुपैयाँ पुरस्कार वितरण गरिएको थियो ।एसियाडमै ऐतिहासिक कांस्य विजेता नेपाली महिला कबड्डी टोलीले कुल ४८ लाख १० हजार पुरस्कार पायो । मेनुका राजवंशी (कप्तान), मानमती विष्ट, जयन्ती बडू, सुनीता थापा, रविना चौधरी, अनुजा कुलुङ राई, गंगा घिमिरे, नीतु गुरुङ, इशा राई, अर्पणा चौधरी, सिर्जनाकुमारी थारू र कलावती पन्तले जनही ३ लाख ९० हजार रुपैयाँ प्राप्त गरे । प्रमुख प्रशिक्षक पार्वती राईले २ लाख ६० हजार तथा सहायक प्रशिक्षक विष्णुदत्त भट्ट र व्यवस्थापक डिल्लीराम काफ्लेले समान १ लाख ३० हजार पुरस्कार हात पारे । एसियाली खेलकुदमा महिला कबड्डी टोलीले पहिलो सहभागितामै पदक जितेको हो । हाङचाउमै भएको चौथो पारा एसियाली खेलकुदको तेक्वान्दोमा ऐतिहासिक कांस्य जितेकी पलेशा गोवर्धनले १३ लाख रुपैयाँ पुरस्कार पाइन् । पारा एसियाली खेलकुदमा पलेशाले पाएको नेपालको एकमात्र पदक हो । अघिल्ला तीन संस्करणमा नेपाल सहभागी भए पनि पदक जित्न सकेको थिएन । प्रशिक्षक कविराज नेगी लामाले २ लाख ६० हजार र व्यवस्थापक रामचन्द्र श्रेष्ठले १ लाख ३० हजार रुपैयाँ पुरस्कार पाए ।खेलकुदमन्त्री विराजभक्त श्रेष्ठ, राष्ट्रिय खेलकुद परिषद् (राखेप) का सदस्यसचिव टंकलाल घिसिङ र खेलकुद मन्त्रालयका सचिव सुमनराज अर्यालले पदक जितेका खेलाडीलाई नगदसहित प्रशंसापत्र प्रदान गरेका हुन् । कुल २ करोड ९७ लाख १० हजार रुपैयाँ प्रदान गरिएको मन्त्रालयले जनाएको छ । राखेपको सिफारिसमा युवा तथा खेलकुद मन्त्रालयले खेलाडीसहित टोलीको पुरस्कारका लागि मन्त्रिपरिषद्मा प्रस्ताव गरेको र सोही प्रस्ताव गत वैशाख ७ मा बसेको मन्त्रिपरिषद् बैठकले पारित गरेको हो । अर्थ मन्त्रालयबाट शुक्रबार पुरस्कार रकम खेलकुद मन्त्रालयको खातामा जम्मा भएपछि खेलाडीलाई आइतबार प्रदान गरिएको हो ।"
"बेल्जियम चाहन्छ, सुखद सुरुआत","फ्र्यांकफर्ट (रोयटर्स) बेल्जियम अहिले फेरि पुरानो आत्मविश्वासले खेल्ने मनसायमा छ । चाहन्छ सन् २०२२ को विश्वकपको नमीठो अनुभव मेट्न सकोस् । युरो २०२४ मा सोमबार स्लोभाकियाको सामना गर्दा बेल्जियम आफैं लयमा छ लगातार १५ खेलको अपराजित यात्रासँगै । बेल्जियमको तथाकथित गोल्डेन जेनेरेसन कतारमा पहिलो चरणबाटै बाहिरिएको थियो । तर, त्यसयता टिममा केही नयाँ अनुहारले प्रवेश पाएका छन् । सन् २०२३ को फेब्रुअरीमा डोमिनिको टेडेस्कोले प्रशिक्षणको जिम्मेवारी सम्हालेका थिए । त्यसयता टिम अपराजित नै छ । यसपल्ट जर्मनीमा चलिरहेको प्रतियोगितामा बेल्जियम उपाधिको दाबेदार पनि मानिएको छैन । यसले सम्भवतः केही राहत दिएको हुनुपर्छ, टिमलाई । अधिकांश फुटबल पण्डित के कुरामा सहमत छन् भने ड्रेसिङ रूमका वातावरण शान्त रहने हो र प्रमुख खेलाडी चोटबाट टाढा रहने हो भने सबै खाले सम्भावना खुला छ । जर्मनइटालियन प्रशिक्षक टेडेस्को आएयता टिमले १५ खेलमध्ये १० मा क्लिन सिटमात्र राखेको छैन, उल्टै प्रतिद्वन्द्वीमाथि ३३ गोल गरेको छ । रोमेलु लुकाकु, केभिन डी ब्रुएना र जान भेर्टागन जस्ता अनुभवी खेलाडीलाई युवा जेरेमी डोकु, योहान बाकायोका र एमान्डु ओनानाले बलियो साथ दिइरहेका छन् । सम्भवतः स्लोभाकिया आफै पनि लयमा छ । टोलीले सान मारिनो र वेल्सविरुद्ध खेलेका पछिल्ला दुई मैत्रीपूर्ण खेलमा समान ४० को प्रभावशाली जित निकालेको छ । स्लोभाकियाका प्रशिक्षक हुन्, इटाली फ्रान्सिस्को कालजोना । उनी भन्छन्, हाम्रो समूहमा विना कुनै विवाद बेल्जियम नै सबैभन्दा बलियो टिम हो । बेल्जियम टिम आफैं अहिले परिवर्तनबाट गुज्रिइरहेको छ । पुराना खेलाडी बाहिर जाँदै छन् भने नयाँ भित्रिदै छन् । हामी प्रतिद्वन्द्वीका रूपमा बेल्जियमलाई बलियो नै मान्छौं । बेल्जियम र स्लोभाकियाबीच ३ खेल भएको छ । बेल्जियम एक विजयी छ भने दुई बराबरीमा टुंगिएको छ ।"
वेहर्स्टको चलाखीपूर्ण गोल,"दुई नयाँ कीर्तिमानडर्टमन्ड (एएफपी) युरो २०२४ को समूह बी मा रहेका दुई ठूला टिम इटाली र स्पेनले शनिबार अपेक्षाअनुसार विजयी सुरुआत लिएका छन् । डिफेन्डिङ च्याम्पियन इटालीले प्रतियोगिताकै इतिहासमा सबैभन्दा चाँडै गोल खाए पनि उपाधि रक्षाको दौडमा पुनरागमन रच्दै अल्बानियालाई २१ ले पराजित गर्न सफल रह्यो । स्पेनको जित भने सहज रह्यो । टोलीले क्रोएसियालाई ३० ले हरायो । यिनै दुई खेलमा दुई नयाँ कीर्तिमान बनेको छ । अल्बानियाका नेडिम बज्रामीले २३ सेकेन्डमै गोलको खाता खोल्दै इटालीलाई स्तब्ध पारे । तर, खेलको ११ औं मिनेटमा इटालीका लागि एलेसान्द्रो बास्टोनीले बराबरी गोल फर्काए । त्यसपछि खेल पूर्णतः इटालीको पक्षमा रह्यो र निकोलो बारेलाले विजयी गोल गरे । इटाली यो खेल अझ ठूलो अन्तरले जित्नुपर्ने थियो । इटालीका डिफेन्डर फेडरिको डिमार्कोले थ्रोइनमा गलत अनुमान गरेपछि बज्रामीले पोस्टको कुनातिर प्रहार गर्दै गोल गरे । यो गोल अगाडि अल्बानियाले ठूला प्रतियोगितामा एकै गोलमात्र गरेको थियो । त्यसैले दोस्रो गोल रह्यो, सबैभन्दा फरक र महत्त्वको । युरो २००४ मा रुसका डिमिट्री किरिचेन्कोले ग्रिसविरुद्ध ६७ सेकेन्डभित्र गोल गरेका थिए । अहिले बज्रामीले त्यसलाई उछिनेका छन् । स्पेनको तीनै गोल पहिलो हाफमा सम्भव भएको थियो । त्यसक्रममा अल्भारो मोराटाले २९ औं मिनेटमा पहिलो गोल गरे । त्यसको चार मिनेटपछि नै फाबिन रुइजले दोस्रो गोल थपे । पहिलो हाफको इन्ज्युरी समयको दोस्रो मिनेटमा डानी कार्भाजलले तेस्रो गोल थपे । यस जितमा लामिन यामल युरो खेल्ने सबैभन्दा कान्छो खेलाडी बने । बार्सिलोनाका यामलले १६ वर्षको उमेरमा युरोमा डेब्यु गरे । जुलाई १३ मा उनी १७ वर्ष लाग्दै छन् ।"
अस्ट्रियासँग बलियो फ्रान्सको परीक्षा,"रोमानियाविरुद्ध युत्रेनम्युनिख रोमानियालाई युरो छनोटमा केही गाह्रो भएन र सजिलै आफ्नो समूहको विजेता रह्यो । तर, यही रोमानियाले युरो २०२४ को आफ्नो पहिलो खेलमा सोमबार आत्मप्रेरित युक्रेनको सामना गर्दा यो सजिलो काम भने हुने छैन । युक्रेन लगातार चौथोपल्ट युरो खेल्दै छ र टिम आफैंमा प्रतिभाशाली छ । चेल्सीका विङ्गर मिखाइलो मोडरिक सबैको आँखा पर्ने खेलाडी हुन् । खासमा युक्रेन फुटबलबाट सकारात्मक सन्देश दिन चाहन्छ युद्ध सामना गरिररहेकालाई । सन् २०२२ मा रुसले आक्रामक गरेयता सर्हेयी रेब्रोको फ्रशिक्षणमा रहेको युत्रेनी टिम पहिलो पटक ठूलो फुटबल प्रतियोगितमा खेल्दै छ । म्युनिख फुटबल एरिनामा हुने प्रतियोगिताको समूह ई को आफ्नो पहिलो खेललाई रेब्रो ठूलो महत्त्व दिन्छन् । जतिबेला हामी फुटबल खेल्छौं, हामीलाई धेरैको समर्थन प्राप्त हुन्छ । यसैले हामीलाई राम्रो खेल्न प्रेरणा मिल्छ । फुटबल हाम्रा लागि सकारात्मक धारणाको स्रोत हो । केही फुटबल फण्डित युत्रेनलाई प्रतियोगिता डार्क हर्स मान्छन् । यो समूहमा बेल्जियममै बलियो मानिएको छ । स्लोभाकिया अर्को बलियो टिम रहेको छ । तर, जुन टिमसँग रियल म्याड्रिडका गोलरक्षक एन्ड्रियी लुनिन, आर्सनलका फुलब्याक अलेक्जेन्डर जिचेन्को र ला लिगामा सर्वाधिक गोल गर्ने आर्टेम डोभयक छन् । त्यो युक्रेन पक्कै पनि बलियो रहेको मान्न सकिन्छ । रोमानियाली टिम भने एडवार्ड इरडान्सस्कुको प्रशिक्षणमा छ । उनका अधिकांश खेलाडी नयाँ छन् । त्यसैले अनुभवको केही कमी देखिन्छ । छनोट चरणमा यही रोमानियाली टिम अपराजित रहेको थियो । हाम्रा खेलाडीले आफूले सक्दो मात्र खेल्ने हो भने पनि हामी राम्रो नतिजाको अपेक्षा गर्न सक्छौं । मलाई आफ्ना खेलाडीमा विश्वास छ, प्रशिक्षक इरडान्सस्कुले भनेका छन् । रोमानियाली टिमका तीन प्रमुख खेलाडी छन्, टोटेनहमका डिफेन्डर राडु ड्रागसिनसँगै कप्तान निकाल स्टाकु र डिफेन्डर आन्द्रे बुर्का । उनीहरू दुवै साउदी अरेबियामा व्यावसायिक फुटबल खेल्छन् ।"
