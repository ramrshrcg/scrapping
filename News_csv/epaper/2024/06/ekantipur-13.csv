शीर्षक,विवरण
सांसदलाई ५ करोड दिने मधेश सरकारको निर्णयमा कारण देखाऊ आदेश,"यसअघि पनि सर्वोच्च अदालतले २०८०८१ को बजेटमा प्रतिनिधिसभामा प्रत्यक्ष निर्वाचित सांसदको तजबिजीमा खर्च हुने गरी पाँच करोड रकम छुट्याउने योजना कार्यान्वयन नगर्न अन्तरिम आदेश जारी गरिसकेको छ । सांसदहरू कानुन निर्माता भएकाले कार्यकारीको जसरी बजेट र योजना परिचालन गर्न नहुने सर्वोच्चको आदेशमा उल्लेख थियो । उक्त मुद्दाको अन्तिम किनारा भने लागिसकेको छैन, आगामी असार १९ गते पेसी छ । त्यस अगावै मधेश प्रदेश सरकारले प्रदेश सांसदका लागि बजेट विनियोजन गर्ने निर्णय गरेको थियो । सांसदलाई पैसा बाँड्ने मुख्यमन्त्री सिंहको निर्णयको प्रदेशस्तरमै पनि आलोचना भएपछि उनले गत आइतबार प्रदेशसभाको बैठकमा सर्वोच्च अदालतले संसदीय कोषमार्फत बजेट दिन रोकेकाले सबै क्षेत्रमा समान बजेट जाओस् भन्ने उद्देश्यले ५ करोड र डेढ करोड रुपैयाँ विनियोजन गर्ने निर्णय गरेको स्पष्टीकरण दिएका थिए । मधेशको ६४ वटै प्रदेश निर्वाचन क्षेत्रमा समान बजेट जाओस् भनेर प्रत्यक्ष निर्वाचित सांसदलाई ५ करोड र समानुपातिक सांसदलाई १ करोड ५० लाख रुपैयाँ दिने निर्णय गरेका छौं, उनले भनेका थिए, प्रदेशसभाका १ सय ७ जना सांसदले त्यो बजेट आफ्नै हो भन्ने अनुभव गरेर खर्च गर्न पाउने छन् ।मधेश प्रदेशसभामा प्रत्यक्ष निर्वाचित हुने ६४ सांसदलाई जनही पाँच करोड र समानुपातिक ४३ सांसदलाई प्रतिसांसद डेढ करोड रुपैयाँका दरले वितरण गर्दा कुल ३ अर्ब ८४ करोड ५० लाख रुपैयाँ वितरण गरिने भन्दै उक्त निर्णयलाई उत्प्रेषणको आदेशले बदर गरी कार्यान्वयन नगर्न नगराउन आदेश माग गरिएको थियो । कानुन निर्माताहरूले कार्यकारीबाट बजेट लिएर खर्च गर्नु शक्ति पृथकीकरणको सिद्धान्तविपरीत र संसदीय अभ्यासविपरीत हुने पनि रिट निवेदकको तर्क रहेको छ । सरकारले प्रदेशसभा सदस्यलाई बजेट दिनु प्रदेश र स्थानीय तहको कार्यकारिणी अधिकारमाथि हस्तक्षेप हुने पनि दाबी गरिएको छ ।"
एउटै आयोजनाको परामर्श खर्च ८३ करोड,"परामर्श सेवाका नाममा खर्च हुने तर प्रगति नहुने यी आयोजना उदाहरण मात्रै हुन् । अर्बौं रुपैयाँ खर्च गरिए पनि परामर्श सेवा र सम्झौता अवधिको तुलनामा निर्माण प्रगति न्यून छ । दर्जनौं आयोजनामा एक आर्थिक वर्षमा परामर्श सेवाका नाममा ३ अर्ब ७० करोड २२ लाख खर्च भएको महालेखा परीक्षकको प्रतिवेदनले औंल्याएको छ । यसमध्ये ३ सय १२ स्थानीय तहबाट मात्र परामर्श सेवाबाट १ अर्ब ६ करोड १५ लाख १९ हजार खर्च भएको उल्लेख छ ।पूर्वकार्यवाहक महालेखा परीक्षक सुकदेव खत्रीका अनुसार परामर्श सेवाका नाममा ५६ वर्षमा मात्रै करिब ३५ अर्ब खर्च भएको देखिन्छ । भौतिक पूर्वाधार मन्त्रालयजस्तै अन्य मन्त्रालय, विभाग र आयोजनामा पनि व्यापक खर्च भएको छ । परामर्शका नाममा यो ठूलो भ्रष्टाचार हो । विडम्बना परामर्शदातालाई कस्न कानुन छैन । सडक विभागकै कुरा गर्दा एडीबी र विश्व बैंकले ७२ ठाउँमा सहयोग दिएको छ । सम्झौताकै क्रममा परामर्शदाता आउँछन्, खत्रीले भने, विदेशी नै परामर्शदाता ल्याउँछन् । सम्झौता गरेर पैसा विदेश लिएर जान्छन् । खत्रीका अनुसार विदेशी सहायता रकममा करिब ३५ प्रतिशत परामर्शमा लगानी हुन्छ । विदेशी परामर्शदाताले ए र बी ग्रेडका सुविधा लिन्छन् । महिनाकै १५ देखि २० लाख रुपैयाँसम्म तलब खान्छन् । तर नेपाली प्राविधिकले पाउने एक डेढ लाख मात्रै हो, उनले भने, तर, बोल्दैनन् । कर्मचारीहरू अवकाश पाएपछि त्यही ठाउँमा बसेर सुरक्षित हुन चाहन्छन् । कतिपय सन्दर्भमा सम्बद्ध निकायसँग विज्ञ हुँदाहुँदै मन्त्री, सचिवको तोक आदेशकै भरमा आफूअनुकूल व्यक्तिलाई परामर्श गराइन्छ । यसमा राज्यकोषबाट ठूलो रकम खर्च हुने गरेको छ ।त्यसको एउटा उदाहरण सडक विभागले २०७९८० मा ४० विस्तृत परियोजना प्रतिवेदन तथा वातावरणीय अध्ययनमा गरेको ६ करोड ७० लाख ९५ हजार खर्च हो । मुद्दा तथा विवादमा पोस्ट हायरिङ खर्च, मस्यौदा तयारी, बहसलगायतका कार्य गरेकै बापत एक निजी कम्पनीलाई ४० लाख १३ हजार भुक्तानी गरेको छ । विभागले मर्मतसम्बन्धी रणनीति बनाउने, लागू गर्ने, वार्षिक सडक मर्मत योजना सुधार, कार्यान्वयन तथा निर्माण र सडक विभागको नीति तथा कानुन र स्ट्यान्डर्ड बिड डकुमेन्ट पुनरावलोकन गर्न ८४ लाख २१ हजार खर्च गरेको प्रतिवेदनमा छ । विभागले आफैंले गर्नुपर्ने र गर्न सक्ने कार्यका लागि बाह्य परामर्श सेवा खरिद गर्ने कार्यमा नियन्त्रण गर्नुपर्दछ, महालेखा परीक्षकको प्रतिवेदनमा भनिएको छ । सरकारी कर्मचारीहरू अब्बल छन्, तर कर्मचारीले सबै गर्न सक्छन् भन्ने पनि होइन । निर्माणको काममा परामर्श चाहिन्छ । तर परामर्श दोहोरो तेहोरो गरिन्छ, पूर्वअर्थ सचिव कृष्णहरि बाँस्कोटाले भने, तोक आदेशका भरमा मन्त्री, सचिवले आफ्नो नजिकको मान्छेलाई काम दिन्छन् । एउटै काममा पार्टीका कार्यकर्ताबाट पटकपटक परामर्श गराइन्छ । नातागोताले बिगार गरेको छ । तर, प्रतिवेदन अध्ययनमा ल्याइँदैन, त्यो गलत हो ।सम्बद्ध विषयविज्ञका रूपमा सरकारी कर्मचारी नपाइँदा परामर्शदाता राखेर रायसुझाव लिनु राम्रो हो । तर मन्त्रालय र विभागहरूमा कर्मचारीहरू नै विज्ञ रहँदारहँदै परामर्शदाता राखेर बजेट सक्नु भने गलत अभ्यास भएको सरोकारवाला बताउँछन् । यसमा गएको एक वर्ष अर्थात् आर्थिक वर्ष २०७९८० मै संघीय मन्त्रालय, विभाग र स्थानीय तहहरूबाट मात्रै परामर्शदाताका नाममा ३ अर्ब ७० करोड २२ लाख रकम खर्चिएको महालेखा परीक्षकको ६१ औं वार्षिक प्रतिवेदनले औंल्याएको छ । केही जानेको व्यक्तिसँग विचारका लागि परामर्श आवश्यक भए पनि परामर्शका नाममा फजुल खर्च भइराखेको पूर्वअर्थ सचिव बाँस्कोटाको भनाइ छ । प्रशासन, राजनीतिज्ञ गहिराइमा पुग्न सक्दैन । बौद्धिक र प्राविधिक दुवै ज्ञान भएका मान्छे सरकारमा हुँदैन । राज्य राम्रो बनाउन परामर्श चाहिन्छ, विश्वव्यापी मान्यता पनि हो, उनले भने, तर एक वर्ष अध्ययन गरिसकेपछि प्रतिवेदन कार्यान्वयन हुँदैन । अर्को वर्ष फेरि त्यही कामका लागि परामर्श गरिन्छ, यो गलत हो । परामर्श खुला प्रतिस्पर्धाबाट भए पारदर्शी हुने उनको भनाइ छ ।महालेखा परीक्षक कार्यालयको प्रतिवेदनले औंल्याएको परामर्श सेवा शुल्क नियमसंगत होइन । प्रतिवेदनले उल्लेख गरेको रकमबाहेक पनि परामर्श सेवाका नाममा खर्च हुन्छ । नियम कानुनसंगत खर्च गरिएका कुरा प्रतिवेदनमा उल्लेख गरिँदैन, टिपिइँदैन । सार्वजनिक खरिद ऐन, २०६३ को दफा २९ मा सार्वजनिक निकायले कार्यालयमा उपलब्ध जनशक्तिबाट कुनै काम हुन नसक्ने भएमा परामर्श सेवा खरिद गर्न सकिने उल्लेख छ । तर, सरकारसँग विज्ञ जनशक्ति हुँदाहुँदै परामर्शका नाममा अर्बौं खर्च भएको छ । परामर्श सेवामा खर्च गरिएको रकममध्ये कृषि तथा पशुपन्छी विकास मन्त्रालयका चार आयोजनामा मात्र परामर्श सेवाका नाममा एकै वर्ष ३० करोड २५ लाख खर्च गरिएको छ । जब कि यस मन्त्रालयमा विभिन्न विषयमा विज्ञ कर्मचारी हुन्छ । जस्तो कि, वरिष्ठ कृषिअर्थ विज्ञ, माटो विज्ञ, बीउबिजन विज्ञ, कृषि प्रसार अधिकृत, खाद्य अनुसन्धान अधिकृत, पशु चिकित्सकलगायत छन् । तर कृषि क्षेत्र विकास कार्यक्रम, नेपाल लाइभस्टक सेक्टर इनोभेसन आयोजना, खाद्य तथा पोषण सुरक्षा सुधार आयोजना र ग्रामीण उद्यम तथा आर्थिक विकास आयोजामा एकै वर्षमा ३० करोड बढी खर्च भएको छ । हालसम्म यो चार आयोजनाबाट १ अर्ब १८ करोड ९५ लाख खर्च भएको छ । आयोजनाले कार्यान्वयन, अनुगमन र मूल्यांकनसमेत परामर्शदाताबाट गराएका कारण परामर्श सेवा खर्च बढेको छ । आयोजनाको जनशक्तिले गर्न सक्ने कामका लागि परामर्श सेवा खरिद नगरी नेपाल सरकारकै जनशक्तिबाट गराई यस्तो खर्चमा नियन्त्रण गर्नुपर्छ, प्रतिवेदनमा भनिएको छ । परामर्श सेवाबाट कृषिमा खर्च बढे पनि अन्नबालीको उत्पादकत्व घटेको एवं तरकारी र मासुमा लक्ष्यअनुसार उत्पादकत्व वृद्धि हुन नसकेको सम्बन्धमा आयोजनाले विश्लेषण गरेको छैन । विभागीय जनशक्तिको उपयुक्त व्यवस्थापन नगरी परामर्शदाता माथिको निर्भरता बढाउनु उचित नहुने अर्थविद् केशव आचार्यले बताए । अत्यावश्यक कार्यमा मात्र परामर्श सेवा लिई नियमित कार्यका लागि परामर्शदाता माथिको निर्भरता घटाउनुपर्ने उनले बताए । महालेखा परीक्षकको कार्यालयले पनि सरकारी निकायले आफ्नो जनशक्तिको पर्याप्त उपयोग गरी परामर्शदाता माथिको परनिर्भरता घटाउनुपर्ने सुझाव दिँदै आएको छ । उक्त सुझावलाई कार्यान्वयन गर्नुपर्ने आचार्य बताउँछन् । महालेखाले औंल्याएअनुसार परामर्श सेवा शुल्कमाथि नियन्त्रण भएको छैन । विदेशी ऋण अनुदान परिचालनमा हुँदा उहाँहरूकै कर्मचारी राख्नुपर्ने परिपाटी छ, यो गलत हो, उनले भने, मन्त्री र सचिवको निर्देशनमा पनि सोझै परामर्श सेवा दिइन्छ । यो प्रवृत्ति संघीयभन्दा प्रदेश स्थानीय तहमा बढेको छ, त्यो गलत हो । मनोमानी गर्न पाइँदैन । खल्तीको मान्छेलाई दिनु खराब हो । परामर्शका नाममा अवकाश कर्मचारीले पेन्सन र विदेशीले पैसा लग्ने गरेको समेत उनले आरोप लगाए ।सरकारी कर्मचारीले पनि कमिसन को लोभमा वैदेशिक लगानीका आयोजनाबाट बौद्धिक बिचौलियालाई मलजल गर्दै आएको उनको भनाइ छ । नेपालमै दक्ष प्राविधिक पर्याप्त परिमाणमा उपलब्ध रहेको अवस्थामा परामर्शदाताका नाममा विदेशी एजेन्ट पाल्न नहुने उनले बताए । प्रतिवेदनअनुसार खानेपानी मन्त्रालयले पनि परामर्शका नाममा सोझै खरिद प्रक्रियाबाट ५ करोड २९ लाख ८२ हजार खर्च गरेको छ । आयोजनाको विस्तृत प्रतिवेदन, गुरुयोजना तयार गर्ने, निर्माण कार्यको सुपरिवेक्षण गर्नेलगायत कामका लागि खर्च गरेको छ । संघीय खानेपानी तथा ढल व्यवस्थापन आयोजना, खोटाङ, इलाम, विराटनगर, जुम्ला, म्याग्दी, पोखरा र हेटौंडासमेतले परामर्शदाताबाट प्रस्ताव माग गरी सोझै खरिद प्रक्रियाबाट ५ करोड २९ लाख ८२ हजार खर्च गरेको छ । पूर्वसचिव रामेश्वर खनालले भने महालेखा परीक्षकको प्रतिवेदनमाथि नै प्रश्न गर्छन् । महालेखाले कुन ठाउँमा जायज र कुन ठाउँमा नाजायज छुट्याउनुपर्ने बताए । कतिपय ठाउँमा अनिवार्य परामर्श चाहिन्छ, अध्ययन नगरी काम गर्न सकिँदैन । एकदमै विकसित मुलुकमा पनि अध्ययन नगरी काम गर्न गाह्रो हुन्छ, खनालले भने, ७ सय ५३ वटौ पालिकमा कुल बजेटको १ प्रतिशत परामर्शमा खर्च हुन सक्ने भन्ने मोडालिटी पनि छ । परामर्शलाई जायज भन्न पनि गाह्रो, नाजायज भन्न पनि गाह्रो । महालेखाले कुन ठाउँमा परामर्श गर्दा उपयुक्त भनेर निर्धारण गरिदिए हुन्थ्यो । महालेखा प्रतिवेदनअनुसार रक्षा मन्त्रालयले पनि करिब ५० करोड खर्च गरेको छ । रक्षाले काठमाडौंतराईमधेश द्रुतमार्ग आयोजनाअन्तर्गत आर्थिक वर्ष २०७९८० मा मात्रै ४८ करोड ४४ लाख परामर्श सेवामा खर्च गरेको छ । आर्थिक वर्ष २०७३७४ देखि २०७९८० सम्ममा यो आयोजनाले परामर्श सेवातर्फ २ अर्ब २ करोड ७ लाख रुपैयाँ खर्च गरेको छ, भनिएको छ, २०७९८० सम्म आयोजनाबाट ४९ अर्ब २४ करोड २ लाख खर्च भएको छ । परामर्श सेवामा सहरी विकास मन्त्रालयले पनि अछुतो रहेन । सहरी विकास तथा भवन निर्माण विभाग र अन्तर्गतका २१ कार्यालयले एकीकृत कार्यमूलक योजना (सहरी विकास) अन्तर्गत ८ करोड ४४ लाख १८ हजार खर्च भएको छ । विभागले ५८ विस्तृत परियोजना प्रतिवेदन तयार गर्न छुट्टै ५ करोड ५५ लाख १६ हजार खर्च गरेको छ । अर्थ मन्त्रालयले पनि परामर्श सेवामा एक वर्षमा १९ करोड ८० लाख ३० हजार खर्च गरेको छ । कर्मचारीबाटै सम्पादन हुन सक्ने कार्यका लागि समेत बाह्य परामर्शदाता राख्ने कार्यलाई नियन्त्रण गरी खर्चमा मितव्ययिता ल्याउन महालेखाले आग्रह गरेको छ । श्रम रोजगार तथा सामाजिक सुरक्षा मन्त्रालयअन्तर्गतको युवा रोजगारीका लागि रूपान्तरण पहल आयोजनाबाट १ करोड ५ लाख ५ हजार खर्च भएको छ । त्यस्तै, शिक्षा विज्ञान तथा प्रविधि मन्त्रालयअन्तर्गतको केन्द्रीय आयोजना कार्यान्वयन एकाइले विद्यालय भवनको डिजाइन तयार गरी निर्माण कार्यको सुपरभिजनसमेत गर्न हालसम्म ३ अर्ब ४३ करोड ५२ लाख खर्च गरेको छ । थप ५ व्यक्तिगत परामर्शदाता राखेर ३ करोड २० लाख १७ हजार खर्च गरेको देखिन्छ, प्रतिवेदनमा भनिएको छ, परामर्शदातालाई सवारीसाधन भाडाबापत १९ करोड ७१ लाख ७९ हजार भुक्तानी दिएको छ । यस सन्दर्भमा भाडा वा खरिद सर्तमध्ये कुन मितव्ययी हुन्छ भन्ने विश्लेषण भएको देखिएन ।"
"'ए आमा, जाम भन्यो मलाई पल्टने लाहुरेले","(काठमाडौं)जब कुनै गीत दर्शकश्रोताले अत्यधिक रुचाउँछन्, तब त्यो गीतका गायकगायिका चर्चाको शिखरमा पुग्छन् । गीतको भिडियोमा देखापर्ने मोडलको अनुहार सबैले चिन्छन् । तर, शब्दशब्द जोडेर त्यसलाई गीतको रूप दिने गीतकार भने सधैंजसो ओझेलमै पर्छन् । एउटा गीत हिट हुन जति गायकगायिकाको भूमिका हुन्छ, गीतकारको त्योभन्दा कम हुँदैन । तर, तिनै गीतकार दर्शकश्रोतामाझ भने अपरिचित नै रहिरहन्छन् । त्यसको एउटा उदाहरण हुन् गीतकार एकनारायण भण्डारी । स्याङ्जाको पकवादीस्थित गेझामा जन्मिएका भण्डारीले रचना गरेका कैयौं लोकदोहोरी, आधुनिक र फिल्मी गीत निकै चर्चित छन् । तीमध्ये अधिकांश कसै न कसैका मनपर्ने गीतको सूचीमा छन् । कतिपय आममानिसको जिब्रोमा झुन्डिइरहेका हुन्छन् । तर तिनै गीत मन पराउने अनि सुन्दै र गाउँदै हिँड्नेहरू अधिकांशलाई भने उनको अनुहार थाहा छैन । बाटोघाटोमा कतै ठोक्किए पनि चिन्दैनन् उनलाई । भण्डारीले मुरलीको धुन एल्बमको देउरालीमा हावा चल्यो गीतबाट आफ्नो नामको अगाडि गीतकार लेख्न पाएका हुन् । लोकदोहोरी गायक बुद्धिसागर बस्यालले २०५७ सालमा गाएको गीत हो यो । त्यसयता उनी निरन्तर गीत लेखनमा सक्रिय छन् । अनि, परिचय थपिएको पनि छ उनको संगीतकारका रूपमा । देउरालीमा हावा चल्यो पछि उनकै रचनामा बस्यालले डाँफे नाचेर, फूल कहाँ फुल्छ र हाँगै भाँचेर गाए, उतिबेलाको निकै हिट गीत । त्यही गीतका कारण उनको नाम क्यासेट (एल्बम) मा अटाएको थियो । जसका कारण गाउँमा उनको चर्चा भयो । भण्डारी सानै छँदादेखि नै गीतसंगीतमा रुचि राख्थे । हजुरआमाले तीजको गीत गुनगुनाउने र हजुरबाले सबेरै उठेर संस्कृतका श्लोकलाई गीतिलयमा वाचन गर्दै पूजापाठ गर्नु हुन्थ्यो । यो दृश्य र आवाजले उनको ध्यान सधैं खिच्थ्यो । पूजाआजामा गाउँघरमा रोइला गीत गाएर नाच्नेगाउने चलन हुन्थ्यो । तर, म अलि लजालु स्वभावको थिएँ, भण्डारीले भने, अरू गीत गाएकै ठाउँमा नाच्थे । म त लाजले घर पछाडि गएर नाच्थें । अहिले भने उनको घर गल्याङ नगरपालिका९ सम्पासमा छ । त्यो बेला मलाई दोहोरीमा गायकगायिकाले तुरुन्तै प्रश्नको उत्तर गीतमा कसरी दिन सक्छन् भन्ने लाग्थ्यो, उनी भन्छन्, त्यसैले बाटोमा हिँड्दा पनि आफैं केटाकेटी दुवै बनेर दोहोरी गाउँदै त्यसको जवाफ फर्काउन सिक्थें । लोकदोहोरी र आधुनिक गीतमा मात्र होइन, फिल्ममा सफल गीतकारका रूपमा ब्रान्ड बनाउन निकै संघर्ष गरेका छन् भण्डारीले । हाम्रो घरभन्दा तल टल्के दाइको आरन थियो । दाइले दिनभर रेडियो बजाउनु हुन्थ्यो । रेडियो सुनेर बमबहादुर कार्कीको नयाँ गीत आयो, अब प्रेमराजा महतले कस्तो गीत ल्याउनु हुन्छ, दुई जनाको प्रतिस्पर्धा छ भन्दै रेडियोमा बजेका गीतबारे सुनाउनु हुन्थ्यो, उनी पुराना कुरा सम्झन्छन्, दाइको एउटा हात कमजोर थियो । उहाँलाई सघाउँदै म रेडियोमा बज्ने गीत सुन्ने गर्थें । टल्के दाइलाई रेडियोमा सुनेकाले लोकदोहोरी कलाकारबारे धेरै थाहा थियो । उहाँले पोखरा जाँदा प्रेमराजा महतलाई टाढाबाट देखें भनेर मलाई सुनाउनु हुन्थ्यो, उनी भन्छन्, मलाई पनि सबैले चिन्ने मान्छे बन्न पाए टल्के दाइले झैं धेरैले प्रशंसा गर्छन् भन्ने लाग्थ्यो ।स्नातक पढ्न काठमाडौं आएपछि उनी गीतसंगीतको नशामा भुल्न थाले । उनलाई त्यो बेला एकदमै मनपर्ने संगीतकार थिए, सुरेश अधिकारी । अधिकारीसँग भेट गराइदिने काम बस्यालले नै गरिदिए । बस्यालसँग भने गाउँमै आयोजित एक सांस्कृतिक कार्यक्रममा भेट भएको थियो भण्डारीको । त्यहाँ उनले कविता सुनाएका थिए । उनको रचना क्षमता देखेर बस्यालले केही गीत आफ्ना एल्बममा राखेर गाए । जुन दर्शकले रुचाए पनि ।मलाई आधुनिक र फिल्मको गीत लेख्न मन थियो । अधिकारी दाइसँग भेटेपछि हौसला दिनुभयो, उनले भने । पछि उनको अधिकारीसँगको सम्पर्क बढ्यो । अधिकारी दाइले भनेपछि धड्कन फिल्मका लागि मेरो मनैको फूल टिपी गीत लेखें, उनले भने, फिल्ममा लेखेको मेरो पहिलो गीत थियो, जुन सुपरहिट भयो । त्यही फिल्ममा गीत लेखेबापत उनले पहिलो पटक पारिश्रमिक पनि पाए ५ सय रुपैयाँ । पारिश्रमिक पाएपछि एकदमै खुसी भए । त्यो मेरा लागि पाँच लाख बराबर नै थियो, उनी भन्छन् । धड्कन फिल्मको गीतले सांगीतिक क्षेत्रमा राम्रै गीतकारका रूपमा उभ्याइदियो भण्डारीलाई । अहिले पनि यो गीत मन पराउनेहरू भेट्ने गर्छु, उनले भने, धेरैले गीत राम्रो भनेर तारिफ गर्दा खुसी लाग्छ । अधिकारीले उनलाई गायक हेमन्त शर्मासँग पनि भेट गराइदिए । शर्माको लोकप्रिय एल्बममा तीन वटा गीत लेखे उनले ती गीत उहाँले क्यासेटको बी साइडमा राख्नु भएछ । गीत राम्रै थिए तर कम चले, उनले भने, पछि फेरि अर्को एल्बमका लागि गीत लेख्दा एक नम्बरमा राख्नुभयो । एल्बमका एक र दुई नम्बरमा अटाए उनले लेखेका मूल हौ भने रसाइदेऊ र आउँदै गर मालती । दुवै गीत निकै चले । एउटै एल्बममा आधुनिक गीत ६७ वटा हुन्थे, बीचमा हुने गीतको ख्याल दर्शकश्रोताले कमै गर्थे, उनी भन्छन्, एक र दुई नम्बरमा राखेका गीत प्रायः दर्शकश्रोताले सुन्ने गर्थे । त्यसपछि उनको गीत लेख्ने सक्रियता झन् बढ्यो । फिल्ममा गीत लेख्नेको नाम हराउँदा भने दुःख लाग्ने गरेको उनको गुनासो छ । ०६२ सालमा विन्दावासिनी म्युजिक कम्पनीको एल्बम सुवास मा उनकै शब्द र संगीतमा म ढलें र आमाले घाँस काट्दै गर्दा गीत आए । म ढलें स्वरूपराज आचार्य र आमाले घाँस काट्दै गर्दा गीतमा शिशिर योगीको स्वर छ । यी दुवै गीत राम्रै चले । त्यो बेलासम्म काठमाडौं बस्ने र पढ्ने खर्च लिन घर जाने गर्थे उनी । त्यही क्रममा भण्डारीका मामाका छोराहरू मधुसुदन र सुशील अर्यालसँग भेट भयो । आफैंले लगानी गरेर एल्बम निकाल्न पाए रोयल्टी आउने र कमाइ राम्रो हुने बताए उनले । लगानी गर्ने पैसा छैन भनेपछि उहाँहरू खोजिदिन इच्छुक देखिनुभयो । त्यसपछि उनले आफ्नो रचना र भाकामा छमछम पाउजुले ल्याए । जुन गीत बुद्धिसागर बस्याल र सिन्धु मल्लले गाए । गीत राम्रो चल्यो, गीतबाट आएको पैसाले ऋण तिरें, ५६ महिनाका लागि खाने, बस्ने, पढ्ने पैसा पनि जम्मा भयो, उनी भन्छन्, थोरै पैसा बैंक ब्यालेन्स पनि गरें । तर पनि यो क्षेत्रमा भविष्य छछैन भन्ने चिन्ताले सताउन भने छाडेन । गीतसंगीतमा काम गर्न तीव्र इच्छा छ तर यसले जीवन चल्दैन भन्ने भयो , उनले भने, अग्रजहरूको अवस्था पनि बुझें । त्यसपछि म्युजिक कम्पनी खोलेर आफ्ना गीत आफैं निकाल्ने निर्णयमा पुगें । २०६४ सालमा उनले सितारा म्युजिक कम्पनी खोले । आफ्नै कम्पनीबाट विमलराज क्षत्री र विष्णु माझीको स्वरमा सुपारी चाम्रो ल्याए । गीत लोकप्रिय भयो । त्यही गीतपछि मलाई काठमाडौंमा टिक्न गाह्रो भएन, उनले भने, आफ्ना गीत आफैं निकाल्दै गएँ । आफ्नै कम्पनीबाट आफैंले रचेको जगदीश समालको स्वरमा आओ यादहरू सार्वजनिक गरे उनले । अध्याय एल्बममा रहेको भण्डारीकै शब्द र संगीतमा अञ्जु पन्तले गाएका तिर्खा लायो पानी खाएँ , मलाई बाँसुरीले रुवायो, अँधेरीजस्तै जुन ले तहल्का मच्चाए । त्यही एल्बमको स्वरूपराज आचार्यको स्वरको जोडेको नाता तोडेर गयौ, ले पनि बजार खायो । एउटै एल्बमका चारपाँच वटा गीत हिट भए । त्यसपछि उनले अध्याय २ ल्याए । एल्बमका मलाई जसले पनि किन रुवाउँछ, मरुभूमिमा पानी खोज्ने, छातीभरि भाला रोपी गीतले पनि बजार तताए । उनको रचना रहेको प्रमोद खरेलको स्वरमा मेरो आँखामा आँसु सुहाउँछ गीतले पनि राम्रै चर्चा पायो । उनको रचनामा प्रमोदले गाएको यो कुरा गोप्य गीत बालबालिकादेखि युवा पुस्तासम्मले रुचाए । जुन गीतको युट्युबमा भ्युज ८ करोड २१ लाखभन्दा बढी छ । भण्डारीका रचनामा विश्व नेपालीको स्वर रहेको मीठो साह्रै मीठो, सञ्जीव पराजुलीको स्वर रहेको नाई मलाई थाहा छैन गीतले पनि राम्रै बजार पिटे । नाई मलाई थाहा छैन को भ्युज ७ करोड ६४ लाखभन्दा बढी छ । पछिल्लो समय उनको शब्दमा हेमन्त शर्मा र अस्मिता अधिकारीको स्वरमा निरजाले गीतले राम्रै चर्चा पाएको छ । युट्युबमा यो गीत २ करोड १४ लाखभन्दा बढीले हेरिसकेका छन् । लोकदोहोरीतर्फ उनकै शब्द र संगीतमा विभिन्न गायकगायिकाले स्वर दिएका लालुपाते नुग्यो भुइँतिर, फूलमा माहुरी डुल्ने बेलामा, जिम्माल बाको आँगनीमा, रातो पछ्यौरी, बटौलीको बस, छिपछिपे पानीमा लेउ, पाउजुको छमछम गीतले पनि राम्रै चर्चा बटुले । उनकै शब्द र संगीत रहेको बुट्टे रुमाल, गीत २ करोड ३१ लाख पटक हेरिसकिएको छ युट्युबमा । जसमा स्वर विमलराज क्षत्री र अञ्जु पन्तको छ । आधुनिक र लोकदोहोरीमा मात्र होइन, नेपाली फिल्ममा पनि उनले रचेका गीत चर्चित छन् । देवरबाबु को क्यारम मायाले, नाई नभन्नु ल३ को कम्मरमाथि पटुकी, ए मेरो हजुर३ को जिन्दगी नै भन्दिन, ऐंचोपैंचो को काले केटाले, हिम्मतवाली को खासै राम्रो नाच्न त जान्दिन, मिसन पैसा को ढलढल जोवन, महाजात्रा को हाम्रो जोडी क्या राम्रो गीत उनैका सिर्जना हुन् । अहिलेसम्म लोकदोहोरी, आधुनिक, फिल्मका गरेर करिब ७ सय गीत लेखिसकेजस्तो लाग्छ, उनी भन्छन्, पछिल्लो समय मेरो रचना र संगीत रहेको रीता थापामगरले गाएको ए आमा जाम भन्यो गीत पनि अहिले चर्चामा छ । भण्डारीले रिलवाला क्यासेट हुँदा गीत लेख्न थाले । अहिले जमाना रिल र टिकटकमा पुगेको छ । त्यसमा गीतको टुक्का राख्दा हिट हुने स्थितिसम्म छ । पहिला रिलवाला क्यासेटको एक नम्बरमा गीत राख्दा हिट हुने भन्ने हुन्थ्यो । त्यसपछि गीत हिट हुन भिडियो चाहिन थाल्यो । पछि सीआर बीटी र पीआर बीटी को जमाना आयो, उनी भन्छन्, अहिले गीत हिट हुन युट्युब हुँदै टिकटक, रिलको जमाना सुरु भयो । भोलि कस्तो प्रविधि आउने हो, थाहा छैन । त्यसो त उनले २०७४ को चुनावताका पार्टीका चुनावी गीत पनि लेखे । जुन पार्टी कार्यकर्ताले मात्र गुनगुनाएनन्, आम सर्वसाधारणमाझ पनि लोकप्रिय बने । २०७४ वैशाखमा उनको शब्द र संगीतको सै पनि एमाले, मै पनि एमाले निकै नै चर्चित बन्यो । गीतमा बद्री पंगेनी र प्रिया भण्डारीको स्वर छ । लगत्तै उनले नेपाली कांग्रेसका लागि आफ्नै शब्द र संगीतमा रूखबाट चल्न थाल्यो हावा सरर गीत तयार गरे । यसमा पनि स्वर विमलराज क्षत्री र रितु थापाले दिए । पछि फेरि उनले माओवादी केन्द्रका लागि आफ्नै शब्द र संगीतमा अघिअघि प्रचण्ड गीत तयार गरे । यसमा बद्री पंगेनी र स्मिता दाहालले स्वर भरेका हुन् । म पार्टी नै भनेर कतै हिँडेको छैन, सर्जक सबैका हुन्, उनी भन्छन्, एमाले पार्टीका लागि तयार पारेको गीत निकै हिट भयो, त्यो बेला मेरो धेरै खोजी हुन्थ्यो । पार्टी अध्यक्ष केपी शर्मा ओलीले समेत गीत राम्रो लेखिदिएकामा धन्यवाद दिनुभएको थियो । राम्रो गीत लेखेबापत उनी चितवनमा सम्पन्न पार्टीको केन्द्रीय अधिवेशनमा सम्मानित पनि भए । गीतसंगीतमै लागेर जीवन निर्वाह गर्न सकिन्न भन्ने सोचबाट घरगाडी जोड्ने अवस्थामा आइपुगेका छन् उनी । तर पनि संघर्ष जारी नै रहेको बताउँछन् भण्डारी । प्रायः साँझ, राति र बिहानको एकान्त वातावरणमा गीत कोर्न रुचाउने भण्डारीका केही नयाँ आधुनिक तथा फिल्मी गीत बजारमा आउने तयारीमा छन् । सुरुमा प्रशंसाका लागि गीतसंगीत क्षेत्रमा होमिएका उनी अहिले भने यही क्षेत्रमा केही नयाँ गरौं भन्नेमा छन् । मृत्युपछि पनि आफूलाई गीतसँग जोडेर सम्झिदिए पुग्ने ठान्छन् उनी । मरेपछि पनि दर्शकश्रोताले मलाई गीतकै कारण सम्झिरहुन् भन्ने लाग्छ ।"
रुसी सेनामा भर्ती भएका थप दुई नेपालीको मृत्यु,"(काठमाडौं)रुसी सेनामा भर्ती भएका थप दुई नेपालीको मृत्यु भएको छ । परराष्ट्र मन्त्रालय स्रोतका अनुसार रुसी सेनामा गैरकानुनी रूपमा भर्ती भई युक्रेनसँगको युद्धमा मृत्यु हुने नेपालीको संख्या अब २५ पुगेको छ । जेठ २० सम्मको तथ्यांकअनुसार २५ जनाको मृत्यु भएको हो । यसअघि २३ जनाको मृत्यु भएकामा रुकुमका बलराम गुरुङ र दैलेखका तेजबहादुर शाही थपिएका हुन् । उनीहरूको मृत्युबारेमा मस्कोस्थित नेपाली दूतावासले परराष्ट्र मन्त्रालयलाई र रुसी सरकारले नेपाली दूतावासलाई जानकारी दिएको हो ।नेपाल सरकारले लगातार प्रयास गरिरहे पनि रुसी सेनामा हालसम्म कति नेपाली भर्ती छन्, कति घाइते छन् र कतिको मृत्यु भयो भन्ने तथ्यांक रुसी सरकारले नेपाललाई दिएको छैन । नेपाल सरकारले रुसी सरकारलाई पटकपटक गरेको आग्रह र पत्राचारका बाबजुद पनि रुसी विदेश मन्त्रालयले उक्त विषय रक्षा मन्त्रालयको भएको उल्लेख गर्दै नेपाललाई जवाफ नदिएको हो । सन् २०२२ फेब्रुअरी २४ का दिन रुसले युक्रेनमाथि आक्रमण गरेपछि सुरु भएको युद्धमा रुसले गैरकानुनी रूपमा नेपालीलाई सम्झौता गर्दै भर्ती गरिरहेको छ । सोही विषयलाई लिएर उपप्रधान तथा परराष्ट्रमन्त्री नारायणकाजी श्रेष्ठले गत फागुन २४ मा रुसी विदेशमन्त्री सर्गेर्ई लाभ्रोभसँग टेलिफोन संवाद गरेका थिए । कुराकानीमा पनि रुसी पक्षसँग उनले युद्धमा मृत्यु भएका नेपालीको शव नेपाल पठाइदिन, युद्धमा मृत्यु हुने नेपालीका परिवारलाई क्षतिपूर्ति उपलब्ध गराइदिन, घाइते भएका र रुसी सेनामा भर्ना भएकालाई फिर्ता पठाइदिन, नेपालीलाई रुसी सेनामा भर्ती नगर्न, रुसी सेनामा भर्ती भएका नेपालीको संख्या नेपाल सरकारलाई जानकारी दिन, रुसी सेनामा भर्ती भएर युक्रेनी सेनाको कब्जामा परेकाको जानकारी तथा उच्च तहको भ्रमण मिलाउन आग्रह गरेका थिए । तर रुसी विदेशमन्त्री लाभ्रोभले युद्धका क्रममा मारिएका परिवारलाई क्षतिपूर्ति दिन रुस तयार भए पनि अन्य विषयमा चर्चा गर्न चाहेनन् । रुसी सेनामा भर्ती भई युक्रेनी सेनाको कब्जामा रहेका ५ नेपालीको अवस्था अहिले पनि अज्ञात छ । यसरी कब्जामा परेका नेपालीमा बर्दियाका विवेक खत्री, काभ्रेका सिद्धार्थ ढकाल, मोरङका विकास राई, रोल्पाका प्रतीक पुन र गोरखाका ईश्वर लामिछाने छन् । उनीहरूलाई नेपाल सरकारले रुसी सरकारसँग सहकार्य गरेर छुटाउने प्रयास गरे पनि हालसम्म उक्त पहल सफल हुन सकेको छैन ।रुस मामिला अध्ययन गर्न कार्यदल गठन रुस मामिलामा भइरहेका घटना र आगामी बाटोको सम्बन्धमा अध्ययन गर्न परराष्ट्र मन्त्रालयको नेतृत्वमा एक उच्चस्तरीय कार्यदल गठन भई काम भइरहेको छ । उपप्रधानमन्त्री श्रेष्ठको नेतृत्वमा जेठ ११ मा बसेको बैठकले रुस मामिलामा अहिले भइरहेको संकटलाई समाधान गर्न परराष्ट्र मन्त्रालयअन्तर्गत युरोपअमेरिका महाशाखाका प्रमुख गणेश ढकालको नेतृत्वमा उच्चस्तरीय कार्यदल गठन भएको थियो । परराष्ट्र स्रोतका अनुसार उपप्रधानमन्त्री श्रेष्ठ, अर्का उपप्रधान तथा गृहमन्त्री रवि लामिछाने, श्रम तथा रोजगारमन्त्री डीपी अर्याल र शिक्षामन्त्री सुमना श्रेष्ठ सहभागी बैठकले रुस मामिलामा अध्ययन गरेर सुझाव दिन कार्यदल गठन गरेको हो । रुसी मामिलाका सम्बन्धमा भइरहेका गतिविधि र अब कसरी अघि बढ्ने विषयमा कार्यदललाई सुझाव पेस गर्ने जिम्मेवारी दिइएको हो । उक्त कार्यदलमा श्रम मन्त्रालय, शिक्षा मन्त्रालय, गृह मन्त्रालय, कन्सुलर विभाग र अध्यागमन विभागका एकएक उपसचिव सदस्य रहेका छन् । कार्यदललाई एक महिनाको समय दिइएको छ । रुसी सेनामा भर्ती भएका नेपालीको युद्धका क्रममा मृत्यु भएकाले नेपालको मस्कोसँगको सम्बन्धसमेत थप पेचिलो बनेको छ । सो अवस्थालाई मध्यनजर गरेर अध्ययन गर्नका लागि उच्चस्तरीय कार्यदल गठन गरिएको हो, परराष्ट्र स्रोतले भन्यो ।उक्त कार्यदलले रुसमा श्रम मन्त्रालयबाट काम गर्न जाँदा लिनुपर्ने श्रम स्वीकृतिको अवस्था, शिक्षा मन्त्रालयबाट पढ्न जाने विद्यार्थी र उनीहरूलाई दिनुपर्ने एनओसी (नो अब्जेक्सन लेटर), विदेश जाँदा आवश्यक पर्ने प्रहरी रिपोर्टलगायत अन्य दस्तावेजमा कन्सुलर विभागसँग गर्नुपर्ने काम तथा मुलुक छाड्ने बेलामा अध्यागमन विभागमा प्रक्रियालगायतका विषयमा अध्ययन गरेर प्रतिवेदन तयार भइरहेको छ । श्रम मन्त्रालयले भने यसअघि नै रुसी सेनामा नेपालीको संलग्नता तथा व्यक्तिगत श्रम स्वीकृतिका नाममा हुने मानव ओसारपसारसम्बन्धी अध्ययन गर्न एक उपसचिवको नेतृत्वमा कार्यदल गठन गरिसकेको थियो । एक वर्षअघि मन्त्रालयका उपसचिव दीपक ढकालको नेतृत्वमा कार्यदल गठन गरिएको हो । उक्त कार्यदलमा ढकालसहित विकासकुमार रजक, उषा गौतम र निरज ठगुन्ना थिए । कार्यदलले २०८० पुसमा मन्त्रालयमा प्रतिवेदन बुझाएको थियो, जुन अहिलेसम्म सार्वजनिक गरिएको छैन ।कान्तिपुरलाई प्राप्त उक्त कार्यदलको प्रतिवेदनको अध्ययनका मुख्य प्राप्तिहरूमा रुसी सेनामा अन्य मुलुकका नागरिकलगायत नेपाली नागरिक भर्तीका निम्ति राज्यशक्तिकै प्रयोग, आकर्षणका अनेक विधि प्रयोग भएको, व्यापक प्रचारप्रसार तथा संगठित रूपमा एजेन्टहरूकै संलग्नता भई भर्ती लिने कार्य भएको देखिएको सन्दर्भमा नेपाली नागरिकलाई उक्त भर्ती प्रक्रियामा सामेल हुनबाट रोक्न भएगरेका प्रयत्नहरू थप प्रभावकारी बनाउनुपर्ने उल्लेख छ । यस्तै, रुसी तथा युक्रेनी सेनामा कति संख्यामा नेपालीको सहभागिता रहेको छ भन्ने कुराको यकिन तथ्यांक उपलब्ध भएको उल्लेख छ । जुन अवस्था अहिले पनि उस्तै छ । उक्त प्रतिवेदनमा भिजिट भिसाका नाममा गन्तव्य मुलुक पुर्याई नेपाली नागरिकलाई जोखिमयुक्त रोजगारीका क्षेत्रमा लगाउने र बँधुवा मजदुरका रूपमा काम गर्न बाध्य पार्ने गिरोहको गतिविधि बढेको देखिएको भनिएको छ । साथै, वैदेशिक रोजगारको श्रम स्वीकृतिलाई माध्यम बनाई मानव ओसारपसार गर्ने गिरोहलाई निस्तेज तुल्याउन वैदेशिक रोजगार विभाग, अध्यागमन विभाग, नेपाल प्रहरी तथा सरोकारवाला निकायबीच हुनुपर्ने यथेष्ट समन्वय र सहकार्यको अभाव देखिएको बताइएको छ ।कार्यदलका सुझावमा जोखिममा परेका आफ्ना नागरिकहरूको हरतरहले उद्धार गर्नु राज्यको दायित्वको विषय भएको हुँदा नेपाल सरकारले आफ्ना नागरिकहरूको फिर्तीका निम्ति रुसी तथा युक्रेनी सरकारहरूसमक्ष कूटनीतिक माध्यमबाट अनुरोध गरिसकेको उल्लेख गरिएको छ । साथै, रुसी सेनामा भर्ती भई फिर्ता आएका नेपालीहरूले विभिन्न स्थानीय एजेन्टको सहयोगमा भागेर भारत हुँदै नेपाल फिर्ता आउन सफल भएको उल्लेख गरेको सन्दर्भमा रुस तथा युक्रेनमा रहेको नेपाली डायस्पोरासमेतको सहयोगमा र आवश्यक परेमा छिमेकी तथा अन्य मुलुकहरूसँग समेत समन्वय गरी अविलम्ब आफ्ना नागरिकहरूको उद्धार गर्नुको विकल्प नरहेको सुझावमा भनिएको छ । कार्यदलको सुझावमा विशेष सन्धि र सम्झौता भएका मुलुकबाहेक अन्य मुलुकका सेनामा नेपालीहरू भर्ती हुनु भनेको राज्यको असंलग्नताको नीतिविपरीतको कार्य भएको हुँदा यसलाई दुरुत्साहन गर्न वाञ्छनीय रहेको निचोड छ । यस्तो गतिविधिमा सामेल हुनेहरूलाई भविष्यमा वैदेशिक रोजगारीमा जान नपाउनेसम्मको सजाय हुने गरी कानुनमा आवश्यक व्यवस्था गर्न जरुरी रहेको पनि कार्यदलको प्रतिवेदनमा सुझाव छ ।"
शिक्षक सरुवा निर्देशिकामा असन्तुष्टि,"काठमाडौं (कास) शिक्षा, विज्ञान तथा प्रविधि मन्त्रालयले जारी गरेको शिक्षक सरुवासम्बन्धी निर्देशिकामा शिक्षक, अभिभावकलगायत सरोकारवालाले असन्तुष्टि जनाएका छन् ।नेपाल शिक्षक महासंघसहित संघ संगठन, सामुदायिक विद्यालय व्यवस्थापन समिति महासंघ र अभिभावकका संस्थाले संयुक्त विज्ञप्ति जारी गर्दै निर्देशिका खारेजीको माग गरेका हुन् । शिक्षा मन्त्रालयले जेठ १३ मा शिक्षक नियमावलीको व्यवस्थाअनुसार शिक्षक सरुवा निर्देशिका कार्यान्वयनमा ल्याएको हो । शिक्षक सरुवालाई सरल, सहज, व्यवस्थित र पारदर्शी बनाउन निर्देशिका जारी गरिएको शिक्षा मन्त्रालयले जनाएको छ । विद्यालय व्यवस्थापन समिति महासंघ, नेपाल शिक्षक महासंघ, नेपाल अभिभावक महासंघ, शिक्षक संघ, राष्ट्रिय शिक्षक संगठन, अखिल नेपाल शिक्षक संगठन, अभिभावक संघलगायत सरोकारवाला ८ संघसंस्थाले भने निर्देशिका अभिभावक, विद्यालय व्यवस्थापन समितिको अधिकार तथा आमशिक्षकको हितविपरीत रहेको औंल्याएका छन् ।निर्देशिकामा शिक्षक सरुवामा विद्यालय व्यवस्थापन समितिको भूमिका कटौती गरिएमा सामुदायिक विद्यालय व्यवस्थापन समिति महासंघको असन्तुष्टि रहेको अध्यक्ष गुणराज मुक्तानले बताए । सामुदायिक विद्यालयलाई समुदायको जिम्मेवारी र भूमिका खोसेर झनै धराशायी पार्न खोजिएको उनले दाबी गरे । संयुक्त विज्ञप्तिमा शिक्षा मन्त्रालयले सार्वजनिक शिक्षा समाप्त पारी महँगो शिक्षालाई प्रोत्साहित गर्ने प्रवृत्ति देखिएको आरोपसमेत लगाइएको छ । निर्देशिकाले शिक्षक सरुवा प्रक्रिया झनै जटिल हुने र विद्यालयको आवश्यकताअनुसार शिक्षक व्यवस्थापन गर्न नपाउने अवस्थाको सिर्जना हुने मुक्तानले बताए । ती संघसंस्थाले उक्त निर्देशिका खारेज गरेर विगतमा भएका सहमतिबमोजिम विद्यालय शिक्षा ऐन शीघ्र जारी नगरे आन्दोलन गर्ने चेतावनीसमेत दिएका छन् । विद्यालय शिक्षा विधेयकको मस्यौदा प्रतिनिधिसभाको शिक्षा, स्वास्थ्य तथा सूचना प्रविधि समितिमा विचराधीन छ ।शिक्षक सरुवासम्बन्धी निर्देशिमा शिक्षक पद रिक्त भए सूचना प्रकाशन गर्नुपर्ने, सरुवाका लागि इच्छुक शिक्षकले आवेदन दिन सक्ने, आवेदनहरूको प्राथमिकताक्रम निर्धारण गरिने, विद्यालय, स्थानीय तह, शिक्षा विकास तथा समन्वय इकाइको सहमतिमा सरुवा हुनेलगायतका मापदण्ड तोकिएको छ । शिक्षामन्त्री सुमना श्रेष्ठले मन्त्रीस्तरीय निर्णय गर्दै निर्देशिका स्वीकृत गरेकी थिइन् । निर्देशिकामा शिक्षक पद रिक्त भएको विवरण शिक्षा तथा मानव स्रोत विकास केन्द्रको एकीकृत शैक्षिक व्यवस्थापन सूचना प्रणाली (आईईएमआईएस) मा उपलब्ध गराउनुपर्ने व्यवस्था गरिएको छ । त्यसको जानकारी ७ दिनभित्र सम्बन्धित स्थानीय तहलाई गराउनुपर्ने तोकिएको छ ।स्थानीय तहले विद्यालयको लिखित अनुरोधमा शिक्षक सरुवाका लागि एक दिनको म्यादसहित सूचना आह्वान गर्नुपर्ने व्यवस्था गरिएको छ । यसअघि यस्तो व्यवस्था थिएन । पद रिक्त भएको जानकारी सार्वजनिक नगरी पहुँचवाला शिक्षक सरुवा हुँदै आएका थिए । निर्देशिकामा शिक्षक सरुवाको सूचना इकाइ, स्थानीय तह, विद्यालयले सार्वजनिक गर्नुपर्ने मापदण्ड तोकिएको छ । सूचनाअनुसार रिक्त पदमा सरुवा हुन चाहने शिक्षकले सम्बन्धित विद्यालयमा आवेदन दिन सक्ने व्यवस्था गरिएको छ । कार्यरत विद्यालयको सहमतिसहित विद्यालयमा दिएको निवेदनको जानकारी केन्द्रमा समेत गराउन सक्ने प्रावधान राखिएको छ । आवेदन दिने शिक्षकको सूची विद्यालयले सार्वजनिक गर्नुपर्ने मापदण्ड तोकिएको छ । तीमध्ये प्राथमिकता क्रम निर्धारण गरी सबैभन्दा अगाडि रहेका शिक्षकलाई सरुवा सहमति प्रदान गर्नुपर्ने व्यवस्था निर्देशिकामा उल्लेख छ ।कार्यरत विद्यालयको सम्बन्धित तहमा सबैभन्दा बढी स्थायी सेवा गरेको अवधि, शैक्षिक योग्यताका आधारमा प्राथमिकता क्रम निर्धारण गर्नुपर्ने मापदण्ड लागू गरिएको छ । स्थानीय तह आफैंले शिक्षक सरुवा गर्न सक्ने, जिल्लाभित्र र अन्तरजिल्ला इकाइले सरुवा गर्न सक्ने प्रावधान तोकिएको छ । शिक्षक सरुवा गर्दा कुनै पनि शुल्क लिन नपाइने र सामान्यतया शैक्षिक सत्रको सुरुमा मात्रै सरुवासम्बन्धी कार्य गर्नुपर्ने निर्देशिकामा उल्लेख छ । यसअघि शिक्षक सरुवामा आर्थिक चलखेल हुने गरेको गुनासो र आरोप लाग्दै आएको थियो ।"
राष्ट्रपति पौडेल र समकक्षी एमहर्डबीच भेटवार्ता,"(काठमाडौं) राष्ट्रपति रामचन्द्र पौडेल र स्विट्जरल्यान्डकी राष्ट्रपति भियोला एमहर्डबीच भेटवार्ता भएको छ । स्विट्जरल्यान्डको जेनेभामा सम्पन्न ११२ औं अन्तर्राष्ट्रिय श्रम सम्मेलनको उच्चस्तरीय सत्रमा आयोजना गरिएको सामाजिक न्यायका लागि विश्वव्यापी गठबन्धनको उद्घाटन सत्रमा मुख्य वक्ताका रूपमा सहभागी हुन गएका राष्ट्रपति पौडेल र स्विट्जरल्यान्डकी राष्ट्रपति एमहर्डबीच बुधबार भेटवार्ता भएको हो । भेटवार्ताका अवसरमा राष्ट्रपति पौडेलले लोकतान्त्रिक प्रणाली र राजनीतिक अधिकार सुनिश्चित भएपछि नेपालको आवश्यकता र प्राथमिकता आर्थिक समृद्धि हासिल गर्नु रहेको र लोकतन्त्रलाई दिगो बनाउन आर्थिक विकास अपरिहार्य रहेको बताएको भ्रमण दलमा सहभागी राष्ट्रपतिका प्रेस सल्लाहकार किरण पोखरेलले जानकारी दिए । सन् २०२६ मा नेपाल अतिकम विकसित मुलुकबाट स्तरोन्नति हुन प्रयत्नशील छ, यस स्तरोन्नतिलाई सतत्, दिगो तथा अपरिवर्तनीय बनाउन आवश्यक छ, राष्ट्रपतिको भनाइ उद्धृत गर्दै पोखरेलले भने, यस ऐतिहासिक विकास लक्ष्य हासिल गर्न हामीलाई ठूलो स्रोत, साधन, प्रविधि, लगानी तथा आार्थिक सहकार्यको आवश्यकता रहेको छ ।राष्ट्रपति पौडेलले नेपालको आर्थिक र सामाजिक विकासमा सन् १९५० को दशकदेखि स्विस सरकारले गरेको सहयोगले नेपालीको मन जितेको बताउँदै नेपाल सरकारले स्विस लगानीकर्तालाई नेपालमा स्वागत गर्न चाहेको पनि स्मरण गरेका थिए । राष्ट्रपति पौडेलले स्विट्जरल्यान्ड शान्ति, लोकतन्त्र, कानुनी राज्य तथा समृद्धिका लागि विश्वमा नै मानक मुलुक रहेको बताउँदै यसले अवलम्बन गरेको तटस्थताको नीति नेपालजस्तो असंलग्नताको नीति अंगीकार गरेको मुलुकका लागि अनुकरणीय रहेको पनि उल्लेख गरेका थिए । राष्ट्रपति पौडेलले नेपाल र स्विट्जरल्यान्डबीच संघीयता, संसदीय लोकतन्त्र, मानव अधिकार, विधिको शासन, तटस्थता आदि साझा मूल्यमान्यता तथा सिद्धान्त रहेको र सहभागितामूलक लोकतन्त्र, मानवअधिकार, मौलिक अधिकार, लैंगिक समानता, जलवायु परिवर्तनजस्ता धेरै सामाजिक आर्थिक तथा पर्यावरणीय मुद्दामा दुई देशबीच समान धारणा रहेको पनि बताए । उनले जलवायु परिवर्तनसम्बन्धी पेरिस सम्झौताप्रति नेपालको पूर्ण प्रतिबद्धता रहेको उल्लेख गर्दै नेपालले अत्यन्त न्यून कार्बन उत्सर्जन गरे पनि जलवायु परिवर्तनको नकारात्मक असर बेहोरिरहेको बताएका थिए ।सो अवसरमा स्विट्जरल्यान्डकी राष्ट्रपति एमहर्डले नेपाललाई आफूहरू सहयोग गर्न तयार रहेको बताइन् । उनले नेपालको शान्ति प्रक्रिया र सत्यनिरुपणको विषय आफूहरूको प्राथमिकतामा रहेको पनि जानकारी दिइन् । उनले तेन्जिङ नोर्गे शेर्पाका नातिले आफ्नो गृहनगरमा चिज उत्पादन गर्न सिकिरहेको उल्लेख गर्दै नेपालसँग आफ्नो देशको भूगोलमा मात्र नभएर संस्कृति र परिकारमा पनि समानता रहेको उल्लेख गरेकी थिइन् । उनले नेपालको संविधानमा संघीयता र समावेशिताको व्यवस्था गरेकामा उच्च प्रशंसा गर्दै नेपालका विभिन्न आयोजनामा स्विस सरकारको लगानीको विशेष स्थान रहेको बताएकी थिइन् । भेटका अवसरमा दुई देशबीचको ठूलो स्तरको विकास साझेदारीले ६० वर्ष पूरा गरेको र यो अझै अभिवृद्धि हुने विश्वास पनि दिलाएकी थिइन् । उनलाई राष्ट्रपति पौडेलले नेपाल भ्रमणका लागि आमन्त्रण गरेका थिए । स्विस राष्ट्रपति एमहर्डले समय मिलाएर नेपाल भ्रमण गर्ने जानकारी दिएकी थिइन् । राष्ट्रपति पौडेलले नेपालको सामाजिक र आर्थिक रूपान्तरणका लागि कृषि, पर्यटन र जलस्रोतको क्षेत्रमा पनि लगानीका लागि आग्रह गरेका थिए ।"
जसपा नेपालको अध्यक्षमा उपेन्द्र निर्विरोध,"(राजविराज)जनकपुरमा जारी जनता समाजवादी पार्टी नेपालको अध्यक्षमा उपेन्द्र यादव निर्विरोध निर्वाचित भएका छन् । जसपा नेपालको पहिलो महाधिवेशनमा अध्यक्षबाहेक नेतृत्वका लागि निर्वाचन हुने भएको छ । सहअध्यक्षसहितका पदाधिकारी र सदस्यमा धेरै जनाको उम्मेदवारी परेपछि नेतृत्वका लागि अध्यक्षबाहेकका पदमा बिहीबार निर्वाचन हुने भएको हो ।बुधबार उम्मेदवारीका लागि तोकिएको समयमा अध्यक्षमा यादवको मात्र उम्मेदवारी परेपछि उनी निर्विरोध चुनिएका हुन् । अध्यक्षबाहेकका पदमा भने नेताहरूबीच तीव्र प्रतिस्पर्धा छ । जसपा नेपालमा २१ जना पदाधिकारीसहित २ सय १ सदस्यीय केन्द्रीय समिति चयन हुनेछ ।एक जना सहअध्यक्षका लागि राजकिशोर यादव, मो लालबाबु राउत र रकम चेम्जोङले उम्मेदवारी दर्ता गराएका छन् । यस्तै चार जना पुरुष उपाध्यक्षका लागि मृगेन्द्रकुमार सिंह यादव, हरिनारायण यादव, सरोजकुमार यादव, अर्जुन थापा, अमरेशनारायण झा, मो खालिद, गोविन्द चौधरी, आङदेङ शेर्पा, प्रकाश अधिकारी, विद्युत् बज्राचार्य, शिवलाल थापामगरसहितका १७ जनाले मनोनयन दर्ता गराएका छन् ।एक महिला उपाध्यक्षका लागि रेखा यादव, लीलादेवी सिटौला, शोभा देवी, सुनी लामा, सबिता यादव र राधा थापा गरी ६ जनाले उम्मेदवारी दिएका छन् । दुई जना महासचिवका लागि मनीषकुमार सुमन, रामकुमार शर्मा, बोमबहादुर दर्लामी मगर, विजयकुमार, दीपक कार्की र अशोककुमार यादवले मनोनयन दर्ता गराएका छन् । एक महिला र २ पुरुष उपमहासचिव पदका लागि १२ जनाले उम्मेदवारी दर्ता गराएका छन् । जेठ २८ मा जनकपुरमा सुरु भएको महाधिवेशनमा करिब दुई हजार प्रतिनिधिको सहभागिता छ ।"
"संसद्को अभिलेखमा हाजिर, छलफलमा गयल","प्रतिनिधिसभा नियमावलीमा सांसदले पालना गर्नुपर्ने आचारसंहिता छ, जहाँ भनिएको छ बैठक वा आफू सदस्य भएको समितिमा उपस्थित भई यसका कामकारबाहीमा नियमित रूपमा भाग लिने । यो नियम सांसदहरू आफैंले बनाएका हुन् । तर नियम पालनामा अधिकांश सांसद इमानदार देखिएका छैनन् । कोही सांसद संसद् भवन पुग्छन्, हाजिर गर्छन् अनि बाहिरिइहाल्छन् । कतिपय भने केही बेर बैठकमा बस्छन्, बीचैमा लुसुक्क निस्किन्छन् । नियमित रूपमा संसद् नजाने नेताहरू पनि छन् । कहिलेकाहीं गणपूरक संख्या नपुगेर बैठक नै स्थगन गर्नुपर्ने अवस्था आउँछ । सांसदहरूको यस्तो गैरजिम्मेवार शैलीमाथि वर्षौंदेखि टीकाटिप्पणी र आलोचना हुँदै आए पनि कहिल्यै सुधार नदेखिनु उदेकलाग्दो छ । यति बेला संसद्मा आगामी आर्थिक वर्षको बजेटमाथि छलफल हुँदै छ । एक वर्षभरि हुन सक्ने आम्दानी र खर्चको अनुमानसहित विभिन्न शीर्षकमा रकम विनियोजन गरेर सरकारले गत जेठ १५ मा संसद्मा बजेट पेस गरेको थियो, जुन प्रस्तावित मात्रै हो । त्यसमाथि तर्कपूर्ण बहस, छलफल गराएर संसद्ले संशोधन पनि गराउन सक्छ । बजेटमा निर्धारित लक्ष्य हासिल गर्ने उपायहरू सांसदले सुझाउन सक्छन् । संसद्बाट पारित भएपछि बजेट कार्यान्वयनमा जान्छ । यति महत्त्वपूर्ण विषय छलफलमा रहँदासमेत सांसदहरूको सहभागिता नदेखिनु आश्चर्यजनक छ । बजेटसम्बन्धी छलफलमा सांसदको सहभागिता कस्तो छ भनेर बुझ्न मंगलबारको प्रतिनिधिसभा बैठक नै पर्याप्त छ । प्रतिनिधिसभामा मंगलबार आगामी आर्थिक वर्षका लागि शिक्षा, विज्ञान तथा प्रविधि मन्त्रालय, श्रम, रोजगार तथा सामाजिक सुरक्षा मन्त्रालय र कृषि तथा पशुपन्छी विकास मन्त्रालयका लागि विनियोजित बजेटमाथि छलफल चल्यो । जनतासँग प्रत्यक्ष सरोकार राख्ने मन्त्रालयको बजेटमाथि छलफल हुँदा अधिकांश कुर्सी खाली थियो । प्रायः सबै दलका शीर्ष नेता अनुपस्थित थिए । बोल्ने पालो कुरेर बसेका बाहेक थोरै सांसद मात्र अन्तिम समयसम्म बसे । धेरैजसो सांसद आफ्नो भनाइ राख्दै र हाजिर लगाउँदै बाहिरिए । छलफलको विषयसँग सम्बन्धित संसदीय समितिका सभापतिहरूसमेत बैठक चलिन्जेल बसेनन् । यस्तो परिदृश्य संसद्मा प्रायः सधैं देखिन्छ । जबकि सांसदहरूले सक्रियता देखाउनुपर्ने नै संसद्मा हो । संसद्संसदीय समिति बैठकमा उपस्थित हुनु सांसदहरूको नियमित काम हो । बैठकमा उपस्थित भएबापत सांसदलाई भत्ता दिने व्यवस्था छ । त्यही भत्ताका लागि कतिपय सांसद हाजिर मात्र जनाएर फर्कन्छन् । तर यो बैठक भत्ताको दुरुपयोग हो, आफूलाई विश्वास गरेर निर्वाचित गराएका मतदाताको अवमूल्यन पनि हो । सिंगो राज्य सञ्चालनका लागि नियमकानुन बनाउने सांसदहरू नै यसरी कर्तव्यविमुख हुनु लज्जाजनक छ । सांसदहरूको कार्यसम्पादन मापन गर्ने प्रमुख आधार कानुन निर्माण हो । अहिलेको प्रतिनिधिसभाको कार्यकाल डेढ वर्ष बित्दै गर्दा अन्तिम रूप दिइएका विधेयकको संख्या आधा दर्जन पनि पुग्दैन । संसद्मा जेजति विधेयक दर्ता छन्, तिनको प्रगति सन्तोषजनक छैन । प्रतिनिधिसभाको अघिल्लो कार्यकाल पनि संघीयता कार्यान्वयनसम्बन्धी केही अत्यावश्यक विधेयकलाई निष्कर्ष नपुर्याउँदै टुंगिएको थियो । शान्ति प्रक्रियासँग जोडिएको संक्रमणकालीन न्यायसम्बन्धी संशोधन विधेयक संसद्मा अल्झिएको अल्झियै छ । तिनलाई अघि बढाउने भूमिका सांसदहरूकै हो । अत्यावश्यक विधेयक सांसदहरूले आफैं तयार गरेर अघि बढाउन सक्छन्, सरकारसँग बिजनेस माग्न सक्छन् । यी भूमिकामा सांसदहरूको सक्रिय अग्रसरता देखिन सकेको छैन । संसद्ले विधेयक टुंगो नलाग्दा लगानी सम्मेलन नै प्रभावित हुन सक्ने स्थिति आएपछि गत महिना संसद् अधिवेशन अन्त्य गरेर अध्यादेश ल्याउनुपरेको थियो । सरकारको कामकारबाही निगरानी गर्ने, सुधारका लागि सुझाव वा निर्देशन दिने संसद्को भूमिका पनि प्रभावकारी हुन सकेको छैन । संसदीय समितिहरूले बेलाबेला निर्देशन दिन्छन् तर ताकेता गरेर सरकारलाई जवाफदेही बनाउन सकेका छैनन् । संसद्लाई प्रभावकारी बनाउने सांसदहरूको सक्रिय र रचनात्मक भूमिकाले नै हो । प्रभावकारी संसद्ले कार्यपालिकालाई समेत जवाफदेही बनाउन सक्छ, सुशासन बलियो हुन सक्छ । सांसदहरूलाई संसद् बैठकमा सक्रिय सहभागी हुने वातावरण तयार गरिदिनुपर्ने राजनीतिक दलको नेतृत्वले पनि हो । संसद्मा जतिसुकै बहसछलफल भए पनि सीमित दलका शीर्ष नेताको निर्णयमा टुंगो लगाउने प्रवृत्ति गलत छ । यसले सांसदहरूलाई निष्क्रिय बनाउँछ । विधेयक प्रमाणीकरण भइसकेपछि मात्र सांसदले कमजोरी थाहा पाउने अवस्था यसैका कारण बन्ने गरेको हो । सांसद आफैंले पनि आफ्नो भूमिका खोज्नुपर्छ । बैठकका विषयवस्तु राम्ररी बुझेर, पर्याप्त अध्ययन गरेर छलफलमा सक्रिय सहभागी हुनुपर्छ । अति जरुरी अवस्थाबाहेक भत्ताको लोभले हाजिर गर्दै संसद् भवनबाट बाहिरिने लज्जास्पद कार्यशैली सांसदहरूले त्याग्नुपर्छ ।"
कुन उमेरसम्म सवारी चलाउन पाइन्छ ?,"नेपालमा कति वर्षको उमेरसम्म सवारी साधन चलाउन पाइन्छ ? कति उमेरसम्म नयाँ लाइसेन्स पाइन्छ ? अनि कति वर्षसम्म नवीकरण गर्न सकिन्छ ? यसबारे नेपाल सरकारको भौतिक तथा यातायात मन्त्रालय, यातायात विभागको वेबसाइटमा कतै पनि लेखेको छैन । न्यूनतम उमेरहद मात्र उल्लेख छ । गुगल सर्च गरेर हेर्दा धेरैजसो देशमा ७० वर्ष, कहींकहीं ७५ वर्ष र छिमेकी मुलुक भारतमा ७० वर्ष उमेरसम्म व्यावसायिक सवारी चलाउन पाइने लेखिएको छ । विकसित मुलुकमा ७० वर्ष उमेर पुगेपछि ३३ वर्षमा आँखा लगायतको स्वास्थ्य परीक्षण अनिवार्य रहेछ । अमेरिकामा वृद्धवृद्धाका लागि सिटी एरियामा चलाउन पाउने तर राजमार्गहरूमा चलाउन नपाउने नियम छ । तर नेपालमा माथिल्लो उमेरहदबारे न मन्त्रालय न त विभागका अधिकारीहरू नै स्पष्ट रहेछन् । यातायात विभागअन्तर्गत रहेको चाबहिलस्थित यातायात कार्यालयको सूचना अधिकृत मखमली गिरीसँग यसबारे जिज्ञासा राख्दा कुनै ठोस उमेरहद नभएको, साना सवारीहरूको हकमा उमेरलाई विचार गर्ने नगरिएको तर व्यावसायिक रूपमा सञ्चालन हुने ठूलो सवारी साधनको चालक अनुमतिको हकमा ६० वर्ष तोकिएको जानकारी पाइयो । गिरीले ठूला व्यावसायिक सवारीबाहेक अरूका हकमा माथिल्लो उमेरहद नतोकिँदा नयाँ र पुरानो नवीकरणको विषयमा सधैं गलफत्ती हुने गरेको पनि सुनाइन् । तल्लो उमेरहदझैं माथिल्लो उमेरहद पनि तोकिनु उत्तिकै अपरिहार्य छ । नेपाल सरकारले अहिलेसम्म यस्तो संवेदनशील विषयमा मापदण्ड नबनाउनु ताज्जुबको कुरा हो । यस्तो मापदण्ड समयअनुसार परिवर्तन भइरहन जरुरी छ । पहिले पहिले नेपालीको सरदर उमेर ५२ वर्ष थियो । पछि बढेर ६२, ६८ हुँदै अहिले आएर ७१९७ वर्ष पुगेको छ । ५२ वर्षको सरदर उमेर भएका बेला बनाएको मापदण्ड ७२ वर्षमा पनि उही अवस्थामा कायम गर्नु उचित हुँदैन । अतः नेपाल सरकारले पनि सवारी साधन चलाउन पाउने माथिल्लो उमेरहद भारतमा झै ७० वर्ष गर्नु उचित हुन्छ । अझ मिल्छ भने सरदर उमेरअनुसार ७२ वर्ष बनाउँदा राम्रो हुन्छ । यसका साथै नेपालभरिको कुनै पनि ठाउँको कुनै पनि सवारी चालक अनुमति पत्र नवीकरण र सवारी साधनको राजस्व लिने कार्य नेपालभरिको कुनै पनि यातायात कार्यालयमा गर्न सकिने व्यवस्था मिलाउनुपर्छ । मैले ५ वर्षअघि चाबहिल कार्यालयमा गरेको नवीकरण यसपालि चाबहिलले गर्न मानेन र एकान्तकुना जान मलाई बाध्य गरियो । कहिलेसम्म आम नागरिकले यसरी नै दुःख पाइरहने हो सरकार ? गोपाल देवकोटा, गोकर्णेश्वर८, काठमाडौं"
छिमेकीको विकासदेखि तर्सिनुपर्ने हाम्रो नियति,"भारतीय जनता पार्टी (भाजपा) नेतृत्वको नेसनल डेमोक्र्याटिक एलायन्स (एनडीए) ले लोकसभा निर्वाचनमा बहुमत ल्याएसँगै नरेन्द्र मोदी तेस्रो पटक भारतको प्रधानमन्त्री बनेका छन् । भाजपा एक्लैले बहुमत नल्याए पनि एनडीए गठबन्धनमा रहेका घटकमध्ये ठूला मानिएका चन्द्रबाबु नायडुको नेतृत्वमा रहेको तेलुगु देशम पार्टी (टीडीपी) र नितिश कुमारको नेतृत्वमा रहेको जनता दल युनाइटेड (जेडीयू) समेतले समर्थन गरेपछि मोदीलाई प्रधानमन्त्री बन्न सहज भयो । विगतका दुई कार्यकालमा मोदीको एक्लो आँटले भारत रूपान्तरित भएको सन्दर्भ विश्वभर चर्चित छ । सधैं समृद्धिमा अर्जुनदृष्टि राख्ने नेताहरूको समर्थन पाएपछि मोदीले अहिलेसम्म ट्रेलर मात्र थियो, असली चलचित्र अब सुरु हुन्छ भन्दै जनतामा हौसला थपेका छन् । भाजपा एक्लैले बहुमत ल्याउन नसकेपछि हामीकहाँ भने कतिपय नेता, आलोचकहरूको मुख उज्यालो भएको छ, एनडीएलाई नेपालको जस्तै स्वार्थी गठबन्धन ठान्दै मोदीले बल्ल तीन बल्ड्याङ खायो, अब लामो समय कुर्सीमा टिक्न पाउँदैन भन्दै मोदीमाथि धारेहात लगाइरहेका छन् । स्मरण रहोस्, चीन, भारतको नेपालसँगको कूटनीति माओत्सेतुङ र इन्दिरा गान्धीको पालादेखि यथावत् रहँदै आएको छ । बिपी कोइराला चीन भ्रमणमा गएको बेला माओले भनेका थिए, तिमीहरू विकास चाहने हो भने दिल्लीसँग सम्बन्ध बढाऊ जुन कुरा अहिले पनि चिनियाँ नेताहरूले भनिरहेका छन् । कडा मिहिनेतबाट दशकअघि चीन विश्वको दोस्रो अर्थतन्त्र बन्न सफल हुँदा सो अवधिमा भारत फ्रान्स, इटाली, बेलायत, ब्राजिलजस्ता देशलाई पछि पार्दै दसौंबाट पाँचौं ठूलो अर्थतन्त्र बनेको र अबको तीन वर्षभित्र जापान र जर्मनीलाई उछिनेर तेस्रोमा उक्लने अभियान उल्लेख्य देखिन्छ । यतिबेला छिमेकीहरू विकासमा छलाङ लगाउँदै अन्तरिक्ष यात्रामा रमाइरहेका छन् भने हामीसँग साइकल बनाउने प्रविधिसम्म छैन । यस्तो नाजुक स्थितिदेखि बेखबर बन्दै सकारात्मक सोचबाट टाढिएर आलोचनामा सन्तुष्टि मान्ने संस्कारका कारण हामी एसियाकै गरिब देश बनेका होइनौं र ? सार्वभौमिकता, भौगोलिक अखण्डता, स्वाभिमानबाट विचलित नभई विकासमा भारतसँग हातेमालो गर्न सके मात्र हामी अघि बढ्छौं, नत्र छिमेकीको समृद्धि देखेर जिब्रो टोकिरहनुपर्नेछ । भुवनेश्वर शर्मा, चन्द्रागिरि२, काठमाडौं"
"जस्तो राजनीति, उस्तै कूटनीति","कान्तिपुरमा जेठ २७ मा प्रकाशित राजदूतमा राजनीति, नाजुक कूटनीति शीर्षकको समाचार एवम् २८ गते छापिएको अस्थिर सरकार, अस्थिर राजदूत शीर्षकको सम्पादकीय पढेपछि दिक्क लाग्यो । सरकारले भारत र अमेरिकालगायत ११ देशका राजदूतलाई कार्यकाल पूरा नहुँदै फिर्ता गरेको छ । सरकार वा सत्ता गठबन्धन परिवर्तन हुनासाथ कार्यरत राजदूतलाई बिनाकारण फिर्ता गर्ने प्रचलन अझै छँदै छ । अझ यसपालि त भारतीय प्रधानमन्त्रीको शपथग्रहण कार्यक्रममा आफैं जाने बेला प्रधानमन्त्री पुष्पकमल दाहालले राजदूतलाई फिर्ता गरे । यसबाट राजदूतजस्तो व्यक्तित्वको अवमूल्यन मात्र नभई मुलुककै कूटनीतिमा ठूलो प्रश्नचिह्न लागेको छ र देशको छवि धूमिल भएको छ । राजदूतको कार्यकाल ४ वर्षको हुन्छ, तर चार वर्ष त परैको कुरा तीन वर्ष नपुग्दै र एक जना (सुनिल नेपाल) त आफू नियुक्त मुलुक पोर्चुगल पुग्न नपाउँदै उनको राजदूत पद नै खोसियो । यसको परिणाम नेपालको कूटनीतिक क्षेत्र अति नाजुक रहेको सन्देश फैलिएको छ । अर्कातिर राजदूत नियुक्तिसम्बन्धी निर्देशिकामा राजदूतको नियुक्ति गर्नुभन्दा कम्तीमा तीन महिना पहिले आवश्यक प्रक्रिया अघि बढाउनुपर्ने प्रावधान स्पष्ट छ । यति हुँदाहुँदै पनि निर्देशिकाको त परको कुरा, सत्तारूढ दल जति नै पनि एमाले अध्यक्ष केपी शर्मा ओली र प्रधानमन्त्री दाहालको खुसुक्क सल्लाहमा निर्णय हुन्छ । कामको मूल्यांकन गरेर फिर्ता गर्नैपरे पनि सत्तारूढ दलको सहमतिमा फिर्ता गर्ने प्रस्ताव परराष्ट्रमन्त्रीले मन्त्रिपरिषद्को बैठकमा पेस गनुपर्ने हुन्छ, त्यसपछि मात्र प्रक्रिया थालनी गर्नुपर्ने हो । त प्रधानमन्त्री दाहालको ठाडो प्रस्तावमा ११ राजदूतलाई फर्काइयो । विभागीय परराष्ट्रमन्त्रीको इज्जत र प्रतिष्ठा खोइ ? यस्तो वातावरण बनेपछि परराष्ट्रमन्त्रीले राजीनामा दिनुपर्ने होइन र ? गंगाराज अर्याल, पाणिनि८, अर्घाखाँची"
नेपालीको क्रिकेट मोह,"नेपालले अहिले विश्वकप क्रिकेट खेलिरहेको छ । १० वर्षपछि विश्वकप खेल्न पाउनु नेपालीका लागि गर्वकै विषय हो । जित्नु हार्नु आफ्नो ठाउँमा छ । विदेशी भूमिमा हजारौं दर्शकको साथ पाउनु पनि जित्नु बराबर हो । आफ्नो काम छाडेर खेलाडीको हौसला बढाउन हजारौं दर्शक अमेरिकाको रंगशाला पुगेका थिए । चन्द्रसूर्य झन्डा भएको जर्सी लगाएका दर्शकले रंगशाला भरिएको थियो । अन्य खेलमा त्यति सफलता हात पार्न नसके पनि क्रिकेटमा नेपालको प्रगति उल्लेखनीय छ । आफ्नो देशमा एउटा राम्रो क्रिकेट मैदान नभए पनि खेलाडीहरू आफ्नो बलबुतामा विश्वकपमा पुगेका हुन् । पुरुषोत्तम घिमिरे, जोरपाटी, काठमाडौं"
पपुलिज्मको लहर र उदार लोकतन्त्रको संकट,"लोकतन्त्रको विकल्प ः उदार, उन्नत लोकतन्त्र उपरोक्त राष्ट्रियअन्तर्राष्ट्रिय सन्दर्भको आयामबाट सिंहावलोकन गर्दा के नेपाली जनताले उदार लोकतन्त्रको विकल्प खोजेकै हुन् ? भन्ने प्रश्न उठ्न सक्छ । तर संक्रमणकालीन अभ्यास र लोकतन्त्रको विकासको क्रममा हुने स्वाभाविक प्रक्रिया र बहसलाई जतिसुकै अतिरञ्जित प्रोपोगान्डा गरे पनि जनताले लोकतन्त्रको विकल्प खोजेका छैनन् । रैती र प्रजाबाट सार्वभौमसत्ता सम्पन्न भएका नेपाली नागरिक यदि, तर, किन्तु, परन्तु नभनी लोकतन्त्र, गणतन्त्र, संविधानको पक्षमा छन् । लोकतन्त्रको विकल्प भनेको उदार, उन्नत, जनमुखी र डेलिभरी गर्ने लोकतन्त्र हो तर अधिनायकवाद, निरंकुशतावाद, राजतन्त्र, अनुदारवाद, पपुलिज्म होइन । यद्यपि नेपालको लोकतान्त्रिक प्रणाली र संविधानमा समस्या नभएका होइनन्, छन् । तर ती प्रणालीगत समस्या, कमजोरी र चुनौतीहरू लोकतान्त्रिक प्रक्रियाबाटै समाधान हुन्छन् । लोकतन्त्रको सुन्दरता नै यही हो । तर अहिले प्रचलित भ्रामक भाष्य जस्तो लोकतन्त्र भनेको चमत्कार, जादु वा नायकत्व होइन । लोकतन्त्र भनेको प्रणाली, प्रक्रिया, संस्था र उत्तरदायित्व हो । संविधान र विधिसम्मत रूपमा पारदर्शी कार्यशैली अनुसरण गरी जनताप्रति उत्तरदायी भएर राज्य सञ्चालन गर्नु लोकतान्त्रिक प्रणालीको आधारभूत सिद्धान्त र अनिवार्य सर्त हो ।ह्वाई नेसन्स फेल भन्ने पुस्तकका लेखकद्वय ड्यारोन आसेमोग्लु र जेम्स रबिन्सनको निष्कर्षजस्तै लोकतन्त्रलाई कार्यमूलक, प्रभावकारी र जनमुखी बनाउन लोकतान्त्रिक संस्थाहरूको संस्थागत विकास गरी स्वायत्त, सबल र उत्तरदायी बनाउनु अपरिहार्य छ । तर नेपालमा लोकतान्त्रिक संस्थाहरू नै गम्भीर रूपमा स्खलित हुँदै गएको देखिन्छ । त्यसैले जनताको विश्वास पनि गुमाउँदै गएका छन् । लोकतन्त्र नै यस्तो प्रणाली हो, जसले सरकारलाई जनताप्रति उत्तरदायी बनाउँछ । अहिले सरकार, संसद् र पार्टीहरू जनताप्रति जति उत्तरदायी हुनुपर्ने हो, त्यति छैनन् । तर अरू कुनै पनि प्रणालीमा सरकार जनताप्रति उत्तरदायी हुँदैन । नोबेल पुरस्कार प्राप्त बेलायतका पूर्वप्रधानमन्त्री विन्स्टन चर्चिलले भने जस्तै पूर्ण नभए पनि संसारमा अभ्यासमा आएका सबै प्रणालीभन्दा उत्कृष्ट लोकतान्त्रिक प्रणाली नै हो । त्यसैले लोकतन्त्र चुनौतीरहित पनि छैन तर यसको विकल्प पनि छैन । सैद्धान्तिक रूपमा लोकतन्त्रको विकल्प नभएको निष्कर्ष निकाल्दैमा यथास्थितिमा विद्यमान संकट समाधान हुने सम्भावना पनि छैन । अहिलेका जटिल समस्याहरू लोकतन्त्र र संविधानको कारणले भन्दा पनि लोकतान्त्रिक संस्कारको अभाव, राजनीतिक अस्थिरता, अन्त्यहीन सत्ताको खेल, भ्रष्टाचार र कुशासनको कारणले सृजना भएका हुन् । यी समस्या प्रणालीगतभन्दा पनि शासकीय शैली र नेतृत्वको कार्यशैलीसँग अन्तर्निहित छन् । यो लोकतन्त्र वा संविधानको असफलता होइन, पटकपटक अवसर पाएर पनि डेलिभरी गर्न नसकेका प्रमुख पार्टीका शीर्ष नेतृत्वपंक्तिको असफलता हो । त्यसैले नेतृत्वको असफलताको सिकार लोकतन्त्र र संविधान हुनुहुँदैन । यदि लोकतन्त्रका अन्तर्निहित विकृतिविसंगति तथा चुनौतीको समयमै समाधान गरिएन भने कल्पनातित दुर्घटनासमेत हुन सक्ने निष्कर्ष जतिसुकै कटु र अप्रिय भए पनि वास्तविकता यही नै हो । त्यसैले लोकतन्त्रको संस्थागत विकास गर्दै आवश्यक राजनीतिक, संवैधानिक र शासकीय सुधार र सुदृढीकरण गरी सुशासन र डेलिभरी नै आजको राष्ट्रिय आवश्यकता हो ।"
भारतीय निर्वाचनपछिको काठमाडौं,"काठमाडौंमा भारतप्रति चासो र चिन्ता राख्नेहरूलाई पाँच अ को सूत्रबाट वर्गीकृत गर्न सकिन्छ । पहिलो हो आत्मीय भाव । यस्तो तप्का, जो धार्मिक, सांस्कृतिक, पारिवारिक वा व्यावसायिक रुझानले त्यहाँ के, कसरी, कस्तो हुँदै गरेको छ, त्यो चियाउने गर्छ । दोस्रो हो अवधारणागत वृत्त । जो स्वतन्त्रता र लोकतन्त्रका लागि संघर्ष, समर्पण र संरचनात्मक प्रयत्नले वैश्विक चिनारी स्थापित गरेको भारतमा लोकतन्त्र कतै मूर्छामा त छैन भनेर चिन्ता राख्छ । यसमा राजनीतिकर्मीहरू पनि छन्, समाजका अन्य क्षेत्रका नागरिक पनि छन् । सन् २०१४ र २०१९ को भारतीय लोकसभा चुनावले एक दल, महाप्रबल को संज्ञा पायो भने यतिखेर २०२४ मा सरकार में गठबन्धन दल, फिर भी मोदी महाप्रबल । मोदीको ३० महाप्रबलकालको सन्देश व्यापक, गहन र दूरगामी छ । तेस्रो अनुरागी तप्का काठमाडौंमा छन् । जो भारतीय जनता पार्टी हिन्दुत्वका पक्षधर हुनुले आत्मसम्मोहित र आत्ममुग्धतामा छन् । मोदीको विजययात्राको ऐनामा उनीहरू यहाँ आफ्नो चाहनाको मुहार खोज्न हौसिन्छन् । जबसम्म भाजपा हिन्दुत्वको मौलिक विचारधारा र सैद्धान्तिक आधार मानिरहन्छ यो तप्काको रुचि कम हुँदैन । चौथो अवसरमुखी समूह छ, जसमा भारतमा सामान्य रोजीरोटीदेखि लिएर ठूला कारोबार गर्नेहरू संलग्न छन् । उनीहरू सम्भावनाको खोजी, सहकार्य र समन्वय गर्न त्यहाँको हालत बुझ्न चाहिरहेका हुन्छन् । र, पाँचौं हो अतिवादी वृत्त, जो भारतमा मोदी आए कि राहुल केही अर्थ राख्दैन ।काठमाडौंली विमर्शको अन्तर्य भूराजनीतिको बदलिँदो परिवेशले व्याप्त अनिश्चितता र शक्ति राष्ट्रहरूको प्रतिस्पर्धात्मक रणनीतिमा नेपालले शक्ति र स्रोतमा बलियो भारतसँग सापेक्षिकता र महत्त्वलाई कसरी प्रवर्द्धन गर्न सकिन्छ भन्ने हो । विभाजित र अलमलले गर्दा हामी असजिलोमा पर्छौं । गठबन्धन यता पनि, उता पनि भनेर मक्ख पर्छ । प्रस्ट छ, मोदी गठबन्धनको सरकार चलाउन पुगे पनि उनले आफ्नो ऐक्यबद्धता र आत्मविश्वास बलियो भएको छनक दिइसकेका छन् । लोकतान्त्रिक भारतको प्रमुख कार्यकारी भएर पनि उनीमाथिको आक्षेप लाग्दै आएको छ । राज्यका अंगहरू बीचको शक्ति पृथकीकरण र सन्तुलनलाई निष्प्रभावी बनाउनु, आफ्नै सरकार वा दलभित्र असहमत पात्र र पक्षलाई निमिट्यान बनाउनु, विपक्षरहित राजनीतिक परिवेश निर्माण गर्न खोज्नु उनीमाथिका आरोप हुन् । सामाजिक ध्रुवीकरणमा आफ्नो सामर्थ्य पाउनु, राष्ट्रपति संस्थालाई कठपुतली बनाउनु, आफ्नो आलोचनालाई देशद्रोहसँग दाँज्नु, मिडियालाई आफूप्रति दण्डवत गरेर नूतन भक्तिकालको बीजारोपण गर्नु, सांसदको सक्षमता र संसद्को प्रभावकारितालाई गौण बनाउनु, आफूलाई दैवीय शक्तिले युक्त र आफू नै अद्वितीय देशभक्त ठान्नु जस्ता प्रवृत्तिले उनी आलोचनाको घेराभित्रै छन् । आश्चर्य त दिल्लीका मोदीलाई जुन प्रवृत्ति र मानसका लागि आलोचना गरिन्छ, त्यही प्रवृत्ति नेपालभित्रै टुसाउँदा पनि प्रतिरोध गरिँदैन । नेपाललाई नेपालभित्रै टुसाएको, झाँगिएको मोदी प्रवृत्ति बढी घातक छ । जहाँकहीँ पनि सीमान्तकृतलाई निमिट्यान पार्ने कार्य हुँदा वर्चश्ववादी शक्तिविरुद्धको मत प्रखर भएर आउँछ । भारतीय चुनाव परिणाम यसको पछिल्लो उदाहरण हो । संस्थापनले आफ्नै संकथन थोपर्न खोज्दा स्थानीय उकुसमुकुस बाहिरिन्छ नै । मिडियामा प्रायोजित भाष्य पस्किएर आमजनको दुःख दर्दलाई हरण गर्न सकिन्न । २०१४ वा २०१९ मा मोदी लहरले फराकिलो स्वीकार्यता पाउँदा त्यतिखेर क्षेत्रीय मुद्दा ओझेलमा परे । यस पटक कुनै त्यस्तो लहर थिएन अनि क्षेत्रीय सवाल निर्णायक भएर आयो । हिन्दुत्वभन्दा पिछडा वर्ग, दलित, अल्पसंख्यक सक्रिय भए र धार्मिक ध्रुवीकरणलाई अस्वीकार गरे । विविधता बोकेको समाजमा जब अतीतको काल्पनिकीमा अल्झाउन खोजिन्छ त्यसलाई अन्ततः मन पराइँदैन । मोदी सरकार प्रमुख बन्न सफल देखिए पनि यो मूलतः विपक्षी राजनीतिको जित हो । नेपाल पनि विविधता बोकेको र प्रादेशिक अभ्यासमा अघि बढेको मुलुक हो । भारतीय चुनावले सिकाएको छ, कृत्रिम राष्ट्रवाद, केन्द्रबाट थोपरिएका एजेन्डा, मिडिया र सामाजिक सञ्जालको अनुकूलनका प्रयत्न तथा प्रत्याशीसमेत माथिबाट थोपर्ने कार्य भुइँतहमा स्वीकार नहुन सक्छ । यो काठमाडौंले २०८४ का निमित्त घोक्नैपर्ने पाठ हो ।काठमाडौंकेन्द्रित विश्लेषकहरूले सीमावर्ती नेपाली क्षेत्रमा भएगरेको हिन्दु धार्मिक गतिविधि र हिन्दुत्वको राजनीतिबीचको भिन्नता छुट्याउन सकेनन् । अहिलेकै चुनावमा छिमेकी भारतीय राज्य विहार र उत्तर प्रदेशमा उन्माद र विभाजनको राजनीति मन पराइएन । हो, मधेशमा विभिन्न धार्मिक समूहमा आडम्बर र कट्टरता बढ्दै छ । धार्मिक जनसांख्यिक बनोट बदलिँदै छ । आवेग र उत्तेजना फैलाएर राजनीतिक शक्ति आर्जन गर्ने छोटो बाटो देख्नेहरूले उत्पन्न गर्ने स्थानिक घर्षणहरूको सम्भावना टरेको छैन । के कम्युनिस्ट मिल्दा भारत तर्सिन्छ ? के नेपालका राजनीतिक दलसँग भाजपाको अनुराग बढ्नु, बढाउनुमा उसका केही प्राथमिकता र स्वार्थ छन् ? भारतका राजनीतिक शक्तिहरूसँग नेपालका स्थापित राजनीतिक दल कत्तिको परिचित छन् ? काठमाडौंका बुद्धिविलासीहरू यसबारे घोत्लिन जरुरी छ । पछिल्लो पटक शेरबहादुर देउवा प्रधानमन्त्री हुँदाका बखत उनले दिल्ली दर्शनको सुरुआत नै भाजपा मुख्यालयबाट गरे । माओवादी अध्यक्षका रूपमा प्रचण्डसमेत मुख्यालय पुगेका छन् । भारतमा भाजपा एक राष्ट्रिय पार्टी हो, जो लामो समयदेखि संघ र कैयौं राज्यमा सत्तारूढ छ । विगतमा नेपाली कांग्रेस र भारतीय कांग्रेस तथा समाजवादी घटकबीच गहिरो सम्बन्ध थियो । त्यसैगरी भारतीय कम्युनिस्ट घटकसँग यहाँको कम्युनिस्ट दलको साइनो थियो । भारत आफैंमा एउटा महादेश हो, जहाँ संविधानले राजनीतिमा बहुलतालाई स्वीकार गरेको छ । यस्तोमा भारतका अन्य राजनीतिक शक्तिसँग खै संवाद सुनिएको ? समस्या काठमाडौंमा छ, जो नितान्त आत्मकेन्द्रित छ, ऊ दिल्लीपतिको मुडका आधारमा अरू दलतिर टाउको फर्काउन चाहन्छ । राजा ज्ञानेन्द्रको कू का विरुद्ध दिल्लीमा सहयोग गर्ने राजनीतिक दलहरू कुनकुन थिए र आज कसको कोसँग सम्पर्क छ ? काठमाडौंले ईपीजी रिपोर्टबारे असाध्यै कोलाहल गर्छ । जुन रिपोर्टबारे नेपालभित्रै मतैक्य छैन । यो त कुनै दल विशेषका राजनीतिक औजारले राष्ट्रवादको राजनीतिलाई उर्वर बनाउन कोरेको दस्तावेज हो । नेपाली टिम न त समावेशी थियो न त धरातलको चाहनालाई नै संकलित गर्न सक्यो । हामी प्रादेशिक अभ्यासमा छौं । भारतसँग साँध जोडिएको भारतीय राज्यहरू सिक्किम, पश्चिम बंगाल, बिहार, उत्तर प्रदेश र उत्तराखण्डमा आफ्नै प्रकारको फरकफरक क्षेत्रीय शक्तिहरू छन् र तिनको दिल्ली दरबारमा प्रभाव पनि । नेपालमा राणा वा राजाविरुद्धको आन्दोलनका बखत सीमावर्ती भारतीय राज्यलाई क्रिडाभूमि बनाइए पनि मियो दिल्ली नै रह्यो । स्वतन्त्र भारतका सीमावर्ती राज्यहरूसँग समन्वय, संवाद गरी दिल्लीमा आफ््नो स्वर सुनाउने सोचको सर्वथा अभाव काठमाडौंको रह्यो । ऊ न त भारतभित्र न नेपालभित्रै संघीयता केवल संरचना मात्र होइन सोच र शक्ति पनि हो भन्ने मान्यता आत्मसात् गर्न सकिरहेको छ । बिहारका नितिश कुमार नेपाल जन र लोकतन्त्रप्रति जति नै हितैषी रहे पनि दिल्लीमा हाम्रा सहयोगी बन्ने तत्काल कुनै सम्भावना छैन । नेपाल जब संघीयतामा छ भने प्रदेशहरूले संघको जानकारीमा छिमेकी भारतीय प्रदेशसँग सरोकारहरूका बारे अनुभव साझेदारी गर्न प्रोत्साहित गर्नुपर्छ । दुई मुलुकबीचको सम्बन्ध राजनीतिक मुद्दासँगै आर्थिक, विकास, ऊर्जा, प्राविधिक, पर्यटन, कृषि, सार्वजनिक शिक्षा, स्वास्थ्य, प्राकृतिक प्रकोप, सामाजिक असन्तुलन, रैथाने ज्ञान, सांस्कृतिक उत्सव लगायतका विषयमा प्रादेशिक स्तरको मन्थनमा ढिलो नगर्न काठमाडौंले दबाब दिनुपर्छ । जसरी काठमाडौं मात्र नेपाल होइन भनेर भारतीय शक्तिलाई बुझाउन जरुरी छ, त्यसैगरी दिल्लीबाहिर पनि भारत छ भन्ने बोधगम्यता हामीमा हुनुपर्छ । हो आधुनिक राज्यमा दुई देशको सम्बन्ध दुई केन्द्रले निर्धारण गर्ने हो । तर नेपालभारत सम्बन्धको बहुआयामलाई हेरेर प्रादेशिक स्तरमा संवादका सूत्र खोज्नुपर्छ ।कुनै पनि मुलुकको कूटनीतिक सफलता वा असफलता उसले अवलम्बन गर्ने राजनीतिक व्यवस्थामा मात्र निहित हुँदैन । मुख्य कुरा त्यो मुलुकको नेतृत्वले त्यसलाई कसरी आकार दिइरहेको भन्नेमा भर पर्छ । लोकतन्त्र भनेको चुनाव मात्र होइन, सत्ताको लोकतान्त्रिकीकरण पनि हो । भारतीय चुनावको यो सन्देश काठमाडौंलाई कसले बताउने ?"
१८ प्रतिशत सहुलियत कर्जा दुरुपयोग,"(काठमाडौं) सरकारको कार्यक्रमअन्तर्गत बैंक तथा वित्तीय संस्थाले प्रवाह गरेको ब्याज अनुदानको सहुलियत कर्जामध्ये करिब १८ प्रतिशत दुरुपयोग (सही ठाउँमा प्रयोग नभएको) भएको एक स्वतन्त्र मूल्यांकनले देखाएको छ । राष्ट्र बैंकको निर्देशनमा सहुलियतपूर्ण कर्जाको प्रभावकारिता तथा उचित उपयोगको निर्क्यौल गर्न परामर्शदाताको जिम्मेवारी पाएको जोशी एन्ड भण्डारी चार्टर्ड एकाउन्टेन्टस्ले गरेको मूल्यांकन प्रतिवेदनले यस्तो देखाएको हो । मूल्यांकन गरिएका कर्जा फाइलहरूमध्ये सदुपयोग नभएको कर्जा ७ प्रतिशत, लक्षित वर्ग पहिचान नभएको १२ प्रतिशत, दोहोरो उपयोग गरेको ६ प्रतिशत र दुरुपयोगको आंशका गरिएको कर्जा ११ प्रतिशत रहेको प्रतिवेदनमा उल्लेख छ । लक्षित वर्ग पहिचान नहुनु, दोहोरो उपभोग हुनु र दुरुपयोगको आंशका हुनु पनि कर्जाको दुरुपयोग नै हो । सदुपयोग नभएको ७ र दुरुपयोगको आंशका गरिएको ११ गरी करिब १८ प्रतिशत सहुलियत कर्जा दुरुपयोग भएको निष्कर्ष निकालिएको हो । यो तथ्यांकभित्र लक्षित वर्ग पहिचान नभएका र दोहोरो उपयोग भएका कर्जा पनि पर्ने राष्ट्र बैंकको भनाइ छ । उत्पादन अभिवृद्धि, रोजगारी सिर्जना र उद्यमशीलता विकास गर्ने उद्देश्यले सरकारले ब्याज अनुदानको सहुलियत कर्जा कार्यक्रम ल्याए पनि त्यसको प्रयोगमा धेरै गुनासो आएपछि राष्ट्र बैंकले आर्थिक वर्ष २०७८७९ को मौद्रिक नीतिमा स्वतन्त्र लेखापरीक्षकबाट मूल्यांकन गर्ने घोषणा गरेको थियो । सोही व्यवस्थाअनुसार पुनर्कर्जा, व्यावसायिक निरन्तरता कर्जा तथा सहुलियतपूर्ण कर्जाको प्रभावकारिता तथा उचित उपयोगको निर्क्यौल गर्न परामर्शदाताका रूपमा जोशी एन्ड भण्डारी चार्टर्ड एकाउन्टेन्टस्लाई नियुक्त गरी स्वतन्त्र मूल्यांकन गराइएको थियो । परामर्शदाताले मूल्यांकनको क्रममा सहुलियत कर्जा लिएका १ लाख ७० हजार ४६ जना ऋणीमध्ये ३१ हजार ६ सय ७४ (१८६३ प्रतिशत) ऋणीको फाइल र सोमध्ये १ हजार ८ सय ३८ ऋणीहरूको परियोजनास्थल निरीक्षण गरेको थियो । सोही मूल्यांकन प्रतिवेदनले उल्लिखित संख्यामा कर्जा दुरुपयोग भएको देखाएको हो । प्रतिवेदनका आधारमा सदुपयोग नभएका ७ प्रतिशत कर्जा फिर्ता गर्न सम्बन्धित बैंक तथा वित्तीय संस्थालाई निर्देशन दिइएको छ । राष्ट्र बैंक सञ्चालक समितिले गत माघमै उक्त निर्णय गरेको हो । मूल्यांकन प्रतिवेदनबाट यस प्रकृतिका कार्यक्रमसुविधा प्रदान गर्न भावी नीति तय गर्दा ख्याल गर्नुपर्ने विषयलाई मनन गर्दै राष्ट्र बैंक सञ्चालक समितिले दुरुपयोग भएको कर्जा फिर्ता माग्ने निर्णय गरेको हो । केही कर्जा फिर्ता पनि भइसकेको राष्ट्र बैंक स्रोतले बताएको छ ।बैंक तथा वित्तीय संस्थाले आन्तरिक नियन्त्रण प्रणाली सदृढ नबनाएकै कारण कर्जा दुरुपयोग भएको निष्कर्षका आधारमा सम्बन्धित बैंक तथा वित्तीय संस्थाका प्रमुख कार्यकारी अधिकृतलाई सचेत गराउने निर्णय पनि राष्ट्र बैंकले गरेको छ । कर्जा दुरुपयोगको आशंका भएका भनी जनाइएका कर्जाहरूको विवरण सम्बन्धित बैंक तथा वित्तीय संस्थालाई उपलब्ध गराई संस्थाको आन्तरिक लेखापरीक्षणमार्फत सोको सदुपयोगिता परीक्षण गरी प्रतिवेदन पेस गर्न पनि राष्ट्र बैंक सञ्चालक समितिले आफ्नो बैंक तथा वित्तीय संस्था नियमन विभागलाई निर्देशन दिएको हो । यस्तै, प्रतिवेदनमा नमुनाको रूपमा छनोट भई अध्ययन गरिएका कर्जा फाइलबाहेकका छनोटमा नपरेका अन्य फाइलहरूमा समेत सोही प्रकृतिको कैफियत भेटिएमा उक्त रकम पनि फिर्ता गर्न, उक्त कार्यमा संलग्न कर्मचारीलाई कारबाही गर्न र प्रमुख कार्यकारी अधिकृतलाई सचेत गराउन सञ्चालक समितिले निर्देशन दिएको थियो । यही प्रतिवेदनमा आधारमा कर्जा दुरुपयोग नगर्न र जे प्रयोजनका लागि कर्जा लिइएको हो, सोही ठाउँमा खर्च गर्न पनि राष्ट्र बैंकले चेतनामूलक सामग्री (सूचना) प्रकाशन गरेको छ । कर्जा दुरुपयोग भएको भेटिए सम्बन्धित ऋणी, कर्जा दिने बैंकका कर्मचारी र प्रमुख कार्यकारी अधिकृतलाई पनि कारबाही हुने राष्ट्र बैंकले उल्लेख गरेको छ । सहुलियत कर्जा कार्यक्रम सरकारको भएको र राष्ट्र बैंकमार्फत बैंक तथा वित्तीय संस्थाले कार्यान्वयन मात्र गरेकाले कर्जाको सदुपयोगसम्बन्धी प्रतिवेदन राष्ट्र बैंकले अर्थ मन्त्रालयमा पठाएको छ । यद्यपि अर्थ मन्त्रालयबाट उक्त प्रतिवेदनको सुझाव कार्यान्वयन सम्बन्धमा थप काम भएको छैन । सरकारले पनि पछिल्लो डेढ वर्षयता ब्याज अनुदानको पैसा दिएको थिएन । यही कारण बैंक तथा वित्तीय संस्थाले उक्त कर्जा प्रवाह रोकेका हुन् । यद्यपि अर्थ मन्त्रालयले गत साता ब्याज अनुदानबापतको ३ अर्ब रुपैयाँ निकासा गरिदिएको छ । त्यो रकम आए पनि अझै करिब ११ अर्ब रुपैयाँ बाँकी रहेको राष्ट्र बैंकले जनाएको छ । अर्थ मन्त्रालयले गत आर्थिक वर्षको असोजदेखि गत सातासम्म ब्याज अनुदानको पैसा बैंकहरूलाई भुक्तानी दिएको थिएन । अनुदानको पैसा भुक्तानी रोकिए पनि सुरुका महिनामा पछि आइहाल्ला भन्दै बैंकले सहुलियत कर्जा प्रवाह रोकेका थिएनन् । भुक्तानी बक्यौता बढेपछि पछिल्ला महिनामा उनीहरूले नयाँ सहुलियत कर्जा रोकेका थिए । सरकारले ०७५ सालदेखि ब्याज अनुदानको सहुलियत कार्यक्रम सञ्चालनमा ल्याएको हो । सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि ०७५ जारी गरिएको थियो । कार्यविधिअनुसार ०७५ कात्तिक २० मा राष्ट्र बैंकले सहुलियतपूर्ण कर्जासम्बन्धी कार्यविधि कार्यान्वयनका लागि बैंक तथा वित्तीय संस्थालाई निर्देशन जारी गरेको थियो । सुरुमा यो कर्जा स्वैच्छिक थियो । बैंक तथा वित्तीय संस्थाले प्रवाह गर्न नमानेपछि राष्ट्र बैंकले संख्या नै तोकिदिएर अनिवार्य गरेको थियो ।सुरुमा कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ब्याज अनुदान दिँदै आइएको थियो । यसमध्ये कृषि कर्जा पुरानै हो । यीमध्ये महिला उद्यमी कर्जामा ६ र बाँकी नौ प्रकारका कर्जामा ५ प्रतिशत ब्याज अनुदान सरकारले दिँदै आएको थियो । गत वैशाखसम्म १ लाख २६ हजार १ सय ९१ ऋणीले लिएको १ खर्ब ३८ अर्ब ७१ करोड सहुलियतपूर्ण कर्जा लगानीमा (बक्यौता) छ । यसमध्ये कृषि तथा पशुपन्छी व्यवसाय कर्जाअन्तर्गत ४९ हजार ६३ ऋणीले ९४ अर्ब ४ करोड कर्जा लिएका छन् । महिला उद्यमशील कर्जाअन्तर्गत ७४ हजार ९ सय ४२ महिला उद्यमीले लिएको ४२ अर्ब ८७ करोड कर्जा बक्यौता रहेको राष्ट्र बैंकको मासिक प्रतिवेदनले देखाएको छ । अन्य शीर्षकअन्तर्गत २ हजार १ सय ८६ ऋणीले लिएको २१ अर्ब ८० करोड कर्जा बक्यौता छ ।"
मिडियासम्बद्ध संस्थाबीच आचारसंहिता र व्यावसायिक कारोबार सम्झौता,"काठमाडौं (कास) मूलधारका मिडियाका दुई र विज्ञापन एजेन्सीका दुई छाता संस्थाबीच विज्ञापन कारोबारसम्बन्धी आचारसंहिता लागू र व्यावसायिक कारोबार गर्ने सहमति भएको छ । नेपाल मिडिया सोसाइटी, मिडिया एलायन्स नेपाल, नेपाल विज्ञापन संघ (आन) र राष्ट्रिय विज्ञापन संघ (नान) ले बुधबार १७ बुँदे सम्झौता गर्दै विज्ञापनसम्बन्धी कारोबार व्यवस्थापन तथा अनुगमन कार्यविधि पनि बनाएर लागू गर्ने उल्लेख गरेका हुन् ।सम्झौतापत्रमा आनका अध्यक्ष सुदीप थापा, नानका अध्यक्ष धर्मेन्द्र काजी श्रेष्ठ, मिडिया सोसाइटीका अध्यक्ष शुभशंकर कँडेल र मिडिया एलायन्सका भाष्करराज राजकर्णिकारले हस्ताक्षर गरेका छन् । सम्झौताले आर्थिक मन्दीबाट आक्रान्त मिडिया क्षेत्रको निरन्तरता र सञ्चालनमा समेत ठूलो टेवा पुग्ने बताइएको छ । सम्झौताको उद्देश्य मूलधारका सञ्चारमाध्यमले सम्बन्धन प्राप्त विज्ञापन व्यावसायिक संस्था (एजेन्सी) सँग मात्र व्यावसायिक कारोबार गर्नर् ेहो । सम्झौताले विज्ञापन दररेटमा जथाभावी चलिरहेको विकृतिलाई रोक्न मद्दत पुग्ने जनाएको छ । छापा माध्यमहरूमा प्रतिकोलम प्रतिसेमि पाँच सय रुपैयाँ, टेलिभिजनहरूमा न्यूनतम दर प्रतिमिनेट एक हजार रुपैयाँ कायम हुनेछ, सम्झौतामा भनिएको छ, मिडियाहरूले कुनै पनि स्किम चलाउँदा समेत विज्ञापनको न्यूनतम दररेटभन्दा कम गर्न मिल्ने छैन । तोकिएभन्दा न्यूनतम दरमा विज्ञापनसम्बन्धी कारोबार गरे उक्त मिडियालाई ३ महिना कारोबार गर्न निलम्बन गरिने उल्लेख छ ।सम्झौताअनुसार विज्ञापन एजेन्सीले क्रिएटिभ कन्सेप्ट डिजाइनबापत वार्षिक न्यूनतम ६ लाख रुपैयाँ वा प्रत्येक क्रिएटिभ कन्सेप्टबापत शुल्क ५ हजार रुपैयाँभन्दा कम लिन पाइने छैन । विज्ञापन एजेन्सीलाई दिएको १५ प्रतिशत कमिसन र मिडिया मार्केटिङ एजेन्सीले वाइङको हकमा प्राप्त गर्ने अधिकतम थप ७ प्रतिशत शुल्क बापतको रकमबाट विज्ञापनदातालाई छुट दिन पाइँदैन, सम्झौतामा भनिएको छ, सम्झौतामा आवद्ध सञ्चारमाध्यमले विज्ञापन सम्बन्धी कारोबार गर्न आफ्नो दररेट सञ्चारमाध्यममा प्रकाशन तथा प्रसारण गर्नुपर्नेछ ।सञ्चारमाध्यमको बिलबिजकमा उल्लिखित रकम सम्झौताअनुसार नभई एजेन्सी र सञ्चारमाध्यम आफैं मिलेमतो गरी भुक्तानी लिएमा दुवैलाई कारबाही हुने सम्झौतामा उल्लेख छ । बिलबिजक प्राप्त गरेको दिनबाट विज्ञापनदाताले एजेन्सीलाई ३० दिन र एजेन्सीहरूले ६० दिनभित्र मिडियालाई भुक्तानी गरिसक्नुपर्नेछ, सम्झौतामा भनिएको छ, एजेन्सीले ६० दिनभित्र पनि भुक्तानी नगरे विज्ञापन प्रकाशनको मितिदेखि गणना हुने गरी वार्षिक १५ प्रतिशतले ब्याजसहित चुक्ता गर्नुपर्नेछ ।सञ्चारमाध्यमले विज्ञापनदातासँग सिधै विज्ञापनको कारोबार गर्न नपाइने तर इभेन्टको हकमा भने सिधै कारोबार गर्न पाइने जनाइएको छ । कुनै पनि विज्ञापन एजेन्सी र सञ्चारमाध्यमहरूको पुरानो हरहिसाब नमिलेको भए आगामी पुस मसान्तसम्म मिलाइसक्नुपर्नेछ, सम्झौतामा भनिएको छ, साउन १ देखि छापिने नयाँ विज्ञापनको हकमा यो सम्झौताबमोजिम गर्नुपर्नेछ ।विज्ञापन एजेन्सीले मिडियासँग विज्ञापनसम्बन्धी कारोबार गर्नका लागि मिडिया वा सोसँग सम्बन्धित संघसंस्थाहरूबाट हरेक वर्ष नो अब्जेक्सन लेटर लिनुपर्ने सम्झौतामा उल्लेख छ । वार्षिक ५० लाख बराबरको कारोबार र कम्तीमा तीनवटा फरकफरक विज्ञापन दातासँग बिलबिजक गरिसकेको विज्ञापन एजेन्सीलाई संस्थागत रूपमा विज्ञापनसम्बन्धी कारोबार गर्न योग्य रहेको मानिने छ । सम्बन्धन प्राप्त विज्ञापन एजेन्सीले विज्ञापनसम्बन्धी कारोबार गर्न सञ्चारमाध्यमको आफ्नो नीतिअनुसार बैंक ग्यारेन्टी वा नगद धरौटी राख्नुपर्ने सम्झौतामा उल्लेख छ । सबै सञ्चारमाध्यमले विज्ञापन बोर्डमा दर्ता भएका आन वा नानसँग आवद्ध एजेन्सीसँग मात्र कारोबार गर्नुपर्नेछ, सम्झौतामा भनिएको छ, एजेन्सीहरूले पनि मिडियासँग काम गर्दा नेपाल मिडिया सोसाइटी र मिडिया एलायन्स नेपालसँग आवद्ध मिडियासँग मात्र विज्ञापनसम्बन्धी कारोबार गर्नुपर्नेछ ।"
वर्षाले रोक्न नसकेका नेपाली समर्थक,"(फ्लोरिडा)कमजोर विकेट, लो स्कोरिङ खेल र अनुमान गर्न गाह्रो अमेरिकाको मौसममा नेपाली समर्थकले आईसीसी ट्वान्टी२० विश्वकप क्रिकेटलाई चहलपहल गराइदिएका छन् । जुन हिसाबमा ट्वान्टी२० क्रिकेट छिटो गतिमा खेलिन्छ, त्यसअनुसारको रन अमेरिकामा भएका अधिकांश खेलमा नबनेपछि विश्वकप ओझेलमा पर्दै आएको छ ।वेस्ट इन्डिजमा भइरहेका खेलहरूमा रन बने पनि अमेरिका र क्यानडाबीचको पहिलो खेलबाहेक अमेरिकी भूमिका अन्य सबै खेल ब्याटरहरूका लागि दिवास्वप्न बनेको छ र रनमा अंकुश लाग्दै आएको छ । पिच कन्डिसन र मौसम पनि सहभागी टोलीहरूका लागि निकै चुनौती बनेको छ । यी सबैलाई ओझेलमा पार्दै विश्वकपमा नेपाली समर्थक छाएका छन् । नेदरल्यान्ड्ससँग एक साताअघि नेपालले डालासमा ट्वान्टी२० विश्वकपमा आफ्नो पहिलो खेल खेल्दा रंगशालामा झन्डै ८ हजार दर्शक भरिभराउ थिए, त्यसमा अधिकांश नेपाली समर्थक रहे । भारत र पाकिस्तानबीच न्युयोर्कमा भएको खेललाई छाड्ने हो भने अमेरिकामा भएका खेलहरूमा अधिकांशमा दर्शक संख्या कम छ । नेपाल र श्रीलंकाबीच (नेपाली समयअनुसार बुधबार बिहान) को खेल वर्षाका कारण रद्द हुन पुग्यो । तर, यसपल्ट पनि आकर्षणको केन्द्रमा नेपाली समर्थक नै रहे । १५ हजार दर्शक क्षमताको लाउडरहिलस्थित ब्रोवर्ड क्रिकेट रंगशालामा बाक्लो संख्यामा नेपाली समर्थक रहेका थिए । बिहानैदेखि सुरु भएको वर्षाका कारण साँझ खेल सुरु हुन सकेन । खेल सुचारु हुने कुनै सम्भावना नरहे पनि ठूलो संख्यामा नेपाली दर्शक रंगशाला भित्रिएका थिए । उनीहरूले नेपाली टोलीको समर्थनमा गीत गाउँदै, नाच्दै रंगशालालाई गुञ्जयमान बनाए । तर, बिहानदेखि परेको वर्षा नरोकिएपछि साँझ ८३० बजे खेल रद्द भएको आधिकारिक घोषणा गरिएको थियो । त्यसपछि नेपाली राष्ट्रिय टोलीले बाक्लो संख्यामा उपस्थित दर्शकलाई मैदानको चारैतिर पुगेर अभिवादन गरेका थिए ।नेपाली क्रिकेट यी समर्थकको सधैं ऋणी छ, विश्वका कुनाकुनामा छरिएका नेपालीले नेपाली क्रिकेटलाई समर्थन गर्दै आएका छन्, डालासपछि यहाँ पनि नेपाली समर्थकले जुन समर्थन देखाएका छन्, त्यसमा हामी आभारी छौं, नेपालका प्रशिक्षक मोन्टी देसाईले भने । वर्षाका कारणले खेल रद्द हुँदा नेपाली टिम रसमर्थक जति निराश थिए, त्योभन्दा बढी निराश सम्भवतः श्रीलंका क्रिकेट टोली थियो । मंगलबार बिहानैदेखि नै परेको झरी रातिसम्म निरन्तर बनेपछि नेपाल र श्रीलंकाबीच खेल टसविना नै रद्द हुन पुगेपछि दुवै टोलीलाई ११ अंक प्रदान गरिएको थियो । यस नतिजाले श्रीलंका समूह चरणबाटै बाहिरिने लगभग निश्चितजस्तै भएको छ । सन् २०१४ को विजेता श्रीलंका पहिलो दुई खेलमा क्रमशः दक्षिण अफ्रिका र बंगलादेशसँग पराजित भएको थियो । वर्षा रोकिएर खेल हुने आसमा हामी थियौं, तर यो सबै हाम्रो नियन्त्रणमा थिएन, श्रीलंकाका बलर माहिस थिकसना निराशा पोख्दै थिए, हामीले पहिलो दुई खेलमा राम्रो प्रदर्शन गर्न सकेका थिएनौं, नेदरल्यान्ड्ससँग अब हामी राम्रो गर्ने प्रयास गर्नेछौं र अर्को चरणमा पुग्न भाग्यको साथ पनि हुनुपर्नेछ ।लाउडरहिलमा समूह ए का अमेरिका र आयरल्यान्ड, क्यानडा र भारत तथा आयरल्यान्ड र पाकिस्तानबीचको खेल हुने तालिका छ । तर, यो साताभर नै यस क्षेत्रमा निरन्तर वर्षा देखाइएकाले खेल प्रभावित हुने सम्भावना त्यत्तिकै छ । नेपाल र श्रीलंकाबीचको खेल हुनुअघि नै यहाँको प्रशासनले वर्षाका कारण बाढीको चाप बढ्ने सन्देश पठाएर सतर्क गराएको थियो । नेपालका प्रशिक्षक देसाईले पनि खेल नभएपछि आएको १ अंक स्वीकार्न चाहेनन् । हाम्रो सन्तुलित टोली छ र सबै खेलाडी आफ्नो प्रदर्शन देखाउन लालयित छन्, त्यसैले यो एक अंकभन्दा पनि खेल भएको भए खुसी हुन्थें, उनले भने । तर, एक अंक सुपर एट प्रवेशका हिसाबले नेपालका लागि बहुमूल्य पनि हुन सक्छ । नेपाल र श्रीलंकाबीचको खेल रद्द भएपछि समूह डी मा पहिलो ३ खेल जितेको दक्षिण अफ्रिकाले सुपर एट प्रवेशको औपचारिकता पूरा गरेको छ । बंगलादेश र नेदरल्यान्ड्सले दुई खेलमा ११ खेल जितेका छन् । नेपालको २ खेलमा १ अंक र श्रीलंकाको ३ खेलमा १ अंक छ । नेपाली टोली बुधबार वेस्ट इन्डिज लाग्नेछ । नेपालले क्यारेबियन भूमिको सेन्ट भिन्सेन्टमा जुन १४ मा दक्षिण अफ्रिका र जुन १६ मा बंगलादेशसँग खेल्नेछ ।"
चीन र इन्डोनेसिया तेस्रो चरणमा,नेपालयमनको बराबरीनेपालले एसियाली विश्वकप छनोट दोस्रो चरणको अन्तिम खेलमा हारको क्रम र गोल खडेरी तोड्दै बुधबार राति यमनसँग २२ को बराबरीमा खेलेको छ । यो खेल गोलरक्षक कप्तान किरण चेम्जोङ लिम्बूका लागि नेपालको सय खेल थियो । उनी नेपालबाट सर्वाधिक खेल खेल्ने खेलाडी हुन् ।साउदी अरेबियाको दमाममाभएको खेलमा नेपालबाट सन्जीव विष्ट र जिलेप्सीजंग कार्कीले गोल गरे । दुवैले नेपालबाट गरेको पहिलो गोल हो । यमनले दोस्रो हाफको इन्ज्युरी समयमा गोल फर्काएपछि नेपाल जितबाट वञ्चित भयो । यमनले नवौं मिनेटमा पेनाल्टीबाट अग्रता लियो । नसिम अलगहवासीले गोल गरे । त्यसपछि नेपालका सन्जीवले २२ र जिलेप्सीले ६६ औं मिनेटमा गोल गरेर अग्रता दिलाए । दोस्रो हाफको इन्ज्युरी समयको पहिलो मिनेटमा मोहम्मद अलदाहीले गोल गरे । ५ खेलमा नेपालले कुनै गोल गर्न सकेको थिएन । लगातार ५ खेलमा हारको पनि टुंगिएको छ । नेपाल १ अंक बटुल्दै विश्वकप छनोट यात्रा टुंग्यायो । अब नेपालले एसिया कप छनोटको तेस्रो चरण खेल्नेछ ।
आर्मीलाई सुटिङको दुई स्वर्ण,"काठमाडौं (कास) नेपाल आर्मी टिमले सातदोबाटोस्थित सुटिङ रेन्जमा बुधबार पुरुषतर्फ २६ औं र महिलातर्फ २५ औं संस्करणको राष्ट्रिय सुटिङ प्रतियोगितामा दुई स्वर्ण पदक जितेको छ । १० मिटर एयर राइफल र पेस्तोलको मिक्स टिममा आर्मी खेलाडीले स्वर्ण जितेका हुन् । विनोद बस्नेत र कल्पना परियारले कुल ६०५ स्कोरसहित आर्मीलाई राइफलको स्वर्ण दिलाउँदा वाग्मतीका हरिबहादुर थापा र सुस्मिता नेपालले रजत जितेका थिए । उनीहरूले ६०३६ स्कोर गरेका थिए । पुलिसका फुलमाया क्यापछाकी र प्रजापति भुर्तेलले ५९२ स्कोर जोड्दै कांस्य जिते । यस इभेन्टमा ९ टिमको सहभागिता थियो । १० मिटर पेस्तोलको मिक्स टिमको स्वर्ण दिलाउँदा आर्मीका ज्योतिका ढकाल र विष्णु दिस्वा मगरले ५५६ स्कोर गरेका थिए । पुलिसका रञ्जिता गुरुङ र सुकदेव चौधरीले ५४७ स्कोरसहित रजत जिते । गण्डकी प्रदेशलाई श्रेया केसी र विजय कार्कीले ५४३ स्को गर्दै कांस्य दिलाए । १० मिटर एयर राइफलको पुरुषतर्फ आर्मीका विनोद बस्नेत, वाग्मतीका हरिबहादुर थापा, सुदूरपश्चिमका सुनील चन्द, पुलिसका प्रजापति भुर्तेल, मधेशका देवेन्द्लाल श्रेष्ठ, लुम्बिनीका संजोगकृष्ण श्रेष्ठ, गण्डकीका सनम पुन मगर कर्णालीका इटालिन शाही फाइनल चरणलाई छनोट भएका छन् । सोही इभेन्टमा महिलामा वाग्मतीकी सुम्मिता नेपाल, आर्मीकी कल्पना परियार, पुलिसकी फुलमाया क्यापछाकी, लुम्बिनीकी आयुशा बोहरा, मधेशकी खुश्बु चौधरी, गण्डकीकी करिश्मा बस्नेत, कर्णालीकी मनीषा शाही र एपीएफकी रुपा आचार्य छनोट भएका छन् । १० मिटर एयर पेस्तोलको महिलातर्फ ज्योतिका ढकाल ५५१ स्कोरसहित अगाडि छिन् । गण्डकीकी श्रेया केसी र लुम्बिनीकी कृष्णा थापा क्रमशः ५४३ र ५३३ स्कोरसहित दोस्रो र तेस्रो स्थानमा छन् । पुरुषतर्फ आर्मीका विष्णु ५५७, पुलिसका सुकदेव ५५२, वाग्मतीका दिपेश खड्का ५५१ स्कोरसहित शीर्ष तीन स्थानमा छन् ।"
