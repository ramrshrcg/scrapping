शीर्षक,विवरण
फेल भएका विद्यार्थी हुन् कि सरकार ?,"गणितमा विद्यार्थी सधैं कमजोरएसईईको नतिजाअनुसार गणित, विज्ञान र अंग्रेजी विषयमा सबैभन्दा धेरै छात्रछात्रा ननग्रेडिङ मा परेका छन् । परीक्षा दिएकामध्ये गणितमा १ लाख ७७ अर्थात् ३८ प्रशित विद्यार्थी ननग्रेडिङ मा परेका हुन् । विज्ञानमा १ लाख २६ हजार (२७ प्रतिशत) विद्यार्थी ननग्रेड भए भने अंग्रेजीमा १ लाख (२१ प्रतिशत) विद्यार्थीको एनजी आएको छ । सामाजिक र नेपाली विषयमा क्रमशः ७३ हजार र ६९ हजार विद्यार्थी एनजीमा परेका छन् । ननग्रेड मा परेका विद्यार्थीको नतिजा सुधार गर्न शिक्षा मन्त्रालय, राष्ट्रिय परीक्षा बोर्ड, पाठ्यक्रम विकास केन्द्रलगायत सरकारका कुनै पनि निकायसँग स्पष्ट नीति, योजना र कार्यक्रम देखिँदैन । गतवर्ष पनि एसईईमा सहभागी विद्यार्थीमध्ये २ लाख २ सय ६८ विद्यार्थी अर्थात् करिब ४१ प्रतिशतले गणितमा कमजोर ग्रेड डी र ई ल्याएका छन्, सबैभन्दा तल्लो ई ग्रेड प्राप्त गर्ने विद्यार्थीको संख्या मात्रै १ लाख ५५ हजार रहेको थियो । २० भन्दा पनि कम अंक भए ई ग्रेड दिइन्छ । विगतमा पनि गणितपछि विज्ञान र अंग्रेजीमा कमजोर ग्रेड प्राप्त गर्ने छात्रछात्राको संख्या बढी हुन्थ्यो ।२०७५ सालमा सरकारले नै गरेको सर्वेक्षणमा ७१ वटा माध्यमिक विद्यालयमा मात्रै गणित, विज्ञान र अंग्रेजी विषयका विषयगत शिक्षकको दरबन्दी रहेको पाइएको थियो । थप ५६ हजार शिक्षक दरबन्दी आवश्यक पर्ने सर्वेक्षणले औंल्याएको थियो । तर ६ वर्षसम्म सरकारले एउटै शिक्षक दरबन्दी थप गर्न सकेको छैन । कक्षा १११२ त शून्य दरबन्दीको अवस्था छ ।"
सञ्चारमाध्यममाथि सरकारी अंकुश लगाउन मिडिया काउन्सिल विधेयक,"भन्छन्, हामीले बुझाएको मस्यौदाको सिद्धान्तभन्दा ठीक उल्टो विधेयक संसद्मा पुगेको छ । मिडिया काउन्सिल सरकार मातहत होइन, संसद् मातहत हुनुपर्छ भन्ने सिफारिस थियो । राष्ट्रिय सभाका अध्यक्ष, सञ्चारमन्त्री र प्रतिनिधिसभाको सञ्चार हेर्ने समितिको सभापति रहेको समितिले काउन्सिलका पदाधिकारी सिफारिस गर्ने व्यवस्था मस्यौदामा थियो । तर सञ्चार मन्त्रालयले सञ्चार सचिव, सहसचिव र एक जना मन्त्रीले तोकेको विज्ञ रहने समितिले सिफारिस गर्ने भन्यो । सरकारले बनाउन खोजेको समितिको सिफारिसबाट मिडिया काउन्सिलका पदाधिकारी नियुक्त भएमा त्यो स्वतः सरकारको नियन्त्रण हुने निकाय बन्ने आचार्यको भनाइ छ । मिडिया काउन्सिलको अध्यक्ष हुने व्यक्ति सर्वोच्च अदालतको न्यायाधीश हुने योग्यता पुगेको वा १५ वर्ष पत्रकारिता गरेको व्यक्ति हुने भन्ने छ । सर्वोच्च अदालतको न्यायाधीशसरहको पदाधिकारीलाई मन्त्रालयको सचिवले सिफारिस गर्छ ? के सर्वोच्चको न्यायाधीश कानुन सचिवले सिफारिस गर्छ ? उनको प्रश्न छ । सरकारको प्रस्तावअनुसार नै संसद्ले कानुन निर्माण गरेमा मिडिया काउन्सिलका नाममा सूचना विभागजस्तो एउटा निकाय स्थापना हुने र त्यसले नेपालको मिडिया क्षेत्रको विकास र संरक्षणको हैसियत नराख्ने आचार्यको भनाइ छ । मिडिया काउन्सिलको सरोकारलाई सामान्य रूपमा हेरिएको छ तर यो सञ्चारमाध्यमको कन्टेन्ट हेर्ने संस्था हो । हरेक कन्टेन्टलाई नियन्त्रण गर्ने व्यक्तिहरू भए भने समस्या हुन्छ, आचार्य भन्छन्, यसरी मिडिया कन्टेन्ट हेर्ने व्यक्तिहरूको सिफारिस र नियुक्ति त्यत्तिकै ज्ञान भएको व्यक्तिहरूको समितिबाट हुनुपर्छ ।सूचना आयोगको प्रमुख आयुक्त र आयुक्तहरूको सिफारिस सभामुख, सञ्चारमन्त्री र पत्रकार महासंघका अध्यक्ष रहेको समितिले गर्ने भएकाले सूचना आयोगभन्दा माथिल्लो हैसियतको मिडिया काउन्सिलका पदाधिकारीको सिफारिस पनि राष्ट्रिय सभाका अध्यक्षले नेतृत्व गर्ने समितिबाट हुनुपर्ने आचार्यको भनाइ छ । विधेयकप्रति आपत्ति जनाउँदै प्रेस काउन्सिलका अध्यक्ष बालकृष्ण बस्नेत भन्छन्, मिडिया काउन्सिलका लागि ल्याउने भनिएको नयाँ कानुनले यो संस्थाको स्वतन्त्रता र स्वायत्ततालाई नियन्त्रण गर्न खोजेको छ । विधेयकका दफा पढ्दा काउन्सिललाई सञ्चार मन्त्रालयको विभागका रूपमा सञ्चालन गर्न खोजिएको देखिन्छ ।त्यस्तै, काउन्सिलका अध्यक्ष पद रिक्त भएमा काउन्सिललाई कर्मचारीले चलाउने व्यवस्था पनि विधेयकमा राखिएको छ । विधेयकको दफा १४ (२) मा यस्तो व्यवस्था गरिएको छ, अध्यक्षको पद रिक्त रहेको वा निलम्बन रहेको अवस्थामा दफा १५ बमोजिम अध्यक्ष नियुक्ति नभएसम्मका लागि कार्यवाहक अध्यक्षका रूपमा दफा ६ को उपदफा (१) को खण्ड (ख) बमोजिमको सदस्यले बैठक बोलाउनेछ र सो बैठकको अध्यक्षता गर्नेछ । यो भनेको सञ्चार मन्त्रालयले तोकेको राजपत्रांकित प्रथम श्रेणीको अधिकृत हो । अध्यक्ष निलम्बन भएको अवस्थामा कति समयभित्र अर्को नियुक्ति गरिसक्ने भन्ने व्यवस्था गरिएको छैन भने सहसचिव अध्यक्ष भएर कति समयसम्म चलाउने हो भन्ने पनि सीमा राखिएको छैन । मन्त्रालयको सहसचिवले नै काउन्सिल चलाउने संरचना बनाउन खोजिएको छ । काउन्सिलको पद केही गरी खाली भएमा अरू सदस्यले पनि होइन, मन्त्रालयको सहसचिवले अध्यक्ष हुने भन्ने छ । त्यसैले पनि यो संविधान, पत्रकारिताको अभ्यास र मूल्य मान्यताअनुसार छैन, प्रेस काउन्सिलका अध्यक्ष बस्नेतले भने ।पत्रकारिताको पेसागत मर्यादा कायम राख्न मिडिया काउन्सिलले आचार संहिता बनाई जारी गर्नॅपर्ने, सो संहिताको प्रतिकूल नहुने गरी हरेक सञ्चार संस्थाले आचार संहिता र सम्पादकीय नीतिको स्वघोषणा गर्नॅपर्ने व्यवस्था विधेयकमा छ । सञ्चारमाध्यम वा पत्रकारले आचार संहिता उल्लंघन गरेमा काउन्सिलमा उजुरी दिन सक्ने र काउन्सिलले जाँचबुझ गरी कारबाही गर्न सक्ने भनिएको छ । तर काउन्सिलले जाँचबुझ गराउने भन्ने व्यवस्थाले पनि प्रश्न उठाएको छ । कुनै समाचारमा विवाद भएमा अदालतबाट निराकरण हुने संवैधानिक व्यवस्था भएकामा काउन्सिलले जाँचबुझ गर्ने प्रबन्ध राखिएकाले अर्को जटिलता थपिएको छ ।विधेयकमा स्वच्छ, मर्यादित र जवाफदेही पत्रकारिताको विकासका लागि स्वायत्त नियामक निकायका रूपमा मिडिया काउन्सिल रहने उल्लेख छ । विधेयकमा स्वतन्त्र शब्द प्रयोग नगरिएकामा पनि सरोकारवालाहरूको आपत्ति छ । काउन्सिलले पत्रकारको अभिलेख राख्नेदेखि प्रेस प्रतिनिधि परिचयपत्र प्रदान गर्ने, आचार संहिता जारी गर्ने, आचार संहिता उल्लंघनको विषयमा उजुरी लिने, सञ्चार संस्थाको अध्यक्ष तथा सञ्चालकलाई सम्बन्धित सञ्चार संस्थाको प्रतिनिधिका रूपमा परिचयपत्र जारी गर्ने, सरकारलाई आमसञ्चारसम्बन्धी नीति निर्माणमा सुझाव दिनेलगायत काम गर्ने भनिएको छ । सञ्चारिका समूहकी पूर्वअध्यक्ष निर्मला शर्माले मिडिया काउन्सिल विधेयकमा विज्ञहरूको सुझाव तोडमोड गर्नॅपर्नाको कारण खोज्दै प्रश्न गरेकी छन् । संसदीय समितिको बैठकमा उनले भनिन्, सरोकारवाला, विज्ञहरूको सहमतिमा बनेको विधेयक यसरी तोडमोड गर्नॅपर्ने आवश्यकता किन पर्यो ? लेख्ने स्वतन्त्रता पाउनुपर्छ भनेकै कारण अहिलेको संसद्, मिडियालगायतको संरचना बनेका हुन् । यसलाई नै संकुचन गर्नॅपर्ने गरी विधेयक ल्याउनुपर्ने नियतमा शंका देखिन्छ, अझ पत्रकारिताको प्रसंगमा स्वतन्त्र शब्द हटाउनुको कारण के हो ? अहिलेको प्रेस काउन्सिललाई अझ बढी स्वतन्त्र र स्वायत्त बनाउन मिडिया काउन्सिल ल्याउन खोजिएको हो भन्ने हाम्रो बुझाइ थियो । तर त्यसको अधिकारलाई नै खोस्ने गरेर यो विधेयक ल्याइएको छ । सरकारले २०७५ सालमा पनि मिडिया काउन्सिल विधेयक ल्याएको थियो । त्यसबेला प्रस्ताव गरिएको दण्ड जरिवानाको व्यवस्था हटाई यसपालि काउन्सिलले सुरुमा सम्बन्धित सञ्चार संस्था, आमसञ्चारमाध्यम वा पत्रकार र उजुरीकर्ताबीच मेलमिलाप गराउन प्रयास गर्ने भनिएको छ । मेलमिलाप हुन नसकेमा आचार संहिता उल्लंघन गर्नेलाई काउन्सिलले निर्धारण गरेबमोजिमको संख्या, समय वा पृष्ठमा खण्डन प्रकाशन, प्रसारण गर्न लगाउनेछ, विधेयको दफा २० (४) मा भनिएको छ, काउन्सिलको निर्णय वा निर्देशन पालना नगरेको भनी सार्वजनिक सूचना प्रकाशित गर्ने, सचेत गराउने, पत्रकार, प्रेस प्रतिनिधि परिचयपत्र एक वर्षसम्मका लागि निलम्बन गर्ने, सरकारबाट पाउने सेवा, सुविधा, सहुलियत वा लोककल्याणकारी विज्ञापन वा अन्य सुविधा आंशिक वा पूरै रोक लगाउन सम्बन्धित निकायमा सिफारिस गर्नेलगायत कारबाही गर्न सक्नेछ । आचार संहिताविपरीतका गतिविधिले कुनै व्यक्तिको मर्यादा वा प्रतिष्ठामा असर पुर्याएको वा सम्पत्ति वा व्यवसायमा हानिनोक्सानी भएको अवस्थामा त्यस्तो व्यक्तिले क्षतिपूर्तिको दाबीसहित जिल्ला अदालतमा उजुरी दिन सक्ने व्यवस्था प्रस्ताव गरिएको छ ।"
के सामाजिक सञ्जाल किशोरकिशोरीको स्वास्थ्यका लागि हानिकारक छ ?,"(काठमाडौं)हरेक उमेर, लिंग, समुदाय, भाषा र देशका व्यक्तिका लागि कुनै न कुनै सामाजिक सञ्जाल अहिले अपरिहार्य आवश्यकताका रूपमा विकसित भएको छ । सामाजिक सञ्जाल जुन रूपमा विकास भएर अगाडि आएको छ त्यसले हरेक दिन आफ्नो पहुँच समाजमा विस्तार गर्दै लगेको देखिन्छ । यससँगै सामाजिक सञ्जालले समाजमा पारेको सकारात्मक र नकारात्मक दुवै प्रभावबारे गहन रूपमा विश्वभर नै बहस तथा छलफल भइरहेका छन् । यसबाट नेपाल पनि अछुतो छैन ।पछिल्लो समय अमेरिकामा चिकित्सकहरूको अभिभावकका रूपमा हेरिएका सर्जन जनरल डा विवेक मूर्तिले सामाजिक सञ्जालहरूले यसको प्रयोगले किशोरकिरोशीको मानसिक स्वास्थ्यलाई हानि पुर्याउन सक्ने हुँदा त्यसमा सचेत रहन र अभिभावक लक्षित चेतावनी राख्नुपर्ने प्रस्ताव अघि सारेसँगै बहस नयाँ कोणमा प्रवेश गरेको छ । उनले सुर्ती र रक्सीका उत्पादनहरूमा राखिने स्वास्थ्यका लागि हानिकारक छ भन्ने चेतावनीका लेबलहरू सामाजिक सञ्जालमा पनि राखिनुपर्ने माग गरेका छन् । यो निर्णय अमेरिकाका शीर्ष स्वास्थ्य अधिकारीहरूले गर्न पाउने भए पनि त्यसलाई त्यहाँको संसद्ले भने अनुमोदन गर्नुपर्ने हुन्छ । यो प्रस्ताव सर्जन जनरलबाट धेरै वर्षदेखि आइरहेको चेतावनीको उपज हो । २०२३ मेमा उनले जारी गरेको सिफारिसमा आमाबुबाले बालबालिकाको फोन प्रयोगमा तुरुन्तै सीमा तोक्नुपर्ने बताएका थिए । यसका साथै उनले अमेरिकी संसद्लाई सामाजिक सञ्जालहरूका लागि स्वास्थ्य र सुरक्षाका मापदण्डहरू तुरुन्तै विकास गर्न पनि आग्रह गरेका थिए । वयस्क मानिसहरूले आफूले के गर्दा ठीक हुन्छ वा हुँदैन भन्ने निर्णय गर्न सक्ने क्षमता राख्ने भए पनि ठूला भनिएका सामाजिक सञ्जालहरूले किशोरकिशोरीलाई लक्षित गर्दै गरेका प्रविधिको विकासले उनीहरूलाई सञ्जालको कुलतमा फसाउँदै लगेको छ भन्ने उनको तर्कलाई सम्पूर्ण रूपमा नकार्न सकिँदैन । यसका कारण बालबालिका तथा किशोरकिशोरीको मानसिक स्वास्थ्यमा ठूलो आघात पुगिरहेको तर्क यसका पक्षधरहरूको दाबी छ ।अनुसन्धानकर्ताहरूबीच सामाजिक सञ्जालको प्रयोगले बालबालिका र किशोरकिशोरीको मानसिक स्वास्थ्यमा संकट पैदा गरेको छ वा छैन भनेर चर्को बहस भइरहेका छन् । सामाजिक मनोवैज्ञानिक जोनाथन हेडले आफ्नो नयाँ पुस्तक द एङसियस जेनेरेसन मा स्मार्टफोनको बढ्दो प्रयोगले किशोरकिशोरीहरूमा आत्मघाती व्यवहार र निराशा तीव्र रूपमा बढेको दाबी गरेका छन् । गत वर्ष अमेरिकाका १५ सय किशोरकिशोरीमा गरिएको एक सर्वेक्षणअनुसार उनीहरूले युट्युब, टिकटक र इन्स्टाग्रामजस्ता सामाजिक सञ्जालहरू प्रति दिन औसतमा ४८ घण्टा खर्च गरिरहेका छन् । सामाजिक सञ्जालको यस प्रकारको प्रयोगले किशोरकिशोरीलाई फाइदाभन्दा बढीे हानि पुगेको छ । त्यसैले यसको प्रयोगलाई किशोरकिशोरीमा निरुत्साहित नै गर्नुपर्ने बेला भइसकेको विज्ञहरूको तर्क छ ।विश्व प्रसिद्ध वैज्ञानिक जर्नल जामा साइक््रयाट्रीमा प्रकाशित एक अनुसन्धनात्मक लेखमा दाबी गरिएअनुसार दिनमा तीन घण्टाभन्दा बढी सामाजिक सञ्जालमा समय बिताउने किशोरकिशोरीहरूमा मानसिक स्वास्थ्य समस्या बढ्दै गएको पाइएको छ । यस्तै, बोस्टन चिल्ड्रेन्स हस्पिटल तथा हार्वड मेडिकल स्कुल टिचिङ हस्पिटलको सहकार्यमा स्थापना भएको बोस्टन चिल्ड्रेन्स डिजिटल वेलनेस ल्याबले २०२२ मा गरेको एक सर्वेक्षण अनुसार अमेरिकाका ९० प्रतिशतभन्दा बढी किशोरकिशोरीहरू कुनै न कुनै सामाजिक सञ्जालसँग जोडिएका पाइएको थियो । सर्वेक्षणमा सहभागी भएकामध्ये ३१३ प्रतिशतलाई सामाजिक सञ्जालको अत्याधिक प्रयोगका कारण आफ्नो पढाइ बिग्रिएको हेक्का थियो । त्योभन्दा पनि गम्भीर कुरा ४६ प्रतिशतलाई सामाजिक सञ्जालकै कारण आफ्नो शरीर नै मनपर्न छाडेको थियो । यसका साथै ४७ प्रतिशतमा आँखासम्बन्धी समस्या, ४९९ प्रतिशतमा टाउको दुख्ने समस्या, ५२१ प्रतिशतमा ढाड वा गर्धन दुख्ने समस्या तथा ५७१ प्रतिशतमा थकानको समस्या देखिएको थि यो । यद्यपि ल्याबका अनुसन्धान निर्देशक डा डेभिड बिक्हामका अनुसार केही अनुसन्धान तथा अध्ययनहरूले डिजिटल प्रविधि किशोरकिशोरीका मानसिक स्वास्थ्यका लागि हानिकारक रहेको देखाए पनि त्यो धेरै ठूलो भने छैन । ती अध्ययनहरूलाई नै आधार बनाएर नीतिगत परिवर्तन नै गर्नुपर्ने बेला अझै नभइसकेको उनको तर्क छ । सर्वेक्षणमा सहभागी आधाले उनीहरूलाई मानसिक समस्या भएको वा शरीर मनपर्न छोडेको बताए पनि आधाले साथीहरूसँगको सम्बन्धमा सुधार आएको पनि बताएका छन्, उनले लिंक्डइनमा उल्लेख गरेका छन्, त्यसैले कुनै पनि नतिजामा पुग्न हतार गर्नु हुँदैन । उनका अनुसार यस प्रकारका बहसले सामाजिक सञ्जालमा प्रणालीगत सुधार गर्दै किशोरकिशोरीको मानसिक स्वास्थ्यमा देखिएका समस्याहरूलाई रोकथाम गर्न भविष्यमा बहुआयामिक दृष्टिकोण बनाउन भने सहयोग गर्नेछ ।तर, सर्जन जेनेरल डा विवेक मूर्तिका अनुसार किशोरकिशोरीहरूलाई आफूले सामाजिक सञ्जालमा धेरै समय बिताएको थाहा भए पनि त्यसबाट बाहिर निस्कन नसकेको अभिव्यक्ति दिनु नै खतराको घण्टीका रूपमा बुझ्नुपर्छ । मैले मेडिकल स्कुलमा सिकेको सबैभन्दा महत्त्वपूर्ण पाठहरूमध्ये एउटा यो हो कि आपत्कालमा, तपाईंसँग पूर्ण जानकारीका लागि पर्खने विलासिता हुँदैन, उनले भने, तपाईं उपलब्ध तथ्यहरू मूल्यांकन गर्नुहुन्छ, आफ्नो उत्तम निर्णय क्षमता प्रयोग गर्नुहुन्छ र तपाईं छिटो कार्य गर्नुहुन्छ ।उनले सामाजिक सञ्जाल सञ्चालन गर्ने ठूला कम्पनीहरूलाई उनीहरूको सञ्जालको प्रयोगले स्वास्थ्यमा पार्ने प्रभावका तथ्यांकहरू पनि सार्वजनिक गर्न आह्वान गरेका थिए । ठूला कम्पनीहरूले त्यस्ता तथ्यांक सार्वजनिक गरे त्यसबाट स्वतन्त्र रूपमा सुरक्षा अडिट गर्न सकिने उनले बताएका थिए । यसका साथै उनले सामाजिक सञ्जालले प्रयोगकर्तालाई समयसमयमा पठाउन पुस नोटिफकेसन, अटोप्ले र अनन्त स्क्रोलजस्ता सुविधाहरू पनि बन्द गर्न आग्रह गरेका थिए । उनको भनाइमा त्यसले विकास हुँदै गरेको बालमस्तिष्कमा नराम्रो प्रभाव पार्छ र अत्याधिक प्रयोग गर्न उकास्छ । डा मूर्तिका अनुसार सामाजिक सञ्जाल सञ्चालकहरूले उनको कुरा नमानेका कारण उनी निकै निराश छन् ।डा मूर्तिले तर्क गरेझैं सामाजिक सञ्जालमा चेतावनी देखिन थाले पनि सामाजिक सञ्जाल भनेको केके हो भन्ने विषय आफैंमा पेचिलो छ । हामीले अहिले सतही रूपमा बहस गर्दा फेसबुक, इन्स्टाग्राम, स्न्यापच्याट र टिकटक भने पनि अनलाइन माध्यममा देखिने अन्य धेरै साइट तथा प्रविधिले पनि सामाजिक सञ्जालका अवयवहरूको प्रयोग गरिरहेका छन् । अमेरिकी संसद्ले सामाजिक सञ्जालले चेतावनी राख्नुपर्ने विषयमा गम्भीर भएर विधेयकलाई अगाडि बढाएमा त्यसपछि सामाजिक सञ्जाल प्रयोग गर्नु मानसिक स्वास्थ्यका लागि हानिकारक छ भन्ने चेतावनी प्रयोगकर्ताले निरन्तर देख्ने छन् । तर, के त्यतिले नै किशोरकिशोरीहरू अनलाइनमा पूर्णरूपमा सुरक्षित हुन्छन् त ? यसले अर्को गम्भीर प्रश्न पनि खडा गर्छ । र, यसको उत्तर भने सहज छ गर्दैन । अहिले विश्वभर नै अभिभावकहरू आफ्ना बालबालिकालाई अनलाइनको दुष्प्रभावबाट कसरी सुरक्षित राख्ने भन्ने विषयमा गम्भीर भइरहेको समयमा डा मूर्तिको तर्कले बहसलाई सतहमा ल्याए पनि पूर्ण समाधानको विषय पेचिलो छ । एकातर्फ बालबालिकाको सुरक्षा र स्वास्थ्यको सवाल छ भने अर्कोतर्फ प्रविधिको विकासलाई कसरी निर्देशित गर्ने भन्ने प्रश्न छ ।मेटाजस्तो विश्वकै ठूलो सञ्जालका सञ्चालकले आफ्नो व्यापारिक हितलाई सर्वोपरि ठानेर किशोरकिशोरीलाई बढीभन्दा बढी समय फेसबुक, इन्स्टाग्राम वा ह्वाट्सएपमा कसरी बाँध्न सकिन्छ भन्नेमा केन्द्रित भएर प्रविधिको विकास गरेको तथ्य न्युयोर्क टाइम्सले उल्लेख गरेको छ । मेटाले किशोरकिशोरीलाई नै केन्द्रमा राखेर गरेको प्राविधिक परिवर्तनले उसको प्ल्याटफर्म चलाउनेको संख्या वृद्धि भएको देखाएको छ । मेटाजस्ता ठूलो कम्पनीहरूले व्यापारमा मात्रै केन्द्रित हुँदा बालबालिका र किशोरकिशोरीमा अनलाइन प्ल्याटफर्महरूले पारेको असरबारे अध्ययन र अनुसन्धान हुनुपर्ने आवश्यकतालाई थप प्रमाणित गरेको छ । तथापि चुरोट वा रक्सीमा प्रकाशित गरिएका चेतावनीले जसरी धेरैभन्दा धेरै प्रयोगकर्तालाई यसको प्रयोग गर्न निरुत्साहित नगरे झैं सामाजिक सञ्जालमा पनि चेतावनी देखिँदैमा समस्या समाधान भने हुँदैन । बरु यसले मेटाजस्ता ठूला कम्पनीलाई चेतावनी प्रकाशित गरेकै भरमा आफ्नो दायित्वबाट पन्छिने वातावरण भने बनाइदिन सक्छ भन्ने तर्क सरोकारवालाहरू गर्छन् । किशोरकिशोरीलाई मात्रै नभएर वयस्कहरूमा सामाजिक सञ्जालको अत्याधिक प्रयोगका कारण मानसिक रूपमा दुष्प्रभाव पर्ने केही अध्ययनहरूले पुष्टि गरेका छन् । बालबालिकका साथै किशोरकिशोरीलाई मात्रै नभएर वयस्कहरूलाई पनि अनलाइनका साथै सामाजिक सञ्जालको दुष्प्रभावबाट सुरक्षित बनाउनका लागि विभिन्न कोणबाट अनुसन्धान आवश्यक भइसकेको छ ।सामाजिक सञ्जालमा व्यक्तिगत गोपनीयता सुरक्षित राख्न विश्वका धेरै मुलुकहरूले विभिन्न खाले कानुनहरू बनाउन थालेका छन् । अब स्वास्थ्यको दृष्टिकोणबाट पनि सामाजिक सञ्जाललाई समाजको अंग बनाउनका लागि प्रयत्नहरू सुरु गरिनुपर्छ भन्नेमा अवाजहरू पनि उठिरहेका छन् । यसलाई डा मूर्तिको चेतावनीयुक्त सन्देशको मागले सतहमा त ल्याइदिएको छ तर यो कुन दिशामा जान्छ भन्नेचाहिँ भविष्यकै गर्भमा छ । खासगरी, अमेरिका वा युरोपमा प्रविधिको प्रयोगलाई सुरक्षित बनाउन बन्न लागेका नियन्त्रण र नियमनकारी कानुन र नीतिहरूले नेपालजस्तो देशलाई पनि झक्झक्याएको छ । यद्यपि नेपालजस्ता एसिया वा अफ्रिकाका विकासोन्मुख देशहरूमा अनलाइन प्ल्याटफर्मलाई सुरक्षित बनाउने नाममा अभिव्यक्ति स्वतन्त्रतामाथि नै हस्तक्षेप गर्ने प्रयास हुने डर पनि उत्तिकै छ ।(एजेन्सीहरूको सहयोगमा)"
भिक्टोरियाको राज्याभिषेक,"सन् १८३८ मा आजकै दिन (जुन २८) मा बेलायती महारानी एलेक्जेन्ड्रिया भिक्टोरियाको राज्याभिषेक भएको थियो । उनी १८३७ जुन २० मा बेलायतको महारानी भएकी थिइन् । भिक्टोरियाले बेलायतमा ६३ वर्ष २ सय १६ दिन शासन गरेकी थिइन् । संवैधानिक राजसंस्था प्रमुख भए पनि भिक्टोरियाले सरकारी नीतिलाई प्रभावित पार्ने सामर्थ्य राख्थिन् । भिक्टोरिया युग ले परिचित उनको शासनकालमा बेलायतमा औद्योगिक, राजनीतिक, वैज्ञानिक तथा सैन्य क्षेत्रमा व्यापक परिवर्तनहरू भएका थिए । त्यसका साथै, बेलायती साम्राज्य सबैभन्दा बढी विस्तार भएको थियो । भिक्टोरिया युगमा भारत, अस्ट्रेलिया, क्यानडा, न्युजिल्यान्ड, दक्षिण अफ्रिका गरी विश्वको करिब २० प्रतिशत भूभाग बेलायतअन्तर्गत थियो । १८१९ मे २४ मा जन्मिएकी भिक्टोरियाको १९४० मा राजकुमार अल्बर्टसँग विवाह भएको थियो । १९६१ मा अल्बर्टको मृत्युपछि केही समय सार्वजनिक कार्यक्रममा देखिन छाडेकी उनी पुनः राजकाजमा सक्रिय भएकी थिइन् । भिक्टोरियाको १९०१ जनवरी २२ मा ८१ वर्षको उमेरमा निधन भएको थियो ।"
'प्ले द सिस्टम,"(काठमाडौं) कार्यकक्षमा उनी अन्य सहकर्मीजत्तिकै सक्षम र क्षमतावान छिन् । काममा उत्तिकै इमान्दार अनि लगनशील पनि । आफ्नो जिम्मेवारीमा कर्मठ अनि करिअरलाई लिएर संवेदनशील । आफूलाई सावित गर्न, क्षमता पस्कन हरदम तयार । पुरुष सहकर्मीले समाधान गर्न नसकेको समस्या तुरुन्तै फत्ते गर्न सक्ने क्षमता छ उनीमा । अरूभन्दा चतुर, कामप्रति उत्तिकै लगाव पनि राख्छिन् । तर, उनी जुन पद र सुविधाका लागि योग्य छिन्, त्यसबाट भने वञ्चित । ती स्थान भने अयोग्य पुरुषले नै ओगटेका छन् । त्यसैले ती अयोग्य पुरुषको हैकममा चल्नुपर्ने बाध्यता छ उनलाई ।आखिर किन ? त्यसको कारण प्रस्टै छ उनी महिला हुन् । कस्तो महिला ? निडर र विद्रोहीको आवाज बोल्ने महिला । उनी कार्यक्षेत्रमा हुने गरेका लैंगिक असमानताविरुद्ध प्रतिवाद गर्न हिचकिचाउँदिनन् । आफूलाई अन्यभन्दा अब्बल सावित गर्न पाखुरा चलाउँछिन् । चाप्लुसी गरेर आफ्नो दुनो सोझाउनेहरूको भीडमा पर्दिनन् उनी ।आफ्नो आवाज दबाउनेहरूविरुद्ध उभिने सशक्त महिला हुन् उनी । महिला भएकै कारण आफ्नो क्षमतामाथि अविश्वास गरिने सत्य बुझेर दोब्बर मिहिनेत गर्छिन् । तर पनि उनलाई दबाउन, मुख थुन्न र कमजोर सावित गर्न पितृसत्तात्मक संरचना नै स्थापना गरिएको छ । यो कौशी थिएटरमा मञ्चन भइरहेको प्ले द सिस्टम को नमिता शर्मा (रञ्जना भट्टराई) को मात्रै कथा होइन । कार्य क्षेत्रमा महिला भएकै कारण असमान व्यवहार, लैंगिक दुर्व्यवहार र दमन सहिरहेका अनि यसविरुद्ध आवाज उठाइरहेका महिलाको साझा भोगाइ हो । जो अझै पनि यो संरचना भत्काउन लडिरहेका छन्, आफ्नो अस्तित्व, पहिचान र समानताका लागि आवाज उठाइरहेका छन् । खासमा आफ्नो आत्मसम्मान, स्वाभिमान र समान व्यवहारका लागि निरन्तर लड्दै आएका नमिताहरूको कथा हो, प्ले द सिस्टम । आर्किटेक्चर फर्ममा भर्खरै जोडिएकी हुन्, नमिता । तर, फर्ममा जोडिएको महिनौंसम्म पनि म्यानेजर शैलेस (इलम दीक्षित) ले उनलाई कुनै काम दिँदैनन् । उनमा आफूलाई सावित गर्ने, क्षमता देखाउने हुटहुटी छ । नमितासँग साथमा जागिर मात्रै छ, जिम्मेवारी छैन । कार्यकक्ष पनि कुनातिर स्टोरछेउमा छ । फर्मको ६ करोडको महत्त्वाकांक्षी प्रोजेक्ट (ललितपुरको मल रेनोभेट) मा उनलाई सहभागीसमेत गराइएको छैन । आखिर किन ? नमिताले कार्यकक्षमा महिला समानताको पक्षमा बोलेकी छन् । प्रतिभावान् छिन्, त्यो प्रोजेक्टमा आबद्धहरूभन्दा सक्षम पनि छिन् । तर, म्यानेजर शैलेसलाई नमिताको त्यही महिलावादसँग समस्या छ । शैलेस मात्रै होइन, कार्यालयका अधिकांश पुरुष सहकर्मीले उनको महिलावादी दृष्टिकोण पचाउन सकिरहेका छैनन् । पितृसत्तात्मक सोचले ग्रसित महिला सहकर्मी चाहना (रोशनी स्याङ्बो) लाई नमिताको त्यस किसिमको बलियो उपस्थितिले अन्यलाई झैं अस्तित्वकै संकटमा पुर्याएको छ । अन्ततः रोकिएको प्रोजेक्ट नमिताको योगदानकै कारण अघि बढ्छ । तर उनलाई त्यसको श्रेय दिन शैलेसको पुरुषत्वले दिँदैन । उनी आफूलाई नमिताअघि कमजोर बनाउन चाहँदैनन् वा भनौं नमिता बलियो भएको देख्न चाहँदैनन् । खासमा उनीभित्रको पुरुषत्वले कुनै महिलाले त्यस किसिमको समस्या समाधान गर्न सक्छ भन्ने सत्य स्विकार्नै चाहँदैन । रंगकर्मी आकांक्षा कार्कीद्वारा निर्देशित, थेरेसा रिबेकको नाटक ह्वाट वी आर अप अगेन्स्ट बाट प्रियंकरले अनुवाद गरेको नाटक प्ले द सिस्टम मा पितृसत्तात्मक संरचनाद्वारा सञ्चालित शैलेसजस्ता पात्रहरूको मनोविज्ञान, उनीहरूका बुझाइ र सोचविरुद्ध व्यंग्य गरिएको छ । शैलेस नेपाली समाजको प्रतिनिधि पात्र मात्रै हुन्, जो पितृसत्तात्मक संरचनाअनुसार चल्छन् । नाटकमा देखिने अधिकांश पुरुषमा यो समस्या बलियोसँग जरा गाडेर बसेको देखिन्छ । उनीहरूलाई नमिताको प्रतिभा, उपस्थिति र सहभागितासँग ठूलै समस्या छ । उनीहरू महिलालाई आफूभन्दा माथि देख्नै चाहँदैनन् । नमिताहरूलाई कमजोर बनाउन शैलेस मात्रै होइन, अधिकांश पुरुष लागिपरेका छन् । कारण, उनीहरूलाई महिला नेतृत्व, समान व्यवहार र समावेशी समाजले ढाल्ने पितृसत्तात्मक समाजसँग प्रेम छ ।नाटकमा चाहनाजस्ता पात्रहरूलाई पनि उभ्याइएको छ । चाहना महिला हुन् तर पितृसत्तात्मक सोच हाबी भएकी । चाहनालाई पनि नमिताको व्यवहारले अचाक्ली पोल्छ । स्त्रीद्वेषी चरित्र उनमा मज्जाले भरिएको छ । उनी नमितालाई पुरुषकै दृष्टिकोणबाट हेर्छिन् । नमिताको प्रतिभा, हठी स्वभाव उनलाई पनि बिझ्छ । पछिल्लो समय बलात्कारदेखि दुर्व्यवहारजस्ता मुद्दामा असंवेदनशील भई नारा लगाउँदै हिँड्ने, पुरुषवादी चिन्तनद्वारा पीडितलाई झनै पीडित बनाइराख्ने स्वभावका महिलालाई चाहना चरित्र खडा गर्दै नाटकले कटाक्ष गर्छ । नाटकमा कार्यक्षेत्रमा हुने दुर्व्यवहारका मिहिन दृश्यहरू पनि केलाइएको छ । जब विश्वास (सुरज मल्ल) ले नमिताले पाइपलाइनको डिजाइन तयार पारिसकेको खबर छलफलमा सुनाउँछ, तब पंकज (ऋषिकेश बस्याल) ले नमितालाई कमजोर देखाउँदै तथानाम गाली गर्न थाल्छ । ती गालीलाई उनी यति सामान्य तरिकाले बोलिरहेका हुन्छन् कि, मानौं सरी शब्द छेउको महिलासँग बोल्नका लागि अनुमति मात्र लिइएको हो । नाटकमा अधिकांश पुरुषलाई खराब रूपमा चित्रण गरिएको छ । लैंगिक असमानता र यौन दुर्व्यवहारजस्तो गम्भीर मुद्दा बुझ्ने पुरुष समाजमा नभएका पनि होइनन् । तर थोरैले भए पनि यो मुद्दाको गहिराइ बुझेका छन् । आकांक्षाले विश्वास चरित्रमार्फत यसको सन्तुलन मिलाउने प्रयास गरेकी छन् । तर, विश्वासले कतै पाइपलाइनको डिजाइनका लागि नमितातिर झुकाव बढाउँदै गएका त होइनन् ? प्रश्न गर्ने ठाउँ पनि छ नाटकमा । यस किसिमको गम्भीर मुद्दालाई स्थापित गर्न केही पुरुष चरित्रलाई सन्तुलित बनाइएको भएनाटकले उठाउन खोजेको मुद्दाको शक्ति झनै बढ्ने थियो । नाटकमा नमिताको जटिल अवस्था, मनोविज्ञानमा पारेको प्रभाव, उनीभित्रको हुटहुटीलाई रञ्जनाले दुरुस्तै अभिनयमा पस्केकी छन् भने म्यानेजर शैलेसको आक्रोश र पुरुषत्वलाई इलमले मञ्चमा बाँचिदिएका छन् । चाहनाको द्वैध चरित्रमार्फत ढोंगीहरूको ढोंगलाई रोशनीले सुन्दर ढंगले अभिनयमा प्रस्तुत गरेकी छन् । विश्वास चरित्रमा सुरज र पंकज बनेका ऋषिकेश पनि अभिनय प्रस्तुतिमा दमदार देखिएका छन् । संवेदनशील मुद्दामा प्रश्न उठाइरहने, समाजलाई खबरदारी गरिरहने आकांक्षाले फेरि दुर्व्यवहारको फरक मुद्दालाई फरक सेटिङमार्फत प्ले द सिस्टम मा प्रस्तुत गरेकी हुन् । नाटकले कार्यक्षेत्रमा मात्र नभई सबैतिर व्याप्त यौन दुर्व्यवहारको प्रभाव उजागर गरेको छ । अनि बलियोसँग भनेको छ, जबसम्म पितृसत्तात्मक संरचनाभित्र बस्छौं, तबसम्म नमिताहरूले यसको विरुद्ध संघर्ष गरिरहनुपर्छ, लडिरहनुपर्छ । यौन दुर्व्यवहारविरुद्ध लड्दै आइरहेका महिलाहरूको साहस, आँट र उनीहरूको मनोवैज्ञानिक पक्षलाईसरल तरिकाले प्रस्तुत गर्न नाटक सफल भएको देखिन्छ ।"
द्वन्द्वकालीन यौन हिंसापीडितको स्वास्थ्य अवस्था गम्भीर,"(काठमाडौं) सशस्त्र द्वन्द्वका बेला यौन हिंसामा परेका महिलाको स्वास्थ्य अवस्था गम्भीर देखिएको छ । द्वन्द्वमा बलात्कारपीडित महिलाको राष्ट्रिय संगठनका अनुसार हालै गरिएको एक गोप्य स्वास्थ्य शिविरमा सम्पर्कमा आएका ३८ मध्ये ११ लाई पाठेघरको क्यान्सर देखिएको हो । बाँकीको पनि स्वास्थ्य अवस्था गम्भीर पाइएको छ ।सयौं दिदीबहिनी भित्रभित्रै रोग पालेर बसेका छन्, संगठनकी अध्यक्ष देवी खड्काले भनिन्, तर सरकारलाई यसबारे कुनै चासो छैन । उनका अनुसार गोपनीयता खुले बेइज्जत हुने र घरपरिवार तथा समाजमा बस्न नसक्ने अवस्था आउने डरले पीडितहरू बाहिर आइरहेका छैनन्, जसका कारण राज्यले हालसम्म यौन हिंसामा परेका महिलालाई पीडितको दर्जा दिएको छैन । पछिल्लो समय खड्काले गोपनीयता कायम राख्ने गरी देशभरका पीडित महिलाको भेला गर्दै आएकी छन् । तीन हजारभन्दा बढी महिला यौन हिंसाको सिकार हुन पुगेको र उनीहरूको अवस्था दयनीय रहेको पाइएको खड्का बताउँछिन् । उनका अनुसार सामूहिक बलात्कार भएका, बन्दी बनाएर लामो समयसम्म यौन दासी बनाइएका र घरपरिवार तथा आफन्तकै अघिल्तिरसमेत बलात्कृत हुन पुगेका महिलाको संख्या ठूलो छ । पीडितमध्ये १० प्रतिशत माओवादीबाट बलात्कृत छन् भने बाँकी ९० प्रतिशत सुरक्षाकर्मीबाट बलात्कृत भएको भेटिएको संगठनको तथ्यांक छ ।गत वर्षदेखि संगठनले देशका विभिन्न स्थानमा पीडितलाई पायक पर्ने गरी गोप्य रूपले विज्ञ डाक्टरसहितको स्वास्थ्य तथा मनोपरामर्श शिविर चलाउँदै आएको छ । पछिल्लो समय गत जेठ ८ देखि ११ सम्म गम्भीर समस्या भएका ३८ महिलाका लागि काठमाडौंबाहिर भूमिगत ढाँचाको शिविर चलाइएको संगठनले जनाएको छ । उनीहरूमध्ये ११ जनाको पाठेघरमा क्यान्सर भएको परीक्षणबाट देखियो, जसमा ९ जनाको तत्कालै पाठेघर ननिकाले ज्यान जोखिममा छ, खड्काले भनिन्, अरूको पनि ढिलोचाँडो यही अवस्था हुने गरी संक्रमण देखिएको छ, यस्तो अवस्था हुँदा पनि उनीहरू कहीं जचाउन जान वा राज्यको कुनै सुविधा लिन सक्ने अवस्थामा छैनन् । पीडितले न्यायभन्दा पहिले आफूहरूलाई उपचार चाहिएको र ज्यान बचाउन सरकारको सहयोगको याचना गरेको भए पनि माओवादी स्वयंको सरकारले समेत बेवास्ता गरेकामा पीडितहरू आक्रोशित भएको उनले सुनाइन् । सत्य निरुपण गर्ने र द्वन्द्वको घटनामा न्याय स्थापना गर्ने क्षेत्राधिकार संघीय सरकारले पाएको छ । तर, यसबीच पीडितहरूको गोपनीयता खुल्ने गरी बर्दियाको ठाकुरबाबा नगरपालिकाले आफ्नो पालिकाभित्रका यौन हिंसापीडितलाई निवेदन दिन सार्वजनिक सूचना आह्वान गरेको छ । नगरपालिकाले यसरी उजुरी संकलन गर्न थाले पीडितहरूको गोपनीयता भंग हुने र त्यसले झनै ठूलो समस्या आउने भन्दै संगठनले उक्त कदमको विरोध गरेको छ । यसबारे सत्य निरुपण तथा मेलमिलाप आयोगका सचिव उदयराज सापकोटालाई जानकारीसमेत गराएको खड्काले बताइन् । सापकोटाले यसलाई रोक्न लगाउने बताएका छन् ।"
"आधाभन्दा बढी विद्यार्थी फेल, जिम्मेवार को ?","यसपालि एसईईमा सहभागी ४ लाख ६४ हजार ७ सय ६५ विद्यार्थीमध्ये २ लाख २२ हजार ४ सय ७२ जना मात्र कक्षा ११ मा भर्नाका लागि योग्य भएका छन् । अरू करिब ५२ प्रतिशत अर्थात् २ लाख ४२ हजार ३ सय १३ विद्यार्थी ननग्रेडेड (एनजी) भएका छन् । उनीहरूले अहिलेको नतिजाका आधारमा माथिल्लो कक्षामा भर्ना हुन पाउँदैनन् । दुई विषयसम्म ननग्रेडेड १ लाख १५ हजार ८ सय ३४ विद्यार्थीले भने एक महिनापछि हुने ग्रेडवृद्धि परीक्षामा सफल हुन सके भने कक्षा ११ पढ्न पाउँछन् । यति धेरै अर्थात् परीक्षामा सहभागीमध्ये करिब ५२ प्रतिशत विद्यार्थी किन कक्षा १० मै रोकिए त ? यो नीति निर्माण एवं कार्यान्वयन गर्नेगराउने सरकार (संघ तथा स्थानीय), विद्यालय एवं शिक्षकले गम्भीर रूपमा आत्मसमीक्षा गर्नुपर्ने विषय हो । राष्ट्रिय परीक्षा बोर्डले लेटर ग्रेडिङ निर्देशिका२०७८ अनुसार यस पटक नतिजा प्रकाशन गर्दा आधाभन्दा बढी विद्यार्थी ननग्रेडेड भएका हुन् । प्रत्येक विषयमा सैद्धान्तिक (लिखित) तर्फ समेत न्यूनतम ३५ प्रतिशत अंक नल्याए विद्यार्थी ननग्रेडेड हुने व्यवस्था निर्देशिकामा छ । १६ जीपीएभन्दा कम अंक ल्याउने विद्यार्थी ननग्रेडेडमा परेका हुन् । यसअघि सैद्धान्तिक र प्रयोगात्मकतर्फको प्राप्तांक जोडेर ३५ प्रतिशत अंक ल्याउँदा विद्यार्थीले माथिल्लो कक्षामा भर्ना पाउँथे । प्रयोगात्मक अंकका भरमा ग्रेडेड हुने विद्यार्थीको संख्या ठूलो देखिएपछि सरकारले निर्देशिका परिमार्जन गरेर सैद्धान्तिकमा पनि ३५ प्रतिशत अंक कटाउनै पर्ने व्यवस्था गरेको हो । यसले विद्यार्थीमा पठन संस्कृति अभिवृद्धि गर्ने बुझाइ हो । विद्यालय तहमा लेटर ग्रेडिङ पद्धति भने २०७२ मा सुरु भएको हो । यसरी छिटोछिटो मूल्यांकन पद्धति बदल्दा विद्यार्थीको नतिजामा पर्ने प्रभावमा पर्याप्त ध्यान दिइएको पाइँदैन । ग्रेड प्राप्त विद्यार्थीले त माथिल्लो कक्षामा पढ्लान्, ननग्रेडेड विद्यार्थीका लागि के गर्ने भन्ने योजना पनि सरकारसँग छैन । सीटीईभीटीको सीमित विधामा १८ महिने कोर्स गर्न पाउने व्यवस्था त छ तर सबैका लागि पहुँचमा छैन । कतिपय विद्यार्थीका हकमा मिहिनेत पुगेन होला तर ननग्रेडेड हुनुमा विद्यार्थीको मात्र कमजोरी छैन । संविधानले नै आधारभूत तहको शिक्षा अनिवार्य र माध्यमिक तहसम्म निःशुल्क हुने व्यवस्था गरेको छ । तर गुणस्तरीय शिक्षामा राज्यको पर्याप्त ध्यान पुग्न नसक्दा विद्यार्थी नतिजा प्रभावित भइरहेको छ । राजनीतिक दलले चुनावी घोषणापत्रमा र सरकारले अन्तर्राष्ट्रिय मञ्चहरूमा सार्वजनिक शिक्षामा राज्यले २० प्रतिशत लगानी गर्ने प्रतिबद्धता गर्दै आएका छन् । तर बजेट ११ प्रतिशत हाराहारी मात्र विनियोजन हुने गरेको छ । शिक्षामा विनियोजित बजेटमध्ये ८० प्रतिशतभन्दा बढी त शिक्षकको तलबभत्ता र नियमित कार्यक्रममै खर्च हुन्छ । धेरै सार्वजनिक विद्यालयमा भौतिक पूर्वाधार सन्तोषजनक छैन । २०७५ सालमा सरकारले नै गरेको सर्वेक्षणले ५६ हजार शिक्षक दरबन्दी अपुग रहेको औंल्याएको थियो । यस बीचमा एउटै दरबन्दी थप गरिएन । ४५ हजार राहत शिक्षकलाई दरबन्दीमा रूपान्तरण गर्ने प्रस्तावसहितको विद्यालय शिक्षा विधेयक प्रतिनिधिसभामा अल्झिएको एक वर्ष बित्न लागेको छ । यसले पनि विद्यालय शिक्षाप्रति सरकारको उदासीनता छर्लंग पार्छ । धेरै सामुदायिक विद्यालयमा विद्यार्थीले कठिन मान्ने अंग्रेजी, गणित र विज्ञान शिक्षकको अभाव छ । सबैभन्दा बढी विद्यार्थी गणित, विज्ञान र अंग्रेजी विषयमै ननग्रेडेड छन् । यसपालि परीक्षा दिएकामध्ये गणितमा १ लाख ७७ हजार (३८ प्रतिशत), विज्ञानमा १ लाख २६ हजार (२७ प्रतिशत) र अंग्रेजीमा १ लाख (२१ प्रतिशत) विद्यार्थी ननग्रेडेड भएका छन् । गणित, विज्ञान र अंग्रेजीमा विद्यार्थीको नतिजा कमजोर हुने समस्या वर्षौंदेखिको हो तर ती विषयमा पढाइ सुधार्न, विषय शिक्षक व्यवस्था गर्न र गुणस्तरीय पढाइ सञ्चालन गर्न सरकार न विद्यालय प्रशासनले नै ध्यान दिएको पाइन्छ । विद्यार्थीले बीचैमा पढाइ छाड्नुका धेरै कारणमध्ये विद्यालयमा पठनपाठनको अनुकूल वातावरण नहुनु पनि हो । कक्षा १ मा भर्ना भएका विद्यार्थीमध्ये ६० प्रतिशत हाराहारीले बीचैमा विद्यालय छाड्ने गरेको तथ्यांक छ । जसोतसो एसईई दिएकामध्ये पनि आधाभन्दा बढी माथिल्लो कक्षामा जानै अयोग्य हुनुपर्ने अवस्था विडम्बनापूर्ण छ । विद्यालय तहको अन्तिम कक्षा १२ हो तर एसईईकै नतिजाका आधारमा विद्यार्थीले आफ्नो भविष्यको बाटो तय गर्छन् । त्यही कारणले कक्षा १० को अन्तिममा लिइने यो परीक्षा महत्त्वपूर्ण छ । यस परीक्षाको नतिजा सरकार (स्थानीय तहसमेत) ले विद्यालय शिक्षालाई दिएको प्राथमिकता, विद्यालय प्रशासन र शिक्षकको समेत मूल्यांकन गर्ने आधार हो । हामीले मुलुकका लागि कस्तो जनशक्ति उत्पादन गर्न लाग्दै छौं भन्ने पनि यसले संकेत गर्छ । तर सरोकारवाला पक्षले यसलाई सामान्य प्रक्रियाका रूपमा मात्र लिइरहँदा नतिजामा उल्लेख्य सुधार हुन सकेको छैन । दशकअघि अंकमा आधारित मूल्यांकन प्रणाली हुँदा पनि अनुत्तीर्ण प्रतिशत अहिलेकै हाराहारी थियो । त्यसैले एसईईको नतिजालाई आधार बनाएर शैक्षिक स्तर सुधारमा सरोकारवाला निकायहरू गम्भीरतापूर्वक लाग्नुपर्छ । विद्यालयमा शिक्षण सामग्री, भवन लगायतका पूर्वाधार पर्याप्त हुने गरी बजेट व्यवस्था गर्नुपर्छ । विषयगत दक्ष शिक्षकहरू सबै विद्यालयमा अविलम्ब व्यवस्था गर्नुपर्छ । स्थानीय सरकार, विद्यालय प्रशासनले सिकाइका लागि अनुकूल वातावरण तयार गरिदिनुपर्छ । विद्यालयको वातावरणले विद्यार्थीलाई मिहिनेतका लागि प्रेरित गर्छ । त्यसको प्रभाव नतिजामा देखिन्छ । जो माथिल्लो कक्षा जान अयोग्य हुन्छन्, उनीहरूलाई पुनः प्रयासका लागि प्रोत्साहन गर्नुपर्छ । त्यसमा सम्भव नै भएन भने उनीहरूका लागि सीपमूलक तालिम र रोजगारीका अन्य अवसर तयार गरिदिनुपर्छ किनभने एउटा क्षेत्रमा असफल व्यक्ति अर्को क्षेत्रमा अब्बल बन्न पनि सक्छ ।"
किसान गुठीको रैती कहिलेसम्म ?,"म नेपालको संघीय राजधानी काठमाडौंमा स्वर्गद्वारी गुठीपीडित थारू किसानको पीडा र आवाज बोकेर सिंहदरबार धाउन थालेको दुई साता नाघ्यो । सम्बन्धित मन्त्रालयका मन्त्री, सचिव, माननीय लगायतलाई आफ्नो पीडा सुनाउन काठमाडौं धाउन थालेको यो सातौं पटक हो । हामी आफ्नो पीडा सुनाउँछौं । कहिले बोल्दाबोल्दै पीडाले भक्कानिन्छौं । माननीयज्यूहरूले सुन्नुहुन्छ, आश्वासन दिनुहुन्छ । हामी अहिले केही हुन्छ कि भन्ने आशा लिएर आएका थियौं । तर समस्या जहाँको तहीं छ । भूमिसम्बन्धी ऐन २०२१ अनुसार किसानले प्राप्त गरेको मोही पुर्जाका आधारमा मोही किसानलाई जमिनको स्वामित्व दिनुपर्छ भन्ने हाम्रो माग हो । भूमि ऐनमा स्पष्ट व्यवस्था हुँदाहुँदै किसानलाई सधैं मन्दिरको रैती बनाइरहनुपर्छ भनेर धमिलो पानीमा माछा मार्न खोज्दै छन् । मठमन्दिर आश्रमको आम्दानीको अपारदर्शितालाई कमाउधन्दा बनाउन पाइन्छ भन्नेहरू र राजनीतिक इच्छाशक्तिको कमीले ५० वर्षपहिले कानुनी व्यवस्था गरिएको र मोही पुर्जासमेत प्राप्त गरेका किसानले मोही हकसमेत राज्यबाट पाएका छैनन् । गुठी ऐन, २०३३ मा गुठी जमिनका मोहीले मोही लागेको अधीनस्थ गुठी जमिन रैतान नम्बरीमा परिणत गर्ने व्यवस्था भयो । तर पूर्णरूपमा मोही किसानले रैतान नम्बरी गर्न नपाउँदै सर्वोच्च अदालतले २०६२ चैत १४ मा स्वर्गद्वारी गुठी विशेष प्रकृतिको निजी गुठी भएकाले जमिन खण्डित नगर्नूनगराउनू भनेर फैसला गर्यो । जमिन रैतान नम्बरी गर्न रोकेको हो भने अन्य गुठीको सम्बन्धमा सर्वोच्च अदालतले नै २०६४ माघ १० मा गुठी जमिन व्यक्तिका नाममा रैतान नम्बरी परिणत गर्ने कानुन र संविधानसँग बाझिएकाले सो व्यवस्था खारेज गर्ने भनेर फैसला गरेको थियो । एकपछि अर्को फैसला गर्ने र सधैं किसानलाई रैती बनाइराख्ने हो ? यो देशमा न्याय कसरी मिल्छ ? न्याय पाउन कहाँ जानुपर्छ ? प्रवीण दहित थारू, स्वर्गद्वारी गुठीपीडित संघर्ष समिति, दाङ"
राज्य र विद्यार्थीबीच दूरी,"पहिलेदेखि शिक्षाको महत्त्व बुझेर मुलुक सुहाउँदो शिक्षा नीति लागू गर्न सफल मुलुकहरूले समृद्धिको उचाइ लिएको सन्दर्भबाट हामी अनभिज्ञ छैनौं । छिमेकी देश भारतकै कुरा गरौं झन्डै एक शताब्दी अघिदेखि दार्जिलिङ, कालिम्पोङ, नैनिताल, देहरादुन, मन्सुरीलगायत पहाडी क्षेत्रलाई शिक्षाको हब बनाउँदै आएका कारण शिक्षाले तत्तत् ठाउँको पहिचान बढाएको छ । राज्यले पनि देशविदेशका विद्यार्थीमाथि सम्मानजनक व्यवहार देखाउँदै शिक्षाको विशिष्टीकरण, संरक्षण, संवर्द्धन र प्रवर्द्धनमा जोड दिँदै आएको पाइन्छ । शैक्षिक व्यवस्थापन, पढाइसिकाइ उत्कृष्ट भएकै कारण त्यहाँ नेपाली विद्यार्थीको संख्या पनि बढ्दै गएको देख्न सकिन्छ । शिक्षालाई सर्वस्व ठान्दै आएको सिंगापुर सूचना प्रविधि क्षेत्रमा विश्वका उत्कृष्ट गन्तव्यमध्येमा पर्छ । यता हामीकहाँ भने विगत ३४ वर्षदेखि शिक्षा क्षेत्रमा प्रहार मात्र थपिँदा प्रतिभाशाली विद्यार्थीको भविष्य अन्धकार बन्दै आएको छ । १० वर्षे माओवादी जनयुद्धका बेला मुलुकका अधिकांश विद्यालय संघर्षको थलो, रणमैदान बनेको तितो यथार्थ कसैले भुलेको छैन । जबकि शिक्षाको सम्मान गर्न जान्ने नेतृत्वका कारण श्रीलंकामा लामो समय तामिल विद्रोहीले उधुम मच्चाउँदासमेत शैक्षिक क्षेत्रमा कुनै बाधा पुगेको देखिएन । यता १० वर्षे जनयुद्धपछि लोकतन्त्र स्थापना भएको १८ वर्ष र लोकतान्त्रिक गणतन्त्र लागू भएको ९ वर्ष पुग्दा शिक्षा क्षेत्र अरू तहसनहस बनेको छ भने केटाकेटीको कलिलो मन मस्तिष्कमा राज्यप्रतिको वितृष्णा उचाइमा पुगेको छ । सञ्चारमाध्यमहरूमा विद्यार्थीको समस्या, भविष्यकेन्द्रित बहस कतै सुन्न पाइँदैन भने अपराधी, राजनीतिज्ञको हुँकार व्याप्त हुँदा विद्यार्थी, अभिभावक, सरोकारवालामा निरन्तर सन्त्रास थपिएको छ । त्यस्तै नेताकै मान्छेले रोजगारी पाउने, योग्य लखेटिनुपर्ने निकृष्ट परिस्थितिका कारण समाज, विद्यार्थीमा हाहाकार मच्चिएको हो । प्रदेशहरूमा सरकार बनाउने, गिराउने विषयको रडाको, संघको गठबन्धन परिवर्तनले गाईजात्रा देखाइरहेको, विभिन्न दलद्वारा सञ्चालित महाधिवेशनहरूमा विद्यार्थीको भलाइको विषय प्राथमिकतामा नपर्दा विद्यार्थी सबैतिरबाट प्रताडित भएका हुन् । पहिलो, दोस्रो र तेस्रो पुस्ताका कुनै नेताबाट भविष्यमा विद्यार्थीसँगको सामीप्य बढ्ने पनि देखिँदैन । भुवनेश्वर शर्मा, चन्द्रागिरि२, काठमाडौं"
राजनीतिक लोकप्रियतावादको जोखिम,"राजनीतिको चरित्र प्रियतावादी राजनीतिक पार्टीहरूको मुख्य राजनीतिक दर्शन यथास्थितिवाद र पश्चगमन नै हो । संसारभरिका प्रियतावादी राजनीतिक अभ्यासले यो कुरा पुष्टि गरिसकेको छ । नेपाली जनताले भोगेका समस्या समाधानको विधि पनि राजनीतिक रूपमै खोजिनुपर्छ । तर, राष्ट्रिय स्वतन्त्र पार्टीजस्ता नयाँ पार्टीमा राष्ट्रिय समस्या समाधान गर्ने विधि छैन । सीमान्तीकृत र उत्पीडित समुदायले संघर्षबाट प्राप्त गरेको संघीयतालाई स्वीकार गर्न सकेको देखिँदैन । यसको राजनीतिक स्वार्थ संघीयताको विरोध गरिरहेका जनमतलाई आफ्नो बनाउनु हो । यो राज्य पुनःसंरचनाविरोधी पश्चगामी विचार नै हो । नेपालको अर्थतन्त्र जर्जर अवस्थामा छ । विदेशी भूमिमा रगतपसिना बगाएर आप्रवासी श्रमिकले पठाएको रेमिट्यान्सबाट राज्य सञ्चालन भइरहेको छ । लोकप्रियतावादी पार्टीसँग परनिर्भर र असफल आर्थिक प्रणालीले कुनै बिकल्प दिन सकेको छैन । नेपालको गरिबीको कारण र समाधानको कुनै नयाँ विकल्प तिनमा छैन, बरु नवउदारवादी पुँजीवादी व्यवस्थाको प्रवर्द्धन नै ती पार्टीका आर्थिक नीति हुन् । आत्मनिर्भर अर्थतन्त्र निर्माण उनीहरूको प्राथमिकतामा छैन, अर्थात् लोकप्रियतावादी पार्टीले नेपालको आर्थिक रूपान्तरण गर्ने कुनै सम्भावना देखिँदैन । नेपाली समाजमा आर्थिक, सामाजिक, बहुआयामिक विभेद र बहिष्करण व्याप्त छ । सम्भ्रान्त, पुँजीपति, राज्यसत्तामाथि निरन्तर दोहन गरिरहेको वर्ग र समुदायको दबदबा कायमै छ । यस्ता सामाजिक अन्तरविरोधको हल नगरी सामाजिक रूपान्तरण सम्भव छैन । ती मुद्दाको पहिचान र रूपान्तरण अहिलेको आवश्यकता हो । तर, समाजमा दैनिक रूपमा भइरहेका हिंसा, अत्याचार, शोषण, दमन, विभेद र बहिष्करण अन्त्य गर्ने सवाल प्रियतावादी राजनीतिको केन्द्रमा कहिल्यै पर्ने गरेको छैन । नेपालका प्रियतावादी पार्टी पनि योभन्दा भिन्न छैनन् । संसारभरिको प्रियतावादी राजनीतिक अभ्यासलाई हेर्ने हो भने यसको नेतृत्व उग्र राष्ट्रवादी र उत्पीडनकारी हुने गरेका छन् । ट्रम्पको ह्वाइट सुप्रिमेसी, मोदीको हिन्दु अतिवाद यसका उदाहरण हुन् । नेपालका प्रियतावादीसँग जातिवाद, नश्लवाद, पितृसत्ता अन्त्यको कुनै दृष्टिकोण छैन । तिनको नेतृत्वमा धर्मनिरपेक्षता र नश्लवादी अभ्यास प्रकट हुने गर्छ । सामाजिक विविधतालाई सहजै स्वीकार नगर्नु निर्जाती एकाधिकारवादी अभ्यास गर्नु हो । प्रियतावादको अर्को चरित्र अवसरवाद हो । यस्ता पार्टी जनताका आकांक्षालाई पक्रिन्छन्, प्रियतावादी नारा दिन्छन् र अन्नतः शक्ति आर्जनको स्रोत बनाउँछन् । रास्वपा र नेता रवि लामिछानेले भ्रष्टाचार, अनियमिताजस्ता जनसरोकारका मुद्दा उठाएर चुनाव जिते तर व्यवहारमा आफैं आर्थिक अपचलनमा परे । स्वार्थ बाझिने मन्त्रालयमा नेतृत्व गरेपछि भ्रष्टाचारविरुद्ध उभिने उनको नैतिक हैसियत गुमेको छ । यो नैतिकता उनको मात्रै होइन, उनको पार्टीका नेता कार्यकर्ताको समेत गुमेको छ । यो अवसरवादको परिणाम हो । प्रियतावादी राजनीतिको अर्को चरित्र अरूको अपमान गर्नु हो । संसारभरि नै प्रियतावादी शक्ति अन्य राजनीतिक पार्टीलाई अपमान र गाली गरेरै स्थापित भएका छन् । राजनीतिक रूपमा गलत क्रियाकलापको विरोध गर्नुपर्छ, यसको अर्थ अरू पार्टीले लोकतन्त्रका लागि खेलेको ऐतिहासिक भूमिकाको अवमूल्यन गर्नु पक्कै होइन । तथ्य र तर्कका आधारमा गरिने आलोचना स्वाभाविक रूपमा उपलब्धिमूलक हुन्छ । तर पुराना राजनीतिक पार्टीकै जस्तो घृणा र आलोचनाले जनतामा आकर्षण त बढाउँछ तर समाधान दिँदैन । एकाधिकारवादी प्रभुत्व प्रियतावादी राजनीतिको अर्को चरित्र हो । नेतृत्वले आफूलाई लागेको विचारलाई पार्टीको विचार बनाउने वा नेतृत्वमाथि प्रश्न उठाउनै नदिने एकाधिकारवादको अभ्यास प्रियतावादी राजनीतिमा हुने गरेको छ । जस्तोः लामिछानेमाथि उठेका दोहोरो नागरिकता, पासपोर्टदेखि सहकारी ठगी प्रकरणबारे छलफल भएको देखिँदैन । पार्टीका नेताले बौद्धिकतालाई नै तिलाञ्जली दिएर व्यक्तिको रक्षामा खडा हुनुपर्ने बाध्यता आइपरेको छ । प्रियतावादी राजनीतिले यसरी नै व्यक्तिको एकाधिकारवाद र अधिनायकवादको निर्माण गर्छ । आवाज दबाउने हतियारप्रियतावाद व्यक्तिलाई बलियो बनाउने राजनीतिक विचार हो । संसारभरि भएका प्रियतावादी राजनीतिलाई विश्लेषण गर्ने हो भने यो विचारले व्यक्तिलाई बलियो शासकमा रूपान्तरित गरिदिन्छ । श्रीलंकाको महिन्दा राजापाक्षे हुन् वा ब्राजिलका बोल्सोनारो । टर्कीका रिपेप एर्डोगन हुन् वा भारतका नरेन्द्र मोदी । यी सबैले अपनाएको प्रियतावादी राजनीतिक अभ्यासले अधिनायकवादको प्रबर्द्धन गर्यो । आफूलाई बलियो शासक बनाउने उत्साहले उनीहरूलाई अधिनायकवादी शासकमा रूपान्तरित गरिदियो । अर्कोतिर यसले बहिष्करणमा पारिएका समुदायमाथि थप उत्पीडन र अत्याचार गर्यो । भारतकै उदाहरण हेर्ने हो भने मोदीको आगमनसँगै मुस्लिममाथि व्यापक दमन भयो ।आदिवासी जनजाति र दलित अधिकारका पक्षमा बोल्नै नसक्ने अवस्थामा पुग्यो । अधिकारका पक्षमा काम गर्ने धेरै सामाजिक संघसंस्था बन्द हुन पुगे । अर्कोतिर, जसरी अमेरिकामा ट्रम्प प्रशासनले आप्रवासीलाई दुःख दिने काम गर्यो । राष्ट्रपति निर्वाचनको दौडमा रहेका ट्रम्पले केही महिना अगाडि आफ्नो चुनावी अभियानलाई अमेरिकालाई अशुभ शक्तिबाट मुक्त गराउने अभियान का रूपमा व्याख्या गरेका थिए, यो आप्रवासीविरुद्ध गरिएको कटु आलोचना हो । नेपालमा प्रियतावादी राजनीतिक नेतृत्वमाथि तर्कसंगत प्रश्न गर्दा चौतर्फी आक्रमण गर्ने क्रम बढेको छ । जिम्मेवार नेतृत्वमाथि उठेका तर्कपूर्ण प्रश्नको राजनीतिक जवाफ दिनु नेतृत्वको जिम्मेवारी हो । तर प्रश्न उठ्नबाट बञ्चित गर्ने, प्रश्न उठाउने व्यक्तिमाथि सामूहिक आक्रमण गर्ने परिपाटी आफैंमा अधिनायकवादी राजनीतिको संकेत हो । लोकप्रियतावाद बहिष्करणमा पारिएका लिंग, जातजाति, धार्मिक र सीमान्तीकृत समुदायको आवाजलाई दबाउने हतियार बन्ने खतरा नेपालमा पनि बढ्दै गइरहेको छ । तथापि जनताको आशा, अपेक्षा र चाहनालाई सम्बोधन गर्न नसक्ने कुनै पनि राजनीतिक पार्टी जनताबाट बहिष्कृत हुन्छन्, चाहे ती नयाँ हुन् वा पुराना । संसारभरि लोकप्रियतावादी नेतृत्व अधिनायकमा परिणत हुने र जनताबाट बहिष्कृत हुने क्रम चलिरहेको छ । भारतमा मोदीको भारतीय जनता पार्टी जसरी खुम्चिँदै गइरहेको छ, लोकप्रियतावादी पार्टी र नेतृत्वले जनअपेक्षा पूरा गर्न सकेनन् भने यसरी खुम्चिँदै ओरालो यात्रामा लाग्नुको विकल्प छैन ।"
महालेखा परीक्षकको स्वायत्तता र स्वतन्त्रता,"विभिन्न मुलुकमा सर्वोच्च लेखा परीक्षण संस्थाका भिन्नभिन्न प्रकारका संरचना छन् । महालेखा परीक्षक, नियन्त्रक तथा महालेखा परीक्षक, लेखा परीक्षण बोर्ड, लेखा परीक्षण आयोग, लेखा परीक्षण अदालत, लेखा तथा लेखा परीक्षण चेम्बर आदि । सबैको साझा पहिचान सर्वोच्च लेखा परीक्षण संस्थाको नामबाट चिनिन्छ । विश्वभर नै सर्वोच्च लेखा परीक्षण संस्थाको कामको प्रशंसा, कार्यक्षेत्रको विवाद र कार्यात्मक स्वायत्तता तथा स्वतन्त्रता र लेखा परीक्षकहरूको आचारसंहिताका बारेमा चर्चा हुने गर्छ । यस लेखमा केही दृष्टान्तसहित महलेखा परीक्षकको स्वायत्तता तथा स्वतन्त्रताका बारेमा उल्लेख गरिएको छ ।सन् २०१७ मा दक्षिण अफ्रिकामा भ्रष्टाचार व्याप्त भएपछि त्यहाँका राष्ट्रपति ज्याकोब जुमाले राज्य कब्जाविरुद्ध छानबिन गर्न जाँचबुझ आयोग गठन गर्न बाध्य भए । प्रधानन्यायाधीश रेमोन्ड जोन्डोको अध्यक्षतामा गठित आयोगले सबै सरकारी निकायको कामकारबाही जाँच परीक्षणपश्चात् सन् २०२२ मा प्रतिवेदन जारी गर्यो । धेरैजसो सरकारी निकाय भ्रष्टाचारमा लिप्त भएका र गैरराज्य अभिकर्ताहरूको प्रभाव र दबाबमा काम गरेको पाइयो । यस्तो बेलासमेत राज्य कब्जाविरुद्ध प्रतिरोध गर्नेमा संवैधानिक अदालत र महालेखा परीक्षक जस्ता केही निकाय मात्र बचेका थिए ।सन् २०२१ मा सियरा लियोनका महालेखा परीक्षक र एक उपमहालेखा परीक्षकलाई महालेखा परीक्षकको वार्षिक प्रतिवेदन पेस गर्ने पूर्वसन्ध्यामा त्यहाँका राष्ट्रपतिले निलम्बन गरे । राष्ट्रपति कार्यालयको खर्चमा अनियमितता देखाएको र सरकारको वित्तीय विवरणमा प्रतिकूल राय दिन लागेकामा आपत्ति जनाई निलम्बन गरिएको थियो । सन् २०२० को जुलाईमा हाइटीका महालेखा परीक्षकलाई राष्ट्रपतिले १६९ दिन बिदा बस्न र कार्यालयको सम्पूर्ण काम आफ्नो सहायकलाई हस्तान्तरण गर्न आदेश दिए । अर्थ मन्त्रालयसँग सम्बन्धित खरिदको भुक्तानी सम्बन्धमा महालेखा परीक्षकको प्रतिवेदनमा उल्लिखित विषय पुष्टि गर्न चुनौती दिएपछि विवाद भएको थियो । सन् २०२३ मा साइप्रसका महान्यायाधिवक्ताका तर्फबाट त्यहाँका महालेखा परीक्षकलाई आफ्नो कार्यक्षेत्र नाघेको र अनुपयुक्त व्यवहार गरेको आरोप लगाई संवैधानिक अदालतमा निलम्बनका लागि याचिका पेस गरेका छन् । यो विषय अदालतमा विचाराधीन छ । २०२४ जुनमा ट्रिनिडाड एन्ड टोबागोमा अर्थमन्त्री र महालेखा परीक्षकबीच सरकारको वित्तीय विवरण त्रुटि भएको विषयमा विवाद भएपछि यो मुद्दा अदालतसम्म पुगेको छ । नेपालको सन्दर्भमा २०७४७५ मा महालेखा परीक्षकको प्रतिवेदन सार्वजनिक सञ्चारमाध्यममा प्रचारप्रसार भएपछि उच्च राजनीतिक तथा प्रशासनिक पदाधिकारी वृत्तमा महालेखा परीक्षक अति दृश्यमान भएको टिप्पणी भयो । परिणामस्वरूप आर्थिक कार्यविधि तथा वित्तीय उत्तरदायित्व ऐन २०७६ तर्जुमा गर्दा महालेखा परीक्षकको बेरुजु सम्परीक्षण गर्ने अधिकार कटौती गरियो । यो विषयमा सार्वजनिक लेखा समितिबाट २०७७ असारमा सबै लेखा उत्तरदायी अधिकृतलाई निर्देशन जारी गरियो । हालै मात्र प्रतिनिधिसभाअन्तर्गतको सार्वजनिक लेखा समितिले महालेखा परीक्षकलाई बेरुजु फर्छ्योटको रणनीतिक कार्ययोजना पेस गर्न निर्देशन दिएको विषय प्रकाशमा आएको छ । नेपालको महालेखा परीक्षकलाई संविधानबमोजिम नियमितता, मितव्ययिता, कार्यदक्षता, प्रभावकारी र औचित्यसमेत विचार गरी परीक्षण गर्ने र जुनसुकै बेला प्रतिवेदन पेस गर्न सक्ने व्यवस्था छ । वित्तीय, परिपालना र कार्यमूलक लेखा परीक्षण गर्ने कार्यक्षेत्र भएकाले साधारणतया कुनै विषय छुट्दैन । तर व्यवहारमा ती अधिकार प्रयोगमा अड्चन आउने गरेका छन् । समयसमयमा कार्यात्मक स्वतन्त्रतामा पनि संकुचन ल्याउने प्रयास हुने गर्छ । महालेखा परीक्षकले लेखा परीक्षण गर्दा प्रयोग गर्ने मूल ऐन लेखा परीक्षण ऐन २०७५ हो । जसले महालेखा परीक्षकलाई लेखा परीक्षणको तरिका, क्षेत्र र अवधि तोक्ने, लेखा परीक्षण गर्दा देखिएका व्यहोरामा तथ्य दर्शाउने, विवेचना गर्ने, आलोचना गर्ने र रायसहितको प्रतिवेदन जारी गर्ने अधिकार दिएको छ । अर्कोतर्फ आर्थिक कार्यविधि तथा वित्तीय उत्तरदायित्व ऐन २०७६ मा लेखा परीक्षण ऐन २०७५ का प्रावधानसँग बाझिने गरी व्यवस्था गरिएका छन् । महालेखा परीक्षकले स्थापनाकालदेखि प्रयोग गर्दै आएको अधिकार कटौती गरेकाले तीन वर्षदेखि संघीय सरकारी निकायको बेरुजु सम्परीक्षण भएको छैन । अहिले सरकारी निकाय, संसदीय समिति र महालेखा परीक्षकका लागि यो विषय एक समस्याका रूपमा देखापरेको छ । जहाँसम्म सम्परीक्षण महालेखा परीक्षकले गर्ने कि संसदीय समितिले भन्नेमा विगतको अभ्यास र अन्तर्राष्ट्रिय प्रचलनसमेतलाई अध्ययन गरी लेखा परीक्षण ऐन २०७५ र आर्थिक कार्यविधि तथा वित्तीय उत्तरदायित्व ऐन २०७६ मा एकाअर्कामा बाझिएका विषयमा एकरूपता कायम गरी स्पष्ट गरिनुपर्छ । लेखा परीक्षणको सिद्धान्तअनुसार अडिटबाट देखिएको व्यहोरा वर्षौंसम्म नसल्टी थाती रहनुपर्ने नै होइन । अघिल्लो वर्षको अडिटबाट देखिएको कैफियत पछिल्लो अडिटको समयमा सम्बोधन भइसक्नुपर्ने हो । अझ लेखा परीक्षण सम्पन्न भई प्रारम्भिक प्रतिवेदनमा प्रतिक्रियापश्चात् जटिल प्रकृतिका बाहेक अन्य व्यहोरा फर्छ्योट हुनुपर्ने हो । तर प्रतिक्रियाबाट हट्ने प्रतिशत अत्यन्त न्यून मात्र छ । अडिटको उद्देश्य बेरुजु निकाल्ने, फर्छ्योट गर्ने र अर्को पटक त्यही व्यहोरा दोहोरिने अनि पुनः फर्छ्योट गर्ने भन्ने कदापि होइन । आगामी दिनमा यस्ता कैफियत नदोहोरिने प्रबन्ध गर्ने र विगतमा भएका कैफियतमा जिम्मेवार निकायका पदाधिकारीलाई जवाफदेही बनाउने पद्धति पनि हो । महालेखा परीक्षकले राष्ट्रपतिमार्फत संसद्मा पेस गर्ने प्रतिवेदन बेरुजुको सँगालो मात्र होइन । यो त संसद्बाट पारित नीति तथा कार्यक्रम, बजेट तथा ऐन कानुनको सरकारी संयन्त्रद्वारा परिपालना तथा कार्यान्वयन र सोको नतिजाको अवस्था स्वतन्त्र रूपमा मूल्यांकन गरी संसद्लाई जानकारी गराइएको वस्तुस्थिति विवरण हो ।सरकारी निकायको अडिटबाट देखिने कैफियत बेरुजु मात्र होइन । यो बेरुजु बनाउने अधिकारीलाई उनीहरूको कार्यसम्पादन मूल्यांकन गर्नेर् ेएउटा आधार पनि हो । हामी बेरुजु भएपछि त्यसलाई कसले, कसरी फर्छ्योट गर्ने भन्नेतर्फ लाग्यौं । बेरुजु बनाउनेलाई जिम्मेवार बनाई कारबाही गर्नेतर्फ लागेनौं । त्यसैले हरेक वर्ष बेरुजु थपिई ११८३ अर्ब पुग्यो । अन्ततः बेरुजु निकाल्नेले र सार्वजनिक लेखा समितिले नै फर्छ्योटको कार्ययोजना तयार गर्नुपर्नेसम्मको स्थितिमा पुग्दै छौं । यस तरिकाले मुलुकको वित्तीय प्रशासनमा सुधार हुँदैन र आर्थिक अनुशासन पालना हुँदैन । यो प्रक्रियालाई पूर्णतः बदल्नुपर्छ । सार्वजनिक लेखा समिति महालेखा परीक्षकको कार्यात्मक स्वतन्त्रतालाई प्रवर्द्धन गर्दै बेरुजु बनाउनेलाई कारबाही गर्ने र भविष्यमा त्यस्ता व्यहोरा नदोहोरिने सुनिश्चितता गराउनेमा केन्द्रित हुनुपर्छ । बेरुजुलाई कार्यसम्पदान वा वृत्तिविकाससँग नजोडी सुधार हुँदैन । हाम्रो सन्दर्भमा एक पटक सचिव बढुवा वा ठूला आयोजनाका प्रमुखमा खटाउँदा विगतको आर्थिक अनुशासन पालनाको स्थिति मूल्यांकन गर्ने प्रणाली अपनाइएको थियो । गत आम निर्वाचन र स्थानीय तहको निर्वाचनमा व्यक्तिगत पेस्की वा बेरुजु र सरकारी बाँकी भए उम्मेदवारले चुक्ता गर्नुपर्ने व्यवस्था गरियो । यसमा सजगता देखिएको थियो । महालेखा परीक्षकको वित्तीय स्वतन्त्रताको कुरा गर्दा यो सरकारी बजेटमा निर्भर हो । कर्मचारीको सेवा सुविधा, भौतिक पूर्वाधार, कार्यालय सञ्चालनमा सरकारी बजेटबाट नै व्यहोरिन्छ । सरकारी स्रोतमा संकुचन भएमा महालेखा परीक्षकको कार्यालयमा पनि असर पर्छ । २०७६ सालमा प्रदेशस्तरमा कार्यालय स्थापना गर्ने सरकारबाट निर्णय भयो । कर्मचारी दरबन्दी थप भएर नियुक्ति तथा बढुवा पनि भयो । तर बजेट तथा भौतिक पूर्वाधार व्यवस्थाको अभावमा प्रदेशमा कार्यालय स्थापना गर्न सकिएन । काठमाडौं कार्यालयबाट प्रदेशको काम भइरहेको छ । संघीयता कार्यान्वयन सिलसिलामा प्रदेश सरकारका कार्यालय स्थापना भए । कतिपय संघीय र प्रदेशको कार्यक्षेत्रमा दोहोरो पर्ने गरी पनि सरकारी कार्यालय बनेका छन् । तर संघ, प्रदेश तथा स्थानीय तहसमेत तीनै तहको सरकारी निकायको लेखा परीक्षण गर्ने कार्यक्षेत्र भएको संवैधानिक निकायलाई प्रदेशस्तरमा कार्यालय स्थापना गर्न स्रोतको अभाव भयो । स्थानीय तहसम्मको लेखा परीक्षण प्रभावकारी बनाउन महलेखा परीक्षकको संरचना र कार्य प्रणालीको गहन अध्ययन विश्लेषण गरी पुनःसंरचना गरिनुपर्छ । अहिले कुनै कर्मचारीलाई नियुक्ति, बढुवा र कारबाही गर्नुपर्यो भने सरकारमार्फत मात्र हुने गर्छ । सेवाका माथिल्लो पदाधिकारीको बढुवामा पनि महालेखा परीक्षकको कुनै भूमिका हुँदैन, सल्लाह परामर्शबिनै निर्णय हुन्छ । महालेखाका कर्मचारी कार्यात्मक रूपमा महालेखा परीक्षकप्रति जवाफदेही भए पनि कानुनी रूपमा सरकारप्रति जवाफदेही छन् । सेवा सञ्चालनका हिसाबमा महालेखा परीक्षकप्रति जिम्मेवार र जवाफदेही छैनन् । यस अर्थमा सरकारका कर्मचारीले स्वतन्त्र महालेखा परीक्षकका तर्फबाट सरकारकै कारोबारको परीक्षण गरिरहेका छन् । यो स्वार्थको द्वन्द्वको विषय हो, यसमा सुधार हुनुपर्छ ।स्वायत्तता र स्वतन्त्रताको कुरा गर्दा कोही पनि सिंगो टापु कदापि हुन सक्तैन । संवैधानिक निकाय पनि राज्य संयन्त्रबाट पूर्णतः अलग रहन सक्दैनन् । कसैले नियुक्ति गर्नैपर्छ, कसैले वित्तीय स्रोत तथा साधन दिनैपर्छ र यदि तिनीहरू आफैंले अनियमित गर्न थाले भने कसैले तिनलाई नियन्त्रण गर्नैपर्छ । यस कारण पूर्ण स्वतन्त्रता आवश्यक हो तर सम्भव छैन । संसद्, संसदीय समिति तथा सरकारी निकाय आफ्नो जिम्मेवारी पूरा गर्नका लागि कानुनद्वारा प्रदत्त अधिकार प्रयोग गर्ने आधिकारिक निकाय र वैधानिक अधिकारी हुन् । सरकारी लेखा परीक्षक आर्थिक कारोबारको सारभूत विषय पत्ता लगाउन सक्षम हुनुपर्छ भने लेखा परीक्षण गरिने सरकारी कार्यालय र पदाधिकारीप्रति पनि उत्तिकै सम्मानजनक व्यवहार गरिनुपर्छ । संसद्, संसदीय समिति, महालेखा परीक्षक तथा सरकारका निकाय एकअर्काका परिपूरक हुन् । प्रतिस्पर्धी र प्रतिद्वन्द्वी होइनन् भन्ने मनन गरिनुपर्छ । महालेखा परीषकको प्रतिवेदनमा उठाइएका विषयले संसद् र सञ्चार जगत्मार्फत आम नागरिकलाई तरंगित पार्छ । कति विषय भ्रष्टाचारका गहन छानबिनका विषय बन्छन्, कति अध्ययन अनुसन्धानका विषय र कति सार्वजनिक टीकाटिप्पणीका बन्छन् । मेरो अनुभवमा महालेखा परीक्षकको कार्यालय व्यवस्थापनमा पूर्वाधार तथा स्रोत साधनका सीमितताका आफ्नै समस्या छन् । कर्मचारीका वृत्तिविकास र सेवा सुविधाका छुट्टै पीरमर्का र कठिनाइ पनि छन् । तिनलाई मध्यनजर गरी समाधानतर्फ लाग्नुपर्छ । अडिटरहरूको काममा गुनासो आउन नदिन तथा उनीहरूको आचारसंहिताभित्र राख्न फिल्डमा खटेका बेला कमसेकम दैनिक खर्च धान्न पुग्ने गरी भत्ता सुविधा दिनुपर्छ ।विगतमा राजस्वका सरकारी निकायमा व्यावसायिक लागत वृद्धि भयो भन्ने गुनासो आएपछि प्रोत्साहन भत्ताको व्यवस्था गरियो । यसबाट गुनासो घटेको र राजस्व संकलनमा वृद्धि भएको अनुभव छ । अडिटको कामलाई पनि गुनासोरहित र व्यवस्थित तथा प्रभावकारी बनाउन विगतमा प्रोत्साहनको व्यवस्था गरिएकामा स्रोतको अभावमा कटौती भएको छ । लेखा परीक्षणलाई गुनासोरहित र कर्मचारीलाई उत्प्रेरित गर्नका लागि कार्यसम्पादनमा आधारित प्रोत्साहन भत्ता दिनुपर्छ । सरकारी लेखा परीक्षकहरूलाई अन्य निजामती सेवाका कर्मचारीको भन्दा फरक सेवा सर्त र सुविधाको व्यवस्था गरिनुपर्छ । सरकारी कोषबाट खर्च व्यहोर्न नसकिने हो भने अडिट गरिने सरकारी निकायको कारोबार र भौगोलिक अवस्थितिका आधारमा अडिट फि तोकी त्यसैबाट अडिटरहरूलाई प्रोत्साहन सुविधा दिनेतर्फ पनि सोचाइ राख्न सकिन्छ । हाल सार्वजनिक संस्थानहरूको लेखा परीक्षण गर्दा महालेखा परीक्षकले अडिट फि तोकी लेखा परीक्षकहरू खटाउने गरेका छन् । यो प्रारम्भिक सोच मात्र हो । यस्ता मोडालिटी अरू पनि हुन सक्छन् । यसमा गृहकार्य गरी एउटा निष्कर्षमा पुगेर यो समस्या सदाका लागि अन्त्य गरिनुपर्छ । महालेखा परीक्षक दक्षिण अफ्रिकामा स्टेट क्याप्चरको अवस्थामा पनि आफ्नो साख बचाएको संस्था हो । अन्य मुलुक र नेपालमै पनि अनेक आरोह अवरोह र जोखिम पार गर्दै अस्तित्व कायम राखेको संस्थाको छवि जोगाउनुपर्छ । महालेखा परीक्षक र त्यहाँ कार्यरत कर्मचारी पेसागत आचारसंहितामा अडिग रहनुपर्छ । संसद्, संसदीय समिति र सरकारले महालेखा परीक्षकको स्वायत्तता तथा स्वतन्त्रताको संरक्षण गर्दै उपयुक्त कार्यवातावरण निर्माण गरी मुलुकमा आर्थिक अनुशासन कायम गराउनुपर्छ । शर्मा पूर्वमहालेखा परीक्षक हुन् ।"
सरकारी गोदाममा मल छ किसानले माग्दा छैन,"यी परिमाणबाहेक ३० हजार टन युरिया आउने क्रममा रहेको कार्कीले बताए ।३० हजार टन युरियाको पहिलो लट दुईचार दिनमा वीरगन्ज, भैरहवा नाकामा आइपुग्छ । असार अन्तिमसम्म सबै आइपुग्छ, उनले भने, युरियाबाहेक २५ हजार डीएपी पनि आउने क्रममा छ । कोलकातामा प्याकिङ सुरु हुँदै छ । यीबाहेक ३० हजार टन युरिया र ३० हजार टन डीएपीका लागि टेन्डर भइसकेको उनले जनाए । कृषिले युरिया, डीएपी र पोटास गरी २ लाख २२ हजार ५ सय ८८ टन मल बिक्री गरिसकेको जनाएको छ ।साल्टका नायब प्रमुख कार्यकारी अधिकृत कुमार राजभण्डारीले पनि मलको मौज्दात रहेको दाबी गरे । उनले पनि अभाव नहुने दाबी गरे । साल्टको गोदाममा २ वर्षदेखि नै मल छ, यसपालि मौज्दात झन् राम्रो छ, उनले भने, मौज्दातको हिसाबले अभाव हुँदैन, वितरण प्रणालीले समस्या भएको छ । साल्टसँग युरिया १८ हजार ७ सय, डीएपी १६ हजार ८ सय र पोटास २ हजार ५ सय ७५ टन मौज्दात रहेको उनको भनाइ छ । मौज्दातबाहेक २५ हजार टन डीएपी सम्झौता भई चलान भएर हिँड्दै छ, यो महिनासम्म सबै आइपुग्छ, उनले भने । सरकारले आगामी आर्थिक वर्षका लागि रासायनिक मल किन्न २७ अर्ब ९५ करोड छुट्याएको छ । चालु आर्थिक वर्षका लागि ३० अर्ब विनियोजन भएको थियो ।"
प्राथमिक पुँजी कम भएका बैंकलाई अग्राधिकार सेयर,"काठमाडौं (कास) प्राथमिक पुँजी कोष कम भएकाले दबाबमा रहेका बैंक तथा वित्तीय संस्थाले अविमोच्य असञ्चिति अग्राधिकार सेयर (प्रपेञ्चुअल नन क्युमलेटिभ प्रिफरेन्स सेयर) जारी गर्न बाटो खुलेको छ । अहिले बैंक तथा वित्तीय संस्थामा पर्याप्त तरलता भए पनि केही बैंकहरूको प्राथमिक पुँजी कोष निकै कम छ । यसकारण ती बैंकहरूले थप कर्जा प्रवाह गर्न सकेका छैनन् । यस्ता बैंकहरूलाई लक्ष्य गरी राष्ट्र बैंकले अविमोच्य असञ्चिति अग्राधिकार सेयरको नयाँ अवधारणा ल्याएको हो । केन्द्रीय बैंकले प्राथमिक पुँजीको सकसमा रहेका बैंकहरूलाई डिवेञ्चर र नाफा भएको वर्ष मात्रै लाभांश दिनुपर्ने प्रकृतिको अग्राधिकार सेयर जारी गर्न दिने भएको हो । राष्ट्र बैंकले बुधबार जारी गरेको एकीकृत निर्देशनमा पुँजी कोषमा दबाब रहेका बैंकले अविमोच्य असञ्चिति अग्राधिकार सेयर जारी गर्न सक्ने उल्लेख छ । राष्ट्र बैंकको निर्देशनमा अविमोच्य असञ्चिति अग्राधिकार सेयर जारी गर्ने सम्बन्धमा विभिन्न १२ वटा मापदण्ड तोकिएको छ । साधारणतया यस्तो अग्राधिकार सेयर सेयरमा परिणत हुँदैनन् । तर बैंक चल्नै नसक्ने अवस्थामा यसलाई सामान्य सेयरमै रूपान्तरण गर्न सक्ने सुविधा राष्ट्र बैंकले दिएको छ । कुनै बैंकको जोखिम सम्पत्तिका आधारमा प्राथमिक पुँजी कोष अनुपात ५१२५ प्रतिशतमा आए यस्तो अग्राधिकार सेयरलाई सेयरकै रूपमा परिवर्तन गर्न पाइने भएको हो । यस्तो अनुपात ५१२५ प्रतिशतमा पुग्दा नोक्सानी प्रशोचन गर्ने प्रयोजनका लागि त्यस्तो सेयर साधारण सेयरमा परिणत गर्नुपर्नेछ । विमोच्य असञ्चिति अग्राधिकार सेयरलाई अंग्रेजीमा पर्पेचुअल ननक्युमुलेटिभ प्रिफेन्सियल सेयर भनिन्छ । पर्पेचुअलको अर्थ परिपक्व अवधि नतोकिएको भन्ने हो । ननक्युमुलेटिभको अर्थ कुनै वर्ष लाभांश वितरण गरिएको छैन भने पनि सो वर्षको लाभांश भनेर अन्य वर्षहरूमा दिनैपर्छ भन्ने बाध्यता नहुनु भन्ने हुन्छ । यस्तो अग्राधिकार सेयरमा संस्थागत लगानीकर्ताले मात्र लगानी गर्न सक्ने, लाभांश वितरण गर्दा नाफा नोक्सान बाँडफाँट हिसाबमार्फत चालु आर्थिक वर्षको मुनाफाबाट मात्र गर्नुपर्ने र यसका लागि सञ्चित मुनाफा खाता एवं कुनै पनि कोष खर्च गर्न नपाइने व्यवस्था गरिएको छ ।"
ढल्केबरइनरुवा प्रसारण लाइन सञ्चालनमा,काठमाडौं (कास) देशभित्रको विद्युत् प्रसारण प्रणाली सुदृढीकरण तथा विश्वसनीय बनाउन र नेपालभारतबीचको विद्युत् व्यापार विस्तारका लागि निर्माणाधीन हेटौंडाढल्केबरइनरुवा ४०० केभी प्रसारण लाइनको ढल्केबरइनरुवा खण्ड सञ्चालनमा आएको छ । धनुषाको ढल्केबरबाट सुनसरीको भोक्राहा नरसिंह गाउँपालिका४ स्थित इनरुवा सबस्टेसम्मको १५४ किलोमिटर ४०० केभी डबल सर्किट प्रसारण लाइनलाई मंगलबार बेलुका साढे सात बजे चार्ज गरी सञ्चालनमा ल्याइएको हो । ढल्केबर र इनरुवा ४०० केभी सबस्टेसनमा जोडेर प्रसारण लाइन चार्ज गरिएको हो । ढल्केबरइनरुवा खण्ड सञ्चालनमा आएसँगै देशभित्र पहिलोपल्ट ४०० केभीबाट विद्युत् प्रसारण सुरु भएको छ । यसअघि ढल्केबरमुजफ्फरपुर (भारत) अन्तरदेशीय प्रसारण लाइनबाट ४०० केभीमा विद्युत् आयातनिर्यात हुँदै आएको थियो । अब देशभित्र पनि ४०० केभी प्रसारण लाइनबाट विद्युत् प्रवाह सुरु गरिएको हो । ढल्केबरइनरुवा खण्ड सञ्चालनमा आएसँगै मुख्य रूपमा कोशी प्रदेशका तराईका जिल्लामा विद्युत् आपूर्तिको भोल्टेज सुधार गर्न सहज हुने नेपाल विद्युत् प्राधिकरणका कार्यकारी निर्देशक कुलमान घिसिङले जनाए । समग्रमा देशको प्रसारण प्रणालीलाई गुणस्तर तथा विश्वसनीय बनाउन र नेपालभारतबीचको विद्युत् व्यापारको परिमाण वृद्धि गर्न महत्त्वपूर्ण उपलब्धि हासिल भएको उनको भनाइ छ । प्रसारण लाइनले करिब ४ हजार मेगावाट विद्युत् प्रवाह गर्न सक्नेछ । प्रसारण पूर्वाधार तयार नभएकाले हाल सञ्चालनमा रहेको ढल्केबरमुजफ्फरपुर अन्तरदेशीय प्रसारण लाइनबाट हुने विद्युत् आयातनिर्यात परिमाण अब बढाउन सकिने कार्यकारी निर्देशक घिसिङले उल्लेख गरे । अहिले दुई देशबीचको विद्युत् आयातनिर्यात परिमाण ८०० मेगावाट मात्र छ । कोशी करिडोर हुँदै इनरुवा सबस्टेसनमा आएको विद्युत्लाई त्यस क्षेत्रमा खपत गरी अतिरिक्त भएमा ढल्केबरइनरुवा प्रसारण लाइनमार्फत ढल्केबर ल्याएर भारतर्फ निर्यात गर्न पनि सकिने उनले बताए ।
बढेको बढ्यै सार्वजनिक विद्युतीय सवारी,"(काठमाडौं)चालु आर्थिक वर्षको साउनदेखि जेठसम्म ८ सय ४० वटा सार्वजनिक विद्युतीय सवारी आयात भएका छन् । गत वर्ष सोही अवधिमा २ सय ७७ वटा आयात भएका थिए । गत वर्षको जेठ मसान्तसम्म ३ हजार ८ सय ७० वटा आयात भएको निजी विद्युतीय सवारी चालु आर्थिक वर्षको सोही अवधिमा ११ हजार ४ सय ६६ वटा भित्रिएको भन्सार विभागको तथ्यांक छ । उल्लिखित तथ्यांकले विद्युतीय सवारी आयातसँगै प्रयोग बढ्दै गएको देखाउँछ । तर यसका लागि आवश्यक पूर्वाधार न्यून छ । आगामी आर्थिक वर्षको बजेटमार्फत सरकारले विद्युतीय सवारीसाधन आयातमा कर बढाएको छ । अर्कोतर्फ सन् २०४५ सम्म कार्बन उत्सर्जन शून्यमा पुर्याउने लक्ष्य छ । सरकारको आफ्नै नीति एकअर्कामा बाधक छ । कार्बन उत्सर्जन शून्यमा पुर्याउने राष्ट्रिय एजेन्डा रहेको भन्दै साझा प्रयासले मात्रै लक्ष्य प्राप्त गर्न सकिने वन तथा वातावरण मन्त्रालयका प्रवक्ता बद्रीराज ढुंगानाले बताए । वन तथा वातावरण मन्त्रालयले मात्रै गरेर हुँदैन, एकातिर कार्बन उत्सर्जन शून्यमा पुर्याउने अर्कोतिर राजस्व कम उठ्यो भनेर विद्युतीय सवारीमा कर बढाउने नीतिले हुँदैन, उनले भने, विद्युतीय सवारी साधन, विद्यतुीय चुलोलाई प्रवर्द्धन नगर्ने हो भने यो मुस्किल छ । आगामी आर्थिक वर्षको बजेट र नीति तथा कार्यक्रममा कार्बन उत्सर्जन शून्यमा पुर्याउने लक्ष्य लिएकाले यसलाई सबै मिलेर काम गर्नुपर्ने ढुंगानाको बुझाइ छ । तर विद्युतीय सवारी साधनलाई प्रवर्द्धन नगर्ने हो भने सन् २०४५ सम्म कार्बन उत्सर्जन शून्यमा पुर्याउने लक्ष्य पूरा गर्न सकिने ढुंगानाले जनाए । सरकारले सन् २०२५ सम्ममा कुल सवारीसाधन बिक्रीमध्ये निजी विद्युतीय सवारीतर्फ २५ प्रतिशत र सार्वजनिक विद्युतीय सवारीतर्फ २० प्रतिशत बेच्ने लक्ष्य लिएको छ । २०३० सम्म निजी सवारीसाधनमध्ये ९० प्रतिशत र सार्वजनिकमध्ये ६० प्रतिशत विद्युतीय सवारी पुर्याउने सरकारले जनाएको छ । सार्वजनिक र निजी क्षेत्रका यातायातको शून्य उत्सर्जनमा रूपान्तरित हुनेमा केन्द्रित रहेको जलवायु परिवर्तन न्यूनीकरण तथा अनुकूलन राष्ट्रिय कार्यान्वयन योजना (०८०८७) मा उल्लेख छ ।सरकारको यो लक्ष्य नयाँ भने होइन । सरकारले २०७१ मै वातावरणमैत्री सवारी तथा यातायात नीति जारी गर्दै ०७७ सम्ममा यस्ता सवारीको संख्या २० प्रतिशतभन्दा बढी पुर्याउने लक्ष्य राखेको थियो । वातावरणमैत्री सवारी तथा यातायातका साधनको संख्या २० प्रतिशत पुर्याउने सरकारको यो लक्ष्य कार्यान्वयनमा आउन सकेको छैन ।स्थिर नीति र विद्युतीय सवारीमा उदार नीति लिएको खण्डमा सरकारले लिएको लक्ष्य पूरा गर्न सकिने नाडा अटोमोबाइल्स एसोसिएसन अफ नेपालका विद्युतीय सवारी समितिका सभापति राजनबाबु श्रेष्ठले बताए । सरकारको कर नीति स्थिर रहनुपर्छ । र पूर्वाधार निर्माणमा पनि खर्च गर्नुपर्छ, उनले भने, विद्युतीय सवारीको इकोसिस्टमअन्तर्गत चार्जिङ स्टेसन, मानव संसाधन विकास, मर्मतसम्भारका लागि वर्कसपलगायत बढाउँदै गए ग्राहकलाई विद्युतीय सवारीमा विश्वास बढ्दै जान्छ र प्रयोगकर्ता पनि वृद्धि हुन्छन् । यसो गर्न सके सरकारको लक्ष्य पनि पूरा हुन्छ ।आर्थिक वर्ष ०७७७८ मा विद्युतीय सार्वजनिक सवारी २६ वटा मात्रै थिए । ०७८७९ मा त्यो संख्या तीन गुणा बढेर ८४ पुग्यो । ०७९८० मा सार्वजनिक विद्युतीय सवारीको संख्या २ सय ८१ पुगेको छ । मुलुकमा विद्युतीय सार्वजनिक सवारीसाधनको संख्या अघिल्लो वर्षका तुलनामा गत वर्ष २ सय ३४ प्रतिशतले बढेको हो । निजी सवारीसाधनको प्रयोग तीव्र रूपमा बढ्दै गएको छ । आर्थिक वर्ष ०७७७८ मा विद्युतीय कार २ सय ४९ वटा थिए भने ०७८७९ मा त्यो संख्या १ हजार ८ सय ७ पुग्यो । ०७९८० सम्म ४ हजार ५० वटा निजी विद्युतीय कारको आयात भयो । अघिल्लो आर्थिक वर्षको तुलनामा गत आर्थिक वर्ष निजी विद्युतीय सवारी आयात १ सय २४ प्रतिशतले वृद्धि भएको हो ।विद्युतीय सवारी आयातको संख्या सयबाट हजार पुगे पनि त्यसका लागि आवश्यक चार्जिङ स्टेसन सयमै सीमित छन् । अहिलेसम्म देशभर ५ सय वटा चार्जिङ स्टेसन पुगिसकेको नेपाल विद्युत् प्राधिकरणका सहायक प्रबन्धक सागरमणि ज्ञवालीले बताए । त्यसमध्ये प्राधिकरण स्वयंले ५१ वटा चार्जिङ स्टेसन निर्माण गरेको उनको भनाइ छ । बाँकी चार्जिङ स्टेसन विद्युतीय सवारी बिक्रीकर्ता तथा होटल सञ्चालकहरूले राखेका छन् । अहिले प्राधिकरणले चार्जिङ स्टेसन निर्माणमा निजी क्षेत्रलाई सहयोग गरिहरहेको ज्ञवालीले बताए । निजी र सार्वजनिक सवारीका लागि चार्जिङ स्टेसन पुग्दो रहेको नाडा अटोमोबाइल्स एसोसिएसन अफ नेपालका विद्युतीय सवारी समितिका सभापति राजनबाबु श्रेष्ठको दाबी छ । निजी क्षेत्र पनि चार्जिङ स्टेसनमा लगानी गर्न आकर्षित हुने गरी सरकारले नीति बनाउनुपर्ने उनको भनाइ छ । विद्युतीय सवारीमा परिवर्तन भइरहेको कर नीतिले गर्दा निजी क्षेत्र लगानी गर्न सोच्नुपर्ने अवस्थामा छ, उनले भने, विद्युतीय सवारीको इकोसिस्टममा लगानी गर्न समग्र निजी क्षेत्र नै डराइरहेको छ ।"
अर्थ संक्षेप,"फोनपेमार्फत २५ करोडभन्दा बढी यूपीआई कारोबार काठमाडौं (कास) भारतीय यात्रुद्वारा नेपालभरि युनिफाइड पेमेन्ट्स इन्टरफेस (यूपीआई) को प्रयोग बढ्दै गएको फोनपेले जनाएको छ । नेपालमा गत २८ फेब्रुअरीदेखि सुरु भएको यूपीआईमार्फत २५ करोड रुपैयाँभन्दा बढी रकमको कारोबार भएको फोनपेले जनाएको छ । फोनपेका अनुसार ७७ वटै जिल्लामा १ लाखभन्दा बढी कारोबार भएको छ । धेरै भारतीय पर्यटकले नेपाल भ्रमणको योजना बनाइरहेका बेला यूपीआईको कारोबार बढेको फोनपेले बताएको छ । यूपीआई भुक्तानीले मुद्रा साट्ने वा नगद बोक्ने आवश्यकता हटेसँगै यात्रा सहज हुने भएको छ । फोनपे नेटवर्कमार्फत यूपीआई भुक्तानीको सजिलो, सुरक्षा र तत्काल सेवाले भारतीय पर्यटकहरूको कारोबारमा वृद्धि ल्याउन महत्त्वपूर्ण भूमिका खेलेको कम्पनीको दाबी छ । यूपीआई भुक्तानीले नेपाल भ्रमणलाई अझ सुविधाजनक र रमाइलो बनाएको छ । सहज भुक्तानी प्रणालीका कारण नेपाललाई भारतीय यात्रुहरूका लागि विगतको भन्दा अझै बढी रुचाइएको गन्तव्य बनाएको कम्पनीको भनाइ छ । बलियो बैंक तथा वित्तीय संस्था (बीएफआई) नेटवर्कसहित फोनपेले नेपालमा यूपीआई भुक्तानीको सुविधा दिने क्षेत्रमा अग्रस्थान लिएको छ । नेपालको ८० प्रतिशत क्यूआर कोड प्रणालीले फोनपेमार्फत यूपीआई भुक्तानी गर्न सक्ने जनाइएको छ ।केईको एक्स३ प्रो ४६ लाख ९६ हजार रुपैयाँमाकाठमाडौं (कास) केई मोटर्सको आधिकारिक बिक्रेता लक्ष्मी ईमोबिलिटी प्राइभेट लिमिटेडले केईको इलेक्ट्रिक एसयूभी एक्स३ प्रोको बुकिङ खुला गरेको छ । कम्पनीले एक्सथ्री प्रो मोडल दुई भेरिएन्टमा बुकिङ खुला गरेको हो । अहिले केर्ई एक्स३ प्रोको डिलक्स र फ्ल्यागसिप भेरिएन्ट उपलब्ध हुनेछ । इन्टोडक्टरी प्राइसका हिसाबले डिलक्स भेरिएन्टको मूल्य ४६ लाख ९६ हजार र फ्ल्यागसिप भेरिएन्टको ४८ लाख ९६ हजार रुपैयाँ रहने कम्पनीले जनाएको छ । कटिङ एज टेक्नोलोजी, स्लिम डिजाइन र उत्कृष्ट पर्फमेन्स दिन सक्ने एक्स३ प्रो मोडल कम्प्याक्ट एसयूभी सेग्मेन्टमा सानदार मोडल बन्ने कम्पनीको विश्वास छ । यसमा ५३६ किलोवाट आवर क्षमताको लिथियम आयोन फस्फेट ब्याट्री र १२० किलोवाट क्षमताको मोटर छ । यसको अधिकतम टर्क २८०एनएम छ । सिंगल चार्जमा ४ सय १ किलोमिटर रेन्ज दिने कम्पनीको दाबी छ । यसलाई ७ किलोवाट क्षमताको एसी चार्जरले ८ घन्टामा फुल चार्ज गर्न सकिन्छ । मेटलाइफका ग्राहकलाई स्वास्थ्य संस्थाको सेवामा छुट काठमाडौं (कास) मेटलाइफ नेपालले आफ्ना ग्राहकहरूको हितलाई अभिवृद्धि गर्न डिजाइन गरिएको एक विशेष अभियान सार्वजनिक गरेको छ । यस अभियानअन्तर्गत सक्रिय ग्राहकहरूलाई डिजिटल लाइफ कार्ड सेवा तुरुन्त उपलब्ध गराइनेछ । लाइफ कार्डले ग्राहकहरूलाई अस्पताल, क्लिनिक, स्वास्थ्य संस्था र स्पासहित एक सयभन्दा बढी स्वास्थ्य र कल्याण केन्द्रहरूमा छुट दिइनेछ । मेटलाइफका ग्राहकहरूले आफ्नो कुनै पनि जीवन बिमा पोलिसीको यही असार ३१ सम्म आफ्नो बिमाशुल्क तिर्नुपर्नेछ । उनीहरूले वान बाई मेटलाइफ एपमा दर्ता र लग इन गरेर भुक्तानी गरेको भोलिपल्टै आफ्नो डिजिटल लाइफ कार्ड प्राप्त गर्न सक्नेछन् ।एसपीए स्टार्टअप फन्डको विजेता ॅएकता भैंसी फर्म काठमाडौं (कास) धनगढीस्थित सुदूरपश्चिमाञ्चल एकेडेमी (एसपीए) कलेजले नवप्रवर्तनलाई प्रोत्साहन गर्ने उद्देश्यका साथ थालनी गरेको स्टार्टअप फन्डको पहिलो विजेता मेखराज तामाङ बनेका छन् । सोमबार भएको ग्रान्ड फिनालेमा एसपीए कलेजमा बीबीएस तेस्रो वर्ष अध्ययनरत छात्र तामाङको एकता भैंसी फर्म स्टार्टअप आइडिया छानिएको हो । तामाङको स्टार्टअप आइडिया उत्कृष्ट १ मा छनोट भएसँगै उनलाई कलेजले १० लाख रुपैयाँ प्रदान गर्ने भएको छ । गत साउन १७ मा एसपीए कलेजले एसपीए स्टार्टअप फन्ड को घोषणा गरेसँगै भदौ २५ सम्म विद्यार्थीहरूलाई आफ्नो आइडियासहितको प्रस्ताव पेस गर्न आह्वान गरेको थियो । सोहीअनुसार प्रस्तावित आइडियामाथि विद्यार्थीहरूले विभिन्न चरणमा प्रकाश पारेसँगै त्यसबाट उत्कृष्ट ५ वटा आइडिया छानेर कलेजको पेजमा उनीहरूका आइडिया सार्वजनिक गरी त्यसबाट सर्वसाधारणको प्रतिक्रिया लिइएको थियो । सोमबार तीन जना निर्णायकसहितको भव्य ग्रान्ड फिनाले कार्यक्रममार्फत उत्कृष्ट स्टार्टअप आइडिया छानिएको हो । कार्यक्रमको प्यानल अफ जजमा आईएनजी ग्रुप नेपालका अध्यक्ष सुलभ बुढाथोकी, कैलाली उद्योग वाणिज्य संघका वरिष्ठ उपाध्यक्ष पुष्करराज ओझा र एसपीए कलेजका क्याम्पस प्रमुख योगराज उपाध्याय थिए । बेलायतसँग दोहोरो कर उन्मुक्ति सम्झौताको आग्रह काठमाडौं (कास) नेपाल उद्योग परिसंघ र नेपालका लागि बेलायती राजदूत रब फेनबीच द्विपक्षीय व्यवसाय तथा आर्थिक सम्बन्ध अभिवृद्धिबारे छलफल भएको छ । परिसंघ सचिवालयमा भएको छलफलमा परिसंघका अध्यक्ष राजेशकुमार अग्रवालले बेलायती दूतावासले नेपालमा विदेशी लगानी आकर्षित गर्ने उद्देश्यले नेपाल इन बिजनेस लगायत नयाँ कार्यक्रमबाट नेपालले महत्त्वपूर्ण उपलब्धि हासिल गर्ने बताए । परिसंघले सरकारसँगको सहकार्यमा मेक इन नेपाल स्वदेशी अभियान सञ्चालन गरिरहेको र बेलायती दूतावाससँग सहकार्यका लागि परिसंघ तयार रहेको अग्रवालको भनाइ छ । बेलायतसँग नेपालको अन्तर्राष्ट्रिय व्यापार घाटामा रहेको उल्लेख गर्दै नेपाली वस्तुहरूलाई बेलायती बजारमा प्रतिस्पर्धा गर्न आवश्यक सहयोग गर्न राजदूतलाई उनले आग्रहसमेत गरे । नेपालको पूर्वाधार, विद्युत् तथा नवीकरणीय ऊर्जा, सूचना प्रविधिलगायत क्षेत्रमा बेलायती लगानीकर्ता भित्र्याउन भूमिका खेल्न आग्रह गर्दै उनले बेलायतसँग दोहोरो कर उन्मुक्ति सम्झौतामा जोड दिए । छलफलमा नेपालका लागि बेलायती राजदूत फेनले नेपालमा आर्थिक गतिविधि सञ्चालन गर्न, रोजगारीका अवसरहरू सिर्जना गर्न र दुई देशबीचको नवप्रवर्तन र प्रविधि हस्तान्तरणलाई प्रोत्साहन गर्न बिजुली उत्पादन, ऊर्जा, प्रविधि, पर्यटन र कृषि व्यवसाय क्षेत्रलाई प्राथमिकतामा राखेको बताए । नेपाल इन बिजनेसजस्ता पहलहरूमार्फत नेपालसँगको आर्थिक साझेदारीलाई बलियो बनाउन बेलायत प्रतिबद्ध रहेको उनको भनाइ छ । प्रभुका कर्मचारीलाई नेपाल क्यान्सर हस्पिटलमा छुटकाठमाडौं (कास) प्रभु बैंकका कर्मचारीहरूलाई लक्ष्य गर्दै ललितपुरस्थित नेपाल क्यान्सर हस्पिटल एन्ड रिसर्च सेन्टरसँग विभिन्न सेवा सुविधामा विशेष छुट दिने सम्झौता भएको छ । सम्झौताअनुसार प्रभु बैंकका कर्मचारीहरूले कर्मचारी मान्य परिचयपत्रका आधारमा नेपाल क्यान्सर हस्पिटल एन्ड रिसर्च सेन्टरका विभिन्न सेवा सुविधाहरूमा विशेष छुट पाउन सक्नेछ । नेपालभर बैंकका ३०७ शाखा कार्यालय, २८६ एटीएम साथै ७० एक्सटेन्सन काउन्टर छन् ।"
'हाफटाइम सम्म रमाइलो युरो,"जर्जियाको अविश्वसनीय यात्राजर्जियाको कथा पनि आफैंमा बेग्लै छ । यो राम्रो छ । जर्जियाको घरेलु राजनीति अहिले तनावबाट गुज्रिइरहेको छ । तर यसै देशको फुटबल टिम पहिलो पटक कुनै ठूलो प्रतियोगिताको नकआउट चरण प्रवेश गरेको छ । जर्जियाले सबैलाई अचम्ममा पार्दै क्रिस्टियानो रोनाल्डोको पोचुृगललाई पराजित गरेको छ । स्पेनी त्यही टिम हो, जसले छनोटमा जर्जियालाई ७१ र ३१ ले हराएको थियो । यस्तै २० लाख जनसंख्या भएको स्लोभेनिया पनि नकआउट चरण पुगेको छ । यसपल्टको प्रतियोगिताबाट बाहिरने सबैभन्दा ठूला दुई टोली क्रोएसिया र युक्रेन हुन् । दुई साताको लिग चरणको खेलपछि २४ टिममध्ये आठ टिम बाहिरिएका छन् । यसपल्ट लिग चरणमा धेरै कममात्रै गोल भए हुन्छ । ८१ गोलमात्रै । सन् २०२१ मा यही चरण सकिँदा ९४ गोल भइसकेको थियो । तर, सबैको अनुमानअनुसार नकआउट चरणको खेल नै बेग्लै हुनेछ । विश्वास गरौं, यो चरणका खेल आक्रामक हुनेछन् र गोल धेरैभन्दा धेरै निस्कने छ ।"
नाम चलेका खेलाडी चम्कनै सकेनन्,"बर्लिन (एएफपी) रोमाञ्चक खेल र समर्थकको उत्साहबर्द्धक सहभागिताका कारण युरो च्याम्पियनसिप रोमाञ्चक रहेको छ । तर, युरोपेली फुटबलका सबैभन्दा ठूला केही नाम भने यस प्रतियोगितामा चम्किन नै सकेका छैनन् । यसको एउटा ठूलो कारण चोट हुनसक्छ । भाग्यले साथ नदिएको पनि हुनसक्छ । सारमा केभन्दा लिग चरणमा ठूला केही नामका खेलाडीले आफ्नो प्रतिष्ठाअनुसार खेल्नै सकेनन् । पोर्चुगाली स्ट्राइकर क्रिस्टियानो रोनाल्डो नै भनौं उनी छैटौं युरो खेल्दै कीर्तिमान बनाइरहेका छन् । तर यसपल्ट उनले खेलेका तीन खेलमा कुनै गोल गर्न सकेका छैनन् । यदि गोल गरेको भए ३९ वर्षीय रोनाल्डो युरो इतिहासमै सबैभन्दा पाको उमेरमा गोल गर्ने खेलाडी हुन्थे । सम्भवतः अहिले तत्काल लागि विश्व फुटबलका सबैभन्दा राम्रा खेलाडी केलियन एमबाप्पेले फ्रान्सका लागि पोल्यान्डविरुद्ध पेनाल्टीमा एक गोल गरेका छन् । तर यो खेल बराबरीमा टुंगियो । फ्रान्स समूहको उपविजेतामै सीमित भएर अगाडि बढ्यो । युरोमा यो एमबाप्पेको पहिलो गोल रह्यो । उनलाई अस्ट्रियाविरुद्धको खेलमा नाकमा चोट लागेको थियो । यसै कारण उनको खेल प्रभावित बनिरहेको छ । फ्रान्सेली प्रशिक्षक डिडियर डेसच्याम्प भन्छन्, उनी (एमबाप्पे) खेल्न लागि भोका छन्, उनको उपस्थितिले फ्रान्सलाई फाइदा नै हुन्छ । बेल्जियमविरुद्धको अन्तिम १६ को खेलमा उनी लयमा फर्कने फ्रान्सको विश्वास छ । पोल्यान्डका रोबर्ट लेवान्डोस्की त अब प्रतियोगिताका बाँकी खेलमा देखिने छैनन् । उनको टिम प्रतियोगिता बाहिरिइसकेको छ । नेदरल्यान्ड्सविरुद्धको खेलमा भने उनले एक गोल गरे । तर, यसअघिका खेलमा चोटका कारण राम्रो उपस्थिति नै जनाउन सकेनन् । इंग्ल्यान्डका दुई प्रमुख खेलाडी जुड वेलिङ्घम र ह्यारी केनले सुरुमै सर्बियाविरुद्ध गोल त गरे । त्यसपछि उनीहरू दुवैले राम्रो गर्न सकेका छैनन् । इंग्लिस प्रशिक्षक गारेथ साउथगेट भन्छन्, कोही पनि एक खेलाडी सबै खेलमा चम्कन सक्ने हुन्न । फ्रान्सका एन्टोनी ग्रिजमन र इंग्ल्यान्डका फिल फोडेनले क्लब फुटबलमा राम्रो गरेका छन्, तर त्यस्तै प्रदर्शन आफ्नो देशका लागि गर्न सकेका छैनन् । बेल्जियमका लागि सबैभन्दा बढीको गोल कीर्तिमान आफ्नो नाममा रोखेका रोमेलु लुकाकुले जर्मनीमा एउटै गोल गर्न सकेका छैनन् ।"
दक्षिण अफ्रिका पहिलोपल्ट फाइनलमा,ट्रिनिडाड (एजेन्सी) दक्षिण अफ्रिकाले अफगानिस्तानको ट्वान्टी२० विश्वकपको सपनालाई निर्दयी ढंगलाई चकनाचुर पार्दै फाइनल तय गरेको छ ।पहिलो सेमिफाइनलमा बिहीबार दक्षिण अफ्रिकाले ९ विकेटको जित रच्दै ट्वान्टी२० विश्वकपको उपाधि भिडन्तमा पुगेको छ । दक्षिण अफ्रिका ट्वान्टी२० विश्वकप फाइनल पुगेको पहिलो पटक हो । दक्षिण अफ्रिका एकविदसीय विश्वकपको फाइनल पनि पुग्न सकेको छैन । अब दक्षिण अफ्रिाकासामु पहिलो विश्वकप जित्ने अवसर मिलेको छ । अन्तर्राष्ट्रिय क्रिकेटमा दक्षिण अफ्रिकाले अहिलेसम्म एउटै उपाधिमात्र जितेको छ । यो सन् १९९८ को आईसीसी ट्रफी हो ।ट्रिनिडाडस्थित ब्रायन लारा क्रिकेट मैदानमा दक्षिण अफ्रिकी बलर हाबी भएपछि अफगानिस्तानको ब्याटिङलाइन ध्वस्त पार्दै ११५ ओभरमा ५६ रनमै समेटेको थियो । झिनो लक्ष्यलाई दक्षिण अफ्रिकाले एक विकेट गुमाएर ८५ ओभरमै ६० रन बनायो ।दक्षिण अफ्रिकाका कप्तान एडेन मारक्रमले २१ बलमा २३ रन बनाएर नटआउट रहे । उनले ४चौका प्रहार गरे । अर्का नटआउट ब्याटर रिजा हेनरिकले २५ बलमा २९ रन बनाए । उनको ब्याटबाट तीन चौका र एक छक्का निस्केको थियो । आउट हुने एक मात्र ब्याटर क्विन्टन डी ककले ५ रन बनाए । उनी फैजलहक फारुकीको बलमा बोल्ड भएका थिए । अफगान बलर फारुकी प्रतियोगितामा १७ विकेट लिएर अगाडि छन् । त्यसअघि टस जितेर ब्याटिङ गरेको अफगानिस्तानको प्रदर्शन राम्रो हुन सकेन । एसोसिएट टोली अफगानिस्तानले पावरप्लेमा २३ रन जोड्दा ५ विकेट गुमाइसकेको थियो । त्यसपछि पनि नियमित विकेट गुमाइरह्यो । पहिलोपल्ट विश्वकपको सेमिफाइनलमा पुगेको अफगानिस्तानको ट्वान्टी२० क्रिकेटमा यो सबैभन्दा कम स्कोर हो । पूरा अफगान इनिङ्समा अजमतुल्लाह ओमरजाईले मात्र दोहोरो अंकमा रन बनाए । उनले १० रन बनाए । त्यसमा २ चौका सामेल छ । गुलबदिन नइबले २ चौकासहित ९ र कप्तान रसिद खानले २ चौकासहित ८ रन बनाए ।दक्षिण अफ्रिका लागि सबै बलरले धारिलो बलिङ गरे । त्यसमध्ये मार्को जेसनले १६ रनमा ३ विकेट लिए । यस्तै ताबरेज सम्सीले ६ रन दिएर ३ विकेट आफ्नो नाममा लेखाए । कागिसो रबाडा र एनरिक नोर्टजेले समान दुई विकेट लिए । बार्वाडोसमा शनिबार हुने फाइनलमा दक्षिण अफ्रिकाले दोस्रो सेमिफाइनल विजेता (डिफेन्डिङ च्याम्पियन इंग्ल्यान्ड वा भारत) सँग खेल्नेछ ।
सहाना स्मृति यू१९ भलिबलको समीकरण,"काठमाडौं (कास) प्रथम सहाना प्रधान स्मृति यू१९ पुरुष तथा महिला भलिबल प्रतियोगिताको बिहीबारको खेलपछि सेमिफाइनल समीकरण पूरा भएको छ । त्रिपुरेश्वरस्थित राखेप कभर्डहलमा भएको प्रतियोगितामा महिलातर्फ लुम्बिनी र गण्डकी तथा वाग्मती र कोशी प्रदेश सेमिफाइनलमा पुगेका छन् ।पुरुषतर्फ सेमिफाइनलमा सुदूरपश्चिमले गण्डकी तथा लुम्बिनीले वाग्मतीसँग खेल्नेछन् । महिलातर्फ बिहीबार कर्णालीले मधेश प्रदेशलाई २४२६, २५९, २५१०, २५१९ ले हरायो । खेलमा कर्णालीकी हरिमाया वली प्लेयर अफ द म्याच भइन् । लुम्बिनीले कोशीविरुद्ध २५१२, २५१५, २५२१ को नतिजा निकाल्दै फाइनलमा स्थान बनाएको थियो । लुम्बिनीकी निशा चौधरी प्लेयर अफ द म्याच भइन् ।पुरुषतर्फ कोशीले मधेश प्रदेशलाई २५१८, २५२१, २५२० ले हरायो । खेलमा जीवन राना प्लेयर अफ द म्याच भए । सुदूरपश्चिमले वाग्मतीविरुद्ध २५२१, २५१३, २५१४ को सेटमा जित पायो । खेलमा सुदूरका अर्जुन नेपाली प्लेयर अफ द म्याच भए ।"
ढाकामा बुद्धवीर र धर्मलाई स्वर्ण,काठमाडौं (कास) नेपालका भेट्रान धावक बुद्धवीर लामा र धर्म महर्जनले अन्तर्राष्ट्रिय खुला भेट्रान एथलेटिक्स प्रतियोगितामा स्वर्ण पदक जितेका छन् । बंगलादेशको ढाकामा भइरहेको प्रतियोगितामा बिहीबार ६५ वर्षमाथिको ५ हजार मिटर दौडमा बुद्धवीरले स्वर्ण जिते । गीतकार समेत रहेका उनले निर्धारित दूरी २२ मिनेट ०३ सेकेन्डमा पूरा गरे । सोही दूरीको ५० वर्षमाथि धर्मले १७ मिनेट ८ सेकेन्डमा दौड पूरा गर्दै स्वर्ण जिते । यो विधामा नेपालकै रेवत दाहाल दोस्रो भए । उनले १७ मिनेट ५० सेकेन्ड दूरी पार गरे ।नेपालले थप १ कांस्य पनि जित्यो । ५५ वर्षमाथि ५ हजार मिटर दौडमा दीपककुमार रञ्जितले कांस्य जिते । उनले निर्धारित दूरी २० मिनेट १९ सेकेन्डमा तय गरे ।
