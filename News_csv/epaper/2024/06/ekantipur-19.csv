शीर्षक,विवरण
एकएक लाख बजेटका ९९ आयोजना,"अर्थमन्त्री वर्षमान पुनले आगामी आर्थिक वर्षका लागि संघीय सरकारको बजेटमा ससाना भवन, सडक, नाला, पार्क, स्मृति गेट, मन्दिर र गुम्बा निर्माण तथा स्तरोन्नति, पहुँचमार्ग अध्ययन, सिँचाइ योजना, वातावरण परीक्षण, गुरुयोजनाका लागि अध्ययनलगायत शीर्षकमा ११ लाखका दरले रकम विनियोजन गरेका छन् ।यस्ता धेरै आयोजना सहरी विकास, भौतिक पूर्वाधार तथा यातायातलगायत विकासे मन्त्रालयहरूमार्फत कार्यान्वयन गर्न खोजिएको छ । आगामी वर्षको बजेटमा सहरी विकास मन्त्रालयअन्तर्गत मात्रै १ लाखका योजना ९९ वटा छन् । चालु आर्थिक वर्षमा सहरी विकासका लागि ६४ अर्ब ७८ करोड ६६ लाख रुपैयाँ बजेट विनियोजन भएको थियो, जसमा कम लागतका धेरै आयोजना छन् । आगामी आर्थिक वर्षका लागि पनि कम लागतका आयोजना थपेर बजेट ९१ अर्ब ३५ करोड २३ लाख रुपैयाँ पुर्याइएको छ । ससाना आयोजनामा बढी बजेट विनियोजन गर्नेमा भौतिक पूर्वाधार तथा यातायात मन्त्रालय पनि पर्छ । यो मन्त्रालयअन्तर्गत ५ लाखका दरले बजेट विनियोजन गरिएका योजना ६ सय २६ वटा छन्, जसमा सबैभन्दा धेरै रणनीतिक सडक पुल निर्माण तथा पुलपुलेसा संरक्षणका आयोजना छन् । रणनीतिक सडक पुल निर्माण तथा पुलपुलेसा संरक्षणअन्तर्गतका ९ सय २० योजनामध्ये ४ सय २६ वटालाई ५ लाखका दरले बजेट छुट्याइएको छ । काठमाडौं उपत्यका सडक विस्तार आयोजनाअन्तर्गत ५ योजना, स्थानीय सडक पुल निर्माणतर्फ २ हजार ७६ योजनामध्ये २ सय १ वटामा ५५ लाखका दरले बजेट विनियोजन गरिएको छ । आगामी आर्थिक वर्षका लागि भौतिक मन्त्रालयलाई १ खर्ब ५० अर्ब बजेट विनियोजन गरिएकामा धेरैजसो रकम टुक्रे आयोजनामा छुट्याइएको छ । रणनीतिक सडक पुल निर्माण तथा पुलपुलेसा संरक्षणअन्तर्गत भांग्री पुल गण्डक क्यानल, बाराका लागि १ लाख रुपैयाँ विनियोजन गरिएको छ । खुलालुलैफु कर्णाली र बागलुङको अमलाचौरस्थित कालीमारे खोला पुलका लागि २२ लाख रुपैयाँ विनियोजन गरिएको छ ।भौतिक पूर्वाधार तथा यातायातमन्त्री रघुवीर महासेठले वैकल्पिक सहायक राजमार्ग विकास कार्यक्रमअन्तर्गतका योजनाहरूको जिल्ला नै नखुलाई मन्त्रालयको वार्षिक विकास कार्यक्रममा समेत बजेट विनियोजन गरेका छन् । चालु आर्थिक वर्षमा भने जिल्ला खुलाएर बजेट राखिएको थियो । सबैभन्दा धेरै प्रधानमन्त्री पुष्पकमल दाहाल, पूर्वअर्थमन्त्री प्रकाशशरण महत, पूर्वभौतिक पूर्वाधारमन्त्री प्रकाश ज्वाला र पूर्वप्रधानमन्त्री शेरबहादुर देउवाको गृह जिल्लामा उक्त शीर्षकअन्तर्गत विनियोजित बजेटको ५१ प्रतिशत रकम छुट्याइएको थियो । त्यसको विरोध भएपछि यस पटक भने जिल्ला र बजेट विनियोजन गरिएको आयोजनाको नामसमेत लेखिएको छैन । उक्त बजेट पहुँचवाला नेताकै गृह जिल्लाका लागि हुनुपर्ने भौतिक मन्त्रालयका अधिकारीहरूको अनुमान छ । प्रधानमन्त्री पुष्पकमल दाहालले पनि ३ करोडभन्दा कम लागतका योजना संघ सरकारले आगामी बजेटमा नराख्ने बताउँदै आएका थिए । तर सहरी मन्त्रालयको वार्षिक विकास कार्यक्रमअन्तर्गत पाँचथरको फालेलुङ गाउँपालिकाअन्तर्गत लुवाखोला खरिबोटे सिँचाइ योजनादेखि काठमाडौंको टोखा नगरपालिका३ मा धारा, पाटी, पार्क निर्माण गर्नसम्मलाई १ लाख रुपैयाँका दरले बजेट विनियोजन गरिएको छ । कुलो, नहर, पार्क, परामर्श, टोलमार्गलगायतका योजनामा समेत बजेट विनियोजन गरिएको छ ।सहरी मन्त्रालयअन्तर्गत नै झापाको भद्रपुर नगरपालिका७ स्थित जागृति मार्ग, तेलकानी र भद्रपुर३ कै गोलेचोक मन्त्री चोक सडक स्तरोन्नतिका लागि भन्दै ११ लाख बजेट विनियोजन गरिएको छ । त्यस्तै ६३ वटा गुम्बा निर्माणका लागि १५ लाखका दरले बजेट छुट्याइएको छ । त्यसबाहेक अन्य गुम्बालाई न्यूनतम १ लाखदेखि अधिकतम ५० लाख रुपैयाँसम्म विनियोजन गरिएको छ । गत जेठ ३० मा प्रतिनिधिसभामा विनियोजन विधेयक २०८१ अन्तर्गत सहरी विकासअन्तर्गत विभिन्न शीर्षकबारे भएको छलफलमा एमाले सांसद पृथ्बीसुब्बा गुरुङले टुक्रे आयोजनामा बजेट विनियोजनबारे विरोध गरेका थिए । बजेट हेरेर सबै सांसद खुसी हुनुहुन्छ होला, उनले भने, सबैको कुनै न कुनै योजना परेकै छ, ३५ सयभन्दा बढी त ग्रामीण क्षेत्रका योजना मात्र छन्, बजेटमा सानो मन्त्रालय भए पनि ७ हजार ५ सय ३८ वटा योजना पर्नुले गिनिज बुक अफ वर्ल्ड रेकर्डमा नाम लेखाउनुपर्ने हो । यस्ता योजनाले आफूखुसी नभएको उनले सुनाए । नामचाहिँ सहरी विकास, रोल्पाको कुनामा पनि बाटो पुल बनाउन बजेट राखिएको छ, एउटा पालिकाले बनाउने ५ लाखको बाटो पनि सहरीले नै बनाउँछु भन्छ, उनले भने, जति धेरै बजेट टुक्रिँदै जान्छ, यो कार्यान्वयन हुँदैन ।बजेट कनिका छरेजस्तो भयो भनेर आफू अर्थमन्त्री हुँदै ३ करोड तलका योजना संघमा नराख्ने मापदण्ड बनाएर मन्त्रिपरिषद्बाट पास भए पनि कार्यान्वयन नभएको पूर्वअर्थमन्त्री प्रकाशशरण महतले बताए । प्रधानमन्त्रीले गठबन्धन टुटेपछि पनि आगामी आर्थिक वर्षमा ३ करोडभन्दा तलका योजना बजेटमा राखिँदैन भन्दै हिँड्नुभएको थियो, उनले भने, अहिले बजेटमा मनपरी रूपमा योजना राखिएका छन्, साना योजना धेरै छन्, यसले प्रतिफल दिँदैन । दुरुपयोग हुने निश्चित छ । सबैभन्दा धेरै योजनामा एक लाखको बजेट राख्ने सहरी विकास मन्त्रालयको सांसदहरूले कडा आलोचना गर्दै आएका छन् । तर सहरी विकासमन्त्री धनबहादुर बुढा त्यस्ता योजना धेरै नभएको दाबी गर्छन् । अहिले १ लाखका योजना डीपीआर र वातावरणीय परीक्षण गर्न हो, संघबाट ३ करोडभन्दा माथिका योजना मात्र बजेटमा राख्ने भनिएको छ, त्यहीअनुसार नै बजेट विनियोजन गरिएको छ, उनले भने, कार्यक्रम टिकाउन भए पनि अहिले १ लाख रुपैयाँ राखिएको हो । सम्भाव्यता अध्ययन गर्न पनि १ लाख बजेट राखिएको उनको भनाइ छ । सांसदहरूको माग त्यस्तै आउँछ, जनताको माग पनि त्यस्तै आउँछ, सबैको मागको आवश्यकताअनुसार सम्बोधन गर्नुपर्छ, उनले भने, त्यहीअनुसार आवश्यकतालाई सम्बोधन गर्ने गरी बजेटमा राखिएको हो ।तर संघको यो प्रवृत्ति संविधानको भावनाविपरीत रहेको गाउँपालिका राष्ट्रिय महासंघ नेपालकी अध्यक्ष लक्ष्मीदेवी पाण्डेले बताइन् । संघबाट संघीयताविरोधी काम गर्दैनौं, हामी सच्चिन्छौं भनेको सुनिन्छ तर बजेट सार्वजनिक हुने बेला ५० हजार, १ लाखका योजना संघमै राख्ने गरिन्छ, उनले भनिन्, दस्ताबेज मात्र संघीयताको गराउने, काम हिजोकै शैलीमा गरौं भन्ने प्रवृत्ति संघ सरकारको छ । स्थानीय तहले आफूले प्राप्त अधिकारभित्र रहेर काम गरिरहेको उनले बताइन् । गौरवका ठूला आयोजना संघ सरकारले गरोस्, मझौला हामीले गर्न नसक्ने प्रदेशले गरोस्, उनले भनिन्, हामी नागरिकको नजिक हुने, तत्काल सेवा दिनुपर्ने, सानो बजेटबाट छिटोछरितो काम गर्न सकिने योजनाहरू गर्छौं ।लाख लागतका योजना संघ सरकारको बजेटमा राख्नु निर्लज्जाको पराकाष्ठा भएको संघीयताविद् खिमलाल देवकोटाले बताए । प्रधानमन्त्रीले संसद्मा पटकपटक यसपालि ३ करोडभन्दा साना योजना संघीय सरकारले बजेटमा राख्दैन भन्नुभएको थियो, संसद् बाहिर पनि यसबारे बोल्नुभएको थियो, उनले भने, अहिले सामान्यभन्दा सामान्य योजना संघ सरकारको बजेटमा राखिएको छ, यसले प्रधानमन्त्रीबाट संसद्को अपमान र अवमूल्यन भएको छ । संघीयता कार्यान्वयनको गलत अभ्यास भएको उनको भनाइ छ । जुनजुन विकासे मन्त्री छन्, त्यहाँ मात्र बजेट गएको छ, प्रधानमन्त्री, मन्त्रीको क्षेत्रमा मात्र बजेट लगिएको छ, राष्ट्रिय सभाका पूर्वसदस्यसमेत रहेका देवकोटाले भने, हामीले ल्याएको संघीयता, गणतन्त्र यसैका लागि हो र ? स्थानीय तहले गर्ने काम संघले नै गर्ने हो भने प्रदेश, स्थानीय तह किन चाहियो ?"
बडालको प्रवेशसँगै गृहमन्त्रीविरुद्धको रिटमा भएन सुनुवाइ,"यही उजुरीका आधारमा महानगर मात्र होइन, प्रहरीको सीआईबीले पनि अनुसन्धान गरी प्रतिवेदन दिएका छन् । तर, महान्यायाधिवक्ता कार्यालयले भने उजुरी नै नपरेको दाबी गरेको छ । सीआईबी, प्रहरी, सहकारी कार्यालय र स्थानीय तहले संकलन गरेको विवरणका आधारमा चार सहकारीबाट लामिछाने प्रबन्ध निर्देशक रहेका बेला गोर्खा मिडिया नेटवर्कमा सिधै कम्तीमा ९५ करोड ८१ लाख रुपैयाँ सारिएको पुष्टि भएको छ । सहकारीको ८० करोड ३१ लाख रुपैयाँ सार्दा लामिछाने गोर्खा मिडिया नेटवर्क प्रालिका सेयरधनी सञ्चालक र प्रबन्ध निर्देशक थिए । बुटवलको सुप्रिम सहकारीको रकम लामिछानेका नामबाट व्यक्तिगत रूपमा निकालिएको मात्र होइन, उनी प्रबन्ध निर्देशक रहेको कम्पनीमा लगिएको विषय स्पष्ट खुलाएर प्रहरीले अनुसन्धान प्रतिवेदन तयार पारेको छ । तर, पोखरामा जस्तै बुटवलमा पनि प्रहरीलाई प्रभावित गरिएको, अनुसन्धानमा अवरोध गरिएको र लामिछानेलाई प्रतिवादी नबनाइएको भन्ने अधिवक्ताहरूको मागका आधारमा अदालतले रूपन्देहीबाट मिसिल नै मगाएको छ । विपक्षी उपप्रधान तथा गृहमन्त्रीले धारण गरेको जिम्मेवारीले अनुसन्धान प्रक्रियामा अनुचित प्रभाव र प्रतिकूल असर पार्ने र प्राकृतिक न्यायको सिद्धान्तविपरीतसमेत रहने स्पष्ट भएको हुँदा अनुसन्धान प्रक्रिया चलिरहेको अवस्थामा गृहमन्त्रीको पदबाट निजलाई निलम्बन गर्नू भनी नेपाल सरकार प्रधानमन्त्री तथा मन्त्रिपरिषद्को नाउँमा अन्तरिम प्रकृतिको उपयुक्त आदेश जारी गरिपाउँ अधिवक्ता भट्टराईको माग दाबी छ । गृहमन्त्री रवि लामिछाने, महान्यायाधिवक्ता दीनमणि पोखरेल, महान्यायाधिवक्ताको कार्यालय विपक्षी मुद्दामा तेस्रो पेसी जेठ २० मा न्यायाधीश तिलप्रसाद श्रेष्ठको इजलासमा परेको थियो । न्यायाधीश श्रेष्ठले कारण देखाउ आदेश जारी गर्दर् ैरिटलाई अग्राधिकार दिएर अन्तरिम आदेशका लागि निवेदक र विपक्षीलाई बोलाउने आदेश दिएका थिए । उनले महान्यायाधिवक्ताको कार्यालयबाट लेखिएको पत्र र जिल्ला प्रहरी कार्यालय कास्कीमा गत माघ २२ दर्ता भएको उजुरीजाहेरी दरखास्तको प्रमाणित प्रतिलिपिसहित उपस्थित हुन विपक्षीका नाममा आदेश दिएका थिए ।त्यसपछि यो रिट जेठ २८ मा न्यायाधीशद्वय मनोजकुमार शर्मा र तिलप्रसाद श्रेष्ठको इजलासमा परेको थियो । उक्त दिनको सुनुवाइपछि इजलासले सहकारी ठगीमा बुटवल इलाका प्रहरीको अनुसन्धानका आधारमा जिल्ला सरकारी वकिलको कार्यालय रूपन्देहीले जिल्ला अदालत रूपन्देहीमा पेस गरेको मिसिल झिकाउने आदेश जारी गरेको थियो । यसमा कृष्णप्रसाद खरेलसमेतको जाहेरीले वादी नेपाल सरकार प्रतिवादी गीतेन्द्रबाबु राई (जीबी राई) समेत भएको सहकारी ठगीको मुद्दा नं ०८०सी १०९८७ को मुद्दाको मिसिल रूपन्देही जिल्ला अदालतबाट झिकाई पूर्वआदेशअनुसार अग्राधिकार दिई मिति असार ४ को पेसी तोकी नियमअनुसार पेस गर्नू, आदेशमा भनिएको थियो ।"
२४ वर्षपछि प्योङयाङमा पुटिन,"(काठमाडौं)रूसी राष्ट्रपति भ्लादिमिर पुटिनको उमेर उत्तर कोरियाली नेता किम जोङउनको भन्दा झन्डै दोब्बर छ । पुटिन आगामी अक्टोबरमा ७२ वर्ष लाग्दै छन् । पुटिन उमेरले मात्र पाका छैनन्, शासनसत्ता सञ्चालनमा पनि निकै खारिएका छन् । पूर्वजासुसबाट प्रधानमन्त्री हुँदै २००० मा राष्ट्रपति बनेका पुटिनले त्यसयता निरन्तर रुसमा शासन गरिरहेका छन् । किम भने भर्खर ४० वर्षका भए । उनी आफ्ना बुबाको मृत्युपछि २०११ को अन्त्यमा उत्तर कोरियाको सर्वोच्च नेता बनेका थिए । त्यसयता निरन्तर सत्तामा छन् किम । पुटिनको तुलनामा झन्डै आधा उमेरका किमको शासनसत्ता सञ्चालनमा आधा समयको अनुभव छ । हजुरबुबानाति यी दुई नेताबीचको सम्बन्ध भने एक दशकभन्दा लामो समयदेखि निकै सौहार्द छ । किम गत सेप्टेम्बरमा पुटिनलाई भेट्न रुस पुगेका थिए । दुई नेताबीच रुसको भोस्तोच्नी कोस्मोड्रोममा भेटवार्ता भएको थियो । त्यतिबेला किमले पुटिनलाई उत्तर कोरिया भ्रमणको निम्तो दिएका थिए । त्यही निम्तो स्विकार गरेका पुटिन उत्तर कोरियाको बहुप्रतीक्षित भ्रमणमा निस्किएका छन् । रुसी राष्ट्रपतिको कार्यालय क्रेमिलनले पनि पुटिन प्योङयाङ भ्रमणका लागि निस्किएको पुष्टि गरेको छ ।रुसी राष्ट्रपति पुटिनले २४ वर्षपछि उत्तर कोरियाको भ्रमण गर्न लागेका हुन् । यसअघि उनी २००० मा उत्तर कोरियाली राजधानी प्योङयाङ पुगेका थिए । त्यतिबेला भने उत्तर कोरियामा किम जङ इल (किम जोङउनका बाबु) को शासन थियो । पुटिनको २४ वर्षपछिको भ्रमण भने केही फरक अवस्थामा हुन लागेको छ । रुस दुई वर्षभन्दा लामो समयदेखि युक्रेनसँग युद्धको अवस्थामा छ । रुसले युक्रेनमाथि आक्रमण सुरु गरेको मंगलबार ८ सय ४६ दिन पुगेको छ । २०२२ फेब्रुअरी २४ मा युक्रेनमाथि आक्रमण गरेयता पुटिन पश्चिमा देशबाट घेराबन्दीमा छन् । रुसले केही दिनमै युक्रेनलाई पूर्ण रूपले कब्जामा लिने र आफूअनुकूल शासनसत्ता स्थापित गर्ने ठानिएको थियो । तर युक्रेन मामिला पुटिनले सोचेभन्दा बिल्कुल फरक रूपमा विकसित भएको देखिएको छ । आक्रमणका क्रममा रुसले युक्रेनका दोस्रो ठूलो सहर खर्किभसहित दोनेत्स्क खेर्सन, लुहान्स्क र माइकोलेइभ नियन्त्रणमा लिएको थियो । तर केही दिनयता युक्रेनी फौजले कतिपय सहरबाट रुसी सेनालाई पछि हट्न बाध्य बनाएको युक्रेनको दाबी छ । युक्रेनलाई सैन्यलगायतका सहायता रोकेको अमेरिकाले पुनः हतियार दिन थालेको छ । मे अन्त्यमा अमेरिकी राष्ट्रपति जो बाइडेनले अमेरिकामा निर्मित हतियारले रुसी भूमिमा आक्रमण गर्न अनुमति दिएसँगै युक्रेनले क्राइमियाको सैन्य संरचनामा पनि आक्रमण तीव्र पारेको जनाइएको छ । क्राइमियालाई रुसले २०१४ मा कब्जा गरेको थियो । त्यस्तै, यही जुन १३ देखि १५ सम्म इटालीमा आयोजित पश्चिमा राष्ट्रहरूको समूह जी७ सम्मलेनमा युक्रेनलाई ५० अर्ब डलर सहायता दिन सहमति जुटेको छ । रुसको केन्द्रीय बैंकले राखेको तीन सय अर्ब डलरभन्दा बढी सम्पत्तिबाट युक्रेनलाई सहायता गर्न जी७ राष्ट्रहरू सहमत भएका हुन् । सम्मेलनका दौरान अमेरिकी राष्ट्रपति बाइडेनल युक्रेनलाई हतियार, गोप्य सूचना र प्रविधि सहयोग गर्न सहमत भएका छन् । यही सन्दर्भमा हुन लागेको पुटिनको उत्तर कोरिया भ्रमणलाई निकै महत्त्वका साथ हेरिएको छ । भ्रमणको पूर्वसन्ध्यामा रुसी राष्ट्रपति पुटिनले उत्तर कोरियाली नेता किमको खुलेर प्रशंसा गरेका छन् । युक्रेन युद्धका सन्दर्भमा उत्तर कोरियाले गरेको सहयोग निकै महत्त्वपूर्ण भएको पुटिनको भनाइ छ ।यसको अर्थ उनले उत्तर कोरियाबाट आगामी दिनमा पनि सैन्य सहयोगको निरन्तरताको अपेक्षा गरेको बेलायती समाचार संस्था गार्जियनले जनाएको छ । उत्तर कोरियाले रुसलाई सोभियत संघताका विकसित दसौं लाख तोप तथा हतियार सहयोग गरेको छ । गत महिना अमेरिकी रक्षामन्त्री लोयड अस्टिनले उत्तर कोरियाली हतियार र इरानी ड्रोनले रुसी सेनालाई आफ्नो खुट्टामा उभिन सहयोग गरेको बताएका थिए । त्यसका साथै, उत्तर कोरियाले रुसलाई बलिस्टिक क्षेप्यास्त्र र विद्युतीय उपकरणहरू उपलब्ध गराउँदै आएको छ । त्यसको बदलामा पुटिन र किमबीच उत्तर कोरियाको अत्याधुनिक हतियार आदानप्रदान र आणविक योजनाका विषयमा महत्त्वपूर्ण सम्झौता हुने ठानिएको छ । त्यस्तै, रुसले उत्तर कोरियाको स्याटेलाइट कार्यक्रमलाई सहयोग प्रदान गर्ने विश्वास लिइएको छ । अन्तरिक्ष प्रविधिमा अब्बल रहेको रुसको सहयोग उत्तर कोरियालाई सफलतापूर्वक भूउपग्रह प्रक्षेपण गर्ने कार्यका लागि निकै महत्त्वपूर्ण हुनेछ । उत्तर कोरियाले आफ्ना निगरानी उपग्रहहरूको क्षमता सुधार गर्न र आणविक पनडुब्बीको विकास गर्न रुसको सहायता खोज्ने अनुमान गरिएको छ । उनी आणविक अस्त्रको विषयमा कुनै पनि छलफल सार्वजनिक नहुने सम्भावना धेरै रहेको बताउँछन् । दुई नेताबीचको छलफल परम्परागत हतियारको कारोबारमा मात्रै सीमित नहुने अनुमान पनि गरिएको छ । किम र पुटिन दुई देशबीच सैन्य सहकार्यलाई लिएर केही सम्झौता हुने सम्भावना छ । त्यसमा संयुक्त रूपमा हतियार प्रणाली विकसित गर्नेदेखि रुसलाई हतियार उपलब्ध गराउँदा कोरियाले खाद्यान्न र इन्धनबाहेक अन्य आवश्यक सामग्री खोज्न सक्ने पनि देखिएको छ । त्यसकारण दुई नेताबीच आर्थिक, कृषि, पर्यटन र सांस्कृतिक क्षेत्रमा समेत केन्द्रित हुने ठानिएको छ । दक्षिण कोरियास्थित युनिभर्सिटी अफ नर्थ कोरियन स्टडिज का प्राध्यापक किम डङयुपका अनुसार दुई नेताबीचको भेटवार्ताका क्रममा विस्तृत बहस हुने र परिणाम आउने भन्दा पनि सामान्य कार्यक्रम बीबीसीले उल्लेख गरेको छ । पछिल्लो समय रुस दक्षिण कोरियासँगको सम्बन्ध सुधार गर्ने पक्षमा देखिएकाले पनि उत्तर कोरियासँगको सम्बन्ध विस्तार नगर्ने अनुमान पनि कतिपयको छ । कोरिया युनिभर्सिटीको एकीकरण र कूटनीति विभागमा प्राध्यापन गर्ने नम सङवुक उत्तर कोरियामा निर्मित कति हतियार रुसमा पठाइन्छ भन्ने विषयमा दुई नेताबीच मुख्य रूपमा कुराकानी हुने बीबीसीसँग बताएका छन् । पछिल्लो समय रुसी राष्ट्रपति पुटिन युक्रेनमा भित्रिइरहेका पश्चिमा हतियार र तिनले रुसको मुख्य भूमिमा बढाएको त्रासलाई लिएर संवेदनशील देखिएका अन्तर्राष्ट्रिय सञ्चार माध्यमहरूले जनाएका छन् । पुटिनले आणविक हतियार प्रयोग हुन सक्ने सम्भावनातर्फ पनि केही संकेत गरेका छन् । तर कोरियाली द्वीप र उत्तरपूर्वी एसियामा आणविक सहकार्य वा आणविक हतियारको वितरण भएमा यसले छिमेकी देशका साथै अमेरिकाबाट पनि विरोध हुने निश्चित छ । त्यसैले यी विषयबारे दुई नेताबीच छलफल हुने सम्भावना भने कमै छ । दुई मुलुकबीच आर्थिक सहकार्य विस्तार गर्ने विषयमा पनि छलफल हुने सम्भावना छ । खासगरी उत्तर कोरियाले रुसमा कामदार पठाएर विदेशी मुद्रा आर्जन गर्न चाहेको कतिपयको विश्लेषण छ । रुसलाई पनि युद्धका कारण क्षतिग्रस्त पूर्वाधारको पुनर्निर्माण गर्न जनशक्ति आवश्यक भएकाले पनि यस विषयमा दुई पक्षबीच सहमति हुने देखिन्छ । युक्रेनसँगको युद्धमा सैनिक परिचालन र युवाहरूको विदेश पलायनका कारण रुसमा कामदारको अभाव छ । त्यस्तै राष्ट्रसंघीय सुरक्षा परिषद्को प्रतिबन्धका कारण उत्तर कोरियाले आफ्ना नागरिकलाई कामका लागि विदेशमा पठाउन रोकेको छ । त्यस्तै, कोभिड महामारीसँगै रुसले आफ्ना नागरिकलाई उत्तर कोरियाको सामूहिक भ्रमण गर्न लगाएको प्रतिबन्ध हालै खोलेको छ । जसका कारण पर्यटनसम्बन्धी मुद्दाले पनि प्राथमिकता पाउने बीबीसीले उल्लेख गरेको छ । विदेशी पर्यटकको भ्रमणले उत्तर कोरिया बन्द र जोखिमपूर्ण देश भन्ने अन्तर्राष्ट्रिय समुदायमा रहेको छवि परिवर्तन गर्न सहयोग पुर्याउने भएकाले पनि किम यसमाइच्छुक देखिन्छन् । दक्षिण कोरियाली समाचार संस्था योन्हापका अनुसार उत्तर कोरियाले पुटिनको स्वागतका लागि भव्य तयारी गरेको छ । दक्षिण कोरियाली अधिकारीहरूले स्याटेलाइटबाट लिइएको तस्बिरका आधारमा पुटिनको स्वागतका लागि प्योङयाङमा तयारी चलिरहेको पुष्टि गरेका हुन् । रुसी सञ्चारमाध्यमहरूका अनुसार उत्तर कोरियापछि पुटिनले भियतनामको समेत भ्रमण गर्ने जनाएका छन् । अमेरिकाले भने उत्तर कोरिया र रुसबीचको बढ्दो घनिष्ठ सम्बन्ध चिन्ताजनक रहेको बताएको छ । रुसी सञ्चारमाध्यमहरूले भने पुटिन मैत्रीपूर्ण राजकीय भ्रमण मा उत्तर कोरिया जाने बताएका छन् । प्योङयाङ भ्रमणको पूर्वसन्ध्यामा रुसी राष्ट्रपति पुटिनले उत्तर कोरियासँग मिलेर विभिन्न देशहरूले लगाएको नाकाबन्दी प्रतिरोध गर्ने बताएका छन् ।पुटिनको स्वागतका लागि नेता किम सुनाम अन्तर्राष्ट्रिय विमानस्थलमै पुग्ने पनि योन्हाप न्युज एजेन्सीको दाबी छ । पुटिनलाई प्योङयाङस्थित कुमसुसान गेस्ट प्यालेसमा राख्ने तयारी छ जहाँ २०१९ मा चिनियाँ राष्ट्रपति सी चिनफिङलाई समेत राखिएको थियो । वरिपरि ताल र जंगलले घेरेर बनाइएको उक्त दरबार विदेशी विशिष्ट पाहुनाहरूलाई राख्नका लागि बनाइएको बताइएको छ । उक्त दरबार सीको भ्रमणअघि नै तयार भएको एनके न्युजले दाबी गरेको छ ।सीको भ्रमणका बेला उत्तर कोरियाली टेलिभिजनहरूबाट दरबार परिसर र भित्रका दृश्यहरू सार्वजनिकसमेत भएको थियो । यो दरबार बन्नुअघि भने उत्तर कोरियाले विदेशी पाहुनालाई बाएख्वावोन गेस्ट प्यालेसमा राख्ने गर्थ्यो । उक्त प्यालेसमा दक्षिण कोरियाका तत्कालीन राष्ट्रपतिहरू किम दाई जुङ, रोह मु ह्युन्, मुन र जापानका पूर्वप्रधानमन्त्री जुनिचिरो कोइजुमीलाई समेत राखिएको थियो । त्यस्तै अमेरिकाका पूर्वराष्ट्रपति बिल क्लिन्टन पनि सोही दरबारमा बसेका थिए ।प्योङयाङमा पुटिन र उनको टिमको स्वागतमा सांस्कृतिक कार्यक्रम र सैन्य परेडसमेत हुने बताइएको छ । प्लानेट ल्याबका अनुसार किम इल सुङ स्क्वायेरमा सैन्य परेडका लागि भव्य तयारी गरिएको छ । (एजेन्सीको सहयोगमा)"
"छाउगोठमा किशोरी बलात्कृत, घटना लुकाउन अगुवा नै सक्रिय","(अछाम)अछामको पञ्चदेवल विनायक नगरपालिका२ मा एक किशोरी छाउगोठमा बलात्कृत भएकी छन् । मामाघरमा बसेर पढिरहेकी १६ वर्षीया किशोरी सोमबार मध्यराति मामा नाता पर्नेबाट बलात्कृत भएको अछामका प्रहरी प्रमुख डीएसपी सन्तोष पाठकले बताए । प्रहरीले आरोपित १७ वर्षीय किशोरलाई पक्राउ गरिसकेको छ । डीएसपी पाठकले जिल्ला अस्पतालमा रहेको एकद्वार संकट व्यवस्थापन केन्द्र (ओसीएमसी) मा काउन्सिलिङका क्रममा किशोरीले राति २ बजे पिसाब फेर्न छाउगोठ बाहिर निस्केका बेला मामा नाता पर्नेले बलात्कार गरेको बताएको सुनाए । सुरुमा बेहोस हुने समस्या हो भन्दै जिल्ला अस्पताल मंगलसेन पुर्याए पनि ती किशोरी होसमा आएपछि बलात्कार भएको कुरा बाहिर आएको हो, उनले भने ।किशोरी होसमा आएर घटनाबारे सबै कुरा बताएपछि प्रहरीको टोली थप अनुसन्धानका लागि घटनास्थलमै पुगेको थियो । त्यहाँ पुगेका डीएसपी पाठकले घटनास्थलको प्रकृति बताउँदै भने, छाउगोठ बाहिर मकैका बोट पनि भाँचिएका छन् । केही रङ पनि देखिन्छ । अनुसन्धानमा खटिएका एक प्रहरीले स्थानीय अगुवाले घटना लुकाउन खोजेपछि पीडित किशोरीलाई नै बोकेर जिल्ला अस्पतालबाट घटनास्थलसम्म पुर्याउनुपरेको बताए । पीडित किशोरीलाई मंगलबार दिउँसो करिब साढे १२ बजेतिर बेहोस अवस्थामा जिल्ला अस्पताल पुर्याइएको थियो । जिल्ला अस्पताल अछामकी सूचना अधिकारी गंगा बुढा मगरले अस्पताल ल्याएको ३ घण्टापछि मात्रै पीडितलाई होस आएको बताइन् । भनिन्, हाम्रो अनुमानमा किशोरी लगभग १२ घण्टा जति बेहोस भएको देखिन्छ । गाउँमा छारेरोग लागेको र नजिक गए रोग सर्छ भनेर कसैले पनि नछोएको देखियो । उनका अनुसार इमर्जेन्सी वार्डमा होस खुलेको धेरैबेरसम्म किशोरी बोल्न सक्ने अवस्थामा थिइनन् ।ओसीएमसीमा लगेर काउन्सिलिङ गरेपछि मात्रै उनले घटनाबारे विस्तृतमा बताएकी थिइन् । अस्पतालका एक कर्मचारीका अनुसार मामा नाता पर्नेले मुख च्यापेर आक्रमण गर्दै बलात्कार गरेको र त्यतिबेला नजिकै रहेका अरू दुई जनाको आवाज सुने पनि आफूले ठम्याउन नसकेको किशोरीले बताएकी थिइन् । घटनाबारे जानकार पञ्चदेवल विनायक नगरपालिकाकी नगर प्रमुख अम्बिका चलाउनेले किशोरी बिहान अबेरसम्म पनि नउठेपछि छाउगोठमा हेर्दा अचेत अवस्थामा भेटिएको तर गाउँका मान्छे कोही नजिक नगएको बताइन् । मंगलबार बिहान १० बजे कार्यपालिकाको बैठक बस्ने तयारी गरिरहेका बेला आफूलाई गाउँकै मान्छेले एक किशोरी छाउगोठमा बेहोस भएको जानकारी दिएपछि बैठक स्थगित गरेर सबै जनप्रतिनिधिसहित घटनास्थलमा पुगेको उनले बताइन् । सोमबार साँझ छिमेकीको घरमा जन्मदिन मनाउन गएकी रहेछिन् । सबैले नाचगान रमाइलो गरे । सायद उनी त्यताबाट फर्केपछि महिनावारी भइन् र गोठमा गइन् । त्यही मौकामा उनीमाथि यस्तो घटना भएको हुन सक्छ । म घटनास्थल पुग्दासम्म उनी छाउगोठमा बेहोस नै थिइन् । उनले आफूहरू घटनास्थल पुग्दा पनि स्थानीय भने केही थाहा नपाएजसरी चुपचाप बसेको बताइन् । भनिन्, के भएको हो भनेर सोधपुछ गर्दा गाउँका महिला, पुरुष, बुढापाका सबैले पहिले नै बेहोस हुने गर्थिन् । छारे रोग हो भन्ने एकैनासको जवाफ दिए । किशोरीलाई जिल्ला अस्पताल पठाएपछि जनप्रतिनिधि, प्रहरी र स्थानीयको उपस्थितिमा छाउगोठ मंगलबार नै भत्काइएको नगर प्रमुख चलाउनेले बताइन् ।कतिसम्म भने मामाघरमा बसेर पढ्ने ती किशोरीकी हजुरआमा र उनकी छोरीलाई समेत प्रहरीले बोलाएर घटनाबारे सोधपुछ गरेको थियो । तर त्यतिबेला पनि उनीहरूले छारे रोग नै भएको बताएका थिए । छाउगोठमा बस्दा ज्यान गुमाउने, बलात्कारलगायतका यौन हिंसामा पर्ने, निसासिएर वा सर्पले टोकेर मृत्यु हुनेको संख्या यहाँ धेरै छ । यसअघि पनि बलात्कृत भएर, निसासिएर, सर्पले टोकेर १४ जना महिला तथा किशोरीले छाउगोठमा ज्यान गुमाइसकेका छन् । चार वर्षअघि अछाम साँफेबगर नगरपालिका३ सिद्धेश्वरकी २० वर्षीया पावर्ती बुढा रावतको छाउगोठमा निसासिएर मृत्यु भएपछि गृह मन्त्रालयकै निर्देशनमा अछाममा १० हजारभन्दा बढी छाउगोठ भत्काइएका थिए । तत्कालीन समयमा गृह मन्त्रालयले छाउपडी कुप्रथा अन्त्य गर्न भन्दै सुदूरपश्चिम र कर्णाली प्रदेशका १९ जिल्लालाई परिपत्र गरेको थियो । गृहको परिपत्रमा निर्देशन थियो, छाउगोठ भत्काउनु, जनचेतना जगाउनु र अटेर गर्नेलाई कानुनी कारबाही गराउनु । सोही निर्देशनपछि पार्वतीका जेठाजु छत्र रावत पक्राउ परेका थिए भने अन्य कानुनी प्रक्रिया अगाडि बढेको थियो । उक्त घटनामा पार्वतीलाई छाउगोठमा बस्न बाध्य पारेको भन्दै प्रहरीले मुद्दा चलाउन खोज्दा परिवारबाटै असहयोग भएको थियो । परिवारका सदस्यबाट जाहेरी नआएपछि प्रहरी प्रतिवेदनका आधारमा मुद्दा दर्ता गरिएको थियो । अनि, जेठाजुलाई अछाम जिल्ला अदालतले छाउगोठमा बस्न बाध्य पारेको भन्दै ४५ दिन कैद सजाय सुनाएको थियो । यो घटनामा छाउगोठ बस्ने, बसाउन बाध्य पार्नेलाई ३ महिना कैद र ३ हजार जरिवाना रहेको कानुन पहिलो पटक आकर्षित भएको थियो ।मन्त्रालयको परिपत्रअनुसार जिल्ला प्रहरी कार्यालय अछामले जिल्लाका ९१ वडाका प्रत्येक टोलमा छाउगोठ भत्काउने अभियान चलाएको थियो । स्थानीय जनप्रतिनिधि, प्रहरी र स्थानीयको संलग्नतामा अछाममा १० हजार बढी गोठ भत्काइएको थियो । तर यस्तो अभियान फेरि रोकिएको छ । २०६३ सालयता अछाममा मात्रै १४ जना महिला तथा किशोरीको छाउगोठमा मृत्यु भएको छ । गृह मन्त्रालयको आदेशमा आव ०७५७६ देखि ०७७७८ सम्म प्रहरीले ७ हजार ४ सय ५४ छाउगोठ भत्काएको तथ्यांक सुदूरपश्चिम प्रदेश प्रहरीसँग छ ।"
नेपालचीन संयुक्त विज्ञ समूहको बैठक बस्दै,"(काठमाडौं)द्विदेशीय सीमा सम्बन्धमा नेपाल र चीनका संयुक्त विज्ञ समूहले छलफल गर्ने भएका छन् । परराष्ट्र मन्त्रालयका अनुसार दुई मुलुकका संयुक्त विज्ञ समूहबीच बेइजिङमा बुधबार र बिहीबार छलफल हुन लागेको हो । काठमाडौंमा असार ११ मा हुन लागेको नेपाल र चीनका परराष्ट्र सचिवस्तरीय बैठकअघि दुवै मुलुक संयुक्त विज्ञ समूहको बैठक गर्न सहमत भएका हुन् । नापी विभागका महानिर्देशक प्रकाश जोशीको नेतृत्वमा रक्षा, गृह, भूमि व्यवस्थापन र परराष्ट्र मन्त्रालयका प्रतिनिधि सम्मिलित टोली आइतबार बेइजिङ पुगेको छ । चीनका तर्फबाट त्यहाँको परराष्ट्र मन्त्रालयअन्तर्गतको बोर्डर एन्ड ओसन अफियर्सका पदाधिकारीको सहभागिता रहनेछ । विज्ञ समूहलाई दुई मुलुकबीचको सीमाको निरीक्षण, विवाद समाधान र चौथो प्रोटोकल हस्ताक्षरका लागि तयारी गर्ने जिम्मेवारी छ । सन् १९६१ मा भएको नेपालचीन सीमा सन्धिका आधारमा १९६१६२ मा नेपालचीन संयुक्त टोलीले सीमांकन गरेको थियो । त्यसपछि सन् १९६३ जनवरी २० मा दुई मुलुकबीचमा सीमा प्रोटोकलमा संयुक्त हस्ताक्षर भएको थियो । नेपालचीन सीमा १४ सय ३९ किलोमिटर छ । दुई मुलुकबीचको प्रोटोकल नवीकरण गर्न तेस्रो पटक सन् २००६ अप्रिल १७ देखि नेपालचीन संयुक्त सीमा समिति बनाइएको थियो । उक्त संयुक्त सीमा समितिले सीमाको अवलोकन, निरीक्षण, कार्यान्वयनसम्बन्धी प्राविधिक कार्य सकेको छ । दोलखाको उत्तर कोर्लाङपारिको टिप्पाको सीमा मार्कर ५७ कुठाउँमा छ र सगरमाथाको उचाइ नक्सामा घटी लेख्नुपर्छ भन्नेबारे छलफल भएको थियो, सीमाविद् बुद्धिनारायण श्रेष्ठले भने, तर अहिले सगरमाथाको विषय दुवै देश मिलेर टुंगो लगाइसकेका छन् । सगरमाथाको उचाइ निर्धारण गर्ने सम्बन्धमा भने सन् २०२० को डिसेम्बर ८ मा दुवै मुलुकको संयुक्त टोलीले नयाँ उचाइ ८८४८८६ मिटर तय गरी संयुक्त रूपमा घोषणा गरेका थिए । श्रेष्ठले नेपालचीन संयुक्त सीमा समितिअन्तर्गतकै संयुक्त विज्ञ समूह रहेको उल्लेख गरे । उनका अनुसार महानिर्देशकको नेतृत्वमा संयुक्त विज्ञ समूह र उपमहानिर्देशकको नेतृत्वमा संयुक्त निरीक्षण टोली छ । उनले २०१० अप्रिलमा काठमाडौंमा विज्ञ समूहको बैठक सुरु भएको बताए । प्रत्येक वर्ष बेइजिङ र काठमाडौंमा विज्ञ समूहको बैठक हुने गरेको थियो । एक पटक ल्हासामा पनि भएको थियो । काठमाडौंमा पनि बैठक भयो, उनले भने, तर सन् २०१२ को फेब्रुअरीमा चीनको सियानमा हुने भनिएको बैठकमा त्यसअघि नै चिनियाँ पक्षबाट दोलखाको ५७ नम्बर मार्कर र सगरमाथाको उचाइ कम छ भन्नेबारेमा कुरा आएपछि तत्कालीन प्रधानमन्त्री बाबुराम भट्टराईद्वारा गृहकार्य नपुगेको भन्दै समूहको बैठक रोकिएको थियो । त्यसपछि चीन जान ठिक्क परेको टोली नगएको र अर्को बैठक कहिले गर्ने भन्नेबारे नेपालले चीनलाई तत्काल पत्राचार पनि नगरेको उनले बताए । त्यसले गर्दा चिनियाँ पक्ष नेपालसँग रिसाएको हो, उनले भने, अहिले चिनियाँ पक्ष पनि विज्ञ समूहको बैठक गर्न तयार भएको छ । नेपाली टोली बेइजिङ गइसकेको छ । २०१२ मा भनेजस्तै नेपालले पूर्वतयारी राम्रोसँग गरेको छ वा छैन भन्ने महत्त्वपूर्ण पक्ष हो । उनले अहिले हुम्लाको पिलर नम्बर ७ (१) पहिरोले बगाएर समस्या भएको जानकारी प्राप्त भएको बताए । ती लगायत अन्य स्थानका विषयलाई विज्ञ र निरीक्षण टोलीले निरीक्षण गरेर सरकारलाई चौथो पटक सीमा प्रोटोकलमा हस्ताक्षर गर्न दस्ताबेज तयार गर्नुपर्ने बताए । दुई मुलुकबीच पछिल्लो पटक सन् १९८८ मा तेस्रो सीमा प्रोटोकलमाथि हस्ताक्षर भएको थियो । दोस्रो सीमा प्रोटोकल सन् १९७९ र पहिलो सीमा प्रोटोकल सन् १९६३ मा हस्ताक्षर भएको हो । लामो समयदेखि रोकिएको संयुक्त विज्ञ समूहको बैठक गर्न दुवै मुलुकले कूटनीतिक पहल गरेपछि सम्भव भएको हो । दुवै देशका परराष्ट्र मन्त्रालयहरू तथा नेपालस्थित चिनियाँ दूतावास र चीनस्थित नेपाली दूतावासका पदाधिकारीले पछिल्लो समय दुई मुलुकबीचको सीमा क्षेत्रमा विभिन्न समयमा प्रश्न उब्जेपछि समूहको बैठक राख्नुपर्ने धारणा राखेका थिए । तर बेइजिङमै हुन लागेको समूहको बैठकमा बेइजिङस्थित नेपाली दूतावासका कुनै पनि प्रतिनिधिलाई सामेल गरिएको छैन । २०७६ को असोजमा चिनियाँ राष्ट्रपति सी चिनफिङले नेपाल भ्रमण गर्दा भएको सीमासम्बन्धी सम्झौतामा पनि छलफल गर्ने परराष्ट्र स्रोतले बतायो । उक्त अवसरमा सीमा व्यवस्थापन प्रणालीसम्बन्धी सम्झौता भएको थियो । सम्झौतालाई सरकारले संसद्मा दर्ता गरे पनि हालसम्म अनुमोदन हुन सकेको छैन । त्यसमा चीनले चासो देखाएको छ, परराष्ट्र स्रोतले भन्यो, यस विषयमा पनि यो विज्ञ समूहको बैठकमा छलफल हुनेछ । १९६१ अक्टोबर ५ मा बेइजिङमा नेपालचीन सीमा सन्धि भएको थियो । उक्त सन्धिको दफा ४ मा सन्धिपत्र गर्ने दुवै पक्षले दुई देशबीचमा सिमानाको औपचारिक रेखांकनपश्चात् सीमा सम्बन्धमा उत्पन्न हुने कुनै पनि विवाद दुवै पक्षद्वारा मैत्रीपूर्ण छलफलबाट समाधान गरिने उल्लेख छ । सोही सन्धिमा टेकेर दुई मुलुकबीच उब्जिएका विषयका सम्बन्धमा कूटनीतिक वार्ता गर्नका लागि पहल भएको हो । २०७७ मा कांग्रेसका केन्द्रीय सदस्य तथा कर्णालीका तत्कालीन कांग्रेस संसदीय दलका नेता जीवनबहादुर शाहीको नेतृत्वमा गएको एक टोलीले हुम्लाको लिमी लाप्चादेखि हिल्सासम्म स्थलगत भ्रमण गरेर ती क्षेत्रका केही स्थानमा चिनियाँ पक्षबाट भूमि मिचिएको दाबी गरेको थियो । शाहीले केन्द्रमा त्यस बेला प्रमुख प्रतिपक्षमा रहेको कांग्रेसलाई स्थलगत प्रतिवेदनसहित रिपोर्टिङ गरेका थिए । कांग्रेसले हुम्लामा सीमा मिचिएको तथ्य सार्वजनिक हुँदासमेत सरकार त्यसलाई ढाकछोप गर्न लागेको छ भन्ने आरोप लगाएको थियो । शाहीले दोस्रो पटक कर्णाली प्रदेशका तत्कालीन मुख्यमन्त्री महेन्द्रबहादुर शाहीलाई समेत लिएर उक्त क्षेत्रको अवलोकन गराए । स्थानीय तहबाट पनि चीनसँग सीमा जोडिएका क्षेत्रमा सीमा मिचिएको हो वा होइन भन्नेबारे आन्तरिक रूपमा जानकारी लिन प्रधानमन्त्री शेरबहादुर देउवाको नेतृत्वमा रहेको गठबन्धन सरकारले २०७८ भदौ १६ मा गृह मन्त्रालयका सहसचिव जयनारायण आचार्यको नेतृत्वमा अध्ययन समिति गठन गरेको थियो । नापी विभाग, नेपाल प्रहरी, सशस्त्र प्रहरी बल र राष्ट्रिय अनुसन्धान विभागका समेत पदाधिकारी सम्मिलित उक्त समितिले तत्कालीन गृहमन्त्री बालकृष्ण खाँणलाई असोज १० मा स्थलगत अध्ययन गरेर प्रतिवेदन बुझाएको थियो । सोही प्रतिवेदनका आधारमा गृह मन्त्रालयले परराष्ट्र मन्त्रालयलाई २०७८ असोज १८ मा पत्राचार गरेको थियो । उक्त पत्रमा सीमा सम्बन्धमा चीनसँग कूटनीतिक वार्ता गर्न सिफारिस गरिएको छ । तर समितिको प्रतिवेदन भने हालसम्म सार्वजनिक गरिएको छैन । परराष्ट्र मन्त्रालय र चिनियाँ दूतावासले भने उक्त प्रतिवेदन परराष्ट्रमा पुग्नुअघि नै सीमासम्बन्धी उब्जेका समस्यालाई कूटनीतिक रूपमा समाधान गर्नुपर्ने अनौपचारिक वार्ता गरेका थिए । त्यसैलाई मध्यनजर गरेर अहिले संयुक्त विज्ञ समूहको बैठक बस्न लागेको हो ।"
"क्रिकेट प्रशंसकलाई खेलाडीको भर, खेलाडीलाई कसको भर ?","ट्वान्टी२० पुरुष विश्वकप क्रिकेटमा अमेरिकाले टेस्ट मान्यता प्राप्त पाकिस्तानलाई सुपर ओभरमा स्तब्ध बनायो । त्यस्तै केही वर्षअघिसम्म नेपालसँग प्रतिस्पर्धा गर्ने अफगानिस्तानले बलियो टिम न्युजिल्यान्डलाई ८४ रनले हरायो । युगान्डालाई १२५ रन र पपुवा न्युगिनीलाई ७ विकेटले हराएको अफगानिस्तान प्रतियोगिताको सुपर८ मा प्रवेश गरेको छ । पाकिस्तान, न्युजिल्यान्ड र श्रीलंकाजस्ता क्रिकेट शक्तिले सुपर८ मा स्थान बनाउन नसकेको अवस्थामा अमेरिका र अफगानिस्तान जस्ता टिमले पाएको सफलताले क्रिकेट आशावादीहरूको खेल हो भन्ने पुनः पुष्टि गरेको छ । यद्यपि नेपालका लागि यो प्रतियोगिता एउटा सिकाइमा सीमित हुन पुगेको छ । ट्वान्टी२० विश्वकपमा दशकपछि पुनरागमन गरेको नेपालको यात्रा समूह चरणबाटै टुंगिएको छ । नेपालले आफ्नो समूहमा रहेका कुनै पनि टिमलाई जित्न सकेन, श्रीलंकासँगको खेल वर्षाका कारण रद्द हुँदा एक अंक प्राप्त गर्यो । प्रतिस्पर्धी टिम बलिया रहेकाले नेपालको पराजयलाई स्वाभाविक रूपमै लिन सकिन्छ । दक्षिण अफ्रिका र बंगलादेश नेपालमाथि हाबी हुन सकेका थिएनन्, तर पनि नतिजामा निराश हुनुपर्ने अवस्था आउनुमा भने नेपाली खेलाडीमा अनुभवको कमी प्रस्टै झल्किएको छ । क्रिकेटमा नेपाली टिमले जेजति उचाइ पाएको छ, त्यो खेलाडीकै अथक् लगनको परिणाम हो । देशमा क्रिकेट यति लोकप्रिय हुँदा पनि पूर्वाधार भने निकै कमजोर छ । ट्वान्टी२० विश्वकप खेलेकै एक दशक भइसक्दा आफ्नै मुलुकमा एउटा पनि स्तरीय क्रिकेट मैदान तयार हुन सकेको छैन । घरेलु लिग नियमित रूपमा भइरहेका छैनन् । सरकारले प्रोत्साहनका लागि घोषणा गरेको रकम हात पार्न पनि खेलाडीले महिनौं कुर्नुपर्छ, कतिपय अवस्थामा बिन्ती नै गर्नुपर्ने अवस्था छ । त्यसैले विश्वकपजस्तो ठूलो मञ्चमा नेपालले एउटै जित निकाल्न नसकेको विषयमा टिप्पणीविश्लेषण गरिरहँदा नेपाली क्रिकेट खेलाडीले पाइरहेको सुविधा र सरकारको प्राथमिकतालाई पनि हेर्नुपर्छ । विश्व क्रिकेटको शक्तिशाली टिम दक्षिण अफ्रिकाविरुद्ध नेपालले गरेको प्रदर्शनले अन्तर्राष्ट्रिय स्तरको प्रशंसा पायो । त्यही खेलमा नेपाल जम्मा एक रनले पराजित भयो । यो खेलमा नेपाली फिल्डरले केही सजिला क्याच छाड्न पुगे । कारण यो पनि हुनसक्छ, नेपाली टिमले फ्लडलाइट मा नखेलेको वर्षौं भइसकेको थियो । सरकारले कीर्तिपुरमा फ्लडलाइट जोड्ने घोषणा गरेर २० करोड रुपैयाँ बजेट पनि छुट्याएको छ तर कहिले जडान हुन्छ भन्ने टुंगो छैन । अमेरिका र वेस्ट इन्डिजको गर्मी एवं उच्च आर्द्रतामा नेपाली खेलाडीलाई खेल्न निकै गाह्रो भएको देखियो । सरकारले विराटनगर, भैरहवा र धनगढीको रंगशालालाई राष्ट्रिय परियोजनाका लागि बर्सेनि बजेट छरिरहेको हुन्छ । तर, ती रंगशाला क्रिकेटका लागि योग्यतम् कहिले भइसक्छन् भन्ने निश्चित छैन । तराईमधेशका ती स्थानमा सुविधासम्पन्न क्रिकेट मैदान भइदिए नेपाली टिमले तयारी गर्न पाउँथ्यो, त्यसले उच्च तापक्रममा खेल्न खेलाडीलाई अभ्यस्त बनाउन सक्थ्यो । तर, यसतर्फ संवेदनशीलता देखिएको छैन । नेपाल क्रिकेट संघ (क्यान) को प्रमुख आयस्रोतका रूपमा रहेको फ्रेन्चाइज लिग आयोजना गर्न पक्कै चुनौतीपूर्ण छ, तर त्यसभन्दा पनि ठूलो बाधा युवा तथा खेलकुद मन्त्रालय र राष्ट्रिय खेलकुद परिषद्को प्रक्रियामा देखिन्छ । सरकारले नै क्यानलाई स्वतन्त्र हिसाबमा फ्रेन्चाइज प्रतियोगिता आयोजना गर्ने वातावरण बनाउन जरुरी छ । क्यानले आफूलाई र आफ्ना कार्यक्रमलाई समीक्षा गरेर नेपाली क्रिकेटको स्तरवृद्धिका लागि योजना बनाएर अघि बढ्नुपर्छ । राज्यले पूर्वाधार विकासलाई उच्च प्राथमिकतामा राखेर घरेलु प्रतियोगिता आयोजनाका लागि अनुकूलता मिलाइदिने र खेलाडीको सुविधालाई पनि ध्यान दिने हो भने नेपाली टिमले अझै राम्रो प्रदर्शन गर्न सक्छ । कमसेकम अहिलेजसरी वर्षौं कुरेर होइन, नियमित रूपमा विश्वकप खेल्न सक्ने स्तरमा नेपाली टिमलाई पुर्याउनुपर्छ । त्यसका लागि योजनाबद्ध तयारीमा सरोकारवालाहरू तत्कालै जुटून् । अन्यथा खेलाडीले आशा जगाउने र प्रशंसक निराश हुने र सरकार रमिते बन्ने उपक्रम दोहोरिँदै जानेछ ।"
नेपाली क्रिकेटप्रेमी स्तब्ध,"आईसीसी ट्वान्टी२० विश्वकपमा २० देशका टिममध्ये ४ समूह बनाउँदा सबैमा बलिया र कमजोर टिम समावेश थिए । नेपाल समावेश भएको समूहमा अलि कमजोर मानिएको नेदरल्यान्ड्सबाहेक बंगलादेश, श्रीलंका र दक्षिण अफ्रिकाजस्ता हस्तीहरू थिए, जसका कारण नेपालले कठिनाइ महसुस गर्नु अस्वाभाविक थिएन । पहिलो प्रतिस्पर्धामा विश्व वरीयतामा १६ औं स्थानमा रहेको नेपाल १२ औं स्थानको नेदरल्यान्ड्ससँग पराजित भयो । वर्षाका कारण श्रीलंकासँगको खेल रद्द भएपछि नेपालले १ अंक बटुल्यो । त्यसपछि टेस्ट राष्ट्र दक्षिण अफ्रिकासँग मात्र एक रनले पराजित भएको नेपाल सोमबार बिहान भएको प्रतिस्पर्धामा फेरि बंगलादेशसँग एक्काइस रनले हार्यो । त्यसपछि वर्तमान विश्वकपको रणमैदानबाट नेपाल पाखा लागेको छ । दक्षिण अफ्रिकासँग भिड्दा सुरुदेखि प्रतिस्पर्धीलाई दबाबमा राख्न सफल भए पनि अन्तिम तीन ओभरमा नेपालको प्रदर्शन निकृष्ट रहन पुग्यो । १ सय १६ रनको लक्ष्य पछ्याएर खेलिरहेको नेपालले १६ ओभरको समाप्तिसम्म ३ विकेट गुमाएर ९५ रन बनाइसकेको थियो । त्यसपछि १७ औं ओभरमा तीन रन जोड्यो, १८ औं ओभरमा दुई रन जोड्दा दुई विकेट गयो । १९ औं ओभरमा एक विकेट गुमाएर आठ रन मात्र बनाएपछि नेपाल विजयी बन्न सकेन । उता बंगलादेशले मात्र १ सय ५ रन बनाएको थियो तर नेपाली टोलीले पावर प्ले मा चार विकेट गुमाउँदै २४ रन मात्र बनायो । मिडिल ओभरमा आसलाग्दो खेल देखाएको तर अन्तिम तीन ओभरमा विकेट ढल्ने क्रम नरोकिँदा रन बटुल्ने क्रममा पूर्णविराम लाग्यो र नेपाल ८५ रनमा समेटिन पुग्यो । ठूला हस्तीहरूलाई पराजित गर्न सक्ने क्षमता नेपाली खेलाडीमा हुँदाहुँदै हार खानुपर्यो । १० वर्षअघि पहिलो विश्वकप खेल्ने अवसर पाएको नेपाली टोलीले क्रिकेटमा उल्लेख्य सुधार गर्दै आए पनि खेलाडीमा अझै धैर्यता, पाकोपन र रणनीतिक चातुर्य देखिएन । यी कुरामा ध्यान दिएर अघि बढ्दा नेपाली क्रिकेट समृद्ध बन्ने निश्चित छ । भुवनेश्वर शर्मा, चन्द्रागिरि२, काठमाडौं"
विकास र समृद्धिमा अलमलिएको नेपाल,"चीन विकास र समृद्धिमा अगाडि हुनुको कारण उसले युरोपसँग विज्ञान सिक्यो, अमेरिकासँग पुँजीवादी प्रवृत्ति सिक्यो, नेपालसँग कला, संस्कृति र लड्न सिक्यो । उसले भारतसँग कूटनीति सिक्यो, सबै जनताले एउटा लिडरको भिजन सिके । मकैको खोले र चौंरीको दूध खाएर जीवनयापन गरेका चिनियाँहरू जापानीहरूसँग पनि डराउँथे भनिन्छ तर अहिले चीन संसारको जब्बर मानिने अमेरिकासँग हरेक कुरामा प्रतिस्पर्धा गरिरहेको छ । यसो हुनुमा जनता र देशप्रति नेतृत्वको नैतिकता, भ्रष्टाचारविरुद्ध कडा कानुनका साथै जनतामा देखिएको अनुशासन नै प्रमुख कारण हुन् । प्रथम विश्वयुद्धमा छायामा परेको अमेरिका दोस्रो विश्वयुद्धमा चुप लागेर बस्न सकेन र अन्ततः जापानसँग भीषण युद्ध हुँदा हिरोसिमा र नागासाकीमा एटम बम खसायो, जसबाट जापानीहरू उठ्नै नसक्ने अवस्थामा पुगे । त्यहाँका जनता र नेतृत्वलाई देश प्रेम, विकास तथा राष्ट्र र राष्ट्रियताबारे गहिरो अनुभूति जाग्यो । उक्त समयमा नेपालले जापानलाई आर्थिक सहयोग गरेको थियो । अहिले जापान युरोपियन देशसँग हरेक कुरामा प्रतिस्पर्धा गरिरहेको छ । कैयौं विदेशीको रोजगारीको केन्द्रबिन्दु भइसक्यो जापान । कुनै समय चीन र भारतलाई कला, संस्कृति तथा लड्ने कूटनीति सिकाएर नेपालले प्रथम र दोस्रो विश्वयुद्धमा बहादुरी देखायो । टुक्राटुक्रामा रहेका राज्यहरू बिस्तारै एक भए । धर्म, संस्कृतिको जगेर्ना गरे । अन्तर्राष्ट्रिय कूटनीतिमा अब्बल कहलिएको नेपालमा जनताले राणा र राजाको शासन फाले, गणतन्त्र ल्याए । यसको बदलामा विकास र समृद्धिको आस उनीहरूले गरिराखेका छन् । उता शासकीय प्रणालीको त्रुटिकै कारण सामाजिक र आर्थिक विकासको क्रान्ति त परै जाओस्, लामो समय सरकार नटिक्ने रोगका कारण राजनीतिक स्थायित्वमा प्रश्नचिह्नकै तबेलामा अल्झिइराखेका छौं हामी । खिमराज गिरी, काठमाडौं"
'अनुभवको हार समाचारमा बाट लिइएका केही टिप्पणी :,नेपाली खेलाडीहरूले खेलको रणनीति नबुझेका कारण पनि हारेका हुन् । अजय योञ्जन
भारतीय लोकतन्त्रको पुनर्ताजगी,"भारतमा भारतीय जनता पार्टी (भाजपा) का नेता नरेन्द्र दामोदारदास मोदी तेस्रो पटक प्रधानमन्त्री बनेका छन् । अघिल्ला दुई कार्यकालझैं मन परेका छिमेकीलाई बोलाएर तामझामका साथ शपथग्रहण गर्दै उनले कार्यकाल सुरु गरिसकेका छन् । अघिल्ला दुई कार्यकालमा एक्लै बहुमत ल्याएका मोदीले यस पटक बहुमत गुमाएर आफ्नो पार्टीको नेतृत्वमा बनेको न्यासनल डेमोक्र्याटिक एलाइन्स (एनडीए) मा भर पर्नुपरेको छ । घोषणापत्रमा पार्टीको नभई मोदीको तस्बिर छापेर मोदीका गारेन्टी मा चुनाव लडेको भाजपालाई सरकार बनाउन र टिकाउन एनडीएका गारेन्टी अनिवार्य बनेको छ । तथापि, स्वतन्त्र भारतका प्रथम प्रधानमन्त्री जवाहरलाल नेहरूपछि तेस्रो पटक लगातार प्रधानमन्त्री बनेर मोदीले नयाँ रेकर्ड राखेका छन् । लगातार १० वर्ष सत्तामा बसेर ६४ करोड मतदाताका बीचबाट गठबन्धन नै सही, फेरि निर्वाचित भएर आउनु सामान्य कुरा होइन । विश्वकै सबभन्दा ठूलो लोकतान्त्रिक अभ्यासबाट सहजताका साथ तेस्रो पटक सत्तारोहण भएको लाभ मोदीले अब अन्तर्राष्ट्रिय क्षेत्रमा उठाउने उपक्रमको सुरुआत इटालीमा आयोजित जी७ को बैठकबाट भइसकेको छ ।विपक्षी गठबन्धन इन्डिया मा सहभागी २६ दलले ल्याएको सिट (२३४) भन्दा भाजपा एक्लैले ल्याएको सिट (२४०) बढी छ । भाजपाको गठबन्धन एनडीएले सुविधानजनक बहुमत (२९३) ल्याएको छ । तर पनि, विपक्षी दलहरू खुसी देखिन्छन् । किनभने, विपक्षी मोर्चालाई मोदीसँग ठूलो डर थियो उनले पुनः एक्लै बहुमत ल्याउँछन्, एनडीएले दुई तिहाइ बहुमत ल्याउँछ । अझ भाजपाले अघि सारेको अब की बार, चार सौ पार को नाराले उनीहरूलाई धेरै नै अत्याएको थियो र त्यसको उच्चारण सत्तारुढभन्दा विपक्षी नेताहरूबाट बढी भइरहेको थियो । दोस्रो कार्यकालमा मोदीले दुई तिहाइका आधारमा संविधानको धारा ३७० खारेज गरेर काश्मीरको विशेष दर्जा हटाएकाले उनीसँग फेरि दुई तिहाइ भयो भने केके गर्ने हुन् भन्ने त्रास थियो । चुनावी सभाहरूमा भारतको संविधान बोकेर विपक्षी नेता राहुल गान्धीले मतदातालाई गरिरहेको अपिलले केही हदसम्म काम गरेको छ र मोदीले संविधान संशोधन गरेर भारतलाई हिन्दु राज्य घोषणा गर्न नसके पनि संविधानबाट धर्मनिरपेक्षता शब्द हटाउँछन् कि भन्ने चर्चा बन्द भएको छ ।भारत पुनः गठबन्धनतर्फ फर्किएको छ । १० वर्ष एकल बहुमतको सरकार चलाएका प्रधानमन्त्री मोदीले अब सबैलाई मिलाएर गठबन्धन सरकार कसरी चलाउँछन् र त्यस्तो सरकार पहिलेजस्तो प्रभावकारी हुन्छ कि हुँदैन भन्ने बहस भइरहेको छ । भारतमा गठबन्धन सरकार बनेको यो नै पहिलो पटकचाहिँ होइन । नेपालमा जस्तै सानो पार्टीका नेताको नेतृत्वमा बनेका गठबन्धनहरू भारतमा पनि असफल भएका छन् भने ठूला पार्टीका नेताका नेतृत्वमा बनेका गठबन्धन प्रभावकारी र स्थायित्व दिन सफल छन् । १९७७ को चुनावमा इन्दिरा गान्धीलाई विस्थापित गरेर आएको जनता गठबन्धनका मोरारजी देसाई र चौधरी चरण सिंह, १९८९ को चुनावपछि बनेका बीपी सिंह र चन्द्रशेखर अनि १९९६ को चुनावपछि बनेका एचडी देवगौडा र इन्दरकुमार गुजरालका साना पार्टीका सरकार छोटो समयमै ढले पनि ठूला पार्टीका नेतृत्वका सरकारले पूरै कार्यकाल काम गरेको पाइन्छ । १९९१ मा कंग्रेस नेता पीभी नरसिंह रावको सरकार, १९९९ मा भाजपा नेता अटलविहारी वाजपेयीको नेतृत्वको सरकारदेखि २००४ र २००९ मा कंग्रेस नेता मनमोहन सिंह नेतृत्वका सरकार गठबन्धन नै थिए । भारतीय गठबन्धन संस्कृतिको एउटा राम्रो पक्ष के छ भने जसको नेतृत्वमा गठबन्धनमा गएको हो, उसलाई नेता मानिन्छ र महत्त्वपूर्ण नीतिगत कुराहरू उसैका लागू हुन्छन् । यस पटक मन्त्रालय बाँडफाँटका क्रममा सत्ता गठबन्धनमै निर्णायक हैसियत राख्ने तेलगु देशम पार्टी (टीडीपी) र जनता दल युनाइटेड (जेडीयू) ले च्याँखे थापेनन्, सामान्य मानिने दुईदुईवटा मन्त्रालय लिएर रक्षा, गृह, विदेश, अर्थ, निर्माण जस्ता महत्त्वपूर्ण मन्त्रालय प्रधानमन्त्रीसँग रहन दिए । यसबाट भारतका मूलभूत नीतिहरूमा खास कुनै परिवर्तन आउने सम्भावना रहेन । अझ ती मन्त्रालयहरूमा पात्रसमेत पुरानै आएपछि त काम गर्ने सोच र तरिकामा पनि निरन्तरता स्वतः कायम भएको छ । भाजपाबाहेक गठबन्धनमा रहेका दलहरू ससाना क्षेत्रीय दल भएका कारण राष्ट्रिय मुद्दाका बारेमा उनीहरूलाई त्यति चासो देखिँदैन । हालै काठमाडौंमा भएको एक कार्यक्रममा भारतीय पूर्वविदेश सचिव श्यामशरणले यही सन्दर्भ उल्लेख गर्दै भनेझैं उनीहरूका घोषणापत्रमै प्रान्तीय महत्त्वका विषय समेटिएको र ती पार्टीमा मुलुक चलाउने ल्याकत र आकांक्षा नभएका कारण मोदीका मूलभूत नीतिमा परिवर्तन आउने सम्भावना छैन ।कतिपय विश्लेषकहरूले भारतजस्तो विविधतापूर्ण र विशाल मुलुकका लागि एकल बहुमतभन्दा संयुक्त सरकार नै प्रभावकारी हुने विश्लेषण पनि गरिरहेका छन् । भारतमा आर्थिक उदारीकरणको नयाँ चरण सुरुआत गर्ने (राव), शक्ति सम्पन्न राष्ट्रहरूको दबाबका बावजुद आणविक परीक्षण गर्ने (बाजपेयी) र सरकार ढल्ने जोखिम उठाएर अमेरिकासँग रणनीतिक आणविक सम्झौता गर्ने (सिंह) का सरकार गठबन्धन नै थिए । गठबन्धनमा कम्तीमा कसैले पनि म पेलिएँ, ममाथि अत्याचार भयो भन्ने अवस्था हुन्न र सबैलाई समेटेर जानुपर्छ भन्ने भावना हुने भएकाले त्यहाँ सबैका लागि स्थान हुन्छ । गठबन्धनले बहुमत ल्याए पनि, तेस्रो पटक प्रधानमन्त्री भएर नेहरूकै हारहारीमा पुगेँ भने पनि मोदीको महत्त्वाकांक्षामा अंकुशचाहिँ लागेको छ । भाजपामा मोदी मात्र गुञ्जिने ठाउँमा अब कम्तीमा एनडीए भन्नुपर्ने अवस्था आएको छ । आफ्नै सरकारको स्वास्थ्यका लागि पनि कुनै निर्णय लिनुअघि सत्ता साझेदार दलसँग सोध्नुपर्ने हुन्छ । यसबाट स्वतः खुम्चिनुपर्ने हुन्छ । मोदीको दोस्रो कार्यकाल राजनीतिक मुठभेडमा बितेको पाइन्छ । झारखण्ड र दिल्लीका मुख्यमन्त्री जेलमा छन् । राज्यका संयन्त्रहरू विपक्षीप्रति पूर्वाग्रही भएका आवाज उठिरहेका छन् । महाराष्ट्रमा शिवसेना र राष्ट्रवादी कंग्रेस पार्टी विभाजन मात्र भएनन्, उल्टै विभाजन भएर जानेले आधिकारिक नाम र चिह्न पाए । विपक्षी नेता राहुल गान्धीको संसद् सदस्यता खारेज गरियो, उनलाई २००४ देखि बसेको सरकारी आवासबाट अपमानजनक रूपमा निकालियो, १ सय ३५ जना सांसदलाई निष्कासन गरेर सदन चलाइयो, मिडियालाई पूरै नियन्त्रण गरियो । यी सबै घटना सम्भवतः संसद्मा बलियो प्रतिपक्ष नभएका कारण भएका थिए । अब अवस्था बदलिएको छ । २ सय ३४ स्थानसहितको विपक्षले लोकसभालाई पहिलो जस्तो हुन पक्कै पनि दिन्नौं भनिरहेको छ । संवैधानिक रूपमा विपक्षको दाबी गर्न पनि नसक्ने अवस्थाबाट भारतीय राष्ट्रिय कंग्रेस अलिकति माथि उठेको छ र सम्भवतः राहुल गान्धी स्वयम्ले विपक्षी दलको नेताका जिम्मेवारी लिएर संसदीय लडाइँलाई केन्द्रमा राख्नेछन् । लोकतन्त्रमा प्रतिपक्ष कमजोर हुँदा के हुन्छ भन्ने अनुभव १० वर्ष लामो अभ्यासले देखाएको परिप्रेक्ष्यमा भारतीय संसद् थप जीवन्त र मुखर हुँदा त्यसले स्वाभाविक रूपमा सबैको ध्यानाकर्षण गर्नेछ । नेता त्यति बलियो हुनुपर्छ, जति देशले थेग्न सक्छ । इन्दिरा गान्धीले १९७५ मा कमजोर भएर भारतमा संकटकाल लगाएकी होइनन् । पाकिस्तान टुक्र्याएर बंगलादेश बनाएको एकलौटी श्रेय, सिक्किमलाई भारतमा गाभेर आर्जन गरेको ख्याति, मूल पार्टी तोडेर बनाएको कंग्रेस (आई) को रजगज, जहाँ हात हाल्यो, त्यहीं सफलताका बीचमा उनले भारतमा संकटकाल घोषणा गरेकी थिइन् । तर, परिणाम कुर्न दुई वर्षभन्दा बढी नलागेको मात्र होइन, आज पनि कंग्रेसले लोकतन्त्रमाथिको खतराका बारेमा कुरा उठाउनासाथ त्यही संकटकालको डन्डा उसमाथि प्रहार हुने गर्छ । त्यही घटनाबाट कंग्रेसको विकल्प खोज्ने क्रममा सुरुमा जनता दल हुँदै जन संघमार्फत आजको भाजपाको उदय भएको थियो । इतिहासमा कहिलेकाहीं एउटा घटनाको परिणाम अर्कै निस्किन्छ भन्ने उदाहरणका रूपमा यस विकासक्रमलाई हेर्न सकिन्छ । निःसन्देह, मोदी भारतका शक्तिशाली नेता हुन्, तीन कार्यकाल गुजरातमा मुख्यमन्त्री भएर राजकाजको अनुभवसहित भारतको नेतृत्व सम्हालेका उनी प्रभावकारी वक्तृत्वकला, व्यवस्थापन, बजारीकरण र पार्टीभित्र पकड कायम गर्नमा माहिर सावित भएका छन् । तर, नेताबाट आशाका तुलनामा जब त्रास बढी हुन्छ, तब त्यसले अपेक्षित परिणाम ल्याउन सक्दैन । भारतका विपक्षीमा देखा परेको त्रासलाई केही हदसम्म जनतामा विस्तार गर्न र मोदीलाई बेलगाम हुनबाट रोक्न उनीहरू सफल भएका छन् । यस अर्थबाट हेर्दा भारतीय लोकतन्त्रको पुनर्ताजगी भएको छ ।भाजपाले हारेन, कंग्रेसले हारेन । वास्तवमा यस पटक भारतमा मिडियाले हारेका छन् । १९७७ को संकटकालका बेला मिडियाको भूमिकालाई लिएर त्यतिबेलाका सञ्चारमन्त्री विद्याचरण शुक्लको भनाइको सम्झना यतिबेलाका भारतीय मिडियाले गराएका छन् । उनले भनेका थिए, हामीले मिडियालाई अलिकति झुक्न भनेका थियौं, यिनीहरू त लम्पसार परे । एक्जिट पोलका नाममा भाजपा एक्लैले ३ सय ५० कटाउने एकपक्षीय प्रचारबाजीभन्दा अगाडि नै चुनावका बेला मिडियाले मोदीलाई अत्यधिक बहुमत दिलाइसकेका थिए । एकदुई होइन, १८ वटा कम्पनीले गरेको सर्वेक्षणबाट एउटै आँकडा आउनु संयोग मात्र होइन । यसबाट के देखिन्छ भने भारतीय मिडियामा भाजपाले संरचनागत रूपमै कब्जा जमाइसकेको छ र आफूले भनेको सही हो वा गलत हो भन्ने जानकारी मिडियालाई हुन छाडेको छ । सम्भवतः यस पटकको चुनावी प्रचार, प्रक्षेपण र परिणामले भारतीय सार्वजनिक वृत्तलाई पनि राम्रैसँग झकझक्याएको छ ।भाजपाले आफैं तय गरेजति परिणाम ल्याउन नसके पनि उसको विस्तार झन् फैलिँदै गएको छ । पहिलो पटक उडिसामा सरकार बनाएको छ, केरलामा खाता खोलेको छ, आन्द्रमा राम्रै उपस्थिति जनाएको छ । उसको प्रमुख प्रतिस्पर्धीका रूपमा रहेको कंग्रेसले चाहिँ शतप्रतिशत जस्तै सफलता हासिल गरे पनि सय सिट कटाउन सकेको छैन । संकटकालका कारण शर्मनाक हार बेहोर्दा पनि १ सय ५४ सिट ल्याएको कंग्रेसले यस पटक जित्दा जम्मा ९९ सिटमा विजय हासिल गरेको छ । कंग्रेस भाजपाभन्दा धेरै टाढा छ । पक्कै पनि कंग्रेस नेता राहुल गान्धीलाई पहिलेभन्दा गम्भीर रूपमा लिन थालिएको छ, उनले आफूलाई शाहज्यादा होइन, नेताका रूपमा स्थापित गराएका छन् । भारत जोडो यात्रा र भारत न्याय यात्रा जस्ता अभियानले उनको स्वीकार्यता र व्यक्तित्व बढाएका केही संकेत यस चुनावमा देखिएका छन् । धेरैजसोले उनलाई २०२९ को १९ औं लोकसभा निर्वाचनका लागि निर्णायक नेताका रूपमा प्रक्षेपण गरेका छन् । पहिले गुमेको अमेठीलाई फर्काउनुका साथै वाइनाड र रायबरेलीबाट जितेर गान्धीले ध्यानाकर्षण गराएका छन् । मोदीसँगको प्रतिस्पर्धामा होचो देखिएको उनको व्यक्तित्व मोदीको छायामा परेका भाजपाका अरू कुनै नेतासँग लड्नुपर्दा कमजोर छैन । बलियो प्रतिस्पर्धाले लोकतन्त्रलाई जीवन्त बनाउँछ । सम्भवतः अबका दिनमा भारतमा बलियो लोकतान्त्रिक प्रतिस्पर्धा देख्न पाइनेछ ।"
कसरी फुकाउने शिक्षक व्यवस्थापनका जटिलता ?,"थरीथरीका शिक्षक लामो समयदेखि सामुदायिक विद्यालयमा एउटै तहमा अध्यापन गर्ने तर फरक फरक सेवा, सर्त, सुविधामा नियुक्ति पाउने धेरै थरी शिक्षक छन् । यसरी नियुक्त विविध खाले शिक्षकहरूलाई नियुक्ति दिने निकाय पनि एउटै छैन । धेरैजसो शिक्षकहरू शिक्षक सेवा आयोगको सिफारिसमा जिल्ला शिक्षा समन्वय समिति, विद्यालय व्यवस्थापन समिति, बाल विकास केन्द्र तथा विभिन्न गैरसरकारी संस्थाबाट नियुक्त भएका पाइन्छन् । समान कामको समान ज्याला सर्वमान्य श्रमको सिद्धान्त हो । तर हाम्रा विद्यालयमा एउटै तहमा अध्यापन गर्ने शिक्षकहरूको समान सुविधा र ज्याला छैन । मूलतः नेपाल सरकारको स्वीकृत दरबन्दीमा रहेका शिक्षकहरूले नियमित र पूरा तलब पाउँछन् भने स्थानीय र निजी स्रोतबाट नियुक्त शिक्षकहरूको सुविधा विद्यालयपिच्छे फरक फरक छ । थरीथरीका शिक्षक राख्ने खुकुलो व्यवस्थाले शिक्षकहरूबीच असमानता र विभेद मात्र होइन सामूहिक भावना र सहकार्यको संस्कृति निर्माण हुन सकेको छैन । राज्यले शिक्षकहरूको न्यायोचित पेसागत विकास, सेवा, सुविधा र सुरक्षाका निश्चित मापदण्ड बनाएर सबैमा न्यूनतम मापदण्डको सुनिश्चितता हुने व्यवस्था नगरेसम्म शिक्षक व्यवस्थापनको समस्या यथावत् रहने देखिन्छ । माथि उल्लिखित सवालहरू एकअर्कासँग जोडिएका सवाल हुन् । यसको अर्थ कुनै एक सवाललाई सम्बोधन गर्न सके पनि अर्को पक्षमा सकारात्मक प्रभाव पर्छ । मूलतः संघीयतामा शिक्षाको स्थानीयकरणको संवैधानिक व्यवस्थालाई केन्द्रमा राखेर माथि उल्लिखित मुद्दालाई व्यवस्थित गर्नसके हालको शिक्षक व्यवस्थापनको भद्रगोल अवस्थामा सुधार ल्याउन सकिन्छ । शिक्षकहरूलाई कसरी सरुवा गर्ने भनेर निर्देशिका बनाउने होइन कसरी निरन्तर रूपमा प्रोत्साहन गरेर सरुवा नै आवश्यक नहुने वातावरणको निर्माण गर्ने भनेर राज्यले सोच्नुपर्छ । खनाल त्रिभुवन विश्वविद्यालय शिक्षाशास्त्र केन्द्रीय विभाग र फ्याक कोलम्बिया विश्वविद्यालयको टिचर्स कलेजमा प्राध्यापन गर्छन् ।"
पृथ्वी जोगाउने प्रण गरौं,"निष्कर्षथोरै दूरीको यात्रा गर्नुछ भने पनि यातायातको साधन नै प्रयोग गर्ने प्रवृत्तिसमेत बढ्दै गइरहेको छ । जतिजति हामी यातायातको साधन प्रयोग गर्छौं त्यति नै पेट्रोलियम पदार्थको खपत बढिरहेको हुन्छ भन्ने कुराको ख्याल नै गर्दैनौं । केही समयदेखि विद्युतीय सवारीसाधनको प्रयोग बढिरहेकै छ । तर त्यसले पनि प्रकृतिको दोहन त गरेकै हुन्छ । तसर्थ अनावश्यक रूपमा प्राकृतिक स्रोतको उपभोग, सुविधाको उपभोग घटाउन जरुरी छ । आफ्नो सानो कोसिसले पनि पृथ्वीलाई बचाउन सकिन्छ भन्ने कुरा मनन गर्न जरुरी छ । गत ५ जुनमा हामीले विश्व वातावरण दिवस मनायौं । तर के एकदिन हरियो पहिरनमा सजिएर, बिरुवा समातेर फोटो खिचेर मात्रै वातावरण संरक्षण हुन्छ त ? हामीले हाम्रा भावीपुस्ताका लागि आजैबाट वातावरण संरक्षण सुरु गर्ने कि नगर्ने ? प्रदूषण नियन्त्रणका उपायहरू अवलम्बन गर्ने कि नगर्ने ? पानी सञ्चय गर्ने कि नगर्ने ? प्राकृतिक स्रोतको अनावश्यक दोहन नियन्त्रणका लागि पहल गर्ने कि नगर्ने ? युद्धको विरोध गर्ने कि नगर्ने ? पृथ्वी रहे न हामी रहन्छौं । एक पटक सोचौं, मनन गरौं अनि आजै प्रण गरौं म मेरो पृथ्वीलाई जोगाउँछु ।"
जोन्सनको जन्म,सन् १९६४ मा आजकै दिन (जुन १९) मा बेलायतका पूर्वप्रधानमन्त्री बोरिस जोन्सनको जन्म भएको थियो । उनी २०१९ जुलाई २४ देखि २०२२ सेप्टेम्बर ६ सम्म बेलायतका प्रधानमन्त्री थिए । सन् २००१ मा सांसद बनेका जोन्सन २००८ मा लन्डनको मेयर निर्वाचित भए । २०१२ मा पुनः मेयरमा निर्वाचित जोन्सन २०१५ को आमनिर्वाचनमा सांसद भए । २०१६ को ब्रेक्जिटसम्बन्धी जनमत संग्रहमा पार्टी नेता तथा प्रधानमन्त्री डेभिड क्यामरुनविरुद्ध उभिएपछि उनी पार्टीभित्र शक्तिशाली भए ।त्यसलगत्तै बनेको टेरेजा मे नेतृत्वको सरकारमा उनी विदेशमन्त्री बने । तर प्रधानमन्त्रीले युरोपेली संघसँग वार्ता गर्न असमर्थ भएको भन्दै जोन्सनले पदबाट राजीनामा दिए । ब्रेक्जिट पार लगाउन नसकेपछि मेले दलबाट राजीनामा दिएपछि जोन्सन २०१९ जुलाईमा दलको नेता तथा प्रधानमन्त्री बने । संसद्बाट ब्रेक्जिट प्रस्ताव पारित गराउन नसकेपछि भने उनले २०१९ मा आमनिर्वाचन घोषणा गर्दै पार्टीलाई बहुमत दिलाए । तर कोभिडसम्बन्धी नियमहरूको उल्लंघन तथा पार्टी नेताहरूको बचाउमा उत्रेका कारण विवादित भएपछि उनले पदबाट राजीनामा दिएका थिए ।
सगरमाथा क्याम्प २ मा डिजेइङ,"(काठमाडौं) घाँटीमा हेडफोन, दुई हात पायोनियर डीजे प्लेयरमा । जसै, तेन्जिङ शेर्पाले डिजेइङ गर्थे, सगरमाथा क्याम्प२ (६ हजार ४ सय मिटर) मा पुगेका सगरमाथा आरोहीका कम्मर, टाउको, शरीर त्यसै हल्लिन्थे । डीजे तेन्जिङले संगीत बजाउँदै गर्दा ठिंग उभिएका आरोहीका बाक्ला जुत्ता त्यसै हलचल गर्न थाल्थे । चारैतिर हिमाल, चिसो मौसम अनि संगीत । डीजे तेन्जिङले सगरमाथाको यस्तो मनोरम दृश्यबीच गरेको प्रस्तुतिमा नझुम्ने कमै थिए । आधा घण्टासम्मको यही डिजेइङका धुन कतिका लागि अन्तिम नाच बन्यो, अन्तिम हाँसो बन्यो अनि एकअर्कासँगको रमाइलो क्षण । सगरमाथा आधार शिविरमा तेन्जिङको डिजेइङमा झुम्नेहरू कतिले घर फर्कने बाटो भेटेनन् । तेन्जिङलाई भने सपनाको खुड्किलो पार गरेझैं भएको छ । सगरमाथामा डिजेइङ गर्ने उनको सपना जेठ ८ मा पूरा भएको हो । विश्वको अग्लो चुचुरोको फेदमा डिजेइङ गरेर तेन्जिङ हिमालदेखि कंक्रिटको सहर काठमाडौं फर्किसकेका छन् । मैले उनीहरूका लागि पनि संगीत बजाउन पाएँ । मेरो डिजेइङमा नाच्नेहरू कति सगरमाथाबाट फर्किएनन् । उनीहरूको अन्तिम खुसीमा संलग्न हुन पाएँ, खुसी छु, तेन्जिङ भन्छन् । डिजेइङका लागि विदेश घुमिरहँदा शेर्पा थरकै कारण धेरैले डीजे तेन्जिङलाई सोध्थे, सगरमाथाचाहिँ कतिचोटि चढ्यौ ? सगरमाथा चढ्ने पहिलो शेर्पासँग नाम मिलेका तेन्जिङसँग प्रश्नको जवाफ भने हुँदैनथ्यो । तेन्जिङले त्यो प्रश्न आउँदासम्म पनि न सगरमाथालाई नजिकबाट हेर्न पाएका थिए, न चढ्ने सोच नै बनाएका थिए । तेन्जिङलाई भने जहाँ पुग्दा पनि त्यही प्रश्नले पछ्याइरह्यो । त्यसपछि ठाने एक पटक त हिमाल चढेर छाड्छु । जतिबेला उनी डिजेइङमा व्यस्त थिए, त्यतिबेलासम्म हिमाल उनको रोजाइमै पर्दैनथ्यो । क्लबिङमै रमाइरहने उनी नाइटलाइफमै रमाइरहे । सेताम्मे हिमालका चुचुराले उनलाई लोभ्याउँदैनथ्यो । १९९२ देखि २००८ सम्म सक्रिय रूपले क्लबमा डीजे गरे । १९९२ देखि १९९९ सम्म डीजे गर्ने यथेष्ट उपकरण नहुँदै ठमेलको क्लब जली ब्लुज मा डिजेइङ गरे । त्यसपछि २००२ सम्म दरबारमार्गको एक्स जोन मा ७ वर्ष काम गरे । अनि २००७ सम्म हायत रिजेन्सीको रोक्स बारमा डिस्क जकीका रूपमा बजाए । त्यसपछि होटल याक एन्ड यतीको क्लब प्लाटिनममा वर्ष दिन काम गरिसकेपछि अन्तर्राष्ट्रिय टुरमा निस्के । त्यही टुरमा उनलाई धेरैले सगरमाथा आरोहणमाथि प्रश्न उठाएका थिए । त्यही प्रश्नले तेन्जिङलाई हिमाल चढ्न लगायो, अग्लो चुचुरोमा डीजे गर्ने सपना देखायो । तेन्जिङका बुबा शिक्षक । सगरमाथादेखि परको देश अमेरिकाको न्युयोर्कमा जन्मिए तेन्जिङ । उतै हुर्के । बेलाबखत आइरहन्थे, हिउँदे बिदा मनाएर न्युयोर्क फर्कन्थे । तर, अन्तर्राष्ट्रिय टुरपछि सगरमाथामा डिजेइङ गर्ने उनको सपना यसरी हुर्कियो कि सन् २००९ मा तयारी थाले । त्यतिबेला तेन्जिङले सगरमाथा आधार शिविरमा डिजेइङ गर्ने ठूलै होहल्ला चलिसकेको थियो । तयारी पनि पूरा भइसकेको थियो, समाचारहरूमा खबर छापिसकेको थियो । तर, अन्तिम समयमा सरकारले अनुमति दिएन । पछि ब्रिटिस डीजे पलले आधार शिविरमा डीजे प्रस्तुति दिए । विदेशीले गर्न खोज्दा पाउँदोरहेछ त भन्ने लागेपछि कम्मर कसेर लागिपरे । तत्कालीन पर्यटनमन्त्री सुदन किरातीकहाँ अनुमतिका लागि थुप्रै पटक धाए । पर्यटनमन्त्री भने सुरक्षाका समस्या केलाइरहे । तर तेन्जिङले उनीहरूलाई मनाउने हर प्रयास गरे । तेन्जिङको भित्री मनमा एउटै प्रश्न थियो विदेशीले प्रस्तुति दिन पाउने, मैले आफ्नै देशको सगरमाथामा कार्यक्रम गर्न नपाउने ? आधार शिविरमा डिजेइङ गर्ने अनुमति नपाए पनि तेन्जिङले सगरमाथासँगै जोडिने काम भने गर्न थाले । नाम्चे युथ ग्रुपसँग मिलेर एभरेस्ट डे (मे २९) मनाउन सुरु गरे । १७ वर्षदेखि एभरेस्ट डे सञ्चालन गर्दै आइरहेका उनलाई यही कामले पनि डीजे प्रस्तुति दिनका लागि सहयोग गर्यो । जेठ ८ मा सगरमाथाको क्याम्प २ मा उभिएर आरोहीहरूलाई नचाएपछि भने तेन्जिङको त्यो सपना पूरा भएको छ । सगरमाथा आरोहण गर्ने आकांक्षा पनि पूरा भइसकेको छ । डीजे प्रस्तुतिसँगै तेन्जिङले सगरमाथा आरोहण गरिसकेका छन् । क्याम्प ३ सम्म पुग्दा हिउँ र हुरीबतासले दिएको सास्ती अब तेन्जिङका लागि मीठो सम्झना बनेको छ । डिजे अनुभव त अद्भुत नै रहेको बताउँछन् तेन्जिङ ।हुन त यसअघिसम्म ५ हजार ९ सयको उचाइमा डिजेइङ गरेको रेकर्ड पाकिस्तानले राखेको थियो । तेन्जिङलाई अब त्यही रेकर्ड तोड्दै गिनिज बुक अफ वर्ल्ड रेकर्ड्समा नाम लेखाउनु छ । आफूले त्यो रेकर्ड राख्नेमा निर्धक्क छन् उनी । प्रमाणपत्र पाउन त एक वर्ष लाग्ला । तर, मैले गिनिज वर्ल्ड रेकर्डका सबै गाइडलाइन पूरा गरेको छु । त्यसैले सबैभन्दा अग्लो ठाउँमा डीजे गरेको रेकर्ड नेपालले राख्छ भन्नेमा म ढुक्क छु, उनले भने । गिनिज बुक अफ वर्ल्ड रेकर्ड्सको निर्देशिकाअनुसार १० मिनेट डीजे बजाए पुग्थ्यो तर आरोहीहरूको उपस्थितिले त्यो चिसोमा पनि डीजे बजाउन तेन्जिङ तातिएका थिए । निर्देशिकाअनुसार मानिसहरूको उपस्थिति १० जना भए पुग्थ्यो तर खुला मौसम पछ्याउँदै क्याम्प २ पुगेका सय बढी आरोही आफ्नो प्रस्तुतिमा रमाएको बताउँछन्, तेन्जिङ । जाँदा त एउटा रेकर्ड राख्नका लागि गएको थिएँ । यहाँको जस्तो पार्टीको माहोल बनाउन त गाह्रो थियो । कोही त अक्सिजन पाइप मुखमा राखेर पनि रमाइरहेका थिए, तेन्जिङले आफ्नो अनुभव सुनाए, मेरा लागि त समुद्रको तहमा बजाउँदा पनि उस्तै हो, हिमालको त्यो उचाइमा बजाउँदा पनि उस्तै अनुभव भयो । तेन्जिङले सगरमाथामा डिजेइङ गर्छु, सगरमाथा चढ्छु भन्ने कुरा परिवारलाई नेपाल आउनुभन्दा एक साता अघि मात्रै सुनाएका हुन् । पत्नीले त्यसमा रोकटोक गर्लिन् भन्ने सोचेका थिए उनले । तर, पत्नीको सहयोग नै मिल्यो उनलाई । परिवारले साथ नदिएको भए सगरमाथा आरोहणदेखि डिजेइङको उपलब्धि प्राप्त नहुने तेन्जिङ बताउँछन् । संसारकै अग्लो चुचुरो हाम्रो देशमा छ भने किन हामीले रेकर्ड नबनाउने भन्ने लागेको थियो, उनले भने, त्यसैले मैले पर्यटन प्रवर्द्धनका हिसाबले पनि सगरमाथामा डीजे गर्ने सोचेको हुँ ।"
प्रसारण लाइन नबन्दा २० आयोजनाको बिजुली खेर जाने जोखिम,"आयोजना बनिसक्दा प्रसारण लाइन बनेको हुँदैन, बैंकको ब्याज १२ देखि १३ प्रतिशत हुन्छ, प्रधिकरणले दिने ५ प्रतिशत क्षतिपूर्ति लिएर बैंकको ब्याज तिर्न सक्दैनौं, उनले भने, त्यसपछि प्राधिकरणले भनेअनुसार कन्टेन्जेन्सी अन्तर्गत टेक एन्ड पे लेऊ र तिरमा जान प्रवर्द्धकहरू बाध्य हुन्छन् । कन्टेन्जेन्सीमा गएपछि प्राधिकरणले भनेअनुसार ऊर्जा उत्पादन गर्नुपर्छ । पूर्ण क्षमतामा चलाउन पाउँदैनौं र बिजुली खेर जान्छ ।८४ मेगावाट क्षमताका आखु खोला१ आयोजना पूर्ण रूपमा सञ्चालन गर्न नसक्दा बिजुली खेर जाने अर्की प्रवर्द्धक प्रतीक्षा शर्मा बताउँछिन् । गोरखाका दुइटा आयोजना र आखु खोला१ को बिजुली एउटै प्रसारण लाइनमा जोडिँदा केन्टेन्जेन्सीमा चलाउनुपर्ने उनले जनाइन् । गोरखाको प्रसारण लाइन बनिसकेको छैन, बिजुली देवीघाट जाने हो, उनले भने, गोरखा र धादिङको एउटै प्रसारण लाइनमा जोडिन्छ । ३३ केभीको मात्रै प्रसारण लाइन छ । त्यसकारण एलडीसीले तोकेअनुसार बिजुली उत्पादन गर्नुपर्ने बाध्यता यसपालि पनि रहेको उनको भनाइ छ । कालीगण्डकी करिडोरको प्रसारण लाइन अभाव हुँदा १२ मेगावाटको दोर्दी१, २५ मेगावाटको माथिल्लो दोर्दी ए, ८६३ मेगावाटको चेपे खोला, २७ मेगावाटको दोर्दी खोला, ५४ मेगावाटको सुपर दोर्दी, २४ माथिल्लो साङ्गे स्मल हाइड्रो, ३० मेगावाट न्यादी खोला र ४ मेगावाटको माथिल्लो च्याङ्दी खोलालाई कन्टेन्जेन्सीमा राखिएको छ । यी ८ आयोजनाको बिजुली कालीगण्डकी करिडोरबाट लैजाने भनिए पनि उक्त करिडोरको प्रसारण लाइन निर्माण सम्पन्न भइनसकेकाले कन्टेन्जेन्सी मा राखिएको दोर्दी१ जलविद्युत् प्रवर्द्धक उत्तम ब्लोन लामाले बताए । यी आयोजनको बिजुली ९९ प्रतिशत खेर जाने सम्भावना रहेको उनको दाबी छ । गत वर्ष यी आयोजनाको क्षमता २० देखि ५० प्रतिशतसम्म घटाएर बिजुली उत्पादन गरिएको थियो । यस वर्ष पनि केही आयोजनाले उत्पादन क्षमता घटाएर उत्पादन गर्न सुरु गरिसकेको प्रवर्द्धकहरूको भनाइ छ । कालीगण्डकी करिडोर प्रसारण लाइन निर्माण भए पनि ट्रान्सफर्मरको क्षमता देखाउँदै कन्टेन्जेन्सीमा राखिएकाले २० मेगावाटको तल्लो मोदी, १८ मेगावाटको मध्य मोदी, ७ मेगावाटको माथिल्लो मार्दी खोला, ५ मेगावाटको घेलम्दी खोला, ४२ मेगावाटको मिस्त्री खोला, १३ मेगावाटको थापाखोला आयोजनाको विद्युत् खेर जान सक्ने सम्भावना छ । देवीघाट विद्युत् गृहको ३३ केभी लाइनमा गोरखाको दुई आयोजनाका बिजुली जोडिँदा ओभरलोड हुने भएकाले ८४ मेगावाटको आखु खोलासहित गोरखाका दुई वटा आयोजनालाई कन्टेन्जेन्सी मा राखिएको छ । ७५ मेगावाटको माथिल्लो खोरुंगा खोला, ८५ मेगावाटको नौगाड, ८ मेगावाटको टक्सार पिकुवा खोला, २९०४ मेगावाटको लिखु खोला र ९६ मेगावाट क्षमताका आयोजनाको प्रसारण लाइनको समस्या समाधान भए पनि प्राधिकरणले कन्टेन्जेन्सी मै राखिएको भन्दै विजुली खेर जाने प्रवर्द्धक जनाउँछन् । ३३९०७ मेगावाट क्षमताका २० वटा आयोजनामध्ये १६३०३ मेगावाट क्षमताका ८ वटा आयोजनाको बिजुली खेर जाने ९९ प्रतिशत सम्भावना रहेको प्रवर्द्धकहरूको भनाइ छ । तर कन्टेन्जेन्सी मा राखिएको कारण वर्षायाममा एक हजार मेगावाट विद्युत् खेर जाने इप्पानले जनाएको छ । पोहार साढे ३ सयदेखि ४ मेगावाट बिजुली खेर गए पनि यस वर्ष ८ सयदेखि एक हजार मेगावाट बिजुली खेर जाने सम्भावना रहेको इप्पानका उपमहासचिव प्रकाश दुलालले बताए ।"
ह्याकरको निसानामा बैंकका सहायक संस्था,"सुरक्षा जोखिमलाई दृष्टिगत गर्दै र थप क्षति नहोस् भनेर यस समाचारमा ह्याकर समूहको नाम हामीले खुलाएका छैनौं । तथापि उक्त समूहले यसअघि दिल्ली (ट्राफिक) प्रहरी र केरला पुलिसको वेबसाइट पनि ह्याक गरेको थियो । बंगलादेशको अग्रणी बैंकको प्रणाली ह्याक गरी संवेदनशील डेटासमेत डार्क वेबमा पब्लिस गरिदिएको थियो । भोटाहिटीस्थित साइबर ब्युरोका प्रहरी उपरीक्षक एवं प्रवक्ता दीपकराज अवस्थीले लक्ष्मी क्यापिटलका डेटा डार्क वेबमा राखिएको पुष्टि गरे । ह्याकरले टेलिग्राम पोस्टमा र्यानसमबारे उल्लेख गरे पनि लक्ष्मी क्यापिटललाई औपचारिक रूपमा फिरौती मागेका छैनन्, प्रहरी उपरीक्षक अवस्थीले भने, विवरणहरू डार्क वेबमा राखेको हामीले पनि अब्जर्भ गरेका छौं । डार्क वेबमा राखेको कन्टेन्ट त्यहाँबाट निकाल्न सकिँदैन । लक्ष्मी क्यापिटलले हालै मात्र साइबर ब्युरोमा निवेदन दर्ता गराएको छ । यसलाई कसरी रिजल्भ गर्ने भन्ने विषयमा प्रहरीले अनुसन्धान प्रक्रिया अघि बढाएको छ । साइबर प्रहरीकै एक अधिकारीले यस घटनामा प्रयोगकर्ताका डेटा दुरुपयोग हुन सक्ने खतरा रहेको औंल्याए । उक्त वित्तीय संस्थाले आफ्नो पुरानो वेबसाइटको उचित सुरक्षा प्रबन्धसहित व्यवस्थापन नगर्दा डिम्याट नवीकरणसम्बन्धी नागरिकका विवरण भएको सो संस्थाको डीपीएस सर्भर अन्तर्राष्ट्रिय ह्याकर समूहको पहुँचमा पुगेको प्रहरी अधिकारीहरूको प्रारम्भिक बुझाइ छ । उक्त ह्याकर समूहले मे १७ (जेठ ४) मा लक्ष्मी क्यापिटलको प्रणाली ह्याक गरेको उल्लेख गर्दै आफ्नो टेलिग्राम पोस्टमा १० हजार युरो (करिब १४ लाख रुपैयाँ) फिरौती मागेको थियो । र्यान्सम (फिरौती) रकम प्राप्त भए प्राप्त सबै डेटा डार्क वेबबाट हटाइदिने समूहले उल्लेख गरेको थियो । तथापि फिरौती प्राप्त नभएपछि समूहले जुन ६ (जेठ २४) मा डेटा लिक गरेको जनाएको थियो । समूहले आफ्नो ब्लगपोस्टमा लक्ष्मी क्यापिटलका प्रयोगकर्ताको विवरण समेटिएको ९९४ एमबीको जिप फाइल डाउनलोड गर्न मिल्ने गरी राखेको छ । लक्ष्मी क्यापिटलसम्बन्धी आफ्नो टेलिग्राम पोस्ट चोरी गरेर अन्य ह्याकरले अफवाह फैलाएको भन्दै सो समूहले आफ्नो फलोअरलाई स्क्याममा नफस्न समेत आग्रह गरेको छ ।यसबारे लक्ष्मी सनराइज क्यापिटलका एक उच्च अधिकारीले तत्कालीन लक्ष्मी क्यापिटलको साइटका केही विवरण लिक भएको जस्तो देखिए पनि यो ह्याकिङ नै हो कि होइन भनेर यकिन गर्न बाँकी रहेको प्रतिक्रिया दिएका छन् । यस विषयमा के भएको हो भनेर अध्ययन गर्ने सिलसिलामा गत साता हामीले साइबर ब्युरोलाई यकिन गरिदिन पत्राचार गरेका थियौं, ती अधिकारीले भने, लक्ष्मी क्यापिटल डटकम डट एनपी हाम्रो पुरानो वेबसाइट हो, त्यो अहिले सञ्चालनमै छैन । मर्जरपछि हामीले लक्ष्मी सनराइज क्यापिटलको नयाँ वेबसाइट चलाइरहेका छौं । ह्याकिङबारे हल्ला चलिरहँदा लक्ष्मी सनराइजका कुनै पनि डेटा कम्प्रोमाइज नभएको उनको दाबी छ । धितोपत्र बजार तथा वस्तु विनियम बजारको नियामक निकाय नेपाल धितोपत्र बोर्डले भने ह्याकिङसम्बन्धी यो घटनाको यथास्थितिबारे पूर्ण विवरण माग्दै लक्ष्मी क्यापिटललाई पत्र लेखेको छ । पत्रमा यथाशीघ्र जानकारी दिनू भन्ने उल्लेख भए पनि मंगलबारसम्म प्रतिउत्तर प्राप्त नभइसकेको धितोपत्र बोर्ड स्रोतले जानकारी दिएको छ । नेपालका बैंकहरूले आफ्नो सूचना प्रणाली बलियो बनाउन ध्यान दिए पनि क्यापिटल मार्केटजस्ता सब्सिडियरी निकायहरूका प्रणाली सुरक्षित राख्न त्यति ध्यान दिने गरेका छैनन्, साइबर सुरक्षा विज्ञ विवेक राणा भन्छन्, यिनै कमजोर कडीमा साइबर आक्रमणको जोखिम हुन्छ । बैंकिङ संस्थाले आफ्नो सम्पूर्ण युनिटको सूचना प्रणाली बलियो बनाउन जरुरी छ । लक्ष्मी क्यापिटलको प्रणालीमा एसक्यूएल इन्जेक्सन अट्याक भएको हुन सक्ने विज्ञ राणाले बताए । यस्तो अट्याकमा ह्याकरले कुनै न कुनै तरिकाले वेबसाइट वा सर्भरमा मलिसियस कोड इन्जेक्ट गरेर डेटा चोरी गर्छन् । पछिल्लो ६ महिनामा तीन वटा बैंक तथा बैंकिङ संस्थाका सूचना प्रणालीमा भएका साइबर आक्रमणको प्रयासका घटना प्रहरीसम्म आइपुगेको प्रहरी उपरीक्षक अवस्थी बताउँछन् । साइबर ब्युरोले गत चैत १ मा मोबाइल बैंकिङ एप ह्याक गर्न खोजेको आरोपमा पोखराबाट एक युवालाई पक्राउ गरेको थियो । पक्राउ पर्नेमा स्याङ्जा, पुतलीबजार नगरपालिका१४ स्थायी घर भई कास्की, पोखरा महानगरपालिका१७ बस्ने २६ वर्षीय नवराज लामिछाने थिए । काठमाडौंस्थित वित्तीय क्षेत्रसँग सम्बन्धित संस्थाको सूचना प्रणालीहरूमा अनधिकृत पहुँच पुर्याउने मनसायले लामो समयदेखि निरन्तर प्रयास गरिरहेका लामिछानेलाई पक्राउ गरी विद्युतीय (इलेक्ट्रोनिक) कारोबार ऐन, ०६३ अन्तर्गतको कसुरमा अनुसन्धान गरेको ब्युरोले जनाएको थियो । यसअघि सन् २०२१ मा सिद्धार्थ बैंक र नबिल बैंकको नक्कली फेसबुक पेज खोलेर ह्याकरले फिसिङ अट्याकको प्रयास गरेका थिए । साइबर सुरक्षाको क्षेत्रमा काम गर्ने भैरव टेक्नोलोजीले सार्वजनिक गरेको नेसनल साइबर सेक्युरिटी थ्रेट रिपोर्ट २०२२ मा साइबर आक्रमणबाट अधिक प्रभावित संस्थामध्ये त्यो बेला नेपाल राष्ट्र बैंक पहिलो स्थानमा उल्लेख थियो । कुल २ हजार ६ सय ८५ वटा बैंक तथा वित्तीय संस्थाका सूचना प्रणाली कम्प्रोमाइज भएको उक्त रिपोर्टमा खुलाइएको थियो । पछिल्लो समय चौतर्फी दबाबका कारण भैरव टेकले थ्रेट रिपोर्ट निकाल्न छाडेको यसका प्रमुख कार्यकारी अधिकृत विजय लिम्बूले केही समयअघि कान्तिपुरसँगको अन्तर्वार्तामा बताएका थिए ।गत मंसिरमा फिनटेक अलायन्स नेपालले आयोजना गरेको सेक्योरिङ नेपाल्स डिजिटल फ्युचर अन्तरक्रिया कार्यक्रममा नेपालका बैंक तथा वित्तीय संस्थाका प्रतिनिधि एवं साइबर सुरक्षा विज्ञहरूले नेपालको बैंकिङ क्षेत्रमा साइबर जोखिमसम्बन्धी अहिले जति पनि गतिविधि भइरहेका छन्, तिनमा आन्तरिक सुरक्षा जोखिम (इन्साइडर थ्रेट) मूल चुनौती रहेको बताएका थिए । बाह्य साइबर आक्रमणभन्दा आन्तरिक रूपमा हुने साइबर फ्रडका घटना धेरै हुने भए पनि साइबर आक्रमणका फाट्टफुट्ट घटनाले नेपालका बैंकिङ संस्थाहरूको सुरक्षा प्रणाली थप बलियो बनाउन आवश्यक रहेको प्रस्ट हुने प्रहरी अधिकारीहरूको बुझाइ छ ।यस्ता फाट्टफुट्ट केसहरूले बैंक तथा वित्तीय संस्थाको सूचना प्रणाली बलियो छैन भन्ने देखाउँछ, साइबर ब्युरोका प्रवक्ता अवस्थीले भने, तथापि प्रविधि द्रुत गतिमा फेरिँदै जाने भएकाले यसलाई आत्मसात् गर्न कतिपय अवस्थामा हाम्रा स्रोतसाधनले नभ्याउने बाध्यता पनि छ । डार्क वेबमा नेपालीहरूका थुप्रै विवरण लिक भएको तर त्यसबारे धेरैलाई जानकारी नभएको साइबर सुरक्षा विज्ञ विवेक राणाले बताए । ती विवरण लिएर दुनियाँभरका ह्याकरले के गर्न सक्छन् भन्नेबारे ज्ञान नभएको उनको भनाइ छ । एक त निजी विवरण छरपस्ट हुँदा गोपनीयता उल्लंघनको कुरा हुन्छ र अर्को महत्त्वपूर्ण पाटोचाहिँ आइडेन्टिटी थेफ्टको जोखिम सबैभन्दा बढी हुन्छ, उनले भने, कसैको व्यक्तिगत विवरण चोरी गरेर सोही व्यक्ति बनी धोकाधडी र आर्थिक लाभ उठाउन सक्छ । यो गम्भीर अपराध हो । साइबर सुरक्षासम्बन्धी यस्ता घटनाको नियमन, प्रतिरक्षा र प्रतिकार्य गर्न कम्प्युटर इमर्जेन्सी रेस्पोन्स टिम (सर्ट) आवश्यक रहेको विज्ञ राणाले बताए ।"
टेलिकमको प्रबन्ध निर्देशक बन्न १७ जनाको आवेदन,"(काठमाडौं) सरकारी स्वामित्वको दूरसञ्चार सेवा प्रदायक नेपाल टेलिकमको प्रबन्ध निर्देशक पदका लागि १७ जनाले आवेदन दिएका छन् । सञ्चार तथा सूचना प्रविधि मन्त्रालयले २२ जेठमा खुलाएको दरखास्त आह्वानको अन्तिम दिन मंगलबारसम्म १७ जनाले आवेदन बुझाएको सञ्चार मन्त्रालयले जनाएको छ । नेपाल टेलिकमका तत्कालीन एमडी सुनील पौडेल गैरकानुनी सम्पत्ति आर्जनको कसुरमा पक्राउ परेपछि गत माघदेखि टेलिकम निमित्तको भरमा चलेको छ । टेलिकममा निमित्त प्रबन्ध निर्देशकका रूपमा संगीता पहाडी (अर्याल) ले कार्यभार सम्हालिरहेकी छन् । ६ महिनादेखि निमित्तको भरमा चलेको टेलिकममा सरकारले नयाँ एमडी नियुक्तिको प्रक्रिया अघि बढाएको छ ।प्रबन्ध निर्देशकका लागि १७ जनाले आवेदन दिएको सञ्चार मन्त्रालयका प्रवक्ता गजेन्द्रकुमार ठाकुरले जनाए । अब यसपछि उहाँहरूको योग्यता हेर्छौं र योग्यता पुगेकाको दरखास्त स्वीकृत गर्छौं, उनले भने, त्यसपछि उहाँहरूको कार्ययोजना हेरेर अन्तरवार्ताका लागि बोलाउँछौं । हाल टेलिकमकी निमित्त प्रबन्ध निर्देशक पहाडीसँगै टेलिकमकै विमल आचार्य, राजेश जोशी, अनन्तप्रकाश मल्लिक, प्रेमप्रसाद सिलवाल, कृष्णप्रसाद भण्डारी, लक्ष्मण महर्जन, सुवास साह, शालिकराम सुवेदी, कमल लामिछाने, केदारनाथ कोइराला, शालिग्राम पराजुली र बुद्धिप्रसाद आचार्यले आवेदन दिएका छन् । टेलिकमबाहिरका चिन्तामणि बराल, अनिलकुमार झा, नागेन्द्रकुमार दास र रमेशप्रसाद जोशी पनि टेलिकमको नेतृत्व सम्हाल्न इच्छुक देखिएका छन् । नेपाल दूरसञ्चार कम्पनी लिमिटेडको प्रबन्ध निर्देशकको नियुक्ति र सेवा सुविधासम्बन्धी निर्देशिका, ०८० अनुसार सञ्चार मन्त्रालयले खुला प्रतिस्पर्धात्मक प्रतियोगिताद्वारा प्रबन्ध निर्देशकका लागि नाम सिफारिस गर्न एक छनोट समिति गठन गर्नुपर्छ । मन्त्रालयका सचिवको संयोजकत्वमा हुने समितिमा मन्त्रालयकै सहसचिव र दूरसञ्चार वा सूचना प्रविधि वा वित्तीय, लेखा वा सार्वजनिक व्यवस्थापनसम्बन्धी क्षेत्रमा कम्तीमा १० वर्षको अनुभव प्राप्त व्यक्ति विज्ञ सदस्यका रूपमा रहनेछन् । दरखास्त माग गर्नुअघि सञ्चार मन्त्रालयले नेपाल टेलिकमको प्रबन्ध निर्देशकको नियुक्ति र सेवा सुविधासम्बन्धी निर्देशिका संशोधन गर्दै उमेर हद, शैक्षिक योग्यता, कार्य अनुभव र पद रिक्त हुने अवस्थासम्बन्धी प्रावधान थपघट गरेको थियो । अमुक व्यक्तिलाई टेलिकमको एमडी बनाउन सरकारले निर्देशिका संशोधन गरेको नेपाल टेलिकमका अधिकारीहरूको भनाइ छ । एमडी नियुक्ति र सेवा सुविधासम्बन्धी निर्देशिका संशोधन गरी मन्त्रालयले नेपाल टेलिकमको प्रबन्ध निर्देशक बन्न ३५ वर्ष पूरा भई ५८ वर्ष ननाघेको हुनुपर्ने व्यवस्था गरेको छ । अघिल्लो निर्देशिकामा एमडी पदका लागि आवेदन दिने अन्तिम मितिसम्म उम्मेदवारको उमेर ५६ वर्ष ननाघेको हुनुपर्ने उल्लेख थियो । समग्र टेलिकम क्षेत्रकै व्यवसाय संकुचित हुँदै गएको र दूरसञ्चार सेवालाई बचाउन नयाँ र व्यावसायिक सोचसहितका नयाँ पुस्तालाई प्रोत्साहन गर्नुपर्नेमा मन्त्रालयले उमेर हद अझै दुई वर्ष बढाएर सेवानिवृत्त हुने उमेरलाई समावेश गरेको भन्दै मन्त्रालयभित्रै असन्तुष्टि छ । शैक्षिक योग्यतामा मेकानिकल इन्जिनियर र सिभिल इन्जिनियर थप गरिएको मन्त्रालय स्रोतले जानकारी दिएको छ । विद्यमान निर्देशिकामा मान्यताप्राप्त शिक्षण संस्थाबाट वाणिज्य, व्यवस्थापन, अर्थशास्त्र, व्यापार, प्रशासन, कानुन, सूचना प्रविधि, इलेक्ट्रोनिक्स इन्जिनियरिङ, टेलिकम्युनिकेसन इन्जिनियरिङ, कम्प्युटर इन्जिनियरिङमध्ये कुनै विषयमा कम्तीमा स्नातकोत्तर वा सो सरहको उपाधि हासिल गरेको हुनुपर्ने उल्लेख छ । टेलिकममा राम्रो मान्छे नभई गोजीको मान्छे ल्याउन निर्देशिका संशोधन गरिएको हो, नेपाल टेलिकमका एक अधिकारीले भने, सञ्चारमन्त्री रेखा शर्माका गाउँले विमल आचार्य पहिलो दाबेदार हुन् भने दोस्रोमा जनक शिक्षा सामग्री केन्द्रका प्रबन्ध निर्देशक अनिल कुमार झा छन्, उनकै लागि शैक्षिक योग्यतामा सिभिल इन्जिनियर र मेकानिकल इन्जिनियर समावेश गरिएको हो । संगीता पहाडी अर्याल र मुख्य सचिव वैकुण्ठ अर्याल एकै थर र परिवार निकट छन् । विमल सञ्चारमन्त्री निकट, अनिल प्रधानमन्त्री निकट र पहाडी म्याडम मुख्य सचिव निकट हुनुहुन्छ । निर्देशिकाअनुसार छनोट समितिले तीन जना उम्मेदवारको नाम सर्टलिस्ट गरी मन्त्रालयसमक्ष सिफारिस गर्नेछ । तीनमध्ये एकलाई मन्त्रिपरिषद्ले प्रबन्ध निर्देशक नियुक्त गर्ने प्रावधान छ । प्रबन्ध निर्देशकको सेवा अवधि चार वर्षको हुन्छ । मासिक दुई लाख ५० हजार रुपैयाँ पारिश्रमिक हुनुका साथै एमडीले घरभाडाबापत मासिक ६० हजार रुपैयाँ, काठमाडौंमा घर भए १ वर्षमा १ महिनाको मासिक पारिश्रमिक बराबर घर मर्मत खर्च, चाडपर्व खर्च, अतिथि सत्कार खर्च, यातायात सुविधा, वार्षिक १० लाख रुपैयाँको दुर्घटना बिमा, ५ लाख रुपैयाँको औषधि उपचार बिमालगायत सेवा सुविधा हुन्छ ।"
बुढीगण्डकी जलविद्युत् आयोजना निर्माण थाल्न माग,"गोरखा (कास) गोरखा र धादिङका सांसदहरूले प्रधानमन्त्री पुष्पकमल दाहाललाई भेटेर बुढीगण्डकी जलविद्युत् आयोजना निर्माण सुनिश्चितताको माग गरेका छन् । प्रधानमन्त्रीसमक्ष सांसदहरूले मंगलबार मुआब्जा वितरणको बाँकी काम टुंग्याएर निर्माण सुरु गर्न माग गरेका हुन् । आगामी आर्थिक वर्ष छुट्याइएको ५० करोड रकमले बुढीगण्डकी आयोजनाका लागि अपुग हुने विषय प्रधानमन्त्रीसमक्ष राखेको प्रतिनिधिसभा सदस्य राजेन्द्र बजगाईंले बताए । बुढीगण्डकी निर्माण सुनिश्चितताका लागि ध्यानाकर्षण गराएका हौं, पुनर्वास पुनःस्थापना, बोट, गोठको बाँकी मुआब्जामा उदासीनताका सन्दर्भमा पनि कुरा राख्यौं, उनले भने । भेटमा गोरखा र धादिङका प्रतिनिधिसभा र राष्ट्रियसभामा प्रतिनिधित्व गर्ने सांसदहरूको उपस्थिति थियो । सांसदहरूसँगको भेटमा प्रधानमन्त्री दाहालले आयोजना निर्माणको शुभारम्भ गर्ने प्रतिबद्धता जनाएका छन् । बुढीगण्डकी जलविद्युत् कम्पनी तथा मातहतका कार्यालयको बैठक बोलाउन पनि प्रधानमन्त्रीले निर्देशन दिएका थिए ।"
अर्थ संक्षेप,"एनसेलले दिन्छ आफ्नै च्वाइसको मोबाइल नम्बर काठमाडौं (कास) ग्राहकको इच्छालाई दृष्टिगत गरी एनसेलले मेरो नम्बर, मेरै च्वाइस योजना ल्याएको छ । यो योजनाअन्तर्गत ग्राहकले आफूलाई मनपर्ने अन्तिमका ६ वटा अंक रोजेर आफ्नो मोबाइल नम्बर आफैं बनाउन सक्नेछन् । यो योजनाको मोबाइल नम्बर ९७०५ नम्बर रेन्जबाट सुरु हुने एनसेलले जनाएको छ । ग्राहकले सिधै एनसेल एप वा एनसेल वेबसाइटमा गएर मेरो नम्बर, मेरै च्वाइस क्लिक गरी आफूले चाहेको मोबाइल नम्बरको पछिल्लो ६ अंक उपलब्ध भए नभएको सजिलै हेरेर तत्काल अनलाइन बुकिङ गर्न सक्ने बताइएको छ । मोबाइल नम्बर हाम्रो पहिचान बनिसकेको छ, एनसेलका चिफ कमर्सियल अफिसर उमेर मोहसिनले भने, आफूलाई जीवनभर यादगार रहने नम्बरका आधारमा आफ्नै मोबाइल नम्बर रोज्न सकिने यो विशेष योजना सञ्चालनमा ल्याउन पाउँदा हामी एकदमै खुसी छौं । ग्राहकले आफूलाई मात्र नभई आफ्नो नम्बरसँग मिल्ने गरी परिवारजन र साथीभाइलाई पनि यस्तो नम्बर रोजिदिन सक्ने उनले बताए । एनसेलका अनुसार ९७०५ रेन्जबाट मोबाइल नम्बर छनोट गर्न ९ लाखभन्दा बढी मोबाइल नम्बर उपलब्ध छन् । ग्लोबल बैंकको नयाँ एटीएम विमानस्थलमाकाठमाडौं (कास) ग्लोबल आईएमई बैंकले त्रिभुवन अन्तर्राष्ट्रिय विमानस्थल परिसरमा नयाँ एटीएम सञ्चालनमा ल्याएको छ । बैंकले अन्तर्राष्ट्रिय टर्मिनलको लगेज लिने ठाउँमा नयाँ एटीएम सेवा सञ्चालनमा ल्याएको हो । उक्त नयाँ एटीएम सेवा थप भएसँगै ग्लोबल आईएमई बैंकको एटीएम संख्या ३८४ पुगेको छ । विमानस्थलकै आन्तरिक टर्मिनलमा रहेको एटीएम सेवालाई सेल्फी लिने स्थानमा स्थानान्तरण गरिएको छ । दुवै टर्मिनलमा रहेका एटीएम मेसिन २४ सै घण्टा सञ्चालनमा रहनेछन् । बैंकको देशभर ३५४ शाखा कार्यालय, ३८४ एटीएम, २७७ शाखारहित बैंकिङ सेवा, ६८ एक्सटेन्सन तथा राजस्व संकलन काउन्टर एवम् ३ वटा वैदेशिक प्रतिनिधि कार्यालय छन् । आइसरलाई अवार्डकाठमाडौं (कास) नेपालका लागि आइसरको आधिकारिक विक्रेता बतास एमएडब्लू आइसरले स्ट्रङ रिभाइभल इन सेल्स एन्ड कस्टमर सर्भिस अवार्ड पाएको छ । थाइल्यान्डमा आयोजित ग्लोबल एन्युअल कन्फ्रेन्स मा आइसरले उक्त अवार्ड पाएको हो । बतास र एमएडब्लूबीच एकताको पहिलो वर्षमै अन्तर्राष्ट्रियस्तरको सफलता पाएको कम्पनीको दाबी छ । पहिलो वर्षमा नै आइसर इन्डियाले आइसर को बिक्रीवितरण तथा ग्राहक सेवामा ठूलो र अग्रणी परिवर्तन महसुस गरेको जनाएको छ । कम्पनीले समयसापेक्ष ग्राहकको चाहनाअनुरूप बस, ट्रक, ट्रिपर उपलब्ध गराएको छ । अन द स्पट सेवा, बिनाझन्झट सामान डेलिभरी, सेल्स सर्भिसमा ग्राहकको सन्तुष्टि, एक्सचेन्ज फाइनान्सको सुविधा साथै रिटेल फाइनान्सका लागि एमएडब्लू इन्भेस्टमेन्ट र बतास हायर पर्चेज कम्पनीका साथै विभिन्न ५ वित्तीय संस्थाहरूसँग सहकार्य गरेको छ । आइसरका बस तथा अन्य व्यावसायिक सवारीसाधनको बिक्रीवितरण गर्न ११ शाखा, ४ डिलर र १६ टभ प्वाइन्टका साथ देशैभर सेवा विस्तार गरेको छ ।पाँचखालमा राष्ट्रिय वाणिज्य बैंकको शाखा काठमाडौं (कास) राष्ट्रिय वाणिज्य बैंकले काभ्रेपलाञ्चोकस्थित पाँचखाल नगरपालिका४, तामाघाटमा नयाँ शाखा कार्यालय सञ्चालनमा ल्याएको छ । सोमबारदेखि कारोबार सुरु गरेको बैंकका योसहित शाखा कार्यालय २८८ पुगेका छन् । देशभर ३०५ एटीएम, ९९ वटा शाखारहित बैंकिङ सेवा, ७१ वटा एक्सटेन्सन काउन्टर रहेको बैंकले जनाएको छ । मुगुको गमगढीमा प्रभु बैंकको शाखाकाठमाडौं (कास) प्रभु बैंकले मुगुस्थित गमगढीमा आफ्नो ३०६ औं नयाँ शाखा सञ्चालनमा ल्याएको छ । बैंकले शाखा कार्यालय विस्तार गरी सर्वसाधारणको घर आँगनसम्म सरल र सहज रूपमा बैंकिङ सेवा विस्तार गरेको बताएको छ । यो अभियानले देशभरि नै बैंकिङ पहुँचमा वृद्धिसँगै देशको आर्थिक विकासमा सकारात्मक टेवा पुगेको बैंकले जनाएको छ । देशभर बैंकका ३०६ शाखा कार्यालय, २८६ एटीएम साथै ७० एक्सटेन्सन काउन्टर छन् । हिमालयन बैंकको एफपीओ बिक्री प्रबन्धकमा सिटिजन्स क्यापिटल काठमाडौं (कास) हिमालयन बैंकको बिक्री प्रबन्धकमा सिटिजन्स क्यापिटल नियुक्त भएको छ । थप सार्वजनिक निष्कासन सम्बन्धमा बैंक र क्यापिटलबीच सम्झौता भएको छ । उक्त सम्झौतामा बैंकका प्रमुख कार्यकारी अधिकृत अशोकशमशेर जबरा र सिटिजन्सका प्रमुख कार्यकारी अधिकृत सबिर बादे श्रेष्ठले हस्ताक्षर गरे ।"
सूर्य नेपाल प्रिमियर गल्फ सुरु,"काठमाडौं (कास) गोकर्ण गल्फ क्लबमा मंगलबार सूर्य नेपाल प्रिमियर गल्फ च्याम्पियनसिप सुरु भएको छ । यस प्रतियोगिताले सिजनको नम्बर वान गल्फर को तय गर्नेछ । प्रो भुवन नगरकोटीले नम्बर वानको ताज जोगाउन यस प्रतियोगिता जित्नुपर्नेछ । सूर्य नेपाल गल्फ टुर सिजन २०२३२४ को यो अन्तिम प्रतियोगिता हो । यस प्रतियोगिता जित्नेले सिजनकै सर्वाधिक ठूलो पुरस्कार राशि हात पार्नेछ । कुल १५ लाख ७५ हजार पुरस्कार रहेको प्रतियोगितामा च्याम्पियन हुनेले २ लाख ७५ हजार रुपैयाँ जित्ने आयोजक प्रोफेसनल गल्फर्स एसोसिएसनका महासचिव दीपक आचार्यले बताए । ७२ होलमा हुने प्रिमियर गल्फ च्याम्पियनसिपमा काठमाडौं, धरान र पोखराका गरी ३७ प्रोफेसनल र ११ एमेच्योर गल्फरले प्रतिस्पर्धा गरिरहेका छन् । पहिलो दिन दिनेश प्रजापति ७ अन्डर ६५ को सानदार स्कोरसहित शीर्षस्थानमा छन् । उनले तोरणविक्रम शाही र एमेच्योर सुमन परियारलाई एक स्ट्रोकले पछि पारेका छन् । दुवैले ६ अन्डर ६६ को स्कोरमा संयुक्त दोस्रो स्थान बाँडे । डिफेन्डिङ च्याम्पियन सुवास तामाङ, भुवन नगरकोटी र एमेच्योर सद्भाव आचार्य ४ अन्डर ६८ सहित संयुक्त चौथो स्थानमा रहे । ३ अन्डर ६९ को स्कोरमा एमेच्योर विजय श्रेष्ठ सातौं र अर्का एमेच्योर वाङ्चेन ढोन्डुप २ अन्डर ७० सहित आठौं स्थानमा छन् । १ अन्डर ७१ स्कोर गरेका रवि खड्का, नीरज तामाङ, धनबहादुर थापा र सञ्जय लामा र एमेच्योर तेन्जिङ पाल्देनले संयुक्त रूपमा नवौं स्थान बाँडे ।दुई दिन (३६ होल) को खेलपछि कट लागू हुनेछ । त्यसमा पर्ने शीर्ष २१ खेलाडीले थप ३६ होल खेल्नेछन् । प्रतियोगितामा दोस्रो हुनेले १ लाख ७५ हजार, तेस्रोले १ लाख २२ हजार, तेस्रोले १ लाख २ हजार र पाँचौं हुनेले ८८ हजार रुपैयाँ जित्नेछन् । शीर्ष २१ खेलाडी नै पुरस्कारका हकदार बन्नेछन् । यस सिजन सर्वाधिक प्राइज मनी का आधारमा भुवन अगाडि छन् । उनले ५ लाख ६६ हजार ८ सय ७५ रुपैयाँ हात पारेका छन् । यो प्रतियोगिता जिते उनले नम्बर वानको ताज कायमै राख्ने महासचिव आचार्य बताउँछन् ।वेस्टर्न ओपन विजेता भुवनलाई नीरज तामाङले चुनौती दिनेछन् । नीरजले ४ लाख ४८ हजार कमाएका छन् । काठमाडौं ओपन जितेका उनी भुवनभन्दा १ लाख १८ हजार ८ सय ७५ रुपैयाँले पछाडि छन् ।प्रो दिनेश प्रजापति तेस्रो स्थानमा छन् । ४ लाख १५ हजार ६ सय ६७ कमाएका दिनेशले सात प्रतियोगिता खेल्दा महत्त्वपूर्ण सफलता भने एनपीजीए म्याचप्लेमा पाएका थिए । सूर्य नेपाल च्यालेन्ज जितेका रवि खडका चौथोमा छन् । उनले ३ लाख ७२ हजार कमाएका छन् भने सञ्जय लामा पाँचौंमा रहे । उनले २ लाख ६० हजार ६ सय २५ रुपैयाँ पुरस्कार हात पारेका छन् ।यी मनी लिडरका रूपमा रहेका प्रोहरूले यस टुरका पाँच प्रतियोगिता खेलेका साबिक विजेता पनि रहेका सुवास तामाङको सामना गर्नेछन् । भारतमा प्रोफेसनल गल्फ खेलिरहेका सुवास अहिले नेपाल आएका छन् । उनले पनि यो प्रतियोगिता खेल्नेछन् । त्यस्तै सूर्य नेपाल सेन्ट्रल ओपन र एनपीजीए टुर च्याम्पियनसिप जितेर सनसनी मच्चाएका सद्भाव आचार्य पनि कडा प्रतिस्पर्धीमा रहनेछन् । चोटका कारण शुक्रबहादुर तामाङको भने सहभागिता रहने छैन । एनपीजीएका अध्यक्ष रवीन्द्रमान श्रेष्ठले सिजनको अन्तिम प्रतियोगिता र सर्वाधिक पुरस्कार राशि रहेकाले सबै गल्फरको ध्यान केन्द्रित रहने बताए । उनले सूर्य नेपाल प्रालिले नेपाली गल्फ विकासमा लामो समयदेखि सहकार्य गर्दै आएको र अर्को सिजन थप रोमाञ्चक बन्ने आशा व्यक्त गरे । शनिबार भने प्रिमियर च्याम्पियनसिपकै प्रो एम हुनेछ । त्यसमा २५ व्यावसायिक र एक सय भन्दा बढी एमेच्योर गल्फरले भाग लिने एनपीजीएले जनाएको छ ।"
फ्रान्सलाई एमबाप्पेको चोटमा चिन्ता,"ठूला र साना टिमबीचको दूरी छोटिँदैफ्र्यांकफर्ट स्लोभाकियाले बेल्जियममाथि निकालेको १० को जित युरोको पहिलो स्तब्धपूर्ण नतिजा रह्यो । सोमबारको यो खेलपछि स्लोभाकियाली प्रशिक्षक फ्रान्सिस्को काल्जोना मान्छन्, अब ठूला र साना टिमबीचको दूरी छोटिँदै छ । समूह ई को खेलमा स्लोभाकियाले सुरुमै एक गोल गर्यो । बाँकी समय बेल्जियमले तेर्स्याएको चुनौती पन्छाउँदै रह्यो । साना टिम जसलाई भनिएको छ, तिनले पछिल्लो समय फुटबलमा राम्रै प्रगति गरेको छ, प्रशिक्षक काल्जोनाले माने । उनी भन्छन्, अब हामीले ठूला भनिएका टिमलाई पनि दुःख दिन सक्छौं । तर अझै पनि ठूला र साना टिमबीचको दूरी बाक्लै छ । फिफा वरीयतामा जहाँ बेल्जियम तेस्रो स्थानमा छ, त्यहीं स्लोभाकिया ४८ औं स्थानमा छ । हामीले पछिल्लो समय निकै मिहिनेत गरेका छौं, उनी थप्छन्, फुटबलमा बेल्जियम जत्तिको देश बन्न धेरै समय लाग्छ । बेल्जियमले त्यसै एकपछि अर्को फुटबल स्टार जन्माएको होइन । सत्य के पनि हो भने साना देशले पनि फुटबलमा प्रगति भने गरेको छ । उनले सीमित स्रोत र साधनको मद्दतमा स्लोभाकियाली फुटबललाई यहाँसम्म पुर्याएका हुन्, त्यसैले पनि यो अझ मीठो जित साबित भएको छ । इटालीमा जन्मेका काल्जोनाले यसअघि सिरी ए क्लब नेपोली हेर्ने । दुई वर्ष मात्रै भयो उनले स्लोभाकियाली टिम हेर्न थालेको । उनी मान्छन्, हामी फुटबलको आधारमा साना देश नै हौं । हामी जस्तालाई फुटबलमा विकास गर्न सजिलो छैन । हामीलाई जहिले पनि धेरै अवरोधहरू आइरहन्छन् ।अहिलेको जितले स्लोभानियालाई प्रतियोगिताको अन्तिम १६ सम्म पुर्याऊन सक्छ । अब टोली अगाडि रहनेछन्, युत्रेन र रोमानियाको उत्तिकै बलियो चुनौती । बेल्जियमविरुद्धको जित वास्तवमै ठूलो छ । अब हाम्रो नजर अर्को खेलमै हो । हामीले आफ्नो लक्ष्य प्राप्त गर्ने हो भने यी खेलमा पनि गोल गर्नुपर्ने हुन्छ । यस खेलका नायक रहे, निर्णायक गोलकर्ता इभान स्क्रान्ज । यस खेलमा बेल्जियमका दुई प्रहार पोस्टतर्फ त रहे र ती मान्य रहेनन् । एक अर्को प्रहारलाई गोललाइनबाट जोगाइएको थियो । अझ खेल पूर्णतः बेल्जियमकै नियन्त्रणमा रह्यो । तर जित रह्यो स्लोभाकियाकै नाममा । आज हाम्रो प्रदर्शन राम्रो रह्यो, किनभने हामीले अनुशासित खेल प्रदर्शन गर्न सक्यौं, स्क्रान्ज भन्छन्, युरोमा एक गोल गर्नु कोही पनि खेलाडीका लागि पूरा जीवनकै लक्ष्य हुन सक्छ । मेरै गोलले टिम विजयी रहेको छ । यसले पनि मेरो लागि यो जित अझ विशेष बनेको छ ।"
टर्कीको सुखद् सुरुआत,"डर्टमन्ड (एजेन्सी) टर्कीले युरोको आफ्नो पहिलो खेलमा मंगलबार नवआगन्तुक जर्जियालाई ३१ ले पराजित गरेको छ । सन् २०२० को संस्करणमा डार्क हर्स मानिएको टर्की लिग चरणका सबै तीनै खेलमा पराजित भएर घर फर्केको थियो । यसपालि भने टर्कीले सुखद सुरुआत लिएको हो ।पहिलो हाफसम्म ११ को बराबरी खेलेको टर्कीले खेलमा पहिलो अग्रता बनायो । २५ औं मिनेटमा मेर्ट मुल्डुरले भलीमार्फत् गोल गर्दै टर्कीलाई दिलाएको गोल अग्रतामा सात मिनेटपछि नै जर्जियाले बराबरी गरेको थियो । पहिलोपल्ट ठूलो प्रतियोगिता खेलिरहेको जर्जियाका लागि ३२ औं मिनेटमा जर्जेस मिकाउटाजेले गोल गरेका थिए । खेलको ६५ औं मिनेटमा टर्कीका लागि रियल मड्रिडका १९ वर्षे फरवार्ड अर्दा गुलरले आकर्षक गोल गरेर पुनः अग्रता दिलाए । इन्ज्युरी समयको सातौं मिनेटमा केरेम अक्टुरकोग्लुले काउन्टर एट्याकमा खाली पोस्टमा गोल गर्दै टर्कीको जित फराकिलो बनाएका थिए । समूह एफ मा रहेको टर्कीले अब पोर्चुगल र चेक गणतन्त्रको सामना गर्नेछ । खेलअगाडि टर्की र जर्जियाका समर्थक एक आपसमा भिडेका थिए । खेल भएको डर्टमन्डको स्टेडियमको एक भागको तल्लो दर्शकदीर्घामा दुवै टिमको समर्थकले एकअर्काविरुद्ध धक्कामुक्की गरेका थिए । यस्तै एकले अर्कोतर्फ विभिन्न वस्तु पनि प्रहार गरे । जतिबेला पानी परिरहेको थियो । सुरक्षाकर्मीले हस्तक्षेप गर्न खोजेपछि भने भिडन्त रोकिएको थियो । त्यसपछि दुवै टिमको समर्थकलाई छुटाएर अलग राखिएको थियो । प्रहरीहरू दुई टिमको समर्थकबीच छुट्याउने रेखाका रूपमा पनि बसे । समूह एफ मा रहेका दुई देश छिमेकी हुन् । दुई देशबीच २ सय ७० किलोमिटर लामो सीमा रहेको छ । खेलअघि दुवै टिमका समर्थकहरू सहरका एकै स्थानमा देखिएका थिए । तर, उनीहरूबीच झगडा हुने कुनै संकेत देखिएको थिएन । लगातारको वर्षाका कारण तल्लो दीर्घामा दर्शक ओत लागेर बसिरहेका थिए । वर्षाकै कारण रंगशालाभित्रका केही फ्यान जोन लाई बन्द राखिएको छ । जर्जियाले आफ्नो फुटबल इतिहासमै पहिलो पटक यति ठूलो प्रतियोगिता खेलिरहेको हो ।"
हंगेरीको हातमा जर्मनीको परीक्षा,"क्रोएसियाअल्बानियाह्याम्बर्ग युरोमा समूह बी का ठूला टिमविरुद्ध बेहोरेको हारपछि क्रोएसिया र अल्बानिया दुवैको स्थिति समान छ । दुवै घाइतेजस्तै छन् । यस स्थितिमा दुवै टिमले यस समूहमा आफ्नो अस्तित्व कायम राख्ने हो भने आफू अनुकूल नतिजा निकाल्न आवश्यक हुनेछ । विश्वकपमा क्रोएसियाको आफ्नै छुट्टै समृद्ध इतिहास छ । तर, युरोमा भने क्रोएसियाको प्रदर्शन कहिले पनि त्यसको छेउछाउ हुन सकेको छैन, पहिलो खेलमा स्पेनको हातबाट ३० ले पराजित रह्यो । अल्बानिया भने आफ्नो फुटबल इतिहासमै दोस्रो पटक कुनै ठूलो प्रतियोगिता खेलिरहेको छ । डिफेन्डिङ च्याम्पियन इटालीविरुद्ध टोलीको प्रदर्शन ठीकठाक रह्यो, तर नतिजा भने २१ को हारमा टुंगिएको थियो । एक गोलले अगाडि रहेर पनि अल्बानियाले त्यसलाई टिकाउन सकेको थिएन । क्रोएसियाली फुटबल इतिहासमा के पनि प्रमाण पाइन्छ भने यस्तै खराब स्थितिबाट टोलीले आफूलाई सम्हालेर अगाडि बढेको छ, त्यसैले अल्बानिया पूर्णतः सतर्क रहनुपर्नेछ ।"
