शीर्षक,विवरण
'मिथिला कलाबाट मोहित छु,"यूएसएआईडीले नेपालमा कतिवटा कार्यक्रम गरेको छ र भावी नयाँ कार्यक्रम के छन् ?म संस्थाका कुनै खास कार्यक्रमहरूमा केन्द्रित हुनुभन्दा विगत ६३ वर्षमा नेपालका जनतालाई उनीहरूको लक्ष्य प्राप्तिमा सहयोग गर्न हामी संलग्न भएका साझेदारी र बृहत् सफलताहरूको प्रशंसा गर्न चाहन्छु । हाम्रा कार्यक्रममार्फत हामीले मद्दत गरेका व्यक्तिहरूको संख्याप्रति मलाई गर्व पनि छ । विगत पाँच वर्षमा नेपाल सरकारसँगको साझेदारीमा यूएसएआईडीले मतदाताको अधिकार र खुला, निष्पक्ष, समावेशी तथा विश्वसनीय निर्वाचनलाई टेवा पुर्याउन एक करोड ४० लाखभन्दा बढी व्यक्तिलाई नागरिक तथा मतदाता शिक्षा प्राप्त गर्न मद्दत गरेको छ । सन् २०२३ मा मात्र पनि यूएसएआईडी स्वास्थ्य, शिक्षा र आर्थिक वृद्धिका अवसरहरू प्रदान गर्दै १० लाखभन्दा बढी महिलासम्म प्रत्यक्ष रूपमा पुग्यो भने आमसञ्चार अभियानहरूमार्फत थप ५० लाख महिलासम्म अप्रत्यक्ष रूपमा पुग्यो । कृषि क्षेत्रमा यूएसएआईडीले मल, बीउ, सिँचाइ र यान्त्रिकीकरणमा पहुँच बढाउँदै उत्पादकत्व, प्रतिस्पर्धात्मकता र उत्थानशीलतामा सुधार ल्याउन काम गर्दछ । सन् २०२३ मा कृषक तथा साना उद्यमहरूले हाम्रो सहयोगका कारण करिब सवा आठ अर्ब रुपैयाँ बराबरको कृषिसम्बन्धी बिक्री परिमाण हासिल गरे । नेपालले आफ्ना लक्ष्यहरू पूरा गर्न खोज्दै गर्दा यूएसएआईडीले यहाँका जनता, संघसंस्था, व्यवसाय र सरकारसँग साझेदारी गर्न जारी राख्नेछ । सुदृढ, समृद्ध र सार्वभौमसत्ता सम्पन्न नेपाल हाम्रा दुवै देशको हितमा छ ।"
सेरेनालाई फ्रेन्च ओपन,सन् २००२ मा आजकै दिन (जुन ८) मा अमेरिकी टेनिस खेलाडी सेरेना विलियम्सले महिलातर्फ फ्रेन्च ओपन उपाधि जितेकी थिइन् । टेनिस खेल जीवनमा सेरेनाको त्यो पहिलो फ्रेन्च उपाधि थियो ।फाइनल खेलमा सेरेनाले ७५ र ६३ को सिधा सेटमा आफ्नी दिदी भेनस विलियम्सलाई पराजित गरेकी थिइन् । त्यसपछि २००३ को अस्ट्रेलियन ओपनसम्म उनले दिदीलाई पराजित गर्दै चार मुख्य उपाधि जितेकी थिइन् । सन् १९८१ सेप्टेम्बर २६ मा जन्मिएकी सेरेनाले १९९५ देखि टेनिस खेल्न सुरु गरेकी थिइन् । उनले १९९९ मा पहिलो पटक यूएस ओपन उपाधि जितेकी थिइन् । सेरेनाले २३ मुख्य उपाधि जितेकी छन् । उनले २०२२ सेप्टेम्बरमा खेल जीवनबाट संन्यास लिएकी हुन् ।
बक्यौता नपाएपछि विरोधमा उत्रिए देशभरका दुग्ध किसान,"(काठमाडौं)किसानलाई भुक्तानी दिलाउन सरकार र डेरी उद्योगीबीच पटकपकटको सम्झौता कार्यान्वयन नभएपछि देशभरबाट दुग्ध किसान विरोधमा उत्रिएका छन् । दूध बेचेको सात महिनायताकै बक्यौता बाँकी रहेको जनाउँदै केन्द्रीय दुग्ध सहकारी संघ लिमिटेडमा आबद्ध किसान कालोपट्टी बाँधेर विरोधमा उत्रिएका हुन् । संघअन्तर्गत १ हजार ८ सय ७२ दुग्ध उत्पादक सहकारी संस्था आबद्ध छन् । यी संस्थाले करिब ६ लाख परिवारबाट औपचारिक रुपमा दैनिक करिब १२ लाख लिटर दूध संकलन र बिक्री गर्दै आएका छन् । यही दूध बिक्री गरेबापत् निजी डेरी उद्योग र दुग्ध विकास संस्थान (डीडीसी) ले भने किसानलाई भुक्तानी गरेका छैनन् ।किसानले पाउनुपर्ने बक्यौता ४ अर्बभन्दा बढी पुगेपछि संघमा आबद्ध किसान बिरोधमा उत्रिएका हुन् । विरोधस्वरूप शुक्रबार कालोपट्टी बाँधेर दूध बिक्री गरिएको केन्द्रीय दुग्ध सहकारी संघका अध्यक्ष अम्मरबहादुर कुँवरले बताए । समयमै बक्यौता नपाएपछि किसानले भोग्नुपरेको कठिनाइबारे कृषि तथा पशुपन्छी विकासमन्त्री ज्वालाकुमारी साहलाई आइतबार (जेठ २२) मा भेटेरै जानकारी गराएका छौं । बिहीबारसम्म सम्बोधन नभए विरोध गर्ने बताएका थियौं, अध्यक्ष कुँवरले भने, तर किसानको माग सम्बोधन भएन । यसअघि भएका सम्झौता पनि कार्यान्वयन भएनन् । शुक्रबारदेखि बाध्य भएर विरोधमा उत्रिनुपरेको छ । कुँवरका अनुसार शुक्रबारदेखि असार ४ सम्म कालोपट्टी बाँधेर दूध बेच्ने कार्यक्रम छ । यस अवधिमा माग सम्बोधन नभए असार ५ मा डीडीसीको केन्द्रीय कार्यालय, लैनचौरमा तालाबन्दी गरिने उनले बताए । बक्यौता रकम भुक्तानी नभएकाले कालोपट्टी बाँधेर सांकेतिक आन्दोलन सुरु गरेका छौं, असार ४ सम्म माग सम्बोधन नभए असार ५ मा डीडीसीमा ताला लगाउँछौं, कुँवरले भने, त्यस क्रममा अवरोध गरिए लौनचौरबाटै दोस्रो चरणको आन्दोलन घोषणा हुन्छ ।सरकारले हचुवाको भरमा किसानलाई अलमल्याउने काम मात्रै गरिरहेको उनीहरू बताउँछन् । संघका अनुसार उद्योगीले चैत २१ सम्म बक्यौता भुक्तानी गरिसक्नुपर्ने सम्झौता थियो । सम्झौता कार्यान्वयन नभएपछि दुई महिना सरकारसँग लबिइङ गरियो । तर सरकारबाट लाचारी कुराबाहेक केही आएन । गाईबस्तुलाई दाना खुवाउनसमेत धौधौ भएपछि बाध्य भएर विरोधमा उत्रिनुपरेको संघको दाबी छ । जेठ २० सम्म बक्यौता रकम साढे ४ अर्ब थियो । अहिले दिनैपिच्छे बढ्दो छ, उनले भने, पैसा नपाएर किसान आत्महत्या गर्नुपर्ने अवस्थामा पुगेका छन् । तर सरकारले लाचारीपन देखायो । सरकार, डेरी उद्योगी र किसानबीच गएको मंसिर २६ मा बक्यौता भुक्तान गर्ने सहमति भएको थियो, तर कार्यान्वयन नभएपछि फागुन १९ अर्को सम्झौता भयो । ०८० पुससम्मको बक्यौता चैत २१ सम्म दिइसक्नुपर्ने पछिल्लो सहमति पनि कार्यान्वयन भएन । सरकारबाट जहिल्यै उधारो सम्झौता हुने गरेको राष्ट्रिय कृषक समूह महासंघ नेपालका अध्यक्ष पञ्चकाजी श्रेष्ठको भनाइ छ । विगतका सम्झौतामा तत्काल भुक्तानी गर्ने भनिए पनि किसानलाई झूटो आश्वासन मात्रै दिइयो । दूधको बक्यौतासँगै किसानले गत वर्षकै कृषि र पशु बिमाको करिब २ अर्ब रकम पाएका छैनन्, उनले भने, अहिले देखिएको समस्याबारे किसान सञ्जालमार्फत मन्त्रीज्यूलाई ज्ञापनपत्र बुझाउँदै छौँ । कृषिमन्त्रीसँग शनिबार नै भेटेर छलफल गरिने १४ किसान संगठन (सबै राजनीतिक दलका भ्रातृ संगठन) को संयुक्त संस्था राष्ट्रिय किसान सञ्जालका अध्यक्ष गणेशप्रसाद तिमिल्सिनाले बताए । मुख्यतः दूधको विषयमा संघले शनिबार ज्ञापनपत्र बुझाउँछ । मन्त्रीज्यूसँगको भेटपछि सोमबार बस्ने सञ्जालको बैठकले आन्दोलनको कार्यक्रम तय गर्छ, उनले भने, अहिले भइरहेको किसान आन्दोलनप्रति समर्थन छँदै छ । सञ्जालले पनि छिट्टै आन्दोलन गर्छ । सञ्जाल सबै राजनीतिक दलको भ्रातृसंगठन हो । किसानको हकहितका लागि सबै एकजुट हुने तिमिल्सिनाको भनाइ छ । यी संघसंस्थाबाहेक किसानकै हकहितमा लागि राष्ट्रिय किसान आयोग पनि छ । तर किसानको पक्षमा आयोगले प्रभावकारी भूमिका खेल्न नसकेको सरोकारवाला बताउँछन् । आयोगका अध्यक्ष प्रेमप्रसाद दंगालले भने आयोग किसानको पक्षमा रहेको जनाए । अर्थले ३० करोड ऋण दिएपछि केही किसानले भुक्तानी पाए पनि त्यसपछि पाएका छैनन्, किसानलाई भुक्तानी गर्नुपर्ने सवालमा पटकपटक कुरा उठाएका छौं । भुक्तानी नगर्नेलाई तत्काल कारबाहीको दायरामा ल्याउनुपर्छ भनेका छौं, दंगालले भने, यस विषयमा लिखित दिएका छौं । अब सञ्जालमार्फत आन्दोलन पनि गर्छौं ।हाल करिब १२ सय दुग्ध उत्पादक सहकारीले दुग्ध विकास संस्थान (डीडीसी) लाई दूध दिन्छन् । दूध संकलन नियमित रहे पनि ७ महिनायता तिनको भुक्तानी रोकिएको छ । डीडीसीले ११ सय टन धूलो दूध र ८ सय ५० टन बटर मौज्दात रहेको जनाएको छ । धूलो दूध र बटर गरी १ अर्ब ५० करोडको पुँजी होल्ड भएर बस्दा किसानलाई पैसा तिर्न नसकेको बताउँदै आएको छ । संघका अनुसार डीडीसीले करिब २ अर्ब र निजी डेरीले साढे २ अर्ब बढी तिर्नुपर्नेछ । निजीको तुलनामा डीडीसीकै समस्या बढी देखिएको डेरी उद्योग संघका अध्यक्ष राजकुमार दाहालले बताए । एक महिना, २५ दिनको जहिल्यै पनि बक्यौता बाँकी नै हुन्छ । सबैभन्दा बढी स्टक सुजल, राजधानीलगायत केही डेरीको भए पनि यस विषयमा किसानसँग दैनिक सम्पर्कमै छौं, दाहालले भने, साउनदेखि भदौसम्म सबै चुक्ता गर्छौं । समस्या डीडीसीको हो, अर्थले ३० करोड ऋण दिए पनि व्यवस्थित गर्न सकेन ।"
बर्खामा मेलम्चीको पानी नलगे हिउँदमा पनि नदिने चेतावनी,"(काठमाडौं)सिन्धुपाल्चोकका बाढी प्रभावितले मेलम्चीको पानी बर्खाका बेला काठमाडौं नलगे हिउँदमा पनि रोक्ने चेतावनी दिएका छन् । बाढीपहिरोबाट आक्रान्त आफूहरूलाई कुनै वास्ता नगरेको भन्दै स्थानीय संघर्ष समिति र राजनीतिक दलहरूले बुधबार संयुक्त विज्ञप्ति जारी गरेर यस्तो चेतावनी दिएका हुन् । ०७८ को बाढीले क्षतिग्रस्त मेलम्ची र हेलम्बु क्षेत्रका प्रभावितको समस्या समाधानमा ध्यान नदिएको भन्दै स्थानीयले विभिन्न चरणमा आन्दोलन गरिरहेका छन् । हिउँदमा सहज भएको अवस्थामा मेलम्ची खोलाको पानी २६ किमि सुरुङमार्फत काठमाडौं ल्याइएको छ । बर्खा लाग्नेबित्तिक्कै सुरुङको पानी खोलातर्फ फर्काउने गरिएको छ । बर्खाका बेला बाढी आएर नोक्सानी गर्ने सम्भावना भएकाले पानी खोलामा फर्काउन नदिने स्थानीयको भनाइ छ । उनीहरूले पानी खोलामा नफर्काउन चेतावनी नै दिएका छन् । बर्खामा मेलम्चीको पानी काठमाडौं ल्याउन सम्भव छैन । पानी निरन्तर सुरुङमा पथान्तरण गर्ने हो भने सामान्य वर्षाले पनि ढुंगा र लेदो माटो ल्याउने भएकाले ठूलो नोक्सानी गर्ने मेलम्ची आयोजनाका प्राविधिक बताउँछन् । मेलम्चीको मुहान क्षेत्र नै सारेर स्थायी संरचना नबनाएसम्म बर्खामा पानी काठमाडौं ल्याउन सक्ने अवस्था छैन ।स्थानीय पासाङ लामाको अध्यक्षतामा सर्वदलीय संघर्ष समिति बनाएर केही महिनादेखि आन्दोलन गर्दै आएका उनीहरूले बर्खायाममा पनि काठमाडौंमा निरन्तर पानी पथान्तरण गर्न भनेका छन् । मेलम्चीको पानी वर्षा सुरु नहुन्जेल काठमाडौंवासीको धारामा आउने गरेको छ । संघर्ष समितिका अध्यक्ष पासाङ, हेलम्बु गाउँपालिका कांग्रेस सभापति राजकुमार भण्डारी, गाउँपालिकाका एमाले अध्यक्ष बेनबहादुर पण्डित, माओवादी गाउँ कमिटी अध्यक्ष मोदनाथ भण्डारी, राष्ट्रिय प्रजातन्त्र पार्टी अध्यक्ष रामबाबु सापकोटा र राष्ट्रिय स्वतन्त्र पार्टीका हेलम्बुका प्रतिनिधिद्वारा हस्ताक्षरित विज्ञप्तिमा वर्षायाममा सुरुङ प्रवेश गराइएको पानी खोलातिर नफर्काउन भनिएको छ । स्थानीय संघर्ष समितिले सरकार र मेलम्ची आयोजनालाई विभिन्न माग राख्दै आए पनि बेवास्ता गरेको पीडितको गुनासो छ । हिँउदमा पानी काठमाडौं लैजाने र बर्खाका बेला तटीय क्षेत्रमा फर्काएर बाढीको जोखिम स्थानीयलाई छाडिएकामा आफूहरूको गम्भीर ध्यानाकर्षण भएको विज्ञप्तिमा उल्लेख छ । आफूहरूको समस्या सरकार र मेलम्ची खानेपानी आयोजनाले नबुझेको संघर्ष समितिका अध्यक्ष एवं साविक हेलम्बु गाउँ विकास समितिका अध्यक्ष पासाङले बताए । बाढी प्रभावितको आवास निर्माण तथा सडकलगायत भौतिक संरचना निर्माणमा बेवास्ता गरेर पानी लैजाने काम मात्र गरेको उनको भनाइ छ ।"
कोलकाताबाट पारवहनका लागि नयाँ रुट खोजी आवश्यक,"नेपालले विश्वका धेरै मुलुकबाट सामान निर्यात गर्दै आएको छ । कोलकातामा ७० देखि ८० प्रतिशत चीनबाट आएका सामान हुन्छन् । तेस्रो मुलुकबाट आएका सामानलाई यथाशक्य छिटो झन्झटरहित तरिकाले नेपाल पठाउन कोलकातामा रहेको महावाणिज्य दूतावासले सहजीकरण गर्ने गरेको महावाणिज्यदूत पौडेलले जनाए । सामानमा ढुवानीदेखि बन्दरगाह सञ्चालनको खर्च सबै जोडिँदा नेपाल पुग्दासम्म उक्त सामानको मूल्य बढ्ने गर्छ । कोलकातामा जति ढिलो भयो, त्यसले सामानको मूल्य त्यसैअनुसार बढाउँदै लग्छ, बाटोमा लाग्ने समयले पनि मूल्य बढाउने नै भयो, कान्तिपुरसँगको कुराकानीमा पौडेलले भने, पछिल्लो चार वर्षमा अन्तर्राष्ट्रिय रूपमै कन्टेनरको मूल्य शतप्रतिशत बढेको छ । कन्टेर र पानीजहाजको विषय अन्तर्राष्ट्रिय कानुनले निर्धारण गर्ने विषय हुन् । तर कोलकाताबाट छोटो बाटो हुँदै सुविधाजनक रुपमा छिटो भन्दा छिटो सामान नेपाल पुर्याउन सके लागत खर्चमा केही हदसम्म कमी आउन सक्ने भएकाले त्यस विकल्पमा काम गर्नपर्ने उनको भनाइ छ । कोलकाताबाट ढुवानी व्यवसायमा संग्लनहरूले पनि अहिले प्रयोगमा रहेका सडकमार्ग तथा सम्भावित मार्गहरूको स्थलगत अध्ययन गरेर स्तरीय तथा छोटो बाटोका लागि नेपालका तर्फबाट प्रस्ताव गर्नुपर्नेमा जोड दिएका छन् । नयाँ रूटहरूको अध्ययन आवश्यक रहेको कोलकातामा रहेको नेपाल कार्गो ह्यान्डलिङ एजेन्ट एसोसिएसनका संयुक्त सचिव राजेश शारदाले बताए । भारतमा प्रशस्त बाटा बनेका छन्, अहिले कन्टेनर चालकले आफ्नो सुविधाअनुसार बेलाबेला वैकल्पिक बाटो प्रयोग पनि गर्छन् । तर त्यो पाएको सुविधा होइन, त्यसमा जति बेला पनि रिस्क छ, उनले भने, कोलकातादेखि वीरगन्ज, विराटनगर वा भैरहवा सबैतिर कैयौं बाटा बनेकाले विकल्पको अध्ययन गरेर सजिलो हुने नयाँ रुट तोकिँदा राम्रो हुन्थ्यो । अहिले कोलकाताबाट हिँडेको कन्टेनर वीरगन्ज पुग्न ४ देखि ५ दिन लाग्छ । त्यसैले बाटोमा लाग्ने समय छोट्याउन सके सामानको मूल्यमै निकै फरक पर्ने उनले जनाए ।"
मौद्रिक नीतिमा 'लोन टु भ्यालु रेसियो ७५ प्रतिशत पुर्याउन नाडाको सुझाव,"काठमाडौं (कास) नाडा अटोमोबाइल्स एसोसिएसन अफ नेपालका अध्यक्ष करण चौधरी नेतृत्वको टोलीले सुस्ताएको अटोमोबाइल क्षेत्रलाई माथि उकास्न आवश्यक रहेका नीतिहरूमा सुधार गर्न आग्रह गरेको छ । नेपाल राष्ट्र बैंकका गभर्नर महाप्रसाद अधिकारीसँग भेट गरी चौधरी नेतृत्वको टोलीले लोन टु भ्यालु रेसियोलाई ७५ प्रतिशत पुर्याउन आग्रह गरेको हो । हाल ५० प्रतिशत रहेकोलाई बढाएर ७५ प्रतिशत पुर्याउँदा अटोमोबाइल व्यवसाय गतिशील हुने भएकाले यसलाई मौद्रिक नीतिबाटै सम्बोधन गर्न नाडाको आग्रह छ । घरजग्गा खरिद प्रयोजनका लागि ऋण भुक्तानी आम्दानी अनुपातलाई सहजीकरण गरी चुक्ता प्रमाण पेस गरेका आधारमा विद्यमान ५० बाट ७० प्रतिशत कायम गर्नसमेत नाडा अध्यक्ष चौधरीले आग्रह गरे । पेट्रोल र डिजेलबाट चल्ने निजी र व्यावसायिक महत्त्वका सवारी साधनहरूलाई छट्याउनुपर्ने, कालोसूचीमा परेका व्यक्ति वा कम्पनीमाथिको कारबाही ज्यादै फितलो भइरहेको र यससम्बन्धी नियमलाई थप प्रभावकारी बनाउनुपर्नेमा चौधरीको जोड छ । भारतीय मालवाहक ट्रक नेपालबाट फर्किंर्दा नेपालबाट सामानसमेत लैजाने गर्दा यहाँको ढुवानी व्यवसाय र त्यसका साधनको बिक्रीमा ठूलो असर परिरहेको उनले जनाए । नेपालमा अटोमोबाइल पार्टपुर्जासम्बद्ध उद्योगहरूको प्रशस्त सम्भावना भएकाले यस्ता उद्योग खोल्न सरकारले प्रोत्साहित गर्नुपर्ने उनको भनाइ छ ।"
खाद्य ऐन कार्यान्वयन र खाद्य स्वच्छता कायम गर्न सहकार्य आवश्यक,"(काठमाडौं)बजारमा देखिने विकृति अन्त्य र खाद्य स्वच्छता कायम गर्न सबै सरोकारवालाको सहकार्य जरुरी रहेको बताइएको छ । खाद्य प्रविधि तथा गुण नियन्त्रण विभागले आयोजना गरेको खाद्य स्वच्छतामा अप्रत्याशित अवस्थाको पूर्वतयारी विषयक अन्तरक्रिया कार्यक्रममा सरोवारकालाले आपूर्ति शृंखलाको जटिलता समाधान गर्न सबैको सहकार्य जरुरी रहेको जनाए । नयाँ बनेको खाद्य ऐन कार्यान्वयन र खाद्य स्वच्छतामा लगाानी बढाउनसमेत उनीहरूले जोड दिए । संशोधित नयाँ खाद्य ऐन राम्रो बनेको छ, सबैको सहकार्यमा कार्यान्वयनमा लैजाऔं, कृषि तथा पशुपन्छी विकास मन्त्रालयका सचिव राजेन्द्रप्रसाद मिश्रले भने, कार्यान्वयनका क्रममा केही जटिलता आए मन्त्रालयले सहयोग गर्छ । खाद्य स्वच्छताको शृंखला लामो हुँदै गएकाले जटिलता पनि बढ्दै गएको उनको भनाइ छ । स्वदेशमा स्वदेशीसँगै विदेशबाट पनि खाद्यवस्तु आयात हुन्छ । यस्तो अवस्थामा खाद्य स्वच्छताको शृंखलामा जटिलता आउन सक्छ । खाद्य स्वच्छतासम्बन्धी पूर्वतयारी गर्नुपर्छ । उत्पादक, ढुवानीकर्ता, सञ्चयकर्तादेखि उपभोक्तासम्मको सहकार्य चाहिन्छ, उनले भने, बजार स्वच्छ बनाउन सबैको भूमिका रहन्छ । त्यसका लागि पनि ऐन कार्यान्वयन जरुरी छ । नयाँ ऐनमा उत्पादक तथा प्रशोधनकर्ताको दायित्व तोकिएको छ । सबैको दायित्व र जिम्मेवारी तोकिएकाले सबैको सहकार्य आवश्यक रहेको खाद्य प्रविधि तथा गुण नियन्त्रण विभागका महानिर्देशक मतिना जोशी वैद्यले बताइन् । विगतको तुलनामा खाद्य प्रदार्थलाई नयाँ रूपमा परिभाषित गरिएको छ । सबै जिम्मेवार पक्षको आआफ्नो भूमिका तोकिएको छ, विश्व खाद्य स्वच्छता दिवसको पूर्वसन्ध्यामा आयोजित कार्यक्रममा उनले भनिन्, ऐन कार्यान्वयनमा सबैको सहकार्य उत्तिकै महत्त्वपूर्ण छ ।ऐनमा कसुरअनुसार जरिवाना प्रस्ट उल्लेख गरिएको छ । खाद्यको नियमन र अनुगमन गर्न ३ वटै निकाय (संघ, प्रदेश र स्थानीय तह) ले गर्न सक्छन्, जसले गर्दा समन्वय र सहकार्य आवश्यक रहेको उनले बताइन् । उत्पादकले स्वच्छ वस्तु उत्पादन गर्ने वातावरण बनाउन सोहीअनुसार नीति आवश्यक रहेको कृषि विभागका महानिर्देशक हरिबहादुर केसीले जनाए । स्वच्छ वस्तु खान पाउने अधिकार सबैको हो, राज्यले त्यहीअनुसार कर्मचारीको व्यवस्थापन गर्दा सम्भव हुन सक्छ । तर सरकारको प्रशासकीय प्रणाली विभाजित छ, यही नै चुनौती हो, उनले भने, हामी सबैको प्रयास त्यसमा हुनुपर्छ । विषादीलाई स्रोतमै नियन्त्रण गर्नुपर्छ । स्रोत नियन्त्रण भए बजार स्वच्छ हुन्छ, नियमन गर्न पनि सजिलो हुन्छ । यसका लागि प्रवर्द्धनका कार्यक्रम पनि सँगसँगै लैजानुपर्नेमा उनले जोड दिए । बजारमा चुनौती थपिएकाले अनुगमनसहित प्रयोगशालाको विस्तार गर्दे लैजानुपर्ने अवस्था रहेको खाद्य प्रविधि तथा गुण नियन्त्रण विभागका उपमहानिर्देशक सोमकान्त रिजालले जनाए । कर्मचारीको विकास गरेर लैजानुपर्ने उनको भनाइ छ । पाँच वर्षको योजनासहित ऐन कार्यान्वयन गर्नुपर्ने पशु सेवा विभागका महानिर्देशक विनयकुमार कर्णले बताए । विगतका ऐनभन्दा संशोधित ऐन राम्रो भएकाले कार्यान्वयनमा जोड दिनुपर्ने उनको भनाइ छ । ऐन संशोधनका क्रममा पशु सेवा विभाग र कृषि विभागलाई बेवास्ता गरिएकामा भने उनले गुनासो गरे ।"
अर्थ संक्षेप,"५० हजार ९९९ रुपैयाँमा रियलमी १२ प्रो काठमाडौं (कास) स्मार्टफोन ब्रान्ड रियलमीले नेपालमा ५० हजार ९९९ रुपैयाँ पर्ने रियलमी १२ प्रो सार्वजनिक गरेको छ । सेग्मेन्ट फस्ट पेरिस्कोप लेन्स, आकर्षक डिजाइन तथा मूल्यका साथ ग्राहकको मन जित्दै रियलमी १२ प्रोले नेपालको स्मार्टफोन बजारमा नयाँ तरंग ल्याउने कम्पनीको दाबी छ । रियलमी १२ प्रो मा ६७ इन्चको सुपर एमोलेड डिस्प्ले तथा फुल एचडी रिजोलुसन छ, जसले प्रयोगकर्तालाई रंगीन तथा सार्प कन्ट्रास्ट स्क्रिनको अनुभव प्रदान गर्नेछ । फोनसँगको हरेक अन्तरक्रियालाई रमाइलो बनाउन रियलमी १२ प्रो मा १२० हटर््जको रिफ्रेस रेट राखिएको छ । यस फोनमा १२ जीबीको र्यामसँग ५१२ जीबीको आन्तरिक स्टोरेज दिइएको छ, जसलाई आवश्यकताअनुसार २४ जीबीसम्म बढाउन पनि सकिन्छ । रियलमी १२ प्रो १२ जीबी र्याम र २५६ जीबीको स्टोरेज भेरियन्टमा उपलब्ध छ । सबमरिन ब्लु, एक्सप्लोरर रेड र न्याभिगेटर बिज रङमा यो फोन उपलब्ध हुनेछ । बजारमा सीजीका नयाँ मोडलका फ्यान काठमाडौं (कास) चौधरी ग्रुपअन्तर्गत सीजी ब्रान्डले बढ्दो गर्मीयामलाई दृष्टिगत गरी पहिलो पटक बीएलडीसी सिलिङ फ्यानसहित अन्य फ्यान बजारमा ल्याएको छ । स्टे कुल, सेभ इनर्जी स्विच टु बीएलडीसी फ्यान टुडे भन्ने नाराका साथ बजारमा आएको सिलिङ फ्यान प्रयोग गर्दा कम्तीमा ४३ प्रतिशत विद्युत् बचत हुने कम्पनीको दाबी छ । पर्फमेन्समा कमी नआउने गरी कम आवाजमा यी फ्यान सञ्चालन हुने कम्पनीले जनाएको छ । सिलिङ फ्यानमा नेपालका लागि पहिलो ओईएम ब्रान्डमा बीएलडीसी टेक्नेलोजी समावेश गरिएको छ । रोबस्ट र रिलायबल बीएलडीसी मोटर भएकाले बजारमा आउने अन्य फ्यानको तुलनामा धेरै टिकाउयुक्त रहेको कम्पनीले बताएको छ । रिमोटको सुविधायुक्त यो सिलिङ फ्यानमा कम्पनीले मोटर र पीसीबीएमा दुई वर्षको वारेन्टी दिएको छ । यो फ्यान चार कलरमा बजारमा उलब्ध हुनेछ । सफा हिमाल अभियानमा युनिलिभरको साथकाठमाडौं (कास) सफा हिमाल अभियान २०२४ मार्फत संकलित फोहोरलाई रिसाइकल गर्न आधिकारिक फोहोर व्यवस्थापनरिसाइक्लिङ साझेदार अवनी भेन्चर्सलाई युनिलिभरले सहयोग गरेको छ । यो अभियानमा सगरमाथा, ल्होत्से तथा नुप्त्सेबाट ११ हजार किलोभन्दा बढी फोहोर र ५ शवको अवशेष संकलन गरिएको छ । नेपाली सेनाको अगुवाइमा अन्य सरकारी निकायसँगको सहकार्यमा गत चैत २९ देखि जेठ २३ सम्म सफा हिमाल अभियान२०२४ सञ्चालन गरिएको थियो । युनिलिभरले सन् २०२१, २०२२ र २०२३ मा नेपाली सेनालाई प्रत्यक्ष रूपमा सफा हिमाल अभियानमा सहयोग गरेको थियो । २०१९ देखि सुरु भएको सफा हिमाल अभियानमा १ सय ८ टनभन्दा बढी फोहोर र १२ जना मृतकको शवको अवशेष सकंलन गरिएको बताइएको छ । जलवायु परिवर्तनलाई न्यूनीकरण गर्न हिमालहरूको प्राकृतिक सौन्दर्यको संरक्षणका लागि गरिएको अभियान सुरु गरिएको हो । प्रभुका ग्राहकलाई हेयर एन्ड शान्तिमा छुटकाठमाडौं (कास) प्रभु बैंकका ग्राहक तथा कर्मचारीले कमलादीस्थित हेयर एन्ड शान्तिमा छुट पाउने भएका छन् । बैंकका ग्राहक तथा कर्मचारीलाई सौन्दर्यसम्बन्धी सेवासुविधामा विशेष छुट दिने सम्झौता भएको हो । सम्झौतापत्रमा हेयर एन्ड शान्तिका तर्फबाट निर्देशक रामकुमार श्रेष्ठ र बैंकतर्फबाट प्रमुख बजार व्यवस्थापन अधिकृत रवीन्द्र ढकालले हस्ताक्षर गरे । सम्झौताअनुसार प्रभु बैंकका ग्राहक तथा कर्मचारीले हेयर एन्ड शान्तिमा सौन्दर्यसम्बन्धी सेवा लिँदा (थ्रेड्रिङबाहेक) ग्राहकलाई १० प्रतिशत र कर्मचारीलाई ३० प्रतिशत छुट मिल्नेछ । छुट सुविधा प्राप्त गर्न ग्राहकले मान्य डेबिट कार्ड, क्रेडिट कार्ड तथा विद्युतीय प्रणालीमध्ये कुनै एक तथा बैंकका कर्मचारीले प्रभु बैंक लिमिटेडको कर्मचारी परिचयपत्रसमेत पेस गर्नुपर्नेछ ।जगदम्बाको मनसुन एक्सचेन्ज मेला काठमाडौं (कास) टीभीएसको आधिकारिक वितरक कम्पनी जगदम्बा मोटर्सले आफ्ना ग्राहकका लागि मनसुन एक्सचेन्ज अफर ल्याएको छ । यो अफर जेठ २८ सम्म चल्ने कम्पनीले जनाएको छ । मनसुन एक्सचेन्ज अभियानले स्मार्ट कनेक्ट, आरटीएफआई, बीएसभीआई, राइड मोड र जीटीटी (ग्लाइड थ्रु ट्राफिक) जस्ता नवीनतम प्रविधिले सुसज्जित टीभीएस मोटरसाइकल मोडलहरूमा रोमाञ्चक लाभ दिने कम्पनीको दाबी छ । यी सुविधाले सवारी चलाउने अनुभव, सुधारिएको प्रदर्शन र उच्च इन्धन दक्षता सुनिश्चित गर्ने बताइएको छ । ग्राहकले टीभीएसका बाइक तथा स्कुटरको खरिदमा नगद छुटका साथै पुरानो मोटरसाइकलमा थप मूल्यांकन प्राप्त गर्नेछन् । जगदम्बा मोटर्सले बजारकै सबैभन्दा कम प्रतिमहिना ३ हजार ९ सय ९९ रुपैयाँको ईएमआई उपलब्ध गराएको छ । ग्राहकले हेल्मेट, बाइक कभर, ब्यागलगायत निःशुल्क पाउने पनि कम्पनीले जनाएको छ ।"
गण्डकी मुख्यमन्त्री पाण्डेले सोमबार विश्वासको मत लिने,"मधेश प्रदेश मुख्यमन्त्रीमा सिंहजनकपुर जनमत पार्टीका सतिशकुमार सिंह मधेश प्रदेश सरकारको मुख्यमन्त्रीमा निर्वाचित भएका छन् । १ सय ७ सांसद रहेको मधेश प्रदेशमा ५५ जना सांसदको मत पाएर उनी शुक्रबार मुख्यमन्त्रीमा निर्वाचित भएका हुन् । उनले १४ सदस्यीय मन्त्रिमण्डल पनि गठन गरेका छन् । उनी एमालेका २४, जनमतका १३, माओवादीका ९, नेकपा (एस) का ७ र नेपाल संघीय समाजवादी पार्टी तथा नागरिक उन्मुक्ति पार्टीका एकएक सांसदको समर्थन जुटाएर सरकार बनाउन सफल भएका हुन् । मुख्यमन्त्री सिंह नेतृत्वको मधेश सरकारको पहिलो मन्त्रिपरिषद् बैठकले संसदीय क्षेत्र विकासका लागि प्रत्यक्ष निर्वाचित सांसदलाई ५ करोड र समानुपातिक सांसदलाई डेढ करोड बजेट परिचालन गर्न दिने निर्णय पनि गरेको छ ।"
सुनीलको त्यो अन्तिम खेल,"(काठमाडौं)जति ठूलो खेलाडी । उति संन्यास साइत जुराउन गाह्रो । भारतका लागि सुनील क्षेत्रीको अन्तिम खेल कस्तो रह्यो त ? भावनात्मक त हुने भयो नै । अवसर आफैंमा ठूलो हुन सकेन । कुवेतविरुद्ध भारतको एसियाली विश्वकप छनोट दोस्रो चरणको खेल बिहीबार गोलरहित बराबरीमा सकिएको छ । भारत छनोटको तेस्रो चरण पुग्छ वा पुग्दैन । यसको उत्तर अझ गाह्रो भएको छ । यो समूहबाट कतार त अर्को चरण पुगिसक्यो नै । दोस्रो हुने टिमको दौडमा भारतमात्र होइन अफगानिस्तान र कुवेत पनि पछि पछि छ । प्रशिक्षक इगोर स्टिमाकले ठीकै भनेका छन्, भारतको पूरा ध्यान कतारविरुद्ध अर्को साता हुने खेलमा केन्द्रित छ । त्यसैले टिम सुनीलको बिदाइमा न खुसी हुन सकेको छ न त दुःखी । जतिन्जेल सुनीलले खेलिरहे, तिनै प्रशिक्षक स्टिमाक भन्थे, हामी सुनीललाई संन्यास लिनु भनेर कहिल्यै भन्दैनौं । उनी जत्तिको खेलाडी कहाँ पाइन्छ र ? तर,सुनीलले संन्यास लिने कहिले हो भनेर बारम्बार प्रश्न भने उठ्न थालेको थियो । केही साताअघि सुनील आफैंले यसबारे ठोस उत्तर दिएका थिए । उनको भनाइ लगभग यस्तै थियो, अब भने फुटबल खेलिरहने जाँगर रहेन । मनले खेल्न छोड् भनेको छ । कुवेतविरुद्ध कोलकाताको साल्टलेक स्टेडियममा ३९ वर्षीय सुनीलले अन्ततः अन्तिम खेल खेलेका छन् । उनको सम्मानमा अपार दर्शक आएका थिए, लगभग ५९ हजार । खेलको अन्त्यमा सुनीललाई मैदानमा सबै भारतीय खेलाडीले गार्ड अफ अनर दिएका थिए । हातलाई घरको छानो जस्तो बनाए, त्यसकै मुनिबाट सुनील हिँडे । उनले आँसु रोक्न सकेनन् । यससँगै भारतीय फुटबलमा एक युग टुंगिएको छ । चारैतर्फबाट उनका लागि प्रशंसाको शब्द छुटेका छन् । त्यसमध्ये सबैभन्दा उत्तम त पश्चिम बंगालको मुख्यमन्त्री ममता बनर्जीको रह्यो । दिदी भन्थिन्, सुनीलले नयाँ जीवन सुरु गरेका छन् । उनी बंगाली फुटबलका गोल्डेन ब्वाइ हुन् । अनि भारतीय टिमका कप्तान । तर सुनीलले सबैबाट बिदाइ पनि पाएका छैनन् । अब उनको काम हो, बंगालको फुटबललाई अझ अगाडि बढाउने, भारतीय फुटबललाई अगाडि लैजाने । यसका लागि प्रार्थना पनि । यसैक्रममा दिदीले उनलाई सुनको लकेट पनि उपहार दिएकी छन् । त्यसमा १९ टुक्रा जोडिएको छ । यो १९ टुक्राको अर्थ हो, सुनीलले १९ वर्ष भारतीय फुटबल टिमका लागि खेले । खेलाडीका रूपमा उनी विशेष नै थिए । अगाडि खेल्थे । चाहिएका बेला कसरी हो कसरी गोल निकाल्थे । उनी राम्रा खेलाडी हुँदैनथ्यो भने उनले यति धेरै समय भारतका लागि कसरी खेल्न पाउँथे र ? उनको सबैभन्दा ठूलो योगदान हो, समग्र भारतीय खेलकुदमै आइकोनिक स्टार रहनु । यो के अर्थमा भन्दा भारत भनेकै क्रिकेटको देश हो । क्रिकेट भनेपछि यसका खेलाडी अगाडि अगाडि, अरू खेलका खेलाडी पछाडि पछाडि । यही तीतो सत्यबीच पनि सुनील उत्तिकै चर्चित रहे । सबैले चिनेको अनुहार बने । उनले त्यस्तो ख्याति कमाए, जस्तो क्रिकेटका ठुल्ठूला स्टारले पनि कमाएनन् । क्रिकेटकै ठूला स्टार पनि उनका प्रशंसक थिए । पश्चिम बंगालमा त उनी लोकप्रिय नरहेन त कुरै भएन । उनले त्यहाँ मोहन बगानका लागि खेले । इस्ट बंगालबाट पनि खेले । दुवैतिर समान रूपमा प्रिय रहे । कुवेतविरुद्धको खेल उनको १ सय ५१ औं रह्यो । यी खेलहरूमा उनले ९४ गोल गरे । उनी सर्वाधिक गोल गर्ने सूचीमा विश्वकै चौथो स्थानमा छन् । उनीभन्दा अगाडि रहेका खेलाडीमा पोर्चुगलका क्रिस्टियानो रोनाल्डो, इरानका अली दाइ र अर्जेन्टिनाका लियोनल मेसी छन् । यही एक तथ्यले उनी कत्तिको खेलाडी हुन्, ठ्याक्कै थाहा हुन्छ । इन्डियन सकर लिग (आईएसएल) मा पछिल्लो समय उनले बेंगलुरुका लागि खेले । भारतीय खेलाडी जित्ने सबैभन्दा ठूलो अवार्ड खेलरत्न बाट उनी विभूषित भएका छन् । खासमा उनी यो अवार्ड पाउने पहिलो भारतीय फुटबल खेलाडी थिए । दक्षिण एसियाली फुटबलकै कुरा गर्दा पछिल्लो पुस्ताका खेलाडीमध्ये सबैभन्दा सफल र चर्चित उनी रहे । माल्दिभ्सका अली अस्फाकभन्दा बढी । साफ च्याम्पियनसिपमा भारतको एकछत्र राजको कारण धेरै अर्थमा सुनील नै थिए । उनी दक्षिण एसियाली फुटबल स्तरभन्दा एक पाइला अगाडि थिए । सानै स्तरमै सही, युरोपमा पनि खेले । वर्क परमिट नपाएकै कारण इंग्ल्यान्डको क्यूपीआरबाट भने खेल्न पाएनन् । नेपालमा पनि सुनील उत्तिकै लोकप्रिय रहे । एक त उनी नेपाली भाषी रहे, त्यसमाथि उनको मामाघर नै यतै थियो । धेरैले सुनीलकी आमा सुशीला क्षेत्रीले नेपालको महिला राष्ट्रिय टिमबाटै खेलेको पनि भनिन्छ । तर, यसको ठोस प्रमाण भने छैन । सम्भवतः उनले नेपालका केही घरेलु प्रतियोगितासम्म खेलेको हुनुपर्छ । एउटा तथ्य के निश्चित छ भने उनको मनमा नेपाल भरपूर छ । यसका लागि गत वर्ष बेंगलुरुमा भएको साफ च्याम्पियनसिपको घटना पर्याप्त छ । सुशीला क्षेत्री आफैं बेंगलुरुमा फुटबल हेर्न आएकी थिइन् । जति बेला मैदानमा नेपालको राष्ट्रिय धुन बज्यो, उनी भावविह्वल नै रहिन् । अनि जति बेला भारतले नेपालविरुद्ध गोल गर्यो, उनी कुनै पनि बेला खुसी देखिइनन् । सुनील आफैं नेपाली फुटबल भनेपछि उत्साहित हुने खालकै थिए । नेपाली खेलाडी, नेपाली पत्रकार भनेपछि अगाडि आएर कुरा गर्थे । प्रायः उनले नेपाली पत्रकारलाई सोध्न गर्थे, कस्तो हुनुहुन्छ ?बेंगलुरुमै उनी कति लोकप्रिय छन्, त्यो पनि देखियो । प्रतियोगिता भएको श्री कान्तिरभा स्टेडियममा सबैले एउटै नामअंकित जर्सी लगाएका थिए । त्यो थियो, क्षेत्री । भारतीय समर्थकले रंगशालामा दुई नारामात्र लगाए । कि त उनीहरू क्षेत्री क्षेत्री भन्थे, होइन भने श्रीरामको नारा लगाउँथे । सुरक्षाकर्मीलाई छलेर केही समर्थक मैदानमा छिर्थे र सुनीललाई छुन पाएकामै अपार खुसी मान्थे । त्यहाँ त खेलाडीले पाउने गड स्टाटस सुनीलको पनि देखियो । नेपाली फुटबलले पनि उनको गुन बिर्सने छैन ।"
प्यालेस्टाइन तेस्रो चरणमा,हङकङ (एएफपी) प्यालेस्टाइनले एसियाली विश्वकप छनोटको तेस्रो चरणमा स्थान बनाउँदै बिहीबार नयाँ इतिहास रचेको छ । दोहामा भएको खेलमा प्यालेस्टाइनले लेवनानलाई गोलरहित बराबरीमा रोकेपछि यो सम्भव भएको हो । गाजायुद्धमा अल्झेको भए पनि प्यालेस्टाइन यसअघि पछिल्लो एसिया कपको नकआउट चरण पुग्न सफल रहेको थियो ।समूह आई को खेलबाट तेस्रो चरण प्रवेशका लागि प्यालेस्टाइनलाई एक अंक पर्याप्त थियो । यो नतिजापछि प्यालेस्टाइन सन् २०२७ मा साउदी अरेबियामा हुने एसिया कपका लागि पनि छनोट भएको छ । यसै समूहको अर्को खेलमा अस्ट्रेलियाले बंगलादेशलाई २० ले पराजित गर्यो । एसियाली छनोटका अन्य खेलमा दक्षिण कोरियाले सिंगापुरलाई ७० ले हरायो । त्यसमा पीएसजीका ली क्वाङइन र टोटेनहमका सन ह्विङमिनले दुईदुई गोल गरे । साउदी अरेबियामा भएको खेलमा अफगानिस्तान एसियाली च्याम्पियन कतारलाई अविश्वसनीय रूपमा गोलरहित बराबरीमा रोक्न सफल रह्यो । साउदी अरेबियामै भएको खेलमा यूएईले नेपाललाई ४० ले पराजित गर्यो । त्यसमा हरिब सुहिलले दुई गोल गरेका थिए । साउदी अरेबिया आफैंले भने पाकिस्तानविरुद्धको खेलमा ३० को जित निकाल्यो । इन्डोनेसिया आफ्नै भूमि जकार्तामा इराकको हातबाट २० ले पराजित रह्यो । भियतनामले फिलिपिन्सलाई ३२ ले पन्छायो ।
अपराजित गण्डकी र एभरेस्ट फाइनलमा,"(काठमाडौं)गण्डकी प्रदेशले आफ्नो अपराजित यात्रा कायम राख्दै प्रधानमन्त्री कप एनभीए महिला तथा पुरुष भलिबल लिगको पुरुषतर्फ फाइनल पक्का गरेको छ ।त्रिपुरेश्वरस्थित राखेप कभर्डहलमा शुक्रबार विदेशी खेलाडीको साथ पाएको गण्डकीले विभागीय टोली नेपाल पुलिस क्लबलाई सोझो सेटमा हराएको थियो । टोलीले लिगको आफ्नो अन्तिम खेल पनि जितलाई निरन्तरता दिएको हो । टोलीको यो सातौं जित पाउँदा पुलिसको यो दोस्रो हार हो । गण्डकीका सन्तोष एन्थोनी प्लेयर अफ द म्याच भए ।गण्डकीले २५१८, २५२२, २५१६ ले खेल जितेको थियो । उपाधिका लागि गण्डकीले हेल्प नेपाल स्पोटर््स क्लबको सामना गर्नेछ । हेल्प नेपाल लिगको दोस्रो स्थानमा रहँदै फाइनल पुगेको हो । शुक्रबार हेल्प नेपालले त्रिभुवन आर्मी क्लबलाई सोझो सेटमा रोकेको थियो । हेल्प नेपालको सातौं खेलमा छैटौं जित हो ।हेल्प नेपालले २५१७, २५१५, २५२१ को सोझो सेटमा जित पाएको थियो । खेलमा एम राजा प्लेयर अफ द म्याच भए ।गण्डकीको ७ खेलबाट २० अंक भएको छ । गण्डकीले एपीएफ, बूढानीलकण्ठ र आर्मीलाई ३१ ले, सुदूरपश्चिम र कोशीलाई ३० तथा हेल्प नेपाललाई ३२ को सेटमा हराएको थियो । लगातार दोस्रो हार बेहोरेको पुलिसको समान ७ खेलबाट १४ अंक छ । पुलिसले सुदूरपश्चिम, बूढानीलकण्ठ र कोशीलाई ३० ले, एपीएफलाई ३२ र आर्मीलाई ३१ को सेटमा हराएको थियो ।पुरुषतर्फ शुक्रबार नै बूढानीलकण्ठले कोशी प्रदेशलाई ३२ र एपीएफले सुदूरपश्चिम ३० को सेटमा हराए ।महिलातर्फ बुटवलको एभरेस्ट भलिबल क्लबले पुलिसलाई ३१ (२५२०, २४२६, २५२०, २५१९ ले हरायो । एभरेस्ट अपराजित रहेर फाइनल पुगेको छ । एभरेस्टको ५ खेलमा पाँचौं जित हो । विजेता टिमकी केपी अनुश्री प्लेयर अफ द म्याच भइन् । शनिबार हुने उपाधि भिडन्तमा एभरेस्टले नेपाल पुलिस क्लबको सामना गर्नेछ । हारका बावजुद पुलिस क्लब दोस्रो स्थानमा रहेर फाइनल पुगेको हो ।एपीएफले आर्मीलाई ३० को सेटमा हराएको थियो । २५१९, २५१०, २५१८ ले विजयी भएको एपीएफ तेस्रो स्थानमा रह्यो । एपीएफकी पूजा थारु प्लेयर अफ म्याच भइन् । दुवैतर्फको विजेताले ८ लाख, उपविजेताले ४ लाख र तेस्रो हुने टोलीले २ लाख रुपैयाँ पुरस्कार प्राप्त गर्नेछन् । दुवैतर्फका सर्वोत्कृष्ट खेलाडीले जनही ५० हजार तथा विधागत उत्कृष्टले जनही २० हजार रुपैयाँ पुरस्कार प्राप्त गर्ने आयोजक नेपाल भलिबल संघले जनाएको छ ।"
कन्काईलाई महिला फुटबल उपाधि,"(धनकुटा)झापाको कन्काई नगरपालिकाले चौथो संस्करणको सहिद रामकृष्ण श्रेष्ठ स्मृति अन्तरपालिका महिला फुटबल प्रतियोगिताको उपाधि जितेको छ ।धनकुटा५ स्थित तल्लो टुँडिखेलमा सम्पन्न प्रतियोगितामा कन्काई नगरपालिकाले धनकुटा नगरपालिकालाई २१ ले पराजित गर्दै ट्रफी उचालेको हो । घरेलु दर्शकको साथ पाएको धनकुटाले खेलको १९ औं मिनेटमा मनिता तामाङको उत्कृष्ट गोलमा अग्रता लिएको थियो । पहिलो हाफमा लिएको अग्रता दोस्रो हाफमा भने टिक्न सकेन । दोस्रो हाफको पहिलो र नवौं मिनेटमा कन्काईकी जेनिफर रानामगरले गोल गर्दै टिमलाई विजयी गराइन् । सेमिफाइनलमा छथर जोरपाटी गाउँपालिका धनकुटाविरुद्ध ४० को जितबाट धनकुटा फाइनलमा पुगेको हो । अर्को सेमिफाइनलमा मोरङको मिक्लाजुङ गाउँपालिकालाई ५० ले हराएर कन्काई उपाधि नजिक पुगेको थियो । उपाधि विजेताले १ लाख र उपविजेताले ५० हजार रुपैयाँ पुरस्कार पाए । सर्वोत्कृष्ट खेलाडी कन्काईकी जेनिफर रानामगर घोषित भइन् । मिडफिल्डमा धनकुटाकी तीर्थ लिम्बू, फरवार्डमा कन्काईकी समीक्षा मगर, गोलकिपरमा कन्काईकी रञ्जु चौधरी र प्रशिक्षकमा कन्काईका सन्तबहादुर राई उत्कृष्ट घोषित भए । उनीहरूले नगद पुरस्कार पाए । विजेता र उपविजेता टोली र विधागत खेलाडीलाई मनोहरनारायण श्रेष्ठ, लीला सुब्बा, धनकुटाका प्रमुख जिल्ला अधिकारी पुण्यविक्रम पौडेललगायतले पुरस्कृत गरे । धनकुटा नगरपालिका७ निवासी रामकृष्ण श्रेष्ठको २०३० चैत ३ गते विराटनगरमा तत्कालीन राजा वीरेन्द्रमाथि बम प्रहारको घटनामा निधन भएको थियो । उनलाई २०७४ साल माघ ३ मा तत्कालीन सरकारले राष्ट्रिय सहिद घोषणा गरेको थियो । उनको स्मृतिमा गठन भएको प्रतिष्ठानले महिला फुटबललगायत गतिविधि गर्दै आएको छ ।"
बास्केटबल टोली चीन जाने,"काठमाडौं (कास) छैटौं एसियाली विश्वविद्यालय थ्री एक्स थ्री बास्केटबल प्रतियोगितामा भाग चार पुरुष खेलाडीसहित ५ सदस्यीय नेपाली टोली शनिबार चीनको झौसन जाने भएको छ जेठ २९ देखि ३१ सम्म हुने प्रतियोगितामा मनीष केसी (कप्तान), निकेश रखाल मगर, सुदीप पौडेल क्षेत्री र श्रेयश शाहले भाग लिनेछन् । प्रशिक्षक र व्यवस्थापकको भूमिकामा सुशील गुरुङ रहेका छन् । चीनकै युनानमा गत वैशाख १२ देखि १८ सम्म भएको बोर्डर सिङफु भिलेज स्पोर्ट्स कार्निभलअन्तर्गत पुरुष थ्री एक्स थ्री बास्केटबलमा नेपालले स्वर्ण जितेको थियो । कप्तान मनीष र निकेश टोलीका सदस्य थिए । प्रशिक्षक सुशील नै थिए । युनानको प्रतियोगितामा नेपाली टोली जीटुजीअन्तर्गत राष्ट्रिय खेलकुद परिषद् (राखेप) को सहयोगमा सहभागी भएको हो ।टोलीलाई राष्ट्रिय खेलकुद परिषद्का सदस्यसचिव टंकलाल घिसिङ र नेपाल बास्केटबल संघका अध्यक्ष भीमसिंह गुरुङले शुक्रबार बिदाइ गरे । सदस्यसचिव घिसिङले ग्रिसको ओलम्पियामा हुने ६४ औं योङ ओलम्पिक एम्बासडर महोत्सवमा भाग लिन जाने बास्केटबल खेलाडी अनुषा मल्ललाई पनि बिदाइ गरे ।"
राष्ट्रिय ईस्पोर्ट्स असारमा हुने,"काठमाडौं (कास) ईस्पोर्ट्स संघ नेपालको ले राष्ट्रिय ईस्पोर्ट्स च्याम्पियनसिप कर्णाली प्रदेशको सुर्खेतमा असार १४ र १५ मा हुने भएको छ । प्रतियोगितामा पब्जी मोबाइल, मोबाइल लिजेन्ड्स र ई फुटबल गरी तीन विधा समावेश गरिएको शुक्रबार पत्रकार सम्मेलनमा जानकारी गराइयो ।पब्जी मोबाइलको छनोट अनलाइनमार्फत हुने र अन्तिम १६ को फाइनल राउन्ड भौतिक रूपमा गरिनेछ । मोबाइल लिजेन्डका सम्पूर्ण खेल अनलाइन र ई फुटबलको प्रारम्भिक छनोट अनलाइन र सेमिफाइनल र फाइनल भौतिक रूपमा गरिनेछ । संघका अध्यक्ष अञ्जन धमलाले नेपालमा बढ्दो लोकप्रियता, अन्तर्राष्ट्रिय सम्भावना र लगानीको प्रतिफलका हिसाबले तीन विधालाई प्राथमिकतामा राखेर राष्ट्रिय च्याम्पियनसिप गर्न लागेको बताए । प्रतियोगिताका लागि प्राइज पुल १२ लाख रुपैयाँ बजेट रहेको छ । प्राइज पुलको ७० प्रतिशत पुरस्कार पब्जी मोबाइलमा, २० प्रतिशत पुरस्कार एमएलबीबी र १० प्रतिशत पुरस्कार ई फुटबलमा बाँडिनेछ ।"
स्टारभ्रमबाट मुक्त दयाहाङ,"नेपालमा अभिनय कहिले सुरु भयो ? गहन अध्ययन छैन । काठमाडौंका डबली, मिथिला र सुदूरपश्चिममा भएका नाट्य परम्पराबाट अभिनय विकास भएको मानिन्छ । मिथिला नाट्य परम्पराको ठूलो प्रभाव मल्लकालमा थियो । राणाहरू शासनमा आइसकेपछि मुगल र फारसी थिएटरको प्रभावमा दरबारले ससाना नाट्यशाला बनाएरै नाटक मञ्चन गरेको देखिन्छ । नाटककार बालकृष्ण समले सेक्सपेरियन थिएटर भित्र्याएको देखिन्छ । नेपाल एकेडेमीको स्थापनापछि उसले भारतको नाट्यशास्त्र संस्कृतबाट नेपालीमा रूपान्तरण गरेको देखिन्छ । एकेडेमीले नै कलाकारलाई भर्ती गरेर नाटक अभिनयको परम्परा सुरु गरिसकेपछि त्यसले अर्को खालको अभिनयको विचार निर्माण गरेको देखिन्छ । यी सबैको सम्मिश्रणबाट नेपालको अभिनयप्रवृत्ति विकास भएको देखिन्छ, जुन लामो समयसम्म रह्यो । त्यो प्रभाव नाटकमा मात्रै नभएर फिल्ममा पनि लामो समय रह्यो । बीचमा अध्ययन सिलसिलामा सुनील पोखरेल नेसनल स्कुल अफ ड्रामा (एनएसडी) पढ्न गए । त्यहाँबाट फर्कंदा सुनीलले अभिनयको केही नयाँ प्रवृत्ति यहाँ भित्र्याए । उनले चलाएको नाट्यस्कुल आरोहण गुरुकुलबाट केही अभिनेता प्रशिक्षित भए, जो अहिले समकालीन समयमा सक्रिय छन् । सुनीलपछि अनुप बराल एनएसडी गए । उनले सुनीलभन्दा आधुनिक चेतना भित्र्याए । दयाहाङ राई त्यसैको उत्पादन हो । अनुपले अभिनयमा जुन सोच भित्र्याए, त्यसबाट बनेको अभिनेता हो दया । सुनीलका चेलाहरूमा मेथड पद्धति भेटिन्छ । जस्तै, विपिन कार्की र सौगात मल्लमा सुनीलले ल्याएको मेथड पद्धतिको प्रभाव देखिन्छ भने दया अनुपको प्रशिक्षणतिर ढल्किएको देखिन्छ । त्यसैले दयाको अभिनय अलि बढी प्राकृतिक (नेचुरलिस्टिक) छ । सुनील र अनुपका चेलाहरूको चरित्र निर्माणको आइडिया एउटै हो । ती दुईले एनएसडीबाट स्टानलाभास्कीकै अभिनय पद्धति लिएर आएका हुन् । तर, उनीहरूका चेलाहरूको काम हेर्दा स्टानलाभास्कीको अघिल्लो चरणको आइडिया विपिन र सौगातले अभ्यास गरेको देखिन्छ । स्टानलाभास्कीको पछिल्लो चरणबाट प्रभावित आइडिया दयाहाङमा देखिन्छ । राजेश हमाल सेक्सपेरियन थिएटर, रस सिद्धान्तदेखि नेपालको परम्परागत अभिनयको शृंखला बने । तर, त्यसपछि आएका कलाकारमा यही पद्धतिको फरक भेटिन्छ । गुरुकुलले जसो गर्छ, त्यसै गर्ने पद्धति बस्यो । तर, अभिनयको प्याटर्न हेर्दा दया गुरुकुल पछ्याउनुको साटो आफैंलाई विकास गर्ने पद्धतिबाट आएजस्तो लाग्छ । चरित्र निर्माण गर्ने र पछ्याउने आधारभूत पक्ष एउटै हुन् । फरक यत्ति हो, गुरुसँग लामो समय बसेर सिकेका हुनाले विपिन र सौगातमा गुरुको प्रभाव यथेष्ट देखिन्छ, दयामा त्यो देखिन्न । स्टानलाभास्की अघिल्लो चरणमा स्मृतिमा पस्नेतर्फ बढी जोड दिन्थे, पछिल्लो चरणले कल्पनालाई समात्छ । अभिनयप्रतिको लगाव र संवदेनशीलता एकदम बढी भएको अभिनेता हो, दया । कस्तो भने अभिनय भनेपछि मरिमेट्ने । दया पहिल्यैदेखि नुमाफुङ फिल्म प्रदर्शन गर्ने एउटा टिममा आबद्ध रहेछ । त्यहाँबाट प्रभावित भएर अभिनयमा आएको कुरा हालै एक अन्तर्वार्तामा उसले मसमक्ष राख्यो । तर, मैले त्यतिबेला उसलाई यादै गरेको रहेनछु । मैले टेलिशृंखला दलन निर्माण गरिरहँदा दया नाटक गर्दै थियो । दलन को कास्टिङ अनुपले गरेका थिए । दलन मा सार्कीको भूमिकाका लागि अनुपले नै दयालाई लिएर आएको थियो । त्यतिबेलै दयामा अभिनयप्रतिको लगनशीलता देखेको थिएँ । दलन मा दयाको चरित्रले अन्तरजातीय प्रेम गर्छ । परिवारले थाहा पाइसकेपछि परिवारले उक्त पात्रलाई काटेर मर्स्याङ्दीको पुलबाट खसालिदिन्छ । पुलबाट तल खसाल्ने दृश्यमा हामीले डमीको प्रयोग गरिरहेका थियौं । डमी मलाई चित्त बुझिरहेको थिएन । त्यसपछि दयाले मसँग पुलबाट फाल हान्ने कुरा गर्यो । बीचबाट फाल हाल्ने कुरा भएन । पुल छेउबाट दया हाम फाल्ने कुरा थियो । हामीकहाँ कलाकारको सुरक्षामा ध्यान दिइँदैन, स्रोत साधन पनि छैन । पुलमुनि हामीले पराल र परालमाथि डस्ना बिछ्यायौं । ऊ बढी नै उत्साहित भएर होला, बिछ्यौना होइन, पर गएर ढुंगामा बजारियो । म हैरान भएँ, केटोलाई गाँठो परेको त थियो । तर, जुरुक्कै उठेर केही नभएको बतायो । उसले त्यसो भने पनि दुई दिनसम्म आराम गर्नुपरेको थियो । अस्पताल पनि जान मानेन । त्यो किसिमको लगाव दयामा त्यतिबेला देखें । त्यही दृश्यपछिको अर्को दृश्यका लागि खोलामै त्यो पात्र पल्टिरहनुपर्ने थियो । बगरमा लास त्यत्तिकै रहँदा गाउँपरिवार भेला भएको दृश्य खिच्नु थियो । आमा बनेकी चरित्रले दिनभरि रिटेक लिइन् । दया दिनभर त्यो चिसो पानीमा रह्यो । वास्तविक देखियोस् भनेर हामीले उसलाई चिसो पानीमै पल्टाएर अभिनय गराएका थियौं । गाउँ आएको बाटो को प्रदर्शनसम्म आइपुग्दा दया ठूलो स्टार भइसकेको छ । तर, ८१० वर्षअघि गाउँ आएको बाटो माथि छलफल हुँदा ऊ स्टार थिएन । स्टार भइसकेपछि त स्टारडम सम्हाल्न गाह्रो होला । गाउँ आएको बाटो को सुटिङअघि दयालाई सर्त राखें दुई महिनाभित्र १५ केजी घट्नुपर्छ । त्यसपछि अभिनयको नयाँ अभ्यासमा बसेर गाउँ आएको बाटो मा काम गर्यौं । दया सिक्ने मनोविज्ञान बोकेको कलाकारका रूपमा फिल्ममा भित्रियो । हामीले यो पटक टेक्स्ट विश्लेषण (टेक्स्ट एनालाइसिस) को पद्धतिलाई अभ्यासमा ल्यायौं । चरित्रको आन्तरिक र बाह्य पक्ष निर्माण गर्दा हामीकहाँ कसरी गरिएको छ ? यस्तो चरित्र बाहिर कहाँ छ ? त्यो हेर्यौं । अरूलाई नियालेर चरित्र निर्माण गर्ने चलन अहिले पनि चल्दै छ । तर, टेक्स्ट विश्लेषणले दिइएको टेक्स्टभित्रै रहेर चरित्र निर्माण गर भन्छ । चरित्रप्रति अति निकटता, अति दूरी, अति उत्साह, अति नैराश्य नराखी तटस्थ रहन सकिन्छ भन्ने यसले सिकाउँछ । त्यसैले गाउँ आएको बाटो मा अभिनय गर्नुअघि झन्डै तीन हप्ता हाम्रा कलाकारले टेक्स्ट विश्लेषणमा रहेर अभ्यास गरे । दया आफैं राई समुदायका हुन् । तर, हामीले यस फिल्ममा कलाकारका लागि डायलग कोच राखेर काम गर्यौं । दया राई त हो, तर सहरमा यति बस्यो कि उसको राई चरित्र हराइसकेको थियो । त्यसैले भाषादेखि शारीरिक हाउभाउसम्म काम गर्नुपर्यो । भाषाविद् डा तारामणि राईले वान्तवा भाषाको व्याकरण र अहिलेको बोलीचालीको भाषा विश्लेषण गरेर १२ सूत्रमा लवजदेखि आइडियासम्म प्रस्तुत गरे । अनि, दयाहरूले त्यही अनुसारले काम गरे । छायांकनमै गइसकेपछि गाउँलेहरूसँग १५ दिन चोया बुन्न, फिपी बुन्न सिक्नुपर्यो उसले । ३४ वटा डोको पनि बुन्यो । त्यो सिकाइमा पनि अति लगनशील थियो ऊ । फिल्ममा छोरो बनेको प्रसन ननएक्टर हो । छोरोले बाउआमाको गेश्चरपोश्चर पक्रन सक्दैनथ्यो । त्यसैले हामीले प्रसनका बुवाआमा बनेका दया र पशुपतिलाई उसको गेश्चरपोश्चर बाट आफ्नो गेश्चरपोश्चर निर्माण गर्न लगायौं । हप्ता दिनसम्म ऊसँगै बसेर, गफ गरेर त्यो अभ्यास भयो । यो फिल्ममा हामीले गरेको नयाँ काम हो दयाको पुराना फिल्मको अध्ययन । दया हरेक फिल्ममा के दोहोर्याउँछ ? बसाइमा के समस्या छ ? हिँडाइमा के समस्या छ ? हेर्दा कसरी हेर्छ ? यस्ता विषय अध्ययन गरेर ३० मिनेटको डकुमेन्ट्री नै तयार पार्यौं । अनि दयाले हरेक फिल्ममा दोहोर्याइरहने पाटो यो फिल्ममा कम गर्न लगायौं । दया हरेक फिल्ममा कपडा तान्नेदेखि निश्चित शैलीमा हात चलाउँदोरहेछ भन्ने अध्ययनपछि हामीले त्यसलाई गाउँ आएको बाटो मा नदोहोर्याउने अभ्यास गर्यौं । साथै यो फिल्ममा दयाले ओठ खुल्ला राखेको छ । कुनै काम ध्यान दिएर गर्दा मुख आँ गरिरहेको हुन्छ उसले । शरीरको रिदम कसरी पक्रिने ? चोया बुन्दा कसरी मिलाएर काट्ने ? त्यही शैलीलाई उसले शरीरमा ल्यायो । अब हिँडाइमा के गर्ने ? थाहा थिएन । अभ्यास गरिरहेकै थियौं । पहिरनको जिम्मा सम्हालेकी सिकुमा राईले चप्पल लिएर आइन् । चप्पल लगाएपछि दयाले चरित्रको हिँडाइ पनि पक्रियो । चप्पल एकपट्टि खिइएको थियो, सधैं टेकिरहने पाटो नै खिइएपछि सन्तुलन मिल्दैन । हिँडाइको त्यो असन्तुलनलाई समाएर उसले चरित्रको हिँडाइ निर्माण गर्यो । टेक्स्ट विश्लेषणलाई हामीले कलादेखि भेषभूषातर्फ पनि प्रयोग गरेका छौं । टेक्स्ट विश्लेषण गरी निर्माण गरिएको गाउँ आएको बाटो को दयाको चरित्र हेर्दा धेरैले उसको अभिनयलाई परिपक्व भन्दै आएका छन् । यो फिल्ममा दया एकदमै नौलो त देखिएको छैन । तर, उसको अभिनयमा एउटा रूपान्तरण आएको छ । दयाले अब आफ्नो अभिनयमा अपडेट गरिरहनुपर्छ । चरित्र निर्माणलाई समय दिनुपर्छ । वङ्कर वाईका कलाकारले चरित्र निर्माणमा तीन वर्ष समय दिन्छन् । त्यतिञ्जेल ती निर्देशकसँगै हुन्छन् । त्यसैले उनीहरूको काम विशेष हुन्छ । दयाले गाउँ आएको बाटो मा अझै सुन्दर अभिनय गर्न सक्थ्यो होला, तर हामीले त्यो स्थान दिन सकेनौं कि ! उसले यो फिल्ममा आफ्नो अभिनयलाई एक हैसियतमा उठाएको छ । हामीकहाँ चरित्र बाहिर खोजिन्छ । त्यसरी नै निर्माण गर्दा वाह ! क्या बनाएछ भन्ने लाग्छ । चरित्रका ती देखिने पाटो टेक्स्टमा आधारित छ कि छैन ? त्यो हेर्नुपर्छ । टेक्स्टले अनुमति दिएको छैन भने अभिनयमा समस्या देखिन्छ । फिल्म भनेको सबै कलाकारको अभिनयको समग्र रूप हो । सबैले उत्तिकै मिहिनेत गरेर चरित्र निर्माण गरे पो फिल्म अभिनयको अर्थ रहन्छ । एउटा कलाकारले तिलस्मी, अतिरञ्जना गरिएको चरित्र निर्माण गर्छ र अर्को प्राकृतिक बनिदिन्छ भने त्यसले फिल्मको संसार निर्माण हुँदैन । विश्वमा रोबर्ट डी नीरो, मेरियल स्ट्रिप, गोङ लीले क्या गजब्बको अभिनय गर्छन् भन्छौं । यी कलाकारले चरित्रको देखिने बाह्य पाटोभन्दा पनि आन्तरिक पक्षमा काम गरिरहेका हुन्छन् । अतिरञ्जना गरेर पनि चरित्र निर्माण गर्न सकिन्छ । तर, २० वर्षपछि त्यही चरित्रलाई फर्केर हेर्न सकिन्छ त ? मार्लिन ब्रान्डोले चरित्रको हर्ष, पीडालाई जसरी निकाल्छन्, त्यसले मार्लिनको अभिनयलाई सम्झिरहने हो । यो फिल्म निर्माण प्रक्रियामा दयाले कहिल्यै आफ्नो स्टार इगोलाई अगाडि ल्याएन । फिल्मलाई नै प्रमुख केन्द्रमा राख्यो । मैले दयाको एकदमै कम फिल्म हेरेको छु । नाटक डिग्री माइलामा उसले गज्जब काम गरेको थियो । सेतो सूर्य, दासढुंगा, त्यान्द्रो मा पनि उसको अभिनय राम्रो थियो । दासढुंगा मा गरेको अभिनय झन् गज्जब थियो । अमर लामालाई मैले प्रत्यक्ष देखेको थिएँ । फिल्ममा दयाहाङ अमर लामाको चरित्रको धेरै नजिक पुगेजस्तो देखिन्थ्यो । दया भिन्नभिन्न पृष्ठभूमिमा देखिन थालेको छ । १० वर्षअघि दयाले गरेको चरित्र कुन जातिको हो, उसको संस्कृति थाहा हुँदैनथ्यो । कबड्डी पछि बल्ल उसको चरित्रको पृष्ठभूमि खुल्न थालेको छ । पोखरामा छायांकन भएको पुरानो डुंगा मा पनि ऊ भिन्न देखिएको थियो । डिग्री माइला मै पनि एकदमै भिन्न देखिएको थियो । जारी मै पनि दयाको चरित्र फरक थियो । फरक देखिने र नदेखिने भन्ने पक्षमा कलाकारले त्यो पृष्ठभूमिलाई कति न्याय गर्न सक्यो भन्ने हो । गाउँ आएको बाटो को सुटिङपछि चरित्रको विश्वास पद्धतिलाई दयाले अझ बलियो ढंगले प्रयोग गरेको देखिन्छ । यसले अभिनयमा रूपान्तरण ल्याउँछ । विश्वास पद्धतिमा पात्रको शिक्षा, परिवार, आर्थिक हैसियतलगायत विषयले अर्थ राख्छ । दयालाई अहिले सबै फिल्ममा एउटै देखियो भन्ने भाष्यमा मुछ्न खोजियो । एउटा मान्छे दोस्रो त हुनै सक्दैन । दया अहिले मगर चरित्र बन्दा मगरको लवज समात्छ, तामाङ बन्दा तामाङ नै बोलिरहेको भेटिन्छ । तर, हामीकहाँ अभिनय कोचको अभाव छ । जस्तो कलाकारले सुदूरपश्चिमको बोली टिपेर बोल्ला । फिल्म हेर्दा कलाकारले भयंकर गर्यो भन्ने पनि लाग्ला, तर सुदूरपश्चिमकाहरूलाई त्यो चित्त बुझिरहेको हुँदैन । हामी कलाकारलाई अभिनय होइन, क्यारिकेचर गर्न लगाइरहेका छौं । अभिनयमा नेपाली रुचि अतिरञ्जना नै हो । लामो समय हामी त्यहीबाट प्रशिक्षित भयौं । तर, अहिले हामी जुन किसिमको अभिनय गज्जब भन्छौं, विश्वबजार पुग्दा त्यहाँका दर्शकअघि हाँसोको कारण बन्दैनौं ? कुनै कलाकारमा चरित्रको गहनता देखिन्छ भने त्यो दयाहाङमा भेटिन्छ । तर, दयाले अभिनयमा सुधार्नुपर्ने थुप्रै ठाउँ देख्छु । २० वर्षअघिको कलाकारले गर्ने अभिनय र अहिलेको अभिनयमा धेरै फरक छ । अभिनय त परिवर्तन हुँदै जान्छ । त्यसैले कलाकारले आफूलाई अपडेट गरिरहनुपर्छ । त्यसो गर्न नसके लुट कै अभिनय जताततै देखिने सम्भावना छ । अब अन्य मेथड खोज्नुपर्छ । र, कन्फर्ट जोनबाट बाहिर निस्केर विश्व बजारका फिल्ममा काम गर्नुपर्छ । हामीलाई नेपालले मात्रै होइन, हलिउडले पनि स्वीकार्ने बन्नुपर्छ । अब स्टारको भ्रमबाट मुक्त हुनुपर्छ, जस्तो दयाहाङ त्यो भ्रमबाट मुक्त छ ।"
कर्मजीवी कलाकारका कथा,"मोफसलमा कलाकारिताहामीले हर्नामाडीमा मूर्तिकला कार्यशाला गर्यौं । सोच्दै नसोचेको जनमानस उर्लियो । के त्यो कलाआन्दोलन थियो ? नेपालमा कलाको नाममा त्यति धेरै जनसहभागिता जुटेको थिएन, त्यो पनि मोफसलमा । यद्यपि उक्त कला अभियानमा आफू निकै अल्लारे बोध अहिले भइरहेको छ । वैचारिकी, चिन्तन, अध्ययनअनुसन्धानको हिसाबले हामी निकै कमजोर रहेछौं, आज आएर आर्टिजमको गहिराइबारे अलिकता महत्त्वबोध गर्दै छु । कहाँ कस्तो कला किन बनाउने ? बृहत्तम वैचारिकसांस्कृतिक चेत भएन । स्वाधीन कर्ममा रमाउनेमाथि स्वार्थ समूहको हैकम हावी हुँदै गएको पनि देखियो । साहित्यिक संस्थाहरू बलिया छन् हेटौंडामा प्रशस्त पुरस्कारसहित । साहित्यमा कलाको कथाव्यथा उजागर भएको भने भेटिन्न । कलाकारको संघसंस्थामा कोष देखिन्न । राज्यबाट उपेक्षित विधा देशको संस्कृतिसँग भने अभिन्न रूपले जोडिएको देखिन्छ । सत्ताले बुझ्दैन, आर्टिभिस्ट जन्मन सकिरहेको छैन । रङरेखासँग खेल्नेहरू आम मानिसको मनमुटुसम्म पुग्न सकिरहेको देखिन्न । आँखाबाट पस्ने यो विधा, अन्य एउटै कृति लाखौंमा पुगेझैं, नेपालमा फैलन सकेको छैन । मोफसलमा कलाका विषयवस्तु, तिनलाई सजाउने कलाकार, कलाप्रेमी बढ्दो देखिन्छन् । डिजिटल इम्मर्सिभ कलाले परम्परागत कलामा नवीनता थप्दै छ । यस्तो समयमा साहित्यले कलालाई, कलाले साहित्यलाई सघाउन सक्छ, सघाउनुपर्छ । साहित्य र कलाको सम्बन्धबाट सार्वजनिक आर्टिभिस्ट जन्मिओस् ।"
कुबेर धनोन्माद वृत्तान्त,"लघुकथाबाट साहित्यराजमार्गमा हिँडेका लेखक रवीन्द्र समीरको पछिल्लो उपन्यास पैसाको उडान प्रकाशित छ । नवीन मार्ग अन्वेषण गर्नु र त्यसलाई चल्तीको मार्ग बनाउनु साहित्यमा चुनौतीपूर्ण छ । समीरले त्यही चुनौतीको बाटो अवलम्बन गरेका छन् । आख्यानको लघु आयाम लघुकथालाई औपन्यासिक फ्लेवरमा प्रस्तुत गर्ने उनको नवीन शैली छ । झिना कथानक उठाएर त्यसलाई आख्यानीकरण गर्दै कलात्मक हिसाबले प्रस्तुत गर्नु उनको लेखकीय वैशिष्ट्य हो । आख्यानमा उनी सामाजिक विषय उठान गर्दै त्यसलाई गम्भीर ढंगले प्रस्तुत गर्छन् । पैसाको उडान मा समीरले छपन्न वटा लघुकथालाई सुन्दर ढंगले औपन्यासिकीकरण गरेका छन् । लघुकथाको आयाम जस्तो देखिए पनि यिनीहरूको बनोट कलात्मक र औपन्यासीकरण आकर्षक छ । छोटाछोटा बान्कीका हरेक परिच्छेदमा केन्द्रीय विषयका रूपमा पैसा र यससँग सम्बन्धित विषय उठाइएको छ । पैसा साधन कि साध्य ? प्रमुख कि सहायक ? यो सदैव गम्भीर बहसको विषय हो । यो विषयमा अनेक मतमतान्तर छन् र रहनेछन् । समाज विकासक्रमदेखि नै विकास हुँदै आएको पैसाले वर्तमानमा सबैलाई आफ्नो नियन्त्रणमा राखेको छ । नेपालीमा उखानै छ धन देखे महादेवका तीन नेत्र ! मलाई धन सम्पत्तिले भो, पुग्यो भनेर कसैले भनेको छ ? छैन । जसरी दाउराबाट आगो अघाउँदैन, पानीबाट समुद्र अघाउँदैन, त्यसैगरी धनसम्पत्तिको अतिरिक्त मोहबाट मानिस कहिल्यै तृप्त हुँदैन । यसकै कारण युद्ध भए, परिवार र समाज विखण्डित भए । गृहस्थीदेखि वीतरागीसम्म, राजादेखि रङ्कसम्म, उद्योगीदेखि याचकसम्म सबैको ध्येय पैसा कमाउनु र बचाउनुमै छ । मुखले कसैले बजारिया खपतका लागि वा आदर्शवान् देखिन पैसा केही होइन भने पनि यसको मोहजालमा सबै छन् । अन्तिम सत्य पनि यही हो । तर, सत्यबोध कसले गर्ने ? किन गर्ने ? प्रस्तुत उपन्यासमा आम मान्छेका जीवनमा जहिल्यै गम्भीर प्रभाव पार्ने अति महत्त्वपूर्ण साधन पैसालाई समीरले मूल विषय बनाएका छन् । यहाँ मानवीय जीवनका लागि पैसा हुनुपर्नेमा वर्तमानमा पैसाका खातिर मानवीय जीवन खर्च भइरहेको तीतो यथार्थ प्रस्तुत गरिएको छ । मानिसमा अहम्को बढ्दो राग र ताप पैसाकै कारण सृजित भइरहेको छ भन्ने यथार्थ प्रतिबिम्बित गर्दै लेखकले मानवीय मूल्यमान्यताको खस्कँदो स्थिति भयावह रहेको व्यञ्जना प्रस्तुत गरेका छन् । पैसा कमाउनु नै जीवनको एकमात्रै ध्येय बनाएका वर्तमानका हरेक मानिसले पैसा कमाउने हेतु विवेकलाई बन्धकी राखेका छन् भन्ने सत्यबोध उपन्यासमा छ ।लेखकले मिथकीय पात्र कुवेर र सुदामालाई साक्ष्यका रूपमा प्रस्तुत गर्दै कथारम्भ गरेका छन् । धन, वैभवका अधिपति कुबेरलाई धनाढ्यका प्रतिनिधि पात्रका रूपमा उभ्याएर कुबेरकै मुखारबिन्दबाट उनले कथा वाचन गराएका छन् । यही पात्रमार्फत नै राजनीतिको धमिलो पानीमा शक्ति र त्यसमाथिको पहुँचले धनरूपी माछा मारेर धनाढ्य बनेका नवसभ्रान्तको अहम् र चिन्तनप्रति उनले सटीक व्यंग्य गरेका छन् ।देशमा आन्दोलनका नाममा चलेका हत्या, हिंसा र त्यसैको आवरणमा भएको राष्ट्रिय सम्पत्ति दोहनबाट एउटा आम सर्वसाधारण कसरी एकाएक सम्भ्रान्त हुन्छ ? र, उसमा पैसाको तुजुक कसरी चढ्छ ? त्यो यथार्थबोध उपन्यासमा छ । नाजायज किसिमले प्राप्त धनबाट व्यक्तिमा बढेको धनोन्मादको उत्कर्ष उपन्यासमा सुन्दर किसिमले चित्रित भएको छ । पैसाले जिन्दगीका आदर्शलाई परिवर्तन गरिदिन्छ, सिद्धान्तलाई पाखा लगाइदिन्छ भन्ने उदाहरण प्रस्तुत गर्दै लेखकले किताबमा भौतिकताको चास्नीमा डुबुल्की मारेर त्यसैको रस पिउन पल्केका कुबेर प्रवृत्तिका मानिसको चित्तवृत्ति चिरफार गरेका छन् ।जगत्ले निर्धारण गरेका निश्चित मान्यतालाई पनि सम्पत्तिको उन्मादमा रहेको कुबेर परिवर्तन गर्न चाहन्छ । यहाँ गरिबहरूले बनाएका हाइपोथेसिसलाई धनीहरूले परिवर्तन गर्न सक्छन् र त्यो परिवर्तनको मूल साधन धन नै हो भन्ने अन्तिम निष्कर्ष छ किताबको । भौतिक वस्तुको निश्चित मूल्य हुन्छ, त्यसैले भौतिक वस्तुको प्राप्तिमा धनवान्हरूको वर्चश्व स्वाभाविक छ । यही तथ्य बुझेको औपन्यासिक पात्र कुबेर आफूलाई श्रेष्ठ तुल्याउन अभौतिक वस्तुको क्रयमा तल्लीन रहेको सन्दर्भ उपन्यासमा सान्दर्भिक छ । पैसाले बढेको मपाइँत्व र त्यसको महोन्मादले हरेक वस्तुको मूल्य निर्धारण गर्न सक्छ र धनको आसमा रहेका हरेक व्यक्ति धन प्राप्तिका लागि हरेक कुरा बिक्री गर्न तयार छन् भन्ने विचार यहाँ प्रस्तुत भएको छ । भौतिकताको जालोले बेरिएको कुबेर मार्क्स, माओको विचारधाराले व्यक्तिगत आर्थिक क्रान्ति हुन नसक्ने मान्यता बुझेर मार्ग परिवर्तन गरेको सगौरव बताउँछ । व्यक्तिगत रूपमा सम्पत्तिको अथाह संग्रह गरी त्यसैलाई जीवन दर्शन बनाएको कुबेर त्यसअघिका सबै आदर्शवादी मूल्यमान्यतालाई आफूले विसर्जन गरेको भाव अभिव्यक्त गर्छ । धनकी देवीहरूको पूजाअर्चनामा समय बिताउन थालेको कुबेर भोक, निद्रा, खुसी, यौन, मुस्कान, सौन्दर्य जस्ता अनेकन अभौतिक वस्तु पैसाले किनेर शक्ति प्रदर्शित गर्न पाउँदा आनन्ददायक देखिएको छ । वंशवादलाई प्रश्रय दिने एउटा ब्रह्मास्त्र हो सम्पत्ति । सदियौंदेखि कथित उत्तराधिकारीले यसलाई हतियारका रूपमा प्रयोग गरिरहेका छन् । धृतराष्ट्रको पुत्रमोहको उदाहरण दिँदै किताबमा एउटा आप्तवाक्य प्रयोग गरिएको छ पुत सपुतका धनसञ्चय, पुत कपुतका धनसञ्चय । अन्त्यमा कुबेरकै सन्तान बाबुको सम्पत्तिप्रति निरपेक्ष देखिएका छन् । आफ्नै सन्तान आफ्नै विचारप्रति असहमत देखिएको र विपुल सम्पत्ति त्यज्य बनेको सन्दर्भसँगै उपन्यासले मार्ग परिवर्तन गरेको आभास हुन्छ । सबै चिज किन्न उपयोग गरिएको र आफैंमा यति धेरै आत्ममुग्धता बढाउन प्रयोग भएको पैसाले आमाबाबु किन्न नसकेको यथार्थबोधसँगै उपन्यासको पनि अन्त्य भएको छ ।पैसाको उडान मा समीरले मानवीय सोचाइ र व्यक्तिमा खस्कँदो मानवीयता र बढ्दो कृत्रिमता प्रस्तुत गरेका छन् ।"
जीवनयात्राको उकालो,"केही जरुरी छैन स्रष्टाका जिन्दगी दुरुस्त अक्षरमा जस्तै कुँदिएका हुन्छन् भन्ने ! लेखकीय जीवन र व्यक्तिगत दैनिकी उस्तै हुनुपर्छ भन्ने पनि साहित्यकारहरूमा गरिएको आग्रह मात्र हो । भलै पाठकले यस्तो अपेक्षा राख्नु घोर अनर्गल कुरा भने होइन । धेरै लेखकको लेखाइ र भोगाइको काँटा सन्तुलित पनि देखिँदैन । खासमा जिन्दगीको लय र लेखनीको लिपि उही गतिमा अगाडि बढ्दो रहेनछ । यो असन्तुलनले लेखकलाई लाभहानि के गर्छ वा जीवनीपरक समालोचनाले भने जस्तै लेखकको वैयक्तिक जीवनको प्रतिच्छाया सिर्जनामा होला नहोला ? यी छुट्टै बहसका विषय हुन् । यी सबै तथ्यलाई माथ खुवाउँदै कलम र कर्मको सही तटस्थता झल्किएको पुस्तक आएको छ, लेखक भुवनहरि सिग्देलको जीवनाख्यान साँखेजुङको उकालो ।पुस्तकमा सिग्देलको जीवनकहानीसँगै तत्कालीन काठमाडौं उपत्यका वरिपरिको वास्तविक चित्र पढ्न पाइन्छ । कल्पनाको रमरम उपस्थिति पनि छ । उनले भोगेको जीवनको विकराल संघर्षका कथा पनि लिपीकरण भएको छ । सुखानुभूतिलाई भने पुस्तकमा कम महत्त्व दिएका छन् लेखकले । उनको जीवन अनुभव र उनले बाँचेको समाजको वास्तविक तस्बिर मिश्रण गरेर उनले यस किताब पठनीय बनाएका छन् । पाठकलाई पाहुनाजस्तै ठानेर जादुमयी भाषिक प्रस्तुति मात्रै पस्केका छैनन्, सुखद पठनका लागि निम्ता पनि दिएका छन् । सुन्दर प्रस्तुति, कलात्मक किस्साका कारण प्रस्तुत किताबको प्रत्येक परिच्छेद थालेपछि पाठकले अन्तिम वाक्य नछिचोली छोड्दै छोड्दैनन् । यो लेखकले स्थापना गरेको पाठक बल्झाउने सफल रणनीति पनि हो । खासमा पाठकका लागि साँखेजुङको उकालो घनघस्याको जस्तो छैन, सजिलै चढिने स्वयम्भूको उकालो जस्तो छ । सिग्देलले जीवनाख्यानको नामकरण उकालोसँग दाँजेर गर्न चाहेका छन् । सायद जीवनमा आएका चुनौती र बाधाहरूको फिहरिस्त भन्न चाहेका छन् । जिन्दगीलाई ठाडो उकालोको दृष्टान्त दिएर बाल्यकालदेखि आज डाँडामाथि बस्दै गरेको उमेरसम्मलाई चुनौती र अवरोधको यात्रा भन्न चाहेका छन् । ध्वन्यार्थमा उनले जीवनका अवरोधका कहानी भन्न चाहेका छन् । कठिनाइका बग्रेल्ती उदाहरण देखाएर सारमा निरन्तरको प्रयास, लगनशीलता र इमान्दारिताले जटिल साँखेजुङका उकाला पनि छिचोलिन्छन् भन्ने भव्य सम्भावना उघार्न चाहेका छन् ।हुन पनि उनको परिवारले जुधेको आर्थिक अभावको संघर्ष, महामारीले सोहोर्दा मुस्किलले थामिँदाको जटिलता, शिक्षाको ज्योति पछ्याउन गरिएको कहर, जागिरका लागि गरिएको प्रलय सकसको उकालो अकल्पनीय लाग्छ । गहिराइमा पुस्तकले के भन्न चाहेको छ भने नाकै ठोसिने उकालो पनि हरेस नखाई चढ्नु प्रगति र उपलब्धिलाई बुझाउनु हो । जटिलता छिचोलेर निश्चित गन्तव्यमा पुग्नु प्रतिकूलतालाई माथ खुवाउने साहस हो । यो सत्य प्रमाणित गर्न उनले सयौं वर्षको आफ्नो पुर्ख्यौली विरासत उधिन्ने प्रयास गरेका छन् । उकालो माथिल्लो बाटो हो । चढ्नु जरुर शारीरिक परिश्रम हो । र, त्यो अन्ततः विजय हो । पाइला रोक्नेहरूले कहिल्यै जित्दैनन् भन्ने सत्य किताबमा लेखिएको छ । उकालोमा आउने अप्रत्याशित मोड र प्रयास अनि परिवर्तनको दृष्टान्तको अभिलेखन भएको छ पुस्तकमा । उकालो असहजता हो । सौम्य र सन्तुलन कायम गर्नेले मात्रै जीवनको शिखरमा विजय हासिल गर्ने हो । उकालामा लाग्ने ठेस जीवनका कठिनाइ हुन् । जटिल नै भए पनि बाउँडिएका तिघ्रा पहलकदमीका प्रतीक हुन् भन्छ पुस्तक । भूमिकामा समीक्षक राजकुमार बानियाँले भनेजस्तै सिग्देलले धेरै उपन्यास बन्न सक्ने विषयसन्दर्भलाई यसै पुस्तकमा जोडेका छन् ।यो जीवनाख्यान व्यापक छ, अद्भुत छ, रोमाञ्चक छ । र, छ पठनीय । एक सय त्रिहत्तर उपशीर्षकमा बुनिएको साँखेजुङको उकालो को बलियो पक्ष भनेको इमानदारिता हो । छोटा उपशीर्षकमा चाखलाग्दा यथार्थ परिघटना सुनाएर सिग्देलले पाठकप्रति न्याय गरेका छन् । उनले लेखकीय कथनमा भनेजस्तै यो समयसम्मको भुवनहरि सिग्देल यसमा छ । बाहिर नखोजे हुन्छ ।जीवनमा रोमाञ्चक घटना धेरै हुँदैनन् । लेखनकला भएका स्रष्टाले सामान्य घटनामा पनि रोमाञ्चक रङ भर्न सक्दारहेछन् । लेखकका निजी जीवनका अति सामान्यदेखि विशेष घटनासम्मलाई कुशल कथनको माध्यमबाट प्रस्तुत गर्ने कला कमै लेखकमा पाइन्छ, त्यो सिग्देलमा छ । लेखकीय जादुका कारण अति सूक्ष्म र सामान्य घटना पनि प्रभावकारी बनेको भान हुन्छ । पुस्तकको प्रत्येक अध्यायमा अक्षर शिल्पकारिताको जादु अनुभव गर्न सक्छन् पाठकले । पुस्तक के कारण पठनीय बन्छ ? यस विषयमा विविध तर्क होलान्, तर साँखेजुङको उकालो एकै कारण पठनीय बनेको छ, जुन मिठासपूर्ण भाषाशैली हो । सरल भाषामा कलात्मक जीवन दिन सीमित लेखक मात्र सफल हुन्छन् । यसमा सिग्देल सफल छन् । प्रचलनमा रहेका अति प्रशस्तिमूलक जीवनी यहाँ छैन । अति काल्पनिक उडान भएको आख्यान पनि यहाँ छैन । यहाँ त उनले हिँडेका उकाला, डोरेटा र वरिपरिका सुन्दर परिवेशलाई आलोकित गर्न सफल भएका छन् । पुस्तकमा केही प्राविधिक र गैरप्राविधिक त्रुटि भने देखिएका छन् । मन्ददिमाग प्रतिबिम्बित हुने प्रायः निराशाजनक त्रिविका शैक्षिक प्रमाणपत्रका प्रतिलिपि नछापेको भए पनि पाठक रिसाउने थिएनन् । पेटको ट्युमर फालेको डाक्टरको रिपोर्टको पनि पुस्तकमा खासै भूमिका देखिँदैन । उनका पूर्वप्रकाशित पुस्तकका टुक्रे चोइटाहरू यहाँ नदोहोरिएका भए जाती हुन्थ्यो । केही साह्रै सामान्य घटनालाई उल्लेख नगरेका भए पनि हुन्थ्यो । पुर्ख्यौलीहरूको फिहरिस्तलाई निकै अगाडि जोडेर एकै पटक पछिल्ला प्रसंगमा जोड्दा छेउटुप्पा नमिले जस्तो ठान्छन् पाठकले । जे होस् आत्मजीवनीलाई आख्यानात्मक बान्कीमा बुनेर प्रभावकारी शैलीशिल्पमा बुन्न सक्नु साँखेजुङको उकालो को सबैभन्दा बलियो शक्ति हो ।"
विक्रमचाँदको मृत्यु,"आफ्नो कृत्रिम विशालतामा गर्व गर्ने दम्भी भ्यागुत्तो फुलाउँदाफुलाउँदै भुँडी प्याट्ट फुटेर अकालमै मर्यो । कठैबरा भन्ने कोही भएन ।सुरु हुन्छ अब साँच्चीको कथा । ऊ स्त्री पनि हो, पुरुष पनि । त्यसैले ऊ हो एकमा दुई अस्तित्वको मिलन अर्थात् उभयलिंगी । जनबोलीमा ऊ चिनिने नाम हो विक्रमचाँद । विक्रमचाँद आफ्ना दृष्टिमा पनि र अँका दृष्टिका पनि जगत्को औसत मानिस होइन । ऊ हो, विविध दृष्टिले औसतइतर तसर्थ जगत्को एक असामान्य मानिस । रुचि र मनोविज्ञानका दृष्टिले अरू कोहीजस्तो छैन ऊ । आफू आफ्नै आँखाको आकाइको दृष्टिले अरू कोहीजस्तो छैन ऊ । र, आफ्ना आँखामा अरूको आकाइको दृष्टिले अरू कोहीजस्तो छैन ऊ । छ त ऊ केवल उही र उहीजस्तो छ । छिनछिनमा सनक्क सन्किने लहडी जीव हो विक्रमचाँद । यो सनकसिं लहडैलहडमा मनचिन्ते गुण, योग्यता र अलङ्कारले आफूलाई चिरिच्याँट्ट सजाउन रुचाउँछ । त्यसैले त आफ्ना दृष्टिमा ऊ हो एक अप्रतिम प्रतिभा, एक विलक्षण बौद्धिक, एक विरलाकोटी स्रष्टा, एक दुर्लभ मानव । आफ्नो राम्रो म ले कल्पेको उच्च मण्डपमा बसेर जगत्लाई ऊ तल धूलामा हेर्छ । र, ऊ फुर्किन्छ अहा, म कति माथि ! बाँकी सब कति तल ! म कति महान् ! बाँकी सब कति क्षुद्र ! तर के लाग्छ, यस्तो महान् विक्रमचाँदका पनि आफ्नै दुःख छन् । खासमा ऊ आफैंले बनाएका दुःख हुन् यी । उसको अनुहारको रूपाकृति राम्रो छैन, न त उसको जीउको ढप नै मिलेको छ । नराम्रो अनुहार र नमिलेको जीउ उसको दुःखका दुई मुहान हुन् । विक्रमचाँद जहाँजहाँ जान्छ, हरपल यी दुई दुःख उसँगै हिँड्छन् । जागा रहँदा सँगै, निदाउँदा सँगै । विपनामा सँगै, सपनामा सँगै । पुरानो एउटा प्रसंग कोट्याऊँ । नामैले भन्छ ऋषि अष्टावक्रको जीउ आठ ठाउँ बाङ्गो थियो, झट्ट हेर्दा हदै कुरूप । तर, त्यो बाङ्गो जीउको उनलाई एकरत्ति पर्बाह थिएन । उनको बुद्धिमत्तासामु केही नै थिएन त्यो नाथे बाङ्गोपन । उनलाई त्यसको कहिल्यै सम्झना हुँदैनथ्यो । न त देख्नेहरूका नजर नै कहिल्यै त्यसमा अल्झिन्थे । तर, बेग्लो विक्रमचाँदको कुरै बेग्लै हो । सुन्दर र कुरूपको चेत खुल्दै जाँदा विक्रमचाँदले जब मिहिन दृष्टिले आफूलाई ऐनामा हेर्यो, नराम्ररी झस्केर ऊ त्यसैत्यसै खिन्न भयो । यो खिन्नतामा ऊभित्र हीनभावना छताछुल्ल भयो । उसको यो हीनभावना उसको स्मृतिपटलमा कहिल्यै नमेटिने गरी छापियो । घरिघरि बल्झिरहने गरी, घरिघरि मन भरंग भइरहने गरी । एउटा प्राचीन ग्रिसेली पुराकथा छ । नार्सिसस नामक अजीवको जीवको कथा हो यो । जलदेवता र जलपरीको छोरो नार्सिसस अखण्डै राम्रो थियो । एक भविष्यवक्ताले भनेथ्यो नार्सिससको आयु कतिकति लामो छ । तर, यो लामो आयु भोग गर्न एउटा कुराबाट खुबै चनाखो भई उसले जोगिनुपर्छ । त्यो के भने, उसले ऐना वा अरू कुनै वस्तुमा आफ्नो अनुहारको छायाछवि एक झल्को धरी हेर्नु हुँदैन । हेर्यो कि उसको दुःखका क्षण सुरु भइहाल्छन् । दुर्भाग्यवश, एक दिन नार्सिससका आँखा नदीको पानीमा उत्रिएको आफ्नो अनुहारको छायाछविमा परे । आफ्नो बिछट्टै राम्रो छायाछविको प्रेममा ऊ यसरी फस्यो कि त्यसलाई उसले आँखै नझिम्क्याइ हेर्यो र हेरिनै रह्यो । आफ्नो छायाछविको प्रेममा लिप्त भई उसले तिर्खा बिर्स्यो, भोक बिर्स्यो, निद्रा बिर्स्यो, जगत् बिर्स्यो । र, आफ्नै अनुहारको सुन्दरताको नशामा लट्ठिएर खिइँदै एकबारको जुनीमा उसले सासै फेर्न बिर्स्यो ।उता नार्सिससको दुःख उसको सुन्दरतामा थियो, यता विक्रमचाँदको दुःख उसको कुरूपतामा छ । खासमा एउटै सिक्काका दुई पाटा हुन् विचित्रका यी दुई जीव । यी दुवै आत्मकेन्द्रित छन् । यी दुवै नम्रताशून्य छन् । यी दुवै अहंकारी छन् । जीवन र जगत्लाई हेर्ने र आँक्ने यी दुवैका दृष्टि अयथार्थपरक छन्, उडन्ते छन्, दुःख निम्त्याउने खालका छन् । विक्रमचाँदलाई आफ्ना दुई कुरूप रूपको झल्याँस्स याद आयो । र, उसलाई औडाहाले त्यसैत्यसै ऐंठन भयो । उसले आफ्नो अनुहार छाम्यो, जीउ छाम्यो । उद्विग्न दृष्टिले उसले यता हेर्यो, उता हेर्यो, जताततै हेर्यो । यत्रो विराट् संसारमा आफ्नो अस्तित्वको उपस्थिति उसले कतै लेसमात्र पनि देखेन । सामाजिक सञ्जालको त्यत्रो जंगल छ । त्यहाँ उसको चर्चा कतै छैन, कत्ति छैन । एफएम र टेलिभिजनहरूको त्यत्रो बगाल छ । त्यहाँ उसको चर्चा कतै छैन, कत्ति छैन । त्यतिका मुद्रण माध्यम छन्, तिनमा उसको चर्चा कतै छैन, कत्ति छैन । मानौं इहलोकमा विक्रमचाँदको अस्तित्व नै अलप भयो । त्यसैत्यसै रन्थनिएको विक्रमचाँदले निधार चाउरी पार्दै आँखा चिम्लेर गम खायो चर्चाको लहरोमा जिउँदो देखिने जुक्ति केही होला कि ? एकाग्र चित्तले गम्दै जाँदा उसलाई एउटा जुक्ति फुर्यो । जुक्ति त फुर्यो, तर गर्न त्यो सजिलो थिएन । विक्रमचाँदका अन्तरका आँखासामु समाजले चिनेका र मानेका नामहरूको सानोतिनो लाम लाग्यो । उच्चाटलाग्दो यो सन्नाटामा चर्चामा आउन तिनमध्ये कसैलाई केही भन्ने पो हो कि ? यसअघि सानातिना नामलाई यसो केही भनेर उसले चर्चाको गर्जो टारेको थियो । अहिले उसलाई लाग्यो, यी साना नाथेहरूबाट अब काम चल्दैन । उस्तै बासी कुरालाई मान्छेले सधैं किन टेरुन् ? अब भने ठूलै नाम भएको कोही ठूलालाई ताकेर केही भन्ने हो । केही भन्न लामबाट उसले एउटा नाम रोज्यो । लोकका दृष्टिमा त्यो लेखक थियो । विक्रमचाँदको बुझाइमा त्यो निकै नाउँ चलेको र निकै भाउ भएको लेखक थियो । त्यसका गलामा प्रशंसाका अनेक पगरी पहिरिइएका थिए । अनेक पुरस्कार र सम्मानले त्यसको नाम सिँगारिएको थियो । समाजका तहतहका मानिस तहअनुसारको आफ्नो चेतनाले त्यसलाई चिन्थे । सर्वत्र चिनिएको त्यो जीवलाई ताकेर केही भन्दा चर्चाको सानोतिनो लहर कसो नउठ्ला ? आँट गरेर म भन्छु । र, भनेर म चर्चाको लहरलाई निम्त्याउँछु । अनि कोलाहलमय यो जगत्मा अलिबेर नै सही, म आफ्नो अस्तित्वबोध गर्छु । चर्चाको रहरले विक्रमचाँदलाई उत्पात गाँजेको थियो । सामाजिक सञ्चालमा उसले प्वाक्क भन्यो गोविन्द शर्मा भन्ने लेखक चोर हो । यसो भन्यो र आफ्नो बुद्धिको ताछिल्य र आँट सम्झँदा उसलाई खुब स्वाद भयो । ल जा, कत्ति न ठूलो हुँ भन्ने तँ ठ्याँस्ने गोविन्दे !यो चोर को प्रतिक्रिया जादुमय भयो । दुलाबाट कमिलाको ताँती लुतुलुतु निस्केझैं सामाजिक सञ्जालका दुलाबाट प्रतिक्रियाहरू लुतुलुतु निस्किए । प्रतिक्रियामा केहीले विक्रमचाँदलाई घ्याप्प बोके । जसले बोके, भक्तिमुद्रामा तिनले भने विक्रमचाँद सत्यवादी हो । ऊ जे भन्छ, सधैं ठीक भन्छ । यीः अहिले पनि ठीक भन्यो । लेखक गोविन्दे चोरै हो ! प्रतिक्रियाको अर्को कोणबाट फरक प्रतिक्रिया आए । भिन्न मतको यो कोणले कारण खोज्यो । लेखक होस् वा अलेखक, कोही चोर हुनलाई उसले केही न केही चोरेको हुनुपर्छ । नैतिकताको इज्जत हुने समाजमा चोरी गम्भीर फत्तुर हो, व्यक्तिका निधारमा कलंकको दाग लाग्ने फत्तुर । विक्रमचाँदतिर प्रश्नहरूको लहर तेर्सियो लेखक गोविन्द चोर हो भन्ने प्रमाण तँसग के छ ? विक्रमचाँद मौन रह्यो । भक्तहरूको झुन्डबाट ओठे जवाफ आयो विक्रमचाँद जे भन्छ, सोचेर भन्छ । त्यसमा हामी शंका नगरौं । विक्रमचाँदका पवित्र मुखबाट वचन निस्केपछि त्यो स्वतः सत्य हो भनी विश्वास गरौं । प्रतिक्रिया प्रस्टै दुई कित्तामा बाँडिए । एउटा कित्ता विश्वासमा कटिबद्ध भयो । अर्को कित्ताले र्याखर्याख्ती कारण खोजिरह्यो । कारणका कतिपय सिकारीले त कारण नखुलाई चोर भन्नेको मानसिक सन्तुलनमाथि नै प्रश्न गरे ।भन्न पाएँ भन्दैमा मनपरी भन्न पाइन्छ ? ए रात्तै !विक्रमचाँद चर्चाको उग्र तृष्णाले उपद्रै तड्पिरहेको थियो । उसले यो सब चर्चा जुँगा मुसार्दै सुन्यो । दुईतिरका भन्नु सकिए । र, वातावरणमा गहिरो निरवता छायो । अब विक्रमचाँदको बोल्ने पालो आयो । दीर्घ सन्नाटा चिर्दै उसले भन्यो मलाई त्यस्तै लाग्यो र भन्दिएँ, सकियो त कुरो ! लोकमत जंगियो मुख छ भन्दैमा जे पनि भन्न पाइन्छ ? म पनि विक्रमचाँद चोरै हो भन्दै हिँडू त ? हीनग्रन्थिबाट उत्पन्न छटपटीबाट फुत्किन श्रेष्ठता नामक ग्रन्थिमा सवार भई प्वाक्क भनिहाल्यो, अब भने विक्रमचाँदलाई पर्यो फसाद । तर, मैदान छाडेर भाग्ने जीव ऊ थिएन । उसले भन्यो लेखक गोविन्दको बोलाइ उसको मौलिक होइन, त्यो चोरीको हो । लेखक गोविन्दको जीवनशैली उसको निजी होइन, त्यो चोरीको हो । प्रमाण के छ विक्रमचाँद ? झोंक्किएको लोक एकै स्वरमा विक्रममाथि खनियो । प्रमाण मेरो बोली हो राम्रो म को देउरालीमा उभिएर विक्रमचाँद गर्जियो । बोलेपछि मैले बोलें, बोलें । अब त्यो केही गरी फिर्ता हुँदैन । विक्रमचाँद चित्तको चञ्चल थियो, पेसामा अस्थिर । चुलबुले फिस्टो पातपातै उफ्रेझैं ऊ यो पेसाबाट ऊ पेसामा, ऊ पेसाबाट त्यो पेसामा छिटछिटो उफ्रिरहन्थ्यो । ऊ झन् अस्ति कुखुरापालक थियो । हिजो मास्टर थियो त आज व्यापारी छ । भोलि होटल चलाउला त पर्सि नेता होला । विक्रमचाँद यो र त्यो पेसामा फड्को मार्दै जाँदा घरको अर्थव्यवस्था चौपट् भएको थियो । तैपनि उसलाई केही न केहीमा दिगो हुनुपर्छ भन्ने बुद्धि कहिल्यै आएन । चित्तको चञ्चलता र पेसाको अस्थिरताप्रति उसलाई कहिल्यै कत्ति पछुतो भएन । विक्रमचाँदतिर फर्केर लोकले करीकुरी गर्यो हेर, हेर । त्यो हिँड्दै छ, पाइला मेट्दै छ । काम न काजको पीँध नभको लोटा हो त्यो सिल्ली । कसैले केही राम्रो गरेको देख्यो कि विक्रमचाँद डाहाले जल्न थालिहाल्थ्यो । कोही गजलमा चर्चित भयो, उसले उसलाई उछिन्नैपर्ने । कसैले हाइकुमा नाम कमायो, उसले उसलाई पछि पार्नैपर्ने । कवितामा त्यस्तै, कथामा त्यस्तै, संस्मरणमा त्यस्तै, जेमा पनि त्यस्तै । ढंग केहीमा पुग्ने होइन । डाहाको यो रेसमा विक्रमचाँदको न कतै छिसिक्क चर्चा हुन्थ्यो, न कतै एक पित्को हाईहाई हुन्थ्यो । न कसैका वचनमा आहा सुनिन्थ्यो, न कसैका नजरमा ठीकठीक देखिन्यो । तर, म बेढंगे ल्वाँठ भएँ भन्ने महसुस उसलाई कहिल्यै भएन । अनि ऊ भयो यतै उपहासको पात्र, उतै उपहासको पात्र । तर, म सर्वत्र उपहासको पात्र भएँ भन्ने लेस मात्र पनि चेत उसलाई कहिल्यै भएन ।विक्रमचाँदलाई आफ्ना दुई कुरूप रूपको फेरि झल्याँस्स याद आयो । र, औडाहाले उसलाई त्यसैत्यसै ऐंठन भयो । उसले आफ्नो अनुहार छाम्यो, उसले आफ्नो जीउ छाम्यो । उद्विग्न दृष्टिले उसले यता हेर्यो, उता हेर्यो, जताततै हेर्यो । आफ्नो अस्तित्वको उपस्थिति उसले लेस मात्र पनि कतै देखेन । जगत्मा यति धेरै आँखा छन्, कुनै आँखामा ऊ परेको छैन । जगत्मा यतिका मुख छन्, कुनै मुखमा उसको चर्चा छैन । जगत्मा यत्रो कोलाहल छ, यो विराट् कोलाहलमा ऊ कहीं छैन । सबैतिरबाट मानौं ऊ चटक्कै बिर्सिइएको छ । सबैतिरबाट मानौं पूरापूर त्यागिएको छ ऊ । विक्रमचाँदका चित्तमा सन्तापको आगो सल्कियो । अहो ! म मरें कि ? म जिउँदो हुनुको दसी खै के छ ? खै कसका आँखामा, कसको बोलीमा, कसको सम्झनामा, कसको भक्तिमा, कसको निन्दामा जिउँदो छु म ? हे ठोरीका राम ! जिउँदो जनिन चर्चामा आउने अब कसरी हो ? विक्रमचाँदले निधार चाउरी पारेर, आँखा चिम्लेर गम खायो । सामाजिक सञ्जालमा लेखक गोविन्दलाई उसले एक होइन अनेक पटक चोर भन्यो । हरेक पछिल्लो पटक उसको चर्चा गर्नेको संख्या घटेर गयो । यो बासी विषयको चर्चामा उसका सीमित भक्तहरू पनि थाके, उसका व्यापक आलोचकहरू पनि थाके । हे झगवान्, यो त्रूर जगत्मा चर्चामा आउने जुक्ति अब केही बाँकी छ ?सोच्दै जाँदा विक्रमचाँदलाई मनको एक कुनामा नौलो जुक्ति फुरेफुरेजस्तो लाग्यो । कताकति उसले सुनेको थियो कुनै लेखकले, सायद जर्मन होला त्यो, हो त्यसले निकैअघि ब्रह्माण्ड हल्लाउने घोषणा गरेको थियो ईश्वर मर्यो ! अँ, के जाती नित्से हो क्यारे त्यो घोषणाबाजको नाम । त्यही नाथे एउटा घोषणाको भरमा नित्से भन्ने जर्मनको अमर कीर्तिगाथा रचियो रे । यहाँनेर विक्रमचाँद जोसियो । गोविन्दलाई खेदेर अब केही नहुने भो । अबलाई यस्तो केही भन्ने हो । ईश्वर मर्यो भन्नु अलि ठूलो कुरो होला । त्योभन्दा अलि सानो के भन्ने हो ? विक्रमचाँदले तर्कना गर्यो ईश्वर बौलायो भने कसो होला ? उसले तत्काल ठहर गर्यो पक्कै ठीक होला । उसले सामाजिक सञ्जालमा झ्याप्प भन्दियो ईश्वर बौलायो !विक्रमचाँदका साह्रै थोरै भक्तले पुरानो राग दोहोर्याए । विक्रमचाँद सत्यवादी हो । ऊ जे भन्छ, सधैं ठीक भन्छ । यीः अहिले पनि ठीक भन्यो । ईश्वर खसोखास बौलाकै हो ! परचक्री कोणबाट विक्रमचाँदतिर सहस्र तीर ताकिए । ती तीरले उग्र स्वरमा भने ईश्वर होइन, विक्रमचाँद बौलायो । गम्भीर आस्तिक र छिपछिपे नास्तिक दुवै थरी विक्रमचाँदमाथि खनिए । कोही एक कल्पनाशील तीरबाजले भन्यो मान्छेका दिमागमा जम्मा नौवटा तार हुन्छन् । विक्रमचाँदको दिमागका कम्तीमा पनि तीनटा तार खुकुलिए हुनन् । र, नै उसको सुद्दी खुस्कियो । र, नै त ऊ बौलायो ।विक्रमचाँदले दुवै कोणका कुरा ध्यानले सुन्यो । र, मनमनै हाँस्दै उसले गम खायो परचक्रीले मेरो बद्ख्वाइँ गरे त के बिग्य्रो ? चर्चाशून्य यो सुनसानमा मेरो अर्को एक राउन्ड चर्चा त भयो कि ! कल्ले के भन्यो, महत्त्वको कुरा त्यो होइन । महत्त्वको कुरा त चर्चा हुनु पो हो । त्यो भयो ! र त्यो गजपले भयो !निकै दिन बिते । तैपनि विपरीत कोणको तीर हनाइ मत्थर भएन । तिनले यसपाला पनि कारण र्याखर्याख्ती खोजे । र, ध्वाँसको लबजमा विक्रमचाँदलाई तिनले सोधे छिटो भन् तँ बौलाहाले के कारणले ईश्वर बौल्यायो भन्या होस् ? यता सुन्यो, सोधाइ त्यही छ ता बौलाहाले । उता सुन्यो, सोधाइ त्यही छ तँ बौलाहाले । जता सुन्यो, सोधाइ त्यही छ ता बौलाहाले । विक्रमचाँदलाई बिच्केको अरिङ्गालको गोलो आफूमाथि खनिएजस्तो लाग्यो । उसलाई झडङ्ग झोंक चल्यो । र, झाोक अति भएपछि उसले गर्जन गर्यो तिमेर्लाई यत्रोको प्रमाण चाहियो ? मैले भन्दिएँ, ईश्वर बौलायो ! सकियो त कुरो !अलि दिनमै विक्रमचाँदलाई आफ्ना दुई कुरूप रूपको फेरि झल्याँस्स याद आयो । र, औडाहाले उसलाई त्यसैत्यसै ऐंठन भयो । उसले आफ्नो अनुहार छाम्यो, उसले आफ्नो जीउ छाम्यो । र, आफैंलाई सोध्यो म जिउँदो हुँ कि मुर्दा हुँ ? मेरो जिउँदोपनको दसी जगत्मा के छ ? कष्टकर हीनतालाई छल्न विक्रमचाँद घरिघरी मनचिन्ते श्रेष्ठताको चुलीमा चढ्थ्यो । र, तल हेरेर लोकलाई धिक्कार्दै ऊ तर्कना गर्थ्यो म भन्छु, यो जगत् मणि नचिन्ने मूर्खहरूको बगाल हो । यहाँ खोइ मेरो महिमा ? यहाँ खोइ मेरो मानमनितो ? यहाँ खोइ मेरो गौरवगान ? ऊ कल्पिन्थ्यो ऊ बाहिर निस्कँदा चोकचोकमा तोप पड्किऊन् । उसको जयजयकारको तुमुल ध्वनिले गगन गुन्जायमान होस् । घरका झ्यालझ्यालबाट उसमाथि पुष्पवृष्टि होस् । र, जगत्ले खुट्टो उचालेर उसलाई हेर्दै एक स्वरमा भनोस् हेर, चिन र मान । त्यो विक्रमचाँद हो । पाइनसक्नु पारसमणि हो त्यो ।पारसमणि विक्रमचाँदले हरेसको गहिरो सुस्केरा हाल्यो । र, चिन्तातुर मुद्रामा उसले आफैंलाई सोध्यो विक्रमचाँद ! जिउँदोपनको अनुभूति हुनलाई गर्न सकिने अब छ त केही बाँकी ? जतिसुकै गम खाए पनि उसको चञ्चल चित्तमा केही सुझेन । त्यत्रा सृष्टिकर्ता भगवान्लाई बौलाहा भनिसकियो । भन्नलाई अब भगवान्भन्दा माथि छ र कोही ? सूर्य केही होइन, खालि आँखाको भ्रम हो भन्ने पो हो कि ? भनूँला रे लौ, सुनिदिने कसले ? पत्याइदिने कसले ? चर्चा गरिदिने कसले ? निरूपाय विक्रमचाँद झन्झन् हतास भयो । उसलाई लाग्यो अब भने म मरें ! म सकिएँ ! म कसैका आँखामा रहिनँ ! म कसैको वचनमा रहिनँ ! म कसैको सम्झनामा रहिनँ ! मेरो चर्चा प्रशंसामा पनि सकियो, निन्दामा पनि सकियो ! मध्ये दिन थियो । घाम झलमल्ल लागेको थियो । तर, विक्रमचाँदका आँखासामु घना अन्धकार व्याप्त भयो । निराशाको अन्धकार । हतासाको अन्धकार । मृत्युको अन्धकार ! जिउँदोपनको अनुभूति गर्न विक्रमचाँदले आफ्नो अन्तिम अस्त्र प्रयोग गर्ने निधो गर्यो । उसको त्यो अस्त्र थियो आत्महत्या ! उसले सुसाइड नोट लेख्यो । नोटमा उसले भन्यो मान्छे नचिन्ने स्वाँठहरूको बगालमाझ अब म रहनु व्यर्थ छ । जगत्मा मेरो महत्ता बुझ्ने कोही भएन । अब कसैप्रति मेरो कुनै आस रहेन । तसर्थ आजका मितिले म मरें !सुसाइट नोट फेला पर्यो, विक्रमचाँद दृश्यपटलबाट गायब भयो । प्रहरीले लोकछेउ विक्रमचाँदको हुलिया दिँदै सूचना जारी गर्यो । यस्तोयस्तो मान्छे जिउँदो वा मरेको देख्नेलाई उचित पुरस्कार दिइनेछ । दिनहरू बिते । हप्ता बित्यो । हप्ताहरू बिते । विक्रमचाँदको कतै सुइँको पाइएन । आस मारेर प्रहरीले भन्यो खोज्नु खोजियो, खोइ कतै भेटिएन । विक्रमचाँद फेला पर्ने सम्भावना सकियो कि त अब !एक गुप्तवासमा लुकेर विक्रमचाँद आफ्नो चर्चा सुनिरहेको थियो । चर्चामा उसलाई कतै मणि भनियो, कतै खुस्केट । कतै बुझिनसक्नु ग्रन्थि भनियो । यो विविध चर्चामा जिउँदोपनको अनुभूति गर्दै हुनुसम्म हर्षित भयो ऊ । तर, उसको यो हर्ष धेरै दिन टिकेन । थकित प्रहरीले कुरो घुमाएर विक्रमचाँदले आत्महत्या गरेकै हो भन्दियो । अब भने फस्यो विक्रमचाँद संकटको भयावह भुमरीमा । यता गुप्तवासमा विक्रमचाँद सास फेरिराख्या छ । उता लोकका दृष्टिमा उसले आत्महत्या गरिसक्यो । हे भगवान्, अब गर्ने के ? म जिउँदै छु भनेर बाहिर निस्किऊँ, मान्छेले प्रेत ठानेर मार्लान् भन्ने डर । निनिस्कऊँ प्रेतावतारमा कति दिन, कहाँ लुकिबस्नु ?विवश र लाचार विक्रमचाँदको लास वनकाली वनको रूखमा झुन्डिएको भेटियो । लास उकालो सिँढीको छेवैको रूखमा झुन्डिएको थियो । ठाउँको रोजाइले संकेत गर्यो, आत्महत्याको क्षणमा पनि विक्रमचाँदको चित्तमा चर्चाको अतृप्त तृष्णा तीव्र थियो । सायद उसको अन्तिम इच्छा हुँदो हो मान्छे नित्य हिँडिरहने सिँढीछेउ झुन्डिँदा धेरैले मेरो लास देखून् र चर्चा गरून् हिजोसम्म मर्त्यलोकमा विक्रमचाँद नामक दुःखी जीवित थियो ! विक्रमचाँदले जब सास बितायो, अनेक मुखबाट अनेक टिप्पणी भए । सामान्यजनले भने उसको अनुहार कहिल्यै उज्यालो देखिएन । बरा ऊ दुःखमा बाँच्यो, दुःखैमा मर्यो र दुःखै लुकायो । कसैले कटाक्ष गर्यो अहंकारको पर्वत बोकेर बाँच्याथ्यो, बरा अहंकार पनि ऊसँगै मर्यो । एक मनोविद्ले विषादको मुद्रामा दैनिक डायरीमा लेख्यो विक्रमचाँदको रोग थियो एउटा, रोग लुकाएर भन्दै हिँड्यो अर्थोकै । खासमा मनोरोगबाट पीडित थियो ऊ । उसको एउटा मनोरोग थियो आत्मपीडन, अर्को मनोरोग थियो परपीडन । कत्रो मिहिनेतले आर्जेको मनोचिकित्साको मेरो ज्ञान उसमाथि उपयोग हुन पाएन । यो उपचारको सुविधाबाट ऊ वञ्चित भयो । ऊ मर्यो र मेरो थकथक बाँकी रह्यो । के थाहा, ऊ सन्तुलनमा फर्की पो हाल्थ्यो कि !दुर्भाग्यवश, आफ्नो चर्चाले कहिल्यै तृप्त नहुने विक्रमचाँद यो सब चर्चा सुन्न जगत्मा जीवित थिएन !"
कमानको पुष्पनपन्छी,"गायक पुष्पन प्रधानको आवाज शुद्धबुद्ध क्रान्तिकारी आवाज हो । भजनकीर्तन माहोलमा माझिएको त्यो आवाज करिब १२ वर्षअघि भारतको डुर्वसबाट लुसुक्क नेपाल पसेको थियो । अकबरे सुनलाई कसी लगाउनुपरेन, कुनै हल्लाखल्ला गर्नैपरेन । कृपा अन्प्लग्डमा जब पुष्पनले सुर हाले, उनको आवाज नेपाली मनमनमा पस्यो ।उनको गायकीलाई कुनै प्रधान विधामा सीमित राख्दा सायद न्यायोचित हुँदैन । पन्छी फर्केर आऊ उनको सर्वाधिक लोकप्रिय गीत हो । तर, उनले गाएका सुन्नैपर्ने ए बूढा बा, बाबुको जुंगो, कोदोको बालाले, धिनधिना, ठूल्दाजु जस्ता अनेकन गीत छन् । काली र एउटा सपना छ ले उनका प्रशंसकहरूको विविधता बढायो । पैताला ले उनको गायकीको सीमामाथि प्रश्न गर्यो । कसैले सुन्ला वा नसुन्ला, वास्ता नगरीकन गाइएका गीतहरू अर्गानिक हुन्छन् । त्यसैले पुष्पन अर्गानिक गायक हुन् । आउनुस्, यी अर्गानिक गायकका केही गीतकथामा प्रवेश गरौं, जहाँ देखिन्छ छायाछवि उनका ज्युँदा सपनाहरूको । डुर्वसको चियाबगानका दुई पात एक सुइरो फगत पात थिएनन्, पुष्पनकी आमाका निम्ति ती थिए भोकाएका छोराछोरीको भोजन, स्कुल जाने छोराको फिस, अलिकति भुटन, नुन र बेसार । पुष्पनले सम्झिँदा सूर्योदयसँगै बगानमा चियापात टिपिरहेकी उनकी आमा मानौं, एउटी निश्छल परी हुन् । उनको मस्तिष्कमा एउटा छवि आउँछ आमाको चियाबगान गइरहेकी, चियाबगानबाट आइरहेकी, जो मैलोमैलो नीलो बर्को ओढेकी हुन्थिन्, जसको जीवन सधैं हस्याङफस्याङमै बितिरहेको हुन्थ्यो ।अन्तजस्तै चियाबगानमा पनि घाम उदाउँथ्यो आफ्नै लयमा । तर, पुष्पनलाई लाग्छ, उनकी आमा र त्यहाँका अरू आमाहरूको जीवनमा भने कहिल्यै घाम उदाएन । डुर्वसको चिलाउने चियाबारीमा जन्मिएका हुन् गायक पुष्पन प्रधान । र, डुर्वस भन्नु नै चियाबारी, जहाँ ८० प्रतिशत मानिसको गुजारा त्यहि चियाबारीबाटै चल्छ । उनका बुबाआमा दुवै त्यही चियाबारीका श्रमिक ! त्यहाँ श्रमिक हुनु एउटा लयको जिन्दगीतिर डोरिनु हो । चियाबारीभित्र खोज्ने हो भने असंख्य दुःखसुखका गाथा भेटिन्छ । त्यही चियाबारीको विशाल ब्याकड्रपमा हुर्किएका पुष्पनले तिनै चियाबारीगाथाबाट एउटा गीतको पात टिपेर गाएका छन् कमाने आमा । गीत तयार भयो उनकै ब्यान्ड पुष्पन अनि सारथि बाट । यसअघि पुष्पनले धेरै अर्थपूर्ण गीत गाएका छन् । तर, केही वर्षयता ब्यान्ड खोलेपछि त्यही गीत नै बनेको छ ब्यान्डको पहिलो कोसेली । कमाने आमा को पछाडि लामो अनुभवयात्रा छ । त्यसलाई खोतल्दा पुष्पन बालापनका स्मृतितलाउलाई चलाउँछन् । भन्छन्, यो मेरी आमाको दिनभरिको कथा हो । मेरी आमा र अरू आमाहरूको कथा । ती दिनहरूमा घडीले बिहान ४ बजेको घण्टी बजाएपछि वा भालेको डाकमै ओछ्यान छोड्नुपर्थ्यो उनकी आमाले, उठ्नैपर्थ्योर् र ७ बजेसम्म कमानमा सिट्ठी लाग्दा पुगिसक्नुपर्थ्यो । ४ बजे उठेर, नानीहरूका लागि खाना पकाएर, घरको काम सिध्याएर हाजिर हुनैपर्थ्यो । ७ बजे काममा उपस्थित हुन नसके त्यस दिनको तलब काटिन्थ्यो, हाजिरा जान्थ्यो । छोराछोरीलाई भगवान् भरोसा छाडेर कमानमा जानुपर्थ्यो बुबाआमा दुवै । पुष्पनकी आमाले कहिल्यै बिसन्चो छ भन्न पाइनन् । एक दिन काममा नजाँदा उनको ठूलै सपना खोसिन्थ्यो । गाली खानुपर्थ्यो सरदारको किन ढिलो ? हावा आउँथ्यो, पानी पर्थ्यो, चट्याङ बर्सिन्थ्यो, तर छुट्टी हुँदैनथ्यो । चट्याङ परेर कत्ति मानिस बिते पनि, तर आमाहरू र बाहरूको जीवनको लय उस्तै रह्यो । दिउँसो ३ बजेको सिट्ठी लागेपछि उनीहरू टिपेको पत्ती लिएर कारखाना पुग्नुपर्थ्यो । घर फर्किंदा ४ बज्थ्यो । कत्ति घरहरूमा सँगै काम गर्ने श्रीमान् रक्सी खाएर आउँथे । आमाहरूको दुःख थपिन्थ्यो खाना बनाउ, रक्सी खाएको श्रीमान्सँग पनि जुध । फेरि भोलिपल्ट उही दैनिकी । उनकी आमा र डुर्वसका कमाने आमाहरूको प्रत्येक दिनको डायरीको पाना पल्टाए एउटै दैनिकी लेखेको फेला पर्नेछ । त्यसबेला दैनिक ६० रुपैयाँ ज्याला आउँथ्यो । पुष्पनको गीतमा सारा कमानका आमाको कथा छ र बाबुको कथा पनि । कमानका मान्छेको जिन्दगी र संघर्ष सुनाउँदा एउटा उदास कथा बन्छ । तिउनको उधारो, किरानाको उधारो, छोराछोरीको स्कुल फि सबै तिर्दातिर्दा महिनाभरिको कमाइले पुग्दैनथ्यो । कमानेआमामा यसको पनि उल्लेख छ । र, चियाबारीसँग अहिले पनि पुष्पनको उस्तै सम्बन्ध छ । आफ्नो जीवनचित्र चियाका हरेक बुटाहरूले बनाएको हो भन्ने लाग्छ उनलाई । भन्छन्, आजको म त्यही चियाबारीको पातले निर्माण भएको हुँ । मालिकहरूका लागि त्यो चियाको पात नगद हो, तर हाम्रा आमाहरूका लागि छोराछोरीको सपना । एक दिन काममा नजाँदा छोराछोरीको सपना नै छोडिपठाउँछु कि लाग्थ्यो आमाहरूलाई । आमाबाहरू अहिले पनि चियाबारीमै छन् । श्रमिकको जिन्दगी परिवर्तन भएको छैन । तर, पुष्पनले देखेका छन् छोराछोरीको जिन्दगी थोरै बदलिएको । केही विदेश गएका छन्, पढेका छन् । उनको गीतले भन्छ बिहानीपख मिच्दै ती आँखा पुग्दछिन् चुल्होमा सातको साइरनसँगै लौ साइँली पुग्नु छ मेलोमा ।यही गीत पुष्पन फेरि गाउनेछन्, भन्नेछन् आमाको र कमानको कथा पन्छी कथा भन्ने, गाउने पन्छी कन्सर्ट, मन्डला थिएटरमा, ३ असारमा । उनको ब्यान्ड पुष्पन अनि सारथि ले आयोजना गरेको कार्यक्रम हो यो । कल्पनामा डुबेर लेखिनेगाइने गीत छाडेर उनको भोगाइ, गाउँ र आफ्नो कथा अरूलाई सुनाउने रहरको परिणाम हो यो कन्सर्ट । सानै छँदादेखि नै गाउन रुचि थियो, पुष्पनलाई । स्कुलमा टेबल ठटाएर गीत गाउँथे । घरमा पनि गाइरहन्थे, केके गुनगुनाइरहन्थे । तर, कुमुदिनी होम्सबाट सुरु भएको हो गायनयात्रा । याकुब भन्ने साथीले त्यहाँको स्कुल दिवसमा घोक्र्याएर गीत गाउन लगेपछि । दुई दशकभन्दा ज्यादा संगीतमै समय उत्सर्ग गरेपछि गीतप्रति उनको बुझाइ बदलिएर गयो । फलस्वरूप उनको गायनकथा सुरु भयो । सानो छँदा उनी सोच्थे रेडियोभित्रै मान्छे हुन्छ र पो गाउँछ त ! त्यही सोचाइबुझाइले बुझ्ने भएपछि पन्छी गीत जन्मियो । त्यो गीत उनको बिलौना हो, वियोगको कथा हो । असलमा रेडियो मात्रै त थियो, गीत सुन्ने माध्यम । नेपाली गीतहरू सुन्थे उनी, तर ती प्रियजनजस्ता प्रिय गायककलाकारहरू विदेश पलायन भएको खबर पनि सुन्थे । अनि सोच्थे अब कसरी सुन्ने त गीतहरू सबै कलाकार पलायन भए भने ? अनि कसले गाउला र बज्छ त गीतहरू रेडियोमा ? के नपुगेर पो विदेश जानुभो तपाईंहरू ? फर्किदिनुस् भन्ने आग्रहमा, तिनलाई बोलाउन पन्छी गीत लेखे उनले । अगाध सम्मानप्रेमले गाए पन्छीजस्तै जानुभयो नि भनेर । तपाईंहरूलाई नसुने कसरी बाँचुला म भन्ने भयले पनि त्यो गीत गाएँ । त्यही गीतले मलाई चिनायो कि भन्ने पनि लाग्छ, पुष्पन भन्छन् । पहिलोपल्ट पुष्पनले त्यो गीत अर्थात् पन्छी गाएका थिए अमनप्रताप अधिकारीको कृपा अन्प्लग्डमा । उनलाई बेलाबेला लाग्छ म गायक होइन होला, गीताङ्गे मात्रै हुँ कि ? पहिले पहिले उनले रेडियोमा सुनेका गीत मात्रै रटे । पछि पछि लाग्न थाल्यो अहो, मैले त आफ्नो कथा पो लेख्नुपर्छ ! किन नलेख्नु आफ्ना कथा ? त्यसैले उनले लेख्न थाले, कवितागीत । र, सोचे आफ्नै आवाजको मौलिक स्वरूप हुनुपर्छ । ईश्वरले मभित्र केही चिज हालिदिनुभएको छ, त्यहीकारण गाउन सिकें, गायन यात्राबारे पुष्पन भन्छन्, ईश्वरले दिएको त्यो चोखो बरदान हो । तर, रियाज गर्दै गएपछि मात्रै त्यो आवाज माझिने रैछ । जिन्दगी र गायनबारे उनको एक हरफको टिप्पणी छ बगिरहनु र गाइरहनु नै रैछ जिन्दगी पनि ।बुबा बिरामी भएपछि उनको घरको अवस्था खराब भयो, संगीत गुरुले भने यस्तो तनावबीच संगीत सिकिँदैन । त्यसपछि उनले सोचे म मान्छेलाई गुरु थापेर संगीत सिक्नेछैन । अनि उनले ईश्वरसँग संवाद गरे जति सक्छु, त्यति नै र त्यसैगरी आफ्नो कुरा भन्नेछु । र, उनी गीतमार्फत आफ्नो कथा संसारलाई सुनाइरहेका छन् ।संगीतका ठूल्ठूला शास्त्रीय बहसहरूमा अल्झिँदैनन् पुष्पन । म्युजिकल अनुशासनको कुरा र विमर्शबाट भाग्छु म त्यसैले, उनी भन्छन् । बेलाबेला घोरिन्छन् त्यसैले म गायक पनि होइन होला, तर आफ्नो कथा भन्न पाउनु त मेरो अधिकार हो । मलाई सुन्दिनँ भन्नेले नसुने पनि भयो । म कथाकार हुँ, संगीतमार्फत आफ्नै कथा भनिरहेको छु, उनको आत्मकथ्य छ । उनीसँग उसबेला संगीत सिक्ने भोक कतिसम्म थियो भने दैनिक ५० रुपैयाँ तिरेर सारेगम र आरोहअवरोह सिक्थे । श्रोताहरूमाझ उनको अर्थपूर्ण उपस्थिति छ । तर, लाग्दैन उनलाई उनी सर्जक भइसके । यस्तो पनि सोच्छन् सर्जक बन्न सकेको दिन सायद गायक बन्नेछु कि ! एक दिन कोही साथीले उनलाई भन्यो, किन गीत खोज्दै छौ ? तिम्रो जिन्दगी नै गीत हो । गीत तिम्रो गाउँमै छ । तिमी लडेका, उठेका, हिँडेका, दुःख पाएका दिनहरू र भोगाइ नै तिम्रा गीत हुन् । अरूको कुरा किन गाउन चाहन्छौ, जुन भोगेकै छैनौ ? आफ्नै कथा गाऊ । त्यसपछि नै पुष्पनलाई बोध भएको हो मैले मेरै कथा गाउनुपर्छ, आफ्नै कथा भन्नुपर्छ । त्यो चेतनापछि नै संगीतमा आएको हुँ, भन्छन् उनी, मैले भोगेको कथा अरूबाट सुन्न मलाई मज्जा पनि लाग्दैन होला । सुफी कमर्सियल भएर आएपछि थाहा पाएँ म्युजिक यस्तो पनि हुँदोरैछ । सुफी त्यति सजिलो पनि होइन । तर, मभित्रका संगीतका अनेक सवालहरूमाझ नेपाली लोक परम्परा सिक्नै म नेपाल आएको हुँ । यहाँको परम्परा र लोकसंगीतले निकै प्रभाव पार्छ मलाई । बाउल म्युजिकमा समर्पण र आनन्द पाउँछु । यी सबैलाई मिसाएर नेपाली गीत गाउँछु । बाङ्ला फोक, नेपाली फोक मिसाएर आफ्नो गीत गाउँछु ।मन्डला थिएटरमा हुने कन्सर्टमा १३ वटा गीत लाइभ गाउनेछन् पुष्पन । भन्छन्, पहिलो कन्सर्ट हो यो मेरो । कन्सर्टमा म कथा भन्दै गाउँछु गीत । थिएटरको शैलीमा कथा भन्नेछु । जस्तो कमाने आमाको कथा भन्दा यसरी कुखुरी काँ, आज आमालाई सन्चो त छैन, तर आमा ७ बजे मेलोमा पुग्नैपर्छ । बूढा बाको कथा यसरी भन्छु परिवर्तनको पोको बोकेर म जाँदै गर्दा मेरा बूढा बाले मेरो बाटो छेक्छन्, छेकेजस्तो गर्छन् । कन्सर्टमा उनी विप्लव प्रतीकको बडो चिसो छ सहर, कुमार नगरकोटीको ओ फकिरा, श्रवण मुकारुङको सुन रे सियाराम देखि मनोज बोगटीसम्मका गीत गाउनेछन् । पुष्पन भन्छन्, मलाई लाग्दै छ अब बल्ल मेरो म्युजिक करिअर सुरु भयो । म्युजिक प्योर हुनुपर्छ । आफैंलाई, आफ्नो आत्मालाई सम्बोधन गर्नुपर्छ त्यसले । आफूभित्रको ईश्वरलाई सुनाउन सकिन भने म प्योर गीत गाउन सक्दिनँ । कुनै समय आफैंले गाएका केही गीतमाथिको टिप्पणी छ उनको नगाएको भए हुने। ती अनुभवले पनि उनको सोच बदलिदियो । पुष्पनकी आमा नीरकुमारी खुब सुन्छिन् छोराको गीत, तर पैसा कमाएको हेर्न चाहन्छिन् । डाक्टर बनोस् भन्ने थियो, टन्नै पैसा कमाएन छोराले भन्ने चिन्ता छ आमालाई ।१० कक्षापछि उच्च शिक्षा नेपाली भाषामै किन पढ्न पाएनन् उनले ? खिन्न मन लिएर मेरो प्यारो नेपाली भाषा भन्ने गीत बनाए, गाए । त्यो गीत नेपाली भाषाप्रतिको अगाध प्रेमले गाएको भन्छन् उनी । अंग्रेजी माध्यमका स्कुलका विद्यार्थीले झुक्किएर नेपाली बोल्दा नपिटिदिनुस्, बिन्ती जरिवाना नलिनुस् नेपाली सन्तानले नेपाली बोलेकोमा, शिक्षकहरूलाई उनको बिन्ती छ । डुर्वसका दुःखी साँझहरू नै उनका गीतका गुरु हुन् । जिन्दगी त दुःख मात्रै रैछ भन्ने लाग्छ उनलाई आमाबाको संघर्ष सम्झिँदा, जसले दुःख पाएर पनि आफ्नो सन्तानलाई दुःख हुन दिएनन् । दुःखका विभिन्न स्वरूप हेर्न उनलाई घुम्न मन लाग्छ । भन्छन्, संसार यस्तै रैछ भन्ने बुझ्न पनि घुम्नैपर्ने रैछ । आफ्ना सिर्जनाबाहेक सुफी र वैराग्य संगीत सुन्छन् उनी, जसले उनको हृदयको तार सुम्सुम्यायो । संगीतमाथिको भक्तिले उनलाई गाउन प्रेरित गर्यो । भनिरहन्छन् पुष्पन, ईश्वरको भक्ति नै मेरो संगीत । भक्ति संगीत मेरो मार्ग ।"
नखानु निगुरो कानेपोखरीको,"वुइँक्क जंगलतिरै ज्यान पसे हाम्रा । पूर्वपश्चिम लमतन्निएको महेन्द्र राजमार्गमा एक घण्टा वेग मारेर आइपुगेथ्यौं कानेपोखरी । कानेपोखरीको गन्जागोल भीड नपुग्दै अलिक वरबाटै फेरि जंगलतिरै हुइँकिनु पर्यो । गोठाला जाँदा मोरुङे, भलायो, भाउन्ने रूखका कथा खुबै सुनाउँथे पाकाहरू । हरेक रूखका अनेक कथा, उपकथा, लोककथा र सत्यकथा सुनेर मैले घाँसपात र गोठालो बिताएको हुँ ।यी अजंगअजंगका रूखसँग अनेक कथा र चरित्रका गुजुल्टो होलान् भन्ठानिरहेको छु । लेटाङको जंगलमा छौं । कानेपोखरीको जंगल पनि भन्छन् धेरैले । पूर्वपश्चिम जताबाट आए पनि आपट्टे जंगल माझको बिसौनी थलो । दक्षिण समथर गाउँतिर लाग्ने र उत्तरमा चुरे पहाडसँग मोडिएका बस्ती लाग्ने मूल नाका कानेपोखरी । जंगलमाझ एउटा टाँडे घर थियो त्यसकै अडेसमा भएको छाप्रोभित्र खीर छड्किरहेको हुन्थ्यो । नाक बजाइरहेकी एउटी बूढीलाई भ्याई नभ्याई हुन्थ्यो खीर पस्किन, दिन र फेरि खीर पकाउन ।पश्चिमतिर हुर्दुराएको बाटोतिर लाग्यौं । बाटो बाँडिएठाउँ कमलपुर जाने पाटी ठडिएथ्यो । उहिल्यै कमल धिमालले बसाएका रे यो कमलपुर गाउँ । काली निगुरो र झुसे निगुरो खुबै देखिन्थे बाटो छेउका खोल्सामा ।२०३६ सालतिर तराईमा जंगल खुबै फाँडिए । राजा वीरेन्द्रले बहुदल र निर्दलका लागि जनमत संग्रहको घोषणा गरे । त्यहीबेला तराईमा धेरै जंगल स्वाहा भए । मैले हेर्दाहेर्दै मोरङ, झापामा धेरै वन फाँडेर बस्ती बसे, पसल थापिए, भिटा बने ।कानेपोखरीको जंगलमा दुइटी आइमाई काटेछन् । गहनाको लोभमा आइमाई मारेछन् । तर, आइमाईका पोल्टामा खोर्सानीका २४ ढिँडी मात्रै रैछन् । काँ बुलाकी हुनु बिचराको, बारदसीकी ठूली आमाले सुनाएको कथा पनि यही बेला सम्झिरहेको छु ।कानेपोखरीका जंगलमा ससुराली हिँडेका जोइपोई झगडा गरेछन् । झ्वाँकमा स्वास्नीलाई मारेर निगुराले छोपछाप पारेछ लोग्नेले, चरकपाडाकी माइजूले सुनाएको कुरा पनि यो बेला सम्झिरहेको छु ।कानेपोखरी जंगलको निगुरो नखानु है । संसारका लास ल्याएर यो जंगलमा फ्याँक्छन् । अनि मान्छेको ज्यानमा सप्लाएको निगुरो खानु भनेको मान्छे खाएसरह भएन त ? तोरीबारीतिरका एक जना साधुले भनेको पनि म यतिखेर सम्झिरहेकै छु ।हामी पश्चिमतिर लाग्दा झ्याउँकीरीको झ्याउँझ्याउँ चम्कीचम्की कराइरहेथे । झ्याउँझ्याउँ टिनटिन टिनटिन झ्याउँझ्याउँ । सारा जंगलमा गुञ्जित थियो यै आवाज । यिनले हाम्रै स्वागतमा गाएका हुन् । हाम्रै सत्कारमा यो स्वर भरेका छन् । हाम्रै लागि यी मरीमरी राग तानेका छन् । लाग्यो जंगल, कीरा र वायुको सबैभन्दा सुन्दर ध्यानमग्न आवाज धर्तीमा तरंगित छ ।भुइँभरि पहेँला पातको चाङ छ । वसन्त थोरै भित्रिए पनि त्यसको सुगन्ध निकै आइसकेछ । समयले हरिया र पहेँला पातलाई अलगअलग राखेको छ । हरिया हाँगामा, पहेँला भुइँमा । तर, समय फेरि घुम्दै भुइँबाट हाँगातिर पनि उक्लन्छ । जंगल नाघिसक्दा स्वाट्ट रमाइलो बस्तीमा पुगिएछ कमलपुर । वरिपरि पहाडका थुम्का भए पनि कमलपुर फाँट र टारले अत्यन्तै मनोरम ठाउँ रहेछ । त्यही फाँटमा नरिवल, सुपारी, आँपका बोटबिरुवाले झकिझकाउ देखिन्थे ।गजबका टाँडेघर देखेर मेरो शरीर चटपटाउन खोजेथ्यो मधेशमा त सबै सकिए टाँडेघर । यहाँतिर बचेका रैछन् तैतै ।तल खुल्ला, मास्तिर कोठा भएका, बाँसका भाटागिद्रा र बलिया चोयाबाताले कैंचीमार भित्तो बनाइएका, तलतिर सालका बज्राँठ खाँबाले ठडाइएका टाँडेघरको लस्कर देख्दा मनै उज्यालो भयो । कुनै बेला लेटाङ सन्सरे नाउँले जनमनमा चिनिएको यो ठाउँ सरर्र हेरें मैले । बजार थियो बाक्लो । बाहिर बाँसका घोचामा काठे फल्याक खापेर बनेका फलैंचामा ५६ बूढाहरू गफमा निस्लोट थिए । तिनलाई को आयो, को गयो पत्तोफाँट थिएन ।सुन्तोलाको बीउ राखिस् जन्तरे ?कुचो थुत्दाथुत्दा अचेल केटाहरू किताब चेपेर स्कुल पुग्नै भ्याउँदैनन् ।च्याऊ टिप्न जाने भन्थी त धनकला ।सिलौटाको ढुङ्गा खोजिदेओन साइँला ।बूढाहरूको गफगाफले लेटाङको आत्मा बोल्थ्यो । दधी भाइ बोलेको सुनिरहेथें जाँते, टाँडी, भोगटेनी मिसिएर अहिले एउटा लेटाङ बन्यो । तर ती पुराना जाँते, टाँडी, भोगटेनी गाउँको मूल्य र अनुहार पनि लर्तरो थिएन ।बाटो पश्चिम लाग्दा घाम पनि ओरालो झरिरहेथ्यो । फलेकले बाटोसँग भेटिएको चिसाङ खोला तर्यौं । फेरि उत्तरतिरै वेग हान्यौं । नदी आडैको गढतीर भएकाले गर्मी थियो हुनसम्मको । बाटो पूर्व घर बाक्ला थिए । बाटो पश्चिम खेत, बारीका रमाइला गरैगरा, पाटैपाटा भए पनि थोरै थिए घर । मास्तिरको पहिरो यो बस्तीसम्म आउँछ । अनि बस्ती यता कम भएको, दधीले कारण खुलाए । लोखरा बस्ती रमाइलो देखियो । खेतमा, आँगनमा र बारीमा मान्छे काममा जोतिएकै थिए । मकै गोड्ने, आँगनमा नाङ्लो चाल्ने, चलाउने र कोदालीले ड्याङ मिलाउन सबै लागिपरेका देखिन्थे । खुलाल चोकमा पुगेपछि अर्को बाटो चुँडिएर उत्तरतिर लाग्यो ।भटभटेले सबैखालका हावा निकाल्दै चढ्ने उकालीतिर हामी लाग्यौं । कुइनेटाबाट गजबको देखियो केराबारी तल फैलेको भव्य लेटाङ बजार । खोलालाई परै छोडेर अग्लाअग्ला भवन र जंगलको अँगालोले लेटाङको भव्यता केही तेर्छो र सजिलो बाटो नापेपछि आयो लाफा चोक ।आयो है आयो राजारानी गाउँ, दधी भाइ पनि हामीलाई कुरिबसेथे ।अनि फेरि पश्चिमतिर लाग्दाको आँखाले अनौठो माने । यति अग्लो डाँडा स्वाँस्वाँ हुँदै आएपछि भेटिएथ्यो लमतन्ने फाँट र टारबारी । राजारानी गाउँमा मौरी धेरै पालिँदो रहेछ । गेडागुडी, दाल र साग खुबै उब्जनी हुने रहेछ यहाँ । नजिकैको गाउँको नामै साग्मा रहेछ साग बढी फल्ने कारणले । राजारानी वरिपरि अँधेरी, लोखरा, केराबारी, बुधबारे गाउँहरू थिए । माझमा सबैको रेखदेखमा बसेको देखिन्थ्यो राजारानी गाउँ ।केराका घारीसहितको ओराली निकै झरेपछि पुगियो राजारानी ताल । पूर्वतिर रानी र पश्चिमतिर राजा पोखरी रहेछ । बीचमा सोते डाँडो थियो । रानी पोखरी अलिक ठूलो र पानी धेरै भएको लाग्थ्यो । राजा पोखरी केही खुम्चेको र वरिपरिका रूखपातले साँघुर्याउँदै लगेको हो कि !पानी हाँसका टिउराटिउरी पोखरीमा डुबुल्की मारिरहेका देखिन्थे । कमलका सेता र कलेजी फूल जताततै फुलिरहेका थिए । वरिपरिका रूखैभरि सुनगाभाका लहरा देखिन्थे मनग्गे । सुनेथें नेपालमा धेरै सुनगाभा भेटिने ठाउँमा यो ठाउँ पनि एक हो ।लमतन्ने ढिस्कोमा राजारानी मन्दिर रहेछ । मन्दिर छेउको पूर्वी कुनामा हात्तीका दुईवटा मूर्ति टुप्लुकिए । मन्दिर उत्तर अग्लो रूखमा टाँडे बिसौनी थियो । राजारानी मन्दिरवरिपरि बौद्धमार्गीले झुन्डाउने लुङ्ताहरू जताततै फिर्फिराइरहेथे ।दाजु, मन्दिर चैं धिमालहरूको हो । तर, यसको हेरविचार, पूजापाठ यताका मगरहरूले गरिआएका छन्, दधी भाइले भने ।यो मन्दिर बारेको किंबदन्ती धेरैअगाडि नै हाम्रै गाउँका बाङखुरे धिमालका मुखबाट सुनेथें मैले । उनले भनेका कुरा अहिले झलझली सम्झिन पुगें ।उहिल्यै हाम्रा धिमालका राजा लेटाङ माथि शासन गरी बस्थे । एक पटक राजाले अर्को सेन राजासँग युद्ध लड्नुपर्ने भएछ । राजासँगै सेतो परेवा लैजाने गरिन्थ्यो । युद्ध गर्दा जित र हारको संकेत हुन्थ्यो त्यो सेतो परेवा । हाम्रा राजा पनि युद्धमा जित्न लाग्दा हठात् अर्को भारदारले त्यो परेवा छोडिदिएछ । परेवा उडेर आएको र राजा मारिएको ठानिछन् रानीले । राजाको पीरले रानीले नजिकैको तालमा आत्महत्या गरिछन् । केहीपछि राजा आइपुग्दा रानीले आत्महत्या गरेको सुनेर उनी झन् व्यथित भएछन् । राजाले पनि रानीको पीडा सहन नसकी आत्महत्या गरेछन् । त्यही बेलादेखि राजारानीको पोखरी खनेर यहाँ बर्सेनि मेला लगाउने, पूजापाठ गर्ने गरिन्छ ।धिमाल समुदायको जात्री मेला यहाँबाटै थालनी हुने रहेछ । तीन महिनासम्म चल्ने त्यो मेलाको प्रारम्भ यहींबाट हुने गर्दोरहेछ । एकातिर इतिहास र अर्कोतिर संस्कृति जोडिएको राजारानी मन्दिरमा अहिले हरेक वैशाख १ गतेबाट बाक्लै चहलपहल हुनेरहेछ ।तालैभरि सिमलीका बुटा देखिन्थे । वरिपरि कुनै खास ठूलो र भरपर्दो पानीको बलियो स्रोत नभए पनि राजारानी पोखरीको जलाम्मे सौन्दर्य देख्दा अनौठो लाग्थ्यो ।भनेपछि पुरुषले पनि सती गएको ठाउँ पो रहेछ है भाइ ? खसखस पोखें ।यो पनि एउटा खास विशेषता हो यो ठाउँको, उनले उत्तर दिए ।राजारानीको कथा सुन्ने निम्तो मान्न आएजस्तो भयो । साँच्ची, तिनको अनुहार कस्तो थियो होला ? कतै जोगिन सकेको छ त राजारानीको तस्बिर ?"
