शीर्षक,विवरण
"राजधानीकै झोलुंगे पुल ठेक्कामा, यात्रुलाई शुल्क","सूर्यविनायकका स्थानीयलाई भने टिकट शुल्कमा ५० प्रतिशत छुटको व्यवस्था छ । छुट प्राप्त गर्न आफ्नो परिचय खुल्ने परिचयपत्र भने आवश्यक रहने वडा नम्बर १० का अध्यक्ष शिवराम राउतको भनाइ छ । उनका अनुसार वडा नं ९ र १० का स्थानीयले भने कुनै शुल्क तिर्नुपर्दैन ।आर्थिक वर्ष २०७७७८ को नगर सभामार्फत पुल प्रयोग गर्नेबाट शुल्क उठाउने निर्णय भएको वडा नम्बर १० का अध्यक्ष राउतले बताए । टिकटबापतको पैसा संकलनका लागि नगरपालिकाले सुरुमा रविचन्द्र कन्स्ट्रक्सन प्रालिसँग ३५ लाखमा सम्झौता गरेको थियो । अहिले भने लालगणेश कन्स्ट्रक्सन एन्ड सप्लायर्स प्रालिसँग ३९ लाख रुपैयाँमा ठेक्का सम्झौता गरेको छ । मनोरञ्जन र पर्यटन प्रवर्द्धन गर्ने उद्देश्यले पुल निर्माण गरिएकाले पर्यटकहरूसँग शुल्क उठाइएको सूर्यविनायक नगरका प्रमुख प्रशासकीय अधिकृत तारानाथ लुइँटेलले बताए । यो कुनै खोला, नदी तर्न बाध्यात्मक आवश्यकताका कारण बनाइएको पुल होइन, उनले भने, पुलबाट दृश्यावलोकन गर्न एवं मनोरञ्जन लिन इच्छा भएका व्यक्तिले शुल्क तिरेर प्रयोग गर्न सक्नुहुनेछ । ओहोरदोहोर गर्न वैकल्पिक बाटो पनि छन् । उक्त क्षेत्रमा पर्यटन प्रवर्द्धनका लागि नगरपालिकाले थप संरचनाहरू निर्माण गर्ने तयारी गरिरहेको उनले जानकारी दिए ।"
लेबनानमा एकै दिन ३५६ जना मारिए,"तर इजरायलले भने त्यसबारे कुनै प्रतिक्रिया जनाइसकेको छैन । त्यस्तै, इजरायलले शुक्रबार लेबनानको राजधानी बेरुतमा गरेको हवाई आक्रमणमा हेजबुल्लाहका शीर्ष सैन्य कमान्डर इब्राहिम अकिलको ज्यान गएको थियो । हेजबुल्लाह सन् १९८० को दशकमा इजरायलविरुद्ध प्रयोग गर्न इरानको आर्थिक र सैन्य सहायतामा स्थापना भएको लेबनानस्थित सिया मुस्लिम समूह हो । जसका कारण दुई पक्षबीच पटकपटक युद्ध भइरहन्छ । १९८० को दशकमा गृहयद्धका क्रममा इजरायली फौजले दक्षिणी लेबनान कब्जामा लिएको थियो । तर हेजबुल्लाहले लेबनानस्थित अमेरिकी र इजरायली फौजमाथि भीषण आक्रमण गरेपछि २००० मे २४ मा इजरायल दक्षिणी लेबनानबाट फिर्ता हुन बाध्य भयो ।इजरायलले लेबनान छाडेसँगै हेजबुल्लाह निःशस्त्र हुनुपर्ने दबाब बढेको थियो । तर त्यसलाई बेवास्ता गर्दै समूहले आफ्नो सैनिक संगठन इस्लामिक रेसिस्टन्स लाई थप सुदृढ पार्दै गयो । हेजबुल्लाहलाई अमेरिकालगायत पश्चिमा देशहरू, इजरायल, खाडीअरब देश तथा अरब लिगले आतंकवादी घोषित गरेका छन् ।दक्षिण लेबनानमा हजारौं लडाकु र ठूलो क्षेप्यास्त्र भण्डारण विस्तार गरेको हेजबुल्लाहले विवादित सीमा क्षेत्रमा इजरायली उपस्थितिलाई चुनौती दिँदै आएको छ । हेजबुल्लाहले पछिल्लो समय अमेरिका र इजरायल लक्षित आक्रमणलाई तीव्रता दिँदै आएको छ । २००६ मा ८ इजरायली सैनिकको हत्या गर्नुका साथै दुई जनालाई नियन्त्रणमा लिएको थियो । त्यसपछि क्रुद्ध इजरायलले हेजबुल्लाहलाई समाप्त पार्ने भन्दै लेबनानमा भीषण आक्रमण गरेको थियो । ३४ दिनसम्म चलेको लडाइँका क्रममा लेबनानमा ११ सय र इजरायलमा ११९ सैनिक तथा ४५ सर्वसाधारण मारिएका थिए ।"
आमाकै अडानले पेरिससम्म पलेशा,"(काठमाडौं) पारा ओलम्पियन पलेशा गोवर्धनका टिल्पिलाइरहेका आँसुका ढिक्का गालादेखि तल झर्न थाले, अब हारें भन्ने लाग्यो उनलाई । नेपाल र नेपाली सम्झिइन्, तुरुन्तै आमाको मुहार याद आयो अनि भिडियोकल लगाइन् । स्क्रिनमै भए पनि आमा मनिता श्रेष्ठ गोवर्धनले उनको आँसु पुछिदिइन् र भनिन्, छोरी चिन्ता नगर, यस पटकको तिम्रो गोल्ड मेडल मरेको हो, सपना मरेको होइन । यो हारले तिमीले फेरि जित हासिल गर्नेछ्यौ । मेरो माया, साथ र आशीर्वाद तिम्रो शिरमा छ । त्योबेला आफूले आमाको मन अमिलिएको र चित्त दुखेको मलिन अनुहारबाटै पढेको पलेशाले हालै काठमाडौंको एक बसाइमा सुनाइन् । यो घटना त्यतिबेलाको हो जतिबेला पलेशा फ्रान्समा आयोजित पारा ओलम्पिकमा खेलिरहेकी थिइन् । स्वर्ण पदक ल्याउने उनको सपना प्रतिस्पर्धीसँगको झिनो अन्तरले सकिएको थियो । त्यसपछि उनले विक्षिप्त हुँदै आमालाई भिडियोकल गरेकी थिइन् । भिडियोकलमा आमाछोरीको उक्त संवाद पछि आफूमा एक किसिमको ऊर्जा र जाँगर भरिएर आएको उनले अनुभव गरिन् । भन्छिन्, खै मेरी मामुमा के शक्ति छ, मलाई आकलन गर्न हम्मे पर्छ । कोही मेरो साथ नहुँदा अनि कसैले विश्वास नगर्दा पनि उहाँ एक्लैको न्यानो स्पर्श, प्रेरणा अनि विश्वासले ममा संसार जित्न सक्छु भन्ने आँट आउँछ । हुन त सबैका आमा आफ्ना सन्तानका लागि यस्तै त होलान् नि हैन ? संसारका हरेक आमाहरू महान् छन् ।भर्खरै २० वर्ष पार गरेकी पलेशाको जीवनको प्रायः सबै समय आमासँगै बितेको छ । आमाको समय दिदी र बहिनीले भन्दा बढी उनैले पाएकी छन् । जन्मिँदै देब्रे हातका औंला नभएकी उनका लागि आमाको हत्केला नै आफ्नो बनेको छ । आमाको हातले खाने बानी परेपछि आफ्नो हातको स्वाद बेस्वाद जस्तै लाग्थ्यो उनलाई । उनलाई आफू अपांगता भएको व्यक्ति भएकोमा भन्दा आमाको आफूप्रतिको चिन्ताको ज्यादा पीर हुन्थ्यो । उनका अनुसार आफू सानो छँदा जस्तै गर्मीमा पनि आमाले निक्कै लामा बाउला भएका लुगा लगाइदिन्थिन् ताकि तिनै कपडाले अरूका आँखा छोपिउन्, अपांगता त्यसैभित्र लुकोस् । तर आमाको मन र मस्तिष्कबाट भाव पर जाँदैन्थ्यो, लामा बाउलायुक्त पहिरनले उनको मनको चिन्ता छोपिँदैन्नथ्यो । मेरै कारण मेरी मामु एक्लै बसेर कति रुनुहुन्थ्यो । कतिपय आफन्त या इष्टमित्रकहाँ जानैपर्ने हुँदा पनि जानुभएन होला, कैयौं समयमा मन भारी भइराख्यो होला, आमालाई महसुस गर्दै पलेशा भन्छिन्, त्यसैले त होला नि उहाँले मलाई चैतवैशाखको गर्मीमा पनि हात छोप्ने लुगा मात्रै लगाइदिनुहुन्थ्यो । कहिल्यै पनि त्यो पीडाको छायासम्म पर्न दिनुभएन । हामी सन्तानको अगाडि जहिल्यै हाँसो मात्रै देखाउनुहुन्छ । त्यसलाई मैले सन्तानप्रतिको आमाको चिन्ताका रूपमा बुझेकी छु । मेरो जीवनका चुनौतीका चाङ मैलेभन्दा बढी मेरी आमाले पार गर्नुभएको छ । पलेशाको घरमा बोलाउने नाम बेञ्जु हो । उनकी दिदी हाल बेल्जियममा अध्ययनरत छिन् भने बहिनी यहीं ११ कक्षामा पढ्दै छिन् । पलेशा सानो छँदा दिदीलाई निक्कै कुट्ने गर्थिन् रे । दिदीलाई कुट्दा म रमाउँथें रे, मामुले भन्नुभाको, बाल्यकालीन स्मृतिमा पुग्दै पलेशाले भनिन्, पहिलो दिन स्कुलमा तेक्वान्दो खेलेर आएपछि मैले केटाहरूलाई कुट्न पाइँदो रहेछ, मलाई त एकदमै रमाइलो लाग्यो भनेर मामुलाई नै पहिलो पटक सुनाएको थिएँ रे । हरेक कुरा पहिले आमालाई नै सुनाउने पलेशा आफ्नो मिल्ने र सबैभन्दा नजिकको साथी नै आमा भएको बताउँछिन् । तनावग्रस्त भएका बखत आमाको अनुहार हेर्दा सन्तोष मिल्ने उनले अनुभूति गरेकी छन् । उनका लागि करियरको मात्रै नभई व्यक्तिगत जीवनको पनि एकमात्र भावनात्मक साथी हुन् आमा । मैले नै मेरो विश्वास गर्न नसकेको अवस्थामा पनि उहाँले मप्रति विश्वास राख्नुहुन्छ, आमाका हरेक कुरामा उज्यालो अनुहार बनाउँदै उनी भन्छिन्, त्यसपछि त त्यो कुरामा विश्वासका साथ अगाडि बढ्न बाध्य हुन्छु । सन्तानलाई प्रेरित गर्ने आफ्नी आमाको यो खुबी पलेशालाई गजब लाग्छ । आमा मनिताले पलेशालाई सुनाएअनुसार पलेशा हुर्किंदा अत्यन्तै लुरी, खाना नखाने, झोल मात्रै पिउने तर पनि निकै दह्री थिइन् रे । सानैदेखि आमासँग लुटपुटिने बानी परेकी पलेशाको त्यो स्वभाव अझै पनि रहेछ । अहिले पनि पलेशा अलिकति फुर्सद भयो कि आमाकै वरिपरि घुमिरहन्छिन् । ९ वर्षको उमेरदेखि तेक्वान्दो खेल्न थालेकी पलेशाकी पहिलो गुरु नै आमा हुन् भन्दा फरक पर्दैन । स्कुलको अतिरिक्त क्रियाकलापमा डान्स, म्युजिक, सितेरियो कराँते, चित्रकलालगायतबाट एउटा छान्नुपर्ने हुँदा उनलाई आमाले नै तेक्वान्दो रोज्न लगाएकी थिइन् । उनकी आमालाई लाग्यो हाम्रा छोरा छैनन्, सुरक्षा तथा प्रतिरक्षाका लागि पनि पलेशालाई तेक्वान्दो खेलाउनुपर्छ । आमाको निर्णयमा परिवार नै अचम्भित भएको थियो । बुवा प्रदीपले छोरी लुरी छ, तेक्वान्दो जस्तो हान्ने, पछार्ने गेम खेल्न सक्दिन होला भन्दा आमाले नै उसले यसैमा राम्रो गर्न सक्छे भनेर प्रतिकार गर्दै तेक्वान्दो नै खेलाउने अड्डी लिएकी थिइन् । त्यसपछि स्कुलमा तेक्वान्दो खेलेको पहिलो दिन नै पलेशा निकै प्रफुल्ल हुँदै घर फिरेकी थिइन् । छोरीको अनुहारको त्यो चमक र मनको खुसीले मनितालाई आफ्नो निर्णय सही भएकोमा सन्तोष मिलेको थियो ।पलेशाले तेक्वान्दोमा राम्रो गर्दै गएपछि स्कुलका शिक्षकले उनकी आमालाई खोज्न थाले, तारन्तार फोन गर्न थाले । मनिता भने हातकै कारणले अब छोरीले तेक्वान्दो खेल्न सक्दिन भन्ने पो हुन् कि भन्ने डरले फोन नै नउठाई बस्थिन् रे । स्कुलमा भएको अभिभावक मिटिङको दिन तेक्वान्दो प्रशिक्षक मनितालाई खोज्दै आएछन् र भनेका थिए रे, स्कुलमा साताको एक दिनको प्रशिक्षणले पलेशालाई पुग्दैन । उनले खेलमा निक्कै राम्रो गरिरहेकी छन् । अब स्कुल बाहिर तालिमका पठाउनुपर्छ । उनको भविष्य उज्ज्वल छ । यो सुन्नासाथ मनितामा एकाएक हौसला बढेर आयो, डर हरायो । भोलिपल्टै बाफलस्थित डोजाङमा तालिमका लागि भर्ना गरिदिइन् । मेरी मामु मेरो आइडल हो । अरूले यसले गर्न सक्दिन भन्दा पनि मामु अडिग भएर मेरो पक्षमा उभिनुभयो । म आज जे र जहाँ छु सबै उहाँकै सृष्टि, सिर्जना र प्रेरणाको कारणले छु । सामान्यतया पुरुषहरू खेलकुदमा अब्बल हुने आम बुझाइ छ । पुरुषको सुगठित शरीर र बलका कारण जित हासिल गर्न सक्ने ठानिन्छ । यस्तोमा महिला त्यसमाथि पनि अपांगता भएको शरीरले कतिसम्म धान्न सक्ला ? पलेशाप्रति पनि धेरैको बुझाइ त्यही थियो । तर उनले यस्ता सामाजिक सोच र धारणालाई चुनौती मात्रै दिइनन्, यसैमा आफूलाई अब्बल सावित गरेर संसारलाई जित देखाइदिइन् । यो जितको पछाडि उनकी आमाको विशेष हात र बलियो साथ छ । पलेशाका लागि पौष्टिक खाना, उपयुक्त पहिरन, आरामका लागि समय संयोजन र व्यवस्थापन लगायतका काम कुरामा आमाले दिनरात नभनी मिहिनेत गरेकी छन् । मेरो खानपान, लुगाफाटो, सुत्ने समयबारे मामुलाई असाध्यै चिन्ता हुन्छ । विदेशमा खेल्न जाँदा त झन छिनछिनमै फोन आउँछ । खाएको पनि भिडियोकल गरेर देखाउनुपर्छ । आमाको ममता र हेरचाहले भावुक हुने गरेकी उनी भन्छिन्, अल्छी लागेको बेलाह्या भनेर नखाई बसौं भन्दा पनि मामुको याद आएपछि खान मन लाग्छ । समयमै सुत्न मन लाग्छ ।पलेशाले सुनाएअनुसार उनकी आमा कहिल्यै छोरीको खेल प्रत्यक्ष हेर्दिनन् । प्रतिस्पर्धीले मलाई हान्दा मामुलाई दुख्छ रे, उहाँ सहन सक्नुहुन्न रे । तिमीलाई हानेको देख्दा मलाई पीडा हुन्छ, तिमी ज्यान फालेर खेल्छौ, भन्नुहुन्छ । आफू पनि आमाको शरीरकै एक अंग भएकाले यस्तो भएको होला भन्दै पलेशा थप्छिन्, म उहाँकै अंश हुँ नि त । म गेम खेलिरहँदा उहाँको काम भनेकै मेरा लागि प्रार्थना गरेर बस्ने हो । त्यो दिन पनि त्यस्तै भयो । जुन दिन उनी पारा ओलम्पिक खेलिरहेकी थिइन् । घर, परिवार, दिदीबहिनी, बुवालगायत पूरै देश नै पलेशाको लाइभ गेम हेरिरहेको थियो । उनकी आमा भने प्रार्थना गरेरै बसिरहेकी थिइन् । जब पलेशा गोल्ड मेडलको अत्यन्तै नजिक पुगिन् तब मुलुकले हर्षोल्लासका साथ उत्सव मनाउने तयारी गर्दै थियो । त्यही बेला पलेशा १ पोइन्टले हारिन्, सबै स्तब्ध भए । पलेशा शून्यमा झरिन् । उनलाई के गरौं कसो गरौं छटपटी हुन थाल्यो । सारा नेपाल र नेपाली सम्झिइन् । अब के हुन्छ भन्ने लाग्यो । सोही बेला उनको आशाको दियो, जीवन जिउनुको आधार आमालाई सम्झिइन् अनि भिडियोकल गरिन् । आमासँगका संवादपछि उनमा पुनः एक पटक जोस, जाँगर र ऊर्जा भरिएर आयो । गलेको शरीर र निराश मनलाई आमाका प्रेम र आशाले भरिएका शब्दले तन्दुरुस्त बनाइदिए । फेरि एक पटक पलेशा उठिन्, आमाका लागि जित्नु थियो । शतप्रतिशत तन, मन लगाएर खेलिन् । अनि तेस्रो हुँदै कांस्य पदक हात पारेर नेपालको लागि पहिलोपटक पारा ओम्पियन बन्न सफल भइन् । यो मेडल सर्वप्रथम मेरी मामुलाई अनि सम्पूर्ण नेपाल र नेपालीलाई समर्पण गर्छु, प्रफुल्ल मुद्रामा गर्वका साथ पलेशाले भनिन् ।"
मेलम्ची भ्रष्टाचारमा पूर्वसचिव ठाकुरलाई ८ वर्ष कैद,"(काठमाडौं)मेलम्ची खानेपानी आयोजनामा भ्रष्टाचारी ठहर भएका पूर्वसचिव गजेन्द्र ठाकुरसहित ४ व्यक्ति र तीन कम्पनीबाट करिब सवा अर्ब रुपैयाँ बिगो र जरिवाना असुल्नुपर्ने फैसला भएको छ ।विशेष अदालतले खानेपानी मन्त्रालयका पूर्वसचिवसमेत रहेका मेलम्ची खानेपानी आयोजना विकास समितिका तत्कालीन अध्यक्ष ठाकुर, आयोजनाका तत्कालीन कार्यकारी निर्देशकद्वय सूर्यराज कँडेल र रामचन्द्र देवकोटा, आयोजनाको परामर्शदाता कम्पनी इप्टिसाका डेपुटी टिम लिडर शिवकुमार शर्मा तथा निर्माण कम्पनी इप्तिसा, बेट्स र सीएमसीबाट बिगो र जरिवाना गरी १ अर्ब २९ करोड ४९ लाख रुपैयाँ असुल्नुपर्ने सजाय सुनाएको हो ।दोषी ठहर चार जनामध्ये ठाकुरसहित तीन जनालाई समान ८ वर्ष १ महिना र एक जनालाई ६ वर्ष कैदको पनि सजाय सुनाइएको विशेष अदालतका सूचना अधिकारी यज्ञराज रेग्मीले बताए । पूर्वसचिव ठाकुरलाई ८ वर्ष एक महिना कैद, १० करोड १० लाख ६१ हजार ७५ रुपैयाँ जरिवाना तथा जरिवाना बराबरकै रकम बिगोस्वरूप असुल गर्ने फैसला भएको हो ।तत्कालीन कार्यकारी निर्देशकद्वय कँडेल र देवकोटालाई ८ वर्ष एक महिना कैद सजाय भएको छ । कँडेलबाट १० करोड १० लाख ६१ हजार ७५ रुपैयाँ जरिवाना र त्यति नै रकम बिगो तथा देवकोटाबाट २ करोड ९५ लाख ६५ हजार ६ सय ३ रुपैयाँ जरिवाना र त्यति नै रकम बिगो असुल्नुपर्ने विशेषको फैसला छ । परामर्शदाता कम्पनी इप्टिसाका तत्कालीन टिम लिडर शर्मालाई ८ वर्ष कैद सजाय भएकामा ज्येष्ठ नागरिकका रूपमा २ वर्ष घटाएर ६ वर्ष मात्रै कायम गरिएको छ । उनीबाट २ करोड ९५ लाख ६५ हजार ६ सय रुपैयाँ जरिवाना र त्यति नै रकम बिगोस्वरूप असुल गर्न अदालतले आदेश दिएको छ ।आयोजना निर्माण कम्पनी इप्टिसा र बीईटीएस (बेट्स) बाट समान ६ करोड २१ लाख ९३ हजार ५ सय ९६ रुपैयाँ बिगो र त्यति नै रकम असुल्नुपर्ने फैसला भएको हो । फैसलामा इटालियन निर्माण कम्पनी सीएमसीलाई २६ करोड ११ लाख ६ हजार ९ सय ९१ रुपैयाँ बिगो र त्यति नै रकम जरिवाना असुल गर्न भनिएको छ । विशेष अदालतका अध्यक्ष टेकनारायण कुँवर तथा सदस्यद्वय तेजनारायण सिंह राई र मुरारीबाबु श्रेष्ठको इजलासले मेलम्ची परियोजना निर्माणमा संलग्न तीन कम्पनी र पूर्वसचिव ठाकुरसहित चार जनालाई भदौ २४ मा दोषी ठहर गर्दै असोज ७ का लागि सजाय निर्धारण गर्न पेसी तोकेको थियो । सोही मुद्दाको सजाय निर्धारण सोमबार भएको हो ।अख्तियार दुरुपयोग अनुसन्धान आयोगले मेलम्ची भ्रष्टाचार प्रकरणमा तीन पूर्वसचिव ठाकुर, सञ्जय शर्मा र भीम उपाध्याय, बहालवाला सहसचिव रुद्रसिंह तामाङसहित कर्मचारी, आयोजनाका पदाधिकारी एवं परामर्शदाता र तीन कम्पनीसहित १८ विरुद्ध ६ अर्ब ८० करोड ६९ लाख रुपैयाँ बिगो मागदाबीसहित विशेष अदालतमा मुद्दा दायर गरेको थियो । त्यसको किनारा लगाउँदै भदौ २४ मा २ पूर्वसचिव शर्मा र उपाध्याय तथा बहालवाला सहसचिव तामाङसहित ११ जनालाई सफाइ दिँदै अर्का पूर्वसचिव ठाकुरसहित तीन कर्मचारी, एक जना परामर्शदाता र तीन वटा निर्माण कम्पनीलाई दोषी ठहर गरेको थियो । अख्तियारले मुद्दामा प्रतिवादी बनाएका शर्मा, उपाध्याय र तामाङसहित मुकुन्दप्रसाद पौडेल, चन्द्रबहादुर थापा, घनश्याम भट्टराई, मणिभद्र न्यौपाने, भोजविक्रम थापा, रामचन्द्र न्यौपाने, वेगनाथ पौडेल र केदारप्रसाद अर्यालले सफाइ पाएका छन् । आयोजनाको हेडवर्क्स तथा सुरुङ निर्माण गर्दा भ्रष्टाचार गरेको कसुरमा विशेषमा मुद्दा गएको थियो ।एसियाली विकास बैंकको ऋण र अनुदानमा सञ्चालित राष्ट्रिय गौरवको परियोजना मेलम्ची खानेपानी आयोजनामा कर्मचारी, ठेकेदार तथा राजनीतिक शक्ति केन्द्रको स्वार्थमा भ्रष्टाचार भए पनि अख्तियारले कर्मचारी र ठेकेदारलाई मात्रै प्रतिवादी बनाएर मुद्दा लगेको थियो । खानेपानी आयोजनाको हेडवर्क्स र सुरुङ निर्माण गर्न इटालियन कम्पनी कोअपरेटिभ मुरातोरी एन्ड सेमेन्टिस्टी (सीएमसी) सँग ०७० असार ३१ मा भ्याटबाहेक ८ अर्ब ८१ करोड ५५ लाख रुपैयाँ लागतमा ठेक्का सम्झौता गरिएको थियो । तर ९५ प्रतिशत भुक्तानी लिएर कम्पनी भागेपछि आयोजनाको काम ठप्प बनेको थियो ।मेलम्ची आयोजना स्थलदेखि सुन्दरीजलसम्म करिब २६ किलोमिटर सुरुङ निर्माणको प्रारम्भिक डिजाइन नर्वेजियन सहयोगअन्तर्गत नोरप्लान एसले गरेको थियो । ड्रिल एन्ड ब्लास्ट प्रक्रियाबाट सुरुङ खन्ने तथा प्रारम्भिक र अन्तिम सपोर्ट गर्दै जाने गरी डिजाइन भएको थियो । त्यसका लागि थप तीन वटा सहायक सुरुङ बनाउनुपर्ने व्यवस्था रहेकामा सुरुङ निर्माणअघि आवश्यक सहायक भौतिक संरचना निर्माण गरी सन् २००८ मा बाट मात्रै हेडवर्क्स तथा सुरुङ निर्माणसम्बन्धी टेन्डर प्रक्रिया अघि बढेको थियो ।हेडवर्क्स तथा सुरुङको ठेक्का चिनियाँ निर्माण कम्पनी चाइना रेलवे १५ ब्युरो ग्रुप कर्पोरेसन एन्ड चाइना मेसिनरी इन्डस्ट्री ग्रुप कर्पोरेसन इन्कले जेभीमा पाएका थिए । सन् २००९ फेब्रुअरी १९ मा चिनियाँ कम्पनीसँग सम्झौता भई करिब ४ वर्ष ४ महिनाभित्र निर्माण सक्ने भनिएको थियो । तर निर्माण व्यवसायी आफैंले तयार गरेको कार्ययोजना तथा कबोलअनुसार जनशक्ति, उपकरण तथा निर्माण सामग्री व्यवस्थापन गर्न मात्रै होइन, सम्झौताका सर्तअनुसार काम नभएपछि करार अवधि १८ प्रतिशत बाँकी छँदै सरकारले २५ सेप्टेम्बर २०१२ मा सम्झौता रद्द गर्यो । यस अवधिमा ६४४ किमि मात्रै सुरुङ निर्माण भएको थियो । ठेक्का रद्दपछि चिनियाँ कम्पनीको बैंक जमानत नेपाल सरकारले जफत गरेको थियो ।त्यसपछि बाँकी सुरुङ र हेडवर्क्स निर्माण गर्न अन्तर्राष्ट्रिय बोलपत्र आह्वान भएकामा इटालियन कम्पनी छनोट भई भ्याटबाहेक ७ अर्ब ७२ करोड रुपैयाँ लागतमा सम्झौता भएको थियो । पछि लागत संशोधन गरी ८ अर्ब ७१ करोड ५५ लाख ९५ हजार ९ सय १२ रुपैयाँ पुर्याइएको थियो ।"
ओलीमोदीबीच न्युयोर्कमा भेटवार्ता द्विपक्षीय संयन्त्र सक्रिय बनाउने सहमति,"(न्युयोर्क, अमेरिका)प्रधानमन्त्री केपी शर्मा ओली र भारतका प्रधानमन्त्री नरेन्द्र मोदीबीच न्युयोर्कमा भेटवार्ता भएको छ । भेटमा द्विपक्षीय संयन्त्रहरू सक्रिय बनाएर आपसी मुद्दालाई सम्बोधन गर्ने सहमति भएको छ । संयुक्त राष्ट्रसंघको ७९ औं महासभाका दौरान न्युयोर्क लोते प्यालेसमा साइडलाइन भेटवार्ता भएको हो । बैठकपछि प्रधानमन्त्री ओलीले वार्ता सकारात्मक भएको प्रतिक्रिया दिए । यूएनको ७९ औं महासभाको साइडलाइनमा भारतका प्रधानमन्त्री नरेन्द्र मोदीजीसँगको बैठक फलदायी रह्यो । बैठकमा हामीले द्विपक्षीय सम्बन्धमा विविध पक्षबारे छलफल गर्यौं, ओलीले सामाजिक सञ्जाल एक्समा भनेका छन् । भारतका प्रधानमन्त्री मोदीले विभिन्न क्षेत्रमा सहकार्यबारे छलफल भएको उल्लेख गरेका छन् । भारतनेपालको मित्रता धेरै बलियो छ । र, यसलाई आगामी दिनमा थप प्रगाढ बनाउने चाहना छ । हाम्रो छलफल ऊर्जा, प्रविधि र व्यापार जस्ता विषयमा रह्यो, मोदीले सामाजिक सञ्जाल एक्समा छन् । भेटवार्तामा सहभागी परराष्ट्रमन्त्री आरजु राणा देउवाले भने द्विपक्षीय संयन्त्रहरूलाई सक्रिय बनाएर आपसी समस्या सम्बोधन गर्ने सहमति भएको जानकारी दिइन् । उक्त अवसरमा मोदीको नेपाल भ्रमणका विषयमा पनि कुराकानी भएको र उनले चाँडै नेपाल भ्रमण गर्ने जानकारी दिएको परराष्ट्रमन्त्री देउवाले बताइन् । उनका अनुसार मोदीको भ्रमणका लागि दुवै पक्षलाई आवश्यक तयारी गर्नसमेत भनिएको छ । परराष्ट्रमन्त्री राणा भदौ पहिलो साता भारत भ्रमणमा जाँदा पनि नेपाल भ्रमणका लागि मोदीलाई निम्तो गरेकी थिइन् ।भेटवार्तामा नेपालबाट प्रधानमन्त्री ओली, परराष्ट्रमन्त्री राणा, प्रधानमन्त्रीका राजनीतिक मामिला सल्लाहकार विष्णु रिमाल, परराष्ट्र सचिव सेवा लम्साल र न्युयोर्कस्थित राष्ट्रसंघका लागि स्थायी नियोगका प्रतिनिधि तथा राजदूत लोकबहादुर थापा, परराष्ट्र मन्त्रालयका प्रवक्ता अमृतकुमार राई लगायत सहभागी थिए । भारतबाट प्रधानमन्त्री मोदीसँगै विदेशमन्त्री एस जयशंकर र विदेश मन्त्रालयका सचिव विक्रम मिस्रीलगायत उपस्थित थिए ।बैठकपछि परराष्ट्र मन्त्रालयका प्रवक्ता राईले दुई मुलुकबीचको विश्वासको वातावरणलाई थप बलियो बनाउन द्विपक्षीय भेटवार्ताले सहयोग गरेको जानकारी दिए । भारतीय विदेश मन्त्रालयले जारी गरेको विज्ञप्तिअनुसार प्रधानमन्त्री मोदीले भेटवार्तामा नेपाललाई अन्तर्राष्ट्रिय सौर्य गठबन्धन (आईएसए) को पूर्ण सदस्यका रूपमा सामेल हुने १०१ औं देश बनेकोमा बधाई दिए । साथै, जलवायु परिवर्तनको चुनौतीको सामना गर्न क्षेत्रीय प्रतिक्रियाको महत्त्वलाई पनि मोदीले जोड दिएका थिए । चौथो पटक प्रधानमन्त्री भएपछि ओलीको भारतका प्रधानमन्त्री मोदीसँग यो पहिलो भेटवार्ता हो । प्रधानमन्त्री ओलीले कुवेतका राजकुमार एवं प्रधानमन्त्री शेख सबाह अल खलेद र भुटानका प्रधानमन्त्री छिरिङ तोब्गेसँग पनि साइडलाइनमा भेटवार्ता गरेका छन् । भेटवार्तामा दुई पक्षीय सम्बन्धलाई थप बलियो बनाउने विषयमा कुराकानी भएको नियोगले जनाएको छ । प्रधानमन्त्री ओली र परराष्ट्रमन्त्री राणाले नेपाली समुदायसँग गर्ने भनिएको अन्तर्क्रिया कार्यक्रम भने स्थगित भएको छ । उक्त कार्यक्रम न्युयोर्कमा आइतबार बेलुकी गर्ने तय भएको थियो । तयारी पूरा भए पनि अन्तिम समयमा प्रधानमन्त्री ओली राष्ट्रसंघको महासभा, समिट अफ द फ्युचर र अन्य साइडलाइन भेटवार्तामा व्यस्त भएपछि कार्यक्रम स्थगित गर्नुपरेको नेपाली महावाणिज्य दूतावास न्युयोर्कले जनाएको छ ।"
सहकारी ठगीमा धरौटीमा छुटेका दीपेशलाई क्रान्तिकारीको अध्यक्ष बनाउने तयारी,"(काठमाडौं)माओवादी संस्थापन पक्षले सहकारी ठगी र सुन तस्करीको अभियोग लागेका दीपेशकुमार पुनलाई पार्टीको विद्यार्थी संगठन अखिल क्रान्तिकारीको अध्यक्ष बनाउने तयारी गरेको छ । पूर्वउपराष्ट्रपति नन्दबहादुर पुनका छोरा दीपेश हाल अखिलका महासचिव छन् । यही असोज १० देखि १४ गतेसम्म काठमाडौंमा हुने अखिलको राष्ट्रिय सम्मेलनबाट उनलाई अध्यक्ष बनाउने तयारी गरिएको हो । माओवादी अध्यक्ष पुष्पकमल दाहालले उद्घाटन गर्ने सम्मेलनमा २ हजार ३ सय २३ प्रतिनिधि सहभागी हुँदै छन् । अखिलका प्रवक्ता जीपी मैनालीले हालसम्म प्रदेश र जिल्लाबाट ९५ प्रतिशत प्रतिनिधि चयन भइसकेको बताए । सम्मेलन नजिकिँदै गर्दा नेतृत्वमाथि दाबी गर्ने क्रम पनि सुरु भएको छ । अध्यक्षको आकांक्षीमा नरेश रेग्मी, अच्युत भट्ट, मदन भुल, केशव रावल, दीपेश पुन, जीपी मैनाली, इन्द्र भुसाल, पवन कार्की, नारायण खनाल, प्रविणा अधिकारी र क्षितिज सापकोटा छन् । महासचिव पदका लागि सुधीन पौडल, हेमन्त राई, सुधीर रेग्मी र तृष्णा हमाललगायत छन् । संस्थापन पक्षले पुनलाई अध्यक्षमा अघि सारेको छ । जबकि सम्मेलनको नाराचाहिँ भ्रष्टाचारको अन्त्य र सुशासन सुनिश्चितताका निम्ति हाम्रो आन्दोलन । रोजगार, उत्पादन र समाजवादी शिक्षाका लागि २३औं राष्ट्रिय सम्मेलन राखिएको छ । संगठनभित्र गम्भीर अभियोग लागेकालाई विद्यार्थी संगठनको महत्त्वपूर्ण जिम्मेवारी दिन नहुने माग छ । दीपेशले अध्यक्ष हुन पार्टी अध्यक्ष, प्रभावशाली नेताहरूलाई प्रभावमा पार्नका लागि कसरत गरिरहेका छन्, अखिलका एक उपाध्यक्षले भने, संस्थापन पक्षले पनि दीपेशलाई अघि बढाउने संकेत दिएको छ । विद्यार्थी नेताहरूले दीपेशलाई अध्यक्ष बनाए राम्रो सन्देश नजाने भन्दै पार्टी नेतृत्वको ध्यानाकर्षण गराएका छन् भने निर्वाचनबाट नेतृत्व चयन हुनुपर्ने माग गरेका छन् । उपाध्यक्ष केशव रावल, मदन भुललगायतले टिके प्रथाबाट नेतृत्व चयन गर्न नहुने माग गर्दै आएका छन् । खुला प्रतिस्पर्धाबाट नेतृत्व चयन गर्न संगठनभित्र माग छ, भुलले भने, टिकेप्रथाले संगठन सशक्त हुँदैन । रावलले पार्टीभित्र गुटका आधारमा नेतृत्व चयन गर्ने प्रयास भइरहेको भन्दै त्यसको अन्त्य हुनुपर्ने बताए । विद्यार्थीको सम्मेलनमा नेताहरूले गुटका आधारमा प्यानल बनाउन सुरु गरेका छन्, उनले भने, गुट नबनाउन अध्यक्ष प्रचण्डले दिएको निर्देशन र क्रान्तिकारीको कार्यालय बैठकमा सहमतिविपरीत गतिविधि भइरहेको छ । माओवादी केन्द्रका केन्द्रीय सदस्य एवं विद्यार्थी इञ्चार्ज हिमाल शर्माले यस पटक प्रत्यक्ष निर्वाचनबाट नेतृत्व चयन गर्न खुला राखिएको बताए । सहमति भएन भने प्रत्यक्ष निर्वाचनबाट नेतृत्व चयन गर्न खुला छ, उनले भने, प्रत्यक्ष निर्वाचनलाई पार्टीले स्वीकार गरिसकेकाले धेरै प्रतिस्पर्धीबीच निर्वाचन हुने देखिन्छ । सहकारी ठगी र सुन तस्करीको आरोपमा दोषी नदेखिएकाले पुन अध्यक्षको उम्मेदवार पाउने भए पनि उनीसामु राजनीतिक र नैतिक प्रश्न उठेको शर्माले बताए ।प्रहरीको विभिन्न समयको अनुसन्धान अनुसार दीपेश शक्तिको प्रयोग गरी सहकारी ठगी र सुन तस्करीमा संलग्न देखिएका थिए । पोखरास्थित सूर्यदर्शन सहकारी र रूपन्देहीको सुप्रिम सहकारीबाट दीपेशका नाममा ऋण प्रवाह भएको संसदीय छानबिन विशेष समितिको प्रतिवेदनले देखाएको छ । गोर्खा मिडिया नेटवर्कसँग औपचारिक सम्बन्ध नै नभएका पुनलाई कम्पनीले २ करोड ३४ लाख ऋण तथा पेस्की दिएको छ । के प्रयोजनका लागि कुन मितिमा पुनलाई रकम दिइएको थियो भन्नेबारे प्रतिवेदनमा खुलाइएको छैन । पुनले सूर्यदर्शन सहकारीबाट पनि ५० लाख ऋण लिएर नतिरेको प्रतिवेदनमा उल्लेख छ ।सहकारी ठगी प्रकरणमा पक्राउ परी उनी धरौटीमा रिहा भएका थिए । गत वैशाखमा रूपन्देही जिल्ला अदालतका न्यायाधीश श्रीप्रकाश उप्रेतीको इजलासले दीपेशलाई ४ लाख धरौटीमा छाड्ने आदेश दिएको थियो । उक्त सहकारीमा जीबी राई र दीपेशसहितको समूहले सर्वसाधारणको १ अर्ब ३१ करोड बचत रकममध्ये ८६ करोड १८ लाख अपचलन गरेको प्रतिवेदन रूपन्देही प्रहरीले सरकारी वकिलको कार्यालयलाई बुझाएको थियो । सुन तस्करीमा संलग्न भएको आरोपमा उनी २०८० चैत २ मा काठमाडौंको धापासीबाट पक्राउ परेका थिए । पूर्वन्यायाधीश डिल्लीराज आचार्य नेतृत्वको सुन तस्करीसम्बन्धी छानबिन गर्न गठित आयोगले दीपेशलाई अनुसन्धानको दायरामा ल्याउन राय दिएको थियो । २०८० साउन २ मा त्रिभुवन अन्तर्राष्ट्रिय विमानस्थल भन्सार जाँच पार भएर सिनामंगल पुगेको सवारीसाधनबाट बरामद करिब ६१ केजी सुन तस्करी प्रकरणमा दीपेश चिनियाँ तस्करसँग सम्पर्कमा रहेको देखिएपछि अनुसन्धानको दायरामा ल्याइएको थियो । पछि उनी रिहा भए ।नक्कली भुटानी शरणार्थी प्रकरणमा पनि दीपेशको नाम मुछिएको थियो । शरणार्थी प्रकरणमा पक्राउ परेका अभियुक्तद्वय इन्द्रजित राई र सन्दीप रायमाझीले प्रहरीको अनुसन्धानका क्रममा दीपेशको पनि नाम लिएका थिए । उनीमाथि बाबु उपराष्ट्रपति हुँदा त्यसको आडमा सत्ता र शक्तिको दुरुपयोग गरी विभिन्न प्रकरणमा संलग्न भएको आरोप छ ।"
गोर्खा मिडियाका पूर्वसञ्चालक जोशीमाथि ठगी र संगठित अपराधमा अनुसन्धान,"(पोखरा)सहकारी ठगी आरोपमा पक्राउ परेका नेपाल प्रहरीका पूर्वनायब महानिरीक्षक (डीआईजी) छविलाल जोशीविरुद्ध ठगी र संगठित अपराधको कसुरमा अनुसन्धान गर्न कास्की प्रहरीले सोमबार अदालतबाट अनुमति पाएको छ । कास्की अदालतका न्यायाधीश चन्द्रकान्त शर्माको इजलासले ५ दिन हिरासतमा राखेर अनुसन्धान गर्न अनुमति दिएको हो । पोखराको सूर्यदर्शन सहकारीको बचत अपचलन आरोपमा आइतबार साँझ जोशीलाई काठमाडौंको शंखमुलबाट पक्राउ गरी कास्की ल्याइएको थियो । प्रहरीले जोशीविरुद्ध सहकारीको रकम संगठित रूपमा ठगी गरेको भन्दै सहकारी ऐन, २०७४ र संगठित अपराध निवारण ऐन, २०६४ ले वर्जित गरेको कसुरमा अनुसन्धानका लागि म्याद मागेको थियो ।जोशीका तर्फबाट उनकै छोरा अधिवक्ता रोचक जोशी, पोखराका अधिवक्ताद्वय रोहितराज बास्तोला र कृष्ण थापाले बहस गरेका थिए । राज्यको उच्च ओहदामा रहिसकेको व्यक्ति कतै भाग्ने योजना नरहेको अवस्थामा जरुरी पुर्जी थमाएर पक्राउ गर्नु गैरकानुनी र न्यायसंगत नरहेकाले थुनामा राख्नु नपर्ने उनीहरूको तर्क थियो । इजलासमा छविले आफू गलत संगतमा परेको थाहा पाएपछि कानुनी रूपमा पैसा फिर्ता लिएर गोर्खा मिडिया नेटवर्कबाट अलग्गिएको बताए । २०७८ सालमै आफ्नो ३५ प्रतिशत सेयरबाट १५ प्रतिशत रवि लामिछानेका नाममा पास गरेको बयान उनले दिए । सहकारी ठगी गर्ने मान्छे अरू नै छन्, उनले बयानमा भने, अनुसन्धानमा साथ दिन्छु । गितेन्द्रबाबु (जीबी) राई अध्यक्ष, जोशी उपाध्यक्ष, हाल रास्वपा सभापति एवं पूर्वगृहमन्त्रीसमेत रहेका रवि लामिछाने प्रबन्ध निर्देशक र कुमार रम्तेल सञ्चालक समिति सदस्य रहेर गोर्खा मिडिया नेटवर्क प्रालि खोलेका थिए । जसमा पोखराको सूर्यदर्शन, बुटवलको सुप्रिम, चितवनको साहारा, वीरगन्जको सानो पाइला र काठमाडौंको स्वर्णलक्ष्मी सहकारीबाट गोर्खा मिडियामा रकम ल्याउन राई, जोशी र लामिछानेले संयुक्त खाता खोलेका थिए ।जीबी समूहको सहकारीको कारोबार भएको सफ्टवेयर प्रहरीले उनको घरबाट बरामद गरेको थियो । त्यसपछि प्रहरीले सूर्यदर्शनको २०७६ सालअघिका सञ्चालक समितिमा रहेका थप २५ जनाविरुद्ध सहकारी ठगीमा मुद्दा चलाएको थियो । सहकारीको बचत अपचलनसम्बन्धी छानबिन गर्न गठित संसदीय विशेष समितिले जीबी, रवि र छविका नाममा खोलिएको संयुक्त खाताबाटै सूर्यदर्शनसहित विभिन्न सहकारीबाट गोर्खा मिडियामा ६५ करोड ५४ लाख रुपैयाँ आएको उल्लेख गरेको छ । यस प्रकरणमा संसदीय समितिले ठगी, किर्ते, संगठित अपराध र सम्पत्ति शुद्धीकरणको कसुर आकर्षित हुने उल्लेख गरेको छ ।समितिको प्रतिवेदन प्रतिनिधिसभा, मन्त्रिपरिषद्, गृह मन्त्रालय हुँदै आइतबार प्रहरी प्रधान कार्यालय पुगेको थियो । प्रतिवेदन कार्यान्वयनका लागि गृह मन्त्रालयले प्रहरीलाई पठाएकै दिन जोशीलाई पक्राउ गरी कास्की ल्याइएको थियो । हाललाई दुई वटा कसुरमा बयान अगाडि बढाइने र अनुसन्धान गर्दै जाँदा अन्य कसुर आकर्षित भए सोहीअनुसार अदालतबाट म्याद थपका लागि अनुरोध गरिने प्रहरीको तयारी छ ।यसबीच, सहकारी ठगीमा मुछिएका रास्वपा सभापति लामिछानेलाई पक्राउको माग गर्दै सहकारीपीडितहरूले सोमबार कास्की जिल्ला प्रशासन अगाडि प्रदर्शन गरेका छन् । पोखराका सूर्यदर्शन लगायत सहकारीका पीडितहरूले प्रदर्शन गरेका हुन् । पोखराकै सहिद चोकमा भने रास्वपाका कार्यकर्ताहरूले लामिछानेलाई फसाउन पाइँदैन भन्दै प्रदर्शन गरेका थिए ।"
जजिराले फेरि कुवेतभैरहवा उडान गर्ने,"(काठमाडौं) भैरहवास्थित गौतमबुद्ध अन्तर्राष्ट्रिय विमानस्थलमा ६ महिनापछि कुवेतको जजिरा एयरवेजले कात्तिक १२ देखि पुनः अन्तर्राष्ट्रिय उडान गर्ने भएको छ । भैरहवामा उडान पुनः सुरु गर्न नेपाल नागरिक उड्डयन प्राधिकरणमा अनुमतिका लागि पुगेको जजिराले सोमबार कुवेतभैरहवा उडान अनुमति मागेको सहप्रवक्ता ज्ञानेन्द्र भुलले जनाए ।गौतम बुद्ध अन्तर्राष्ट्रिय विमानस्थलमा अन्तर्राष्ट्रिय उडान गर्नेमध्येको पहिलो कुवेत एयरवेजले पुनः उडान गर्न अनुमति मागेको हो । उसले अक्टोबर २८ (कात्तिक१२) देखि लागू हुने गरी अनुमति मागेको छ, सहप्रवक्ता भुलले भने, आवश्यक प्रक्रिया पूरा गरी अनुमति दिन्छौं । कुवेतको लोकस्ट करियर जजिराले यो रुटमा १ सय ८० जना यात्रु बोक्ने एयरबस ए३२० नियो जहाज सञ्चालन गर्नेछ । जजिराले सातामा तीन दिन कुवेतभैरहवाकुवेत उडान गर्ने प्राधिकरणले बताएको छ । ५ घण्टाको यो हवाई रुटमा कुवेतको जहाज बिहान ६ः२५ मा भैरहवामा अवतरण हुने र ७ः१० मा भैरहवाबाट कुवेत फर्किनेछ । ०७९ जेठमा प्रधानमन्त्री शेरबहादुर देउवाले भैरहवामा मुलुकको दोस्रो अन्तर्राष्ट्रिय विमानस्थल उद्घाटन गर्दा त्यही दिनदेखि जजिरा एयरवेजले नियमित उडान गरेको थियो । ०८१ वैशाखसम्म जजिराले कुवेतभैरहवा रुटमा १ सय १० वटा उडान गरेर सेवा रोकेको थियो । यो वायुसेवापछि नेपालको हिमालय एयरलाइन्स त्यहाँबाट मलेसियाका लागि ६८ वटा चार्टर उडान गरेर पुनः काठमाडौं फर्केको थियो । नेपाल वायुसेवा निगमको मलेसियाबाट काठमाडौं आउने उडान ०८० जेठदेखि सातामा एक दिन (मंगलबार) भैरहवा टचडाउन गरेर त्रिभुवन अन्तर्राष्ट्रिय विमानस्थलमा अवतरण हुँदै आएको छ । प्राधिकरणले थाइल्यान्डको थाई एयर एसियालाई पनि भैरहवामा सातामा तीनवटा उडान गर्न अनुमति दिएको छ । कात्तिक ११ देखि बैंककभैरहवा उडान गर्ने अनुमति पाएको छ । यसले असोज १६ देखि बैंकककाठमाडौं उडान गर्दै छ । हालै मन्त्रिपरिषद् बैठकले पोखरा र भैरहवामा उडान गर्ने वायुसेवा कम्पनीलाई जहाजको ल्यान्डिङ, पार्किङ र नेभिगेसनमा पूर्ण छुट दिने निर्णय गरेको छ । पर्यटन बोर्डले पनि विदेशी पर्यटकबाट उठाउने १ हजार रुपैयाँ र विमानस्थल सेवा शुल्कबापत् टिकटमै गाभिएको ३ हजार रुपैयाँ पनि छुट दिने निर्णय गरेको छ । यसबाहेक टिकटमा लगाइएको १३ प्रतिशत मूल्य अभिवृद्धि कर (भ्याट) पनि पोखरा र भैरहवा विमानस्थलमा नलगाउने निर्णय भएको छ । तर, पूर्ण कार्यान्वयन नभइसकेकाले पोखरा र भैरहवाबाट हुने उडानमा यात्रुले काठमाडौंको दाँजोमा कति रुपैयाँ छुट पाउँछन्, यकिन भइनसकेको जजिराका लागि नेपालस्थित जरनरल सेल्स एजेन्ट कम्पनी (जीएसए) कम्पनी सोसाइटी इन्टरनेसनलका अध्यक्ष रविचन्द्र सिंहले बताए ।मन्त्रिपरिषद्ले कार्ययोजनामार्फत सार्वजनिक गरेको छुट लागू भएमा कम्तीमा १० हजार रुपैयाँ टिकट सस्तो पर्ने देखिन्छ, उनले भने, तर हामीले सरकारले दिने भनेको छुटको आधिकारिक पत्र पाइसकेका छैनौं ।"
अधिकारसम्पन्न राष्ट्रसंघ कि दबाब समूह मात्रै ?,"सन् १९४५ मा स्थापना भएको संयुक्त राष्ट्रसंघको ७९औं महासभा अहिले अमेरिकाको न्युयोर्कस्थित मुख्यालयमा भइरहेको छ । महासभामा भाग लिन विश्वभरका राष्ट्रप्रमुख, सरकार प्रमुख र प्रतिनिधिहरू एकै ठाउँ भेला भएका छन् । भौतिक रूपमा एकै ठाउँ भए पनि सहभागी राष्ट्रहरू विश्वको शान्ति, सहकार्य र समृद्धिका एजेन्डामा एकै ठाउँमा छन् कि छैनन् भन्ने विषय महत्त्वपूर्ण हो । तर, दुई दशकयता अमेरिकी हठमा भएको इराक युद्ध, रुसको उन्मादमा भएको युक्रेन युद्ध र इजरायलको शक्ति प्रदर्शनमा भएको प्यालेस्टाइन युद्धका अगाडि राष्ट्रसंघ निरीह पर्यवेक्षकजस्तो देखिएको छ । मानवतामाथि सामरिक स्वार्थ हाबी हुँदा विश्व लगातार ध्रुवीकृत भइरहेको छ र विश्वको छाता संगठन संयुक्त राष्ट्रसंघ आफैं निरीह भएको छ । त्यसैले अहिले मानवीय मूल्यलाई सर्वोपरि राख्ने गरी सामूहिक प्रतिबद्धता कार्यान्वयन गराउनु राष्ट्रसंघीय महासभाको प्रमुख जिम्मेवारी बनेको छ । रुसले २०२२ फेब्रुअरीमा युक्रेनी भूमिमै पसेर सुरु गरेको आक्रमण अहिले पनि जारी छ । युक्रेनले आत्मरक्षाको संघर्ष जारी राखेको छ भने रुसले आफ्नो शक्ति स्थापित गर्न नेपालजस्ता असंलग्न देशका नागरिकलाई गैरकानुनी रूपमा सेनामा भर्ती गरेको छ । यसरी युक्रेन मात्र होइन, नेपालजस्ता देशका परिवारमा पनि वियोग छ । अर्कोतिर, २०८० असोजमा इजरायलमा पसेर हमास लडाकुले आक्रमण गरेपछि प्रतिवाद गर्ने क्रममा इजरायलले प्यालेस्टाइनका हरेकजसो भूभागमा आक्रमण गरिरहेको छ । दुःखद् पक्ष, इजरायलको प्रत्याक्रमणमा हमास लडाकुभन्दा कैयौं गुणा धेरै सर्वसाधारण नागरिक मारिएका छन् । करिब एक वर्षको युद्धमा ४० हजार प्यालेस्टाइनीको मृत्यु भइसकेको छ, जसमा धेरैजसो महिला तथा बालबालिका छन् । राष्ट्रसंघको महासभाले पारित गरेको प्रस्ताव रुसले जस्तै इजरायलले पनि बेवास्ता गर्दै आएको छ । त्यसैले संयुक्त राष्ट्रसंघ एक अधिकृत निकायभन्दा पनि दबाब समूहको भूमिकामा सीमित भएको प्रतीत हुन्छ ।संयुक्त राष्ट्रसंघ जुन पृष्ठभूमि र उद्देश्यमा स्थापना भएको थियो, त्यसका आधारमा अन्तर्राष्ट्रिय शान्ति, सहअस्तित्व र सुरक्षा अभेद्य हुनुपर्छ । सबै सदस्य राष्ट्रहरू सार्वभौमसत्ता सम्पन्न र समान हुन् भन्ने राष्ट्रसंघको आधारभूत सिद्धान्त हो । तर शक्तिशाली राष्ट्रहरूले थोपर्ने युद्ध र थिचोमिचोका कारण कमजोर राष्ट्रहरू चेपिने परिस्थिति रहुन्जेल सार्वभौमिकता र समानता कोरा नारा मात्र बन्छ । त्यसैले पनि संयुक्त राष्ट्रसंघको सार्थक भूमिका अपेक्षित छ । तर शक्ति राष्ट्रहरूले आफ्नो स्वार्थ मिल्दा प्रयोग गर्ने र स्वार्थ नमिल्दा अवज्ञा गर्दै आएकाले राष्ट्रसंघ प्रमुख जिम्मेवारीमा नै कमजोर सावित भएको छ । हो, युद्ध अन्त्य गर्ने वा हस्तक्षेपलाई रोक्ने उद्देश्यसहित महासभामा मतदान पनि हुने गरेको छ तर शक्ति प्रदर्शनमा उत्रिएका राष्ट्रले त्यसलाई सिधै अस्वीकार गर्दै आएका छन् । पछिल्लो घटना क्रमलाई हेर्दा पनि युक्रेन र प्यालेस्टाइन युद्ध रोक्ने प्रस्ताव संयुक्त राष्ट्रसंघबाट पटकपटक पारित भएका छन् । जारी महासभाले पनि प्यालेस्टाइनी भूभागमाथिको अवैधानिक कब्जाबाट एक वर्षभित्र इजरायल फिर्ता हुनुपर्ने प्रस्ताव पारित गरेको छ । प्यालेस्टाइनद्वारा मस्यौदा गरिएको उक्त प्रस्तावका पक्षमा १२४ र विपक्षमा १४ मुलुकले मत दिएका छन् । नेपालसहित ४३ राष्ट्र भने तटस्थ बसे । त्यस्तै, २०७८ फागुनमा बोलाइएको आपत्कालीन महासभामा रुसले युक्रेनमाथि गरेको आक्रमणको निन्दा गर्ने प्रस्ताव पारित भएको थियो । प्रस्तावको पक्षमा नेपालसहित १४१ मुलुकले मतदान गरेका थिए । साना देशको शान्ति, सुरक्षा र सम्मानका लागि अत्यधिक बहुमतले पारित भएका यस्ता प्रस्ताव कार्यान्वयन किन हुँदैनन् ? किनकि विश्व आफैंमा सामरिक स्वार्थमा ध्रुवीकृत भएको छ । आफ्नो ध्रुवमा रहेको पक्षलाई जस्तोसुकै मूल्यमा हौसाउने प्रतिस्पर्धा गर्दा अर्को पक्षलाई पाठ पढाउने धरातल गुम्दै गएको छ । राष्ट्रसंघले मानवीय मूल्यका लागि प्रयत्न नगरेको होइन । खानेपानी, खाद्यान्न, सरसफाइ, स्वास्थ्य, शिक्षा, मेलमिलाप, महिला तथा बालअधिकारका लागि राष्ट्रसंघले वस्तु तथा सेवामा गरेको योगदान अमूल्य छ । तर यी भूमिकाले राष्ट्रसंघ परोपकारी संस्थाजस्तो भएको छ । तर आधारभूत सुविधा मात्र होइन, मानवीय र राष्ट्रिय सम्मानको प्रत्याभूति दिलाउने संस्थाका रूपमा राष्ट्रसंघको भूमिका अपेक्षित छ । सार्वभौम सम्मानको सुरक्षा गर्न सके मात्र राष्ट्रसंघले मानवीय सेवालाई पनि निरन्तरता दिन सक्छ । पहिलो विश्वयुद्धपछि सन् १९२० मा स्थापना भएको पहिलो विश्वव्यापी संगठन लिग अफ नेसन को मुख्य उद्देश्य पनि शान्ति कायम गर्नु नै थियो । तर आफ्नो उद्देश्यमा यो सफल हुन सकेन । किनकि, देशहरूबीच वैमनस्यता कायमै रहे, युद्ध जारी नै रहे । यसले विरोध त गर्थ्यो तर शक्तिशाली देशहरूले टेर्थेनन् । परिणामतः यसको मर्यादा र भूमिका घट्दै गयो । दोस्रो विश्वयुद्धपछि त यसको औचित्य नै रहेन । सन् १९४६ मा यसको औपचारिक विघटन भएपछि संयुक्त राष्ट्रसंघ स्थापना भएको हो । आज पनि शक्तिशाली राष्ट्रहरूबीच उस्तै अविश्वास छ । संयुक्त राष्ट्रसंघबाट पारित प्रस्तावहरूलाई सक्नेले लत्याउँदै आएका छन् । गत वर्ष कात्तिकमा मात्रै संयुक्त राष्ट्रसंघका महासचिव एन्टेनियो गुटेरेसले प्यालेस्टाइनका निर्दोष नागरिकको पक्षमा अभिव्यक्ति दिँदा इजरायलले आत्ममूल्यांकन गर्नुको सट्टा उनकै राजीनामाको माग गरेको दृष्टान्त छ । अर्कोतिर, शान्ति र मानवअधिकारलाई हेर्ने दृष्टिकोणमा कुनै पनि शक्ति राष्ट्रको मापदण्ड छैन, कुन देशले गरेको हो भन्ने आधारमा आलोचना गर्ने, मौन बस्ने वा समर्थन गर्ने भन्ने तय हुन्छ । उनीहरूको यही प्रवृत्तिले संयुक्त राष्ट्रसंघ लरबराएको हो । त्यसकारण समय आएको छ लिग अफ नेसन हुन बाट जोगाउन संयुक्त राष्ट्रसंघबाट पारित प्रस्तावलाई अनिवार्य रूपमा पालना गर्ने व्यवस्था हुनुपर्छ । राष्ट्रसंघकै कारण कमजोर राष्ट्रहरूले यसअन्तर्गतका मञ्चहरूमा आफ्नो आवाजलाई मुखरित गर्न पाएको पनि सत्य हो । यसको सदस्य भएकै कारण कतिपय राष्ट्रहरूको स्वतन्त्र अस्तित्व जोगिएको पनि छ । द्वन्द्वमा परेका नेपाललगायत कैयौं राष्ट्रहरूले शान्ति प्रक्रियामा यसको सहयोग लिन पाएका छन् र अन्तर्राष्ट्रिय वैधता पाएका छन् । तर, विश्वका असंख्य मानिस अहिले पनि अनपेक्षित युद्धको चपेटामा छन् । त्यसैले विश्वलाई सबल राष्ट्रसंघको आवश्यकता छ, जसले शक्ति राष्ट्रहरूको बलमिच्याइँलाई रोक्न र कमजोर मानिएका राष्ट्रको सम्मानको सुरक्षा गर्न सकोस् ।"
सरकारले कहिले गर्ने बजार अनुगमन ?,"देश चलाउँछु भनेर आएका नेताहरूलाई जनताको जीवनस्तर कसरी चलेको छ, मतलब छैन । चाडबाड नजिकिँदै गर्दा बजार भाउ आकासिएको छ । सर्वसाधारणका लागि दैनिकी चलाउन हम्मेहम्मे परेको छ । तर, महँगी नियन्त्रण गर्ने सरकार र त्यसका निकाय मस्त निद्रामा छन् । सरकारमा कसरी जाने, सरकारबाट कसरी हटाउने खेलबाहेक नेताहरूले जनताका लागि केही राहत दिएनन् । नेताले सिकेको राजनीतिक संस्कार यही हो ? चिनीको मूल्य हरेक दिन फरक आइरहेको छ । व्यापारीहरू सामान आफैं लुकाउने, आफैं बजारमा ल्याउने अनि अभाव भयो भनेर ग्राहकलाई ठगी गरिरहेका छन् । खाद्य संस्थानले सर्वसुलभ बजार खोलेर मात्र समस्याको हल हुँदैन, त्यसका लागि बजार अनुगमन गर्नैपर्छ । दैनिक उपभोग्य वस्तुको मात्र होइन लत्ताकपडा, गाडीभाडा सबैमा मूल्य बढेको छ । वर्ष दिनमा एकपटक घर जान लागेका सर्वसाधारण व्यक्ति निकै मारमा परेका छन् । हरेक वर्ष दसैंतिहारमा बस भाडा दोब्बर बनाउँछन् । भाडा दोब्बर दिए टिकट दिन्छन् नत्र सकियो भन्दै फर्काउँछन् । त्यसमाथि सजिलोसँग यात्रा गर्न पाए हुन्थ्यो तर बसमा यात्रु अटाइनअटाई हाल्छन् । यसको निवारण कहिले होला ? सार्वजनिक यातायातको अनुगमन र निगरानीमा सरकारले केही गर्न सकेको छैन । हरेक क्षेत्रबाट सर्वसाधारण जनता नै मारमा परिरहनुपर्ने कहिलेसम्म ? सरकारीस्तरबाट अनुगमन र निगमन त टाढाको कुरा भइहाल्यो । आज सय रुपैयाँले पाएको दाल भोलिपल्ट १ सय ५० रुपैयाँ भन्दै छन् व्यापारीहरू । यसरी रातारात ५० रुपैयाँ प्रतिकेजी कसरी बढ्यो ? चाडबाडको मुखमा व्यापारीले मनलागी बजार भाउ बढाइरहेका छन्, यसप्रति सम्बन्धित निकाएको ध्यान जान सकेको छैन । सरकार छ कि छैन, सर्वसाधारण खोजिरहेका छन् । अरू समय चुप लागे पनि कम्तीमा चाडबाडका बेला त सरकारले बजार अनुगमन गरोस् । व्यापारीले व्यापार गर्न पाउँछन् तर व्यापारको नाउँमा लुट मचाउन त पाइएन नि । पुरुषोत्तम घिमिरे, जोरपाटी, काठमाडौं"
लामिछानेको हताशा,"संसदीय विशेष छानबिन समितिले सहकारीको रकम अपचलनमा दोषी देखाएकामध्ये गोर्खा मिडिया नेटवर्क प्रालिका तत्कालीन सञ्चालक छविलाल जोशी आइतबार पक्राउ परेपछि उक्त प्रालिका तत्कालीन प्रबन्ध निर्देशक एवं राष्ट्रिय स्वतन्त्र पार्टीका सभापति रवि लामिछाने एकाएक झस्किए । जोशी पक्राउ परेलगत्तै उनले राजधानीमा भएका आफ्ना पार्टीका नेताकार्यकर्तालाई पार्टीको केन्द्रीय कार्यालय वनस्थलीमा उपस्थित हुन सर्कुलर जारी गरे । तत्कालै कार्यालयमा समर्थक नेताकार्यकर्ताको भीड लाग्यो । जोशी पक्राउ परेपछि उनीसँगको बयानका आधारमा लामिछानेमाथिको प्रक्रिया अघि बढाइने भन्ने खालका सामाचार आइरहेकै बेला आफूलाई पनि दुई तिहाइको सरकारले पक्राउ गर्न लागेको किसिमले नेता, कार्यकर्ता र समर्थकलाई कार्यालयमा उपस्थित हुन सर्कुलर जारी गर्नुले उनी अत्तालिएको महसुस गर्न सकिन्थ्यो । आफू निर्दोष छु भन्नेमा कोही व्यक्ति निर्धक्क हुन्छ भने बाहिर जस्तोसुकै माहोल बनोस् ऊ ढुक्कले बस्न सक्छ । उसमा कुनै छटपटाहट देखिँदैन । तर लामिछनेले चीन भ्रमणमा गएका आफ्ना पार्टीका नेताहरूलाई तत्कालै स्वदेश फर्कनसमेत आदेश दिए । जताततै आफू निर्दोष छु भनेर स्पष्टीकरण दिँदै हिँड्ने लामिछाने अरूलाई ममाथि छानबिन गर भनेर बाटो खोलिदिनचाहिँ किन डराए ? लामिछानेले गृहमन्त्री हुँदैमा आफूमाथि लागेका अनेकौं आरोपका फाइल दबाउन लगाएको आरोप पनि थपिएको छ । यस्ता एकपछि अर्को आरोपको सामना गर्नुपर्ने अवस्थाको सिर्जना उनी आफैंले बनाउँदै आएका छन् । आइतबार पनि उनले जुन कार्य गरे त्यसले पनि उनी आफैं कमजोर भएजस्तो देखिन गएको छ । सुजन देवकोटा, पालुङ्टार४, गोरखा"
सहकारीका ठग सञ्चालकलाई कारबाही गर,"जीबी र रविका साझेदार छवि पक्राउ, सहकारी ठगीमा ६ सय ६९ थुनामा, १ हजार ५ सय ४० फरार भन्ने शीर्षकमा सोमबार कान्तिपुरमा समाचार छापिएको रहेछ । यो पढेपछि नेपालभरि लगभग ३२ हजार भएका सहकारीमध्ये ३५० वटाभन्दा बढीले बचत रकम हिनामिना गरी समस्याग्रस्त बनाएको थाहा पाउँदा सहकारी संस्थाको नामबाट कति ठगी हुँदो रहेछ भन्ने ज्ञात भयो । कांग्रेस, एमाले या माओवादी जुनसुकै पार्टीको सरकार भए पनि सरकारकै फितलो नीतिका कारण र सरकारी अनुगमन नहुँदा सहकारी लुटको कारखाना भइरहेका छन् । पछिल्लो समय सार्वजनिक भएको ७५ अर्बभन्दा बढी रकम हिनामिना र अपचलन भएको पुष्टि भएको छ । राष्ट्रिय स्वतन्त्र पार्टीका सभापति तथा पूर्वगृहमन्त्री रवि लामिछाने र उनकै पूर्वसंस्था गोर्खा मिडिया नेटवर्कका अध्यक्ष जीबी राई र तत्कालीन सञ्चालक पूर्वडीआईजी छविलाल जोशीको मात्र होइन सुमेरु सहकारीलगायत संसदीय समितिले प्रतिवेदनमा किटान गरेका सबै सञ्चालकको सम्पत्ति छानबिन गर्नुपर्छ । त्यसबाट पीडितको रकम फिर्ता गरी सञ्चालकलाई कडाभन्दा कडा कारबाही गर्नुपर्छ । यो अहिलेको बलियो सरकारको जिम्मेवारी एवम् दायित्व पनि हो । तिलप्रसाद न्यौपाने, माछापोखरी चोक, काठमाडौं"
किन सरकारी जागिर छोड्दै छन् छोरीहरू ?,"केही हप्ताअघि काठमाडौंको एउटा होटलमा कृषिसम्बन्धी अन्तर्राष्ट्रिय कार्यशालामा भाग लिँदै गर्दा ३०३२ वर्षकी सरकारी कर्मचारी महिलाको दह्रो उपस्थितिले गौरवान्वित भएँ । बाटो मिल्ने भएपछि उनकै गाडीमा सँगै घर फर्किने मौका पनि मिल्यो । त्यसक्रममा मैले उनको अब्बलताको प्रशंसा गरें । काम र भविष्यको योजनाबारे जानकारी लिएँ । जब मैले अब कृषि सचिव बन्नुपर्छ भनें, उनले मलिन अनुहारमा भनिन्, म त जागिर छोड्ने विचारमा छु, दुई वर्षदेखि नै सरुवा थमाउन कोसिस गरेको, सकिनँ । अब नछोडी उपाय छैन । जागिर छोड्ने कारण थियो, उनको दुई वर्षको बच्चा । कार्यालयले उनको सरुवा गरेका कारण उनले बच्चा लिएरै नयाँ ठाउँमा जानुपर्ने वा बच्चा हुर्काउनकै लागि जागिर छोड्नुपर्ने भयो । कम्तीमा बच्चा पाँच वर्षको हुञ्जेल उपत्यकाबाहिर सरुवा नगरिदिन उनले हाकिमलाई अनुरोध गरेकी पनि हुन्, तर मिलेन । बच्चा घरमै छाडेर जानसमेत तयार भएकी हुन् । तर, परिवारमा वृद्ध सासूससुराले बच्चा हुर्काउन नसक्ने र श्रीमान्को पनि जागिरका कारण नमिल्ने । अन्ततः उनी स्वयं नै जागिर छोड्ने मनस्थितिमा पुगेकी रहिछन् ।अर्को उदाहरण, काठमाडौंमै जन्मिएर यतै हुर्किएकी र पढाइमा पनि निकै अब्बल एउटी छोरीले नेपालमै डाक्टरी पढ्ने र नेपालीको सेवा गर्ने निर्णय गरिन् । अध्ययन पूरा गरेर सरकारी डाक्टर पनि बनिन् । विवाहअगाडि र डाक्टरसँगै विवाह गरेपश्चात् पनि आमा नबनुन्जेल दुर्गम र कम सुविधा भएका जिल्ला अस्पतालहरूमा काम गरिन् । नेपालको स्वास्थ्य सेवाका चुनौती र सुधारका उपायबारे उनका कुरा सुन्दा लाग्छ, सानै उमेरमा यिनले लिएको ठूलो अनुभव नेपालको स्वास्थ्य सेवा रूपान्तरणका लागि महत्त्वपूर्ण छ । तर पहिलो बच्चा जन्मिएपछि बुबाआमा दुवै सरकारी डाक्टर भएकाले बच्चाको लालनपालनका लागि पहिलो ४५ वर्ष सँगै बसेर काम गर्न पाए सहज हुने थियो, सरुवा हुनै परे एउटै जिल्लामा भए ड्युटी मिलाउँदै बच्चा हुर्काउँदै काम गर्न पाउँथें भन्ने उनको र उनका श्रीमान्को हारगुहार स्वास्थ्य मन्त्रालयले सुनेन । श्रीमान् सरकारी छात्रवृत्तिमा पढेकाले दुई वर्ष जहाँ खटायो, त्यहीँ जानुपर्ने हुन्थ्यो । उनी मधेश जानुपर्यो । भर्खर जन्मिएको नानी हुर्काउने पूर्ण जिम्मेवारी र उपत्यकाको व्यस्त सरकारी अस्पतालमा बिरामीको सेवा उनै डाक्टर छोरीको काँधमा पर्यो । पहिलोपल्ट आमा बनेकी ती छोरीले श्रीमान्सँग जिम्मेवारी बाँड्न पाइनन् । अस्पतालको चर्को ड्युटीका बीच उनका बुबाआमाले बच्चाको जिम्मेवारीमा भरथेग गरिदिए । जसकारण उनले काठमाडौंको जागिर छोड्नुपरेन । चार वर्षपछि, उनी दोस्रो पटक गर्भवती भइन् । सातौं महिनामा स्वास्थ्य अवस्थाको कारण ड्युटीको समय केही मिलान गराइदिन उनले गरेको प्रस्तावलाई पुरुष हाकिमले खिसीमात्रै गरेनन्, ड्युटी झन् कडा बनाइदिए । बच्चा जन्मिनुअगाडि नै रक्तश्राव भएर झन्डैझन्डै दुर्घटना भयो । पछि बेडरेस्टमा २ महिना रहेर बच्चा जन्मियो । अब उनी भन्छिन्, पुग्यो, म अब नेपालमा जागिर खान्नँ । यहाँ काम गर्ने ठाउँमा न मानव संवेदना छ, न सिकेको र बुझेको कुरा सुनाउन अनि स्वास्थ्य सेवामा सुधार गर्न हामीलाई कुनै मौका छ ।केही महिनाअगाडि एउटा अन्तर्राष्ट्रिय संस्थाले नेपाली संस्थासँगको सहकार्यमा युवा प्रोफेसनल महिलाहरूको लिडरसिप विकास गर्ने भनेर मेन्टरिङको कार्यक्रम राखेछ । मैले पनि सरकारी कर्मचारी र कलेजमा अध्यापन गरिरहेकी उपप्राध्यापक गरी दुई युवा महिलाहरूलाई छ महिनाको मेन्टरिङ (अन्तरक्रिया गरेर विषयगत ज्ञान, सीप र नेटवर्कको हस्तान्तरण) गर्ने जिम्मेवारी लिएँ । अन्तरक्रियाबाट थाहा भयो, महिलाको नेतृत्व विकासका सीपभन्दा जरुरी त उनीहरूलाई काम र जीवन व्यवस्थापन (वर्क लाइफ ब्यालेन्स) गर्ने वातावरण, आँट, हिम्मत र सीपको जरुरी रहेछ । घरमा बच्चा हुर्काउने आमाको जिम्मेवारी, पढेलेखेकी छोरी र बुहारीको जिम्मेवारी, अनि कार्यालयको जिम्मेवारीसँगै व्यक्तिगत र प्रोफेसनल विकास कसरी सम्भव बनाउने ? कहिले हाकिमहरूको यी महिलाहरू यस्तै हुन्, महिला समानताको कुरा गर्ने, जिम्मेवारी लिन पन्छिने जस्ता कर्कस ध्वनि, पुरुष सहकर्मीको होच्याउने नजर अनि कहिले घरमा जागिरे आमाको बच्चा त अभागी हुन् है, यिनले आमाको माया नै पाउँदैनन् भनेर परिवार र आफन्तजनको मन छेड्ने बचन, बच्चा हुर्काइ र घरको काममा पतिको शून्य साझेदारी, यस्तो अवस्था कसरी व्यवस्थापन गर्ने ? जर्नलमा लेख्न, नयाँ कुराहरू पढ्न, सिक्न मन लाग्छ, तर कार्यालय र घर, कतै मौका नै पाइँदैन, कसो गर्ने ? यिनै र यस्तै कुरा, आँसु र रुन्चे हाँसोको आदानप्रदानमा ६ महिनाको मेन्टरिङ बित्यो । उनीहरूसँगको मेरो अनुभव साटासाट, कहिले र कसरी आत्मग्लानिबाट टाढा रहने, आफूले आफैंमाथि अन्याय नगर्ने, अरूले गरेको अन्याय नसहने र असजिलो अवस्थामा घर र कार्यालय दुवैमा आफ्नो अप्ठेरो खुलस्त राख्ने, खिसी र नकारात्मक टिप्पणीको खुलेर प्रतिकार गर्ने जस्ता टिप्सहरू कति काम लागे, लागेनन्, थाहा छैन । तर प्रस्ट थियो, महिलालाई लैंगिक भूमिका र लैंगिक भूमिकाप्रति असंवेदनशील परिवार र कार्यस्थलले काम र जीवनबीचको सन्तुलन मिलाउन निकै गाह्रो पर्छ । यो कठिन समय पार गर्ने महिलाहरू प्रोफेसनल रूपमा परसम्मको उच्च तहको यात्रा पार गर्छन्, केहीले गरेका पनि छन्, तर कठिन समय पार गर्न नसक्नेहरू कि हार मानेर क्यारियर छोड्छन, कि उमेर छँदै मानसिक तनाव र जीवनशैलीसँग सम्बन्धित थाइराइड, मधुमेह, मुटुरोग, ब्लड प्रेसरलगायतको सिकार बन्छन् ।संविधान बनेपछिको यो एकदशकमा विभिन्न सेवा क्षेत्रबाट सरकारी जागिर (निजामती सेवा) मा प्रवेश गर्ने महिलाहरूको उपस्थिति बढेको छ । निजामती क्षेत्रमा महिलाहरूको बढ्दो र दरिलो उपस्थिति कृषि, वन, वातावरण, शिक्षकदेखि डाक्टर, इन्जिनियर्स, कानुनविद्, लेखापरीक्षक, प्रशासक, कूटनीतिज्ञ, सञ्चार, सुरक्षा, वायुसेवालगायत सबै क्षेत्रमा देख्न सकिन्छ । उपस्थिति मात्रै हैन, अब्बल काम गरेर निजामतीको सबैभन्दा माथिल्लो पद मुख्यसचिव र मन्त्रालयमा सबैभन्दा माथिल्लो तह सचिव, सहसचिवमा महिलाहरू पुगेका छन् । केही समय परराष्ट्र मन्त्रालयको जिम्मेवारी सम्हाल्दा मैले कूटनीति क्षेत्र (जहाँ केही समयअघिसम्म पुरुषको मात्रै वर्चस्व थियो) का महिला कर्मचारीसँग नजिकबाट काम गर्ने मौका पाएँ । त्यो छोटो अवधिमा पनि मैले कामप्रतिको लगाव, समयको पालना, जिम्मेवारी र जवाफदेहिताको कसीमा महिला कर्मचारी निकै अगाडि रहेको कुरा नजिकबाट महसुस गरेकी हुँ । सेवाग्राही वा प्रोफेसनल दुवै रूपमा विभिन्न क्षेत्र र तहका महिला कर्मचारीसँगको अन्तरक्रियाले पनि मलाई यही सुखद पाटो इंगित गरेको हो ।तर माथिका सन्दर्भहरूले दाँतमा ढुंगा लागेको जस्तो अनुभूति हुन्छ । उल्लेखित छोरीहरू त प्रतिनिधि पात्र मात्रै हुन् । भर्खर आमा बनेका कैयौं छोरीहरूलाई सरकारी जागिर खानु न छोड्नु भएको छ । एकातर्फ लैंगिक भूमिका र बालबालिका जन्माउने, हुर्काउने र असल नागरिक बनाउने जिम्मेवारी, अर्कोतर्फ कामप्रतिको लगाव, जिम्मेवारी र जवाफदेहिता, राष्ट्र विकासमा योगदान पुर्याउने हुटहुटी । समग्रमा काम र जीवनको सन्तुलन मिलाउन कामकाजी महिलाहरूलाई निकै गाह्रो भएको छ । तीन महिनाको सुत्केरी बिदाले आमा र बच्चा दुवैको स्याहार पुग्दैन । त्यसपछिका दिनमा सन्तुलन मिलाउन नसक्दा उनीहरूमा निराशा र तनावबाट सिर्जित रोगहरूको प्रकोप पनि बढ्दै गएको छ । बच्चा जन्माउने तथा स्तनपान गराउने भनेर प्रकृतिले महिलालाई दिएको भूमिका निभाएका पनि छन् । तर जन्मिएको बच्चालाई स्याहार सम्भार गर्न बाबु र परिवारका अन्य सदस्यको पनि साझेदारी चाहिन्छ । त्यस्तै कामकाजी आमाका बच्चा आमाबाबु दुवैको छत्रछायामा हुर्कन पाउने वातावरण बनाइदिने र पछि एक अब्बल, सभ्य र सुसंस्कृत नागरिक बनाउन लगानी गर्ने जिम्मेवारी राज्यको हो । महिलाले जन्माएका तिनै सन्तानमाथि त परिवार र राज्यको भविष्य जोडिएको हुन्छ । अझ आफू कार्यालयमा रहँदा वा फिल्डमा जाँदा आउँदा आफ्नो बच्चा सुरक्षित छ, बाबुको वा परिवारको काखमा छ भन्ने सोचले मात्रै पनि महिलाको कार्यक्षमता र प्रभावकारिता बढ्छ भन्ने तथ्य अनुसन्धान र अनुभवले नै देखाएको छ । लैंगिक भूमिकाप्रति संवेदनशीलताको कमीका कारण निजामती मात्रै हैन, अन्य औपचारिक, अनौपचारिक, निजी, गैरसरकारी सबै क्षेत्रमा काम गर्ने महिलाहरूले पीडा भोगेका छन् । शिक्षा र सीपमा पहुँच बढेसँगै महिलाहरूको उपस्थिति नभएको क्षेत्र अब कुनै रहेन । तर लैंगिक भूमिका, विशेषतः प्रजनन भूमिका र घरायसी कामको जिम्मेवारीमा परिवारभित्र साझेदारी नहुँदा र कार्यक्षेत्रमा महिलाको विशेष आवश्यकताप्रति संवेदनशीलता नहुँदा कति महिलाहरूलाई आर्थिक स्वतन्त्रता र आत्मसम्मानको विषय हुँदाहुँदै पनि बीचैमा क्यारियर छोड्नुपर्ने वा मानसिक उत्पीडन सहनुपर्ने बाध्यता देखिन्छ । यो अवस्था सुधार गर्ने पहिलो जिम्मेवारी राज्यकै हो । त्यसैले कामकाजी महिलाको प्रजनन भूमिका र बालबालिका हुर्काउने जिम्मेवारीसम्बन्धी राज्यका कानुन र कार्यशैली परिवर्तन गर्नैपर्छ । कार्यस्थलको संरचना, नेतृत्व र समकक्षीहरूको सोच र व्यवहार आफैं लैंगिक भूमिकाप्रति उत्तरदायी बन्दा मात्रै राज्यका अन्य निकायलाई नियमन गर्न सकिन्छ ।सुधार गर्नुपर्ने थुप्रै तह छन् । तर सुरुवातचाहिँ कानुनबाटै गर्नुपर्छ । महिला र बालबालिकाको मानव सुरक्षाको प्रत्याभ्तूि, आमाबाबुको संरक्षणमा हुर्कन पाउने बालबालिकाको मौलिक हक अनि महिलाको रोजगारीको हक जस्ता संविधानका प्रावधानहरू कार्यान्वयन गर्न पनि यो सुधार जरुरी छ । म सम्झन्छु, कर्मचारी समायोजनको नाममा एउटै कार्यालयमा काम गर्ने पतिपत्नीमध्ये पतिलाई सुदूरपश्चिम र तीन महिनाकी सुत्केरी पत्नीलाई कोशी प्रदेशको पहाडी जिल्लामा खटाइदिएपछि र जति हारगुहार गरे पनि सँगै जागिर मिलाउन नसकेपछि जागिर खानु न छोडनु भएको विवरण एक महिलाले म सांसद रहँदा लामो चिट्ठीमार्फत जानकारी दिएकी थिइन् । उनको अनुरोध थियो, निजामती सेवासम्बन्धी विधेयकमा यस्ता कुराको कानुनी रूपमै समाधान खोजियोस् । सरकारले लैजाँदै र ल्याउँदै गरेको यो विधेयक अहिले पनि संसद्मा विचाराधीन छ । विधेयकमा भर्ना प्रक्रिया र बढुवा आदिमा संवैधानिक प्रावधानअनुसार महिलाका लागि आरक्षण प्रावधानबाहेक कहींकतै लैंगिक भूमिका, प्रजनन भूमिका र दायित्वप्रतिको संवेदनशीलता देखिँदैन । लाग्छ, महिला र पुरुषका आवश्यकता, जिम्मेवारी सबै समान छन्, समान काम गर्छन्, समान सेवा पाउँछन् । समानता, समावेशिता र सामाजिक न्यायका आधारमा बनेको संविधान कार्यान्वयन भएको झन्डै दशक बितिसक्दा पनि निजामती कर्मचारीसम्बन्धी कानुनले लैंगिक भूमिकाबाट सिर्जित महिलाका विशेष आवश्यकता नचिन्ने, अनि कहींकतै पनि महिलाको प्रजनन र लैंगिक भूमिकाप्रतिको संवेदनशीलता नदेखिने अवस्थाले राम्रो संकेत गर्दैन ।दृष्टिकोण र सोचका साथसाथै कानुनको पनि सुरुवात गर्नुपर्छ । नियुक्ति, सरुवा, बिदा, कामकाजी आमाहरूलाई कार्यालयमा आउने, जाने समयमा लचकता (फ्लेक्जिबल वर्किङ आवर) अपनाउने, प्रजनन स्वास्थ्यलगायतका महिलाका विशेष आवश्यकता पूरा गर्ने, कार्यस्थल, कार्यशैली, व्यवहारमा सुधार गर्ने र कार्यस्थलमा हुने हिंसा सम्बोधन गर्ने, कार्यादेश र कार्यसम्पादन भूमिकालाई लैंगिक संवेदनशील बनाउनेलगायत लैंगिक न्याय सुनिश्चित गर्न विधेयकमा छुट्टै परिच्छेद आवश्यक देखिन्छ । हुन त लैंगिक संवेदनशील र उत्तरदायी नेतृत्व भएमा यी व्यावहारिक कुराहरू निर्णय गर्ने तहको कर्मचारीले आफैं निर्णय लिन सक्ने विषय हुन् । तर महिला वा पुरुष जो हाकिम भए पनि कानुनले निश्चित प्रावधान नबनाएसम्म हाम्रो नेतृत्व लैंगिक भूमिका र सम्बन्धप्रति संवेदनशील हुने रहेनछ । कानुन बनाउने जिम्मेवार निकाय, विधायकहरू यो विषयमा संवेदनशील हुनैपर्छ, नत्र छोरीहरू निजामती सेवामा टिकिरहन सक्दैनन् । जसोतसो टिकिरहे पनि कामको प्रभावकारिता हँॅदैन ।अर्को विडम्बना पनि छ । संसद् वा बाहिर, महिलामैत्री र संरक्षणमुखी कानुनी प्रावधानको कुरा गर्यो कि कतै कानुनको दुरुपयोग हुने हो कि ? भन्ने प्रश्न तेर्साइन्छ । जब गर्भवती महिला कर्मचारीले स्वयं मेरो स्वास्थ्यावस्थाका कारण कठिनाइ भएको छ भन्छन्, त्यतिबेला उल्टै सजाय दिने नेतृत्वले बुझ्नुपर्छ गर्भावस्था र सुत्केरी अवस्थामा सबै महिलाहरूको शारीरिक, मानसिक अवस्था र जटिलता समान हुँदैन । आफ्नो अवस्थाबारे जानकार स्वयं महिला नै हुन्, अरू हुन सक्दैनन् । अनि युवा पुरुष कर्मचारीले पनि गर्भावस्था वा सुत्केरी अवस्थाकी श्रीमती वा बच्चालाई सहयोग गर्छॅ भन्दा प्रोत्साहित गर्नुको सट्टा हप्काउनेहरूले पनि बुझ्नुपर्छ युवा पुरुषहरू परिवर्तनका संवाहक हुन्, लैंगिक भूमिकाप्रतिको चासो र साझेदारीले समानता स्थापित गर्न मद्दत पुग्छ । यिनलाई पुरस्कृत गर्ने हो, लखेट्ने हैन । अहिलेका पुस्ता आफ्नो काम र पेसाप्रति जिम्मेवार छन्, लगाव राख्छन्, ढाँट्दैनन् । तर, जुन दिन लगाव घट्छ, विश्वास घट्छ र हेपिएको महसुस हुन्छ, चुपचाप बस्दैनन् । सके प्रतिकार गर्छन्, नसके बाहिरिन्छन् र विकल्प खोज्छन् । मैले सुरुवातमा उल्लेख गरेका सन्दर्भमध्ये एकले देश नै छोड्ने र अर्कोले सरकारी जागिर छोड्ने निर्णय गरे । अरूले यस्तो निर्णय लिनु नपरोस् । यति धेरै युवाहरू देशभित्रै पढाइ र रोजगारीको अवसर भएर पनि बिदेसिँदै गएको देख्दा हाम्रो चेत खुलेको देखिँदैन । नयाँ जोस, जाँगर, इमान र विश्वास लिएर निजामती सेवा प्रवेश गरेका महिला कर्मचारीलाई चिन्ता, आत्मग्लानि, विभेदरहित निर्भीक वातावरणमा काम गर्ने अवसर दिऔं । अनि पो यिनको अपनत्व बढ्छ र निजामती सेवा पनि प्रभावकारी हुन्छ । पौड्याल राष्ट्रिय सभाकी पूर्वसदस्य हुन् ।"
पौराणिक कथामा नदी उद्भव,"नेपालको कौशिक नदी नेपालको कौशिकी नदीचाहिँ रामायणमा परेको छैन तर स्कन्दपुराणमा उल्लेख छ । स्कन्दपुराण सबैभन्दा प्राचीन पुराण मानिन्छ । यो पुराण सुरुमा उत्तरपश्चिम भारतमा लेखियो । त्यसमा पहिले उत्तरपश्चिम भारतको हिमालय क्षेत्रका धार्मिक क्षेत्रहरूको बेली विस्तार थियो । इतिहासकार डीआर रेग्मीले मिडवल अफ नेपाल (सन् १९६५) पुस्तकमा त्यो ईस्वी सम्वत् १६ औं शताब्दीको अन्ततिर लेखिएको अनुमान गरेका छन् । जेहोस्, लेख्नेहरू भारतीय थिए । उनीहरू तराईबाट सम्भवतः सिन्धुली किनारैकिनार काठमाडौं खाल्डो आए होलान् । उनीहरू रोशी खोलासँग सुनकोशी मिसिएको ठाउँनेर जब आइपुगे । उत्तरबाट बग्दै आएको सुनकोशीसँग मोहित भए होलान् । उनीहरूलाई त्यो खोला भारतको उत्तराखण्डमा भएको कौशिकी नदीजस्तै लाग्यो होला । अल्मोडामा जस्तो भूगोलमा कौशिकी छ, त्यस्तै भौगोलिक बनावटमा सुनकोशी छ । यसर्थ, उनीहरूले काठमाडौंपूर्व रोशीमा मिसिने नदीको नाम कौशिकी लेखे । कौशिकी किनारमा विश्वामित्र ऋषि पनि तप गरी बस्थे भन्ने थपे । सुनकोशी र रोशी संगमस्थलमा एक ओडारलाई हिजोआज विश्वामित्र गुफा नामकरण गरिएको छ । कौशिकी नदीमा नुहाउँदा पाप पखालिन्छ भनेर सुनकोशीलाई गंगा नदीको समकक्षमा पुर्याए । विभिन्न कालखण्डमा पुराणमा सामग्री थप्दै लाने क्रममा स्कन्दपुराणमा नेपाल महात्म्यलाई केही सय वर्षसम्म समावेश गरेर प्रकाशन गरियो । हिजोआज स्कन्दपुराणबाट नेपाल महात्म्य अलग गरिएको छ । त्यो सर्वप्रथम हिन्दीमा प्रभाकरी कम्पनी, बनारसबाट सन् १९०१ मा पहिलो पटक प्रकाशन भएको थियो ।योगी नरहरिनाथ र अरूहरूले २०१२ सालमा त्यही नेपाल महात्म्यलाई नेपालको सन्दर्भमा थप अरू धार्मिकस्थल समावेश गरी हिमवत्खण्ड उपपुराण संस्कृत भाषामा लेखे । यसमा पूर्वी नेपालका धेरै नदीको नामपछि कौशिकी जोडेका छन् । जस्तोः अरुण कौशिकी, ताम्र कौशिकी, तमर कौशिकी । हिमवत्खण्ड उपपुराणलाई वेणीमाधव ढकालले संस्कृतको मूलपाठसहित नेपाली अनुवाद २०७५ सालमा गरे । यस उपपुराणमा नेपालका सबैजसो हिमाल तथा नदीनालामा भगवान् रहेका थिए भन्ने कथा हालिएको छ । उक्त उपपुराणमा कौशिकी उत्पत्तिको कथा पनि छ । जसअनुसार एकपटक देवी पार्वतीले हिमालयमा सूर्यको उपासना (तपस्या) गरिन् । त्यस क्रममा सूर्यको राप र तापबाट उनको पाउबाट पसिना चुहियो, त्यहीँबाटै कौशिकी नदी उत्पत्ति भयो (अध्याय ४० मा कौशिकी नदीको आविर्भाव) । पूर्वी नेपालमा वैदिक आर्यहरू फाट्टफुट्ट पुगेको ४५ सय वर्ष हँॅुदै छ । तर, करिब ७० वर्षअघि लेखिएको हिमवत्खण्डमा कौशिकी उर्फ कोशी नदी उद्भवअघि नै हिन्दु धर्मका देवीदेवता त्यता पुगेको परिकल्पना गरियो । यसैलाई जोड दिँदै योगी नरहरिनाथले हाम्रो देशदर्शन पुस्तकमा राजर्षि र ब्रम्हार्षि कौशिक उर्फ विश्वामित्रको स्मारकका रूपमा कोशी अञ्चल राख्न सफल भएकामा गर्व गरेका छन् । हिन्दुहरूले पहिले अस्तित्वमा रहेको स्थानीय नदी नामको सट्टा हिन्दुजन्य नाम प्रयोग गरे । राज्यले उसबेला एकल हिन्दु धर्म नीति अँगालेको र अन्यको धर्म तथा लिपिमा बन्देज लगाएका कारण उपत्यकाबाहेक अन्यत्रको इतिहास लिखतमा रहन सकेन । जति भेटिन्थे, तिनीहरू डढाइन्थे । कालान्तरमा नदी, अञ्चल नाम र अहिले प्रदेशको नामकरण नै पौराणिक कथा रामायणअन्तर्गत कुशनाभका महिला सन्तानको उपनाम कौशिकीबाट कोशी राखिएको प्रस्ट हुन्छ । तर, प्रदेशको नाम कोशी पारित गराउने केही नेताले कैयौं पटक कोशी किरात शब्द हो भनेर बताए । यसै भन्न सकिन्छ कि कोशी शब्द व्युत्पत्तिमा नेताहरू दिग्भ्रमित छन् । सप्तकोशी नदीको सबैभन्दा लामो नदी अरुण हो । यो नदीको ७० प्रतिशत हिस्सा त तिब्बतमै छ । अरुण नदी दुईअढाई करोड वर्षअघि उद्भव भएको हो । त्यसबेला बाँदरजस्तो तर पुच्छर नभएको जन्तु मात्रै उद्विकास थियो । हिजोआज मानिसको स्वरूपसँग निकै मिल्ने जन्तुहरू चिम्पाञ्जी, बोनोबोज, गोरिल्ला, ओराङ्ओटाङ र गिब्बन छन् । यिनीहरू बाँदरजस्ता जनावरको समूहबाट अढाईदेखि तीन करोड वर्षअघि अफ्रिकामा अलग भएका थिए । मानवको पूर्वज त करिब एकसवा करोड वर्षअघि अफ्रिकामा उद्विकास भएको थियो । त्यसअघिको जीवाष्म फेला परेको छैन । मानवको पूर्वजसँग गोरिल्ला र चिम्पाञ्जी क्रमशः ९० र ७० लाख वर्षअघि छुट्टिएका हुन् । मानिस या होमो सेपियन्सको सबैभन्दा पुरानो जीवाष्म ३ लाख १५ हजार वर्षअघिको सन् २०१७ मा उत्तरपश्चिम अफ्रिकी देश मोरोक्कोमा फेला परेको छ । यसले बताउँछ कि अफ्रिकामा मानिस त्यसअघि नै उद्विकास भएका थिए । दुई लाख वर्षअघि होमो सेपियन्स अफ्रिकाबाट युरोप र एसियातर्फ लागे । दाङदेउखुरीमा ६०७० हजार वर्षपहिले होमो सेपियन्स आइपुगेका थिए । नेपालमा चुरे क्षेत्रबाहेक अन्यत्र ८१० हजार वर्ष पुराना मानव निर्मित सामग्री फेला परेका छैनन् । उत्तरतिरबाट आएको सबैभन्दा पुरानो मानव सभ्यता स्थल मुस्ताङ हो । पूर्वी हिमाली जिल्लामा मानिसको प्रवेश चीनको याङ्जे र येल्लो नदी उपत्यकामा खेतीपाती थालिएपछि भयो । तर, त्यहाँ वैदिक आर्य ३४ सय वर्षअघि मात्र फाट्टफुट्ट पुगेका हुन् । करिब ७५८० वर्षअघि पूर्वी नेपाल पुगेका योगी नरहरिनाथले हिमवत्खण्डमा लेखेको कौशिकी नदी उद्भवको कथा कपोकल्पित हो भन्ने माथि प्रस्ट गरियो । अझै हिन्दुहरूले त्यो कथा पत्याउनु भनेको पृथ्वी चेप्टो छ, सूर्य, चन्द्र तथा ग्रहले पृथ्वीको परिक्रमा गर्छ भने जस्तै हो । अर्कोतिर, राज्यले कुनै पनि धर्म प्रचार गर्न बाधा पुर्याउनु हुँॅदैन । तर, राज्य आफैंचाहिँ धर्मको पछि लाग्नु हुँदैन । राज्य नै धर्मको पछि लाग्यो भने हाम्रो समाज चल्लो पहिले कि अन्डा भन्ने किस्सामै अलमलिइरहन्छ ।"
संस्कारदेखि अर्थतन्त्रसम्म जात,निष्कर्ष प्रसिद्ध कवियत्री एमिली डिकिन्सन भन्छिन् शब्दभन्दा शक्तिशाली संसारमै अर्को शक्ति मैले अहिलेसम्म भेटेको छैन । यो भनाइले ज्ञानको शक्तिबारे प्रस्ट पार्छ । इतिहासको निकै लामो कालखण्डलाई पार गरेर टिकिरहेको जात व्यवस्थालाई धक्का दिन ज्ञान उत्पादनको महत्त्व स्वतस्फूर्त छ । कम्तीमा पनि समाजको ठूलो हिस्सा जात व्यवस्थाविरोधी सही शास्त्र र वैचारिकीबाट प्रबोधित हुन जरुरी छ । त्यस्तो सिद्धान्त र विचार निर्माणका लागि व्यापक ज्ञानशाला चाहिन्छन् । जसले मात्र संकीर्ण घेराभित्र कैद गरिएको सुषुप्त र कमजोर जातको बहसलाई सतहमा ल्याउन मद्दत गर्दछ । यसरी समालोचनात्मक जात अध्ययन आजको बौद्धिक आन्दोलनको एउटा कोसेढुंगा हो । जात व्यवस्थाको भुक्तभोगी दलित समुदाय भएकोले यसको नेतृत्व अब उनीहरूले नै गर्नुपर्दछ । तर यो विराट कार्यका लागि गैरदलितको पनि सहकार्य उत्तिकै महत्त्वपूर्ण हुन्छ । दलित ज्ञान उत्पादनलाई खँदिलो र समृद्ध बनाउन अन्तरविषयक ज्ञान आदानप्रदान अझ जरुरी छ ।
रिया बनिन् मिस युनिभर्स इन्डिया,"काठमाडौं (कास) भारतको जयपुर, राजस्थानमा सोमबार भएको ग्रान्ड फिनाले जित्दै १९ वर्षीया रिया सिंघा यस वर्षकी मिस युनिभर्स इन्डिया घोषित भएकी छन् । उपाधि जितपछि रिया भारतको प्रतिनिधित्व गर्दै मेक्सिकोमा हुने मिस युनिभर्सका लागि भिड्ने छिन् । ताज पहिरिँदै रियाले भनिन्, आज यो उपाधि जितेकोमा म निकै आभारी छु, यहाँसम्म आइपुग्नका लागि मैले निकै मिहिनेत गरेकी छु । त्यसैले यो ताजका लागि म आफूलाई सक्षम ठान्दछु । रियाले फेरि एकपटक भारतले मिस यनिभर्स ताज जित्नेमा आफू आशावादी रहेको बताइन् । उक्त प्रतियोगितामा प्राञ्जल प्रिया फस्ट रनरअप तथा छवि वर्ग सेकेन्ड रनरअप बनेका थिए ।"
सामाजिक सञ्जाल : चलाउन जाने मनग्गे आम्दानी,"(काठमाडौं)सामाजिक सञ्जालको प्रयोगले कोही व्यवसायी बनेका छन् त कोही कन्टेन्ट क्रिएटर । ज्ञान बाँडेर आम्दानी गर्ने अनुपमा संग्रौलादेखि कपडाको व्यापार गर्ने प्रनिता नयाजु श्रेष्ठ धेरैका लागि उदाहरणीय बन्न सक्छन् । यी दुईका अनुभवले यही भन्छ, सामाजिक सञ्जालको सही प्रयोगले आम्दानीका बाटो खोल्न सकिन्छ । पछिल्लो समय सामाजिक सञ्जालमा व्यवसाय गर्ने जमात बढ्दै गएको छ । सामाजिक सञ्जालको बढ्दो प्रयोगले डिजिटल आम्दानीको क्रेज बढेको छ । सामाजिक सञ्जालको प्रत्यक्ष फाइदा धेरै युवापुस्ताहरूले लिन थालिसेकका छन् । अनलाइनमार्फत थ्रिप्टदेखि क्लोथिङ ब्रान्डमार्फत आम्दानी गरिरहेका छन् । तिनैमध्येकी एक हुन्, प्रनिता नयाजु श्रेष्ठ । उनले दुई वर्षअगाडि नै पेस १९ पेजमार्फत अनलाइन व्यापार गरिरहेकी छन् । उनको व्यवसाय थ्रिप्टबाट नै सुरु भएको हो । जुन पुराना तथा आफूलाई ठीक नभएका लुगाहरू पुनः बिक्री हुन्थ्यो । प्रनिताको फेसनमा पहिल्यैदेखि एकखाले क्रेज थियो । भक्तपुरकी उनी फेसन डिजाइनर बन्न चाहन्थिन् । नयाँनयाँ पहिरन बनाउने र लगाउने रहर थियो उनको । यही रहरलाई नै पछि व्यवसायमा परिणत गरिन् । पेजको नाम राख्नु पनि उनको आफ्नै कारण छ । पेस अर्थात् गति अर्थात् निरन्तरता । १९ उनको त्यसबेलाको उमेर । आमाले दिएको २० हजार रुपैयाँबाट सुरु गरेको उनको व्यवसायमा अहिले ३ लाख लगानी पुगिसेकेको छ । टिनएजर्सलाई फोकस गरेर पेज सञ्चालन गरेको उनको भनाइ छ । पहिरनमा उनले बजारको टेन्ड्रलाई हेर्दिनन् । बरु कसरी नयाँपन दिन सकिन्छ भन्नेमा उनको जोड रहन्छ । पहिले स्याम्पल बनाउँछिन्, अनि फेसन डिजाइनरको सहयोग लिएर पहिरनमा नयाँ लुक्स दिने गर्छिन् । भनिन्, नयाँ डिजाइनमा लुगा कसरी दिन सकिन्छ भनेर आफैं स्याम्पलिङ गरेर फेसन डिजाइनर मार्फत बनाएर बिक्री गर्ने गर्छु । अहिले २२ वर्ष पुग्नै लागेकी प्रनिताले पेजमार्फत नै खर्च जुटाउन थालिसकेकी छन् । आर्थिक रूपमा आत्मनिर्भर बनेकी उनको अब भ्युअर बढाउने योजना छन् । यो व्यवसायमा तितो अनुभव पनि बटुलेकी छन् । सामान मगाउने तर पैसा नदिनेजस्ता थुप्रै समस्या उनले भोगेकी छन् । एक घटना सुनाउँदै भनिन्, सामान मगाएर पैसा नपाउनु नै मुख्य समस्या हो, साइबर ब्युरोमा समेत निवेदन हाल्नुपरेको छ । धेरै फेक आईडीका कारण अनलाइन व्यापारप्रति विश्वास बढ्न नसकेको उनको बुझाइ छ । सस्तो मूल्यमा सामानहरू राख्ने र ग्राहकहरू पनि त्यसमा लोभिने भएकाले ठगी बढ्ने गरेको उनी बताउँछिन् । अनुपमा संग्रौला चार्टर्ड एकाउन्टेन्ट हुन् । उनले सामाजिक सञ्जालमा बित्तीय, कानुनी, शैक्षिकजस्ता कन्टेन्ट भिडियोहरू पोस्ट गर्ने गर्छिन् । सचेतनासम्बन्धी भिडियोले छोटो समयमा नै उनलाई सेलिब्रेटी बनाएको छ । मैले सिए पढ्दाका आफ्ना अनुभव नै सेयर गर्ने गरेकी हुँ, पहिलो भिडियोमार्फत नै धेरै प्रश्नहरू आए । त्यसपश्चात् भने निरन्तरता दिन मन लाग्यो, उनले भनिन् । लकडाउको समयमा टिकटकमार्फत सुरु भएको उनको यो यात्रा अहिले फेसबुक, इन्स्टाग्राम हुँदै युट्युबसम्म पुगेको छ । सामाजिक सचेतना फैलाउने खालका फरकफरक विषयका कन्टेन्ट उनले कसरी खोज्छिन् त ? भन्छिन्, मेरो आफ्नै अनुभव नै कन्टेन्ट बनिरहेको हुन्छ । भारतीय कन्टेन्ट क्रिएटरबाट पनि प्रभावित छन्, उनी । यसको प्रभाव हो, भिडियोमा उनको दोहोरो चरित्र । उनलाई लाग्छ, साँच्चै कलाकार पो भएँ कि ? त्यसो त उनको सानैदेखिको रुचि चाहिँ कलाकार पो भएँ कि ? त्यसो त उनको सानैदेखिको रुचि पनि कलाकार बन्ने नै थियो रे । भिडियोदेखि प्रत्यक्ष म्यासेजमा उनलाई धेरै विषयको भिडियो बनाउन आग्रह आउँछन् । फलोअरका लागि पनि उनले कन्टेन्ट निर्माण गरेकी हुन्छिन् । उनले यसमा श्रीमान्ले सहयोग पनि लिन्छिन् । सुरुवाती दिनमा भिडियो सम्पादन गर्नेदेखि खिच्नेसम्मका काममा श्रीमान्कै सहयोग हुन्थ्यो । अहिले भने उनी पोख्त भइसकेकी छन् । लेखा, वित्तीयदेखि कानुनका सामान्य कुराहरूमा पनि सामाजिक चेतना न्यून रहेको उनको अनुभव छ । कर, कम्पनीका कानुन, सरकारी नियमजस्ता सामान्य विषयमा पनि चेतना कमजोर रहेको उनले बताइन् । उनी यसै विषयमा कन्टेन्ट बनाएर चेतना बाँडिरहेकी छन् ।"
राष्ट्रकवि घिमिरे पुरस्कार खरेललाई,"काठमाडौं (रासस) राष्ट्रकवि माधवप्रसाद घिमिरेको १०५औं जन्मजयन्तीका अवसरमा मर्स्याङ्दी वाङ्मय प्रतिष्ठानद्वारा सोमबार राष्ट्रपति भवन शीतल निवासमा पुरस्कार वितरण गरिएको छ । राष्ट्रकवि माधवप्रसाद घिमिरे पुरस्कार यस वर्ष गीतकार किरण खरेललाई प्रदान गरिएको छ । राष्ट्रपति रामचन्द्र पौडेलद्वारा प्रदान गरिएको उक्त पुरस्कार राशि १ लाख रुपैयाँ रहेको छ । पुरस्कार वितरण समारोहमा बोल्दै राष्ट्रपति पौडेलले राष्ट्रकवि घिमिरेको नेपाली साहित्य क्षेत्रमा अतुलनीय योगदान रहेको बताए । राष्ट्रकवि घिमिरेका साहित्यिक सृजना हाम्रै पाखापखेराका नेपाली जनजीवनका भोगाइ, प्रकृति, संस्कृति र मानवीय संवेदना मात्र नभई राष्ट्रिय भावनाले ओतप्रोत भएको पाइन्छ, राष्ट्रपति पौडेलले भने, यसले भाषा, साहित्य मात्र नभएर समग्र वाङ्मयको क्षेत्रलाई समृद्ध बनाउन र हाम्रो राष्ट्रिय स्वाभिमानको भावना अभिवृद्धि गर्न योगदान दिएको छ । उनले राज्यले मात्र नभई जनस्तर र वाङ्मयप्रेमीले पनि स्रष्टाको सम्मानमा कन्जुस्याइँ गर्न नहुने बताए । साथै, नेपाल प्रज्ञा प्रतिष्ठानको ६७ औं वार्षिकोत्सवका अवसरमा आयोजित राष्ट्रिय कविता महोत्सवमा विजयी कविहरूलाई राष्ट्रपति पौडेलले पुरस्कार प्रदान गरेका थिए ।"
चामलगेडागुडीको मूल्य र गुणस्तरमा सधैं हेलचेक््रयाइँ,"(काठमाडौं)वाणिज्य आपूर्ति तथा उपभोक्ता संरक्षण विभागले डेढ महिनाअघि भक्तपुरको एक किराना पसलमा अनुगमन गर्दा दुई वटा बोराको चामल मिसाएर बिक्री गरेको भेटायो । चामल उत्पादन कम्पनीको नाम उल्लेख नभए पनि त्यहाँ जिरा मसिनो चामल उल्लेख गरिएको बोरामा मोटा चामल मिसाएर बिक्री गरिएको थियो । लगत्तै अनुगमन टोलीले भक्तपुर क्षेत्रमै अनुगमन गर्दा पान पसलमा चामल बिक्री गरेको भेटायो । पान पसलमा पाँच बोरा चामल भेटियो । लेबल नभएको सादा बोरामा मिसावट गरेको चामल सस्तोमा बेच्ने गरेको भेटियो, विभागका महानिर्देशक राजन पौडेलले भने । भक्तपुर र काठमाडौंको कुलेश्वर क्षेत्रमा यस किसिमको व्यापार गर्न भनेर चामलका ठुल्ठूला गोदाम राखिएको महानिर्देशक पौडेलको दाबी छ । कतिपयले तिनै गोदामबाट मिसावट गर्ने गरेको उनले बताए । अनुगमनका क्रममा एप्पल नाम दिइएको बेरामा चामल हालेर चामल बिक्री गरेको पनि भेटिएको पौडेलले जनाए । एप्पल लेखेको बोरा किन्न पाइने रहेछ । त्यसपछि त्यसमा चामल हालेर बिक्री गरेको देखियो । बोरामा लेबल छैन, म्याद सकिने मिति पनि छैन । कुन कम्पनीको उत्पादन हो, त्यो पनि छैन, उनले भने, त्यसलाई पनि कारबाहीको दायरामा ल्याएका छौं । अनुगमनका क्रममा भेटिने यस्ता उदाहरण अरु पनि छन् । यहाँ चामलमा मिसावटको समस्या मात्र होइन, तौलको पनि उस्तै समस्या हुने गरेको पाइएको छ । तर तौलको अनुगमनमा सरकारले ध्यान दिएको छैन । बजारमा उत्पादन तथा म्याद नाघ्ने मिति र मूल्य उल्लेख नगरिएका चामलका बोरा छ्यापछ्याप्ती भेटिन्छन् । यसरी गैरकानुनी रूपमा गुणस्तर खुलाउने लेबल नभएका चामल खुलमखुला बिक्री भइरहेका हुन्छन् । तर प्रभावकारी रुपमा अनुगमन हुन्न । बिक्रेता पनि कारबाहीमा परेको त्यति देखिन्न । सर्वसाधारणका तर्फबाट पनि उजुरी परेको भेटिँदैन । मुख्यतः छोटो समयमा आएका र ब्रान्ड नखुलेका चामलमा समस्या देखिएको छ । यस्ता चामल ठूला पसल, स्टोरभन्दा साना पसलबाट बिक्री हुन्छन् । यसमा सर्वसाधारण आफैं सचेत हुनुपर्छ, विभागका एक अधिकारीले भने, तर सर्वसाधारणमा त्यति संवेदनशीलता देखिने गरेको छैन । उपभोक्ता संरक्षण ऐनले उत्पादकको नाम, ठेगाना, वस्तुको मूल्य, ब्याच नम्बर, उत्पादन र म्याद सकिने मिति अनिवार्य रूपमा उल्लेख गर्न भनेको छ । कानुनले यी सबै विषय नखुलाई सामान बेच्नु गैरकानुनी भनेर प्रस्ट पारेको छ । मूल्य र उत्पादन मिति उल्लेख नभएका धेरैजसो बोरा भारतबाट भित्रिने गरेको व्यवसायी बताउँछन् । यहीँकै साना मिलले पनि बोरामा राखेर खुलमखुला चामल बेच्छन् । खुला सीमाका कारण छोटी भन्सारबाट पनि यस्तो चामल उत्तिकै आयात हुन्छ । तर सरकारले अनदेखा गरिरहेको चामल, तेल, दाल उद्योग संघका कार्यसमिति सदस्य विभोर अग्रवालले बताए । भारतले निर्यात बन्देज गरे पनि खुला सीमाका कारण खुलेआम चामल आयात भएको छ । ब्रान्ड भएका उद्योगीले भन्सार तिरेर ल्याउने गरे पनि तस्करीको धानचामल उत्तिकै आउँछ, अग्रवालले भने, यसरी अवैध रूपमा भित्रिएको खाद्यान्नसँग प्रतिस्पर्धा गर्न समस्या हुन्छ । बिचौलियाकै कारण बजारमा समस्या देखिएको संघको बुझाइ छ । यस्तो विकृति रोक्न सरकारले अनुगमनलाई प्रभावकारी बनाउनुपर्नेमा उद्योगीको जोड छ । विभागका महानिर्देशक पौडेलले पनि ठूला पसलमा म्याद सकिने मिति उल्लेख हुने गरे पनि साना पसलमा म्याद नाघेको मिति उल्लेख नहुने गरेको जनाए । साना खुद्रा पसलमा एउटा चामलमा अर्को चामल मिसाएर बेच्ने गरेको पनि पाइएको छ । चामलको पनि आयु हुन्छ । लामो समय भएपछि यसमा ढुसी देखिन्छ । यस्तो चामल बेच्नु भनेको ठगी गर्नु हो, उनले भने, लेबल र ब्रान्ड नखुलाउनेलाई गर्ने गरिएको छ ।खाद्य प्रविधि तथा गुण नियन्त्रण विभागले गर्दै आएको अनुगमन पनि प्रभावकारी देखिएको छैन । विभागले गत वर्ष चामल र गेडागुडीको अनुगमन गर्दा धेरैजसोमा न्यून गुणस्तर भेटिएको थियो । राम्रो र सुरक्षित प्याकिङ भएको बोराको चामल ३ वर्षसम्म उपभोग गर्न सकिन्छ । तर बोरामा उत्पादन मिति, म्याद सकिने मिति अनिवार्य हुनुपर्ने विभागले जनाएको छ । खाद्यले ०८०८१ मा विभिन्न वस्तुका ३१२५ वटा नमुना संकलन गरेको थियो । यसमध्ये खाद्यान्न र दलहनका ८८७ थिए । ती नमुना परीक्षण गर्दा ३२ खाद्यान्नदलहनका नमुनामा कैफियत देखिएको थियो । प्रतिकूल पाइएका खाद्य पदार्थमध्ये ०८०८१ मा १७८ मुद्दा सम्बन्धित जिल्ला प्रशासन कार्यालय तथा जिल्ला अदालतमा दायर गरिएको थियो । १ सय ७८ मुद्दामध्ये खाद्यान्न तथा दलहनका २९ मुद्दा थिए । गत वर्ष खाद्यले २२ वटा दालका नमुना जाँच परीक्षण गर्दा २ वटा रहरको दालमा कोलटार रङ प्रयोग गरेको भेटिएको थियो । खाद्य प्रविधि तथा गुण नियन्त्रण कार्यालय, धनगढीबाट दालका २१ वटा नमुना जाँच गर्दा मासको दालका ३ वटा नमुनामा बाह्य रङ प्रयोग गरेको भेटिएको थियो । अनुगमनको विश्लेषण गर्दा चामल र दलहनमा केही न केही कैफियत देखिएकै छ । चामलको न्यूनतम मापदण्ड तोकिएको छ । तर कतिपय त्यो मापदण्डभित्र परेको देखिन्न, खाद्यका प्रवक्ता मोहन महर्जनले भने, चामलमा कनिका भेटिन्छन् । यसले स्वास्थ्यलाई असर नगरे पनि मूल्यअनुसारको गुणस्तर आउन्न । कतिपय दालमा किरा लागेको पनि देखिने गरेको छ । केहीमा ढुसी लागेको हुन्छ । त्यस्तो दाल प्रयोग गर्दा स्वास्थ्यलाई असर पुग्ने विभागले जनाएको छ ।"
दसैंअगाडि सबै भुक्तानी दिने भनिए पनि निर्माण व्यवसायीले पाएनन्,"(काठमाडौं) गत आर्थिक वर्षमा काम पूरा गरे पनि अहिलेसम्म सबै रकम भुक्तानी नपाएको निर्माण व्यवसायीले गुनासो गरेका छन् । सरकारले दसैंअघि सबै भुक्तानी दिइसक्ने जनाए पनि त्यसअनुसार पाइनसकेको उनीहरूको भनाइ छ । गत आर्थिक वर्षकै भुक्तानी पूरै पाइनसक्दा थप काम गर्न समस्या भएको नेपाल निर्माण व्यवसायी महासंघका अध्यक्ष रवि सिंहले बताए ।दसैं आउन धेरै समय छैन, पोहोरकै काम गरेको रकम भुक्तानी पाइएको छैन, अध्यक्ष सिंहले भने, समयमै रकम नपाउँदा उधारो कारोबार भएको ठाउँमा व्यवसायीले पैसा तिर्न सकेका छैनन्, ठाउँठाउँबाट ताकेता आइरहेको छ । उनका अनुसार काम गरेको भुक्तानी नपाउँदा त्यसको प्रभाव अन्य आयोजनामा परिरहेको छ । निर्माण व्यवसायीका अनुसार गत र चालु आर्थिक वर्षमा काम गरेको ६० अर्ब रुपैयाँ भुक्तानी लिन थियो । त्यसमध्ये अहिलेसम्म करिब २० अर्ब रुपैयाँ मात्र भुक्तानी भएको अध्यक्ष सिंहको दाबी छ । गत आर्थिक वर्षकै २२ अर्बभन्दा बढी भुक्तानी पाउन सकिएको छैन, उनले भने, चालु आर्थिक वर्षको समेत थपिँदा करिब ४० अर्ब रुपैयाँ लिन बाँकी छ । अहिले चालु आर्थिक वर्षकै बजेटबाट भुक्तानी भएको उनले सुनाए । विनियोजन बजेट नै अपुग भएपछि सबै भुक्तानी नभएको कुरा आएको छ, उनले भने, काम जारी रहेका ठेक्कामा समेत पाउनुपर्ने रकम पाइएको छैन । सरकारले भुक्तानी प्रणालीलाई नियमित गरेर काम गर्ने वातावरण बनाउनुपर्ने उनको भनाइ छ । काम भइरहेका आयोजनामा भुक्तानी दिनुपर्ने ८९ करोड हुँदा ४०५० लाख रुपैयाँ मात्र छुट्याइएको उनले सुनाए । सबैभन्दा धेरै भौतिक पूर्वाधार तथा यातायात मन्त्रालयबाट भुक्तानी लिन बाँकी रहेको अध्यक्ष सिंहले बताए । अर्थ मन्त्रालयबाट स्रोत सहमति नलिई गरिएका ठेक्कामा भुक्तानी दिन समस्या भएको जनाइएको छ । अर्थसँग सहमति लिने र दिने काम सम्बन्धित कार्यालयहरूले गर्ने हो, त्यसमा उनीहरू नै जिम्मेवार हुनुपर्छ, सिंहले भने, सहमति नलिई ठेक्का लगाउने निकाय कारबाहीको भागिदार बन्नुपर्छ । त्यसमा निर्माण व्यवसायीको कुनै दोष नहुने सिंहको भनाइ छ । मुलुक संघीयतामा गएपछि प्रदेश र स्थानीय तहमा पठाइएका योजनामा बढी समस्या रहेको उनले बताए । त्यस्ता योजनामा लामो समयदेखि भुक्तानी नभएको निर्माण व्यवसायीको गुनासो छ । यस्ता समस्या पनि टुंग्याउनुपर्ने उनले सुनाए । भौतिक पूर्वाधार तथा यातायात मन्त्रालयअन्तर्गत गत वर्षको मात्र साढे ८ अर्ब रुपैयाँ भुक्तानी गर्न थियो । त्यसमध्ये अब करिब साढे ३ अर्ब रुपैयाँ मात्र गत भुक्तानी दिन बाँकी रहेको भौतिक मन्त्रालयका सहसचिव एवं प्रवक्ता सुशीलबाबु ढकालले जनाए । मन्त्रालयका तर्फबाट बाँकी सबै रकम दसैंअघि भुक्तानी गर्ने भन्ने नै छ, त्यसका लागि बजेट हुन पर्यो, उनले भने, बजेट व्यवस्थापन गर्ने सम्बन्धमा अर्थले अहिले विनियोजित बजेटको सीमाभित्र रहेर भुक्तानी गर्ने उपाय खोज्न भनेको छ । यसका लागि थप बजेटको व्यवस्था गर्नुपर्ने ढकालले बताए । अर्थबाट थप विनियोजन भयो भने उक्त रकम भुक्तानी हुन्छ, नत्र हुँदैन, उनले भने, गौरवका आयोजनामा काम भए पनि भुक्तानी हुन सकेको छैन, समग्र रूपमा समस्या छ, यसलाई सुल्झाउन सबैतिरबाट प्रयत्न भइरहेको छ । काुननी रूपमा प्रक्रिया पूरा भएका सबै आयोजनाको भुक्तानी भइरहेको अर्थ मन्त्रालयका प्रवक्ता एवं सहसचिव महेश भट्टराईको भनाइ छ । कतिपयमा कानुनी जटिलता छ, कुनैमा बजेट विनियोजन गरिएको हुँदैन, कानुनले जति विनियोजन गरिएको छ, त्यसको अधिकतम २५ प्रतिशत मात्र रकमान्तर गर्छौं, भट्टराईले भने, जसमा सहजीकरण गरेर भुक्तानी दिने काम भएको छ । काम गर्दैगर्दा कहिलेकाहीं कानुनी जटिलता आउने भएकाले भुक्तानीका लागि सम्बन्धित मन्त्रालयका मन्त्री आफैं र कतिपयमा मन्त्रिपरिषद्बाट निर्णय गर्नुपर्ने उनले बताए ।"
साहारा सहकारीको बचत हिनामिना चितवन प्रहरीले बुझायो मिसिल,"(चितवन)चितवन प्रहरीले साहारा चितवन बहुउद्देश्यीय सहकारीको बचत हिनामिनासम्बन्धी अनुसन्धान प्रतिवेदन सोमबार सरकारी वकिलको कार्यालयमा बुझाएको छ । असोज ९ मा हदम्याद सकिने भएपछि यसअघिकै अनुसन्धानका आधारमा मुद्दा अगाडि बढाउन प्रहरीले मिसिल बुझाएको हो । उजुरीपछि ठगी मुद्दा दर्ताको एक वर्षे हदम्याद मंगलबार पूरा हुँदै छ ।हदम्यादका कारण मुद्दा दर्ता प्रक्रिया अगाडि बढेको छ, चितवन प्रहरी प्रमुख एसपी भावेश रिमालले भने, १७१८ जनालाई प्रतिवादी बनाएर फाइल बुझाएका छौं । प्रहरी उच्च स्रोतका अनुसार प्रतिवेदनमा रास्वपा सभापति, पूर्वउपप्रधान तथा गृहमन्त्री रवि लामिछाने सेयरधनी तथा प्रबन्ध निर्देशक रहेको गोर्खा मिडिया नेटवर्क प्रालिमा रकम गएको उल्लेख गरिए पनि त्यसका सञ्चालकहरूलाई हाल प्रतिवादी बनाइएको छैन । चितवन प्रहरीले अनुसन्धान नै गर्न पाएको छैन । यति ठूलो अनुसन्धान गर्नलाई समय नै पुगेन, प्रहरी स्रोतले भन्यो, तर पूरक अनुसन्धान गरेर फेरि लैजाने बाटो खुला राखेर मुद्दा दर्ता गर्ने गरी फाइल लगेका छौं । उनका अनुसार हाल सहकारी सञ्चालकहरूलाई केन्द्रित गरे पनि पछि रकम अपचलन गर्ने सबैमाथि अनुसन्धान गर्न मिल्ने गरी प्रतिवेदन बुझाइएको छ ।सहकारी बचत अपचलन छानबिन गर्न बनेको संसदीय विशेष समितिका अनुसार पनि साहाराबाट गोर्खा मिडिया नेटवर्कमा करिब १० करोड २१ लाख रुपैयाँ गैरकानुनी रूपमा लगेको देखिएको छ । सहकारीका संस्थापक अध्यक्ष तथा गोर्खा मिडियाका पनि अध्यक्ष गितेन्द्रबाबु (जीबी) राईले आफ्ना अन्य कम्पनीमा पनि साहाराको करिब ३० करोड रुपैयाँ अवैध ढंगबाट लगेर अपचलन गरेको समितिले उल्लेख गरेको छ ।साहाराका बचतकर्ताहरूले बचत फिर्ता नपाएको उजुरी गरेपछि वाग्मती प्रदेश सहकारी महाशाखाले २०८० साउन २४ मा नेपाल प्रहरीको केन्द्रीय अनुसन्धान ब्युरो (सीआईबी) लाई अनुसन्धान र कारबाही गर्न पत्र लेखेको थियो । सीआईबीले उक्त पत्र चितवन प्रहरीलाई पठाएको थियो । चितवन प्रहरीले गत वर्षको असोज ९ मा साहाराका सञ्चालक र कर्मचारीविरुद्ध पक्राउ पुर्जी जारी गरेको थियो ।त्यो बेला पक्राउ पुर्जी जारी हुनेमा संस्थापक अध्यक्ष ओखलढुंगाका जीबी राईसमेत ११ जना छन् । संस्थाका अध्यक्ष सागर केसीविरुद्ध पनि पक्राउ पुर्जी जारी भएको थियो । ३० वर्षीय केसी गुल्मी मालिका गाउँपालिका८ का निवासी हुन् । संस्थाका उपाध्यक्ष झापाका ३५ वर्षीय हेमन्त अधिकारीका साथै सञ्चालक समितिका अन्य पाँच सदस्य र नारायणगढ, रत्ननगर टाँडी तथा खैरहनी पर्सा शाखाका प्रबन्धकविरुद्ध पक्राउ पुर्जी जारी भएको थियो ।पीडितहरूले गत चैत ४ मा कुमार रम्तेल र साहारा सहकारीको नारायणगढ कार्यालयका लेखा अधिकृत दीपा न्यौपाने र कर्जा अधिकृत शिवप्रसाद आचार्यविरुद्ध पनि पूरक उजुरी दिएका थिए । उनीहरूविरुद्ध पनि पक्राउ पुर्जी जारी भएको थियो । चितवन जिल्ला अदालतको स्वीकृतिमा दुई पटक गरेर १४ जनाविरुद्ध पक्राउ पुर्जी जारी भए पनि चितवन प्रहरीले कसैलाई पक्राउ गर्न सकेको छैन । सहकारी ठगी प्रकरणमा कास्की प्रहरीले पक्राउ गरी मुद्दा दायर भएपछि कारागार चलान भएका रम्तेललाई भने चितवन प्रहरीले भदौ २५ मा बयान लिएको थियो । विभिन्न अनुसन्धानले साहारा चितवनको १२ करोड रुपैयाँ जीबी राई सञ्चालक रहेको गोर्खा मिडियामा अवैधानिक तरिकाले गएको पुष्टि गरेको छ । चितवन प्रहरीमा साहारा चितवन बहुउद्देश्यीय सहकारीका बचतकर्तामध्ये ३ सय १९ जना पीडितहरूले ३८ करोड ५७ लाख ५८ हजार रुपैयाँ बराबर रकम फिर्ता नपाएको भनेर जाहेरी दिएका छन् ।"
अर्थ संक्षेप,"बजारमा भिभो भी४०काठमाडौं (कास) भिभोले नेपालमा आफ्नो नयाँ उत्पादन भिभो भी४० सार्वजनिक गरेको छ । हालै काठमाडौंमा आयोजित एक समारोहबीच कम्पनीले नेपाली बजारमा उक्त उत्पादन सार्वजनिक गरेको हो । जाइससँगको इन्जिनियर सहकार्यमा तयार गरिएको भी४० मा व्यावसायिक स्तरको पोट्रेट सिस्टमले फोटोग्राफीको राम्रो अनुभव प्रदान गर्ने कम्पनीको दाबी छ । यसैगरी उक्त स्मार्टफोनमा ५५०० एमएएच ब्याट्री, थ्रीडी कर्भ स्क्रिनमा १२० हर्जको रिफ्रेस रेट, एफ् १८८ अपर्चर सहितको ११५६ इन्चको सामसुङ आइसोसेल जिएनजे सेन्सर भएको ५० मेगापिक्सलको जाइस ओआईएसमेन क्यामेरालगायत विशेषता छन् । १२ प्लस १२ जीबी र्याम रहेको भी४० को बजार मूल्य ६५ हजार ९९९ रुपैयाँ छ ।केटीएमको ॅट्र्याक टेस्ट एक्सपिरियन्सकाठमाडौं (कास) केटीएम नेपालले केटीएम ट्र्याक टेस्ट एक्सपिरियन्स कार्यक्रम घोषणा गरेको छ । असोज ११ र १२ मा उक्त कार्यक्रम आयोजना गरिने केटीएमले जानकारी दिएको छ । कार्यक्रमको पहिलो दिनमा उपभोक्ताले केटीएमका २००, २५०, २०० आरसी र ३९० डुक मोडलका मोटरसाइकल टेस्ट राइड गर्न सक्छन् । कार्यक्रमको दोस्रो दिन भने हट ल्याप च्यालेन्जमा सहभागी प्रो रेसर, अमेच्योर र महिला गरी छुट्याइएका समूह प्रतियोगितामा प्रतिस्पर्धा गर्नेछन् । विजेताले आकर्षक पुरस्कार पाउने केटीएमले जनाएको छ ।साओमीको दसैंतिहारको उमंग, साओमीको बबाल अफरसँगकाठमाडौं (कास) साओमी नेपालले दसैं तिहारको उमंग, साओमीको बबाल अफरसँग योजना सार्वजनिक गरेको छ । योजनाअन्तर्गत ग्राहकले साओमी नयाँ मोडलको अरिदमा चार हजार रुपैयाँसम्म छुट पाउनेछन् । ग्राहकले साओमीका रेडमी नोट १३ र रेडमी नोट १३ प्रो मोडलका स्मार्टफोनमा छुट पाउने कम्पनीले जनाएको छ । कम्पनीको उक्त चाडबाड लक्षित योजनाले उपभोक्तालाई आकर्षित गर्ने साओमी नेपालका कन्ट्री जनरल म्यानेजर मनु मनस्वीले जनाए । प्रभु बैंक दुई विधामा सम्मानितकाठमाडौं (कास) प्रभु बैंक भिजा इन्टरनेसनलद्वारा आयोजित भिजा लिडरसिप कनक्लेभ नेपाल २०२४ अन्तर्गत दुई विधामा सम्मानित भएको छ । एक्सिलेन्स इन कन्जुमर डेबिट कार्ड बिजनेस र एक्सिलेन्स इन प्रोडक्ट इनोभेसन विधामा सम्मानित भएको बैंकले जनाएको छ । बैंकले भिजा एफिलिएट सदस्यता श्रेणीका रूपमा भिजा उपभोक्ता डेबिट कार्डको व्यवसायमा उत्कृष्ट ठहरिएपछि र नवीनतम प्रभु भिजा बिजेनसमा गरेको उपलब्धताले उक्त सम्मान प्राप्त गरेको जनाएको छ । पौने २१ लाख कित्ता सेयर ल्याउँदै हुलासकाठमाडौं (कास) हुलास फिनसर्भ हायर पर्चेजले सर्वसाधारणमा प्राथमिक सार्वजनिक निष्कासनमार्फत २० लाख ७५ हजार कित्ता साधारण सेयर निष्कासन गर्ने भएको छ । उक्त साधारण सेयर निष्कासनका लागि कम्पनीले एनएमबी क्यापिटलाई धितोपत्र निष्कासन तथा बिक्री प्रबन्धकमा नियुक्त गरेको छ । आइतबार हुलास फिनसर्भका अध्यक्ष शेखर गोल्छा र धितोपत्र निष्कासन तथा बिक्री प्रबन्धक एनएमबीका प्रमुख कार्यकारी अधिकृत दीपेशकुमार वैद्यले सम्झौतापत्रमा हस्ताक्षर गरे । ॅपर्यटन क्षेत्रमा प्रशस्त सम्भावना छकाठमाडौं (कास) नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपाललाई प्रमुख पर्यटकीय गन्तव्यका रूपमा प्रस्तुत गर्दै पर्यटन पूर्वाधारमा थप लगानीको आवश्यकता रहेको बताएका छन् । सोमबार थाइल्यान्डको बैंककमा आयोजित ३७औं एसियन ट्रेड प्रमोसन फोरममा ढकालले विदेशी लगानीकर्तालाई होटल, थिम पार्क र साहसिक पर्यटन गन्तव्य जस्ता क्षेत्रमा सम्भावना रहेकाले साभेदारीको आवश्यकता भएको जनाए । नेपालले हालसालै लगानीसम्बन्धी आठ कानुन संशोधन गरेको र विदेशी लगानीलाई सहजीकरण गर्न द्विपक्षीय लगानी सम्झौताको संरचना पारित गरेको उनको भनाइ छ । सिटिजन्स बैंकको ४२१ प्रतिशत लाभांश काठमाडौं (कास) सिटिजन्स बैंक इन्टरनेसनलले आफ्ना सेयरधनीलाई आर्थिक वर्ष ०८०८१ को मुनाफाबाट ४२१ प्रतिशत लाभांश प्रदान गर्ने भएको छ । सोमबार बैंकको ४६३औं सञ्चालक समिति बैठकले उक्त लाभांश प्रदान गर्न स्वीकृति दिएको हो । उक्त बैठकले प्रस्ताव गरेअनुसार ०८०८१ को वितरणयोग्य मुनाफाबाट ०८१ आसार मसान्तको चुक्ता पुँजी १४ अर्ब २० करोड ९ लाख ७४ हजार ६ रुपैयाँको चार प्रतिशतले हुने ५६ करोड ८० लाख ३८ हजार ९ सय ६० रुपैयाँ बोनस सेयर र ५९ करोड ७९ लाख ३५ हजार ७ सय ४७ रुपैयाँ नगद लाभांश दिने प्रस्ताव गरेको बैंकले जानकारी गराएको छ ।"
समीरको ह्याट्रिकमा नेपाल विजयी,यू१७ मा सुजनको दुई गोल भुटानमा भइरहेको साफ यू१७ च्याम्पियनसिपमा नेपालले बुधबार श्रीलंकालाई सजिलै ४० ले हरायो । पहिलो खेलमा पाकिस्तानविरुद्ध हार बेहोरको नेपालले समूह बी को खेलमा सम्हालिँदै श्रीलंकाविरुद्ध प्रभावशाली प्रदर्शन गरेको हो । नेपालबाट सुजन डंगोलले दुई गोल गरे । उनले ४ र १२ औं मिनेटमा गोल गरे । त्यसपछि जोन विष्टले २० र विज्ञान खड्काले ८४ औं मिनेटमा गोल गरे । अर्को खेलमा भुटानले पाकिस्तानसँग ३३ को रोमाञ्चक बराबरी खेलेको छ । अब समूहका अन्तिम दिनको खेलमा पाकिस्तानले श्रीलंका र नेपालले भुटानको सामना गर्नेछ । भुटान र पाकिस्तान समान ४ अंकसहित शीर्ष दुई स्थानमा छन् ।
वाग्मतीद्वारा वर्ष खेलाडी सम्मानित,"काठमाडौं (कास) वाग्मती प्रदेश क्रिकेट संघले सोमबार आफ्नो वार्षिक साधारणसभाका अवसरमा वर्षको उत्कृष्ट खेलाडीमा पुरुषतर्फ सूर्य तामाङ र महिलातर्फ खुशी डंगोल घोषित गर्दै पुरस्कृत गरेको छ । दुवैलाई जनही १५ हजार प्रदान गरियो । वाग्मती प्रदेशको उदीयमान वर्ष खेलाडी पुरस्कार पुरुषतर्फ आशुतोष घिरोहिया र महिलातर्फ हेलिसा गुरुङले पाए । उनीहरूलाई जनही १० हजार प्रदान गरियो । वाग्मती प्रदेशले पूर्वअध्यक्ष एवं पूर्वराष्ट्रिय खेलाडी राजु बस्न्यातलाई विशेष सम्मान प्रदान गर्यो ।उनीहरूलाई राखेपका सदस्यसचिव टंकलाल घिसिङ, क्यानका पूर्वअध्यक्ष विनयराज पाण्डे, पूर्वउपाध्यक्ष उपेन्द्र भट्टराई, वाग्मती क्रिकेटका अध्यक्ष पारस खड्का र एनएसजेएफका अध्यक्ष दुर्गानाथ सुवेदीले सम्मान प्रदान गरे । सदस्यसचिवले परिषद्मा आबद्ध धेरै राष्ट्रिय संघ वार्षिक साधारणसभा गर्न नसक्ने भए पनि क्रिकेटको हकमा संघ र प्रदेश नमुना भएको बताए ।"
"कोशी भित्र, चन्द्रपुर बाहिर","काठमाडौं (कास) एउटा गोलको महत्त्व कति हुन्छ ? त्यो कोशीलाई थाहा भएको हुनुपर्छ । एन्फा महिला लिग फुटबलमा सुरुआती तीन खेल जितेर एक समय कोशी शीर्षस्थानमा थियो । त्यसपछि टोलीले ४ खेलमा एकै अंकमात्र बुटल्यो । यी चार खेलमा कुनै गोल गर्न सकेन । चन्द्रपुरविरुद्ध सातदोबाटोस्थित एन्फा कम्प्लेक्स मैदानमा सोमबार नवौं चरणको खेलमा पनि अन्तिम १० मिनेट अगाडिसम्म कोशी एक गोलले पछाडि थियो । प्रतियोगितामा चुनौती समाप्त हुने डर थियो ।तर, ममता रावतले ८० औं मिनेटमा गरेको गोल सहयोगमा कोशीले खेलमात्र बराबरी गरेन, बरू प्रतियोगितामै आफ्नो चुनौती कायम राख्न सफल भयो । चन्द्रपुरले ५१ औं मिनेटमा सुनीता सुनारले गरेको गोलमा टिकेर आफूलाई बलियो त बनाएको थियो, तर त्यसमै कायम रहन सकेन । नतिजा कोशीको शीर्ष पाँचमा रहेर लिगको अर्को चरण खेल्ने सम्भावना बलियो भएको छ । त्यहीं चन्द्रपुरको शीर्ष पाँचको सम्भावना समाप्त भएको छ ।आठौं चरणको यो खेलपछि कोशीको ११ अंक भयो भने चन्द्रपुर ८ अंकमै सीमित रह्यो । आज कोशीले आफ्नो योजनाअनुसार खेल्न सकेन, तर यो बराबरीले प्रतियोगितामा हाम्रो चुनौती कायम रहने सम्भावना बलियो भएको छ, कोशीका प्रशिक्षक श्याम मानन्धरले भने । बराबरीमा चन्द्रपुरका सहायक प्रशिक्षक भोजराज घिमिरे स्वाभाविक रूपमा निराश रहे । उनको भनाइ थियो, यो खेल फाइनलभन्दा पनि ठूलो थियो, तर त्यसमा हामी जित निकाल्न असफल रह्यौं । अब नवौं चरणको आआफ्नो अन्तिम खेलमा कोशीले कमजोर सुदूरपश्चिमको सामना गर्नेछ भने चन्द्रपुरको भेट वालिङसँग हुनेछ । वालिङको ७ खेल खेल्दा नै १२ अंक भइसकेको छ । सोमबारै अर्को खेलमा एपीएफले सुदूरपश्चिममाथि १९० को जित निकाल्यो । यो यस्तो खेल रह्यो, जसले नेपाली महिला फुटबलका लागि राम्रो गर्दैन । यो असाध्यै ठूलो मिसम्याच रह्यो । यो शीर्ष र पुछारमा रहेका टिमबीचको भिडन्त थियो । यो नतिजाले फेरि एकपल्ट सुदूरपश्चिमको महिला फुटबल पीडाबाट गुज्रिन बाध्य रह्यो । यो जितपछि अपराजित एपीएफको २२ अंक भएको छ । त्यहीं सुदूरपश्चिम शून्यमै रह्यो । टोलीले ८ खेलमा खाएको गोलसंख्या पनि ६५ पुगेको छ । एपीएफसँगै तीनै विभागीय टिम शीर्ष पाँचमा रहने निश्चित भइसकेको छ । अब समीकरण बन्न बाँकी भनेको तिनै तीन टिमलाई पछ्याएर लिगको दोस्रो चरण खेल्ने दुई टिमको निर्धारण मात्रै छ ।एपीएफले भने अन्तिम खेलमा वाग्मतीको सामना गर्नेछ । एपीएफको लगातार सातौं जितमा रश्मिकुमारी घिसिङ र अनिता केसीले समान ४ गोल गरे । त्यसपछि प्रीति राईले तीन गोल गरिन् । कुसुम खतिवडा र सविता रानामगरले समान दुई गोल गरे । सरु लिम्बू, अनिता बस्नेत र रेनुका हमालले एकएक गोल गरे । अर्को एक गोल आत्मघाती रह्यो । एपीएफका खेलाडीबीच कसले बढी गोल गर्ने हो, त्यसको प्रतिस्पर्धा चलिरहेको थियो । त्यसलाई बाध्य भएर हेर्ने काम सुदूरपश्चिमका खेलाडीले गरे ।"
हार निरन्तर,"(काठमाडौं)नेपाली राष्ट्रिय क्रिकेट टोलीको प्रदर्शन निरन्तर ओरालो लाग्दो छ । विश्वकप क्रिकेट लिग२ मा घरेलु टोली क्यानडाले आइतबार राति नेपाललाई ५ विकेटले पराजित गरेको छ । क्यानडा भ्रमणमा नेपालको यो लगातार तेस्रो र विश्वकप लिग२ मा लगातार पाँचौं हार हो । शृंखलाको पहिलो खेलमा क्यानडासँग १ सय ३ र दोस्रो खेलमा ओमानसँग १ विकेटले पराजित नेपाल ८ राष्ट्र सहभागी लिगको अंकतालिकामा सातौं स्थानमा छ । नेपालले ७ खेलमा एकमात्र जित पाएको छ । ५ खेलमा १ खेल जितेको यूएई नेट रेनरेटमा नेपालभन्दा तल छ । क्यानडा ११ खेलमा ७ जितसहित १४ अंक लिएर शीर्षस्थानमा पुग्यो । सन् २०२७ को विश्वकपको छनोट आधारको रूपमा रहेको लिग २ मा नेपालले पुनरागमन गर्न निकै ठूलो चुनौती सामना गर्नुपर्ने स्थिति बनेको छ । नेपालले मंगलबार ओमानको सामना गर्नेछ । ओमान ६ खेलमा ५ अंकसहित छैटौं स्थानमा छ । दुई भेट्रान खेलाडी तीव्र गतिका बलर बिलाल खान र अलराउन्डर जेसन मक्सुदविनै खेलेको ओमानसँग पनि नेपालले अघिल्लो खेलमा विजय हात पार्न सकेको थिएन । टोरन्टोको किङ सिटीस्थित म्यापल लिफ नर्थ वेस्ट मैदानमा टस जितेर ब्याटिङ गर्ने निर्णय गरे पनि नेपालको ब्याटिङ स्तर जस्ताको त्यस्तै रह्यो । पहिलो १२ ओभरमा ३६ रन बनाउँदा नेपालले ५ विकेट गुमाइसकेको थियो । बलिङ अलराउन्डरको रूपमा रहेका तल्लोक्रमका ब्याटरहरूको साथमा नेपालले १ सय ८१ रन जोड्दै ४६१ ओभर खेलेको थियो । क्यानडाका देव्रेहाते तीबव बलर कलिम सानाले ओपनर आसिफ शेख २ र भीम सार्कीलाई ४ रनमा आउट गरी नेपाललाई सुरुआती झट्का दिए । अर्का ओपनर अर्जुन साउदले २७ बलमा १० रनमात्र बनाए । कप्तान रोहित पौडेल आरिफ शेखसँग तालमेल नमिलाउँदा रनआउट भए । आरिफ पनि लामो समय टिकेनन् । ३३ बलमा १० रन बनाएका उनी सानाको तेस्रो सिकार भए । अनिल साह १ रनमै आउट भए । अघिल्लो खेलमा अर्धशतक बनाएका गुलशन झासहित सन्दीप लामिछाने, सोमपाल कामी र करण केसीले नेपाली इनिङ्स उकासे । गुलशनले ५६ बलमा २२ चौका र छक्कासहित ३४ रन बनाए । सोमपाल र सन्दीपले आठौं विकेटमा ५५ रनको साझेदारी गरे । सोमपाललाई २१ रनमा साद बिन जाफरले एलबीडब्लू आउट गरे । सन्दीप ४९ रनमा रनआउट भए । उनले ४८ बलमा ५ चौका र १ छक्का प्रहार गरे । करणले २८ बलमा २ चौका र १ छक्कासहित २४ रन बनाए । सानाले ३, डिलोन हेलिगर र हर्ष ठाकेरले २२ विकेट लिए । ओपनर नभनित ढालिवालले ८७ रन बनाएपछि क्यानडाले ४२ ओभरमै लक्ष्य पार गर्यो । अर्का ओपनर एरोन जोन्सनलाई करणले शून्यमा आउट गरे पनि ढालिवालले १ सय १३ बल खेल्दै ८ चौका र ४ छक्का प्रहार गरे । उनले प्रगत सिंहसँग दोस्रो विकेटमा १ सय २२ रनको साझेदारी गरी नेपाललाई खेलमा फर्किने कुनै मौका दिएनन् । सिंहले ७ चौका र २ छक्कासहित ६४ रन बनाए । कप्तान निकोलास किर्तनले ८ बलमा ११ चौका र छक्का प्रहार गरे । नेपालबाट सन्दीपले २, करण, ललित राजवंशी र गुलशनले ११ विकेट लिए ।"
