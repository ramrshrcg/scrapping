शीर्षक,विवरण
"सिधाकुराले फेक अडियो बनाएको सर्वोच्चको ठहर, तीनै जनालाई कैद","कँडेल र ढुंगानाका हकमा भने निःसर्त क्षमायाचना तथा पुनः त्यस्तो कार्य नदोहोर्याउने लिखित प्रतिबद्धता व्यक्त गरेमा उनीहरूलाई ७ दिन थुनामा राखी बाँकी कैद मिनाहा गर्नू भनी सर्वोच्चले आदेश गरेको छ । क्षमायाचना नगरेमा वा पुनः त्यस्तो कार्य नदोहोर्याउने प्रतिबद्धता व्यक्त नगरेमा तोकिएको पूरै सजाय भोग्नुपर्ने साथै निजहरूउपर भविष्यमा अन्य कुनै मुद्दाबाट अदालतको अवहेलनाको कसुर ठहर भएमा हाल निलम्बित कैदसमेत थपी कार्यान्वयन गर्नू भनी अभिलेख राख्न, सर्वोच्चको आदेश छ ।फेक अडियो लाई ढुंगाना र कँडेलले सत्यापन परीक्षण गर्नुपर्ने आमसञ्चारमा संलग्न जोसुकै व्यक्तिले अनिवार्य रूपमा गर्नुपर्ने न्यूनतम प्रक्रियासमेत पूरा नगरी आफ्नो सञ्चारमाध्यममा पटकपटक उक्त सामग्री प्रकाशन गरी अदालतप्रति भ्रम फैलाउने र अनास्था पैदा गर्ने कार्य गरेको, सर्वोच्चको ठहर छ । यस्तो कामलाई केबल लापरबाही वा हेलचेक््रयाइँ मात्र मान्न सकिने स्थिति नभएको र प्रसारित सामग्रीले न्यायाधीश र अदालतका बारेमा अफवाह फैलाएको फैसलामा उल्लेख छ । सामग्री प्रसारण गर्ने संस्था सिधाकुरा डटकम लाई भने पाँच हजार रुपैयाँ जरिवाना हुने तर क्षमा मागेर तीन महिनाभित्र भूल सुधारसमेत गरे जरिवाना माफी हुने फैसला भएको छ । सिधाकुराले गत वैशाख १४ मा ४०० बढी भ्रष्टाचारका मुद्दा ढिसमिस गराउने सर्वोच्च अदालतका न्यायाधीश सहभागी स्टिङ अपरेसन भन्दै शृंखलाबद्ध अडियो र त्यसका आधारमा निर्मित भिडियो सामग्री प्रसारण गरेको थियो ।त्यसबाट अदालतको अवहेलना हुन पुगेको भन्दै सर्वोच्चका तत्कालीन सहायक प्रवक्ता गोविन्द घिमिरेले तिमिल्सिना, कँडेल र ढुंगानाविरुद्ध मुद्दा दायर गरेका थिए । त्यही मुद्दाको कारबाही अघि बढिरहेका बेला अदालतको आदेशमा भएको प्रसारित सामग्रीको सत्यता परीक्षणमा अडियो फेक भएको पुष्टि भएको थियो । त्यसलगत्तै उनीहरू तीनै जनाविरुद्ध काठमाडौं जिल्ला अदालतमा विद्युतीय कारोबार ऐनअन्तर्गतको कसुर गरेको अभियोगमा फौजदारी मुद्दा दायर भएको थियो, जो विचाराधीन छ । गत जेठ ३० मा न्यायाधीशहरू कुमार चुँडाल र विनोद शर्माको इजलासले उक्त अवहेलना मुद्दा ९ सदस्यीय बृहत् पूर्ण इजलासमा पेस गर्ने आदेश गरेको थियो । त्यसैअनुसार असार १७ देखि बृहत् पूर्ण इजलासले सुनुवाइ गरेको उक्त मुद्दाको फैसला भदौ ६ मा गर्ने निर्णय भएको थियो । तर, त्यस दिन फैसला हुन सकेन । त्यसपछि पनि दुई पटक भदौ २० र असोज १० मा फैसलाका लागि पेसी तोकिएको उक्त मुद्दा अन्ततः चौथो पटक आइतबारको पेसीमा फैसला गरिएको हो । संक्षिप्त भनी जारी गरिएको २५ पृष्ठको फैसलामा बृहत् पूर्ण इजलासले ६ प्रश्न उठाएर त्यसको निरूपण गर्दै उक्त मुद्दामा अदालतको अवहेलना भएको ठहर गरेको हो । अदालतले पहिलो तीन प्रश्नका रूपमा के कस्तो अवस्थामा अवहेलना हुने, प्रेस स्वतन्त्रता र अदालतको अवहेलनाबीचको सीमा के कस्तो रहने, विवादित सामग्री अवहेलनाजन्य प्रकृतिको भए नभएकोबारे विवेचना गरेको छ । चौथो प्रश्न अदालतको अवहेलना हुने कार्यविधिबारे छ भने पाँचौं प्रश्न सिधाकुराविरुद्धको मुद्दामा दोहोरो खतराको सिद्धान्त आकर्षित हुन्छ वा हुँदैन (उही कसुरमा काठमाडौं जिल्ला अदालतमा तीनै जनाविरुद्ध फौजदारी मुद्दा विचाराधीन भएकाले) भन्नेमा सम्बन्धित छ । अन्तिम प्रश्नचाहिँ प्रतिवादीहरूबाट अवहेलनाको कसुर भए नभएको र उनीहरूलाई सजाय हुनुपर्ने वा नपर्ने भन्नेसँग सम्बन्धित छ । कस्तो अवस्थामा अदालतको अवहेलना हुन्छ भन्ने पहिलो प्रश्नका सम्बन्धमा अदालतले न्याय सम्पादनको कार्यमा अवरोध भौतिक रूपमा वा अदालतप्रतिको विश्वसनीयता वा जनआस्थामा हानि पार्ने कार्य जस्तो अभौतिक रूपमा पनि हुन सक्छ भनेको छ । जनसाधारणलाई भ्रम सिर्जना हुने र अदालतप्रति जनआस्थामा आघात पार्ने गरी कसैले भ्रामक वा झूटा वा स्वकल्पित वा स्वसिर्जित वा अफवाहजनक सामग्री तयार गरी त्यस्तो सामग्री प्रकाशन वा प्रसारण गरेमा अवहेलना हुने अदालतको ठहर छ । त्यसका साथै बोलेर वा लेखेर वा स्वकल्पित वा कुनै प्रकारको भ्रामक र कपोलकल्पित हल्ला फिँजाई कलुषित भ्रम फैलाउने कार्यबाट पनि अदालतको अवहेलना हुने बृहत् पूर्ण इजलासको व्याख्या छ । वस्तुतः कसैले कुनै पनि किसिमले अदालतबाट न्यायसम्पादन हुने कार्यका बारेमा गलत प्रचार गरी जनआस्था घटाउने कार्य गर्छ भने त्यस प्रकारको कार्यले न्यायमा अवरोध सिर्जना गर्ने भएकाले त्यस्तो कार्यलाई अदालतको अवहेलनाजन्य कार्य मान्न पर्ने हुन्छ, फैसलामा भनिएको छ । अदालतले अवहेलना सम्बन्धमा नयाँ सिद्धान्त पनि प्रतिपादन गरेको छ अदालतको मुद्दामा मनसाय महत्त्वपूर्ण हुँदैन र मनसाय नभएको जिकिरले अवहेलनाजन्य कार्यको दायित्वबाट उन्मुक्ति पाउने अवस्था हुँदैन । त्यस्तै, सत्यतथ्य सामग्रीको प्रसारण र प्रकाशन गरेसम्म प्रेस स्वतन्त्रता र अदालतको अवहेलनाबीचको सीमा कायम रहने पनि फैसलामा उल्लेख छ । सिधाकुरा मा प्रसारित सामग्री पूर्णतः काल्पनिक र झूटा भएकाले अवहेलनाजन्य रहेको अदालतको ठहर छ । अदालतको अवहेलनाको कार्यविधि अदालत आफैंले तोक्दै आएको छ । यो मुद्दामा पनि त्यसै गरिएको र यसबाट स्वच्छ सुनुवाइको सिद्धान्तलाई ननाघिएको अदालतले भनेको छ । तल्लो अदालतमा प्रतिवादीहरूविरुद्ध चलेको फौजदारी मुद्दा अलग प्रकृतिको भएकाले दोहोरो खतराको सिद्धान्त आकर्षित नहुने भन्दै उनीहरूलाई अवहेलनाको मुद्दामा दोषी ठहर गरी सजाय गरिएको सर्वोच्चको आदेशमा उल्लेख छ ।"
'भिजिबिलिटी नहुँदा सरकार आफैं असहाय,"बाढीपहिरो र डुबानबाट ठूलो धनजनको क्षति भएको दुई दिन बितिसक्दा सरकारले एकीकृत राहत प्याकेजको घोषणा गर्न सकेको छैन । कार्यवाहक प्रधानमन्त्रीको जिम्मेवारी सम्हालेका उपप्रधान तथा सहरी विकासमन्त्री प्रकाशमान सिंहले विपद्सँग सम्बन्धित निकायसँग शनिबार समन्वय बैठक राखेका थिए भने आइतबार सर्वदलीय बैठक गरे ।सर्वदलीय बैठकले बाढीपहिरोबाट घर गुमाएका पीडितका लागि आवास व्यवस्था गर्ने निर्णय गरेको छ । राष्ट्रिय जोखिम न्यूनीकरण तथा विपद् व्यवस्थापन प्राधिकरणसँगको समन्वयमा सहरी विकास मन्त्रालयले आवासको प्रबन्ध गर्ने निर्णय भएको हो । तर सरकारले आफैं आवास बनाइदिने कि त्यसबापत रकम उपलब्ध गराउने भन्नेबारेमा केही प्रस्ट पारेको छैन । २०७२ को भूकम्पपछि बनेको राष्ट्रिय पुनर्निर्माण प्राधिकरणका पूर्वप्रमुख कार्यकारी अधिकृत गोविन्द पोखरेलले मौसमसम्बन्धी पूर्वानुमान र सम्भावित जोखिमको सूचना सरकारका निकायहरूले दिइरहे पनि खोजी, उद्धार र राहतका लागि सरकारले तयारी गर्न नसकेको टिप्पणी गरे । प्रदेश, केन्द्रीय सरकारसँग समन्वय गरेर आफ्ना संयन्त्रहरूलाई खोजी र उद्धारका लागि तयारी अवस्थामा राख्नुपर्थ्यो तर त्यस्तो देखिएन । विपद्पछिको व्यवस्थापनमा सरकार चुक्यो, उनले भने, राजधानी नजिकै नागरिक पुरिँदा तीन दिनपछि मात्र थाहा पाउनुभन्दा विडम्बना के हुन्छ ?राजधानी नजिकैका कतिपय घटनामा समेत गृह मन्त्रालयले समयमा सूचना नपाएको पोखरेलको विश्लेषण छ । सरकारले विपद् रोक्न सक्दैन तर विपद् आउँदै गर्दा व्यवस्थापन तयारी कसरी गर्ने, सूचना प्रणालीलाई कसरी सशक्त बनाउने जस्ता विषयमा गृह मन्त्रालयले गृहकार्य गर्नुपर्थ्यो, उनले भने, गृह मन्त्रालयले प्रदेश सरकारसँग पनि समन्वय गर्न सकेन । गृहको नेतृत्व गम्भीर देखिएन, राज्यका तत्तत् निकायले पनि आवश्यक जिम्मेवारी बहन गरेनन् ।विपद्लाई लिएर अहिलेसम्म मन्त्रिपरिषद् बैठक बसेको छैन । सरकारका प्रवक्तासमेत रहेका सञ्चार तथा सूचना प्रविधिमन्त्री पृथ्वी सुब्बा गुरुङ भने प्रधानमन्त्री विदेश गएका बेला मन्त्रिपरिषद् बैठक राख्ने अभ्यास नभएकाले विपद् व्यवस्थापन र सर्वदलीय बैठक गरिएको बताउँछन् । राहतको व्यवस्था कानुन र नियमावलीबाटै हुने भएकाले त्यससम्बन्धी निर्णय गर्न मन्त्रिपरिषद् बैठक बसिरहनुनपर्ने उनको भनाइ छ । गुरुङका अनुसार मृतकलाई दुई लाख रुपैयाँ दिने र आवासका लागि २५ हजारदेखि ५० हजार रुपैयाँ दिने व्यवस्था कानुनमा नै छ । बेपत्ता भएकाहरूका हकमा पनि दस दिनसम्म स्थिति पत्ता लाग्न नसके मृतकसरहको राहत दिने व्यवस्था कानुनमा छ ।प्रधानमन्त्रीले गर्ने काम उनको अनुपस्थितिमा गर्न मिल्ने गरी नै आफूभन्दा पछिको वरीयताका मन्त्रीलाई कार्यवाहक तोक्ने प्रचलन छ । २०७२ वैशाख १२ मा शक्तिशाली भूकम्प जाँदा तत्कालीन प्रधानमन्त्री सुशील कोइराला मुलुकबाहिर थिए । त्यतिबेला पनि कार्यवाहक प्रधानमन्त्री सिंह नै थिए । कोइराला स्वदेश नफर्कंदासम्म मन्त्रिपरिषद् बैठक बसेन । तर त्यतिबेला कोइराला तत्काल फर्केर मन्त्रिपरिषद् बैठक बसेको थियो । संयुक्त राष्ट्रसंघको महासभामा भाग लिन असोज ४ मा अमेरिका गएका प्रधानमन्त्री केपी शर्मा ओली भने मुलुकमा ठूलो विपद् पर्दासमेत भ्रमण छोट्याएर नफर्केको भन्दै आलोचना भइरहेको छ । २०७२ को भूकम्पपछि तत्कालीन प्रधानमन्त्री कोइराला चाँडै स्वदेश फर्कनुभएको थियो तर यस पटक प्रधानमन्त्री फर्कन समय लागेकाले आलोचना भएको हो, एक मन्त्रीले भने, मन्त्रिपरिषद् बैठक नबस्दा उद्धार, राहत र उपचारलगायतका काम रोकिएका छैनन् । मन्त्रिपरिषद् बैठक बसेर एकीकृत रूपमा केही घोषणा हुँदा दुःखका बेला राज्य हाम्रो साथमा छ भन्ने सन्देश र आत्मबल नागरिकलाई मिल्न सक्ने उनको भनाइ छ । ती मन्त्रीले थपे, त्यसैका लागि पनि प्रधानमन्त्री चाँडै आइदिएको भए राम्रो हुन्थ्यो ।सञ्चारमन्त्री गुरुङले सोमबार प्रधानमन्त्री ओली आउनासाथ मन्त्रिपरिषद् बैठक बसेर आवश्यक निर्णय लिइने बताए । अहिले मन्त्रिपरिषद् बैठक नबसे पनि काम भने रोकिएको छैन, उनले भने, आवश्यक परेका काम सर्वदलीय बैठक र समन्वय बैठकको निर्णयका आधारमा भइरहेको छ । मौसम पूर्वानुमान महाशाखा र प्राधिकरणबाट सूचना जारी भए पनि नागरिकलाई विपद्बाट जोगाउन सरकारले पर्याप्त तयारी नगरेको भन्दै सरकारको आलोचना भइरहेको छ । मौसम पूर्वानुमान महाशाखाले बिहीबारदेखि आइतबारसम्म चार दिन भारी र अति भारी वर्षा हुने अनुमान गरेको थियो । त्यसैका आधारमा राष्ट्रिय विपद् जोखिम न्यूनीकरण तथा व्यवस्थापन प्राधिकरणले हिमाली र पहाडी जिल्लामा शुक्रबार र शनिबार रात्रिकालीन बस नचलाउन आग्रह गर्दै बिहीबारै सूचना जारी गरेको थियो । तैपनि निर्बाध बस चल्न दिएर राज्यले गैरजिम्मेवार काम गरेको भन्दै आइतबारको सर्वदलीय बैठकमा सरकारको आलोचना भएको थियो । प्राधिकरणले जोखिम भएका स्थान र नदी किनाराका बस्तीमा उच्च सतर्कता अपनाउन र खोजी तथा उद्धारमा तीनवटै सुरक्षा निकाय र स्वयंसेवक तयारी अवस्थामा रहन पनि सूचना जारी गरेको थियो ।गृहमन्त्री रमेश लेखक भने उद्धारमा सरकारले ढिलासुस्ती नगरेको दाबी गर्छन् । सरकारले गरेको तयारीकै कारण बाढी, पहिरो र डुबानको क्षति न्यूनीकरणमा सहयोग पुगेको उनको भनाइ छ । उद्धारका लागि नेपाली सेनाको हेलिकोप्टर परिचालन गरिएको छ । बालबालिका, सुत्केरी, अपांगता भएका व्यक्ति, वृद्धलाई प्राथमिकता दिएर उद्धार गर्न निर्देशन दिइएको छ । उद्धारका लागि जिल्लादेखि केन्द्रसम्मै हटलाइन व्यवस्था गरिएको छ, उनले भने । मन्त्री लेखकले यस्तो दाबी गरे पनि ललितपुरको भैंसेपाटीस्थित मन्त्री आवास क्षेत्रबाट नजिकै नख्खुखोलाले घेरेपछि टिनको छाप्रामाथि चढेर पाँच जनाले उद्धारका लागि गुहार माग्दा सरकारी संयन्त्र पुगेन । फसेको चार घण्टापछि खोलामा बगेकामध्ये दुई जनालाई काभ्रेका चणिकलाल तामाङले जोखिम मोलेर उद्धार गरेका थिए भने एक जना आफैं पौडेर बचे । अरू दुई जना बेपत्ता भए । उनीहरूलाई हेलिकोप्टरबाट बेलैमा उद्धार नगरिएको भन्दै आइतबारको सर्वदलीय बैठकमा पनि आलोचना भएको छ । गृहमन्त्री लेखकले भने भिजिबिलिटी पुग्न नसकेर हेलिकोप्टरबाट उद्धार हुन नसकेको बताएका छन् । तर कतिपय नेताहरूले हेलिकोप्टरको नभएर सरकारकै भिजिबिलिटी नपुगेको भनी व्यंग्य गरेका छन् ।झ्याप्लेखोलामा भएको दुर्घटना भने स्थानीय प्रशासन र प्रहरीकै कमजोरीले निम्तिएको सरकारका प्रवक्ता गुरुङले स्विकारेका छन् । पानी परेकै बेला रात्रिकालीन बस चलाउन दिएर स्थानीय प्रमुख जिल्ला अधिकारी र प्रहरीले गल्ती गरेका छन् । तीमाथि सोधपुछ हुनुपर्छ । बस चल्न नदिएको भए त्यत्रो क्षति हुँदैनथ्यो, उनले भने । झ्याप्लेखोलाको पहिरोमा शुक्रबार राति बुटवल र चितवनबाट आएका माइक्रोबस र गोरखाबाट आउँदै गरेको बस पुरिएका थिए ।जनता समाजवादी पार्टीका नेता राजेन्द्र श्रेष्ठका अनुसार सर्वदलीय बैठकमा अधिकांश नेताले मौसमबारे पूर्वजानकारी गराउने पक्ष राम्रो भए पनि उद्धार र राहतमा ढिलाइ भएको टिप्पणी गरेका थिए । प्रतिपक्षी दलका नेताहरूले राज्यशक्तिको सम्पूर्ण स्रोतसाधन केन्द्रित रहेको राजधानीमै विपद्मा फसेकालाई घण्टौंसम्म उद्धार नगरिएको भन्दै सरकारको आलोचना गरेका थिए । बैठकमा सहभागी स्वतन्त्र सांसद अमरेशकुमार सिंहका अनुसार राजधानी छिर्ने राजमार्ग बन्द रहेको मौका छोपेर वायुसेवा कम्पनीहरूले हवाई भाडा दोब्बरभन्दा बढी बनाएको र बजारमा कृत्रिम अभाव देखाएर कालोबजारी थालिएको भन्दै प्रतिपक्षी दलका नेताहरूले सरकारको ध्यानाकर्षण गराएका थिए ।उता सत्तारूढ कांग्रेसको केन्द्रीय कार्यसम्पादन समितिको बैठकले पनि विपद्सँग जुध्न सरकारको तयारी राम्रो नभएको भन्दै असन्तुष्टि प्रकट गरेको छ । नियमित रूपले झेल्नुपरिरहेको प्राकृतिक विपद्सँग जुध्न अझै तीव्र र चुस्त तयारीको आवश्यकता खड्किएको उक्त बैठकको विश्लेषण छ । तीनै तहको सरकारले निभाउनुपर्ने भूमिकाको एकीकृत रणनीति र चुस्त कार्ययोजना निर्माण गर्न तथा उद्धारमा आवश्यक पर्ने स्रोतसाधनको पर्याप्त जोहो गर्न कार्यसम्पादन समितिको यो बैठक सरकारलाई ध्यानाकर्षण गराउँछ, आइतबारको बैठकपछि कांग्रेसले भनेको छ, यस विषम परिस्थितिको समयमा बजारमा बढ्न सक्ने कालोबजारी, सवारीसाधनको भाडामा हुने अनियमितता नियन्त्रण गर्नगराउन सरकारको ध्यानाकर्षण गराउँछ । सरकारको नेतृत्व लिएको एमालेले मृतकका परिवारलाई राहत दिन, बेपत्ता भएकाहरूको अविलम्ब खोजी गर्न, घाइतेहरूको औषधि उपचार गर्न, घरबारविहीनहरूका लागि आवास व्यवस्था गर्न सरकारको ध्यानाकर्षण गराएको छ । एमाले महासचिव शंकर पोखरेलद्वारा जारी विज्ञप्तिमा भत्किएका पुल, सडक, विद्युत् लाइन र खानेपानीको लाइन तत्काल पुनर्निर्माण गरी सेवा सञ्चालन गर्न पनि सरकारसँग माग गरेको छ ।"
बंगलादेशलाई ४० मेगावाट विद्युत् बेच्न बिहीबार सम्झौता हुँदै,"नेपाल र भारतबीचको पहिलो अन्तरदेशीय ढल्केबरमुजफ्फरपुर ४०० केभी प्रसारण लाइन हुँदै विद्युत् बंगलादेश निर्यात हुनेछ । त्यसका लागि विद्युत्को मिटर मुजफ्फरपुरमा रहनेछ । त्यसैले ढल्केबरबाट मुजफ्फरपुरसम्मको प्रसारण लाइनको प्राविधिक चुहावट प्राधिकरणले नै बेहोर्नुपर्नेछ । मुजफ्फरपुरबाट भारतको प्रसारण लाइनमार्फत बेहरामपुर (भारत)भेडामारा (बंगलादेश) ४०० केभी प्रसारण लाइन हुँदै विद्युत् बंगलादेश पुग्नेछ । प्राधिकरणले भारतीय अनुदानमा निर्माण भई आफ्नो स्वामित्वमा रहेको २५ मेगावाटको त्रिशूली र सहायक कम्पनीमार्फत निर्माण गरिएको २२ मेगावाटको चिलिमे जलविद्युत् आयोजनाबाट उत्पादित विद्युत् बंगलादेश निर्यात गर्न लागेको हो । यी दुवै आयोजनाले भारतमा विद्युत् निर्यातका लागि स्वीकृति पाइसकेका छन् । बंगलादेशको मन्त्रिपरिषद्को आर्थिक मामिलासम्बन्धी समितिले २०२३ डिसेम्बर ६ (गत वर्ष मंसिर २०) मा नेपालबाट ४० मेगावाट बिजुली आयात गर्ने प्रस्तावलाई सैद्धान्तिक स्वीकृत गरेको थियो । त्यसपछि बीपीडीबीले नेपालबाट उत्पादित ४० मेगावाट विद्युत् बंगलादेश, भारत र नेपालका निकायबीचको त्रिपक्षीय सम्झौताअनुसार हुने गरी पाँच वर्षसम्म खरिदका लागि गत जनवरी १ (१६ पुस ०८०) मा बोलपत्र आह्वान गरेको थियो । प्राधिकरणले तोकिएको ढाँचामा बिक्री गरिने विद्युत्को दरसहितको बोलपत्रसम्बन्धी कागजात गत माघ दोस्रो साता पेस गरेको थियो । त्यसपछि प्राधिकरणको टोली र बीपीडीबीअन्तर्गतको बोलपत्र (बिड) मूल्यांकन समितिबीच गत फागुन १० मा ढाकामा वार्ता भएको थियो । नेपालले प्रतियुनिट बिजुलीको मूल्य ६७० अमेरिकी सेन्ट प्रस्ताव गरेको थियो । नेपालले भारतलाई बेचेको भन्दा कम मूल्यमा नदिने अडान राखेपछि बैठकमा मूल्यको सहमति जुटेन । तर पछि सिंगापुरमा विश्व बैंकले आयोजना गरेको सार्कका ऊर्जा सचिवस्तरीय बैठकका क्रममा भएको द्विपक्षीय छलफलमा बंगलादेश केही घटेर ६४० अमेरिकी सेन्टमा बिजुली खरिद गर्न सहमत भएको थियो ।मूल्यमा सहमति भए पनि गत जेठ २९ मा मात्रै बंगलादेशको मन्त्रिपरिषद्को सार्वजनिक खरिदसम्बन्धी समिति (सीसीजीपी) ले नेपालबाट आयात गरिने विद्युत्को मूल्य स्वीकृत गरेको थियो । पेस गरिएका बोलपत्रसम्बन्धी कागजात मूल्यांकन गरी त्यसलाई सम्बन्धित निकायबाट स्वीकृत भएको जानकारी दिँदै बीपीडीबीले बोलपत्र स्वीकार गर्ने आशयको सूचना असार २३ मा प्राधिकरणलाई दिएको थियो । प्राधिकरणले पनि बोलपत्र स्वीकार गरेको लिखित सूचना बीपीडीबीलाई दिएको थियो । लगत्तै बीपीडीबीले विद्युत् बिक्री सम्झौताको मस्यौदा प्राधिकरणलाई पठाएको थियो । प्राधिकरणले मस्यौदा पाएसँगै सम्झौता मिति तय गरेर बीपीडीबीलाई निमन्त्रणासहित गत असार २६ मा पत्र पठाएको थियो । सम्झौता नहुँदै बंगलादेशमा सरकारविरुद्ध विद्यार्थीको देशव्यापी प्रदर्शन चर्किएपछि तत्कालीन प्रधानमन्त्री शेख हसिनाले राजीनामा दिएर देश छाडेकी थिइन् । त्यसपछि बिजुली खरिदबिक्री सम्झौता के हुन्छ भन्ने अन्योल सिर्जना भएको थियो । तर बंगलादेशको अन्तरिम सरकारका प्रमुख मोहम्मद युनुसले नेपालबाट बिजुली आयात गर्ने प्रक्रियालाई निरन्तरता दिने बताएपछि सम्झौता हुन लागेको हो ।"
झ्याप्ले खोलामा भवितव्य कि लापरबाही ?,"(झ्याप्ले खोला)नागढुंगा चेकपोस्टबाट २७ किलोमिटर मात्रैको दूरीमा रहेको झ्याप्ले खोलानजिक आइपुग्दा शुक्रबार राति धेरै यात्रुले राजधानी नै प्रवेश गरिसकेको सोचेका थिए । झ्याप्ले खोला कटेलगत्तै काठमाडौं सुरु हुन्छ । नागढुंगा सुरुङ पार गरेर काठमाडौंतर्फ अगाडि बढ्दा तीन घुम्ती पार गरेपछिको चौथो घुम्ती हो, झ्याप्ले खोला ।उपत्यकाबाट नजिकै रहे पनि बिहीबार दिउँसोदेखिको अविरल वर्षाले धादिङकाठमाडौं सडक खण्डको दर्जनौं स्थानमा सानाठूला पहिरो र लेदो बग्न थालिसकेका थिए । पहिरो छिचोल्दै झ्याप्ले खोलासम्म पुगेका गाडीहरू त्यहाँभन्दा अगाडि बढ्न सक्ने अवस्था भने थिएन । शुक्रबार बिहानदेखि झन् ठूलो पानी दर्किन थालेपछि यात्रुसहितका सवारीसाधन बाटोमै अलपत्र पर्न थालिसकेका थिए । सयौं सवारी झ्याप्ले खोलादेखि नागढुंगा चेकपोस्टसम्म रोकिएका थिए । छोटो दूरीमै करिब २३ वटा सानाठूला पहिरो झरेका थिए । सबैभन्दा ठूलो पहिरो भने झ्याप्ले खोलाको खोल्साभन्दा ३० मिटर अगाडि खसेको थियो । जसका कारण झ्याप्ले खोलाभन्दा अगाडि बढ्न मिल्ने अवस्था थिएन । यात्रुसहितका सवारीसाधन बीच सडकमै थिए । अविरल झरी र पहिरोका कारण रात छिप्पिँदै जाँदा यात्रुहरूमा हतास बढ्दै थियो । तर, रोकिएको सवारीमै रात कटाउनुको विकल्प यात्रीहरूसँग थिएन । बाहिर निस्किएर हिँडडुल गर्ने अवस्था पनि नभएका कारण प्रायः सबै गाडीमा नै सुस्ताइरहे । रात छिप्पिँदै जाँदा पानीसँगै मेघ गर्जन पनि भइरहेको थियो । त्रासका बीच गाडीमा निदाउन खोजेकाहरू ब्युँझिन्थे र त्यसै लत्र्याकलुत्रुक्क पर्थे ।झ्याप्ले खोलाको आडमै रहेको लामा नास्ता खाजा घरकी शान्ति लामालाई पनि त्यो रात निद्रा परेको थिएन । अबेर रातिसम्म यात्रुहरूलाई खाजा नास्ता खुवाइरहेकी उनी होटलभित्रबाहिर गरिरहेकी थिइन् । आफ्नो होटल भएको ठाउँमा अहिलेसम्म पहिरो खसेको उनलाई यादै छैन । त्यसैले पनि उनी ढुक्क थिइन् । पहिलेपहिले पहिरो कि अलि माथि खस्थ्यो कि त तल । बाटो बन्द भएपछि उनलाई व्यापार गर्न भ्याइनभ्याइ हुन्थ्यो । होटलमाथि राम्रैसँगै झाडी र बुट्यानसहित रूख मौलाएर जंगलै थियो । त्यसैले पनि पहिरोको उति डर थिएन । उनका साथमा छोरी अजिता पनि थिइन् । छोरी, दिदी, भदैनी र ममी साथै थिए, शान्ति भन्छिन्, अरू सबै निदाइसके पनि पानी परिरहेकाले मलाई निद्रा परेन । तर, त्यो रात किन हो किन उनलाई विपद्को पूर्वाभास भइरहेको थियो । पहिरो खस्छ कि भनेर मन डराउन थालेको थियो । पानी परिरहेको थियो । खोलाहरू सुसाइरहेका सुनिन्थ्यो, उनी भन्छिन्, निदाएकाहरूलाई नसुत भन्दै गाली गर्दै बसिरहेकी थिएँ । करिब १ बजेतिर उनी उठेर होटलभन्दा केही माथि पिप्लामोडतर्फ गएर हेरिन् । पहिरोका कारण बाटो छिचोल्न सक्ने अवस्था थिएन । त्यो बेलासम्म होटल नजिकै तीन लाइनमा सानाठूला गाडी पार्क गरेर राखिएको थियो ।शान्तिका अनुसार पानी परिरहेकाले पार्क गरेका गाडीका अधिकांश यात्रु तथा चालकहरू झ्यालढोका थुनेर निदाइरहेका थिए । शनिबार बिहान ३४ बजेतिर ठूलो आवाजसहित पहिरो खस्यो । होटलमा भएका सबै उठेर पिप्लामोडतर्फ भागे । एकै पटक खसेको पहिरोले पूरै बाटो पुर्यो । नजिकै रहेका बसका यात्रुहरू चिच्याउन थाले । अन्धकारमा एकाएक सुनिएको चीत्कारले थप भयभीत हुँदै उनीहरू पिप्लामोडबाट माथि घरतर्फ दौडिए । उज्यालो नहुन्जेल त्यहीँ बसे । बिहान उज्यालो भएपछि आएर हेर्दा माथिबाट जंगल नै सोहोरिएर पहाड खसेको रहेछ । बाटोमा ठूलो पहिरो थियो, उनले भनिन्, पहिरोले पेलेर दुई ठूला बस तेर्सिएर बसेका थिए । मान्छेहरू थिएनन् ।बिहान उज्यालो भएपछि उनी होटल पुग्दा प्रहरी पनि आइसकेको थियो । तर, पहिरोले गाडीहरू पुरिएको छ या छैन भन्ने कसैले सोधखोज गरेको उनले भेउ पाइनन् । प्रहरीले नै घाइतेहरूलाई केही माथि लगेर गाडी चढाएर पठाउनुभएको हो, उनले भनिन्, धेरै कुरा त याद नै छैन ? शनिबार बिहानको घटनापछि अन्यत्र सर्ने निर्णयमा पुगेको उनले बताइन् । पहिरोका कारण झ्याप्ले खोलामा गाडीहरू रोकिएर राखिएको छ । त्योभन्दा ठीक सय मिटर माथि बाटो पर्छ । माथिको बाटोमा झरेको पहिरो झ्याप्ले खोलातर्फ झर्ने क्रममा पहाड नै सोहोरिएर खसेको देखिन्छ । एकै पटक पहाडै खसेर पुरेपछि होटल छेउमा रोकिरहेका गाडीका यात्रुहरू चलमलाउनै पाएनन् । बाटोको आडैमा रोकिएका बस र माइक्रोमा भने क्षति पुग्यो, यात्रुहरू घाइते भए । झ्याप्ले खोलाको पहिरोभन्दा करिब सय मिटर तल अर्कै गाडीमा रहेका एक यात्रुका अनुसार त्यो घटना कहालीलाग्दो थियो । निरन्तरको झरीका बीचमा एक पटक ठूलो गर्जनसहित पहिरो खसेपछि त्यताबाट हारगुहारको आवाज पनि सुनिएको थियो । गाडीबाट ओर्लिएर के भएको छ भनेर हेर्न जाने अवस्था नै थिएन, उनले भने, बिहान हुँदा त्यहाँ अर्को पहिरो खसेको छ र गाडी पुरिएको छ भन्ने थाहा पायौं । पहिरोको तल माइक्रोको छत देखिएको थियो । प्रहरी पनि आइसकेको थियो । त्यसैले हामी त्यहाँबाट उम्किन सुरुङ भएतर्फ झर्यौं । उनका अनुसार उनीसहित अन्य यात्रु पनि केही तल झरेर भीरको बाटो हुँदै नागढुंगा निस्किएका थिए ।आज आएर सुन्दा पो मन सिरिंग हुन्छ । बल्लबल्ल बाँचिएछ जस्तो लाग्छ, उनले भने, त्यो पहिरो शनिबार बिहान झरेको हो । शुक्रबार साँझ नै पहिरोका कारण जाममा परेका यात्रुलाई उद्धार गर्ने कोसिस गरेको भए सायद यति ठूलो घटना हुँदैन थियो ।उनीहरूले पैदलै नागढुंगा पुग्ने निर्णय गर्दासम्म पनि सुरुङ मार्गबाट यात्रुलाई उद्धार गर्ने कुनै तरखर थिएन । यदि सुरुङ मार्गबाट शनिबारदेखि यात्रुको उद्धार गर्न मिल्ने थियो भने शुक्रबार नै किन त्यसको पहल गरिएन भन्ने उनको प्रश्न छ । हामी भीरको बाटो उकालो लाग्दासम्म पनि सुरुङबाट यात्रुहरूको उद्धार गर्ने कुरा थिएन, उनले भने, हामीलाई त दूध बिग्रिने र कुखुराहरू मर्ने जोखिम रहेकाले ती गाडीलाई सुरुङबाट पठाउने बताइएको थियो ।पहिरो पन्छाउन शनिबार बिहानैबाट सशस्त्र, नेपाल प्रहरी र नेपाली सेना खटिएका थिए । पहिरो गएको खबर पाउनासाथ सशस्त्रको नीलबाराही गण कीर्तिपुरका प्रहरी नायब उपरीक्षक (डीएसपी) सुमन लामिछाने नेतृत्वको टोली ठाउँठाउँको बाटो पन्छाउँदै झ्याप्ले खोला पुगेको थियो । हामी घटनास्थल पुग्दा ठूलो पहिरो खसेको थियो । केही गाडी आधाभन्दा कम पुरिएको देखिन्थ्यो । कति गाडी पहिरोमा परेका छन् भन्ने जानकारी थिएन, उनी भन्छन्, तर यात्रु नै परेका छन् भन्ने थाहा थिएन । सडक सुचारु गरेर बीचैमा रोकिएका यात्रु र सवारीसाधनलाई गन्तव्यमा पठाउनुपर्छ भन्ने मात्र भयो । उनीहरू पहिरो पन्छाउने ठूला मेसिन होइन, साबेल र बेल्चाको भरमा घटनास्थल पुगेका थिए । पानी परिरहेकाले तत्काल पहिरो पन्छाउन समस्या थियो ।हामी काठमाडौंबाट आउँदा ५०५० मिटरको दूरीमा पहिरो खसेको थियो । त्यो पन्छाउँदैपन्छाउँदै यहाँसम्म आइपुग्यौं, उनले भने, लेदो र ढुंगा मिसिएर आएको पहिरो थियो । उनका अनुसार पहिरोका कारण घाइते भएका यात्रुहरूको उद्धार गरिसकिएकाले पहिरोमुनि पनि यात्रुसहितका गाडी हुन सक्छन् भन्ने त्यहाँ पुग्ने कसैलाई पनि लागेन । फेरि यही बीचमा काठमाडौं उपत्यकामा जताततै बाढी आएर सर्वसाधारण फसेको र घर डुब्ने समस्या थियो । त्यता पनि टोली केन्द्रित थियो, पहिरो पन्छाउन खटिएका उनी भन्छन्, शनिबार अबेरमात्र पहिरोमा यात्रुसहित गाडी पुरिएको थाहा भयो । त्यसपछि एक्स्काभेटरले खोतल्ने र पछि हातले पुरिएको शव खोज्ने काम गर्यौं । उद्धारमा चार वटा एक्स्काभेटर परिचालन गरिएको थियो । शनिबार साँझसम्म १४ र आइतबार २१ जना गरेर ३५ जनाको शव फेला परेको छ । उद्धारका क्रममा बसको बीचमा रूख र ढुंगा छिरेको भेटियो, उनले भने, करिब सय मिटर माथिबाट पहिरो खसेर सवारीसाधन पुरेको देखिन्छ । झ्याप्ले खोलामा शनिबार साँझ पुरिएको अवस्थामा बुटवलबाट काठमाडौंका लागि छुटेको लु१ज ४५७८ नम्बरको माइक्रोबस फेला परेको थियो । यस्तै, आइतबार बिहान पहिरो पन्छाउँदा गोरखाबाट काठमाडौंका लागि हिँडेको ना४ख २२७० नम्बरको बस, चितवनबाट काठमाडौंका लागि हिँडेको बा३ज १३४५ नम्बरको माइक्रोबस पनि भेटियो । पहिरो नजिकै रहेको पिप्लामोडका स्थानीय केदारप्रसाद पनेरू त्यो स्थानमा धेरैपछि ठूलो पहिरो आएको सुनाउँछन् । ०५८ सालतिर यही ठाउँमा ठूलो पहिरो गएको थियो । हेटौंडाबाट यहाँ आएर होटल गर्ने बिडारी थरका एकै परिवारका ९ जनाको मृत्यु भएको थियो, उनी भन्छन्, अहिले त पहिरो जालाजस्तो थिएन । तर, त्यही स्थानमा फेरि पहिरो गएर ठूलो क्षति भयो ।जल तथा मौसम विज्ञान विभाग, मौसम पूर्वानुमान महाशाखाले बिहीबारदेखि वर्षा सुरु भएर तीन दिनसम्म वर्षा हुने पूर्वानुमान गर्दै भदौ २६ देखि नै बुलेटिन जारी गरिरहेको थियो । विभागद्वारा जारी विशेष मौसमी बुलेटिनमा देशका केही स्थानमा भारी वर्षासमेत हुने जनाउँदै आवश्यक सतर्कतासमेत अपनाउन आग्रह गरिएको थियो । सँगै चितवन जिल्ला प्रशासन कार्यालयले पनि शुक्रबार साँझ ७ बजेदेखि बिहान ५ बजेसम्म मुग्लिननारायणगढ सडक खण्डमा भने यात्रुवाहक सवारीसाधन चलाउन रोक लगाएको थियो । काठमाडौंधादिङ सडक खण्डको हकमा भने कुनै त्यस्तो सूचना जारी गरिएको थिएन । यद्यपि अत्यावश्यक नभई यात्रा नगर्न भने प्रशासनले आग्रह गरेको थियो । तर, स्थानीय प्रशासनदेखि व्यवसायी र यात्रुहरूले समेत पूर्वसूचनालाई गम्भीर रूपमा नलिएको देखिन्छ । सडक निर्माणमा निकै लामो अनुभव भएका एक सिभिल इन्जिनियरका अनुसार राम्रोसँग जियोलोजिकल अध्ययनबिना नै सडक बनाउने नेपाली परिपाटीका कारण यस्ता दुर्घटनाहरू दोहोरिने गरेका छन् । कुनै पनि पूर्वाधार बनाउँदा जियोलोजिकल अध्ययन हुनुपर्छ । हामीकहाँ गरिँदैन, उनले भने, सडकलाई चौडा बनाउनुपूर्व कहाँ कति खोतल्दा के हुन्छ, अध्ययन हुनुपर्थ्यो । तर, जता भीर छ त्यतै काट्यो, सडक थप्यो । त्यसैका कारण त्यहाँको सम्पूर्ण जियोलोजी अस्थिर हुन पुग्छ । झ्याप्ले खोलाको पहिरोको कारण पनि त्यही हो । उनको दाबीअनुसार सडक विभागले नागढुंगाकाठमाडौंको सडक चौडा गर्नका लागि ठेक्का लगाए पनि त्यसमा पर्याप्त जियोलोजिकल अध्ययन गरिएको छैन । यदि सडक विभागले सडक बनाउनुअघि राम्रोसँग अध्ययन गरेको छ भने त्यसको प्रतिवेदन सार्वजनिक गरे हुन्छ, उनले भने, वैज्ञानिक तवरले सडक बनेको छ कि छैन भनेर अब हामी सबैले सडक विभागलाई प्रश्न गर्नुपर्ने बेला भएको छ ।झ्याप्ले खोलामा के कसरी पहिरो खसेको हो भनेर यसै भन्न सक्ने अवस्था नरहेको र थप अध्ययन गरेर मात्र यसबारे थाहा हुने नागढुंगामुग्लिङ सडक योजना कार्यालयका प्रमुख केशवप्रसाद ओझाले बताए । सडक माथिबाट पहिरो आएर नाली थुनिएको हुन सक्छ, ओझाले भने, त्यो पानी तर्किएर तल झरेर वा धेरै पानी परिरहेकाले माटो कमजोर भई पहिरो खसेको पनि हुन सक्छ । पहिरो गएको ठाउँबाट २० मिटर काठमाडौंतर्फ कल्भर्ट, नाली बनाइएको उनको भनाइ छ । पछिल्लो समय लगातार वर्षा भइरहेकाले नाली थुनिएर पनि समस्या भएको हुन सक्ने उनको अनुमान छ ।"
तीन ठाउँमा 'डाइभर्सन गरी बीपी राजमार्ग खुला,तामाकोशी बाँधबाट बेपत्ता दुईको शव फेला माथिल्लो तामाकोशी जलविद्युत् केन्द्रको बाँधस्थलमा पहिरोले शनिबार पुरेका ४ मध्ये २ जनाको शव फेला परेको छ । शवको सनाखत भने हुन सकेको छैन । बेपत्ता अन्य २ को खोजी सोमबार गरिने प्रहरीले जनाएको छ । विद्युत् गृहमा क्षति गरेपछि ४ सय ५४ मेगावाटको माथिल्लो तामाकोशीबाट उत्पादन ठप्प भएको छ ।
सडक पुनर्निर्माणमा तीव्र गति आवश्यक,"दसैं नजिकिएको समयमा भएको भारी वर्षा र त्यसबाट सिर्जित बाढी तथा पहिरोका कारण देशभरका सडक सञ्जालमा क्षति पुगेको छ । काठमाडौंलाई विभिन्न कोणबाट जोड्ने राजमार्गहरूमा पनि क्षति पुगेका कारण यात्रुलाई समस्या भएको छ । दसैंमा काठमाडौंबाट बाहिरिने यात्रुहरूको चाप बढी हुने गर्छ । त्यसको क्रम सुरु भइसकेको थियो । सडक अवस्था सहज हुँदासमेत दसैं आसपासको यात्रा कष्टकर हुने विगतको अनुभव छ । यस पटक भने सडक र पुलहरू भत्किएका कारण दसैंको यात्रा कष्टकर मात्रै होइन, जोखिमपूर्ण पनि हुने आकलन गर्न सकिन्छ । त्यसैले सम्बन्धित सबैले यस पाटोतर्फ गम्भीर हुन आवश्यक छ ।काठमाडौं जोड्ने नागढुंगामुग्लिन, दक्षिणकालीसिस्नेरी, कान्ति राजपथ, अरनिको र बीपी राजमार्गका विभिन्न ठाउँको सडक अवरुद्ध भएको छ । त्यस्तै, मध्यपहाडी राजमार्ग, त्रिभुवन राजपथ, मिर्चैयाकटारीघुर्मी, सहिद मार्ग रोल्पा, भेरी कोरिडोर, सालझन्डीसन्धिखर्कलगायत सडकका विभिन्न स्थानमा पहिरो खसेर यातायात अवरुद्ध भएको छ । सिन्धुली खुर्कोटस्थित सुनकोशी नदी पुलको बायाँतर्फको स्पान पूर्ण रूपमा क्षति भएको छ । सडक तथा पुलमा पुगेका क्षतिका विवरणहरू अझै बृहत् बन्न सक्छन् । मूल कुरा के हो भने सडकमार्गमा क्षति पुगेको छ र तत्काल मर्मत तथा पुनर्निर्माण गर्नुपर्ने भएको छ । सरकारले केही दिनमै सहज रूपमा सवारी गुड्ने स्थिति बनाउनका लागि आफ्नो शक्ति प्रयोग गर्न आवश्यक छ ।पर्वतीय देश भएकाले हामीकहाँ सडक निर्माणमै चुनौती छ र ढिलाइ हुने गरेको छ । लागत पनि बढी हुने गरेको छ । बल्लबल्ल निर्माण पूरा हुने सडकमा पनि सुरक्षाका मापदण्ड भरपर्दो हुने गरेका छैनन् । गुणस्तरमा प्रश्न उठ्ने गरेका छन् । यस्ता सडकहरूमा प्राकृतिक विपत्तिले सहजै क्षति पुर्याउने गरेका छन् । शुक्रबार र शनिबारको भारी वर्षापछिको क्षति पछिल्लो उदाहरण मात्रै हो । तर, हामीकहाँ निर्माणमा जति ढिलाइ हुन्छ, पुनर्निर्माणमा पनि त्यही प्रवृत्ति दोहोरिन्छ । यद्यपि सरकारी अधिकारीहरूले झरी रोकिनेबित्तिकै बाटो खुलाउन यथाशक्य प्रयत्न गर्ने बताएका छन् । आइतबारदेखि नै झरी रोकिएकाले अब सडकमार्गलाई अविच्छिन्न बनाउनका लागि सरकारले आफ्नो प्रयत्नलाई तीव्र बनाउन आवश्यक छ । दसैं जस्तो समयसन्दर्भ भएकाले पनि सरकारको उच्च प्राथमिकता अपेक्षित छ ।सरकारले सडक मर्मत तथा पुनर्निर्माणलाई आफ्नो नियमित दायित्वका रूपमा लिनुपर्छ । यसले सानातिना क्षति तत्काल सम्बोधन हुन्छन् र त्यसमार्फत ठूलो क्षति निम्तिन दिँदैनन् । पछिल्लो पटकको जस्तो विपत्तिले पुर्याउने क्षतिले आवागमन पूर्ण रूपमा अवरोध नहोस् भन्नका लागि ठाउँठाउँमा वैकल्पिक राजमार्गहरू पनि निर्माण गरिनुपर्छ । यो तत्कालका लागि भन्दा पनि दीर्घकालीन महत्त्वको विषय हो । पछि पनि निम्तिन सक्ने विपत्तिको पूर्वआकलन गरेर सरकारले यसबारे योजना बनाउनुपर्छ । नागढुंगानारायणगढ सडकखण्डमा हुने सवारी चाप, पहिरोले पुग्ने अवरोध तथा बारम्बारका दुर्घटनाका कारण त्रिशूलीपारि समानान्तर वैकल्पिक सडक बनाउने योजना अघि बढेको भए पनि मुआब्जा बढी दिनुपर्ने कारणले सरकार पछि हटेको थियो । अब समानान्तर सडक निर्माणका लागि सरकार अग्रसर हुनुपर्छ । पछिल्लो क्षतिले पनि देखायो, मुआब्जाभन्दा दुर्घटनाबाट पुग्ने क्षति यति बढी हुन्छ कि तुलना नै गर्न सकिँदैन । यस्तै आवश्यकता अन्य राजमार्गको हकमा पनि बोध हुन्छ । सबै ठाउँमा पूरापूर वैकल्पिक सडक निर्माण गर्न सम्भव वा आवश्यक नपर्न सक्छ । तर, कहाँकहाँ पर्छ भन्ने अध्ययन गरेर निर्माण कार्य अगाडि बढाउनुपर्छ ।दसैंको बेलामा यात्रा गर्दा नागरिकले पनि सुरक्षा संवेदनशीलतालाई कमै मात्र महत्त्व दिने गरेको पाइन्छ । जसरी पनि यात्रा गर्नुपर्ने सोचका कारण पनि सवारी साधनहरूको मात्रै होइन, सवारी साधनभित्र पनि यात्रुको चाप हुने गर्छ । जसकारण चाडपर्वका बेलामा बर्सेनि सडक दुर्घटनाका खबर सार्वजनिक हुने गर्छ । यस पटक त ठाउँठाउँका सडक भत्किएकै छ । तत्कालको विवेक र साधनस्रोतका भरमा कामचलाउ पुनर्निर्माण गरिने सम्भावना बढी हुन्छ । त्यसैले पनि दुर्घटनाको सम्भावना बढी छ । सडक मात्रै होइन, असारयताका निरन्तर वर्षाले थिलथिलो बनाएको भूगोललाई पछिल्लो भारी वर्षाले झनै कमजोर तुल्याएको छ । अब लाग्ने घामका कारण भूक्षयको जोखिम पनि बढ्छ । खासगरी सडकमार्गमा सुक्खा पहिरोको जोखिम बढ्छ । त्यसले पनि सडक अवरोध तथा दुर्घटना निम्त्याउन सक्छ । त्यसैले पनि यात्रा गर्नुअघि सडकको अवस्था तथा सम्भावित जोखिमहरूको विश्लेषण गर्नु बुद्धिमानी हुन्छ । सरकारले पनि आफ्नो सूचना र जानकारी प्रवाह गर्ने प्रणालीलाई प्रभावकारी बनाउनुपर्छ ।"
विपद् व्यवस्थापनमा सुधार आवश्यक,"नेपालमा बारम्बार देखिएका प्राकृतिक विपद्ले हाम्रो विपद् व्यवस्थापन प्रणालीमा रहेका गम्भीर कमीकमजोरीलाई फेरि सतहमा ल्याएको छ । हालैको बाढी तथा पहिरोमा परेर काठमाडौं उपत्यकालगायत पहाडी क्षेत्रमा लाखौं नागरिक विस्थापित हुनुका साथै जनधनको ठूलो क्षति भएको छ । तर त्यसका लागि आवश्यक पूर्वतयारी, प्रभावकारी सूचना प्रणालीका साथै उद्धार कार्यमा देखिएको ढिलाइले जनजीवन अझै जोखिममा पर्ने त्रास र भय व्याप्त छ । नेपाल सरकार र विभिन्न सरोकारवाला निकायले विपद् व्यवस्थापनका लागि नीतिगत तहमा केही प्रयास गरेका छन् । तर, विपद् व्यवस्थापनको कार्यान्वयन तहमा अझै पनि थुप्रै कमीकमजोरी देखिन्छन् । खासगरी पूर्वजानकारी दिने प्रणाली अहिले पनि अत्यन्त कमजोर छ । विपद्को पूर्वानुमान गरी जनतालाई सुरक्षित स्थानमा सार्न समयमै चेतावनी दिन सक्ने प्राविधिक संयन्त्र अझै प्रभावकारी बन्न सकेका छैनन् । यसले गर्दा विपद् आउनुअघि सावधानी अपनाउन नसकिने र ठूलो क्षति हुने अवस्था बारम्बार दोहोरिइरहेको छ । अर्को गम्भीर समस्या तीनै तहका सरकारबीचको समन्वयको अभाव हो । संघीय, प्रदेश र स्थानीय सरकारहरूबीच स्पष्ट जिम्मेवारीको बाँडफाँट नहुँदा विपद्को समयमा उद्धार तथा राहतको प्रयास भद्रगोल बन्दै गएको अनुभूति भइरहेको छ । यसैगरी, विपद् व्यवस्थापनमा प्रयोग हुने स्रोत र उपकरणको अभाव अर्को चुनौती हो । उद्धारका लागि आवश्यक उपकरणको न्यूनताले गर्दा विपद्को समयमा ठूला क्षति निम्तिने गरेको छ । उद्धार कार्यमा प्रयोग हुने उपकरण र जनशक्ति कम हुँदा राहत प्रयास प्रभावकारी हुन सकेका छैनन् ।विपद्को सामना गर्न समुदायको जनचेतना अभिवृद्धि अहिलेको प्रमुख आवश्यकता हो । स्थानीयस्तरमा विपद् व्यवस्थापनमा जनताको सहभागिता ज्यादै न्यून छ । विशेषगरी ग्रामीण र जोखिमयुक्त क्षेत्रका बासिन्दालाई विपद्को पूर्वतयारी र तत्काल अपनाउनुपर्ने उपायका बारेमा नियमित तालिम र प्रशिक्षण दिनु अत्यावश्यक छ । अब यी समस्याको समाधान गर्न हामीले ठोस उपाय अवलम्बन गर्नुपर्छ । सर्वप्रथम प्रविधिमा आधारित पूर्वसूचना प्रणालीलाई सुदृढ गरी समयमै चेतावनी दिन सक्ने प्रणाली स्थापना गर्नुपर्छ । दोस्रो, संघीयताअन्तर्गतका सबै तहका सरकारबीच स्पष्ट समन्वय र जिम्मेवारीको बाँडफाँट आवश्यक छ । तेस्रो, विपद् व्यवस्थापनका लागि आवश्यक उपकरण र स्रोतसाधनको उपलब्धता सुनिश्चित जरुरी छ । चौथो, समुदायलाई विपद् व्यवस्थापनमा सक्रिय सहभागी बनाउन जनचेतनाका कार्यक्रमहरू सञ्चालन गर्नुपर्छ । विपद्को जोखिम कम गर्न अबको हाम्रो सक्रियता मात्र भविष्यका विनाशकारी घटनाहरूको सामना गर्न सक्षम हुनेछ । सरकारको तत्परता र नागरिकको सचेत सहभागिताले मात्र नेपाललाई विपद् प्रतिरोधी देश बनाउन सक्छ । अतः त्यसका लागि तीनै तहका सरकारका साथै जनताको सक्रिय सहभागिता पनि त्यत्तिकै जरुरी हुन्छ भन्ने यथार्थलाई कसैले पनि नजरअन्दाज नगरौं । टेकेन्द्र अधिकारी, विराटनगर"
सरकार के गर्दै थियो ?,"काठमाडौंमा शनिबार ५४ वर्षयताकै अधिक पानी पर्यो । मौसम पूर्वानुमान महाशाखाले तीन दिनअगाडिदेखि नै अधिक वर्षा हुने भन्दै तटीय क्षेत्रसँगै खोला किनाराका बस्तीलाई सजगता अपनाउन अनुरोध गरिरहेकै थियो । बिहीबार बेलुकादेखि देशभरि फैलिएको मनसुनको प्रभाव ५ वटा प्रदेशमा अधिक देखिएको छ । तर यो विपद्को समयमा आम नागरिकले सरकार भएको महसुस गर्नै सकेनन् । उद्धारमा सरकार मौन बसेको आम नागरिकको बुझाइ रहन गयो । यथार्थमा देखिन पनि त्यस्तै देखियो । सिंहदरबारमा विपद् व्यवस्थापनका लागि बसेको बैठक मात्र चिया गफमै रमायो, परिणाम संघीय राजधानीमै घरको छतबाट जीवन बचाउन गुहार गर्दा सरकार उपस्थित भएन । योभन्दा लाचारी सरकारको अन्य कुन घटनामा होला ? सबैलाई थाहा छ, प्राकृतिक प्रकोप कसैको नियन्त्रण हुँदैन । तर त्यसको न्यूनीकरण त संसारमा भई नै रहेको छ । शुक्रबारयता जसरी आम नागरिकले जीवन गुमाए, त्यसको पूर्ण जिम्मेवार सरकार नै भएको प्रमाणित भइसकेको छ । फेरि पनि त काम सरकारले नै गर्ने हो । किन सूचना पाउँदापाउँदै विपद् व्यवस्थापनमा सरकार चुक्न पुग्यो ? जिम्मेवार व्यक्तिहरूको खोजी हुनुपर्छ । दोषी देखिएमा कारबाही पनि गरिनुपर्छ । रामकृष्ण बराल, जोरपाटी५ काठमाडौं"
ज्यान बचाउनेलाई सलाम,"काभ्रेको तेमालका ३३ वर्षका चणिकलाल तामाङले आफ्नो ज्यान जोखिममा पारेर दुई जना बाढीपीडितको उद्धार गरेका छन्, उनलाई सलाम । रङरोगनको काम गर्दै आइरहेका उनले भीषण वर्षाको परवाह नगरी नख्खु खोलामा बग्दै गरेका ४ मध्ये २ जनालाई बचाउन सके । आपत्विपत्मा सबैले यसरी नै सहयोग गरौं, यो सकारात्मक प्रेरणा पनि हो । सरकारले गर्न नभ्याएको काम जनसाधारणले स्वस्फूर्त रूपमा गरेर देशवासीप्रति गरेको कामका लागि शुभकामना । उद्धार गर्ने भावना भएको व्यक्तिलाई कसैले छेक्न सक्दैन । बलराम थापा, कुश्लेचौर, क्षेत्रपाटी"
भवन आचारसंहिता मापदण्ड संशोधन गरौं,"विपद्, प्राकृतिक प्रकोप के हो भन्ने कुरा कि परेपछि या पढेपछि मात्र थाहा हुन्छ । काठमाडौं उपत्यकामा २०७२ को भूकम्पले सहजै क्षति पुर्याउने सम्बन्धमा कमैले मात्र अनुमान गरेका थिए होलान् । भूकम्पले के गर्यो, हाम्रो मानसपटलमा ताजै होला । भूकम्पको झट्का नबिर्संदै गत चार वर्षमा काठमाडौं महानगरपालिकाले भवन मापदण्ड संशोधन गर्दै तीनतले भवन उपरान्त ६ तल्लासम्म निर्माण हुन पाउने भए ।तत्पश्चात् हाल आवासीय भवन आकाशचुम्बी हुन थाले, भलै व्यापारिक त केही हदसम्म ठीकै होलान् तर मान्छे सुत्न, आराम गर्न बनाइएका भवन व्यापारिक हिसाबकै क्रममा आकाशचुम्बी के जायज होलान् ? हाल न महानगर निर्माणाधीन अवस्थाका भवनमा निरीक्षण, अनुगमन गर्छ न घरधनी सरकारी मापदण्ड नै परिपालना गर्छन् ।निर्माण सम्पन्नपश्चात् महानगरबाट लिनुपर्ने अनुमति दिँदा बर्सेनि इन्जिनियर अख्तियारको फन्दामा, के यो जायज हो ? काठमाडौं महानगरपालिकाले तत्कालीन अवस्थामा के कस्ता भवनलाई सम्पन्नता दिन मापदण्ड परिवर्तन गर्यो, अनुसन्धान होस् । हालको मापदण्ड तत्काल निलम्बन गरी निर्माणाधीन आवासीय भवनलाई यथास्थितिमा राखी साविककै मापदण्ड कार्यान्वयनमा ल्याइयोस् । ताकि प्राकृतिक प्रकोपबाट धनजनको क्षति नहुन बेलैमा विचार पुर्याइयोस् । पिलरको साइज बढाउँदैमा सुरक्षित भइँदैन । अनिल कार्की, काठमाडौं"
नेपाल राज्यको भावी 'चरित्र,"भविष्य दृष्टिगौरवशाली इतिहास, त्याग, बलिदान एवं जेलयात्राका कथाले भविष्यको राजनीति धानिने छैन । सामाजिक सञ्जाल, फेक न्युज, डिप फेक एवं आर्टिफिसियल इन्टेलिजेन्सको चरम प्रभाव विश्वव्यापी राजनीतिमा नै परिरहेको छ । बेरोकटोक उपलब्ध हुने सूचना सामग्रीहरूको सत्य परीक्षण नगरी बहकिने एउटा सिंगै पुस्ता विश्वभर तयार भएको छ । रोजगारी र जीविकोपार्जनका तयारी समाधानबाहेक इतिहास र सामाजिक पहिचानप्रति चासो राख्ने मानसिक ऊर्जा यो पुस्तामा छैन । नेपालका हकमा केही थप निर्णायक तत्त्वहरू एवं प्रवृत्तिहरू भविष्यको राजनीतिमा निर्णायक हुनेछन् । खासगरी विदेशमा बसोबास गर्ने नेपालीहरूको मतदानको अधिकार र गैरआवासीय नेपालीहरूको दोहोरो नागरिकताको मुद्दा अबको निर्वाचनमा निर्णायक हुनेछ । यी दुवै मुद्दाहरूलाई वकालत गर्ने राजनीतिक शक्तिहरूले सहज लाभ पाउनेछन् । वर्तमान मूलधार राजनीति र यसका प्रमुख पात्रहरूले भविष्यको पुस्तालाई सुहाउँदो गरी राजनीति सुधार र परिमार्जन गर्न नसक्ने हो भने अब हुने राजनीतिक परिवर्तन व्यवस्था परिवर्तनको वैचारिक धरातलमा उभिएको हुने छैन । अपितु क्षणिक लाभहानिको नारामा केन्द्रित, तात्क्षणिक र अराजक प्रकृतिको हुनेछ ।मुलुक अत्यधिक युवा प्रवासन र आन्तरिक बसाइँसराइका कारण सामाजिक विघटनको संघारमा छ । शिक्षा प्रणाली र समाजलाई जोड्ने कडी निर्माणमा राज्यले पटक्कै ध्यान दिएको छैन । मानवीय संवेदनारहित प्राविधिक मात्रै सीपका जनशक्ति उत्पादन गरेर मुलुकको सामाजिक पहिचान र अस्तित्वलाई जगेर्ना गर्न मुस्किल पर्दै गएको छ ।आर्थिक पक्षमा, मुलुकले मौलिक विकासको मोडल तय गर्न सकेको छैन । अहिलेसम्म फरक वैचारिक आधारहरू सापेक्ष आर्थिक मोडल क्रियान्वयन हुने सामान्य सुझबुझ रहेको थियो । तर यो आधार पनि अब भत्केको छ । व्यवहारवादी राजनीतिले जुन हदको लोकप्रियतावादी एवं वितरणमुखी अर्थतन्त्रको वकालत गरिरहेको छ, त्यसबाट मुलुकको दिगो आर्थिक अनुहार पनि निर्माण हुन सक्दैन । खासगरी राजनीतिका लागि नैतिक धरातल अनावश्यक हो भन्ने भाष्य जसरी विकसित भइरहेको छ त्यसले मुलुकको राष्ट्रिय चरित्रको अनुहार चम्किलो हुनेभन्दा धुमिल हुने दिशामा द्रुतत्तर अग्रसर देखिन्छ ।"
सुधार्न सकिन्छ स्वास्थ्य बिमा प्रणाली,"स्वास्थ्य मन्त्रालयको सुधारस्वास्थ्यबिमा कार्यक्रममार्फत नागरिकलाई स्तरीय र सहज चिकित्सा सेवाको प्रत्याभूति गर्न समग्र स्वास्थ्य सेवाको सुधार अपरिहार्य छ । तीन करोड नेपालीलाई सबै प्रकारका स्वास्थ्य सेवा प्रदान गर्ने जिम्मेवारी बोकेको स्वास्थ्य मन्त्रालय मूलतः स्वास्थ्यमन्त्रीको इमानदारिता, सक्रियता, सक्षमता, दूरदर्शिता र निर्णयक्षमतामा भर पर्ने गरेको छ । छिटोछिटो फेरिइरहने स्वास्थ्यमन्त्रीहरू कोही कुहिरोको कागजस्तै बन्छन् भने कसैले सो अवधिलाई निहित स्वार्थ पूरा गर्ने अवसरका रूपमा लिन्छन् ।वर्षौंदेखि अस्थिरता, अकर्मण्यता र निर्णयहीनतामा जकडिँदै, फगत राजनीतिक नेतृत्वप्रति नै मुखापेक्षी बन्दै आएको संघीय स्वास्थ्य मन्त्रालयको स्थायी संयन्त्र या संरचनालाई सक्षम, इमानदार, जिम्मेवार र कामकाजी बनाउनुपर्ने चुनौती छ । त्यस्तै, स्वास्थ्य सेवासम्बन्धी भौतिक संरचनाको निर्माण ठेक्कापट्टा, औषधि उपकरण आदिको खरिद प्रक्रिया, स्तरीयता, मूल्य आदिमा पकड जमाएका राष्ट्रिय एवं अन्तर्राष्ट्रिय शक्तिशाली व्यक्ति या स्वार्थी समूहको चंगुलबाट मन्त्रालयलाई मुक्त गर्नु अर्को चुनौती छ । मन्त्रालयको पहलमा मातहतका १७ अस्पतालमा थन्किएर रहेका उपकरण मर्मतको जिम्मा राष्ट्रिय आविष्कार केन्द्रलाई सुम्पने निर्णय उपयुक्त छ । तर वीर लगायतका संघीय अस्पतालमा सामान्य मर्मतको अभाव मात्रै होइन गलत नियतका साथ उपयोगमा नल्याई थन्किएका बहुमूल्य उपकरणको अवस्थाबारे मन्त्रालयबाहिरका प्राविधिकबाट छुट्टै छानबिन हुनुपर्ने आवश्यकता पनि छ । नत्र गलत नियत र अकर्मण्यताका कारण पनि केन्द्रलाई सम्बन्धित अस्पतालले पहल नै नगर्न सक्छ । त्यसका लागि मातहतका सम्पूर्ण अस्पतालमा अर्बौं मूल्यमा खरिद गरिएका सामग्रीको व्यापक परीक्षण नै गर्न आवश्यक छ ।स्थायी रूपमा नै आवश्यक पर्ने बायोमेडिक्स, इन्जिनियरजस्ता दक्ष जनशक्तिको स्थायी पूर्ति आवश्यक छ । स्वास्थ्य क्षेत्रको विशिष्टताका कारण अख्तियार जस्ता नियामक निकायसमेत प्रभावी हुन सकेका छैनन् । त्यति मात्रै होइन चिकित्सा एवम् स्वास्थ्य सेवासम्बन्धी लेखापरीक्षण नै उदेकलाग्दो छ ।यस्तै, उपचार सेवामा राज्यको दायित्वमा वृद्धि गर्न सबै खाले आम्दानीका स्रोतमा नै उपचार सेवाका निम्ति छुट्टै कर लगाउनुको विकल्प छैन । चिकित्सा सेवालाई समेत समेटी लगाउन सकिने आम्दानीअनुसारको यस्तो प्रगतिशील कर पारदर्शी चरित्रको हुनुपर्छ । यस्तो करको दुरुपयोगउपर निर्मम हुनुपर्छ । स्वास्थ्य मन्त्रालयमा चौबिसै घण्टा हटलाइनको व्यवस्था गरी उद्धार एवं उपचार सेवामा परेका समस्याको निराकरणको व्यवस्था वाञ्छनीय छ । पौडेल नेपाल मेडिकल काउन्सिलका पूर्वकार्यकारी सदस्य हुन् ।"
राज्यसत्ताको आँखामा महिला अधिकार,"गत असारमा कामको सिलसिलामा म सप्तरी पुगेकी थिएँ । एक परिचित पारलैंगिक महिलाले हतारहतार आएर भनिन्, हाम्रो एक जना लैंगिक अल्पसंख्यक साथीलाई पुरुष जनप्रतिनिधिले नांगो बनाई कुटे । म अलमल्ल परें । झट्टै भनिहालें, प्रहरीकहाँ जानुस् न । उनले भनिन्, पुलिसले हाम्रो कुरा सुन्दैन । त्यही जिल्लामा यो घटनाको एक महिनापछि हाम्रा सहकर्मीमाथि यौनजन्य दुर्व्यवहार भयो । कारण थियो हाम्रा साथीहरूले लैंगिक हिंसाविरुद्ध चालेको कदम । जुन महिलाद्वेषीहरूका लागि पाच्य भएन । घटना प्रहरीसम्म पुग्यो । तर पत्याउनै गाह्रो अभिव्यक्ति आयो जिल्ला प्रहरी प्रमुखबाट । अभिव्यक्ति थियो, तपाईंजस्ता धेरै आउँछन् । हामी पहिले समुदायको समस्यामा काम गर्छौं । विडम्बना, सबैभन्दा धेरै महिला हिंसा, बाल विवाह, बहुविवाह, कथित बोक्सीको आरोपजस्ता घटना मधेशमा धेरै अभिलेखीकरण भएको देखिन्छ । महिलाले न्याय प्राप्त गरेको अनुभूति प्रायः न्यून छ । यसको अर्थ यो होइन कि महिला हिंसा मधेशमा मात्रै छ । यो त सर्वव्यापी छ । भर्खरै धनुषामा ३ वर्षीया बालिकामाथि आफन्त पर्नेले बलात्कार गरेको घटना बाहिर आयो । बालिकाका परिवार र समुदायका अन्य सदस्यले यो घटना बाहिर ल्याउन दिएनन् । बालिकाकी आमालाई यो घटना बाहिर ल्याएमा मार्ने धम्की दिइएको छ । घटना बाहिर आइसकेपछि पनि न त्यहाँ प्रहरी पुग्यो न स्थानीय सरकार । महिला मानवअधिकार रक्षकहरू घटनास्थलमा पुगी बालिकालाई उद्धार गरे । घटना अहिले न्यायिक प्रक्रियामा अगाडि बढेको छ । तर बहुपक्षीय दबाबका कारण कतिखेर के हुन्छ, थाहा छैन । जुनसुकै जिल्ला होस्, प्रदेश वा सिंगो देश, महिला, बालिका र किशोरी सुरक्षित छैनन् । यो अवस्था हुनु पितृसत्तात्मक प्रणालीको परिणाम हो भनेर महिलावादीहरू तर्क गर्छन् । यो प्रणाली जीवनका विभिन्न पक्षहरूमा, कानुन र नीतिदेखि सांस्कृतिक मापदण्ड र दैनिक भोगाइमा स्पष्ट प्रकट हुन्छ । प्रसिद्ध लेखक एन्जेला डेभिसका अनुसार महिलामाथिको अत्याचार हाम्रो समाजमा व्याप्त हिंसाको मुख्य तत्त्व हो । डेभिस महिलाविरुद्धको हिंसालाई फराकिलो प्रणालीगत हिंसासँग जोड्छिन् । उनका अनुसार यो केवल एक पृथक् मुद्दा होइन तर गहिरो सामाजिक समस्याको प्रतिविम्ब हो । महिलामाथिको दमन सामाजिक समस्याको प्रतिविम्ब हो भन्ने बुझाइ हाम्रो सत्ता सञ्चालनका बागडोर सम्हालेकाहरूलाई हेक्का होला ? के उनीहरूले यो सवाल विकाससँग जोडेर हेर्छन् ? पक्कै हेर्दैनन् ।आजकल दातृ निकायको सहयोगको प्राथमिकता जलवायु परिवर्तन र मानव बेचबिखनतिर बढी केन्द्रित छ । लैंगिक हिंसाविरुद्धका परियोजनामा पनि प्रायः सुरक्षावास सहयोग देखिँदैन । केही सञ्चालनमा छन् तर परियोजनामुखी । परियोजनाले कस्ता महिलालाई राख्ने भनेको छ, त्योभन्दा दायाँबायाँ गर्न मिलेन । सरकारले सञ्चालन गरेका केही दीर्घकालीन सुरक्षावासमा पुग्न सजिला खुड्किला छैनन् । अहिले त सिंहदरबार गाउँमै छ भनेर स्थानीय सरकारका प्रतिनिधिसँग सहयोग माग्न जाँदा बिचौलियामार्फत कति प्रतिशत दिने भनेर मोलतोल हुन्छ । एउटा हिंसा प्रभावितका लागि विनियोजित रकममा नीतिगत भ्रष्टाचार हुन्छ । न प्रमाण जुटाउन सकिन्छ न त वास्तविक अनुहार बाहिर ल्याउन सकिन्छ । महिलाको जीवनसँग प्रत्यक्ष सम्बन्धित स्रोत, जुन प्राप्त गर्नु उनीहरूको नैसर्गिक अधिकार हो, त्यसको प्रणालीगत कटौती कसरी गरिँदै छ भन्ने यी परिस्थितिले छर्लङ्ग पार्छ । ओठमा गहिरो घाउ र निधारमा नीलडाम लिएर २० वर्षकी महिला भेट्न आइन् । उनले भनिन्, हामी लिभिङ टुगेदरमा बसेको, उसले नै प्रस्ताव गर्यो । माया गर्छ जस्तो लागेर मानें । अहिले मेरो परिवारले पनि थाहा पायो, बिहे गरौं भन्दा बेस्सरी कुट्यो । म जस्तो केटीलाई उसको परिवारले स्विकार्दैन भन्यो । यो अवस्थामा उनी कहाँ जाने ? प्रहरीकहाँ जाऊँ, विवाह नगरीकन किन सँगै बसेको भन्ने अभिव्यक्ति आउँछ । कानुनको ढोका ढकढक्याउन जाऊँ, लिभिङ टुगेदरको कानुन छैन, परिवारले इज्जत फालिस् भन्छ । कुनचाहिँ न्यायालयको ढोका ढकढक्याउन जाने ? महिलावादी सिद्धान्तकार बेल हुक्सले राज्यलाई पितृसत्तात्मक संस्थाका रूपमा आलोचना गरेकी छन् । जसले प्रायः महिलालाई बेफाइदा गर्ने कानुन र नीतिलाई समर्थन गर्छ । उनी तर्क गर्छिन् कानुनी प्रणाली पुरुष प्रभुत्व र नियन्त्रण कायम राख्न डिजाइन गरिएको हो, जसले महिलाविरुद्धको नियमित हिंसामा योगदान पुर्याउँछ । हुक्सका अनुसार महिलाको सुरक्षाका लागि कानुन बनाइए पनि पितृसत्तात्मक संरचनाका कारण तिनको कार्यान्वयन प्रायः कमजोर वा पक्षपातपूर्ण हुन्छ । त्यसैले पितृसत्ताले बिरामी पारेको राज्य प्रणालीमा महिलाको अवस्था यस्तो हुनु स्वाभाविक नै हो । अहिले हाम्रो जस्तो देशमा मौलाएको पुँजीवादी पितृसत्ताले केही सुधारलाई ठूलै उपलब्धिका रूपमा बजारीकरण गरेको छ । पुँजीवादी पितृसत्ता पुँजीवाद र पितृसत्ताबीच जोडिएका प्रणालीमा केन्द्रित छ । जहाँ आर्थिक शोषण र लैंगिक उत्पीडनले एकअर्कालाई कायम राख्छ र सुदृढ बनाउने काम गर्छ । दुवै प्रणाली गहिरो रूपमा जोडिएका र पारस्परिक सहयोगी छन् । जसले सानो, विशेषाधिकार प्राप्त समूहलाई फाइदा पुर्याउँछ । महिला र श्रमिक वर्गलाई दमन र सीमान्तकृत गर्छ । संख्यात्मक रूपमा भएका केही सुधारलाई सारमै आएको परिवर्तन भनेर अपव्याख्या गर्छ र रूपान्तरणका चाहनालाई रुमल्याउँछ । जस्तैः महिलाका लागि कानुन बने, संविधानमा महिलाको अधिकार सुनिश्चित भइसक्यो, महिला पनि घरबाहिर गएर काम गर्न थाले, पैसा कमाउन थाले, महिलाको सहभागिता ३३ प्रतिशत भइसक्यो आदि । यसको अर्को डरलाग्दो राजनीति भनेको यथास्थितिमै रुमल्लिने नीति कार्यक्रमको निर्माण हो । त्यो भनेको सवालको जरोमा नजाने, ऐतिहासिक विभेदको विश्लेषण नगर्ने, पुनर्वितरणीय अवधारणालाई अवलम्बन नगर्ने तर कामचाहिँ भइरहेको छ भन्ने भ्रम फिँजाउने । किनकि रूपान्तरण र पितृसत्ता सँगै हुन सक्दैनन् । सारमा, महिलाको जीवनमा के तात्विक भिन्नता आयो, महिलाको नेतृत्व संस्थागत हिसाबले स्थापित भयो कि भएन, महिलाको श्रमको मूल्यांकन छ कि छैन, अर्थसँग जोडिएको छ कि छैन भन्ने हेर्नुपर्छ । हिंसामा परेका महिलाको न्यायिक प्रक्रिया सहज र प्रभावितमैत्री भयो कि भएन मात्रै होइन समग्रमा महिलालाई हेर्ने दृष्टिकोणमा परिवर्तन भयो कि भएन भन्दा परिवर्तन भएको छैन । महिलाले गर्ने कामलाई अनौपचारिक र कम दक्षता भएको भनी प्रचार गर्ने, सोहीअनुसार संरक्षणवादी र नियन्त्रणमुखी कानुन बनाउने, त्यही कानुन टेकेर सस्तोभन्दा सस्तो श्रमिक बजारमा आपूर्ति गरी नाफाउन्मुख हुने चरित्र पुँजीवादी पितृसत्ताको हो । जहाँ सामाजिक सुरक्षा र मर्यादित कामले ठाउँ पाउँदैन । यो चरित्रले हामीलाई ललीपप खुवाएर क्रान्तिकारी रूपान्तरण चाहने विचार र आवाजलाई रुमल्याइरहेको छ । र, आफ्नो शासन सत्ता टिकाउन अहिलेको राज्य प्रणालीले यही पुँजीवादी पितृसत्तालाई परिचालन गरिरहेको छ । झट्ट हेर्दा महिलाहरू पनि घरबाहिर निस्किएको, आधुनिक र प्रगतिशील भएको जस्तो देखियोस् तर विद्रोह नहोस् । महिलाको पूर्ण स्वतन्त्रताको विद्रोह भनेको यो सत्ताविरुद्धको विद्रोह हो । जुन यो सत्ता चाहँदैन । त्यसैले, हामी महिलावादीहरू लैंगिक समानता र सामाजिक न्यायका लागि पितृसत्ता, पुँजीवाद र प्रणालीगत भेदभावका अन्य रूपसहित दमनकारी संरचनाको विघटन गर्ने राज्य संयन्त्रको वकालत गर्छौं । जहाँ भ्रष्टाचार हुँदैन, महिला सुरक्षित हुन्छन्, जातीय, वर्गीय भाषिक, लैंगिक, यौनिक पहिचानका आधारमा कुनै पनि महिलामाथि विभेद हुँदैन र महिलाले गर्ने काम सम्मानित र मूल्यवान् हुन्छ । महिलावादी अर्थशास्त्रीहरूले यस्तो आर्थिक विकास प्रणालीको वकालत गर्छन्, जसमा खुसीसहितको समावेशी आर्थिक वृद्धिलाई प्राथमिकता दिइन्छ । जहाँ आर्थिक विकासलाई व्यक्तिको समानता, स्वतन्त्रता, खुसी र आनन्दसहित जीवन बिताउने क्षमताद्वारा मापन गरिन्छ । यस्तो अवस्थामा मात्र राज्यको आर्थिक उपार्जनमा वृद्धि भई समृद्ध राज्यको निर्माण हुन्छ । त्यसैले महिला अधिकार र महिलाको शारीरिक अखण्डता विकासको पूर्वसर्त हो । मैनाली मानव अधिकारकर्मी हुन् ।"
विपद् र बालबालिका,"अविरल वर्षाका कारण हाम्रो देशमा ठूलो जनधनको क्षति पुगेको छ । केही दिनदेखि सामाजिक सञ्जाल, टेलिभिजन र पत्रपत्रिकामा विपद्ले पुर्याएको क्षतिबारे निरन्तर समाचार, फोटो र भिडियो आइरहेका छन् । प्रायःजसो सामाजिक सञ्जाल चलाउन कम्तीमा १३ वर्ष उमेर पुगेको हुनुपर्छ । तर धेरै बालबालिकाले आफ्नै वा अभिभावकका खाताबाट सामाजिक सञ्जाल चलाइरहेका हुन्छन् । कम उमेरका बालबालिकालाई सामाजिक सञ्जाल चलाउन दिनु राम्रो हुँदैन । स्कुल बन्द भएका बेला बालबालिकाले सामाजिक सञ्जाल बढी चलाउन सक्छन् । विपद्का क्षतिका फोटो र भिडियो बारम्बार हेर्दा उनीहरूमा गम्भीर मनोवैज्ञानिक असर पर्न सक्छ । उनीहरू बारम्बार र उचित सन्दर्भ तथा मार्गनिर्देशनबिनै यस्ता सामग्री हेर्छन् भने त झन् बढी हानिकारक हुन्छ । बालबालिकामा यस्ता सामग्रीले मनोवैज्ञानिक असर हुन सक्छ । जसका लक्ष्य यस्ता हुन्छन् ।डर र चिन्ता ः विनाश र जनधन क्षतिका तस्बिरहरू हेर्दा बालबालिकामा डर र चिन्ता बढ्न सक्छ, जब उनीहरू आफैं वा आफ्ना प्रियजनसमेत प्रभावित भएका हुन्छन् । अथवा उनीहरूलाई यस्तो लाग्न सक्छ कि यस्ता प्रकोप उनीहरू वा उनीहरूका प्रियजनमा पनि पर्न सक्छ ।आघात ः बालबालिकामा दुःस्वप्न, अनिद्रा, निद्रामा पिसाब फेर्ने, झस्किने, डर लाग्ने वा ससाना कुरामा अत्तालिने जस्ता लक्षण देखिन सक्छ । उनीहरू आफैं विपद्बाट प्रभावित भए पनि वा नभए पनि यो अवस्था आउन सक्छ ।असहाय र शक्तिहीनता ः विनाशको ठूलो स्तरको सामना गर्दा बालबालिका धेरै नै असहाय वा शक्तिहीन भएको अनुभव गर्न सक्छन् । यसले उनीहरूमा निराशाको भावना पैदा गर्न सक्छ ।व्यावहारिक परिवर्तन ः केही बालबालिकामा झर्को, आक्रामकता वा सामाजिक सम्पर्कबाट टाढा बस्ने जस्ता व्यावहारिक परिवर्तन देखिन सक्छन् ।भावनात्मक प्रभाव ः यदि परिवारका सदस्य वा साथीहरूले विपद्बाट भएका क्षतिका तस्बिर र भिडियोमा गम्भीर भावनात्मक प्रतिक्रिया जनाउँछन् भने बालबालिकाले पनि ती भावनाको अनुकरण गर्न सक्छन् । परिणामस्वरूप उनीहरूमा तनाव वा डर बढ्न सक्छ ।यस्ता प्रभाव र असर घटाउने उपाय पनि छन् । त्यस्तो अवस्थामा अति आवश्यकबाहेक क्षतिका फोटो र भिडियोहरू सामाजिक सञ्जालमा पोस्ट गर्नुहुँदैन । अभिभावकले पनि सामाजिक सञ्जाल कम चलाउनुपर्छ । बालबालिकालाई रमाइला खेल खेल्न लगाउने, खेतबारी वा भान्सामा काम गराउने, कथा वा अन्य विषयका किताब पढ्न दिने गर्नुपर्छ । विपद्बाट सुरक्षित रहन बालबालिकालाई ढाडस र जानकारी दिने गर्नुपर्छ । नजिकका सहयोगी निकाय (जस्तैः बाल हेल्पलाइन १०९८, प्रहरी १००, नगर वा गाउँपालिका र वडा, अस्पताल, स्वास्थ्य चौकी) र तिनका फोन नम्बरबारे जानकारी दिनुपर्छ ।बालबालिकालाई विपद्को सम्भावना, त्यसबाट हुन सक्ने क्षति र सुरक्षित रहन पूर्वतयारीबारे उमेर सुहाउँदो भाषामा बुझाउनुपर्छ । यस्तो अवस्थामा उनीहरूसँग नजिक रहेर कुरा गर्ने र समय बिताउने गर्नुपर्छ । विपद्को भयावह अवस्थाको असर बालबालिकामा पर्न नदिन सामाजिक सञ्जाल चलाउन कम गर्ने, आपसी संवाद र सक्रियता बढाउने गर्नु नै उपयुक्त हुन्छ । रघुवंशी चाइल्डसेफनेटका अध्यक्ष हुन् ।"
सिड्नीमा गुन्जिए रामकृष्ण,"काठमाडौं (कास) सांगीतिक भ्रमणका लागि अस्ट्रेलियामा रहेका गायक रामकृष्ण ढकालले शनिबार साँझ सिड्नीस्थित रगडेलमा रहेको इन्द्रेणी फङ्सन सेन्टरमा आफ्ना नयाँ तथा पुराना गीत गाएका छन् । बिहान उठ्नेबित्तिकै गीत गाउँदै स्टेज चढेका गायक ढकालले त्यसपछि लगातार बाँचुन्जेलीलाई, ओराली लागेको, नजिक आउनुमा, चरीले त छाडेर लगायतका हिट नम्बर गीत प्रस्तुत गरेका थिए ।स्थानीय ब्यान्डसँगको सहकार्यमा स्वरसम्राट नारायण गोपालका गीतहरूसमेत गाएका ढकालले सांगीतिक प्रस्तुतिको अन्त्यमा आफ्नै ए माया जदौ गाउँदा उपस्थितले नाचेर साथ दिएका थिए । अस्ट्रेलियाको सांगीतिक टुरमा चौथो पटक आइपुगेका गायक ढकाल पहिलो पटक सन् २००९ मा पुगेका थिए । अस्ट्रेलियामा रहेका नेपालीबाट सधैं माया पाउँदै आएको छु, यस पटकको अस्ट्रेलिया टुरको सुरुआत सिड्नीबाट गर्न पाउँदा झन् बढी उत्साहित भएको छु, ढकालले भने । पाल्पा सर्भिसेजले आयोजना गरेको उक्त कार्यक्रममा ढकालले तीन घण्टासम्म गीत गाएका थिए । उनले यस पटकको दसैं अस्ट्रेलियामै मनाउने भएकाले विभिन्न सहरमा सांगीतिक प्रस्तुति दिने बताए । यसपछि उनी न्युक्यासल, एडिलेडलगायतका सहरमा सुनिने छन् । कार्यक्रममा गायक ढकालले नेपाली संगीतलाई विश्वभर चिनाउन गरेको योगदानको कदर गर्दै आयोजक पाल्पा सर्भिसेज, ए टु जेड क्लिनिङ सप्लायर्स, क्लिनिङ एन्ड हस्पिटालिटीका प्रमुख कृष्ण थापा र फिल्म निर्माता सुभाष थापाले सम्मान गरेका थिए ।"
सुसी बनाउन युवा आकर्षण,"(काभ्रे)धुलिखेल४ की २० वर्षीया अश्मी तामाङ खानामा विशेष रुचि राख्छिन् । भिडियो हेरेरै केही खाना आफैं बनाउँछिन्, खुवाउँछिन् । यतिबेला भने उनी जापानिज खाना सुसी बनाउन सिकिरहेकी छन् । गत जेठदेखि बनेपास्थित इनोभेटिभ हस्पिटालिटी म्यानेजमेन्ट ट्रेनिङ सेन्टरमा यसबारे तालिम लिइरहेकी छन् । सुसी बनाएका भिडियोमा हेर्दा त खानालाई सेट गरेर रोल गर्ने मात्रै त रहेछ नि जस्तो लागेको थियो, तर हेर्दा जति सजिलो देखिन्छ, आफैंले बनाउँदा सजिलो नहुने रहेछ, हेरेर सिक्नु र तालिम लिएर सिक्नुबीचको अन्तर बुझ्दै गएकी अश्मीले थपिन्, खानालाई पहिला सेट गर्नै गाह्रो हुने रहेछ, अझ चुनौती भनेको त्यसलाई रोल गर्नुमा हुने रहेछ । काभ्रेकै रोशी गाउँपालिका११ स्थित भीमखोरीका २३ वर्षीय विजय किङरिङ पनि एक महिनायता सुसी बनाउने तालिम लिइरहेका छन् । पछिल्लो समय यहाँ पनि सुसीमा धेरैले रुचि राख्न थालेको पाएको छु, विजयले भने, यो बनाउने सीप सिक्दा राम्रै हुने ठानेर सिकिरहेको छु । पछि गएर नेपालमा पनि यसको सम्भावना राम्रै हुन्छ होला भन्ने आकलनका साथ सिकिरहेका विजय थप्छन्, यहाँकै होटलरेस्टुरेन्टले मेन्युमा यो डिस लाई पनि समावेश गर्दा धेरैले नेपालमै रोजगारी पाउने अवस्था रहन्थ्यो कि ?सुसी बनाउन जानेपछि विदेशमा चाँडै रोजगारी पाइन्छ भन्ने सुनेकी अश्मीले तालिमपछि विदेश नै जाने सोच बनाएकी थिइन् । तर, सिकिसकेपछि भने सोच फेरिन् । सुरुमा त यो सीप सिकेर विदेश नै जान्छु भन्ने लागेको थियो, उनले भनिन्, तर अब नेपाल आउने विदेशीलाई यहीँ सुसी बनाएर खुवाउँछु, व्यावसायिक रूपमा केही नौलो गर्ने सोच बनाएकी छु । तालिम लिइरहँदा उनलाई नेपालमै केही गर्न सक्नु भन्ने आँट आएको रहेछ । त्यसो त उनी अहिले आफैंले पनि ६ जनालाई सुसी बनाउन सिकाइरहेकी पनि छिन् ।अश्मी र विजयजस्तै बनेपाको उक्त ट्रेनिङ सेन्टरमा ७० जना युवाले सुसी बनाउने तालिम लिइरहेका छन् । विगत ३ महिनादेखि सिकाइरहेका छन्, धुलिखेल१० ठकुरीछापका ३० वर्षीय विनोद शाहले । सुसी बनाउने तालिममा पछिल्लो समय धेरै युवाहरूको आकर्षण रहेको प्रशिक्षक शाहले बताए । यो बनाउने सीप हुँदा विदेशमा रोजगारी पाउन सहज हुने भएकाले पनि धेरै युवाको रुचि भएको उनको तर्क छ । विनोदले सुसी बनाउने औपचारिक तालिम भने लिएका छैनन् । पढाइको सिलसिलामा साइप्रस जाँदा उनले त्यहीँ सिकेका रहेछन् । साढे ५ वर्ष त्यहाँको बसाइमा अग्रजहरूले गरेको हेर्दै सिकेको हुँ, दुई वर्षअघि नेपाल फर्केका उनले थपे, यहाँ केही समययता जापानिज खानामा पनि सुसीको धेरै चर्चा हुन थालेको छ, बनेपामा यसको तालिमको माग बढ्दै गएपछि ३ महिनादेखि सिकाउन थालिएको हो । आफूसँग सुसी बनाउन सिक्नेमा खासगरी विदेश जाने योजनामा रहेका युवाहरू नै बढी रहेको विनोदले बताए । उनका अनुसार, सुसी पनि चिरासी, ससामी, निगिरी, माकी र गुंकान गरी ५ प्रकारका हुन्छन् । यसमध्ये माकी धेरैले रुचाउँछन् । यसमा पनि फुतोमाकी, बोसोमाकी, उरामाकी, तेमाकी गरी ४ किसिमका हुन्छन् । सुसीको स्वादमा यसमा राखिने इन्ग्रिडेन्ट्स ले फरक पार्छ । तालिममा प्रशिक्षार्थीलाई सुसीबारेमा जानकारी गराउने, विभिन्न प्रकारका सुसी बनाउन सिकाउने, प्लेटिङलगायतका बारेमा सिकाइन्छ । सुसी बनाउने तालिममा आकर्षण बढ्दै गएको र सीप सिक्न आउनेको संख्या पनि बढिरहेको तालिम प्रदायक संस्थाका व्यवस्थापक कामदेव शाह ठकुरीले बताए । उनका अनुसार, सीप सिक्न आउने धेरै भएकाले समूह बनाएर विभिन्न सिफ्ट मा बिहान ७ बजेदेखि साँझ ६ बजेसम्म सिकाइएको छ । हाम्रो यस संस्थामा अरू पनि तालिमहरू हुन्छन्, कामदेवले भने, यहाँ आउने धेरैले सुसीको तालिम लिने इच्छा देखाउन थालेपछि गत जेठदेखि सुसी बनाउने तालिम सुरु गरेका हौं । सेमीएड्भान्स तहको यो तालिमका लागि प्रतिविद्यार्थी २२ हजार रुपैयाँ लिने गरेको उनले बताए । जापानमा पनि प्रसिद्ध खाना सुसी बनाउन चामलमा भेनेगर राखेर पकाइन्छ । सुसीका लागि भेनेगर (अमिलो), नोरी (समुद्री वनस्पतिबाट बनेको खानेकुरा) सँगै माछा, झिंगे माछा, ससेज, एभोकाडो, गाँजर, काँक्रो, आँप, ड्रागन फ्रुटलगायतका सामग्री चाहिन्छ । सुरुमा चामलमा भेनेगर राखेर पकाएपछि नोरीमा पाकेको खानालाई मिलाएर राखिन्छ, त्यसपछि स्वादअनुसारका इन्ग्रिडेन्ट्स खानामा राखेर रोल गरेर तयार पारिन्छ । त्यसलाई सुसी अदुवा, वासाबी, सोय सस, मूलासँग प्लेटिङ गरेर सर्भ गरिन्छ ।"
हेराल्ड कलेजमा 'भीम्याग,"काठमाडौं (कास) नेपालमा सञ्चालित विभिन्न कलेजको शैक्षिक वातावरण, शिक्षाको गुणस्तर, अतिरिक्त क्रियाकलापलगायतका विषयमा जानकारी दिँदै आएको भीम्याग टिम यस पटक काठमाडौंमा रहेको हेराल्ड कलेजमा पुगेको छ । आईटी र बिजनेस कोर्स पढाउँदै आएको हेराल्डले विद्यार्थीलाई पढाइसँग कमाइको अवधारणामा कक्षा सञ्चालन गर्दै आएको छ । विद्यार्थीले भविष्यमा आफ्नो पेसा, व्यवसायलाई मद्दत पुग्ने गरी तयार पारेका आईटी प्रोजेक्टलाई हेराल्डले सहयोग गर्दै आएको छ भने कलेज परिसरमा नै बिजनेसका विद्यार्थीका लागि बिज बजार को प्लेटफर्म दिइरहेको छ । उक्त बजारमा विद्यार्थीले बिक्रीका लागि राखिएका विभिन्न सामग्रीका स्टलहरू राखिएका छन् । हेराल्डका विद्यार्थीले उक्त बिज बजारको अवधारणाले आफ्नो पढाइका लागि आर्थिक सहयोग पुर्याइरहेको भीम्याग का भीजे संजोग कोइरालासँग अनुभव साटेका थिए । हेराल्ड कलेजले शिक्षा र व्यवसायलाई सन्तुलन मिलाएर अघि बढाइरहेको यसका सीईओ प्रकाश श्रेष्ठले बताए । उनले भने, हाम्रो कलेजको बलियो पक्ष भनेकै यहाँको पृथक् पाठ्यसामग्री हो । नेपालमा एआई एजुकेसनको सुरुवात गर्नेमा हामी नै पहिलो । त्यसैगरी विश्वकै उत्कृष्ट साइबर सेक्युरिटी कोर्स पनि सुरु गर्न लागेका छौं । उनले बजार लक्षित बिजनेस कोर्सका साथै एलटीडब्लू अर्थात् लेक्चर, ट्युटोरियल एन्ड वर्कसप सिद्धान्तमा हुने प्रयोगात्मक शैलीको अध्यापनले विद्यार्थीलाई भविष्यमा करिअर निर्माणका लागि सक्षम बनाउने दाबी गरे । यूके युनिभर्सिटीबाट सम्बन्धन प्राप्त हेराल्डले विद्यार्थीका लागि स्कलरसिप र फेलोसिप को पनि व्यवस्था गरेको जनाउँदै विश्वभर २० भन्दा बढी कलेजसँग पार्टनरसिप प्रोग्राम चलाइरहेको सीईओ श्रेष्ठले बताए ।"
जारको पिउने पानीमा दिसापिसाबका कीटाणु !,"अनुगमनका क्रममा मादण्डविपरीत उत्पादन गरेको पाइएको थियो । मापदण्ड र अभिलेख नपाइएको हुँदा खाद्यबमोजिम नमुना संकलन तथा हाललाई उत्पादन रोक्का गरी प्रशोधित पिउने पानी फिलिङ गर्ने स्थान सिलबन्दी गरेका छौं, खाद्य प्रविधि तथा गुण नियन्त्रण विभागका प्रबक्ता मोहन महर्जनले भने । धापासीस्थित सनराइज बेभरेज नेपाल प्रालिलाई पनि सिलबन्दी गरिएको उनले बताए । निरीक्षणका क्रममा अनुमतिपत्र नवीकरण नभएको र अर्कैको नामको कम्पनीका जारमा पानी फिलिङ गरी बिक्री गरेको पनि भेटियो, उनले भने, ती कम्पनीको प्रशोधन कक्ष सिल गरी अनुमतिपत्र नवीकरण गर्न निर्देशन दिएका छौं । खाद्यले गत वर्ष पनि यस्तै प्रकृतिका कैफियत भेटाएको थियो । विभागले गत वर्ष प्रशोधित पिउने पानीका ११४ वटा नमुना संकलन गरेको थियो । ती नमुना परीक्षण गर्दा १० वटा नमुना प्रतिकूल पाइएको थियो । ०८०८१ मा प्रशोधित पिउने पानीका ४५ वटा मुदा दायर पनि गरेको थियो । उक्त मुद्दा खाद्य प्रविधि तथा गुण नियन्त्रण विभाग र मातहतका ४३ कार्यालयबाट सम्वन्धित जिल्ला प्रशासन कार्यालय तथा जिल्ला अदालतमा दायर गरिएको थियो । वाणिज्य विभागले पनि गत आर्थिक वर्षमा ७ पानी उद्योगलाई ६ लाख २५ हजार जरिवाना गरेको थियो । नमुना परीक्षण गर्दा जारको पानीमा मुख्यतः कोलिफर्म आउने गरेको छ । प्रशोधित खानी पानीको हकमा पनि पीएच भ्यालू र ब्याक्टेरियाकै समस्या देखिन्छ । पानीको पीएच भ्यालू ६ देखि ८ को बीचमा हुनुपर्छ । ब्याक्टेरिया हुनुहुँदैन । तर बजारमा पाइने धेरैजसो पानी, पानीको जारमै समस्या देखिएको छ । दूषित पानी प्रयोग गर्दा सुरुमा बान्ता हुने, पेट दुख्ने, झाडापखाला लाग्ने हुन्छ । झाडापखाला गराउने भाइरस तथा ब्याक्टेरियाले हैजा, टाइफाइड पनि हुन सक्ने जनाइएको छ ।यता नेपाल वोटल वाटर उद्योग संघका अध्यक्ष ध्रुव गौतमले भने महानगरपालिकाले गरेको परीक्षणको पानीको जिम्मेवारी नलिने बताएका छन् । महानगरपालिकाले कहाँबाट पानीको नमुना संकलन गर्यो, हामीलाई कुनै खबर छैन । पानीको प्रतिवेदन आएपछि मात्रै उद्योगीलाई पत्र पठाइएको छ, अध्यक्ष गौतमले भने, पानी उद्योगबाट दिएको हो कि बजारबाट हो, त्यसमा प्रश्न छ । नियमन र लाइसेन्स दिने खाद्य प्रविधि हो, अन्यमा परीक्षण गर्न पाइँदैन ।"
चीनसँग जोडिएका तातोपानी र रसुवा नाका ठप्प,"चीनको केरुङ प्रशासनलाई उद्धृत गर्दै नेपाली व्यवसायीले दिएको जानकारीअनुसार चीनतर्फको सडक खुलाउन कम्तीमा एक साता यातायात सञ्चालन नगर्ने निर्णय गरिएको छ । नेपालको रसुवागढीतर्फको सडक खुलाउन तीन स्थानबाट स्काभेटर र डोजर लगाएर काम सुरु गरिएको रसुवाका प्रमुख जिल्ला अधिकारी वेधनिधि खनालले जनाए । रसुवाको स्याफ्रुबेसीदेखि रसुवागढीसम्म करिब १७ किमि क्षेत्रमा सडकको अवस्था ज्यादै नाजुक छ । सडकमाथिबाट आएको पहिरो सकेसम्म छिटो पन्छाउन काम सुरु गरेको खनालले बताए । खासगरी दसैंका लागि झिकाइएका स्याउ, अनारलगायत फलफूल र लसुन सयौं कन्टेनर सीमा क्षेत्रको बाटोमै रोकिएका छन् । विशेषतः तयारी पोसाक, जुत्ता, ब्याग, चप्पल, कस्मेटिक जस्ता दसैंमा बिक्री गर्ने गरी झिकाइएका व्यापारिक वस्तु बाटैमा कुन अवस्थामा छन्, यकिन गर्न नसकिएको सम्बन्धित व्यापारीले जानकारी दिए । ठूलो परिणाममा व्यापारिक मालवस्तु बाटैमा अलपत्र भएपछि नेपाल हिमालय सीमापार वाणिज्य संघले दुवैतर्फ नाकामा अड्किएका मालवाहक कन्टेनर र पैठारी गरिएका सामानको लगत संकलन सुरु गरिएको बताएको छ । तातोपानी नाकाको लार्चा सुक्खा बन्दरगाह, खासा र कुतीमा भएका कन्टेनर तथा केरुङ र रसुवाढीमा भएका कन्टेनरमा लोड गरिएका सामान नेपाल भित्र्याउन व्यवसायीले सरकारी सहयोग अपेक्षा गरेको हिमालय सीमापार वाणिज्य संघका अध्यक्ष रामहरि कार्कीको भनाइ छ । व्यवसायीले आइतबार काठमाडौंमा बैठक बसेर रोकिएका मालवस्तु नेपाल भित्र्याउन यातायात सञ्चालनमा सहयोग गर्न सम्बन्धित निकायमा अनुरोध गरेको संघका वरिष्ठ उपाध्यक्ष तथा व्यवसायी गंगाबहादुर घिमिरे (सागर)ले जनाए । समयमा यातायात सञ्चालन हुन नसके व्यवसायीले ठूलो नोक्सानी बेहोर्नुपर्ने उनको भनाइ छ । झन्डै डेढ सय कन्टेनर सामान तातोपानी सीमा क्षेत्रमा अड्किएको सिन्धुपाल्चोक उद्योग वाणिज्य संघका अध्यक्ष बुद्धराज बस्नेतले जानकारी दिए । कन्टेनरमा रहेका स्याउ, नासपाती, लसुन छोटो समयमै गुम्सिएर कुहिने भएकाले व्यवसायीले ठूलो नोक्सानी बेहोर्नुपर्ने अवस्था सिर्जना भएको उनको भनाइ छ ।"
बाढीले ऊर्जा र सिँचाइमा ३ अर्ब ८० करोडको क्षति,"(काठमाडौं)अविरल वर्षाका कारण देशभरका २६ वटा जलविद्युत् आयोजनामा क्षति पुगेको प्रारम्भिक निष्कर्ष निकालिएको छ । ऊर्जा जलस्रोत तथा सिँचाइ मन्त्रालयमा आइतबार आयोजित पत्रकार सम्मेलनमा ऊर्जामन्त्री दीपक खड्काले ऊर्जातर्फ २ अर्ब ४५ करोड रुपैयाँ र नदी नियन्त्रण तथा सिँचाइतर्फ १ अर्ब ३५ करोड रुपैयाँको क्षति भएको बताए । क्षतिसम्बन्धी विवरण एवं तथ्यांक प्राप्त हुने क्रम जारी छ, पूर्ण रूपमा तथ्यांक संकलन भएपछि अद्यावधिक गर्छार्ैं, उनले भने ।बिहीबार रातिदेखि शनिबारसम्म परेको अविरल वर्षका कारण ११ सय मेगावाट बराबरको बिजुली उत्पादन रोकिएको समेत उनले बताए । कुल १ हजार १० मेगावाट जडित क्षमताका १५ वटा निर्माणाधीन आयोजनामा क्षति पुगेको मन्त्रालयले जनाएको छ । सञ्चालनमा रहेका ६२५९६ मेगावाटका ११ वटा जलविद्युत् आयोजनामा क्षति पुगेको छ । सञ्चालनमा रहेका ४५६ मेगावाटको माथिल्लो तामाकोशी, २२ मेगावाटको वाग्मती साना जलविद्युत् आयोजना, २२१ मेगावाटको तल्लो हेवा खोला, १४९ मेगावाटको हेवा खोलाए, ८६ मेगावाटको सोलु दूधकोशी, ४ मेगावाटको माई खोला क्यास्केड, ९६ मेगावाटको माई खोला जलविद्युत्, १ मेगावाटको फेमे खोला, ५ मेगावाटको सिउरी खोला, २ मेगावाटको खानी खोला र ४३६ मेगावाटको टुंगुन ठोस्नेमा क्षति भएको मन्त्रालयको विज्ञप्तिमा उल्लेख छ । निर्माणाधीन २१६ मेगावाटको अपर त्रिशूली१,४० मेगावाटको सुपरन्यादी, २५ मेगावाटको इलेप खोला तातोपानी, ५ मेगावाटको हेवा खोला, १५१ मेगावाटको सभाखोला बी, ६३ मेगावाटको सभाखोला सी, ८६५९ मेगावाटको लान्द्रुक मोदी, १ सय मेगावाटको सुपर त्रिशूली, २० मेगावाटको लाङटाङ खोला, १४९ मेगावाटको माया खोला, ९९४ मेगावाटको लाप्चे खोदा, ४० मेगावाटको भोटेकोशी १, ८२ मेगावाटको तल्लो सोलु, १४० मेगावाटको तनहुँ र १२० मेगावाटको रसुवा भोटेकोशीमा समेत क्षति पुगेको विज्ञप्तिमा जनाइएको छ । सबैभन्दा बढी माथिल्लो तामाकोसीमा क्षति पुगेको नेपाल विद्युत् प्राधिकरणका कार्यकारी निर्देशक कुलमान घिसिङले बताए । हालसम्म सञ्चालित सबैभन्दा ठूलो ४५६ मेगावाटको माथिल्लो तामाकोशी तीन दिनदेखि बन्द रहेको र त्यसको क्षतिको विवरण संकलन जारी रहेको उनको भनाइ छ । तामाकोशी बाँधस्थलमा रहेको नियन्त्रण कक्ष भवनमा क्षति पुगेको छ । पोखरीलगायत संरचनामा क्षति पुगेको छ । र ४ जना कर्मचारी बेपत्ता छन् । तामाकोशी नदीको कटानका कारण खिम्तीलामोसाँघु प्रसारण लाइनको टावर बगाउँदा दुई सय मेगावाट बराबरको बिजुली प्रणालीमा जोड्न समस्या भएको मन्त्रालयले जनाएको छ । खिम्तीलामोसाँघु प्रसारण लाइन भएर काठमाडौंका लागि बिजुली ल्याउने गरिएको छ । इलामको माई नदीमा आएको बाढीले काबेली करिडोर १३२ केभी प्रसारण लाइनका ४ वटा टावरमा क्षति पुर्याएको छ । बाढीले प्रसारण लाइनमा क्षति पुर्याएपछि ताप्लेजुङ, पाँचथर र इलाममा सञ्चालनमा रहेका आयोजनाको करिब १८५ मेगावाट विद्युत् उत्पादन बन्द भएको छ । काबेली करिडोर प्रसारण लाइनअन्तर्गत इलामको गोदकबाट झापाको दमकसम्मको खण्डमा पर्ने ५०, ५१, ५२ र ५३ नम्बर टावरलाई माई नदीको बाढीले क्षति पुर्याएको छ । उक्त स्थानमा प्रसारण लाइनको स्पान साढे सात सय मिटर छ । चार वटा टावरमध्ये बाढीले ५१ र ५२ नम्बर टावरलाई पूर्ण रूपमा क्षति पुर्याएको छ । यी दुई वटा टावर ढलेका छन् । ५० र ५३ नम्बर टावरमा आंशिक क्षति पुगेको छ । ५० नम्बर टावरको टुप्पोको संरचनामा क्षति पुगेको छ । ५३ नम्बर टावरको क्रस आर्म र टुप्पोको संरचनामा क्षति पुगेको हो । विभिन्न सिँचाइ आयोजना तथा नदी नियन्त्रणमा पनि क्षति पुगेको मन्त्रालयका सिँचाइ सचिव सरिता दुवाडीले जनाइन् । कमला, नारायणी सिँचाइ आयोजनालगायतमा क्षति पुगेको छ ।"
बिमा दाबी भुक्तानी छिटो गर्न निर्देशन,"काठमाडौं (कास) विपद्का बेला परेका दाबी सरलीकरण तथा छिटो दाबी भुक्तानी गर्न नियामक निकाय नेपाल बिमा प्राधिकरणले निर्देशन दिएको छ । बाढी तथा पहिरोबाट भएको क्षतिको बिमा दाबीलाई सरलीकरण गर्ने र छिटो दाबी भुक्तानी गर्ने सम्बन्धमा आइतबार बिमा कम्पनीका प्रमुख कार्यकारी अधिकृतहरूसँगको छलफलमा अध्यक्ष सूर्यप्रसाद सिलवालले उक्त निर्देशन दिएका हुन् । बिमा कम्पनीहरूले दाबी भुक्तानी दिँदैनन्, अनावश्यक झमेला दिन्छन् भन्ने भ्रम हटाउन पनि कम्पनीहरूले छिटो दाबी भुक्तानी दिनुपर्ने भएको उनको भनाइ छ । हालैको अविरल वर्षाका कारण आएको बाढी तथा पहिरोबाट नागरिकको घर, सम्पत्ति तथा संरचनाहरूमा भएको क्षतिको बिमा दाबी भुक्तानी यथासम्भव छिटो गर्नुहुन आग्रह गर्दछु, अध्यक्ष सिलवालले भने, हाल विशेष परिस्थिति भएकाले सामान्य अवस्थामा आवश्यक पर्ने दाबी भुक्तानीसम्बन्धी कागजातमध्ये प्रहरी प्रतिवेदन र सम्बन्धित निकायको सिफारिसलगायत कागजात आवश्यक नपर्ने व्यवस्था मिलाइदिनू, अन्य कागजातहरूको सूचीसमेत छोटो पार्न र बिमा सर्भेयरहरूलाई तोकिएकै समय सीमाभित्र प्रतिवेदन पेस गर्न पनि प्राधिकरणले निर्देशन दिएको छ । हालको विशेष परिस्थितिमा बिमा दाबी बिस्तारै थपिँदै जान सक्ने र बाढी तथा पहिरोका कारण बिमालेख हराएको पनि हुन सक्नेतर्फ ध्यान दिन पनि बिमा कम्पनीहरूलाई प्राधिकरणले भनेको छ ।"
अर्थ संक्षेप,"प्रधानमन्त्री दैवी प्रकोप उद्धार कोषमा सिटिजन्स बैंकको २५ लाख काठमाडौं (कास) सिटिजन्स बैंक इन्टरनेसनलले प्रधानमन्त्री दैवी प्रकोप उद्धार तथा राहत कोषमा २५ लाख रुपैयाँ सहयोग गरेको छ । सहरी विकास मन्त्रालयमा आइतबार आयोजित एक कार्यक्रमबीच कार्यवाहक प्रधानमन्त्री, उपप्रधान तथा सहरी विकासमन्त्री प्रकाशमान सिंहलाई बैंकका अध्यक्ष प्रबलजंग पाण्डेले उक्त रकमको चेक हस्तान्तरण गरे । वर्षाले प्रभावित भई क्षति पुगेकाहरूलाई राहत दिने उद्देश्यसाथ सामाजिक उत्तरदायित्वअन्तर्गत बैंकले उक्त सहयोग गरेको हो । बैंकले यसअघि पनि ०७२ को भूकम्पपीडितका लागि उक्त कोषमा १ करोड रुपैयाँ सहयोग गरेको जनाएको छ ।कलेज अफ मेडिकल साइन्स र प्रभु बैंकबीच छुट सम्झौताकाठमाडौं (कास) चितवनस्थित कलेज अफ मेडिकल साइन्स र प्रभु बैंकबीच छुट उपलब्ध गराउनेसम्बन्धी सम्झौता भएको छ । आइतबार एक समारोहबीच कलेजका एडिसनल डाइरेक्टर डा मनोहर प्रधान र बैंकका चितवन प्रदेश प्रमुख सांग्रिला श्रेष्ठले सम्झौतापत्रमा हस्ताक्षर गरे । सम्झौताअनुसार बैंकका ग्राहक तथा कर्मचारीले कलेजको सेवा तथा सुविधामा २० प्रतिशतसम्म छुट पाउनेछन् । कलेजमा उपचार गराउँदा, एक्सरे र यूएसजी सेवामा उक्त छुट पाऊन सकिने बैंकले जनाएको छ । छुटका लागि बैंकको डेबिट तथा त्रेडिट कार्ड वा विद्युतीय प्रणालीमार्फत भुक्तानी गर्नुपर्ने बताइएको छ । अन्नपूर्ण प्रथमलाई सम्मान काठमाडौं (कास) नेपालको अन्नपूर्ण प्रथम हिमाललाई अन्तर्राष्ट्रिय स्तरमा विश्वप्रसिद्ध पर्यटन हिमाल भनेर सम्मान गरिएको छ । चीनको गुइझोउ प्रान्तको सिंगी सहरमा सम्पन्न अन्तर्राष्ट्रिय पर्वतीय पर्यटन अलायन्स (आईएमटीए) ले आयोजना गरेको समारोहमा अन्नपूर्ण हिमालको प्राकृतिक सौन्दर्य, जैविक विविधता र सांस्कृतिक महत्त्वको कदर गर्दै उक्त सम्मान प्रदान गरिएको हो । नेपालसहित ३८ देशका १ सय ९९ वटा पर्यटकीय संस्थाको साझा संस्था अलायन्सले आयोजना गरेको समारोहमा नेपाल एसोसिएसन अफ टुर एन्ड ट्राभल एजेन्ट्स (नाट्टा) का अध्यक्ष कुमारमणि थपलियालाई यो सम्मान हस्तान्तरण गरियो । ३८ वटा देशका ४ सयभन्दा बढी सहभागी समारोहमा थपलियाले नेपालको प्रतिनिधित्व गरेका थिए । फोन पे र कर्मचारी सञ्चय कोषबीच भुक्तानी साझेदारीकाठमाडौं (कास) फोन पे पेमेन्ट सर्भिस र कर्मचारी सञ्चय कोषबीच एपीआई आधारित होस्टटुहोस्ट भुक्तानी सुविधा प्रधान गर्न साझेदारी भएको छ । हालै सम्पन्न उक्त साझेदारीसँगै सञ्चय कोषको एप प्रणाली अब फोन पेको भुक्तानी प्रणालीसँग जोडिएको जनाइएको छ । यसपछि कर्पोरेट तथा व्यवसाय भुक्तानी गर्न सहज भएको फोन पेले बताएको छ । यस प्रणालीबाट फोन पेको इन्टर ओपरेबल बिलर प्लेटफर्ममार्फत सापटीहरू प्राप्त रकम संकलन गर्न कोषलाई सक्षम बनाउने जनाइएको छ । बर्दघाटमा बन्दै ट्रमा सेन्टरकाठमाडौं (कास) पश्चिम नवलपरासीको बर्दघाटस्थित चिसापानीमा ट्रमा सेन्टर निर्माण प्रक्रिया अगाडि बढेको छ । आइतबार स्वास्थ्य तथा जनसंख्यामन्त्री प्रदीप पौडेल र सांसद विनोद चौधरीले संयुक्त रूपमा ट्रमा सेन्टरको शिलान्यास गरे । १२ करोड ३४ लाख रुपैयाँ लागतमा संघ सरकारबाट निर्माण सुरु भएको सेन्टर डेढ बिघाभन्दा बढी क्षेत्रफलमा बन्ने जनाइएको छ । १५ शैया क्षमताको भवन शिलान्यास गर्दै मन्त्री पौडेलले विशिष्टीकृत सेवा विस्तार गर्ने सोच रहेको बताए । आफ्नो निर्वाचन क्षेत्रबाट निर्वाचित भएसँगै सेन्टर खोल्ने चाहना पूरा भएकामा प्रतिनिधिसभा सदस्य चौधरीले संघीय सरकारलगायत सबैप्रति आभार प्रकट गरे । सहरी विकास मन्त्रालयअन्तर्गतको सघन सहरी तथा भवन निर्माण योजना, चितवनले ठेक्का आह्वान गरेको थियो । १५ करोड रुपैयाँ बजेट लागतको बहुवर्षीय ठेक्काअन्तर्गत एक्सिस एसियन कम्पनी, जनकपुरले यसको निर्माण ठेक्का पाएको छ ।"
बाढीपहिरोमा ज्यान गुमाउनेको संख्या १७० पुग्यो,"(काठमाडौं)अविरल वर्षाले निम्त्याएको प्रकोपबाट ज्यान गुमाएकाको संख्या १ सय ७० पुगेको छ । विपद्मा परेर कम्तीमा ४२ जना हराइरहेका छन् । बाढीपहिरोले ३ हजारभन्दा बढी घर क्षतिग्रस्त भएको प्रारम्भिक तथ्यांक छ । नेपाल प्रहरी र सशस्त्र प्रहरी बलको आइतबार अबेरसम्मको विवरणअनुसार विपद्मा परी सबैभन्दा बढी धादिङमा ३८ जनाले ज्यान गुमाएका छन् । काभ्रेमा ३४, ललितपुरमा ३०, काठमाडौंमा १७, सिन्धुपाल्चोकमा १० र मकवानपुरमा ७ जनाको मृत्यु भएको छ । भक्तपुर, पाँचथर, दोलखा र सोलुखुम्बुमा ५५, झापा, धनकुटा, महोत्तरी, सिन्धुली र रौतहटमा २२ तथा सप्तरी, उदयपुर, रामेछाप र इलाममा ११ जनाको मृत्यु भएको छ । सैनिक प्रतिष्ठान खरिपाटीमा कार्यरत प्रमुख सेनानी (कर्णेल) मिलन केसीले पनि पहिरोमा परी ज्यान गुमाएका छन् । सिन्धुपाल्चोकको सुनकोशी गाउँपालिका४, बिमरेनी जंगल नजिकै सिन्धु बिच रिसोर्टमा रहेका बेला केसीलाई शनिबार पहिरोले पुरेको हो । पृथ्वी राजमार्गअन्तर्गत धादिङको धुनिबेंसी९, झ्याप्ले खोला खण्डमा मात्र पहिरोले बस र माइक्रोबस पुर्दा ३५ जनाको मृत्यु भएको छ । झ्याप्ले खोलामा पुरिएका सवारीसाधनमध्ये बुटवलबाट काठमाडौं आउँदै गरेको लु१ज ४५७८ नम्बरको माइक्रोबसबाट शनिबार १४ जनाको शव निकालिएको थियो । चितवनबाट काठमाडौंका लागि छुटेको बा३ख १३१५ नम्बरको माइक्रोबसमा सवार १६ र गोरखाबाट काठमाडौं आउँदै गरेको ना४ख २२७० नम्बरको बसमा सवार ५ जनाको शव आइतबार निकालिएको छ । ती शव नेपाली सेना, नेपाल प्रहरी र सशस्त्र प्रहरीको संयुक्त टोलीले निकालेको हो । घटनास्थल पुगेका सशस्त्र प्रहरीका सहायक प्रवक्ता डीएसपी शैलेन्द्र थापाका अनुसार बुटवलबाट आएको माइक्रोबसमा ८ पुरुष, ५ महिला र एक बच्चा, चितवनबाट आएको माइक्रोबसमा १२ पुरुष र ४ महिला तथा गोरखाबाट आएको बसमा रहेका ५ पुरुषको शव निकालिएको हो । त्यसमा ठाउँमा अरू केही बस पुरिएको भए पनि मानवीय क्षति नभएको डीएसपी थापाले बताए ।बेपत्ताहरूको शव फेला पर्ने क्रम जारी रहेकाले मृतकको कुल संख्या अझै बढी हुन सक्ने खोज तथा उद्धारमा खटिएका एक प्रहरी अधिकारीले बताए । विपद्मा परेर कम्तीमा ४२ जना हराइरहेका छन् । बेपत्ता भएकाहरूको खोजतलासमा सुरक्षाकर्मी खटिएका छन् । आवश्यक उपकरणको अभावले खोज तथा उद्धारमा कठिनाइ भइरहेको प्रहरी अधिकारीहरूको भनाइ छ । नेपाली सेना, नेपाल प्रहरी र सशस्त्र प्रहरी टोलीले विपद्मा फसेका ३ हजार ६ सय ९५ जनाको सकुशल उद्धार गरेका छन् । उद्धार गरिएका मध्ये घाइते १ सय ११ जनाको विभिन्न अस्पताल तथा स्वास्थ्य संस्थामा उपचार भइरहेको प्रहरी प्रधान कार्यालयका एसएसपी विश्व अधिकारीले जानकारी दिए । बाढीपहिरो र डुबानकटानका कारण विभिन्न जिल्लामा रहेका १४ वटा पक्की र झोलुंगे पुल बगेका छन् । गृह मन्त्रालयको प्रारम्भिक विवरणअनुसार ३ हजार २ सय ९९ घर र १८ गोठ क्षतिग्रस्त भएका छन् । बाढीपहिरोमा २ सय ७२ वटा पशुचौपाया मरेका छन् । काठमाडौं उपत्यकामा मात्र बाढीपहिरोले ३ सय २२ घरमा क्षति पुगेको छ । २९ वटा प्रहरी कार्यालय, ६ वटा अन्य सरकारी कार्यालय र विभिन्न राजमार्ग ७५ स्थानमा भत्किएको गृहको तथ्यांक छ । विपद्बाट भएको मानवीय र भौतिक क्षतिको विवरण आउने क्रम जारी रहेको गृह मन्त्रालयले जनाएको छ ।"
वायुसेवा कम्पनीले ३ दिन अधिकतम भाडा नलिने,"(काठमाडौं)विपद्का बेला महँगोमा हवाई टिकट बेचेको भन्दै सर्वत्र आलोचना भएपछि वायुसेवा कम्पनीहरूले तीन दिनलाई अपर लिमिट (अधिकतम मूल्य) मा टिकट बिक्री नगर्ने भएका छन् । सोमबारदेखि बुधबारसम्म तीन दिनलाई अधिकतम मूल्यमा टिकट बिक्री नगर्ने भएका हुन् । तर यो तीन दिनका लागि अधिकांश उडानका सस्ता दरका टिकटहरू भने मोबाइल वालेटमा उपलब्ध छैनन् । खराब मौसमका कारण शुक्रबार साँझ ७ बजेदेखि बन्द गरिएको आन्तरिक उडान शनिबार अपराह्नदेखि सुचारु भएको थियो । राजधानी जोड्ने मुख्य सडक पृथ्वी राजमार्ग, नारायणगढमुग्लिन खडकखण्ड, बीपी राजमार्गलगायत अवरुद्ध भएपछि चाडपर्वमा घर फर्किनेलगायतका यात्रुहरूको चाप हवाई यातायाततर्फ देखिएको थियो ।तर, वायुसेवा कम्पनीहरूले आफूखुसी भाडा वृद्धि गरेको पाइएको भन्दै नियन्त्रण गर्न प्रतिनिधिसभाको राज्यव्यवस्था तथा सुशासन समितिले सरकारलाई निर्देशन दिएको छ । वायुसेवा कम्पनीहरूले भने विपद्को मौका छोपेर भाडा वृद्धि नगरेको दाबी गरेका छन् । कम्पनीहरूका अनुसार सुगम रुटमा दूरीअनुसार हवाई भाडालाई बढीमा ६ वटा प्रकार (क्लास) सम्ममा विभाजन गरेर बिक्री गर्ने गरिएको छ । वर्गीकरण गरिएका हवाई भाडामा दरअनुसार लैजान पाउने लगेजको तौल घटबढ, टिकट रद्द गर्न मिल्ने नमिल्ने, रद्द गर्दा लाग्ने दस्तुरहरू पनि समावेश गरिएको हुन्छ । सस्तो टिकट रिफन्डेबल हुँदैन भने साथमा लैजान पाउने लगेजको परिणाम पनि थोरै हुने गरेको छ । महँगो टिकटमा मिति सार्न मिल्ने, साथमा लैजान पाउने लगेजको मात्रा सस्तो टिकटको दाँजोमा बढी हुनेलगायतका सुविधा वायुसेवा कम्पनीले दिने गर्छन् ।सरकारले अस्वस्थ प्रतिस्पर्धा नहोस् भनेर अधिकतम (अपर फेअर) र न्यूनतम (लो फेअर) हवाई भाडा तोक्ने गरेको छ । यसको नियमन नागरिक उड्डयन प्राधिकरणले गर्छ । यो सुगम रुटमा मात्रै हो । दुर्गम उडानमा भने हवाई टिकटको दर एउटै हुन्छ । विदेशी यात्रुले भने डलर फेअरमा नेपालीको दाँजोमा झन्डै दोब्बर शुल्क तिर्नुपर्छ । हवाई यात्रुले सस्तो टिकट नपाएको गुनासो बढेपछि प्रधानमन्त्री केपी शर्मा ओलीले पनि वायुसेवा कम्पनीलाई सहुलियत मूल्यमा टिकट उपलब्ध गराउन अमेरिकाबाट अनुरोध गरेका छन् । प्रधानमन्त्रीको निर्देशनपछि संस्कृति, पर्यटन तथा नागरिक उड्डयनमन्त्री बद्री पाण्डेले नागरिक उड्डयन प्राधिकरणका पदाधिकारीसहित बैठक बोलाएका थिए । उक्त बैठकपछि हवाई कम्पनीहरूको संस्था वायुसेवा सञ्चालक संघ नेपालले विज्ञप्ति जारी गरी सरकारले तोकेको अधिकतम भाडादरमा सोमबारदेखि तीन दिन टिकट नबेच्ने निर्णय गरेको छ । देशमा हालै भएको बाढीपहिरोको विपद्का कारण उत्पन्न समस्यालाई मध्यनजर गरी सोमबारदेखि बुधबारसम्मका लागि अधिकतम दरमा टिकट नबेच्ने निर्णय गरिएको छ, संघका अध्यक्ष मनोज कार्कीले भनेका छन् । उनले यात्रुलाई सस्तो दरमा हवाई टिकट उपलब्ध गराउन आयल निगमलाई परल मूल्यमा हवाई इन्धन उपलब्ध गराइदिन माग गरेका छन् । आन्तरिक उडानमध्ये ७० प्रतिशतभन्दा बढी उडान गर्ने बुद्ध एयरले राज्यले वायुसेवा कम्पनीलाई लिने शुल्कहरू मिनाहा गरे आपत्कालीन अवस्थामा न्यूनतम टिकट दरमा पनि यात्रुलाई टिकट बिक्री गर्न सकिने जनाएको छ । बुद्ध एयरका कार्यकारी अध्यक्ष वीरेन्द्रबहादुर बस्नेतले आइतबार साँझ कान्तिपुरसँग कुरा गर्दै सरकारले वायुसेवा कम्पनीलाई अनुरोध गरेमा विपद्को अवस्थामा सस्तो दरमा न्यूनतम भाडा लिई सेवा दिन सकिने बताए ।"
सद्भावले एसियाप्यासिफिक एमेच्योर खेल्ने,काठमाडौं (कास) नेपालका नम्बर एक एमेच्योर गल्फर सद्भाव आचार्य एसियाप्यासिफिक एमेच्योर च्याम्पियनसिपमा भाग लिन आइतबार जापान लागेका छन् । एमेच्योर खेलाडीका लागि हुने यो प्रतिष्ठित एसियाली स्तरको च्याम्पियनसिप असोज १७ देखि २० सम्म गोटेम्बास्थित ताहियो क्लबमा हुनेछ । सद्भावलाई राष्ट्रिय खेलकुद परिषद्का सदस्यसचिव टंकलाल घिसिङले बिदाइ गरे । सदस्य सचिव घिसिङले एसियाका टप एमेच्योर गल्फर आउने यो प्रतियोगितामा उत्कृष्ट प्रदर्शनका लागि शुभकामना दिए । सद्भावले एसियाकै ठूलो प्रतियोगितामा खेल्न पाउनुलाई अवसरका रूपमा लिएको बताए । नेपालको टप एमेच्योर गल्फरका रूपमा धेरै अन्तर्राष्ट्रिय प्रतियोगिता खेल्न पाएको र यसले पनि सहयोग गर्ने बताए । यही प्रतियोगिताका लागि सद्भावले अमेरिकामा दुई महिनाको विशेष प्रशिक्षण गरेर नेपाल आएका हुन् । प्रशिक्षणकै क्रममा उनले यूएस एमेच्योर च्याम्पियनसिप र जुनियर प्लेयर्स च्याम्पियनसिपमा पनि प्रतिस्पर्धा गरेका थिए । साथै सद्भावले गत मेमा एएसीको निमन्त्रणामा अहिले हुने च्याम्पियनसिपको गल्फ कोर्सको प्रशिक्षणमा भाग लिएका थिए । एमेच्योरको वरीयताका आधारमा सद्भावले यो अवसर पाएका हुन् । नेपालबाट टासी छिरिङ पनि भाग लिन छनोट भएका थिए । तर केही दिन अगाडि घुँडामा चोट लागेका कारण टासीले यो च्याम्पियनसिप नखेल्ने भएका छन् । नेपाल गल्फ संघका अध्यक्ष टासी घलेले एसियाप्यासिफिक एमेच्योर च्याम्पियनसिपमा सद्भावले उत्कृष्ट प्रदर्शन गर्नेमा विश्वस्त रहेको बताए । उनले एसियन गेम्स र ओलम्पिक गेम्समा मेडल सम्भावना रहेको हुनाले सरकार र राखेपका तर्फबाट सहयोग गर्न आग्रह गरे ।
नेपाल फेरि पराजित,"काठमाडौं (कास) क्यानडा भ्रमणमा नेपाली क्रिकेट टोलीले अर्को हार बेहोरेको छ । तीन राष्ट्र सम्मिलित क्यानडा टी२० क्रिकेट शृंखलामा क्यानडाले शनिबार राति नेपाललाई १४ रनले पराजित गर्यो । क्यानडा भ्रमणमा विश्वकप लिग२ को शृंखलामा पनि नेपालले एउटै खेल जित्न सकेको थिएन र चारमध्येको तीन खेलमा पराजित भएको थियो ।नेपालले टोरोन्टोको किङ सिटीस्थित म्यापल लिफ नर्थ वेस्ट मैदानमा टस जितेर क्यानडालाई ब्याटिङका लागि बोलाएको थियो । क्यानडाले ८ विकेट गुमाई १ सय २३ रनमात्र बनाउन सकेको थियो । तर जवाफमा आएको नेपाल१९ ओभरमा १ सय ९ रनमै अलआउट भयो । कप्तान रोहित पौडेलले सर्वाधिक ३७ रन बनाए । उनले ३९ बल खेली समान २ चौका र छक्का प्रहार गरे । १७ औं ओभरमा उनी आठौं खेलाडीका रूपमा आउट भएसँगै नेपालको सम्भावना लगभग समाप्त भएको थियो । ओपनरद्वय अनिल साह ९ र आसिफ शेख ८ रनमा आउट भए । ट्वान्टी२० अन्तर्राष्ट्रियमा डेब्यु गरेका देव खनाल ९ बल खेली १ चौका र १ छक्का प्रहार गरी ११ रनमा आउट भए । कुशल मल्ल १२, छैटौं नम्बरमा ब्याटिङ गरेका कुशल मल्ल ७, दीपेन्द्रसिंह ऐरी ६, सोमपाल कामी १, करण केसी ५ र सन्दीप लामिछाने १० रनमा आउट भए । क्यानडाबाट कलिम सानाले ४ विकेट लिए । उनले ४ ओभरमा १० रन खर्चे । प्लेयर अफ द म्याच साद बिन जाफरले ४ ओभरमा १३ रन खर्चेर ३ विकेट लिए ।यसअघि नेपालबाट सोमपाल र सन्दीपले ३३ विकेट लिएका थिए । सोमपालले ४ ओभरमा ३० र सन्दीपले २९ रन खर्चे । ट्वान्टी२० अन्तर्राष्ट्रियमा डेब्यु गरिरहेका रिजन ढकाल र दीपेन्द्रले ११ विकेट लिए । जाफरले क्यानडाबाट सर्वाधिक २३ रन बनाए । उनले १८ बल खेली ३ चौका प्रहार गरे । श्रेयश मोभाले २२, अन्तिम ब्याटर प्रभिण कुमारले १३ बलमा २ छक्कासहित १९, दिलप्रित बजवा र अखिल कुमारले समान १४ तथा नभनित ढालिवालले १३ रन बनाए ।"
