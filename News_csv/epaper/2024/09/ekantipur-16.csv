शीर्षक,विवरण
असोज १० देखि मेलम्चीको पानी,"आगामी पुस दोस्रो सातासम्म सबै पाइपलाइन विस्तार गरेर उपत्यकामा नयाँ नेटवर्कबाट पानी वितरण गर्ने योजना रहेको मेलम्ची उपआयोजना२ ले जनाएको छ । मनसुन फेरि सक्रिय नभए र कुनै प्राविधिक समस्या आइनपरे असोज १० देखि पानी वितरणमा समस्या नहुने मेलम्ची खानेपानी विकास समितिका कार्यकारी निर्देशक रत्न लामिछानेले बताए । अहिले नै वितरण गर्न पनि प्राविधिक रूपमा तयार थियौं, लामिछानेले भने, तर मनसुन नरोकिएकाले ढिलो गरिएको हो । स्थानीय सप्लायर्सले आफ्नो रकम भुक्तानी नदिएसम्म काठमाडौं पानी लग्न नदिने अडान लिँदै आएका छन् । सुरुङ निर्माणमा संलग्न इटालियन ठेकेदार कम्पनी सीएमसीले मेलम्ची खानेपानी आयोजनासँगको सम्झौता तोडेको ६ वर्ष बिते पनि स्थानीय सप्लायर्स र कामदारले २७ करोडभन्दा बढी रकम भुक्तानी पाउन सकेका छैनन् । इटालियन कम्पनीले सन् २०१८ मा मेलम्चीको इन्टेक र बाँध बनाउने ठेक्का एकतर्फी रूपमा तोडेको थियो । निर्माणका क्रममा स्थानीय व्यवसायीसँग गरिएको सम्झौता बमोजिम खरिद गरेको निर्माण सामग्री र ढुवानी सेवाबापतको रकम बाँकी छाडी सीएमसी भागेको थियो । लामिछाने भन्छन्, सीएमसी भागेर गएपछि पैसा नपाएकाले पानी पठाउन नदिने कुरा आएको हो, भुक्तानी दिन मन्त्रिपरिषद्बाट निर्णय भई अर्थ मन्त्रालयसँग कुरा गर्दा कानुनी रूपमा अप्ठ्यारो हुने देखियो । अन्य विकल्प खोज्ने काम भइरहेको छ । यो समस्या टुंग्याएर काठमाडौंमा पानी ल्याउने तयारी भइरहेको उनको दाबी छ । पानी ल्याउने सुरुङ भने खाली गरिएको छैन । सुरुङ खाली गरेको भए मुहानबाट पानी पठाएर यता आउन समय लाग्थ्यो, लामिछानेले भने, यस पटक त्यो गरिएन, त्यसैले मुहानबाट पानी पठाएपछि काठमाडौं आउन समय लाग्दैन । अहिले खोलाबाट बाटो नभएकाले हेलम्बु गाउँपालिकाको क्युलबाट सर्कथली हुँदै प्राविधिक टोलीले मुहान पुगेर पानी पठाउने लामिछानेले सुनाए । मनसुन कम भएपछि पानी ल्याउन समस्या छैन, उनले भने, उपत्यकामा पानीको समस्या ठूलो छ, पानी ल्याउनेमा ढिलाइ गर्नु हुँदैन । मुहानसम्म पुग्ने अस्थायी रूपमा बनाएको बाटो बाढीले बगाए पनि बनाइएको छैन । बाटो बनाउन बर्खाअघि नै एस्क्काभेटर लगेर मुहान नजिकैको सुरक्षित ठाउँमा राखिएको लामिछानेले बताए । मनसुन कम भएपछि फेरि खोलाबाटै अस्थायी रूपमा बाटो बनाएर मुहानसम्म पुर्याउँछौं, उनले भने ।"
"जीबी, रवि र छविको हस्ताक्षरमा संयुक्त खाता सञ्चालन भएको पुष्टि","सञ्चारमाध्यममा समाचार आउँदा मात्र होइन, छानबिन समितिमा ९ घण्टा बयान दिँदा पनि लामिछानेले गोर्खा मिडियाका लगानी, आम्दानी र खर्चबारे आफूलाई केही थाहा नभएको दाबी गर्दै आएका थिए । तर, कम्पनीको लगानी, ऋण र सम्पत्तिसहितको लेखापरीक्षण प्रतिवेदनमा पनि अध्यक्षको ठाउँमा गितेन्द्रबाबु (जीबी) राई र प्रबन्ध निर्देशकका रूपमा रवि लामिछानेको हस्ताक्षर भेटिएको छ । लगानीको स्रोत, खर्च र कानुनी दायित्वप्रति उहाँले जेसुकै भने पनि उन्मुक्ति दिन सक्ने ठाउँ देखिएन, छानबिन समितिका एक सदस्यले कान्तिपुरसँग भने । कम्पनीका अध्यक्ष राईले जस्तै प्रबन्ध निर्देशक लामिछानेले पनि सहकारीको बचत कम्पनीमा सारेर आफ्नो लगानीका रूपमा देखाई २०८७ वैशाख ५ मा कम्पनी रजिस्ट्रार कार्यालयबाट सेयर कायम गराएका थिए । लामिछानेले कम्पनी रजिस्ट्रार कार्यालयमा हस्ताक्षर र औंठा छापसहित बुझाएको कागजमा समेत आफूले १५ प्रतिशत सेयरका लागि कम्पनीमा रकम बुझाएको उल्लेख छ । तर, यसका लागि उनले देखाएको रकम बुटवलको सुप्रिम सहकारीबाट कम्पनीमा सारेर खर्च गरिएको थियो, त्यसैलाई आफ्नो लगानी भनेर लामिछानेले दाबी गरेका थिए । बैंक स्टेटमेन्ट, भौचर, कम्पनीको माइन्युटसहित दिएको विवरण उहाँले अस्वीकार गरे पनि कानुनले बेवास्ता गर्न मिलेन, समितिका सदस्यको भनाइ छ । छानबिन समितिको प्रतिवेदनलाई अन्तिम रूप दिन आइबार बिहान १० बजे सुरु भएको बैठक राति पौने ३ बजेसम्म चलेको थियो । करिब १७ घण्टाको छलफलपछि बैठक सहमतिमा सकिएको छ । सहकारी तथा गोर्खा मिडियाका कागजपत्र, आरोपी तथा सञ्चालकहरूको बयान, पीडितहरूको उजुरी तथा लामिछाने आफैंले हस्ताक्षर गरेका दस्ताबेजका आधारमा उनलाई दोषी मान्ने गरी प्रतिवेदन लेखिएको समितिका एक सदस्यको भनाइ छ । यद्यपि, संसदीय समितिका सदस्य तथा रास्वपा सांसद शिशिर खनाल र माओवादी सांसद लेखनाथ दाहालले भने लामिछानेको नाम किटान नगर्न अडान लिएका थिए । गोर्खा मिडिया नेटवर्कको आर्थिक दायित्व अध्यक्ष जीबी राईमा निहित भएकाले प्रबन्ध निर्देशक लामिछानेको नामै किटान गरेर दोषी ठहर गर्न नहुने अडान उनीहरूको रहेको थियो । तर, दस्ताबेज र प्रमाणको सिलसिला लेख्दै जाँदा निष्कर्षमा उहाँहरू पनि असहमत हुने ठाउँ देखिएन, एक सदस्यले भने, राति सहमतिमा बैठक सकिएको छ, जसलाई टाइप गरेर सोमबार बिहान ११ बजे हस्ताक्षर गर्ने भनिएको छ । सात सदस्यीय समितिमा सभापति सूर्य थापासहित सरिता भुसाल, दिलेन्द्रप्रसाद बडू, ईश्वरी न्यौपाने, लेखनाथ दाहाल, शिशिर खनाल र ध्रुवबहादुर प्रधान सदस्य छन् । स्रोतका अनुसार सोमबार बाहिर जाने भएकाले प्रधानले भने राति नै प्रतिवेदनमा हस्ताक्षर गरेका छन् । समितिका सदस्य बडूले भने, छलफलमा केही वादविवाद चले पनि प्रतिवेदन सर्वसम्मतिबाट नै आउने भएको छ ।समितिमा सभापति थापाले प्रतिवेदनमा हस्ताक्षर गर्न सोमबार बिहान ११ बजे बैठक बस्ने बताए । बिहान १० बजेदेखि पौने ३ बजेसम्म बैठक बसेर छलफल गरेका छौं, प्राप्त प्रमाणका आधारमा निष्कर्षतर्फ उन्मुख भएका छौं । बिहान ११ बजे अन्तिम बैठक बसेर हस्ताक्षर हुन्छ । १ बजे सभामुखलाई बुझाउने तयारी छ, उनले भने । तर, अन्तिम बैठकपछि मात्र विषयवस्तुबारे प्रस्ट हुन सकिने उनको भनाइ छ । समितिका एक सदस्य भने प्रमाणका आधारमा लामिछानेसहित ९ जनालाई दोषी ठहर गरी थप कारबाहीका लागि सरकारलाई लेखी पठाउन सहमति भएको बताउँछन् । गोर्खा मिडिया नेकवर्कका सञ्चालकहरू जीबी राई, रवि लामिछाने, छविलाल जोशी, कुमार रम्तेलसहित जम्मा ९ जनाको दोष देखिएकाले उनीहरूमाथि कारबाही गर्न सरकारलाई लेखी पठाउने निष्कर्ष आएको उनको भनाइ छ । जीबी अध्यक्ष र लामिछाने प्रबन्ध निर्देशक रहेको गोर्खा मिडिया नेटवर्कमा पोखराको सूर्यदर्शन, बुटवलको सुप्रिम, काठमाडौंको स्वर्णलक्ष्मी र चितवनको साहारा सहकारीका करिब ५० हजार सर्वसाधारणले बचत गरेको कम्तीमा ९५ करोड ८१ लाख रुपैयाँ सारिएको थियो । त्यसमध्ये लामिछाने प्रबन्ध निर्देशक भएको अवधिमा मात्रै ८० करोड ३१ लाख रुपैयाँ गैरकानुनी रूपमा गोर्खा मिडिया नेटवर्कमा गएको उपलब्ध दस्ताबेजहरूमा देखिएको थियो । तर, समितिले त्यसभन्दा बढी रकम गोर्खा मिडिया नेटवर्कमा गएको तथ्य फेला पारेको समितिका ती सदस्यले बताए । तत्कालीन उपप्रधान तथा गृहमन्त्री लामिछानेले सहकारी बचतकर्ताले प्रहरीमा दिएको उजुरीलाई पनि दबाउन लगाएर अनुसन्धानमा अवरोध गरेको भन्दै संसद्मा लगातार आवाज उठेपछि गत जेठ १५ मा संसदीय छानबिन विशेष समिति गठन भएको हो । समितिलाई दिइएको कार्यादेशमा गोर्खा मिडिया नेटवर्कमा रकम ल्याइएका सहित २९ वटा सहकारीमाथि छानबिनको कार्यक्षेत्र तोकिएको थियो । समितिको पहिलो बैठक जेठ २२ मा बसेको थियो । त्यसै दिनबाट समितिलाई प्रतिवेदन बुझाउने समय भदौ २२ गतेसम्म दिएको थियो । तर, प्रतिवेदन लेखन नसकिएपछि संसद्ले थप १५ दिनको म्याद थपेको हो । समितिलाई असोज ६ गतेसम्म समय रहे पनि प्रधानमन्त्री ओली संयुक्त राष्ट्रसंघको महासभामा भाग लिन असोज ४ मा त्यता जाने कार्यक्रम रहेकाले आइतबारको मन्त्रिपरिषद्को बैठकले सोमबार मध्यरातिबाटै संसद् अन्त्य गर्ने निर्णय गरेको थियो । संसद् अधिवेशन अन्त्य गर्ने सरकारको निर्णयले दबाबमा परेको समितिले यसै अधिवेशनमा प्रतिवेदन बुझाउने लक्ष्यसहित रातभर बैठक बसेको हो । समितिले लिएको बयानका क्रममा पनि लामिछानेले गोर्खा मिडिया नेटवर्कमा आएको पैसाका बारेमा आफूलाई थाहा नभएको बताएका थिए । साथै, उनले सहकारीको पैसा गोर्खा मिडिया नेटवर्कमा आएको विषय आफूले दोस्रो पटक सांसद निर्वाचित भएपछि मात्रै थाहा भएको बताएका थिए । यद्यपि, सूचना, समाचार र विश्लेषणको क्षेत्रमा विश्वकै एक नम्बर टीभी बनाउने भनेर लामिछाने प्रबन्ध निर्देशक बनेका थिए । विश्वकै एक नम्बर टेलिभिजन सञ्चालन गरौं भन्ने प्रस्ताव लिएर जीबीजी आउनुभयो । आकर्षक तलब, सुविधा र सेयर दिने कुरा भयो । त्यसपछि मासिक ५ लाख रुपैयाँ तलब दिने गरी अग्रिम एडभान्स ७५ लाख रुपैयाँ लिएँ । त्यही रकम राखेर व्यावसायिक समझदारीमा प्रवेश गरेको हो, रविले बयानकै क्रममा खुलाएका छन् । तर, उनको सेयरबापतको बाकीँ एक करोड भने बुटवलको सुप्रिम सहकारीबाट ल्याइएको थियो । त्यति मात्र होइन, सुप्रिमबाट अलग्गै दुई करोड रुपैयाँ पनि लामिछानेकै तर्फबाट गोर्खा मिडियामा सारिएको थियो । बयानका क्रममा गोर्खा मिडिया नेटवर्कका तत्कालीन उपाध्यक्ष छविलाल जोशीले पैसा आवश्यक परेपछि रवि र जीबी मिलेरै आफ्नो घर बैंकमा राखिदिन खोजेपछि असमझदारी बढेको बयान दिएका छन् । छविले घर आफ्नो नाममा नभएर श्रीमतीका नाममा भएकाले सम्भव नभएको बताएका छन् । त्यसपछि जीबी र रवि मिलेरै आफूलाई गोर्खा मिडिया नेटवर्कबाट बाहिर निकाल्ने काम भएको छविले बयानमा उल्लेख गरेका छन् । धनराजमाथि पनि छानबिन गर्न पत्राचार गर्ने तयारी समितिले प्रतिवेदनको तयारी गरिरहेका बेला कांग्रेस उपसभापति धनराज गुरुङ पनि ललितपुरको मितेरी बचत तथा ऋण सहकारी संस्थाको करिब १४ करोड रुपैयाँ अपचलनमा उनकी तत्कालीन श्रीमतीसहित मुछिएका छन् । सहकारी संस्थाका सञ्चालकबाटै उजुरी परेपछि संसदीय छानबिन विशेष समितिले सहकारीको स्थलगत अध्ययन गरेको थियो । उनीमाथि पनि अनुसन्धान गर्न समितिले राज्यका निकायलाई लेखी पठाउने भएको छ । यो विषय पनि गम्भीर छ, खासमा धनराज र श्रीमतीबीच भएको सम्बन्धविच्छेदको उद्देश्यमाथि पनि प्रश्न उठेको छ । तर, संसदीय छानबिन समिति गठन हुँदा मितेरी सहकारीको विषय नउठेकाले कार्यादेश (टीओआर) र अनुसूचीमा यो सहकारीको नाम छैन । यद्यपि, राज्यका निकायलाई अनुसन्धानका लागि लेखी पठाउने कुरा भएको छ, एक सदस्यले भने । धनराजकी श्रीमती ज्योति सहकारीको महाप्रबन्धक रहेकै बेलामा सहकारीको बचत अपचलन भएको सञ्चालकहरूको भनाइ छ । छानबिन समितिका सभापति थापा र सदस्यहरू बिहीबार स्थलगत अध्ययनमा जाँदा सहकारीका अध्यक्ष कुम्भराज गुरुङले सहकारीको कानुनी दायित्वबाट बच्नका लागि मात्रै धनराजले कागजी सम्बन्धविच्छेद गरेको दाबी गरेका थिए । त्यसलाई पुष्टि गर्ने कागजपत्रसमेत उनले समितिलाई बुझाएका छन् । धनराज दम्पतीले २०७६ फागुन २९ मा अदालतबाट सम्बन्धविच्छेद गरेका थिए । तर, २०७७ फागुन ३ मा मितेरी सहकारीबाटै १२ लाख रुपैयाँ ऋण लिँदा धनराजले हकवालाका नाममा ज्योतिकै नाम लेखेका थिए ।"
सामाजिक दलन सामना गरेर राष्ट्र बैंक उपनिर्देशक,"(काठमाडौं)गरिबी र दुःखले उनलाई सधैं पछ्याइरह्यो । कहिले दुःखलाई जिते, कहिले हारे । दुःख र उनीबीच सधैं अन्योन्याश्रित सम्बन्ध रहँदै आएको छ । दुःखलाई अघिपछि लगाउँदै थकाइ नमारी निरन्तर अगाडि बढ्दा सुखको बाटोमा पुगेका हुन्, दाङका विष्णुबहादुर विश्वकर्मा । जो नेपाल राष्ट्र बैंकका उपनिर्देशक छन् । वित्तीय संस्था सुपरिवेक्षण विभागअन्तर्गत उनी बी र सी ग्रेडका बैंकहरूको निरीक्षण गरिरहेका छन् । चार छोरामध्येका जेठा हुन् उनी । आसाम राइफलमा सैनिक रहेका बुवाको सीमित आम्दानीले ६ जनाको परिवार पालिनुपर्ने थियो । विद्यालय पढ्नका लागि उनले मेलापात गरे, हलो जोते, ढिकीजाँतो सबै काम बालापनदेखि नै गर्दै आए । जहाज उडेको देख्दा उनी सोच्थे, एक दिन म पनि प्लेन चढ्नेछु । त्यसबेलादेखि नै हो उनले सपनाको उडान भरेको । पढ्नमा तीक्ष्ण विष्णुले २०४८ सालमा नै एसएलसी प्रथम श्रेणीमा उत्तीर्ण गरे । नतिजा आउँदा कपडा पसलमा काम गरिरहेका थिए । ३० वर्ष अगाडिको त्यो समयमा पुग्दा नोस्टाल्जिक हुँदै उनी भन्छन्, साहुले रिजल्ट देखेर मलाई शिरदेखि पाउसम्म हेरे, उनका छोरा फेल भए, म कामदारको फस्ट डिभिजन आएको जो थियो । वन विज्ञान क्याम्पसमा आईएस्सी पढ्नका लागि खर्च जुटाउन उनी पञ्जाब लागे । त्यसपछि काठमाडौं आएर पढ्न संघर्ष गरे । सपनाको सहर काठमाडौंमा उनको संघर्षको कथा आज पनि स्मरणमा ताजै छ । पढ्नका लागि खाली सिसीका बोतलसमेत बटुले । ५० वटा खाली सिसीको बोटल बटुल्दा त्यसबेला १० रुपैयाँ पाइन्थ्यो, त्यो समयमा त्यो पैसा ठूलो थियो, उनी सम्झन्छन् । लेख्नका लागि फालिएका ठुटे पेन्सिल बटुल्थे अनि त्यसैले धेरै समय काम चलाउँथे । छापाखानामा फालिएका कागजका पाना लेख्नका लागि बटुल्थे । गरिबी सँगसँगै उनलाई पिरोल्ने अर्को समस्या थियो, जात व्यवस्था । भाडामा बस्ने घरमा उनको जात थाहा पाएर कैयौं पटक निकालिए । कोठा पाउनु त उनका लागि ठूलै युद्ध जिते जस्तो लाग्थ्यो रे । भन्छन्, जात व्यवस्थाको कुरूप रूप त्यसबेला मैले काठमाडौंमा देखेको थिएँ, भाडामा बस्ने ठाउँ मेरा लागि सहज थिएन । साथीहरूसँग भने उनले जातीय दुर्व्यवहार भोग्नु परेन । एउटै कोठामा ५ जना बसेको घटना सुनाउँदै उनी भन्छन्, ग्रुपमा म मात्र दलित थिएँ, साथीहरूको दुर्व्यवहार कहिल्यै भोग्नु परेन, घरवालाको मात्रै समस्या थियो । त्यसो त चाहेको ठाउँमा बस्न पाएनन्, भोक लाग्दा खान पाएनन् तर पनि सारा अवरोध र कठिनाइका बाबजुद पनि पढ्न छोडेनन्, हरेस खाएनन् । संघर्ष गर्दै बीए सके । त्रिभुवन विश्वविद्यालयबाट एमबीए गरे । स्कुल, ट्युसन पढाएरै आफ्नो पढाइको खर्च जुटाए । अनि लागे बैंकिङ करिअरको तयारीमा । नेपाल बैंकबाट उनले करिअर सुरुवात गरे । २०६१ देखि २०६६ सम्म म्यानेजर हुँदै डेपुटी म्यानेजरसम्म पुगे । यहाँको जागिरले पनि उनको आर्थिक अवस्था सुधारेन । यही अन्तरालमा विवाह अनि बालबच्चा भए, जिम्मेवारी थपियो । आर्थिक संकट जस्ताको तस्तै । अनुभव समेट्दै राष्ट्र बैंकको तयारीमा जुटे । २०६२ मा राष्ट्र बैंकमा लिखितमा पास भएका उनी कम्प्युटरमा फालिए । २०६४ मा लिखितमै नाम निस्केन । तर हिम्मत भने हारेनन् । २०६६ मा समावेशी आरक्षणबाट एसिस्टेन्ट डाइरेक्टर मा नाम निकाल्न सफल भए । त्यसपछि उनको पहिलो पोस्टिङ धनगढीमा भयो । क्वार्टर लिएर बस्न थालेपछि मात्रै हो, उनले आराम महसुस गरेको । भन्छन्, धनगढीमा हाकिम बनेर क्वार्टरमा बस्दा साँच्चै नै अब सुखका दिन आउलान् भन्ने लाग्यो, जातीय विभेदको डर थिएन । धनगढी पुग्दा समुदायको प्रतिनिधित्व गरेको महसुस गरे । धेरैका लागि उदाहरणीय बनेर २ वर्षपछि फेरि काठमाडौं फर्के । घर बनाए, गाडी किने, २ छोराछोरीलाई राम्रो स्कुलमा शिक्षादीक्षा दिए । अहिले विष्णुबहादुर सुखी छन्, खुसी छन्, सपना पूरा गरेकामा । उनी आफ्नो सफलताको कथा सुनाउँदै भन्छन्, मिहिनेत गर्न कहिल्यै छोड्नु हुँदोरहेनछ, निरन्तर संघर्ष गरिरह्यो भने सुख अवश्य आउँछ, दुःख पाइयो भनेर हरेस खायो भने सफलता कहिल्यै हात लाग्दैन । २०७१ सालको ब्याचमा राष्ट्र बैंक प्रवेश गर्ने कान्छा अधिकृत हुन्, भरत ओड । उनका अनुसार राष्ट्र बैंकमा २ सय १३ जना उपनिर्देशक छन् । तीमध्ये ४ जना दलित समुदायबाट छन् । एक हुन् उनी । राष्ट्र बैंक स्थापना भएको ६८ वर्षमा उपनिर्देशकभन्दा माथिल्लो पदमा दलित समुदायबाट पुग्न नसकेको उनले बताए । समावेशिताबाट बैंक प्रवेशको आठ वर्षपश्चात् आन्तरिक प्रतिस्पर्धाबाट उपनिर्देशकमा फड्को मारेका छन् । युवा पुस्ताका उनी अझै लामो समय राष्ट्र बैंकमा बिताउनेछन् । उनीसँग थुप्रै सपना छन्, व्यक्तिगत सँगसँगै संस्थागत जीवनको । आफ्नो समुदायको सीपलाई व्यावसायिक गर्ने योजना उनीसँग छ । कैलालीका उनी सीपलाई व्यावसायीकरण गर्न नसक्दा दलित समुदायको अवस्था माथि उठ्न नसकेको ठान्छन् । श्रमलाई मूल्यसँग जोड्न नसक्दा गरिबीको चपेटामा रहेको उनको धारणा छ । यसका लागि सीपलाई व्यवसायमा जोड्न र त्यसलाई नगदमा रूपान्तरण गर्न चाहने उनी भन्छन्, दलितहरूको आर्थिक अवस्था माथि नउड्नु भनेको सीपलाई व्यावसायीकरण गर्न नसक्नु नै हो । उनी नीतिगत तहमा पुग्ने अवसर पाउँदा उनको प्राथमिकता नै यही हुनेछ । सुदूरपश्चिमको साइनो सिधा भारतसँग जोडिन्छ । उनका बुबाले भारतबाट आम्दानी मात्र गरेनन्, ४ छोराछोरीलाई शिक्षाको ज्योति पनि छरे । दिदीहरू निजामती सेवामा लेखा अधिकृतदेखि एनजीओ हाँकेर बसेका छन् । उनको बाल्यकाल कैलालीमा बित्यो । जग्गाजमिन राम्रै जोडेका थिए बाले । भरत राम्रो पढ्ने विद्यार्थी भएकाले शिक्षकको प्यारो थिए । २०६० को एसएलसीमा प्रथम श्रेणीमा पास भए, अनि उच्च शिक्षाका लागि लागे काठमाडौंतिर । त्यसताका कैलालीबाट काठमाडौं आउने सीमित मान्छेमध्येमा थिए उनी । डीएबी कलेजमा प्लस टु गरे, त्रिविबाट फाइनान्समा बीबीए र काठमाडौं युनिभर्सिटीबाट एमबीए गरे । नेपाल बैंक र राष्ट्र बैंक दुवैमा उनले इर्न्टन गरे । संयोग, दुवै बैंकमा सेवा गर्ने अवसर पनि पाए पछि । व्यवस्थापन पढाइ सँगसँगै करिअर बनाउने उद्देश्यले उनको यात्रा बैंकतर्फ मोडिएको हो । बैंकबाहेक उनले अन्यत्र करिअर बनाउन चाहेनन् । उनले भने, पढेको कुरालाई नै लागू गराउनु पर्दछ भन्ने थियो, साथीहरू निजामतीदेखि थुप्रै फिल्डमा गए तर म बैंकिङ सपना बोकेर यता लागें । उनले दुवै बैंकमा पहिलो प्रयासमा नै नाम निकाले । एक सातामा दुईवटै बैंकको परीक्षा दिए । पहिलो नाम निकाले नेपाल बैंकमा । कर्जा अधिकृत बनेर नेपालगन्ज पुगे । ४ महिनापछि नै राष्ट्र बैंकमा पनि नाम निस्कियो । अनि आइपुगे ड्रिम जब मा । राष्ट्र बैंकको पहिलो पोस्टिङ धनगढीमा भयो । बैंकमा मौद्रिक व्यवस्थापन विभाग, बैंक तथा वित्तीय संस्था नियमन विभागमा रहेर कार्य अनुभव बटुले । राष्ट्र बैंकमा पुगेपश्चात् दैनिकी बदलियो, सम्मान बढ्यो । गाउँ पुग्दा उनलाई हेर्दै गाउँलेले भनेका थिए, पैसा छाप्ने बैंकमा छौ, तिमीसँग त जति पनि पैसा हुन्छ होला है । गाउँलेको यो बुझाइले उनलाई लाग्यो सामान्य वित्तीय चेतना पनि सर्वसाधारणलाई छैन । समावेशितामा नै उनले बैंकिङ करिअर बनाए । जीवनस्तर सुधारे । उनी भन्छन्, समावेशिताले महिला दलित जनजातिलगायतको प्रतिनिधित्व बढेको छ, यसलाई सकारात्मक रूपमा लिनुपर्दछ । महिला प्रतिनिधित्व बढेको देख्दा उनी हौसिन्छन् । महिला सशक्तीकरण बढेको देख्दा साँच्चै खुसी लाग्छ उनलाई । हरेक परिवारको रोल मोडल बाबुआमा हुन्छन् । तनहुँका पुष्कर सुर्खाली आफ्नो बुबालाई रोल मोडल बनाएर अगाडि बढे । बुबालाई सकारात्मक सोचको अब्बल व्यक्तित्व मान्छन् उनी । भारतमा सरकारी सेवामा थिए, बुबा । पद सानै भए पनि सरकारी सेवाको गरिमा, प्रतिष्ठाबारे उनले बाल्यकालमै बुझ्न पाए । बुबाको सरकारी जागिर भएकाले नै पढाइका लागि उनलाई आर्थिक अभाव भोग्नु परेन । स्नातकसम्म बुबाकै खर्चमा पढे । पोखरा वन विज्ञानबाट आईएस्सी गरे । पोखराकै पृथ्वीनारायण क्याम्पसमा व्यवस्थापन विषयमा स्नातक र स्नातकोत्तर गरे । विद्यालय होस् वा क्याम्पस पढ्दा, दलित समुदायका भएकै कारण उनी सामाजिक भेदभागको चेपुवामा धेरै पटक परे । समाजले अछुत को धब्बा लगाइदिएका अनगिन्ती घटना आत्मसात् गर्नुपरेको छ, उनले । विद्यालयमै पानीको छोइछिटो गरिएको अझै मस्तिष्कमा ताजै घुमिरहन्छ । भन्छन्, खानेपानीदेखि घरभाडामा विभेद प्रस्ट झल्किन्थ्यो, पाइलापाइलामा हामीले विभेद भोग्दै अगाडि बढ्नुपर्ने बाध्यता अझै छ । सरकारी सेवाको रहरले उनले थुप्रै स्थानमा परीक्षा दिए पनि रेन्जर बन्ने सपना पनि बोके । खाद्य संस्थान, ग्रामीण विकास बैंक, निजामती सेवामा परीक्षा दिए पनि सफल भएनन् । राष्ट्र बैंकमा उनका एक दाइ थिए, त्यसको प्रेरणा बोके उनले । २०५२ सालमा परीक्षा दिएर २०५३ सालदेखि राष्ट्र बैंकमा जागिरे छन् । सुरुमा धनगढी पुगेका उनी पोखरामा १८ वर्ष विताए । राष्ट्र बैंकमा उनले सहायक, प्रधान सहायक हुँदै सहायक निर्देशकमा ६६ वर्ष बिताइसकेका छन् । हाल उनी उपनिर्देशकका रूपमा वीरगन्ज शाखाको जिम्मेवारीमा छन् । सेवानिवृत्त हुन लागेका उनी निर्देशक बनेर बिदा हुँदै छन् । सेनामा लेफ्टिनेन्ट हुने रहर थियो, पुष्करको । तयारी पनि गरेका हुन् तर त्यो सपना छोडेर राष्ट्र बैंकमा नै आए । किन त ? उनी भन्छन्, लेफ्टिनेन्ट बन्न त त्यसबेला सोर्सफोर्स चाहिन्थो, मेरो कोही थिएनन्, आँट नै आएन । राष्ट्र बैंकमा निष्पक्षता थियो, क्षमताले जागिर खान सक्ने नै बैंक थियो । जागिरे जीवनपश्चात् अब उनलाई कृषि कर्ममा रमाउने मन छ । भने, काम सानो वा ठूलो भन्ने हुँदैन, आफू रमाएको माटोमा फेरि पनि रमाउन मन छ । मधेशी दलितबाट प्रतिनिधित्व गर्ने उपनिर्देशक हुन् सुशीलकुमार दास । २०७१ मा सहायक निर्देशकबाट राष्ट्र बैंक प्रवेश गरेका हुन् । आन्तरिक प्रतिस्पर्धाबाट उपनिर्देशकमा फड्को मारे । कृषि विकास बैंकमा ७ वर्ष अधिकृत तहमा काम गरेपश्चात् राष्ट्र बैंक पुगेका हुन् । जनकपुरदेखि काठमाडौंसम्म विभिन्न शाखामा रहेर काम गरेको अनुभव छ उनीसँग । उनी भन्छन्, अरू बैंकमा जागिर भए पनि राष्ट्र बैंक पुग्ने सपना हुन्छ, त्यही सपना मैले पनि पूरा गरेको छु । उनलाई पढ्ने हौसला बुबाले नै दिएका हुन् । पूर्वाञ्चल विश्वविद्यालयबाट एमबीए गरे । अर्थशास्त्र र कानुनका विद्यार्थी उनी भन्छन्, कानुन व्यवस्थापन र अर्थशास्त्रको अध्ययनले बैंकिङ करिअरमा धेरै सहयोग पुर्याएको छ ।"
"एक वर्षमा १५ सयविरुद्ध भ्रष्टाचार मुद्दा, साढे ८ अर्ब बिगो दाबी","(काठमाडौं)अख्तियार दुरुपयोग अनुसन्धान आयोगले गएको आर्थिक वर्षमा १४ सय ९७ व्यक्ति र ४८ संस्थाविरुद्ध भ्रष्टाचार मुद्दा दायर गरेको छ । २०८० साउनदेखि २०८१ असार मसान्तसम्ममा अख्तियारले २ सय १ मुद्दामा उनीहरूलाई प्रतिवादी बनाउँदै साढे ८ अर्ब रुपैयाँ बिगो मागदाबीसहित विशेष अदालतमा मुद्दा चलाएको हो । प्रतिवादी बनाइएका व्यक्तिमा १ हजार १ सय १७ पुरुष र ३ सय ८० महिला छन् । अख्तियारले संघ, प्रदेश र स्थानीय तहका पदाधिकारी तथा कर्मचारी, ठेकेदार, बिचौलिया लगायतविरुद्ध मुद्दा दायर गरेको हो । अख्तियारका प्रवक्ता नरहरि घिमिरेका अनुसार सबैभन्दा बढी भ्रष्टाचार मुद्दा गैरकानुनी लाभहानिसँग सम्बन्धित छन् । विशेष अदालतमा दायर मुद्दामध्ये गैरकानुनी लाभहानिमा १ हजार १४ व्यक्ति र १५ संस्थाविरुद्ध ३ अर्ब ९७ करोड ९८ लाख ८४ हजार ८ रुपैयाँ बिगो मागदाबी गरिएको छ । अख्तियारले गएको आर्थिक वर्षमा ५ सय २० कर्मचारीविरुद्ध भ्रष्टाचार मुद्दा दायर गरेको छ । त्यसमा मुख्यसचिव वैकुण्ठ अर्यालसहित विशिष्ट श्रेणीका ६, सहसचिव वा सोसरहका ३०, उपसचिवसरहका ८२, शाखा अधिकृतसरहका २ सय २ र त्यसभन्दा मुनि सहायकस्तरका २ सय कर्मचारी परेका छन् । यस्तै, १ सय ६ निर्वाचित जनप्रतिनिधि र १ सय ४८ मनोनीत पदाधिकारीविरुद्ध भ्रष्टाचार मुद्दा चलेको छ । सार्वजनिक पदधारणसहित राजनीतिक नियुक्ति पाएका ३२ जना, सार्वजनिक ओहदाबाहिर रहेका संघसंस्था र बिचौलिया तथा लेखापढी व्यवसायीको हैसियतमा रहेका ७ सय ३९ जनाविरुद्ध पनि मुद्दा चलाइएको छ । भ्रष्टाचार मुद्दा लागेकामा ७८ स्थानीय तहका जनप्रतिनिधि छन् ।सार्वजनिक सेवा प्रवाहका क्रममा घूस लिएको अभियोगमा अख्तियारले ८५ जनालाई प्रतिवादी बनाएर ४८ वटा मुद्दा दायर गरेको छ । त्यसमा १ करोड ९१ लाख ६० हजार ५ सय रुपैयाँ बिगो मागदाबी गरिएको छ । सार्वजनिक सम्पत्ति हानिनोक्सानीका ३३ मुद्दामा ६ संस्था र २ सय ३७ जनाविरुद्ध २ अर्ब १२ करोड ५८ लाख ९१ हजार ९ सय १६ रुपैयाँ बिगो मागदाबीसहित मुद्दा चलाइएको छ । राजस्व चुहावट तथा हिनामिनामा १३ वटा मुद्दा विशेष अदालतमा दायर गरिएको छ, जसमा २७ संस्था र ८९ व्यक्तिविरुद्ध १ अर्ब १४ करोड ४६ लाख ७४ हजार ४ सय ३८ रुपैयाँ बिगो दाबी गरिएको छ । नक्कली शैक्षिक प्रमाणपत्र पेस गरी सरकारीसार्वजनिक सेवा प्रवेश गरेको कसुरमा ३४ जनालाई प्रतिवादी बनाइएको छ । अरू ४ मुद्दामा ११ जनाविरुद्ध १ अर्ब ६१ करोड ३२ लाख ४ हजार रुपैयाँ बिगो माग गरेर मुद्दा दायर गरिएको छ ।अख्तियारका प्रमुख आयुक्त प्रेमकुमार राईले आइतबार राष्ट्रपति रामचन्द्र पौडेलसमक्ष पेस गरेको चौतीसौं प्रतिवेदनअनुसार आर्थिक वर्ष २०७९८० बाट सरेर आएका ९ हजार २ सय ६८ र २०८०८१ मा विभिन्न माध्यमबाट प्राप्त २६ हजार ९ सय १८ गरी ३६ हजार १ सय ८६ उजुरी अख्तियारको अनुसन्धानमा परेका थिए । अख्तियारमा सबैभन्दा बढी उजुरी संघीय मामिला र स्थानीय तहसँग सम्बन्धित छन् । कुल उजुरीमा स्थानीय तह र संघीय मामिलासँग सम्बन्धितको हिस्सा मात्रै ३८९१ प्रतिशत छ । शिक्षाका १५७९ प्रतिशत, गैरकानुनी सम्पत्ति आर्जनका ६९८ प्रतिशत, भूमि प्रशासनका ६४९ प्रतिशत, भौतिक पूर्वाधार र यातायातका ३६१ प्रतिशत, गृह प्रशासनका ३५२ प्रतिशत, अर्थका २१३ र बाँकी अन्य विषयका उजुरी छन् ।अख्तियारले गएको आर्थिक वर्षमा ९ सय ३२ वटा उजुरीमा विस्तृत अनुसन्धान गरेको थियो । १३ हजार ५ सय उजुरी तामेली, ४ सय ९६ उजुरी सुझावसहित तामेलीमा र १२ हजार ७ सय ८६ उजुरीमाथि कानुनबमोजिम र अन्य कारबाही गर्न सरकारलाई लेखी पठाइएको अख्तियारले जनाएको छ । अनुसन्धानका क्रममा फर्छ्योट हुन बाँकी ८ हजार ४ सय ७२ उजुरी यस वर्षका लागि सरेका छन् । भ्रष्टाचारका उजुरी धेरै पर्ने संघतर्फका १० मन्त्रालयमा क्रमशः भूमि व्यवस्था मन्त्रालय, गृह, शिक्षाविज्ञान तथा प्रविधि, अर्थ, स्वास्थ्य, भौतिक पूर्वाधार, पर्यटन, ऊर्जा, सञ्चार र उद्योग वाणिज्य तथा आपूर्ति मन्त्रालय छन् । संघ सरकार र त्यसअन्तर्गत निकायकार्यालयसँग सम्बन्धित उजुरी संख्या १२ हजार ६ सय ३६ छ । प्रदेशमा पनि संघीय मन्त्रालयसँगै कार्यप्रकृति मिल्दोजुल्दो रहेका मन्त्रालयसम्बन्धी उजुरी बढी छन् । सातवटै प्रदेशका मन्त्रालय र त्यसअन्तर्गत निकायविरुद्ध मात्रै अख्तियारमा गत वर्ष ४ हजार ३ सय ७९ वटा उजुरी परेको देखिन्छ ।आर्थिक वर्ष २०८०८१ मा अख्तियारबाट दायर भएका २ सय ३३ मुद्दामा विशेष अदालतबाट फैसला भएको थियो, जसमा ४५ मुद्दामा पूर्ण र १ सय ७ मुद्दामा आंशिक ठहर भएको अख्तियारले जनाएको छ । पूर्ण र आंशिक ठहरसहित कसुर स्थापित हिस्सा समग्रमा ६४८१ प्रतिशत हो । गत आर्थिक वर्षमा विशेषबाट भएका ९२ वटा मुद्दाको फैसलामा असन्तुष्टि जनाउँदै अख्तियार पुनरावेदनका लागि सर्वोच्च पुगेको थियो । अख्तियारले गत आर्थिक वर्षमा मेलम्ची खानेपानी आयोजना, वाइडबडी विमान खरिद, मदिराको अन्तःशुल्क छपाइ, सुरक्षण मुद्रण केन्द्र उपकरणलगायतमा अनियमितता भएका केही ठूला मुद्दा विशेष अदालतमा दायर गरे पनि उच्च पदस्थ राजनीतिक र प्रशासनिक जोडिएका घोटालाको अनुसन्धान अझै टुंग्याएको छैन । अख्तियारका प्रवक्ता घिमिरेले सार्वजनिक सेवा प्रवाहमा घूसरिसवत, सार्वजनिक सम्पत्ति हिनामिना तथा हानिनोक्सानी, सरकारीसार्वजनिक जग्गा गैरकानुनी रूपमा व्यक्तिका नाममा दर्ता गर्ने, सार्वजनिक खरिदमा अनियमितता, सवारी चालक अनुमतिपत्रमा किर्ते, गैरकानुनी सम्पत्ति आर्जन, राजस्व चुहावटबाट भ्रष्टाचार गर्ने प्रवृत्ति हाबी भएकाले यसविरुद्ध सबै एक हुनुपर्ने बताए । केही महिनाअघि मात्रै अख्तियारले नेपाल सरकारका सचिवहरूलाई कार्यालयमा बोलाएर भ्रष्टाचार नियन्त्रण र सुशासन कायम गर्न ४८ बुँदे निर्देशन दिएको थियो तर कतिपय निर्देशन पालना गरिएको छैन । राजनीतिक व्यक्ति र उच्च तहका कर्मचारीपदाधिकारी जोडिएका भ्रष्टाचारका मुद्दालाई पन्छाउने गरेको आरोप पनि अख्तियारमाथि लाग्दै आएको छ । प्रवक्ता घिमिरेले भ्रष्टाचारजन्य कसुर ठूलोसानो नहुने भन्दै अनुसन्धान टुंगिएका मुद्दा अदालतमा पुगेको र थुप्रै उजुरी अनुसन्धानकै क्रममा रहेको बताए ।"
एकै पटक ४० सहसचिवको सरुवा,"(काठमाडौं)सरकारले एकै पटक ४० सहसचिवको सरुवा गरेको छ । मन्त्रिपरिषद्को बिहीबारको निर्णयअनुसार आइतबार संघीय मामिला तथा सामान्य प्रशासन मन्त्रालयले प्रशासन सेवाका २२ र इन्जिनियरिङ समूहका १० सहसचिवको सरुवा सूची सार्वजनिक गरेको हो । मन्त्रालयका अनुसार पाँच सहसचिवलाई विभिन्न मन्त्रालय र स्थानीय तहबाट गृह मन्त्रालय तानिएको छ ।काठमाडौं महानगरपालिकाका प्रमुख प्रशासकीय अधिकृत प्रदीप परियारलाई सञ्चार तथा सूचना प्रविधि मन्त्रालय सरुवा गरिएको छ । महानगरमा सरोजप्रसाद गुरागाईंलाई पठाइएको छ । उनी उद्योग वाणिज्य तथा आपूर्ति मन्त्रालयमा थिए । यस्तै, पोखरा महानगरपालिकाका प्रमुख प्रशासकीय अधिकृत श्यामकृष्ण थापालाई गृह मन्त्रालय सरुवा गरिएको छ । पोखरा महानगरपालिकाको प्रमुख प्रशासकीय अधिकृतमा राष्ट्रिय दलित आयोगबाट शिवराज चौलागाईंलाई पठाइएको छ ।यातायात व्यवस्था विभागका महानिर्देशक उद्धवप्रसाद रिजाललाई मधेश प्रदेशको मुख्यमन्त्री कार्यालयमा सरुवा गरिएको छ । उनले गत साउन अन्तिम साता अत्यावश्यक अवस्थामा बाहेक स्मार्ट लाइसेन्स छाप्न नसक्ने घोषणा गरेका थिए । उनले प्रदेशको एकल अधिकार उतै पठाउनुपर्ने पनि बताउँदै आएका थिए । उनले पटकपटक सरुवा माग्दै आएका थिए । सहसचिवहरू उमेशकुमार ढकाल, गोविन्दप्रसाद रिजाल, प्रकाश पौडेल, सुमन घिमिरे र श्यामकृष्ण थापालाई गृह मन्त्रालय सरुवा गरिएको छ । ढकाललाई संघीय मामिला र रिजाललाई श्रम रोजगार तथा सामाजिक सुरक्षा मन्त्रालयबाट गृह लगिएको हो । गण्डकी प्रदेशको सामाजिक विकास तथा स्वास्थ्य मन्त्रालयका सचिव प्रकाश पौडेलको पनि गृह मन्त्रालयमा सरुवा भएको छ । पौडेल राजस्व अनुसन्धान विभागको महानिर्देशक, रक्षा मन्त्रालय हुँदै गण्डकी प्रदेशमा कार्यरत थिए । सहसचिव घिमिरेलाई शिक्षा विज्ञान तथा प्रविधि मन्त्रालयबाट गृह लगिएको हो । रामेछापकी प्रमुख जिल्ला अधिकारी अनिता निरौलालाई शिक्षा मन्त्रालय सरुवा गरिएको छ । मधेश प्रदेशको उद्योग वाणिज्य मन्त्रालयमा कार्यरत राजीव पोखरेलको भौतिक पूर्वाधार तथा यातायात मन्त्रालयमा सरुवा भएको छ । खानेपानी तथा ढल व्यवस्थापन विभागका महानिर्देशक कमलराज श्रेष्ठलाई सुदूरपश्चिम प्रदेशको मुख्यमन्त्री कार्यालय पठाइएको छ । लुम्बिनी प्रदेशको भौतिक पूर्वाधार विकास मन्त्रालयमा रहेका माधवप्रसाद भट्टराईलाई सहरी विकास मन्त्रालय ल्याइएको छ ।"
स्थानीय तहको उपनिर्वाचन मंसिर १६ मा,"काठमाडौं (कास) स्थानीय तहको उपनिर्वाचन आगामी मंसिर १६ मा हुने भएको छ । आइतबार बसेको मन्त्रिपरिषद् बैठकले निर्वाचन आयोगको सिफारिसबमोजिम उपनिर्वाचनको मिति निर्धारण गरेको हो । सरकारका प्रवक्ता पृथ्वीसुब्बा गुरुङका अनुसार आयोगका पदाधिकारीले आइतबार नै प्रधानमन्त्री केपी शर्मा ओलीलाई भेटेर मंसिर १६ मा उपनिर्वाचन गर्न प्रस्ताव गरेका थिए । हाल जिल्ला समन्वय समितिका प्रमुख २, गाउँपालिका अध्यक्ष २, उपाध्यक्ष ४, वडाध्यक्ष १० तथा नगरपालिकाका मेयर १, उपमेयर १ र वडाध्यक्ष २१ गरी ४१ सिट रिक्त छन् । विभिन्न कारणले खाली हुन पुगेका पदको पदावधि एक वर्षभन्दा बढी बाँकी रहेको अवस्थामा उपनिर्वाचन गर्नुपर्ने व्यवस्था स्थानीय तह निर्वाचन ऐन, २०७३ मा छ । स्थानीय तहको निर्वाचन दुई वर्ष अगाडि २०७९ वैशाख ३० मा भएको थियो ।"
१३२ उपसचिव भर्ना गर्दै लुम्बिनी सरकार,"(बुटवल)लुम्बिनी प्रदेश सरकारले उपसचिव (नवौं तह) स्तरका १ सय ३२ कर्मचारी भर्नाका लागि प्रक्रिया सुरु गरेको छ । प्रदेश सरकारले यसअघि पाँचौं र छैटौं तहका प्राविधिकतर्फका मात्र कर्मचारी पदपूर्ति गर्दै आएकामा आन्तरिक बढुवा र खुला प्रतिस्पर्धाबाट नवौं तहका कर्मचारी भर्ना गर्न लागेको हो । सरकारले पहिलो चरणमा माग गरेका नवौं तहका कर्मचारीमा प्रदेश प्रशासन र सामान्य प्रशासनतर्फ डिभिजन वन अधिकृत, वन उपनिर्देशक, डिभिजन इन्जिनियर, कृषि प्रसार अधिृकत, माटो विज्ञ, कृषि विज्ञ, अस्पतालहरूका लागि मेडिकल सुपरिन्टेन्डेन्ट, विशेषज्ञ सेवाका डाक्टरदेखि जनस्वास्थ्य निरीक्षक र स्वास्थ्य शिक्षा प्रशासकसम्मका छन् । लोक सेवा आयोगले प्रशासन र प्राविधिकतर्फका कर्मचारी पदपूर्तिका लागि २१ दिनभित्र निवेदन दिने गरी शुक्रबार सूचना प्रकाशित गरेको हो । प्रशासनतर्फ १८ र प्राविधिकतर्फ १ सय १४ जना कर्मचारी नवौं तहका मात्र भर्ना गर्ने गरी माग गरेका छौं, लोक सेवा आयोगको कार्यालय बुटवलका उपसचिव एवं प्रवक्ता यमकान्त पाण्डेले भने, प्राविधिक पदतर्फ स्वास्थ्य सेवा र वन सेवाका बढी छन् । सरकारले प्राविधिकतर्फ स्वास्थ्य सेवा, वन, कृषि, इन्जिनियरिङ र शिक्षा सेवातर्फ बढी कर्मचारी माग गरेको उनले बताए । प्रदेश लोक सेवा आयोग कार्यालयका वरिष्ठ अधिकृत केशव सुनारका अनुसार सरकारले माग गरेको नवौं तहका १ सय ३२ जनामध्ये स्वास्थ्य सेवाका मात्र ७४ जना छन् । इन्जिनियरिङतर्फ १७, कृषि सेवातर्फ ११, वन सेवामा ६ र शिक्षा सेवामा ६ जना छन् । माग गरिएको संख्यामध्ये ज्येष्ठता तथा कार्य सम्पादनबाट २४ र कार्यक्षमता मूल्यांकनबाट ५३ जनाको बढुवा हुनेछ । अन्तर तहबाट ९ जना र खुला तथा समावेशीबाट ४६ जना नयाँ कर्मचारी भर्ना हुने सुनारले बताए । लुम्बिनीमा ४ हजार ७८ कर्मचारीको दरबन्दी स्वीकृत भए पनि अहिले १ हजार ९ सय ९२ कर्मचारी मात्र कार्यरत छन् ।"
सहकारी ठगीमा श्रीमतीलाई साझेदार बनाउने प्रवृत्ति,"कांग्रेस उपसभापति धनराज गुरुङ सहकारीमा बचतकर्ताले जम्मा गरेको रकम हिनामिनाको आरोपमा मुछिएसँगै यस क्षेत्रसँग जोडिएको अस्वाभाविक तथ्य सार्वजनिक भइरहेका छन् । आफूमाथि आरोप लागेपछि गुरुङले श्रीमती ज्योति गुरुङसँग २०७६ सालमै सम्बन्धविच्छेद गरेको खुलाएका छन् । यसअघि पनि सहकारी अपचलनमा जोडिएका व्यक्तिहरूले श्रीमतीसँग सम्बन्धविच्छेद गरेका विवरणहरू छरपस्ट भएका छन् । तर, हिनामिनाको आरोप लागेका हरेकजसो व्यक्तिहरूको कथा उस्तै छ भने त्यो स्वाभाविक होइन भन्न सकिन्छ । यसमाथि थप अनुसन्धान पनि आवश्यक हुन्छ ।जसरी विवाह दुई व्यक्तिबीच सहयात्राको अधिकार हो, त्यसैगरी सम्बन्धविच्छेद पनि स्वतन्त्रता हो । यसबीचमा दुईबीच कतिञ्जेल सँगै रहने वा नरहने निर्णय उनीहरूले आफ्नो सार्वभौमिकताको प्रयोगमार्फत गर्न पाउँछन् । यो अत्यन्त व्यक्तिगत सन्दर्भ पनि हो । तर सहकारी सञ्चालकहरूले यही विषयलाई दुरुपयोग गर्दै आएका छन् । उनीहरूले सहकारीमा बचत भएको रकम अपचलन गरेर विभिन्न संस्थामा लगानी गर्दै आर्थिक लाभको अर्को तह निर्माण गर्ने र आफ्नो बदमासीको खुलासा भई कारबाही भोग्नुपर्ने सम्भावना बढेपछि भने श्रीमतीसँग सम्बन्धविच्छेद गर्ने गरेका छन् । खासगरी अनियमितताको जगमा सिर्जना गरिएको सम्पत्ति जोगाउन श्रीमतीका नाममा पास गर्ने र सम्बन्धविच्छेदको उपाय रचेको देखिन्छ ।भरत महर्जन यस्तै उपाय रच्ने एक जना सहकारी सञ्चालक हुन् । सुमेरु सहकारीका तत्कालीन सञ्चालक उनीमाथि चार वटा शाखा कार्यालयमा ३४ हजार ७ सय ७८ बचतकर्ताले बचत गरेको १० अर्ब ३४ करोड रुपैयाँको ठूलो मात्रा हिनामिना गरेको आरोप छ । विडम्बना के छ भने, हिनामिनाबाट आर्जित सम्पत्ति उनले श्रीमतीका नाममा सारिदिए । अपचलनले सहकारीमा समस्या आउने र महर्जन फस्ने निश्चित थियो । त्यसपछि उनीहरूले अदालत पुगेर सम्बन्धविच्छेद गरे । अझ अनौठो, उनै महिलासँग विवाह गरेको कागजपत्र बनाएर उनी परिवारसहित बेलायत पलायन भए । सहकारी सञ्चालकहरू जीबी राई, सुधीर बस्नेत, इच्छाराज तामाङहरूको कथा यस्तै छ । फरक यति मात्रै हो, अरूले पुनः विवाह गरेको सार्वजनिक भएको छैन । तर कतिपय भने सम्बन्धविच्छेद गरेर वैवाहिक सम्बन्ध लाई निरन्तरता दिइरहेका छन् । त्यसैले पनि उनीहरूको सम्बन्धविच्छेद कागजी मात्रै हो भन्न गाह्रो छैन । धनराज गुरुङले पनि अदालतमा पुगेर सम्बन्धविच्छेद गरेको एक वर्षपछि सहकारीबाट कर्जा लिँदा हकवाला श्रीमती ज्योतिलाई बनाएको विवरण सार्वजनिक भएको छ । उनले २०७६ फागुन २९ मा श्रीमती ज्योतिसँग सम्बन्धविच्छेद गरेको भनेर भन्दै आएका छन् । तर २०७७ फागुन ३ मा उनैलाई हकवाला राखेर मितेरी सहकारीबाटै १२ लाख ऋण लिएका थिए । यो त्यही सहकारी हो, जहाँ ज्योति महाप्रबन्धक रहेका बेलामा १४ करोड ८१ लाख रकम दुरुपयोग गरेको र त्यसमा धनराजको पनि संलग्नता रहेको आरोप लागेको छ । त्यसैले पनि उनीहरूले कागजी सम्बन्धविच्छेद गरेका हुन् भन्ने सहकारी सञ्चालककै दाबी छ ।अर्को प्रवृत्ति प्रतिनिधिसभाको सार्वजनिक लेखा समितिका सभापति ऋषिकेश पोखरेल र श्रीमती अञ्जला कोइराला मुछिएको घटनाले उजागर गर्छ । सभापति पोखरेल श्रीमतीलाई अघि सारेर खोलेको सहकारीबाट रकम अपचलन गरेको आरोपमा मुछिएका छन् । सहकारीबाट कर्जा लिएका ऋणीका कागजपत्र बैंक तथा वित्तीय संस्थामा राखेर करिब ११ करोड हिनामिना गरेपछि पोखरेल पत्नी अञ्जला कोइरालासहित सञ्चालक कालोसूचीमा परेका छन् । अहिले पीडितले नामै तोकेर उजुरी दिएका छन् । मोरङको उमागौरी कृषि सहकारी संस्थाको सञ्चालक रहेकी कोइराला सहकारीमा संकट आउन थालेपछि बाहिरिएकी थिइन् । पछिल्लो समय सार्वजनिक यी दुई घटनाका विस्तृत विवरणहरू खुल्दै जालान् । तर, प्रायः पुरुषले सहकारीको रकम हिनामिनामा श्रीमतीलाई आर्थिक अपराधको साझेदार बनाउने साझा प्रवृत्ति देखिन्छ ।हाम्रो समाजमा महिलालाई हेर्ने दृष्टिकोण अनेक कोणबाट समस्याग्रस्त रहेको ऐतिहासिक आधार छन् । विगतमा जस्तो महिलालाई सामूहिक र संस्थागत रूपमै मानवोचित अधिकारबाटै वञ्चित गर्ने परिस्थिति त अहिले छैन । तर पनि समस्याहरू छन् । खासगरी समान अवसर उपलब्ध नगराइने, निर्णय प्रक्रियामा समान सहभागिता नगराइने, आर्थिक अधिकार दिन नचाहने प्रवृत्ति राजनीतिक संस्था र राजनीतिक व्यक्ति मात्रै होइन, नेपाली समुदायको आम चरित्र नै बनेको छ । तर, सहकारीका सञ्चालकको प्रवृत्ति भने भर्त्सनायोग्य छ । किनकि, उनीहरूले वैवाहिक सम्बन्धको प्रतिबद्धतालाई सहकारी ठगी छोप्ने औजार बनाइरहेका छन् । अधिकार दिने ठाउँमा पछि पार्ने तर अपजस लिने ठाउँमा अघि सार्ने यस्तो प्रवृत्ति चिन्ताको विषय हो ।"
नेताहरूले आस देखाउने कि त्रास ?,"पछिल्ला दिन सत्ताभन्दा बाहिर रहेका दलका नेताहरू अब नेपाल छिट्टै श्रीलंका वा बंगलादेशको मार्गमा जाँदै छ भन्ने भाषण दिँदै हिँडिरहेका छन् । लोकतन्त्रको यात्रामा १८ वर्ष बितिसकेको छ । यस क्रममा १४ पटक सरकार बनिसक्यो । तर, प्रधानमन्त्रीका रूपमा जनताले ३ जनाको मात्र अनुहार चिन्न पाएका छन् । दुर्भाग्य, तिनैमध्ये प्रधानमन्त्री बनिसकेका व्यक्ति आज देश पुनः अराजकताको बाटोमा जाँदै छ भन्दा हामी ताली बजाउँदै छौं । के देश टाट पल्टिने अवस्थामा आइपुगेको हो भने देशका प्रधानमन्त्री बनेका व्यक्तिले जिम्मेवारी लिनु पर्दैन ? भोलिको राजनीति जोगाउन कुर्सीमा बस्दा केही गर्नु नपर्ने अनि कुर्सी बाहिर पुग्नेबित्तिकै आफू चोखो भएको नाटक गर्न पाइन्छ ? इतिहासको कालखण्डमा कसले के गर्यो, आमजनताले बुझेका छन् । स्वयं नेताहरूले नै मूल्यांकन गरून् तर असफल राजनीतिको दोष आमनागरिकलाई दिन पाइँदैन । रामकृष्ण बराल, जोरपाटी५, काठमाडौं"
जनताको पीडामा को बोल्ने ?,"नेपालमा करिब २० प्रतिशत जनता गरिबीको रेखामुनि छन् । कुल जनसंख्याको करिब ५८ लाख अझै पनि मानवका लागि नभई नहुने निम्नतम आधारभूत आवश्यकताबाट वञ्चित हुनुपर्ने अवस्था आइपरेको छ । यसको सम्पूर्ण कारक विगत लामो समयदेखि सरकारको नेतृत्व लिनेहरू नै हुन् । यसर्थ हालका दिनमा व्यवस्था परिवर्तन भए पनि केहीबाहेक प्रायः जनताको अवस्था परिवर्तन भएको देखिँदैन । यसबारेमा जनताद्वारा निर्वाचित जनप्रतिनिधिले गम्भीर तरिकाले सोच्ने बेला आएको छ । गरिब निमुखाहरूको पहिचान गरी मानिसका निम्नतम दैनिक आवश्यकता गाँस, बास र कपास साथै शिक्षा, स्वास्थ्य तथा रोजगारीका अवसरहरू दिलाउनुपर्ने दायित्व राज्यको हो । कहीं केही घटना हुनासाथ एउटा समिति गठन गरिहाल्ने प्रवृत्ति छ र त्यसको छानबिन भइहाल्छ तर नेपालको दूरदराजमा रहेका मानिसका समस्या समाधान गर्न भने राज्यले मौनता साधिरहेको छ ।पञ्चायतीकालमा शोषण र दमनमा परेर नै जनताको आर्थिकस्तर उकास्न सजिलो नभएको तर्क गर्ने राष्ट्रवादी भनिने जानकारले सार्वजनिक लाभको पदमा बस्ने (राजनीतिक नेता वा प्रशासनिक कर्मचारी) सबैको सम्पत्ति छानबिनका लागि निष्पक्ष आयोग गठन गर्न दबाब दिनु जरुरी छ । यो दल र ऊ दलको नभनीकन अवैध रूपमा भ्रष्टाचारमा लिप्त भएर कमाएको सम्पत्तिको छानबिन गर्नैपर्ने भएको छ । यसका लागि सारा जनताले सरकारलाई शालीन तरिकाले झक्झक्याउने समय आएको छ । खिमराज गिरी, काठमाडौं"
गिजोलिएको उपसभामुख प्रकरण,"साउनको पहिलो सातातिरै विवादमा आएर सामसुम भएको उपसभामुख प्रकरण पुनः सतहमा आएको छ । यसले सत्तापक्ष र प्रतिपक्षबीच फेरि एक पटक राम्रै माथापच्ची चल्ने देखिन्छ, मंगलबारको प्रतिनिधिसभा बैठकमा त्यसको सुरुवात भइसकेको छ । जे जसरी गरेको भए पनि उपसभामुख इन्दिरा रानाले गरेको गल्ती गल्ती नै हो । यसलाई सामान्य गल्तीका रूपमा मात्र नभएर मानव बेचबिखनजत्तिकै गम्भीर खालको गल्तीका रूपमा लिन सकिन्छ । न त आफूसँग कुनै साइनो भएका, न संसद्सँग आबद्ध, न त आफू संलग्न कार्यक्रममा उनीहरूलाई सहभागी गराउनुपर्ने कुनै बाध्यता । त्यस्ता अपरिचित व्यक्तिलाई अमेरिका लैजानका लागि उदार भावनाका कारणले मात्रै उनले सहयोग गर्न खोजेकी थिइन् होला त ? यसमा पनि प्रश्न उब्जिन्छ । अर्कोतिर उनले आफूसँगै अमेरिका लैजानका लागि अन्तर्वार्ताको मिति चाँडै मिलाइदिन भन्दै पत्र लेखिएका व्यक्तिहरू न केही पीडामा परेका थिए न त कुनै फन्दामा फसेका थिए । उनीहरूलाई उपसभामुखको सोर्सफोर्स लगाईलगाई अमेरिका लैजानुपर्ने कुनै कारण पनि देखिँदैन । यसले गर्दा पनि उनीहरूमाथि दयामाया देखाउनुपर्ने कुनै अवस्था रहन्न । जानेर वा नजानेर उपसभामुखले गरेको कार्यले उनलाई पदमा बस्न दिँदैन नै तथापि सत्तारूढ दलले अहिले जुन खालको बेमौसमी बाजा बजाइरहेका छन्, त्यो शोभनीय हो भन्ने लाग्दैन । जुनबेला यो प्रकरण उब्जिएको थियो यसको किनारा त्यतिबेलै लगाउनुपर्ने थियो ।त्यतिबेला गिजोलेर छाडेको विषयलाई अहिले बिनासन्दर्भ एकाएक उठाउँदा प्रतिपक्षी दलले लगाएको आरोपलाई पनि नकार्न सकिँदैन । उपसभामुख आफूले कुनै स्वार्थका कारण नभई उदार मनोभावनाका कारण मात्र पत्र लेखेको भन्ने कुरालाई आधार मान्ने हो भने उनमा आफूले सम्हालेको पद र संसदीय मर्यादाको ज्ञान नभएको भनेर बुझ्न सकिन्छ । उपसभामुखजस्तो पदमा बस्नेले त यति कुराको हेक्का राख्न सक्दैनन् भने अन्य समानुपातिक प्रक्रियाबाटै आएका अन्य माननीयहरूको के कुरा गर्ने ? सुजन देवकोटा, पालुङ्टार४, गोरखा"
'आकर्षक नियुक्तिको छद्म युद्ध,"राजनीति, योग्यता र नियुक्तिउच्च तहका नियुक्तिलाई राजनीतिक हस्तक्षेपबाट मुक्त राख्ने, छनोट प्रक्रिया पारदर्शी बनाउने र सबभन्दा योग्यतमलाई जिम्मेवारी दिने भाष्यमा पूर्णतः बद्नियत छ । नेपालमा गरिएको राजनीतिको भाष्य गलत छ । राजनीति ढाँट, छल र गुन्डागर्दीको पर्याय होइन । उपल्लो तहको त्याग, पुष्ट विचार, चारित्रिक आदर्श र मुलुकप्रतिको सेवाभाव हो । यस्तो राजनीतिले त हस्तक्षेप नै गरेर गुणयुक्त व्यक्तिलाई नियुक्ति दिने मागको भाष्य पो बन्नुपर्ने हो ।सत्तासीन राजनीतिक दलले आफ्नो दलको विचार र कार्यक्रम लागू गर्न सक्षम र विश्वास भएका व्यक्तिको निर्णायक तहहरूमा नियुक्ति हाकाहाकी गर्न पाउनुपर्छ । त्यति हिम्मत र दृष्टिकोण राज्य सञ्चालक दलको हुनुपर्छ । त्यसको गुणदोषको नैतिक जिम्मेवारी लिन सक्नुपर्छ । आफ्ना विचार, कार्यक्रम र घोषणापत्र अनुमोदन स्वरूप त्यो दलले जनमत पाएको हो । अमेरिकी राष्ट्रपतिले आफ्नो दलको विचारअनुरूपका न्यायाधीश सर्वोच्च अदालतमा नियुक्ति गर्छन् । अर्थ मन्त्रालय, केन्द्रीय बैंक वा पुँजी बजार आदि सरकारको वैचारिक धरातलअनुरूप नै चल्नु स्वाभाविक हो । दक्षिणपन्थी सरकार चुनिएर आयो भने उसका आर्थिक, सामाजिक, शैक्षिक दृष्टिकोणहरू चरम योग्य तर वामपन्थी विचारक प्रमुख भएको संस्थाले लागू गर्ने अपेक्षा गरिनु निरर्थक हो । विदेशमा नियुक्त हुने राजदूत सरकारको राजनीतिक प्रतिनिधि पनि हो । कुनै व्यक्ति आस्था र विचारधाराशून्य हुन्छ वा त्यस्तो व्यक्ति मात्र व्यावसायिक दक्षतायुक्त हुन्छ भन्ने मान्यता नै गलत हो । मूल समस्या बेइमानी र दोहन गर्ने बद्नियतको हो ।नेपालका सन्दर्भमा उल्टो भाष्य र अभ्यास किन छ भने, सरकार आफैं एउटा अजंगको एक्सट्र्याक्टिभ इन्स्टिच्युसनमा रूपान्तरित भएको छ । जुन नामको सरकार आए पनि विचार र इमानदारीशून्य छ र सत्तारूढ भएकै बेला सकेसम्म धेरै पैसा बटुल्नु र केही संस्थाहरूमा आफ्ना समर्थक भर्ना गर्नु छ । यस्तो बद्नियत छोप्नका लागि पारदर्शीपूर्ण नियुक्ति प्रक्रियाको प्रचार गर्ने गरिएको छ । परिणति के भएको छ भने, आत्मसम्मान भएका वास्तविक योग्यहरू सरकारको निवेदन प्रक्रियामा सामेल हुन चाहँदैनन् । छनोट प्रक्रियामा सामेल निर्णायकहरूको योग्यता आवेदकहरूको भन्दा कम हुने आत्मग्लानिपूर्ण कर्मकाण्डमा अक्सर ती मात्र सामेल हुन्छन्, जसको उद्देश्यमा संस्थाको हितभन्दा त्यसकै दोहनको आतुरी छ । नियुक्ति दिँदा नै तोकिदिएको ठेक पूरा गर्ने बाध्यता छ ।वर्तमानमा क्रियाशील नेपालका राजनीतिक दलहरूले सार्वजनिक संस्थाहरूको निष्पक्ष छनोट गर्ने नाममा सिरक ओढेर घिउ खाने चरित्र त्याग्नुपर्छ । मुलुकको हितमा काम गर्नुपर्ने सानाठूला सबै संस्था र निकायहरूलाई स्वार्थी दोहनको औजार मात्रै बनाउने नियतका कारण बहुदा संस्थाहरूको अस्तित्व नै संकटमा पुगिसकेको छ । आधुनिक राज्यका रूपमा सिंगो मुलुकको मर्यादा र विश्वसनीयता धरापमा परिसकेको छ । हरेक नियुक्तिमा स्वार्थ समूहमा रूपान्तरित भएका दलहरूको लडाइँले संस्थागत क्षयीकरणलाई तीव्र पार्नुबाहेक कुनै योगदान गरेको छैन ।"
सुधार्नुपर्ने पहिले राजनीतिक 'डिस्कोर्स हो,"पुनरावृत्तिको सम्भावनाक्षमतावान् नेतृत्व पुनरावृत्तिका लागि पनि योग्य रहन्छ । नेपालको राजनीतिमा समस्या भनेको व्यक्तिको पुनरावृत्ति नभई डेलिभरी गर्न सक्ने ल्याकतको कमी हो । यदि कुनै राजनीतिकर्मीले जनअपेक्षाअनुसार प्रभावकारी डेलिभरी तथा भरोसा दिन सके उसको पुनरावृत्तिको सवाल स्वतः हुनुपर्छ । उदाहरणका लागि, भारतमा स्वतन्त्रतापछिका पहिलो प्रधानमन्त्री नेहरूले प्रजातान्त्रिक परिपाटी र संस्थाहरूलाई बलियो बनाउँदै आधुनिक भारतको आधार बनाउन महत्त्वपूर्ण भूमिका निर्वाह गरे, तीन पटक लगातार प्रधानमन्त्री निर्वाचित भए । त्यसैगरी, सिंगापुरका ली क्वान युले लगभग तीन दशकसम्म प्रधानमन्त्रीका रूपमा काम गरे र आधुनिक सिंगापुरको निर्माणमा योगदान दिए । मलेसियामा महाथीर मोहम्मदले पहिलो पटक १९८१२००३ सम्म प्रधानमन्त्रीका रूपमा काम गरे र पछि २०१८ मा ९२ वर्षको उमेरमा फेरि प्रधानमन्त्रीका रूपमा निर्वाचित भए ।त्यसैले, राजनीतिक नेतृत्वले जनअपेक्षा र राष्ट्रहितअनुसार प्रभावकारी डेलिभरी गर्न सक्दा पुनरावृत्तिको बलियो सम्भावना रहन्छ । अझ, यसले जनताको हित गर्न पनि सक्छ, राजनीतिक र नीतिगत स्थिरता प्रदान गर्न र विकासको गतिलाई तीव्र बनाउन सक्छ । नेपालको हालको समस्या भनेको दूरदर्शी, राष्ट्रहितमा समर्पित र प्रभावकारी डेलिभरी गर्न सक्ने, राजनीतिक संस्कार र बलिया संस्थाको नेतृत्व अभाव हो, जुन रातारात निर्माण हुन सक्दैन । न त केवल लोकप्रियताका आधारमा आउन सक्छ । त्यसैले, सतहमा देखिएका सीमित नेतालाई हटाएर प्रभावकारी डेलिभरी गर्ने क्षमता कसरी सुनिश्चित गर्न सकिन्छ ? त्यसका लागि सक्षम राजनीतिक नेतृत्व र संस्था कसरी तयार गर्ने भन्ने राजनीतिक भाष्य आवश्यक छ । कुनै एक चामत्कारिक नेता (करिस्म्याटिक लिडर) आएर सबै समस्याको समाधान गर्ने सोचले मात्र निराशा बढाउनेछ ।नेपालका कैयौं समस्या संरचनात्मक समस्या हुन्, जसमा हाम्रो भूगोल, इतिहास, संस्कार, संस्कृति र बाह्य सम्बन्ध, हाम्रो चेतनाको स्तर आदिले प्रत्यक्ष वा परोक्ष प्रभाव पार्छन् । यी समस्या केवल राजनीतिक संस्कार वा नेतृत्व सुधार गरेर मात्र समाधान गर्न सकिँदैन तैपनि लोकतन्त्रको अभ्यास गरिरहेको करिब तीन दशकमा उन्नत र लोकतान्त्रिक राजनीतिक संस्कारको विकास हुन नसक्नु हाम्रो दुर्भाग्य हो । समस्याको मूल कारण पहिचान नगरी कुनै विशिष्ट व्यक्ति, समूह वा प्रणालीलाई दोषारोपण गर्ने र त्यसलाई हटाएर समस्या समाधान हुने भाष्यमै समस्या छ । यो प्रवृत्ति जनतामा भ्रम उत्पन्न गर्ने र सतही समाधान खोज्ने चलाखी हो । अबको राजनीतिक भाष्यको उद्देश्य कुनै विशिष्ट व्यक्ति वा पार्टीलाई बलियो बनाउने वा देवत्वकरण गर्नेभन्दा राजनीतिक संस्थालाई लोकतान्त्रिक र सक्षम बनाउन जरोबाटै मिहिनेत जरुरी छ । यसरी मात्रै क्षमतावान् नेता तथा संस्थाको उदय सम्भव छ । भारतस्थित साउथ एसियन युनिभर्सिटीमा अध्ययनरत भण्डारी अन्तर्राष्ट्रिय सम्बन्ध र अर्याल समाजशास्त्रका विद्यावारिधि शोधार्थी हुन् ।"
जल पुनर्भरणमा महिला तथा आदिवासी जनजाति,"केही उदाहरण मागुरमारी वन झापा जिल्लाको बुद्धशान्ति गाउँपालिकामा छ । यो वनको पूर्वमा टिमाई र पश्चिममा हँडिया खोला छ । उक्त वनमा झन्डै आधा दर्जन सामुदायिक वन क्रियाशील छन् । तीमध्ये दक्षिणपूर्वी भागमा रहेको नवज्योति सामुदायिक वन उपभोक्ता समूहको वन क्षेत्र २ सय ५१ हेक्टर छ । उक्त वन उपभोक्ता समितिमा सचिव विमला राईसहित ६९२३ प्रतिशत महिला छन् । त्यहाँ पहिले कुम्भीखाल भनिने ठाउँ सिमसार जस्तो थियो, तर खासै पानी देखिने गरी थिएन । चुरे उत्थानशील आयोजनाको आर्थिक तथा प्राविधिक सहयोगमा ३ सय मिटर लम्बाइ र ४० मिटर चौडाइको पोखरी निर्माण सम्पन्न भएको छ । पहिले नै त्यहाँ लिम्बू भाषाको लिपि आविष्कारक श्रीजंगाको मूर्ति प्रतिस्थापन गरिएको थियो । हिजोआज त्यहाँ आन्तरिक पर्यटन सुरु भएको छ । नजिकै पाथीभारा माताको पूजास्थल पनि निर्माण गरिएको छ । यसरी, पहिलेको कुम्भीखाल हिजोआज किरात तथा हिन्दु धर्मावलम्बीका लागि धार्मिक पर्यटकीय स्थलमा परिणत भएको छ । त्यो जंगली जनावरका निम्ति पानी पिउने तथा आहाल खेल्ने स्थल बनेको छ । जंगली जनावर सुक्खायाममा पानी पिउन जान्छन् । जलपक्षी त्यहाँ उल्लेख्य मात्रामा देखिन थालेको छ । गत चैतदेखि जेठसम्म त्यही पोखरीमा राति निकै पटक हात्ती आहाल खेलेको थियो । यो पोखरी बनाएपछि त्यसभन्दा दक्षिणतिर खेतीपाती गर्न सहज भएको छ । पानी अभावमा सास्ती भोगिरहेका कृषकले थोरै भए पनि कुलोमा पानीको मात्रा वृद्धि भएपछि राहत महसुस गरेका छन् । मोरङको उर्लाबारी नगरपालिका२ स्थित प्रगतिशील सामुदायिक वन उपभोक्ता समूहले २०८१ सालमा चुरे उत्थानशील आयोजनाको आर्थिक तथा प्राविधिक सहयोगमा जरुवा पानी भएको घाँसे मैदानमा एउटा पोखरी खन्यो । पोखरीमा माछा पाल्ने, पर्यापर्यटन सञ्चालन गर्ने लक्ष्य छ । पोखरीमा सुक्खायाममा राति हात्ती आहाल बस्न आउने गरेको छ । उक्त उपभोक्ता समूह समितिमा १५ जनामध्ये सचिव बिन्दिया दनुवारसहित ८ जना (५३३३५) महिला छन् । उदयपुरको बेलखा नपा३ जिल्लाको दक्षिणपूर्वी सिमाना पर्छ । यो वडाको दक्षिण र पूर्वतर्फ सुनसरी जिल्लाको सिमानासँग जोडिन्छ । ३ नम्बर वडाको उत्तरतर्फ सोही नगरपालिकाअन्तर्गत वडा ६ रहेको छ । यसको उत्तरी सिमाना दूधकोशीसम्म छ । वडा ६ को उक्त वनमा साल, साँझ, जमुना, फड्डी, करम, बोडधमेरो, टाँटरी प्रजातिका रूख घना रूपमा रहेका छन् । वडा ६ को ३ सय २५ हेक्टर वनक्षेत्र वडा ३ का बासिन्दाले जोगिनीपाखा सामुदायिक वन उपभोक्ता समूहबाट उपभोग तथा व्यवस्थापन गरिरहेका छन् । ११ सदस्यीय उक्त समूहको समितिमा सचिव र कोषाध्यक्ष महिला तथा एक जना दलित र अर्का एक जना बाहुनक्षेत्री सदस्य गरी ४ जना (३६३६५) महिला छन् । जोगिनीपाखा सामुदायिक वन उपभोक्ता समूहका अध्यक्ष तेजबहादुर मगरका अनुसार उक्त समूहले ५३ मिटर लम्बाइ, ४४ मिटर चौढाइ र ६ फिट गहराइ भएको पोखरी चुरे उत्थानशील आयोजनाको आर्थिक सहयोगबाट बनाएको छ । वरिपरि करिब ४ बिघा जमिनमा समावेशी पार्क छ । यसको मूल उद्देश्य पर्यापर्यटन हो । उत्तरीभेगमा जंगली जनावरलाई पानी पिउनका निमित्त घेराबेरा गरिएको छैन, त्यसबाहेक बाँसबाट घेराबार गरिँदै छ । पोखरीको दक्षिणतर्फ २३ सय घरधुरीले खेतीपाती गर्छन् । त्यहाँ पहिले पानीका लागि कुलो थियो । पोखरी बनेपछि कुलोमा पानी वृद्धि भएको छ । महिला र जनजातिकरिब ६० हजार वर्षपहिले दाङदेउखुरीमा ढुंगेयुगका मानिसले सञ्चालन गरेको ढुंगे हतियार कारखाना थियो । त्यो चुरे क्षेत्रमै पर्छ । यस्तै, ६ देखि ८ हजार वर्षपहिले महोत्तरीको बर्दिबास उत्तरतर्फ चुरे क्षेत्रमा रहेको रातुखोलामा ढुंगेयुगका मानिसबाट सञ्चालित अर्को ढुंगे हतियारको कारखाना रहेको जर्मनी पुरातत्त्वविद् गुड्रन कर्विनसले सन् १९९० ताका पत्ता लगाएकी थिइन् । नेपालको हिमालय, महाभारत पर्वत शृंखला तथा तराईमधेशमा हतियारकै कारखाना स्थल सञ्चालन भएको अझैसम्म पाइएको छैन । अतः चुरे क्षेत्रमा मानिस परापूर्वकालदेखि बस्दै आएका हुन् । अहिले त्यस क्षेत्रमा बसोबास गर्ने केही समुदाय उसबेलै आएका हुन सक्छन् । जेहोस्, आदिवासी जनजाति ठाउँ विशेषको प्राकृतिक स्रोत साधन के कसरी उपयोग गर्ने भन्ने कुरामा जानकार त छँदै छन्, उनीहरू ती स्रोतमा निर्भर पनि छन् । अतः प्राकृतिक स्रोत व्यवस्थापन कार्यमा महिला र आदिवासी जनजाति विशेष सरोकारवाला हुन् । हिजोआज संसारभर प्रचलनमा रहेको जल पुनर्भरण, माटो व्यवस्थापन र वन संरक्षणमा उनीहरू संलग्न भइरहेका छन् । यस्ता कार्यमा उनीहरू अन्य समुदायभन्दा बढी लगनशील र उत्साहित भइरहेको माथिको उदाहरणबाट प्रस्ट हुन्छ । जल, जंगलबाट जीविका उपार्जनमा प्रभाव पर्ने भएका कारण त्यस्ता कार्यप्रति महिला तथा आदिवासी जनजातिको चासो बढी देखिन्छ ।चुरे उत्थानशील आयोजनाले सञ्चालन गरेको जल पुनर्भरणको काममा महिला तथा आदिवासी जनजाति समुदायको संलग्नता माथि चर्चा गरिएको ३ मध्ये २ वटामा समावेशी छ । जल पुनर्भरणसहित जलजंगल संरक्षण तथा पुनरुत्थान कार्यमा महिला र आदिवासी जनजातिलाई नेतृत्वमा पुर्याउँदा उनीहरू खुसीसाथ संलग्न हुने रहेछन् । अन्य क्षेत्रमा पहुँच कम भएका कारण उनीहरू जल, जंगल संरक्षणमा दत्तचित्त भएर संलग्न भइरहेका हुन् । यसबाट विशेषतः आदिवासी जनजातिहरू जल, जंगलसँग अन्योन्याश्रित रूपमा रहन चाहन्छन् भन्ने पनि पुष्टि हुन्छ । राना संयुक्त राष्ट्रसंघअन्तर्गत खाद्य तथा कृषि संगठनकी पूर्वलैंगिक विज्ञ हुन् ।"
पत्रकार शर्माले ल्याए नेपालचीन मामिलासम्बन्धी दुई पुस्तक,"(काठमाडौं)खक तथा पत्रकार सुधीर शर्माद्वारा लिखित नेपालचीनबारे इतिहासदेखि वर्तमानसम्मका राजनीतिकसांस्कृतिक सम्बन्धका आयाम समेटिएका दुई पुस्तक आइतबार सार्वजनिक गरिएको छ । इतिहासदेखि सन् २००८ सम्मको नेपालचीनबीचको सांस्कृतिक, आर्थिक र राजनीतिक सम्बन्धका आधारमा लेखिएको भिक्षु, व्यापार र विद्रोह तथा नेपालमा गणतन्त्र स्थापनापछिको सम्बन्धका आयाममा आधारित भई लेखिएको हिमालपारिको हुरी पुस्तकलाई पन्चवीरसिंह तुलाधर र ज्योतिलक्ष्मी शाक्यले विमोचन गरेका हुन् । तिब्बतमा बसेर तुलाधर र शाक्यले लामो समयदेखि चीन र नेपाललाई सांस्कृतिक, आर्थिक र राजनीतिक दृष्टिकोणमा नजिकबाट नियाल्दै आएका छन् । शर्माले पुस्तक लेखनका क्रममा द्वयसँग कुराकानीसमेत गरेका छन् । विगतमा नेपालको सशस्त्र द्वन्द्वको पृष्ठभूमिमा भारत, दरबार र नेपालका राजनीतिक दलहरूको सम्बन्ध र त्यसबेलाका राजनीतिक घटनाक्रममा केन्द्रित गरेर प्रयोगशाला र नेपाल नेक्सस पुस्तक लेखिसकेका शर्माले यस पटक चीन मामिलाका विषयमा लेखेका हुन् ।एमाले महासचिव शंकर पोखरेल, कांग्रेस महामन्त्री गगन थापा, रास्वपाका उपसभापति स्वर्णिम वाग्ले र पूर्वसभासद तथा चीन अध्येता लीला न्याइच्याइँले पुस्तकमाथि विमर्श गरेका थिए ।बदलिएको विश्व परिवेशका सन्दर्भका बारेमा, एसियाको विकासका सम्भावनाका बारेमा, एसियाकै ज्ञान, सिद्धान्तमा आधारित विश्व व्यवस्थाको निर्माणका सन्दर्भका बारेमा विमर्श सुरु गर्नुपर्ने उल्लेख गर्दै महासचिव पोखरेलले भने, त्यस अर्थमा नयाँ विश्व व्यवस्थाका सर्जकका रूपमा हाम्रा दुई छिमेकी मुलुक चीन र भारत अगाडि आउन खोजिरहेका छन् । स्वाभाविक रूपमा चीन र भारतको बढ्दो विकासका कारणले पश्चिमा दृष्टिकोणको असर नेपालको राजनीतिमा परिरहेको छ । उनले अबका दिनमा नेपालले पश्चिमको आँखाबाट नभई एसियाको आँखाबाट समृद्धिका सपनाहरू देख्न थाल्नुपर्ने र सोही अनुसारका योजना बनाउनुपर्ने तर्क गरे । भने, एसियालाई भविष्यको मानव सभ्यताको नेतृत्वकर्ता, सभ्यताको विकास गर्ने कुराको आधारमा सामाजिक, राजनीति, आर्थिक रूपमा अगाडि बढाउने सम्भावनाहरू देखापरेका छन् भन्ने मान्यताका आधारमा हामीले चिन्तन गर्नुपर्ने हुन्छ ।कांग्रेस महामन्त्री थापाले चीनले एकातिर नेपालका सबै दलहरू चीनसँग समान सम्बन्ध राख्नुपर्छ भन्ने र अर्कोतिर वामपन्थीहरू मिल्नुपर्छ भन्दै हिँड्ने गरेको टिप्पणी गर्दै चीनको सो नीति बुझ्न नसकेको बताए । उनले नेपाललाई चीनले र नेपालले पनि चीनलाई बुझ्न नसकेको कुरा शर्माको पुस्तक पढेपछि स्पष्ट हुने बताए । चीन सरकारले नेपालका सबै दलहरू चीनसँग समान सम्बन्ध राख्नुपर्छ भन्छ । त्यही चीन सरकारको मान्छे फेरि एकछिन पछि दुई वटा वामपन्थी पार्टी मिल्नुपर्छ भन्छ, महामन्त्री थापाले भने, मैले यता हेरे सरकार देख्छु, उता हेरे पार्टी देख्छु, अलमलमा पर्ने भएँ । यस्तोमा मैले चीनलाई कसरी बुझ्छु होला ? चीनले मलाई बुझेको जस्तै । नेपालको राजनीतिक दल, संवैधानिक शक्तिहरू एक ठाउँमा उभिएर चीनले नेपालमा संविधान मान्ने जुनसुकै दललाई पनि विश्वास गर्न सक्ने वातावरण नेपालले बनाउनुपर्ने लेखकले पुस्तकमा उल्लेख गरेको थापाले खुलाए ।रास्वपाका उपसभापति वाग्लेले दुवै पुस्तक तथ्यमा आधारित रोमाञ्चक उपन्यास जस्तो रोचक रहेको उल्लेख गर्दै इतिहासमा सबै ठीक थियो अहिले फरक छ भन्ने हिसाबले मात्र सम्बन्धहरूलाई बुझ्न नहुने बताए । पुस्तकले लामो इतिहास र वर्तमानको चित्रण गरेको उल्लेख गर्दै उनले तिब्बतको महत्त्व घट्दै गए पनि तिब्बतीयन प्लेटको महत्त्व बढ्दै गएको कुरा पुस्तकले पनि उजागर गर्ने बताए ।पूर्वसभासद न्याइँच्याइँले हजारौं वर्ष पुरानो चीन भोट व्यापार र इतिहासमा कसरी सफ्टपावर को प्रयोग हुन्थ्यो भन्ने पुस्तकमा खुलेको बताइन् । उनले सफ्टपावर के के हुन्छन् भन्ने तथ्य पुस्तकमा प्राप्त गर्न सकिने बताइन् । किताब पब्लिसर्सबाट प्रकाशित पुस्तकमा लेखक शर्माले चीन र तत्कालीन स्वायत्त राज्य तिब्बतसँगको सम्बन्धलाई हेर्न खोजेका छन् । दुईमध्ये पहिलो किताब (भिक्षु, व्यापार र विद्रोह) ले इतिहासलाई हेर्छ । सातौं शताब्दीदेखि सन् २००८ सम्मको अवधि त्यसमा छ । दोस्रो किताब (हिमालपारिको हुरी) मा सन् २००८ पछिको अवधि उल्लेख छ । त्यसयता कस्ता उतारचढाव आए, चीनको संलग्नता कस्तो रह्यो भनेर केलाउने प्रयास लेखकले गरेका छन् ।"
शिल्पीमा 'मुक्कुमलुङ,"काठमाडौं (कास) चित्र माबोको कथासंग्रह डोलीभर्ना मा आधारित नाटक मुक्कुमलुङ (विश्वासको शक्ति) काठमाडौंको बत्तीसपुतलीस्थित शिल्पी थिएटरमा मञ्चन हुने भएको छ । प्राज्ञ राजन मुकारुङले नाट्य रूपान्तरण गरेको नाटकलाई पवित्रा राईले निर्देशन गरेकी हुन् । असोज २ देखि मञ्चन हुन लागेको मुक्कुमलुङ मा रेयर राई, दीपा सुहाङ, नुसा लिङ्देन, प्रमिला राई, प्रायश बान्तवा राई, सायोक मुकारुङ, दिवस पयांगु, उदय बेघा लिम्बू, स्मृति कुलमर, उज्ज्वल बान्तवा राई, लहना राई, सुजु सुनुवार, रमिला मोक्तान, आकाश नेपाली, इन्दिरा नेम्वाङ, गोविन्द लिम्बू, हिरन राईलगायत कलाकारको अभिनय रहनेछ । नाटकमा सञ्जित थुलुङको म्युजिक डिजाइन, मणि किरातीको सेट डिजाइन र सञ्जीव योगीको लाइट डिजाइन रहनेछ । पूर्वी पहाडी क्षेत्रको जनजीवन, त्यहाँका लिम्बू समाजको मुन्धुमी संस्कृति र अन्य सामयिक विषयमा डोलीभर्ना मा समावेश १५ कथाहरूमध्ये मुक्कुमलुङ पनि एक हो ।मुक्कुमलुङलाई आदिवासी लिम्बू जातिले आफ्नो आस्थाको केन्द्र एवं मुन्धुमी थलोका रूपमा मान्ने गर्छन् । जुन क्षेत्र अहिले पाथीभराका नामले प्रसिद्ध छ । पछिल्लो समय निजी क्षेत्रको कम्पनीले त्यहाँ केबलकार बनाउने परियोजना अघि बढाउन खोजेपछि लिम्बू समुदायले त्यसको चर्को विरोध गर्दै आएका छन् ।"
गुरूङ फिल्म एसोसिएसनमा नयाा नेतृत्व,"लमजुङ (कास) गुरुङ फिल्मकर्मीको संस्था गुरुङ फिल्म एसोसिएसन नेपाल (जिफान) को अध्यक्षमा राजबहादुर गुरुङ (राजेश) सर्वसम्मत निर्वाचित भएका छन् । पोखरामा शनिबार सम्पन्न सोह्रौं वार्षिक साधारण सभा तथा आठौं राष्ट्रिय अधिवेशनले राजेशको नेतृत्वमा नयाँ समिति चयन गरेको हो । तमु धिं नेपालका अध्यक्ष एवं निर्वाचन समिति संयोजक हुमबहादुर गुरुङका अनुसार प्रथम उपाध्यक्षमा अर्जुन गुरुङ, द्वितीय उपाध्यक्षमा कुविना गुरुङ, महासचिवमा तोलबहादुर गुरुङ (लवशन), सचिवमा टेकमान गुरुङ र कोषाध्यक्षमा इन्द्रमाया गुरुङ सर्वसम्मत भएका छन् । महिला विभाग प्रमुखमा सपना गुरुङ, प्राविधिक विभाग प्रमुखमा राजकुमार गुरुङ, भाषा तथा साहित्य विभाग प्रमुखमा तारा गुरुङ, बजार व्यवस्थापन विभाग प्रमुखमा खेम गुरुङ, प्रचार प्रसार विभाग प्रमुखमा रक्षा गुरुङ चयन भएका छन् । सदस्यहरूमा टेकबहादुर गुरुङ, भूपेन्द्र गुरुङ, रामप्रसाद गुरुङ, आशिष गुरुङ, बिराज गुरुङ, धर्मराज घले, नवीन गुरुङ, पिटर गुरुङ, तारजङ गुरुङ (टार्जन), केशबहादुर गुरुङ, गंगाबहादुर गुरुङ, अञ्जु गुरुङ पनि सर्वसम्मत निर्वाचित भएको संयोजक गुरुङले जानकारी दिए ।"
सुदूरपश्चिमले ल्याउने भयो एकै वर्ष दुई बजेट,"(धनगढी)एकै वर्षको बजेट वक्तव्य दुई पटक प्रस्तुत गरेर नौलो अभ्यास गर्दै सुदूरपश्चिम प्रदेश सरकारले सोमबार चालु आर्थिक वर्षको बजेट ल्याउने भएको छ । बजेटको तयारी पूरा भएको मुख्यमन्त्री कमलबहादुर शाहले बताएका छन् । दुई महिनादेखि सुदूरपश्चिम प्रदेश सरकार बजेट शून्यतामा छ । प्रदेशसभा बैठकको कार्यक्रमअनुसार सोमबार सुरुमा आर्थिक मामिलामन्त्री बहादुरसिंह थापाले यसअघि मन्त्री सुरेन्द्रबहादुर पालले गत असार १ मा प्रदेशसभामा पेस गरेको बजेटसम्बन्धी विधेयक फिर्ता लिनेछन् । त्यसपछि वर्तमान सरकारले तयार गरेको नयाँ बजेट टेबल गर्नेछन् । बजेट टेबल गरिसकेपछिमन्त्री थापाले चालु आर्थिक वर्ष ०८१८२ का लागि बजेट वक्तव्य प्रस्तुत गर्ने कार्यसूची छ । यसअघि पेस भएको बजेट छलफलमै गएन । तसर्थ उक्त बजेट फिर्ता लिएर आर्थिक मामिलामन्त्रीले नयाँ बजेट वक्तव्य प्रस्तुत गर्नुहुनेछ, सचिव झलकराम अधिकारीले भने, अघिल्लो सरकारले ल्याएकै अंकमा बजेट ल्याउन लागिएको छ । यसअघि ३१ अर्ब ६२ करोडको बजेट पेस गरिएको थियो । नयाँ बजेट निर्माणका क्रममा चार वटा आधार तयार गरिएको मुख्यमन्त्री शाहले जनाए । २५ लाखभन्दा माथिका योजना राख्ने, आवश्यकता र औचित्यका आधारमा २५ लाखभन्दा कम बजेट विनियोजन गर्नुपर्ने भए कार्ययोजनासहित ससर्त अनुदानका रूपमा स्थानीय तहलाई वित्तीय हस्तान्तरण गर्ने, प्रदेश सरकारबाट व्यक्ति, समूह, संस्था, निजी फर्म, कम्पनी र सहकारीलाई बजेट तोकेर विनियोजन नगर्ने र प्रदेश सरकारबाट कार्यान्वयन हुने कुनै पनि योजना उपभोक्ता समितिमार्फत नगरिने आधार तय गरिएको मुख्यमन्त्री शाहको भनाइ छ । यसअघि दीर्घबहादुर सोडारी नेतृत्वमा एमाले र नागरिक उन्मुक्तिको सरकारले असार १ मा प्रदेशसभामा प्रस्तुत गरेको बजेट छलफलमै जान नसकेर अलपत्र परेको थियो । सोडारी नेतृत्वको सरकार ढलेपछि साउन २१ मा कांग्रेस नेतृत्वमा एमाले र नागरिक उन्मुक्तिको सरकार गठन भएको छ । यही सरकारले नयाँ बजेट ल्याउन लागेको हो ।मुख्यमन्त्री शाहले चार वटा आधार तयार गरेर बजेटलाई पारदर्शी बनाउने बताए पनि विगतमा सांसदहरूलाई योजनाका लागि बजेट दिने कार्यक्रमलाई वर्तमान सरकारले घुमाउरो बाटोबाट समावेश गर्ने भएको छ । विगतमा जस्तो निर्वाचन क्षेत्र विकास कोष (सांसद कोष) नाम नदिए पनि प्रत्यक्ष निर्वाचित सांसदलाई चार करोड र समानुपातिक सांसदलाई दुई करोड बराबर रकम विनियोजन गरेर सरकारले योजना बजेटमा समावेश गर्ने तयारी गरेको छ । सरकारले सांसदहरूको सिफारिसका योजनाका लागि एक अर्ब ७० करोड विनियोजन गरेको जनाएको छ । प्रभावशाली सांसदहरूका त त्योभन्दा बढी बजेटका योजना पनि समावेश भएका हुन सक्छन्, एक मन्त्रीले भने ।चार महिनासम्म बजेट शून्यतामा रहेको सुदूरपश्चिममा बजेटका कारण चौतर्फी असर परेको सरोकारवाला बताउँछन् । विगतका वर्षमा असार १ मा बजेट आएर साउन १ देखि कार्यान्वयनमा जाने अवस्था थियो । तर यस वर्ष अहिलेसम्म सम्पूर्ण आर्थिक क्रियाकलाप ठप्प छन् । कर्मचारीहरूले तलब पाएका छैनन् भने प्रदेश सरकारका सम्पूर्ण कार्यालयकादैनिक प्रशासनिक कार्य पनि उधारोमा चलिरहेका छन् । बजेट दुई महिना ढिला हुँदा यसको कार्यान्वयनमा गम्भीर असर पर्ने स्वयं सांसद बताउँछन् । असारमै बजेट आएको भए दसैंअघि कार्यक्रम कार्यान्वयनका सम्पूर्ण तयारी हुन्थे, पूर्वमन्त्रीसमेत रहेका कांग्रेस सांसद प्रकाश देउवा भन्छन्, अब त मंसिरतिर बल्ल बजेट कार्यान्वयनको प्रक्रिया सुरु हुने देखिन्छ ।बजेट शून्यताकै कारण कृषि क्षेत्र प्रभावित भइसकेको छ । विगतका वर्षमा कृषि ज्ञान केन्द्रले ढुवानी अनुदान दिएपछि बाजुराको स्याउ धनगढीलगायत सहर पुग्थ्यो । तर यसपालि बाजुराका किसानले लटरम्म फलाएका स्याउ ढुवानी हुन सकेको छैन । विगतमा प्रदेश सरकारअन्तर्गतको कृषि ज्ञान केन्द्रले ढुवानीमा सहयोग गर्थ्यो । तर यसपालि बजेट नभएकाले त्यो सुविधा भएन । त्यसैले यहाँका किसानले स्याउ पठाउन सकेका छन्, बाजुराको स्वामीकार्तिक खापर गाउँपालिकाका अध्यक्ष भरतबहादुर रोकायाले भने ।"
विद्युत् खरिदबिक्री सम्झौता प्रक्रिया छिट्टै अघि बढाउँछौं,"काठमाडौं (कास) ऊर्जा, जलस्रोत तथा सिँचाइमन्त्री दीपक खड्काले चाँडै नै नेपाल विद्युत् प्राधिकरण, बंगलादेश पावर डेभलपमेन्ट बोर्ड र भारतको विद्युत् व्यापार निगमबीच ऐतिहासिक त्रिपक्षीय विद्युत् व्यापार सम्झौतामा हस्ताक्षर गर्ने बताएका छन् । नेपालले भारतीय प्रसारण लाइन प्रयोग गरी वर्षायाममा बंगलादेशमा विद्युत् निर्यातले दुई देशबीच विद्युत् व्यापारको ढोका खोल्ने उनको भनाइ छ । ऊर्जामन्त्री खड्का र नेपालका लागि बंगलादेशका राजदूत सलाहुद्दिन नोमन चौधरीबीच आइतबार भएको भेटमा नेपाल र बंगलादेशबीचका ऊर्जा सहकार्यका विविध विषयमा छलफल भएको हो । विद्युत् उत्पादन, व्यापार र प्रसारण लाइनको विकासमा बंगलादेशले नेपाललाई सहयोग गर्ने ऊर्जामन्त्री खड्काले उल्लेख गरे । नेपालमा जलविद्युत्को प्रचुर सम्भावना रहेको र बंगलादेशमा बढ्दो ऊर्जा आवश्यकता रहकाले दुई देशबीचको सहकार्यलाई अझ गहिरो बनाउन भेटले सहयोग पुगेको उनको भनाइ छ । आगामी दिनमा हुन लागेको दुई देशका सचिव तथा सहसचिवस्तरीय बैठकमा ठूला जलविद्युत् आयोजना निर्माणमा सहकार्य, अन्तरदेशीय प्रसारण लाइनमा भारतीय पक्षको सहमति र विद्युत् व्यापारको सुरुवातलगायत विभिन्न महत्त्वपूर्ण विषयमा छलफल तथा निर्णय हुने भएकाले उक्त बैठक फलदायी हुने खड्काले विश्वास व्यक्त गरे । ६८० मेगावाटको सुनकोशी जलाशययुक्त जलविद्युत् आयोजनाको निर्माण र विकासका लागि नेपाल विद्युत् प्राधिकरण र बंगलादेश पावर डेभलपमेन्ट बोर्डबीच संयुक्त उपक्रम सम्झौता हस्ताक्षरका लागि आवश्यक प्रक्रिया अगाडि बढेकामा राजदूतावासबाट आवश्यक पहल पुग्ने मन्त्री खड्काको भनाइ छ । बंगलादेशले चाँडै नै ४० मेगावाट विद्युत् खरिद सम्झौता गरेर नेपाल र बंगलादेशबीचको ऊर्जा सहकार्यलाई अगाडि बढाउने बंगलादेशका राजदूत चौधरीले बताए । बंगलादेशले सिँचाइको नवीनतम माध्यमबाट कृषि क्षेत्रमा थोरै जमिनबाट धेरै उत्पादन गरिरहेको भन्दै उक्त प्रविधिलाई नेपालमा भित्र्याउनका लागि आवश्यक सहयोग गर्ने चौधरीको भनाइ छ । बंगलादेशलाई ४० मेगावाट बिजुली बिक्री गर्न मूल्यलगायत सबै विषयमा टुंगो लागे पनि अन्तिम सम्झौता हुन सकेको छैन । यसअघि साउन १३ मा सम्झौताका मिति तय भए पनि बंगलादेशमा विकसित राजनीतिक घटनाक्रमले गर्दा सम्झौता मिति सरेको थियो । त्यसयता सेप्टेम्बरमै सम्झौता गरी अक्टोबर र नोभेम्बरमा बिजुली बिक्री गर्ने गरी सम्झौताका लागि छलफल भइरहेको ऊर्जा मन्त्रालयले जनाएको छ ।"
संसद्को वर्षे अधिवेशन आज मध्यरातबाट अन्त्य हुँदै,"काठमाडौं (कास) संघीय संसद्को चालु अधिवेशन सोमबार मध्यरातदेखि अन्त्य गर्न सरकारले राष्ट्रपतिसमक्ष सिफारिस गरेको छ । आइतबारको मन्त्रिपरिषद् बैठकले सोमबार राति १२ बजेदेखि दुवै संसद्को अधिवेशन अन्त्य गर्न राष्ट्रपति रामचन्द्र पौडेलसमक्ष सिफारिस गर्ने निर्णय गरेको सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले जानकारी दिए । मन्त्रिपरिषद्को सिफारिसमा राष्ट्रपतिले संसद् बैठक आह्वान र अन्त्य गर्ने संवैधानिक व्यवस्था छ । चालु बजेट अधिवेशन वैशाख २८ मा सुरु भएको थियो ।सरकारका एक मन्त्रीका अनुसार माओवादीले संसद्को अवरोध जारी राखेको, असोज १ र ३ मा सरकारी बिदा परेको र ४ गते आफू संयुक्त राष्ट्रसंघको महासभाका लागि जानुपर्ने कारण देखाउँदै प्रधानमन्त्री केपी शर्मा ओलीले राष्ट्रपतिकामा सिफारिस पठाउने समय ख्याल गरेर संसद् अधिवेशन अन्त्य गर्ने निर्णय आइतबारको मन्त्रिपरिषद् बैठकमा गराएका हुन् । प्रधानमन्त्री ओलीले भदौ १५ मै संसद् अधिवेशन अन्त्य गर्न खोजेका थिए तर सहकारीको बचत अपचलनसम्बन्धी संसदीय विशेष छानबिन समितिले प्रतिवेदन बुझाएपछि मात्रै अन्त्य गर्नुपर्ने माग कांग्रेस नेताहरूले गरेपछि ओली केही दिन संसद् लम्ब्याउन सहमत भएका थिए ।उपसभामुख इन्दिरा रानालाई हटाउने निर्णयबाट सत्तारूढ दल तत्कालका लागि पछि हटेका छन् । पदीय मर्यादाअनुकूल आचरण नगरेको भन्दै उपसभामुख रानालाई हटाउने प्रस्ताव गत बुधबार नै संसद्मा दर्ता गर्ने तयारीमा प्रधानमन्त्री ओली र कांग्रेस सभापति शेरबहादुर देउवा थिए । दुवै दलले सांसदहरूको समेत हस्ताक्षर गरेर ह्विप लगाइसकेका थिए । संविधानअनुसार उपसभामुखविरुद्ध दर्ता हुने प्रस्ताव पारित गर्न तत्काल कायम रहेको सदस्य संख्याको दुईतिहाइ अर्थात् २ सय ७५ सदस्यीय संसद्मा १ सय ८३ सांसदको साथ चाहिन्छ । सरकारमा सहभागी र समर्थन जनाउने दलबीच मतैक्य हुन नसकेपछि प्रधानमन्त्री ओली नै पछि हटेका हुन् ।उपसभामुख रानाले गैरसम्बन्धित र चिनजानसम्म नभएका पाँच जनालाई अमेरिका लाने गरी भिसाका लागि अन्तर्वार्ताको समय मिलाइदिन दूतावासलाई पत्राचार गरेकी थिइन् । संसद् सचिवालयको लेटरप्याडमा उपसभामुखले गैरसम्बन्धित व्यक्तिलाई अमेरिका लैजाने प्रयोजनका लागि यसरी पत्राचार गर्नु पदीय आचरणविपरीतको कार्य भएको ठहर सत्तारूढ दलको गत सोमबारको बैठकले गरेको थियो । प्रधानमन्त्री ओलीले बालुवाटारमा बोलाएको उक्त बैठकले नै उपसभामुख रानाविरुद्ध संसद्मा प्रस्ताव दर्ता गर्ने निर्णय गरेको थियो । चालु अधिवेशनमा यो विषय थाती रहने भएपछि अब सीआईबी (प्रहरीको केन्द्रीय अनुसन्धान ब्युरो) ले अनुसन्धान अघि बढाउँछ, सरकारका एक मन्त्रीले भने ।"
स्वास्थ्य कर्मचारी व्यवस्थापनसम्बन्धी आठबुँदे प्रस्ताव स्वीकृत,"काठमाडौं (कास) स्वास्थ्य तथा जनसंख्या मन्त्रालयले पेस गरेको कर्मचारी व्यवस्थापनसम्बन्धी आठबुँदे प्रस्ताव मन्त्रिपरिषद्ले स्वीकृत गरेको छ । प्रस्ताव स्वीकृतिसँगै संघ, प्रदेश र स्थानीय तहमा देखिएको स्वास्थ्य क्षेत्रका कर्मचारीको व्यवस्थापनसम्बन्धी समस्या समाधान हुने भएको छ । स्वास्थ्यमन्त्री प्रदीप पौडेलले कर्मचारी समायोजन ऐन २०७५ को दफा २८ अनुसार स्वास्थ्यकर्मी व्यवस्थापनलाई थप प्रभावकारी बनाउन आठबुँदे प्रस्ताव मन्त्रिपरिषद्मा लगेका थिए । उक्त प्रस्ताव पारित गर्दै मन्त्रिपरिषद्ले संघ, प्रदेश र स्थानीय तहमा कार्यरत स्वास्थ्यकर्मीको समायोजनसम्बन्धी प्रक्रिया अघि बढाउन अनुमति प्रदान गरेको छ । फाजिलमा रहेका, दरबन्दी नभएका तहमा समायोजन भएका तथा दरबन्दीभन्दा बढी समायोजन भएका स्वास्थ्यकर्मीलाई यसै आर्थिक वर्षभित्र सम्बन्धित प्रदेश वा स्थानीय तहको रिक्त दरबन्दीमा समायोजन गरिने भएको छ । प्रदेश र स्थानीय तहमा समायोजन भएका तर सो समयमा पत्र जारी हुन बाँकी स्वास्थ्यकर्मीका हकमा स्वास्थ्य तथा जनसंख्या मन्त्रालयले समायोजन पत्र जारी गर्ने भएको छ ।संघमा समायोजन भएका चिकित्सक र मेडिकल बोर्डको सिफारिसमा संघको पुलमा समायोजन भएका स्वास्थ्यकर्मीलाई पनि प्राथमिकता दिँदै रिक्त दरबन्दीमा व्यवस्थापन गरिने भएको छ ।"
एपीएफ शीर्ष स्थानमा,(काठमाडौं)डिफेन्डिङ च्याम्पियन तथा उपाधिको सबैभन्दा बलियो एपीएफ आइतबार एन्फा वुमेन्स लिग २०२४ मा पहिलो पटक शीर्ष स्थान उक्लिएको छ । उसलाई यहाँ पुग्न पाँचौं चरणसम्म कुर्नुपरेको थियो । सातदोबाटोको एन्फा कम्प्लेक्समा भएको लिगको उसको पाँचौं खेलमा एपीएफले कर्णालीलाई ६० ले हराउन सफल रह्यो ।एपीएफको यो लगातार चौथो जित हो र पाँच खेलबाट १३ अंक भएको छ । आफ्नो सुरुआती खेलमा पुलिससँग बराबरीमा रोकिएयता थप १२ अंक बटुलेको हो । उसको पछाडि पुलिस रहेको छ । पुलिस प्रतियोगितामा अराजित अर्को टिम रहेको छ । उसको ११ अंक छ र दोस्रो स्थानमा छ । आर्मी भने १० अंकमा तेस्रोमा छ ।निशा थोकरले पाँचौं मिनेटमा गरेको गोलको मद्दतले अग्रता लिएको एपीएफका लागि रश्मीकुमारी घिसिङले ११ र २५ औं मिनेटमा दुई गोल गरिन् । त्यसपछि गीता रानाले ५३ र हिमा रावतले ७७ औं मिनेटमा गोल गरे । खेलको अन्तिम मिनेटमा वर्षा ओलीले आत्मघाती गोल गरिन् र कर्णालीमाथि आधा दर्जन गोल पूरा भएको थियो । आइतबारको दोस्रो खेलमा चन्द्रपुर र वाग्मतीबीच गोलरहित बराबरीमा टुंगियो । यो नतिजापछि पाँच खेलबाट चन्द्रपुरको छ अंक भएको छ र छैटौं स्थानमा छ । उसले पछिल्ला दुई खेलबाट चार अंक बटुलेको छ । वाग्मतीको पनि समान पाँच खेलबाट चार अंकसहित सातौं स्थानमा उक्लिएको छ ।वाग्मतीले पछिल्ला तीन खेलमा गोल गर्न सकेको छैन । पूरा खेल अवधिमा दुवै टिमले खासै अवसर सिर्जना गर्न सकेनन् । खेलको आठौं मिनेटमा सजनी थोकरको फ्रि किक पोस्टको केही दूरीबाट बाहिरियो । यस्तै खेलको २५ औं मिनेटमा वाग्मतीकी इभा प्याट्रिकको फ्रि किक नै सलोनी चौधरीले गोल लाइन नजिकबाट क्लियर गरेकी थिइन् ।
लन्डन डर्बीमा आर्सनलको प्रहार,लन्डन (एएफपी) ग्याब्रिएल म्यागालेसले हेडबाट गरेको गोलले इंग्लिस प्रिमियर लिगमा आर्सनलले टोटनहमलाई १० ले पराजित गरेको छ । मिडफिल्डका दुई प्रमुख खेलाडी डेक्लन राइस र मार्टिन ओडेगार्ड बिना पनि आर्सनलले उत्तरी लन्डन डर्बी जितेकोहो । यस जितसँगै छिमेकी क्लब टोटनहममाथि आर्सनल आफ्नो प्रभुत्व कायम राख्न सफल रह्यो ।मिखेल आर्टेटाका कप्तान ओडेगार्ड घाइते छन् भने राइस रातो कार्डका कारण एक खेल प्रतिबन्धमा थिए । ब्राजिली खेलाडी म्यागालेसले फेब्रुअरीयता गरेको यो नै पहिलो गोल हो । यससँगै आर्सनल लिगका चार खेलमध्ये तीनमा जित निकाल्न सफल रह्यो र अपराजित रह्यो । आर्सनल १० अंकमा दोस्रो स्थानमा छ । यसअघि वैकल्पिक क्रिस्टोफर एककुन्कुले खेलको अन्त्यतिर गरेको गोलको मद्दतले चेल्सीले शनिबार राति बर्नमाउथलाई १० ले हराएको थियो । खेल बराबरीतर्फ अग्रसर भएका बेला ८५ औं मिनेटमा एनकुन्कुले गोल गरेका हुन् । यस खेलमा कुल १४ पहेंलो कार्ड देखाइएको थियो र प्रिमियर लिगमा देखाइएको सर्वाधिक कार्डको कीर्तिमान हो । यी पहेंलो कार्डमध्ये छ बर्नमाउथ र आठ चेल्सीको नाममा रह्यो ।
वडा फुटसल भोलिदेखि,काठमाडौं (कास) दोस्रो प्रयागराज सिंह सुवाल स्मृति अन्तर वडा फुटसल प्रतियोगिता मंगलबार सुरु हुने भएको छ । काठमाडौं महानगरपालिका वडा नं २३ को आयोजनामा प्रतियोगिता असोज १ देखि ९ सम्म लैनचौर फुटसल मैदानमा हुनेछ । प्रतियोगितामा काठमाडौं महानगरपालिका केन्द्रसहित ३१ वडाको सहभागिता रहनेछ ।उद्घाटन खेल काठमाडौं महानगरपालिका र आयोजक वडा २३ बीच हुनेछ । आयोजक वडा २३ का अध्यक्ष मचाराजा महर्जनले आइतबार आयोजित पत्रकार सम्मेलनमा नेपालमा फुटसलको व्यावसायिक प्रवर्द्धनमा योगदान गर्न र यसको माध्यमबाट खेलप्रति आम नागरिक र युवा वर्गलाई प्रेरित गराउन वडास्तरबाटै यो फुटबल प्रतियोगितको आयोजना गर्न लागेको बताए ।नकआउटको आधारमा हुने प्रतियोगितामा विजेता टिमलाई ट्रफीसहित दुई लाख रुपैयाँ प्रदान गरिनेछ । उपविजेता टिमले एक लाख रुपैयाँ प्राप्त गर्नेछ ।
