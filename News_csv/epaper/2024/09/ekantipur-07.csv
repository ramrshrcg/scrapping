शीर्षक,विवरण
'बढी भार र कम गतिले सौर्यको जहाज दुर्घटना,"सौर्यको सीआरजे२०० जहाज सीचेक का लागि फेरि फ्लाइट बाट पोखरा जाँदै थियो । घटनालगत्तै सरकारले नागरिक उड्डयन प्राधिकरणका पूर्वमहानिर्देशक रतिशचन्द्र लाल सुमनको संयोजकत्वमा ५ सदस्यीय जाँच आयोग गठन गरेको थियो । आयोगले बिहीबार संस्कृति, पर्यटन तथा नागरिक उड्डयनमन्त्री बद्री पाण्डेलाई प्रारम्भिक प्रतिवेदन बुझाएको हो ।सीचेक उडानमा जहाज उत्पादक कम्पनी बमबार्डियर, अन्तर्राष्ट्रिय उड्डयन संगठन (आइकाओ), नेपाल नागरिक उड्डयन प्राधिकरण र सौर्य एयरलाइन्सले बनाएका तथा परिपालना गर्नुपर्ने थुप्रै मापदण्ड, विधिको अक्षरशः पालना नभएको आयोगको प्रारम्भिक निष्कर्ष छ । सीचेकका लागि जहाजमा राखिएको सबै सामानको तौल लिइएको थिएन । जहाजमा राख्दा कुन सामान कता राख्ने सन्तुलित विभाजन भएको पनि देखिएन । ती सामान नियमअनुसार कार्गो कम्पार्टमेन्टमा बाँधेर राखिएको देखिएन, ती अधिकारी भन्छन्, ग्राउन्ड ह्यान्डलिङ गर्दा त्यसको अपरेसन म्यानुअल (मापदण्ड) अनुसार जहाजमा सामान राखिएको पुष्टि हुँदैन । कार्गो कम्पार्टमेन्टमा नअटाएका उपकरण तथा स्पेयर पार्ट यात्रु रहने ग्यालरीमा राखिएको सीसीटीभी फुटेजमा देखिन्छ ।आयोगले टेक अफ गर्दा तौल, तापक्रमलगायतका मापनअनुसार फ्ल्याप लाई कति डिग्रीमा राख्ने भनी निर्देश गर्न नेपाल नागरिक उड्डयन प्राधिकरणले प्रमाणित गरेको स्पिड चार्ट को नियम पालना नभएको जनाएको छ । जहाज उड्नुअघि ककपिटमा रहेको फ्लाइट म्यानेजमेन्ट प्रणाली (एफएमएस) मा कोपाइलटले इन्ट्री गरेको तौलभारलगायतको डेटालाई पाइलट इन कमान्डले मापदण्डअनुसार पुष्टि नगरेको पनि अनुसन्धानमा देखिन्छ, स्रोतले भन्यो ।सामान्यतः व्यावसायिक जहाज टेक अफ गर्नुअघि धावनमार्गमा गुड्दा चालक दलले तीन प्रकारका गति (स्पिड) अपाउँछन् । थ्रेसहोल्ड बाट जब पाइलटले इन्जिनको पावर खोल्दै अघि बढाउँछन् निश्चित दूरी पार गरिसकेपछि जहाज भीवान गतिमा पुग्छ । भीवान गतिको अवस्थामा पाइलटइनकमान्डले कुनै अवरोध वा बाधा आइनपरेको अवस्थामा त्यो गतिलाई निरन्तरता दिन्छन् । यो अवस्थापछि धावनमार्ग छाड्नुपर्ने दोस्रो चरणको गतिमा जहाज पुग्छ । त्यसलाई भीआर गति भनिन्छ । भीआर गतिमा जहाजले भुइँ छाड्छ । यथास्थितिमा भने तेस्रो अवस्थाको भीटू को गतिमा जहाज पुग्छ र जहाजले आकाशमा उचाइ लिन थाल्छ । भीआर गतिमा कुनै इमर्जेन्सी समस्या आइपरे टेक अफ रद्द गर्न सकिँदैन, उडानलाई निरन्तरता दिनैपर्छ । गन्तव्यमा पुग्न नसकिने भए जहाज गोअराउन्ड मा गएर (फन्को लगाउँदै) इमर्जेन्सी स्वघोषणा गरेर पुनः पहिलो गन्तव्यमै फर्कन्छ ।विज्ञहरूका अनुसार भीटू गतिमा तोकिएको स्पिड कायम नभएमा जहाजको अगाडिको भाग (पिच) माथि हुने र पछाडिको पुछार भाग प्रतिरोधका कारण जति माथि हुनुपर्ने हो त्यति माथि नपुगी गतिमा अवरोध हुन्छ । यसले उडानमा रहेको जहाजको एरोडाइनामिक्स असन्तुलित बनाउँछ । जसका कारण गति घटेर जहाज अनियन्त्रित हुन पुग्छ । आयोगको प्रारम्भिक प्रतिवेदनले उडानका क्रममा अपनाइएका भीवान, भीआर र भीटू गतिहरू जति हुनुपर्ने हो त्यति नभई कम भएकाले एरोडाइनामिक्स असन्तुलित भएर पाइलटको नियन्त्रणबाट बाहिर गएको औंल्याएको छ ।दुर्घटना हुनुमा जहाजमा असन्तुलित तौरतरिकाले राखिएको सामान प्रमुख कारण हुन सक्ने देखिएको छ, प्रतिवेदनमा भनिएको छ । यकिन तौल विवरणको ट्रिम सिट बनाई चालक दललाई बुझाउन ग्राउन्डमै हुने लोडमास्टर, फ्लाइट डिस्प्याचर पनि चुकेको अनुमान जाँचबुझ आयोगले गरेको छ । उक्त उडानमा जति तौल राखिएको भनिएको छ, त्यसभन्दा बढी राखिएको विमानस्थलको सीसीटीभी फुटेजमा देखिन्छ ।जहाजको फ्लाइट डेटा रेकर्डर र ककपिट भ्वाइस रेकर्डर सिंगापुरमा जाँच गराएर ल्याइसकिएको छ । स्रोतका अनुसार जहाजको फ्लाइट डेटा रेकर्डर मा जहाज उडान गर्दा प्रतिसेकेन्ड ३ डिग्रीका दरले टेक अफ गर्नुपर्नेमा ८ डिग्रीको टेक अफ भएको देखिन्छ ।आयोगले दुर्घटना स्थलबाट जहाज मर्मतका लागि पोखरा लगिँदै गरेका फलामलगायतका धातुले बनेका भारी (मर्मत सामग्री) संकलन गरेर विमानस्थल छेउमा थुपारेको छ । तर ती सामानको तौल भने लिइएको छैन । स्रोतका अनुसार आयोगका सदस्यहरू ती सामानको तौल लिन धेरै पटक विमानस्थल पुगे पनि थुप्रै पटक वर्षा भएको भन्दै काम फत्ते नगरी फर्कंदै आएका छन् ।सौर्य एयरलाइन्सले आयोगलाई उपलब्ध गराएको ट्रिमसिट अनुसार जहाजको पेलोड १८ हजार ७ सय किलो थियो । दुर्घटनास्थलबाट संकलन गरेका मर्मत सामग्री, टुल्सको तौल संकलन गर्छौं, सीचेकमा आवश्यक पर्ने सामानको सूची आइसकेको छ । त्यसबाट पनि करिब करिब पेलोड निकाल्न सकिन्छ । अब नष्ट भएका सामानको तौल र सूचीअनुसार जुनको मात्रा बढी हुन्छ त्यसैलाई आधार मानेर उक्त दुर्घटनाका दिनको तौलको आधार मान्नेछौं, आयोगका एक सदस्यले भने । दुर्घटनामा परेको जहाज विस्तृत मर्मत (सीचेक) का लागि पोखरा जाँदै थियो । त्यो पोजिसनिङ उडान थियो । उडानको अघिल्लो दिन साउन ८ मा नागरिक उड्डयन प्राधिकरणको एयर ट्रान्सपोर्ट डिभिजनले फेरि उडान को अनुमतिपत्र जारी गरेको थियो । ३४ दिनसम्म काठमाडौं विमानस्थलको पूर्वमा रहेको रिमोट पार्किङ मा राखिएको उक्त जहाज पोखरा उडानको अघिल्लो दिनमात्रै आन्तरिक टर्मिनलको पार्किङवेमा ल्याइएको थियो । एक महिनासम्म चल्ने सीचेक मा थुप्रै सामानको प्रयोग हुने भएकाले सौर्यले एउटा कन्टेनरमा पोखरा विमानस्थलमा सामान पठाएको थियो । त्यसबाहेक आफ्नै फेरि फ्लाइट मा पनि सामान राखेको र बाँकी यती वा बुद्धको जहाजबाट पठाउने योजना रहेको खुल्न आएकाले कुल सामानको तौलसँग सम्बन्धित अनुसन्धान जारी नै रहेको आयोगले जनाएको छ ।आयोगले जहाज उत्पादक र सीआरजे उडान गर्ने कम्पनीहरूलाई आफ्नो स्पिड चार्ट को समीक्षा गर्न र व्यावसायिक उडानका क्रममा ग्राउन्ड ह्यान्डिलिङ गर्दा अपनाइने मापदण्ड पूर्ण पालना गर्न सुझाव दिएको छ । त्यस्तै नियमनकारी निकाय प्राधिकरणलाई फेरि वा गैरव्यावसायिक उडानका लागि दिइने अनुमतिसम्बन्धी कार्यविधिलाई समीक्षा र अद्यावधिक गर्न भनेको छ । आयोगले अनुसन्धान नटुंगिएकाले प्रारम्भिक प्रतिवेदनले औंल्याएका विषयहरूमाथि थप अनुसन्धान अघि बढ्दै जाँदा निष्कर्ष परिवर्तन हुन सक्नेसमेत जनाएको छ ।नेपालमा ६९ वर्षयता भएका १ सय ९ वटा हवाई दुर्घटनामा ७० प्रतिशत विमान खराब मौसमका बीच पाइलटले बादलमा छिराएका कारण दुर्घटना भएको प्रतिवेदनहरूले औंल्याएका छन् । त्यसमध्ये अधिकांशले पाइलटलाई दुर्घटनाको दोषी मानेका छन् । तर, सौर्यको दुर्घटनामा भने खराब मौसम, इन्जिन फेलिअर, अरू प्राविधिक त्रुटि, पाइलटको मात्रै (सोलो) कारणलाई जाँचले देखाएको छैन । प्रतिवेदनले जहाजको प्राविधिक कारण र पाइलट मात्रको कारणले उक्त दुर्घटना नभएको दाबी गरेको छ । आयोगले क्याप्टेनसँग शुक्रबार दोस्रो पटक घटनाबारे सोधपुछ गरेको छ ।अन्तर्राष्ट्रिय नागरिक उड्डयन संगठन (आइकाओ) को प्रावधानअनुसार ५७ सय किलोग्राम (१९ सिटे) भन्दा बढी तौल भएका जहाज दुर्घटनामा पर्दा भविष्यमा यस्तै प्रकारका दुर्घटना नहुन नदिन दुर्घटना जाँच गर्नुपर्ने अनिवार्य नियम छ । यस्तो जाँचको प्रतिवेदनले कसैलाई दोषी तोक्ने वा दायित्व थमाउने काम गर्न मिल्दैन । यो प्रतिवेदनलाई आधार मानेर देवानी तथा फौजदारी मुद्दा मामिलाको दायित्व निर्धारण गर्न पनि पाइँदैन ।आयोगले दुर्घटनाका क्रममा औंल्याइएका मुख्य तथा सहायक कारणलाई विमानस्थल, वायुसेवा कम्पनी, विमानस्थल कार्यालय, नियमनकारी निकाय नागरिक उड्डयन प्राधिकरण, जहाज उत्पादक कम्पनी, नागरिक उड्डयन मन्त्रालयलगायतका निकायले समयसीमा तोकेर कार्ययोजना बनाएर सम्बोधन गर्न पनि सुझाव दिएको छ ।आयोग सदस्यहरूमा एयरबसका प्रशिक्षक पाइलट दीपुराज ज्वार्चन, सीआरजेका इन्जिनियर सञ्जय अधिकारी र पुल्चोक इन्जिनियरिङ क्याम्पसका प्राध्यापक डा सुदीप भट्टराई तथा सदस्य सचिवमा पर्यटन मन्त्रालयका एटीसी अधिकृत मुकेश डंगोल छन् ।"
"कर्णालीका विद्यालयको नतिजा कमजोर, घट्दै शिक्षक र विद्यार्थी","बाँकी पनि नियमित विद्यालय नआउने समस्या छ । सातामा तीनदेखि चार दिन आउने विद्यार्थी कसरी पास हुनु ? उनले भने, दुर्गममा विषयगत शिक्षक अभाव हुँदा पनि नतिजा खस्केको हो ।पाँच वर्षयता उक्त विद्यालयमा ४० प्रतिशत विद्यार्थी घटेका छन् । हाल ११७ विद्यार्थी मात्रै छन् । पहिले एउटै कक्षामा ३० देखि ४० विद्यार्थी हुन्थे, बुबाआमा वैदेशिक रोजगारीमा जाने र छोराछोरीलाई सहरका विद्यालय झार्ने चलन यता धेरै छ, प्रधानाध्यापक भण्डारीले भने, पछिल्लो समयमा विद्यार्थीमा सहर मोह बढेको छ, यस्तै हो भने गाउँका विद्यालय बन्द गर्नुपर्ने अवस्था आउन सक्छ ।दैलेखको दुल्लु नगरपालिकाका प्रमुख भरतप्रसाद रिजाल स्थानीय तहलाई राज्यले विद्यालयका लागि कुनै कानुनी अधिकार नदिएको बताउँछन् । तलब भत्ता वितरण गर्नेबाहेक हाम्रो काम केही छैन, उनी भन्छन्, लगानीबिनाको प्रतिफल भएको छ निःशुल्क शिक्षा प्रणाली, यसमा सुधार जरुरी छ । नतिजा कमजोर आउनुमा शिक्षक बढी जिम्मेवार हुनुपर्ने उनको भनाइ छ । दैलेखको गुराँस गाउँपालिकाका अध्यक्ष टोपबहादुर बीसी विद्यालयमा राजनीतिक आस्थाका आधारमा शिक्षक नियुक्त हुने गरेकाले पढाइको गुणस्तर खस्कँदै गएको बताउँछन् । शिक्षक नियमित विद्यालय आउनुपर्छ भनेर पालिकाले ईहाजिर प्रणाली लागू गरेको छ, उनले भने ।सुर्खेतको भेरीगंगा नगरपालिकाका प्रमुख यज्ञप्रसाद ढकाल एसईईको नतिजा बिग्रनुमा विद्यार्थी र शिक्षककै कमजोरी रहेको बताउँछन् । स्थानीय तहको हातमा के छ र ? हामीलाई सहयोग गर्ने भनेकै शिक्षक नभएका स्थानमा आन्तरिक दरबन्दीमार्फत शिक्षक राखिदिने मात्र न हो, उनी भन्छन् । परीक्षा प्रणाली फितलो हुँदा विद्यार्थीले मिहिनेत गर्न छाडेको उनी बताउँछन् । शिक्षकले परीक्षामा मात्र पास गराउने प्रवृत्ति बढ्यो, ढकाल भन्छन्, स्थानीय तहलाई दोष दिएर उम्कन पाउँदैनन् शिक्षकहरू ।२०७५ यता कर्णालीका ३७ विद्यालय नमुना घोषित भएका छन् । नमुना विद्यालयमा आकर्षण धेरै भए पनि नतिजा निराशाजनक छ । सुर्खेतको वीरेन्द्रनगर नेवारेस्थित अमरज्योति माविमा ३ सय ८२ जना विद्यार्थीले परीक्षा दिएका थिए । तीमध्ये २ सय ४४ विद्यार्थी फेल भए । विद्यार्थी धेरै भए पनि नतिजा राम्रो आएन ।पढ्दै, कमाउँदै कार्यक्रमले चर्चित बराहताल गाउँपालिकाको जनज्योति मावि बड्डीचौर एसईईको नतिजा पनि निराशाजनक नै छ । परीक्षामा सहभागी १ सय ३ परीक्षार्थीमध्ये ७ जना मात्र उत्तीर्ण भए । सुर्खेत नेरामावि बडाखोलीका १२६ मध्ये २५, जीवनज्योति मावि दशरथपुरका ९२ मध्ये ३७, जनता मावि विद्यापुरका ७४ मध्ये ११, जनमावि वीरेन्द्रनगरका २४८ मध्ये १९१ उत्तीर्ण, जनज्योति मावि बड्डीचौरका १०३ मध्ये ७ उत्तीर्ण र जनज्योति मावि झिंगीका ११७ मध्ये २६ जना मात्र उत्तीर्ण भए । सुर्खेतमा कुल १८९ विद्यालय छन् । यीमध्ये सरकारले ६ वटालाई नमुना घोषणा गरेको थियो । ती विद्यालयबाट ३३ प्रतिशत विद्यार्थी मात्र पास भए ।सुर्खेतका मात्र होइन, कर्णालीका विभिन्न जिल्लामा रहेका राम्रा विद्यालयलाई सरकारले नमुना घोषणा गरेको थियो । तर नतिजा आंशिक पनि आउन सकेन । दैलेखका हिमालय नमुना मावि डाँडीमाडीमा ६३ मध्ये ७, चामुण्डा मावि हाडाकोटमा ६० मध्ये ४, विजया मावि दुल्लुमा १७७ मध्ये २४, त्रिभुवन माविमा १३८ मध्ये ५६, भैरव मावि खोरमा ६१ मध्ये २९ परीक्षार्थी उत्तीर्ण भएको तथ्यांक छ । कर्णालीका करिब २० प्रतिशत विद्यार्थी आफ्नो गाउँ छाडेर सुगम क्षेत्रका विद्यालयमा पढ्न आउने गरेको पाइएको छ । उनीहरू सहरी क्षेत्रका विद्यालयमा नियमित पढेर एसईई परीक्षा दिन आफ्नो गाउँको विद्यालय जाने गर्छन् । शिक्षा विकास समन्वय इकाइका अनुसार परीक्षा फाराम भरेका र परीक्षा दिएका विद्यार्थीको संख्या विश्लेषण गर्दा नियमित पढिरहेको विद्यालयबाट एसईई नदिई गाउँको विद्यालयमा जाने गरेको पाइएको हो ।गाउँमा परीक्षास्थल फितलो हुने र चिट चोरेर पास गर्न सहज हुने भएकाले पढाइ सदरमुकामतिर र परीक्षा दुर्गमका विद्यालयबाट दिने गरेको पाइएको छ, हाल वीरेन्द्रनगरका निमित्त प्रमुख प्रशासकीय अधिकृतसमेत रहेका शिक्षा शाखा प्रमुख धीरेन्द्रप्रसाद शर्माले भने ।गत वर्षको एसईईमा सुर्खेतबाट परीक्षा फाराम भरेका ८ हजार ३ सयमध्ये ६ हजार ८ सय १० परीक्षार्थीले मात्र परीक्षा दिए । दोहोरो फाराम भरेका बाँकी परीक्षार्थी आफ्नो गाउँको विद्यालयमा गएको खुलेको थियो । शिक्षा समन्वय इकाइ सुर्खेतका शाखा अधिकृत नारायण पौडेल संघीयतापछि विद्यालय शिक्षाको जिम्मेवारी स्थानीय तहलाई दिँदा सम्हाल्न नसकेको टिप्पणी गर्छन् । स्थानीय तहका जनप्रतिनिधि र कर्मचारीको प्राथमिकतामा विद्यालय शिक्षा नपर्दा विद्यालयहरू लथालिंग अवस्थामा पुगेका छन्, उनले भने, त्यसैको असर विद्यार्थीमा परेको छ, विद्यार्थी गाउँ छाडेर जानुपर्ने अवस्था सिर्जना भयो ।संघीयता हुनुभन्दा पहिलाको तुलनामा शिक्षा क्षेत्रमा लगानी थपिएको पौडेलले दाबी गरे । नतिजा यस्तै आउने हो भने शिक्षाको अवस्था नाजुक हुँदै जाने देखिन्छ, पौडेलले भने । पालिकापिच्छे शिक्षा ऐनले विद्यालय शिक्षा झन् लथालिंग बनेको उनको दाबी छ । वीरेन्द्रनगरका शिक्षा शाखा प्रमुख शर्माले परीक्षा सञ्चालन र व्यवस्थापन कमजोरी हुँदा शतप्रतिशत विद्यार्थी पास गराउने मौका पाएको दाबी गरे । सुर्खेत, दैलेख र सल्यानले परीक्षा मर्यादित हुँदा ठिकै नतिजा प्राप्त गरेको छ, उनले भने । कर्णालीबाट एसईई दिएका ४१५३ प्रतिशत मात्रै उत्तीर्ण भए । १६ देखि २ जीपीए ल्याउने शून्य, २०१ देखि २४० ल्याउने ४ सय ९६ जना, २४१ देखि २८० ल्याउने ५ हजार ३ सय ५८ जना, २८१ देखि ३२० सम्म ६ हजार १ सय ५४ जना, ३२१ देखि ३६ ल्याउने २ हजार २ सय ६७ जना, ३६१ देखि ४ जीपीएसम्म ल्याउने ४ सय २ जना छन् ।"
"मुस्ताङका स्याउमा चढ्यो रङ, भरियो स्वाद","जिल्ला समन्वय समिति मुस्ताङको संयोजनमा गाउँपालिका, कृषि ज्ञान केन्द्र, मार्फा बागबानी, स्याउ जोन मुस्ताङ र अगुवा किसानको बैठकले असोज १ पछि मात्र बजार पठाउने निर्णय गरेको प्रधानमन्त्री कृषि आधुनिकीकरण परियोजना कार्यान्वयन इकाइ प्रमुख नेत्रप्रसाद भट्टले भने, स्थानीय स्याउमा अझै गुलियोपना नपुग्ने, दानाको पूर्ण रङ नआउने र दाना बियाँ हरियो हुने भएकाले असोज पर्खेका हौं ।रिफ्याक्ट्रोमिटरबाट स्याउको गुणस्तर मापन गर्दा न्यूनतम मापदण्ड १२ प्रतिशत बढी गुलियोपना देखिएपछि स्याउ बजार पठाउन उपयुक्त मानिन्छ । कृषि प्राविधिकका अनुसार मुस्ताङका स्याउमा वास्तविक स्वाद आउने समय कात्तिक हो । असोज १५ पछि टिपेका स्याउमा गुलियो स्वाद आउन थाल्छ ।मुस्ताङको स्याउको ब्रान्डमा गुणस्तर कायम गर्न सरोकारवाला निकायले असोज नलागी स्याउ नटिप्ने र बजार नपठाउने निर्णय गरे पनि अहिले बजारमा नपाकेको, टोक्दा साह्रो र गुलियोपना नआएको स्याउ पाइन थालेको छ । स्याउमा गुलियोपना आएको भन्दै भदौ १८ बाट स्याउ बजार पठाउने मार्फाका किसान अनिल हिराचनले बताए । हाइडेन्सिटी हाइब्रिड स्याउको मूल्य बारीमै प्रतिकिलो १ सय ८० देखि २ सय रुपैयाँ र अन्य स्याउको १ सय २० देखि ३० रुपैयाँ मूल्य पर्ने स्याउ जोन मुस्ताङले जनाएको छ । मुस्ताङमा स्याउ पाक्न थालेको छ । स्याउमा आउनुपर्ने गुलियोपना आइसकेकाले बजार पठाउन थालेका हौं, मुस्ताङको सबैभन्दा ठूलो निजी स्याउ बगान सिम्ले अचार्ड्स प्रालिका कर्म गुरुङले भने, रिफ्याक्ट्रोमिटरबाट स्याउको गुणस्तर नाप्दा १२ देखि १४ प्रतिशतसम्म गुलियोपना पुगेको छ । मुस्ताङका किसानले स्याउ टिप्ने निर्णय गरेसँगै व्यापारीहरू किसानका बगैंचा पुग्न थालेका छन् । मुस्ताङमा व्यापारीले बगैंचामै पुगेर स्याउ फलेको हेरेर अनुमानको भरमा बगान नै ठेक्का लिने चलन छ । बजारले मूल्य निर्धारण गर्न खुला राखेकाले भूगोल, गुणस्तर र समयअनुसार स्याउको मूल्य फरक पर्ने कृषि ज्ञान केन्द्र, मुस्ताङको भनाइ छ । मुस्ताङमा ८ सय ९१ हेक्टर क्षेत्रफलमा स्याउ खेती हुने प्रधानमन्त्री कृषि आधुनिकीकरण परियोजना स्याउ जोन इकाइ कार्यालय मुस्ताङले जनाएको छ । गत वर्ष ६ सय १५ हेक्टर क्षेत्रफलमा रहेका स्याउका बोटबाट ४ हजार ९ सय ७५ टन उत्पादन भएको थियो । स्याउ खेती भएका मध्ये ६० रोपनी क्षेत्रफल उच्च घनत्वमा आधारित ५ जातका स्याउको खेती भइरहेको छ । मुस्ताङमा १२५ टन प्रतिहेक्टर उत्पादकत्व छ । स्याउ जोन मुस्ताङले यो वर्ष मुस्ताङमा ३५ प्रतिशतसम्म स्याउ उत्पादन बढ्ने अनुमान गरेको छ ।स्याउको आधारभूत गुलियोपना आइसकेकाले कृषकले स्याउ टिपेर बजार पठाउन थालेका छन् । कृषकले आफूखुसी व्यापारीसँग मूल्यमा मोलमोलाइ गरी बगान नै व्यापारीलाई ठेक्का दिने गरेकाले स्याउको थोक मूल्य तोकिएको छैन, स्याउ जोन मुस्ताङकी नायब प्राविधिक सहायक रूपा विकले भनिन्, शीतोष्ण बागवानी विकास केन्द्र मार्फा भने स्याउको मूल्य तोक्ने प्रक्रियामा छ ।मार्फाको सरकारी बगानमा वार्षिक ३० टन स्याउ उत्पादन हुन्छ । केन्द्रले बगानमा उत्पादित स्याउको दानाबाहेक मदिरा पनि उत्पादन गरी बिक्री गर्छ । केन्द्रका अनुसार बागवानी केन्द्रले स्याउको ब्रान्डी प्रतिलिटर २ हजार, साइडर ३ सय र आरुबखडाको वाइन लिटरको ४ सयमा बिक्री गर्दै आएको छ ।"
टरेको छैन लुम्बिनीको जोखिम,"(लुम्बिनी)म्बिनी विकास गुरुयोजनाविपरीतका गतिविधि र सम्पदामैत्री निर्माण कार्य नगरेपछि युनेस्को विश्व सम्पदा समितिले बुद्ध जन्मस्थल लुम्बिनीलाई खतराको सूचीमा राख्ने उच्च जोखिम थियो । यद्यपि भारतको राजधानी नयाँदिल्लीमा गत साउन ६ देखि १६ सम्म आयोजित समितिको ४६ औं सेसनले तत्कालका लागि खतराको सूचीमा नराख्ने निर्णय गरेपछि नेपाललाई केही राहत मिल्यो । तर, उक्त निर्णयले सधैंका लागि बुद्ध जन्मस्थललाई खतराको सूचीमा नराख्ने निर्णय गरेको भने थिएन । बरु, के कारणले लुम्बिनी जोखिमको सूचीमा परेको हो, त्यसको सुधारका लागि ६ महिने डेटलाइन दिएको हो । यही खतरालाई संकेत गर्दै लुम्बिनी विकास कोषका पुरातत्त्व शाखा प्रमुख हिमाल उप्रेतीले फेसबुक स्टाटसमा भनेका थिए, मित्रहरू हो, अहिले नै ताली नबजाऔं । अब आउन सक्ने चुनौतीको उचित व्यवस्थापनका लागि आआफ्नो स्थानबाट सहयोग गरौं । उनले बुद्ध जन्मस्थल लुम्बिनीलाई विश्व सम्पदाको खतराको सूचीको जोखिम नटरेको बरु चुनौती झन् बढेकोमा सरोकारवालालाई सावधानी गराएका हुन् । अबको ५ महिनाभित्र कमजोरी सुधार नगरिए आगामी वर्ष खतराको सूचीमा पर्न सक्ने जोखिम भने टरेको छैन । एक वर्षका लागि मात्रै यस्तो खतरा टरे पनि जोखिम उत्तिकै रहेको स्वयं कोषका कर्मचारी बताउँछन् । युनेस्कोले लुम्बिनीलाई २०२४ मा खतराको सूचीमा राख्ने गरी मस्यौदा तयार गरेको थियो । लुम्बिनीका विषयमा भएको छलफलमा नेपालले राखेका प्रस्ताव, उठेका विषय, जिज्ञासा र आएका सुझावलाई समेटेर युनेस्को विश्व सम्पदा समितिले १२ बुँदे निर्देशन पठाएको छ । युनेस्कोको चासो, निर्देशनका विषयमा काम गर्न अब ५ महिना मात्र बाँकी छ । २०२५ फेब्रुअरी १ अघि आफूहरूले गरेको कामबारे एसओपी (स्टेट अफ कन्जरभेसन रिपोर्ट) बुझाउन समयसीमा दिइएको छ । युनेस्कोको ४७ औं सेसन २०२५ जुलाईमा बुल्गेरियामा हुँदै छ । सबैले आफ्नो ठाउँबाट सहयोग गरेर लुम्बिनीलाई खतराको सूचीमा पर्न दिन नहुने कोषका वरिष्ठ पुरातत्त्व अधिकृत उप्रेतीले बताए । यसका लागि आजैबाट संरक्षणमैत्री र कार्ययोजना बनाएर काम गर्नु अपरिहार्य भएको उनको भनाइ छ । २०२२ मा रिएक्टिभ मनिटरिङ मिसनले युनेस्कोलाई बुझाएको प्रतिवेदन र २०२३ मा रियादमा भएको युनेस्को विश्व सम्पदा समितिको ४५ औं सेसनले नै केही मुद्दा उठाउँदै नेपालसँग एसओपी (स्टेट अफ कन्जरभेसन रिपोर्ट) माग्न गरेको निर्णयले नै शंका उब्जाएको थियो, उप्रेतीले थपे, यिनै कुराका आधारमा खतराको सूचीमा राख्ने ड्राफट डिसिजन भएको हो । दुई वर्षअघि नै संकेत पाउँदा पनि काम गर्न नसक्नुले अहिलेको अवस्थामा पुर्याएको उनले बताए । थोरै समयमा धेरै काम गरेर लुम्बिनीलाई खतराको स्चूीमा पर्न नदिने गरी काम भइरहेको कोष सदस्य सचिव सानुराजा शाक्यले बताए । यसका लागि सघन रूपमा काम भइरहेको छ, उनले भने, युनेस्को विश्व सम्पदा समिति, संस्कृति मन्त्रालय, पुरातत्त्व विभाग, पेरिसस्थित राजदूत र लुम्बिनी विकास कोषबीच हाइब्रिड जुम मिटिङ गरेर काम गरिरहेका छौं ।तर लुम्बिनीमा भइरहेको कंक्रिटमैत्री र जथाभाबी विकास निर्माणले चुनौती झन् बढ्दै गएको छ । नेतृत्वकर्ताबीच सामञ्जस्यताको अभाव र स्थानीय सरोकारवालासँग संवादहीनताले अवस्था बल्झिँदै गएको हो । लुम्बिनीमा भएका सम्पदालाई संरक्षण गर्नुको साटो आधुनिकता र सुन्दरताको नाममा अनावश्यक पूर्वाधार थपिँदै जाँदा जोखिम बढेको सम्पदाविज्ञ बताउँछन् । युनेस्कोको ४६ औं सेसनमा लुम्बिनीलाई खतराको सूचीमा किन नराख्ने भन्ने विषयमा छलफल हुँदा भारतले संशोधन प्रस्ताव हालेको थियो । उक्त प्रस्तावका कारण तत्काललाई खतराको सूचीमा पर्नबाट लुम्बिनी जोगिएको हो । तर, युनेस्कोले पठाएका बुँदालाई केन्द्रमा राखेर सुधार र संरक्षणको प्रयास थालिसकिएको लुम्बिनी विकास कोषका वरिष्ठ निर्देशक ज्ञानिन राईले बताए । धेरै काम गर्नु छ, यसमा तीनै तहका सरकार, विज्ञ र सरोकारवालाको सहयोग अपरिहार्य छ, उनले भने । यसले मात्र लुम्बिनीको भविष्य सुरक्षित हुने राईले बताए । युनेस्कोले ८ वटा विषयमा प्रश्न उठाएको छ । सरकारले लुम्बिनीका सम्पदाको संरक्षण र व्यवस्थापन गर्न स्वीकृति दिएको एकीकृत व्यवस्थापन संरचना (इन्टिग्रेटेड म्यानेजमेन्ट फ्रेमवर्क) लाई तीव्र गतिमा कार्यान्वयनमा ल्याउन निर्देशन दिएको छ । एकीकृत व्यवस्थापन संरचनामा पर्यटकतीर्थयात्रीका सेवासुविधा, प्रकोप व्यवस्थापन, समुदाय र पिलिग्रिमेजका कुरा समेटिएका छन् । लुम्बिनीका मुख्य संरचना अशोक स्तम्भ, नेटिभिटी स्कल्प्चर्स, जन्म स्मारक शिला (मार्कर स्टोन) र मायादेवी मन्दिरभित्रको पुरातात्त्विक भग्नावशेष संरक्षणको ग्यारेन्टी गर्नर्पुर्ने निर्देशन छ । स्थानीय, प्रदेश र संघीय सरकारबीच सम्पदा संरक्षणमा कसरी सहयोग समन्वय र सहभागिता गराउने भन्ने कुरामा स्पष्ट हुन आग्रह गरिएको छ । युनेस्कोले परापूर्वकालदेखि भइरहेको धार्मिक गतिविधि र चाड मनाउँदा सम्पदालाई असर नपुग्ने गरी योजना बनाएर काम गर्न निर्देश गरेको छ । त्यस्तै सेक्टर स्ट्र्याटेजी (खण्डित रणनीति) बनाउन भनेको छ । त्यसैगरी, वातावरण, भ्रमणकर्ता व्यवस्थापन, संरक्षण योजना, पवित्र उद्यानको विकास र प्राकृतिक प्रकोप रणनीति बनाउन निर्देशन दिएको छ । खण्डित रणनीति तयार गरेर कार्यान्वयनमा ल्याउनुअघि युनेस्को विश्व सम्पदा समिति (वर्ल्ड हेरिटेज कमिटी) का सल्लाहकार समितिबाट सल्लाह, सुझाव लिएर अन्तिम रूप दिन निर्देशन दिएको छ । चौथो बुँदामा वर्ल्ड हेरिटेज सेन्टर र इकोमसले २०२२ मा सम्पदाविज्ञ रोलेन लिन र प्रोफेसर कारिया संलग्न रहेको रिएक्टिभ मनिटरिङ मिसन लुम्बिनी पठाएर अनुगमन गर्दै केही काम गर्न सिफारिस र कागजात मागे पनि खासै काम नभएको भनेर असन्तुष्टि जनाएको छ । मिसनले एकीकृत व्यवस्थापन संरचना कार्यान्वयनका योजना, साइट म्यानेजर लुम्बिनी विकास कोष क्षमता विकास, कोषभित्रै विश्व सम्पदा इकाइ गठन, लुम्बिनी विकास कोष ऐनभित्र विश्व सम्पदाका केही कुरा उल्लेख नभएकाले राख्न आग्रह गरेको थियो । मायादेवी मन्दिरभित्र पानी चुहिने समस्या र त्यसले पुरातात्त्विक भग्नावशेषलाई पार्ने प्रभावबारे सुरक्षाको प्रत्याभूति नभएको कुरा उठाएको थियो । यसका लागि ठोस योजना बनाउन पनि मिसनले माग गर्दै लुम्बिनीको संरक्षणका आगामी योजना र कार्यक्रम के छन् भनेर पनि प्रश्न उठाएको छ । मन्दिरभित्र तीर्थयात्रीका लागि पर्याप्त स्पेस छैन । लुम्बिनी विकास कोषको नाम लुम्बिनी संरक्षण तथा विकास परिषद् राख्दा राम्रो हुने र विकास निर्माण गर्दा सम्पदा प्रभाव मूल्यांकन नगरी गरेका कुरामा प्रश्न उठाएको थियो । विश्व सम्पदा स्थललाई कुन रङमैत्री बनाउने र केन्द्रीय नहरमा चल्ने डुंगा ध्वनि प्रदूषणरहित हुनुपर्ने कुरा सुझाएको थियो । यी सुझाव राज्य पक्षलाई यसअघि नै कार्यान्वयनमा ल्याउन आग्रह गरिएकोमा युनेस्को सेसनले पनि ती काम गर्न कडाइका साथ पुनः निर्देशन दिएको उल्लेख गरेको छ । रिएक्टिभ मनिटरिङ मिसनले युनेस्कोलाई बुझाएको प्रतिवेदनकै आधारमा २०२४ मा खतराको सूचीमा राख्ने मस्यौदामा निर्णय भएको थियो । मिसनले २०२२ मै यी कुरा सुधार नगरे लुम्बिनी खतराको सूचीमा पर्ने जनाइसकेको थियो । यसअघि मायादेवी मन्दिर कसरी पुनर्निर्माण गरिएको हो ? त्यहाँ के के सामग्री प्रयोग भएका छन् ?, मायादेवी मन्दिरमा पानी चुहिने र तलबाट पानी सिपेज हुने समस्यालाई के योजना बनाएर समाधान गरिँदै छ ? पानी र वातावरणले मन्दिरभित्रका पुरातात्त्विक संरचनालाई असर गरिरहेको छ, छैन् भन्ने थाहा पाउन एउटा टिम बनाउन आग्रह गरेको थियो । २०२३ को इन्टरनेसनल साइन्टिफिक कमिटी (आईएससी) बैठकको सुझाव कार्यान्वयनमा ल्याउनुपर्ने पनि युनेस्कोले सुझाव दिएको छ । मार्कर स्टोनमाथि राखेको कमलको फूल हटाउनुपर्ने, भिजिटर व्यवस्थापन योजना बनाउनुपर्ने र स्वीकृत गुरुयोजनाबाहेकका काम नगर्न निर्देशन दिएको छ । सरकारले मुलुकभरका लागि स्वीकृत गरेर एचआईएको फर्म्याट र गाइडलाइन आफूलाई पठाई त्यसलाई अझ व्यवस्थित र सशक्त बनाउनुपर्ने, लुम्बिनीमा बनाइएको ५ हजार जना क्षमताको अन्तर्राष्ट्रिय ध्यान केन्द्र तथा सभाहलको कार्य सञ्चालन गाइडलाइन बनाएर पठाउनुपर्ने युनेस्कोको निर्देशन छ । मायादेवी मन्दिर आसपास एचआईए नगरीकनै बनाएका संरचनालाई युनेस्कोले आपत्ति जनाएको छ । मन्दिरभित्र ध्यानप्रार्थना गर्न सेड निर्माण, मन्दिर बाहिर ठूल्ठूला बाटो र द्वीप प्रज्वलन गर्ने संरचना बनाइएको छ । सेसनले गरेको निर्देशनअनुसार काम सुरु भइसकेको कोषका वरिष्ठ निर्देशक राईले बताए । एकीकृत व्यवस्थापन संरचना (इन्टिग्रेटेड म्यानेजमेन्ट फ्रेमवर्क) स्वीकृत भएर कार्यान्वयनमा आइसकेको र खण्डित रणनीति बन्ने अन्तिम क्रममा छ । पानी चुहावटले मायादेवी मन्दिरमा गरिरहेको असरबारे हाइड्रोलोजिक रिपोर्ट बनाएर पठाइसकेको र २०२२ मा रिएक्टिभ मनिटरिङ मिसनले गरेको सिफारिस र २०२३ को आईएससी मिटिङले गरेको रिकमेन्डेसन कार्यान्वयनको विस्तृत योजना र सेड्युलबारे छलफल गरेर अन्तिम रूप दिएर पठाउन थालिएको उनले बताए । त्यस्तै मन्दिरभित्र जन्म स्मारक शिला ढाक्न राखिएको कमलको फूल आकारको खोल युनेस्कोले हटाउन भनेपछि हटाइएको छ । लुम्बिनीलाई विश्व सम्पदास्थल बनाउन पनि धेरै प्रयास गर्नुपरेको थियो । ०३२ देखि १० वर्ष लुम्बिनी विकास समितिको अध्यक्ष रहेका लोकदर्शन वज्राचार्यको पालादेखि नै प्रयास गर्दा तेस्रो पटकको प्रयासपछि सन् १९९७ मा मात्र विश्व सम्पदामा सूचीकृत भएको थियो । २७ वर्षपछि लुम्बिनी फेरि खतराको सूचीमा पर्न लाग्नु दुःखद भएको वरिष्ठ पुरातत्वविद् वसन्त बिडारीले बताए । युनेस्कोको गाइडलाइन विपरीतका काम गर्दा यस्तो नतिजा आएको उनले बताए । पहिलेदेखि नै युनेस्कोले यहाँ भइरहेको गतिविधिमा प्रश्न उठाइरहेको थियो, उनले भने, अहिले बाध्य भएर निर्णय लिएको हुनुपर्छ । लुम्बिनीलाई खतराको सूचीमा राख्ने निर्णयबाट युनेस्कोलाई पछि हट्न कोष उपाध्यक्ष ल्याहारक्याल लामाको सक्रियताले काम गरेको कोषका कर्मचारी सुनाउँछन् । दिल्ली पुगेको नेपाली टोलीले लुम्बिनीलाई खतराको सूचीमा नपार्न कार्यकारिणी अधिकार प्राप्त सदस्य राष्ट्रका प्रतिनिधिलाई भेटर व्यापक लबिइङ गरेको थियो । कोष उपाध्यक्ष लामाले राजनीतिक रूपमा निकै पहल गरेका थिए । उपाध्यक्ष लामाले भारतीय संस्कृतिमन्त्री गजेन्द्रसिंह सेखावतसँग पहुँच बढाएर लुम्बिनीका बारेमा सकारात्मक परिणामको प्रयास गरेका थिए । भारतका विदेशीमन्त्री एस जयशंकरमार्फत उनले लबिइङ गरेर तत्कालका लागि लुम्बिनीका पक्षमा निर्णय गराउन सफल भएका थिए । युनेस्को प्रतिनिधि तथा फ्रान्सका लागि नेपाली राजदूत सुधीर भट्टराईले कूटनीतिक रूपमा पहल गरेकाले लुम्बिनीलाई खतराको सूचीमा पर्नबाट जोगाउन महत्त्वपूर्ण भूमिका खेले । नेपाली टोलीले युनेस्कोका पदाधिकारी, कार्यकारिणी समिति सदस्य देशका प्रतिनिधिलाई छुट्टाछुट्टै भेटेर छलफल गरेका थिए । युनेस्कोको ४६ औं सेसनमा अध्यक्षता गरेका युनेस्कोका लागि भारतीय राजदूत विशाल शर्माले पनि लुम्बिनीका विषयमा सहयोग गरेकाले राम्रो परिणाम आएको बताइएको छ । नेपाललाई जापान, केन्या, रुवान्डा, भियतनाम र कतार जस्ता राष्ट्रले राम्रो सहयोग गरेका थिए । लुम्बिनीका विषयमा कार्यकारिणी सदस्य २१ मध्ये १९ राष्ट्रले भारतको संशोधन प्रस्तावको समर्थन गरेका थिए । लेवनानले लुम्बिनीलाई खतराको सूचीमा राख्नुपर्ने मत राखेको थियो । बेल्जियमले भारतको संशोधन प्रस्तावमा जान नहुने कुरा राखेको थियो । लुम्बिनीका विषयमा एक घण्टा छलफल भएको थियो । कार्यकारिणी २१ मुलुकका प्रतिनिधिले नै लुम्बिनीका विषयमा आआफ्नो मत राखेका थिए । ६ वर्ष लगाएर सन् १९७८ मा निर्माण गरिएको लुम्बिनी विकास गुरुयोजना अझै पूरा हुन सकेको छैन । १९८५ सम्म आधारभूत र १९९५ सम्म गरी १७ वर्षमा गुरुयोजना पूरा गर्नुपर्ने लक्ष्य राखेकामा अझै अधुरो छ । २०७६ मा ७ अर्ब रकम पाए कोषका अधिकारीले ३ वर्षभित्र सम्पन्न हुने बताए पनि अझै सकिएको छैन । सरकारले ७ अर्बको स्रोत सुनिश्चित गरेपछि टेन्डर गरेर काम सुरु गरिएको थियो । तर, गुरुयोजनाअनुसारको काम नभएको उजुरी परेपछि सरकारले दुई अर्ब मात्र रकम दिएको छ ।अहिलेसम्म गुरुयोजनाको ८८ प्रतिशत काम भएको लुम्बिनी विकास कोषका सदस्य सचिव सानुराजा शाक्यले दाबी गरे पनि त्यसको वास्तविक आधार छैन । बजेट पाएको भए हामी काम पूरा गरी सक्थ्यौं, उनको दाबी छ, रकम अभावमा काम पछि धकेलिँदै गएको हो । बुद्ध जन्मस्थलबाट शान्तिको सन्देश र आध्यात्मिकता फैलाउन जापानका वास्तुकलाविद् प्रा केन्जो टाँगेले सन् १९७२ बाट गुरुयोजना बनाउन सुरु गरेर सन् १९७८ मा संयुक्त राष्ट्रसंघलाई बुझाएका थिए । संयुक्त राष्ट्रसंघले त्यही वर्ष नेपाल सरकारलाई गुरुयोजना बुझाएको थियो । टाँगेको गुरुयोजना ३ क्षेत्रमा विभाजित छ । पवित्र उद्यान, अन्तर्राष्ट्रिय बौद्ध विहार क्षेत्र र नयाँ लुम्बिनी गाउँ रहेका छन् । धेरै काम लुम्बिनी गाउँमा बाँकी छ । अहिलेसम्म नभएका काममा उत्थान्त अडिटोरियम हल छ । वाटर टावर निर्माण तथा वितरण काम पनि बाँकी नै छ ।दुईतले गोलो आकारका ६ वटा भवन बनेका छैनन् । विद्युतीकरण, सञ्चार, कालोपत्र र सर्भिस रोडका काम बाँकी छन् । ढल निकास तथा स्युरेज व्यवस्थापन र पोखरी निर्माण तथा सुन्दरीकरण हुन सकेको छैन । गुरुयोजना लागू हुने क्षेत्रभित्रबाट बग्ने ३ वटा नदीखोलाको व्यवस्थापनको काम पनि बाँकी छ । प्राथमिक उपचार केन्द्र, सोभिनियर सप, हाईस्कुल, रेस्टुरेन्ट, तीर्थयात्रीका लागि रात बसेर शान्ति पाठ गर्ने, ध्यान गर्ने (क्याम्पिङ स्थल) पनि बनाइएको छैन । पवित्र उद्यान लुम्बिनीको सबैभन्दा महत्त्वपूर्ण क्षेत्र हो । यो गुरुयोजनाको सबैभन्दा दक्षिणतर्फ पर्छ । यहाँ मायादेवी मन्दिर र अशोक स्तम्भ छ । त्यस्तै अशोककाल र पूर्वमौर्यकालका इँटाका संरचना, बुद्धकालसम्मका इँटाको बुट्टा, सांस्कृतिक अवयव र प्राचीन बौद्ध विहार भग्नावशेष छन् । गुरुयोजनाअनुसार ४ पोखरी, विश्व सम्पदास्थल वरिपरिका ८० वर्ग मिटर र केही साना ठाउँमा हरियाली उद्यान बनाउने प्रारम्भिक चरणका काम सम्पन्न भएका छन् । पवित्र उद्यान र नयाँ लुम्बिनी गाउँबीचमा अन्तर्राष्ट्रिय बौद्ध विहार क्षेत्र छ । यहाँ संसारकै सानो बौद्ध विश्व जगत् देखिन्छ । केन्द्रीय नहरको पूर्वतिर थेरवादी र पश्चिमतिर महायानी सम्प्रदायका विहार, गुम्बा छन् । पूर्वतिर श्रीलंका, म्यानमार, थाइल्यान्ड र कम्बोडियालगायका मुलुकका विहार छन् । पश्चिमतिर चीन, सिंगापुर, जापान, कोरिया, फ्रान्स, जर्मनी, भियतनाम र क्यानडालगायत मुलुकका विहार निर्माण भएका छन् ।"
एमालेमाओवादी आमनेसामने,"(काठमाडौं) सत्ताको नेतृत्व गरिरहेको एमाले र प्रमुख प्रतिपक्षी दल माओवादीबीचको विवाद सडकदेखि सदनसम्म देखिएको छ । दुवै दलका नेताहरूले संसद्मा मात्र नभई सार्वजनिक मञ्चबाट समेत एकअर्कालाई आरोपप्रत्यारोप लगाइरहेका छन् । पार्टीका बैठकमा दुवै दलले एकअर्काका अभिव्यक्ति र गतिविधिलाई लक्ष्य गरेर आलोचना गर्नुका साथै निर्देशन र सर्कुलरसमेत जारी गरेका छन् । प्रतिपक्षी माओवादीका अध्यक्ष पुष्पकमल दाहालका पछिल्ला अभिव्यक्तिले अराजकतालाई मलजल गर्ने, सरकारलाई बदनाम गर्ने भन्दै प्रधानमन्त्री केपी शर्मा ओलीले आपत्ति जनाएका छन् । शुक्रबार शान्ति प्रक्रियाका बाँकी काम पूरा गर्नेबारे नेपाल समाजवादीका अध्यक्ष बाबुराम भट्टराईको ज्ञापनपत्र बुझ्दै ओलीले संसद्मा दाहालले असंसदीय, असभ्य र लाञ्छनायुक्त अभिव्यक्ति दिएको भन्दै आपत्ति जनाएका हुन् । ओलीले आफू प्रधानमन्त्री भएसम्म अराजक गतिविधि हुन नसक्ने दाबी गरे । अहिले कुनै अराजकताले ठाउँ पाउने वा सत्ता समीकरणमा यताउता हुने सम्भावना छैन, उनले भने, कम्तीमा म प्रधानमन्त्री र एमालेको अध्यक्ष रहुन्जेल अहिले चर्चामा ल्याइएजस्तो नेपालमा बंगलादेश वा श्रीलंकामा भएका जस्ता घटना हुने स्थिति हुँदैन । काठमाडौंको टुँडिखेलमा केही दिनअघि गौरापर्वमा सहभागी भएका बेला ओली र कांग्रेस सभापति शेरबहादुर देउवाविरुद्ध नाराबाजी भएको घटनालाई ओलीले गम्भीर रूपमा लिएका छन् । त्यहाँ देखिएको असन्तुष्टि अरु ठाउँमा फैलन सक्ने भन्दै ओलीले सरकारी सुरक्षा निकाय र पार्टीलाई सचेत गराएको निकट स्रोतले जनाएको छ । सरकारबाट बाहिरिनेबित्तिकै दाहालले सरकारविरुद्ध आन्दोलनको तयारी गर्न औपचारिक रूपमा पार्टीका तल्ला संगठनलाई सर्कुलर गरेपछि ओलीले पोलिटब्युरो बैठकबाटै त्यसको प्रतिवाद गरेका छन् । एमालेको बुधबार सकिएको पोलिटब्युरो बैठकमा ओलीले माओवादी र अन्य शक्तिले सरकार र एमालेलाई घेराबन्दी गर्न खोजिरहेको भन्दै सचेतता अपनाउन निर्देशन दिए । आन्दोलनको तयारीका लागि माओवादीको सर्कुलर र दाहालको अभिव्यक्तिप्रति लक्षित गर्दै ओलीले मुलुकमा अराजकता फैलाउने गतिविधिलाई सरकारले नजिकबाट हेरिरहेको बताएका छन् । एमाले पोलिटब्युरो बैठकमा उनले घेराबन्दीको प्रतिवाद गर्न निर्देशन नै दिए । देशभित्र र बाहिरबाट हुने सबै घेराबन्दी तोड्दै एमाले निर्णायक राष्ट्रिय शक्ति निर्माणमा केन्द्रित छ । यसमा सरकार र पार्टीका तर्फबाट पहल गर्न जरुरी छ, उनले बैठकमा भनेका थिए, सरकारले सय दिन पूरा नगर्दै घेराबन्दी गर्ने प्रयास भइरहेको छ । संसद्मा प्रतिपक्ष माओवादी, राष्ट्रिय स्वतन्त्र पार्टीले सरकारविरुद्ध गरेको प्रहारविरुद्ध एमाले सांसदहरू मात्र उत्रिएका छन् । प्रतिनिधिसभामा भदौ १२ मा एमाले सांसद योगेश भट्टराईले तत्कालीन सशस्त्र युद्धलाई माओवादीको हिंसात्मक द्वन्द्व भनेपछि माओवादी सांसदहरूले त्यसको प्रतिवाद गरेका थिए । तर कांग्रेस सांसद भने यस विषयमा मौन बसेका थिए । कांग्रेस केन्द्रीय कार्यसमितिको बैठकले गठबन्धन सरकार सफल बनाउने निर्णय गरे पनि नेताहरूमा सत्तामूखी कि संगठनमूखी बन्ने मतभेद छ । संस्थापन पक्षका नेताहरूले सरकारलाई जोड दिएका छन् भने इतरपक्षका नेताहरूले पार्टी निर्माणमा जोड दिँदै आएका छन् । कांग्रेस नेताहरू सरकारको पक्षमा उभिए पनि प्रतिपक्षी माओवादी र रास्वपाले ओली सरकारलाई गरेको प्रहारको प्रतिरक्षामा खासै उत्रिएका छैनन् । एमाले पोलिटब्युरो बैठकले भने दाहाललगायत नेताको अभिव्यक्तिलाई गम्भीर रूपमा लिएको निर्णय गरेको छ । कतिपय राजनीतिक दल एवं नेताहरूको आवेगपूर्ण अभिव्यक्तिप्रति बैठकको गम्भीर ध्यानाकर्षण भएको छ, निर्णयमा भनिएको छ, भूमिका बदलिनासाथ मुलुकको अवस्थालाई हेर्ने दृष्टिकोणसमेत बदल्ने द्वैधचरित्र लोकतान्त्रिक आचरणभित्र पर्दैन । यो बैठक मुलुकका सबै राजनीतिक दलहरूलाई जिम्मेवार र संयमित बन्न एवं देश तथा जनताप्रति उत्तरदायी भूमिकाका साथ अगाडि बढ्न आह्वान गर्छ । पछिल्लो समय माओवादी अध्यक्ष दाहालले प्रदेश समितिका बैठकमा आन्दोलनको तयारी गर्न निर्देशन दिनुका साथै गठबन्धन सरकारको चर्को आलोचना गर्दै आएका छन् । एमाले पोलिटब्युरोले भने संयम रहन दाहाललाई औपचारिक रूपमा आग्रह गरेको छ । सत्ता पक्ष होस् या विपक्ष, हामी सबै वर्तमान लोकतान्त्रिक प्रणालीका पक्ष नै हौं र यसको रक्षा, विकास र सफलता हामी सबैको दायित्व हो, पोलिटब्युरो बैठकको निर्णयमा भनिएको छ, मुलुकमा अनेकौं चुनौती छन् र यसलाई सामना गर्ने पनि हामी सबैको साझा दायित्व हो । एमाले वरिष्ठ उपाध्यक्ष ईश्वर पोखरेल दाहालको अभिव्यक्तिलाई पोलिटब्युरोले गम्भीर रूपमा लिनुको दीर्घकालीन अर्थ रहेको बताउँछन् । सरकार बनेको डेढ महिना पनि नभई दाहालले उत्तेजना, आवेग र अनुत्तरदायी ढंगले जुन आधारहीन आरोप लगाउनुभएको छ । ती आक्रोशपूर्ण अभिव्यक्तिले अराजकतालाई प्रश्रय दिने काम गर्छ, उनले कान्तिपुरसँग भने, आगामी दिनमा मुलुकमा अराजक ढंगले क्रमभंग गर्ने, छलाङ हान्ने कोसिस हुन सक्छ । त्यसैले पार्टी पंक्तिलाई सचेततापूर्वक तयारी अवस्थामा राख्न निर्णय गरिएको हो । माओवादी वरिष्ठ उपाध्यक्ष नारायणकाजी श्रेष्ठ भने माओवादीले देश र जनताको पक्षमा आवाज उठाउँदा मुलुकमा अराजकता सृजना गर्ने आरोप कुनै तर्कसंगत नभएको बताउँछन् । हामी देश र जनताको हितमा आवाज उठाउँछौं । जनताको जायज आन्दोलनलाई समर्थन गर्छौं, उनले भने, हाम्रो पार्टीले उठाएका जायज मुद्दालाई सरकारको आँखाले अराजक देख्नु दृष्टिभ्रम हो । माओवादी जनताको मन जितेर सरकारबाट बाहिरिएको उल्लेख गर्दै उनले सरकारको गलत काममा खबरदारी गर्ने बताए । हामीले सुशासन, भ्रष्टाचारविरोधी अभियान, सरकारका निकायबाट जनतालाई छिटोछरितो सेवा दिएर विजयभावसहित सरकारबाट निस्केका हौं, उनले भने, प्रतिपक्षमा आएपछि जनताबाट सकारात्मक समर्थन पाएका छौं । हामीले आवेगपूर्ण अभिव्यक्ति दिनुपर्ने अवस्था छैन । एमाले वरिष्ठ उपाध्यक्ष पोखरेलले भने कांग्रेसएमाले गठबन्धन बनेपछि राजनीतिक स्थायित्व नचाहने शक्तिको चलखेल सुरु भएको दाबी गरे । नेपालमा राजनीतिक स्थायित्व नचाहने शक्ति देशबाहिर र भित्र पनि छन्, उनले भने, अलि स्थायित्व दिने कुरा अघि बढेपछि यो अराजकता फैलाउने अभ्यास सुरु हुन्छ । केही राजनीतिक दलका जिम्मेवार नेताले बंगलादेश बनाइदिन्छु भनेको के हो ? मुलुकमा के खोजेको हो ? प्रश्न गम्भीर छ । उनले माओवादी अध्यक्ष दाहाललगायत नेताबाट सरकार, एमाले र प्रधानमन्त्रीविरुद्ध आएका उत्तेजना र आवेगपूर्ण गतिविधिले अन्य अराजक तत्त्वलाई बल पुर्याउने तर्क गरे । मुलकमा अराजकता गतिविधि गर्न सकिन्छ भन्नेलाई नेताका अभिव्यक्तिले बल पुग्छ, उनले भने, एमाले देशको यो शासन प्रणालीलाई अझ बलियो बनाउन प्रयासरत छ । माओवादी वरिष्ठ उपाध्यक्ष श्रेष्ठले माओवादी सरकारमा भएको बेला अराजक गतिविधि गर्ने तत्त्व सक्रिय हुन खोजेको जानकारी दिए । हामी सरकारमा भएका बेला अराजक गतिविधि गर्ने तत्त्व सक्रिय भएका थिए । हामीले शान्तिपूर्ण तरिकाले डिल गरेर समाधान गर्यौं, उनले भने, हामी प्रतिपक्षमा आएपछि त्यस्ता अराजक गतिविधिमा जोडेर बद्नाम गराउन खोजिएको छ । दाहालले भदौ ११ मा संसद्मा सरकार र कांग्रेसएमाले गठबन्धनलाई भ्रष्ट र प्रतिगमनकारी को आरोप लगाएपछि एमालेभित्र ठूलो तरंग आएको छ । दाहालले प्रधानमन्त्री ओलीले उद्योगले तिर्नुपर्ने करोडौं विद्युत् महसुल मिनाहा गर्न खोजेको, भ्रष्टाचार, सुशासनको अभियानलाई रोकेको, नक्कली भुटानी शरणार्थी प्रकरण सामसुम पार्न खोजेको दाबी गरेपछि एमाले र माओवादी सांसदबीच संसद्मा मुखामुख नै चल्यो ।त्यसपछि माओवादीले असार अन्तिम साता बसेको स्थायी समितिको निर्णय उल्लेख गर्दै भदौ १६ मा आन्दोलनका लागि तयार रहन पार्टीका तल्ला समितिलाई सर्कुलर नै जारी गर्यो । संविधान संशोधनका नाममा मुलुकलाई प्रतिगमनतर्फ फर्काउन खोजिएको दाबी माओवादीको छ । संविधान संशोधन गर्ने भनेर भनिएका विषयहरू सुन्दा दस वर्षको जनयुद्ध र बृहत् शान्तिसम्झौतापश्चात प्राप्त संघीय लोकतान्त्रिक गणतन्त्र, धर्मनिरपेक्ष, समानुपातिकसमावेशीलगायतका उपलब्धिहरूलाई उल्ट्याएर मुलुकलाई २०४७ सालतिर फर्काउने संकेत देखिन्छ, अध्यक्ष दाहाल र महासचिव देव गुरुङले हस्ताक्षर गरेको सर्कुलरमा भनिएको छ, प्रतिगमन, राष्ट्रघात र भ्रष्टहरूको संरक्षण गर्ने दिशामा सरकार झन्झन् अगाडि बढेमा कुनै पनि समयमा सडक आन्दोलनमा जानुपर्ने आवश्यकतालाई पनि ध्यानमा राख्नुपर्ने देखिन्छ ।एमाले पोलिटब्युरोले सत्तापक्ष र प्रतिपक्ष दलबीच देखिएको द्वन्द्वको फाइदा उठाएर सामाजिक एकतालाई कमजोर पार्ने प्रवृत्ति रोक्न आग्रह गरेको छ । समाजमा अस्वस्थता, तिक्तता र नैराश्य भरिदिने एवं सामाजिक सद्भाव तथा एकतालाई कमजोर पार्ने प्रवृत्तिहरू देखापरेका छन्, पोलिटब्युरो बैठकले पारित गरेको प्रस्तावमा भनिएको छ, विभिन्न विचार, मत र दृष्टिकोणबीच रचनात्मक बहस हुने, राजनीतिक दलहरूबीच स्वस्थ प्रतिस्पर्धा हुने एवं असहमति र विरोधलाई मर्यादित, संयमित एवं सभ्य ढंगमा प्रस्तुत गर्ने र उचित विषयलाई राज्यले सम्बोधन गर्ने कुरा लोकतन्त्रका आधारभूत विशेषताहरू हुन् । अराजकता लोकतन्त्र होइन र असहिष्णुता सभ्यता होइन ।"
नेपालबाट दक्ष कामदार लैजान इराक इच्छुक,"(काठमाडौं) आफूमाथि लगाउँदै आएको प्रतिबन्ध हटाउँदै नेपालबाट दक्ष कामदार लैजान इराकले इच्छा देखाएको छ । उसले नेपालसँग श्रम समझदारी गर्ने प्रस्ताव पनि गरेको छ । कुनै समय द्वन्द्व र युद्धका कारण थलिएको इराक अब पूर्वाधार विकासमा अघि बढ्ने भन्दै नेपालबाट दक्ष जनशक्ति लैजान नेपालसँग श्रम समझदारी गर्न खोज्दै छ । इराकमा श्रम गर्न वा घुम्न जान पनि नेपाली नागरिकलाई प्रतिबन्ध लगाइएको छ । नेपालले सुरक्षाको कारण देखाउँदै ०६१ सालदेखि आफ्ना नागरिकलाई इराक भ्रमण गर्न वा त्यहाँ गएर काम नगर्न प्रतिबन्ध लगाएको छ । ०६१ भदौ १६ मा १२ जना नेपालीलाई एक इराकी विद्रोही समूहले हत्या गरेपछि नेपाल सरकारले उक्त निर्णय गरेको थियो । इराकीहरूले पटकपटक विभिन्न माध्यममार्फत उक्त प्रतिबन्ध हटाउन खोजिरहेका छन् । नेपालले भने सुरक्षाकै कारण इराकमा नेपाली पठाउन मानेको छैन । नेपालबाट दक्ष कामदार लैजान नयाँदिल्लीस्थित कार्यवहाक राजदूत सुरेन्द्र थापालाई नयाँदिल्लीस्थित इराकको राजदूतावासका नियोग उपप्रमुख नजम मिर्जानले आग्रह गरेका छन् । दिल्लीमै रहेको इराकको दूतावासले नेपाललाई पनि हेर्ने काम गर्छ । गत मंगलबार दिल्लीमा भएको भेटवार्तामा उनीहरूबीच इराकमा नेपालबाट दक्ष कामदार लैजाने सम्बन्धमा कुराकानी भएको नेपाली दूतावासले जनाएको छ । हामी अब पूर्वाधार विकासमा लागिरहेका छौं । त्यसका लागि धेरै कामदारको आवश्यकता पर्छ, मिर्जानले भने, नेपालीहरूको राम्रो कामको हामीले जताततै सुनेका छौं । त्यसैले इराक नेपालबाट पूर्वाधार विकासमा काम गर्न सक्ने दक्ष कामदार लान चाहन्छौं । इराकमा श्रम पठाउनेसम्बन्धमा आवश्यक प्रक्रियाबारे आवश्यक विषय बुझेर जानकारी दिने कार्यवाहक राजदूत थापाले बताए । थापाले इराकको आग्रहलाई परराष्ट्र मन्त्रालयमा पठाइसकेका छन् । अब परराष्ट्र मन्त्रालयले श्रम मन्त्रालयसँग सहकार्य गरेर इराकलाई जवाफ दिने जनाइएको छ । नेपाली पक्षले इराकको वर्तमान सुरक्षा र भविष्यमा हुन सक्ने खतराको अध्ययन र समीक्षा गरेर मात्र कुनै पनि निर्णय लिने परराष्ट्र स्रोतको भनाइ छ ।"
भूकम्प प्रभावित बस्तीको पुनर्निर्माणमा अन्योल,"(सुर्खेत)जाजरकोटको भेरी नगरपालिका१ का बमबहादुर विकको ७ जनाको परिवारले झन्डै साढे ३ महिना त्रिपालमा बितायो भने ७ महिनादेखि अस्थायी टहरामा कष्टकर तरिकाले बस्नुपरेको छ । नयाँ घर नबन्दासम्म यस्तै सास्ती हुने भो, उनले भने, एउटा कोठाजस्तो टहरामा खानेसुत्नेदेखि सबै काम गर्नुपरेको छ, न रोजगारी छ न त बारीमा अन्न लगाएका छौं, यसरी कति समय बस्ने हो ? उनले भने ।वैशाखदेखि असोजसम्म र मंसिरदेखि चैतसम्म मौसमी मजदुरीका लागि भारत जाने उनी भूकम्प गएदेखि बाहिर पनि जान सकेका छैनन् न त गाउँमा अरु रोजगारी नै पाएका छन् । पालिका र संघसंस्थाले दिएको खाद्यान्नले नपुग्ने अवस्था भएपछि कसरी जीविका चलाउने भन्ने चिन्तामा छन् उनी । भूकम्प गएदेखि सातापिच्छे परिवारका सदस्य बिरामी भइरहने समस्याले आजित छन् भेरी नगरपालिका४ का अमरबहादुर महर पनि । उनकी पत्नी बिर्मी र जेठी छोरी कमला अहिले पनि एक सातादेखि ज्वरोले थला परेका छन् । ८ जनाको परिवार अहिले पनि अटेसमटेस भएर बस्नुपर्दा निकै सास्ती भइरहेको उनले बताए ।दिनहुँ पानी परेर टहरो चुहिन्छ, खाद्यान्न र लत्ताकपडा जोगाउनै मुस्किल भो, त्यसमा पनि टहरोभन्दा माथिबाट पहिरो खस्न थालेको छ, उनले भने, कुन दिन टहरोसँगै पुरिएर परिवारका सदस्यलाई एउटै चिहान बनाउने हो भन्ने चिन्ता पनि छ । त्यसैले राति पानी परे जाग्राम बस्न बाध्य छौं । घर नबन्दासम्म परिवार जोगाउनै मुस्किल भयो । रुकुम पश्चिमको आठबीसकोटलगायत बजारमा गाडीका सामान लोड अनलोड गर्ने उनले मजदुरी पनि अनियमित भएको बताए । जसका कारण परिवारको खर्च जुटाउन मुस्किल भएको उनले गुनासो गरे ।नलगाडका अधिकांश भूकम्पपीडितका बारीहरू बाँझै छन् । जसका कारण हिउँदमा के खाने भन्ने चिन्ताले सताउन थालेको नलगाड नगरपालिका१ का ज्ञानबहादुर महरले बताए । झन्डै १५ वर्षदेखि बर्सेनि करिब ९ महिना भारतमा मजदुरीका लागि जाने उनी गत वर्ष दसैं मनाउन घर आएको बेला भूकम्प गएको थियो । उनले भूकम्प गएदेखि सुत्ने र खाने मात्र काम भएको बताए । दाताहरूले दिएको खाद्यान्नले अहिलेसम्म पुगिरहेको उनको भनाइ छ । रिम्ना, दल्लीलगायत बजारमा मजदुरी गर्न जाने उनकी पत्नी पनि भूकम्पयता काममा फर्कन सकेकी छैनन् ।घर कहिले बन्छ भन्ने निर्क्योल भए त भारततिर गएर १२ महिना कमाएर ल्याउन सकिन्थ्यो, यहाँ नयाँ घरको सरकारी प्रक्रिया पुर्याउन घरमूली चाहिन्छ भनेका छन्, त्यसैले जान सकिएको छैन, उनले भने, रातभर गर्मी र लामखुट्टे हैरानै पार्छ । टहरामा पशुबस्तुभन्दा कष्टकर जिन्दगी बिताइरहेका छौं, धन्न ज्यान जोगिएको छ ।गत वर्ष कात्तिक १७ गते गएको भूकम्पका कारण जाजरकोटमा मात्रै ४८ हजार ५ सय १७ लाभग्राही कायम भएका छन् । जसमध्ये ३४ हजार ९ सय ५४ अस्थायी आवास निर्माण भएका छन् । बाँकी परिवार त्रिपाल र पुरानै घरमा बस्न बाध्य छन् । जाजरकोटका प्रमुख जिल्ला अधिकारी उमाकान्त अधिकारीका अनुसार स्थानीय तहको खातामा दोस्रो किस्ताको अस्थायी आवासबापतको २५ हजार रकम पठाएपछि वडा कार्यालयमार्फत वितरण भइरहेको छ ।त्यस्तै रुकुम पश्चिमका १६ हजार भूकम्पीडितका लागि दोस्रो किस्ताको रकम निकासा भएको छ । उनीहरूलाई अस्थायी आवास निर्माणबापत पहिलो चरणमा पनि २५ हजारका दरले रकम दिइएको थियो भने यसपालि ४० करोड रुपैयाँ स्थानीय तहको खातामा पठाइएको रुकुम पश्चिमका प्रमुख जिल्ला अधिकारी हरिप्रसाद पन्तले बताए । उनका अनुसार जिल्लाभर ३२ हजार ६ जना लाभग्राही कायम भएका छन् । बाँकीलाई पनि रकम दिनेगरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा थप बजेट माग गरिएको उनले जानकारी दिए ।संघीय सरकारले चालु आर्थिक वर्षको बजेटमा पुनर्निर्माणका लागि २१ अर्ब रुपैयाँ छुट्याएको छ । तर उक्त रकम अर्थ मन्त्रालयको अबन्डा कोषमा राखिएको बारेकोट गाउँपालिका अध्यक्ष वीरबहादुर गिरीले बताए । सोझै त्यो रकम राष्ट्रिय पुनर्निर्माण प्राधिकरणमा जानुपर्थ्यो, अबन्डा कोषमा राखिएको रकम पछि जता पनि लिन मिल्छ, उनले भने, अहिलेसम्म डिटेल ड्यामेज एसिस्मेन्ट पनि हुन सकेको छैन, जसले पुनर्निर्माण कहिले हुने हो भन्ने अन्योल छ ।अस्थायी आवासको दोस्रो किस्ताको रकम वितरण अझै सकिएको छैन भने पुनर्निर्माणको कार्यविधि नबन्दा समस्या भइरहेको जाजरकोटका प्रजिअ अधिकारीले बताए । कार्यविधि पनि संघीय संसद्मा छलफलको क्रममा छ, पुनर्मूल्यांकनको काम पनि होला, उनले भने, अहिले हामी जतिसक्दो छिटो अस्थायी आवासको दोस्रो किस्ताको रकम वितरण सक्ने क्रममा छौं । तर केही भूकम्प प्रभावितहरूले पुनर्निर्माणमा भएको अन्योलका कारण आफै घर बनाउन थालेका छन् । सदरमुकाम खलंगामा अहिले झन्डै १ सय घर निर्माण भइरहेको खलंगा बजारका मेगराज शर्माले बताए ।अस्थायी आवासकै रकम वितरणमा यत्रो ढिलो भइरहेको छ, पछि घर बनाउँदा झन् कति सास्ती होला, लामो समय पर्खाइमा बस्नुपर्ने भएपछि आफै घर बनाइरहेको छु, उनले भने, सरकारको आश गर्दा घर कहिले बन्ने हो कहिले, निश्चितै भएन । उनका अनुसार आफैं घर निर्माण गर्दा पनि नक्सापास, कामदार अभाव, निर्माण सामग्रीको महँगीगायत समस्या देखिएका छन् ।भूकम्पपछिको उद्धारमा सरकारी प्रयास सन्तोषजनक भए पनि अहिले बेवास्ता भइरहेको नागरिक अगुवा राजुविक्रम शाहले बताए । उनका अनुसार अस्थायी आवास निर्माणको अवस्था हेर्दा अब पुनर्निर्माणमा झन् ढिलाइ हुने देखिएको छ । सरकारले बढीमा ५ लाख देला, त्यसले २ कोठा पनि बनाउन पुग्दैन, मापदण्डअनुसार अहिलेकै जस्ता घर बनाउन पनि कम्तीमा १५ लाख रुपैयाँ लाग्छ ।सरकारले पुनर्निर्माणलाई व्यवस्थित बनाउन अस्थायी आवास निर्माण कार्यविधिमा संशोधन गर्न आवश्यक रहेको रेडक्रस कर्णाली प्रदेश महासचिव नेपालीले बताए । उनका अनुसार अहिले रेट्रोफिटिङ गर्नुपर्ने घर पनि भत्काउनुपर्ने अवस्था छ । अहिले लाभग्राही कायम भएका मध्ये झण्डै ४० प्रतिशत घर रेट्रोफिटिङ गरी बस्न मिल्ने अवस्थाका छन्, अहिले लाभग्राहीलाई ठूलो समस्या भयो, घर नभत्काउ सरकारले अनुदान दिँदैन, उनले भने, भत्काउ घर सामान्य चर्किएको छ, पँरै परिवारको लागि जोहो गरेको सम्पत्ति त्यही घरमा छ, कहाँ राख्ने ?जनता सुरक्षित आवासमा बस्ने कुरामा कुनै पनि विकल्प नहुने बारेकोट गाउँपालिका अध्यक्ष वीरबहादुर गिरीले बताए । जसरी पनि स्थायी आवास बन्नुपर्यो, उनले भने, त्यसमा सरकारले कुनै पनि बहाना बनाउन मिल्दैन । संघीय सरकारले स्थानीयस्तरको आवश्यक्ता नहरेर कार्यविधि बनाउन लागेको उनको आरोप छ । हामीले पनि केही काम गर्न त सक्थ्यौं होला नि, हाम्रो काम गर्ने बाटो बन्द छ, उसले पनि केही काम गर्दैन, उनले भने, अस्थायी आवास कार्यविधि पनि हचुवाकै आधारमा बनाइयो, ३ जनाको परिवार हुने र २० जनाको परिवार हुनेलाई एउटै मूल्यांकनमा रकम वितरण गरिएको छ, पुनर्निर्माणको कार्यविधि पनि त्यस्तै हुने त होला नि ।"
पहिरोपीडितलाई गाँस न बास,"(दोलखा)तीन साताकी सुत्केरी सीता थामी त्रिपालमुनि चिसो भुइँमा अनिँदो रात बिताइरहेकी छन् । नवजात शिशुलाई रुघाखोकीले च्यापेको छ । १७ दिनकी सुत्केरी मञ्जु थामीको पनि त्रिपालको बास छ । चिसो भुइँमा त्रिपालको बास छ, न्यानोतातो गर्न आगो बाल्न मिल्दैन, उनले भनिन्, खाद्यान्न पनि सकिएको छ । राहतमा पाएको एकडेढ केजी चामल थियो त्यो पनि सकियो । गत भदौ ८ मा शनिबार मध्यराति पहिरोले गाउँको घर बस्न नमिल्ने गरेर क्षति गरेपछि उनी २ सातादेखि त्रिपालको सहारामा कष्टसात रात काटिरहेकी छन् । रामेछापको दोरम्बा शैलुङ गाउँपालिका१ डडुवाका ४३ परिवार पहिरोले विस्थापित बनाएपछि २ सातादेखि त्रिपालको सहारामा कोही सडकमा कोही डाँडामा बसिरहेका छन् । डडुवाको मुझुवा सल्लेटारका अल्पसंख्यक थामी समुदायका ३२ परिवारसहित मंसिरेका ६, पात्लेका ३ र नागी २ परिवार पहिरोले विस्थापित बनेका हुन् । यी घरका १ सय ९३ जना सुरक्षित स्थान खोजेर त्रिपालको भरमा रात काटिरहेका छन् ।७ दिनकी सुत्केरी हुँदा पहिरोले उठीबास बनायो, न खाने सामल छ, त्रिपाल पनि चुहिएर बालकलाई जोगाउन कष्ट परेको छ, सीताले भनिन्, बनिबुतोले घर चलाउँथ्यौं, त्यो पनि छैन्, पाकेका मकै भाँच्न नपाई पहिरोले बारी पनि लग्यो कसरी बाँच्ने होला । सोही राति दोरम्बा शैलुङ३ लेखर्कको पहिरोमा परेर ८ जनाको मृत्यु भएको थियो भने २ जना बेपत्ता छन् । मान्छे मरेको परिवारलाई मात्रै राहत र बासको व्यवस्थापन भएको उनले बताइन् । पहिरोले घरबारविहीन बनाएका हामी गरिबलाई त्रिपालसम्म आउँदो रहेनछ, सीताले भनिन्, पहिरोले थिचिएको भए हेर्ने आउथे होलान्, पानी र बतासले त्रिपाल पनि च्यातिन थालिसक्यो । गाउँपालिकाले डडुवाका पहिरोपीडितलाई ८ बोरा चामल, २ बोरा चिउरा, १० कार्टुन खाने तेल, १२ थान ब्ल्यांकेट र एक रोल ओछ्याउन म्याटिस दिएको थियो । त्यही राहत सबैले बाँडेको मञ्जुले बताइन् । पालिकाले दिएर भागमा परेको एकडेढ केजी चामल मात्रै पाएका छौं, उनले भनिन्, पहिरोले विस्थापित बनाउँदा हेर्नसमेत कोही आइपुगेनन् । लेखर्क पहिरो पीडितलाई राहत दिनेको लर्को भए पनि डडुवाका पीडितलाई हेर्ने कोही नभएको उनले गुनासो गरिन् । लगाएको मकै र कोदो पनि पहिराले बारी बगाएपछि थप संकटमा परेको उनको भनाइ छ । बनिबुतो गरेर घर परिवार चलाउँदै आएका थियौं, मञ्जुले भनिन्, पहिराले घरबाविहीन बनाएपछि बनिबुतो गर्ने गएका छैनौं, त्यसमाथि सुत्केरी भएँ, संकट आइलाग्यो । गाउँको पसलबाट उधारोमा खाद्यान्न ल्याएर चलाउँदै गरेको उनले सुनाइन् । लगाएको मकै र कोदो पनि पहिरोले बारीसहित लगेपछि खानलाई केही नभएको गर्भवतीसमेत रहकी लक्ष्मी थामीले बताइन् । राहतमा पाएको टेन्ट र त्रिपालमा बसेका छौं, उनले भनिन्, लेकको गाउँ हो, चिसो पस्न थालेको छ, बास त जसोतसो काटौंला गाँसको समस्याले सताएको छ । तीनधारा खोलाको झोलुंगेपुल बिहीबार राति पहिरोले बगाएपछि गाउँको वडासहित पालिका र सदरमुकाम मन्थलीसँगको सम्पर्क टुटेको वडा सदस्य मंगले थामीले बताए । उनका अनुसार झोलुंगे पुल बगाएपछि गाउँका ३२ बालबालिका विद्यालय जान पाएका छैनन् । पहिरोले विस्थापित बनाएकालाई पालिकाले पठाएको थोरै राहत दिएको उनले बताए । त्रिपालमा बसेकाहरू अधिकांश बिरामी परेको उनले बताए । म आफैं पनि विस्थापित भएर त्रिपालको गोठ हालेर बसेको छु, उनले भने, सुत्केरी, नाबालक र वृद्धवृद्धाको बिजोग भएको छ, अधिकांश बिरामी परेका छन् । झोलुंगे पुल बगाएपछि स्वास्थ्य संस्था लैजाने बाटो पनि बन्द भएको उनले बताए । पालिकाका सबै वडामा पहिराले क्षति गरेकाले विस्थापितलाई व्यवस्थापन गर्दै लगेको अध्यक्ष मैनकुमार मोक्तानले बताए । पालिकाका ७ वटै वडामा पहिरोले क्षति गरेको छ, आवश्यकताअनुसार व्यवस्थापन गरिरहेका छौं, उनले भने, हरेक वडाका अध्यक्षलाई समस्या के कस्तो छ लिएर आउन भनेका छौं । तत्कालका लागि डडुवाका पहिरोपीडितलाई ७० थान त्रिपाल, केही टेन्ट र खाद्यान्न दिएको उनले बताए ।"
ढलको फोहोर तालमा बरिलै,"टेवान अध्यक्ष कमला गिरीले नेपालको संस्कार, संस्कृति, कलालाई पर्यटनसँग जोड्न गत वर्षदेखि तीज सांस्कृतिक महोत्सव आयोजना गरिरहेको बताइन् । शनिबारसम्म चल्ने महोत्सवमा सांस्कृतिक तीज गीत प्रतियोगितासँगै खेलकुदका कार्यक्रम, बहसलगायत कार्यक्रम हुनेछन् । शनिबार तीजको सन्दर्भमा महिला सशक्तीकरण, पर्यटन तथा संस्कृति विषयमा संवाद हुनेछ । संस्कृतिकर्मी तीर्थ श्रेष्ठ, राप्रपा नेतृ खुश्वु ओली र डाराजुराज अधिकारी वक्ता रहनेछन् ।"
सत्ता निसानामा टेलिग्राम र दुरोभ,"(काठमाडौं)गत साता आफ्नो निजी जेटबाट फ्रान्सको ला बोर्जेट विमानस्थलमा ओर्लिंदै गरेका टेलिग्राम एपका सीईओ दुरोभ पाभेललाई स्थानीय प्रहरीले पक्राउ गर्यो । लागूपदार्थ तस्करीदेखि बाल यौन दुर्व्यवहार, सम्पत्ति शुद्धीकरणजस्ता आपराधिक गतिविधिमा टेलिग्राम प्रयोग हुन दिएको आरोपमा दुरोभ पक्राउ परेका थिए । यसमा पूरा जाँच नहुन्जेल फ्रान्स छोड्न नमिल्ने गरी उनलाई धरौटीमा रिहा गरिएको छ । दुरोभको गिरफ्तारीलगत्तै एक्सका मालिक इलन मस्क, अमेरिकी टीभी कार्यक्रम प्रस्तोता टकर कार्ल्सन, चर्चित पडकास्ट प्रस्तोता लेक्स फ्रिडम्यानलगायतले टेलिग्राममाथि नियन्त्रण बढाउन दुरोभलाई पक्राउ गरिएको सार्वजनिक अभिव्यक्ति दिएका छन् । टेलिग्राम एप चर्चित रहे पनि यसका सीईओबारे विश्वमै पहिलोपटक यतिबिघ्न चासो र खोजीनीति भएको हो । तत्कालीन सोभियत संघमा जन्मिएका दुरोभ प्रविधि दुनियाँमा एक फ्यासिनेटिङ फिगर मानिन्छन् । कतिले उनलाई रुसका मार्क जकरवर्ग त कतिले रुसकै इलन मस्क वा केहीले रुसका ज्याक डोर्सीसमेत भन्न थालेका छन् । उनले ठ्याक्कै फेसबुकजस्तो देखिने भुकन्त्याक्ट (भीके) एप बनाएका थिए, जुन रुसमा सर्वाधिक प्रयोग हुने प्लाटफर्म हो । सन् २०१३ मा लन्च गरिएको भीके एपमा हाल दैनिक रूपमा सक्रिय प्रयोगकर्ताको संख्या ७ करोड ८० लाख छन् । भीके एपमा विपक्षी समुदायका एकाउन्ट बन्द गर्न सरकारले दबाब दिएपछि सन् २०१४ मा दुरोभ रुस छोडेर सेन्ट किट्स एन्ड नेभिस गएको बीबीसीको समाचारमा उल्लेख छ । सरकारी दबाबकै कारण उनले उक्त एप बेच्नुपर्यो । त्यसपछि उनी विभिन्न देशमा रहँदै टेलिग्रामको प्रवर्द्धनमा लागे । दाजु निकोलाइ दुरोभसँग मिलेर बनाएको टेलिग्राम एप ठूलो संख्यामा ग्रुप च्याट गर्न र ठूला फाइल आदनप्रदान गर्न मिल्नेजस्ता सुविधाका कारण लोकप्रिय छ । दुरोभले यसलाई विशेषतः गोपनीयता र सुरक्षाको हिसाबले बलियो र भरपर्दो रहेको भनी रणनीतिक प्रचार गर्दै आएका छन् । हाल यसका मासिक सक्रिय प्रयोगकर्ता करिब ९५ करोड रहेको बताइन्छ ।दुरोभले आफूलाई अभिव्यक्ति स्वतन्त्रता, डेटा सुरक्षा र गोपनीयताको कडा पक्षधर रहेको दाबी गर्दै आएका छन् । तथापि, अहिले लागूपदार्थ तस्करी, गुन्डागर्दी र बालयौन शोषणमा जोडिएका व्यक्तिसँग उनको संलग्नतालाई लिएर फ्रान्सेली प्रहरीले अनुसन्धान गरिरहेको हुँदा उनी अभिव्यक्ति स्वतन्त्रताका हिमायती हुन् वा छाया अपराधी भन्ने वास्तविकता थाहा पाउन जटिल रहेको पोलिटीको म्यागजिनले औंल्याएको छ । अहिले चलिरहेका अनुसन्धानमा दुरोभमाथि साइबर सुरक्षासम्बन्धी, ठगी तथा जालसाजी रोक्नेसम्बन्धी र बालबालिका माथि हुने अपराध समेतका निकायहरूले छानबिन गरिरहेका छन् । सीएनएनका अनुसार दुरोभले आफ्ना एक छोरामाथि हिंसात्मक कार्यहरू गरेको आरोपको विषयमा पनि फ्रान्सेली न्यायिक अधिकारीहरूले स्विट्जरल्यान्डसँग थप जानकारी मागेका छन् । उनकी पूर्वपत्नी इरिना बोल्गारले पालेभविरुद्ध आफूहरूका तीन सन्तानमध्ये कान्छालाई कुट्नेपिट्नेसँगै ज्यान लिने धम्कीसमेत दिएको आरोप लगाएकी हुन् । उनले मार्च २०२३ मा जेनेभाको एक अदातलमा उजुरी दर्ता गराएकी थिइन् । विगत १५ वर्षदेखि विर्य दान गर्दै आएका ३९ वर्षीय दुरोभले १२ देशमा सयभन्दा धेरै जैविक सन्तान रहेको दाबी गर्दै आएका छन् । दुरोभ असाध्यै विलासी जीवन रुचाउने व्यक्ति हुन् । फ्रान्स र संयुक्त अरब इमिरेट्सको नागरिता लिएका उनी दुबईमा बस्दै आएका थिए । वार्षिक १० लाख अमेरिकी डलर (मासिक करिब १ करोड १० लाख रुपैयाँ) भाडा तिरेर उनी त्यहाँको महँगो जुमेरा आइल्यान्डमा बस्थे र त्यहाँको विलासी जीवनशैलीसँगै आफ्नो सुगठित शरीर देखाएको तस्बिर इन्स्टाग्राममा पोस्ट गर्ने गरेका थिए । इन्स्टाग्राममा उनका १५ लाख फलोअर्स छन् । फोर्ब्सका अनुसार २०२४ अगस्टसम्म दुरोभको कुल सम्पत्ति १५५ अर्ब अमेरिकी डलर छ । उनी विश्वका १२० औं धनी व्यक्ति हुन् । उनको वार्षिक आम्दानी १५ अर्ब डलर छ र यो आय अधिकांश टेलिग्राम एपबाटै आउने फोर्ब्सले जनाएको छ ।दुरोभ र सत्ता कहिले पनि मिल्ने साथी भएनन्, पोलिटिकोमा इभा हार्टगले लेखेकी छन्, विद्यार्थी हुँदा दुरोभले विद्यालयको कम्प्युटर नेटवर्क ह्याक गरेर आफूलाई मन नपर्ने शिक्षकको फोटोमा मर्नै पर्ने मान्छे लेखेर स्क्रिन सेभर बनाइदिएका थिए । अहिले ३९ वर्षको उत्तरार्द्धमा उनमा फेसबुकका जकरबर्गको जस्तै एकान्तप्रेमी र इलन मस्कको जस्तै सन्कीपन, आत्ममुग्धता र विपरीत सोचको संयोजन देखिन्छ । दुरोभको गिरफ्तारीलाई लिएर फ्रान्सका राष्ट्रपति इम्यानुएल म्याक्रोंले यो कदम राजनीतिक नभएको प्रतिक्रिया दिएका छन् । सामाजिक सञ्जाल एक्स र मिडियासँगको कुराकानीमा पनि उनले दुरोभको गिरफ्तारीलाई लिएर विभिन्न भ्रामक सूचना फैलाउने प्रयास भएको भन्दै त्यस्ता दाबीहरूमा सत्यता नभएको स्पष्ट परेका हुन् । फ्रान्स सञ्चार र अभिव्यक्तिको स्वतन्त्रताका बारेमा प्रतिबद्ध छ, उनले लेखेका छन्, यो गिरफ्तारी दुरोभ र उनको व्यवसायका बारेमा चलिरहेको न्यायिक छानबिनको एक हिस्सा हो र यो कुनै पनि हिसाबले राजनीतिक कदम होइन ।टेलिग्राम र दुरोभको कानुनी र सरकारसँगको झन्झट युरोपमा मात्रै सीमित छैन । आतंककारीका लागि माध्यम बनिरहेको भन्दै भारतीय सरकारले टेलिग्रामलाई प्रतिबन्ध लगाउन निरन्तर प्रयत्न गर्दै आएको छ भने चीनले त यो एपलाई इन्क्रिप्सनका कारण देखाएर प्रतिबन्ध लगाइसकेको छ । साउदी अरब, पाकिस्तान, संयुक्त अरब इमिरेट्सजस्ता देशले पनि विभिन्न कारण देखाएर टेलिग्राम वा दुरोभमाथि कानुनी अड्चन तेर्स्याउँदै आएका छन् । अमेरिकामा भने अन्य रुसी र चिनियाँ एपलाई निगरानी गर्ने प्रयास भएको बेला टेलिग्राम भने निर्बाध चलिरहेको र अहिले अमेरिकामा झन्डै १ करोड सक्रिय टेलिग्राम प्रयोगकर्ता छन् । विश्वभरका सरकारले सामाजिक सञ्जाल र आर्टिफिसियल इन्टेलिजेन्सलाई कानुनको दायरामा ल्याउने र नियमन गर्ने प्रयत्न गरिरहँदा कुनै समय विश्वबजारको मुहार बन्ने गरेका प्रविधि कम्पनीका मालिकहरू समस्यामा पर्ने क्रम बढ्न थालेको छ । चीन, रुस र अमेरिकाबीचको व्यापार युद्ध, सामाजिक सञ्जालहरूले थप्दै गएका भ्रामक मिथ्या सूचनाका जोखिम र कतिपय भूराजनीतिक होडको पहिलो सिकार पनि प्रविधि कम्पनीहरू हुने गरेका छन् । चीनको टिकटकलाई अमेरिकालगायत देशले गरेको नियमनको प्रयास र भारत, नेपाललगायत दर्जनौं देशमा गरिएको प्रतिबन्ध, हालसालै एक्समाथि ब्राजिल सरकारले लगाएको प्रतिबन्ध, अलिबाबा र ज्याक माको चीनमा बढेको समस्याजस्ता घटनाले प्रविधि बजारका हस्तीहरूको टाउको दुखाइ बढेको देखिन्छ । संसारका विभिन्न ठाउँमा कार्यालय सारिरहने र सानो टिमले टेलिग्रामजस्तो चर्चित एप चलाउने दुरोभको कानुनी अड्चन त्यही शृंखलाको पछिल्लो कडी बनेको विश्लेषकहरूको धारणा छ । (एजेन्सीको सहयोगमा)"
चल्न थाल्यो टिकटक,"(काठमाडौं)नेपाल दूरसञ्चार प्राधिकरणले सबै मोबाइल तथा इन्टरनेट सेवा प्रदायक कम्पनीलाई टिकटकको प्रतिबन्ध हटाउन निर्देशन दिएको छ । प्राधिकरणले शुक्रबार सूचना जारी गर्दै भदौ ६ मा मन्त्रिपरिषद् बैठकले गरेको निर्णयअनुसार टिकटकमा लगाइएको प्रतिबन्ध हटाउन निर्देशन दिएको हो । यससँगै सबै डिभाइसमा शुक्रबारदेखि पूर्ण रूपमा टिकटक चल्न थालेको छ । मन्त्रिपरिषद्को भदौ ६ को बैठकबाट सामाजिक सञ्जाल टिकटकको प्रयोगमा लगाइएको रोक हटाउने निर्णय भएको छ, सूचनामा भनिएको छ, अर्को निर्णय नहुँदासम्मका लागि टिकटकमा लगाइएको रोक हटाउन दूरसञ्चार ऐन, ०५३ को दफा १५ ले दिएको अधिकार प्रयोग गरी सम्बन्धित सबै इन्टरनेट सेवा प्रदायक र मोबाइल सेवा प्रदायकलाई प्राधिकरणबाट निर्देशन दिइएको छ ।सरकारले सर्तसहित टिकटक प्रतिबन्ध हटाउने निर्णय गरेपछि टिकटकका प्रतिनिधि काठमाडौं आएका थिए । उनीहरूले बुधबार सञ्चार तथा सूचना प्रविधि मन्त्रालयमा सरकारले राखेका सर्तहरूबारे छलफल गरेर सबै सर्त मान्न तयार रहेको बताएका थिए । यता सञ्चार तथा सूचना प्रविधि मन्त्रालयले शुक्रबार प्रेस विज्ञप्ति जारी गर्दै टिकटकलगायत सामाजिक सञ्जालले नागरिकलाई आफ्नो विचार राख्ने, सार्वजनिक बहस गर्ने, रचनात्मक बन्ने, साना तथा मझौला उद्यम तथा व्यवसाय प्रवर्द्धन गर्ने तथा मनोरञ्जन गर्ने महत्त्वपूर्ण मञ्च दिएको जनाएको छ । यी डिजिटल प्लेटफर्महरू पछिल्ला दिनमा लोकतान्त्रिक अभ्यासको उत्तम माध्यम बनिरहेको छ, विज्ञप्तिमा भनिएको छ, सामाजिक सञ्जाललाई रोक्दा वा प्रतिबन्ध लगाउँदा नागरिकको अभिव्यक्ति स्वतन्त्रताको अभ्यासमा खलल पुग्न जान्छ । यस्तो प्रतिबन्धले नागरिकलाई आफ्ना दृष्टिकोण प्रस्तुत गर्ने र विश्वव्यापी डिजिटल समुदायमा सहभागी हुने अवसरबाट वञ्चित गराउँछ ।टिकटकमाथिको प्रतिबन्धलाई निरन्तरता दिएर अभिव्यक्ति स्वतन्त्रतामा अंकुश लगाउने र विचारको बन्धक बनाउने पक्षमा सरकार नभएको विज्ञप्तिमा उल्लेख छ । हामी कुनै पनि किसिमले आम नागरिकको अभिव्यक्ति स्वतन्त्रताको हकलाई संकुचित गर्ने गतिविधिको विरोधमा छौं, विज्ञप्तिमा भनिएको छ, टिकटकमाथि प्रतिबन्ध लगाउँदा साना व्यवसायी मारमा परेका थिए, इन्टरनेट प्रदायक दूरसञ्चार कम्पनीहरूको आम्दानीमा असर पुगेको र यसबाट नेपाल सरकारको राजस्वमा पनि असर परेको थियो । लामो समयदेखि नेपाल सरकारसँग सम्पर्कमा रहेको टिकटक सञ्चालक कम्पनीले समाजका मर्यादा तथा सुरक्षा चासोहरूलाई सम्बोधन गर्ने र त्यसअनुसार टिकटकलाई सुधार गर्ने प्रतिबद्धता जनाएपछि मन्त्रिपरिषद्बाट निर्णय गरी खुला गरिएको विज्ञप्तिमा उल्लेख छ । टिकटकका सञ्चालकले देशव्यापी साइबर सुरक्षामा प्रतिबद्धता जनाउनुका साथै नेपालको पर्यटन, डिजिटल साक्षरता तथा युवाहरूलाई रोजगारी प्रवर्द्धन गर्ने तथा नेपाली राष्ट्र भाषाको स्रोत परिचालन गरी विषयवस्तु (कन्टेन्ट) फिल्टरिङ एवं मोडरेसनलाई प्रभावकारी बनाउने प्रतिबद्धता जनाएको छ, विज्ञप्तिमा भनिएको छ ।"
भण्डारण डिपोको जग्गा साटफेरमा आरोपप्रत्यारोप गर्दै क्यान र निगम,"(काठमाडौं)सुरक्षाका दृष्टिले अति संवेदनशील मानिएको सिनामंगल हवाई इन्धन डिपो स्थानान्तरणका विषयमा सरकारका दुई निकायबीच जग्गाकै विषयमा विवाद बढेको छ । नेपाल आयल निगमले डिपो स्थानान्तरण र जग्गाको विषयमा संसदीय समितिले स्पष्ट निर्देशन दिनुपर्ने बताएपछि निगम र नागरिक उड्डयन प्राधिकरण (क्यान) एकअर्काको दोषारोपणमा उत्रिएका छन् । भदौ ९ मा उद्योग तथा वाणिज्य र श्रम तथा उपभोक्ता हित समितिको बैठकमा निगमका कार्यकारी निर्देशक चण्डिका भट्टले डिपो सार्न निगम तयार रहे पनि क्यानले जग्गा उपलब्ध नगराएको बताएका थिए । उनले भनेका थिए, क्यानले जग्गा उपलब्ध नगराउँदा डीपीआरसमेत गर्न पाएनौं । यस विषयमा समितिले स्पष्ट निर्देशन दिनुपर्छ । निगम कार्यकारी निर्देशकको उक्त भनाइमा क्यान खुसी छैन । बैठकको चार दिनपछि क्यानले स्पष्टीकरणसहित निगमलाई पत्र पठाएको छ । क्यानको पत्रमा डिपो स्थानान्तरणबारे १० पटक पत्र पठाएको र छलफलका लागि बोलाउँदा निगम अधिकारीहरू उपस्थित नभएको दाबी गरिएको छ । पछिल्लो पटक (साउन १) मा सिनामंगल हवाई इन्धन डिपोबाट उच्च तह (कार्यकारी निर्देशक) को बैठक बस्ने गरी पत्राचार भयो । पत्रअनुसार क्यानको प्रधान कार्यालय, सिनामंगलमा साउन ७ मा बस्ने आपसी समझदारी भएको थियो, निगमलाई पठाएको पत्रमा भनिएको छ, तर निर्धारित बैठकमा निगम पक्षबाट कोही उपस्थित भएन । अन्तर्राष्ट्रिय नागरिक उड्डयन संगठन (आइकाओ) को मापदण्ड तथा सिफारिस परिपालना गर्नुपर्ने राज्यको दायित्व रहेको क्यानको भनाइ छ । सोही मापदण्डअनुसार गुरुयोजना तयार पारी पूर्वाधार विस्तारको काम गरिराखेको जनाइएको छ । क्यानले डिपो स्थानान्तरण गर्नुपर्ने जग्गाको विषयमा पनि प्रस्ट पारेको छ । क्यानले हवाई इन्धन डिपो स्थानान्तरण गर्न विमानस्थलको उत्तरपश्चिमतर्फ अन्तर्राष्ट्रिय एयरक्राफ्ट पार्किङ एप्रोन को पश्चिमतर्फ रनवेको केन्द्र रेखादेखि ५ सय मिटरभन्दा टाढा अवस्थित हुने गरी स्थान तोकिएको छ । जग्गाको मूल्यको विषयमा विमानस्थलभित्र रहेका सबै स्थानका जग्गा समान रहेको, विगतमा उक्त जग्गा डिपोको लागि नै अधिग्रहण भएको र आइकाओ मापदण्डले स्थानान्तरण गर्नुपर्ने आवश्यक रहेको जनाएको छ । हवाई इन्धन डिपोलाई धावनमार्गदेखि पर्याप्त दूरीमा राख्नुपर्ने दृष्टिबाट विमानस्थलमा त्यसको विकल्प देखिन्न । अन्तर्राष्ट्रिय जहाजको पार्किङसमेत सोही स्थानबाट नजिक हुने हुँदा रिफिलिङ गर्ने कार्य पनि सोही स्थानबाट सहज हुनेछ, क्यानले भनेको छ, हालको डिपो भत्काउने, नयाँ स्थानमा निर्माण गर्ने सम्पूर्ण कार्य निगमकै कार्यक्षेत्र र जिम्मेवारीभित्र पर्ने विषय भएकाले प्राधिकरणले बोलिराख्नुपर्ने होइन । निगमको नाममा रहेको ३२ रोपनी जगाको सट्टा प्रस्तावित स्थानमा ३२ रोपनी नै जग्गा डिपोका लागि साट्न सकिने क्यानले जनाएको छ । डिपोलाई आवश्यक थप जग्गा (करिब ७०७५ रोपनीसम्म) अहिलेकै अभ्यासअनुसार विमानस्थल सेवा शुल्क नियमावली, ०७८ बमोजिमको राजस्व लिएर भोगचलन गर्न दिन सकिने क्यानको पत्रमा उल्लेख छ ।हालको डिपो धावनमार्गको केन्द्ररेखादेखि १५० मिटर मात्रको दूरीमा छ । आइकाओको मापदण्डअनुसार डिपोको अधिकांश क्षेत्र ट्याक्सी वे तथा रेनवे लाइनभित्र पर्न जाने उल्लेख छ । विमानस्थल सुरक्षा, उडान सुरक्षाका दृष्टिले वाञ्छनीय छैन । वरपरका घना बस्तीमा समेत ठूलो जोखिम उत्पन्न हुन सक्ने देखिन्छ, क्यानले निगमलाई पठाएको पत्रमा भनिएको छ, आइकाओले तोकेअनुसार विमानस्थलको मापदण्ड पूरा नहुँदा सेफ्टी अडिटमा कमजोरी औंल्याउने गरेको छ । यसले अन्तर्राष्ट्रिय जगत्मा समेत विमानस्थल र मुलुकको छवि राम्रो हुँदैन । हवाई इन्धन डिपो स्थानान्तरणको चर्चा चलिरहँदा केही साताअघि वाणिज्य तथा आपूर्ति सचिव मधुसूदन बुर्लाकोटीसहितको टोली जग्गा हेर्न लाँकुरीभन्ज्याङ पुगेको थियो । सचिव बुर्लाकोटी निगमका नायव कार्यकारी निर्देशक वीरेन्द्र गोइत र दीपक बराललाई लिएर जग्गा हेर्न लाँकुरीभन्ज्याङ पुगेका थिए । अहिलेको स्थान असुरक्षित भए पनि आइकाओको मापदण्डअनुसार विमानस्थल नजिकै सुरक्षित ठाउँमा डिपो हुनुपर्छ । त्यसका लागि केही मापदण्ड पनि छन्, मन्त्रालयका एक उच्च अधिकारीले भने, तर अन्तर्राष्ट्रिय अभ्यास अध्ययन नगरी हचुवाको भरमा जग्गा हेर्न टोली लाँकुरीभन्ज्याङ गएको छ । आइकाओको मापदण्ड तथा सिफारिसअनुसार रनवे लाइन (रनवे सुरक्षा क्षेत्र) १४० मिटर हुनुपर्दछ । समानान्तर ट्याक्सी वे रहने स्थानमा समानान्तर ट्याक्सी वे को केन्द्ररेखादेखि रनवेको केन्द्ररेखा सम्मको न्यूनतम दूरी १७२५ मिटर हुनुपर्दछ । समानान्तर ट्याक्सी वेेको केन्द्ररेखापछि पनि ट्याक्सी वे स्ट्रपीका लागि न्यूनतम ४३२ मिटर दूरी कायम गर्नुपर्छ । उक्त क्षेत्रभन्दा बाहिर सुरक्षा फेन्सिङ, रिटेनिङ वाल, एयरपोर्ट सर्भिस रोडलगायत पूर्वाधारका लागि अतिरिक्त जमिन आवश्यक पर्ने उल्लेख छ । अहिले समानान्तर ट्याक्सी वे को केन्द्ररेखादेखि रनवेको केन्द्ररेखासम्मको दूरी ११० मिटर मात्रै छ । मापदण्डअनुसार १७२२ मिटर हुने गरी गुरुयोजना अद्यावधिक गरिएको छ । हवाई इन्धन डिपोबाहेकको स्थानमा निर्माण सुरु भएको छ ।"
थानकोट डिपो पनि सार्न प्रधानमन्त्रीको निर्देशन,"यसैबीच प्रधानमन्त्री केपी शर्मा ओलीले थानकोटमा रहेको डिपो सार्न पनि निर्देशन दिएका छन् । थानकोटस्थित अहिलेको डिपो असुरक्षित रहेकाले सार्न निगमलाई ओलीले भनेका हुन् । सोहीअनुसार निगमले सोमबार बस्ने सञ्चालक समिति बैठकमा यही विषयबारे छलफल गर्ने तयारी गरेको छ । प्रधानमन्त्रीसँगको बिफ्रिङमा सचिवले बुझाउन सकेनन्, विगतमा डिपो स्थापना हुँदा बस्ती थिएन, अहिले भयो, मन्त्रालयका एक अधिकारीले भने, अब चितवनसम्म पाइपलाइन र भण्डारण बन्दै छ, भण्डारण बनेपछि थानकोट डिपोको लोड आधा घट्छ । थानकोट डिपो सार्नुको कुनै औचित्य छैन, थानकोट डिपो सार्नु भनेको जग्गाको चलखेल गर्नु हो । कमिसनमा चलखेल गर्न पाइने मनसायले पनि यसो गर्न खोजिएको हुन सक्छ ।"
मयूरधाप औद्योगिक क्षेत्र निर्माण ८ वर्षदेखि अलपत्र,"औद्योगिक क्षेत्रको जग्गालाई ६२ वटा औद्योगिक प्लटमा विभाजन गरिएको छ । छुट्याइएको प्रत्येक प्लटमा ७ देखि १४ रोपनीसम्म जग्गा छ । औद्योगिक क्षेत्रमा सरकारको निर्णयअनुसार सुरक्षण मुद्रण विभागलाई २ सय ५० रोपनी जग्गा उपलब्ध गराउने भनिएको थियो । तर मुद्रण कम्पनी काभ्रेमा राख्ने सरकारको तयारी छ ।विस्तृत अध्ययन प्रतिवेदन (डीपीआर) अनुसार पूर्वाधार निर्माणका लागि करिब ७ अर्ब २ करोड ३४ लाख रुपैयाँ खर्च लाग्ने देखिन्छ । औद्योगिक क्षेत्रमा स्थापना हुने विभिन्न उद्योगबाट प्रत्यक्ष तथा अप्रत्यक्ष गरी करिब २० हजारले रोजगारीको अवसर प्राप्त गर्ने सरकारी दाबी छ । मयूरधाप औद्योगिक क्षेत्रमा रङ, दुग्ध उत्पादन, साबुन, खाद्य, प्लास्टिक, स्टिल, रबर, तार, डिस्टिलरी, पाइप, काष्ठ सामान, कपडा, सिमेन्ट, इलेक्ट्रोमेकानिकल कार्यशाला, छाला उद्योगजस्ता उद्योग प्रस्ताव गरिएका छन् । औद्योगिक क्षेत्रमा पानी प्रशोधन, फोहोरमैला व्यवस्थापन तथा फोहोर पानी प्रशोधन केन्द्र स्थापनाको प्रस्ताव गरिएको थियो ।"
परामर्श गरेर मात्र बहुवर्षीय ठेक्का सहमति गर्न अर्थको पत्र,"चालु आर्थिक वर्षको वार्षिक कार्यक्रम बजेटमा समावेश भएका आयोजना तथा कार्यक्रममध्ये तयारी पूरा नभएका, तत्काल कार्यान्वयनमा लैजान सम्भव नभएका, लागतको तुलनामा अतिकम बजेट विनियोजन भएका कारण खर्च प्रभावकारी नहुने प्रकृतिका आयोजना तथा कार्यक्रम पहिचान गरी तिनीहरूको कार्यान्वयन तत्कालका लागि स्थगन गरिएको विवरण उपलब्ध गराउन मन्त्रालयले भनेको छ । अर्थले आर्थिक वर्षको बजेट कार्यान्वयन मार्ग दर्शनको बुँदा नम्बर ५० बमोजिम भुक्तानी भएको रकम र त्यसअनुरूप भुक्तानी गर्न अपुग हुने रकमको विवरण उपलब्ध गराउन भनेको छ । गत आर्थिक वर्षको दायित्व भुक्तानी गरेका कारण चालु आर्थिक वर्षमा सोही आयोजनालाई थप आवश्यक बजेट र सो व्यवस्थापन गर्न रकमान्तर गर्न सकिने स्रोतको विवरण उपलब्ध गराउन पनि मन्त्रालयले अनुरोध गरेको छ ।"
पक्की पुल नबन्दा बेलिब्रिजले थप्यो भार,"पहिलो त सामाजिक उत्तरदायित्वअन्तर्गत पनि यो पुल निर्माण गरेका हौं, पुल यहाँको जनताको आवश्यकता पनि हो, उनले भने । बेलिब्रिज निर्माणका लागि ४८४८ मिटरका दुईवटा स्पान सडक विभागले उपलब्ध गराएको छ । त्रिशूली नदीको दायाँतर्फ चितवनको इच्छाकामना३ चुमखोला तथा दायाँतर्फ गोरखाको गण्डकी१ बुटारमा निर्मित बेलिब्रिजको लम्बाइ १ सय १६ मिटर छ ।पुलको चौडाइ ४२ मिटर रहेको कम्पनीका वातावरण परामर्शदाता सलिल देवकोटाले बताए । एक पटकमा २० टन भारवहन क्षमताको पुल निर्माण भएको कम्पनीले जनाएको छ । उक्त बेलिब्रिज कम्पनीले चार महिनामा निर्माण गरेको हो । फाउन्डेसनको अध्ययन तथा निर्माण कार्यमा केही समय लागे पनि जडान कार्य ९ दिनमा सकिएको हो, उनले भने, भारवहन क्षमताको परीक्षण सम्पन्न गरी आवतजावत पनि खुला गरेका छौं । बेलिब्रिजले गोरखातर्फ मकैसिङ, पातीस्वाँरा, नाम्जुङ, आहाले हुँदै गोरखा बजारसम्म पुग्न सहज भएको छ । समयमै पुल नबन्दा गण्डकी गाउँपालिकाको ताङलीचोक, मकैसिङ, भुम्लीचोकका बासिन्दालाई कृषि उपज डोकोमा बोकेर झोलुङे पुलमार्फत पृथ्वी राजमार्गसम्म पुर्याउनुपर्ने बाध्यता थियो । पप्पु कन्स्ट्रक्सनले ०७१ असार २९ मा ठेक्का सम्झौता गरी त्रिशूली नदीमाथि पक्की पुल निर्माणको जिम्मा लिएको थियो । ४२ महिना अर्थात् ०७४ पुस २८ भित्र पुल निर्माण सक्नुपर्ने सम्झौता अवधि गुजारेको कन्स्ट्रक्सनको अन्तिम म्याद ०८० असार २२ सम्म थप भएको थियो । आठ वर्षमा दुवैतर्फ पिलर उठाउनेबाहेक अन्य संरचना निर्माण गरिएको थिएन । पप्पुले पुल निर्माणका लागि आवश्यक उपकरण त्रिशूलीपारि बुटारतर्फ लैजान नसकेको र आवश्यक उपकरण लैजान बेलिब्रिज निर्माण हुनुपर्ने माग पनि राख्दै आएको थियो ।१० प्रतिशत मात्र काम गरेर पुल अलपत्र पारेपछि पप्पु कन्स्ट्रक्सनको ठेक्का तोडेर सडक विभागले पुनः नयाँ ठेक्का लगाइएको छ । नयाँ ठेक्का लगाउँदा पुलको लागत पनि बढेको छ । तत्कालीन समयमा पप्पुले १७ करोड ४६ लाखको लागतमा पुल निर्माणको जिम्मा लिएको थियो । पुरानो ठेक्का अन्त्य गरी नयाँ ठेक्का लगाउँदा सोही पुल निर्माण गर्न २२ करोड ५० लाखमा सम्झौता भएको छ । ०८१ पुस २ मा जलप सेवालुङ जेभीसँग पुल निर्माणका लागि सम्झौता भएको सडक योजना कार्यालय गोरखाका प्रमुख अमिन्द्र खड्काले बताए । अहिले ४२ महिनाभित्र पुल निर्माण सक्ने लक्ष्य राखिएको छ । नयाँ पुल निर्माण भएपछि बेलिब्रिजका लागि उपलब्ध गराएका संरचना सडक विभागमै फिर्ता हुन्छन्, खड्काले भने, ४८४८ मिटरको दुईवटा स्पान सडक विभागले उपलब्ध गराएको हो ।"
कोहलपुरसुर्खेत प्रसारण लाइनमा ठेकेदारले म्याद थपेको थप्यै,"(सुर्खेत) कर्णालीमा १३२ केभी प्रसारण लाइन विस्तारको काम अन्योलमा परेको छ । लाइन विस्तारको कामको जिम्मा लिएको भारतीय निर्माण कम्पनी आरएस इन्फ्राप्रोजेक्ट प्रालिले ठेक्काको म्याद थपेको थप्यै छ भने ४ वर्षदेखि मुआब्जा विवाद कायमै छ । जसका कारण कर्णालीवासी ३५ वर्षसम्म ३३ केभीए क्षमताकै बिजुलीको भरमा छन् भने लो भोल्टेज र चर्को लोडसेडिङको मार भोग्न बाध्य छन् ।बाॅकेको कोहलपुरदेखि सुर्खेतको वीरेन्द्रनगरसम्मको लाइन विस्तार गर्ने गरी ०७७ असारमा ठेक्का लिएको भारतीय कम्पनीले सुरुमा २४ महिनाका लागि ७० करोड रुपैयाँमा ठेक्का सम्झौता गरेको थियो । उसले अहिलेसम्म तीन पटक म्याद थपिसकेको छ । उसले दुईपल्ट ६६ महिना र अहिले ८ महिनाका लागि म्याद थपेको हो । पछिल्लो पटकको म्यादअनुसार पुस १६ भित्र आयोजनाको काम सम्पन्न गर्नुपर्छ । तर बाँकेको बानियाभार र सुर्खेतको सुब्बाकुनामा मुआब्जा विवाद नमिल्दा आयोजना कहिले सकिन्छ भन्ने टुंगो छैन ।१३२ केभी प्रसारण लाइन विस्तार नहुॅदा बिजुली जाने, भोल्टेज नपुग्नेलगायत समस्याबाट सास्ती भएको वीरेन्द्रनगर६ का पहलबहादुर केसीले बताए । केन्द्रीय लाइन भन्नु मात्र छ, उनले भने, एक घण्टामा ५६ पल्ट बिजुली नगएको दिनै हुँदैन । बिजुली पटकपटक जाँदा विद्युतीय उपकरण बिग्रिने क्रम बढिरहेको उनको भनाइ छ । विद्युत् समस्याकै कारण ठूला उद्योग खुल्न नसकेको कर्णाली प्रदेश उद्योग वाणिज्य संघका अध्यक्ष पदम शाहीले जनाए । कर्णालीमा ठूला उद्योग खोल्न र लगानी गर्न व्यवसायी लालायित छन्, उनले भने, तर सबै व्यवसायी विद्युत्कै समस्याले डरायका छन् । दैनिक पचासौं पटक विद्युत् आउने जाने गर्दा सामान्य ग्राहकले पनि हैरानी खेपिरहेको उनले बताए ।०४५ सालमा राजा वीरेन्द्र सुर्खेत आउँदा सुर्खेतसम्म जोडिएको ३३ केभीएकै लाइन दैलेख, जाजरकोट, जुम्ला, कालीकोट, रुकुम र सल्यानसम्म जोडिएको छ । कर्णालीमा करिब १ लाख ४० हजार घरमा केन्द्रीय प्रसारण लाइन विस्तार गरिएको विद्युत् प्राधिकरण कर्णाली प्रादेशिक कार्यालयको भनाइ छ । प्राधिकरणले २ वर्षअघि कालीकोट हुँदै जुम्ला सदरमुकाम खलंगामा राष्ट्रिय प्रसारण लाइन पुर्याएको थियो । केन्द्रीय प्रसारण लाइनको भर नहुँदा सोलार र टुकीको भरमा घरायसी काम गर्नुपर्ने बाध्यता रहेको जुम्ला खलंगाकी कमला देवकोटाले बताइन् । यो बिजुलीको त भरै छैन, एक त आउँदैन, आए पनि कोठा उज्यालो हुँदैन, उनले भनिन्, बिजुली र सोलारसँगै बाल्नुपर्ने बाध्यता छ । केन्द्रीय लाइन विस्तार भए पनि भर नहुँदा सोलार हटाउन नसकेको उनको भनाइ छ ।राष्ट्रिय प्रसारणलाइनको बिजुलीको टुंगै नहुने कालीकोट सदरमुकाम मान्मका व्यवसायी राजन पाण्डेले गुनासो गरे । बरु स्थानीय बिजुलीकै भर थियो, उनले भने, जथाभावी लोडसेडिङले मोबाइल चार्ज गर्न सोलारको भर पर्नुपरेको छ । केन्द्रीय लाइन विस्तार नहुँदासम्म सोलार र स्थानीय स्तरमा उत्पादन गरिएको बिजुली उपभोग हुन्थ्यो । लाइन जोडेपछि सोलार हटाइयो, अर्का व्यवसायी धनेन्द्र न्यौपाने भने, केन्द्रीय लाइनले दुःख दिन थालेपछि फेरि सोलार किन्नुपर्ने बाध्यता भएको छ ।अहिलेसम्मविद्युत् प्रसारण लाइन विस्तारको काममा झन्डै ७० प्रतिशत प्रगति भएको आयोजना प्रमुख रविकुमार चौधरीले जनाए । उनका अनुसार बाॅके र बर्दिया राष्ट्रिय निकुञ्जमा १ सय १७ वटा टावरनिर्माण र तार तान्ने काम झन्डै सकिएको छ । मुआब्जा विवादको काम १२ महिनामा नसकिए अझै ५ वर्षसम्म पनि यो आयोजना बन्दैन, उनले भने, विवाद समाधानका लागि कम्तीमा पचासौं पल्ट विभिन्न छलफल गरिए । तर अझै समाधान भएको छैन । यो लाइनअन्तर्गत बाँकेको कोहलपुरदेखि वीरेन्द्रनगरसम्म १ सय ६२ टावर निर्माण गर्नुपर्नेछ । मुआब्जा विवादका कारण बाँकेको बैजनाथ गाउँपालिकाकास्थित बानियाभार र आसपासका क्षेत्रमा १२ वटा टावर निर्माणको काम बाॅकी छ ।प्रसारण लाइनको सर्भे गर्दा खानेपानीको आयोजनाका लागि सर्भे गरिएको भनेर प्राधिकरणका कर्मचारीले झुक्याएको बानियाभारका स्कन्द शर्मा दाबी गर्छन् । सुरुमा लाइन बाॅके राष्ट्रिय निकुञ्जबाट लिन खोजिएको रहेछ, तर सेनाले नदिएपछि गाउॅतिर सर्भे गरिएछ, उनले भने, हामीलाई जग्गाको न्यूनतम मूल्य दिए पुग्छ, तर त्योभन्दा कम दिने भएकाले हामीले सहमति नदिएका हौं । थोरै रकम दिएर आफूहरूको उठिबास लगाउन खोजिएको अर्का स्थानीय मुनप्रसाद शर्माको आरोप छ । प्रसारण लाइन विस्तार गर्दा ७५ परिवार विस्थापित हुनुपर्ने देखिन्छ । स्थानीयले यही विषयलाई लिएर उच्च अदालत नेपालगन्जमा मुद्दा दायर गरेका छन् । स्थानीयका अनुसार गाउँमा २५ देखि ४० लाख प्रतिकट्ठा जग्गा बिक्री भइरहेको छ । तर आयोजना प्रमुख चौधरीले सरकारी दरको २० प्रतिशत रकम स्थानीयलाई मुआब्जा दिन खोजिएको बताए ।आयोजनामा मुआब्जा विवादसॅगै रुख कटानको काम पनि अलपत्र परेको छ । कोहलपुरदेखि सुर्खेतसम्म झन्डै साढे ५२ किलोमिटर क्षेत्रमा रुख कटानको काम अझै बाँकी रहेको आयोजनाले जनाएको छ । लाइन विस्तारका लागि झन्डै १३ हजारभन्दा बढी रुख कटान गर्नुपर्नेछ । जसअनुसार सुर्खेतमा झण्डै ७ हजार र बर्दिया र बाॅकेमा झन्डै ६ हजार रुख काट्नुपर्नेछ ।"
अर्थ संक्षेप,"प्रिमियम अडियो र लाइफ स्टाइल उत्पादन ल्याउँदै बोट काठमाडौं (कास) भारतीय अडियो र वेयरेवल ब्रान्ड बोटले कम्पनीका थप उत्पादन नेपाली बजारमा ल्याउने भएको छ । ०७९ सालमा नेपाली बजारमा भित्रिएको उक्त ब्रान्डले व्यापार वृद्धि गरेसँगै थप प्रिमियम अडियो र लाइफ स्टाइल उत्पादन ल्याउने योजना अघि सारेको कम्पनीले जनाएको छ । उक्त ब्रान्डले नेपालमा टेलिकम कम्पनीसँग सहकार्य गरेर नयाँ प्रविधियुक्त अडियो र लाइफ स्टाइल उत्पादनको बजारीकरण बलियो बनाउने योजना लिएको बताइएको छ । बजारमा उक्त ब्रान्डको टीडब्लूएस मोडल, निर्भना आईओएन, एयरडप सुप्रिम तथा एयरडप ९१, कल २ स्मार्ट वाच र पावर बैंकलगायत उपत्पादन उपलब्ध छन् । कम्पनीले भदौ २६ सम्मका लागि अनलाइन सपिङ दराजमा ७० प्रतिशतसम्मको छुट दिनेसमेत जनाएको छ ।गुणस्तर र तोकिएको मूल्यमा पानी बेच्न बोटल संघको आग्रहकाठमाडौं (कास) नेपाल बोटल वाटर संघले पानीको गुणस्तर र तोकिएको मूल्यमा बिक्री गर्न विक्रेताहरूलाई आग्रह गरेको छ । संघले शुक्रबार विज्ञप्ति जारी गर्दै चाडबाडको समयमा उपभोक्तालाई निर्धारित मूल्यभन्दा धेरैमा बिक्री नगर्न भनेको हो । पानीको गुणस्तर र मूल्यमा उपभोक्ता तथा सरोकारवाला निकाय पनि सचेत हुनुपर्ने विषयमा संघको जोड छ । पानीको गुणस्तर, पहिचान खुलेको लोगो, इम्बोसिङ वा प्रिन्टेड जार, मूल्य खुलेको क्यूआर कोड स्टिकर, सफा राम्रो जार, पानीको बोटल, ल्याब परीक्षणको कागजात हेरी चाडबाडको मुखमा तोकिएको मूल्यभन्दा बढीमा प्रभाव पार्ने गरी पानी बिक्री वितरण गर्ने देखिएकाले सचेत रहौं, विज्ञप्तिमा भनिएको छ, साथै बिलबीजकसहित पानी खरिद गर्न अनुरोध गर्दछौं । उपत्यकामा पानीको एक जारको खुद्रा मूल्य ४५ देखि ४७ र एक बोतल पानीको मूल्य १६ रुपैयाँ पर्ने संघले जनाएको छ । उपत्यकाबाहिर भने एक जारको खुद्रा बिक्री मूल्य ६० र एक बोतलको २० रुपैयाँ पर्नेछ । चाबहिलमा जुत्ताचप्पल व्यापार मेला सुरुकाठमाडौं (कास) चाबहिलमा जुत्ताचप्पल व्यापार मेला सुरु भएको छ । स्वदेशी कम्पनीहरूको संयुक्त आयोजनामा सुरु भएको व्यापार मेलाको नारा नेपाली उत्पादनको प्रवर्द्धन हाम्रो अभियान छ । दसैंको अवसर पारेर चाबहिलको चुच्चेपाटीस्थित हायात हाई ग्राउन्डमा सञ्चालित मेला फूलपातीसम्म सञ्चालन हुने मेला संयोजक दिवाकर गिरीले जानकारी दिए । मेलामा शिखर, रन, हाइलाइफ, सिल्स, बोस, स्वदेश प्राइड, आइडल, वान वर्ल्ड, भेनस, एक्ट्रा, शु ल्यान्ड, बेली, डिजे कलेक्सन र हिमानी कलेक्सन गरी १४ कम्पनीका ५० भन्दा धेरै ब्रान्डका ८ हजारभन्दा बढी डिजाइनका जुत्ताचप्पल बिक्री तथा प्रदर्शनीमा राखिएको गिरीले बताए । कम्पनीहरूले हालै उत्पादन गरेका नयाँ नयाँ डिजाइनका जुत्ताचप्पल पनि बिक्री तथा प्रदर्शनीका लागि मेलामा राखिएको उनको भनाइ छ । मेलामा १५ देखि ५० प्रतिशतसम्म छुट पाइने उनले जनाए ।"
"सुदूरपश्चिमका जिसस प्रमुखको एकै स्वर'कि भूमिका देऊ, नत्र खारेज गर","(धनगढी)जिल्ला समन्वय समिति (जिसस) का पदाधिकारीहरू जहिल्यै दिक्क मुड मा देखिन्छन् । उनीहरूले दिक्क मानेको कामको बोझ वा थकानले भने होइन । कामको धपेडीमा त उनीहरू कहिल्यै देखिएनन् । न कुनै भूमिका छ, न त कुनै काम । जिससलाई त राज्यले खोपीको देउताझैं बनाएर राखेको छ, सुदूरपश्चिमका अधिकांश जिसस पदाधिकारीको प्रतिक्रिया एकनासै सुनिन्छ । तर राज्यकोषबाट जिससका लागि बर्सेनि करोडौं रकम भने खर्च भइरहेकै छ ।भूमिकाविहीन अवस्थामा रहेको जिल्ला समन्वय समितिमा राज्य कोषबाट बर्सेनि व्ययभार भइरहेको छ । जिसस बाजुराका अनुसार आर्थिक वर्ष २०८०८१ मा वार्षिक बजेट १ करोड ६५ लाख रहेकामा १ करोड १९ लाख खर्च भयो । राजनीतिक दलबाट चयन भएर आएका समन्वय समिति प्रमुखसहित पदाधिकारीको पारिश्रमिक र सुविधाबापत ३२ लाख १३ हजार र बैठक भत्ताबापत ९१ हजार ८ सय खर्च भयो । दैनिक भ्रमण भत्ता त बेग्लै छ । बझाङ जिससमा १ करोड ६१ लाख ३० हजार वार्षिक बजेट रहेकामा १ करोड १७ लाख ४५ हजार ९ सय ३४ खर्च भयो । सुदूरपश्चिमका अन्य जिससहरूमा पनि त्यही हाराहारीमा खर्च भएको छ ।जिसस अछामका प्रमुख ललितबहादुर कुँवर जिससलाई राज्यले बेकामे निकाय बनाएर राखेको बताउँछन् । जिससको मुख्य काम अनुगमन गर्नु हो । तर अहिले हामीले गर्दै आएको अनुगमनको कुनै औचित्य छैन, कुँवर भन्छन्, अनुगमन भएको ठाउँमा त्रुटिहरू देखिएपछि त्यसलाई रोक्ने वा कारबाही अघि बढाउने अधिकार भए पो अनुगमनको अर्थ हुन्छ । अहिलेको अवस्था त राज्यले जिससका नाममा सेवा सुविधा मात्र खर्चिरहेको छ । भूमिका केही छैन ।कुँवरको अनुभवमा जिससले गर्ने जिल्लासभाको पनि औचित्य छैन । जिल्लासभाका निर्णयहरू स्थानीय तहले कार्यान्वयन गर्नैपर्ने बाध्यकारी भए पो त्यो सभाको औचित्य हुन्थ्यो । बाध्यकारी हुँदैनन्, उनले भने । संविधानमा जिल्ला समन्वय समितिलाई संघीय, प्रदेश र स्थानीय तहबीच समन्वय गर्ने अधिकार दिइएको छ । पुरानो जिल्ला विकास समितिकै स्वरूपमा स्थानीय तहबाट निर्वाचित पदाधिकारीहरूको छुट्टै एउटा निर्वाचित निकायका रूपमा समन्वय समिति रहेको छ ।संविधानको धारा २२० मा जिल्लासभा र जिल्ला समन्वय समितिको व्यवस्थाअन्तर्गत जिल्लाभित्रका स्थानीय तहबीच समन्वय गर्न एक जिल्लासभा रहनेछ भनिएको छ । जिल्ला समन्वय समितिमा एक जना प्रमुख, एक उपप्रमुख, कम्तीमा तीन महिला र कम्तीमा एक दलित वा अल्पसंख्यकसहित बढीमा ९ जना सदस्य रहेको समिति हुने व्यवस्था छ । समितिलाई जिल्लाभित्रका गाउँपालिका र नगरपालिकाबीच समन्वय गर्ने, विकास निर्माणसम्बन्धी कार्यमा सन्तुलन कायम गर्न अनुगमन गर्ने, जिल्लामा रहने संघीय, प्रदेश र स्थानीय तहबीच समन्वय गर्ने अधिकार दिइएको छ । तर स्रोतसाधन र अनुगमनका लागि आवश्यक प्राविधिक जनशक्तिसमेत सरकारले उपलब्ध नगराएको जिससका पदाधिकारीहरूको साझा गुनासो छ ।संविधानको धारा २२० (८) मा जिल्लासभाको सञ्चालन, जिल्ला समन्वय समितिका पदाधिकारीले पाउने सुविधा र जिल्लासभासम्बन्धी अन्य व्यवस्था प्रदेश कानुनबमोजिम हुने भनिएको छ ।सुदूरपश्चिम प्रदेशसभाले जिल्लासभा तथा जिल्ला समन्वय समितिसम्बन्धी ऐन, २०७५ बनाएको छ । उक्त ऐनले पनि जिल्लाभित्रका स्थानीय तहबीचको विकास निर्माणका विषय पहिचान, स्थानीय तहको क्षमता विकासका लागि समन्वय, विवाद समाधानमा सहजीकरण, जिल्लाको समग्र विकासका लागि सरोकारवालासँग समन्वय, योजनाहरूको अनुगमन गर्ने भनिएको छ । यस्तै उक्त ऐनमा प्रदेश सरकारले तोकेका अन्य कार्य गर्ने भन्ने पनि उल्लेख छ । यता जिसस पदाधिकारीहरू भने जिसस संघ सरकारअन्तर्गतको निकाय हुने तर कानुनचाहिँ प्रदेशले बनाइदिनुपर्ने उल्टो व्यवस्था गरिएको बताउँछन् । अछाम जिससका प्रमुख कुँवर भन्छन्, प्रदेशले आवश्यक कानुन बनाएर जिससलाई चलायमान बनाउन सक्थ्यो । तर, प्रदेशलाई वास्ता नै छैन ।जिसस बैतडीका प्रमुख खगेन्द्रसिंह धामी जिससले स्थानीय तहमा गरिएको सम्पूर्ण अनुगमनको प्रतिवेदन आर्थिक वर्ष सकिएपछि अर्को आर्थिक वर्षको असोजभित्र मुख्यमन्त्री तथा मन्त्रिपरिषद्को कार्यालयमा बुझाउनुपर्ने नियम रहेको बताए । यो त झाराटराइ हो । असार महिनामा सबै भुक्तानी भइसक्छ । अर्को आर्थिक वर्षमा प्रतिवेदन बुझाउनुको औचित्य नै देखिएन, धामीले भने, प्रदेश सरकारले पनि त्यो प्रतिवेदन दराजमा थन्काएर राख्छ । प्रतिवेदन हेरेर केही एक्सन लिने भए पो अनुगमनको औचित्य पनि हुँदो हो । उनले नाम मात्र अनुगमन नभई जिससलाई पुरस्कार र दण्ड गर्न सकिने व्यवस्थासहितको अधिकार हुनुपर्ने बताए । आफूहरू कामकाजविहीन रहेको उनले बताए ।जिसस दार्चुलाका प्रमुख महादेव बडूले स्थानीय तहबीच समन्वय गर्नुपर्ने कानुनले व्यवस्था गरेको भए पनि औचित्यहीन देखेर होला स्थानीय तहले पनि जिससलाई वास्ता गर्न छाडेको अनुभव सुनाए । अहिले त हामीले बोलाएको बैठकमा अध्यक्ष वा मेयर आउन जरुरी ठान्दैनन् । कुनै प्रतिनिधिलाई पठाइदिन्छन्, प्रमुख बडूले भने, सरकारले अर्थ न बर्थको संरचना बनाएर राख्या छ ।हरेक जिल्ला सदरमुकाममा रहेका भूमिकाविहीन जिसस कार्यालयहरू अधिकांश समय सुनसान हुने गरेका छन् । पहिलाको जिल्ला विकास समितिकै स्वरूपमा हाल जिसस गठन हुने भए पनि भूमिका र अधिकारविहीन भएकाले उक्त कार्यालय कर्मचारीको रोजाइमा पनि पर्दैन । हरेक जिससमा उपसचिव समन्वय अधिकारी रहने, शाखा अधिकृतसहित १३ जनाको दरबन्दी व्यवस्था गरिएको छ । तर, सुदूरपश्चिममा भने शाखा अधिकृतस्तरको कर्मचारी कुनैमा पनि छैनन् । जिसस अछामका प्रमुख कुँवर भन्छन्, एक जना प्रशासनतर्फका र एक जना लेखातर्फका कर्मचारीले धानेका छन् ।जिसस बाजुराका निमित्त प्रमुख दीपेन्द्र पाण्डे वित्तीय भूमिका छैन भन्दैमा जिसस भूमिका नै नभएको संरचना भने नभएको बताउँछन् । भूमिका पर्याप्त छ तर भूमिका प्रयोगको बाध्यकारी व्यवस्था कानुनमा छैन, उनले भने, कार्यालयको कार्य प्रकृतिअनुरूपका कार्यसम्पादन गर्नुपर्ने हुँदा अनुगमन, समन्वय नै विशिष्ट र अपरिहार्य कार्य हो । कानुनमा बाध्यकारी व्यवस्था गर्ने र दरबन्दीअनुसार कर्मचारी पदपूर्ति गरी कर्मचारीको कार्यसम्पादन अनिवार्य गराउन सक्यो भने जिससको निकै धेरै महत्त्व र भूमिका हुने देखिन्छ ।"
तीज बिर्सेर युरोपको सपना बुन्दै,"दीपा र निरुको ह्याट्रिकघरेलु महिला फुटबलमा विभागीय टिमले खेल्दा एउटा डर हुन्छ, जुन प्रतियोगिताको नवौं खेलमा आइपुग्दा देखियो । त्यो भनेको विभागीय टिमको ठुल्ठूलो जित । तिनका सामु अन्य प्रतिद्वन्द्वी निरीह साबित हुनु । पुलिसले सुदूरपश्चिममाथि हात पारेको जितको विशेषता यस्तै रह्यो । त्यसमाथि सुदूरपश्चिमले टिम निर्माण गर्दा सिर्जित भएको थियो आन्तरिक कलह । यो यस्तो खेल रह्यो, जसलाई हेर्दा न मज्जा आउँछ, न त रोमाञ्चकता नै हुन्छ । पुलिस क्लबको दृष्टिकोणले हेर्दा भने यो यस्तो नतिजा रह्यो, जसले उपाधि होडमा गोल अन्तरको गणना हुँदा फाइदा हुनेछ । सुरुदेखि पुलिसले लगातार आक्रमणको शृंखला बुनेको थियो र यो अन्त्यसम्म कायम रह्यो । त्यसमा दीपा न्यौपाने र कप्तान निरु थापाको ह्याट्रिक पनि समावेश रह्यो । निरुले नवौं मिनेटमा गोलको खाता खोलेपछि ६९ र ७८ औं मिनेटमा थप दुई गोल गर्दै ह्याट्रिक पूरा गरिन् । दीपाले आफ्नो पहिलो गोल ३१ औं मिनेटमा गरेकी थिइन् ।त्यसपछि उनले ४६ र ६० औं मिनेटमा गोल थपिन् र तीन गोलको उपलब्धि चुमिन् । त्यसबाहेक पूजा रानाले ३० औं मिनेटमा गोल गरिन् भने घिमकुमारी गुरुङले ७६ र अनुष्का शेर्पाले दोस्रो हाफको इन्ज्युरी समयको पहिलो मिनेटमा एकएक गोल थपे । यो जितले प्रशिक्षक भोलानाथ सिलवाललाई धेरै राहत भने दिलाउने छ । पुलिसको पहिलो खेलमा गोल नहुँदा उनको अनुहारमा हल्का चिन्ता देखिएको थियो, त्यो अब कम हुनेछ । पुलिसले यसै खेलका क्रममा केही परीक्षण पनि गर्न पाए, विशेषतः नयाँ र बेन्चका खेलाडीलाई अवसर दिएर । पुलिसको दुई खेलबाट ४ अंक भएको छ भने सुदूरपश्चिम लगातार दोस्रो हार बेहोर्दै शून्यमा रह्यो । सुदूरपश्चिमले २ खेलमै १४ गोल खाइसकेको छ । यो टिमका लागि दुःख र पीडा दुवैसम्मिलित नतिजा रहेको छ । अबको दिनमा यसले खेलाडीलाई मानसिक रूपमा अझ कमजोर बनाउन सक्नेछ । टिमको प्रदर्शन अझ खस्कने डर हुनेछ ।"
पलेशालाई महासंघको सम्मान,"काठमाडौं (कास) नेपाल उद्योग वाणिज्य महासंघले पारा ओलम्पिकमा तेक्वान्दोबाट कांस्य पदक जितेकी पलेशा गोवर्धनलाई सम्मान गरेको छ । महासंघले शुक्रबार पलेशालाई ३ लाख, प्रशिक्षक कविराज नेगी लामालाई १ लाख २५ हजार र व्यवस्थापक रामचन्द्र श्रेष्ठलाई ७५ हजार रुपैयाँसहित सम्मान गरेको हो । पलेशा पारा ओलम्पिकमा पदक जित्ने पहिलो नेपाली खेलाडी हुन् । पदकधारी गोवर्धन, प्रशिक्षक र म्यानेजरलाई सम्मान गर्न पाउँदा खुसी लागेको महासंघका अध्यक्ष चन्द्रप्रसाद ढकालले बताए । महासंघका सदस्य एवं समग्र निजी क्षेत्रलाई प्रतिभावान् खेलाडी गोवर्धनलगायत अन्य खेलाडी र खेलक्षेत्रलाई यथासम्भव सहयोग बढाउन अध्यक्ष ढकालको आग्रह छ । नेपाली युवा प्रतिभावान् छन्, उनले भने, विश्वका अन्य मुलुकजस्तै नेपालमा सरकारसँगै निजी क्षेत्रले पनि खेल क्षेत्रको प्रवर्द्धनमा सहयोग पुर्याउनुपर्छ । पलेशाले पेरिस पारा ओलम्पिकमा तेक्वान्दोमा कांस्य जित्दै नेपाली खेलकुदमा नयाँ अध्याय सुरु गरेकी हुन् । यसैबीच शुक्रबार समाजसेवी राजी राणाले व्यक्तिगत रूपमा पलेशालाई ४ लाख र प्रशिक्षक कविराजलाई १ लाख रुपैयाँसहित सम्मान गरेकी छन् । स्व प्रभु शम्शेर राणाकी पत्नी राजीले यसअघि पनि खेलकुद क्षेत्र र खेलाडीलाई सहयोग गर्दै आएकी छन् । उनले सिमरा रंगशाला परिसरमा निर्मित भवन निर्माणमा पनि सहयोग गरेकी छन् । पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहालले शुक्रबार पलेशा गोवर्धनसहितको पारा तेक्वान्दो टोलीलाई भेटेर बधाई दिएका छन् । पूर्वप्रधानमन्त्री दाहालले आफू प्रधानमन्त्री हुँदा खेलकुदलाई उच्च प्राथमिकता दिएको बताउँदै पलेशाको सफलताले विश्वका सम्पूर्ण नेपालीले गौरव गर्ने अवसर पाएको स्मरण गराए । पलेशाका बुवा प्रदीप, प्रशिक्षक लामा, व्यवस्थापक रामचन्द्र श्रेष्ठ, तेक्वान्दो संघका अध्यक्ष प्रकाश शम्शेर राणा, महासचिव दीपराज गुरुङलगायत खुमलटार पुगेका थिए ।"
मिडफिल्डमा जमेकी फुटबलर प्रीति,"(काठमाडौं)पछिल्लो समय नेपाली महिला फुटबल टिमको अनुहार बनेकी छन्, प्रीति राई । यो टिमबारे चर्चा सुरु मात्र गर्नुपर्छ, मनमा आउने खेलाडीको अनुहार भनेको प्रीतिको नै हो । उचाइ धेरै छैन । त्यत्तिकै दुब्ली छिन् । तर, मैदानको मिडफिल्डमा उनको प्रस्तुति भने त्यो शरीरले दिने भावभन्दा धेरै फरक छ । जुझारु खेलाडी हुन् उनी । जस्तै परिस्थितिमा पनि जुधेर खेल्न सक्छिन् । फेरि मिडफिल्डमा उनको प्रदर्शन आफैंमा दर्शनीय हुने गर्छ । उनको खुट्टामा बल पर्यो कि हेरिरहुँ जस्तो कलात्मक ।साउदी अरेबियामा भएको वाफ वुमेन्स च्याम्पियनसिप फुटबल २०२४ को सनसनी कसले मात्र बिर्सन सक्छ र ? नेपाली टोली उपाधिको निकै नजिक पुगेको थियो । तर, त्यसलाई हत्याउन सकेन । फाइनलमा नेपाल टाइब्रेकरमा जोर्डनसँग पराजित भएको थियो । नेपाल फेरि एकपल्ट उपविजेतामै सीमित हुनुपरेको थियो । जसरी नेपाली टिमले पूरा प्रतियोगिता खेलेको थियो, त्यसलाई भने सबैले राम्रो माने । त्यही प्रतियोगितामा नेपालका लागि चम्केकी खेलाडी हुन्, प्रीति ।त्यही प्रतियोगिताको सेमिफाइनलमा नेपाल लेवनानसँग भिडेको थियो । खेलले दोस्रो हाफको इन्ज्युरी समय छोइसकेको थियो । खेल बराबरीमै । त्यही बेला प्रीतिले यति आकर्षक गोल गरिन् कि जित नेपालको रह्यो । सबैले उनको प्रदर्शनको प्रशंसाको वर्षा नै गरे । फाइनलमा भने उनी घाइते हुँदै मैदान छाड्न बाध्य रहिन् । उनी पूरा समय मैदानमै रहेको भए के हुन्थ्यो होला ? यो प्रश्न नेपाली महिला फुटबलमा सधैं रहिरहने छ । यही त हो, फुटबलको मज्जा ।वर्ष २०८० मा सबैभन्दा चर्चामा रहने महिला फुटबल खेलाडीमा परिन् प्रीति । त्यसैले उनी अर्को साता हुने एनएसजेएफ पल्सर स्पोर्टस अवार्डको पिपल्स च्वाइस विधाको प्रत्याशी छन् । यस विधाको विजेता चयन भोटिङबाट हुने गर्छ । त्यसमध्ये ५० प्रतिशत मतभार ईसेवाबाट हुने भोटिङको छ । सामाजिक सञ्जाल फेसबुकको मतभार २५ प्रतिशत हुनेछ । यो अवार्डको प्रत्याशी हुन पाउँदा खुसी छु । यसअघि मैले यसै विधामा सावित्रा (भण्डारी) र एन्जिला (तुम्बापो) दिदी परेको सुनेको थिएँ । त्यही बेला यो अवार्डप्रति मेरो आकर्षण बढेको थियो । लागेको थियो, कुनै दिन त्यस्तो आउने छ, जुन बेला यो विधाको प्रत्याशीमा मेरो नाम हुनेछ । अहिले एन्फा महिला लिग चलिरहेको छ । उनी एपीएफ क्लबको प्रतिनिधित्व गर्दै त्यसमा खेलिरहेकी छिन् । फेरि उनको नजर अब हुने साफ च्याम्पिनसिप २०२४ मा पनि छ ।प्रीतिलाई लाग्छ, यसपल्ट नेपालले यो उपाधि जित्ने सम्भावना धेरै छ । यसका अनेक कारण हुन सक्छन् । पहिलो कारण, अब केही हदसम्म नेपाली महिला टिम परिपक्व भएको छ । यो टिमसँग अब अनुभवको कमी रहेन । फेरि त्यही वाफ वुमेन्स च्याम्पियनसिपमा फर्कने हो भने यो त्यस्तो प्रतियोगिता रह्यो, जसले नेपाललाई आत्मविश्वास दिएको छ । अब भारतको सामना गर्दा नेपाल मानसिक रूपमा कमजोर हुने स्थिति पनि रहेन ।भलै, नेपाली महिला राष्ट्रिय टिमले अहिलेसम्म कुनै उपाधि जित्न सकेको छैन । तर, त्यसतर्फ अग्रसर भने छ । कम्तीमा उपाधि जित्ने बाटोमा हिँड्ने प्रयास त गरेको छ । यो उद्देश्य प्राप्तिका लागि सबैभन्दा महत्त्वपूर्ण साबित हुनसक्ने खेलाडीमा पर्छिन्, प्रीति । मिडफिल्डमा उनी कमाल गर्छिन् नै, पछिल्लो समय उनी लामो दूरीबाट शक्तिशाली प्रहार गर्ने अचूक अस्त्रमा आफूलाई अभ्यस्त राख्ने प्रयासमा छिन् ।त्यतिमात्र होइन, प्रीति भर्खर १९ वर्षकी भइन् । उनको अगाडि एक दशकभन्दा बढीको फुटबल जीवन छ । उमेर समूहको फुटबलबाट माथि उठेकी प्रीतिलाई त्यसै कारण नेपाली महिला फुटबलको भविष्य भन्न सकिन्छ । उनले पालेको एउटा अर्को सपना पनि छ, युरोपमा खेल्ने । अहिलेसम्म सावित्रा भण्डारीले यो उपलब्धि चुमिसकेकी छन् । यही बाटोमा छिन्, एन्जिला तुम्बापो सुब्बा पनि । प्रीति पनि चाहन्छिन्, युरोपमा खेलेर बहुमूल्य अनुभव बटुल्ने ।त्यसो त खाडी देशबाट अहिले नै उनलाई प्रस्ताव नआएको होइन । कुराकानी चलिरहकै छ । इन्डियन वुमेन्स लिगमा किक स्टार्टसका लागि खेलिसकेकी छन् । यो सबै अवस्थामा नेपाली फुटबल पारखीको काम भनेको सक्दो भोट हालेर प्रीतिलाई विजेता बनाउने हो । उनी यसका लागि हकदार छिन् । उनी भन्छिन्, नेपाली महिला फुटबलको सम्भावना धेरै छ । नेपाली महिला फुटबललाई माया गर्नुपर्यो, प्रोत्साहन गर्नुपर्यो ।"
भलिबल फ्रेन्चाइज लिग कान्तिपुर म्याक्समा,"काठमाडौं (कास) कान्तिपुर टेलिभिजनले एभरेस्ट महिला भलिबल फ्रेन्चाइज लिगको प्रत्यक्ष प्रसारण गर्ने भएको छ । नेपालमा पहिलो पटक हुन लागेको फ्रेन्चाइज लिग भलिबल असोज १४ देखि त्रिपुरेश्वरस्थित राखेप कभर्डहलमा हुनेछ । नेपाल भलिबल संघले इन्फिनिटी ड्रिम्स प्रालिसँग प्रतियोगिता आयोजना गर्न लागेको हो । इन्फिनिटी र कान्तिपुर टेलिभिजन म्याक्सबीच शुक्रबार प्रत्यक्ष प्रसारणका लागि सम्झौता भएको छ । इन्फिनिटीकी प्रमुख कार्यकारी अधिकृत स्नेभी चापागाईं र कान्तिपुर टेलिभिजनका सीईओ शिशिर पछाईंले सम्झौतापत्रमा हस्ताक्षर गरे । अहिले पहिलो संस्करणका लागि सम्झौता भए पनि आगामी वर्षको प्रतियोगितालाई सम्झौता थप्न सकिने इन्फिनिटीकी चापागाईंले बताइन् ।लाइभको सम्पूर्ण इकुप्मेन्ट र प्रविधिक टोली आयोजक इन्फिनिटी ड्रिम्सकै हुनेछ भने लाइभ प्रसारण कान्तिपुर म्याक्सबाट हुने सीईओ पछाईले बताए । प्रतियोगिताको तयारी अन्तिम चरणमा पुगेको आयोजकले जनाएको छ । मधेश युनाइटेड, चितवन शक्ति, गण्डकी थन्डर्स, काठमाडौं स्पाइकर्स, ललितपुर क्विन्स र कर्णालीले प्रतियोगितामा प्रतिस्पर्धा गर्नेछन् । चितवनमा अरुणा शाही, गण्डकीमा सरस्वती चौधरी, काठमाडौंमा उषा भण्डारी, ललितपुरमा सलिना श्रेष्ठ, मधेशमा निरुता ठगुन्ना र कर्णालीमा सुमित्रा रेग्मी मार्की खेलाडी रहेका छन् ।"
श्रीलंकामा नेपाली टोली पराजित,"काठमाडौं (कास) श्रीलंका भ्रमणमा रहेको नेपाली राष्ट्रिय पुरुष क्रिकेट टोली शुक्रबारको अभ्यास खेलमा पराजित भएको छ । प्रमुख खेलाडी रोहित पौडेल र दीपेन्द्रसिंह ऐरीको अनुपस्थितिमा सोमपाल कामीले नेतृत्व गरेको नेपाली टोलीलाई श्रीलंका डेभलपमेन्ट टोलीले ५ विकेटले हराएको हो । ग्लोबल टी२० लिग खेल्न क्यानडा गएका रोहित र दीपेन्द्र उतै छन् । श्रीलंकाली टोलीले टस जितेपछि ब्याटिङमा आएको नेपाल ४० ओभर खेल्दै १ सय ५९ रनमै अलआउट भयो । २४ ओभरमा १ सय रन पुग्नु अगाडि नै ६ विकेट गुमाइसकेको नेपाल त्यसपछि फेरि खेलमा फर्किन सकेन । ओपनर आसिफ शेख शून्य, अनिल साह ३ र सन्दीप जोरा ६ रन बनाई आउट भए । अर्का ओपनर कुशल भुर्तेलले सर्वाधिक ४३ रन बनाए । उनले ५० बलमा ४ चौका र १ छक्का प्रहार गरे । मध्यक्रममा आरिफ शेखले २० र कुशल मल्लले ३५ रन बनाई नेपाली इनिङ्स तानेका थिए ।आरिफले ३३ बलमा २ चौका र मल्लले ५५ बलमा २ छक्का प्रहार गरे । सोमपाल २, गुलशन झा ५, करण केसी १५ र आकाश चन्द ३ रनमा आउट भए । ललित राजवंशी ३ रन बनाएर अविजित रहे । श्रीलंका डेभलपमेन्टबाट गरुका संकेथले ४ विकेट लिए । उनले ७ ओभरमा ३९ रन खर्चेका थिए । थानुका दबारेले २ तथा धनञ्जय लक्षण, चामिन्दु विजेसिङ्घा र अशेन डानियलले ११ विकेट लिए ।श्रीलंकाली टोलीले २६५ ओभरमै लक्ष्य पूरा गर्यो । के सन्जुलाले ६८ रन बनाएर घरेलु टोलीलाई जिताए । ओपनरद्वय पुलिन्दु परेरा ९ र दबारे ६ रन बनाई आउट भएको अवस्थामा सन्जुलाले ६० बलमा १० चौका प्रहार गरे । अशेन वन्दाराले ३४, रविन्दु रासान्थाले २५ रन बनाई उनलाई राम्रो साथ दिए । नेपालबाट सोमपाल र गुलशनले २२ तथा ललितले १ विकेट लिए । सोमपालले ४ ओभरमा ३३ र गुलशनले ४ ओभरमा २६ रन खर्चिए ।"
शान्तिले जितिन् उपाधि,"काठमाडौं (कास) शान्ति धिमालले हिमालयन तीज चेस टोर्नीको उपाधि जितेकी छन् । उनले प्रतियोगितामा शतप्रतिशत जित हासिल गर्दै ट्रफी हात पारेकी हुन् ।स्विस प्रणालीको आधारमा ५ चरणमा सञ्चालित र्यापिड चेसमा १६५७ रेटिङकी शान्तिले प्रियंशा प्रधान, इशा कोइराला पौडेल, अनैया सैंजु, निहाना श्रेष्ठ र एञ्जल महर्जनलाई पराजित गर्दै ५ अंकसहित विजेता भएकी हुन् । ३० वर्षीया शान्ति हंगेरीको बुडापेस्टमा हुने ४५ औं चेस ओलम्पियाडमा छानिएकी खेलाडी हुन् ।दुई वर्षअघि चेन्नईमा भएको ४४ औं ओलम्पियाडकी खेलाडी शान्तिले तीज चेस टोर्नीको उपाधि होडमा निर्णायक पाँचौं चरणमा १६४६ रेटिङकी एञ्जललाई पराजित गरिन् । निहाना श्रेष्ठ ४ अंकसहित उपविजेता भइन् । समान ४ अंक भए पनि निहानासँग बुबल्समा पछाडि परेपछि अनैया सैंजु तेस्रो भइन् । निहाना र अनैयाले एकमात्र हार शान्तिसँगको खेलमा बेहोरेकी थिइन् । हिमालयन चेस एकेडेमीको आयोजनामा भएको प्रतियोगितामा यू१५ मा प्रज्ञा पन्त, यू१३ मा एञ्जल महर्जन, यू११ मा नायुमा मगर, यू९ मा प्राज्ना तुलाधर र यू७ मा चार्वी खेम्का विजेता भए । उनीहरू सबै एकेडेमीकै उत्पादन हुन् । ५० वर्षमाथिको भेट्रानतर्फ राधा राई २ं५ अंक बटुल्दै पहिलो भइन् । जेभियर र गोल्डेनगेट फाइनलमाकाठमाडौं (कास) जेभियर र गोल्डेनगेट कलेज प्रथम अन्तरकलेज छात्रा बास्केटबल प्रतियोगिताको फाइनल पुगेका छन् । रोयल स्पोर्ट्स सेन्ट्रलको कोर्टमा जेभियरले ल्यान्डमार्क एकेडेमीलाई २५१३ स्कोरले पराजित गर्यो । जेभियरका अरिभाना तमारुले ८ स्कोर गरिन् ।प्रोफेसनल एडुकेसन कन्सल्टेन्सीद्वारा आयोजित प्रतियोगिताको अर्को सेमिफाइनलमा नाइसा बुढाथोकीको १२ स्कोरमा गोल्डेनगेटले रातो बंगलालाई ४१२६ ले हरायो । फाइनल शनिबार हुनेछ । विजेताले २० हजार र उपविजेताले १० हजार पुरस्कार प्राप्त गर्नेछन् ।अवार्डको साथमा अजोडकाठमाडौं (कास) नेपाल खेलकुद पत्रकार मञ्चले एनएसजेएफ पल्सर स्पोर्टस अवार्डको २१ औं संस्करणका लागि बिमा कम्पनी युनाइटेड अजोड इन्स्योरेन्स प्रालिले इन्स्योरेन्स पार्टनरको रूपमा निरन्तरता दिएको छ । युनाइटेड अजोड यही भदौ २८ गते नेपाल एकेडेमी भवन कमलादीमा हुने पल्सर स्पोर्टस अवार्ड कार्यक्रममा सहप्रायोजकको रूपमा रहनेछ ।मञ्चका सम्पूर्ण सदस्यहरूलाई जनही ५ लाखबराबरको स्वास्थ्य बिमा पोलिसी प्रदान गर्नेछ । यसका साथै कार्यक्रममा नगद सहयोग गर्ने मञ्चले जनाएको छ । शुक्रबार नेपाल खेलकुद पत्रकार मञ्च र युनाइटेड अजोडबीच प्रायोजन सम्झौता भएको हो । सम्झौतामा मञ्चका अध्यक्ष दुर्गानाथ सुवेदी र युनाइटेड अजोडका प्रमुख कार्यकारी अधिकृत श्रवण रावलले हस्ताक्षर गरे ।"
कान्दाहार हाइज्याक 'काठमान्डु इज नट गुड न्युज,"यसबारे गत असारमा सार्वजनिक भएको पूर्वगृह सचिव खेमराज रेग्मीको पुस्तक जोधाहा राष्ट्रसेवक मा पनि उल्लेख गरिएको छ । इन्डियन एयरलाइन्सको विमान अपहरणबारेको उच्चस्तरीय छानबिन समितिका सदस्य रेग्मीले छानबिनका क्रममा विमानस्थलमा खटिएका नेपाल प्रहरी, राष्ट्रिय अनुसन्धान विभाग, नागरिक उड्डयन प्राधिकरण प्रमुखले जिम्मेवारी निर्वाहमा कमजोरी भएको स्विकारेको उल्लेख गरेका छन् । समितिले उनीहरूलाई केही समय निलम्बन गरी विभागीय कारबाही गर्न सिफारिससमेत गरेको थियो । पछि सरकारले उनीहरूलाई तीनतीन महिना निलम्बन गरी विभागीय कारबाहीसमेत गरेको रेग्मीले पुस्तकमा उल्लेख गरेका छन् ।पर्यटन सहायक मन्त्री नारायणसिंह पुनले पनि आफूले विमान अपहरणबारे साढे तीन महिनाअघि नै सम्भावित दुर्घटनाबारेमा सूचना पाएको बताएका थिए । त्यसबारे रेग्मीले प्रतिवेदनमा विमान अपहरण हुन सक्ने पूर्वसूचना पाएर पनि सम्बन्धित राजनीतिक नेतृत्वले सो सम्बन्धमा आवश्यक गम्भीरता देखाएको पाइएन भन्ने वाक्यांश लेख्न अड्डी कसेका थिए । तर, समितिका अध्यक्ष पूर्वप्रहरी महानिरीक्षक हेमबहादुर सिंह र अन्य एक सदस्यले नमानेपछि राजनीतिक नेतृत्व को सट्टामा नीति निर्माणमा संलग्न नेतृत्व तह लेखिएको रेग्मीले पुस्तकमा उल्लेख गरेका छन् । समितिमा गुप्तचर विभागका पूर्वप्रमुख विष्णुराज पन्त र पूर्वजर्नेल तेजेन्द्रजंग थापा सदस्य र सदस्य सचिवमा पर्यटन सचिव वरुणप्रसाद श्रेष्ठ थिए । समितिले सुरक्षाकर्मीहरू चनाखो र सक्रिय नहुने, उपकरणहरू पुराना भएका, विमानसेवालाई खाना पुर्याउने भ्यान को राम्रोसँग जाँच नगरिने गरेको औंल्याएको थियो । त्यस्तै, विमानस्थलमा पास दिने चलन पनि सुरक्षाका दृष्टिकोणले जोखिमपूर्ण हुने जनाइएको थियो । तर, त्यस्ता सुझाव भने कार्यान्वयन भएको देखिन्न । ल ल लउता, वार्ता सफल भएसँगै तालिबानले अपहरणकारीलाई अफगानिस्तान छाड्न १० घण्टाको अल्टिमेटम दिएको थियो । तीन अगुवा रिहा भएसँगै अपहरणकारीहरू हातहतियारसहित विमानबाट उत्रिएका थिए र विमानस्थलमा उनीहरूलाई पर्खिरहेको गाडी चढेर हिँडेका थिए । उनीहरूले आफ्नो सुरक्षाको ग्यारेन्टीका लागि तालिबानका एक अधिकारीलाई नियन्त्रणमा राखेका थिए । टिकटमा राष्ट्रियता भारतीय उल्लेख गरेका भए पनि अपहरणकारी दुई जना पाकिस्तानी र तीन जना कश्मिरी रहेको खुलेको थियो । मौलानाका भाइ इब्राहिम अख्तरको योजनामा विमान अपहरण गरिएको थियो । कान्दाहार अपहरण प्रकरणमा आतंकवादीहरूसामु झुकेको भन्दै भारतीय प्रधानमन्त्री अटल बिहारी बाजपेयी नेतृत्वको सरकारको निकै आलोचना भएको थियो । तर, बाजपेयीले नयाँ वर्षको पूर्वसन्ध्यामा आफ्नो सरकारले अपहरणकारीको मागलाई धेरै हदसम्म कम गरेको र यात्रुहरूलाई मुक्त गर्न सफल भएको भन्दै सरकारको बचाउ गरेका थिए ।हरकतउलमुजाहिद्दिनमा आबद्ध अजहर स्वतन्त्र कश्मीर अभियानका प्रभावशाली नेता थिए । भारतमै गोप्य योजनामा सक्रिय रहेका बेला भारतीय सुरक्षाफौजले उनलाई सन् १९९४ मा पक्राउ गरेको थियो । सन् १९९९ मा रिहा भएलगत्तै उनले जैसएमोहम्मदको स्थापना गरेका थिए । त्यसपछि त्यस समय सक्रिय रहेका हरकतउलमुजाहिद्दिन र हरकतउलअन्सार आदि उग्रवादी संगठनहरू उक्त समूहमा गाभिएका थिए । स्थापनाको दुई महिनाभित्रै जैसएमोहम्मदले सन् २००० मा कश्मीरको श्रीनगरस्थित भारतीय सेनाको स्थानीय मुख्यालयमा आत्मघाती बम आक्रमण गरेर जिम्मेवारी लिएको थियो । त्यो उग्रवादी समूहलाई विगतमा भारतीय भूमिमा भएका कतिपय घटनाहरूका लागि जिम्मेवार मान्ने गरिएको छ ।जैसएमोहम्मदले सन् २०१९, फेब्रुअरीमा कश्मीरको पुलवामामा अर्धसैनिकलाई लक्षित गरी आत्मघाती आक्रमण गरेको भारतको दाबी छ । त्यस्तै, २०१६ को जनवरीमा पन्जाबको पठानकोटस्थित वायुसेनाको अखडा र २००१ डिसेम्बर १३ मा भारतको संसद् भवनमा पनि उक्त संगठनले आक्रमण गराएको ठानिएको छ । संसद्मा भएको आक्रमणपछि भारत र पाकिस्तानबीच झन्डै लडाइँ भएको थियो ।सन् २००२ देखि पाकिस्तानमा प्रतिबन्धित समूह जैसएमोहम्मदलाई भारत, अमेरिका, बेलायत र संयुक्त राष्ट्रसंघले आतंकवादी संगठन भनेका छन् । अजहर पाकिस्तानको पन्जाब प्रान्तको बहावलपुर क्षेत्रमा सक्रिय रहेको बताइन्छ । अजहर सुम्पिन भारतले पाकिस्तानसमक्ष राखेको मागलाई इस्लामाबादले प्रमाणको अभाव भन्दै अस्वीकार गर्दै आएको छ । त्यस्तै, रिहा गरिएका अहमद ओमार सइद शेख पश्चिमी देशका पर्यटकहरूलाई अपहरण गरेको आरोपमा सन् १९९४ मा भारतमा पक्राउ परेका थिए । सन् १९९९ मा उनी रिहा भए । त्यसको तीन वर्षपछि उनले वाल स्ट्रिट जर्नल का रिपोर्टर ड्यानियल पर्लको हत्या गरेका थिए । बेलायतको लन्डनमा जन्मिएका सइद शेख अमेरिकामा आतंकवादी आक्रमणको योजना बनाउनेमध्येका एक भएको बताइन्छ । उनलाई अपहरण र हत्याको आरोपमा पाकिस्तानी प्रहरीले सन् २००२ मा पक्राउ गरेको थियो । त्यस्तै, मुस्तक अहमद जरगर विभिन्न हत्या आरोपमा सन् १९९२, मे १५ मा पक्राउ परेका थिए । सन् १९९९ मा रिहा भएका उनी पाकिस्तानी प्रहरीद्वारा २००२ मा पुनः पक्राउ परेका थिए । सन् २००७ मा मुजफ्फरवादमा रहेका उनी त्यसयता भने सार्वजनिक छैनन् ।"
"महाराज वीरशमशेर, जानी हो ?","म तेर्स्याइदिन्छु आफ्ना एक जोर सिलिकनका स्तन भर्याङ उक्लिादा र ओर्लिंदा अभागी तरूनीका छातीहरु समात्ने रइसी जो थियो तपाईंहरुको खुनीहरुले बनाएको मुलुक कस्तो हुन्छ, एक फेर नजर गर्नी हो ?महाराज वीरशमशेर, जानी हो ?"
"विगतको आँखा, वर्तमानको तस्बिर","प्राग्इतिहासबारे एक विद्वान्ले भनेका रहेछन्, यदि सिङ्गो मानव इतिहासलाई फुटबल मैदान मान्ने हो भने कृषिजीवनले ओगटेको समय भकुन्डो जत्रो मात्र हो । थोरै परिमार्जनसहित भन्ने हो भने अक्षरको प्रारम्भ हुँदासम्मको यस्तै फुटबल मैदान जत्रो प्राग्इतिहासबारे मानवशास्त्री सुरेश ढकालद्वारा लिखित गतिलो पुस्तक प्रकाशनमा आएको छ इतिहासअघिको इतिहास (२०८१) । यसलाई विश्वस्तरीय प्राग्इतिहाससम्बन्धी खस नेपाली भाषामा सरस रूपमा लेखिएको उत्कृष्ट पुस्तक भन्न सकिन्छ । पुस्तकबारे मानवशास्त्री जनक राईले भित्री गातामा सटीकसँग लेखेका छन्, रोचक शैलीमा लेखिएको यस पुस्तकले इतिहासअघिको मानव जीवनको रोमाञ्चकारी इतिहासतर्फ विचरण गराउँदै मानवशास्त्र र मानवशास्त्रीय पुरातत्त्वको आधारभूत सैद्धान्तिक ज्ञान, मूलभूत विषयवस्तु तथा अनुसन्धान पद्धतिका बारेमा सरल ढंगले सिकाउँछ । यस अर्थमा यो पुस्तक मानवशास्त्र र प्राग्इतिहासका खाँट्टी विद्यार्थीहरूलाई मात्रै नभएर आम पाठकहरूका लागि पनि उत्तिकै पठनीय छ । खासमा म सुरेश ढकाललाई सांस्कृतिक मानवशास्त्रीका रूपमा बुझ्थें । यो पुस्तक पढेपछि मेरो भ्रम साफ भएको छ । उनी पुरातात्त्विक मानवशास्त्र र एथ्नोआर्कियोलोजीका पनि उत्तिकै आधिकारिक अध्येता रहेछन् । पुस्तक हात परेपछि विषयसूची हुँदै भित्री पानाहरूउपर सररर नजर दौडाउने क्रममा जब एथ्नोआर्कियोलोजी उपशीर्षक देखें, तब म टक्क अडिएँ र त्यहींबाट पढ्न सुरु गरें । एथ्नोआर्कियोलोजी मेरो पनि रुचिको विषय भएकाले डिजिटल रूपमा प्राप्य केही सामग्रीहरू पढेको थिएँ । समुद्रपार रहेको साथीले किनिदिएको केही पुस्तक छिचोल्न खोज्दै थिएँ । सहरिया चल्तीको भाषामा भन्दाखेरि म एथ्नोआर्कियोलोजीको फ्यान नै हुँ भन्दा पनि फरक पर्दैन । अझ मखलेल चाहिँ त्यति बेला भएँ, जब पुस्तक पढ्दै जाँदा नेपाली विद्वान्हरूले पनि एथ्नोआर्कियोलोजीमा काम गरेका छन् भन्ने थाहा भयो । स्वयं सुरेश ढकाल त बर्गेन विश्वविद्यालयबाट एथ्नोआर्कियोलोजीका एमफिल हुन् भन्ने थाहा पाएपछि के चाहियो, मलाई खुसीले झन्डै उताउलो बनायो । मनमनै यस्तो लाग्यो, मैले गुरु भेट्टाएँ । सुरेश ढकालले एथ्नोआर्कियोलोजीबारे स्पष्ट गर्दै लेखेका छन्, एथ्नोआर्कियोलोजी सांस्कृतिक मानवशास्त्रीय अध्ययनको सहायताले पुरातात्त्विक प्रमाणहरूको व्याख्या गर्ने विधि हो । वर्तमानमा गरिएको पुरातात्त्विक सामग्रीहरूको विश्लेषण गरेर विगतको समग्र पुनर्निर्माण गर्ने उपाय हो । त्यस अर्थमा नेपाली प्राग्इतिहासबारे जमिनमुनि उत्खनन गर्ने पुरातत्त्वले जति कुरा बताउन सक्छ, त्यसभन्दा कम बताउँदैन एथ्नोआर्कियोलोजीले पनि । एथ्नोआर्कियोलोजीले सामाजिक जीवनमा जीवित अभ्यासमा रहेका भौतिक संस्कृतिको इथ्नोग्राफिक अध्ययन गर्छ र त्यसलाई सुदूर अतीतको निरन्तरता मान्दछ । त्यही भएकाले आर ए गोउल्डले एथ्नोआर्कियोलोजीलाई जीवित पुरातत्त्व (लिभिङ आर्कियोलोजी) नाम दिएका हुन् । अलि फरक भाषामा भन्ने हो भने उत्खननवाला पुरातत्त्वले जमिनको तहमुनि छोपिएको शिल्पकृतिहरू (आर्टिफ्याक्ट) मार्फत प्राग्इतिहासको पुनर्निर्माण गर्छ । एथ्नोआर्कियोलोजीले चाहिँ जमिनमाथि जीवन्त अभ्यासमा रहेका शिल्पकृतिहरूमार्फत प्राग्इतिहासको पुनर्निर्माण गर्छ जसको नेपाली समाजमा अत्यधिक सान्दर्भिकता छ । खासगरीकन नेपाली समाजमा अहिले पनि आदिम समाजको निरन्तरताका रूपमा जीवित अभ्यासमा रहेका अनेकन भौतिक संस्कृतिहरू छन्, जसका आधारमा सुरेश ढकालले भनेझैं विगतको समग्र पुनर्निर्माण गर्न सकिन्छ । जस्तो कि पुनम राज्यलक्ष्मी राणा (सिमिलारिटिज् अफ् कस्टमअर्नामेन्ट्स अफ् इन्दुज भ्याली सिभिलाइजेसन एन्ड इथ्निक कम्युनिटिज् अफ् नेपाल, २०११) को अध्ययनमा सिन्धुघाँटीमा उत्खननबाट प्राप्त भौतिक शिल्पकृतिहरूमा देखिने पहिरन र गरगहनासँग लगभग मिल्दोजुल्दो पहिरन र गरगहनाहरूको प्रयोग अहिले पनि घले (गुरुङ), तामाङ र शेर्पाहरूमा जीवित छ । पाटनको च्यासलहिटीमा रहेको गजलक्ष्मीको मूर्तिमा खुट्टामा कल्ली लगाएको मातृदेवीको मूर्ति छ, जसलाई लैनसिंह बाङ्देल (प्राचीन नेपाली मूर्तिकलाको इतिहास, २०३९) ले सिन्धुघाँटीमा पाइएका मातृदेवीसँग तुलना गरेका छन् र इसापूर्व पहिलो शताब्दीको मानेका छन् । ठ्याक्कै त्यस्तै कल्लीको प्रयोग अहिले पनि नेपालका पहाडी आदिवासी जनजातिहरूमा जीवित छ । यी भौतिक संस्कृतिहरूलाई सिन्धुघाँटीको सभ्यता र नेपालका आदिवासी जनजातिहरूबीचको सम्बन्धका आयामहरू अध्ययन गर्ने एउटा भरपर्दो तथ्यका रूपमा लिन सकिन्छ, जसले नेपाली प्राग्इतिहासको पुनर्निर्माण गर्न मदत पुग्नेछ । यस्तो काम जो एथ्नोआर्कियोलोजीले गर्न सक्छ । यस्ता अनगिन्ती नेपाली भौतिक संस्कृतिहरूमध्ये प्रतिनिधि सन्दर्भहरू मात्रै समेट्ने हो भने पनि यो पुस्तक सदावहार पाठ्यपुस्तक हुनेछ । मानवको इतिहासअघिको इतिहास बारे लेखक सुरेश ढकालले विभिन्न १४ अध्यायमा चर्चा गरेका छन् । त्यसमा प्राग्इतिहास र पुरातत्त्वका सैद्धान्तिक विषयबारे गरिएका छलफलबारे सम्मति जनाउँदै म पुरातत्त्व विज्ञानलाई व्यवहारमा लागू गरेर निकालिएका निचोडहरूमाथि थोरै विमर्श गर्न चाहन्छु । सुरेश ढकालले पुस्तकमा मानव इतिहासलाई नै नयाँ मोड दिने पुर्खाहरूका पाँच आधारभूत आविष्कारहरू बारे चर्चा गरेका छन् । ती हुन् कृषि, आगो, पाङ्ग्रा, धातु र लेखनकला, जसलाई उनले प्रागैतिहासिक निर्धारक घटना नाम दिएका छन् । यी विषयबारे चर्चा गर्दा लेखक विश्वव्यापी सन्दर्भमा केन्द्रित हुनु स्वाभाविक हो किनभने पुस्तक नै समग्र मानव प्राग्इतिहासबारे हो । यद्यपि नेपाली सन्दर्भहरू अझ बढी समेट्ने हो भने यो नेपालीकृत इतिहासअघिको इतिहास हुनेछ । मानवशास्त्री सुरेश ढकालसँग यस्तो अपेक्षा गर्नु अन्यथा हुने छैन । यस दृष्टिबाट नमुना स्वरूप एकदुई विषय उठान गर्न चाहन्छु । जस्तो कि किरात राई धामीहरूले हैकाम बैथर निनाम बैथर भनेर मुन्दुममा पाषाण उपकरण बैथर को वर्णन गर्छन् र नवपाषाण उपकरणहरू त सांस्कृतिक औजारका रूपमा नै प्रयोग गर्छन् । त्यस्ता केही उपकरण मैले पनि अध्ययनका क्रममा संकलन गरेको छु । सांस्कृतिक सामग्रीका रूपमा भए पनि धनुवाणको प्रयोग कायमै छ । यी जीवित शिल्पतथ्यहरू जो प्राग्इतिहास पुनर्निर्माणका जीवित भौतिक तथ्यहरू हुन् । जस्तो कि लेखक ढकालले भनेझैं विश्वस्तरमा कृषिको सुरुवात १२ हजार वर्षअघि भएको कुरामा लगभग मतैक्यता छ । नेपालमा चाहिँ कहिले सुरु भयो त खेतीपाती ? यसबारे भने पुरातात्त्विक प्रमाणहरू उति उपलब्ध छैनन् । लेखक ढकालले नेपालमा इसापूर्व ३००० तिर कश्मीरतिरबाट खेतीपाती गर्ने ज्ञान प्रवेश गरेको हुन सक्ने सम्भावना औंल्याएका छन् । यद्यपि मुन्डा (कोल) हरूले नवपाषाणकालको अन्तिमतिर आसामबाट काठमाडौं उपत्यकामा गोरुले नजोती धान खेती गर्ने प्रविधि प्रवेश गराएका हुन् भन्ने मानवशास्त्री फुररहाइमेनडोर्फ (कमलप्रकाश मल्ल, फ्रम लिटरेचर टु कल्चर, २०१५) को कुरा पनि स्मरणीय छ । अर्कोतिर, निरीश नेपाल (धान खेतीको उद्गमस्थल, १९८९, रोलम्ब) ले चाहिँ काठमाडौं उपत्यकामा धान खेती भित्र्याउने श्रेय किरातीहरूलाई दिएका छन् । खासगरीकन किरातीहरूमा विद्यमान सांस्कृतिक अभ्यास र नेवारभित्रको किरात मानिने ज्यापू (ज्या भनेको काम र पु भनेको तौली धान) हरूलाई आधार मानेर यस्तो तर्क गरेका हुन् । लेखक ढकालले चर्चा गरेका छन् कृषिको सुरुवात हुनुमा महिलाहरूको मूलभूत योगदान छ । र, मुन्दुममा पनि फेरो (कागुनी) लगायत अन्नको खेतीको सुरुवात आदिम बजु चिनिमाबाट भएको वर्णन हुँदो रहेछ, जुन महिलाले कृषिको सुरुवात गरेको हो भन्ने मानवशास्त्रीय निचोडसँग ठ्याम्मै मेल खान्छ । नेपाली समाजमा इतिहासका टुटेका कडी (मिसिङ लिङ्क) हरूलाई जोड्ने यस्ता अनेकन मौखिक ज्ञान परम्परा र सांस्कृतिक अभ्यासहरू जीवित छन् । यी पनि इतिहासअघिको इतिहास का कामयावी स्रोत हुन सक्छन्् । यस सन्दर्भमा रमणिका गुप्तालाई उद्धृत गर्नु सान्दर्भिक नै हुनेछ । उनी लेख्छिन्, पुर्खाहरूका गोत्रकथाहरू अथवा कविला र उनीहरूका पुर्खाहरूको विस्थापन, पलायन र बसाइका कथाहरूका गर्भमा ती कविलाहरूको मात्र नभएर मानवजातिकै विकास र इतिहासका इतिवृत्त छन् जसबारे गहिरो शोधको आवश्यकता छ । इतिहासका कैयौं टुटेका कडी (मिसिङ लिङ्क) हरू कथामार्फत खोजी गर्न सकिन्छ (पूर्वोत्तर आदिवासी सृजन मिथक एवं लोककथाएं, २०११) । जस्तो कि लेखक ढकालका अनुसार, धातुको प्रयोग आजभन्दा ६ हजार वर्षअघि सुरु भएको हो र तामा पहिलो धातु हो मान्छेले प्रयोग गर्न जानेको । फलामको प्रयोग ४ हजार वर्षअघि सुरु भयो । नेपालमा कहिले सुरु भयो धातुको प्रयोग ? ठोस पुरातात्त्विक जवाफ उपलब्ध छैन । यद्यपि स्मरणीय कुरा के भने नेपालका आदिवासी जनजातिहरूमा पनि धातुको कला थियो । उदाहरण स्वरूप किरात राईहरूकै कुरा गर्ने हो भने अझै पनि यस्ता पाछा (वंश) हरू छन्, जो धातुको कामका लागि परिचित छन् । सांस्कृतिक अनुष्ठानहरूमा तामाको भाँडालाई सर्वथा पवित्र मान्छन् । सम्भवतः प्रथम पटक प्रयोग गर्न जानेको हुनाले त्यस्तो भएको हुन सक्छ । तर, आदिवासी जनजाति समाजसम्म विस्तार भएपछि वर्णव्यवस्थाले उनीहरूको यो औद्योगिक क्षमतालाई पूर्णतः विलुप्त बनाइदिसकेको छ । नेपाली समाजका लागि यो एउटा गम्भीर क्षति हो । पुस्तक पढ्दा मलाई बेजोड लागेको अर्को एउटा अध्याय हो प्राक्इतिहास ः धर्म र महिला । इतिहासमा महिलाहरूको नेतृत्वदायी भूमिकाबारेका प्राज्ञिक छलफल तथा पुरातात्त्विक तथ्यहरूबारे बडो मिठोसँग चर्चा गरिएको छ पुस्तकमा । वर्तमानमा महिलाहरूको अवस्थाबारे छलफल गर्ने क्रममा लेखक ढकालले सन्दर्भवश लेखेका छन्, मिथक र संस्कार यस्ता शक्तिशाली अवयव हुन्, जसको समय समयमा गलत व्याख्या गरिन्छन् । विगतको बारेमा खास धारणा बनाउन । कतै यस्तै मिथक र संस्कारको आडमा महिलालाई अहिलेकै थान्कोमा बस भन्ने प्रपञ्च त रचिएका छैनन् ? मिथकहरू विनिर्माण गर्ने बेला पो भएको हो कि ? अवश्य पनि मिथक र संस्कारको एउटा अँध्यारो पाटो हो यो । तर, यसको उज्यालो पाटो पनि छ जसप्रति लेखकको ध्यानाकर्षण हुन पाएको छैन । रमणिका गुप्ताकै भाषामा भन्नुपर्दा आस्था जगाउनका लागि चमत्कार, आश्चर्य अथवा पराशक्तिहरूको सहारा लिइने हिन्दु पुराण र अन्य धर्मका चामत्कारिक कथाहरू चाहिँ लेखक सुरेश ढकालले भनेजस्तै विनिर्माण गर्न लायक छन् । यद्यपि आध्यात्मिक आस्थाद्वारा प्रेरित चामत्कारिक कथाहरू र मौखिक परम्पराका रूपमा विद्यमान आदिवासी जनजाति समाजका सांस्कृतिक मिथकहरूमा अन्तर छ भन्ने कुरा चाहिँ पक्का हो । जस्तो कि किरात राईहरूमा घरभित्र मोछामा (बजु) स्थापना गरिएको हुन्छ, जसको प्रतीकका रूपमा माटोको सानो घैला राखिएको हुन्छ । मोछामालाई घरमूली र घरको संरक्षकका रूपमा लिइन्छ अर्थात् सांस्कृतिक रूपमा अहिले पनि बजु नै घरमूली हुन् । यसले आदिम युगमा किरात समाजमा महिलाहरू नेतृत्वदायी स्थानमा थिए भन्ने सुस्पष्ट संकेत गरिरहेको छ । यस्ताखालका मिथक र संस्कारहरूलाई चाहिँ विनिर्माण होइन, अझ समृद्ध बनाउनुपर्छ जस्तो लाग्छ । अथवा, यस्ता प्रगतिशील संस्कारहरूलाई बढावा दिँदा विनिर्माण गर्नुपर्ने मिथक र संस्कारहरू स्वतः निष्प्रभावी हुँदै जान सक्छन् । अन्तिममा लेखक सुरेश ढकालले भनेझैं विगतको जति यथार्थ बुझ्न सकियो त्यति नै वर्तमानको जटिलतालाई बुझ्न सकिन्छ र परिकल्पना गरिएजस्तो भविष्यको योजना तय गर्न सकिन्छ । अनि यो पनि त्यति नै सत्य हो कि वर्तमान समाजलाई जति राम्ररी पर्गेल्न सकिन्छ, विगतलाई पनि त्यति नै सही रूपमा बुझ्न सकिन्छ । विगतको आँखाबाट वर्तमान बुझ्ने अनि वर्तमानको जीवन्त यथार्थबाट विगतको तस्बिर खिच्ने द्वन्द्वात्मकता नै इतिहासअघिको इतिहास पुस्तकको सार हो ।"
व्यासासनमा आर्चाय कृष्ण दमाई,"जीवन फूल कि काँडा ? कसैले आचार्य कृष्णलाई यो सोध्नुपर्छ । उत्तरमा उनको एउटा वैदिक दर्शनमा चोपलिएको वाक्य फुत्त निक्लन्छ जन्मिँदा काँडैकाँडा, बुझ्दै जाँदा फूलैफूल ! पण्डितहरू भन्लान््, यो वेदको संक्षेपीकृत संश्लेषण हो । यस्तो भन्नेहरूले आचार्य कृष्णलाई उधारो वचन लिएर दिएको उत्तर भनी आलोचना गर्न सक्लान्, जसमा अनुभवको पुट नभएको तिनको तर्क पृष्ठभूमिमा हमेसा सामेल हुने गर्छ । अनि गैरपण्डित, मार्क्सवादी वा समाजसुधारको ढाँचा यस्तो हुनुपर्छ भन्ने सामूहिक वा वैयक्तिक धारणा भएका निरपेक्ष मतका समर्थकले भन्लान् एउटा कृष्णलाई आचार्य बनाएर कोरिबाटी गरिएको रटिरटाउ वाक्य भन्न लगाउँदैमा समाजको छुवाछूत उन्मूलन हुँदैन, अपितु यसले त भइरहेको सनातनी छुवाछूतलाई वैधानिक बनाउने जोखिम निम्त्याउँछ । किनभने, व्यासासनमा बसालेर पनि आचार्य कृष्णहरूप्रति समाजले गरिरहेको छुवाछूत जारी राख्छ । त, संस्कृतमा आचार्य गरेर पनि यो विभेद मेटिँदैन भने त्यो वैदिक विद्वताको धक्कु लगाउनुको के सार ? के प्रयोजन व्यासासनको, जसमा बसे पनि कोही अछूत नै हुन अभिशप्त हुन्छ भने ? के प्रयोजन व्यासासनको, जसमा हजारौं वर्षदेखि बस्दै आएको कोही जगत् मिथ्या, ब्रह्म सत्य भन्दाभन्दै पनि सन्तानदरसन्तान छोइछिटो गर्दै आइरहेको छ भने ? श्रावण मास पशुपतिनाथमा यसपालि लागेको कोटिहोम मा कञ्चनपुरका आचार्य कृष्ण दमाईं जसै व्यासासनमा बसे, तसै यस्ता अनेकन प्रश्नले समाजको सबै वर्ग र समुदायलाई सामाजिक सञ्जालमा मत जाहेर गर्न बाध्य पार्ने गरी उत्तेजित बहसको जन्म गराइदियो । पशुपतिको आँगनमा लगाइएको कोटिहोम अनेकन विवाद र वादविवादको केन्द्र हुन पुग्यो । देवी प्रतिभादेखि चन्द्रकला सखीसम्मले व्यासासनमा बसेर कथा भन्दा लैंगिक समानताको आधुनिक विधिशास्त्रका पक्षधरहरूलाई जसरी टिप्पणी गर्न बाध्य बनाएको थियो, त्यसरी नै जातीय छुवाछूत विरोधी अभियानमा हिँडेको समाजको एउटा ठूलो तप्का आचार्य कृष्ण व्यासासनमा बसेपछि लौ हेर, धर्म कति उदार छ भन्ने मार्काको भाष्यले डङ्का पिट्न थालेपछि त्यसको बौद्धिक प्रतिरोधमा उत्रिनु परेको थियो । इरानतिरबाट आएका फिरन्तेहरूले आफूलाई आर्य भन्दै भारत वर्ष आइपुगेर यहाँका रैथाने द्रविडको सत्ता खोसेपछि तिनमाथि राज गर्न झन्डै ३५ सय वर्षदेखि एउटा ठूलो मानव सुमदायलाई अछूत बनाउनेहरूको शास्त्रले दलितलाई मुक्ति दिन सक्दैन भन्ने एकथरीको बुझाइ छ । हुन पनि हो, जुन शास्त्रले मनुलाई महाराज भन्छ र जुन मनुले मानिसहरूमा शुद्र पनि हुन्छन् भनेर तिनलाई छोइछिटो गर्ने विधान रच्छन्, उही शास्त्र रटी, उही पण्डितको लय समाउँदै कथा हालेर जातीय विभेद हट्छ भन्नुमा कुनै संगति भेटिन्न । फेरि, एकथरीको बुझाइ यस्तो छ विगतमा शास्त्र पढ्न नदिएकैले उनीहरू ज्ञानमा पछि परे । ज्ञानमा पछि परेकाले तर्कमा कमजोर भए । र, तर्कमा कमजोर भएकाले अर्थदेखि समाजका सबै विधामा पछि परे । अनि छुवाछूत गर्नेलाई सजिलो भयो । त्यसको जरो ज्ञानदेखिको वञ्चना हो भने वञ्चनामा परेकालाई शास्त्रज्ञ बनाएपछि त्यसले समाजमा राम्रो प्रवाह जान्छ र अन्ततः व्यवहारमा छुताछूतको धारणै हराउँछ । त्यसैले आचार्य कृष्ण व्यासासनमा बस्नु सर्वथा उचित हो । संस्कृत साहित्यमा आचार्य अर्थात् स्नातकोत्तर गर्ने दलित समुदायका विद्वान् ३३ वर्षीय कृष्ण स्वयं चाहिँ के ठान्दारहेछन् यसबारे ? त्यो जान्न हामीले उनीसँग लामो वार्ता गर्यौं । नेपालको पश्चिम सिमानामा पर्ने कञ्चनपुरको भीमदत्त नगरपालिका३ विष्णु टोलका, हाल फलित ज्योतिषशास्त्र सिक्दै गरेका कृष्णले हाम्रा जिज्ञासा ध्यानपूर्वक सुनेपछि उत्तर दिनुअघि प्रार्थना गरेजसरी आप्त स्वरमा मधुरताका साथ भनेका थिए राधे राधे ! बैतडीको शिवनाथ गाउँपालिका वडा नम्बर ५ बकुन्नामा जन्मेहुर्केका उनका बा रनबहादुर दमाईं र आमा कमलादेवीले जीवनभर छोइछिटो व्यहोरे । वर्षभरि विष्टका लुगा सिलाइदिएर एक पटक बाली बुझेका भरमा रनबहादुर दम्पतीले आफ्ना सन्तान हुर्काउनबढाउन पुर्ख्यौली गाउँ बुन्नामै बसेर सायद सम्भव देखेनन् । अतः सिलाउने कामको उचित ज्याला खोज्दै ती महेन्द्रनगर झरे । त्यसको फाइदा के भयो भने घरनजिकको बैजनाथ माविमा कष्णले पढ्न पाए । बाआमाका ९ सन्तानमध्ये दोस्रो कृष्ण स्वयंले जन्मेदखि नै जातीय छुवाछूत हरेक दिन, हरेक ठाउँमा भोगे । अपहेलना र सामाजिक वञ्चनामाझ पनि उनले पढ्न भने छाडेनन् । स्कुले शिक्षा त दुःखजिलो गरेर जसोतसो पार लाएँ, आचार्य पुराना दुःखका दिन सुमसुम्याउँछन्, तर, मसँग त्यसमाथि पढ्ने पैसा भएन ।पढाइको उद्दाम तिर्खा थियो कृष्णको हृदयमा । त्योभन्दा पनि बढी, आफू र आफ्नो समुदायमाथि भएको छुवाछूतले दिएको नओइलाउने घाउ थियो मनमा । उनी ज्ञानको आगोले त्यसलाई सेक्न चाहन्थे सायद । पैसा नभएको स्थितिमा पनि पढ्न र अघि बढ्न सक्ने वैकल्पिक उपाय के होलान् भनेर उनी घोत्लिँदा भए । त्यसै उपक्रममा उनका नेपाली शिक्षक ईश्वरदत्त भट्टले उपाय सुझाएछन् संस्कृत पढेस्, सित्तैमा पढ्न पाइन्छ । आवश्यकतायुक्त परिस्थितिले मानिसको गन्तव्य तय गर्छ भन्छन् । कृष्णको जीवनमा पनि भएको थियो यही । मूलधार को शिक्षा दिलाउन परिवारसँग पैसा नहुनु, तर संस्कृत पढ्न छात्रवृत्तिको सुविधा उपलब्ध हुनुले कृष्ण आचार्य बन्ने बाटोमा पहिलो पाइला हाल्न पुगेका रहेछन् । त्यसमाथि उनलाई संस्कृत साहित्यको रहस्य जान्ने ठूलो उत्सुकता पनि रहेछ । जुन शास्त्रले जातभातको जाल रच्यो, त्यो कस्तो रहेछ भन्ने जान्न मलाई मन थियो, उनले भने, यस्तोमा पैसै नतिरी पढ्न पाइने भएपछि मैले नाइँनास्ती गर्ने कुरै थिएन ।हुन पनि जुन शास्त्रको हवाला दिएर छुवाछूतको अमानवीय व्यवहारले साढे तीन हजार वर्षसम्म निरन्तरता पाएको छ, जुन शास्त्र सुनेको अभियोगमा मर्यादा पुरुष भनिने रामले नै शुद्रको कानमा सिसा पगालेर हाल्न लगाएका थिए भन्ने कथा प्रत्येक जातिवादीको पुस्ताले अर्को पुस्तामा सार्दै आइरहेको छ र जुन शास्त्रले शुद्र, पशु, ढोल र नारीलाई ताडनको अधिकारी भन्ने मन्त्र जप्दै आइरहेको छ, त्यो शास्त्रमा रहेछ के भन्ने जान्ने जिज्ञासाले उनलाई महेन्द्रनगरको शारदा विद्यापीठमा शास्त्रीसम्म पढाइमा खुब मिहिनेती छात्र बनाएको थियो । छात्रावासमा बसेर संस्कृत पढ्दै जाँदा कृष्णलाई जीवनको भित्री उज्यालो भेट्दै गएजस्तो लाग्न थालेछ । वैदिक ज्ञान र दर्शनको भण्डारसम्म पुग्ने एउटै बाटो संस्कृत रहेछ र एउटा ठूलो वर्गलाई अर्को वर्गले यो ज्ञानबाट वञ्चित गरेको रहेछ, उनी भन्छन्, यो नै ठूलो विभेद हो, व्यावहारिक छुवाछूत त शरीरसम्म सीमित छ, ज्ञानको छुवाछूतले आत्मैसम्म पुगेर दुखाएको छ ।यसरी, २०६४ मा एसएलसी उत्तीर्ण गरेपछि सुरु भएको उनको संस्कृत पढाइ ०७३ सालसम्म जारी रह्यो । त्यसबीच उनको विवाह भयो । परिवार चलाउन उनलाई घरको कमजोर आर्थिक अवस्थाले मुग्लान् पुर्यायो । कर्मको खेल र भाग्यको लेखा भन्दै उनले उत्तप्त हृदय लिएर नवविवाहिता दुलही र भर्खर जन्मेको छोरालाई छाडेर भारतको मुम्बई, देहरादून रुद्रपुर इत्यादि सहरका रसोइ घर हरूमा आवश्यकता अनुसार कहिले मिठाई बनाउने प्रक्रियामा र कहिले झाडु लगाउने भूमिकामा आफूलाई सक्रिय पारे । त्यहाँ म दिनभरि काम गर्थें, सिकेको ज्ञान नबिग्रोस् भनेर रातभरि पढाइ गर्थें, उनी बितेका दिन सम्झन्छन्, जन्मिँदाका बखत र हुर्कञ्जेलको समयमा जीवनमा संघर्षै संघर्ष हुन्छ, यसमा कत्ति पनि हतास नभई अघि बढ्नु नै असली परीक्षा रहेछ ।संस्कृत साहित्यका कवि र चिन्तकहरू आचार्य भरत, मम्मट र दण्डीहरूको मानसिक सामीप्यताले उनको हेर्ने दृष्टिकोण बदलियो सायद । त्यसैले उनको जीवनको परिभाषा बदलिएको छ । कुरीति, पछौटेपन र गरिबीले बनेको सामाजिक परिस्थितिबाट मानिस आफूलाई काँडाको बीचमा पाउँछ जन्मेपछि । तर, ज्ञानको संग्रह अनि अनुभूतिले त्यही काँडामाझ पनि आनन्दको फूल फुलाउन सक्छ मान्छे, भन्छन् आचार्य कृष्ण । सुरुवातमै भनिएको छ, उनको यो ज्ञानमा वेदको निष्कर्ष मात्रै छैन, आफ्नै जीवनका अनेकन अनुभव र अनुभूति पनि छन् । भारतका अनेकन सहरमा श्रम गरेर झन्डै ७ वर्ष बिताएपछि उनी घर फिरे । महेन्द्रनगरको जनक्रान्ति दैनिक मा आचार्य कृष्ण हकर भएर काम गर्न थाले । ठूलो रकम नभए पनि सामान्य खर्चपानी त्यही कामले जुटाउँथ्यो । त्यसपछि उनले रोकिएको संस्कृत साहित्यको आचार्य तहको शिक्षालाई अघि बढाए । पढ्दा पढ्दै कर्मकाण्ड र पुरेत्याइँ पनि गर्ने विचार उनको मनमा आयो । त्यही उपक्रम अनुसारको तयारी थाल्न खोज्दा २०७८ साउन २५ गते गोरखापत्र मा समाचार छापियो उनीबारे । शीर्षक थियो कर्मकाण्ड गर्ने सोचमा कृष्ण दमाईं । समाचारले देशभरि सूचना पुगेछ, मानिसहरू मलाई भेट्न आउन थाले, उनी मुस्कुराउँछन्, त्यसपछि मलाई विभिन्न ठाउँबाट आचार्यसम्मको पढाइ पूरा गर्न चाहिने आवश्यक मद्दत गर्छु भनेर मानिसहरूले सम्पर्क गरे ।आफैंभित्र थाती रहेको पढ्ने उत्कण्ठ अभिलाषा छँदै थियो, त्यसमाथि चारैतिरबाट मिलेको हौसलाले कृष्णलाई अघि बढ्न हौस्यायो । र, गत वर्ष संस्कृत साहित्यमा आचार्यसम्मको उनको पढाइले पूर्णता पाएको थियो । त्यसै बेलादेखि हो, उनलाई माया गर्नेहरूले आचार्यजी भन्न थालेका र सम्मान जताउन पाएका । पशुपतिमा कोटिहोम लाग्दै गर्दा आचार्य कृष्ण दमाईं किन आउनु भएन भनेर मेरो सोधखोज भएछ, उनी भन्छन्, त्यसपछि सायद मेरो खोजी भयो, र म त्यहाँ निम्त्याइएँ । प्रवचनस्थलमा पुगेपछि ठमठम पर्दै मञ्चतिर हिँडे आचार्य कृष्ण र बसे व्यासासनमा, पशुपति कोटिहोममा । ढाका टोपी, रुद्राक्षमाला र पीतवस्त्रमा माइकअघि मञ्चबाट उनले नमस्कार गर्दा लाग्यो उनी प्रवचन सुन्न आएका ज्ञानका भोकाहरूलाई आशिष दिइरहेका छन् । उनी त्यस्ता प्रवचक हुन्, जो दलित समुदायबाट पहिलो पटक यसरी पशुपतिको व्यासासनमा बसेका छन् र आएका छन् दलनमा पारिएका मानिसको हृदयको धुन बोकेर । र, आइपुगेका छन्, दशकौंअघिको भगत सर्वजित विश्वकर्माको सपना पछ्याउँदै । तालीको गड्गडाहट ध्वनिबीच मञ्चमा पलेंटी कसेपछि उनी आफ्ना जीवनसंघर्ष र अनुभवअनुभूतिका भावहरूमा हराए । स्वर्गीय पितामाताको सम्झना गरे । गायक प्रकाश सपुतको एउटा असरदार गीत छ दमाईं महाराज अर्थात् दस हजार महात्मा ईश्वर महाराज । गीतको कथा यस्तो छ मन्दिर पसेको आरोपमा गाउँबाट सहर भागेको एक केटो कालान्तरमा संस्कृत साहित्य पढेर कथावाचक महाराज बन्छ र प्रवचन दिन्छ, मन ! मनकै कुरा गर्छु, मनैबाट सुन्नु ! आफ्नो मन कस्तो, लौ आफैं गुन्नु ! मन त हुन्छ चञ्चल, मन त हुन्छ चुलबुल, मनलाई फकाउनुपर्छ बालक फकाएझैं ! नत्र गर्छ सलबल ! हल हल हल मन ! हल हल हलमनमै हुन्छन् कृष्ण, मनमै कंश पनि !यस्तै भाव र अभिप्रायको छेउछाउमा उभिएर आचार्य कृष्णले कोटिहोममा प्रवचन दिए, जो कुनै कोरा विचार मात्रै नभएर उनै सुदूर अतीतको दलन अनुभव पनि थियो । ठ्याक्कै गीतमा झैं, कोटिहोममा प्रवचक भएर झुल्किएका थिए कृष्णबहादुर दमाईं । मानौं, सपुतको मानस कथा काव्यको जगत्बाट वास्तविक जगत्मा आचार्य कृष्णको अवतार लिएर मञ्चित हुँदै छ ! कृष्ण भन्छन्, वास्तवमै प्रकाशको त्यो गीत हाम्रो वर्गको प्रेरणा बनेर आइपुग्यो । त्यो गीत सुनेकै दिनदेखि मलाई लाग्यो, म त्यो स्थानमा गएर देखाउँछु, प्रवचन दिएर देखाउँछु । जे सोच्यो मनुष्य उही हुन्छ भन्ने वेदवाक्य मानौं उनको जीवनमा चरितार्थ भएको छ । प्रवचन दिँदै गर्दा उनले चर्चित गीतको सम्झना गरे मान्छे मान्छे एउटै हो, फरक किन भो ? प्रवचनमा उनले लक्ष्मीप्रसाद देवकोटाको सहारा लिएर भक्तजनलाई उपदेश दिए, उडी छुनु चन्द्र एक । अनि भने मैले पनि त्यही पदमार्ग पछ्याएँ र यहाँ छु ।निल आर्मस्ट्रलाई आकाशको चन्द्रमा छुन त्यति गाह्रो थिएन । किनभने, पर्याप्त उपकण र भौतिक सुविधाका साथ केही समयको अभ्यासपछि उनलाई यानले सजिलै चन्द्रमामा लगिदिएको थियो । आचार्य कृष्णले भने जातीय छुवाछूत सुरु भएको दिव्य ३५ सय वर्षपछि धर्तीमै भएको एउटा व्यासासन नामको पिर्कामा बस्न पाए, पण्डित भएर । यही भएर होला, त्यहाँ बस्नेबित्तिकै हर्ष र उत्तेजनाको अतिरेकमा कृष्ण दमाईंका जीउ थरथराए, अनुहारमा एक अव्यक्त खुसीको लालिमा पोतियो र उनी भावातीत मुद्रामा बोल्न थाले आज म स्वर्गमा छु ! उनलाई उनका बा रनबहादुर दमाईं भनिरहन्थे रे तिमी असल मानिस बन्नु, सफल मानिस बन्नु, शिल्पी (दलित) समुदायका महान् गुरुहरूको सम्झना गर्नु ! बाबुको अर्तीलाई सम्झेलगत्तै भावातिरेकमा उनी बोलिरहेका थिए, दलित समुदायको पनि दीप बलेको छ आज । दलितले पनि अब वेद, भागवत पढ्नुपर्छ ।उनले आफूलाई संस्कृत साहित्यमा प्रवेश गराउने गुरूहरूमा नमन पनि गरे । अनि भने, मानिस स्वर्ग जानुपर्छ भन्छन्, तर मेरा लागि त आज यही स्वर्ग भयो !आफू यसरी हजारौंहजार भक्तका माझमा पण्डित भएर प्रवचन गर्न पाएको यो दुर्लभ क्षणलाई उनले जातीय विभेदको घेरा मलिनो भएको क्षणका रूपमा सम्झिन चाहे । कसैको कृपा र आशिषले नभएर उनी संस्कृत साहित्यको अध्ययनले व्यासासनमा बस्ने पहिलो दलित प्रवचक हुन पुगेका थिए । त्यसैलाई संकेत गर्दै उनले भने, दलितले पनि वेद अध्ययन गर्नुपर्ने रहेछ भन्ने सोचमा आजको यस ऐतिहासिक कोटिहोममा थप बल पुगेको छ, मलाई व्यासमा बसी यस्तो पवित्रस्थलमा पुग्छु र बोल्छु भन्ने कल्पना नै थिएन ।उनले सनातन धर्म संस्कारको रक्षा र सभ्य नागरिक बनाउन संस्कृत अभियानमा प्रवचन दिइसकेपछि नेपाली समाज तरंगित भयो । केही प्रश्नहरू सतहमा आए । उनका पक्ष र विपक्षमा विचारविमर्शहरू आए, लेखहरू लेखिए । तिनका प्रश्न थियो१ उनले त्यति प्रवचन दिँदैमा के अब नेपाल देशका लाखौं दलितको जीवनमा मुक्तिको मार्ग सुरु हुन्छ ? त्यो मुक्ति मार्गबारे उनी सचेत छन् ? वा दलित मुक्तिको सही बाटो यही हो त ?२ हाम्रा संस्कृत पढाइ हुने विद्यापीठहरूले अरू तमाम दलितलाई भर्ना लिन्छन् ? गुरुकुलमै राखेर पढाउँछन् ?३ के पशुपतिनाथको कोटिहोममा सानदार प्रवचन दिएपछि उनी साँच्चै आचार्य भए ? के दलितमाथि विभेद गरिरहेको समाज उनलाई आचार्य मानेर सुन्न तत्पर रहिरहन्छ ? के उनी सबैजसो कोटिहोम, मठमन्दिरमा स्वीकारिन्छन् ? के सुदूरपश्चिमकै शैलेश्वरी वा कर्णालीको त्रिपुरासुन्दरीमा उनी यस्तो प्रवचनका लागि योग्य ठानिन्छन् ? मैले संस्कृत पढेर समाज नबदलिएला, भागवत जानेर हेप्नेहरूले हेप्न नछाड्लान्, व्यासासनमै बसेर प्रवचन दिएझैं आचार्यजी बोले । न पशुपतिको कोटिहोममा जानुअघि आचार्य कृष्णलाई कसैले व्यासासनमा बस्न बोलाएको थियो, न कुनै कर्मकाण्ड गराउन पुरोहित नै भइदिन निम्त्याएको थियो । पशुपतिको व्यासासनबाट फर्केपछि पनि उनलाई कसैले पूजा गर्न बोलाएको छैन । न छिमेकीहरूले जारी राखेको छोइछिटो नै रोकिएको छ । नयाँ पढेलेखेका केटाहरूले छुवाछूत गर्दैनन्, गरे भने त्यो तिनकै जीवनको पछौटेपन भएर रहनेछ, आचार्य कृष्ण भन्छन्, पुरानो चलनलाई नै सत्य ठान्ने जीर्ण शरीरका बूढाबूढीहरूले छोइछिटो गर्नाको दुष्परिणाम जान्दैनन्, तीसँग जुधेर हुने केही नहुनाले यस्ता अज्ञानपूर्ण व्यवहारलाई बेवास्ता गरेर हिँडिदिन्छु म, किनभने यसले कसैमा पनि कलह जन्माउँदैन ।उनलाई लाग्छ, सबैले संस्कृत पढेर आचार्य नै बन्नुपर्छ भन्ने केही छैन । तर, ज्ञान र अध्यात्मको रसमा दलित समुदाय अलग रहनुहुँदैन । तथापि जुन धर्मका कारण दलितको जीवन नारकीय बन्न पुग्यो, वा विभेद र बहिष्करणमा बाँच्नुपर्ने अवस्था बन्यो, यसको समीक्षा र लेखाजोखा दलित आन्दोलनले गरिरहेको छ ।आधुनिक शिक्षामा पनि कुनै खराबी छैन । त्यही पढे झन् जाती हो, उनी भन्छन्, पढेलेखेको र सक्षम भई आफ्नो खुट्टामा उभिएको मानिसलाई अब तेरो जात यो हो भनेर दबाउन सक्ने समय हिजोको समय रहेन, त्यसैले म दलित दाजुभाइदिदीबहिनीहरू सबैलाई पढ्न र अघि बढ्न भन्छु, कानुनले छुवाछूत दण्डनीय बनाइसक्यो, हामी उन्नत चेतनाको भए व्यवहारमा त्यो आफैं हट्छ ।कानुनले संस्कृत पढ्न कसैलाई नरोकेको र वेद विद्याश्रम तथा गुरुकुलहरूले पढ्न चाहने जुनै जातकालाई पनि उत्प्रेरित गर्ने गरेको अनुभव सुनाउँदै उनले थपे, अहिले कुनै पनि दलित किशोरकिशोरीले चाहने हो भने संस्कृत पढ्न सक्छन्, त्यो पनि छात्रवृत्तिसहित । कुनै रोकतोकै छैन यसमा । तर, व्यवहारमा चाहिँ थुप्रै घटना छन्, पढ्न रोकिएका । आचार्य कृष्ण दमाईंले आफ्नो गीत दमाईं महाराज को कल्पनालाई यथार्थमा बदलेर व्यासासनमा बसेपछि सन्तुष्टिको एक दीर्घ श्वास छाडे गायक प्रकाश सपुतले । हाम्रो जनजीवन अधिक मात्रामा हिन्दुधर्मबाट प्रभावित छ । धेरै मान्छेलाई त हामीले छोए, प्रवचन गरे पाप लाग्छ भनेरै विभेद गरिरहेका छन् । यस्तै अन्धविश्वास र गलत प्रवृत्ति अन्त्य गर्न दमाईं महाराज सिर्जना गरेको थिएँ । यसरी कृष्ण महाराजहरू जन्मिनु त मेरा लागि सुखद घटना हो, उनी भन्छन्, विभेदलाई धेरै हदसम्म त कानुनले बर्जित गरेको छ, समाजमा व्यवहारमा अझै बर्जित छैन । धर्म, आस्थाका आडमा पनि विभेद कायम छ भने त्यसभित्रैबाट पनि समानता, सामान्यकरणको पहल प्रयत्न जरुरी छ ।कोटिहोममा दलितले प्रवचन दिएको यो दुर्लभ घटना हो, तर यसले कृष्ण दमाईंबाहेकको दलित समुदायको सम्मानमा योगदान गर्छ कि गर्दैन ? राजनीतिक विश्लेषक विष्णु सापकोटालाई लाग्छ, यो घटना महत्त्वपूर्ण भए पनि यसको महत्त्व राम्रो अर्थमा थियो कि नराम्रो भन्ने प्रश्नको उत्तर दिन अलिक जटिल छ । प्रथमतः समाजको एउटा समुदायलाई नै अछूत कसले बनायो ? यदि इतिहासमा कुनै शास्त्र वा सम्प्रदाय वा धर्मको संस्कारले कसैलाई दलित बनाएको हो भने, फेरि त्यही समुदायले आफैंले बनाएको दलित लाई अहिले कोटिहोममा बोलाएर दलित होइन भनिदिने सामाजिक अधिकार राख्दा दलित बनाइएको समुदायको सम्मान भयो त ? उनको प्रश्न छ, निश्चित हिन्दु शास्त्रलाई लागेको अछूत कलंकबाट चोखिन फेरि कोही अर्को दलितलाई शास्त्रीय दलित बनाइने जानअन्जानको काम त होइन यो ?कोटिहोमको सेरोफेरोमा त्यहाँ मन्थन भएको भए, शास्त्रका अशास्त्रीय पाटालाई अस्वीकार गर्ने नैतिक साहस देखाइएको भए र दलितमाथि भएको विभेदप्रति सामूहिक प्रायश्चित भएको भए कोटिहोममा कृष्णलाई व्यासासनमा राख्ने कृत्य पर्याप्त नभए पनि राम्रो हो भन्छन् उनी । तर, शास्त्र र संस्कारका जुन जुन ठाउँमा इतिहासदेखिका सच्याउनुपर्ने आयामहरू छन्, तिनलाई नचलाई राख्नका लागि फेरि कुनै एक दलितलाई नै आफ्नो बचाउमा प्रयोग गरिएको हो र त्यसरी प्रयोग हुनेलाई आफू प्रयोग भएको नै थाहा नभएको हो भने यो घटना दलित समुदायप्रतिको थप अपमान हो उनको ठम्याइ छ । विष्णुका अनुसार, अछुतपन एक विचारधारा माने आइडियोलोजी हो । आइडियोलोजीका अप्यारटस वा जराहरूले थाहै नदिने गरी काम गरेका हुन्छन्, जसलाई बुझ्न विषयलाई सूक्ष्म रूपमा हेर्नुपर्छ, विष्णुको विश्लेषण छ, कोटिहोमको घटना एउटा हिसाबमा भने पक्का राम्रो भयो । जसरी हामीले अहिले बहस गरेका छौं नि, यो त्यही घटनाको कारण नै त हो ।माथि नै उल्लेख गरिएका भगत सर्वजित विश्वकर्माले राणाकालमै दलितलाई व्यासासनमा बसेको देख्न चाहेका थिए । उनले दलितका लागि छुट्टै मन्दिर नै बनाएर पूजापाठ पनि गरे, त्यो एक किसिमको धार्मिक विद्रोह नै थियो । त्यसका लागि प्रजातन्त्रको आगमन हुनु १० वर्षअघि नै सांगठिक दलित मुक्तिको आन्दोलन पनि छेडे । त्यस समयमा समाजको थिचोमिचो, जात व्यवस्था र छुवाछूतविरुद्ध जेहाद छेड्नु असलमै एक क्रान्ति थियो, जसले कोरिदिएको थियो दलित मुक्तिको एउटा गोरेटो । ती दिनमा दलितहरू नयाँ कपडा लगाउन पाउँदैनथे, बाटो हिँड्दा पनि उनीहरू केही मिटर टाढैबाट हिँड्नुपर्थ्यो, धार्मिक कार्जेमा कुनै स्थान थिएन, मन्दिर पस्नु परै जाओस्, मन्त्र वा ज्ञान सुन्न र प्रसाद खानसमेत दिइन्नथ्यो । सर्वजितले विसं २००३ मा विश्व सर्वजन संगठन स्थापना गरे, जुन दलित मुक्तिका लागि स्थापना गरिएको पहिलो सांगठिनक संस्था थियो । बागलुङको गैरागाउँमा विसं १९५० मा जन्मिएका सर्वजित विश्वकर्माको विद्रोह इतिहासको नयाँ फड्को थियो । उनले बनारसमा पढ्ने अवसर पाए, संस्कृतमा आचार्य उपाधि पाएपछि उनको नामको अगाडि भागवत प्राप्त व्यक्ति भनियो । र, उनको नाम रह्यो भगत सर्वजित । उनले वेद, उपनिषद्, पुराण, मनुस्मृतिलगायतका ग्रन्थ पढे । धार्मिक ग्रन्थमा उचनीच छैन, धर्मका आधारमा कसैलाई अपमानित गर्न मिल्दैन भन्ने बहस मात्रै गरेनन्, एक किसिमको धार्मिक विद्रोह नै गर्ने उनी नै पहिलो दलित नेता थिए । उबेला उनले गीत लेखे बटौलीको बजारमा लाह छ कि छैन, दहीको ठेकी सरोबरी थाहा छ कि छैन ।यस्ता युगीन चेतना भएका सर्वजितले गैरागाउँको भालुमारेमा विश्वकर्मा प्रावि विद्यालय स्थापना गरे, दलितको श्रममाथि भएको शोषण र गोल झारेबापत कर तिर्नुपर्ने व्यवस्थाविरुद्ध संघर्ष गरे । यस्तो शोषणविरुद्ध उनले आरनको टुँडो भाँच्ने अभियान नै चलाए । त्यो त्यतिबेलाको आर्थिक शोषणविरुद्धको ठूलो संघर्ष थियो । गाउँका तथाकथित उपल्ला जातिका अगुवाले राणाहरूलाई कसुर लगाए । गाथगादी ताकेको र व्यवस्था भाँडेको आरोपमा उनलाई जेल हालियो र कठोर यातना दिइयो । विसं २०१० मा सिद्धीबहादुर खड्गीको संयोजकत्वमा समाज सुधार संघले पशुपति मन्दिर प्रवेश आन्दोलन गर्यो । यो पनि दलित आन्दोलनको महत्त्वपूर्ण प्राप्ति थियो । मन्दिरमा लेखिएको थियो अछुतका लागि प्रवेश निषेध । आन्दोलन चर्किएपछि सात सय ५० जना पक्राउ परेका थिए । इतिहास भन्छ २०१३ सालमा भारतीय दलित आन्दोलनका अभियन्ता डा भीमराव अम्वेडकर नेपाल आउँदा उनलाई सार्की भनियो र पशुपतिनाथ प्रवेश गर्न दिइएन । अहिले कृष्ण दमाईं त्यही पशुपति परिसरमा प्रवचन दिए । सर्वजितविरुद्ध भएको यो जातीय हिंसाको जानकारी आज पनि दलित समुदायका नरनारीको अवचेतन मनमा भएजस्तो गरी कृष्ण महाराज प्रवचन दिएर काठमाडौंबाट फिरेपछि उनकी पत्नी ज्योति भयभीत हुन पुगिछन् । हामीविरुद्ध हिंसा होला कि भन्ने चिन्ताले उनलाई खुब सताएको रहेछ, आचार्य कृष्णले हाँसेरै पत्नीको भयलाई भगाइदिन खोजे, मैले उनलाई केही हुन्न नडराऊ भनेर धेरै सम्झाउनुपर्यो ।"
"तर, जीवन सुन्दर छ",(लक्ष्मी भण्डारीसँग कुराकानीमा आधारित)
हिरोभित्र 'हिरो खोजिरहेको 'जेनजी,"राजेश खन्ना बलिउडका पहिलो सुपरस्टार थिए । उनको बारेमा लेखिएको पुस्तक राजेश खन्ना ः कुछ तो लोग कहेंगे मा एउटा यस्तो प्रसंग छ राजेश खन्नाको नयाँ घरबारे अखबारमा तस्बिर छापिएपछि बम्बई (मुम्बई) मा घर हेर्न आउने दर्शकको ओइरो लागेको थियो । एक हिसाबले उनको घर पर्यटकीय गन्तव्य जस्तै बनेको थियो । हरेक दिन जति उनको घर हेर्न मान्छेहरू आउँथे त्योभन्दा बढी उनको नाममा लेखिएका चिठी आउँथ्यो । खासगरी युवतीहरूले उनलाई विवाहको प्रस्ताव गर्दै रगतले लेखेको चिठीको चाङ हुन्थ्यो ।सिनेमाको पर्दामा देखिने हिरोहिरोइनप्रति आम मान्छेको आकर्षण कति धेरै थियो भन्ने यो एउटा उदाहरण हो । सोही दशकमा हुर्किएका नेपाली पुस्ता यस्तो थियो, जो हिरोहिरोइन भनेपछि हुरुक्कै हुन्थे । उनीहरू आफ्ना प्रिय हिरोहिरोइनको पोस्टर घरको भित्तामा टाँस्थे, किताबको पानामा लुकाउँथे । हाम्रा लागि उनीहरू आइडल नै थिए, गायक प्रकाश सपुत सम्झन्छन्, उनीहरूले जे गर्थे, जस्तो लुगा लगाउँथे त्यसको हामी सिको गरिरहेका हुन्थ्यौं । यसरी उनी राजेश हमाल, विराज भट्टलाई आफ्नो आदर्श मान्न थाले । बलिउड चलचित्र हेर्न थालेपछि शाहरूख खान जस्तो बन्न पाए हुन्थ्यो जस्तो लाग्थ्यो, उनी सम्झन्छन् । कुनै यस्तो बेला थियो, जतिबेला युवाहरू दसैंतिहार वा नयाँ वर्षमा साथीलाई सप्रेम सन्देश दिन हिरोहिरोइनको पोस्टकार्ड किन्थे । त्यसको पछाडि शुभकामना लेखेर आदानप्रदान गर्थे । निर्माता अविरल थापा सम्झन्छन्, अटोग्राफमा पनि हिरोहिरोइनको फोटो राखिन्थ्यो । मलाई चाहिँ बलिउड अभिनेत्री सोनाली बेन्द्रे, ब्रुस लि असाध्यै मनपर्ने । उनीहरूको पोस्टकार्ड खोजीखोजी ल्याइन्थ्यो ।सिनेमाको पर्दामा देखिने हिरोहिरोइन हेरेर मान्छेहरू त्यस्तै बन्ने चाहना राख्छन् । हामीलाई के लाग्छ भने ती हिरोहिरोइनको प्रतिनिधित्व गर्ने पात्रमा पनि त्यो गुण अवस्थित छ, निर्देशक मनोज पण्डित भन्छन्, तर त्यो भ्रम हो । नायक खोजिरहेको देश शीर्षक लेखमा पण्डितले लेखेका छन्, नायक बन्न आफैंबाट सुरु हुन्छ, यसकारण यो बन्न सजिलो छैन । तर, रमाइलो कुरा चाहिँ समाजलाई नायक चाहिन्छ । समाज आफ्नो परिधिभन्दा बाहिरको नायकलाई अबिर लगाइदिन चाहन्छ । अंकमाल गर्न चाहन्छ । नायक हुर्काउन चाहन्छ ।हिरोइजमले एउटा प्रवृत्तिलाई संकेत गर्छ, फिल्म निर्देशक अनुप बरालले एक लेखमा लेखेका छन्, कुनै उपन्यास, कथा, नाटक वा फिल्मको मुख्य पात्र जसको सेरोफेरोमा कथावस्तु घुम्छ त्यो चाहिँ नायक हो, जसलाई प्रचलित अंग्रेजी शब्दमा प्रोटागनिस्ट भनिन्छ । त्यसैले उनी हिरो र नायक अलग कुरा भएको बताउँछन् । एउटा नायकभित्र हिरोको गुण हुन सक्छ र नहुन पनि सक्छ । तर, आज समय बदलिएको छ । जेनजीसम्म आइपुग्दा सेलिब्रेटीप्रतिको आशक्ति उस्तै छैन । यो पुस्ता हिरोहिरोइनलाई आफ्नो आदर्श ठान्दैनन् र उनीहरूको शैली अन्धधुन्ध अनुसरण गर्दैनन् । २० वर्षीया विदुषी कँडेल भन्छिन्, हामीभन्दा अघिल्लो पुस्ताले सेलिब्रेटीलाई भगवान् मान्थे । तर, अहिले सेलिब्रेटीलाई आइडल मान्ने र उनीहरूलाई पछ्याउने चलन छैन । उनका अनुसार, सेलिब्रेटीप्रति यो पुस्ता कति तटस्थ छ भने सेलिब्रेटीले केही गल्तीकमजोरी गरेमा सामाजिक सञ्जालमा क्यान्सिल कल्चर सुरु भइहाल्छ । त्यसले उनीहरूको करियर नै धरापमा बनाइदिन सक्छ ।सेलिब्रेटीलाई आइडलाइज गर्ने कल्चर हटेको छ जस्तो लाग्छ, १९ वर्षीया आरजु कोइराला भन्छिन् । आरजुलाई के लाग्छ भने, सेलिब्रेटी भन्दैमा उनीहरूको हरेक कुरालाई सहर्ष स्वीकार्ने जमात छैन । भन्छिन्, म सोसल मिडियामा टेलर स्विफ्ट र दीपिका पादुकोणलाई पछ्याउँछु । उनीहरूको व्यक्तित्व, काम गर्ने शैली मन पर्छ । तर त्यसो भन्दैमा उनीहरूको कमजोरी वा गलत कुरालाई पनि चुपचाप मान्छु भन्ने होइन ।२१ वर्षीया संस्कृति आचार्यले सामाजिक सञ्जालमा कुनै पनि सेलिब्रेटीलाई फलो गरेकी छैनन् । संस्कृतिलाई अमिताभ बच्चनको व्यक्तित्वले प्रभावित बनाएको छ, अभिनेत्री एमा वाट्सन पनि मनपर्छ । उनको ग्ल्यामरसँगै जुन नम्र स्वभाव छ, त्यो उनलाई औधी आकर्षक लाग्छ । तर, म जुन सेलिब्रेटीबाट प्रभावित छु उनीहरूमाथि कुनै दुर्व्यवहारको मुद्दा लागेमा म त्यसको बचाउमा भने लाग्दिनँ । सोझै सामाजिक सञ्जालमा क्यान्सिल गरिदिन्छु । जेनजी पुस्ताको यो प्रवृत्तिलाई स्वच्छन्दता र आलोचनात्मक चेतसँग जोडेर व्याख्या गर्छिन्, समाजशास्त्री मीना उप्रेती । उनी भन्छिन्, अहिलेको पुस्तालाई प्रविधि, सामाजिक सञ्जाल र अरू मिडियाले यति स्वतन्त्र बनाइदियो कि अरूलाई के मनपर्छ भन्दा पनि मलाई के मनपर्छ भन्नेतिर गयो । यसैको कारण म फलानो जस्तो बन्न पाए हुन्थ्यो भन्ने पुरातन सोचाइ छाडेर उनीहरू म कस्तो छु मा केन्द्रित भएको उनको विश्लेषण छ । हाम्रो पालामा टेलिभिजन, रेडियो वा चलचित्रमा एउटै सेलिब्रेटी देख्थ्यौं । यस्तो बन्न पाए हुन्थ्यो भन्ने सोच आउँथ्यो, उनी सुनाउँछिन्, तर, अहिलेका पुस्ता प्रविधिसँगै हुर्किए र उनीहरू यो सीमिततामा बाँधिएनन् । उनको बुझाइमा यो पुस्ताले आफूलाई केन्द्रमा राखेर सोच्न र व्यवहार गर्न थाले । आफूलाई कसैको व्यक्तित्व, काम मन परेमा त्यसको खुलेर कदर गर्छन् । तर, चित्त नबुझेमा ठाडै बहिष्कार गर्न पनि पछि पर्दैनन् । सामाजिक सञ्जालमा बेलाबखत चल्ने सेलिब्रेटी फलो, अनफलो ट्रेन्ड यसैको सूचक रहेको उनको बुझाइ छ । आफूले फलो गरिरहेको सेलिब्रेटीका कत्ति कुरा चित्त नबुझेमा सोसल मुभमेन्ट जस्तो ह्यासट्ग मिटु, ब्ल्याक लाइफ म्याटर सुरु भइहाल्छ, आरजु भन्छिन्, यसले गर्दा सेलिब्रेटीमा पहिले जुन किसिमको रवैया हुन्थ्यो, त्यो चाहिँ घटेको छ । उनीहरू सहनशील र सजग भएको छ ।यो पुस्ताले हरेक कुरामा तर्क, तथ्य र कारण खोज्ने बताउँछन् समाजशास्त्री टीकाराम गौतम । पहिले सेलिब्रेटीलाई पनि अदृश्य शक्ति जस्तै मानेर हेर्ने गरिन्थ्यो, गौतम भन्छन्, तर, अहिले त्यसरी अन्धधुन्ध कसैलाई आदर्श बनाउने प्रवृत्ति छैन ।सामाजिक सञ्जालको व्यापकतासँगै सेलिब्रेटीहरू दुर्लभ वा रहस्यमयी लाग्न छाडे । उनीहरू कहाँ जान्छन्, के गर्छन्, कस्तो जीवन बिताउँछन् ? ती खबर छ्यापछ्याप्ती हुन थाल्यो । यसले गर्दा पनि सेलिब्रेटीप्रतिको मोह घटेको हुन सक्ने उनको अनुमान छ । जेनजीकै कारण सिनेमामा स्टारडम को खेती सकिएको टिप्पणी गरिन्छ । कुनै जमाना राजेश हमाललाई आदर्श मान्ने यस्तो जमात थियो, जुनबेला सिनेमाको पोस्टरमा उनको टाउको मात्रै टाँसिदिए पुग्थ्यो । राजेश हमालको टाउको देखेर उनका प्रशंसकहरू हलसम्म पुग्थे, तर अहिले अवस्था उही छैन । राजेश हमाल, अनमोल केसी वा दयाहाङ राईको नाम वा क्रेजले सिनेमा चल्ने दिन गयो, अविरल भन्छन्, उनीहरूको अभिनय वा कला कस्तो छ भन्ने मूल्यांकन गरेर मात्र दर्शकहरू हल पुग्ने गरेका छन् । यसले सेलिब्रेटीको नकारात्मक रवैया ठीक ठाउँमा ल्याउने मात्र नभई उनीहरूलाई सही काम गर्न र सधैं सजग रहन पनि भूमिका खेल्ने अविरलको तर्क छ । भन्छन्, पहिले जस्तो अहिलेको पुस्ताले हिरोहिरोइनलाई हरेक कुरामा छुट दिँदैनन् । उनीहरूको राम्रो काममा समर्थन गर्छन् र खराब कामको आलोचना पनि ।"
