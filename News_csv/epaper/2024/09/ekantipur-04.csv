शीर्षक,विवरण
"ठेकेदारले छक्याइरहने, सरकार पत्याइरहने","२०२५ को मार्चसम्म अर्को साइडको पूरै काम सक्नुपर्नेछ । २०२५ जुलाईसम्म सबै काम सक्ने गरी म्याद थप गरिएको हो, उनले भने, तोकिएको समयभित्र काम पूरा हुनेछ । ०७९ साउन २२ भित्र काम सक्ने गरी २०७५ चैत ८ मा ठेक्का सम्झौता भएको थियो । सुरुमा निर्माण थालेको साढे ३ वर्षमा १२ प्रतिशत मात्र प्रगति थियो, उनले भने, पछि म्याद थप गर्दा निर्माण व्यवसायीले केही प्रगति बढाएका हुन् । सुरुमा निर्माण व्यवसायीले ठेक्कामा तदारुकता नदेखाउँदा कामले गति लिन नसकेको हो । ठेक्का लिने व्यवसायीले बीचबीचमा घाटा भयो भन्दै काम गर्न नसक्ने कुरा गरे, कामले पनि गति लिन सकेन, उनले भने, त्यसैले निर्माण व्यवसायी काम नै छाडेर हिँड्ने हुन कि भन्ने डर थियो, तर भागेकै भने होइन । निर्माण व्यवसायीले काममा ढिलाइ गरेपछि ढकाल नेतृत्वको टोलीले ठेक्का लिने कम्पनीको केन्द्रीय कार्यालय चीनमै पुगेर असारमा समस्याबारे जानकारी गराएका थिए । यो सडकको निर्माण समयमै नसकिएपछि प्रतिनिधिसभाका विभिन्न संसदीय समितिमा धेरैपटक छलफल गरियो । समितिहरूले पटकपटक स्थलगत अनुगमन गरेर छिटो काम सक्न सम्बन्धित निकायको ध्यानाकर्षण गराए । भौतिक पूर्वाधार तथा यातायात मन्त्री फेरिएपिच्छे यो सडकको अनुगमन गरेर निर्देशन दिन बिर्संदैनन् । तर ठेकेदारले सुने नसुनेझैं गरेर आफ्नो सुस्तगति छाड्दैनन् । तत्कालीन भौतिक पूर्वाधारमन्त्री नारायणकाजी श्रेष्ठले स्थलगत अनुगमनमा जाँदा प्रगति नबढाए ठेक्का तोड्नेसम्मको चेतावनी दिएका थिए । तर अहिले न निर्माण व्यवसायीले काम सके, न ठेक्का तोडियो ।हालका भौतिक पूर्वाधार मन्त्री देवेन्द्र दाहालले पनि पुराना मन्त्रीहरूले झैं अनुगमनलाई निरन्तरता दिएका छन् । उनी नागढुंगामुग्लिन, मुग्लिनपोखरा हुँदै आइतबार नारायणगढबुटवल सडकको अनुगमनमा पुगेका थिए । उनीसँगै सचिव केशवकुमार शर्मा, आयोजना प्रमुखलगायत थिए । अनुगमनका क्रममा मन्त्री दाहालले तेस्रोपटक थप भएको म्यादभित्र काम नसकिए सम्झौता तोडेर नयाँ ठेक्का प्रक्रिया अघि बढाउने बताए । अब पनि सम्झौताअनुसार काम नगरे ठेक्का तोडिन्छ, अनुगमनका क्रममा स्थानीय जनप्रतिनिधिमाझ आइतबार उनले भने, ठेकेदारले नाफा घाटा भनेर काममा आलटाल गर्न पाउने छैनन् । आयोजनाका अनुसार बर्खामा कालोपत्रको काम हुने छैन । सेप्टेम्बर १५ देखि मात्र यसको काम सुरु हुने छ । यसलाई दुई खण्डमा विभाजन गरी ठेक्का लगाइएको छ । ११३ किलोमिटर सडकमध्ये ७० किलोमिटर ४ लेन, २९ किमि ४ लेनसहित दुवैतर्फ ६६ मिटरको सर्भिस लेन, दाउन्नेमा १४ किमि ३ लेनको सडक हुनेछ । बीचमा ६४ वटा पुल र ४६२ वटा कल्भर्टलगायत संरचना निर्माण गर्नुपर्नेछ । अहिलेसम्म २६५ किमि ४ लेन र २२ किमि २ लेन सडक कालोपत्र भएको छ । ४२ वटा पुल र ३ सय ८० वटा कल्भर्ट बनेका छन् । तोकिएको समयमा काम नसकिएपछि दोस्रोपटक ०८१ साउन ८ सम्मका लागि म्याद थपिएको थियो । यो अवधिमा पनि काम पूरा नभएपछि गत साउनमै तेस्रोपटक ०८२ साउन ८ सम्मका लागि म्याद थप गरिएको हो । एसियाली विकास बैंक (एडीबी) को ऋण सहयोगमा ठेक्का भएको हो । यसको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । अहिलेसम्म पेस्कीसहित साढे ९ अर्ब रुपैयाँ भुक्तानी भइसकेको छ ।माघफागुनसम्म दिइएको प्रगति पूरा नगरे ठेक्का तोड्नका लागि प्रक्रिया अघि बढाउँछौं, सचिव शर्माले भने । यसको ठेक्का चाइना स्टेट कन्स्ट्रक्सन इन्जिनियरिङ कर्पोरेसनले लिएको हो । जुन कम्पनीले काममा प्रगति नबढाउँदा ०७९ असोज पहिलो साता आयोजनाले एक महिनाको सूचना निकालेर ठेक्का तोड्ने चेतावनी दिएको थियो । ठेकेदारले काम चाँडै सक्ने प्रतिबद्धता जनाएपछि आयोजना ठेक्का तोड्नबाट पछि हटेको थियो । अहिलेसम्म काम सकिएको छैन । यही कम्पनीले पाल्पाको १ हजार १ सय २६ मिटरको सिद्धबाबा सुरुङ र काठमाडौं तराईमधेश द्रुतमार्ग (फास्ट ट्र्याक) मा ३ हजार ३ सय ५५ मिटरको महादेवटार सुरुङ निर्माणको ठेक्का लिएको छ ।"
वैकल्पिक मार्गको खोजी,"पूर्वपश्चिम राजमार्गको दाउन्ने खण्डको विकल्पका रूपमा पश्चिम नवलपरासीको बर्दघाटमा सडक निर्माणको काम सुरु भएको छ । लुम्बिनी प्रदेशको बर्दघाट नगरपालिकादेखि गण्डकी प्रदेशको विनयी त्रिवेणी गाउँपालिकाको दुम्कीबास जोड्ने गरेर सडक बनाउन थालिएको हो । बर्दघाट नगरपालिका१० देखि पहाडी क्षेत्र जोड्नका लागि पहुँच मार्गका रूपमा विस्तार गर्न लागिएको यो सडक निर्माण भएपछि दाउन्ने खण्डको वैकल्पिक मार्ग बन्ने छ । दाउन्नेमा दैनिक हुने ट्राफिक जामबाट यात्रुले केही हदसम्म मुक्ति पाउने छन् । दाउन्ने खण्डमा पहिरो तथा अन्य कारणले सडक अवरुद्ध हुँदा घण्टौं ट्राफिक जाम हुने समस्या छ । यो समस्या हटाउन बहुवर्षीय योजनाका रूपमा पक्की सडक निर्माणको काम अगाडि बढेको छ । पहाडी बाटोमा बर्खामा भल पानी र पहिरोले सडक बगाउने तथा हिउँदमा समेत सुक्खा पहिरो जान थालेपछि सवारी सञ्चालनमा समस्या हुँदै आएको छ । दिनहुँ दुर्घटनाको जोखिम बढेपछि स्थानीय बासिन्दा, यातायात व्यवसायी र यात्रुले समेत यस सडकको वैकल्पिक उपाय खोज्नुपर्ने माग गर्दै आएका थिए ।नारायणगढबुटवल सडक खण्डमा खाल्डो र धूलोले कुन समयमा दुर्घटना हुने हो भन्ने डरमा सवारी चलाउनुपर्ने अवस्था आएको सवारी चालक दुर्गाबहादुर नेपालीले गुनासो गरे । यात्रुले त बरु कहीलेकाहीँ यात्रा गर्ने हो, हामी दैनिक रूपमा यो रुटमा हिँड्नुपर्दछ, कहाँ कतिबेला जाम पर्ने हो, थाहा छैन, उनले भने, धूलो र खाल्डाखुल्टीले घाँटी खसखस गर्ने र खोकी लाग्ने समस्या बल्झिरहन्छ । यो सडक नबन्दासम्म राम्रोसँग चल्ने वैकल्पिक मार्ग खोजिनुपर्छ ।बर्दघाट नगरपालिकाको विकट पटुके बस्तीका स्थानीयलाई नगरपालिकाको केन्द्रसम्म पहुँच पुर्याउन केही वर्ष अघि कच्चि सडक निमार्ण गरीएको थियो । अहिले त्यही सडकलाई पक्कि सडकका रुपमा विकास गरेर दाउन्ने सडकको बैकल्पिक मार्गका रुपमा प्रयोग गर्न लागिएको हो । बर्दघाट नगरपालिका १० भुताहा देखी विनयी त्रिवेणीको दुम्किवास सम्म १४ किलोमिटर सडक निमार्ण गर्नुपर्ने छ । अहिले सम्म ४ किलोमिटर सडक मात्र बनेको छ ।"
एमाले पनि अब एक्लै चुनाव लड्ने,"कांग्रेस र एमालेबीच भएको सहमति अक्षरशः कार्यान्वयन हुन्छ । यसमा आशंका गर्नुपर्ने कुनै कारण छैन, ओलीको भनाइ उल्लेख गर्दै प्रचार विभाग प्रमुख राजेन्द्र गौतमले भने, यो सरकार बनेदेखि सर्वसाधारणमा विश्वास बढेको छ । दुई दलबीच भएको सहमतिअनुसार सरकार आफ्नो काममा प्रतिबद्ध छ । उनले कांग्रेस पनि सहमति कार्यान्वयनमा प्रतिबद्ध रहेको बताए ।ओलीले सरकारबाट बाहिरएपछि प्रमुख प्रतिपक्ष दलका अध्यक्ष पुष्पकमल दाहालले संसदभित्र र बाहिर दिएको अभिव्यक्ति आपत्तिजनक भएको उल्लेख गर्दै त्यसको प्रतिवाद गर्न आवश्यक भएको बताए । दाहालले आफूमाथि लगाएको आरोप कुण्ठाग्रस्त भएको ओलीको भनाइ थियो । एमाले मुख्य नेतृत्वप्रति प्रमुख प्रतिपक्ष दलका नेताको अभिव्यक्ति कुण्ठाग्रस्त छ । सरकारबाट बाहिरिन बाध्य भएपछिको यो छटपटी हो ओलीको भनाइ थियो, यो परिस्थितिमा एमाले सचेततापूर्वक अघि बढ्छ ।यही भदौ १२ मा संसद्मा विशेष समय लिएर दाहालले प्रधानमन्त्री ओली सरकारले सुशासनका अभियानलाई रोकेको, भ्रष्टाचारलाई प्रश्रय दिएको, करोडौं विद्युत् महसुल उठाउन रोकेको, नक्कली शरणार्थी प्रकरण सामसुम पार्न खोजेको जस्ता गम्भीर आरोप लगाएका थिए । त्यसपछि दाहालले पार्टीका बैठक र अन्य सार्वजनिक कार्यक्रममा सरकारको चर्को आलोचना गर्दै आएका छन् । ओलीले पोलिटब्युरो बैठकमा दाहालको गतिविधिले मुलुकमा अराजकता फैलाउन मलजल गर्न सक्ने भन्दै सचेत रहन आग्रह गरे । सरकार चीन र भारतबीच सन्तुलित सम्बन्ध अझ बलियो बनाउन प्रतिबद्ध भएको समेत उनले उल्लेख गरे ।बिहीबार सचिवालयको बैठकमा पनि ओलीले सरकार र एमालेलाई चौतर्फी आक्रमणको प्रयास भइरहेको उल्लेख गर्दै त्यसलाई प्रतिवाद गर्नुपर्ने अवस्था आएको बताएका थिए । उनले माओवादीतर्फ संकेत गर्दै मुलुकमा अराजकता सिर्जना गरेर फाइदा लिन केही राजनीतिक दल र अराजकतावादी शक्ति सक्रिय रहेको बताएका थिए । बैठकमा मुलुकमा अराजकता फैलाउने प्रयास भइरहेको र त्यसको कारणबारे पनि छलफल भएको थियो । त्यस्तै प्राकृतिक विपद्ले सर्वसाधारणले पाएको सास्ती र उनीहरूलाई राहत, सुरक्षाबारे पनि बैठकमा प्रस्ताव पेस भएको छ । बैठकमा महासचिव शंकर पोखरलेले निर्णायक राष्ट्रिय शक्ति निर्माण कार्ययोजना पेस गरेका छन् । पोलिटब्युरो सदस्यले सुझाव दिएपछि कार्ययोजना पारित हुनेछ ।"
किन हुँदैन गाजामा युद्धविराम ?,"(काठमाडौं)इजरायल र हमासबीच गाजा क्षेत्रमा करिब ११ महिनादेखि युद्ध जारी छ । २०२३ अक्टोबर ७ मा युद्ध सुरु भएयता दुई पक्षबीच युद्धविरामका लागि चरणबद्ध वार्ताहरू भइसकेका छन् । तर ती वार्ता अझैसम्म निष्कर्षमा पुग्न सकेका छैनन् । यसको प्रमुख कारण हो, दुवैले एकअर्काको अस्तित्व स्वीकार नगर्नु । हमासले यहुदी समुदाय र इजरायललाई पूर्ण रूपमा नष्ट गर्नुपर्ने बताउँछ भने इजरायलले हमासलाई ध्वस्त नपारेसम्म युद्ध नरोकिने बताउँछ । इजरायल र हमास एकअर्काप्रति निकै आक्रामक, क्रुद्ध र असह्य हुनुको कारण भने दोस्रो विश्वयुद्धका क्रममा विकसित घटनाक्रम हो । भूमध्यसागर र जोर्डन नदीबीच रहेको प्यालेस्टाइनलाई १५१६ मा अटोमन साम्राज्यले कब्जा गरेको थियो । तर, पहिलो विश्वयुद्धमा अटोमन साम्राज्यको हार भएपछि बेलायतले प्यालेस्टाइनमाथि नियन्त्रण कायम गर्यो । दोस्रो विश्वयुद्धपछि यहुदीहरूका लागि छुट्टै देशको माग उठेको थियो ।१९४७ नोभेम्बर २९ मा राष्ट्रसंघीय महासभाले प्यालेस्टाइनमा यहुदी र मुसलमानका लागि दुई राज्य बनाउने निर्णय गर्यो । दुवै पक्षले दाबी गरेको जेरुसेलम र वरपरको क्षेत्रलाई भने अन्तर्राष्ट्रियकरण गर्ने निर्णय गरियो । १९४८ जुन १४ मा बेलायती सत्ता समाप्त भएपछि प्यालेस्टाइनको केही भाग समेटेर यहुदी राज्य इजरायल बन्यो । पहिलेदेखि त्यहाँ बसेका मात्र नभई विश्वको कुनै पनि भागका यहुदीले इजरायलमा बस्न पाउने व्यवस्था गरियो । तर, प्यालेस्टाइनका छिमेकी राष्ट्रहरू इजरायल देश बनाउने निर्णयमा सहमत भएनन् । जसका कारण प्यालेस्टाइनका मुसलमान, इजिप्ट, सिरिया, जोर्डनलगायतका देशले इजरायलमाथि आक्रमण गरे । १० महिनासम्म चलेको युद्धमा इजरायल विजयी मात्र भएन, प्यालेस्टाइनीका लागि छुट्याइएको ठूलो भूभाग पनि कब्जामा लियो । तर, इजरायललाई मान्यता नदिने राष्ट्रहरू जोर्डन, इजिप्ट, सिरिया, साउदी अरब, कुवेत, इराकले १९६७ मा पुनः इजरायलमाथि आक्रमण गरे । त्यसयता इजरायलको प्यालेस्टाइनसँग मात्र नभई वरपरका मुस्लिम देशहरूबीच पनि तनाव जारी छ । त्यसयता पटकपटक इजरायल र अरब क्षेत्रका विभिन्न सशस्त्र समूहबीचका आक्रमण सामान्य बनेका छन् । इजरायलले १९७३, १९८२, २००६ र २०१४ मा युद्ध लडेको छ । पछिल्लो समय भने प्यालेस्टिनी समूह हमासले २०२३ अक्टोबर ७ मा इजरायलमाथि भीषण आक्रमण गर्यो । इस्लामिक चरमपन्थी संगठन हमासले २००७ यता गाजा स्ट्रिपमा शासन गर्दै आएको छ । २३ लाख मानिसको बसोबास रहेको गाजा स्ट्रिप इजरायल, इजिप्ट र भूमध्यसागरबीचको ४१ किमि लामो र ६ देखि १२ किमि चौडा क्षेत्र हो ।गाजाको आकाश (हवाई क्षेत्र) र समुद्री तटमाथि भने इजरायलको नियन्त्रण छ । आफूसँग जोडिएको सीमा भएर आउजाउ तथा सामान ओसारपसार इजरायलको नियन्त्रणमा छ । त्यस्तै, इजिप्टले पनि आफूसँग जोडिएको नाकामा नियन्त्रण गर्छ । इजरायललाई विनाश गर्ने शपथ लिएको हमासले त्यसयता कैयौं पटक इजरायलसँग लडाइँ गरिसकेको छ । इजरायलले इजिप्टसँग मिलेर २००७ यता गाजा स्ट्रिपमाथि नाकाबन्दी गर्दै आएको छ ।सन् १९८७ मा शेख अहमद यासिनले गठन गरेको हमासले इजरायललाई देश मान्दैन । प्यालेस्टाइनमा स्वतन्त्र इस्लामिक राज्य स्थापनाको लक्ष्य लिएको हमासले १९८८ मा जारी गरेको बडापत्रमा यहुदी समुदाय र इजरायललाई पूर्ण रूपमा नष्ट गरेर मात्रै हमासको मृत्यु हुने उल्लेख छ । हमास इजरायली सेनाको तुलनामा भने कमजोर छ । तर पछिल्लो समय उसले मोर्टार, ड्रोन र रकेट आक्रमणसँग सम्बन्धित प्रविधि विकसित गरिरहेको छ ।गाजा क्षेत्रमा ठूलो मात्रामा हतियार कारखाना सञ्चालन गर्ने हमासले इरानबाट अत्याधुनिक हतियार बनाउने प्रविधिसमेत भित्र्याएको मानिन्छ । इजरायल, अमेरिका, यूके, युरोपेली संघलगायतले भने हमासलाई आतंकवादी समूह ठान्छन् । उनीहरूले हमासलाई सन् १९९७ मा आतंकवादी संगठन घोषणा गरेका थिए । तर, उक्त समूहलाई सघाउँदै आएको इरानले आर्थिक सहायतासँगै हतियार र प्रशिक्षण दिँदै आएको छ । २०२३ अक्टोबर ७ को आक्रमणमा करिब १२ सय जनाको ज्यान गएको थियो भने हमासले २ सय ५१ जनालाई बन्धक बनाएको थियो । त्यसपछि इजरायलले सुरु गरेको जवाफी आक्रमणमा गाजामा ४० हजार ७ सयभन्दा बढीको ज्यान गइसकेको छ । बन्धक बनाएर लगिएकामध्ये ६ जनाको दक्षिणी गाजाको रफाह क्षेत्रस्थित भूमिगत सुरुङमा शनिबार शव फेला परेको थियो । ९७ जना अझै पनि हमासको नियन्त्रणमा छन् । तीमध्ये कम्तीमा २७ जनाको मृत्यु भइसकेको अनुमान गरिएको छ । इजरायली सेना (इजरायली डिफेन्स फोर्सआईडीएफ) का अनुसार शव भेटिएका पाँच जना इजरायली र एक अमेरिकी नागरिक हुन् । शनिबार ६ जना बन्धकहरूको शव भेटिएपछि भने इजरायल केही तातेको छ । बाँकी बन्धकलाई मुक्त गराउन युद्धविराम सम्झौताका लागि प्रधानमन्त्री नेतान्याहुलाई दबाब दिने उद्देश्यले इजरायलमा आइतबार र सोमबार सरकारविरोधी प्रदर्शन गरिएको थियो । इजरायलको सबैभन्दा ठूलो ट्रेड युनियन हिस्टाड्रुट विपक्षी दल, तेल अभिभका नगर प्रमुख र प्रमुख उत्पादक संघलगायत देशव्यापी हडतालको समर्थनमा उत्रेका थिए । प्रदर्शनकारीले नेतान्याहु र प्रहरीविरुद्ध नाराबाजी गरेका थिए । हमासले बन्धक बनाएका बेपत्ता परिवारहरूको समूह द मिसिङ फ्यामिलिज फोरम ले इजरायल सरकार र प्रधानमन्त्री नेतान्याहुले बन्धकलाई रिहा गर्नका लागि गम्भीर नभएको आरोप लगाउँदै आएका छन् । सोमबार अदालतले आम हडताल रोक्न आदेश दिएसँगै विरोध प्रदर्शन मत्थर भएको जनाइएको छ । प्रदर्शन चर्किएसँगै नेतान्याहुले बाँकी बन्धकको मुक्ति र देशको सुरक्षा सुनिश्चित गर्ने सम्झौताका लागि प्रतिबद्ध रहेको बताएका थिए । कतिपयले आइतबार र सोमबारका प्रदर्शनसँगै प्रधानमन्त्री नेतान्याहुको नेतृत्वको सरकार अप्ठ्यारोमा पर्न सक्ने आकलन गरेका थिए । तर पूर्वराजदूत तथा सरकारका सल्लाहकार अलोन पिन्कासले त्यस्तो आकलन गर्ने समय आइनसकेको बताउँछन् । त्यसो भन्नु धेरै नै चाँडो हुन्छ, पिन्कासले भने । गत नोभेम्बरमा दुई पक्षबीच केही समयका लागि युद्ध रोक्ने सहमति जुटेको थियो । त्यससँगै केही बन्दीहरू साटासाटसमेत गरिएको थियो । त्यसले युद्धविरामका लागि मार्ग प्रशस्त गरेको ठानिएको थियो । विभिन्न चरणका वार्तापछि गत मे महिनामा दुवै पक्ष युद्धविराम सम्झौताको नजिक पुगेको समाचारहरू पनि सार्वजनिक भएका थिए । तर नेतान्याहुले नयाँ र छलफल नै हुन नसक्ने मुद्दा उठाएपछि सम्झौता हुन नसकेको बताइएको छ । त्यसयता इजरायलले गरेका आक्रमणमा गाजामा हजारौंको ज्यान गइसकेको छ । पछिल्ला दिनमा इजरायलले वेस्ट बैंक र लेबनानमा समेत आक्रमण गरेको छ । त्यसका साथै, इजरायलले वार्तामार्फत भन्दा पनि सैन्य कारबाही गरेर नै बन्धक रिहा गर्ने रणनीति लिएको छ । तर उसको यो रणनीतिप्रति इजरायलीको तीव्र असन्तुष्टि थियो । शनिबार ६ जनाको शव भेटिएपछि भने त्यसको विरोध प्रदर्शनका रूपमा सडकमै पोखिएको हो । सरकार र प्रधानमन्त्री अब रक्षात्मक बनेका छन्, इजरायली राजनीतिका जानकार ओरी गोल्डबर्ग भन्छन्, यो अहिलेको अवस्था हो । यसअघि नेतान्याहुविरुद्ध २०२३ मा पनि प्रदर्शन भएको थियो । देशको न्यायिक प्रणालीलाई परिमार्जन गर्ने उनको योजनाविरुद्ध हजारौं इजरायलीहरू सडकमा उत्रिएका थिए । आलोचकहरूले नेतान्याहुले विगतमा गरेका भ्रष्टाचारबाट बच्ने उपायस्वरूप न्याय प्रणाली सुधारको प्रयास गरेको बताएका थिए । त्यस्तै, २०२४ अप्रिलमा पनि हमासले बन्धक बनाएकाको रिहाइ र युद्धविरामको माग गर्दै नेतान्याहुविरुद्ध प्रदर्शन चर्केको थियो । नेतान्याहुलाई बन्धक रिहा गर्ने वा युद्धविराम सम्झौता गर्नेमा कुनै चासो छैन र यो स्पष्ट छ, पिनकासले भने, के भयो भनेर आक्रोशित हुनेहरूले अचम्म मान्नुपर्दैन किनभने रक्षामन्त्री र हामी सबैले चेतावनी दिएका थियौं । उनको अनिच्छाले नै यो सब भयो । गत जुलाईमा गरिएको एक सर्वेक्षणअनुसार ७२ प्रतिशत इजरायलीले अक्टोबर ७ मा हमासको आक्रमण रोक्न असफल भएकामा नेतान्याहुले प्रधानमन्त्रीबाट राजीनामा दिनुपर्ने बताएका थिए । त्यसयता उनको लोकप्रियता निरन्तर ओरालो लाग्ने क्रममा छ । तर पनि नेतान्याहु उनका मुख्य प्रतिस्पर्धी बेनी गान्ट्जभन्दा अगाडि नै देखिएका छन् । पछिल्लो अवस्था हेर्दा नेतान्याहु युद्धविराम सम्झौताका लागि लचक हुने देखिएका छैनन् । नेतान्याहुले युद्धविरामका लागि फिलाडेल्फी करिडोर इजरायलको नियन्त्रणमा आउनुपर्ने प्रस्ताव अघि सारेका छन् । फिलाडेल्फी करिडोर इजिप्टसँगको गाजाको सीमाको १४ किलोमिटर लम्बाइ र सय मिटर चौडाइ भएको जमिन हो । १९७९ मा इजिप्टसँग भएको क्याम्प डेभिड शान्ति सन्धिले इजरायललाई उक्त करिडोरमा भारी हतियारबिना केही सेना राख्ने अनुमति दिएको थियो । पछि २००५ मा गाजाबाट इजरायली बस्ती र सेना हटाइएपछि यसलाई गैरसैनिक सीमा क्षेत्रका रूपमा तोकिएको थियो । इजरायली सेना फिर्ता भएसँगै करिडोरबाट तस्करी रोक्ने जिम्मेवारी इजिप्ट र प्यालेस्टाइनको थियो । हमासले २००७ मा गाजामाथि नियन्त्रण कायम गर्नुअघिसम्म करिडोरमा ७ सय ५० जना इजिप्टका प्रहरी परिचालन गरिएको थियो । करिडोर गत मे यता भने इजरायलले नियन्त्रणमा लिएको हो । करिडोरबाट हमासले हतियार तस्करी गर्ने गरेको इजरायलको दाबी छ । तर इजिप्ट र हमासले त्यस्ता गतिविधिलाई अस्वीकार गर्दै आएका छन् । प्यालेस्टाइनी समूह हमासले पनि फिलाडेल्फी करिडोरमा इजरायलको कुनै पनि उपस्थिति अस्वीकार गरेको छ । नेतान्याहुले गाजा क्षेत्रलाई नियन्त्रण गर्ने हमासले पुनः सशस्त्र सुरुङहरू बनाउन सक्ने भएकाले त्यो रोक्न करिडोरमाथिको नियन्त्रण निकै महत्त्वपूर्ण भएको बताएका छन् । फिलाडेल्फी करिडोर हमासको अक्सिजन हो, उनले भनेका छन्, बन्धकहरूलाई मुक्त गर्न मभन्दा बढी प्रतिबद्ध कोही छैन । यस विषयमा मलाई कसैले सिकाइरहन पर्दैन । पछिल्लो समय इजरायलको प्रमुख सहयोगी अमेरिका भने नेतान्याहुको आक्रामकताबाट केही थाकेको देखिएको छ । अमेरिकी राष्ट्रपति जो बाइडेनले युद्धविरामका लागि इजरायली प्रधानमन्त्री बेन्जामिन नेतान्याहुले प्रयास गरेको आफूलाई नलागेको प्रतिक्रिया दिएका छन् । ह्वाइटहाउसमा पत्रकारहरूसँग बोल्दै बाइडेनले युद्धविराम सम्झौताको नजिक पुगेको र गाजाका बन्धकहरू रिहा हुने बताएका छन् । शनिबार साँझ अमेरिकी नागरिक पोलिनको शव भेटिएपछि राष्ट्रपति बाइडेनले एक विज्ञप्ति जारी गर्दै हमास नेताहरूले चर्को मूल्य चुकाउनुपर्ने चेतावनी दिएका थिए । बाइडेनका अनुसार अमेरिकाले यसै साता दुवै पक्षलाई युद्धविरामको विषयमा अन्तिम प्रस्ताव पेस गर्ने योजना बनाइरहेको जनाएका छन् । हामी त्यसको धेरै नजिक छौं, बाइडेनले भनेका छन् । तर बाइडेनले युद्धविरामको प्रस्ट मार्गचित्र भने प्रस्तुत नगरेका अलजजिराले जनाएको छ । हमास र इजरायलबीच युद्ध सुरु भएयता बाइडेन र नेतान्याहुबीच कैयौं पटक कुराकानी भइसकेको छ । हमासका वरिष्ठ नेता सामी अबु जुहरीले अमेरिकी राष्ट्रपति बाइडेनको आलोचना युद्धविराम सम्झौता निष्कर्षमा पुग्न नदिनका लागि नेतान्याहु जिम्मेवार रहेको अमेरिकी मान्यता भएको बताएका छन् । उनले प्यालेस्टिनी भूमिबाट पूर्ण रूपमा इजरायलीको फिर्ती सुरक्षित गर्न सक्ने युद्धविराम प्रस्तावलाई समूहले स्वीकार गर्ने बताएका छन् । युद्धविरामका लागि नेतान्याहुलाई दबाब दिने उद्देश्यले बेलायतले इजरायलसँगको हतियार बिक्री स्थगन गरेको छ । बेलायतका पूर्वराष्ट्रिय सुरक्षा सल्लाहकार पिटर रिकेट्सले इजरायललाई हतियार बिक्री स्थगन गर्ने निर्णय लामो समयदेखि पर्खिरहेको भए पनि यसले इजरायली प्रधानमन्त्री नेतान्याहुको युद्धप्रतिको सोचमा कुनै परिवर्तन नआउने उनले बताएका छन् । इजरायली प्रधानमन्त्री बेन्जामिन नेतान्याहुले हतियार बिक्री स्थगत गर्ने निर्णयलाई लाजमर्दो कार्य भनेका छन् । बेलायतको भ्रामक निर्णयले हमासलाई थप हौसला दिन्छ, उनले भनेका छन् । बेलायतका हतियार हुन् वा नहुन्, इजरायलले यो युद्ध जित्नेछ र आफ्नो भविष्य सुनिश्चित गर्नेछ, नेतान्याहुले भनेका छन् । प्रमुख हतियार निर्यातकर्ता भएपछि इजरायली सेनाले लडाकु विमान, निर्देशित बम र क्षेप्यास्त्र विभिन्न देशबाट खरिद गर्दै आएको छ । पछिल्लो समय इजरायलले अमेरिका, जर्मनी, इटाली र बेलायतबाट हतियार खरिद गर्दै आएको छ । स्टकहोम इन्टरनेसनल पिस रिसर्च इन्स्टिच्युट (एसआईपीआरआई) का अनुसार इजरायलले सन् २०१९ देखि २०२३ सम्म आयात गरेका मध्ये ६९ प्रतिशत अमेरिकी हतियार हुन् । त्यस्तै २०१३ देखि २०२३ सम्ममा इजरायलले ६५६ प्रतिशत हतियार अमेरिकाबाट, २९७ प्रतिशत जर्मनीबाट र ४७ प्रतिशत इटालीबाट खरिद गरेको (एसआईपीआरआईको तथ्यांकमा उल्लेख छ । अक्टोबर ७ मा युद्ध सुरु भएयता इजरायलले अमेरिकाबाट १० करोड ६० लाख अमेरिकी डलर बराबरका ट्यांकमा प्रयोग हुने गोलाबारुद र १४ करोड ७० लाख बराबरको तोपका गोला खरिद गरिसकेको छ । प्यालेस्टिनी विद्रोही समूह हमासले इजरायलले सैन्य दबाब जारी राखेमा बन्धकहरू कफिनभित्र फर्काइने चेतावनी दिएको छ । इजरायली सेनाले आक्रमण गरेको खण्डमा बन्दीहरूको सुरक्षामा रहेका सेनालाई कारबाही गर्न नयाँ निर्देशन दिएको हमासले जनाएको छ । पछिल्लो समयमा इजरायली प्रधानमन्त्री बेन्जामिन नेतान्याहुले सम्झौताको सट्टा सैन्य दबाबको माध्यमबाट कैदीहरूलाई मुक्त गर्ने जिद्दी गरेको दोष हमासले लगाउँदै आएको छ । हमासले शान्ति नचाहेकाले बन्धकको हत्या गरेको नेतान्याहुले दाबी गरेका थिए । यस्तो स्थिति कायम रहिरहे बन्धकलाई कफिनमा फर्काइदिने इजेदिन अलकसम ब्रिगेडका प्रवक्ता अबु ओबिडाले बताएका हुन् । (एजेन्सीहरूको सहयोगमा)"
सहकारी ठगीको प्रतिवेदन बुझेपछि मात्रै संसद् अधिवेशन अन्त्य,"(काठमाडौं)सरकारले सहकारीको बचत रकम दुरुपयोग सम्बन्धमा छानबिन गर्न बनेको संसदीय विशेष समितिको प्रतिवेदन बुझेपछि मात्रै संसद्को चालु वर्षे अधिवेशन अन्त्य गर्ने तयारी गरेको छ । यसबीचमा केही विधेयकमाथि छलफलसमेत रहेकाले वर्षे अधिवेशन असोजको पहिलो सातासम्म चल्ने भएको छ ।प्रधानमन्त्री केपी शर्मा ओलीले संयुक्त राष्ट्रसंघको महासभामा सहभागी हुन असोज ५ मा न्युयोर्क जानुभन्दा कम्तीमा दुई साताअघि नै संसद् अधिवेशन अन्त्य गर्ने मनस्थिति बनाएका थिए । तर, कांग्रेस र एमालेकै कतिपय नेताले राष्ट्रिय सभा र समितिबाट केही विधेयक प्रतिनिधिसभामा जाने तरखरमा रहेको र संसदीय विशेष समितिले प्रतिवेदन लेखन अघि बढाइरहेकाले तत्काल संसद् अन्त्य नगर्न सुझाएका थिए । एमालेका प्रमुख सचेतक महेश बर्तौलाले समितिको प्रतिवेदन बुझेपछि मात्रै संसद्को अधिवेशन अन्त्य हुने बताए । समितिको प्रतिवेदन नबुझी हाउस अन्त्य हुँदैन । हाउसले नै समिति बनाएको छ । सभामुखमार्फत संसद्लाई प्रतिवेदन बुझाएपछि समितिको कार्य र प्रक्रिया समाप्त हुन्छ, उनले भने ।यस्तै, संसद्को मंगलबारको बैठकले प्रतिवेदन लेखनलाई समय अपुग हुने भएपछि समितिलाई १५ दिन म्याद थप्ने निर्णय गरेको छ । समितिलाई प्राप्त सूचना र तथ्यहरूको थप पुष्टिका लागि समय अपर्याप्त भएको भन्दै समितिका सभापति सूर्य थापाले म्याद थप्न प्रस्ताव गरेका थिए । समितिको म्याद भदौ २३ देखि असोज ६ सम्मका लागि थपिएको हो । समितिले प्रधानमन्त्री ओली न्युयोर्क जानुअघि नै प्रतिवेदन तयार पार्ने तयारी गरिरहेको छ । संसदीय समिति सदस्य तथा कांग्रेस नेतृ ईश्वरी न्यौपानेले समितिलाई दिइएको थप म्याद अगाडि नै प्रतिवेदन तयार गर्ने लक्ष्यका साथ काम भइरहेको बताइन् । प्रतिवेदन आउन ढिलाइ भए पनि प्रधानमन्त्री न्युयोर्क जाँदा संसद् नै अन्त्य गर्नुपर्छ भन्ने हुन्न । यस्तो परम्परा पनि छैन, उनले भनिन् । बिजनेसबिना समितिको प्रतिवेदनलाई मात्रै पर्खेर संसद् अधिवेशन चलाउने कि नचलाउने भन्नेमा सरकारलाई नैतिक संकट पर्दै आएको थियो । एमाले प्रमुख सचेतक बर्तौलाले राष्ट्रिय सभाबाट नेपाल विश्वविद्यालयसँग सम्बन्धित विधेयक प्रतिनिधिसभामा आइसकेको, सार्वजनिक प्रसारण र विधायनसँग सम्बन्धित विधेयक आउने तरखरमा रहेकाले संसद् बिजनेसविहीन नहुने बताए । यसबीचमा केही विधेयक पारित गर्ने गरी काम गर्न खोजिरहेका छौं । अर्कोतर्फ विशेष समितिको म्याद १५ दिन थपिएको छ । त्यसको प्रतिवेदन पनि संसद्ले बुझ्नुपर्ने हुन्छ, त्यसैले असोजको पहिलो सातासम्मै हाउसलाई बिजनेस पुग्छ, उनले भने, त्यसपछि समितिमा विचाराधीन रहेका विधेयकहरूको काम कसरी अघि जान्छ, त्यसका आधारमा हाउस कहिले अन्त्य हुन्छ भन्ने निर्धारण हुन्छ । सभामुख देवराज घिमिरेले मंगलबार नै राखेको संसद्को कार्य व्यवस्था परामर्श समितिको बैठकबाट भदौ २४, २५ र २६ गते संसद्को कार्यतालिका सार्वजनिक गरिसकेको छ । कांग्रेसका प्रमुख सचेतक श्याम घिमिरेले भदौ २६ पछि संसद्को बिजनेस हुने वा नहुने त्यसका आधारमा संसद् कहिले अन्त्य गर्ने भन्ने कुरा निर्धारण हुने बताए । राष्ट्रिय स्वतन्त्र पार्टीका प्रमुख सचेतक सन्तोष परियारले संसद्लाई बिजनेस दिने, अधिवेशन बोलाउने र अन्त्य गर्ने जिम्मेवारी सरकारकै भएको जनाए । संसद् भनेको विपक्षी हो, त्यसैले विपक्षीले अधिवेशन अन्त्य गरौं भन्ने कुरा हुँदैन । सरकारले कहिलेसम्म अधिवेशन लैजान खोजेको छ, त्यतिन्जेल संसद् जान्छ, परियारले भने । तीन दिन संसद्मा केही विधेयकमाथिको छलफल र मन्त्रीहरूसँगको प्रश्नोत्तर चल्छ । त्यसपछि सरकारले बिजनेस दिन सक्छ कि सक्दैन भन्न सकिने स्थिति छैन । सरकारले सहकारीको बचत अपचलन र हिनामिनामा जोडिएका गोर्खा मिडिया नेटवर्कका तत्कालीन प्रबन्ध निर्देशक र पूर्वउपप्रधान तथा गृहमन्त्री रवि लामिछानेमाथि रोकिएको अनुसन्धान र कारबाहीको प्रक्रिया अघि बढाउने विषयमा संसदीय विशेष समितिको प्रतिवेदनको प्रतीक्षा गरेको छ । सहकारी प्रकरणमा लामिछानेजस्तै संलग्न अन्य व्यक्तिविरुद्ध मुद्दा चल्दा उनका विरुद्धमा भने प्रहरीले जाहेरी पनि लिन मानेको थिएन ।कांग्रेस र एमाले सम्मिलित नयाँ सरकार गठन र लामिछाने गृहमन्त्रीबाट हटेपछि रोकिएका जाहेरी लिने र अनुसन्धान अघि बढाउने काम भए पनि उनीविरुद्धमा कस्तो अभियोग आकर्षित हुन्छ भन्नेबारे प्रहरीको केन्द्रीय अनुसन्धान ब्युरो (सीआईबी) ले संसदीय छानबिन समितिको अध्ययन प्रतिवेदन पर्खेको हो । नयाँ सरकार गठन हुन साथै एकैचोटि मुद्दा चलाउँदा पूर्वाग्रहजस्तो देखिने भएकाले संसदीय छानबिन समितिको अध्ययन प्रतिवेदनले कस्तो रिपोर्ट दिन्छ, त्यसले कस्तो कारबाहीको सिफारिस गर्छ भन्ने विषय नै हाम्रा लागि महत्त्वपूर्ण छ, गृह मन्त्रालयका एक अधिकारीले भने, हामीले गर्नुपर्ने अनुसन्धान र प्रक्रियाका तयारीहरू गरिरहेका छौं । संसदीय समितिको प्रतिवेदन आएपछि मात्रै अभियोग र अभियोजनका बारेमा निर्क्योल हुन्छ ।संसदीय छानबिन समितिमा दस घण्टा बयान दिएलगत्तै लामिछानेसँग प्रहरीले पनि ठाडो बयान लिइसकेको छ । समितिले सहकारी नियमनसँग प्रत्यक्ष, अप्रत्यक्ष रूपमा जोडिएका विभिन्न निकायका कर्मचारी एवं सुरक्षाकर्मी समितिको सम्पर्क व्यक्तिका रूपमा जोडिएका भनी आरोपित ५० जनासँग सोधपुछसमेत गरेको छ । समितिका सभापति थापाले सोमबार प्रसारण भएको कान्तिपुर टीभीको टक शो कार्यक्रम फायरसाइडलाई दिएको अन्तर्वार्तामा तथ्य, प्रमाण र अध्ययनबाट दोषी देखिएकाहरूको नामसहित कारबाहीको सिफारिस गर्ने गरी प्रतिवेदन तयार हुने बताएका छन् ।समितिकी सदस्य न्यौपानेले पनि दोषी देखिएकालाई कारबाहीको सिफारिस हुने बताइन् । समितिमा अहिलेसम्म सत्ता र प्रतिपक्ष भन्ने नभएकाले प्रतिवेदन लेखनमा पनि त्यही भावनाबाट काम हुने बताए । दोषी देखिएकाहरूलाई किटानीसहित कारबाहीको सिफारिस हुन्छ, उनले भनिन्, तर कोको दोषी छन्, कोको दोषी छैनन् भन्ने अहिल्यै किटानीसाथ भन्न सकिन्न ।"
"कानुनका २८ विद्यार्थीको त्रिविले गरेन रजिस्ट्रेसन, परीक्षाबाट वञ्चित हुने","(काठमाडौं)त्रिभुवन विश्वविद्यालयले रजिस्ट्रेसन नम्बर दर्ता नगर्दा कानुन संकायअन्तर्गत तीनवर्षे एलएलबीका २८ विद्यार्थी परीक्षा दिनबाट वञ्चित हुने भएका छन् । नेपाल ल क्याम्पस काठमाडौंका ६ र पृथ्वीनारायण क्याम्पस पोखराका २२ विद्यार्थीको रजिस्ट्रेसन र परीक्षा आवेदन फाराम अस्वीकृत हुँदा उनीहरूले परीक्षा दिन नपाउने भएका हुन् ।त्रिभुवन विश्वविद्यालय परीक्षा नियन्त्रण कार्यालय र कानुन संकाय डिन कार्यालयले रजिस्ट्रेसन र परीक्षा आवेदन फाराम स्वीकृत गर्न अस्वीकार गरेको विद्यार्थीले गुनासो गरे । फाराम अस्वीकृत भए परीक्षामा सामेल हुन पाइँदैन । ती विद्यार्थी डिन कार्यालयले सञ्चालन गरेको एकीकृत प्रवेश परीक्षा उत्तीर्ण गरेर भर्ना भएका थिए । ११ हजारभन्दा बढी शुल्क बुझाएर भर्ना भएका विद्यार्थीको रजिस्ट्रेसन र परीक्षा आवेदन फाराम कार्यालयले अस्वीकृत गरेको पृथ्वीनारायण क्याम्पसकी छात्रा सञ्चिता दाहालले बताइन् ।विद्यार्थीका अनुसार पहिलो वर्षको परीक्षा दिन दोब्बर दस्तुर तिरेर आवेदन फाराम भर्ने म्यादसमेत गत साता सकिएको छ । परीक्षा दिन नपाए शुल्क, समय खेर जाने र भविष्यमाथि समेत खेलबाड हुने विद्यार्थीले बताए । परीक्षा आवेदन फाराम बुझाउने बेला रजिस्ट्रेसन नम्बर प्राप्त भएको छैन भन्दै रोकिएको विद्यार्थी इन्द्र भण्डारीले बताए । त्रिविले रजिस्ट्रेसन दर्ता गरेको रहेनछ । क्याम्पसले डिन कार्यालय र परीक्षा नियन्त्रण कार्यालयलाई रजिस्ट्रेसन दर्ता गर्न आग्रह गरेको बताएको छ । तर परीक्षा दिन पाउनेनपाउने कुनै जवाफ आएको छैन, उनले भने । स्नातक पूरा गर्नुअघि नै एलएलबीको प्रवेश परीक्षामा सहभागी भएका विद्यार्थीको रजिस्ट्रेसन दर्ता रोकेको जानकारी परीक्षा नियन्त्रण कार्यालयले दिएको क्याम्पसहरूले जनाएका छन् । एलएलबीमा जुनसुकै विषयमा स्नातक पूरा गरेका विद्यार्थीले प्रवेश परीक्षा पास गरेपछि मेरिटका आधारमा भर्ना पाउने व्यवस्था छ । विद्यार्थीले भने स्नातक तह एलएलबीको भर्नाअघि नै पूरा गरेको तर माइग्रेसन पछिल्लो मितिमा मात्र लिएको दाबी गरेका छन् ।२०७८ सालको एलएलबीमा २०७९ असार मसान्तसम्म जुन कुनै विषयमा स्नातक तह उत्तीर्ण गरेका विद्यार्थीलाई प्रवेश परीक्षामा सहभागी गराउन सकिने व्यवस्था डिन कार्यालयले गरेको थियो । कार्यालयले २०७८ सालको एलएलबी ब्याच सन् २०२१ को भर्ना समूह भएको भन्दै २०२२ र २०२३ मा स्नातक उत्तीर्णलाई रजिस्ट्रेसन गराउन नसकिने जनाएको क्याम्पसका प्रमुखहरूले बताए । विद्यार्थीले भने २०२१ अघि नै स्नातक तह पूरा गरेको तर प्रमाणपत्र मात्रै एलएलबीको भर्नाका बेलामा लिएकाले त्यही बेलाको मिति कायम भएको बताएका छन् । स्नातक तह २०१९ मा नै पूरा गरेको हो । एलएलबीमा भर्ना हुने बेला मूल प्रमाणपत्र मागेपछि त्यति बेला मात्रै लिएको हो, भण्डारीले भने ।रजिस्ट्रेसन दर्ता नहुँदा विद्यार्थीलाई गम्भीर असर परेको जनाउँदै रजिस्ट्रेसन फाराम भर्ने व्यवस्था मिलाइदिन ल क्याम्पसका प्रमुख श्यामबहादुर कार्की र पृथ्वीनारायणका सहायक क्याम्पस प्रमुख शंकरनाथ पौडेलले डिन कार्यालयलाई पत्राचार गरेका छन् । त्रिविका परीक्षा नियन्त्रक पुष्पराज जोशीले एलएलबीको प्रवेश परीक्षाभन्दा पछि स्नातक पास गरेको देखिएपछि विद्यार्थीको रजिस्ट्रेसन दर्ता गर्न रोकिएको बताए । डिन कार्यालयबाट पुनः गुनासो आएपछि परीक्षा शाखाले विद्यार्थीको आवेदन फाराम फेरि रुजु गर्दै छ, उनले भने, एलएलबीमा भर्ना हुनुभन्दा अघि स्नातक पास गरेको भए रजिस्ट्रेसन दर्ता गर्न मिल्छ । परीक्षा दिन पनि पाउँछन् । डिन कार्यालयसँग समन्वय गरेर विद्यार्थीको समस्या समाधान गरिनेसमेत उनले बताए । प्रवेश परीक्षाभन्दा पछि स्नातक उत्तीर्ण गरेको भए रजिस्ट्रेसन कायम गर्न नसकिने जोशीले बताए ।कानुन संकायका डिन कृष्णप्रसाद बस्यालले क्याम्पस र परीक्षा नियन्त्रण कार्यालयले समस्याको समाधान खोज्नुपर्ने बताए । डिन कार्यालयले पनि विद्यार्थीको समस्या समाधान गर्न क्याम्पस र कार्यालयसँग छलफल गरिराखेको उनले जनाए । प्रवेश परीक्षा पास गरेर भर्ना भएका विद्यार्थीले परीक्षा दिन नपाउने कुरा उपयुक्त हुँदैन । सबै निकाय यो समस्याबारे जानकार छन् । केही निर्णय आउँछ होला, उनले भने, तत्कालै निर्णय गरेर निकास निकाल्नुपर्छ ।"
नेतृत्वको अनुहार हेर्न मनाङेले देखाइदिएको ऐना,"गण्डकी प्रदेशमा २०७८ वैशाखदेखि सबैजसो मुख्यमन्त्रीका लागि जीवनदाता बनेका छन् सांसद राजीव गुरुङ उर्फ दीपक मनाङे । प्रायः मुख्यमन्त्रीले उनको साथ लिएर आफ्नो सत्ता जोगाएका छन्, विपक्षीले पनि उनकै साथ लिएर सिँढी चढेका छन् । उनी स्वयं पनि जति सहजै पदमा पुग्न सक्छन्, सहजै छाडिदिन पनि सक्छन् । आफ्नो पृष्ठभूमि, अभिव्यक्ति र व्यवहारका कारण विवादमा आइरहने मनाङेले सोमबार मन्त्री पद मात्रै त्यागेनन्, राम्रो मूल्य पाए जुनसुकै पेसा व्यवसाय गरिरहेकालाई पनि ६ महिने मन्त्री बनाइदिने दाबी गरे । त्यो मूल्य हाम्रा नेताहरूले सार्वजनिक रूपमा भन्नेजस्तो मान्यताको होइन, बरु हाम्रो राजनीतिले अभ्यास गरेजस्तो आर्थिक लेनदेनकै हो । उनले मन्त्री पद बेचिदिन्छु भनेबाट प्रस्ट हुन्छ उनले किनेका पनि थिए । मनाङेको व्यक्तिगत पृष्ठभूमि जेजस्तो भए पनि उनले नेपालको राजनीतिमाथि गरेको यो मूल्यांकन कटु सत्य हो भन्नेमा विमति हुन सक्दैन । प्रदेशप्रदेशमा मन्त्री बनाइने विषयमा खुला तथा गुप्त रूपमा भएका अभ्यासलाई उनले उदांगो मात्र बनाइदिएका हुन् । शीर्षस्थ नेताहरूलाई आफ्नो अनुहार हेर्न ऐना देखाइदिएका हुन् । मनाङेले ऐना देखाइदिने अवस्था आउनु पक्कै पनि दुर्भाग्य हो । तर, नेताहरूले आफू, आफ्नो दल र समग्र राजनीतिलाई हेरेर मनन गरे भने प्रवृत्ति सुधारको एउटा प्रस्थानबिन्दु हुन सक्छ । संघीय (साविकको केन्द्रीय) सरकारमा होस् वा पछिल्ला वर्षका प्रदेश सरकारहरूमा, विवादित व्यक्तिलाई मन्त्री बनाउने विषय आम भएको छ । २०५२०५६ मा पनि यही विकृति थियो । कोही किन मन्त्री बन्यो भनेर जनताले सहजै आकलन गर्न सक्छन् । विभिन्न आरोप लागेका, आपराधिक पृष्ठभूमि भएका व्यक्तिहरूलाई शीर्ष नेताको गोजीबाट झिकेर मन्त्रीको कुर्सी दिने गरिएको छ । पछिल्ला केही उदाहरण हेरौं । नेपालगन्जकी एकल महिला निर्मला कुर्मीको अपहरण र हत्याको आरोप लागेका बादशाह कुर्मी लुम्बिनीमा मन्त्री बनाइएका छन् । सोही प्रदेशका अर्का मन्त्री सरोज थापा अर्थात् रोज राणा गुन्डागर्दी पृष्ठभूमिका हुन् । वाग्मतीमा मन्त्री बनाइएका मीनकृष्ण महर्जनको पृष्ठभूमि पनि फरक छैन । आज प्रदेशका मन्त्रीहरू भन्नेबित्तिकै यी वा यस्तै पात्रको छवि सम्झने र आलोचना हुने स्थिति छ । जसले गर्दा अनेकौं राम्रा भनिने व्यक्तिका केही सकारात्मक कामको यथोचित मूल्यांकन हुन सकेको छैन । र, यो प्रवृत्ति केवल प्रदेशमा मात्रै होइन, संघमै छ । संघकै प्रवृत्ति प्रदेशमा विस्तार भएको हो भन्नु अझ बढी सान्दर्भिक हुन्छ ।संघीय प्रणाली सुरु भएको सात वर्षमा सरकार गठन, विघटनका खेलमा सबैजसो प्रदेश पारंगत भइसकेका छन् । अझ, प्रदेशको मुख्य पहिचान नै सरकार हेरफेर हुन पुगेको छ । यद्यपि त्यसको सिर्जना भने संघीय सरकार निर्माणमा हुने गठबन्धन परिवर्तनबाटै हुने गरेको छ । यी समग्र अभ्यासले राजनीतिक नैतिकता र तर्क प्रणालीलाई स्थगित गरेको भान हुन्छ । यस अवस्थाको सर्जक अरू कोही होइनन्, यही संविधान र संघीयताका पक्षधर भनिने दल सञ्चालकहरू हुन् । उनीहरूले आफ्नो पार्टीगत र व्यक्तिगत स्वार्थ पूर्तिका लागि प्रवर्द्धन गरेको बेथितिको भार यो प्रणालीले बोक्नुपरेको छ । यस अवस्थाको अन्त्यका लागि प्रणाली पक्षधर भनिने दलहरूभित्र सचेत र खरो बहस अपेक्षित छ । किनकि, दलहरूले नै सिर्जना गरेको विकृतिलाई शुद्धीकरण गर्न अरू कोही आउने छैनन् ।यति बेलाको आवश्यकता भनेको संघीय सरकारका सञ्चालक तथा सरोकारवालाहरू, जसले असल वा खराब प्रणालीलाई देशकै दैनिकी बनाउन सक्ने सामर्थ्य राख्छन्, उनीहरूले आफ्नो व्यवहारका कारण प्रणालीमाथि उठेको प्रश्नलाई गम्भीरतापूर्वक मनन गर्न आवश्यक छ । सांसदका टिकट वितरण र मन्त्री चयन गर्दा मात्रै लोकलाजलाई ख्याल गर्न सके धेरै आलोचना स्वतः कम हुँदै जानेछ । त्यसका लागि दलहरूले निर्णय प्रणालीलाई पारदर्शी र लोकतान्त्रिक बनाउनु अपरिहार्य छ । सार्वजनिक प्रतिक्रियालाई ख्याल गरेर आफ्ना विवादास्पद निर्णयहरू सच्याउन जरुरी छ । यो प्रणाली बलियो भयो र जनअपेक्षा पूरा भयो भने जस पाउने शक्ति पनि दलहरू नै हुन् । यस्तै भद्रगोल जारी रहे अपजस पनि अवश्यम्भावी छ ।"
गणतन्त्रको अवस्था र व्यवस्थाको सटीक विश्लेषण,"किनबेच भएकै हो, कुरा क्लियर छ । जे बोल्यो, सत्य बोलेको हो । तिमीहरूले ल्याएको संघीय गणतान्त्रिक व्यवस्थाको उपलब्धि यही हो । भूपेन्द्र रोकाया"
युवा पलायनको चिन्ता,"वैदेशिक रोजगार विभागले हालै सार्वजनिक गरेको विवरणअनुसार चालु आर्थिक वर्षको पहिलो साउन महिनामा मात्र नयाँ तथा पुराना स्वीकृत भिसामा वैदेशिक रोजगारीमा जानेहरूको संख्या ५९ हजार ५ सय ७५ जना रहेको छ । नेपालबाट ९३ वटा मुलुकमा श्रम स्वीकृति लिएर जान पाउने कानुनी व्यवस्था छ । काम, माम र दामको खोजीमा सङ्ख्याका हिसाबले २०८९८० को दाँजोमा ०८१ साउनमा सबभन्दा बढी युवा विदेश पलायन भएको तथ्यांकले बताउँछ । यस महिना सबभन्दा बढी संयुक्त अरब (यूएई) मा १७ हजार ५ सय ४१ जना युवा श्रम स्वीकृति लिएर रोजगारीका लागि गएका छन् । साउदी अरेबिया ११ हजार ८ सय ९, कतारमा ११ हजार ७ सय ८५, कुवेतमा ४ हजार ६ सय ९५ युवा रोजगारीका लागि पुगेका छन् । रोमानियामा २ हजार २ सय ९८, मलेसियामा १ हजार ३ सय ४४, जापानमा १ हजार ५ सय ७२, माल्दिभ्समा ८ सय ७८ र बहराइनमा ७ सय ९० युवा कामको खोजीमा पुगेका छन् । २०७८ को जनगणनाअनुसार २ करोड ९१ लाख ६१ हजार जनसंख्या भएको मुलुकबाट घरपरिवार छाडेर विदेश जाने युवाको यसरी लर्को लागेको देख्दा अब नेपालमा युवा नै नरहने हुन् कि भन्ने सबैले महसुस गर्न थालेका छन् । उद्योग, कलकारखाना खोलेर व्यावसायिक रूपमा आफ्नै देशमा गरिखाने वातावरण भइदिएको भए यतिका युवा विदेशिने थिएनन् । राज्यले नेपालमै गरिखाने वातावरण बनाउन नसक्दाको परिणाम हो यो । तिलप्रसाद न्यौपाने, माछापोखरी चोक, काठमाडौं"
सक्षमतन्त्रको मादक भ्रम,"जागिरदारी मनोवृत्तिगोर्खाली राजाबाट न्याय पाएर शेरबहादुर देउवा मनोनीत प्रधानमन्त्री पदमा नियुक्ति भएपछि माओवादको रातो र बहुदलवादको नीलो रङ मिसिएर सम्पन्न हुन सक्ने बैजनी आन्दोलन को प्रस्तावना कमजोर हुँदै गइरहेको थियो । राजावादीहरूको पहेंलो र कांग्रेसको देउवा धार एवं प्रतिगमन आधा सच्चिएको एमाले सम्मिलित नीलो भँगालो मिसिएर अर्धअधिनायकवादी हरियो रङको सत्ता संस्थागत हुने सम्भावना बरु बलियो हुँदै थियो । राजा ज्ञानेन्द्रमा राज्यसत्ताको अध्यक्ष हुने महत्त्वाकांक्षा पलाएपछि भने तत्कालीन संसदीय सात दल र माओवादीहरूलाई एकअर्कासँग जोडिनुको विकल्प रहेन । सन् २००६ को परिवर्तनपछि भने पंक्तिकारले आफ्नो नेपाली टाइम्सको स्तम्भमार्फत पर्पल रेभलुसन, अप्रिल अप्राइजिङ एवं रोडोडेन्ड्रन रेभलुसन जस्ता शब्दावली विचारको बजारमा फालेको थियो । देख्दा दुब्लो, पातलो र पहिरन खैरो रोजेको भए पनि राजनीतिक सफलताले गर्दा विभिन्न कार्यक्रमहरूमा बाबुराम भट्टराई अबिरले गर्दा राताम्मे भएका हुन्थे । त्यस्तै एउटा कुनै कार्यक्रममा हुनुपर्दछ, उनले भने नेपालमा सामन्तवाद नरहेको कुरामा सैद्धान्तिक रूपमा तपाईंसँग म पनि सहमत छु । तर युरोपको फ्युडलिज्म भन्दा फरक भए पनि नेपालमा पनि राजा र प्रजाबीच शोषकहरूको अर्को एउटा पंक्ति कायम रहेको व्यवस्थालाई जनाउने केही त नाम होला । सफल राजनीतिकर्मी प्रायशः हतारमा हुन्छन् । नेपालमा राजा पृथ्वीनारायणको पालादेखि नै कायम रहेको मालिक, माली र फूलबारी व्यवस्थालाई सामन्तवादभन्दा जागिरदारवाद भन्न सकिने कुराका तर्कहरू सुन्ने उनलाई फुर्सद भएन ।युरोपका सामन्तहरू सम्राट वा धर्माधिकारीलाई चाहिएको बखत सैन्य सेवा एवं आर्थिक चढावा बुझाउने गरी आफ्नो मिल्कियत (फिफ) भित्र झन्डैझन्डै स्वायत्त हुने गर्दथे । सामन्तहरूको अन्तरसंघर्षले गर्दा साम्राज्यहरू कमजोर हुन्थे भने तिनले सम्राटको शक्तिलाई चुनौतीसमेत दिन सक्दथे । सामन्तहरू सामान्यजनमा आफ्नो नियन्त्रण कायम राख्न पारस्परिक दायित्व एवं बफादारीको पदानुक्रमित प्रणालीअन्तर्गत जागिरदार एवं ताबेदारहरूको सञ्जाल खडा गर्ने गर्दथे । जागिरदार एवं ताबेदारहरूको सञ्जाल युरोपेली सामन्तहरूको शक्तिको मूल स्रोत हुने गर्दथ्यो । भारतका मुगल सम्राटहरूले भने आफ्नो विशाल भूखण्ड नियन्त्रणका लागि मनसबदार एवं जागिरदार जस्ता प्रथाको विकास गरे । सामन्तका तुलनामा मनसबदार वा जागिरदारले सम्राटलाई सेवा पुर्याएबापत पाउने पद वा जागिर (फारसी भाषामा भूमि) वंशानुगत हुँदैनथ्यो । जागिरदारका सन्ततिले बोलकबोल वा बफादारीको प्रतिबद्धतामार्फत आफ्नो जागिर कायम राख्न भने पाउँथे । राजा पृथ्वीनारायणले आफ्ना बफादारहरूका लागि वंशानुगत जागिरको व्यवस्था गरेका भए तापनि जीउधन सरकारको मान्यताले गर्दा खोसुवा, थमौती र बढुवाको प्रचलन राणाहरूको शासनकालसम्म आउँदा संस्थागत भइसकेको थियो । कैयौं गुणा बढी सम्पत्ति जोडेर शाह परिवारका नातेदार भए पनि राणाहरू राजाको लालमोहरका अभिरक्षक (कस्टोडिअन) भइरहे, मालिक हुन सकेनन् । राजनीतिक रूपमा सामन्तभन्दा बलिया तर सांस्कृतिक तवरले राजाभन्दा कमजोर राणाशाहीले संस्थागत गरेको जागिर प्रथामा भूमिको बक्सिसलाई मासिक वेतनले प्रतिष्ठापित गरिसकेको भए तापनि बाहुनवाद, आफन्तवाद, चाकरी र भाग्यवाद को चौखुट्टीमा अडेको जागिरदारवादको शक्तिमा कुनै कमी आएको छैन ।अनुचित तर्कहरूमा आधारित गलत विश्वासलाई हेत्वाभास (फैलासी) भन्ने गरिन्छ । तथाकथित सक्षमतन्त्र अपेक्षाकृत समतामूलक समाजमा मात्र सम्भव छ । दलितहरू सवर्ण दमनको इतिहासमुनि थिचिएका छन् । जनजातिलाई खसआर्य जमातको बोझ बोक्नु परिरहेको छ । आन्तरिक र अधिवासी उपनिवेशवादको दोहोरो दंश भोगिरहेका मधेशीमाथि नृजातीय बहुसंख्यकवादको भार पनि थपिएको छ । ऐतिहासिक उत्पीडनको परिपूरण वर्तमानमा गरिने सकारात्मक विभेदको कुनै पनि प्रावधानले गर्न सक्दैन । समानुपातिक समावेशिताको नीति सामाजिक र सांस्कृतिक न्याय सुनिश्चिततातर्फ गरिने यात्राको राजनीतिक एवं शासकीय खाकाभन्दा बढी केही होइन । कहिले तरमाराको नाउँमा त कहिले सक्षमताको बहानामा र कहिले व्यावहारिकताको तर्क तेर्स्याएर त कहिले आवश्यकताको सिद्धान्त देखाएर सधैंभर वञ्चित, तिरस्कृत एवं बहिष्कृत समुदायलाई न्यायोचित अवसरबाट वर्चस्ववादीहरूले यसैगरी विमुख गरिरहने हो भने श्मशानघाटको शान्तिलाई खलबल्याउन भूत भइसकेकाहरू पिशाच रूप धारण गरेर ताण्डव गर्न तम्सिन सक्छन् । शान्तिकाल भनेको सम्पन्न र सम्भाव्य द्वन्द्वहरू बीचको अन्तराल (इन्टर्लुड) मात्रै हो । त्यसलाई दिगो बनाउन राज्य सञ्चालनमा निरन्तर परिष्करण गरिराख्नुपर्ने हुन्छ । सत्तामा हालीमुहाली गरिरहेका पतनशील राजनीतिकर्मीहरूले त्यो कुरा आत्मसात् गर्न सकिरहेका छैनन् ।"
कसरी जुटाउने स्वास्थ्य बिमा स्रोत ?,अहिले नगरे कहिले ? नयाँ सरकारका स्वास्थ्यमन्त्री प्रदीप पौडेलले स्वास्थ्य बिमाको रकम बढाएर पाँच लाख पुर्याउने भनेर गरेको घोषणालाई कतिपय क्षेत्रबाट यथार्थमा आधारित नरहेको तथा सरकारले कार्यान्वयन गर्न नसक्ने भन्दै आलोचना गरिएको पनि पाइन्छ । तर यो सरकारले पनि आँट गर्न सकेन र स्वास्थ्य बिमा योजनालाई विस्तार गर्न पर्याप्त स्रोत सुनिश्चित भएन भने भविष्यमा बन्ने सरकारबाट खासै आशा गर्ने ठाउँ रहने छैन । प्रभावकारी स्वास्थ्य बिमा आजको आवश्यकता हो । माथि उल्लेख गरेअनुसार स्वास्थ्य बिमाको विकल्प छैन । स्रोत परिचालन गर्न सक्ने परिवारका लागि निश्चित मापदण्डअनुसार र गरिबीको रेखामुनि रहेकालाई निःशुल्क हुने गरी अल्पकालीन तथा दीर्घकालीन योजना बनाएर कार्यक्रम अगाडि बढाउनुपर्ने देखिन्छ । बिमाको दायरा फराकिलो पार्दै सम्पूर्ण नेपालीलाई अनिवार्य रूपमा बिमाको व्यवस्था गरी स्वदेशमै गुणस्तरीय स्वास्थ्य सेवा उपलब्ध गराएमा हाल विदेशमा स्वास्थ्य उपचार गराउन भइरहेको ठूलो रकम बचत गर्न सकिन्छ । यसले गर्दा सरकारले स्वास्थ्यमा गरेको लगानीको प्रतिफल पनि प्राप्त हुन्छ । अहिले सरकारले अलगअलग कार्यक्रम सञ्चालन गर्दा दोहोरो खर्च भइरहेको छ । त्यसैले सरकारबाट निःशुल्क उपलब्ध हुने स्वास्थ्य सेवालाई एकद्वार प्रणालीबाट सञ्चालन गर्न आवश्यक छ । अहिले स्वास्थ्य बिमामा रहेका कमीकमजोरी सुधार गर्दै सरकार अगाडि बढ्नुपर्छ । सन् २०३० सम्म सबैलाई स्वास्थ्य सेवा उपलब्ध गराउने दिगो विकास लक्ष्य हासिल गर्ने दिशामा यो कदम कोसेढुंगा सावित हुनेछ । एनआरएनए अमेरिकाका पूर्वअध्यक्ष पौडेल वरिष्ठ चिकित्सक एवं स्वास्थ्य सेवा व्यवस्थापन विज्ञ हुन् ।
जिल्ला समन्वय समितिको औचित्य,"संघीय गणतन्त्र नेपालको मूल संरचना संघ, प्रदेश र स्थानीय तह हुन् । गाउँपालिका, नगरपालिका र जिल्लासभा स्थानीय तहअन्तर्गत पर्छन् । संविधानले नै सात प्रदेशमा ७७ जिल्ला तोकेको छ । प्रत्येक जिल्लासभाले जिल्ला समन्वय समिति (जिसस) का पदाधिकारी निर्वाचित गर्छ । जिल्लाभित्रका पालिका अध्यक्षप्रमुख र उपाध्यक्ष उपप्रमुख जिल्लासभा सदस्य हुन् । ती सदस्यले गाउँसभा वा नगरसभा सदस्यमध्येबाट एक प्रमुख, एक उपप्रमुख, कम्तीमा तीन महिला र कम्तीमा एक दलित वा अल्पसंख्यक समुदायको व्यक्तिसहित बढीमा नौ सदस्यीय जिल्ला समन्वय समिति निर्वाचित गर्छन् । संघ, प्रदेश र स्थानीय तहले आफ्नो अधिकार क्षेत्रमा कानुन, बजेट, नीति तथा योजना बनाउन सक्छन् । यद्यपि स्थानीय तह नै भए पनि जिससले कानुन बनाउने अधिकार पाएको छैन । संविधानको अनुसूचीमा तीनै तहका अधिकार क्षेत्र उल्लेख गरिएको छ । तर जिससको अधिकारबारे त्यहाँ केही उल्लेख छैन । संविधानले स्थानीय तहअन्तर्गतका पालिकालाई कार्यकारी अधिकार दिएको छ भने जिसस नामअनुसार समन्वयको भूमिकामा सीमित छ । त्यसैले, जिल्लाभित्र विकास तथा निर्माणसम्बन्धी कार्य सन्तुलनका लागि अनुगमन गर्ने, जिल्लास्थित संघीय र प्रादेशिक कार्यालय साथै गाउँपालिका र नगरपालिकाबीच समन्वय गर्ने अधिकार मात्रै यसले पाएको छ । जिससको काम, कर्तव्य र अधिकार प्रदेश कानुनबमोजिम हुन्छ । जिल्लासभा सञ्चालन विधि र जिससका सदस्यले पाउने सुविधा प्रदेश कानुनबमोजिम हुने संवैधानिक व्यवस्थाअनुरूप सातै प्रदेशले यी दुई ऐन निर्माण गरिसकेका छन् । प्रदेश सरकारले निर्माण गरेका कानुनमा जिससको काम, कर्तव्य र अधिकार स्थानीय सरकार सञ्चालन ऐन, २०७४ मा व्यवस्था भएकै विषय समेटिएका छन् । उदाहरणका लागि, पालिकाहरूबीच विकास निर्माणका विषय पहिचान तथा व्यवस्थापनको समन्वय गर्ने, सरकारी तथा गैरसरकारी क्षेत्रबाट सञ्चालित विकास निर्माण अनुगमन गर्ने, गाउँपालिका र नगरपालिकाबीच कुनै विवाद उत्पन्न भए सोको समाधानका लागि समन्वय तथा सहजीकरण गर्ने जस्ता जिम्मेवारी जिससलाई दिइएको छ । अनुगमन जिससको मुख्य जिम्मेवारी हो । तर स्थानीय तहले जिससको अनुगमनलाई सहजपूर्वक स्वीकारेका छैनन् । स्थानीय सरकार सञ्चालन ऐनअनुसार स्थानीय तहमा नै एक अनुगमन समिति हुन्छ । उपप्रमुख संयोजक हुने उक्त समितिले नै स्थानीय तहमा भएका कार्यक्रमको अनुगमन गर्छ । त्यसैमा जिससले पनि अनुगमन गर्दा स्थानीय तह र जिससबीच द्वन्द्वको सम्भावना बढाएको छ । त्यस्तै जिससको मुख्य जिम्मेवारी समन्वय गर्नु हो भन्ने पुष्टि यसको नामबाटै पनि हुन्छ । पालिकाहरू बीचको विवादमा समन्वयकारी भूमिका निर्वाह गर्न जिससहरू प्रयत्नरत देखिन्छन् । तथापि तिनले पालिकाहरूबीच परिणाममुखी समन्वय गरेका दृष्टान्त कमै छन् । समन्वय मूल जिम्मेवारी भए पनि पालिकाहरूबीच समन्वय होस् या प्रदेश र संघीय कार्यालयसँगको समन्वय, जिससले उल्लेखनीय भूमिका देखाउन सकेको छैन । यसरी जिसस भूमिकाविहीन एवं कमजोर हुनुका पछाडि राजनीतिक दृष्टिकोण नै प्रधान पक्ष हो । संघीय संरचनामा जिल्ला आवश्यक छ कि छैन भन्ने बहस संविधानसभामै भएको थियो । संविधानमा जिल्ला संरचना कसरी राखियो भन्ने बहसको आलोकमार्फत जिससको कमजोर संरचनाको कारण खोज्न सहज हुन्छ । संविधानमा जिल्लाको संरचना राख्ने वा नराख्नेबारे दुई मत थिए । जिल्ला संरचना खारेज गरेर बलियो स्थानीय सरकार बनाउनुपर्छ भन्ने मत माओवादीको थियो । तर कांग्रेस, एमालेलगायत अन्य दलले जिल्ला संरचना राख्न चाहेपछि संविधानमा सीमित अधिकारसहित जिसस राखियो । त्यसैले विधायिकी र कार्यकारी अधिकार सम्पन्न संघ, प्रदेश र स्थानीय तहको व्यवस्था गरेर अत्यन्त सीमित अधिकारसहित जिससको संरचना निर्माण गरिएको र यसलाई स्थानीय तह मानिएको हो । तीन शासकीय एकाइले काम गर्ने भूगोल र जनसंख्या खप्टिएकाले समन्वय गर्ने संरचनाका रूपमा जिससको परिकल्पना गरिएको थियो । त्यस्तै, कार्यान्वयन र अनुगमन पृथक् पक्षले गर्नुपर्छ भन्ने मान्यतासहित त्यसलाई अनुगमनको अधिकार पनि दिइयो । तर संविधानका ती अधिकारलाई थप प्रस्ट्याउने कानुन नबनेकाले स्थापनाको करिब आठ वर्ष बित्न लाग्दा पनि जिसस स्पष्ट भूमिकाको खोजीमा देखिन्छन् । यो अवधिमा जिससले पनि परिणाममुखी कार्य गर्न सकेको पाइँदैन । संविधानले नै स्थानीय तहमध्ये जिससलाई भन्दा गाउँपालिका र नगरपालिकालाई अधिकार सम्पन्न बनाएको छ । त्यसैले, जनप्रतिनिधि बन्न खोज्ने नेताका लागि जिससभन्दा गाउँपालिका र नगरपालिका नै प्राथमिकतामा पर्छन् । स्रोत साधन धेरै हुनुका साथै विधायकी र कार्यकारी अधिकार पनि भएकाले राजनीतिक दलको बढी चासो पालिकातिरै छ । गाउँसभा वा नगरसभा सदस्य मात्रै जिससको निर्वाचित पदाधिकारी हुन पाउने व्यवस्था स्थानीय तह निर्वाचन नियमावलीमा छ । समस्याको सिर्जना त्यहीँबाट हुन्छ । अन्य तहको निर्वाचनमा प्रतिनिधि छान्न राजनीतिक दलले निकै मिहिनेत र तयारी गर्छन् । ती तहका निर्वाचनमा क्षमतावान् र अब्बल उम्मेदवार छान्छन् । तर, जिसस प्रमुखको पद धेरै तयारी नगरी मनोनयन दाखिला गर्ने समयमा टुंगो लगाइन्छ । त्यसैले केही अपवादलाई छोडेर राजनीतिक दलभित्र पदीय सोपानको कनिष्ठ व्यक्ति जिससको नेतृत्व गर्न पुग्छन् । कार्यकारी भूमिकासहितका पालिका प्रमुखउपप्रमुखभन्दा जिससका जनप्रतिनिधि राजनीतिक रूपमा कमजोर हुने भएकाले पनि जिससको भूमिका निरीह बनेको छ । यसको भूमिकालाई प्रभावकारी बनाउन राजनीतिक दल तथा जिसस पदाधिकारीको पनि उत्तिकै भूमिका हुन्छ । सक्षम व्यक्ति जिससमा पदाधिकारीका रूपमा पठाउने दायित्व राजनीतिक दलको हो । तर तिनले कार्यकर्ता थन्क्याउने थलोका रूपमा मात्र यसको उपयोग गरेका छन् । प्रदेशका ऐनमा पनि जिससलाई समन्वय र अनुगमनका निष्कर्ष सम्बन्धित निकायमा पेस गर्ने भूमिका मात्र दिइएको पाइन्छ । कुनै पनि तहका सरकार वा तिनका निकायलाई जिससले दिने सुझाव कानुनतः लागू गर्नैपर्ने बाध्यता छैन । जिससलाई अधिकार कार्यान्वयन गर्न सहज हुने गरी कानुन एवं नीति बनाउन संघ र प्रदेश सरकार उदासीन छन् । संघीय तथा प्रदेश सरकारका निकाय तथा स्थानीय तहले जिससको अनुगमनलाई कुनै महत्त्व नदिँदा यसको भूमिकामाथि नै प्रश्न उठेको छ । त्यसैले आफ्नै भूमिकाप्रति जिससका पदाधिकारी असन्तुष्ट र निराश पाइन्छ । प्रत्येक जिससमा वार्षिक लगभग १ करोड ३० लाख रुपैयाँ विनियोजन हुने गरेको छ । बर्सेनि यसरी करिब १ अर्ब रकम खर्च भए पनि यसको परिणाम भने देखिँदैन ।एकात्मक शासन व्यवस्थामा जिल्ला विकास समिति विकास निर्माण कार्यको बजेट विनियोजन तथा अनुगमन अधिकार पाएको शक्तिशाली विकासे अड्डा थियो । अहिलेको जिससलाई जिल्ला विकास समितिकै निरन्तरता मान्ने मानसिकताका कारण पनि यसलाई अझ अधिकार सम्पन्न बनाउनुपर्छ भन्ने मत आएको पाइन्छ । तर संघीय संरचनामा जिससको आवश्यकता छैन भन्ने मत पनि उत्तिकै बलियो छ । प्रदेशसभा र संघीय संसद्मा नै पनि जिसस आवश्यक छैन भन्ने बहस भएको थियो । यी दुवै खाले मतबारे भएका बहसले सघन आकार भने लिन सकेका छैनन् । भूमिकाविहीन जिसस खारेज गर्नुपर्ने मत बलियो हुँदै गए पनि यो प्रक्रिया संविधान संशोधनमार्फत मात्र गर्न सकिन्छ । तर संसद्मा प्रतिनिधित्व गर्ने प्रमुख दलबीच जिससको आवश्यकताबारे एक मत छैन । यसको भूमिकाका विविध आयामबारे वस्तुगत समीक्षा गरी यो अलमलको निकास निकाल्न ढिलो भइसकेको छ । तर जिससबारे यो अन्योल र यसको औचित्यमाथि गम्भीर बहस भइरहेको छैन । नेपाली मिडिया, नागरिक समाज, प्राज्ञिक वर्ग र राजनीतिक दलभित्र यसबारे उचित बहस नहुनु आजको विडम्बनापूर्ण यथार्थ हो । संविधानको समीक्षा गर्ने र आवश्यक परे यसका विविध प्रावधानमा परिमार्जन गर्ने बहस चलिरहेको सन्दर्भमा जिससबारे पनि बहस हुन जरुरी छ । तसर्थ, वस्तुगत समीक्षा गरी त्यसका आधारमा स्रोत साधन र अधिकार सम्पन्न जिसस बनाउने या खारेज गर्ने निर्णय लिन उपयुक्त हुन्छ । मानन्धर डेमोक्रेसी रिसोर्स सेन्टर नेपालका अध्येता हुन् ।"
जोखिममा पहुँचविहीन महिला,"नियन्त्रणभन्दा बाहिरको घटना वा विपद्ले मानव जीवनलाई छिन्नभिन्न बनाउँछ । भौतिक संरचना नष्ट गर्नुका साथै दैनिकीलाई निस्सार, कष्टकर र दुःखदायी अवस्थामा पुर्याउँछ । यसले मानव जीवनलाई प्रभावित बनाउँछ भने अर्कातिर वातावरणमा पनि असर पुर्याउँछ । प्राकृतिक विपद्ले बाढी, पहिरो, ज्वालामुखी विस्फोट, हुरीबतास, चट्याङ, सुनामी, महामारीलगायतका घटना सिर्जना गर्छ । मानवले गरेका विकास गतिविधि विपद्मैत्री हुनुका साथै मानवमैत्रीमा जोड दिएको खण्डमा विपद्बाट हुने क्षतिको प्रभाव केही हदसम्म न्यून गर्न सकिन्छ । विश्वमा प्रतिवर्ष २० करोड जनसंख्या विपद्बाट प्रभावित हुने गरेको तथ्यांक छ । त्यसमा पनि सबैभन्दा जोखिममा पर्नेमा महिला, बालबालिका, अपांगता भएका व्यक्ति, ज्येष्ठ नागरिक, सीमान्तकृत समुदायका व्यक्ति रहेका हुन्छन् । पहाडी भिरालो जमिन, ठूला पहाडको फेदी, खोला, नदी किनारमा बढीजसो सीमान्तकृत वर्ग बस्छन् । तराईका नदी किनारमा पनि फुसको छानो भएका झुपडीमा निम्न वर्गकै बसोबास देखिन्छ । आर्थिक र सामाजिक रूपले पछाडि परेका समुदायलाई नै विपद्ले सबैभन्दा बढी क्षति पुर्याउँछ । वर्षात्को समय तराईमा हरेक वर्ष बाढी र डुबानबाट धनजनको क्षति भएका समाचार आउने गरेका छन् ।इन्डियन र युरोसियन प्लेटको घर्षणमाथि नेपाल अवस्थित छ । जसका कारण हाम्रो मुलुक भूकम्पीय र बाढीपहिरोको उच्च जोखिममा छ । बर्सेनि बाढीपहिरोका कारण आपत्कालीन अवस्था सिर्जना हुनुका साथै ठूलो मात्रामा धनजनको क्षति व्यहोर्नुपरेको छ । सोलुखुम्बुको थामेमा गत साउन ३२ गते हिमताल फुटेपछि आएको बाढीले धेरै संरचना नष्ट गर्यो । विभिन्न स्थानमा बाढीपहिरो, चट्याङ, आगलागीबाट मुलुकले हरेक वर्ष जनधनको क्षति व्यहोर्नुपरेको छ । नेपाल भूकम्पीय जोखिममा विश्वको ११ औं स्थान, जलवायु परिवर्तनको जोखिममा चौथो, मिश्रित विपद् जोखिममा १६ औं स्थानमा रहेको छ । जलवायु परिवर्तनका कारण खडेरी, बाढीपहिरोसँगै प्रतिकूल असर निम्तिन्छ । खडेरीले कृषि उत्पादनमा प्रतिकूल समस्या ल्याई भोकमरी सिर्जना गर्छ । यसको मार पनि सीमान्तकृत वर्गमै बढी देखिन्छ । धनजनको क्षति हुनुका साथै विपद्मा परेका वर्गमा मानसिक समस्या ल्याउँछ । २०७२ सालको भूकम्पमा परी ८ हजार ९ सयभन्दा बढीको ज्यान गुमेकामा लगभग ३३ प्रतिशत बालबालिका, ज्येष्ठ नागरिक र अपांगता भएका व्यक्ति नै थिए ।सरकारले विपद् जोखिम न्यूनीकरण तथा व्यवस्थापन कार्यलाई योजनाबद्ध तथा व्यवस्थित गर्नका लागि राष्ट्रिय नीतिगत, कानुनी तथा संस्थागत व्यवस्था गरेको छ । विपद् जोखिम व्यवस्थापनका लागि नेपालको संविधान, दैवी प्रकोप उद्धार ऐन २०३९, भवन ऐन, राष्ट्रिय भवन संहिता २०६०, विपद् जोखिम व्यवस्थापन राष्ट्रिय रणनीति २०६६, जलवायु परिवर्तन नीति, जल उत्पन्न प्रकोप व्यवस्थापन राष्ट्रिय रणनीति २०७२, स्थानीय सरकार सञ्चालन ऐन २०७४, विपद् जोखिम व्यवस्थापन तथा न्यूनीकरणसम्बन्धी ऐन २०७४ लगायत थुप्रै नीति तथा कानुनी व्यवस्था छन् । केन्द्रदेखि स्थानीयस्तरमा कानुनबमोजिम स्थापित दैवी प्रकोप उद्धार समिति, सरकारका विभिन्न निकाय एवं प्रतिष्ठान, विपद् जोखिम न्यूनीकरण तथा व्यवस्थापन राष्ट्रिय परिषद्, कार्यकारी समिति, प्राधिकरण, स्थानीय तहका समितिको संस्थागत व्यवस्था गरिएको छ । उल्लिखित नीतिगत तथा संस्थागत व्यवस्थाले विपद् जोखिम न्यूनीकरणसम्बन्धी २०१५२०३० को सेन्डाई फ्रेमवर्कको देशव्यापी कार्यान्वयन गर्न मार्ग प्रशस्त गर्ने देखिन्छ । स्थानीय विपद् तथा जलवायु प्रतिरक्षा योजना, राष्ट्रिय अनुकूलन कार्यक्रम र स्थानीय अनुकूलन योजनाको विकास तथा कार्यान्वयनमा स्थानीय सरकारलाई सहयोग गर्न पनि त्यत्तिकै जरुरी छ । विपद् जोखिमबारे जनचेतना बढाउने, सबै तह र वर्गमा विपद् जोखिमसम्बन्धी जानकारीको पहुँच सुनिश्चितताका लागि तीनै तहका सरकारले ध्यान दिनु आवश्यक छ । सार्वजनिक तथा निजी लगानी वृद्धि गरी उत्थानशीलता अभिवृद्धि गर्न, सूचना प्रणालीको विकास र विस्तार गरी विपद्पूर्व तयारी तथा प्रतिकार्यलाई प्रभावकारी बनाउन पनि अपरिहार्य देखिन्छ । विपद्पछिको पुनर्लाभ, पुनःस्थापना र पुनर्निर्माण सुनिश्चित गर्ने, जोखिम संवेदनशील विकासको अवधारणा अवलम्बन गर्ने, स्थानीय साधन, स्रोत, ज्ञान र सीपको अत्यधिक उपयोग गर्नुपर्ने देखिन्छ । विपद् जोखिमसम्बन्धी विषयलाई विद्यालयस्तरदेखि उच्चस्तरको शैक्षिक पाठ्यक्रममा समावेश गर्न आवश्यक छ । तीनै तहका सरकारका नीति, योजना, कार्यक्रम र बजेटको प्राथमिकतामा विपद् जोखिम न्यूनीकरणका सबै चरण तथा संरचना समेटिनुपर्छ । समावेशी विपद् व्यवस्थापनसम्बन्धी अवधारणाअनुरूप महिला, बालबालिका तथा ज्येष्ठ नागरिक, अपांगता भएका व्यक्तिलगायत सीमान्तकृत समुदायको पहुँच, प्रतिनिधित्व तथा प्रभावकारी संलग्नताको सुनिश्चित गर्नु आवश्यक छ । सार्वजनिक, भौतिक संरचना, सरकारी कार्यालय, शैक्षिक संस्था, सामुदायिक भवन र आश्रयस्थललाई ज्येष्ठ नागरिकमैत्री, लैंगिकमैत्री, अपांगतामैत्री एवं बालमैत्री बनाउन जोड दिनुपर्छ । खोला, नदी किनार, भिरालो जमिन, दूरदराज र संवेदनशील बस्तीमा अनुकूलित पूर्वाधार निर्माणमा पनि प्रोत्साहन गर्न जरुरी छ । आचार्य मानवअधिकार अधिकृत हुन् ।"
राष्ट्रिय टिमबाट स्वारेजको संन्यास,"(काठमाडौं)फुटबलमा खेलाडीलाई पनि गाह्रै छ । सुरुसुरुमा कहिले खेल्ने भन्ने प्रश्न । लामो समय खेलिसकेकालाई कहिले छाड्ने भन्ने प्रश्न । अचेल लियोनल मेसी र क्रिस्टियानो रोनाल्डोले कहिले पो संन्यास लिने होलान् भन्ने प्रश्न चलिरहेको छ । त्यसमध्ये रोनाल्डोले मुखै खोलेर भनिसकेका छन्, जब समय आउनेछ, मैले सजिलै छाड्नेछु । जति बेला उनले यस्तो भनिरहेका थिए, अर्को समाचार आयो, लुइस स्वारेजले अन्तर्राष्ट्रिय फुटबलबाट संन्यास लिए ।संन्यास घोषणाबारेमा स्वारेजले भनेका छन्, अब आउने शुक्रबारको खेल उरुग्वेका लागि मेरो अन्तिम खेल हुनेछ । यो निर्णय गर्न मलाई सजिलो भने भएन । यो अन्तिम खेलमा मैले आफूले सक्दो राम्रो खेल्ने भने प्रयास गर्नेछु । यतिभन्दा उनी साह्रै भावुक देखिए । आगामी शुक्रबार दक्षिण अमेरिकी विश्वकप छनोटको खेल रहेको छ । मोन्टेभिडियोमा हुने खेलमा उरुग्वेले पाराग्वेको सामना गर्नेछ । त्यस खेलपछि स्वारेजले दोहोर्याएर उरुग्वेको जर्सी लगाउने छैनन् । अबका एक दुई वर्षभित्रमा मेसी र रोनाल्डो पुस्ताका धेरै खेलाडीले संन्यास लिनेछन् । त्यसमै एक हुन्, स्वारेज । फेरि स्वारेज त मेसीका सबैभन्दा नजिकका साथी । मेसीका केही खास व्यक्तिगत कार्यक्रममा पनि निम्तो पाउनेमा पर्छन्, उनी । दुवै अमेरिकाको इन्टर मियामी क्लबबाट फुटबल खेलिरहेका छन् । खासमा उनीहरू त्यहाँ पेन्सन पकाइरहेका हुन् । सबैलाई थाहा छ, युरोपतिरका लिगको तुलनामा अमेरिकी फुटबल खासै केही होइन । मेसी र स्वारेजको दोस्ती पुरानै हो । दोस्ती असाध्यै धेरै जमेको भने बार्सिलोनाका लागि खेल्दादेखि हो । यो त्यो समय थियो, जति बेला बार्सिलोनासँग विश्व क्लब फुटबलमा सबैभन्दा उत्कृष्ट आक्रमणको अस्त्र थियो । त्यसमा मेसी र स्वारेज त थिए नै, सँगै नेयमार पनि । यो तीन खेलाडीको आक्रमणलाई अझै पनि भन्ने गरिन्छ, यत्तिको बलियो विश्व फुटबलमा दोहोर्याएर हेर्न पाइने छैन । संयोगले तीनै जना दक्षिण अमेरिकाका हुन् । त्यति मात्र होइन, दक्षिण अमेरिकी फुटबलका तीन प्रमुख देशको प्रतिनिधित्व गरेर उनीहरूले बार्सिलोनामा तहल्का मच्चाए । मेसी भए, अर्जेन्टिनाका, नेयमार ब्राजिली अनि स्वारेज उरुग्वेली । युरोपेली क्लब फुटबलमा तीन सिजन त उनीहरूको जगजगी नै चल्यो भन्दा हुन्छ । यी तीन सिजन हुन्, सन् २०१४२०१५ देखि २०१६२०१७ । उनीहरूले सँगसँगै सबैखाले प्रतियोगितामा गरेर ४ सय ५० खेल खेले । यसमा अविश्वसनीय रूपमा एकआपसमा मिलेर ३ सय ६४ गोल गरे । अनि अन्य १ सय ७३ गोलका लागि भूमिका निभाए । अब भनिरहनु पर्दैन, त्यो समय स्पेनी फुटबलमा रियल म्याड्रिडमाथि बार्सिलोना पूर्णतः हाबी थियो । एक प्रकारले भन्दा स्वारेजले आफ्नो खेल जीवनको उत्कृष्ट समयको आधा भाग बार्सिलोनामा बिताए । उनले यस क्याटलान क्लबका लागि १ सय ९१ खेलमा १ सय ४७ गोल गरे, यो भयो २०१४ देखि २०२० को समय । अनि स्वारेजको खेल जीवनको अर्को आधी उत्कृष्ट भाग भने लिभरपुलमा थियो । बार्सिलोना जान अगाडि स्वारेज लिभरपुलमै थिए । उनले इंग्लिस प्रिमियर लिगको यस मर्सिसाइड क्लबबाट भने सन् २०११ देखि २०१४ सम्म फुटबल खेले । यसबीच १ सय १० खेल खेल्दै ६९ गोल गरे । लिभरपुलमा छँदा उनी क्लबका प्रमुख खेलाडी थिए । यसक्रममा एकसेएक गोल पनि गरे । लिभरपुलको इतिहासमै यो क्लबका लागि खेलेका असाध्यै राम्रा खेलाडीमा उनको नाम अग्रपंक्तिमा आउँछ । यसरी सन् २०११ देखि २०२० बीचका १० वर्षमा उनले आफूलाई त्यस समयको पुस्ताका खेलाडीबीच उत्कृष्ट नै सावित गरे । उरुग्वेको पुरानो विश्वकप जित्दाको समयलाई नलिने हो भने स्वारेज त्यस देशले पाएका सबैभन्दा राम्रा खेलाडीमा पर्छन् नै ।उनले उरुग्वेका लागि सन् २०११ मा एउटाऐतिहासिक सफलता पनि चुमे र त्यो थियो, दक्षिण अमेरिकी फुटबलको सबैभन्दा ठूलो प्रतियोगिता कोपा अमेरिका जित्नु । त्यो वर्ष यो प्रतियोगिता अर्जेन्टिनामा भएको थियो । त्यसैले आयोजकलाई नै उपाधिका लागि सबैभन्दा बलियो प्रत्याशी मानिएको थियो । तर, अर्जेन्टिनाले केही पनि गर्न सकेन । उपाधि उरुग्वेको नाममा रह्यो र उसले फाइनलमा पाराग्वेलाई हराएको थियो । अर्जेन्टिना त सेमिफाइनल पनि पुग्न सकेन किनभने उरुग्वेले क्वाटरफाइनलमै आयोजक देशको चुनौती काटेको थियो । अनि सेमिफाइनलमा उसले पेरुलाई पन्छाएको थियो । पूरा प्रतियोगितामा स्वारेज छाए र उत्कृष्ट खेलाडी नै घोषित भए । उनले भनेका पनि छन्, उरुग्वेका लागि मेरो सबैभन्दा ठूलो उपलब्धि भन्नु नै त्यो कोपा अमेरिकाको उपाधि जित्नु हो । त्यो समय म असाध्यै खुसी थिएँ । त्यस बेलाको प्रत्येक क्षण मेरो मनमा अझै ताजै छ । यति भनिरहँदा उनको खेल जीवनबाट एकदुई त्यस्ता घटनालाई पनि उल्लेख गर्नुपर्छ, जसले प्रमाणित गर्छ, उनी राम्रा खेलाडी त हुन् नै, उत्तिकै झेल्ली पनि । सन् २०१० को विश्वकपको क्वाटरफाइनलमा उरुग्वेले घानाको सामना गरेको थियो । त्यो खेल अतिरिक्त समयमा पुग्दा अन्त्यतिर स्टेफेन एपिहले त्यस्तो प्रहार गरे, जुन निश्चित गोलमा परिणत हुने क्रममा थियो । तर स्वारेजले त्यसलाई पोस्टको ठीक अगाडिबाट हातले रोके । अन्त्यमा त्यो खेलमा उरुग्वे टाइब्रेकरमा विजयी रह्यो । त्यो फुटबल खेल भावनाको चरम अपहेलना थियो । सन् २०१४ को विश्वकपमा त उनले अझ अति नै गरे । इटालीका जर्जिना चिलेनीलाई मैदानमै टोके । नतिजा उनी चार महिना प्रतिबन्धमा परे । यति हुँदाहुँदै पनि उनी जुन चतुर्याइँले फुटबल खेल्ने गर्थे, त्यसमा भने सबै कायल नै थिए । साह्र्रै फूर्तिला खेलाडी मानिन्छन्, स्वारेज । उरुग्वेका लागि उनले १ सय ४२ खेल खेलिसके । त्यसमा ६९ गोल गरेका छन् । पाराग्वेविरुद्धको खेलमा अन्तिम पटक उत्रिँदा उनका सामु आफ्नो देशका लागि केही गोल थप्ने अवसर हुनेछ । अनि फुटबल पारखीका लागि हुनेछ, उनलाई उरुग्वेका लागि अन्तिम पटक खेलेको हेर्ने अवसर ।"
'साम्बाला हेर्न नेपाल आउँदै अनुराग र नवाजुद्दिन,"काठमाडौं (कास) बलिउड निर्देशक अनुराग कश्यप र कलाकार नवाजुद्दिन सिद्दकी फिल्म साम्बाला को प्रिमियरमा सहभागी हुन नेपाल आउने भएका छन् । मीनबहादुर भामद्वारा निर्देशित फिल्मको नेपाल प्रिमियरका लागि उनीहरू भदौ २२ मा आइपुग्ने साम्बाला का एसोसिएट निर्माता मिन्सो लिम्बूले बताए । फिल्मको नेपाल प्रिमियर भदौ २३ मा हुने जनाइएको छ । यसअघि निर्देशक भामको बर्लिन फिल्म फेस्टिभलमा नवाजुद्दिनसँग भेट भएको थियो । नवाजुद्दिनले त्यतिबेलै साम्बाला हेर्न चाहेका थिए । त्यतिबेला निर्देशक भाम र नवाजुद्दिनबीच सँगै काम गर्ने कुरा पनि भएको थियो । प्रिमियरमा नवाजुद्दिन र निर्देशक कश्यप विशेष अतिथिका रूपमा सहभागी हुनेछन्, मिन्सोले भने । बर्लिनको प्रमुख प्रतिस्पर्धातर्फ छनोट हुने पहिलो फिल्मको इतिहास रचेको साम्बाला नेपालमा भने भदौ २८ देखि प्रदर्शनमा आउँदै छ । यो फिल्मकी प्रमुख अभिनेत्री थिन्ले ल्हामोले हालै लोकार्नो फिल्म फेस्टिभलमा उत्कृष्ट अभिनयका लागि बोक्कालिनो डिओर अवार्ड जितेकी थिइन् ।"
प्रक्रिया अघि बढाउन मिल्ने महान्यायाधिवक्ताको राय,"यही बेला अदालतले एकै पटक मुद्दाको पेसी ६ महिनापछिलाई तोकेको छ । जबकि उक्त आदेशलाई निरन्तरता दिने कि नदिने भन्ने विषयमा असार २१ मा न्यायाधीशद्वय प्रधान मल्ल र ढकालको संयुक्त इजलासमा भनिएको छ, धितोपत्र बोर्डको अध्यक्षजस्तो महत्त्वपूर्ण पदलाई लामो समयसम्म रिक्त राख्न उपयुक्त नहुने भई यस विषयलाई महत्त्व दिई चाँडो टुंग्याउनुपर्ने प्रकृतिको देखिँदा लिखित जवाफ पेस गर्ने र कानुनबमोजिम थमाउने म्याद समाप्त हुँदासाथ पूर्ण सुनुवाइका लागि अग्राधिकार दिई नियमानुसार पेस गर्नू ।तर आदेशमा अग्राधिकार दिए पनि पेसी भने सर्वोच्चले ६ महिनापछि तोकिएको छ । यसरी अल्पकालीन अन्तरिम आदेशमा अग्राधिकार दिएको मुद्दाको पेसी ६ महिनापछि तोक्नु बेन्चको अवहेलना भएको कानुनविद्हरू बताउँछन् । बेन्चले चाँडो गर्नू भनेर अग्राधिकार गरेको मुद्दाको पेसी ६ महिनापछि तोकिनु न्यायसंगत नभएको उनीहरूको भनाइ छ । बोर्ड लामो समयसम्म अध्यक्षविहीन हुँदा एकातिर कम्पनीहरूले सबै प्रकारका धितोपत्र निष्कासनको अनुमति पाउन सकेका छैनन् भने अर्कोतिर बजारको नियमन र सुपरिवेक्षण पनि फितलो बनेको छ । मुद्दाको पेसी किन माघ ३० मा राखियो भन्नेबारे आफू अनभिज्ञ रहेको बोर्डमा अध्यक्षका प्रत्याशी एवं रिटकर्ता श्रेष्ठले कान्तिपुरसँग यसअघि बताएका थिए । अदालतको अल्पकालीन अन्तरिम आदेशमा मुद्दाको गाम्भीर्य हेरेर सकेसम्म छिटो गर्नुपर्ने भनिएको छ । तर पेसी ६ महिनापछि तोकियो । अचम्ममा परेको छु, उनले भनेका थिए, पुँजीबजार जस्तो संवेदनशील क्षेत्रको नियामक निकायको नेतृत्व लामो समय खाली राख्दा राम्रो नहुने भन्ने कुरा अदालतको आदेशमै उल्लेख छ । बजार बढिरहेको बेला चलखेलको सम्भावना पनि उच्च हुन्छ । यस्तो बेला धितोपत्र बोर्डले थप प्रभावकारी रूपमा बजारको नियमन तथा सुपरिवेक्षण गर्नुपर्ने हुन्छ । लगानीकर्ताको सम्पत्ति सुरक्षणका लागि बोर्ड झन् चनाखो हुनुपर्ने बेला अध्यक्ष नहुँदा बजारमा मनोमानी बढ्ने जानकारहरू बताउँछन् । बोर्डमा अध्यक्ष कार्यकारी पद हो । यसकारण कर्मचारी र अर्थबाट प्रतिनिधित्व गर्ने सञ्चालक (ऐनको व्यवस्थाबमोजिम अध्यक्ष) ले जोखिम लिन चाहँदैनन् । यसकारण नियमन तथा सुपरिवेक्षण प्रभावकारी हुँदैन, एक जानकारले भने, यहीकारण अहिले बजारमा प्रशस्त चलखेल हुँदा पनि बोर्ड र नेप्सेले केही गर्न सकेका छैनन् ।गत पुस २१ यता बोर्ड अध्यक्षविहीन छ । पछिल्ला केही सातायता सेयर बजार निरन्तर उकालो लागिरहेको छ । उकालो लागेको बजारमा चलखेलको उच्च सम्भावना रहन्छ । यस्तो अवस्थामा नियामक निकाय बोर्ड नेतृत्वविहीन रहेकाले तत्काल अध्यक्ष नियुक्त गर्न संसद्को अर्थ समितिले सरकारलाई निर्देशन दिएको छ । तर सरकारले अध्यक्ष नियुक्ति प्रक्रियामा चासो देखाएको छैन । धितोपत्र ऐनको व्यवस्थाअनुसार हाल अर्थ मन्त्रालयबाट धितोपत्र बोर्ड सञ्चालक समितिमा प्रतिनिधित्व गर्ने महेश बरालले अध्यक्षको जिम्मेवारी सम्हालेका छन् । नयाँ सरकार बनेलगत्तै यही साउन २ मा अर्थ मन्त्रालयले बराललाई अर्थ मन्त्रालयको प्रतिनिधिका रूपमा बोर्डमा सञ्चालक पठाएको थियो । कानुनअनुसार हाल बरालले नै अध्यक्षको जिम्मेवारी पनि सम्हालिरहेका छन् । बरालले अध्यक्ष पद सम्हालेलगत्तै एउटा मर्चेन्ट बैंकिङको लाइसेन्स वितरण गरिसकेका छन् भने धितोपत्र निष्कासनलगायत अरु अनुमति पनि दिने तयारी भएको बोर्ड स्रोतले जनाएको छ ।"
लगानी बोर्डको सीईओमा ५ उम्मेदवार,"काठमाडौं (कास) लगानी बोर्डको प्रमुख कार्यकारी अधिकृत (सीईओ) पदका लागि ५ उम्मेदवार सूचीकरण गरिएको छ । सिफारिस समितिको सचिवालयले मंगलबार सूचीकरणमा परेका उम्मेदवारको नामावली सार्वजनिक गरेको हो । उम्मेदवारहरूमा अर्घाखाँचीका विष्णुप्रसाद भट्टराई, तनहुँका रघुराज काफ्ले, ललितपुरका सुशील ज्ञवाली, धनुषाका रामदेव यादव र भीष्मराज ढुंगाना छन् । उनीहरूमध्ये ३ जनाको अन्तिम सूची तयार गरी मन्त्रिपरिषद्लाई सिफारिस गर्ने र मन्त्रिपरिषद्ले बोर्ड अध्यक्ष नियुक्त गर्ने सिफारिस समितिको सचिवालयले जनाएको छ । बोर्डका अनुसार उम्मेदवारको रणनीति र कार्ययोजना, अन्तर्वार्ता तथा व्यक्तित्व परीक्षणपछि सचिवालयले छनोट गरेर मन्त्रिपरिषद्मा सिफारिस गर्नेछ । ज्ञवाली यसअघि राष्ट्रिय पुनर्निर्माण प्राधिकरणका प्रमुख कार्यकारी अधिकृत थिए । काफ्ले तत्कालीन वैदेशिक रोजगार प्रवर्द्धन बोर्ड (हाल वैदेशिक रोजगार बोर्ड) का पूर्वकार्यकारी निर्देशक हुन् । अर्का उम्मेदवार ढुंगाना नेपाल धितोपत्र बोर्डका अध्यक्ष थिए । ०७८ असोजमा सरकारले नै उनलाई अध्यक्षबाट बर्खास्त गरेको थियो । सर्वोत्तम सिमेन्टको सेयरको भित्री कारोबारमा संलग्न रहेको आरोप सम्बन्धमा छानबिन गर्न गठित समितिको सुझावका आधारमा सरकारले ढुंगानालाई बर्खास्त गरेको थियो ।सरकारले यस पटक प्रमुख कार्यकारी सिफारिससम्बन्धी कार्यविधि २०८१ बनाएरै नियुक्ति प्रक्रिया अघि बढाएको छ । सिफारिस समितिको सचिवालयले गत साउन २८ मा सीईओ पदका लागि निवेदन आह्वान गरेको थियो । सीईओ पदका लागि ८ जनाले आवेदन दिएका थिए । उम्मेदवार सूचीकरणमा परेका ५ जनासहित गोरखाका कृष्ण थापा, रूपन्देहीका झविन्द्र खत्री र काठमाडौंस्थित चन्द्रागिरिका रविन्द्र दवाडीले पनि आवेदन दिएका थिए ।"
अर्थ संक्षेप,"राष्ट्रिय वाणिज्य बैंक, कर्जा सुरक्षण कोष र प्रतिष्ठानबीच कर्जा सम्झौताकाठमाडौं (कास) स्टार्टअप कर्जा प्रवाहका लागि औद्योगिक व्यवसाय विकास प्रतिष्ठान, राष्ट्रिय वाणिज्य बैंक र निक्षेप तथा कर्जा सुरक्षण कोषबीच छुट्टाछुट्टै सम्झौता भएको छ । उद्योग, वाणिज्य तथा आपूर्तिमन्त्री दामोदर भण्डारीको उपस्थितिमा सोमबार स्टार्टअप कर्जा प्रवाहका लागि औद्योगिक व्यवसाय विकास प्रतिष्ठान, राष्ट्रिय वाणिज्य बैंक र निक्षेप तथा कर्जा सुरक्षण कोषबीच छुट्टाछुट्ट्रै सम्झौतापत्रमा हस्ताक्षर भएको हो । स्टार्टअप उद्यम कर्जा सञ्चालन कार्यविधि, ०८१ अनुसार स्टार्टअप उद्यमीहरूलाई प्रदान गरिने कर्जाको सुरक्षण गर्ने व्यवस्था भएबमोजिम कर्जा सुरक्षण गर्ने सम्बन्धमा प्रतिष्ठान र निक्षेप तथा कर्जा सुरक्षण कोषबीच समझदारीपत्रमा हस्ताक्षर गरिएको हो । समझदारीपत्रमा प्रतिष्ठानका तर्फबाट कार्यकारी निर्देशक गुप्ता र कोषका तर्फबाट कोषका प्रमुख कार्यकारी अधिकृत रमेश घिमिरेले हस्ताक्षर गरे ।"
तोकिएको प्रगति पूरा नगरे ठेक्का तोड्ने प्रक्रिया थाल्छौं,"नारायणगढबुटवल सडक कहिलेसम्म बनिसक्छ ? काम भएको छछैन भनेर फिल्डमै पुगेर हेरेका छौं । अबको एक वर्षभित्र नारायणगढबुटवल सडक बनिसक्छ । अहिले बर्खाले गर्दा काम भएको छैन । यसको निर्माणमा प्रयोग हुने सामान, क्याम्प, ठूला असपाल्ट प्लान्टहरू तयारी अवस्थामै छन् । गत वर्षभन्दा यो सडक भएर यात्रा गर्न सहज भएको छ । ठेक्का लिने निर्माण व्यवसायी बीचैमा काम छाडेर भागेको भन्ने कुरा आइरहेको छ, खास के हो ? ठेकेदार भागेको होइन । काममा प्रगति कम भएको हो । हामीले विभिन्न माध्यमबाट काम छिटो सक्न दबाब दिइरहेका छौं । कूटनीतिक तहबाट पनि दबाबमा पारेर निर्माण व्यवसायीलाई काम सक्न भनिरहेका छौं । कामै नगर्ने ठेकेदारलाई कारबाही किन हुँदैन ? सुरुका अवधिमा निर्माण व्यवसायीको गल्तीले मात्र ढिलाइ भएको होइन । कोभिड१९ को प्रभाव पनि निर्माणको क्रममा पर्न गयो । समयमै रुख कटान हुन सकेन । काम हुन नसकेको समयलाई मध्यनजर गर्दै मन्त्रिपरिषद्बाट निर्णय गरेर नै नेपाली निर्माण व्यवसायीको म्याद थप गरिएको थियो । त्यहीअनुसार यो सडकको ठेक्का लिने निर्माण व्यवसायीको म्याद थप भएको हो । एकैचोटि म्याद थप गरिएको होइन । एकैचोटि म्याद दिँदा काम नसकिएला भनेर खटाईखटाई म्याद थप गरिएको हो । अहिले पनि विद्युत्का पोल सार्न र निर्माण सामग्री नपाएर काममा केही ढिलाइ भएको छ । माघफागुनसम्म दिइएको माइलस्टोन पूरा नगरे ठेक्का तोड्ने प्रक्रिया अघि बढाउँछौं । दसैंसम्म यो सडकमा यात्रा कत्तिको सहज हुन्छ ? मुग्लिनपोखरा सडक खण्डअन्तर्गत जामुनेपोखरा खण्डमा काम नभएर ठेक्का तोड्ने प्रक्रियामा पुगिसकेका थियौं । अहिले त्यहाँको काम सन्तोषजनक छ । आँबुखैरेनीजामुने खण्डमा राम्रो प्रगति छ । चाडबाड नजिकिएकाले स्तरोन्नति र विस्तार भइरहेका राजमार्गबारे बुझ्न स्थलगत रूपमा समस्या भएकै ठाउँ पुगिरहेका छौं । नागढुंगामुग्लिन सडकको अवस्था पनि हेरियो । यो झन् मुलुकको लाइफलाइन सडक हो । चाडबाड नजिकिएकाले अब सवारी चाप बढ्छ । दसैंसम्म यी सबै सडकलाई सहज बनाउने छौं । राम्रोसँग सवारीसाधन चलाएर यात्रुलाई गन्तव्यसम्म पुर्याउने वातावरण बनाउने छौं ।"
काठमाडौंका मेयर र उपमेयरबीच मतभेद,"(काठमाडौं) काठमाडौं महानगरका प्रमुख बालेन्द्र शाह र उपप्रमुख सुनिता डंगोलबीच नदीखोला आसपासका क्षेत्रमा संरचना निर्माण गर्ने मापदण्डका विषयमा सार्वजनिक गरिएको सूचनालाई लिएर मतभेद देखिएको छ । महानगरको ३५ औं नगर कार्यपालिका बैठकमा मंगलबार प्रमुख शाह, उपप्रमुख डंगोल र अन्य कार्यपालिका सदस्यबीच मतभेद देखिएको हो । उपप्रमुख डंगोलले आफूहरूको सहमतिबिना नै प्रमुख शाहले गत साउन ३० मा सूचना प्रकाशित गरेको प्रति आपत्ति जनाइन् । एउटा शब्दलाई धेरै ठाउँमा खेल्ने ठाउँ हुन्छ । प्रमुखस्तरीय निर्णयअनुसार सूचना प्रकाशित गरिएको भनेर लेखिएको छ, उनले भनिन्, यो कुरा भनिसकेपछि महानगरपालिकाको त्यो सबै जनाको निर्णय हो कि होइन ? भन्ने कुरा आउँछ । उपत्यकाभित्र नदीखोला आसपासका क्षेत्रमा संरचना निर्माणका लागि सरकारले २०६५ मंसिर १ मा वाग्मती, विष्णुमती र मनोहरामा २० मिटर, नख्खुमा १२ मिटर, धोबी खोलामा ९ मिटर, बल्खु, कर्मनाशा, कोड्कु, साङ्ले, महादेव खोलामा १० मिटर र टुकुचा, सामाखुसीमा ४ मिटर सीमा तोकेको थियो । तर, सर्वोच्च अदालतले गत पुस ३ मा थप २० मिटर छाड्नुपर्ने परमादेश जारी गरेको थियो । परमादेश कार्यान्वयनमा लैजान भन्दै महानगरले गत साउन २४ मा प्रमुखस्तरीय निर्णय गरेको थियो । महानगरले गत साउन ३० मा काठमाडौं उपत्यकाभित्रका नदीको दायाँबायाँ संरचना निर्माण नगर्न सूचना सार्वजनिक गरेको थियो । सूचनामा नदीको नापी नक्साबाट कायम रहेको छेउबाट दायाँबायाँ छाड्नुपर्ने भनी तोकिएको दूरीका अतिरिक्त थप २० मिटर जग्गामा संरचनाहरू निर्माण नगर्न उल्लेख थियो । सूचनामा प्रमुखस्तरीय निर्णयअनुसार भनिएकोमा प्रमुख शाह र अन्य कार्यपालिका सदस्यबीच विवाद देखिएको हो ।बैठकमा प्रमुख शाहले सर्वोच्च अदालतले गत पुस ३ मा जारी गरेको परमादेशलाई जनतासम्म पुर्याउन सूचना प्रकाशित गरेको जवाफ दिए । तर, उपप्रमुख र अन्य कार्यपालिका सदस्य भने उनको कार्यशैली र जवाफप्रति सन्तुष्ट देखिएनन् । कोही मान्छे नझुक्कियोस् र नठगियोस् भनेर हामीले सर्वोच्चबाट भएको फैसलाको सूचना मात्र दिएको हो, शाहले भने, निर्णय केही पनि भएको छैन । निर्णय गर्ने हामी कोही पनि होइनौं ।महानगरका प्रवक्ता एवं १९ नम्बरका वडाध्यक्ष नवीन मानन्धरले महानगरको सूचनाले स्थानीय त्रसित भएको बताए । घरजग्गाविहीन हुने अवस्था आएको हो कि भन्ने बुझाइ छ । यसमा नगर प्रमुखले स्पष्ट पार्नुपर्छ । महानगरका प्रमुख शाह सर्वोच्चको परमादेश जसरी पनि कार्यान्वयन गर्ने पक्षमा छन् भने उपप्रमुख र अन्य कार्यपालिका सदस्यले यसमा पुनरावलोकन गर्नुपर्नेमा जोड दिएका छन् ।"
एपीएफलाई पुलिसको धक्का,"(काठमाडौं)मैदानमा पुलिस टिम केही हदसम्म एपीएफसामु कमजोर नै देखियो । एपीएफले लगातार आक्रमण बुनिरह्यो, तर गोल भने हुन सकेन । पुलिसको बलियो भन्नु नै रक्षापंक्ति थियो । त्यसले केही काम त गर्यो । तर, नतिजा रह्यो गोलरहित बराबरी । एन्फा महिला लिग फुटबलको पहिलो बिग म्याच वर्षाका कारण ढिलो सुरु भएको थियो । सातदोबाटोस्थित एन्फा कम्प्लेक्समा टुंगिँदा लगभग अँध्यारो नै भइसकेको थियो । यसको सार रह्यो, डिफेन्डिङ च्याम्पियन एपीएफले उपाधिको रक्षा गर्ने हो भने मिहिनेत राम्रै गर्नुपर्नेछ । पछिल्लो समय हाम्रो कमजोरी अग्रपंक्तिमै छ । हामीसँग सावित्रा भण्डारी पनि छैन । हामीले विकल्प दिनु सक्नुपर्छ र यसका लागि तयारी पनि गरिरहेका छौं, एपीएफका प्रशिक्षक जीवेश पाण्डेले भने, तीन खेल भयो हामीले गोल गर्न नसकेको छ । यसमा सुधार आवश्यक छ । एएफसी वुमन्स च्याम्पियन्स लिगको प्रारम्भिक चरणका दुई खेलसँगै एपीएफले गोल गरेको संख्या तीन गोल पुगेको छ । यो यस्तो समस्याका रूपमा अगाडि आएको छ, जसले टोलीलाई पिरोल्न सक्नेछ । पूरा खेल अवधिमा एपीएफले कति आक्रमण बुन्यो, त्यसको गणना नै हुन सक्ने छैन । तर, त्यसलाई पूजा रानाको नेतृत्वमा रहेको पुलिस डिफेन्स र गोलरक्षक उषा नाथले शृंखलाबद्ध रूपमा रोकिरहे । विशेषतः उषा असाध्यै धेरै व्यस्त रहिन् । यो बराबरीमा प्रशिक्षक पाण्डे पूर्णतः निराश पनि रहेनन् । उनले थपे, हाम्रो उद्देश्य उपाधि जित्ने नै हो । पूरा प्रतियोगितामा अपराजित रहने नै हो । हामी यसकै प्रयासमा हुनेछौं । एपीएफको यो प्रदर्शन पुलिसका प्रशिक्षक भोलानाथ सिलवालका लागि खुसी हुने बहाना भयो । उनलाई के लागेको छ भने उपाधि होडमा पुलिसले एपीएफलाई बलियो चुनौती दिनेछ । सिलवालले खेलबारे प्रतिक्रिया दिए, केही हदसम्म हामीभन्दा अगाडि एपीएफ अगाडि नै रह्यो । तर, हामीले अब आउने दिनहरूमा एपीएफको चुनौती काट्न सक्ने विश्वास बढेको छ । उनले पुलिसको सबैभन्दा बलियो पक्ष भनेकै रक्षापंक्ति रहेको माने । पुलिसको आक्रमण भने त्यसको तुलनामा कमजोर नै छ । बराबरीको अर्थ के रह्यो भने दुवै टिमले एकएक गोलमा चित्त बुझाए । यो बराबरी कस्तो रह्यो भने यसले प्रमाणित गरेको छ, नेपालको फुटबलमा पनि मैदानमा हेर्नलायक प्रतिस्पर्धा चल्ने गर्छ । नत्र कमजोर तयारी र प्रशिक्षणको अभावमा अधिकांश टिमको प्रदर्शन औसतभन्दा कमजोर नै रहेको देखियो । दिनको पहिलो खेल पनि बराबरीमै टुंगियो । एकएक अंकमा चित्त बुझाउने टिम रहेका थिए चन्द्रपुर र कर्णाली । त्यस खेलमा कर्णालीले सातौं मिनेटमा सुनकला राईको गोलले अग्रता लिएको थियो । उनले पेनाल्टी एरियाको ठीकबाहिरबाट उचाइ दिएर गरेको प्रहार गोलमा परिणत भयो । तर, कर्णालीले यसलाई कायम राख्न सकेन । पहिलो हाफको इन्ज्युरी समयमा रजनी थोकरले चन्द्रपुरका लागि बराबरी गोल फर्काइन् । सेनु परियारले कर्णालीको डिफेन्सलाई तोडेर निकालेको पास रजनीले सजिलै पोस्टको दिशा दिइन् । दोस्रो हाफमा गोलको अवसर बनेनन् । चन्द्रपुरका सहायक प्रशिक्षक भोजराज घिमिरेले खेलपछि भने, हाम्रो प्रदर्शन आसअनुसार रहेन । तर, हाम्रो लक्ष्य शीर्ष पाँचमा रहने नै हो ।उनले मध्यान्हको घाममा आफ्ना खेलाडीलाई स्वाभाविक खेल प्रदर्शन गर्न गाह्रो भएको दाबी गरे । कर्णालीका सहायक प्रशिक्षक गणेश खड्काको प्रतिक्रिया यस्तो रह्यो, कर्णालीमा टर्फ पिच छैन । तर घाममा टर्फ पिचमा खेल्दा हाम्रा खेलाडीलाई गाह्रो भयो । तर पनि एक अंकमा सन्तुष्ट छौं । हाम्रो लक्ष्य शीर्ष पाँच रहने नै हो । आजको खेलआर्मीविरुद्ध संकटा"
तयारीमा अझै जुटेनन् संघप्रदेश सरकार,"(सुर्खेत)कर्णाली प्रदेशमा हुने भनिएको दसौं राष्ट्रिय खेलकुदको पूर्वाधार निर्माणको कामले तीव्रता पाइरहेका बेला अन्य तयारीहरू भने अझै सुरु गरिएको छैन । प्रतियोतिाको निर्धारित मिति आउन ७७ दिन बाँकी रहँदा आयोजक राष्ट्रिय खेलकुद परिषद्को एक वर्षदेखि बोर्ड बैठक बस्न सकेको छैन । राखेपले तीन वर्षअघि नै मंसिर २ देखि ९ कर्णालीमा दसौं राष्ट्रिय खेलकुद आयोजना गर्ने निर्णय गरेको थियो ।पछिल्लो पटक संघीय युवा तथा खेलकुदमन्त्री तेजुलाल चौधरी, परिषद्का सदस्य सचिव टंकलाल घिसिङसहितको टोली कर्णाली प्रदेश आएर पूर्वाधार निर्माणको अवलोकनका साथै प्रतियोगिता व्यवस्थापनबारे प्रदेश सरकारका मुख्यमन्त्रीलगायत मन्त्रीहरूसँग छलफल गरेको थियो । अवलोकनका क्रममा पूर्वाधार निर्माण कार्य सम्पन्न भए पनि मात्र बाँकी तयारी थालिने जनाएको थियो । मन्त्री चौधरीसँगको भेटमा मुख्यमन्त्री यामलाल कँडेलले भौतिक पूर्वाधार निर्माण सम्पन्न गरेपछि बजेट व्यवस्थापन, प्रतियोगिताको कार्यविधि र मिति तोक्न आग्रह गरेका थिए ।कर्णाली प्रदेश खेलकुद विकास परिषद्का सदस्य सचिव विश्वामित्र सञ्ज्याल निर्माणको कामले तीव्रता पाए पनि अन्य तयारीहरू केही नहुँदा निर्धारित मितिमै प्रतियोगिता हुनेमा अन्योल रहेको बताउँछन् । निर्माणको कामलाई समयमै सम्पन्न गर्ने गरी जनशक्ति बढाइएको छ, मंसिरअगावै रंगशालालगायतका अन्य संरचनाहरूको निर्माण कार्य पूरा भइसक्नेछ, उनले भने, तर प्रतियोगिताका लागि सामग्री खरिद, कार्यविधि, निर्देशिका स्वीकृतलगायतका कामहरू सुरु गरिएका छैनन्, यसले गर्दा तोकिएको समयमा दसौं राष्ट्रिय गर्न समस्या देखिन्छ । प्रदेश खेलकुद विकास परिषद्ले तोकिएको जिम्मेवारी पूरा गर्न आफूहरूसमक्ष रहेकाले बाँकी काम संघ र प्रदेश सरकारले गर्नुपर्ने उनको दाबी छ । अन्य प्रदेशले खेलाडी छनोटलगायतका तयारीका कामहरू थालिसकेको सदस्य सचिव सञ्ज्यालको भनाइ छ । कर्णाली प्रदेशले पनि पूर्वाधार, प्रतियोगिता, प्रोत्साहन र प्रतिभाको पहिचान गरेर विभिन्न खेलको तयारी सुरु गरिसकेको छ । राष्ट्रिय खेलकुद परिषद्का सदस्य सचिव टंकलाल घिसिङले बोर्ड बैठकको एजेन्डा र कार्यविधिको मस्यौदा युवा तथा खेलकुद मन्त्रालयमा पठाइएको भए पनि कुनै जवाफ नआएको बताए । एक वर्षदेखि राखेपको बोर्ड बैठक बस्न सकेको छैन, उनले कान्तिपुरसँग भने, मन्त्रालयले जति चासो दिनुपर्ने हो दिइएको छैन, हाम्रो तर्फबाट गर्नुपर्ने सम्पूर्ण काम गरेर फाइल मन्त्रालयमा पठाएको धेरै समय भइसक्यो ।परिषद्का अध्यक्षसमेत रहेका युवा तथा खेलकुदमन्त्री तेजुलाल चौधरी एक वर्षदेखि परिषद्को बोर्ड बैठक बस्न नसक्नुमा आफू जिम्मेवार नरहेको बताउँछन् । मैले जिम्मेवारी सम्हालेको डेढ महिनामात्र बितेको छ, एक वर्षको जिम्मेवारी मैले लिन सक्दिनँ, उनले भने, परिषद्ले किन बैठक बसाल्न सकेन, एक वर्षसम्म किन तयारीबारे सोचिएन, त्यो उहाँहरू (परिषद् सचिवालय) को कमजोरी हो । मन्त्री चौधरी राखेप सचिवालयले बैठकको एजेन्डामात्र मन्त्रालयमा पठाएर दोष अरूलाई दिन नमिल्ने बताउँछन् । तोकिएको समयमा दसौं राष्ट्रिय खेलकुद गर्ने नगर्ने सरकार मात्र तात्तिएर हुँदैन राखेप पनि उत्तिकै जिम्मेवार छ । त्यसका लागि प्रतियोगिताका लागि पूर्वाधार तयारी, आवास व्यवस्थापन र खेलाडी व्यवस्थापन गर्न सकिने वातावरण छ या छैन, ती सबै पक्षको अध्ययन गरिने मन्त्री चौधरीको भनाइ छ । राम्रो व्यवस्थापन हुन नसके मन्त्री फेलियर हुन्छ, ती कुरामा पक्का भइसकेपछि मेरोतर्फबाट निर्णय दिन्छु, मन्त्री चौधरीले भने, प्रदेश सरकारले पनि भौतिक पूर्वाधार निर्माणको जिम्मा मात्र हो भनेर पन्छिन पाउँदैन । विभिन्न व्यवस्थापनको जिम्मेवारी प्रदेशले लिनुपर्छ, संघको कार्यक्रम भए पनि प्रदेशको पनि दायित्व हुन्छ । मन्त्री चौधरीले प्रदेश सरकार नै पूर्वाधार तयारीमा केही समय लाग्ने भनेपछि आफूले हतार नगरेको बताए । संघीय सरकार जत्तिकै प्रदेश सरकारका मुख्यमन्त्री र सामाजिक विकासमन्त्री पनि तात्तिनुपर्ने भन्दै उनले पूर्वाधारको काम सम्पन्न भएपछि डेढ महिना बाँकीको समयमा सबै काम गर्न सकिने उनको भनाइ छ । दुर्गम जिल्लामा बनेका संरचनामा प्रतियोगिता गर्न सकिन्छ या सकिँदैन, त्यो पनि हेर्नुपर्छ, उनले भने, मिति तोक्दैमा मात्र कहाँ प्रतियोगिता हुन्छ ? यता प्रदेश सरकारका सामाजिक विकासमन्त्री घनश्याम भण्डारी संघीय मन्त्री चौधरीले दिएको १५ दिनको कार्यप्रगतिअनुसार त्यस अगाडिको कदमबारे सोच्ने बताए ।"
ब्याट र बलबाट चम्किएका गुलशन,"काठमाडौं (कास) गत वर्ष राष्ट्रिय क्रिकेट टोलीका गुलशन झाको ब्याट र बल राम्रैसँग चम्किएको थियो । उनले १७ एकदिवसीय संरचनाका खेलमा ३ सय ३७ रन बनाए । त्यसमा उनको औसत २८ भन्दा र स्ट्राइक रेट ७७ भन्दा माथि थियो । बलिङमा उनी १० विकेट लिन सफल भए । एकदिवसीय विश्वकप छनोटमा अमेरिकाविरुद्ध जिम्बावेको हरारेमा ५२ रन खर्चेर ३ विकेट लिनु उनको उत्कृष्ट बलिङ थियो । गत वर्ष ट्वान्टी२० अन्तर्राष्ट्रियका २५ खेलमा उनले ३ सय ४९ रन बनाएका थिए । उनको ब्याटिङ स्ट्राइक रेट १४० को नजिक रह्यो । प्रतिओभर ७ रनमुनि खर्चेर उनले १० विकेट लिएका थिए । अमेरिका र वेस्ट इन्डिजमा सम्पन्न ट्वान्टी२० विश्वकप १८ वर्षको उमेरमा खेलेर चर्चा बटुलेका गुलशन घरेलु क्रिकेट नेपाल पुलिस क्लबबाट खेल्छन् । तीन वर्षअघि नेपाल एपीएफ क्लबविरुद्ध प्रधानमन्त्री कप फाइनलमा ४ विकेट लिएर पुलिसलाई उपाधि दिलाएपछि उनी चर्चामा आएका थिए । लगत्तै उनले सन् २०२१ मा ओमानमा अमेरिकाविरुद्ध विश्वकप लिग २ मा खेल्दै अन्तर्राष्ट्रिय क्रिकेटमा डेब्यु गरेका थिए । मधेश प्रदेशका यी खेलाडीले गत वर्ष नै जिम्बावेमा भएको आईसीसी यू१९ विश्वकप पनि खेलेका थिए । नेपाली क्रिकेटका यी प्रतिभा गत वर्ष निकै व्यस्त रहे । ट्वान्टी२० विश्वकप क्रिकेटमा दक्षिण अफ्रिकासँग नेपाललाई अन्तिम बलमा २ रन चाहिन्थ्यो । अहिलेसम्म टेस्ट राष्ट्रलाई पराजित गर्न नसकेको अवस्थामा उपाधि दाबेदार दक्षिण अफ्रिकाविरुद्ध नेपाल ऐतिहासिक विजयको संघारमा थियो । गुलशनले अन्तिम बलमा आवश्यक रन बटुलेको भए नेपाली क्रिकेटले इतिहास रच्ने थियो । गुलशन स्वयं अहिले शिखरमा हुन्थे ।तर, त्यही दक्षिण अफ्रिकासँगको खेललाई लिएर गुलशनको पूरा खेलजीवन विश्लेषण गर्नु भुल हुनेछ । गुलसन यस्ता खेलाडी हुन्, जो सधैं चर्चामा रहने गर्दछन् । गुलसनको एउटा त्यस्तो इनिङ्स थियो, जसले नेपाललाई पहिलो पटक एसिया कपमा पुर्याएको थियो । सोही कारण नेपालले भारत र पाकिस्तान जस्ता विश्वका शक्तिशाली क्रिकेट राष्ट्रसँग खेल्ने सपना पूरा गरेको थियो । उनै गुलशन अहिले पनि चर्चामा छन् । नेपाल खेलकुद पत्रकार मञ्चले भदौ २८ गते आयोजना गर्ने २१ औं एनएसजेएफ पल्सर स्पोर्टस अवार्डको पिपल्स च्वाइस विधाको मनोनयनमा छन् । एक वर्षको विश्रामपछि फेरि क्रिकेट खेलाडी यस विधाको मनोनयनमा परेका हुन् । उनले फुटबलकी प्रीति राई, भलिबलकी कविता भट्ट, कबड्डीकी मानमती विष्ट र रग्बीका श्रीराम श्रेष्ठसँग प्रतिस्पर्धा गर्नुपर्नेछ । पिपल्स च्वाइस विजेताले पल्सर एनएस ४०० सिरिज मोटरसाइकल पाउनेछन् । गोल्छा ग्रुपले यो बाइक स्पोर्टस अवार्ड कार्यक्रम घोषणामा लञ्च गरेको थियो । मञ्चमा आवद्ध खेल पत्रकार, राष्ट्रिय प्रशिक्षक, समर्थक र ईसेवाको भोटिङबाट पिपल्स च्वाइस विजेता छान्ने प्रावधान छ । मञ्चका सदस्य र राष्ट्रिय खेल संघका मुख्य प्रशिक्षकको समान १२५ गरी २५ प्रतिशत मतभार रहनेछ । मञ्चको आधिकारिक फेसबुक पेज र पल्सर नेपालको आधिकारिक पेजबाट प्राप्त मत २५ प्रतिशत र ईसेवाको मतभार ५० प्रतिशत रहने मञ्चले जनाएको छ ।गुलशनको विशेषता स्तरीय अलराउन्डर हो । दाहिने हाते ब्याटिङ र देव्रेहाते बलिङले नेपाली टोलीमा उनको भूमिकालाई विशेष बनाएको छ । ब्याटिङमा त उनी बिग म्याच का खेलाडी हुन् । गत वर्ष त्रिवि क्रिकेट मैदानमा नेपालले यूएईसँग एसीसी प्रिमियर कपको फाइनल खेल्दै थियो । विजेता एसिया कपमा पुग्थ्यो । अहिलेसम्म एसिया कप खेल्न नसकेको पृष्ठभूमिमा यूएईसँगको फाइनल नेपालले इतिहासकै ठूलोमध्ये एक खेल खेलिरहेको थियो । यूएईलाई ११७ रनमा अलआउट गरेर नेपालले आधा काम सकेको थियो । तर, ८ ओभरमा २२ रन बनाउँदा नेपालले ३ विकेट गुमाइसकेको थियो । तेस्रो नम्बरमा ब्याटिङ गर्न आएका गुलशनले नेपाली क्रिकेट इतिहासकै एक उत्कृष्ट इनिङ्स खेले । उनले ८४ बलमा ३ चौका र ६ छक्का प्रहार गरी अविजित ६७ रन बनाई भीम सार्कीसँग अविजित ९६ रन गरेपछि नेपाल यूएईलाई ७ विकेटले पराजित गरि एसिया कपमा पुग्न सफल भयो । एसिया कपमा उनले पाकिस्तानविरुद्ध १३ र भारतविरुद्ध २३ रन जोडेका थिए । गुलशनले अर्को बिग इनिङ्स ट्वान्टी२० विश्वकप एसिया छनोटको फाइनलमा ओमानविरुद्ध कीर्तिपुरमै खेले । उनले २५ बलमै ५ चौका र ४ छक्कासहित ५४ रन बनाएपछि नेपालले ओमानलाई १ सय ८४ रनको लक्ष्य दिएको थियो । तर नेपाल सुपर ओभरमा पुगेर फाइनलमा ओमानसँग पराजित भएको थियो । टेस्ट मान्यताप्राप्त राष्ट्र आयरल्यान्डसँग गत वर्ष जिम्बावेको हरारेमा भएको एकदिवसीय विश्वकप खेल गुलशनको अझ विशेष थियो । उनले ४२ बलमा ४ चौका र ३ छक्का प्रहार गरि ५७ रन बनाएका थिए ।"
पलेशालाई नगर परिक्रमा गराइने,"काठमाडौं (कास) पेरिस पारा ओलम्पिकमा कांस्य पदक जितेकी पलेशा गोवर्धनसहित नेपाली टोली बुधबार बिहान नेपाल आइपुग्ने भएको छ ।ऐतिहासिक पदक जितेकी पलेशासहित प्रशिक्षक कविराज नेगी लामासहित टोलीलाई राष्ट्रिय खेलकुद परिषद्, नेपाल तेक्वान्दो संघ, पारा ओलम्पिक कमिटीले त्रिभुवन विमानस्थलमा विशेष स्वागत गर्ने भएको छ । नेपालले अन्तर्राष्ट्रिय खेलकुदको ओलम्पिक संरचनामा पहिलो पटक आधिकारिक पदक जितेको हो । पारा तेक्वान्दो खेलाडी पलेशा गोवर्धनले के४४ क्याटगोरीअन्तर्गत महिला ५७ केजीमुनि सर्बियाकी मारिया मिसेभलाई १५८ ले हराएर कांस्य जितेकी थिइन् ।नेपालले ग्रीष्मकालीन ओलम्किमा सन् १९६४ को टोकियोदेखि सहभागिता जनाएको हो । त्यसमा अहिलेसम्म पदक जित्न सकेको छैन । सन् १९८८ को सोल ओलम्पिकको प्रदर्शनी खेलमा तेक्वान्दोले कांस्य जितेको थियो । सन् २००४ को एथेन्स पारा ओलम्पिकदेखि नेपालले भाग लिए पनि पदक जित्न सकेको थिएन । राष्ट्रिय खेलकुद परिषद्ले मंगलबार विज्ञप्तिमार्फत पेरिस पारा ओलम्पिकमा कांस्य जितेको नेपाली तेक्वान्दो टिमलाई नगर परिक्रमासहित भव्य स्वागत गर्ने कार्यक्रम तय गरेको जनाएको छ ।त्रिभुवन अन्तर्राष्ट्रिय विमानस्थलबाटै बाजागाजाका साथ र्याली निकालेर सहर परिक्रमा गराइने भएको छ । र्यालीको रुटमा एयरपोर्ट, गौशाला, पुरानो बानेश्वर, मैतीदेवी, डिल्लीबजार, बागबजार, भद्रकाली, सहिदगेट, त्रिपुरेश्वर चोक हुँदै राष्ट्रिय खेलकुद परिषद्परिसरमा विशेष कार्यक्रम गरी स्वागत र बधाई ज्ञापन गरिने जनाइएको छ । पलेशाको निरन्तरको मिहिनेत, लगन र उच्च मनोबलबाट प्राप्त ऐतिहासिक सफलताप्रति नेपाली खेलकुद क्षेत्र हर्षविभोर हुनुका साथै अन्तर्राष्ट्रिय खेलकुद क्षेत्रमा नेपालको सान शिखरमा पुगेको राखेपले उल्लेख गरेको छ ।"
हिले ब्याडमिन्टन क्लब गठन,"धनकुटा (कास) हिले ब्याडमिन्टन क्लबको छैटौं साधारणसभाले आशिष तामाङको अध्यक्षतामा ११ सदस्यीय नयाँ कार्यसमिति चयन गरेको छ । उपाध्यक्षमा राम प्रधान, सचिवमा लक्ष्मण प्रधान, सहसचिवमा पेम्बा लामा र कोषाध्यक्षमा कुमार तितुङ छन् ।सदस्यमा श्रीओम श्रेष्ठ, सन्तोष राणा, अम्बर तितुङ, रमेश श्रेष्ठ, अरुणा तामाङ, प्रमिला बरुवाल ठकुरी र सन्तोष राणा छन् । कार्यक्रमको उद्घाटन धनकुटा नगरपालिकाका मेयर चिन्तन तामाङ गरेका थिए । क्लबले खेलकुद प्रतियोगितासहित विभिन्नि सामाजिक कार्य गरिरहेको निवर्तमान सचिव सन्तोष श्रेष्ठले बताए । क्लबले धनकुटा नगरपालिकाका मेयर चिन्तन तामाङ, वडा १ वडाध्यक्ष ओङ्दा तामाङ र हिले बजार व्यवस्थापन समितिका अध्यक्ष लालचन्द्र गोङ्वालाई कदरपत्रसहित सम्मान गरेको छ ।"
प्लानेटलाई सीएमसी कप,"चितवन (कास) एजुकेसन प्लानेटले पहिलो सीएमसी कर्पोरेट कप इन्डोर क्रिकेटको उपाधि जितेको छ । नारायणगढ बाह्रघरेस्थित क्यासी स्पोर्ट्स एन्ड रिक्रिएसन सेन्टरमा सोमबार सम्पन्न फाइनलमा सेन्ट्रल कलेजलाई ८ रनले पराजित गर्दै प्लानेटले उपाधि जितेको हो । जितका लागि अन्तिम ओभरमा सेन्ट्रल कलेजलाई २३ रन आवश्यक रहँदा १४ रनमात्रै जोड्न सक्यो ।प्लानेटले ५० हजार रुपैयाँ, आकर्षक ट्रफी जित्यो । उपविजेता सेन्ट्रल कलेजले २५ हजार रुपैयाँ पायो । दुवै टिमलाई चितवन मेडिकल कलेज (सएिमसी) का निर्देशक प्राडा दयाराम लम्साल, चितवन जिल्ला क्रिकेट संघका सल्लाहकार यज्ञविलाश पौडेल, चितवन जिल्ला क्रिकेट संघका अध्यक्ष सुदीप पियाले पुरस्कार प्रदान गरे । सीएमसीका निर्देशक लम्सालले यसरी नै क्रिकेट प्रतियोगितामा सहकार्य गर्दै जाने प्रतिबद्धता जनाए । चितवन क्रिकेट अध्यक्ष सुदीप पियाले वर्षायाम भएकाले संघले पहिलो पटक इन्डोर क्रिकेट प्रतियोगिता गरेको बताए ।उनले चितवनमा क्रिकेट गतिविधि बढाउन संघ हरदम तयार रहेको बताए । लिग क्रिकेटमा चितवन र नवलपुरसहित कुल १६ कर्पोरेट टिमले भाग लिएका थिए ।"
