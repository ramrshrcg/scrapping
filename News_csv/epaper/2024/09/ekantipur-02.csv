शीर्षक,विवरण
सरकारका प्रवक्ता मन्त्री भन्छन् 'आईजीपीको जिब्रो थुत्नुपर्ने,"२०७४ फागुनबाट नेपाल विधिवत् रूपमा संघीय संरचना र अभ्यासमा गएको हो । सात प्रदेशमा सात वटा प्रादेशिक सरकार बन्दा गण्डकीमा गुरुङ पहिलो मुख्यमन्त्री बनेका थिए । त्यही बेला गुरुङको दल एमाले र माओवादी मिलेर संघदेखि प्रदेशसम्म गठबन्धन सरकार बनाएका थिए । संघमा नेकपा नेता केपी शर्मा ओलीको नेतृत्वमा झन्डै दुईतिहाइको सरकार थियो । तर, यो बीचमा नेपाल प्रहरीसम्बन्धी मूल कानुन बनेको छैन भने यो बीचमा बनेका कानुनअनुसार नियमावली, निर्देशिका र कार्यविधि सरकारले बनाएको छैन । २०७२ मा बनेको संविधानअनुसार २०७४ बाट देश संघीय संरचनामा गएपछि २०७६ फागुनमा संसद्ले प्रहरीसम्बन्धी दुई कानुन बनाएको थियो । नेपाल प्रहरी र प्रदेश प्रहरीलाई समायोजनसम्बन्धी ऐन र नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वयसम्बन्धी कानुन पारित भएर २०७६ फागुन २८ मा प्रमाणीकरणसमेत भइसकेका छन् । तर, कानुन बनेको पाँच वर्षसम्म पनि नियमावली, निर्देशिका र कार्यविधि बनेका छैनन् । प्रहरी समायोजनकै लागि ओली नेतृत्वको तत्कालीन मन्त्रिपरिषद्ले ०७७ कात्तिक २७ मा प्रहरी समायोजनसम्बन्धी संगठन तथा व्यवस्थापन (ओएन्डएम) सर्वेक्षण गरी संघ र प्रदेशमा रहने प्रहरी जनशक्तिको कुल संख्या ७९ हजार ५ सय ३२ कायम गरेको थियो । जसमा नेपाल (संघीय) प्रहरीमा २४ हजार ८ सय १२ र सात प्रदेशमा ५४ हजार ७ सय २० जनशक्ति कायम भएको थियो । तर, ओली सरकारले थप प्रक्रिया अघि बढाएन भने त्यसपछि प्रधानमन्त्री भएका कांग्रेसका शेरबहादुर देउवा र माओवादीका पुष्पकमल दाहालले पनि प्रहरी समायोजनलाई प्राथमिकता दिएनन् । संघ र प्रदेशबीच समन्वय गर्ने निकाय राष्ट्रिय समन्वय परिषद्को बैठक तत्कालीन प्रधानमन्त्री दाहालको अध्यक्षतामा एक वर्षअघि असार १६ मा पोखरामा बसेको थियो । त्यसको अघिल्लो दिन असार १५ मा पोखरामै बसेको अन्तरप्रदेश मुख्यमन्त्री बैठकले समायोजनलगायत कानुन कार्यान्वयनमा संघलाई दबाब दिने निर्णय गरेको थियो । बैठकबाट पारित १७ बुँदे साझा पत्र मुख्यमन्त्रीहरूले प्रधानमन्त्रीलाई बुझाएका थिए । प्रदेश प्रहरीको संरचनालाई २०८० माघदेखि कानुनी र व्यावहारिक दुवै हिसाबले प्रदेश सरकारमातहत ल्याउने गरी काम गर्ने प्रतिबद्धता तत्कालीन सरकारले जनाएको थियो । तर, त्यसअनुसार काम अघि नबढेपछि गत पुस १३ मा सात वटै प्रदेशका मुख्यमन्त्री हेटौंडामा भेला भएका थिए । उनीहरूले प्रहरी समायोजन गर्न संघलाई दबाब दिने गरी ९ बुँदे घोषणापत्र जारी गरेका थिए तर पनि सुनुवाइ भएको छैन ।प्रहरी समायोजनसम्बन्धी ऐन २०७६ मा नै बने पनि नेपाल (संघीय) प्रहरीसम्बन्धी ऐन नबनेकाले प्रहरी समायोजन र प्रदेश प्रहरीसम्बन्धी कानुन पनि निष्क्रिय छन् । नेपाल प्रहरी भनिने संघीय संरचनाकै जनशक्ति प्रदेशमा लग्ने हो । संघबाट प्रदेशमा जाने प्रहरीको एक तह बढुवा हुने भनिएको छ । तर, नेपाल (संघीय) प्रहरीको सेवाका सर्त, सेवा अवधि र उमेर निश्चित गर्ने गरी कानुन आएको छैन । त्यो मूल कानुन नबनेसम्म प्रदेशमा प्रहरी पठाउन सम्भव छैन, नेपाल प्रहरीका एक अधिकारी भन्छन्, संघ र प्रदेशमा तालमेल हुने गरी समायोजन गर्ने हो । तर, सरकार मूल कानुन बनाउन ढिला गरिरहेको छ । यही अन्योलले समायोजन रोकिएको हो । सेवा अवधि र उमेर हदका बारेमा सरकारले कानुन बनाउन खोजेपछि त्यसलाई पनि गति दिएको छैन । हालैमात्र पनि केही प्रहरी अधिकारी अहिले रहेको सेवा र सर्तका प्रावधान गैरकानुनी भन्दै अदालतमा गएका थिए । ३० वर्षे अवधिलाई निरन्तरता नदिन सर्वोच्चले आदेश दिएपछि सरकार भ्याकेटमा गएको थियो । सर्वोच्चले सुनुवाइ गर्दै यथास्थितिमा फर्काइदिएको छ । यही प्रसंगमा प्रहरीका ती अधिकारी भन्छन्, प्रहरी कानुन कार्यान्वयन गर्ने निकाय भएकाले यससँग अरू थुप्रै कानुन एकसाथ जोडिएर आउँछन्, त्यसको टुंगो पनि संसद्बाट लगाउनै पर्छ ।प्रहरीसम्बन्धी मूल कानुन बनाउन उदासीन सरकारले प्रदेशमातहत हुने भनिएको सुरक्षा व्यवस्थालाई पनि संघकै पकडमा राखेको छ । यसमा सबै प्रदेशले विरोध गरेका छन् । संविधानप्रदत्त अधिकार प्रदेश सरकारलाई हस्तान्तरण नगरिएको भन्दै मधेश सरकारले त संघविरुद्ध सर्वोच्च अदालतमा मुद्दा नै दायर गरेको छ । लोक सेवा आयोगका पूर्वअध्यक्षसमेत रहेका पूर्वगृह सचिव उमेश मैनाली संघीय संरचनाअनुसार अधिकार बाँडफाँट गर्दा हिजो एकल अधिकार प्रयोग गरिरहेकाहरूले सहज रूपमा नलिएको र त्यसकै नतिजास्वरूप यतिका वर्षसम्म पनि संघीय व्यवस्थाअनुसार कानुन नबनेको टिप्पणी गर्छन् । भन्छन्, स्वाभाविक रूपमा हिजो एकल अधिकार प्रयोग गरिरहेकालाई अधिकार बाँडफाँट सहज नलाग्न सक्छ, त्यसो भन्दैमा कर्मचारीलाई दोष दिएर कानुन नबनाउने नेताहरू जिम्मेवारीबाट भाग्न सक्तैनन्, यसको जवाफदेही उनीहरू नै हुन् ।राष्ट्रिय अनुसन्धान विभागका पूर्वप्रमुख देवीराम शर्मा सरोकारवाला पक्ष र विज्ञहरूसँग बृहत् विमर्श गरेर आवश्यक कानुनहरू ल्याउनुपर्ने बताउँछन् । संविधान जारी भएको करिब एक दशक भयो, संघीयताअनुसार शासकीय संरचना हेरफेर भएको पनि ७ वर्ष बितिसक्यो तर कानुन आजसम्म आएका छैनन् भने हिजो तय गरिएका संघ र प्रदेशका अधिकार क्षेत्रहरूमा पनि समस्या रहेछन् भनेर बुझ्नुपर्यो, शर्माले कान्तिपुरसँग भने, अब देशको हित, आवश्यकताअनुसारका कानुन बनाउनेतर्फ दलहरू लाग्नुपर्छ । सरकारले विधेयक मन्त्रिपरिषद्बाट स्वीकृत गर्नुअगावै सरोकारवाला र विज्ञहरूसँग बृहत् विमर्श गरेर विज्ञका रायसुझाव समेट्नुपर्छ ।यसरी समायोजनमा अलमल गरेका राजनीतिकर्मीले नै प्रहरी अधिकारीहरूलाई दोष देखाएर पन्छिन खोजेकामा विज्ञहरूले आलोचना गरेका छन् । पूर्वगृह सचिव मैनाली प्रहरी महानिरीक्षकलाई लाञ्छित गरेर सरकारका प्रवक्ता एवं वरिष्ठ मन्त्रीले दिएको अभिव्यक्ति आपत्तिजनक रहेको भन्दै यसबाट समग्र राष्ट्रसेवककै मानमर्दन भएको टिप्पणी गर्छन् । संसद्ले पारित गरेको प्रहरी समायोजन र कार्यसञ्चालनसम्बन्धी ऐनप्रति भने प्रहरी नेतृत्व असहज भएको सत्य रहेको मैनालीको भनाइ छ । यो ऐन संसद्ले पारित गरेको उहिल्यै हो, संसद्बाट पारित भएका विषयमा प्रहरी नेतृत्वहरूले सहज रूपमा नलिएको पनि सत्य हो तर ऐन आएको यतिका वर्षसम्म सरकारले नियमावली र योसँग जोडिएका अन्य कानुन ल्याएन ? संसद्ले ऐन बनाएपछि नियमावली नल्याउनुको दोष सरकारको हो कि कि प्रहरी प्रमुखको ? मैनालीले भने, यस्तो अभिव्यक्ति दिएकामा प्रधानमन्त्रीले सञ्चारमन्त्रीसँग स्पष्टीकरण सोध्नुपर्छ । आवश्यक परे पदबाटै हटाउन सक्नुपर्छ ।राष्ट्रिय अनुसन्धान विभागका पूर्वप्रमुख शर्माले पनि प्रहरी महानिरीक्षकप्रति मन्त्री गुरुङले दिएको अभिव्यक्ति अशोभनीय र आपत्तिजनक भएको बताए । सरकारका प्रवक्ताले कानुन नबन्नुको कारण कानुन कार्यान्वयन गर्ने सुरक्षा निकायको प्रमुखमाथि थोपरेर यस्ता किसिमका अशोभनीय र आपत्तिजनक अभिव्यक्ति दिनु कुनै पनि हिसाबले सही मान्न सकिन्न, यो अभिव्यक्तिप्रति कि मन्त्री गुरुङले माफी मागेर सच्याउनुपर्छ, होइन भने प्रधानमन्त्रीले यसबारे स्पष्टीकरण सोध्नुपर्छ, शर्माले कान्तिपुरसँग भने । नेपाल प्रहरी ऐन मात्र होइन, संघ र प्रदेश सरकार सञ्चालनसँग जोडिएका अन्य महत्त्वपूर्ण कानुन पनि बनेका छैनन् । खासगरी निजामती प्रशासन, नेपाल प्रहरी र सशस्त्र प्रहरी बल (एपीएफ) का सेवा, सर्त र परिचालनसम्बन्धी कानुन अहिलेसम्म बनेका छैनन् । जसका कारण संघ र प्रदेश सरकारबीच अधिकार बाँडफाँट, कर्मचारी तथा सुरक्षाकर्मी परिचालन र खटनपटनमा असमझदारी छ ।"
बारको धर्नाले रोकियो १६ न्यायाधीशको नियुक्ति,"आफूहरूको मागप्रति प्रधानन्यायाधीशले वास्ता नगरेकाले धर्नामा उत्रनुपरेको घिमिरेले बताए । वरिष्ठ अधिवक्ता हरिहर दाहाल बारको जायज मागप्रति प्रधानन्यायाधीश गम्भीर भएर संवादका लागि तयार हुनुपर्ने बताउँछन् । म पनि केहीबेर धर्नामा पुगें, उनले भने, बारका जायज मागका सम्बन्धमा प्रधानन्यायाधीश गम्भीर हुनैपर्छ ।बारले न्यायाधीश नियुक्तिमै अवरोध पुर्याएको भन्दै यसो गर्नु जायज नभएको संविधानविद्हरूको टिप्पणी छ । बारले धारणा राख्न पाउँछ, तर नियुक्ति नै गर्न दिन्न भन्नुचाहिँ अराजकता हो, यो शोभनीय हुँदैन, संविधानविद् डा विपिन अधिकारी भन्छन्, प्रधानन्यायाधीशले पनि सक्षम, योग्य र इमानदार व्यक्तिलाई अदालतमा ल्याउने प्रयत्न गर्नुपर्छ र बारसँग संवादबाट समाधान निकाल्नुपर्छ ।तर परिषद्ले बारसँग सम्झौता गरेर न्यायाधीश नियुक्तिको मापदण्ड तोक्नु घातक हुने उनले बताए । त्यसो भयो भने न्यायिक स्वतन्त्रता मर्छ, न्यायालयका लागि घातक हुन्छ, उनले भने, विवाद भनेको नियमावली संशोधनले कसलाई पहिलो प्राथमिकता दियो भन्ने हो, प्राथमिकता कर्मचारी र कानुन व्यवसायीलाई भन्दा पनि योग्य र इमानदारलाई दिने हो, यसो भयो भने कसैले विरोध गर्न सक्दैन, गरे पनि त्यसको कुनै औचित्य हुनेछैन ।सर्वोच्च प्रशासनमा योग्य अधिकारीलाई टिकाउन गाह्रो भएकाले नियमावली संशोधन गर्नुपरेको परिषद्को भनाइ छ । कर्मचारी सबैलाई न्यायाधीश नै हुन पाए हुन्थ्यो भन्ने लाग्छ, त्यसले गर्दा प्रशासनमा योग्य र सबल नेतृत्वलाई अड्याउनै मुस्किल भयो, परिषद्का एक सदस्यले भने, त्यसो हुँदा मुख्य रजिस्ट्रार र न्याय सेवाको सचिवलाई वरीयतामा आफू कनिष्ठभन्दा पछि नपर्ने सुनिश्चितता कायम गर्न नियमावलीमा संशोधन भएको हो, तर त्यसको गलत व्याख्या गरियो ।नियमावली संशोधन हुनुअघि नै मुख्य रजिस्ट्रारहरू नहकुल सुवेदी र नृपध्वज निरौला उच्च अदालतका मुख्य न्यायाधीश बनाइएका थिए । सुवेदी हाल सर्वोच्चमा प्रधानन्यायाधीशको रोलक्रममा छन् भने निरौला अब उच्चबाट सर्वोच्चमा नियुक्त हुने रोलक्रममा छन् । बरु संशोधन भएपछि चाहिँ हामीले मुख्य रजिस्ट्रार लालबहादुर कुँवरलाई उच्चको मुख्य बनाएनौं, बारले यो देख्दादेख्दै नचाहिँदो खोचे थापेर एकोहोरो विरोध गरिरहेको छ, उनले भने । हाल सर्वोच्चमा ६ र उच्चमा १० न्यायाधीश पद रिक्त छ । ती सबैमा आइतबार नियुक्ति गर्ने परिषद्को तयारी थियो । बारको धर्नाले त्यो रोकिएपछि परिषद्ले बिहीबारका लागि बैठक डाकेको छ । बारले भने नियुक्त हुन नदिने अडान दोहोर्याएको छ । माग पूरा नभएसम्म ढोका छेकेर बस्न छाड्दैनौं, घिमिरे भन्छन्, अन्त कतै बसेर वा राति बैठक डाकेर नियुक्त गरे त्यसरी नियुक्त भएका न्यायाधीशको इजलास बहिष्कार गर्छौं ।परिषद्ले नियमावली संशोधन गरेर संविधानको धारा १४१ को उपधारा (३) मा भएको व्यवस्थाकै उल्लंघन गरेको घिमिरेले बताए । उक्त धारामा उच्च अदालतको मुख्य न्यायाधीश वा न्यायाधीशलाई मर्का पर्ने गरी निजको पारिश्रमिक वा सेवाको अन्य सर्त परिवर्तन गरिनेछैन भनी लेखिएको छ । पुराना न्यायाधीशभन्दा वरीयतामा माथि हुने गरेर मुख्य रजिस्ट्रार र सचिव नियुक्त गर्नुलाई बारले संविधानको उक्त प्रावधानको उल्लंघनका रूपमा लिएको छ । तर परिषद् भने यसलाई त्यो मान्न तयार छैन । बारले संविधानको आफूखुसी व्याख्या गरेर हुँदैन, परिषद् स्रोतले भन्यो, चित्त नबुझे अदालतमा मुद्दा हालोस्, त्यहाँबाट जे फैसला आउँछ, त्यही मान्य हुन्छ, बलमिच्याइँ गरेर हुँदैन ।परिषद्को नियमावली संशोधनविरुद्ध एक अधिवक्ताले दायर गरेको रिटमा कारण देखाऊ आदेशसमेत जारी नगरी न्यायाधीश कुमार चुडालको एकल इजलासले खारेज गरेकाले यो मामिलामा अदालतप्रति विश्वास नभएको बारको टिप्पणी छ । हामीले निवेदन दिएका थियौं, नदिएको होइन, बार अध्यक्ष घिमिरे भन्छन्, तर दुई पक्षीय धारणासमेत नसुनी रिट खारेज गर्ने काम भयो, अनि कसरी इजलासको विश्वास गर्ने ?अदालत र परिषद् भने आफूले भनेजस्तो परिणाम आउनैपर्छ भन्ने बारको ढिपी स्वयंमा कानुनी दृष्टिले जाजय नभएको तर्क गर्छन् । चाहेअनुसारको निर्णय इजलासबाट आउनैपर्ने भनेर जिद्दी गर्ने हो भने न्याय कसरी हुन्छ ? परिषद्का अर्का एक अधिकारीले भने, यो एकोहोरो ढिपी भयो, बारले त्यसो गर्न मिल्दैन ।"
एमबीबीएस प्रवेश परीक्षामा ३ हजारको नतिजा परिवर्तन,"जनस्वास्थ्य विषयको एकीकृत प्रवेश परीक्षाको नतिजा प्रकाशनमा देखिएको त्रुटि भने आयोगले तत्काल सच्याइसकेको छ । तर, एमबीबीएसको नतिजामा देखिएको त्रुटिले आयोगलाई समस्या परेको छ । परीक्षामा समान अंक प्राप्त गर्ने विद्यार्थीको योग्यताक्रम मेरिटका आधारमा कायम गर्नुपर्ने भए पनि रोल नम्बरअनुसार नतिजा सार्वजनिक भएछ, आयोगका एक पदाधिकारीले भने, जुन विद्यार्थीले पहिले परीक्षा फाराम भरेको हुन्छ, उसैको रोल नम्बर अगाडि हुन्छ । नतिजामा यस किसिमको त्रुटि हुँदा भर्ना हुने, छात्रवृत्ति प्राप्त गर्ने र शिक्षण संस्था रोज्न पाउने विद्यार्थीको अवसरमा फरक पर्छ ।ती पदाधिकारीका अनुसार आयोगको परीक्षामा एकभन्दा बढी परीक्षार्थीले समान अंक प्राप्त गरेको अवस्थामा उनीहरूले क्रमशः बायोलोजी, केमेस्ट्री, फिजिक्स र गणित विषयमा प्राप्त गरेको अंकका आधारमा योग्यताक्रम तोकिनुपर्छ । उदाहरणका लागि १० परीक्षार्थीले समान सय अंक प्राप्त गरे भने उनीहरूको योग्यताक्रम मेरिटका आधारमा कायम गरिनुपर्थ्यो, उनले भने, तर त्रुटि भएर रोल नम्बरअनुसार हुन पुगेछ । परीक्षार्थीको विषयगत अंक पनि समान भएको खण्डमा कक्षा १२ को प्राप्तांक र त्यसपछिको अवस्थामा एसईईको नतिजाका आधारमा मेरिट कायम गरिनुपर्ने आयोगकै प्रवेश परीक्षा सञ्चालनसम्बन्धी कार्यविधिमा स्पष्ट उल्लेख छ ।आयोग उपाध्यक्ष प्राडा अञ्जनीकुमार झाका अनुसार एमबीबीएस नतिजा प्रकाशनमा देखिएको त्रुटिलाई कसरी सम्बोधन गर्ने भन्ने विषयमा परीक्षा समितिमा छलफल भइरहेको छ । निर्णय नपुगेसम्म यसै भन्न सकिन्न, उनले भने, आफूले प्राप्त गरेको अंकमा असन्तुष्टि भए हामी परीक्षार्थीलाई उत्तरपुस्तिका उपलब्ध गराउँछौं । आयोगले विद्यार्थीको गुनासो प्राप्त भएपछि नतिजा प्रकाशनमा संलग्न प्राविधिक टोलीसँग समेत छलफल गरेको जनाएको छ । विद्यार्थीले आयोग उपाध्यक्ष झालाई बुझाएको ज्ञापनपत्रमा उत्तरपुस्तिका र ओएमआर सिट समेत सार्वजनिक गर्नुपर्ने माग छ । ज्ञापनपत्र बुझाउनेमध्ये अधिकांश विद्यार्थीले अनुमान गरेअनुसार अंक प्राप्त नभएको गुनासो गरेका छन् । मैले १ सय ५० वटा उत्तर मिलाएको छु, बिग्रेको उत्तरको नम्बर घटाउँदा पनि १ सय ३० जति आउनुपर्ने हो, एक छात्राले भनिन्, तर सय अंक पनि आएको छैन । ती छात्राले विषयअनुसार फरकफरक किसिमको त्रुटि देखिएको समेत गुनासो गरिन् ।आयोगले प्रकाशित गरेको नतिजामा असन्तुष्टि जनाउँदै आइतबार केही विद्यार्थीले आयोग परिसर सानोठिमीमा प्रदर्शनसमेत गरे । करिब ५० विद्यार्थीले उत्तरपुस्तिका हेर्न पाउनुपर्ने भन्दै आयोगमा ज्ञापनपत्रसमेत बुझाएका छन् । आयोगले भदौ १ देखि ५ सम्म चिकित्सा शिक्षाका विभिन्न विषयको एकीकृत प्रवेश परीक्षा सञ्चालन गरेको थियो ।शुक्रबार सार्वजनिक एमबीबीएसको नतिजामा ७ हजार ८ सय ४७ विद्यार्थी भर्ना हुन पाउने सूचीमा छन् । दुई सय पूर्णाङ्कमा सञ्चालित परीक्षामा सबैभन्दा उत्कृष्ट विद्यार्थीले १ सय ७८ अंक प्राप्त गरेका छन् । नतिजामा त्रुटि भएको सूचना पाएपछि परीक्षा समितिको आकस्मिक बैठक डाकिएको आयोग स्रोतले बतायो । रोल नम्बरका आधारमा मेरिट कायम गरिएको त्रुटि सुधार गर्दा करिब ३ हजार विद्यार्थीको नतिजा परिवर्तन हुन सक्ने अनुमान गरिएको आयोगका एक पदाधिकारीले बताए ।जनस्वास्थ्य विषयको एकीकृत प्रवेश परीक्षाको नतिजा प्रकाशनमा देखिएको त्रुटि भने आयोगले सच्याइसकेको छ । नतिजा सार्वजनिक गर्दा एउटा विद्यार्थीको रोल नम्बर र प्राप्तांकमा अर्कै विद्यार्थीको नाम आएको थियो । जसकारण विद्यार्थी आफ्नो नतिजा थाहा पाउन अलमलमा परेका थिए । नाम इन्ट्री गर्दा त्रुटि भएर तलमाथि हुन पुगेपछि सच्याएको आयोगका सदस्यसचिव कृष्णप्रसाद काप्रीले बताए । परीक्षाका विषयमा आएका गुनासोका आधारमा नतिजाको पुनः जाँच गर्ने काम भइरहेको जनाए । जनस्वास्थ्यतर्फको नतिजा शनिबार सार्वजनिक भएको थियो । त्रुटि थाहा हुनेबित्तिकै तत्कालै सुधार गरेको आयोगले जनाएको छ । काप्रीले नियतवशभन्दा पनि मानवीय रूपमा प्राविधिक समस्या देखिएको बताए । विद्यार्थीले एमबीबीएस, बीडीएस, पब्लिक हेल्थलगायत विषयमा पहिले नतिजा नदेखिने पछि मात्र देखिने, पहिले देखिने पछि नदेखिनेलगायत समस्या भएको समेत बताएका छन् । उनीहरूले नतिजाको विश्वसनीयता र पारदर्शितामा समेत प्रश्न उठाएका छन् ।यसअघि परीक्षा सकिएको एकदुई दिनमै नतिजा सार्वजनिक गर्दै आएको आयोगले यस पटक १० दिनपछि मात्र नतिजा सार्वजनिक गरेको थियो । कक्षा १२ मा ग्रेड प्राप्त नगरी पुनर्योगका लागि राष्ट्रिय परीक्षा बोर्डमा आवेदन दिएका विद्यार्थीको नतिजा आएपछि मात्र चिकित्सा शिक्षा आयोगको पनि नतिजा सार्वजनिक गरिएको हो । चाँडो प्रवेश परीक्षा सञ्चालन गर्न आयोगले कक्षा १२ को नतिजा सार्वजनिक नहुँदै चिकित्सा शिक्षाको प्रवेश परीक्षाको आवेदन फाराम भर्न पाउने मौका दिएको थियो । ग्रेड प्राप्त गर्न नसक्ने तर आवेदन दिएका विद्यार्थीलाई प्रवेश परीक्षामा सहभागी गराउन अदालतले आदेश दिएको थियो । चिकित्सा शिक्षाका १५ विषयका स्नातक तहको प्रवेश परीक्षा लिइएको थियो ।"
"वर्षैभरि परीक्षा, सत्रको सुरुमै शिक्षक सिफारिस","(काठमाडौं)सामुदायिक विद्यालयमा शिक्षकको स्थायी नियुक्ति, बढुवा र अध्यापन अनुमतिपत्र (लाइसेन्स) का लागि शिक्षक सेवा आयोगले पदपूर्तिसम्बन्धी वार्षिक कार्यतालिका (क्यालेन्डर) अनुसार परीक्षा सञ्चालन गर्दै आएको छ ।२०७८ साउनयता क्यालेन्डर लागू गरेर खुला प्रतियोगिता र बढुवाको काम अघि बढाइएको आयोगका अध्यक्ष मधुप्रसाद रेग्मीले बताए । आर्थिक वर्ष २०८१८२ का लागि आयोगद्वारा सार्वजनिक कार्यतालिकाअनुसार आगामी पुस, फागुन र वैशाखमा खुलातर्फको विज्ञापन हुनेछ । शिक्षा ऐन २०२८ अनुसार आयोगले प्राथमिक, निम्न माध्यमिक र माध्यमिक तहको शिक्षक छनोट र सिफारिस गर्दै आएको छ । संविधानले विद्यालय आधारभूत र माध्यमिक तहको हुने भने पनि ऐन संशोधन नहुँदा साविककै व्यवस्थाअनुसार शिक्षक पदपूर्ति हुँदै आएको छ । पुसमा माध्यमिक तह तृतीय श्रेणी, फागुनमा निम्न माध्यमिक तृतीय र वैशाखमा प्राथमिक तृतीय श्रेणीको दरखास्त आह्वान हुने आयोगको कार्यतालिकामा छ ।सामान्य र विषयगत गरी शिक्षक छनोटका लागि आयोगले दुई चरणमा परीक्षा सञ्चालन गर्छ । सामान्य परीक्षामा सफल उम्मेदवार मात्र विषयगत परीक्षामा सहभागी हुन पाउँछन् । विषयगतमा पनि उत्तीर्ण भएपछि अन्तर्वार्ताबाट स्थायी शिक्षक नियुक्तिका लागि सिफारिस गरिन्छ । माध्यमिक तहको पहिलो चरणको सामान्य परीक्षा फागुनमा सञ्चालन गरेर सोही महिना नतिजा प्रकाशन गर्ने वार्षिक क्यालेन्डरमा उल्लेख छ । दोस्रो चरणको विषयगत परीक्षा वैशाखमा सञ्चालन गरेर असारदेखि भाद्रसम्म नतिजा प्रकाशन गर्ने आयोगको लक्ष्य छ । अन्तर्वार्ता कात्तिकदेखि मंसिरसम्म लिने र पुसमा शिक्षक सिफारिस गरिने आयोगले जनाएको छ । शिक्षा तथा मानवस्रोत विकास केन्द्रले सामुदायिक विद्यालयमा रिक्त दरबन्दीको विवरण उपलब्ध गराएपछि आयोगले सोहीअनुसार विज्ञापन गर्ने व्यवस्था छ । शैक्षिक सत्रको सुरु (वैशाख) देखि नै नवनियुक्त स्थायी शिक्षकहरू कक्षाकोठामा पुग्ने गरी क्यालेन्डर बनाएर ४ वर्षदेखि लागू हुँदै आएको आयोगका अध्यक्ष रेग्मीले जनाए । पहिले शिक्षकको विज्ञापनदेखि सिफारिससम्मको काम गर्न २२ महिनासम्म लाग्थ्यो, उनले भने, अहिले प्रदेशको सहयोगमा एक वर्षभित्रै शिक्षक छनोट र सिफारिस हुन थालेका छन् ।फागुनमा निम्न माध्यमिक तहको विज्ञापनपछि रुजु गरेर वैशाखमा सामान्य परीक्षा सञ्चालन गरी सोही महिना नतिजासमेत सार्वजनिक गर्ने कार्यतालिका छ । असारमा निमाविको विषयगत परीक्षा सञ्चालन हुनेछ । जेठदेखि मंसिरसम्म उक्त परीक्षाको नतिजा प्रकाशन गरी माघमा अन्तर्वार्ता गरिनेछ । फागुनमा शिक्षक सिफारिस हुनेछन् । सिफारिस भएका शिक्षकलाई केन्द्रले जिल्ला र स्थानीय तहमा पठाएर सामुदायिक विद्यालयमा नियुक्त गरिन्छ । प्राथमिक तहको दरखास्त वैशाखमा गरेपछि जेठमा सामान्य परीक्षा लिएर असारसम्म नतिजा प्रकाशन गरिसक्ने कार्यतालिका छ । मंसिरदेखि पुससम्म विषयगत परीक्षा सञ्चालन गरी नतिजासमेत सार्वजनिक गरेर चैतमा अन्तर्वार्ता सञ्चालन हुनेछ । वैशाखसम्म प्राविका शिक्षक सिफारिस हुने आयोगले जनाएको छ । सामुदायिक विद्यालयमा समयमै विज्ञापन, परीक्षा, नतिजा प्रकाशन र शिक्षक बढुवाको काम हुँदै आएको अध्यक्ष रेग्मीले जनाए । देशभर २७ हजार ९ सय ९० सामुदायिक विद्यालय सञ्चालनमा छन् । कक्षा ५ सम्म सञ्चालित सामुदायिक विद्यालय १५ हजार ८ सय २ वटा, कक्षा ८ सम्म पढाइ हुने ४ हजार ९ सय ७२, कक्षा १० सम्मका ३ हजार ५ सय ३३ र कक्षा १२ सम्म सञ्चालित ३ हजार ६ सय ८३ वटा रहेको केन्द्रको तथ्यांक छ । देशभरका सामुदायिक विद्यालयमा १ लाख १८ हजार ४ सय ८२ पुरुष र ७२ हजार ५ सय ४५ महिला गरी १ लाख ९१ हजार २७ जना शिक्षक कार्यरत छन् । शिक्षकको स्थायी दरबन्दी भने १ लाख ८ हजार मात्रै रहेको छ । शिक्षक दरबन्दी अपुग भएका विद्यालयमा शिक्षा मन्त्रालयले राहत शिक्षक दरबन्दी उपलब्ध गराउँदै आएको छ । कक्षा ११ र १२ मा स्थायी दरबन्दी शून्य छ । राहतमा कार्यरत करिब ४५ हजार शिक्षक दरबन्दीलाई आयोगमार्फत सीमित आन्तरिक प्रतिस्पर्धाबाट स्थायी गर्ने प्रस्ताव विद्यालय शिक्षा विधेयकमा गरिएको छ । निजी स्रोत र बालविकास कक्षाका सहयोगी शिक्षकको पनि छुट्टै दरबन्दी रहेको छ ।शिक्षक सेवा आयोगमार्फत शिक्षकको पदपूर्ति हुन थालेको दुई दशक मात्र भयो । त्यसअघि जिल्ला शिक्षा समिति मातहत छनोट समिति गठन गरेर शिक्षक नियुक्ति र स्थायी गर्ने अभ्यास हुँदै आएको थियो । २०३६ र २०४६ लगायत राजनीतिक परिवर्तनका बेला पठनपाठन गराउँदै आएका शिक्षकहरू स्वतः स्थायी हुँदै आएका थिए । २०५८ अघि सामान्य प्रक्रिया पूरा गरेरसमेत स्थायी शिक्षक पदपूर्ति हुँदै आएको जानकारहरू बताउँछन् । उच्चस्तरीय राष्ट्रिय शिक्षा आयोगको प्रतिवेदन २०५५ ले सामुदायिक विद्यालयमा शिक्षकको स्थायी नियुक्ति तथा बढुवाका लागि सिफारिस गर्न, शिक्षकका लागि आवश्यक पर्ने अध्यापन अनुमतिपत्र प्रदान गर्न, शिक्षकको सेवा, सर्त र सुविधासम्बन्धी काम गर्नका लागि शिक्षक सेवा आयोग गठन गर्न सुझाव दिएको थियो । उक्त सुझावअनुसार शिक्षा ऐन, २०२८ मा भएको छैटौं संशोधनले २०५६ सालमा पहिलो पटक राष्ट्रिय शिक्षक सेवा आयोगको गठन भएको थियो । २०५८ माघ २५ मा शिक्षा ऐन, २०२८ मा भएको सातौं संशोधनद्वारा शिक्षक सेवा आयोग गठन भएको अध्यक्ष रेग्मीले बताए । आयोग गठन भए पनि नियमावली तयार गरी आयोगमा पदाधिकारी नियुक्ति लगायतको काम सम्पन्न गरी २०६१६२ मा मात्र खुला विज्ञापन गरी शिक्षक पदपूर्ति गरिएको थियो । त्यसयता आयोगले ८१ हजार १ सय ९० शिक्षक खुला प्रतिस्पर्धाबाट सिफारिस गरिसकेको छ । ८ लाख ११ हजार ६ सय २८ जनालाई अध्यापन अनुमतिपत्र वितरण गरिएको आयोगले जनाएको छ । त्योसँगै आन्तरिक प्रतिस्पर्धाबाट शिक्षकहरूको बढुवासम्बन्धी काम पनि आयोगले गर्दै आएको छ ।इतिहासलाई केलाउँदा राष्ट्रिय शिक्षा पद्धतिको योजना, २०२८०३२ ले शिक्षकका सेवा, सर्त र सुविधाको सुनिश्चितता गर्ने व्यवस्थाको थालनी गरेको पाइन्छ । स्थायी नियुक्तिका लागि छनोट गर्न जिल्ला शिक्षा सेवा आयोग, तत्पश्चात् जिल्ला शिक्षा समितिअन्तर्गत छनोट समिति, जिल्ला शिक्षक छनोट समिति एवं क्षेत्रीय शिक्षक छनोट समिति आदि विभिन्न नाम र स्वरूपबाट शिक्षक स्थायी गर्ने व्यवस्थाको अभ्यास हुँदै आएको देखिन्छ । त्यतिबेला शिक्षक छनोट प्रक्रियामा निष्पक्ष, स्वतन्त्र र राजनीतिबाट मुक्त हुन नसकेको आरोप छ । आयोग स्थापनापछि पनि खुला प्रतियोगिताका लागि पनि वर्षौंसम्म नतिजा प्रकाशन हुन नसक्ने अवस्था थियो ।लाइसेन्स र शिक्षक बढुवाको परीक्षासमेत क्यालेन्डरअनुसार नै सञ्चालन गर्दै आएको आयोगले जनाएको छ । २०८१८२ को कार्यतालिकाअनुसार लाइसेन्सको विज्ञापन मावि तहको साउनमा र निमावि तहको भदौमा हुन्छ । यी तहको क्रमशः असोज र कात्तिकमा परीक्षा सञ्चालन गरी मंसिरसम्ममा नतिजा प्रकाशन गर्ने लक्ष्य छ । आयोगका सदस्यसचिव शिवप्रसाद सापकोटाले खुला विज्ञापन र लाइसेन्सको परीक्षा सबै प्रदेशमा एकसाथ सञ्चालन हुने बताए । सामान्य परीक्षा २५ जिल्ला र विषयगत परीक्षा प्रदेश राजधानीमा सञ्चालन गर्ने गरिएको उनले बताए ।आयोगमा १ अध्यक्ष र २ जना सदस्य गरी ३ सदस्यीय रहने प्रावधान छ । लोक सेवा आयोगका अध्यक्षको अध्यक्षतामा त्रिभुवन विश्वविद्यालयका उपकुलपति र शिक्षा मन्त्रालयका सचिव सदस्य रहने तीन सदस्यीय समितिको सिफारिसमा सरकारले आयोगका पदाधिकारीको नियुक्ति ५ वर्षका लागि गर्ने व्यवस्था शिक्षा ऐनमा छ । त्यही प्रक्रियाअनुसार पदाधिकारी चयन र नियुक्त हुँदै आएका छन् । शिक्षकको स्थायी नियुक्ति तथा बढुवाका लागि सिफारिस गर्ने, विद्यालयमा अध्यापन गर्न चाहनेलाई आवश्यक प्रक्रिया पुर्याई अध्यापन अनुमतिपत्र दिने, त्यसका लागि लिइने परीक्षाको पाठ्यक्रम निर्धारण गर्ने तथा परीक्षासम्बन्धी कार्य गर्ने आयोगको काम, कर्तव्य र अधिकारमा तोकिएको छ । त्यस्तै शिक्षकको सेवा, सर्त र सुविधासम्बन्धी विषयमा मन्त्रालयलाई सुझाव दिने, शिक्षकको नियुक्ति तथा बढुवाका लागि लिइने परीक्षाको पाठ्यक्रम निर्धारण गर्ने तथा परीक्षासम्बन्धी अन्य कार्य गर्ने जिम्मेवारी पनि छ ।आयोगमा ३४ जना कर्मचारीको दरबन्दी छ । शिक्षा प्रशासनका सहसचिव आयोगको प्रशासकीय प्रमुखको जिम्मेवारीमा रहन्छन् । शिक्षा सेवाका ७ जना उपसचिव र लेखा समूहको १ गरी ८ जना उपसचिव र ८ शाखा अधिकृतको दरबन्दी रहेको छ । अन्य कर्मचारी १८ जना छन् । आयोगको कार्य व्यवस्थापनका निम्ति ८ वटा शाखा कायम गरिएको छ । लिखित परीक्षा सञ्चालन, बढुवा, अन्तर्वार्ता तथा सिफारिस, तथ्यांक, विज्ञापन, पाठ्यक्रम, क्षमता विकास तथा अनुसन्धान, आर्थिक प्रशासन, प्रश्नपत्र निर्माण तथा परिमार्जन, योजना, प्रशासन तथा अनुगमन र अध्यापन अनुमतिपत्र शाखा रहेका छन् । काम र शाखाअनुसार कर्मचारी संख्या कमी रहेको आयोगका अध्यक्ष रेग्मीले गुनासो गरे । आयोगले सीमित बजेट, स्रोतसाधन र कर्मचारी कमीमा काम गर्दै आएको उनले जनाए ।आयोगले हालसम्म सबैभन्दा बढी निम्न माध्यमिक तहमा ४ लाख १६ हजार १ सय ७६ लाई, प्राथमिक तहमा २ लाख २ हजार ७ सय ३९ जना र माध्यमिक तहमा १ लाख ९२ हजार ७ सय १३ जनालाई लाइसेन्स उपलब्ध गराइएको आयोगले जनाएको छ । त्यस्तै सबैभन्दा बढी प्राथमिक तहमा ५५ हजार ५ सय ८९ जना, निम्न माध्यमिक तहमा १४ हजार ७ सय ८३ र माध्यमिक तहमा १० हजार ८ सय १८ शिक्षक सिफारिस भएका छन् । यो २०६१६२ पछिको खुलातर्फ परीक्षा सञ्चालन गरी सिफारिस गरिएका स्थायी शिक्षकको विवरण हो । सबैभन्दा बढी शिक्षक २०७३७४ मा स्थायी नियुक्ति भएका थिए । उक्त वर्ष १४ हजार २ सय ७० शिक्षक सिफारिस गरिएको आयोगले जनाएको छ । प्रशासकीय प्रमुख सापकोटाले वार्षिक १० हजारको हाराहारीमा आयोगले शिक्षक सिफारिस गर्दै आएको बताए । २०६१६२ मा १२ हजार ७३ शिक्षक आयोग पास गरी नियुक्तिका लागि चयन भएका थिए । त्यसपछि एकैचोटि आयोगले २०६९७० मा मात्रै शिक्षक सिफारिस गर्न सफल भएको थियो । उक्त वर्ष १३ हजार ५९ जना, २०७१७२ मा ३ हजार २ सय ५१ जना, २०७२७३ मा ३ हजार ४ सय ५८ शिक्षक सिफारिस भएका थिए । त्यस्तै, २०७४७५ मा १२ हजार ६ सय २७, २०७८७९ मा १३ हजार ४ सय ९४ र २०७९८० मा ८ हजार ९ सय ५८ शिक्षक सिफारिस भएका हुन् । समयमै पदाधिकारी नियुक्ति नहुँदा प्रत्येक वर्ष शिक्षकको विज्ञापन र सिफारिस हुन नसकेको आयोगले जनाएको छ । त्रिभुवन विश्वविद्यालय शिक्षाशास्त्र केन्द्रीय विभागका उपप्राध्यापक केशव भुसालले लाइसेन्स प्राप्त गर्नेको संख्या लाखौं रहेकाले शिक्षक सेवामा प्रतिस्पर्धीको आकर्षण रहेको बताए । तर विश्वविद्यालयहरूमा शिक्षा संकाय पढ्ने र समाजमा शिक्षणप्रतिको आकर्षण घट्दै गएकाले आगामी दिनमा प्रतिस्पर्धीको संख्यामा कमी आउन सक्ने औंल्याए । पहिले शिक्षा संकायको एउटै विषय र कक्षामा एक हजारभन्दा बढी विद्यार्थी भर्ना हुन्थे, पछिल्ला वर्ष सयभन्दा कम विद्यार्थी भर्ना हुन थालेका छन्, उनले भने । शिक्षक सेवासम्बन्धी पुस्तकका लेखक र प्रशिक्षकसमेत रहेका उपप्राध्यापक भुसालले पाठ्यक्रम, परीक्षा विधि बुझेर तयारी गरे सफलता हात पार्न सकिने सुझाव दिए ।आयोगले शिक्षक छनोटका लागि सामान्य र विषयगत प्रश्नका लागि छुट्टाछुट्टै पाठ्यक्रम तय गरेको छ । परीक्षाको पाठ्यक्रमको विषय नेपालको संविधान, शिक्षासम्बन्धी ऐन, नियम, शिक्षाको सिकाइसँग सम्बद्ध क्षेत्रहरूमा केन्द्रित छ । विषयगत प्रश्न सम्बन्धित विषयलाई पाठ्यविषय, शिक्षण विधि, क्रियाकलाप र मूल्यांकनमा विशेष जोड दिइएको पाठ्यक्रममा उल्लेख छ । प्रश्नको समय, अंकभार र किसिम विशिष्टीकरण तालिकाले निर्धारण गरेअनुसार छ । तालिकामा लिखित परीक्षाको उत्तर दिने किसिम र समयलाई ४ खण्डमा विभाजन गरिएको छ । संक्षिप्त उत्तर आउने, लामो उत्तर आउने, समस्यामूलक र संविधान तथा ऐन कानुनसम्बन्धी प्रश्न समावेश हुने उल्लेख छ । भुसालले प्रश्नलाई राम्ररी बुझेर समयलाई समेत ख्याल गरी परीक्षार्थीले उत्तर दिन सुझाए ।शिक्षा विषयमा विशेषज्ञता भएका दक्ष, अनुभवी विशेषज्ञ, शिक्षाविद्, प्राध्यापक तथा शिक्षकमध्ये छनोट गरी निर्धारित पाठ्यक्रम तथा ग्रिडका आधारमा आयोगले प्रश्नपत्र तयार गर्ने अभ्यास गर्दै आएको छ । एकै तह र विषयका धेरै समानान्तर सेट प्रश्न तयार भएपछि उल्लिखित विषयका विशेषज्ञबाट मोडरेसन गरी अन्तिम रूप दिने व्यवस्था छ । ती प्रश्नपत्रहरू सिलबन्दी गरी गोप्यताका साथ राखिन्छ । अध्यक्षले उपलब्ध विभिन्न विषय र तहका लागि आवश्यक पर्ने सेट र्यान्डम तरिकाले छनोट गरी परीक्षा हुने समयभन्दा केही दिन वा घण्टा अगाडि छनोट गरी सीमित व्यक्तिबाट छपाइ, सिलबन्दी गरी केन्द्रमा पठाइन्छ, आयोगको कार्यक्षेत्रमा भनिएको छ । केन्द्रमा परीक्षा सञ्चालन भएपछि उत्तरपुस्तिका प्याकिङ र सिलबन्दी गरी आयोगमा संकलन गरिने परीक्षा शाखाका कर्मचारीहरूले बताए । आयोगका सदस्यको रोहवरमा पहिलो कोडिङका लागि परीक्षा सञ्चालनमा संलग्न नभएका कर्मचारी वा अन्य कुनै कार्यालयका अधिकृत कर्मचारीको सहयोगमा उत्तरपुस्तिकाको पहिलो कोड गरिने व्यवस्था छ । पहिलो कोड नहानेका व्यक्तिबाट दोस्रो कोड हान्ने र उत्तरपुस्तिकाबाट अर्धकट्टी च्याती सिलबन्दी गरी राखिन्छ, शाखाका ती कर्मचारीले भने, त्यसपछि उत्तरपुस्तिका परीक्षण तथा सम्परीक्षणका थालनी गरिन्छ । प्रश्नपत्र निर्माणमा जस्तै विज्ञहरूबाट परीक्षण र सम्परीक्षण गराइन्छ । आयोगको रेखदेख र नियन्त्रणमा निर्धारित उत्तरकुञ्जिकाका आधारमा उत्तरपुस्तिका परीक्षण गरिने उल्लेख छ ।"
"टोकियोबाट सुरु भएको यात्रा, पेरिसमा प्राप्त हौसला","ओलम्पिक यात्राको ६० वर्षपछि पहिलो पदक जितेर नेपालले नयाँ यात्राको सुरुवात गरेको छ । नेपालले सन् १९६४ मा टोकियोबाट ओलम्पिक र सन् २००४ मा एथेन्सबाट पाराओलम्पिक यात्रा सुरु गरेको हो । तर पेरिसमा आयोजित पारा ओलम्पिकमा शुक्रबार राति पलेशा गोवर्धनले तेक्वान्दोको के४४ विधाअन्तर्गत महिला ५७ केजी तौल समूहमा सर्बियाकी मरिजा मिचेभविरुद्ध १५८ स्कोरको नतिजासहित कांस्य जितेकी हुन् । पलेशाले दोस्रो ओलम्पिक सहभागितामा पदकसँगै नेपालीको खुसी पनि रेकर्ड गराएकी हुन् । यो सफलताले नेपाली खेलाडीको विश्वका प्रमुख प्रतिस्पर्धामा पदक जित्न सक्ने आत्मविश्वासलाई बढाउनेछ । पलेशाले बाटो देखाएकी छन्, अब त्यही बाटोबाट उनी स्वयं अझै अगाडि बढ्न र अन्य खेलाडीले पछ्याउन सक्ने आधार निर्माण भयो भने नेपाली खेल जगत् उज्यालो भविष्यतिर अगाडि बढ्ने निश्चित छ ।राज्यको उपेक्षा, लगानी तथा तालिमको अभाव र नेतृत्वको होडबाजीजस्ता प्रतिकूलता चिरेर जन्मिन्छन्, पलेशाहरू । जो आफूलाई प्राप्त सानासाना अवसर र प्रोत्साहनबीच पनि अन्तर्राष्ट्रिय मञ्चमा चम्किन्छन् । पलेशा गोवर्धनको जन्मँदै बायाँ हातको नाडीदेखि तलको भाग थिएन । १० वर्षको उमेरदेखि तेक्वान्दो खेल्न थालेकी उनी स्कुलमा पढ्दादेखि नै अतिरिक्त क्रियाकलापमा सहभागी हुन्थिन् । जब नेपाल तेक्वान्दो संघले पारा कमिटी गठन गरी खेलाडी पहिचान थाल्यो, उनी स्वतः अगाडि आइन् । त्यसपछि नै उनको व्यावसायिक यात्रा सुरु भएको हो । सन् २०१६ देखि पारा तेक्वान्दोको राष्ट्रिय टिममा आबद्ध उनले २०१७ मा दक्षिण कोरियाको छुन्चियोनमा भएको तेस्रो एसियाली पारा तेक्वान्दो च्याम्पियनसिपमार्फत अन्तर्राष्ट्रिय प्रतियोगितामा डेब्यु गरिन् । २०१८ मा भियतनाममा सम्पन्न चौथो एसियाली पारा तेक्वान्दो च्याम्पियनसिपमा कांस्य जितेर अन्तर्राष्ट्रिय पदकको यात्रा पनि थालिन् । त्यस्तै, टर्की, बहराइन, यूके, जोर्डन, जापान, टर्की जस्ता देशमा आयोजित प्रतियोगिताहरूमा उनले सहभागिता मात्र जनाएकी छैनन्, पदक पनि जितेकी छन् । शुक्रबार पेरिसमा कांस्य जितेपछि उनको सन्देश छ, मैले १० वर्षको छँदा तेक्वान्दो सिकेर २१ वर्षको उमेर यो सफलता पाएँ । मिहिनेत र धैर्य गर्नुपर्छ सफलता पाइन्छ । उनको यो सन्देशलाई जुनसुकै विधाका खेलाडीले पनि व्यक्तिगत रूपमा मनन गर्न र आफूलाई उत्प्रेरित गराउन सक्छन् ।उत्साहित खेलाडीको तेजोबध गर्न हाम्रो प्रणाली अभ्यस्त छ । नेपाली खेलकुदसँग जोडिएका हरकोही असन्तुष्ट छन् किनकि खेलका लागि राज्यको भूमिका सधैं प्रतिकूल छ । यसै पनि समग्र खेल क्षेत्रमै लगानी अत्यन्त कम छ । गत वैशाखमा तत्कालीन खेलकुदमन्त्री विराजभक्त श्रेष्ठले खेलकुद मन्त्रालयको बजेटले लुडो, चेस र बाघचाल मात्रै खेलाउन सकिन्छ भनेर दिएको अभिव्यक्ति यथार्थभन्दा पर छैन । बजेटकै कमीले खेलकुद पूर्वाधारको विकास र मर्मत सम्भार गर्न नसकिएको, ठूला प्रतियोगिता आयोजना गर्न नसकिएको, दीर्घकालीन योजनाहरू तय गर्न नसकिएको गुनासो यस क्षेत्रका सबैजसो सरोकारवालाहरूको हुने गर्छ । यो विषय देशका प्रधानमन्त्रीहरूले पनि पटकपटक दोहोर्याउँदै आएका छन् । तर, हस्तक्षेप गर्न भने कोही पनि अग्रसर भएका छैनन् । समग्र खेलकुद क्षेत्रमै प्रतिकूलता रहेकाले पारा खेलकुद फस्टाउन नसक्नु अस्वाभाविक होइन । किनकि, आर्थिक र भौतिक लगानी उसै पनि कम हुने नै भयो । अपांगता भएका खेलाडीहरूको यो खेलको विकासका लागि छुट्टै बजेटको व्यवस्था छैन । साथसाथै, घरेलु प्रतियोगिता पनि पर्याप्त हुँदैनन् । पारा खेलकुदका संस्थागत संरचना पनि अत्यन्त न्यून छ । पारा खेलकुदमा विभिन्न विधासँग जोडिएका खेलाडीले व्यावसायिक अवसर पाउन सकेका छैनन् । अन्तर्राष्ट्रियस्तरका एकेडेमीमा प्रशिक्षण लिने वातावरण दुर्लभ छ । व्यक्तिगत, पारिवारिक, सामाजिक, राज्यस्तर वा खेलकुदसँग जोडिएका संरचनाबाट पाउनुपर्ने प्रोत्साहनको कमी छ । मुख्यतः सबैजसो विधाका खेलाडी जस्तै उनीहरूको आर्थिक भविष्य सुनिश्चित छैन । अनौठो के छ भने, नेतृत्वका लागि भने नेपालमा दुई थरी पारा कमिटी छन् । सूर्यकुमारी गुरुङ नेतृत्वको नेपाल पारा ओलम्पिक कमिटीलाई राष्ट्रिय खेलकुद परिषद्ले मान्यता दिएको छ भने र राधा घले नेतृत्वको राष्ट्रिय पारा ओलम्पिक कमिटीले अन्तर्राष्ट्रिय पारा ओलम्पिक कमिटीबाट मान्यता प्राप्त गरेको छ । दुई कमिटीबीच सार्वजनिक कार्यक्रममै जति ठूलो विवाद छ, खेलकुदको विकासप्रतिको चासो भने उत्तिकै कमजोर छ । साँच्चै खेलकुद र खेलाडीको हितमा प्रतिबद्धता हुने हो भने दुई दुई थरी कमिटी बनाएर द्वन्द्व बढाउने रहर कुनै पनि पक्षलाई हुने थिएन । खेलकुदको विकासका लागि सरकारको पर्याप्त आर्थिक लगानी नै पहिलो सर्त हो । सरकारले गर्ने लगानी पूर्वाधार निर्माण, खेलाडीको भविष्यको सुरक्षा, व्यवस्थित र व्यावसायिक वातावरण निर्माणमा परिणत हुनुपर्छ । साथसाथै, खेल क्षेत्रको विकासका लागि व्यक्तिगत र संस्थागत पहलको पनि उत्तिकै खाँचो छ । तर यस्ता पहलकदमी पदक विजेता खेलाडीलाई गरिने तजबिजी पुरस्कारमा मात्रै सीमित हुनु हुँदैन । बरु संस्थागत विधि विकासमा योगदान गरिनुपर्छ । त्यसले मात्रै खेलाडीहरू जन्माउन, टिकाउन र पदक ल्याउन सक्षम बनाउन सक्छ । तबमात्र अरू पलेशा हरू जन्मन सक्छन्, नेपाली खेलकुदका लागि नयाँनयाँ रेकर्ड बन्न सक्छन् ।"
आरजुको महत्त्वाकांक्षा र भाग्यवाद,"केही दिनअघि परराष्ट्रमन्त्री आरजु राणा देउवा भारत भ्रमण गएका बेला भारतीय प्रधानमन्त्री नरेन्द्र मोदीले गरेको स्वागतलाई लिएर अहिले चौतर्फी चर्चा चलेको छ । यसअघि प्रधानमन्त्री पुष्पकमल दाहाल जाँदा भेट्न नरुचाएका मोदीले परराष्ट्रमन्त्रीलाई यति ठूलो स्वागत किन गरे ? स्वागतसम्मान गर्नु नराम्रो भन्न खोजेको होइन, नेपालीका लागि गर्वकै विषय हो तर पनि चाहिनेभन्दा बढी खातिरदारीले शंका उत्पन्न गराउँछ । भारतले नेपालमा स्थिर सरकार चाहन्छ भन्ने उनको भनाइसँग सहमत हुन भने सकिँदैन । के नेपाली जनताले स्थिर सरकार चाहेका छैनन् ? स्थिर सरकार नभएकै कारण जनताले कति पीडा भोग्नुपरेको छ, त्यो कुराको मनन तपार्इंहरूले गर्नुभएको छ ? नेताहरू आफ्नो जिम्मेवारी के छ भनेर कहिलै नसोच्ने, सधैं कुर्सीका लागि राजनीति गर्ने अनि देशमा स्थिर सरकार भएन भनेरभन्ने कस्तो दोहोरो चरित्र ? भारतको चाहनाभन्दा पनि नेपाली जनताको चाहना छ, देशमा स्थिर सरकार होस् । पुरुषोत्तम घिमिरे, जोरपाटी, काठमाडौं"
भ्रष्टाचार निवारणमा सुझाव,"भ्रष्टाचार निवारण ऐन २०५९ लाई संशोधन गर्न बनेको विधेयकमा रहेको पाँचवर्षे हदम्याद को प्रावधानलाई फिर्ता लिने सरकारको निर्णय स्वागतयोग्य छ । तर यतिले मात्रै पुगेको छैन । नेपालको राज्य व्यवस्थामा अर्बुद रोगका रूपमा रहेको भ्रष्टाचारको समस्या समाधान गर्न साँच्चिकै राजनीतिक इच्छाशक्ति छ भने निम्न केही विषयमा सुधार गर्नु जरुरी छ ः१ नीतिगत भ्रष्टाचारको विषयलाई अख्तियारले हेर्ने नहेर्ने ? नीतिगत भ्रष्टाचारको विषयलाई स्पष्ट परिभाषित गरेर अख्तियारले यस किसिमको भ्रष्टाचारको अनुसन्धान गर्न पाउने व्यवस्था गर्नुपर्छ । नेपालमा ठूलाठूला मुटु नै कमाउने भ्रष्टाचार नीतिनिर्माण वा मौजुदा नीतिको स्वार्थअनुकूल अपव्याख्या गरेर राजनीतिक मिलेमतोमा समेत हुने गरेको छ । यो विषयलाई प्राथमिकतासाथ सम्बोधन गर्नुपर्नेछ ।२ निजी क्षेत्रलाई अख्तियारको दायरामा ल्याउने कि नल्याउने ? कतिपय भ्रष्टाचार सार्वजनिक र निजी क्षेत्रको साझेदारीमा नै हुने हुँदा यसमा मध्यमार्गी उपाय अपनाउनुपर्छ ।३ बेनामी उजुरी लिने कि नलिने ? बेनामी उजुरीको ढाँचा र पूर्वसर्तको व्यवस्था गरेर वास्तविकता नजिक रहेका भ्रष्टाचारका उजुरी मात्र आयोगमा पर्ने गरी यसको अनियन्त्रित संख्या घटाउने व्यवस्था गर्नुपर्छ ।४ मुद्दा दर्ता भएपछि सम्बद्ध सार्वजनिक पद धारण गरेको व्यक्ति निलम्बनमा पर्ने कि नपर्ने ? आफ्नो कसुर लुकाउन र मुद्दामा अवाञ्छित असर पुर्याउने सम्भावना नराख्न यस्ता व्यक्ति पदमा रहन कदापि दिनु हुँदैन ।५ सार्वजनिक कार्यको सम्पादनमा सार्वजनिक पदाधिकारीको स्वार्थ बाझिने गरी काम गर्न दिने कि नदिने ? स्वार्थको द्वन्द्व नियन्त्रण हुने गरी विधेयकहरूमा स्पष्ट व्यवस्था गर्नुपर्छ । दिनेश पन्त, विशालनगर, काठमाडौं"
अलमलमा सरकार,"दुई साताबीचमा विमान र हेलिकोप्टर दुर्घटना भई झन्डै दुई दर्जन व्यक्तिको अकालमा ज्यान गयो । यो हवाई असुरक्षाको महत्त्वपूर्ण विषय हो भने वायुसेवा निगमको लापरबाही । जसले स्वदेशी, विदेशी पर्यटक एवं सर्वसाधारणलाई झस्काएको छ । यस्तै, नारायणगढमुग्लिन क्षेत्रअन्तर्गत सिमलतालमा एकैचोटि दुईवटा यात्रुवाहक बस खसेर बसमा सवार यात्रु बेपत्ता हुनु, बस फेला नपर्नु दुःखद् घटना साबित भएको छ । बाढी नियन्त्रणको पूर्वतयारी नहुँदा मुलुकका धेरै ठाउँमा सर्वसाधारणले ज्यान गुमाएका छन् । धेरै त घरवारविहीन नै भए । यतातिर गठबन्धन सरकारले कमजोरी सच्याउने र सुधारको पहल गर्नेतर्फ सोचेको देखिएन । सरकार आफैं अलमलमा देखिन्छ, जसले जनमुखी कार्यक्रम ल्याउन तत्परता देखाएन । पर्यटन दशक घोषणा भएको दुई वर्ष पुग्न लाग्दासमेत अत्यधिक विदेशी मुद्रा आर्जन हुने यो क्षेत्रको विकास, प्रवर्द्धन गर्ने काममा सत्ताधारीले ध्यान दिएका छैनन् । दुई ठूला दल कांग्रेस र एमालेको सरकारबाट जनताले धेरै अपेक्षा गरेका छन् । अब नेतृत्वले जनताका ससाना विषयलाई ध्यान दिएर उनीहरूको चाहना बुझ्नु जरुरी देखिएको छ । भुवनेश्वर शर्मा, चन्द्रागिरि, काठमाडौं"
संघीयता र मुलुकको आर्थिक एकीकरण,"समस्याको जडअर्थतन्त्रका समस्या समाधान वा सम्भावनाहरूको उजागर गर्ने कुनै तथ्यसापेक्ष संघीय दृष्टिकोण र कार्ययोजना त बन्न सकेको छैन नै, अर्थतन्त्रको वास्तविक अवस्थाका बारेमा मुद्दाहरू नीतिनिर्माण तहलाई सुनाउने र राष्ट्रिय बहसमा ल्याउने संस्थागत वा विधिवत् संयन्त्र र च्यानल पनि कतै उपस्थित छैन । सबै तहका सरकारहरू अर्थतन्त्र व्यवस्थापनको एजेन्डा किनारामै छोडर अरू सबै बहसमा हेलिएका छन् । विधायिकाहरूमा कानुन निर्माणको काम नै सबभन्दा सुस्त गतिमा भइरहेको छ । अहिलेको अवस्थामा अर्थतन्त्रको मुद्दाबाहेक अन्य विषयमा गरिने सबै चर्चा वा वादविवादले राजनीतिक तर्कसांगिकता (र्यासनालिटी) शून्यमा ओर्लेको प्रमाणित गर्छ । वास्तवमा सिंगो मुलुक नै शून्य तर्कसांगिकताको कुहिरोमा रुमलिरहेको छ, जुन शासकीय एवम् नागरिक जीवनका सबै समस्याको जड हो । राज्य प्रणालीका अवयवका सञ्चालकहरू सरकार, व्यवस्थापिका, प्रशासन, प्राज्ञिक संस्थाहरू, निजी क्षेत्र, समाज, परिवार र नागरिकसबै नै तर्कसंगत (र्यासनल) व्यवहार च्युत हुँदै गइरहेका देखिन्छन् । राजनीतिक दलहरू आफ्नो वैचारिक पहिचानको विशिष्ट आधार प्रस्ट्याउन असमर्थ भइसकेका छन् । सबै दलहरूमा मनोविकृतको हदसम्म सत्तालिप्सा छ । विचारनिरपेक्ष सत्ता राजनीतिको समानताले उनीहरू बीचको दार्शनिक, वैचारिक फरक अस्तित्वलाई सम्पूर्णतः धुलीसात् गरिसकेको छ । नैतिक धरातलबिनाको राजनीतिमा तर्कसंगत वा तर्क असंगतको बहसको अर्थ पनि छैन ।लोकतन्त्रको मियो मानिने लोक वा नागरिकहरूका व्यवहार पनि उत्तिकै आश्चर्यजनक ढंगले तर्क र सहज विवेकअसंगत हुँदै गएका छन् । गत साता ब्राजिलको साओ पाउलो एयरपोर्टमा १ सय ७६ जना नेपालीहरू अलपत्र परेको समाचार आयो । प्रधानमन्त्रीदेखि बटुवासम्म कसैलाई पनि यो समाचार आश्चर्यजनक लागेन । वर्षौंदेखि हजारौंको संख्यामा नेपालीहरू यसरी नै दक्षिण अमेरिकी मुलुकहरू हुँदै अवैध रूपमा अमेरिका छिर्ने प्रयास गरिरहेका छन् । युरोप छिर्न खोज्नेहरूको अर्को बाटो छ । ५० लाखदेखि १ करोड रुपैयाँसम्म खर्चेर, मानव तस्करहरूको भरमा अमेरिकायुरोप नपसी नछोड्ने नेपाली मनोदशा आर्थिक लाभहानि, सामाजिक र मानवीय आदि कुनै पनि कोणबाट तर्कसंगत ठहर्याउन सकिँदैन ।अमेरिकी थिङ ट्यांक फन्ड फर पिस ले प्रकाशित गर्ने नाजुक राज्य सूचकांक (फ्राजाइल स्टेट इन्डेक्स, पहिलेको फेल्ड स्टेट इन्डेक्स) मा नेपाल १ सय ७९ मुलुकमध्ये १ सय २२ औं स्थानमा छ । पहिलोमा नर्वे र पुछारमा सोमालिया छन् । असफल राज्य सिद्धान्तका व्याख्याता बेलायती राजनीतिशास्त्री रोबर्ट रोटवर्गको पुस्तक ह्वेन स्टेटस फेलः कजेज एन्ड कन्सेक्वेन्सेससन् २००४ धेरै नेपालीले पनि पढेको हुनुपर्छ । किनभने, यसमा नेपालको माओवादी द्वन्द्व र राज्यको संस्थागत क्षमताबारे लामै विश्लेषण छ । उनले लेखेका छन्, मुलुकको शासकीय प्रणाली (पोलिटी) आधुनिक विश्व व्यवस्थाको मानकअनुरूप आधारभूत कार्यहरू सम्पन्न गर्न अक्षम वा अनिच्छुक भएपछि राज्य असफल हुन्छ (पृ६) । यस्तो असफलता वा पतन वास्तविक हुन्छ, तर यो स्थिर प्रकृतिमा हुनुपर्छ भन्ने छैन । असफलता बाढीको प्रवाह थुनिएको स्थल जस्तै हो, जहाँ गतिमान तरल या त आएकै बाटो (कमजोरी) तर्फ फर्कन्छ वा अगडि बढ्दा सधैं बीभत्सको सम्भावना रहन्छ (पृ१०) ।संस्थागत अक्षमता, बढ्दो आर्थिक जोखिम र संघीय प्रणालीका शिथिल देखिएका तत्त्व एवम् तन्तु आर्थिक एकीकरणका प्रमुख बाधक देखिएका छन् । खासगरी राज्य सञ्चालकहरू मुलुकको यो अवस्थामा परिवर्तन ल्याउन अक्षम र अनिच्छुक दुवै देखिनु असफल राज्यका अनिष्ट संकेतहरू नै हुन् । यी तमाम अस्वाभाविक प्रवृत्तिहरूले मुलुकलाई जर्जर बनाउँदै लैजानु समस्याको तात्कालिक र सानो पाटो हो । अत्यधिक गम्भीर र प्रमुख चिन्ताचाहिँ यी तमाम आर्थिक, राजनीतिक र सामाजिक प्रतिकूल प्रवृत्तिहरूमाथि सार्थक बहस, छलफल र समाधानको प्रयास नै नहुनु र यस्तो प्रयासको एजेन्सी कसैले लिन नचाहनु हो । वर्तमानको राजनीति यसको जिम्मेवार त हुँदै हो, समाजको अकर्मण्यता पनि कम जिम्मेवार छैन ।"
अमेरिकी चुनावमा हारजितका निर्णायक एजेन्डा,"सीमा सुरक्षा र अध्यागमनसीमा सुरक्षा र अध्यागमनको विषय डेमोक्र्याटहरूका लागि सबैभन्दा ठूलो टाउको दुखाइको विषय भएको छ । सीमा क्षेत्रमा आएको अराजकता र बिनाभिसा सीमा क्षेत्रबाट आप्रवासीको अमेरिका प्रवेशदरमा आएको उच्च वृद्धिका कारण बाइडेनह्यारिस प्रशासनको चर्को आलोचना हुँदै आएको छ । पछिल्लो समय सीमा क्षेत्रमा शरण प्रतिबन्ध लगाउने बाइडेनको नीतिका कारण बिनाभिसा अमेरिका प्रवेश गर्नेको संख्यामा उल्लेख्य गिरावट आए पनि सीमा सुरक्षामा प्रभावकारी कदम चाल्न नसकेको विषयले मतदातको मनस्थिति र चुनावी परिणाममा महत्त्वपूर्ण प्रभाव पार्न सक्ने देखिएको छ । आफूमाथिको राजनीतिक आक्रमणलाई कमजोर पार्ने प्रयास गर्दै ह्यारिसले क्यालिफोर्नियाको महान्यायाधिवक्ता छँदा लागूऔषध र मानव तस्कर गिरोहलाई सफलतापूर्वक कारबाही गरेको अनुभव सुनाए पनि ट्रम्प र शीर्ष रिपब्लिकनहरूले अमेरिकामेक्सिको सीमा अवस्थाका लागि ह्यारिसलाई नै दोष दिँदै आएका छन् । द्विदलीय सिनेट सम्झौतामा शरणका मापदण्डलाई कडा बनाउने, सीमा सुरक्षा एजेन्ट, अध्यागमन न्यायाधीश र शरण अधिकारी थप्ने विषयलाई आफूहरूले समर्थन गरेको भन्दै ह्यारिसले आफूमाथिको आक्रमण मत्थर पार्ने प्रयास गरिरहेकी छन् । उनले अमेरिकामा रहेका कागजपत्रविहीनलाई ग्रिनकार्ड हुँदै नागरिकताको बाटोमा लैजाने व्यापक अध्यागमन सुधारलाई समर्थन गरेकी छन् । तर बाइडेनह्यारिस प्रशासनले यस विषयमा अगाडिका प्रतिबद्धता पूरा गर्न असफल भएकाले मतदाताले यसलाई पत्याइहाल्न सक्ने अवस्था सिर्जना भएको छैन । ट्रम्पले आफू राष्ट्रपति भएका बखत सीमा क्षेत्रमा कडा मापदण्ड अपनाउनुका साथै पर्खाल लगाउनसमेत सुरु गरेका थिए । पुनः निर्वाचित भएमा उनले कागजपत्रविहीनलाई व्यापक कारबाही गर्ने र सीमा क्षेत्रको प्रकोप बन्द गर्ने वाचा गरेका छन् । सीमा क्षेत्रमा क्याचएन्डरिलिज अन्त्य र शरणमा भएको जालसाजी टुंग्याउनेसमेत उनको प्रतिबद्धता छ । विदेशी गिरोहका सदस्य र अपराधीलाई द्रुत रूपमा देशनिकाला गर्न नेसनल गार्ड परिचालन गर्ने ट्रम्पको एजेन्डा छ । आफ्नो पहिलो कार्यकालमा लागू गरेका नीति फिर्ता ल्याउने, यात्रा प्रतिबन्धलाई पुनर्जीवित र विस्तार गर्ने, विचारका आधारमा अमेरिका प्रवेशमा रोक लगाउने, विद्रोहीप्रति सहानुभूति राख्नेलाई देश निकाला गर्ने, आमाबुबाको कानुनी स्टाटसबिना जन्मेका व्यक्तिका लागि जन्मसिद्ध नागरिकता समाप्त गर्नेलगायत अध्यागमनसम्बन्धी कडा एजेन्डाका कारण ट्रम्प रिपब्लिकनमाझ लोकप्रिय बनेका छन् । तर मतदाताहरू सीमा सुरक्षा र अध्यागमनबारेका यी विषयमा विभाजित देखिन्छन् । पछिल्लो ग्यालप सर्वेक्षणअनुसार अधिकांश अमेरिकीहरू बालबालिकाका रूपमा ल्याइएका आप्रवासी र कागजात नभएका आप्रवासीलाई निश्चित प्रक्रिया पूरा गरेमा अमेरिकी नागरिक बन्ने बाटोमा अगाडि बढाउनुपर्ने, सीमा क्षेत्रमा शरण लिनेको संख्या अत्यधिक वृद्धि भएको खण्डमा शरण प्रतिबन्ध लागू गर्नुपर्ने पक्षमा देखिएका छन् । यी विषय खासगरी डेमोक्र्याटका एजेन्डा हुन् । सीमा सुरक्षाका लागि गस्ती एजेन्टको संख्या बढाउनुपर्ने एजेन्डा दुवै दलको रहेको छ भने यो एजेन्डाका पक्षमा पनि अधिकांश अमेरिकी मतदाता रहेको सर्वेक्षणले देखाएको छ । मेक्सिकोसँगको सीमा क्षेत्रमा पर्खाल निर्माणको कामलाई विस्तार गर्नुपर्ने रिपब्लिकनको एजेन्डाका पक्षमा पनि अधिकांश अमेरिकी छन् । सर्वेक्षणअनुसार कागजपत्रविहीनलाई देशनिकाला गर्नुपर्ने ट्रम्पको एजेन्डाका पक्षमा बहुमत अमेरिकी नरहे पनि ४७ प्रतिशत छन् । २०१९ सम्म सीमा क्षेत्रमा पर्खाल लगाउनुपर्ने पक्षमा जम्मा ४० प्रतिशत अमेरिकी रहेकामा अहिले यो प्रतिशत ५३ पुगेको छ । डेमोक्र्याटहरूले विगतमा प्रतिबद्धता पूरा नगरेको ट्र्याक रेकर्डसहित समग्रमा हेर्दा सीमा सुरक्षा र अध्यागमनका विषयमा ट्रम्पको पल्ला भारी देखिएको छ । अर्थतन्त्र र ट्याक्सअर्थतन्त्र र ट्याक्स अमेरिकीहरूको दैनिक जीवनलाई प्रभाव पार्ने महत्त्वपूर्ण विषय हो । यस सन्दर्भमा ह्यारिसको अडान कामदार वर्गका पक्षमा देखिएको छ भने ट्रम्पको अडान धनी व्यापारीहरूतिर ढल्किएको देखिन्छ । ३ मिलियनसम्म योग्य अमेरिकीका लागि ७ बिलियन डलरको मेडिकल ऋण रद्द गर्न काम गर्ने र योग्य परिवारका लागि हरेक बच्चाका लागि प्रदान गरिने ३६ सय डलरसम्मको बाल कर क्रेडिट स्थायी बनाउने पक्षमा ह्यारिस छिन् । उनी नवजात बच्चा भएकाहरूका लागि ६ हजार डलरको नयाँ कर क्रेडिट प्रस्ताव गर्न चाहन्छिन् । उनी फ्रन्टलाइन कामदारका लागि र सस्तो हेरचाह ऐनद्वारा सिर्जना गरिएको स्वास्थ्य सेवा योजनाहरूमा कर कटौती गर्न चाहन्छिन् । पहिलो पटक घर खरिद गर्नेहरूका लागि कर क्रेडिट विस्तार गर्ने र पहिलो पटक घर किन्ने पहिलो पुस्ताका आप्रवासीलाई २५ हजार डलरसम्म अनुदान दिने ह्यारिसका योजना पनि आप्रवासी र मध्यमवर्गीयका लागि आकर्षक रहेका छन् । तर, कर्पोरेट करको दर २८ प्रतिशतसम्म बनाएर मध्यम र निम्नवर्गीय अमेरिकीका लागि थप रकम लगानी गर्ने ह्यारिसको योजनाले मध्यमवर्गीय व्यापारीमा भने मिश्रित भावना पैदा गरेको छ । ट्रम्पले आफू राष्ट्रपति हुँदा कर्पोरेट करको दर ३५ प्रतिशतबाट २१ प्रतिशतमा झार्ने कानुनमा हस्ताक्षर गरेका थिए भने स्टान्डर्ड डिडक्सन र चाइल्ड ट्याक्स क्रेडिटलाई दोब्बर बनाएका थिए । राष्ट्रपतिमा पुनः निर्वाचित भएमा यो कर कटौती विस्तार गर्नेमात्र होइन, कर्पोरेट करको दरलाई १५ प्रतिशतमा झार्ने ट्रम्पको योजनाले उच्च वर्गका मात्र होइन, मध्यम वर्गका व्यापारीलाई पनि आकर्षित गरेको छ । त्यस्तै, बाइडेन प्रशासनले गरेका अन्य कर वृद्धिलाई घटाउने र टिप्सबाट भएको आम्दानीमा कर हटाउनेसमेत ट्रम्पले वाचा गरेका छन् । करका सन्दर्भमा ट्रम्पले लिएका एजेन्डाले धनी र व्यापारी वर्गलाई आकर्षित गरेको छ भने ह्यारिसले लिएका एजेन्डा मध्यम र कामदार वर्गको पक्षमा देखिन्छ । उम्मेदवारका यस्ता प्रतिबद्धता र अडानलाई चुनावी परिणाम प्रभाव पार्न सक्ने मुख्य एजेन्डाका रूपमा हेरिएको छ । किनभने ट्याक्स बारेका एजेन्डा ब्याटलग्राउन्ड राज्यका स्विङ भोटरलाई प्रभाव पार्ने मुख्य विषयमध्ये एक हो । यीबाहेक अन्तर्राष्ट्रिय सम्बन्ध, युक्रेनलाई अमेरिकी सहयोग, इजरायलगाजा युद्ध, स्वास्थ्य सेवा, अपराध नियन्त्रण, बन्दुकसम्बन्धी कानुन, जलवायु परिवर्तनलगायतका विषयमा ह्यारिस र ट्रम्पका अडानलाई पनि चुनावी कसीमा राखिएको छ । एबीसी समाचार, वासिङ्टन पोस्ट र इप्सोसको एक सर्वेक्षणअनुसार अर्थतन्त्र र मुद्रास्फीतिको विषयलाई मतदाताले सबैभन्दा धेरै प्राथमिकता दिएका छन् भने यसमा ट्रम्पलाई बढी विश्वास गरेका छन् । त्यस्तै, मतदाताको प्राथमिकतामा रहेका स्वास्थ्य, लोकतन्त्रको संरक्षण जस्ता विषय ह्यारिसले राम्रोसँग सम्हाल्न सक्ने मतदाताको विश्वास छ । अध्यागमनको विषयमा मतदाताले ह्यारिसको तुलनामा ट्रम्पलाई बढी पत्याएका छन् भने गर्भपतन अधिकारको सन्दर्भमा ह्यारिसलाई बढी विश्वास गरेका छन् । इजरायल हमासयुद्धका सन्दर्भमा पनि ट्रम्पको पल्ला भारी छ भने बन्दुक नियन्त्रणसम्बन्धी अडानमा धेरैले ह्यारिसको समर्थन गरेका छन् । ह्यारिसले आफ्नो उपराष्ट्रपति उम्मेदवारका रूपमा टिम वाल्जलाई छानेर अर्को चलाखी गरेकी छन् । उदार नीतिहरूका कारण चर्चामा आएका ६० वर्षीय वाल्जको उम्मेदवारीले अमेरिकाको मध्यपश्चिम क्षेत्रमा स्पटलाइट बदलेको छ । गभर्नरका रूपमा वाल्जको कार्यकारी अनुभव र भुक्तान बिदा, बन्दुक नियन्त्रण, प्रजनन अधिकार र निःशुल्क विद्यालय खाजालगायतमा नीतिगत अडानका कारण उनी लोकप्रिय छन् भने मध्यपश्चिमी ब्याटलग्राउन्ड राज्यहरूमा मतदातालाई अपिल गर्ने एक सशक्त उम्मेदवार बनेका छन् । प्रगतिशील नीतिहरूको च्याम्पियनका रूपमा हेरिने वाल्जले संसद्मा हुँदा २००७ देखि २०१९ सम्म मिनेसोटाको पहिलो कंग्रेसनल डिस्ट्रिक्टको प्रतिनिधित्व गरेका थिए । सन् २०१६ मा डोनाल्ड ट्रम्पले १५ अंकले जितेको डिस्ट्रिक्टमा वाल्जले संसद्मा चुनाव जितेका थिए । अर्थात् उक्त डिस्ट्रिक्टमा मतदाताले एउटै मतपत्रमा राष्ट्रपतिमा रिपब्लिकन ट्रम्प र सांसदमा डेमोक्रेटिक वाल्जलाई मतदान गरेका थिए । गर्भपतन, श्रम, कृषिलगायतमा वाल्जको अडानले स्वतन्त्र मतदातालाई आकर्षित गरेको छ । यद्यपि, त्यसले ह्यारिसलाई इतिहास रच्न मद्दत गर्ने वा नगर्ने निर्क्योलका लागि भने आगामी नोभेम्बरसम्म प्रतीक्षा गर्नैपर्छ ।"
तीजलाई प्रश्नहरूले नपोलोस्,"हरितालिका तीज नजिकिइरहेको छ । तीजका गीत एक महिनाअघिबाटै घन्किन सुरु भए पनि अब भने झपक्कै गाउँसहरमा महिलालाई यो पर्वले छोपिसकेको छ । सामाजिक प्राणी भएर नै होला अरूको चियोचर्चा नगरी बस्न पनि नसक्ने अनौठो स्वभाव छ, मानवमा । त्यसमाथि महिलालाई त संस्कारी, चरित्रवान्, ज्ञानी, सुन्दर र कोमल जस्ता उपमा दिइने समाजमा अलि फरक बन्न खोजे, थोरै ठूलो स्वर गरे नकारात्मक टिप्पणी सुरु भइहाल्छ । महिलाहरू शताब्दीदेखि बन्देजको चौघेरामै सीमित थिए । लैंगिकताले नै हरेक परिबन्ध सिर्जना गरेको समाजलाई स्विकार्दै सती प्रथामा पनि लीन भए । श्रीमान्को मृत्यु हुनु भनेको श्रीमतीको जीवन समाप्त हुनु हो भन्ने तत्कालीन मानसिकताले श्रीमान्सँगै चितामा जले । स्त्री जातिप्रति क्रूर इतिहास बोकेको नेपाली समाजलाई महिला बाठो, टाठो, स्वतन्त्र र खुसी भएको अझै पनि अजिब लाग्छ । १९१० सालमा जंगबहादुर राणाले नेपालमै पहिलो पटक मुलुकी ऐन जारी गरी सती प्रथा केही हदसम्म कमी ल्याउन प्रयास गरेका थिए । पापी समाजलाई उनकै निर्णय चित्त नबुझेर होला उनको निधन हुँदा उनका केही रानीलाई सती पठाइयो भन्ने ऐतिहासिक तथ्य भेटिन्छन् । जंगबहादुरले १६ वर्षभन्दा मुनिका विधवा र ९ वर्षभन्दा साना उमेरका सन्तान भएका महिलालाई सती जान रोक लगाएका थिए । पूर्ण बन्देज नलगाए पनि अन्ततः १९७७ मा चन्द्रशमशेरको शासनकालमा सती प्रथा अन्त्यको घोषणा गरियो । सती प्रथा उन्मूलन त भयो तर अहिलेको युगमा पनि श्रीमान्को निधनपछि हाँस्ने, नाच्ने, रमाउने महिलाप्रतिको दृष्टिकोण बदलिएको छैन । कोभिडमा श्रीमान् गुमाएकी एक महिलाले तीन वर्षपछि तीजमा रातो साडी लगाएर सामाजिक सञ्जालमा तस्बिर राख्दा परिवार र आफन्तले असह्य तथानाम गाली बर्साए । बैंकको जागिरले छोरी र आफ्ना आधारभूत आवश्यकता पूरा गर्दै आएकी उनी श्रीमान्को निधनपश्चात् घरबाट निकालिइन् । हाल उनी आफ्नो र छोरीको अंश हकका लागि कानुनी उपचारको बाटोमा छिन् । सगोलको सम्पत्तिबाट अंश हकजस्तो नैसर्गिक अधिकार मेटाउने सामर्थ्य कसैले राख्दैन भन्ने बुझेकी उनी एकल भएकै कारण आफ्नो चरित्र, व्यवहार र जीवनशैलीलाई विपक्षीले प्रश्न गर्दा मानसिक रूपमा भने कमजोर हुन्छिन् । मुलुकी (देवानी) संहिता २०७४ को अंशबन्डासम्बन्धी व्यवस्थाको दफा २०९ को उपदफा (२) मा अंश नहुँदै पति वा बाबुआमा मरेमा निजले पाउने अंश निजका पत्नी वा छोराछोरीले पाउने व्यवस्था छ । समय फेरिए पनि महिलालाई पतिको निधनपछि अंश दिन कन्जुस्याइँ गर्छ यो समाज । श्रीमान्को निधनपछि निश्चय नै एकल जीवन सहज हुँदैन । त्यसमाथि सन्तानको जिम्मेवारी पूरा गरिरहेका महिला तीज आउँदा सबै पीडा र असहज परिस्थितिलाई भुलेर नाचगान र भेटघाटमा रमाउँछन् । स्वैच्छिक निःशुल्क कानुन व्यवसायीका रूपमा काम गर्दा सयौं महिलाका कथाव्यथा नजिकबाट नियालेकी छु । विभिन्न मुद्दाको फिरादपत्र, निवेदनपत्र, प्रतिउत्तरपत्र वा पुनरावेदनलगायत जुनसुकै लिखत तयार गर्दा उनीहरूले त्यसमा अटाइनेभन्दा बढी संघर्ष र पीडा भोगेका विषय सुनाउँछन् । महिलाहरू विवाह दर्ताको अभावमा कानुनी लडाइँ लड्न असमर्थ छन् । सन्तानको जन्मदर्ता हुन नसक्दा भौंतारिरहेका छन् । अनौपचारिक क्षेत्रमा बाध्यात्मक रूपमा श्रम गरिरहेका छन् । घरभित्र दैनिक बिनापारिश्रमिक, बिनाबिदा बाह्रै महिना श्रम गरिरहेका छन् । श्रमको मूल्यांकन हुनुपर्छ भनेर बुझ्दिने कसले ? समाजमा कमजोर अवस्थामा रहेका एकल महिला, आर्थिक अवस्था कमजोर भएका र दलित महिलाहरूले भोग्नुपरिरहेको हिंसा न्यूनीकरणमा कसैको ध्यान जाँदैन । बोक्सीको आरोपमा अहिले पनि महिलालाई नै मलमूत्र खुवाइन्छ, घर निकाला गरिन्छ, शारीरिक र मानसिक पीडा दिइन्छ । कति महिलाले त कुरीति र कुसंस्कारको नाममा ज्यान नै गुमाउनुपरेको छ । लिंगका आधारमा हुने हिंसा सहज स्विकार्ने मनोविज्ञान भएकाहरूमा महिलाहरू पिल्सिनुपर्छ, निहुरिनुपर्छ र दबिनुपर्छ भन्ने मेट्नै नसकिने छाप परेको छ । तिनलाई यस्ता घटना सामान्य लाग्न सक्छ ।आफ्ना हकअधिकार र कानुनबारे अज्ञानताका कारण महिला अझै हिंसा सहेर बाँचिरहेका छन् । यावत् संघर्ष र तनावका बीच सबै ठीकै हुन्छ भन्ने झिनो आश लिएर अघि बढिरहेकाहरूलाई तीज पर्व रमाउने बहाना हो । पीडितले सधैं पीडा देखाएर बाँच्नुपर्छ भन्ने मानसिकता राख्ने समाजले दुःख भुलेर महिला हाँसेको स्विकार्न सक्नुपर्छ । भदौ १३ गते गृह मन्त्रालयले नै तीज पर्व मनाउनेसम्बन्धी जरुरी सूचना सार्वजनिक गर्यो । महिलालाई अनावश्यक तडकभडक र खर्चिलो कार्यक्रम आयोजना गरी तीज मनाएमा कानुनबमोजिम कारबाही हुने सूचनाले सरकारलाई समेत महिलाको भेटघाट, नाचगान र रमाइलोले टाउको दुखेको साबित गरेको छ । अन्याय र अत्याचार सहेर घर र थरका लागि सम्झौता गरिरहेका महिलाले एकमहिने तीज मनाए पनि विरोध गर्नुपर्ने तात्पर्य छैन । बिरामी नभई अस्पताल नधाएझैं अत्याचारको बिन्दु चरम नभएसम्म महिलाहरू न्यायको पहुँचमा पुग्नै खोज्दैनन् । घरेलु हिंसालाई श्रीमान्श्रीमतीबीचको घरभित्रको झगडा त हो नि भनी सामान्यीकरण गर्नुले महिलाहरू प्रताडित हुने क्रम बढ्दो छ । नाच्नुलाई संसारमै नैराश्य र दुःख बिर्सने सबैभन्दा अचुक उपायका रूपमा लिइन्छ । तर नाच्न पनि त बहाना चाहिन्छ, जुन तीज र तीज आउनुपूर्वको रौनकले दिएको छ । हजुरआमा पुस्ताले तीजमा गाउने गरेका महिला वेदना, धार्मिक भावनाका गीत मात्र तीजमा गुन्जनुपर्छ भन्ने हाम्रो मानसिकता परिवर्तन गर्न आवश्यक छ । आधुनिक समाजमा केही चाडबाडको अस्तित्व छ र एकअर्कासँग भेट्ने मौका जुराएको छ । अरू महिनाभन्दा फरक अनुभूतिका साथ दैनन्दिनको भागदौडबाट समय छुट्याई निस्फिक्री उफ्रीउफ्री नाच्न पाइएको छ । फेसबुक, इन्स्टाग्राम र एक्सभन्दा बाहिर युट्युब वा अन्य माध्यममार्फत गीत सुन्न पाइन्छ । रातो, हरियो वा पहेंलो आफूलाई मन पर्ने रङका वस्त्रमा सजिएर सुन्दर अनुभूति गर्न पाइन्छ । दुःख र पीडा भुलेर स्वच्छन्द रमाउने माहोलमा तीजका भाका हुन् कि अन्य गीत, रोज्ने जिम्मा महिलालाई दिऔं । २१ औं शताब्दीको समाजमा महिला हिंसा शून्य हुनुपर्ने हो तर पनि तीजमा महिलाले ढुंगे युगमा झैं विरहका पीडाका भाका पोखेको मन पराउने समाज जीवित हुनुले के दर्शाउँछ ?महिलालाई कसैको छोरी, कसैको श्रीमतीका रूपमा मात्र नभई उनीहरूको स्वतन्त्र अस्तित्व स्वीकार गरी स्वतन्त्र मानवका रूपमा समान व्यवहार गरे मात्र समतामूलक समाजको निर्माण हुन्छ । त्यसैले तीज एक महिनाअघि मनाए पनि, तीजमा आधुनिक गीतमा नाचे पनि प्रश्न गर्न छाडौं । तीजका दर विशेष कार्यक्रममा कसैलाई करकाप गरिँदैन । जो पुग्छन् रमाउँछन् । उनीहरू पक्कै आफ्ना काम र दायित्व निर्वाह गरेर नै समय निकालेर तीज मनाउँछन् । आइटम गीत बिस्तराले पोल्यो तीजको नजिक सार्वजनिक भयो भन्दैमा तीज गीतकै उपनाम दिइयो । तीजको मौलिक परम्परामाथि प्रहार गरेको, धर्म, संस्कृति र सिंगो संगीत क्षेत्रलाई ठूलो क्षति पुर्याउने भन्दै प्रतिबन्धसम्मको अवस्थामा पुर्याइयो । गायिका शान्तिश्री परियारको डेढ दशक लामो गायन यात्रालाई मूल्यांकन नगरी नकारात्मक टिप्पणीसहित औंला ठड्याइयो । अन्ततः उनले विज्ञप्ति नै जारी गरी नगरेको गल्तीका निम्ति क्षमायाचना गर्नुपर्यो । जबकि त्यो गीतको युट्युब भिडियोमा कतै तीजको भाव वा नाम उल्लेख गरिएकै छैन । कुन गीतमा नाच्ने, कुन सुन्ने, कुन नसुन्ने त्यो त दर्शकश्रोताले नै छान्न पाउनुपर्ने हो । हामीले यो भन्दा चौगुना उद्दण्ड खालका आइटम गीत स्विकारेका हौंला । सुनेका छौं, नाचेकै छौं नि होइन र ? सबै आइटम गीत तीजका गीत होइनन् भनेर बुझ्ने चेतनासमेत हामीमा नहुनु विडम्बना हो । महिलालाई यो हप्ता स्वतन्त्रताको बिगुल फुक्न दिनुस् । घरधन्दा, कार्यालय, बच्चा सबै व्यवस्थापनका बावजुद तीज मनाइरहेकालाई बिस्तराले पोलोस् कि नपोलोस् तपाईंको प्रश्नले नपोलोस् । खड्का स्वतन्त्र पत्रकार तथा अधिवक्ता हुन् ।"
लन्डनमा इन्फा अवार्ड हुादै,"काठमाडौं (कास) नेपाली चलचित्रको अन्तर्राष्ट्रिय बजार विस्तारमा टेवा पुर्याउने भन्दै बेलायतको लन्डनमा आगामी भदौ २९ मा यती इन्टरनेसनल नेपाली फिल्म अवार्ड २०२४ (इन्फा) गर्न लागिएको छ । बेलायतको पुरानो संस्था यती नेपाली एसोसिएसनले आयोजना गर्न लागेको उक्त अवार्डको आइतबार १२ विधाका उत्कृष्ट मनोनयनको सूची सार्वजनिकगरिएको छ । मूल्यांकनमा उत्कृष्ट फिल्मसहित प्रसाद २ सर्वाधिक आठ, जारी र फर्की फर्की समान सात, गाउँ आएको बाटो पाँच र दिमाग खराब चार विधामा मनोनयनमा परेको इन्फाद्वारा जारी विज्ञप्तिमा जनाइएको छ । त्यसैगरी उत्कृष्ट अभिनेतातर्फ विपिन कार्की, दयाहाङ राई, प्रदीप खड्का र अनमोल केसी प्रतिस्पर्धामा छन् भने अभिनेत्रीतर्फ केकी अधिकारी, पशुपति राई, मिरुना मगर, जसिता गुरुङ र शिल्पा मास्केबीच प्रतिस्पर्धा देखिएको छ । अभिनेता सुनील थापाको संयोजकत्वमा गठित निर्णायक समितिले २०२३ अप्रिल १४ देखि गत जुन २१ सम्म प्रदर्शनमा आएका नेपाली फिल्मलाई आधार मानेर मूल्यांकन गरिएको आयोजकले जनाएको छ ।"
बाबुछोराको सम्बन्धमा पूर्णबहादुरको सारंगी,"काठमाडौं (कास) तिहारलाई लक्षित गरी कात्तिक १५ बाट प्रदर्शनमा आउन लागेको फिल्म पूर्णबहादुरको सारंगी को आइतबार टिजर सार्वजनिक गरिएको छ ।बाबुछोराको सम्बन्धको कथा भन्ने बताइएको उक्त फिल्मको टिजरमा यसका मुख्य पात्र विजय बराल र प्रकाश सपुत बाबुछोराका रूपमा चित्रित छन् । गरिबीका कारण बुबाले झेल्नुपरेको अभाव, छोराले पाएको शैक्षिक सफलता र बिछोडिनुपर्दाको पीडा झल्कने टिजरले फिल्मप्रति आशा जगाउने देखिन्छ । बुबाको मुख हेर्ने दिनको पूर्वसन्ध्यामा आएको टिजरमा विजय शीर्ष पात्र पूर्णबहादुरका रूपमा सारंगीसहित देखिएका छन् । छोरा बनेका प्रकाश भने एसएलसीमा जिल्ला प्रथम भएको खुसी बुबालाई सुनाउँदा आफूले दुःख गरेर छोरालाई पढाएको सार्थक भएको सम्झिन्छन् । इस्टकोट काटेर छोरालाई भोटो सिलाएको, काँधमा बोकेर स्कुल लाने, ल्याउने गरेको, गाउँगाउँ डुलेर सारंगी रेट्दै हिँडेको दृश्यले फिल्मलाई वजन दिएको छ ।झन्डै दुई मिनेट लामो टिजरमा अभिभावकले सन्तानको प्रगति र खुसीका लागि गर्ने त्याग र संघर्षको कथालाई बुनिएको देखिन्छ । फिल्म विपन्न बुबाले सन्तानको सपना पूरा गर्न गरेको संघर्षको कथा हो । हामीले तमाम बुबाहरूको संघर्षको सम्मानमा समर्पित गर्दै टिजर सार्वजनिक गरेका हौं, निर्माता विनोद पौडेलले भने । सरोज पौडेलको निर्देशन रहेको फिल्ममा विजय र प्रकाशसँगै मुकुन भुसाल, बुद्धि तामाङ, अञ्जना बराइली, माओत्से गुरुङ, देशभक्त खनाल, भोलाराज सापकोटा, विनोद न्यौपाने, अलिसा बाँस्तोला, श्याम केसी, जानवी पौडेललगायतको अभिनय रहेको छ । सेभेन सिस सिनेमा र बाँसुरी फिल्मस्को प्रस्तुतिमा विनोद पौडेल र प्रतीक सुवेदीले फिल्मको निर्माण गरेका हुन् । फिल्मको पटकथा तथा संवाद महेश दवाडीले लेखेका हुन् ।"
'गेम चेन्जर हुँदै म्युजिक एआई टुल्स,"(काठमाडौं)लिपफ्रग टेक्नोलोजीका वरिष्ठ एआई इन्जिनियर सन्नीकुमार तुलाधरले शनिबार काठमाडौंमा आयोजित एक कार्यक्रममा गितार बजाएर हेभी मेटल प्रस्तुत गर्दासम्म त ठीकै थियो, तर त्यही गितारबाटै उनले बाँसुरीको सुरिलो धुन पनि निकालेर उपस्थितलाई आश्चर्यमा पारे । उनका लागि यो सम्भव भएको थियो, विभिन्न म्युजिक जेनेटेर एआई टुलमार्फत । उक्त टुलको मद्दतले गितारको धुनलाई अनेक स्वरूपमा ढाल्न सकिने डेमो देखाएका थिए, उनले ।सन्नीले सुनो, सुनो प्लस, गोजिरा एक्सजस्ता एआई टुलहरू संगीत क्षेत्रका लागि गेम चेन्जर का रूपमा आइरहेको धारणा राखे । जसरी एआईको प्रयोग डिजाइनलगायत विधामा बढिरहेको छ, संगीतमा पनि त्यसरी नै नयाँनयाँ टुलहरू आइरहेका छन्, उनले थपे, परम्परागत एआई टुलहरू त सामान्य किसिमकै थिए तर सुनो प्लसजस्ता टुल हाम्रा लागि खतरनाक पनि छन् किनभने यसले सिंगो गीत नै बनाइदिन्छ । मलाई यस्तो गीत चाहियो भन्नासाथ यसले शब्द, संगीत, स्वर सबै जेनेरेट गरिदिन्छ । उनले आफ्नो गितारलाई कम्प्युटरमा जोडेर सुनो टुलमार्फत तत्काल एउटा संगीत तयार पारेर कार्यक्रममा सुनाएका थिए । लिपफ्रगले वार्षिक रूपमा आयोजना गर्दै आएको डिजाइन डिस्को कार्यक्रमको तेस्रो संस्करणमा सन्नीले संगीतमा एआईको प्रयोगबारे ज्यामिङ विद एआई थिममा यस्तो प्रस्तुति दिएका थिए । एआई एन्ड क्रिएटिभिटी विषयमा रहेर कार्यक्रममा युजर एक्स्पेरियन्स (यूएक्स) डिजाइन, ग्राफिक डिजाइन, चित्रकला र संगीतजस्ता रचनात्मक क्षेत्रमा एआईले पार्ने प्रभावबारे यही क्षेत्रमा काम गर्दै आएका वक्ताहरूले आफ्ना अनुभव र विचार सुनाएका थिए । साथै, डिजाइनर, डिजिटल क्रिएटर, इलुस्ट्रेटर वा मल्टिमिडिया क्षेत्रमा काम गर्न रुचि राख्नेहरूलाई सीप विकास र पर्सनल ब्रान्डिङको महत्त्वबारे पनि विषयविज्ञले सुझाव दिए । कम्पनी वा क्लाइन्टले रेजुमी वा सीभी होइन तपाईंको इन्स्टाग्राम एकाउन्ट हेरेर पनि काम दिनेनदिने तय गर्न सक्छन्, हिमालयन जाभाका मार्केटिङ विभाग प्रमुख केल्साङ शेर्पा प्रधानले भने, आजको दुनियाँ र रोजगार बजारमा सर्वोत्कृष्ट भएर मात्र पर्याप्त हुँदैन । अरूभन्दा अलग र आफूसँग भएको सीप, दक्षता, व्यक्तित्व सबै मार्केटिङ पनि गर्न सक्नुपर्छ । इन्स्टाग्राम, लिंक्डइनलगायतमा आफ्नो पर्सनल ब्रान्डिङ गर्नुपर्छ । लिपफ्रगका डिजाइन आर्किटेक्ट एवं डिजाइन टिम म्यानेजर सरोज शाहीले पनि सीप विकासमा जोड दिन युवालाई हौसला दिए । कार्यक्रममा वित्तीयप्रविधिसम्बन्धीको फोननेक्स्ट कम्पनीकी प्रमुख प्रोडक्ट डिजाइनर ऋचा शर्माले अनलाइनबाट पाँच मिनेटमै बैंक खाता खोल्न सकिने प्रविधिबारे प्रस्तुति दिइन् । तपाईंहरूमध्ये कतिलाई बैंकमा जान मन पर्छ ? भनेर उनले सोध्दा इस्लिङ्टन कलेजको कुमारी हलमा उपस्थित युवामध्ये धेरैले चर्को स्वरमा मन पर्दैन भन्दै बरु अनलाइनबाटै कारोबार गर्न रुचाउने बताएका थिए । कारोबार अनलाइनबाटै गर्न मिले पनि खाता खोल्न बैंक नै धाउनुपर्ने र चार पृष्ठ लामा फारम भर्नेदेखि घरको नक्सासमेत कोर्नु निकै झन्झटिलो हुने धेरैको भनाइ थियो । त्यही समस्या समाधानका लागि आफूहरूले तयार गरेको अरेन्ज नेक्स्ट प्रविधिबारे ऋचाले जानकारी गराएकी थिइन् । डिपफेकजस्ता एआई प्रविधिका कारण भिडियो केवाईसी जोखिमपूर्ण हुनेबारे एक सहभागीले राखेको जिज्ञासामा उनले लाइभ्लीनेस टेस्ट मार्फत सुरक्षा प्रबन्ध मिलाइएको पनि बताइन् । यद्यपि, यो नयाँ चुनौती भएकाले थप काम गर्न एआई इन्जिनियर र डिजाइनरहरूसँगको सहकार्यमा अझै बलियो समाधान निकाल्न आवश्यक रहेको उनको भनाइ थियो । वृत्तचित्र, छोटा चलचित्रजस्ता विधामा काम गर्ने कथाहरू प्रोडक्सन्सका कार्यकारी निर्देशक शशांक श्रेष्ठले भिडियो प्रोडक्सनमा ग्याजेटभन्दा सीप महत्त्वपूर्ण भएकाले प्रशस्त मिहिनेत गर्न सुझाव दिए ।कार्यक्रममा हाउवर्ड डेलाफिल्ड इन्टरनेसनलका डिजिटल प्रोडक्ट म्यानेजर अनिश बज्राचार्य, इस्लिङटन कलेजका मल्टिमिडिया सिनियर लेक्चरर एन्ड प्रोग्राम लिडर प्रतीकमान सिंह प्रधान, इलुस्ट्रेटर एवं ग्राफिक डिजाइनर मृगजा बज्राचार्य, लिपफ्रगकै क्रिएटिभ डाइरेक्टर स्वप्निल आचार्यले प्रस्तुति दिएका थिए । कार्यक्रमको अन्त्यमा आयोजित छलफल कार्यक्रममा सहभागीले काम र जागिरको व्यवस्थापन कसरी गर्ने, रुचिभन्दा फरक काम आइपर्दा के गर्ने, डिजाइनरका लागि उत्कृष्ट विश्वविद्यालय कुन हुन सक्छ जस्ता जिज्ञासा राखेका थिए ।"
"बढेन ऋणको माग, बैंकमा थुप्रियो सवा ७ खर्ब","आर्थिक गतिविधि सुस्ताएकाले बजार कमी आएकाले बैंकहरूमा कर्जाको माग पनि नबढेको बैंकिङ विज्ञ परशुराम कुँवरले जनाए । अर्थतन्त्रमा देखिएको समस्याका कारण कर्जा माग बढ्न नसकेकाले सरकारले आर्थिक गतिविधि चलायमान बनाउन प्रयास गर्नुपर्ने उनको भनाइ छ । सरकारले खर्च बढाएपछि आर्थिक गतिविधि चलायमान हुने र त्यसपछि कर्जाको माग पनि बढ्ने कुँवरले बताए । बजार मागमा सुधारै भएन, यसका कारणहरूमा धेरै युवा बिदेसिनु, स्वदेशमै रहेकाको पनि आय बढ्न नसक्नु, नयाँ रोजगारी सृजना नहुनु आदि हुन सक्छन्, उनले भने, गत वर्षको साउनको तुलनामा यस वर्षको साउनमा आयात घटेको छ । यसले पनि बजार माग र अर्थतन्त्रमा आर्थिक गतिविधि बढ्न नसकेको पुष्टि हुन्छ । गत वर्षका सबै महिनामा नै बैंक पर्याप्त लगानीयोग्य रकम राखेर बसेका थिए । ०८० वर्षको असार मसान्तमा बैंक तथा वित्तीय संस्थामा झन्डै ५ खर्ब रुपैयाँ लगानीयोग्य रकम थुप्रिएको थियो । साउन मसान्तमा यस्तो रकम ३ अर्ब ७४ अर्ब, भदौमा साढे ४ खर्ब, असोज र कात्तिकमा ५ खर्बभन्दा बढी थियो । मंसिर, पुस र माघमा ६ खर्बभन्दा बढी ऋणयोग्य रकम रहे पनि फागुन र चैतमा ६ खर्बभन्दा तल झरेको थियो । त्यो सरकारले बैंकलाई स्थानीय तहको खातामा रहेको पैसा निक्षेपमा गणना गर्न दिएको सुविधा हटाएको बेला हो । त्यसपछि फेरि वैशाख र जेठमा ६ खर्बभन्दा बढी र असारमा पौने ८ खर्ब लगानीयोग्य रकम बैंकमा थुप्रिएको थियो । अहिलेसम्मको अवस्था हेर्दा यो वर्ष पनि अपेक्षित रूपमा कर्जा प्रवाह हुन नसक्ने जानकार बताउँछन् । यस्तो अवस्थामा अर्थ मन्त्रालय र राष्ट्र बैंक दुवैले निजी क्षेत्रसँग प्रभावकारी रूपमा संवादमार्फत उनीहरूलाई लगानी विस्तारका लागि प्रोत्साहन गर्नुपर्ने उनीहरूको सुझाव छ । यस्तो अवस्थामा सरकारले ऋण लिएर दायित्व बढाउनुको साटो सडकलगायत ठूला पूर्वाधार आयोजना निर्माणको जिम्मा निजी क्षेत्रलाई दिनुपर्छ ।"
नवीकरण भयो एनसेलको अनुमतिपत्र,"(काठमाडौं) नेपाल सरकारको निर्णयबमोजिम नियामक नेपाल दूरसञ्चार प्राधिकरणले एनसेलको अनुमतिपत्र पाँच वर्षका लागि नवीकरण भएको जनाएको छ । भदौ १३ को मन्त्रिपरिषद् बैठकले आइतबारदेखि समाप्त हुने क्रममा रहेको एनसेलको मोबाइल सेवाको अनुमतिपत्र सर्तसहित नवीकरण गर्न दिने निर्णय गरेको थियो । सरकारले एनसेलको मागबमोजिम किस्ताबन्दी सुविधा उपलब्ध गराएको थियो । सोही निर्णयअनुसार नवीकरण गरिएको प्राधिकरणका प्रवक्ता सन्तोष पौडेलले बताए । एनसेलले पहिलो किस्ताबापत पाँच अर्ब रुपैयाँ बुझाएपछि नवीकरण गरिएको पौडेलको भनाइ छ । दूरसञ्चार नियमावली २०५४ को प्रावधानअनुसार अनुमतिपत्रको अवधि सकिनुभन्दा तीन महिनाअघि गत जेठ १४ मै एनसेलले ४ अर्ब दस्तुरसहित प्राधिकरणसमक्ष निवेदन दिएको थियो । आइतबार थप १ अर्ब रुपैयाँ दाखिला गरेको प्रवक्ता पौडेलले जानकारी दिए ।एनसेलले चाहे किस्ता रकम समयभन्दा अगाडि नै तिर्न सक्नेछ, उनले भने, बाँकी तीन किस्ताबापतको १५ अर्ब रुपैयाँ प्रत्येक वर्ष पाँचपाँच अर्बका दरले तिर्दै जानुपर्ने र बाँकी रकममा १० प्रतिशत ब्याजदर लाग्नेछ । गत बिहीबार बसेको मन्त्रिपरिषद् बैठकको निर्णयअनुसार सरकारले एनसेलसँग हरेक वर्ष भदौ १५ भित्र ५ अर्ब रुपैयाँ र १० प्रतिशत ब्याज भुक्तान गरिसक्नुपर्ने सर्त अघि सारेको थियो । पहिलो किस्ता तोकिएको मितिमा बुझाउन नसके अनुमतिपत्र खारेज हुने मन्त्रिपरिषद्को निर्णय थियो ।अनुमतिपत्र नवीकरणसम्बन्धी अन्य व्यवस्था मन्त्रिपरिषद्को फागुन ६ को निर्णयबमोजिम हुने भनिए पनि यसबारे प्राधिकरणले खुलाएको छैन । २५ वर्षपछि एनसेलको स्वामित्व स्वतः सरकारमा आउन नदिन हुन सक्ने सेयर संरचना परिवर्तनलाई निषेध गर्ने निर्णय सरकारले गत फागुन ६ मै गरेको थियो । यस सम्बन्धमा एनसेलले पनि कुनै सार्वजनिक प्रतिक्रिया दिएको छैन ।नवीकरणसम्बन्धी अन्योल तत्काललाई समाधान भएको देखिए पनि एनसेलको सेयर स्वामित्व हस्तान्तरणसम्बन्धी विवाद कायमै छ । मलेसियन कम्पनी आजियटा ग्रुप बर्हादले नेपाली मूलका सिंगापुर निवासी व्यवसायी सतीशलाल आचार्यको बेलायती कम्पनीलाई एनसेलमा रहेको आफ्नो ८० प्रतिशत सेयर बिक्री गरेर बाहिरिन गरेको निर्णयलाई प्राधिकरणले अझै पनि अनुमति दिएको छैन । सेयर स्वामित्व विवाद छानबिनकै क्रममा रहेका बेला तत्कालीन पुष्पकमल दाहाल नेतृत्वको सरकारले एनसेलको अनुमतिपत्रको २५ वर्षको अवधि समाप्त भएपछि तेस्रो नवीकरण गर्दाकै बखत सेवा प्रदायक कम्पनीको साविकमा कायम रहेको सेयर स्वामित्वको संरचनामा कुनै फेरबदल नगर्ने सर्त समावेश गरी अनुमतिपत्र नवीकरण गर्न प्राधिकरणलाई निर्देशन दिएको थियो । दूसञ्चार ऐन०५३ को दफा ३३ अनुसार जम्मा पुँजी लगानीको ५० प्रतिशतभन्दा बढी विदेशी व्यक्ति वा संगठित संस्थाको लगानी भएको दूरसञ्चार सेवासँग सम्बन्धित जग्गा, भवन, यन्त्र, उपकरण तथा संरचना अनुमतिपत्रको अवधि समाप्त भएपछि नेपाल सरकारको स्वामित्वमा आउने व्यवस्था छ ।"
मार्लबोरो चुरोट सौर्य सिमेन्टको फ्याक्ट्रीमा जलाइयो,"चुरोटको गोदाम सौर्य सिमेन्ट उद्योगमा !राजस्व छलीको आशंकासमेत गरिएको मार्लबोरोको रिलेबलिङ चुरोट सिरहा मिर्चैयास्थित सौर्य सिमेन्ट उद्योगभित्र भण्डारण गरिएको थियो । त्यहाँ कार्यरत मजदुरले आशंका गरे पनि चुरोट राखेको विषयमा कसैलाई जानकारी दिइएको थिएन । गत साउन २१ मा केही मजदुर लगाएर उद्योग परिसरभित्रै चुरोट जलाएपछि सबैतिर हल्ला भयो । उद्योगभित्रका गतिविधि शंकास्पद थिए । हामी काम गर्ने मजदुर, केही बोल्यो भने निकालिदेला भन्ने डर । यसबारे व्यापक गाइँगुइँ चलेपछि म्याद नाघेको र पानीमा भिजेको भनेर करिब अढाई ट्रक चुरोट जलाइयो, एक मजदुरले भने, त्यसपछि सबैलाई थाहा भयो । कम्पनीले म्याद नाघेको र पानीमा भिजेको भनेर अढाई ट्रक चुरोट जलाउँदा सम्बद्ध नियामक निकायसँग अनुमति लिएको छैन । चुरोट जलाएको एक सातापछि मजदुरहरूले फेरि चुरोटका कार्टुन देखे । उनीहरूले उद्योगमा कार्यरत माथिल्ला पदका कर्मचारीहरूको कोठाकोठामा देखे । यसै विषयमा शनिबार साँझ उद्योगमा होहल्ला नै भयो । त्यसपछि उद्योगमा प्रहरी पुगेको थियो । इलाका प्रहरी कार्यालय, मिर्चैयाको टोलीले उद्योगबाट चुरोटका तीन कार्टुन नियन्त्रणमा लिएको जनाएको छ । प्रहरीले चुरोट नियन्त्रणमा लिई अनुसन्धान भइरहेको मिर्चैयाका प्रहरी नायब उपरीक्षक पञ्चकुमार बाखुले बताए । तीन वटा कार्टुनमा रहेका केही चुरोट ल्याएका छौं, यसबारे अनुसन्धान हुँदै छ, डीएसपी बाखुले भने, अनुसन्धानपछि सबै कुरा बाहिर आउला । आयातकर्ता शंकर ग्रुप अफ इन्डस्ट्रिजको भगिनी संस्था जगदम्बा ओभरसिजका शैलेन्द्र खत्रीले चुरोट विदेशमा बन्ने भएकाले यस विषयलाई जटिल नबनाइदिन आग्रह गरे । यो विषयलाई गिजोलेर काम छैन, यो विदेशमा बन्ने चुरोट हो, त्यस्ता चुरोट हामीले बजारबाट फिर्ता ल्याएर जलाइसकेका पनि छौं । कतै बाँकी छ भने विवरण दिनू, त्यसलाई नष्ट गर्छौं ।सिमेन्ट उद्योगमा कार्यरत मजदुर भने सिमेन्ट उद्योगमा अझै थुप्रै चुरोट रहेको बताउँछन् । यस विषयबारे बुझ्न खोज्दा सौर्य सिमेन्ट उद्योगका महाप्रबन्धक जीवन नेपाल सम्पर्कमा आएनन् । उद्योगका प्राविधिक प्रमुख गुरुदयाल सिंहले भने काम नलाग्ने चुरोट जलाउन मात्रै सिमेन्ट उद्योगमा राखिएको दाबी गरे । चुरोट आयातकर्ता जगदम्बा ओभरसिज शंकर ग्रुपअन्तर्गतकै हो । सिमेन्ट उद्योग पनि शंकर ग्रुपकै हो, सिंहले भने, चुरोट पानीमा भिजेर काम नलाग्ने भएको थियो, त्यसैले जलाउन मात्र यहाँ ल्याइएको हो ।"
"सकियो नाडा अटो सो, ८२ हजारले गरे अवलोकन","(काठमाडौं) नाडा अटोमोबाइल्स एसोसिएसन अफ नेपालले आयोजना गरेको १६औं संस्करणको नाडा अटो सो २०२४ सम्पन्न भएको छ । काठमाडौंको भृकुटीमण्डपमा सञ्चालन भएको ६ दिने अटो सो आइतबार सम्पन्न भएको हो । अटोमोबाइल्स क्षेत्रको कुम्भमेला मानिने अटो सोमा ८२ हजार ४ सय ७० जनाले अवलोकन गरेको आयोजकले जनाएको छ । अटो सोमा उत्साहपूर्ण सहभागिता रहेको नाडा अटो सोका संयोजक अनुपकुमार बरालले बताए । समग्रमा अटो सो राम्रो भयो । हामीले जुन अपेक्षा राखेर सो सञ्चालन गरेका थियौं, त्यो पूरा भएको छ, उनले भने, अटो सोमा अनुमानित १५ अर्ब रुपैयाँ बराबरको कारोबार भएको छ । साथै ४ हजार थान चारपांग्रे र २ हजार थान दुईपांग्रे सवारी बुकिङ भएको अनुमान गरेका छौं । अटो सो सुरु भएको पहिलो दिन मंगलबार १० हजार र दोस्रो दिन बुधबार १५ हजार दर्शकले प्रदर्शनी अवलोकन गरेका थिए । यसैगरी प्रदर्शनीमा तेस्रो दिन बिहीबार १५ हजार ५ सय, चौथो दिन शुक्रबार १७ हजार २ सय र पाँचौं दिन १८ हजार ४ सय ९७ जना दर्शकले सहभागिता जनाएका थिए । अन्तिम दिन आइतबार भने ८ हजार ४ सय ५५ जना दर्शकले प्रदर्शनी अवलोकन गरेको आयोजकले जनाएको छ । अटो सो अवधिभर अटोमोबाइल व्यवसायी उत्साहित देखिएको नाडाका अध्यक्ष करण चौधरीले बताए । यो अटो सोको कुम्भमेला हो । मैले अटो व्यवसायीहरूको अनुहारमा मुस्कान देखेको छु । मलाई एकदमै खुसी लागेको छ, समापन कार्यक्रमलाई सम्बोधन गर्दै उनले भने, किनभने हामी सबैजनाले आशा देखेका छौं । यहाँहरूले मलाई वर्षभरिका लागि ऊर्जा थप दिनुभएको छ । यो ऊर्जा खेर जान दिन्नौं । छ दिनको अटो सोबारे सञ्चारमाध्यम र सरकारी प्रतिनिधिहरूबाट आएको प्रतिक्रियाले पनि उत्साहित भएको उनको भनाइ छ । नयाँ लन्च भएका ब्रान्डमा दर्शकको आकर्षण रहेको नाडाका महासचिव सुरेन्द्रकुमार उप्रेतीले बताए । यसपालिको अटो सोमा विद्युतीय र पेट्रोल तथा डिजेल गाडी दुवैमा दर्शकको राम्रो आकर्षण देखियो, उनले भने, साथै नयाँ लन्च भएका ब्रान्ड, विद्युतीय स्कुटर, नयाँ उत्पादनबारे जानकारी लिनेहरूको घुइँचो भयो । यसले बुकिङ पनि राम्रो भएको छ । अटो सोमा विभिन्न कम्पनीले नयाँ ब्रान्ड लन्च गर्नेदेखि लिएर उत्पादन (प्रोडक्ट) हरूमा छुट अफरसमेत ल्याएका थिए । प्रायः कम्पनीहरूले प्रदर्शनीमा राखेका उत्पादनमा दिएका छुट छठसम्मका लागि निरन्तरता दिने जानकारी दिएका छन् । अटो सोमा कम्पनीहरूले सवारीसाधनदेखि हेल्मेट, टायर, लुब्रिकेन्ट्समा छुट अफर राखेका थिए । अटो सोमा चारपांग्रे, दुईपांग्रे, सेमी कमर्सियल तथा कमर्सियल भेहिकल र अटो कम्पोनेन्टमा टायर, लुब्रिकेन्ट्स, ब्याट्री, हेल्मेट, स्पेयर पार्ट्सलगायत गरी १ सय ३० वटा स्टल राखिएका थिए, जसमा २३ वटा चारपांग्रे ब्रान्ड, १९ वटा दुईपांग्रे, १२ वटा हल्का व्यावसायिक सवारीसाधनका ब्रान्ड र बैंक तथा वित्तीय संस्थाका ११ वटा स्टल थिए । साथै अटो सोमा लुब्रिकेन्ट्स, टायर, ब्याट्रीलगायत कम्पनीका स्टल ३३ वटा राखिएको थियो । यसैबीच देशको अटोमोबाइल क्षेत्रका समस्या सम्बन्धमा सरकारको ध्यानाकर्षण गराउन सफल भएको नाडाका अध्यक्ष करण चौधरीले बताएका छन् । आइतबार नाडा अटो २०२४ को सन्दर्भमा मौद्रिक नीतिको कार्यदिशा, कर्जा विस्तार र अटो व्यवसाय विषयक अन्तर्क्रियात्मक कार्यक्रममा अध्यक्ष चौधरीले भने, अहिलेको मौद्रिक नीतिले सबै क्षेत्रलाई समेटेको छ । यसले सुस्ताएको अटोमोबाइल व्यवसाय पुनः फस्टाउने आशा राखेको छु । अटो सोको अन्तिम दिनको अवसरमा नाडा र इकोनोमिक मिडिया एसोसिएसन नेपाल (इमान) को संयुक्त पहलमा अन्तर्क्रियात्मक कार्यक्रम आयोजना गरिएको थियो । कार्यक्रममा राष्ट्र बैंकका डेपुटी गभर्नर बमबहादुर मिश्र र इमानका अध्यक्ष डिल्लीप्रसाद सापकोटाले आफ्नो भनाइ प्रस्तुत गरेका थिए ।"
अर्थतन्त्र सुधारका लागि सरकार थप हस्तक्षेप गर्न तयार,"(काठमाडौं)मुलुकमा आर्थिक र वित्तीय सूचक सकारात्मक बन्दै गए पनि आम लगानीकर्ता र उपभोक्ताको मनोबल बढ्न नसकेकाले थप हस्तक्षप आवश्यक रहेको उपप्रधान तथा अर्थमन्त्री विष्णु पौडेलले बताएका छन् । नेपाल आर्थिक पत्रकार समाज (सेजन) को २६ औं वार्षिक साधारणसभाका अवसरमा आइतबार काठमाडौंमा आयोजित कार्यक्रममा अर्थमन्त्री पौडेलले अपेक्षाअनुसार अर्थतन्त्रको शिथिलता कम नभएको धारणा राखे ।सरकारको हस्तक्षेप पर्याप्त नभएको हो कि भन्ने लागेको छ । बजारमा माग बढ्न नसकेको गुनासो छ, अर्थतन्त्र दबाबमै छ, अर्थमन्त्री पौडेलले भने, केही समयअघि निकै खराब अवस्थामा पुगेको मुलुकको अर्थतन्त्र सरकारको हस्तक्षेपबाटै अहिलेको सहज अवस्थामा आएको हो । मुलुकको अर्थतन्त्र बिग्रनुमा राजनीतिक अस्थिरता मुख्य कारण रहेको उल्लेख गर्दै अर्थमन्त्री पौडेलले अहिले स्थिर सरकार बनेको र नीतिगत स्थिरतासँगै अर्थतन्त्र पनि सुधार हुँदै जाने दाबी गरे । एक वर्षमा तीन जना अर्थमन्त्री फेरिने गरेको सन्दर्भमा उनले यसको समाधान गर्नै वर्तमान सरकार आएको जनाए । निजी क्षेत्रले पनि अब गुनासो गर्न छाडेर विकास र समृद्धिको सरकारको यात्रामा सघाउनुपर्छ, उनले भने । नयाँ सरकार गठनपछि अर्थतन्त्रका बाह्य सूचक सकारात्मक रहेको र आन्तरिक अर्थतन्त्रको सुधारमा थप कदम चाल्न तयार रहेको उनको भनाइ छ । सरकारले निजी क्षेत्रमैत्री नीति ल्याएका कारण पुँजीबजार, रियल इस्टेट र ऋण प्रवाह बढ्दै गएको पौडेलको दाबी छ । सरकार नीतिगत तथा कार्यगत हस्तक्षेपबाटै अर्थतन्त्र सुधारको बाटोमा गएको हो, थप सुधारका लागि विभिन्न क्षेत्रबाट सुझाव लिएर अघि बढ्न सरकार तयार छ, उनले भने, निजी क्षेत्र गुनासोबाट बाहिर आउनुपर्छ । सरकार तपाईंहरूका सबै गुनासो सुन्न र समाधान गर्न तयार छ । मुलुकको अर्थतन्त्र सुधार हुँदै गइरहेको र मौद्रिक तथा वित्तीय सूचक सहज बन्दै गएको राष्ट्र बैंकका गभर्नर महाप्रसाद अधिकारीले जनाए । बाह्य क्षेत्र सहज बन्दै गएको छ । मुद्रास्फीति घटेको छ । बैंक तथा वित्तीय संस्थामा तरलता बढेको छ । अटोमोबाइल र पुँजीबजारलगायत क्षेत्र चलायमान हुँदै गएको छ, अधिकारीले भने ।बैंक तथा वित्तीय संस्थासम्बन्धी ऐन (बाफिया) लाई संशोधन गर्न बनेको विधेयकमा भएका व्यवस्था निजी क्षेत्रमैत्री नरहेको नेपाल उद्योग वाणिज्य महासंघका अध्यक्ष चन्द्रप्रसाद ढकालले बताए । बाफिया विधेयकले बैंक तथा वित्तीय संस्थाका संस्थापक लगानीकर्ताले अन्य क्षेत्रमा लगानी गर्न समस्या सिर्जना गर्न सक्ने उनको भनाइ छ । मुलुकको अर्थतन्त्र सुधारोन्मुख रहे पनि आन्तरिक उत्पादन तथा माग बढ्न नसकेको नेपाल उद्योग परिसंघका अध्यक्ष राजेशकुमार अग्रवालले जनाए । बाह्य क्षेत्र सन्तुलनमा छ । बजारमा तरलता पर्याप्त छ । ब्याजदर पनि घटेको छ । तर अहिले आयात र निर्यात घटेको छ । यसको अर्थ बजारमा माग बढ्न सकेको छैन भन्ने हो, अध्यक्ष अग्रवालले भने ।"
अर्थ संक्षेप,"उद्यमशीलता प्रवर्द्धनमा कुमारी बैंकको कर्जा काठमाडौं (कास) कुमारी बैंकले उद्यमशीलता प्रवर्द्धनका लागि देशैभरि वर्षैभरि कार्यक्रम ल्याएको छ । कार्यक्रमअन्तर्गत बैंकले साना उद्यमीहरूलाई क्यूआर कारोबारकै धितोमा क्यूआर मर्चेन्ट फोन कर्जा सुविधा सञ्चालन गरेको जनाएको छ । यसका लागि बैंकका शाखामा व्यवसाय खाता खोली क्यूआरमार्फत प्रतिसाता कम्तीमा दुई व्यावसायिक कारोबार लगातार चार साता हुनुपर्नेछ । जसमा मासिक १० हजार रुपैयाँ बराबरको कारोबार उक्त बैंक खातामा भए उद्यमीले दुई लाख रुपैयाँसम्मको बिनाधितो कर्जा बैंकको मोबाइल बैंकिङ एपमार्फत प्राप्त गर्नेछन् ।एनआईएमबीको मोबाइल बैंकिङमार्फत पाँच लाखसम्म कर्जा काठमाडौं (कास) नेपाल इन्भेस्टमेन्ट मेगा बैंक (एनआईएमबी) ले आफ्नो मोबाइल बैंकिङमार्फत कर्जा उपलब्ध गराउने भएको छ । एनआईएमबी मोबाइल बैंकिङ एपमार्फत स्मार्टलोनको सुविधा सुरु भएको हो । यस सुविधामार्फत ग्राहकले बिनाधितो पाँच लाख रुपैयाँसम्मको कर्जा उक्त एपमार्फत लिन सक्ने बैंकले जनाएको छ । बैंकले कर्जाको सहज भुक्तानीका लागि विभिन्न समय अवधिमा आफ्नो कर्जा तिर्ने विकल्पसमेत प्रदान गरेको छ । यसमा ग्राहकले १ महिनाभित्र वा बढीमा ३६ महिनासम्मको सरल किस्ताबन्दीको आधारमा कर्जा भुक्तानी गर्न सक्नेछन् । साथै आफ्नो कर्जा रकम चाहेको समयमा एकैचोटि तिर्न चाहने ग्राहकका लागि पूर्वभुक्तानीको समेत व्यवस्था भएको बताइएको छ ।सानिमा बैंक र सीजी मोबाइलबीच छुट सम्झौताकाठमाडौं (कास) सानिमा बैंक र सीजी मोबाइलबीच छुट उपलब्ध गराउने सम्झौता भएको छ । सम्झौताअनुसार ग्राहकले बैंकको मोबाइल बैंकिङ प्रयोग गरी सीजीमा सामान खरिद भुक्तानी गर्दा छुट पाउनेछन् । ग्राहकले सीजीका नथिङ र सीएमएफ ब्रान्डस्का मोबाइल फोनको खरिदमा ७४ प्रतिशत र इयरबडमा ९ प्रतिशत छुट पाउने बैंकले जनाएको छ । सम्झौतापछि बैंकको क्रेडिट कार्ड प्रयोगकर्ताले मासिक किस्ताबन्दी (ईएमआई) सुविधा पाउन सक्नेछन् ।दिगोको चारदिने अटो कर्निभल काठमाडौं (कास) दिगो ग्रुपले चार दिने अटो कर्निभल आयोजना गर्ने भएको छ । कम्पनीले भदौ १९ देखि २२ सम्म बल्खुमा उक्त कार्यक्रम आयोजना गर्न लागिएको जनाइएको छ । कार्निभलमा स्पट एक्सचेन्ज गर्न सकिनेछ, जसमा सहभागीले पुराना सवारीसाधनलाई नयाँ विद्युतीय सवारीसाधनसँग अदलबदल गर्न सक्ने सुविधा पाइने कम्पनीले बताएको छ । कम्पनीले उक्त अवसरमा नगद छुट, थप मूल्यांकन र सरल वित्तीय योजना दिलाउने जनाएको छ । कर्निभलमा कम्पनीले आफ्ना विभिन्न विद्युतीय गाडीको प्रदर्शनी गर्नेछ । सहभागीले ती गाडीको टेस्ट ड्राइभ गर्न सक्नेछन् । यसका साथै सहभागीहरूले विद्युतीय सवारीसाधन चार्ज गर्न आवश्यक समाधान, चार्जर खरिद, देशभित्रका राजमार्गमा चार्जिङ स्टेसन र रेस्टुरेन्टको सुविधा दिने दिगो ईस्टपको बारेमा जानकारी लिन सक्नेछन् । एजेन्सीलाई सूर्य ज्योति लाइफको सम्मान काठमाडौं (कास) आफ्ना उत्कृष्ट एजेन्सी प्रबन्धक र अभिकर्तालाई सूर्य ज्योति लाइफ इन्स्योरेन्सले सम्मान गरेको छ । हालै सम्पन्न एजेन्सी अवार्ड नाइट२०८१ कार्यक्रममा कम्पनीले आर्थिक वर्ष ०८०८१ मा देशभरबाट उत्कृष्ट व्यवसाय गरेका विभिन्न विधाका एजेन्सी म्यानेजर र अभिकर्ताहरूलाई सम्मानित गरेको हो । कम्पनीले व्यक्तिगत कोड र टिम व्यवसायअन्तर्गत धेरै व्यवसाय प्रदान गर्ने अभिकर्तालाई सूर्य ज्योति ओजस्वी रत्न अवार्ड बाट सम्मानित गरेको थियो । व्यक्तिगत कोडमा बुटवल पाल्पा रोड शाखाअन्तर्गत कार्यरत कमलप्रसाद घिमिरे र सामूहिक व्यवसायमा कोहलपुर शाखाअन्तर्गत कार्यरत गौरवकुमार शाही द्वयलाई कम्पनीले नगदसहित अवार्ड प्रदान गरेको थियो । देशभरबाट सर्वाधित व्यवसाय, अभिकर्ता नियुक्ति र बिमालेखका आधारमा उत्कृष्ट १० जना एजेन्सी म्यानेजर र १० जना अभिकर्तालाई ट्रफीसहित सम्मान गरिएको कम्पनीले जनाएको छ ।"
कांग्रेसमा चुनावपूर्व गठबन्धन नगर्ने नीति अनुमोदन,"(काठमाडौं) कांग्रेस केन्द्रीय कार्यसमितिले महामन्त्री गगन थापाको चुनावी गठबन्धन नगर्ने प्रस्तावलाई भाषा परिमार्जन गर्दै अनुमोदन गरेको छ । अर्का महामन्त्री विश्वप्रकाश शर्माले अघि सारेको नेताहरूको बहिर्गमन नीति (एक्जिट पोलिसी) लाई भने संविधान संशोधनकै बेलामा छलफल अघि बढाउने गरी हाललाई अनिर्णीत अवस्थामा राखिएको छ । साउन २३ देखि चलेको केन्द्रीय कार्यसमितिको बैठकमा संस्थापन र इतरपक्षबीच मुख्य गरी यी दुई विषयमा मतभेद देखिएको थियो । गत फागुन १० मा सम्पन्न महासमिति बैठकबाट केन्द्रीय कार्यसमितिले परिमार्जनसहित अन्तिम टुंगो लगाउने गरी उपसभापति पूर्णबहादुर खड्काको नीति, थापाको संगठन र शर्माको समसामयिक राजनीतिक प्रतिवेदन पारित भएको थियो । त्यतिबेला उपसभापति खड्काको नीति प्रतिवेदनमा माओवादी सशस्त्र युद्धलाई लिएर गरिएको व्याख्या र महामन्त्री थापाको चुनावी गठबन्धन नगर्नेसम्बन्धी प्रस्ताव विवादित बनेका थिए । माओवादीसँगको गठबन्धन तोडिएपछि खड्काको प्रतिवेदनलाई सामान्य भाषा मात्रै संशोधन गरिएको छ । चुनावी गठबन्धनको विपक्षीमा रहेका थापाको प्रस्तावबाट गठबन्धन शब्द हटाएर संशोधन गरिएको छ । हाम्रो आफ्नै संगठनलाई थप ऊर्जाशील बनाउँदै आम जनताको मत र विश्वास बढाएर नेपाली कांग्रेसले एक्लै बहुमत ल्याउन सक्ने पार्टीको रूपमा पुनःस्थापित गर्नेछौं, थापाको प्रतिवेदनलाई संशोधित गर्दै भनिएको छ, हामी भविष्यमा हुने आवधिक निर्वाचनहरूमा आफ्नै तागतमा एक्लै लड्नेछौं र हाम्रा मतदातालाई नेपाली कांग्रेसको चुनावचिह्न रूखमा नै मत हाल्ने पाउने अवस्था सुनिश्चित गर्नेछौं ।सत्ता सहकार्यमा राजनीतिक दलहरूबीच हुने गरेका धोकाधडीका कारण कांग्रेस सभापति शेरबहादुर देउवा र संस्थापन पक्षीय नेताहरूले भविष्यको परिस्थिति हेरेर मात्रै गठबन्धनको विषय उठाउनुपर्ने भन्दै प्रतिवेदनमा नराख्न जोडबल गरेका थिए । बैठकमा संस्थापनपक्षीय नेताहरू गठबन्धन र एक्जिट पोलिसी का प्रस्तावित दुवै प्रावधान हटाउनुपर्ने पक्षमा थिए । इतरपक्षका अधिकांश नेताहरू चुनावी गठबन्धन गर्न नहुने थापाको प्रस्तावका पक्ष थिए । शर्माको एक्जिट पोलिसी विषयमा भने इतरपक्ष पनि विभाजित थियो । अधिकांशले एक्जिट पोलिसी व्यावहारिक नभएको र संविधान संशोधनसँग जोडिएकाले पार्टीको प्रतिवेदनबाट हटाउनुपर्ने धारणा राखेका थिए । शर्माले राष्ट्रपति एक पटक, प्रधानमन्त्री दुई पटक, मन्त्री तीन पटक र सांसद चार पटक मात्रै हुन पाउने नीति पार्टीले बनाउनुपर्ने प्रस्ताव गरेका थिए । संविधान संशोधनका बेलामा पार्टीले आवश्यक निर्णय गर्ने भन्दै हाललाई प्रतिवेदनमा उल्लिखित एक्जिट पोलिसी लाई प्रस्तावकै रूपमा राख्ने निर्णय गरिएको छ ।कांग्रेस प्रवक्ता प्रकाशशरण महतले भने गठबन्धन गर्ने वा नगर्ने भन्ने विषय तत्कालको रणनीति भएकाले अहिले त्यस विषयमा कुनै निर्णय नभएको बताए । अर्का महामन्त्री शर्माको एक्जिट पोलिसी को सन्दर्भलाई पार्टीले आवश्यक नठानेको उनले जानकारी दिए । महामन्त्री थापा पक्षीय केन्द्रीय सदस्य अजयबाबु शिवाकोटीले केन्द्रीय कार्यसमितिको निर्णयले पार्टीले अबको निर्वाचनमा चुनावी गठबन्धन नगर्ने विषयलाई झन् प्रस्ट पारेको बताए । गठबन्धन शब्द झिके पनि आफ्नै तागतमा एक्लै लड्ने भन्ने कुरा समावेश गरेर गठबन्धन नगर्ने नीति प्रस्ट गरिएको छ, उनले भने । बैठकमा महामन्त्री शर्माको एक्जिट पोलिसी सभापति देउवालाई भविष्यमा प्रधानमन्त्री हुन नदिने रणनीतिबाट आएको व्याख्यासमेत संस्थापन पक्षीय नेताहरूले गरेका थिए । आफ्नो प्रतिवेदनको आशयलाई पुष्टि हुने गरेरै शर्माले आइतबार बैठकमा देउवालाई अब पार्टीले प्रधानमन्त्री पाउँदा त्याग गर्न र अर्को नेतालाई बनाउन सुझाएका थिए । तपाईंको पालामा मुलुकमा धेरै परिवर्तन भएको छ । पार्टीलाई समावेशी बनाउनुभएको छ । महिला, दलित, आदिवासी, जनजाति, मधेशी, मुस्लिमको प्रतिनिधित्व हुने गरी पार्टीलाई समावेशी बनाउनु भएको छ । अब तपाईंले त्याग गर्नुपर्छ, बैठकमा शर्माले भने ।"
बंगलादेशका लिटनको बहादुरीपूर्ण शतक,रावलपिन्डी (एएफपी) लिटन दासको बहादुरीपूर्ण शतकको मद्दतले बंगलादेशले पाकिस्तानविरुद्धको दोस्रो टेस्टको तेस्रो दिन आइतबार अलआउट हुन अगाडि आफ्नो पहिलो इनिङ्समा २ सय ६२ रन बनाएको छ । एक समय २६ रन बनाउँदा ६ विकेट गुमाइसकेको बंगलादेशको यो प्रदर्शनपछि टेस्ट कुनै पनि समय कुनै पनि टिमतर्फ मोडिन सक्नेछ ।क्रिजमा ३ सय ३३ मिनेट म्याराथन समय डटेका २९ वर्षीय दासले ठोस १ सय ३८ रन बनाए । उनले सातौं विकेटका लागि मेहदी हसन मिराजसँग १ सय ६५ रनको साझेदारी गरे । यससँगै बंगलादेश टेस्टमा आफ्नो चुनौती कायम राख्न सफल रह्यो । हसन मिराजले बहुमूल्य ७८ रन जोडे । तेस्रो दिनको समाप्तिमा बंगलादेश बलबाट पनि चम्किन सफल रह्यो ।पाकिस्तान आफ्नो दोस्रो इनिङ्समा दुई विकेट गुमाएर ९ रनको स्थितिमा छ । ओपनर अब्दुलाह सफिक तीन र नाइटवाचम्यान खुराज साहजाद बिनारन बनाई आउट भएका छन् । दुवै ब्याटर पेसर हसन महमुदको बलमा आउट भए । सइम अयुब ६ रन बनाएर अविजित छन् र घरेलु टिमले समग्रमा २१ रनको अग्रता लिएको छ ।रावलपिन्डीमै भएको पहिलो टेस्ट गुमाएको पाकिस्तानले शृंखला बराबरी गर्नका लागि यो खेलमा उत्कृष्ट प्रदर्शन गर्नुपर्नेछ । पहिलो टेस्टमा बंगलादेश दस विकेटले विजयी रहेको थियो । पाकिस्तानविरुद्ध अहिलेसम्म खेलेका १४ टेस्टमध्ये बंगलादेश गत साता विजयी भएको पहिलो पटक हो । तेस्रो दिनको खेलको सबैभन्दा उल्लेखनीय पक्ष दास र मेहदी मिराजबीचको साझेदारी नै रह्यो ।दासले महमुदसँग ६९ रनको थप साझेदारी गरे । पाकिस्तानविरुद्ध नवौं विकेटका लागि बंगलादेशको यो कीर्तिमान साझेदारी पनि रहेको छ । उनीहरूले यति रनका लागि २४५ ओभर उपयोग गरे र यसले पाकिस्तानी टिम निराश देखिएको थियो । महमुद १३ रन बनाएर अविजित रहे । दास ९० रन बनाएर खेलिरहेका बेला स्पिनर अबरर अहमदले आफ्नै बलिङमा क्याच छाडेका थिए । तिनै बलरको बलमा रन बनाउँदै उनले शतक पूरा गरे । टेस्ट क्रिकेटमा उनको यो चौथो शतक रह्यो । उनी आगहा सलमानको बलमा आउट भए । दास ब्याटिङका लागि ओर्लिंदा पाँच विकेट गुमाएर २६ रनको स्थितिमा थियो । उनले अन्तिम चार विकेटसँग मिलेर २ सय ३६ रन थपे ।
वालिङमाथि कोशीको सजिलो जित,"(काठमाडौं)लगभग साढे दुई वर्षपछि अन्ततः महिला लिग सुरु भएको छ । एन्फा वुमेन्स लिगको आइतबार भएको पहिलो खेलमा कोशीले वालिङलाई सजिलै हरायो । हामी त खुसी छौं, यो जितमा, कोशीकी कप्तान सिमरन राईले भनिन् । यही त हो, फुटबल मात्र हुनुपर्छ, खुसी मैदानमा फर्किन्छ भनेको ।नत्र २०७९ को चैतयता लिग नहुँदा नेपाली महिला फुटबलमा घनघोर निराशा छाएको थियो । सातदोबाटोको एन्फा कम्प्लेक्समा भएको खेल वर्षाले प्रभावित रह्यो । दुवै टिमले प्राकृतिक मैदानमा बढीमा केही दिन अभ्यास गरेका थिए । एकैपल्ट टर्फ पिचमा खेल्नुपर्दा गाह्रो भयो । खेल भने लगभग कोशीको नियन्त्रणमा रह्यो ।पहिलो हाफमा एक गोल सम्भव भएको थियो र यो रह्यो, सञ्जुमाया तामाङको नाममा । उनले दसौं मिनेटमा पूर्णिमा राईले पेनाल्टी एरियाभित्र उपलब्ध गराएको पासलाई सजिलै गोलमा परिणत गरिन् । दोस्रो गोलका लागि ५१ औं मिनेटसम्म कुर्नुपर्यो । तर यो यस खेलकै सबैभन्दा राम्रो गोल रह्यो र यो दोहोर्याएर हेर्न लायक थियो । कम्तीमा चार विपक्षी डिफेन्डरबाट घेरिएकी समीक्षा मगरले २० यार्डबाट उचाइ दिएर प्रहार गरेको बल गोलमा परिणत भएको थियो । समीक्षाले नै ५९ औं मिनेटमा दोस्रो गोल थपिन् । यो हेडबाट सम्भव भएको गोल थियो । यिनै दुई खेलका लागि उनी उत्कृष्ट खेलाडी चुनिए । चौथो गोल भने वालिङकी यामकुमारी विकका नाममा आत्मघाती रह्यो ।खेलपछि कोशीका प्रशिक्षक श्याम मानन्धरले आफ्नो टिमले रणनीतिअनुसार खेल्न नसकेपछि जितमा खुसी रहेको बताए । उनको भनाइ थियो, सुरुमै टर्फमा खेल्नुपर्दा गाह्रो भयो । दोस्रो हाफमा गोल निस्केपछि भने केही सजिलो भयो । कोशीले तीन विदेशी खेलाडी अनुबन्ध गरेको छ, तर पहिलो खेलमा भने खेलाउन पाएन । समयमै खेलाडी दर्ता नभएपछि यस्तो समस्या भएको थियो ।यस्तै स्थिति वालिङको पनि रह्यो । उसले पनि आफ्ना विदेशी खेलाडीलाई मैदानमा उतार्न सकेन । टिमका प्रशिक्षक दिलीप थापाले भने, आजको खेलमा भने जस्तो प्रदर्शन हुन सकेन । आज हामीले आफ्ना विदेशी खेलाडीलाई उतार्न सकेनौं । त्यसैले टिमको प्रदर्शन रणनीतिअनुसार हुन सकेन ।"
