शीर्षक,विवरण
"देशभर ११२ को मृत्यु, ६८ बेपत्ता","(काठमाडौं)अविरल वर्षासँगै निम्तिएको विपद्का कारण काठमाडौं उपत्यकाका साथै विभिन्न जिल्लामा ठूलो मात्रामा जनधन क्षति भएको छ । बाढीपहिरो र डुबानबाट शनिबार रातिसम्म १ सय १२ जनाको ज्यान गएको छ भने ६८ जना बेपत्ता छन् । देशभर कम्तीमा १ सय जना घाइते भएका छन् । सडक, पुल, विद्युत्लगायतका संरचनामा समेत क्षति पुग्दा मुलुकका अधिकांश क्षेत्रमा जनजीवन प्रभावित भएको छ । सरकारले वर्षासम्बन्धी अभिलेख राख्न थालेको ५४ वर्षयताकै सबैभन्दा बढी वर्षा उपत्यकामा शनिबार भएको जल तथा मौसम विज्ञान विभागले जनाएको छ । यहाँ २४ घण्टामा ३ सय २३ मिलिमिटर वर्षा मापन गरिएको छ । काठमाडौं उपत्यकामा मात्रै बाढीपहिरो र डुबानमा परी ३७ जनाको मृत्यु भएको छ, २० जना बेपत्ता छन् ।नेपाल प्रहरी र सशस्त्र प्रहरी बल प्रधान कार्यालयबाट शनिबार राति ११ बजेसम्म प्राप्त विवरणअनुसार विपद्बाट काभ्रेमा ३४, ललितपुरमा २०, धादिङमा १५, काठमाडौंमा १२, मकवानपुरमा ७, पाँचथर र भक्तपुरमा ५५, सिन्धुपाल्चोकमा ४ र दोलखामा ३ जनाको मृत्यु भएको छ । यस्तै धनकुटा र सोलुखुम्बुमा २२ जना, रामेछाप, महोत्तरी र सुनसरीमा ११ जनाको ज्यान गएको छ । पाँचथर, झापा, महोत्तरी, सिन्धुली, दोलखा, सिन्धुपाल्चोक, काभ्रे, काठमाडौं, ललितपुर, धादिङ र रूपन्देहीमा गरी ६८ जना बेपत्ता छन् । गृह मन्त्रालयको अभिलेखमा भने बाढीपहिरो र डुबानबाट ज्यान गुमाउनेको संख्या ९९ मात्र छ । फिल्डबाट तथ्यांक आउने क्रम जारी रहेकाले विवरण अद्यावधिक भइरहेको छ, गृह मन्त्रालयका प्रवक्ता ऋषिराम तिवारीले भने । उनका अनुसार विपद्मा फसेका २ हजार २३ जनालाई सकुशल उद्धार गरी सुरक्षित स्थानमा लगिएको छ । धादिङमा माइक्रोबसमा पुरिएर ज्यान गुमाएका १४ जना र मकवानपुरको सिस्नेरीमा पुरिएर मृत्यु भएका ६ जनाको शव पोस्टमार्टमका लागि शनिबार राति त्रिवि शिक्षण अस्पताल महाराजगन्जमा ल्याइएको छ । बुटवलबाट शुक्रबार काठमाडौं आउँदै गरेको माइक्रोबस धादिङ र काठमाडौंको सीमा क्षेत्र झ्याप्लेखोलामा पहिरोमा पुरिएको थियो । नदी, खोला, खोल्सा र खहरेमा आएको बाढीले तटीय क्षेत्र तथा नजिकैका बस्तीमा जनधन क्षति गरेको गृह मन्त्रालयले जनाएको छ । मुलुकभर कम्तीमा १ सय ९५ घरमा क्षति पुगेको नेपाल प्रहरीको प्रारम्भिक तथ्यांक छ । मनसुनजन्य प्रकोपबाट बिहीबारयता ६४ स्थानमा सडकखण्ड अवरुद्ध बनेका छन् । भौतिक पूर्वाधार तथा यातायात मन्त्रालयका अनुसार सिन्धुपाल्चोकको तातोपानीमा भोटेकोशी र पाँचथरको हेवाखोलाको बेलिब्रिज बगेका छन् । उदयपुर र खोटाङ जोड्ने खोक्सिङटार तथा रामेछाप र सिन्धुली जोड्ने खुर्कोट नजिकै मोटरेबल पुल पनि बगेका छन् । पहिरोका कारण संघीय राजधानी जोड्ने मुख्य राजमार्ग सबैमा यातायात सेवा अवरुद्ध छ । बाढीपहिरोबाट आधा दर्जन जलविद्युत् आयोजनामा क्षति पुगेको छ । केही प्रसारणलाइनमा समेत क्षति पुग्दा १३ सय मेगावाटभन्दा बढी विद्युत् उत्पादन क्षमताका आयोजना बन्द भएका छन् ।काठमाडौं उपत्यकामा बाढीले सयौं घर डुबानमा परेका छन् । वाग्मती, विष्णुमती, रुद्रमती, बल्खु, मनोहरा, नख्खुलगायत नदी तथा खोला बस्तीमा पसेका थिए । काठमाडौंको फर्पिङमा एउटा पक्की घर भत्किएर ५ जना र स्वयम्भू नजिकै इचंगुनारायणमा पनि घरभित्रै पुरिएर ३ जनाको ज्यान गएको छ । नक्खु खोलाले तटीय क्षेत्रमा टहरा बगाउँदा २ जना बेपत्ता छन् । टहराबाट बगेका अरू ३ जनाको भने उद्धार गरिएको छ । नख्खु खोलामा बाढी आएपछि शनिबार बिहानै छानामा निस्केर उनीहरूले उद्धारका लागि हारगुहार गरेका थिए तर बेलैमा उद्धार हुन सकेन । काभ्रेका चणिकलाल तामाङले ज्यानको परवाह नगरी उर्लिएको भेलमा पसेर ६ वर्षीया मेघना साह र २२ वर्षीय राज साहको उद्धार गरेका थिए । मेघनाका बुवा राजु साहले भने पौडिएर ज्यान जोगाएका छन् । उद्धार हुन नसक्दा बालिका सेतु साह र उनकै आफन्त नन्दु साह भेलमै हराएका छन् । उनीहरूको अवस्था अज्ञात छ, जिल्ला प्रहरी परिसर ललितपुरका एसएसपी शेखर खनालले भने । नख्खु खोलाले घेरेपछि टहरामा फसेकालाई उद्धार गर्न रबर बोटसहित गएका सशस्त्रका ११ जनालाई पनि भेलले बगाएको थियो । उनीहरू पौडिएर बाँचेका थिए । प्राकृतिक प्रकोपमा जुध्न पर्याप्त स्रोतसाधन नहुँदा कतिपयलाई उद्धार गर्न नसकिएको खोज तथा उद्धारमा खटिएका एक सुरक्षा अधिकारीले बताए । प्रकोप अकस्मात् निम्तिएको होइन, हरेक वर्ष यस्तो घटना दोहोरिरहन्छ । त्यससँग जुध्न चाहिने बन्दोबस्तीको जोहो हुन सकेको छैन, ती अधिकारीले भने, नदीको भेलमा फसेकाले मलाई बचाऊ भन्दा पनि हामी निरीह हुनुपर्ने स्थिति आयो, योभन्दा विडम्बना अरू के हुन सक्छ र ? सुरक्षा निकायले विपद् व्यवस्थापनमा चाहिने लाइफ ज्याकेट, र्याफ्ट बोर्ड, डोरीलगायतका सरसामान पर्याप्त किनिदिनुपर्यो भन्दा सरकारले एउटा कानले सुनेर अर्को कानले उडाउने गरेको टिप्पणी उनले गरे । प्रकोपको उच्च जोखिममा रहेका स्थानलाई रेड जोन मा राखेर बस्ती स्थानान्तरण गर्न पनि सरकार असफल बनेको ती सुरक्षा अधिकारीले बताए । गृह मन्त्रालयले भने प्रतिकूल मौसमका कारण हेलिकोप्टरमार्फत उद्धार कार्य कठिन बने पनि नेपाली सेना, नेपाल प्रहरी, सशस्त्र प्रहरी, स्थानीय स्वयंसेवक, गैरसरकारी संघसंस्थासमेतको सहयोगमा उद्धार र खोजी कार्य भइरहेको जनाएको छ । प्रतिकूल मौसमका कारण खोज उद्धार कार्यमा केही कठिनाइ भए पनि सुरक्षाकर्मीको सक्रियताले थुप्रै मानिसलाई सकुशल उद्धार गर्न सकिएको छ, गृहका प्रवक्ता तिवारीले भने । उनका अनुसार विपद्लाई ख्याल गर्दै सेनाका हेलिकोप्टरहरूलाई तयारी अवस्थामा राखिएको छ र आवश्यक परेको ठाउँमा तत्काल उडाउन निर्देशन दिइएको छ । गृहप्रवक्ता तिवारीले विपद्मा परी घाइते भएकाको उपचार निःशुल्क गर्ने प्रबन्ध मिलाइएको बताएका छन् ।गृहमन्त्री रमेश लेखकको अध्यक्षतामा शनिबार केन्द्रीय सुरक्षा समितिको आपत्कालीन बैठक बसी खोज, उद्धार र राहत कार्य प्रभावकारी बनाउन संघ, प्रदेश र स्थानीय तहका सरकारी संयन्त्रलाई निर्देशन दिइएको थियो । विपद्पछिको खोज तथा उद्धारमा सशस्त्र प्रहरीले मात्रै कम्तीमा ११ हजार जना परिचालन गराएको प्रवक्ता डीआईजी कुमार न्यौपानेले जानकारी दिए । नेपाल प्रहरीले भने कार्यालय सुरक्षा, अपराध अनुसन्धान र अरू विशेष परिस्थितिमा खटिएकाबाहेक सबै युनिटबाट खोज तथा उद्धारमा परिचालन गरेको प्रहरी प्रधान कार्यालयका एसएसपी विश्व अधिकारीले बताए । जल तथा मौसम विज्ञान विभागले असोज १० देखि १३ सम्म भारी वर्षा हुने भन्दै सतर्कता अपनाउन र जोखिम औंल्याइएका स्थान हुँदै सडक यातायात सञ्चालन नगर्न अनुरोध गरेको थियो । तर त्यसलाई समेत बेवास्ता गरेर कतिपय स्थानमा सवारीसाधन चलाइएका थिए । उपत्यका प्रहरी कार्यालयले शनिबार काठमाडौं उपत्यकाबाट बाहिरिने सबै सवारी सञ्चालनमा रोक लगाएको थियो ।"
वाग्मती र कोशीमा क्षति धेरै,"नुमा थाम्सुहाङ (काठमाडौं), पोषनाथ अधिकारी (धादिङ), ज्योति श्रेष्ठ (काभ्रे), पर्वत पोर्तेल (विराटनगर), लक्ष्मी गौतम (पाँचथर) र अनिश तिवारी (सिन्धुपाल्चोक)"
काठमाडौं उपत्यकामा ५४ वर्षयताकै अत्यधिक वर्षा,"(काठमाडौं)काठमाडौं उपत्यकामा शनिबार ५४ वर्षयताकै अत्यधिक वर्षा भएको छ । विभिन्न ९ स्थानमा रहेका वर्षा मापन केन्द्रहरूमा अहिलेसम्मकै अत्यधिक वर्ष मापन भएको छ । जल तथा मौसम विज्ञान विभागले काठमाडौंमा वर्षा मापन हुन थालेदेखि अहिलेसम्मकै धेरै वर्षा मापन भएको जनाएको छ ।सरकारले विभागमार्फत सन् १९७० देखि वर्षाको अभिलेख राख्न थालेको हो । विभागको अभिलेखमा शनिबार काठमाडौंमा ५४ वर्षयताकै सर्वाधिक वर्षा मापन भएको मौसमविद् गोविन्द झाले जानकारी दिए ।काठमाडौंमा सन् २००२ मा सबैभन्दा ठूलोधेरै वर्षा भएको थियो । तर त्यसको २२ वर्षपछि शुक्रबार र शनिबार झन् ठूलो वर्षा भएर नयाँ रेकर्ड बनेको हो ।शनिबार बिहान ८ः४५ बजेको रेकर्डअनुसार काठमाडौंको त्रिभुवन विमानस्थल वर्षा मापन केन्द्रमा २४ घण्टामा २३९७ मिलिमिटर वर्षा मापन भएको छ । जबकि सन् २००२ मा १७७ मिलिमिटर मात्रै वर्षा भएको थियो । विमानस्थल वर्षा मापन केन्द्रको यो तथ्यांकले अहिलेसम्मकैसर्वाधिक वर्षा भएको देखिएको मौसमविद् झाले बताए ।काठमाडौं उपत्यकामा यति ठूलो वर्षा योभन्दा पहिले कहिल्यै रेकर्ड भएको थिएन, मौसमविद् झा भन्छन्, यो मौसमको अभिलेख राख्न थालिएयताकै सर्वाधिक वर्षा हो । यसको सूक्ष्म अध्ययन गर्न त बाँकी छ । तर मलाई लाग्छ, यहाँ २४ घण्टासम्म नियमित र यति धेरै वर्षा भएको यो नै पहिलो पटक हो । उनका अनुसार बुढानीलकण्ठ वर्षा मापन केन्द्रमा सन् २००७ मा १५९ मिलिमिटर वर्षा भएको रेकर्ड थियो । शनिबार १८७३ मिलिमिटर वर्षा भएको छ । त्यस्तै, ललितपुरको चापागाउँमा सन् २००२ मा २४ घण्टामा २००५ मिलिमिटर वर्षा भएकोमा शनिबार ३२३ मिलिमिटर वर्षा भएको छ ।मौसमविद् झाले उपत्यकामा ९ वटा वर्षा मापन केन्द्रहरूमा रेकर्ड ब्रेक भएको र उपत्यकाबाहिर पनि धेरै ठाउँहरूमा अत्यधिक वर्षा भएको बताए । तथ्यांक संकलन हुँदै छ । विश्लेषण पनि हुँदै छ । अन्यत्र ठाउँहरूमा पनि अत्यधिक वर्षा भएको छ, उनले भने, यसको विस्तृत रिपोर्टमा थप खुलासाहरू हुन सक्छन् ।काठमाडौंमा शुक्रबार बिहानदेखि सुरु भएको भारी वर्षा शनिबार अपराह्नपछि मात्रै रोकिएको छ । भारी वर्षाका कारण उपत्यकाका नदीहरूले बाढीको रूप लिएका छन् भने नदी आसपासका सहर र सडक जलमग्न बनेका छन् । शुक्रबार एकसाथ देशका २२२ वटा वर्षा मापन केन्द्रहरूमा वर्षा रेकर्ड भएको थियो । तीमध्ये शनिबार ७७ स्थानमा अत्यधिक वर्षा मापन भएको छ । ती स्थानमा २०० मिलिमिटरभन्दा बढी वर्षा भएको छ । विभागका अनुसार अत्यधिक वर्षा भएका ठाउँहरूमा बाढी, पहिरो र सडक भासिनेजस्ता घटना भएका छन् ।काठमाडौं उपत्यकामा अपराह्नदेखि वर्षा रोकिएको छ । तर अब पर्दै नपर्ने भन्ने होइन, मौसमविद् झाले भने, अब क्रमशः सुधार हुँदै जान्छ । र, आइतबारबाट मुख्य रूपमा मौसममा सुधार हुँदै जान्छ । अहिले पनि कोशी र मधेशका कतिपय ठाउँहरूमा भारी वर्षा भइरहेको छ ।अत्यधिक वर्षाका कारण हालसम्म उपत्यकामा मात्रै ३४ जनाको मृत्यु भएको छ भने २१ जना बेपत्ता छन् ।"
विपद् व्यवस्थापन तयारीमा सरकार कमजोर,"(काठमाडौं) विपद् व्यवस्थापनको तयारीमा सरकार कमजोर देखिएको छ । सतर्कता र उद्धारको तयारी कमजोर हुँदा राज्यशक्तिको सम्पूर्ण स्रोतसाधन केन्द्रित राजधानी उपत्यकाभित्रै बाढीपहिरोबाट ३७ जनाले ज्यान गुमाएका छन् । देशभरमा गरी १ सय १२ जनाको मृत्यु भएको छ भने १ सय जना घाइते भएका छन् । सार्वजनिक र व्यक्तिको सम्पत्तिमा ठूलो क्षति पुगेको छ । मौसम पूर्वानुमान महाशाखा र विज्ञहरूले एक साताअघिबाटै जोखिमको चेतावनी दिँदै आए पनि त्यसअनुसारको तयारी नभएको भन्दै सरकारको सर्वत्र आलोचना भएको छ । नागरिकस्तरबाट मात्रै नभई सत्तारूढ दलकै नेताहरूले समेत जनताको जीउधन सुरक्षामा सरकारले समयमै पर्याप्त ध्यान दिन नसकेको भन्दै आलोचना गरेका छन् । सत्तारूढ कांग्रेसका नेता शेखर कोइरालाले नागरिकको जीउधन सुरक्षामा सरकारले उदासीनता देखाएको टिप्पणी गरेका छन् । राजधानीमा हेर्दाहेर्दै मान्छे बगेको घटनालाई समेत सरकारले बेवास्ता गरेको छ । यो चरम लापरबाही हो, एक सार्वजनिक कार्यक्रममा कोइरालाले भनेका छन्, सरकार भनेको कुर्सी र पद मात्रै हो ? राजधानीमै ठूलो जनधनको क्षति भएको, बाहिरी सडक सम्पर्क टुटेको उल्लेख गर्दै कोइरालाले राज्य कहाँ छ ? भनेर प्रश्न गरेका छन् । ललितपुरको नख्खुमा टिनको छाप्रामाथि बसेर उद्धार कुर्दाकुर्दै शनिबार बिहान पाँच जना बगेका थिए । यस सम्बन्धमा कार्यवाहक प्रधानमन्त्री प्रकाशमान सिंहले भने, उद्धार गर्न हेलिकोप्टर तयारी अवस्थामा हुनुपर्यो । मौसमको अवस्था सबैले देखेकै हो । मौसम सुधार हुनासाथ हेलिकोप्टर र प्रहरी परिचालन गरेर उच्च जोखिममा रहेका नागरिकको उद्धार गरिएको छ । गृहमन्त्री रमेश लेखकले भिजिबिलिटी नभएकाले नख्खु खोलाको बीचमा टिनको छाप्रामाथि अड्किएका नागरिकको उद्धारमा हेलिकोप्टर प्रयोग गर्न नसकिएको बताए । हेलिकोप्टर उडाउन पर्याप्त भिजिबिलिटी थिएन । जमिनबाट सशस्त्र र नेपाल प्रहरीका उद्धार टोलीले प्रयास गरेको थियो । त्यस क्रममा जवानहरू पनि डुबे । उनीहरूलाई नै उद्धार गर्नुपर्ने स्थिति भयो, उनले भने, प्रयास गर्दागर्दै पनि नसकिएकामा सरकारकै तर्फबाट दुःख व्यक्त गर्न चाहन्छु । यतिबेला प्रधानमन्त्री केपी शर्मा ओली संयुक्त राष्ट्रसंघको महासभामा सहभागिताका लागि अमेरिकामा छन् । कार्यवाहक प्रधानमन्त्रीसमेत रहेका उपप्रधान तथा सहरी विकासमन्त्री सिंहका अनुसार प्रधानमन्त्री ओली पूर्वनिर्धारित कार्यक्रमअनुसार सोमबार स्वदेश फर्कने कार्यक्रम छ । ओलीले बिहान सिंहसँग टेलिफोन संवाद गरेर बाढीपहिरोको अवस्थाबारे जानकारी लिएका थिए । संवादलगत्तै सिंहले सिंहदरबारमा विपद् व्यवस्थापनका पदाधिकारीसहित मन्त्री र सरोकारवाला मन्त्रालयका सचिवहरूको समन्वय बैठक राखेका थिए । यसअघि १० बजे गृहमन्त्री लेखकले आपत्कालीन सुरक्षा बैठक डाकेका थिए । कार्यवाहक प्रधानमन्त्री सिंहले सरकारको उद्धार कार्य सन्तोषजनक रहेको दाबी गरेका छन् । सरकारले समयमै उद्धारलाई तीव्रता नदिएको भए अझै बढी नागरिकले ज्यान गुमाउने उनको भनाइ छ । यति भीषण वर्षा होला भन्ने अनुमान हामीले गर्न सकेका थिएनौं । रिपोर्ट आएअनुसार विपद् व्यवस्थापन समिति र गृह मन्त्रालयले तयारी गरेका थिए । समयमै सरकारले उद्धार गरेकाले नै मृत्युको संख्या कम भएको हो, सिंहले कान्तिपुरसँग भने, जिल्लाजिल्लामा सीडीओ (प्रमुख जिल्ला अधिकारी) र सुरक्षाकर्मीहरू बिहानैदेखि सक्रिय भएर लागेका छन् । सरकारका तर्फबाट गर्नुपर्ने काम गरिरहेकै छौं । कार्यवाहक प्रधानमन्त्री सिंहको अध्यक्षतामा भएको समन्वयात्मक बैठकमा समेत नेपाली सेना र प्रहरीले विपद्मा परेका व्यक्तिहरूको समयमै उद्धार भएको निष्कर्ष सुनाएका थिए । बैठकमा बाढीले पुर्याएको क्षतिको अवस्थाबारे सुरक्षा निकायका प्रमुखहरूले ब्रिफिङ गरेका थिए । बैठकले अवरुद्ध सडक सञ्चालन र खानेपानी आपूर्तिमा तत्काल लाग्न सम्बन्धित मन्त्रालयलाई निर्देशन दिएको छ । बाढीपहिरोले क्षति पुगेका सडक मर्मत गरेर तत्काल यातायात सेवा खुलाउन यथासम्भव कोसिस गर्ने र खानेपानी आपूर्ति बन्द भएको ठाउँमा तत्काल मर्मतसम्भार गर्ने, विमानस्थल तथा बाढीपहिरो प्रभावित क्षेत्रमा एम्बुलेन्स तयारी अवस्थामा राख्ने जस्ता निर्णय भएका छन्, एक मन्त्रीले भने । उनका अनुसार बैठकले बाढीपहिरोमा परी घाइते भएकाहरूको निःशुल्क उपचारको प्रबन्ध मिलाउने निर्णयसमेत गरेको छ । सरकारले यस विषयमा छलफलका लागि आइतबार सर्वदलीय बैठकसमेत बोलाएको छ ।बाढीपहिरोले जनजीवन अस्तव्यस्त भएको जनाउँदै सरकारले आइतबारदेखि तीन दिनसम्म विद्यालय बन्द गर्न स्थानीय तहलाई आग्रह गरेको छ । विद्यालय भवनमा क्षति पुगेको, विद्यार्थी र अभिभावक बाढीपहिरोको चपेटामा परेको, यातायात अवरुद्ध भएको र दैनिक जीवनयापनमा कठिनाइ भएको जनाउँदै शिक्षा मन्त्रालयले पठनपाठन स्थगन गर्न आग्रह गरेको हो । मन्त्रालयले जारी गरेको विज्ञप्तिअनुसार कार्यवाहक प्रधानमन्त्री सिंहको अध्यक्षतामा शनिबार बसेको विपद्सम्बन्धी आकस्मिक बैठकमा विश्वविद्यालय, परिषद्लगायत सबै शैक्षिक संस्थाका परीक्षा स्थगन गरी उपयुक्त समयमा सञ्चालन गर्न अनुरोध गर्ने निर्णयसमेत भएको छ ।"
जसले भेलमा बगिरहेकालाई बचाए,"(काठमाडौं)ललितपुर महानगरपालिका२५ स्थित सुगम बस्तीमा बस्दै आएका चणिकलाल तामाङ पेसाले पेन्टर हुन् । काभ्रे, तिमाल घर भएका उनी निरन्तर वर्षाका कारण शनिबार काममा गएका थिएनन् । बिहीबारदेखिको वर्षाले नख्खु खोलामा बाढी आएपछि स्थानीय नदी आसपास पुगेका थिए । उनी पनि बाढी हेर्न त्यसतर्फ निस्केका थिए । नख्खु खोला किनारमा हिँडिरहेका उनले दुई जना मान्छे बगिरहेको देखे । ती व्यक्तिले गुहार लगाएपछि चणिकलालले हेरिरहन मात्र सकेनन् । केही नसोची तुरुन्तै खोलामा हाम फाले । ६ वर्षीया बालिका मेघना साह र उनका काका राज साहको उद्धार गरे । त्यतिबेला मनमा केही आएन । जसरी भए पनि बाहिर निकाल्नुपर्छ भन्ने लाग्यो अनि खोलामा हाम फालें, उनले भने । किनारमा ल्याएपछि उनलाई अरूले पनि सहयोग गरे । पानीबाट बाहिर निकाल्दा बालिकालाई होस थिएन । पेट थिचे, बाढीमा डुब्दा खाएको पानी निस्किएपछि उनी होसमा आइन् । बालिकाको काकालाई पनि राम्ररी होस थिएन । स्वर नि सानो आइरहेको थियो, उनले सुनाए, बालिकाका बुवा चाहिँ अलिक अगाडि नै बगेर तल पुगेछन् । उनी पौडेर बाहिर निस्किए । ललितपुरको नख्खुमा टिनको छाप्रामाथि बसेर उद्धार कुर्दाकुर्दै शनिबार बिहान पाँच जना बगेका थिए । सरकारले उद्धार गर्न नसक्दा बाढीमा बगेका उनीहरूमध्ये २ जनालाई चणिकलालले बचाएका हुन् । बालिकाका बुवा राजु साह भने आफैं पौडेर बाँच्न सफल भए । उनका भाइ राजका ४ वर्षीय छोरा सेतु र आफन्त नन्दु साह भने बाढीमा बगेर बेपत्ता भएका छन् । रौतहट घर भएका उनीहरू सुगम बस्तीमा बस्दै आएका थिए ।हाम्रो बस्ती नजिकै टहरा छ । हामी पनि बाढीले केकस्तो क्षति गर्यो भनेर बाहिर हेर्न र सहयोग गर्न निस्केका थियौं, सुगम बस्ती टोल सुधार समितिका अध्यक्ष पूर्णबहादुर खत्रीले भने, एउटा टहरामाथि एक परिवार सहयोग माग्दै बसेका थिए । हेर्दाहेर्दै बाढीले टहरा बगायो । दुई जनालाई चणिकलालले बचाए र एक जना आफैं पौडिएर बचे ।"
"शनिबार २९४ आन्तरिक उडान तालिका, ६४ मात्र उडान उडान रद्द","हिमपातले मनास्लु आरोहण प्रभावितगोरखा चुमनुब्री गाउँपालिका१ सामागाउँस्थित साम्दोमा भारी हिमपात हुँदा लार्केपासका लागि हिँडेका पर्यटक बाटामै रोकिएका छन् । मनास्लु हिमाल आरोहणका लागि आएका पर्यटक पनि मध्य असोजमै भएको हिमपातले आधार शिविरमै रोकिएका छन् । आधार शिविरमा रहेका चुमनुब्री३ पाङसिङका बुद्ध गुरुङका अनुसार शुक्रबार बिहानबाट लगातार हिमपात भएको थियो । शनिबार दिउँसोबाट हिमपात रोकिए पनि अघि बढिहाल्न सकिने स्थिति छैन । धेरैजसो आरोहण गरेर फर्किसकेका थिए, बाँकी रहेको पछिल्लो ग्रुप अहिले बेस क्याम्पमै रोकिएको छ, उनले भने, हिमपात नरोकिए दुईचार दिन आरोहण गर्न गाह्रो छ । हिउँ परेपछि जाडो बढेर आधार शिविरको बसाइ कष्टकर बनेको गुरुङले बताए । पर्यटन विभागका अनुसार ८ हजार १ सय ६३ मिटर उचाइको मनास्लु आरोहणका लागि यस सिजनमा २८ समूहका ३ सय ८ जनाले अनुमति लिएका थिए । मनास्लु क्षेत्र घुम्न पुगेका पर्यटक पनि हिमपातका कारण रोकिएका छन् । चुमनुब्री१ साम्दोमा शुक्रबार रातिबाट हिमपात भएको सशस्त्र प्रहरीको बीओपी साम्दोका इन्स्पेक्टर विश्व त्रिपाठीले जानकारी दिए । उनका अनुसार लार्केपासका लागि साम्दो पुगेका करिब ३० पर्यटक साम्दोमा छन् । साम्दो बस्ती क्षेत्रको पैदलमार्गको हिउँ पन्छाइएको छ, इन्स्पेक्टर त्रिपाठीले भने, पदमार्ग क्षेत्रको अन्य खण्डमा पनि हिउँ पन्छाउन सशस्त्र प्रहरीको टोली खटिएको छ ।"
स्वामित्वबिनाको संविधान !,"अघिल्लो हप्ता नवौं संविधान दिवस मनाइयो । जनआन्दोलनको आँधीबेरीको परिणामस्वरूप हामी सार्वभौमसत्तासम्पन्न नेपाली जनता को नाममा जनताले नै छानेका प्रतिनिधिहरूले जारी गरेकाले यस संविधानको विशेष महत्त्व छ । विश्वका निकै कम मुलुकले मात्र जनताको नाममा आफ्नो संविधान जारी गर्न पाएका छन् । यस अर्थमा नेपालीहरूले यो संविधानप्रति गर्व गर्नुपर्दछ । आफैंले बनाएको घर प्यारो हुन्छ, भित्रको सजावट जस्तोसुकै होस् । नेपाली जनताले २००७ सालदेखि संविधानसभामार्फत संविधान लेख्न गरेको संघर्ष झन्डै सात दशकपछि २०७२ सालमा पूरा भएको हो । हामीमा अन्तरनिहित राजकीय सत्ता र विशेषाधिकार प्रयोग गरिबक्सी यो संविधान जारी गरिबक्सेका छौं भन्ने परम्पराको विकल्पमा आफ्नो संविधान आफैं जारी गरेर नेपाली जनता वास्तवमै सार्वभौमसत्तासम्पन्न र राजकीय सत्ताको अधिकारी बनेका हुन् । नेपालको राजनीतिक इतिहासमा यो अविस्मरणीय घटना हो ।नागरिकहरूले गर्व गर्नुपर्ने यो संविधान जारी भएको दिनको सम्झनामा मनाइने दिवस साँच्चै उत्सव जस्तै हुनुपर्दथ्यो । तर सामान्य कर्मकाण्डी खालको औपचारिक कार्यक्रममा सीमित भयो । सरकारी निकायहरूले पनि झारा टार्ने खालको कार्यक्रम दिएर दिवस सम्पन्न गरे । संविधान यस्तो मूल कानुन हो, जसले सरकार र नागरिकबीचको सम्बन्ध निश्चित गर्दछ, शक्तिको वितरण गर्दछ, राज्यका निकायहरूलाई नियन्त्रण तथा सन्तुलनमा राख्छ, नागरिकका मौलिक अधिकारको ग्यारेन्टी गर्दछ । यस्तो महत्त्वको संविधानप्रति नागरिक तहमा जुन उमंग हुनुपर्दथ्यो, त्यो देखिएन । संविधानमा राम्रा प्रावधान नसमेटिएर हो वा जनताले अपेक्षित लाभ लिन नपाएर हो वा सरकारले नै राम्रो सन्देश दिन नसकेर हो यो उदासीनता देखिएको ? चिनियाँ दार्शनिक कन्फ्युसियसको भनाइ मननयोग्य लाग्छन्, सौन्दर्यबिनाको पदवी, श्रद्धाबिनाको उत्सव र दुःखबिनाको शोकमा किन ध्यान दिनु ?यही संविधानको फाइदा लिएर मुलुककै बागडोर सम्हाल्नेहरू र यसकै राम्रा प्रावधानको प्रतिफलस्वरूप राज्य संयन्त्रमा भित्रिएकाहरू कसैले पनि दिवसप्रति न्याय गरेनन् । साँच्चै कसैले स्वामित्व नलिएको बेवारिस भएको छ, नेपालको संविधान । निर्दलीय पञ्चायती संविधानले नागरिकको हकअधिकार कुण्ठित पार्दासमेत सरकारी संयन्त्र पूरै परिचालित गरेर संविधान दिवसलाई भव्यता दिइन्थ्यो । सबै पञ्चहरू, प्रशासकहरू भाडाका भीड परिचालन गरेर भए पनि संविधान लोकतान्त्रिक भएको देखाउन खोज्थे । अहिले सबैले अधिकारको उपयोग गर्न पाएकै छन्, लोकतान्त्रिक व्यवस्थामा कर्मचारीलाई अनिवार्य उर्दी गर्न भएन । जनता आफैंले उत्सव मनाउने फुर्सद नै कहाँ छ र ? उनीहरूलाई उत्सवमा संलग्न गराउने निर्वाचित जनप्रतिनिधिहरू र नियुक्त प्रशासकहरूलाई के खाँचो ? उता यो संविधानले ल्याएको परिवर्तनले सत्ताको लाभ लिनबाट वञ्चित भएकाहरूले दीपावलीको बदला ब्ल्याकआउट गर्न आह्वान गरे । यस्तो दुस्साहस गर्ने छुट पनि यही संविधानले दिएको हो । लोकतान्त्रिक व्यवस्था मात्रै यस्तो व्यवस्था हो, जहाँ लोकतन्त्रलाई नै गाली गर्न पाइन्छ ।नेपालको संविधानका प्रावधानहरू हेर्दा विश्वकै उत्कृष्ट नभए पनि राम्रा संविधानहरूमध्ये पर्दछ । गणतन्त्र, संघीयता, धर्मनिरपेक्षता, समावेशीकरण जस्ता विशेषताहरू संविधानले आत्मसात् गरेको देखिन्छ । यी प्रावधानहरूमध्ये केहीलाई सम्झौताको परिणाम मान्न सकिएला तर अन्य व्यवस्था राम्रा मात्र होइनन्, दीर्घकालीन परिणाम दिने खालका छन् भन्न सकिन्छ । लोकतान्त्रिक गणतन्त्रभन्दा राम्रो राजनीतिक प्रणाली अझै आविष्कार हुन सकेको छैन । यो यस्तो व्यवस्था हो जहाँ कानुनको दृष्टिमा कोही तल छैनन् । अब्राहम लिंकनले एक भाषणमा बोलेका थिए, यो राष्ट्रपतिको कुर्ची न चीलको जातको हो, न सिंहको परिवारको हक लाग्दछ । कानुनभन्दा माथि एक जना पनि नहुनु र योग्य भए सबैभन्दा माथिल्लो पदमा पनि साधारण व्यक्ति पुग्न सक्दछ । हुन त जुनसुकै व्यवस्था पनि सर्वमान्य हुन सक्दैन तर कम विवादित भनेको यही प्रणाली हो । बेलायतका पूर्वप्रधानमन्त्री चर्चिलले भनेका थिए, वास्तवमा लोकतन्त्र पनि खराब व्यवस्था हो । अहिलेसम्म आविष्कार गरिएका व्यवस्था हटाउने हो भने यो खराब नै हो । उनको आशय अहिलेसम्म प्रयोगमा ल्याइएकामा यो राम्रो व्यवस्था हो । जनतालाई सार्वभौमसत्तासम्पन्न बनाउनु र राजकीय सत्ता जनतामा निहित छ भन्नु संविधानको उत्कृष्ट प्रावधान मान्न सकिन्छ ।अर्को राम्रो प्रावधान भनेको समावेशीकरणलाई लिन सकिन्छ । राज्यका सम्पूर्ण निकायहरूमा बहुसंख्यकको एकलौटी हुनु र अल्पसंख्यकहरूले उनीहरूको तानाशाही खप्नुपर्ने व्यवस्थाले साँचो अर्थको राष्ट्रिय एकता हुन सक्दैन । नेपालको संविधानले मिश्रित समानुपातिक निर्वाचन प्रणाली र सार्वजनिक पदहरूमा आरक्षणको व्यवस्था गरेर समावेशी लोकतन्त्र को परिकल्पना गरेको देखिन्छ । यी प्रावधानले अहिले राजनीतिक प्रतिनिधित्व र निजामतीलगायत अन्य सरकारी सेवामा पिछडिएका लिंग, वर्गको उल्लेख्य रूपमा सहभागिता बढ्दै छ । तर यो सहभागिताले निष्क्रिय सहभागिता मात्र भयो भन्ने गुनासो पनि बढ्दै छ । तर के बुझ्न जरुरी छ भने सहभागिता एक निश्चित बिन्दुमा पुगेपछि यसले काम गर्न थाल्दछ । प्रसिद्ध लेखक मल्कोम ग्लाडवेलको पुस्तक टिपिङ प्वाइन्ट मा भनिएको छ कि संगठनहरूमा क्रिटिकल समूह उल्लेख्य भएपछि ठूलो परिवर्तन हुन सक्दछ । यदि महिलाहरू उच्च निर्णायक पदमा उल्लेख्य रूपमा पुगे भने संगठनमा प्रचलित लैंगिक धारणामा नै आमूल परिवर्तन हुन्छ । डेनमार्क, स्विडेनमा यो टिपिङ प्वाइन्ट स्थानीय प्रतिनिधित्वमा ३० प्रतिशत नाघेकाले अब लैंगिक भेदभावका कुरा हुन छाडेको भनिन्छ । नेपालमा भने राजनीतिमा महिला सहभागिता एक तिहाइ र सरकारी सेवामा २७ प्रतिशत नाघ्दासमेत खोइ त सक्रिय सहभागिता ? टिपिङ प्वाइन्ट भन्दा माथिको सहभागितामा समेत महिलाले आफ्नो वर्गको हितमा आवाज उठाउन नसक्नुमा संविधानको दोष भन्न सकिन्न । महिलाबाहेकको अन्य वर्गको सहभागिताले टिपिङ प्वाइन्ट नाघ्न अझ केही वर्ष कुर्नुपर्ने हुन्छ । तर केचाहिँ बुझ्नुपर्दछ भने सहभागिताको यो अवसर दिएको यही संविधानले हो । एउटै भाषा एउटै भेष को नारा दिने व्यवस्था र राजमुकुटप्रति आस्थाद्वारा एकताको सूत्रमा आबद्ध जनता समष्टि रूपमा राष्ट्र भन्ने नेपालको संविधान, २०१९ मान्ने नेपाली हामी नै हौं ।नेपालको संविधानले प्रत्याभूत गरेका मौलिक हकहरू सबै नेपालीहरूले गर्व गर्ने विषय हो । यसमा उल्लिखित ३१ वटा मौलिक हकहरू कार्यान्वयन हुँदा हामी नेपाली निकै अधिकारसम्पन्न नागरिकको हैसियतमा पुग्नेछौं । तर, केही मौलिक हकहरू अझै कार्यान्वयन हुन नसक्नु भने विडम्बनापूर्ण छ । राज्यको क्षमता नभएको भए मौलिक हकमा नराखी निर्देशक सिद्धान्तहरूमा समावेश गर्न सकिन्थ्यो, जसलाई क्रमशः कार्यान्वयन गर्दै लैजान हुन्थ्यो । मौलिक हकमै राखेपछि यसको कार्यान्वयन गर्न राज्य बाध्य हुनैपर्दछ । भएन भने संविधानले नै संवैधानिक उपचारको हकको व्यवस्था गरिदिएको छ ।संघीयताका बारेमा भने यसको औचित्य नभएको भन्ने बुद्धिजीवीहरू प्रशस्तै छन् । तर उनीहरूले बुझ्नुपर्दछ कि संघीयता निश्चित वर्गहरूको कुण्ठा र मागहरूलाई सम्बोधन गरेर राष्ट्रिय एकतामा बाँध्ने होल्डिङ टुगेदर को पवित्र उद्देश्यले ल्याइएको हो । राज्यको एक भूगोलमा बस्नेहरू असन्तुष्ट भई आन्दोलनमा उत्रिएपछि तत्कालीन सरकार प्रमुख र आन्दोलनरत पक्षबीचको सम्झौताको उपज हो यो । यसमा साक्षी बस्नेहरू नै अहिले प्रमुख दलका नेता रहेकाले त्यसबखतको परिस्थिति सम्झिएकै होलान् भन्ने लाग्दछ । यसबाहेक संविधानले समेटेका अन्य विषयहरू पनि प्रशंसनीय छन् । यसले गरेको शक्ति पृथकीकरण र नियन्त्रण सन्तुलनका व्यवस्था राम्रा देखिन्छन् । व्यवहारमा भने शक्ति पृथकीकरण भनेको शक्तिको अन्योल हो भन्ने भनाइजस्तै हुँदै गएको छ । सबै अंगमा कार्यकारिणीको गलत प्रभाव बढ्दै गएको देखिन्छ । दलगत आधारमा यी अंगहरूमा नियुक्ति हुनाले यस्तो हुन थालेको बुझ्न सकिन्छ । संविधानमा विवाद समाधानका लागि सेफ्टी भल्भहरू छन्, जसले गर्दा अप्ठेरो परिस्थितिमा पनि यो संविधानले काम गर्न सक्दछ । तीन तहका सरकारबीचको अधिकारको बाँडफाँट पूर्ण भन्न नसकिए पनि नयाँ संघीय राज्यका लागि राम्रो नै भएको मानिनुपर्दछ । यस अनुरूप काम हुन नसक्नु सरकारकै दोष हो ।संविधानका राम्रा विशेषताहरूको चर्चा गर्नुको आशय यति राम्रा प्रावधान हुँदा पनि यो संविधानप्रतिको आदरभाव किन बढ्न सकेन भन्ने हो । संविधान आफैंले जनताको खुसीको प्रवर्द्धन गर्न सक्दैन । संयुक्त राज्य अमेरिकाको संविधानका मस्यौदाकारमध्येका उमेरका पाका बेन्जामिन फ्र्यांकलिनले संविधान जारी गर्दा भनेका थिए, अमेरिकी संविधानले खुसीको प्रत्याभूति गर्दैन, यसको खोजी मात्र गर्दछ । तिमी आफैंले यसलाई समात्न सक्नुपर्दछ । नेपाली नागरिकहरूले यो संविधानको लाभ लिन आफैंले प्रयास गर्नुपर्दछ । सरकारको चरित्र नै निरंकुश हुन खोज्नु हो । उसलाई उत्तरदायी बनाउने काम सचेत नागरिकहरूको हो । संविधानका चिसा अक्षर आफैं कार्यान्वयन हुने होइनन् । यसमा सजीव संविधान भनिने कर्मचारीतन्त्रदेखि राज्यका सबै अवयवहरूले संविधानसम्मत काम गर्नुपर्दछ । संविधान निर्माणमा निर्णायक भूमिकामा रहेकाहरू नै अहिले सरकार र प्रतिपक्षमा छन् । उनीहरूले संविधानको आशय अनुरूप काम गरेनन् भने जतिसुकै राम्रो संविधान भए पनि यसको लाभ पाउन सकिँदैन । कर्मचारीतन्त्र पुरानो मानसिकताका छन् र राजनीतिज्ञहरू अलोकतान्त्रिक चरित्रका । यस्तोमा जनतामा असन्तोष बढ्ने नै भयो । अहिले नेतृत्वमा रहनेहरू नै संविधानका आधारभूत पक्षहरूको खिलापमा बोल्नुले पनि अन्योल सिर्जना हुँदै गएको देखिन्छ । कसैलाई गणतन्त्र मन परेको छैन, कसैलाई आरक्षण हुनुहुँदैन र कसैलाई धर्मनिरपेक्ष हुनु भएको छैन । यिनै नेताहरूले होइन र उफ्रीउफ्री संविधानका एकएक धारामा मतदान गरेको ? अहिले आएर यी प्रावधानहरूमा असहमति जनाउनु भनेको राजनीतिक रूपमा बेइमानी हो ।संघीयता कार्यान्वयनमा पनि अन्योल देखिँदै छ । अझ पनि नेता र कर्मचारीहरूमा केन्द्रीय मानसिकता देखिन्छ । कोही पनि आफ्नो अधिकार छाड्न तयार देखिँदैनन् । यसको उदाहरण कर्मचारी समायोजन र प्रहरी समायोजनलाई हेरे हुन्छ । संविधानले तीन तहको सरकारको आआफ्नै सरकारी सेवा हुने भने पनि गाउँपालिकाको प्रमुख प्रशासकीय अधिकृतसम्म केन्द्रले खटाउँदै छ । यो संविधानको उल्लंघन होइन र ? त्यस्तै प्रदेश सरकारहरूमा आफू राज्यबाहिरको छुट्टै टापु (आइसोलेटेड आइल्यान्ड) हौं भन्ने भ्रम छ । उनीहरूले बुझ्नुपर्दछ कि संघको अस्तित्वमा नै प्रदेश र स्थानीय तहको अस्तित्व रहन्छ । उत्तर र दक्षिणी राज्यहरूको विवादमा संसद्मा बोल्दा अब्राहम लिंकनले भनेका थिए, राज्यहरूको अस्तित्व संघमा निर्भर हुन्छ र तिनीहरूको अर्को कानुनी अस्तित्व हुँदैन । यदि उनीहरूले यसलाई भत्काउन खोजे भने कानुन तोडेर वा क्रान्तिबाट मात्र गर्न सक्दछन् । संविधान र कानुनप्रतिको श्रद्धाबेगर कुनै पनि देश बाँच्न नसक्ने भन्दै उनले भनेका थिए, संविधान र कानुनप्रतिको श्रद्धा हरेक अमेरिकी आमाले आफ्ना शिशुलाई स्तनपान गराउँदादेखि नै सिकाउनुपर्दछ । यसलाई विद्यालय र महाविद्यालयहरूमा सिकाउनुपर्दछ । वर्णमालामा लेखिनुपर्दछ । यो विधायिनी भवनबाट घोषणा हुनुपर्दछ र न्यायको अदालतबाट लागू गरिनुपर्दछ । छोटकरीमा यो राजनीतिक धर्म हुनुपर्दछ । हाम्रोमा सरकार प्रमुखदेखि राजनीतिक दलका शीर्ष नेताहरू संविधानकै विपरीत बोल्ने गर्दछन् । यसरी कसरी संविधान लागू गर्न सकिन्छ ? संविधान अनुसार संस्थाहरू त बने तर संस्थागत हुन सकेका छैनन् । आवश्यक कानुन र अन्य व्यवस्थापन गर्न नसक्दा यी संस्थाहरू संस्थागत हुन नसकेका हुन् ।संविधानमा कैयौं कमजोरी छन् र हुन सक्दछन् । तर यसलाई समयानुकूल संशोधन गर्दै अझ राम्रो बनाउनमा नेताहरू लाग्नुपर्दछ । कम संशोधन भएको भनिएको अमेरिकी संविधान सन् १७८७ मा पहिलो पटक लागू भएपछि सन् १९८९ सम्म दसवटा संशोधन भएका थिए । संशोधन अग्रगमनका लागि हुनुपर्दछ न कि पश्चगमनका लागि । ठूलो जनआन्दोलनको जनादेश नयाँ नेपाल निर्माणका लागि थियो भन्ने बिर्सियो भने ठूलो भूल हुनेछ । संक्रमणकालमा जनताबाट हुने भूल के हुन्छ भने उनीहरू राजनीतिक प्रणाली र सरकारबीचको भेद छुट्याउन सक्दैनन् । अहिले यस्तै भएको छ । सरकारमा रहनेहरूको अक्षमताको दोष संविधान र राजनीतिक प्रणालीलाई दिएर नकारात्मक टिप्पणी हुने गरेको छ । गल्ती सरकारको हो, यसमा राजनीतिक प्रणालीको के दोष ? गाडी बिग्रियो भनेर बयलगाडामा यात्रा गर्न अहिलेको युगमा सम्भव छैन । आफ्ना कमजोरीले संविधानप्रतिको विश्वास गुम्दै जाने स्थितिको अन्त गरेर यसका असल प्रावधानहरूको व्यापक प्रचारप्रसार गरिनुपर्दछ । यसो हुन सकेमा संविधानप्रतिको जनताको आदर बढ्न सक्छ । होइन भने संविधान भनेको कुन जातको धान ? भन्ने सामान्य नागरिकहरूको ज्ञानमा परिवर्तन हुने छैन ।"
राहत तथा पुनःस्थापनालाई विशेष ध्यान देऊ,"शुक्रबार बिहानदेखि देशैभर सुरु भएको भारी वर्षाबाट सिर्जित समस्याका कारण जनजीवन अस्तव्यस्त भएको छ । शनिबार रातिसम्मको अपडेटअनुसार बाढी, पहिरो तथा डुबानमा परी देशभर ६६ जनाको मृत्यु भएको छ । ६९ बेपत्ता भएका छन् । काठमाडौं उपत्यकामै ३४ जनाको मृत्यु भएको छ, २ हजार घर डुबानमा परेका छन् । व्यक्तिगत तथा सार्वजनिक सम्पत्तिमा पुगेको क्षतिको यथार्थ विवरण तत्काल सार्वजनिक हुने स्थिति छैन, अहिलेलाई त्यसको अनुमान गर्नसमेत कठिन छ । असार, साउन वा भदौको पहिलो हप्तामा मनसुन सक्रिय रहँदा ठाउँ विशेषमा वर्षाका कारण क्षति पुगेका खबर सार्वजनिक हुने गर्थे । तर, असोजको दोस्रो हप्तामा देशलाई एकैसाथ विपत्तिमा होम्ने गरी भएको भारी वर्षा भने पछिल्लो पुस्ताका लागि नयाँ हो । दसैं नजिकिएका कारण सुरु हुँदै गएको चहलपहल, भेटघाट, किनमेल तथा यात्रामार्फत मानिसहरू मनोरञ्जनात्मक बन्दै गएको पृष्ठभूमिमा बेहोर्नुपरेको क्षति अनपेक्षित हो ।वर्षाका कारण शुक्रबार दिउँसैदेखि काठमाडौं प्रवेश गर्ने पृथ्वी राजमार्ग र बीपी राजमार्गमा क्षति पुगिसकेको थियो । त्यसका अतिरिक्त सबै प्रदेशका सानाठूला राजमार्गमा समेत आंशिक क्षति पुगेका थिए । ठाउँठाउँका पुल बगाएको थियो । जसकारण यातायात प्रणालीमा अवरोध सुरु भएको थियो । कतिपय स्थानमा सवारीसाधन बगाएको, पहिरोले पुरेको थियो । शनिबार बिहानदेखि भने वर्षा झन् बढ्यो । कोशी, वाग्मती, नारायणी, तिनाउलगायत विभिन्न नदीहरूले खतराको तह नै पार गरे । शुक्रबारदेखि नै काठमाडौं उपत्यकाभित्रका वाग्मती, मनोहरा, हनुमन्ते, कर्मनाशालगायतका नदीहरूमा पानीको सतह बढेर वरपरका बस्तीमा पस्न थालिसकेको थियो । शनिबार बिहान नदीबाट परपरका घरहरूसमेत डुबानमा परे । बाढीले मानिसहरू बगायो । कैयौं विस्थापित भए । देशभरका फरकफरक स्थानमा भएको वर्षाको विशेषता र त्यसबाट पुगेका क्षतिका विवरणहरू आगामी दिनमा सार्वजनिक हुँदै जानेछन् ।आइतबारसम्मै वर्षाको सम्भावना रहेको मौसमविद्हरूले जनाएका छन् । त्यसैले पनि वर्षा पूर्णरूपमा नरोकिउन्जेलसम्म सबैले व्यक्तिगत तथा पारिवारिक रूपमा सुरक्षित रहन प्रयत्न गर्नु र तत्कालै सहयोग चाहिँदा प्रयोग गर्न सकिने विकल्पहरूको योजना बनाइराख्नु आवश्यक छ । उनीहरूले स्थानीय सहयोगी तथा सरकारद्वारा व्यवस्था गरिएका सहयोगहरू प्राप्त गर्ने प्रयत्न गर्नुपर्छ । तर वर्षा रोकिए पनि मानिसहरूले जे गुमाएका छन्, त्यो पुनः प्राप्त हुनेछैन । जसको घर बगाएको छ, हुन सक्छ कि त्यो उसको पुस्तौंदेखिको सम्पत्तिशृंखलाको समुच्च थियो, घरसँगै ती सबै बगे । जसको घर डुबानमा परेको छ, बाढी हटेपछि घर त प्राप्त हुन्छ, तर क्षतिसहितको । किनकि, डुबानमा पर्नुअघि विस्थापित हुन सक्नेले पनि सबैथोक सार्न सकेको हुँदैन । यस क्रममा उसका कैयौं महत्त्वपूर्ण सम्पत्ति गुमेको हुन सक्छ । मूलतः मान्छेको मनस्थिति पुरानै बिन्दुमा फर्किनै समय लाग्छ । मानिसलाई सहज रूपमा पुरानै दैनिकीमा फर्काउन सरकारी तथा सहयोगी संस्थाहरूको भूमिका महत्त्वपूर्ण हुन्छ ।बाढी तथा डुबान रोकिएपछि पनि मानिसले कतिपय रोगव्याधिको समस्या बेहोर्नुपर्ने हुन्छ । खासगरी बाढीको पानी तथा ढल मिसिएका पानी यत्रतत्र पुग्ने हुनाले पानीको मूल तथा सहायक स्रोतहरू नै दूषित हुन्छन् । जसकारण झाडापखाला तथा हैजाजस्ता संक्रमणहरू फैलिन सक्छन् । पानी सुके पनि त्यसले जम्मा गरेका प्रदूषित धूलो लामो समय रहने भएकाले त्यसले श्वासप्रश्वाससँग सम्बन्धित र अन्य समस्या निम्तिन सक्छन् । पशुहरूको मृत्युका कारण दुर्गन्ध फैलिन सक्छ । अहिले जम्मा भएको पानीका केही अंशहरू धेरै ठाउँमा जम्मा भएर रहने भएकाले लामखुट्टेको विकासमा सहयोगी हुने र डेंगीको संक्रमण फैलिन सक्ने सम्भावना पनि रहन्छ । यी केही विषय भए । यसमार्फत प्राप्त हुने सन्देश हो बाढी तथा डुबानपछि पनि अनेकौं समस्याहरू निम्तिन सक्ने सम्भावना बाँकी नै रहन्छन् । त्यसैअनुसारको सतर्कता आवश्यक छ । तीनै तहका सरकारले पनि संक्रमण फैलिन सक्ने ठाउँहरूको पहिचान गरेर आवश्यक औषधि छर्किने, सार्वजनिक स्थानको सरसफाइ गर्ने तथा जनचेतना फैलाउने काम गर्नुपर्छ ।प्राकृतिक विपत्तिहरू प्रायःजसो अनपेक्षित नै हुने गर्छन् । तर यस पटक भने भारी वर्षाको पूर्वानुमान गरिएको थियो । मनसुन पूर्वतयारी तथा प्रतिकार्य कमान्ड पोस्ट को निर्णयअनुसार राष्ट्रिय विपद् जोखिम न्यूनीकरण तथा व्यवस्था प्राधिकरण ले उच्च सतर्कताका लागि सूचना सम्प्रेषण गरेको थियो । त्यसको केही हदसम्म पालना पनि भयो । तर पूर्ण पालना हुन सकेन वा सम्भव भएन । त्यसैले पनि क्षति पुग्यो । पूर्वानुमान बलियो हुँदाहुँदै पनि यत्तिको क्षति बेहोर्नु दुःखद् छ । यतिबेला प्रधानमन्त्री केपी शर्मा ओली मुलुकबाहिर छन् । कार्यवाहक प्रधानमन्त्री प्रकाशमान सिंहको नेतृत्वमा मुलुकको कार्यकारी अभ्यास चलिरहेको छ । उनकै नेतृत्वमा शनिबार आपत्कालीन समन्वयात्मक बैठक पनि बसेको छ । बैठकले प्रभावितलाई राहत उपलब्ध गराउने, घाइतेको निःशुल्क उपचारको व्यवस्था मिलाउने, खानेपानीदेखि सडकसम्मका सेवालाई यथाशीघ्र सञ्चालनमा ल्याउने, परीक्षाहरू स्थगित गर्नेलगायतका निर्णयहरू गरेको छ । बैठकका निर्णयहरू इमानदारीपूर्वक र तदारुकताका साथ कार्यान्वयन गर्न आवश्यक छ । कतिपय निर्णय मन्त्रिपरिषद् बैठकबाट पनि गर्नुपर्ने हुन सक्छन् । तर शनिबार मन्त्रिपरिषद् बैठक बसेको छैन । यसले नागरिकमा अभिभावकत्वको अभाव महसुस हुन सक्छ । यद्यपि, यतिबेला मृतकका परिवारलाई क्षतिपूर्ति, बेपत्ताहरूको खोजी, राहत उपलब्धता र सुरक्षित पुनःस्थापनाका विषय सरकारको प्राथमिकतामा पर्नुपर्छ । त्यसमा पनि बालबालिका, वृद्धवृद्धा तथा गर्भवती महिलालगायत विशेष सहयोग आवश्यक पर्ने वर्गलाई विशेष ध्यान दिइनुपर्छ ।"
विपद् जोखिम न्यूनीकरणमा चुकेको सरकार,"निरन्तरको वर्षाले देशैभरको जनजीवन कष्टकर बनेको छ । यसबाट निकै ठूलो धनजनको क्षति भइरहेको छ । यद्यपि मौसमविद्हरूले झरीको निरन्तरता आइतबारसम्म नै रहने बताइरहेका कारण अझै कति क्षति हुन्छ, कुनै ठेगान छैन । मौसमविद्ले केही दिनअघिदेखि नै यो समयमा विभिन्न ठाउँमा वर्षा र जोखिमको प्रक्षेपण गरिरहेकै थिए । भनिन्छ, कुनै पनि प्राकृतिक प्रकोप थाहा दिएर आउँदैन । तर, यसपालि मौसमविद्ले समयमै जानकारी दिएका थिए । यति हुँदाहुँदै पनि सरकारले राजधानीमै आफ्नै आँखाअगाडि धेरै मानिसलाई बचाउन सकेन । यसमा सरकारले जनतासँग माफी माग्नुपर्ने देखिन्छ । ललितपुरको नख्खु खोलामा केही मानिस टहराको छानामा बसेर जीवन रक्षाको याचना गरिरहँदा राज्यले सामान्य प्रयास गर्दामात्रै पनि उनीहरूको उद्धार गर्न सक्ने अवस्था देखिन्थ्यो । नख्खुमा फसेकालाई हेलिकोप्टर उडाएर उद्धार गर्न सकिएन भन्ने गृहमन्त्रीको जवाफले राज्य जनताप्रति कति गैरजिम्मेवार रहेछ भनेर बुझ्न सकिन्छ । विपद्मा फसेका मानिसको अवस्था हेर्दा उनीहरूलाई डुंगामार्फत उद्धार गर्न सकिने अवस्था देखिन्थ्यो । तर सरकारले हेलिकोप्टरलाई मात्रै उद्धारको साधन सम्झेर बस्यो या हेलिकोप्टरको प्रयास नै नगरी ओठे जवाफ दियो ? यसरी हेर्दा सरकारले पछिल्लो पटकको प्राकृतिक प्रकोपमा परेकाको उद्धार गर्न त्यति चासो नदेखाएको पाइन्छ । सुजन देवकोटा, पालुङ्टार४, गोरखा"
संकटमा खुला विश्वविद्यालय,"नेपालमा खुला विश्वविद्यालय मात्रै त्यस्तो संस्था हो, जसको कुलपति प्रधानमन्त्री नभएर शिक्षामन्त्री हुने व्यवस्था ऐनले गरेको छ । यसको अर्थ खुला विश्वविद्यालयको गतिविधिमा शिक्षामन्त्रीको उत्तरदायित्व हुन्छ । विडम्बना, खुला विश्वविद्यालय लामो समयदेखि संकटमा छ तर कुलपति के हेर्दै छिन् भन्ने प्रश्न जनमानसमा उठ्नु स्वाभाविक छ । अहिले विश्वविद्यालयका सबै समिति र परिषद् निष्क्रिय छन् । कामकाज ठप्प छ तर पनि यो बिजोग निरन्तर रहिरहनुमा को जिम्मेवार ? असार मसान्तसम्ममा बजेट पारित हुनुपर्ने समयसीमा नाघेको पनि साढे दुई महिनाभन्दा बढी भइसकेको छ । बजेट पारित नहुँदा दसैंको मुखमा शिक्षक, कर्मचारीले साउनदेखिको तलबभत्ता पाएका छैनन् । कसरी चल्छ तिनीहरूका भान्सा ? सोच्नुपर्दैन ? विश्वविद्यालयको सबै काम भद्रगोल अवस्थामा छ । कार्यकारीमा त्यस्तै लफडा देखिन्छ । कार्यकारीको बैठकबाट निर्णय गरी स्वास्थ्य, विज्ञान तथा प्रविधि संकायको खाली डिन पदमा भएको नियुक्ति विवादमा परेको छ । विश्वविद्यालयको दैनिक काममा समेत दलीय राजनीतिको नाङ्गो नाच खुला विश्वविद्यालयमा देखिनु दुःखलाग्दो मात्रै छैन अक्षम्य पनि छ । खुला विश्वविद्यालयको नेतृत्व यसबाट पन्छिन मिल्दैन । उपकुलपति र रजिस्ट्रारको दल फरक हुनु मात्रै यसको कारक होइन । कार्यकारीको बैठकमा सदस्यले निकाल्ने बखेडा पनि उत्तिकै जिम्मेवार देखिन्छ । उपकुलपति वा रजिस्ट्रार दोषी भए खुला विश्वविद्यालय ऐनको धारा २६ अनुसार सिनेटको २५ प्रतिशत सदस्यले अविश्वास दर्ता गराए भयो नि त ? तर अफसोच, सिनेट सक्रिय देखिएन । सिनेट बस्न नसक्नुमा कुलपति जिम्मेवार देखिइनन्, किन ? कि सिनेट बोलाउन निर्देश गर्नुपर्यो कि आफू उपस्थित हुन नसके ऐनअनुसार उपकुलपतिलाई बैठक अध्यक्षता गर्ने बाटो खोलिदिनुपर्यो । वर्तमान नेतृत्व नै काम नलाग्ने कुलपतिको ठहर हो भने एउटा छानबिन समिति बनाएर खुला विश्वविद्यालयको भविष्य जोगाउन ढिलो गर्नुभएन । खुला विश्वविद्यालय स्थापनायता भएगरेका सबै कामको स्वतन्त्र रूपमा छानबिन गर्ने गरी अधिकारसम्पन्न उच्चस्तरीय समिति बनाउन ढिलो भइसक्यो । जहिलेसम्म राजनीतिक नेतृत्वले ब्रिफकेसका आधारमा वा दलका कार्यकर्ता वा आफ्नो लाभ हुने खालका व्यक्ति नेतृत्वमा चयन गरिरहन्छ, विश्वविद्यालयको हालत योभन्दा माथि उठ्न सक्दैन । शिक्षामन्त्रीले तुरुन्तै विश्वविद्यालय अनुदान आयोगसँग परामर्श गरी एउटा ठोस निर्णय नगर्ने हो भने खुला विश्वविद्यालयको गाईजात्राले देशको उच्च शिक्षालाई सधैं गिजोलिरहने र गिज्याइरहनेछ । मनप्रसाद वाग्ले, मीनभवन, काठमाडौं"
'कार्यकर्ता' त चाहिन्छ,"यत्तिका मन्त्रालय चाहिन्नन त मन्त्री चाहिन्छयत्तिका आयोग चाहिन्नन त कर्मचारी चाहिन्छयत्तिका एयरपोर्ट चाहिन्नन त पानीजहाज कार्यालय चाहिन्छभ्यु टावर बाट रोजगार बढ्दैनन त सिंहदरबार बाट सुशासन पाइन्छपहिल्यै बनाएको छँदै छन त टोलैपिच्छे मन्दिर चाहिन्छदेशभक्त जतिसक्दो बढी होऊन्न त यत्तिका पूर्वविशिष्ट चाहिन्छनेता आफैं असल भए पुग्छकार्यकर्ता त हाम्रा लागि चाहिन्छ ! अनिमेष पाठक, सिद्धिचरण मार्ग, ओखलढुंगा"
'रेकर्ड राख्न थालेयता काठमाडौंमा अधिक वर्षा हो',"पहाडतिर पहिरो र तराईमा बाढीले क्षति पुर्याउने क्रम बढ्यो । यसको कारण के देख्नुहुन्छ ? मुख्य रूपमा विकास निर्माणकै कारण जलाधार खलबलिएको छ । जल निकास नै बिथोलिन पुगेको छ । डोजरले सोझै खन्दा पहाड थर्किएका छन् । अर्कोतिर २०७२ मा गएको भूकम्पले पहाडलाई असर गरेकै थियो, त्यसको प्रभाव अझैसम्म छँदै छ । त्यसमाथि विकासका नाममा इन्जिनियरिङबिना जथाभावी पहाड खानिएको छ । तल्लो क्षेत्र तराईमा नदीको सतह चुरे संरक्षण नहुँदा खोला बगेको बग्यै छ । खोला किनारसम्म अतिक्रमण छ । खोलालाई उसको प्राकृतिक बहावका हिसाबले हिँड्न दिएको छैन । पानी ठूलो पर्दै छ । 'रेड जोन' तोकेरै पूर्वसूचना दिइएको छ । तर पनि क्षति भइरहेको छ नि ? पानी ठूलो आउँदै छ भन्ने दुईतीन दिनदेखि थाहा थियो । सबैको कानमा खबर पुगेको छ । मिडियमा छ्याप्छ्याप्ती छ । जल तथा मौसम विज्ञान विभागको पूर्वसूचना पुर्याएको छ । तर, जनमानसमा जोखिमप्रति संवेदनशीलता पटक्कै आएको रहनेछ । मानिसले सोच्ने र सूचना सम्प्रेषणमा पनि फेरबदलको जरुरी छ । जोखिमयुक्त ठाउँबाट मानिस हटेकै छैनन् । आर्थिक, सामाजिक कारण होलान् । तर, राजनीतिक हिसाबले पनि बेवास्ता गरिएको छ, जोखिमलाई । जोखिमयुक्त ठाउँबाट बस्ती हटाउने, पहाडको स्वभावअनुसारको ल्यान्ड युज गर्ने योजना राजनीतिक र कर्मचारीतन्त्रमा देखिँदैन । क्षतिको बढी कारण प्राकृतिक हुँदै होइन, बढी मानवीय नै हो । जलवायु परिवर्तनको कारणले हो भन्दै खोला किनारमै बस्ती बसाइरहने हो भने हामी समाधानतिर जाँदै जाँदैनौंँ । मौसमसम्बन्धी पूर्वानुमान सूचना क्षेत्रमा नेपाल पनि बलियो भएको हो ? केही सुधार भएको छ । सञ्चारमा विकास, इन्टरनेट र मोबाइल फोन टेक्नोलोजीको विकासले वर्षा तत्काल मापन गर्न सकिन्छ । त्यो कुरा आम मानिसको सहज पहुँचमा पनि पुगेको छ । मौसम पूर्वानुमान विज्ञानमा पनि निकै प्रगति भएको छ । त्यसले पनि पहिलेको भन्दा धेरै सही सूचना दिन सकिएको छ । अनपेक्षित मृत्यु जोगाइएको छ । यसै पटक रात्रि बसमा यात्रा नगर भनिएको छ । बस नचलाऊ भनिएको छ । बस राति नरोकिएको भए अहिलेको भन्दा ठूलो क्षति हुन सक्थ्यो । मिडियाको भूमिका पनि राम्रो रह्यो । मौसम पूर्वानुमानको क्षेत्रमा उल्लेख्य प्रगति भएको छ । त्यसले पनि मानवीय क्षति रोक्न मद्दत गरेको छ । तर, जनचेतना विस्तार हुन सकेको छैन । पानी बढ्यो खतरा छ, भन्यो भने मानिस अझ खोलातिर पुग्छन् । थाहा पाईपाई यात्रामा हिँड्छन् । यो चरम बेवास्ता र बौद्धिक उदण्डता हो । मानिस बाढीपहिरोसम्बन्धी आएको सूचनाको एसएमस फरवार्ड गर्छ तर आफूले त्यही जोखिमको काम गर्छ । २०७८ मा एउटा अध्ययन गरेका थियौं । कात्तिक १२ गतेतिर पानी परेको थियो । त्यसको पूर्वसूचना पाएका किसानहरूले धान काटिरहे । पानी पर्यो । धान उठाउन पाएनन्, क्षति भयो । विपद् पूर्वतयारीको अवस्थामा हामी कहाँ छौँ ? २० वर्षको तुलनामा अहिले राम्रो भएको छ । तर, जति चाहिने हो त्यसको तुलनामा २० प्रतिशत पनि छैन । प्रदेशमा शून्य क्षमता छ, संघमा अलिअलि छ । त्यसले भ्याउँदैन । स्थानीय तहले गर्न सक्छ । तर प्रविधि र जनशक्ति छैन । संघले जम्मै कुरा आफैं गर्ने भनेर हुँदैन । अर्कोतिर, प्रविधिको उपयोग गर्न चुक्यौँ । दुईचारवटा ड्रोनबाट उद्धार गर्न सकिन्थ्यो । ड्रोन टेक्नोलोजीमा जानुपर्थ्यो । काठमाडौंमै केही मानिसले उद्धार नभएकै कारण ज्यान गुमाउनुपरेको छ । नीतिहरू राम्रा छन्, कुनचाहिँ लागू गर्ने त्यसमै अन्योल छ । हरेक निकायले आफूखुसी नीति बनाएका छन् । गृह मन्त्रालयले २०१७ देखि २०३० को रणनीति बनाएको छ । राष्ट्रिय विपद् जोखिम न्यूनीकरण तथा व्यवस्थापन प्राधिकरण आएपछि अर्कै अर्कै बनाइएको छ । संस्थागत संरचना पनि समस्या छ । जल उत्पन्न प्रकोप नियन्त्रण विभाग तथा कार्यालय छ, अर्को प्राधिकरण बन्यो । गृह मन्त्रालयमा पनि यसका लागि शाखा छ । संस्थागत संरचना गृह, सामान्य, महिला तथा बालबालिकालगायतका मन्त्रालयमा छन् । तर, ती कर्मचारी दरबन्दी राख्न मात्रै भए ।त्यस्तो स्थिति आउनुको कारण केलाई मान्नुहुन्छ ? धेरैतिर विपद् हेर्ने शाखामहाशाखा छन् । हिउँदमा गफ गर्ने, वर्षामा नभेटिने हुन्छ । दरबन्दी राख्ने, बढुवाका लागि ठाउँ बनाउनेजस्तो भएको छ । संघ, प्रदेश र स्थानीय तहमा कामको स्केलअनुसार जिम्मेवारी बाँड्नुपर्ने हो । निश्चित तहसम्म स्थानीय, त्यसपछि प्रदेश र अन्त्यमा संघले गर्ने हो । संघले ठूलाठूला विपद् उद्धारको तयारी गर्ने हो । विदेशतिर त्यही छ । भारतमा पनि प्रदेशले गर्न नसकेको संघले गर्नेछ । यहाँ हरेक विपद्मा संघ जानुपर्ने र स्थानीयले पनि संघलाई गुहार्ने प्रवृत्ति देखियो । कामको बाँडफाँट र जवाफदेहिता स्पष्ट गर्नुपर्छ । जोखिम बढाउन तीनै तह लागिपरेका छन् । जथाभावी बाटो र भौतिक संरचनाको निर्माणमा प्रतिस्पर्धा छ । त्यसले ल्याएको प्रभावलाई दैवीप्रकोप भनिदियो, जिम्मेवारीबाट पन्छियो । जसको कारणले विपद् आएको हो, उही जिम्मेवार हुनुपर्छ । संघले खानी खन्ने र त्यसको गलत परिणामको असर पालिकाले भोग्दा संघ सरकार जिम्मेवार हुनुपर्छ । जथाभावी बनाइएका सडकले एक ठाउँमा सोस्ने पानी बाटो हुँदै अर्को ठाउँमा पुगिरहेको छ । त्यसले पहिरो निकाल्ने भयो । सडक र नालीलाई राम्रोसँग व्यवस्थापन नगरेकाले पहिरो निस्कने र बाढी आउने भइरहेको छ । सडक खन्दा नाली व्यवस्थापन हुनुपर्छ । पानीको उचित व्यवस्थापन हुनुपर्छ । विपद् न्यूनीकरण तथा विपद्पछिको अवस्थामा निजी क्षेत्रको भूमिका कस्तो रहनुपर्छ ? निजी क्षेत्रको पनि ठूलो काम हुन्छ । राहत दिने, चन्दा दिने, चाउचाउ बाँड्ने रूपमा मात्रै हेरिएको छ । पहिलो त विपद्बाट उनीहरू पनि जोखिममा हुन्छन् । उनीहरूको झन् ठूलो सम्पत्ति जोखिममा हुन्छ । उनीहरूको नोक्सानी भयो भने त्यसलाई उकास्ने कुरा कानुनमा छैन । मानिसको बास गयो भने उसलाई पुनर्निर्माणका लागि राहत दिन सकिने व्यवस्था छ । साधारण व्यवसायीदेखि ठूला उद्योगीसम्मलाई उसको व्यवसायमा क्षति पुग्यो वा कसैको पसल होटलमा बाढीले क्षति पुर्यायो भने उसले क्षतिपूर्ति पाउने कानुन छैन । जबकि क्षति उनीहरूकै धेरै भएको हुन सक्छ । निजी क्षेत्रका बारेमा सोचाइ नै गलत छ । उनीहरूको व्यवसायको बिमा गराउनुपर्ने नीति ल्याइनुपर्छ । अर्कोतिर, निजी क्षेत्र तत्कालको नाफा हेर्छ । आफ्नो कामबाट परेको वातावरणीय प्रभावबारे हेर्दैन । ज्वलन्त उदाहरण गिट्टी बालुवाको उत्खननलाई हेर्न सकिन्छ । तुरुन्तै कमाइको लोभबाट जथाभावी उत्खनन गरिएको छ । विपत्त जोखिम संवदेनशीलता छैन । विपद्को जोखिम उनीहरूको कामबाट पनि बढेको छ । बाढीपहिरोजस्ता विपद्बाट हुने क्षति न्यूनीकरणका लागि के गर्नुपर्ला ? विकास निर्माण गर्दा विपद् जोखिम न्यूनीकरणलाई कानुनी रूपमै कडाइका साथ लागू गरिनुपर्छ । त्यसमा हेलचेक््रयाइँ स्वीकार्य नहुने कडान नीतिमा जानुपर्छ । विकास निर्माण गर्दा त्यसले निम्त्याउन सक्ने विपद् जोखिमलाई नियन्त्रण गर्नेतर्फ पनि बजेट छुट्याइनुपर्छ । अर्कोतिर प्राविधिक रूपमा पनि विकसित हुँदै जानुपर्छ । नीति छ, बजेट छैन । बजेट छ, प्रविधि छैन । त्यो हिसाबले हुन्न । तीनवटै कुराको पालना तीनवटै तहमा हुनुपर्छ । मधेशको हकमा चुरे संरक्षण असाध्यै महत्त्वपूर्ण छ । सहरी क्षेत्रमा खोला मिच्ने काम रोकिनुपर्छ । नयाँ सहर बसाउँदा कहाँ बस्ती बसाउने स्पष्ट हुनुपर्छ । अप्ठ्यारो पहाडमा पनि बस्ती र सहर छन् । त्यसबारे सोचिनुपर्छ । खोला किनारमा पिलर ठड्याएर घर बनाइएको छ । त्यसले कुनै न कुनै पुस्तालाई त विपद्ले खान्छ । त्यही भएर निजीस्तरबाट गरिने निर्माण कार्यमाथि पनि ध्यान दिइनुपर्छ । विपद् पछाडिको स्थितिमा राहत तथा उद्धार कार्यलाई कसरी प्राथमिकता दिनुपर्छ ? पहिलो मानिसको ज्यान, त्यसपछि बस्तुभाउ र त्यसपछि सार्न सकिने धनमाल नै प्राथमिकताको अर्डरक्रम हो । अर्कोतिर राहत दिने व्यवस्था कानुनमै छ । त्यो पीडितसम्म छिटो पुग्नुपर्छ । प्रक्रिया मिलाउँदामिलाउँदै ढिलो हुन्छ । राहत नचाहिनेले पनि लिन्छन् । त्यता ध्यान पुग्नुपर्छ । बरु नगदमै दिए हुन्छ । नगद भएपछि मानिसले आफ्नो आवश्यकताअनुसार खाद्यान्न, लत्ताकपडा वा औषधि जे जरुरी हुन्छ, त्यसको व्यवस्थापन गर्छन् । पुनर्निर्माण गर्दा फेरि पनि जोखिमयुक्त ठाउँमा होइन कि सुरक्षित ठाउँ खोजिनुपर्छ । राहत तथा उद्धारको कार्यको मुख्यद्वार स्थानीय तह नै हुनुपर्छ । वडा कार्यालयहरूमै आवश्यक त्रिपाल, भाँडाकुँडाको भण्डार सधैं रहनुपर्छ ।"
शर्माका पुस्तकमाथि विमर्श,"(पोखरा)पत्रकार तथा लेखक सुधीर शर्माका अघिल्लो साता सार्वजनिक दुई पुस्तक भिक्षु, व्यापार र विद्रोह र हिमालपारिको हुरी माथि शनिबार पोखराको र्यान्डम रिडर्स सोसाइटीले अन्तर्क्रिया गरेको छ । अन्तर्क्रियामा बोल्दै साहित्यकार सरस्वती प्रतीक्षा ले एउटा पुस्तक सौन्दर्यबाट सुरु भएर अर्को पुस्तकमा पुग्दा सम्भावनामा टुंगिने टिप्पणी गरिन् । उनले भिक्षु, व्यापार र विद्रोह लाई मीठो दूध चिया र हिमालपारिको हुरी लाई कडा कालो चियाको संज्ञा दिइन् । लेखक शर्माले त्यसमा समर्थन जनाए । भिक्षु, व्यापार र विद्रोहमा १५ सय वर्षसम्म नेपालको यात्रालाई लिपिबद्ध गर्ने कोसिस गरेको छु । यसले इतिहास चिहाउन खोजेको छ, लेखक शर्माले भने, हिमालपारिको हुरीले वर्तमानबाट भविष्य चिहाउन खोजेको छ । सम्भावनाको कुरा गरेको छ । हिमालपारिको हुरी ले नीतिगत तहमा प्रभाव परोस् भन्ने आफ्नो इच्छा रहेको उल्लेख गर्दै उनले दुई पुस्तकमार्फत आफूले आम अनुसन्धाताका रूपमा चीन बुझाउन खोजेको बताए । आफ्नो विचार नभई अध्ययन र अनुसन्धानको निष्कर्ष प्रस्तुत गरेको छु, यसअघि प्रयोगशाला ल्याएका शर्माले थपे, पहिलो कृतिमा दक्षिणतिर हेर्न खोजिएको थियो । यी दुई कृतिमा चाहिँ उत्तरतिर हेर्न खोजिएको छ । कतिपय विषयलाई आगामी अनुसन्धाताका लागि बाटो खोल्ने गरी छोइएको बताउँदै शर्माले खोज गर्नुपर्ने इतिहासदेखिका थुप्रै विषयवस्तु रहेको तर्क गरे । पुस्तकको चर्चा गर्दै सरस्वती प्रतीक्षाले विशाल अर्थतन्त्र भएका चीन र भारतका बीचमा रहेर नेपालले कसरी आर्थिक फड्को मार्न सक्छ भन्ने सन्दर्भमा शर्माले कृतिमा चर्चा गरेको बताइन् । मध्यस्थ व्यापारको केन्द्रमा रहेर दुवै छिमेकी देशलाई जोड्ने रेलसेवा सञ्चालन गर्ने हो भने नेपालले आर्थिक विकास गर्न सक्ने विचार कृतिमा आएको उनको भनाइ थियो । नेपालचीनतिब्बतको सम्बन्धमा इतिहासदेखि वर्तमानसम्मका पाटाहरूलाई केलाएर दुई गम्भीर किताब आएको उनले बताइन् । इतिहास लेखनको शास्त्रीय सिद्धान्तलाई अतिक्रमण गरेर आफूलाई साहित्यको नजिक उभ्याएर लेखिएका हुनाले दुवै कृतिहरू आम पाठकका लागि पठनीय छ, भनिन्, यी कृतिले तटस्थ र दूरदर्शी लेखकका रूपमा सुधीर शर्मालाई उभ्याएको छ । अर्का वक्ता नेपाल उद्योग वाणिज्य महासंघका पूर्वअध्यक्ष आनन्दराज मुल्मीले चीन र नेपालका बीचमा कूटनीतिक सम्बन्ध सुमधुर भएमा दुवै पक्षले फाइदा लिन सक्ने धारणा राखे । कृतिले नेपाललाई चीन र चीनलाई नेपाल चाहिनुका कारणबारे पुस्तकमा शर्माले चर्चा गरेका बताउँदै मुल्मीले सन्तुलित कूटनीतिलाई बढावा दिनुपर्नेमा कृतिले जोड दिएको बताए । नेपाल अर्को सिक्किम नहोस् भन्ने कुरामा चिनियाँहरूको चासो छ, उनले भने, भारत र चीनलाई जोड्ने कडीका रूपमा नेपालले भूमिका खेल्नुपर्ने धारणा किताबमा छ । शर्मासँग सोसाइटीका निवर्तमान अध्यक्ष केशवशरण लामिछानेले संवादसमेत गरेका थिए ।"
भुजुङमा फुलेका कमल,"(लमजुङ)गुरुङ कला र संस्कृतिमा ऐतिहासिक घलेगाउँ र भुजुङको संस्कृति र पौराणिक कलापरम्परालाई समेटेर २९ वर्षीय कमलबहादुर गुरुङले गुरुङ भाषाको गीत गलबन्दी चिनो बनाएका छन् । दुई महिनाअघि युट्युबमा अपलोड गरिएको उक्त गीतलाई २ लाख ८० हजार पटक हेरिसकिएको छ । गीतमा शब्द तथा संगीत भरेका कमलले यस गीतको भिडियोमा पनि अभिनय गरेका छन् ।घलेगाउँका युवतीहरू खिर खानका लागि भुजुङको गोठमा आउँछन् । त्यही गोठमा आउँदा मायाप्रेम बसेपछि युवतीले दिएको गलबन्दी चिनोलाई कमलले गीत बनाएका छन् । चिनोलाई गुरुङ भाषामा सेगा भनिन्छ । सेगा लिने र दिने गरेपछि एकअर्कालाई मन पराएमा मायाप्रेम बस्छ । मायाप्रेम बसेपछि विवाहघरबार हुन्छ, कमल भन्छन्, हाम्रोतिर यो एकदमै लोभलाग्दो संस्कृति हो ।करिब २५ वर्षअघिको कथालाई लिएर बनाइएको उक्त म्युजिक भिडियो अहिले गुरुङ समुदायमा चर्चित छ । म्युजिक भिडियोमा लाहुरबाट फर्किएका छोराले पुरानो गलबन्दी छोडेर नयाँ गलबन्दी लगाउन भन्छन् । कमलले मान्दैनन् । उनी अतीतमा फर्कन्छन् । जमानामा गोठमा खिर खान आउँदा आफ्नो प्रेमिकाले दिएको गलबन्दी चिनोको कथा हाल्छन् । यही गीत गुरुङका हरेक नाचगान कार्यक्रममा अहिले बज्ने गरेको छ । कुमारी गाउँले चिनिने क्व्होलासोथार गाउँपालिका४, भुजुङमा जन्मेहुर्केका कमल अहिले गुरुङ फिल्मका निर्देशक हुन् । भर्खर २८ वर्षका उनी मातृभाषी गुरुङ गीतसंगीतका व्यस्त कलाकार र निर्देशकसमेत हुन् । २०६८ मा उच्च शिक्षाका लागि बेसीसहर झरेका उनी त्यहाँको नवज्योति सांस्कृतिक कला केन्द्रमा आबद्ध भए, मेलामहोत्सवमा नाच्न थाले । गाउँमा हुने कार्यक्रम, वैशाख पूर्णिमा, दसैंतिहार, ल्होसार, शिवरात्रि, बिहे, पुटपुटे, भोजभतेर तथा मेलामहोत्सवमा नाच्दै हिँडे ।पछि उनी पोखरा गए । भुजुङ युम्पो तमु समाज पोखरामा आबद्ध भए । २०७२ को ल्होसारमा तमु प्ये ल्हु संघ केन्द्रीय युवा समितिले आयोजना गरेको खुला सामूहिक नृत्य प्रतियोगितामा उनी नेतृत्वको भुजुङ युम्पो तमु प्रथम भयो । लगातार ३ वर्ष प्रथम भएर उनको समूहले ह्याट्रिक गर्यो । त्यतिमात्र नभएर २०७३ देखि २०७५ सम्म यस क्षेत्रकै चर्चित सिक्लेस मेलामा पनि लगातार ३ वर्ष प्रतियोगिता जिताए । आफैं नाच्ने र अरूलाई पनि आफू झैं नचाउन सक्नु नै उनको खुबी हो । उनी नृत्यमा कथा बुन्छन्, त्यही नृत्य प्रतियोगितामा सर्वोत्कृष्ट ठहरिन्छ । यी जितले मेरो करिअर नै परिवर्तन भयो, उनले भने, मेरो करिअरको प्रस्थान बिन्दु बेसीसहर र कार्यक्षेत्र पोखरा बन्यो । मेरो आँगन भुजुङ त छँदै छ ।गीतमा चेतनामूलक सन्देश राखेर दर्शकमाझ पस्कने उनको खुबी हो । २०७३ मा सामसुङको जेटु मोबाइलले खिचेर सुर्के थैली खै बोलको गीतमा कभर म्युजिक भिडियो बनाएर फेसबुकमा पोस्ट गरेपछि धेरैले रुचाएको र प्रशंसा पाएका उनी सम्झन्छन् । त्यसपछि २०७४ को शिवरात्रिमा भुजुङ गाउँ चिनारीको कभर म्युजिक भिडियो मोबाइलले खिचेरै बनाए । त्यसलाई भने उनले युट्युबमा राखे । उनी तमु प्ये ल्हु संघ र प्राचीन नेपालमा आबद्ध भए । पछि तरेली सांस्कृतिक परिवारमा आबद्ध भएर अघि बढे । त्यसयता उनी म्युजिक भिडियो निर्माण र निर्देशनमा क्रियाशील छन् ।२०६८ कात्तिकमा भुजुङमा निर्माण गरिएको फिल्म मारय ट (सुनको फूल) हुँदै म्ले क्यु (बिर्साउने पानी), मारक्यु (सुनपानी) मा आबद्ध भए । गुरुङ फिल्ममा मनोज गुरुङ र माओत्से गुरुङसँग जोडिएपछि उनले यस क्षेत्रबारे अझ बढी बुझ्ने मौका पाए ।गुरुङ समाज, समुदाय, चालचलन, रहनसहन, चार्डपर्व, संस्कृति राम्रोसँग बुझ्न थालेका उनले यही विषयलाई कलाको माध्ययबाट भारतका विभिन्न सहरदेखि हङकङसम्म पुगेर प्रदर्शन गरे, प्रचारप्रसार गरे । कला क्षेत्रमा चिसो भुइँदेखि हजारौं पर्ने लक्जरी पलङमा सुतेको अनुभव छ, जिन्दगीले धेरै पाठ पढाएको छ, उनी भन्छन् । पछिल्लो समय नृत्य निर्देशनमा उनले लगातार अवार्ड जित्दै आएका छन् । जनस्तरबाट गण्डकी प्रदेशकै नामुद युवा कलाकारको उपमा पाएका कमलले धेरैवटा गाउँको चिनारी म्युजिक भिडियो निर्देशन गरेर पर्यटन प्रवर्द्धनमा समेत टेवा पुर्याएका छन् । उनले यसैवर्षमात्रै गुरुङ फिल्म ङोल्स्यो रानी (सोल्टिनी रानी) निर्देशन गरेका छन् । यसैबीचमा उनले थुप्रै म्युजिक भिडियो तथा गाउँ चिनारी गीतको म्युजिक भिडियो निर्माण गरिसकेका छन् ।फिल्म क्षेत्रकै कलाकार पवित्रालाई जीवनसाथी बनाएका उनी यो क्षेत्रमा अघि बढ्न सहज भएको बताउँछन् । पछिल्लो समय उनी आफैं गीत लेखनमा सक्रिय हुँदा गुरुङ भाषा, कला र संस्कार संस्कृतिले थप मलजल पाएको छ । नेपाली भाषामा समेत दख्खल राख्ने उनी म्युजिक भिडियो, फिल्म र स्टेज यो तीनै क्षेत्रमा केही गरौं भनी अघि बढेका छन् ।"
दाहिने हातैमा सार्वजनिक,"काठमाडौं (कास) प्रदर्शोन्मुख फिल्म पूर्णबहादुरको सारंगी को नयाँ गीत दाहिने हातैमा को शनिबार सार्वजनिक गरिएको छ । प्रशान्त शिवाकोटीको शब्द, संगीत तथा स्वर रहेको गीतमा फिल्मका मुख्य पात्रका जीवन कथा चित्रण गरिएको छ । उक्त फिल्मको यसअघि सार्वजनिक गीत काँधेकुरी ले राम्रो प्रशंसा बटुलिरहेको छ ।विजय बराल, प्रकाश सपुत, मुकुन भुसाल, अञ्जना बराइली, बुद्धि तामाङ, देशभक्त खनाल, माओत्से गुरुङ, भोलाराज सापकोटालगायत कलाकारको फिल्ममा अभिनय रहेको छ । सरोज पौडेलको लेखन तथा निर्देशन रहेको पूर्णबहादुरको सारंगी तिहारको पूर्वसन्ध्यामा कात्तिक १५ देखि प्रदर्शनमा आउन लागेको हो । सेभेन सिस सिनेमा र बाँसुरी फिल्मस्को प्रस्तुति रहेको फिल्मलाई विनोद पौडेल र प्याट्रिक सुवेदीले निर्माण गरेका हुन् । फिल्मलाई नेपाल र अन्तर्राष्ट्रिय रूपमा सेभेन सिज इन्टरटेनमेन्टले वितरण गर्दै छ । सोसलड्रामा जनरामा निर्माण भएको यस फिल्मले गन्धर्ब परिवारभित्र बाबुछोराबीचको सम्बन्धलाई देखाउन खोजेको देखिन्छ । महेश दवाडीको पटकथा रहेको फिल्ममा प्रशान्त शिवाकोटीको संगीत रहेको छ ।"
करिब १३ सय मेगावाट बिजुली उत्पादन बन्द,"(काठमाडौं)अविरल वर्षाका कारण शनिबार साँझसम्म देशभरका विभिन्न आयोजनाबाट उत्पादन हुने करिब १३ सय मेगावाट बिजुली उत्पादन बन्द भएको छ । लिखु, सोलु, कोशी, काबेली, तमोर करिडोरका जलविद्युत् आयोजनाको बिजुली उत्पादन बन्द भएको नेपाल विद्युत् प्राधिकरणले जनाएको छ । हालसम्म सञ्चालनमा आएकामध्ये सबैभन्दा ठूलो ४५६ मेगावाट माथिल्लो तामाकोशी जलविद्युत् आयोजना शुक्रबार साँझ ७ बजेदेखि बन्द छ । आयोजनाको बाँधको नियन्त्रण कक्ष भवन पहिरोले पूर्ण रूपमा क्षति पुर्याएको अपर तामाकोशी हाइड्रोपावरका प्रमुख कार्यकारी अधिकृत मोहन गौतमले बताए । आयोजनामा कार्यरत ५ जनाको अवस्थासमेत अज्ञात रहेको कम्पनीले जनाएको छ । आयोजनाको बालुवा थिग्य्राउने पोखरीमा समेत क्षति पुगेको प्राधिकरणको अनुमान छ ।प्रसारण लाइनका कारण लिखु १, लिखु २, लिखु ए, तल्लो लिखु, खिम्ती र माथिल्लो खिम्ती जलविद्युत् आयोजनाको विद्युत् उत्पादन ठप्प भएको प्राधिकरणका प्रवक्ता चन्दनकुमार घोषले जनाए । बाढीपहिरोका कारण मान्डु हाइड्रोपावर, माथिल्लो तामाकोशी, मध्य सोलु, बेनी सोलु, सोलु दूधकोशी, माथिल्लो दूधकुण्ड र मध्य तमोरलगायतका जलविद्युत् आयोजनाको पनि विद्युत् उत्पादन ठप्प भएको छ । पावर हाउसमा क्षति पुगेकाबाहेक अन्य जलविद्युत् आयोजना पानी पर्ने क्रम कम भएसँगै सञ्चालनमा आउने घोषको भनाइ छ ।प्राधिकरणका अनुसार माथिल्लो तामाकोशी र २२ मेगावाटको मान्डु हाइड्रोपावरमा क्षति पुगेको छ । अन्य जलविद्युत् आयोजना क्षति भएनभएको विवरण आइनसकेको प्राधिकरणका प्रवक्ता घोषले बताए । स्वतन्त्र ऊर्जा उत्पादकहरूको संस्था (इप्पान) ले तामाकोशी र मान्डुसहित हेवाखोला र तल्लो हेवा खोलामा समेत क्षति पुगेको जनाएको छ । पाँचथर पावर कम्पनीको हेवा खोलाए र माउन्टेन हाइड्रो कम्पनीबाट प्रवर्द्धित तल्लो हेवा खोलामा समेत क्षति पुगेको इप्पानका महासचिव बलराम खतिवडाको भनाइ छ । तल्लो हेवा खोलाको पावरहाउस पूर्ण रूपमा डुबेको, इनटेकमा क्षति भएको र जेनरेटरहरू बगाएको र क्षतिको यकिन विवरण आइनसकेको सूचना आएको छ, उनले भने । ०८० असार १ मा आएको बाढीले क्षति पुर्याएको हेवा खोलाए को पुनर्निर्माण गरी सञ्चालनमा ल्याउने तयारीमा रहेको आयोजनामा फेरि पानी पसेको जानकारी आएको खतिवडाले बताए । भारी वर्षाका कारण धेरैजसो आयोजना बन्द हुने र खुल्ने क्रम जारी रहेको समेत उनको भनाइ छ । जलविद्युत् आयोजनाका पोल ढल्नेलगायत सामान्य विवरण आए पनि केकति रकमको क्षति भएको भन्ने विवरण आइनसकेको खतिवडाले जनाए । वाग्मती खोलामा आएको बाढी र कुलेखानीको ड्याम खोल्दा मान्डु हाइड्रोपावरको पावर हाउस डुबाएको इप्पानले जनाएको छ ।अविरल वर्षाका कारण आन्तरिक रूपमा विद्युत् प्रवाहको समस्या मात्र नभई भारतसँगको विद्युत् निर्यात पनि रोकिएको भएको प्राधिकरणका कार्यकारी निर्देशक कुलमान घिसिङले बताए । आन्तरिकसँगै भारततर्फको निर्यात पनि प्रभावित भएको छ, उनले भने । विद्युत् आपूर्तिलाई सहज बनाउन ४५६ मेगावाटको तामाकोशी आयोजनामा पुगेको क्षति यकिन गरी स्थानीय रूपमा कसरी सञ्चालन गर्न सकिन्छ भनेर छलफल भइरहेको घिसिङको भनाइ छ । अविरल वर्षाका कारण दुई वटा प्रसारण लाइन पनि अवरुद्ध भएको छ । काठमाडौं उपत्यकालाई विद्युत् सप्लाई गर्ने मुख्य प्रसारण लाइन अवरुद्ध भएको हो । तामाकोशी नदीले १३२ केभी खिम्तीलामसाँघु प्रसारण लाइनको ७ नम्बर टावर बगाएको हो । खिम्तीलामसाँघु प्रसारण लाइनबाट विद्युत् आपूर्ति बन्द भएपछि काठमाडौं उपत्यकामा आउने करिब सय मेगावाट विद्युत् प्रवाह रोकिएको छ ।१३२ केभी लामसाँघुकाठमाडौं प्रसारणलाइनमा क्षति नपुगे पनि त्यहाँसम्म बिजुली नै आउन नसकेका कारण उपत्यकामा बिजुलीको अभाव हुने प्राधिकरणका प्रवक्ता घोषले बताए । खिम्ती लामसाँघु लाइनबाटै मुख्य रूपमा रातको समयमा बाह्रबिसे करिडोरका जलविद्युत् आयोजनाहरूबाट उत्पादित विद्युत् खिम्ती हुँदै ढल्केबर पुर्याएर भारततर्फ निर्यात हुने गरेको थियो । प्रसारणलाइनमा क्षति पुगेपछि निर्यात प्रभावित भएको छ ।प्राधिकरणका अनुसार साधारणतया २८ सय मेगावाट बिजुली उत्पादन हुन्थ्यो । अहिले करिब १३ सय मेगावाट बिजुली उत्पादन अवरुद्ध भएको छ । कुलेखानी जलाशययुक्त आयोजनालाई पूर्ण रूपमा चलाइएको छ । कुलेखानी पहिलोबाट ६० मेगावाट दोस्रोबाट ३२ र तेस्रोबाट १४ मेगावाट विद्युत् उत्पादन हुने गरेको छ । देशभर शनिबार साँझसम्म करिब १५ सय मेगावाट बिजुली मात्रै खपत भएको छ ।झापाको दमक र इलामस्थित गोदकको बीचमा रहेको काबेली करिडोरको टावर नम्बर ५१ ढल्दा इलाम, पाँचथर र ताप्लेजुङका जलविद्युत् आयोजनाबाट उत्पादित विद्युत् करिब २ सय मेगावाट विद्युत् प्रवाह बन्द भएको छ । साथै रुख ढल्दा ढल्केबरबाट चन्द्रानिगाहपुरतर्फका प्रसारण लाइनसमेत प्रभावित भएका छन् । स्थानीय वितरण प्रणालीमा क्षति पुग्दा काठमाडौं उपत्यकाका केही स्थानमा समेत विद्युत् अवरुद्ध भएको छ ।"
काठमाडौं जोड्ने सबै नाका ठप्प,"(काठमाडौं) काठमाडौं जोड्ने सडक नाका ठप्प बनेका छन् । नागढुंगामुग्लिन, दक्षिणकालीसिस्नेरी, कान्ति राजपथ, अरनिको र बीपी राजमार्गका ठाउँठाउँमा पहिरो खसेर सडक अवरुद्ध बनेपछि काठमाडौं छिर्न र यहाँबाट बाहिरिन सर्वसाधारणलाई समस्या भयो । जसले गर्दा यी नाका भएर दैनिक उपभोग्य वस्तु राजधानी भित्रिन सकेनन् । बिहीबार रातिदेखि परेको अविरल वर्षाका कारण सबै नाका ठप्प बनेका हुन् । यति बेला दैनिक उपभोग्य वस्तु लिएर राजधानी आएका सवारी साधन ठाउँठाउँमा रोकिएका छन् । यी नाकामा पहिरोलगायतको अवरोध खुल्नेबित्तिकै सबै किसिमका सवारीसाधन काठमाडौं छिर्नेछन् । यसैबीच शनिबार साँझ अबेरसम्म देशभरका विभिन्न सडकखण्डका ६८ स्थानमा पहिरो खसेर यातायात ठप्प भएको छ । ठाउँठाउँमा पहिरो खसेका कारण ती सडक खण्डमा यातायात सञ्चालनमा आउन सकेको छैन । सबैभन्दा बढी पहिरो नौबिसेदेखि मुग्लिनसम्मको सडक खण्डमा छ । यही सडकमा पर्ने झ्याप्ले खोलामा पहिरो खस्दा केही यात्रुवाहक सवारी पुरिएर मानवीय क्षतिसमेत भएको छ । नौबिसेमुग्लिन सडकको मझिमटार, मौवाखोला, घोप्टेभिरमा पहिरो खसेर शनिबार दिनभर यातायात ठप्प बनेको छ । नागढुंगा सुरुङमार्गको मुखैमा लेदोसहित पहिरो खस्दा यातायात ठप्प छ । यो खण्ड अझै सञ्चालनमा आउन सकेको छैन । धादिङतर्फ रोकिएका यात्रुवाहक र कुखुरा बोकेका केही सवारीसाधनलाई निर्माणाधीन नागढुंगा सुरुङमार्ग प्रयोग गरी काठमाडौं आउन सहजीकरण गरिएको छ । अर्को बढी समस्या भएको मध्यपहाडी राजमार्गको सिन्धुली खण्ड हो । यो राजमार्गको आधा दर्जनभन्दा बढी स्थानमा पहिरो गएर सडक ठप्प छ । अक्करे भीर, हर्जेनी, बलेनी, सालघारी, ल्याउखोला, फिक्कल, मंगलटार, रिट्ठाबोट खण्डमा गाडी चल्न नसकेको सडक विभागले जनाएको छ । यता बीपी राजमार्गको नेपालथोक खण्डमा पहिरो खसेर सडक अवरुद्ध छ ।नौबिसेमुग्लिन खण्डको झ्याप्ले खोलामा लेदोमाटो बगेर सडकमा आउँदा सवारीसाधन पुरिएको नागढुंगामुग्लिन सडक योजना पूर्वी खण्डका प्रमुख केशवप्रसाद ओझाले बताए । ठाउँठाउँमा पहिरो खसेर समस्या भएको हो, उनले भने, साँझ अबेरसम्म पनि पहिरो पन्छाएर एकतर्फी रूपमा यातायात सञ्चालन गर्ने प्रयास भइरहेको छ । पानी परिरहँदा पहिरो पन्छाउन समस्या भएको हो । शनिबार साँझबाट पानी रोकिएको छ, उनले भने, त्यसैले पहिरो पन्छाउन सजिलो भयो, साँझ अबेरसम्मबीच सडकमा फसेका र रोकिएका सवारीसाधनलाई गन्तव्यमा पठाउने तयारी छ । विकल्पका रूपमा धार्केसीतापाइला, गल्छीत्रिशूली सडक हुँदै यात्रु गन्तव्यतर्फ गएका छन् । काठमाडौं जोड्ने नागढुंगानौबिसे, दक्षिणकालीसिस्नेरीभीमफेदी, अरनिको राजमार्गको विभिन्न खण्डमा पहिरो खसेर यातायात ठप्प रहेको भौतिक पूर्वाधार तथा यातायात मन्त्रालयका सहसचिव एवं प्रवक्ता सुशीलबाबु ढकालले जनाए । पहिरोको जोखिम रहेको र पहिरो खसेको ठाउँमा मेसिन उपकरणसहित प्राविधिक टोली तैनाथ अवस्थामा राखेका छौं, प्रवक्ता ढकालले भने, पहिरो पन्छाएर दुईतर्फी रूपमा सडक सञ्चालनमा ल्याउने प्रयास भइरहेको छ । बीपी राजमार्गको मंगलटारमा करिब २ सय मिटर सडक खोलाले बगाएकाले उक्त खण्डमा यातायात ठप्प बनेको सडक विभागका महानिर्देशक रामहरि पोखरेलले बताए । रोशी खोलाले २ सय मिटर सडक बगाएको जानकारी आएको छ, उनले भने, दसैं आउनै लागेका बेला सडक पूर्वाधारमा बाढीपहिरोले ठूलो क्षति भएको छ, बाढीले बगाएको ठाउँमा खोलाबाट तत्कालका लागि अस्थायी सडक बनाएर वा बाँध बाँधेर भए पनि यातायात सञ्चालनमा ल्याउँछौं । देशका धेरैजसो सडकमा बाढीपहिरोले क्षति पुगेको छ । मध्यपहाडी राजमार्गमै पर्ने खोटाङको खोक्सेली र चिसापानीमा पनि पहिरो खसेर सडक ठप्प छ । सबैतिरबाट क्षतिको यकिन विवरण आइसकेको छैन । अहिलेसम्म प्रारम्भिक विवरणअनुसार ४० करोडभन्दा बढीको क्षति भएको महानिर्देशक पोखरेलको भनाइ छ । सबैतिरबाट क्षतिको विवरण आइसकेको छैन, उनले भने, विवरण लिने क्रम जारी छ, अब पानी नपरे बाढी पहिरोले क्षति पुगेका सडकको मर्मत सम्भार गरेर चाडबाडमा सहज बनाउनेछौं । मेची राजमार्गको हेवाखोला र अरनिको राजमार्गको लार्चाको बेलिब्रिज बाढीले बगाउँदा आवागमन अवरुद्ध भएको भौतिक मन्त्रालयले जनाएको छ । कान्ति राजपथअन्तर्गत मकवानपुरको बगुवा र ललितपुरको माल्टा जोड्ने वाग्मती नदीको पक्की पुल पनि बाढीले बगाएको छ । दोलखा र रामेछापलाई तराईका जिल्लासँग जोड्ने लाइफ लाइनको रूपमा रहेको सिन्धुली खुर्कोटस्थित सुनकोशी नदी पुलको बायाँतर्फको स्पान पूर्ण रूपमा क्षति भएको मन्त्रालयले बताएको छ । क्षति भएका स्थानमा छिटोभन्दा छिटो बेलिब्रिज जडान गरी यातायात सञ्चालन गरिने मन्त्रालयको भनाइ छ । उदयपुर र खोटाङ जोड्ने फोक्सिङटारस्थित सुनकोशी नदीमाथिको मोटरेबल पुल पनि बाढीले बगाएको सडक विभागअन्तर्गत मूल महाशाखाका उपमहानिर्देशक ललिजन खनालको भनाइ छ । कान्ति राजमार्ग, त्रिभुवन राजपथ, अरनिको राजमार्ग, मिर्चैयाकटारीघुर्मी, सहिद मार्ग रोल्पा, भेरी कोरिडोर, सालझन्डीसन्धिखर्कलगायत सडकको विभिन्न स्थानमा पहिरो खसेर यातायातका साधन चल्न सकेका छैनन् । यसैबीच भौतिकमन्त्री देवेन्द्र दाहालले अवरुद्ध सडक यथाशीघ्र सञ्चालनमा ल्याउन सडक विभाग र यसअन्तर्गतका निकायलाई निर्देशन दिएका छन् । सुरुङमार्गबाट यात्रुको उद्धारनागढुंगासिस्नेखोला सुरुङमार्गको धादिङतर्फको मुखैमा लेदोसहितको पहिरो खसेर अलपत्र परेका सयौं यात्रुको उद्धार गरिएको छ । पहिरोको मुखमा अलपत्र यात्रुलाई सुरुङमार्ग आयोजनासँग समन्वय गरी उद्धार गरेर काठमाडौं निकालिएको सडक विभागका महानिर्देशक रामहरि पोखरेलले जनाए । सुरुङमार्गको धादिङतर्फ सडकमा रोकिएका यात्रुलाई सडक विभाग, चन्द्रागिरि नगरपालिका र सुरुङमार्ग आयोजना कार्यालयले समन्वय गरी स्थानीय रुटमा चल्ने यात्रुवाहक सवारी साधन प्रयोग गरेर काठमाडौं ल्याइएको हो । करिब ३० ट्रिप गरेर रोकिएका यात्रुको उद्धार गरिएको आयोजनाका एक कर्मचारीले जनाए । कुखुरा बोकेका करिब दर्जन गाडीलाई सुरुङमार्गबाटै ल्याइएको छ । यात्रु सडकमै अलपत्र थिए, पहिरोले गर्दा सडकमार्गबाटै काठमाडौं आउने अवस्था थिएन, सुरुङमार्गका एक कर्मचारीले भने ।"
संकटकै बेला सञ्चार सेवा अवरुद्ध,"(काठमाडौं) दुई दिनको निरन्तर वर्षापछि देशका विभिन्न स्थानमा सञ्चार सेवा प्रभावित बन्यो । शनिबार काठमाडौं उपत्यकाका आधा क्षेत्रको विद्युत् आपूर्ति अवरुद्ध हुँदा टेलिफोन र इन्टरनेट सेवामा समस्या आयो । कतिपय हिमाली भेगमा सोलार ऊर्जाबाट सञ्चालन हुने टेलिफोनका टावर पछिल्ला केही दिन निरन्तर घाम नलागेपछि सट डाउन भए । विद्युत् र सोलार पावर नहुँदा ट्रान्सरिसिभर स्टेसन (बीटीएस) साइट डाउन भएको र सञ्चार सेवामा समस्या आएको टेलिकम कम्पनीहरूले जनाएका छन् ।विभिन्न ठाउँमा बिजुली नभएकाले बीटीएस टावर डाउन भएपछि टेलिफोन सञ्चार अवरुद्ध हुन थालेको नेपाल दूरसञ्चार कम्पनी लिमिटेड (नेपाल टेलिकम) ले जानकारी दिएको छ । कम्पनीका अनुसार शनिबार विशेषगरी ललितपुर क्षेत्रमा धेरै समस्या देखियो । वाग्मती र कोशीमा हामीलाई सेवा सञ्चालनमा राख्न चुनौती भयो, नेपाल टेलिकमका प्रवक्ता हरि ढकालले भने, काठमाडौं उपत्यकाभित्र ललितपुरमा समस्या भयो । काठमाडौंमा पनि अरू बेलाभन्दा धेरै बीटीएस साइटहरू डाउन भएको प्रवक्ता ढकालले जनाए । ब्याट्री ब्याकअपले धान्न छाडेपछि अझै धेरै साइट डाउन हुन सक्ने जोखिम रहेको उनले बताए । हामीले ब्याकअप प्लानका रूपमा सम्भव हुने ठाउँमा जेनेरेटर चलाएर भए पनि साइट अप गर्ने कोसिस गरिरहेका छौं, उनले भने, तर सबैतिर जेनेरेटर चलाउन सम्भव हुँदैन । यसले गर्दा सेवा अवरुद्ध हुन सक्ने जोखिम रहेको उनले बताए ।विशेषगरी पूर्वी क्षेत्रका माथिल्लो भेगमा सञ्चार सेवा प्रभावित भएको प्रवक्ता ढकालको भनाइ छ । त्यहाँ सोलारबाट टावर सञ्चालन हुने भएकाले हिजो, अस्तिदेखि नै घाम नलाग्दा, ऊर्जा छैन, उनले भने, सेवा अवरुद्ध भएका ठाउँमा विपद्कालीन सूचना पठाउन सकिएको छैन । इन्टरनेट सेवा नचलेकामा पनि प्रयोगकर्ताले गुनासो गरिरहेको उनको प्रतिक्रिया छ । बाढी, पहिरो, डुबान र मौसमसम्बन्धी जानकारीमूलक सूचना प्रवाह गर्न नेपाल टेलिकमले सञ्चार तथा सूचना प्रविधि मन्त्रालय, राष्ट्रिय विपद् जोखिम न्यूनीकरण तथा व्यवस्थापन प्राधिकरण र दूरसञ्चार प्राधिकरणसँग समन्वय गरिरहेको जनाएको छ । टेलिकमले एसएमएस र रिङ ब्याक टोनबाट पनि सन्देश प्रवाह गरिरहेको छ ।शनिबार बिहान केही समय अवरुद्ध बनेको एनसेलको सेवा दिउँसोदेखि पुनः सञ्चालनमा आएको कम्पनीले जनाएको थियो । आफ्ना प्राविधिक टोलीको प्रयास र नेपाल विद्युत् प्राधिकरणको सहयोगले सेवा सुरु गर्न सकिएको एनसेलले जनाएको छ । काठमाडौं उपत्यका लगायतका विभिन्न स्थानमा टेलिफोन र इन्टरनेटका तारहरूमा क्षति पुग्ने, डुबानका कारण विद्युत् सेवा अवरुद्ध हुँदा बीटीएस टावर डाउन भई फोन नलाग्ने र बिजुली नभएकाले इन्टरनेट सेवामा समस्या देखिएका थिए । विद्युत् अवरुद्ध भएकाले र घाम नलागेर सोलार पावरसमेत नहुँदा वायर्ड र वायरलेस इन्टरनेट नेटवर्कमा पनि समस्या आएको नेपाल इन्टरनेट सेवा प्रदायक संघ (आईस्पान) ले जनाएको छ । पश्चिम क्षेत्रमा बढी प्रभाव परेको आइस्पानका अध्यक्ष सुधीर पराजुलीले बताए । बिजुलीकै कारण समस्या भयो, उनले भने, इन्टरनेट सेवा प्रदायकहरूले आआफ्नै किसिमले नेटवर्क डिजाइन गरेको हुनाले कसैको कहाँ, कसैको कहाँ नेटवर्क डाउन भयो । बाढीपहिरो गएको ठाउँमा चाहिँ एक ठाउँमा नेटवर्क ब्रेक भए पनि अर्को ठाउँबाट चलेको हुँदा सेवा अवरुद्ध हुन पाएन । कार्यालय परिसरमा बाढी पसेपछि अन्नपूर्ण मिडिया नेटवर्कअन्तर्गतको एपीवान एचडी टेलिभिजनको प्रसारण भने बन्द भएको छ । शनिबार बिहान ७ बजेबाट प्रसारण बन्द गरिएको प्रधान सम्पादक दीपेन्द्र बान्तावाले जानकारी दिए । उनका अनुसार बाढीले गर्दा अहिले कार्यालयमा विद्युत् सेवा अवरुद्ध छ । कार्यालयका गाडी, कम्प्युटर, ब्याकअपलगायत सामग्रीसमेत डुबानमा परेकाले प्रसारण बन्द भएको हो, उनले भने, प्रसारण सेवा सञ्चालनमा आउन केही दिन लाग्छ । जोखिमको समयमा सञ्चार सेवालाई कसरी सहज र प्रभावकारी बनाउने विषयमा शनिबार दिउँसो सञ्चार मन्त्रालयले सेवा प्रदायकहरूसँग आपत्कालीन बैठक बसेको थियो । टेलिकम कम्पनीहरूले एसएमएसमार्फत बाढी, पहिरो, डुबानको जानकारी दिए पनि सेवा अवरुद्ध भएका ठाउँमा ती सूचना पुग्न सकेनन् । सरकारले विद्युत्, टेलिफोन, सञ्चार र इन्टरनेट सेवालाई अत्यावश्यक सेवाअन्तर्गत समावेश गरेको छ । तथापी, सानो समस्या आउनासाथ यी सेवा अवरुद्ध हुन पुग्छन् । चाहिएकै बेला सेवा अवरुद्ध हुने विषयमा जनस्तरबाट निरन्तर प्रश्न उठ्ने गरेको छ । सञ्चार सेवाको पछिल्लो स्थितिबारे जानकारी लिन शनिबार साँझ सञ्चार मन्त्रालय र नेपाल दूरसञ्चार प्राधिकरणमा सम्पर्क गर्दा दुवैतिरका नेतृत्व बोल्न चाहेनन् । यसबारे दूरसञ्चार प्राधिकरणलाई थाहा छ, उतै सोध्नु होला, सञ्चार सचिव राधिका अर्यालले भनिन्, यो प्राधिकरणको विषय हो । जिल्लागत विवरण नभए पनि देशका विभिन्न स्थानमा टेलिफोन र इन्टरनेट सेवा प्रभावित भएको प्राधिकरणमा सहायक प्रवक्ता प्रदीप पौड्यालले जानकारी दिए । नियामकका रूपमा प्राधिकरणले प्रभावकारी सेवा प्रवाहका लागि अपरेटरहरूलाई झकझकाउँदै आएको पनि उनले बताए । सञ्चारलाई अत्यावश्यक सेवा भनिए पनि किन अवरुद्ध भइरहन्छ भन्ने प्रश्नमा उनले भने, अपरेटरहरूले वैकल्पिक लाइनको पनि व्यवस्थापन गरेका हुन्छन् । तर प्राकृतिक विपद्का बेला अप्टिकल फाइबर चुँडिने र बिजुलीका पोल ढल्दा टेलिफोनका तारमा पनि क्षति पुग्ने हुन्छ । हिमाली भेगमा घाम नलाग्दा सोलारले काम गरेन । सेवा प्रदायकहरूलाई सम्पर्कमै रहेर सेवालाई चुस्तदुरुस्त राख्न र अवरुद्ध सेवा तत्काल सञ्चालनमा ल्याउन प्राधिकरणले निर्देशन दिएको उनको भनाइ छ ।"
झरीबीच दसैंका लागि टिकट बुकिङ गर्नेको भीड,"कान्तिपुर (कास) दसैंका लागि सार्वजनिक यातायातको टिकट बुकिङ शनिबारबाट खुला भएसँगै झरीबीच पनि टिकट बुकिङ गर्न यात्रुहरू काउन्टरमा लामबद्ध भए । बिहान ६ बजेबाटै बुकिङ खुला गरिएको नयाँ बसपार्क गोंगबु, कलंकी, चाबहिल, कोटेश्वरलगायत क्षेत्रमा यात्रु झरीबीच पनि टिकटको लाइनमा बसेका हुन् । केही यातायात कम्पनीले भने अनलाइन बुकिङ सेवा पनि उपलब्ध गराएको व्यवसायीले बताए । यात्रुको चाप हुने ठाउँमा यात्रु सहायता कक्ष पनि स्थापना गर्दै लगिएको नेपाल यातायात व्यवसायी राष्ट्रिय महासंघका वरिष्ठ उपाध्यक्ष सरोज सिटौलाले जनाए । झरीका बीच पनि टिकट बुकिङ गराउने यात्रुहरूको भीड काउन्टरहरूमा थियो, उनले भने, शनिबार मात्र अनलाइन र काउन्टरमा पुगेर करिब ३० हजारले बुकिङ गराएका छन् । अहिले लामा दूरीका सवारीसाधनका लागि मात्र बुकिङ खुला गरिएको हो । छोटा र मध्यम दूरीका लागि छिट्टै बुकिङ खुला गरिने उनको भनाइ छ । बुकिङ खुला भयो । तर देशभर बाढीपहिरोले सडक बिग्रिएका छन्, कतै सडक बाढीले बगाएको छ, उनले भने, अब ठूलो समस्या चाडबाडमा सडक सहज हुन्छहुँदैन भन्ने मात्र हो । घटस्थापनासम्म सरकारले जसरी भए पनि सडक सहज बनाउनुपर्नेछ । यात्रुवाहक सवारीसाधनका लागि घटस्थापनादेखि पूर्णिमासम्म नेपालभर रुट परमिट खुला गरिएको यातायात व्यवस्था विभागले जनाएको छ । यातायात व्यवसायीका अनुसार दसैंका बेला उपत्यकाबाट करिब २० लाख यात्रु बाहिरिने गर्छन् ।"
१० वर्षदेखि अलपत्र भुताहा खोला पुल,(महोत्तरी) महोत्तरीको भंगाहा नगरपालिका४ र ५ लाई जोड्न भुताहा खोलामा बनेको पुल १० वर्षदेखि अलपत्र छ । निर्माणका बेला भएको प्राविधिक त्रुटिले खोलामा बनेको पुल सञ्चालनमा आउन नसकेको स्थानीयले बताएका छन् । पुल निर्माणका लागि तत्कालीन जिल्ला विकास समितिको २ करोड ४२ लाख लागतमा ०७० सालमा काठमाडौंको एलाइट कन्स्ट्रक्सन्सले पुल निर्माणको ठेक्का पाएको थियो । एलाइटले महोत्तरीकै नर्सिङ निर्माण सेवालाई पेटी ठेक्का दिएर काम सम्पन्न गरिएको भनिए पनि हालसम्म उक्त पुल सञ्चालनमा आउन सकेको छैन । खोला बग्ने बाटो र पुल निर्माण गरिएको दिशा नै फरक पर्दा र खोलाको बीच भागमै पुल सकिएकाले पुलको औचित्य नभएको भंगाहा४ का चण्डेश्वरप्रसाद साहले बताए । भंगाहा५ मा पर्ने बजार र ४ मा पर्ने रहेको जग्गामा खेतीपातीका लागि खोला वारपार गर्नुपर्ने स्थानीय वर्षौंदेखि खोलाबाटै जोखिमपूर्ण यात्रा गर्दै आएका छन् । पुलको इन्जिनियरिङ र निर्माणमै त्रुटि र लापरवाही भएकाले बजेट खेर गएको साहले जनाए । पुल सञ्चालनमा आउन नसक्दा पैदल यात्रु र सवारीचालकसमेत वर्षाको समयमा जोखिम मोलेरै यात्रा गर्दै आएका छन् । पुल सञ्चालनमा ल्याउने विकल्पबारे आफूले पटकपटक सम्बन्धित ठाउँमा पहल गरिसकेको भंगाहा नगरपालिकाका मेयर सञ्जीव साहले बताए । आफ्नो पालिकाको दुई कार्यकालको नेतृत्वमा उक्त पुलकै विषय लिएर प्रदेश मन्त्रालय बारबार गएको भए पनि सुनुवाइ नभएको शाहको भनाइ छ । पुलको नापनक्सा बनाउने र निर्माण गर्ने समयमै भएको त्रुटिका कारण पुल सञ्चालनमा नआएको मेयर साह बताउँछन् । यता निर्माणको पेटीठेक्का पाएको कम्पनीले भने पुल निर्माणमा त्रुटि नभएको तर खोलाले बाटो बदलेर बाढीले खोला थप कटान गरेका कारण पुल सञ्चालनमा आउन नसकेको दाबी गर्छ । पुल निर्माण सकेर सञ्चालन गर्ने समयमै बाढीले थप खोला कटान गरेर धारसमेत बदलेको निर्माण कम्पनीको दाबी छ । ठेकेदार कम्पनीले सम्झौताको म्याद पटकपटक थप गर्दै पुल निर्माण सकेको थियो । पुल निर्माणका क्रममा बारबार म्याद गुज्रिँदासमेत काम सम्पन्न नगरेको र काम सही ढंगले भएनभएको अनुगमन एवं नियमन गर्ने निकायले चासो नदिएका कारण उक्त पुलको अवस्था यस्तो भएको स्थानीय बताउँछन् । १५ महिनामा काम सक्नुपर्ने गरी सम्झौता भए पनि निर्माण कम्पनीले ३ पटक म्याद थपेको उक्त पुलमा तोकिएको लागतभन्दा झन्डै दोब्बर रकम अपुग भएको निर्माण कम्पनीले जनाएको छ । स्थानीय भने उक्त पुल सञ्चालनमा ल्याउन जनप्रतिनिधिसँग माग गरिरहेका छन् । खोलाको बगरबाट जोखिम मोलेर यात्रा गर्नुपरेको भंगाहा४ का अध्यक्ष गणेश महतोको भनाइ छ । प्रदेश सरकारबाट यस वर्ष भुताहा खोलाको पुल सञ्चालन गर्न आवश्यक पहल अघि बढाइने मेयर साह र वडाध्यक्ष महतोले बताए । निर्माण कम्पनीले समेत यस वर्ष पुल सञ्चालन गर्न थप आवश्यक काम गरिने जनाएको छ । प्रदेश सरकारको बजेटबाट यस वर्ष थप काम गरेर पुल सञ्चालनमा ल्याइने निर्माण कम्पनीका दीपेन्द्र झाले जानकारी दिए । झन्डै सय मिटरमा फैलिएको खोलामा बनेको उक्त पुल ५० मिटर लम्बाइ र ४ मिटर चौडाइको छ ।
एनआईएमबी र दुसित थानी रिसोर्टबीच छुट सम्झौता,काठमाडौं (कास) नेपाल इन्भेस्टमेन्ट मेगा बैंक (एनआईएमबी) र धुलिखेलस्थित दुसित थानी हिमालयन रिसोर्टबीच छुट उपलब्ध गराउनेसम्बन्धी सम्झौता भएको छ । शुक्रबार भएको सम्झौताअनुसार बैंकका ग्राहकले उक्त रिसोर्टमा आकर्षक छुट पाउनेछन् । सम्झौतापछि ग्राहकले रिसोर्टको फुड एन्ड बेभरेज र स्पा सेवामा १५ प्रतिशतसम्म छुट पाउने बैंकले जनाएको छ । छुटका लागि भने ग्राहकले बैंकको डेबिट तथा क्रेडिट कार्ड वा मोबाइल बैंकिङ एपमार्फत भुक्तानी गर्नुपर्ने जनाइएको छ ।
बाढीपीडितलाई सिटिजन्स बैंकको २५ लाख,"काठमाडौं (कास) निरन्तरको वर्षा, बाढी र पहिरोका कारण भएको जनधनको क्षतिको उद्धारका लागि सिटिजन्स बैंकले २५ लाख रुपैयाँ सहयोग गर्ने भएको छ । बैंकले प्रधानमन्त्री दैवीप्रकोप उद्धार कोषमा २५ लाख रुपैयाँ सहयोग गर्ने घोषणा गरेको हो । शुक्रबार र शनिबारको वर्षापछि उद्धार राहत घोषणा गरिने सिटिजन्स बैंकले जनाएको छ । बैंकले संस्थागत सामाजिक उत्तरदायित्व (सीएसआर) अन्तर्गत उक्त रकम सहयोग गर्ने निर्णय भएको बैंकले बताएको छ ।"
ब्रिटिस कलेजका ३६६ विद्यार्थी दीक्षित,"काठमाडौं (कास) ब्रिटिस एजुकेसन ग्रुपअन्तर्गतको द ब्रिटिस कलेजको १०औं ग्राजुएसन समारोह सम्पन्न भएको छ । शुक्रबार राजधानीमा आयोजित समारोहमा कलेजका पार्टनर विश्वविद्यालय लिड्स बेकेट युनिभर्सिटी (एलबीयू), द युनिभर्सिटी अफ द वेस्ट अफ इंग्ल्यान्ड (यूडब्लूई) र किल युनिभर्सिटीका ३ सय २१ जना विद्यार्थी तथा ब्रिटिस मोडल कलेजमा ए लेभल अध्ययन गरेका ४५ जना विद्यार्थी दीक्षित भएका हुन् । आफ्ना विद्यार्थीहरू अन्तर्राष्ट्रिय बजारमा सफल भएको देख्दा खुसी लाग्ने कलेजका प्रमुख कार्यकारी अधिकृत तथा संस्थापक राजन कँडेलले बताए । हाम्रा पूर्व विद्यार्थीहरू अस्ट्रेलिया, क्यानडा, युरोप, बेलायत तथा गल्फ मार्केटमा सफल भएको देख्दा निकै खुसी लाग्छ, उनले भने ।"
चांगानद्वारा पोखरामा दिपल ईभी सार्वजनिक,"काठमाडौं (कास) नेपालका लागि चांगानको आधिकारिक बिक्रेता एमएडब्लू वृद्धिले पोखरामा दिपल ईभी सार्वजनिक गरेको छ । शुक्रबार पोखरामा आयोजित एक समारोहबीच गण्डकी प्रदेशका सामाजिक विकास, युवा तथा खेलकुदमन्त्री बिन्दुकुमार थापा, दिपल ईभीका ब्रान्ड एम्बास्डर पारस खड्का, चांगानको पोखरा डिलर हिमालय अर्गनाइजेसनकी संस्थापक मिलन थापा तथा डाइरेक्टर सौरभ थापाले संयुक्त रूपमा दिपल एस०७ र एल०७ इभी सार्वजनिक गरे । सार्वजनिक भएसँगै ग्राहकले अब दिपल एस०७ ७१ लाख ९९ हजार र नयाँ सेरेस३ लाई ४५ लाख ४९ रुपैयाँमा खरिद गर्न सकिने कम्पनीले जनाएको छ । ग्राहकले नामी ईभीमा ७ किलोवाटको चार्जर पाउनेछन् ।"
इनफिनिक्सको 'इनफिनिक्स दसैं धमाका अफर्स',काठमाडौं (कास) स्मार्टफोन ब्रान्ड इनफिनिक्स नेपालमा चाडपर्वको अवसरमा इनफिनिक्स दसैं धमाका अफर्स सार्वजनिक गरेको छ । उक्त अफरअन्तर्गत ग्राहकले बम्पर पुरस्कारमा भेस्पा इलिगान्ते १५० स्कुटर प्राप्त गर्न सक्नेछन् । अफरमा सहभागी हुन ग्राहकले इनफिनिक्सको स्मार्टफोन खरिद गरी स्पिन एन्ड विन ह्विल मार्फत पुरस्कार हात पार्नुपर्ने हुन्छ । यसैगरी दैनिक राफलअन्तर्गत प्रत्येक दिन ग्राहकले इनफिनिक्सको स्मार्टफोन पाउनेछन् ।
पाथीभरा केबलकार ताप्लेजुङको विकास र समृद्धिमा कोसेढुंगाः ढकाल,काठमाडौं (कास) नेपाल उद्योग वाणिज्य महासंघका अध्यक्ष चन्द्रप्रसाद ढकालले ताप्लेजुङको विकास र समृद्धिमा पाथीभरा केबलकार कोसेढुंगो सावित हुने बताएका छन् । ताप्लेजुङ सरोकार केन्द्रले शुक्रबार काठमाडौंमा आयोजना गरेको एक कार्यक्रममा ढकालले ताप्लेजुङको पाथिभरामा निर्माण हुने केबलकारले ताप्लेजुङ मात्र नभई समग्र कोशी प्रदेश तथा मुलुककै विकास र समृद्धिमा सहयोग पुग्ने दाबी गरे । यस आयोजनालाई समयमै सम्पन्न गर्न आवश्यक सहयोग गर्न उनले सरोकारवालालाई आग्रह समेत गरे । पाथीभरा केवलकारमा स्थानीयलाई शतप्रतिशत रोजगारी दिन सकारात्मक रहेको उनले जनाए ।
अनलाइन प्लेटफर्ममार्फत ग्लोबल आईएमईको सेयर धितो कर्जा,काठमाडौं (कास) ग्लोबल आईएमई बैंकले फास्ट लोन अगेन्स्ट सेयर प्लेटफर्म सार्वजनिक गरेको छ । यसअन्तर्गत ग्राहकले अनलाइनबाट सेयर धितो कर्जाका लागि आवेदन दिन सक्ने बैंकले जनाएको छ । बैंकका अनुसार ग्राहकले उक्त अनलाइनमार्फत आफूसँग भएको सेयर धितो राखी सरल प्रक्रियाबाट कर्जा प्राप्त गर्नेछन् । ग्राहकले अनलाइनबाट कर्जाको आवेदन दिन र आवश्यक कागजात बुझाउनुपर्ने हुन्छ । आवेदन पूरा गरेपछि न्यूनतम ५ लाखदेखि अधिकतम २५ लाख रुपैयाँसम्म कर्जा लिन सकिने बैंकले जानकारी दिएको छ ।
"सयौं घर डुबानमा, तीन वटै राजमार्ग ठप्प","(खुर्कोट, सिन्धुली)बाढीपहिरोमा परेर सिन्धुलीमा दुई जनाको मृत्यु भएको छ भने दर्जनौं घर बगाउनुका साथै सयौं घर डुबानमा परेका छन् । बीपी, पुष्पलाल र मदन भण्डारी तीन वटै राजमार्ग ठप्प छन् । सुनकोशी गाउँपालिका१ दुम्जामा पहिरोमा पुरिएर १२ वर्षीय बालक विनय कोइरालाको मृत्यु भएको छ । त्यस्तै कमलामाई नगरपालिका९ मा सुकेखोलाले बगाउँदा स्थानीय ४६ वर्षीय कृष्णबहादुर बोगटीको मृत्यु भएको सिन्धुली प्रहरी प्रमुख एसपी गोविन्दराज काफ्लेले बताए । गोलन्जोर गाउँपालिका७ को खुर्कोट बसपार्क क्षेत्रमा सुनकोशी नदीको बाढी पस्दा दर्जनौं घर बगाएको छ भने केही पक्की घर डुबानमा परेका छन् । स्थानीय मुना श्रेष्ठले सुनकोशी नदी बजार क्षेत्रमा आउने कल्पना नै नगरेकाले सरसामान केही निकाल्न नपाएको बताइन् । कोशीले सडकसहित पक्की पुल बगाएको छ । खुर्कोट बसपार्क तथा आसपास क्षेत्रका विस्थापितलाई जनता माविमा राखिएको छ । खुर्कोटमा रहेको सशस्त्र प्रहरीको विपद् व्यवस्थापन कार्यालयसमेत सुनकोशीको बाढीले बगाएको छ । इलाका प्रहरी कार्यालय खुर्कोटबाट हतियार तथा सरसामग्रीसहित साना सहरी कार्यालयमा प्रहरीले आश्रय लिएका छन् । सुनकोशी गाउँपालिकाको मुल्कोट बजार पूरै डुबानमा परेको छ । सुनकोशी गाउँपालिका५ मुल्कोट बजार डुबानमा पर्नुका साथै सडकमाथिका घरहरूमा समेत सुनकोशीको भेल पसेको थियो । बीपी राजमार्गको नेपालथोकधुलिखेल खण्डअन्तर्गत सुनकोशी गाउँपालिका१ नेपालथोकनजिक रोशी खोलाको बाढीले करिब ६० मिटर सडक बगाएको छ । कालोपत्रसहितको सडक बगाएपछि यातायात ठप्प भएको सिन्धुली प्रहरीका एसपी काफ्लेले बताए । बीपी राजमार्गको कमेरेमा समेत पहिरो खसेको छ । दुम्जाको कुशेश्वर महादेव मन्दिरलाई रोशी खोला र सुनकोशीले घेरेर फसेका २८ जना बटुकसहित ३३ जनाको हेलिकोप्टरबाट उद्धार गरिएको प्रहरीले जनाएको छ । गोलन्जोर गाउँपालिका३ मुर्कीबेसीका एक सय जनालाई कौशिका मावि ग्वाल्टारमा आश्रय दिएको प्रहरीले जनाएको छ । रामेछापको मन्थलीमा रहेको विमानस्थलमा तामाकोशीको बाढी पसेर क्षति गरेको छ ।"
सवा दुई लाखले गरेनन् सामाजिक सुरक्षा भत्ता नवीकरण,"(काठमाडौं)सरकारले व्यक्तिगत विवरणको अभिलेख राख्दा नागरिकता र राष्ट्रिय परिचयपत्रमार्फत एकद्वार प्रणाली लागू गर्ने प्रक्रिया सुरु गरेपछि चालु आर्थिक वर्षको भदौ मसान्तसम्म २ लाख ३६ हजार ४ सय २३ जनाले सामाजिक सुक्षा भत्ता कार्ड नवीकरण गराएका छैनन् । लाखौंको संख्यामा नवीकरण नभएको यो पहिलो भएको राष्ट्रिय परिचयपत्र तथा पञ्जीकरण विभागले जनाएको छ । सामाजिक सुरक्षा भत्ता लिने व्यक्तिले हरेक वर्षको साउनदेखि भदौ मसान्तसम्म पायक पर्ने जुनसुकै स्थानीय तहमा आफैं उपस्थित भएर भत्ता कार्ड नवीकरण गर्न सक्ने कानुनी व्यवस्था छ । कतिपय नागरिकले राज्य कोषबाट दोहोरो सुविधा लिएको वा पेन्सन कार्ड र नागरिकतामा जन्ममिति फरक परेको र विगतमा स्थानीय तहले मृत्यु भएकाहरूको पनि लगत कट्टा नगरेको विवरण पत्ता लाग्ने भयले पनि नवीकरणका लागि निवेदन नै दर्ता नगरेको अनुमान राष्ट्रिय परिचयपत्र विभागको प्रारम्भिक अनुमान छ । यति ठूलो संख्यामा नवीकरण नहुनु अनुसन्धानको विषय भएको विभागका महानिर्देशक युवराज कट्टेल बताउँछन् । केही हजार नागरिकका लागि नवीकरण गर्ने समय नमिलेको होला । तर लाखौं जनाले निवेदन नै नदिनु कतै न कतै व्यक्तिको कमजोरी हुन सक्ने कट्टेलको अनुमान छ । नवीकरणको यही तथ्यांक कायम रहने हो भने राज्य कोषबाट खर्च हुँदै आएको भत्ताबापतको ४ अर्बभन्दा बढी रकम जोगिनेछ । आर्थिक वर्ष ०८०८१ को असार मसान्तसम्म ३८ लाख २९ हजार ४ सय ८९ जनाले सामाजिक सुरक्षा भत्ता बुझेका थिए । विभागको तथ्यांकअनुसार गत आर्थिक वर्षमा भत्ता लिएकामध्ये २ लाख २० हजार ५ सय ८८ जानको मृत्यु वा अरु कुनै करणले वडाले नै लगत कट्टा गरेका छन् । गत वर्ष भत्ता लिने र लगत कट्टाको संख्याका आधारमा चालु वर्षको भदौ मसान्तसम्म ३६ लाख ८ हजार ९ सय ३२ जनाले नवीकरण गराउनुपर्छ । तर ३३ लाख ७२ हजार ५ सय ९ जनाले मात्र नवीकरण गराएको विभागले जनाएको छ । चालु वर्षको गत भदौ मसान्तसम्म सामाजिक सुरक्षा भत्ता पाउन १ लाख २३ हजार ३ सय ९७ जनाले नयाँ निवेदन दिएका छन् । यही असोज २ सम्म नवीकरण गर्ने र नयाँ थपिने गरी भत्ता पाउने लाभग्राहीको संख्या ३४ लाख ९५ हजार ९ सय ६ छ । विगतका वर्षको वृद्धिको अनुपातमा चालु वर्षमा नवीकरण ३६ लाख ८ हजार ९ सय ३२ ले गर्नुपथ्यो, विभाग स्रोतले भन्यो । स्थानीय तहले पनि नवीकरणको संख्या घटेको जनाएका छन् । पोखरा महानगरपालिकामा पनि गत वर्षमा भत्ता लिनेहरूमध्ये २१ सय ५९ जनाले नवीकरण गरेका छैनन् । पोखरा महानगरपालिकामा झन्डै ७० प्रतिशतले राष्ट्रिय परिचयपत्रको बायोम्याट्रिकका आधारमा भत्ता कार्ड नवीकरण गरेका छन् । विराटनगर महानगरपलिकामा ६ सय ६६ जनाले नवीकरण गराएका छैनन् । विराटनगर महानगरमा गत वर्ष १७ हजार २ सय ७८ जनाले भत्ता बुझेका थिए । धेरैजसो स्थानीय तहमा नवीकरणको संख्या घटेको तथ्यांक भेटिएको विभागको भनाइ छ । कुन वडाका कति सेवाग्राहीले के कारणले नवीकरण गराएनन्, रेकर्ड मगाएर अध्ययन गरिने महानिर्देशक कट्टेलले जनाए । सरकारले ६८ वर्ष पूरा भएपछि सामाजिक सुरक्षाअन्तर्गत वृद्धभत्ता दिने गरेको छ । मृत्यु हुनुभन्दा ६८ वर्ष पूरा गर्नेहरूको संख्या बढ्दो रहेको विभागका अधिकारी बताउँछन् । नागरिकको आयु पनि पहिलेको तुलनामा बढेको छ, उनीहरूले भने, हाम्रो अभिलेख प्रणालीमा भत्ता पाउने व्यक्तिको यकिन विवरण नभएको अनुमान गर्न सकिन्छ । भदौपछि नवीकरण गर्न चाहे नयाँ प्रक्रियामा जानुपर्छ । नयाँ प्रक्रिया सुरु गरेको महिनाबाट मात्र भत्ता पाउने कानुनी व्यवस्था छ । अहिले नवीकरण नगरेकाहरूले पहिलो तीन महिनाको भत्ता पाउने छैनन् । विदेश गएका, नवीकरणका लागि अनुकूल समय नभएका वा उपस्थित हुन असमर्थ रहेकाहरूको संख्या यति ठूलो नहुने विभागले जनाएको छ । भविष्यमा नागरिकता र परिचयपत्रको जन्ममितिलगायत विवरण फरक परे अप्ठ्यारो पर्ने भयले पनि नवीकरण गर्न नआएको उसको अनुमान छ । सुरुमा विभागले राष्ट्रिय परिचयपत्रबिना चालु वर्षको सामाजिक सुरक्षा भत्ता कार्ड नवीकरण नहुने सूचना जारी गरेको थियो । जनस्तरबाट गुनासो आएपछि विभागले तत्कालका लागि परिचयपत्रबिनै भत्ता कार्ड नवीकरण गर्न सक्ने व्यवस्था मिलाएको थियो । ३२ सय ६८ वडा कार्यालयबाट करिब २० प्रतिशतले बायोम्याट्रिकमार्फत भत्ता कार्ड नवीकरण गरेको विभागको तथ्यांक छ आर्थिक वर्ष ०७१७२ मा भत्ता पाउने लाभग्राही २१ लाख ७२ हजार ५ सय ९५ जना रहेकामा बर्सेनि बढ्दै गएर ०८०८१ सम्म ११ वर्षमा झन्डै साढे ३८ लाखले भत्ता बुझेका छन् । सामाजिक सुरक्षा भत्ता शीर्षका सरकारले पछिल्लो आर्थिक वर्षमा झन्डै १ खर्ब १३ अर्बभन्दा बढी खर्चिएको छ । भत्ता लिने लाभग्राहीमध्ये धरैको उमेर सच्याएको, दोहोरो सुविधा लिएको, विदेशी ग्रिन कार्ड बनाएको तथा विदेशमै बसेर भत्ता बुझिरहेको परिचयपत्र तथा पञ्जीकरण विभागको प्रारम्भिक अनुमान छ । हामीले केही प्रमुख जिल्ला अधिकारीबाट सूचना पनि पाउन थालेका छौं, महानिर्देशक कट्टेलले भने, पेन्सन र सामाजिक भत्ता दुवै लिएको र वडा सचिवको मिलेमतोमा नागरिकता सच्याएर सुविधा लिएको अनौपचारिक सूचना प्राप्त भइरहेको छ । त्यस्ता व्यक्ति नवीकरणमा आउॅदैनन् ।विगत वर्षमा आफू जहाँ भए पनि स्थायी ठेगानामा फोन गरेर वा कसैलाई कार्ड पठाएर नवीकरण हुने गर्थ्यो । तर आफैं उपस्थित हुनुपर्ने भएपछि विदेश गएकामध्ये धेरै छुटेको हुन सक्ने विभागको अनुमान छ । पेन्सन लिइरहेका भए पनि विदेशी मुलुकको ग्रिन कार्ड बनाएकाहरूको हकमा तत्काल राष्ट्रिय परिचयपत्रको बयोम्याट्रिक लिइएको छैन ।"
पुलिस क्लब टेबलटेनिस लिग च्याम्पियन,"(काठमाडौं)नेपाल पुलिस क्लबले शनिबार स्ट्याग ग्लोबल च्याम्पियन्स टेबलटेनिस लिग२ को ट्रफी जितेको छ । लैनचौरस्थित राष्ट्रिय टेबलटेनिस प्रशिक्षण केन्द्रमा सम्पन्न फाइनलमा पुलिसले आयोजक स्ट्याग च्याम्पियन्स टेबलटेनिस एकेडेमीलाई समग्रमा ८४ ले हराएर उपाधि जित्यो । समान २२ पुरुषमहिला सिंगल्स र मिक्स डबल्स गरी ५ स्पर्धा खेल्नुपर्नेमा पुलिसले ४ स्पर्धामै आवश्यक ८ अंक बटुल्न सफल भयो । पुलिस साबिक उपविजेता हो । गत संस्करणमा आयोजक तेस्रो भएको थियो । डिफेन्डिङ च्याम्पियन एभीएम क्लब सहभागी भएन ।पहिलो पुरुष सिंगल्समा आयोजकका हमर साङ्गाले पुलिसका वंश सिंघललाई ११९, ५११, ११९ को सेटमा हराएर टोलीलाई २१ को अग्रता दिलाए । महिला सिंगल्समा पुलिसकी लक्षिता नारङले आयोजककी त्रिशा गोगोइलाई ११६, ५११, ११६ ले हराएर खेल ३३ को बराबरीमा ल्याइन् । मिक्स डबल्समा पुलिसका लक्षिता र संयोग कपालीको जोडीले स्ट्यागका त्रिशा र गनञ्जय दाहालको जोडीलाई १०११, ११९, १११ ले हराएर पुलिस ५४ ले अघि रहेको अवस्थामा पुग्यो ।अर्को पुरुष सिंगल्समा पुलिसका संयोगको प्रदर्शन नै निर्णायक बन्यो । संयोगले आयोजक स्ट्यागका गनञ्जयलाई ३० को सोझो सेटमा हराएर आवश्यक ८ अंक बटुले । संयोग ११७, ११४, ११९ ले विजयी भए । त्यसपछि पुलिसकी नविता श्रेष्ठ र स्ट्यागकी सुस्मिता खड्काबीच तय भएको महिला सिंगल्स खेलाउनुपरेन । उपाधिसँगै पुलिसले २ लाख र आयोजकले १ लाख रुपैयाँ पुरस्कार पाए ।नेपाल एपीएफ क्लब र नवप्रवेशी टोली यल टेबलटेनिस एकेडेमी तेस्रो भए । दुवैले ५०५० हजार पुरस्कार पाए । शीर्ष तीन स्थान हात पार्ने टोलीमध्ये एपीएफमा मात्र विदेशी खेलाडी थिएनन् । बाँकी ३ टोलीले २२ विदेशी खेलाडी अनुबन्ध गरेका थिए । उनीहरूले ११ पुरुषमहिला भारतीय खेलाडीलाई टोलीमा समावेश गरे ।विजेतालाई अखिल नेपाल टेबलटेनिस संघका अध्यक्ष वृजेन्द्रबहादुर हमाल, उपाध्यक्ष तथा सहप्रायोजक रहेका सुमन खड्गी, मेटल सेपरका प्रबन्ध निर्देशक नीरज जोशीलगायतले पुरस्कृत गरे ।"
पहिरोमा पुरिएका ६ किशोर फुटबलर मृत भेटिए,"(मकवानपुर)पहिरोमा परी बेपत्ता भएका अखिल नेपाल फुटबल संघ (एन्फा) एकेडेमीका ६ खेलाडी मृत अवस्थामा भेटिएका छन् । करिब ५ घण्टा नेपाल प्रहरी र सशस्त्र प्रहरीको टोलीले खोजी गर्दा ६ जनाको शव पहिरोले पुरिएको अवस्थामा भेटिएको मकवानपुर जिल्लाका प्रमुख जिल्ला अधिकारी तीर्थराज चिलुवालले जानकारी गराए ।जिल्ला प्रहरी कार्यालय मकवानपुरका अनुसार मृत्यु हुनेमा तीनजना जिल्लाका छन् । त्यसमा हेटौंडा उपमहानगरपालिका१२ का अनुपम घलान, मकवानपुरगढी गाउँपालिकाका साइमन योञ्जन र सिस्नेरी टेकरका दिवस बानियाँ हुन् । सर्लाहीका आदित्य बलम्पाखी, काठमाडौंका प्रियान्स आचार्य र निजगढका विकल रेग्मीको शव घटनास्थलमै भेटिएको थियो । इन्द्रसरोवर गाउँपालिका३, वत्सलादेवी माविमा एन्फाले राखेको यू१४ क्याम्पका ४० खेलाडीमध्ये ६ जना पहिरोमा बेपत्ता भएका थिए ।एन्फाले नेपाली सेनासँग समन्वय गरी हेलिकोप्टरमार्फत् शव र ३० खेलाडीलाई काठमाडौं लगेको छ । चार खेलाडी स्थानीय भएका कारण सिस्नेरीमै छोडिएको हो । शवलाई हेटौंडा ल्याउने कोसिस गरे पनि बाटो अवरुद्ध रहेका कारण असम्भव भएपछि एन्फाले सेनाको हेलिकोप्टरमार्फत् शव र खेलाडीलाई काठमाडौं लगेको हो । अविरल वर्षासँगै करिब ३१ वर्षपछि कुलेखानी जलविद्युत् आयोजनाको बाँध भरिएपछि बाँधको ढोका खोल्दा सिस्नेरी खोलाको जलसतह बढेको थियो । खोलाको सतह बढेसँगै खेलाडीलाई सुरक्षित स्थानतर्फ सार्नेक्रममा दुर्घटना भएको एन्फा केन्द्रीय सदस्य टीकाराम लामाले जानकारी दिए । बिहान करिब ६ बजेको समयमा खेलाडीलाई सुरक्षित स्थानमा सार्न थालिएको रहेछ । पहिरोमा परेका खेलाडीले छोटो बाटोबाट सुरक्षित स्थानतर्फ जाँदा पुरिएको भन्ने जानकारी हामीलाई आएको थियो, सदस्य लामाले भने ।मकवानपुरका प्रहरी उपरीक्षक सीताराम रिजालका अनुसार सिस्नेरीमा रहेको प्रहरी चौकी नै खोलाले बगाएपछि खेलाडीलाई तत्काल उद्दार गर्न अप्ठेरो कठिनाइ परेको थियो । करिब ५ घण्टा लगाएर हामीले प्रहरी र सशस्त्र प्रहरीको टोलीलाई दुर्घटनास्थलमा पठाएका थियौं । बाढी र पहिरोका कारण करिब ४ किलोमिटरको बाटो तय गर्न उद्दार टोलीलाई समस्या भएको थियो, प्रहरी उपरीक्षक रिजालले ५ प्रहरी, ११सशस्त्र प्रहरी र स्थानीयले पहिरोमा वेपत्ता भएका खेलाडीको खोजी गरेको बताए ।एन्फाका अनुसार खेलाडीलाई प्रशिक्षक जीवन सिन्केमानले प्रशिक्षण दिँदै आएका थिए । उनी शुक्रबार खेलाडीलाई प्रशिक्षण गराएर राति नै काठमाडौं फर्किएको बुझिएको छ । एन्फाले गोलरक्षक प्रशिक्षक र फिजियो सिस्नेरीमै रहेको बताए पनि उनीहरू त्यहाँ नरहेको स्थानीयले बताएका छन् । एन्फाले वैशाख महिनाबाट सिस्नेरीको टेकरमा होस्टल र आवासीय सुविधासहित एकेडेमी सञ्चालन गरेको थियो । एकेडेमी सञ्चालनकै समयमा अपायक र मेडिकल सुविधा नभएको स्थान भन्दै विरोधसमेत भएको थियो ।"
उपाधिलाई भारत र बंगलादेश भिड्ने,"(काठमाडौं)भुटानमा भइरहेको साफ यू१७ फुटबल च्याम्पियनसिपको उपाधिका लागि भारत र बंगलादेश भिड्ने भएका छन् । फाइनल सोमबार हुनेछ । शनिबार भएका सेमिफाइनलमा भारतले नेपाल र बंगलादेशले पाकिस्तानलाई हराएको हो । पहिलो सेमिफाइनलमा भारतले नेपाललाई ४२ ले पराजित गरेको थियो । पहिलो हाफ गोलरहित बराबरीमा टुंगिएपछि भारत नेपालमाथि हाबी भएको हो । भारतले ६३ औं मिनेटमा याइफरेम्बा चिङ्खमको गोलमा अग्रता लिएपछि विशाल यादवले ६८ औं मिनेटमा दोस्रो गोल थपेका थिए । नेपालका तर्फबाट ८२ औं मिनेटमा सुवास वामले एक गोल फर्काएपछि खेल रोमाञ्चक मोडमा पुग्यो । तर, ऋषि सिंहले भारतका लागि ८५ औं मिनेटमा तेस्रो गोल गरे । खेल सकिन एक मिनेटअघि भारतको तर्फबाट मोहम्मद कइफले आत्मघाती गोल गरे । दोस्रो हाफको इन्ज्युरी समयको पाँचौं मिनेटमा हेमनेचुङ लुनकिमले भारतका लागि चौथो गोल गरेका िथए । नेपाल समूह बी उपविजेताका रूपमा सेमिफाइनल पुगेको हो । अर्को सेमिफाइनलमा बंगलादेश सडनडेथमा विजयी रह्यो । टोलीले पेनाल्टी सुटआउटमा पाकिस्तानलाई ८७ ले हराएको हो । निर्धारित समयको खेल २२ को बराबरीमा टुंगिएपछि खेल सिधै टाइब्रेकरमा प्रवेश गरेको हो । समूह चरणमा भारत र बंगलादेश एउटै समूहमा थिए । उक्त खेलमा भारतले बंगलादेशमाथि सफलता पाएको थियो ।"
पामको आफ्नै स्पोर्ट्स सेन्टर,"(काठमाडौं)बन्दी सहायता नियोग (पाम) ले निर्माण गरेको पाम कम्युनिटी एन्ड स्पोर्ट्स सेन्टरको शनिबार उद्घाटन गरिएको छ । नागर्जुन नगरपालिका वडा नम्बर १ का अध्यक्ष रामेश्वर लामा र पामका अध्यक्ष डा नारायणकाजी श्रेष्ठले सेन्टरको संयुक्त रूपमा उद्घाटन गरे ।नागर्जुन नगरपालिका१ स्थित बिजुलीचोक, एकलटारमा नवनिर्मित सेन्टरमा जुडो हल, जिम हल, पुस्तकालय, अध्ययन कक्ष, चेन्जिङ रुम, शौचालयलगायत सुविधा छन् । जीएलएस फ्युचर फाउन्डेसन जर्मनी, जुडोका विश्व च्याम्पियन डेनिस भान र नागर्जुन नगरपालिकाको सहयोगमा करिब १ करोड ७७ लाख लागतमा सेन्टर निर्माण गरिएको पामले जनाएको छ ।सन् २०२३ को मेमा सेन्टर निर्माणको कार्य सुरु गरिएको थियो । पामका जुडो प्रमुख प्रशिक्षक तथा कार्यकारी निर्देशक सूर्यनारायण श्रेष्ठले हल निर्माणसँगै जुडो खेलाडीलाई प्रशिक्षण गराउन धेरै सहज भएको बताए । आगामी दिनमा राष्ट्रलाई पदक दिलाउने खेलाडी उत्पादनमा अझ सक्रिय रहने प्रतिबद्धता जनाए । टोकियो ओलम्पिक २०२० मा जुडोकी सोनिया भट्ट सहभागी हुँदा सूर्यनारायण उनका प्रशिक्षक थिए ।जुडो खेलमा पामका खेलाडीको गर्विलो उपस्थिति रहँदै आएको छ । १२ औं र १३ औं दक्षिण एसियाली खेलकुद (साग) की रजतलगायत अन्य अन्तर्राष्ट्रिय प्रतियोगितामा पदक जितेकी मनिता श्रेष्ठ प्रधान पामकै उत्पादन हुन् । मनिताले ओलम्पिकसम्म यात्रा तय गरिसकेकी छन् । मनिताले पेरिस ओलम्पिक २०२४ मा कन्टिनेन्टल क्वालिफिकेसन कोटामार्फत नेपालको प्रतिनिधित्व गरेकी थिइन् । तीन दाजुबहिनी इन्द्रबहादुर श्रेष्ठ, देवकी र निशा आआफ्नो तौल समूहका वर्तमान राष्ट्रिय च्याम्पियन हुन् । इन्द्रले १२ औं सागमा कांस्य र १३ औं सागमा रजत जितेका थिए । देवकीले बेल्ट एन्ड रोड अन्तर्राष्ट्रिय जुडोको कातमा स्वर्ण जितेकी थिइन् । मनिता, इन्द्र र देवकीले एसियाली खेलकुदमा पनि सहभागिता जनाइसकेका छन् । विभिन्न अन्तर्राष्ट्रिय प्रतियोगितामा पामकै उत्पादन उत्तम प्रधानले कांस्य र सुबोध मण्डल र पेमा याङ्जी शेर्पाले स्वर्ण जितेका छन् ।विभिन्न कारणले कैदी जीवन बिताइरहेका व्यक्तिको सन्तानलाई आश्रय दिने उद्देश्यले सन् १९९१ मा पारिजात वाइबाले स्थापना गरेको पाममा हाल २८ बालवालिका आश्रित छन् । सबै जुडो खेल्छन् । उनीहरूका अलावा समुदायका ६२ बालवालिका पनि पाममै जुडोको प्रशिक्षण लिइरहेका छन् ।सेन्टर उद्घाटनका अवसरमा मनितासहित पामका अध्यक्ष डा श्रेष्ठलाई पनि प्रशंसापत्रसहित सम्मान गरिएको थियो ।मनितालाई जुडोमार्फत नेपाललाई थुप्रै पदक दिलाएर राष्ट्रको गौरव बढाउनुका साथै ओलम्पिकसम्म पुगेकीमा सम्मान गरिएको थियो भने पामको अवस्था नाजुक हुँदा त्यसलाई सुधार्न अध्यक्ष श्रेष्ठले खेलेको भूमिका, पहल र योगदानको कदर गर्दै सम्मान गरिएको हो ।"
सुदीपको जोडी विजयी,"काठमाडौं (कास) पिस फिटनेस सेन्टरले आयोजना गरेको सातौं ब्याडमिन्टन प्रतियोगिताको खुला मेन्स डबल्समा सुदीप बस्नेत र कृष्णहरि प्रसाईंको जोडी विजयी भएको छ । उनीहरूको जोडीले माधव आचार्य र सूर्य कडरियाको जोडीलाई २११९, २५२३ को सोझो सेटमा हरायो । भेटानतर्फ नारायणदास श्रेष्ठ र नारायण प्रसाईंले कालीदास देवकोटा र सुमन श्रेष्ठलाई १७२१, २११५, २२२० ले हरायो । खुलामा ५१ टिम र भेट्रानतर्फ १७ टिमले भाग लिएको सेन्टरका अध्यक्ष सन्जय कपालीले बताए ।"
