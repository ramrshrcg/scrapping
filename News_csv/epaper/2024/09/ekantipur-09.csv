शीर्षक,विवरण
"सुमेरु सहकारीमा पूर्वराजाका ज्वाइँ राजबहादुर, ४ अर्ब कमाउने र मेडिकल कलेज चलाउने लक्ष्य","नयाँ व्यवस्थापनले सबै बचतकर्ताको रकम फिर्ता गर्न सहमतिपत्रमा हस्ताक्षर गरेको जानकारी पाएपछि योजना के छ भनेर सिंहसहित सो सहकारीका पूर्व र हालका गरी पाँच जनासँग बयान लिएको हो, समितिका एक सदस्यले कान्तिपुरसँग भने । बयानका क्रममा सिंहले सुमेरु सहकारीमा आबद्ध वीरेन्द्र महर्जन आफ्नो स्कुले साथी भएको, उनले सहकारी सञ्चालन गरौं भन्ने प्रस्ताव ल्याएकोले आफू सो संस्थामा सेयरधनीका रूपमा आबद्ध भएको बताएका छन् । सहकारीको वित्तीय विवरण हेरेपछि राम्रोसँग व्यवस्थापन गर्न सके बचतकर्ताको रकम फिर्ता गर्न सकिने देखियो । त्यसपछि साथीहरूले साधारण सेयर लिएर संस्थामा आबद्ध हुन भन्नुभयो, मैले त्यसै गरें, समितिमा उनले भनेका छन् । यद्यपि व्यावसायिक भविष्य देखेरै आफू सहकारीमा आबद्ध भएको उनले समितिलाई बताएका छन् । टेलिकमलगायत कर्पोरेट उद्योगमा चासो राख्ने सिंह अहिले सहकारीमा किन आकर्षित भए ? सुमेरु सहकारीको हिसाबकिताब हेरेका एक अधिकारी भने सम्पत्ति र सम्भावनाको आकलन गरेर सिंह संस्थामा आबद्ध भएको बताउँछन् । सहकारी समस्यामा परेपछि वाग्मती प्रदेशको सहकारी महाशाखाको निर्देशनमा सुमेरुको तत्कालीन व्यवस्थापनले ०८० वैशाख १८ मा संस्थाको आर्थिक अवस्था विश्लेषणसहितको श्वेतपत्र जारी गरेको थियो । श्वेतपत्रमा उल्लेख भएअनुसार सुमेरु सहकारीका चार शाखा कार्यालयसमेतमा गरी ३४ हजार ७ सय ७८ सर्वसाधारणको १० अर्ब ३४ करोड रुपैयाँ बचत छ । तर, सोही अवधिमा संस्थाको कुल सम्पत्तिको मूल्यांकन भने ११ अर्ब ४९ करोड देखाइएको छ । यस्तै, ऋण प्रवाह ४ अर्ब १० करोड छ । यसरी कुल सम्पत्ति १५ अर्ब ६० करोड र दायित्व ११ अर्ब ५९ करोड मात्र भएकाले खुद नाफा सम्पत्ति ४ अर्ब ९२ लाख रुपैयाँ हुने आकलन छ, तत्कालै करिब ४ अर्बभन्दा बढी मार्जिन आउने भएपछि सिंह पनि आबद्ध भएका हुन्, एक सञ्चालकले भने । सुमेरु समूहअन्तर्गत सञ्चालनमा रहेका कम्पनीहरूमा सुमेरु सामुदायिक अस्पताल धापाखेलको २ अर्ब ५२ करोड, सुमेरु सिटी अस्पताल पुल्चोकको १ अर्ब ४२ करोड, धापाखेलस्थित घोडा पालेको क्षेत्रको जग्गाको १ अर्ब २५ करोड मूल्यांकन गरिएको छ । त्यस्तै कृषि फार्मको जग्गाको ९ करोड ६० लाख, सुमेरु मार्ट (सातदोबाटो) को १ अर्ब १६ करोड, सुमेरु वृद्धाश्रमको जग्गाको ३४ करोड, सहरको मुख्य क्षेत्रमा रहेका सम्पत्तिको ६७ करोड, सुमेरु रिसोर्ट टौदहको २८ करोड र बाहिरी जिल्लाका सहरमा रहेका सम्पत्तिको २ अर्ब ८५ करोड मूल्य राखिएको छ । एसियन कलेजको २५ करोड, शंखरापुर एकेडेमीको २९ करोड र अन्य सम्पत्तिको २७ करोड ९० लाख मूल्यांकन गरिएको छ । यसरी सुमेरुमा आबद्ध कम्पनीहरूको कुल मूल्य ११ अर्ब ४९ करोड रुपैयाँ रहेको श्वेतपत्रमा उल्लेख छ ।एकातिर यो श्वेतपत्र पुरानो कार्यसमितिले तयार पारेको हो । अर्कोतिर मुनाफा मार्जिन भए पनि व्यवस्थापकले लग्न मिल्ने होइन । सहकारीको आधारभूत सिद्धान्त नबुझेकाहरूले सर्वसाधारणलाई समेत डुबाए, नयाँ आउन खोज्नेहरू पनि रातारात नाफा भइहाल्छ भनेर हौसिएका छन् । विश्वसनीय काम भएको छैन, सहकारी महाशाखाका एक अधिकारी भन्छन् । संस्थामा नयाँ कार्यसमिति आएपछि समग्र सम्पत्ति तथा दायित्व मूल्यांकनको काम फेरि अघि बढेको सहकारीका अध्यक्ष वीरेन्द्र महर्जनको भनाइ छ । पुरानो समितिले करिब साढे १० अर्ब दायित्व र ११ अर्बभन्दा बढी सम्पत्ति रहेको बताएको छ । तर, हामीले फेरि मूल्यांकन गरिरहेका छौं । एकदुई साताभित्रै प्रतिवेदन आउँछ, उनले भने । सुमेरु समूहअन्तर्गत विभिन्न कम्पनी सञ्चालनमा रहे पनि ती सम्पत्ति सहकारीका नाममा नभई अमूक व्यक्तिका नाममा रहेको भेटिएको महर्जनको भनाइ छ । भन्छन्, हाम्रो प्रयास सबैभन्दा पहिले बचतकर्ताको रकम फिर्ता दिने र अमूक व्यक्तिका नाममा रहेको ती सबै सम्पत्ति सहकारीका नाममा फिर्ता गर्ने नै हुनेछ । आफ्नो नेतृत्वको कार्यसमितिले बचतकर्ताको सम्पत्ति फिर्ता गर्न अरू व्यक्तिका नाममा रहेको सम्पत्ति सहकारीका नाममा ल्याउन सबैजसो सञ्चालकहरूसँग सम्झौता गरेको अध्यक्ष महर्जनले बताए । सहकारीमा सिंह प्रवेश गर्नुको मुख्य उद्देश्य भने करिब ४ अर्ब मार्जिन को सम्पत्ति मात्र नहेरेको अर्का सञ्चालकको भनाइ छ । लामो समयदेखि सञ्चालनमा रहेको सुमेरु अस्पताललाई मेडिकल कलेजमा रूपान्तरण गर्ने प्रयास भइरहेको छ । अहिले नै सुमेरु समूहको कलेजमा नर्सिङ, फार्मेसी र जनस्वास्थ्यलगायतका विषयमा पढाइ हुन्छ । मेडिकल कलेज बनेपछि नाफामूलक अस्पताल बन्ने हिसाब छ, उनले भने । यही पृष्ठभूमिमा सेयरधनीका रूपमा सिंहसहितले सहकारीको पुरानो सञ्चालक समितिसँग गरेको सम्झौतापत्रमा भनिएको छ, सुमेरु सेभिङ एन्ड क्रेडिट कोअपरेटिभ लिमिटेड संस्थाका नाममा रहेको सम्पूर्ण श्रीसम्पत्ति तथा सुमेरु ग्रुपभित्रका उल्लिखित कम्पनीका सम्पूर्ण श्रीसम्पत्ति तथा दायित्वहरूसमेत लिई हामी यथास्थितिमा यसै संस्थाको प्रदेश सहकारी विभागको प्रतिनिधिको रोहवरमा साधारणसभा बोलाई नयाँ सञ्चालक समितिको जिम्मेवारी लिई संस्थालाई विधिवत् रूपमा सञ्चालन गर्न तथा यसको सम्पूर्ण जिम्मा लिन हामी तयार छौं ।सहकारीको दायित्व तथा सम्पत्तिको सम्पूर्ण जिम्मा लिई बचतकर्तालाई नियमअनुसारले बचत फिर्ता गर्दै संस्थालाई नियमित सञ्चालन गर्न आफूहरू तयार रहेको कागजमा उल्लेख छ । साथै संस्थाले विभिन्न कारणबाट निक्षेप फिर्ता गर्न नसकी विभिन्न निकायमा उजुरबाजुर भएको अवस्थामा पनि सोसमेत जिम्मा लिने सहमति गरी सम्झौता समझदारीका लागि प्रक्रिया सुरु गर्न अनुरोध गर्दछौं, पत्रमा भनिएको छ ।सहकारीमा एउटै व्यक्तिले ४१ करोड रुपैयाँसम्म जम्मा गरेको तथ्य फेला परेको छ । ८१० करोड जम्मा गर्ने त धेरै छन्, संसदीय छानबिन समितिका एक सदस्यले भने, सुमेरु सहकारीको कालीमाटी शाखाबाट २ अर्ब २० करोड रुपैयाँ सुमेरु पुल्चोकमा स्थानान्तरण गरिएको तथ्य समितिले फेला पारेको छ । भरत महर्जनले आफूलाई पुल्चोक र श्रीमतीलाई कालीमाटीको अध्यक्ष बनाएर अर्बौं बचत दुरुपयोग गरेको फेला परेको छ । महर्जन ती व्यक्ति हुन् जसले पाँच वर्षअघि श्रीमतीसँग डिभोर्स को कानुनी लिखत गरेका थिए । तर, उनै महिलासँग बिहे गरेको कागजात बनाएर महर्जन बेलायत पलायन भएको प्रमाण पनि समितिले प्राप्त गरेको छ । समितिले विभिन्न नियमनकारी संस्थाका व्यक्तिहरूसँग सोधपुछ गरी महर्जनले तीन अर्बभन्दा धेरै पैसा बेलायत लगेको र त्यहाँ तीन वटा घर किनेर बसेको जानकारी प्राप्त गरेको छ ।"
प्रधानमन्त्री जुम्ला नगएपछि चिकित्सा शिक्षाको दीक्षान्त स्थगित,"दीक्षान्त सामारोह स्थगित गरे पनि प्रतिष्ठानले वरिष्ठ नेत्र शल्यचिकित्सक डा सन्दुक रुइतलाई प्रमुख अतिथि बनाएर नेत्र विभागको उद्घाटन गरेको थियो । उद्घाटन कार्यक्रममा स्वास्थ्य तथा जनसंख्या मन्त्रालयका सचिव डा रोशन पोखरेल, राष्ट्रिय योजना आयोगका सदस्य आरपी बिच्छालगायत सहभागी थिए । प्रतिनिधिसभा सदस्यद्वय कान्तिका सेजुवाल र ज्ञानेन्द्र शाही दीक्षान्त समारोहमा सहभागी हुन काठमाडौंदेखि जुम्ला पुगेका थिए । सांसद शाहीले शनिबार बोलाएर आइतबार कार्यक्रम स्थगित गर्ने परिपाटी ठीक नभएको बताए । कि कार्यक्रम आयोजना नगर्नु, गरेपछि परिपक्व गर्नु, उनले भने, यतिका मान्छे भेला गर्न पत्राचार गरेर बिचल्ली पारियो, दर्जनौं विद्यार्थीको भावनामा ठेस पुगेको छ ।सांसद सेजुवालले प्रतिष्ठानका कुलपतिसमेत रहेका प्रधानमन्त्री ओली व्यस्तताका कारण आउन नपाए पनि सहकुलपतिसमेत रहेका स्वास्थ्यमन्त्री प्रदीप पौडेललाई पठाएर कार्यक्रम नरोक्नुपर्ने बताइन् । स्वास्थ्य विज्ञान प्रतिष्ठानको विकासका लागि आवाज उठाउँदै आएकी सेजुवालले भनिन्, मध्यरात कार्यक्रम रोकिएर प्रतिष्ठानको प्रतिष्ठामा आँच आउने काम गरियो । प्रधानमन्त्रीले नै दीक्षित गराउनुपर्छ भन्ने छैन, सम्बन्धित निकायले दीक्षित गराउँदा फरक पर्दैन ।दीक्षित हुन जुम्ला पुगेका सुर्खेतका सुशील शाहीले कार्यक्रममा बोलाउने र स्थगित गर्ने कामले दुःख पाएको बताए । वर्षात्को समयमा पहिरो पन्छाउँदै जुम्ला पुगियो, आइसकेपछि कार्यक्रम स्थगित भयो, उनले भने, हचुवाका भरमा मिति तोकियो, हचुवाकै भरमा स्थगित गरियो । बिनाकारण झन्डै २ महिनापछि अर्को मिति तोकियो । उनका अनुसार कतिपय विद्यार्थी गाडी रिजर्भ गरेर अभिभावकलाई लिएर जुम्ला पुगेका थिए । जुम्ला पुगेका दीपेन्द्र जैसीले दीक्षित हुन तयार भएर बसेपछि स्थगित भएको खबरले दुःखी बनाएको बताए । प्रतिष्ठानमा भएको शान्त माहोल देख्दा बोल्ने शब्द नै छैन, उनले भने, दीक्षित भएर जाने सपना सपनै रह्यो । दीक्षित हुन डोटी, अछामलगायत कर्णाली प्रदेशबाहिरका विद्यार्थी पनि उपस्थित थिए । दीक्षान्त समारोहकै लागि देशका ६ वटा मेडिकल कलेजका विद्यार्थी पनि जुम्ला पुगेका थिए ।प्रधानमन्त्री तथा मन्त्रिपरिषद्को कार्यालयले भदौ ५ मै दीक्षान्त समारोहका लागि २३ गते प्रधानमन्त्रीको समय अनुकूल रहेको भन्दै कार्यक्रम गर्न प्रतिष्ठानलाई पत्र पठाएको थियो । सोहीअनुसार प्रतिष्ठानले तयारी गरेको थियो । प्रतिष्ठानका एक चिकित्सकले अथक मिहिनेत गरेको तयारी खेर गएको बताए । राति ११ बजेसम्म पनि काम गरिरहेका थियौं, उत्साह थियो, उनले भने, एक्कासि प्रधानमन्त्री नआउने खबर पाएपछि बालुवामा पानी हालेको जस्तो भयो । प्रतिष्ठानका पूर्वरजिस्ट्रार विश्वराज काफ्लेले कार्यक्रम तयारीमा लागेको खर्चका कारण व्यायभार बढेको बताए । अहिले प्रधानमन्त्री आउने निश्चित थिएन भने यो खर्चले अरू काम गर्न सकिन्थ्यो, उनले भने, कर्णालीलाई हेर्ने नजर कमजोर भयो । ६ सयभन्दा बढीलाई खाजा र २५० लाई खानाको व्यवस्थापन गर्न भनिएको थियो । तयारी खाना सबै खेर गयो ।"
प्रहरीलाई अनुमतिबिना बाहिरी भेटघाटमा रोक,"खासगरी सरुवा, बढुवा, पुरस्कारलगायत विभिन्न वृत्तिविकाससम्बन्धी निर्णयमा अधिकृत तथा जवानहरूले मन्त्री, प्रशासक, सांसद, राजनीतिक दलका नेताकार्यकर्ता, व्यापारीलगायत विभिन्न शक्तिकेन्द्रबाट प्रहरी प्रधान कार्यालयमा दबाब बढाएपछि परिपत्र जारी गर्नुपरेको प्रहरीका एक उच्च अधिकारीले बताए ।कर्मचारीको सरुवाबढुवा, पुरस्कार तथा कारबाही गर्नेसम्बन्धी मूल्यांकन गर्ने भनेको प्रहरीको आफूभन्दा माथिल्लो अधिकारप्राप्त अधिकृतले हो, तर कतिपय प्रहरी कर्मचारीमा के देखिन्छ भने सरुवा गरेको ठाउँमा नजाने, बढुवाका लागि अनावश्यक दबाब दिन लगाउने, विभूषण तथा पुरस्कारका लागि सिफारिस नगरिएकाले विभिन्न शक्तिकेन्द्रमार्फत भनसुन गर्न लगाउने, आदेशमा चल्ने संगठन भए पनि त्यसविपरीत हुने गरी आदेश उल्लंघन गर्ने जस्ता विसंगति र बेथिति मौलाउन थालेपछि यसलाई रोक्न बाहिरी भेटघाटसम्बन्धी आदेश जारी गर्नुपरेको हो, प्रधान कार्यालयका एक अधिकृतले भने, आदेश उल्लंघन एवं गैरव्यावसायिक क्रियाकलाप गरेको भेटिए सम्बन्धित प्रहरी कर्मचारी कारबाहीको भागिदार हुनेछन् ।परिपत्रमा पेसागत अनुशासनयुक्त स्वच्छ एवं व्यावसायिक प्रहरीका रूपमा मुलुक र नागरिकको सेवामा खटिनुपर्ने प्रहरीमा आबद्ध केही सदस्यहरू सांगठनिक मूल्य र मान्यताको बर्खिलाप संगठनको गरिमा तथा मर्यादामा आँच आउने गरी व्यक्तिगत स्वार्थ तथा अभिलाशा पूर्तिका लागि सांगठनिक मूल्यमान्यता एवं आदेशको शृंखलालाई बेवास्ता गरी विभिन्न शक्तिकेन्द्र तथा व्यक्तिलाई भेट गर्दै हिँड्ने तथा विभिन्न माध्यमबाट सम्पर्क स्थापित गर्ने कार्यमा संलग्न हुँदा सांगठनिक अनुशासनको क्रमभंगता भएको पनि उल्लेख छ ।विभागीय नीतिनियमको धज्जी उडाउने, सांगठनिक गोपनीयता भंग गर्ने, नागरिकप्रहरीबीचको अनुशासनात्मक एवं व्यावसायिक विश्वासको प्रतिकूल एवं पदीय दायित्वअनुसारको जिम्मेवारी निर्वाह गर्दा खरो रूपमा उत्रनुपर्नेमा, परिपत्रमा उल्लेख छ, सो नगरी शक्तिका अगाडि समर्पित हुने गरी कुनै विशेष व्यक्ति र शक्तिको अगाडि नतमस्तक भई संगठनमाथि अनावश्यक दबाब र प्रभावको सिर्जना गरी जिम्मेवारीप्रति उदासीन रहने गरेको भन्ने घटनाप्रति प्रहरी प्रधान कार्यालयको गम्भीर ध्यानाकर्षण भएको छ । पूर्वप्रहरी नायब महानिरीक्षक (डीआईजी) हेमन्त मल्ल ठकुरी परिपत्रमा उल्लेखित विषयले नेपाल प्रहरीमा चरम राजनीतिक हस्तक्षेप भएको पुष्टि गरेको र चेन अफ कमान्डमा चल्ने संगठनमा यो अवस्था आउनु दुर्भाग्यपूर्ण भएको बताउँछन् । सरुवा, बढुवामा शक्तिकेन्द्र धाएर आईजीपीमाथि दबाब बढाउने प्रवृत्ति बढेपछि यस्तो परिपत्र जारी गरिएको हुन सक्छ, उनले भने, सिपाहीदेखि आईजीपीसम्मका कर्मचारीहरू राजनीतिक दलका नेता, कार्यकर्तादेखि शक्तिकेन्द्रसँग उठबस गरेका तथ्यहरू सार्वजनिक भइरहेको पृष्ठभूमिमा परिपत्र कार्यान्वयन हुनेमा चुनौती छ ।सशस्त्र प्रहरीका कर्मचारी पनि यसैगरी व्यक्तिगत स्वार्थका लागि स्वार्थ समूह र शक्तिकेन्द्र धाउने क्रम बढेपछि २ वर्षअघि सशस्त्र प्रहरी प्रधान कार्यालयले पनि बाहिरी भेटघाटका लागि स्थायी आदेश नै जारी गरेको थियो । २०७९ पुस १४ मा सशस्त्र प्रहरी महानिरीक्षक राजु अर्यालले सशस्त्र प्रहरी कर्मचारीले कूटनीतिक नियोग तथा विभिन्न राजनीतिक नेतृत्वसँग भेटघाटका क्रममा पालना गर्नुपर्ने आचरणसम्बन्धी स्थायी आदेश२०७९ जारी गरेका थिए ।"
८ जिल्ला हाँक्दै महिला सीडीओ,"(काठमाडौं)नेपालको जनसंख्या २०७८ को जनगणनाअनुसार सबैभन्दा कम ऋणात्मक वार्षिक औसत जनसंख्या वृद्धिदर भएको जिल्ला हो रामेछाप । तर पनि जनसंख्याभन्दा बढीलाई जिल्ला प्रशासन कार्यालयले सेवा दिइरहेको छ । यस जिल्लाको प्रमुख जिल्ला अधिकारीको जिम्मेवारीमा छिन् अनिता निरौला । रोजगारीको सिलसिलामा जिल्लामा, विदेशमा बसोबास गर्ने र स्थायी ठेगाना रामेछापमा नै भएकाले सेवा लिनेहरूको संख्या बढिरहेको उनले बताइन् । यस प्रवृत्तिमा भने सेवा प्रवाहमा चुनौती थपिदिएको छ । उनले भनिन्, मानिस वर्षौंपछि गाउँ फर्किन्छ, जसले गर्दा मानिस चिन्न नसक्ने अवस्था हुन्छ यसले गर्दा दोहोरो नागरिकता, अरू व्यक्तिको समेत सिफारिस गर्ने गलत प्रवृत्ति हाबी भएको छ । २०७९ चैतमा प्रजिअ भएर पुगेकी निरौला यस्ता समस्या चुनौती सामना गरिरहेकी छन् । स्थानीय तहसँगको समन्वय र सहकार्य नै उनको पहिलो प्राथमिकता हो । उनले भनिन्, स्थानीय तहसँगको सहकार्यले काममा सहजता ल्याउँछ, प्रशासन र स्थानीय तहको तालमेलले मात्र गुणस्तरीय सेवा प्रवाह गर्न सम्भव हुन्छ । महिला प्रजिअका कारणले थप चुनौती छ । महिलाको क्षमता, कार्यसम्पादन मूल्यांकनमा निगरानी बढी हुने गरेको उनले बताइन् । महिला भएर पनि प्रजिअ हुनुभएछ भनेर बधाई आउँछ, महिलाले पद पाउनु नै उपलब्धि मानिएको छ, अनुभव सुनाउँदै उनले भनिन्, मेरो कार्यक्षमता हेरेर प्रोत्साहन दिए खुसी हुन्थे होला, महिला भएर भन्ने कुराले नराम्रो महसुस गराउँछ किनकि जिम्मेवारी र कर्तव्यमा कहिल्यै चुकेको छैन ।लामो समयदेखि निजामती सेवामा लगाव, मिहिनेत, निरन्तरता र अध्ययनले नै उनलाई जिल्लाको कमान्ड सम्हाल्ने ठाउँमा पुर्याएको छ । संखुवासभाकी उनी १९ वर्षको उमेरमा खरिदारको नियुक्ति लिइन् । ०६३ सालमा खुलाबाट शाखा अधिकृत, ०७० जेठमा उपसचिव, ०७७ मा सहसचिवको जिम्मेवारी हुँदै अहिले जिल्लाको कमान्ड गरिरहेकी छन् । स्वास्थ्य मन्त्रालय, औषधि विभाग, वाणिज्य मन्त्रालय (त्यसबेला वाणिज्य मन्त्रालय), अख्तियार दुरुपयोग अनुसन्धान आयोग, सामान्य प्रशासन शाखा प्रमुख, कृषि तथा पशुपन्छी प्रशासन महाशाखा प्रमुख, गृह मन्त्रालयअन्तर्गत राष्ट्रिय विपत् व्यवस्थापन विभाग लगायतका थुप्रै शाखा महाशाखामा उनले जिम्मेवारी निर्वाह गरिसकेकी छन् । अन्य शाखा, महाशाखामा निश्चित जिम्मेवारी र काम हेर्ने उनी जिल्लामा शान्ति सुरक्षा कायम गर्नु, विपत् व्यवस्थापनमा सक्रिय हुनु, दैनिक प्रशासनिक कामदेखि सबै निकायसँग उनी समन्वयकारी भूमिकामा सक्रिय छिन् । भनिन्, प्रजिअको जिम्मेवारी र चुनौती धेरै छ, जिम्मेवारी र भूमिकामा खरो उत्रन आत्मविश्वासका साथ अघि बढ्न सक्नुपर्दछ ।बर्दिया जिल्लाको नेतृत्व सम्हालिरहेकी छन्, रुद्रादेवी शर्माले । ०७६ बाट नै उनको प्रजिअको यात्रा रोकिएको छैन । रामेछाप, गुल्मी, भक्तपुर, काभ्रेपलाञ्चोक हुँदै उनको ५औं जिल्लाका रूपमा कार्यभार सम्हाल्न बर्दिया पुगेकी हुन् । प्रजिअका रूपमा ३ महिना पुग्नै लाग्दा अन्य जिल्लामा भन्दा बर्दिया चुनौती धेरै रहेको उनले महसुस गरेकी छन् । राष्ट्रिय निकुञ्ज भएकाले मानव र जनावारबीचको द्वन्द्व, चोरीसिकारी, वन फँडानी जस्ता समस्याहरूलाई नियन्त्रण गर्नुचुनौती छ । अर्कोतिर खुला सिमाना भएकाले पनि चोरी, निकासी धेरै हुने गरेको उनले बताइन् । जिल्लागत रूपमा समस्याहरू फरक हुन्छन् तर बर्दिया राष्ट्रिय निकुञ्ज सँगसँगै खुला सिमाना भएकाले केही बढी चुनौती महसुस गरेको छु, शर्माले भनिन् । चुनौतीले समस्या समाधान गर्न अन्य जिल्लाको अनुभवले अगाडि बढाइरहेको छ । रामेछाप र भक्तपुरमा उनले कोभिडको रोकथामको अंगपंक्तिमा काम गरिन् । स्थानीय चुनाव पनि उनले शान्तिपूर्ण रूपमा सफल बनाइन् । उनले भनिन्, आफूमा आत्मविश्वास र टिमवर्कमा काम गर्न सकेमा जस्तो परिस्थितिमा पनि सहजै काम गर्न सकिन्छ । महिला प्रजिअ भएर काम गर्दा धेरै महिलाहरूमा सशक्तीकरणका लागि सहयोग पुगेको उनले बताइन् । प्रजिअ भएर पुगेका हरेक जिल्लाका बुबाआमाले उनका सन्तानको भविष्य आफूमा देखेको शर्माको अनुभव छ । महिलाले पनि जिल्ला सम्हाल्न सक्ने रहेछन्, तिमीहरू पनि यस्तै बन्नुपर्छ भनेर अभिभावकले आफ्ना छोरीहरूलाई प्रोत्साहन गरिरहेका छन्, महिलाहरूले पनि आफ्ना समस्याहरू खुलेर भन्न सकेको सुनाउँदै उनी थप्छिन्, महिला सशक्तीकरणका लागि महिला नेतृत्व नै आवश्यक छ । हरेक समय जनताको सेवामा खटिनु प्रजिअको मुख्य जिम्मेवारी हुन्छ । उनका अनुसार प्रजिअको कुनै समयसीमा नै हुँदैन, फोन अफ गरेर बस्न पाइँदैन । सुरक्षा संगठनजस्ता सबै निकायहरूलाई अलर्ट राख्न निर्देशन दिन्छिन् । भनिन्, विपत् कतिबेला कहाँ घट्छ थाहाहुन्न, त्यसका लागि प्रजिअदेखि सुरक्षा निकाय सधैं अलर्ट भएर बस्नुपर्छ, यसका लागि नेतृत्वदायी भूमिकामा आफूसक्षम हुनुपर्दछ ।०७८ को जनगणनाअनुसार बढी वार्षिक औसत जनसंख्या वृद्धिदर भएको जिल्ला हो भक्तपुर । भौगोलिक रूपमा सानो र जनसंख्या वृद्धिदर बढी जिल्लाको नेतृत्व गरिरहेकी छन् रोशनीकुमारी श्रेष्ठ । ०८० असोजदेखि उनी जिल्लाको प्रजिअको भूमिकामा छिन् । प्रजिअका रूपमा उनको यो दोस्रो अनुभव हो । यसअघि उनले बागलुङमा १० महिना प्रजिअको जिम्मेवारी सम्हालिन् । ०६२ मा अधिकृतबाट निजामतीमा यात्रा सुरुवात गरेकी उनले ०७१ मा उपसचिव, ०७७ सहसचिवमा नाम निकालिन् । लोकसेवा आयोग, शान्ति तथा पुनर्निर्माण मन्त्रालय, ललितपुर घरेलु उद्योग प्रमुख, गृह मन्त्रालय विपत् व्यवस्थापन तथा न्यूनीकरण विभागलगायत थुप्रै विभाग शाखाको अनुभव समेटेकी छन् । लामो समय काठमाडौंमा बसेर उनी पहिलो पटक बागलुङमा महिला प्रजिअ भएर पुग्दा फरक अनुभव सम्हालिन् । जिल्लामा महिला प्रजिअ आएछ भनेर हेर्नका लागि कोही आइपुगे त कोही महिला आएको भनेर बधाई दिन आइपुगे । उनले भनिन्, जिल्लामा पहिलो पटक महिला प्रजिअ भएर पुग्दा काम गर्न सक्ला भनेर आकलन गरिएको थियो, महिलाहरूको क्षमतामा हरेक ठाउँमा प्रश्न उठ्ने गरेको महसुस गरें । बागलुङ जिल्लाले उनलाई धेरै कुरा सिकायो । प्रजिअको समन्वयकारी भूमिका निर्वाह गर्दै गइन् । सहकारी ठगी प्रकरणका समस्या, दोहोरो नागरिकताको विवाद, खानेपानीको विवाददेखि जिल्लाका हरेक समस्या उनीसँग ठोकिन्थे । समस्या समाधानदेखि प्रशासनिक काममा टिमलाई सशक्त बनाउनु उनको मुख्य उद्देश्य हो । टिम मजबुत बनाउनुमा नै मेरो प्राथमिकता हुन्छ, टिम राम्रो बनेमा काम गर्ने वातावरण सहज हुन्छ, श्रेष्ठ भन्छिन् । जिल्लागत रूपमा फरक समस्या रहने बताउने उनी काम गर्ने वातावरण नै फरक रहेको सुनाउँछिन् । उनका अनुसार भक्तपुर जिल्लाको मुख्य समस्या जग्गासम्बन्धी विवाद हो । बढ्दो जनसंख्याले बढ्दो प्लटिङ, संयुक्त पारिवारिक बसाइले जग्गासम्बन्धी विवाद धेरै रहेको उनले सुनाइन् । महिला भएर महिलाको काम गर्नु भएन भन्ने आरोप पनि लाग्छ उनलाई । भनिन्, सेवा प्रवाहमा महिला वा पुरुष भन्ने हुँदैन, विभेदरहित सेवा नै हाम्रो मुख्य कर्तव्य हो ।०६१ सालमा शाखा अधिकृतबाट निजामती सेवामा प्रवेश गरिन्, सुनीता नेपाल । ०७० मा खुलाबाट उपसचिव, ०७७ मा आन्तरिक प्रतिस्पर्धाबाट सहसचिव बनिन् । सहसचिवका रूपमा उनले यतिबेला स्याङ्जामा प्रजिअको भूमिकामा छिन् । प्रजिअको भूमिकामा यो उनको तेस्रो जिल्ला हो । यसअघि उनले प्यूठान, सिन्धुलीमा प्रजिअको कार्यभार सम्हालेकी थिइन् । ०७९ प्यूठानमा उनले प्रजिअको भूमिकामा स्थानीय तहको चुनाव सफल गराइन् । प्रजिअका रूपमा जुन जिल्ला गए पनि महिलाले कसरी काम गर्ने हुन् भनेर सबैको चासोका साथ हेरेको उनले बताइन् । उनले भनिन्, जिल्लामा महिला प्रजिअ पहिलो होस् या दोस्रो, तेस्रो सबैको नजरमा महिलाका कार्यक्षमतामा निगरानी अलि बढी हुन्छ । जिम्मेवारी सुम्पने विषयमा पनि महिलाको क्षमतामा नै प्रश्न उठाउने प्रवृत्ति रहेको उनको भनाइ छ । १३ वर्ष त नेपालले महिला मन्त्रालयमा बिताइन् । त्यसबाहेक मुस्लिम आयोगमा पनि काम गरिन् । गृह मन्त्रालयअन्तर्गत कोभिड संकट व्यवस्थापन समितिको प्रवक्ताको जिम्मेवारी निभाइन् । प्रजिअका रूपमा उनको मुख्य प्राथमिकता नै समन्वयमा छ । स्थानीय निकाय उनको प्राथमिकताको क्षेत्र हो । स्याङ्जा पुग्नासाथ उनले पालिकाहरूमा समन्वयात्मक अन्तर्क्रिया कार्यक्रम सञ्चालन गरिन् । उनले भनिन्, जिल्लाका प्रमुख भए पनि हामी मर्यादाक्रममा गाउँपालिका अध्यक्षभन्दा पनि तल छौं, एकअर्कामा समन्वय हुन नसक्दा धेरै समस्या हुन्छ, त्यसकारण मैले पालिकाहरूको समन्वयलाई प्राथमिकता दिएको छु । गृह मन्त्रालयको केन्द्रीकृत नागरिकता सूचना व्यवस्थापन प्रणालीलाई अगाडि बढाउने चौथो जिल्ला हो स्याङ्जा । जसअन्तर्गत जिल्लाका पालिकाहरूमा अनलाइन नागरिकता सिफारिस अगाडि बढेको छ । उनले थपिन्, अनलाइन सिफारिसको सुरुवात भएको छ, सोचेजस्तो अगाडि बढ्न सकेकाले यसलाई बिस्तारै प्रविधिमैत्री नागरिकता बनाउन अगाडि बढेका छौं ।गृह मन्त्रालयको आर्थिक वर्ष ०८०८१ को वार्षिक कार्यसम्पादन मूल्यांकनमा तेह्रथुम जिल्ला प्रशासन कार्यालय प्रथम भएको छ । यही जिल्लाको नेतृत्वमा छिन्, मीना अर्याल । पहिलो पटक महिला नेतृत्व पाएको तेह्रथुम उत्कृष्ट जिल्ला घोषणा भएको हो । उनले निजामती सेवाको यात्रामा धेरै पटक रेकर्ड राखेकी छन् । ०६२ मा श्रीमान्श्रीमती एकसाथ अधिकृत जोडी भएर ०७९ सालमा एकसाथ प्रजिअ नियुक्ति भएका थिए । अर्याल अर्घाखाँचीमा नियुक्त हुँदा उनका श्रीमान् कञ्चनपुरमा प्रजिअ भए । प्रजिअ भएर पुगेको अनुभव सुनाउँदै उनले भनिन्, म प्रजिअ भएर अर्घाखाँची पुग्दा जिल्ला नै खुसी भएको महसुस गरेको थिएँ, म हक्की र स्पष्ट वक्ता भएका कारणले पनि काम गर्न सक्छु भन्ने अनुमान सायद सबैमा थियो । विश्व व्यापार संगठनको पहिलो महिला प्रतिनिधि भएर जेनेभामा कार्यभार सम्हालिन् । जिल्ला समन्वय समिति रसुवामा पनि उनी पुरस्कृत भइन् । उनले भनिन्, जागिर लेउ लागेर खाने होइन भन्ने मान्यता छ, हरेक अड्डाको आफ्नो उद्देश्य हो । दृढ इच्छाशक्तिका साथ सो उद्देश्य पूरा गरी परिणाम देखाउनुपर्छ । उनी हरेक शाखा, महाशाखा जहाँ पुग्छिन् उद्देश्य हुन्छ, गुनासोरहित सेवा प्रदान गर्ने । नेपालीहरू नागरिकताविहीन हुनुहुन्न भन्ने मान्यता छ उनको । त्यसैकारण प्रजिअका रूपमा उनी सेवा दिन तत्पर छिन् । अशक्त, अपांग, वृद्धहरूलाई नागरिकता पुर्याउन घरसम्मै पुग्ने गर्छिन् । उनले भनिन्, हाम्रो सानो सहयोगले नागरिकको मुहारमा खुसी छाउँदा लाग्छ योभन्दा ठूलो धर्म अरू छैन । पहुँचविहीन महिलाहरूको सञ्जाल निर्माणमा उनी सक्रिय छन् । लैंगिक हिंसासम्बन्धी एकद्वार संकट व्यवस्थापन केन्द्र हरेक वडामा बोर्ड राख्न पहल गरेकी छन् । उनले भनिन्, पहुँचविहीन महिलाहरूले आफ्नो समस्या राख्न सकुन् भने नेटवर्किङ विकासमा जोड दिएको छु, ताकि कोही पनि सेवा सुविधाबाट वञ्चित हुन नपरोस् । हिमाली जिल्ला सोलुखुम्बुमा प्रजिअको भूमिकामा छिन् देवी पाण्डे । ०८० कात्तिकदेखि पहिलो महिला प्रजिअको जिम्मेवारी सम्हालेसँगै महिला पनि प्रजिअ हुन्छन् भनेर जिल्लाले बुझेको हो । उनले भनिन्, महिलाहरू पनि सीडीओ भएर आउँछन् भन्ने धारणा सोलुमा थिएन । म आएपश्चात् भने परिवर्तन भएको छ । सोलुमा प्रजिअ भएर पुग्दा उनले फरक अनुभव गरिन् । कोही उनलाई महिला प्रजिअ भनेर हेर्न आउँथे कोही भने पुरुष नै खोज्थे । आफ्नै अगाडि धेरै सेवाग्राहीहरूले पुरुष प्रमुख थुप्रै उदारहण छन् उनीसँग । यसअघि ०७८ मा पर्वतको प्रजिअ हुँदा यो अनुभव उनले लिन परेन । भनिन्, नागरिक चेतना र शिक्षामा व्यक्तिलाई हेर्न अवस्था फरक हुने रहेछ । भौगोलिक रूपमा विकट जिल्ला सोलुमा सरकारी सेवा लिन दिन त्यत्ति सहज छैन । सेवाग्राहीहरू रात बिताएर नै सदरमुकामसम्म सेवा लिन आइपुग्छन् । विपत् व्यवस्थापन समितिको अध्यक्ष प्रजिअलाई तोकिएको हुनाले यहाँको विपत् व्यवस्थापनमा पाण्डेकै प्रमुख जिम्मेवारी छ । विपत्को समयमा नै उद्धार गर्न नसक्नु, समयमा नै घटनास्थल पुग्न नसक्नु, जोखिमयुक्त बाटो जिल्लाका प्रमुख समस्या हुन् । रातमा हिँडेर सेवा दिने स्थानमा पनि उनी पुग्ने गर्छिन् । जनतालाई सेवा दिन तत्पर रहने उनी जिल्लाको अवस्थाअनुसार नै अगाडि बढिरहेकी छन् । भन्छिन्, यस जिल्लामा पहिलो महिला प्रजिअ भएकाले कामले प्रमाणित गर्न चुनौती छ । कमान्ड गर्ने क्षमता विकास अनुभवले नै सिकाउने उनले बताइन् । ०६३ सालबाट शाखा अधिकृत हुँदै उनी उपसचिवको भूमिकामा जिल्ला नेतृत्व गरिरहेकी छन् । उनले पर्यटन, शिक्षा मन्त्रालय हुँदै दोलखा निर्वाचन अधिकृतदेखि काठमाडौं जिल्लामा सहायक जिल्ला अधिकारीको भूमिका निभाइसकेकी छन् । उनले भनिन्, संगठन नेतृत्वमा नै समन्वयकारीभूमिका महत्त्वपूर्ण हुन्छ, यसले नै अगाडि बढ्न हौसला दिन्छ ।इलाम जिल्लाको नेतृत्वमा छिन् कल्पना श्रेष्ठ । डोटी, नवलपरासी पूर्व हुँदै तेस्रो जिल्लाका रूपमा इलाम जिल्ला हाँकिरहेकी छन् । ०७९ सालमा पहिलो पटक डोटी जिल्लाबाट प्रजिअको यात्रा सुरु भएको हो । ०६२ सालमा शाखा अधिकृतमा प्रवेश गरेकी महिला मन्त्रालय, सामान्य प्रशासन मन्त्रालय हुँदै उनलाई ०७३ सालमा स्थानीय विकास महिला अधिकृतका रूपमा गुल्मी पुगिन् । स्थानीय सरोकारवालाहरूको समस्या समन्वयकारी भूमिका निर्वाह गर्न उनी पोख्त भइन् । यही जिम्मेवारीले उनलाई परिपक्व बनायो । यस जिम्मेवारीले मलाई सामाजिक भूगोलदेखि समन्वयात्मक भूमिका सिकें, श्रेष्ठले भनिन् । प्रजिअको जिम्मेवारी निभाउन त्यही भूमिकाले नै सहज भएको उनलाई लाग्दछ । उपसचिव हुँदै उनी हाल सहसचिवको भूमिकामा छिन् । महिला प्रजिअ भएर जिल्ला पुग्दा महिलाहरूलाई समस्या राख्न सहज भएको उनले महसुस गरेकी छन् । महिलाहरू आफ्ना पीडा व्यक्त गर्न सहयोगको आशा लिएर उनको कार्यकक्षसम्म आइपुग्छन् । उनले भनिन्, महिला प्रजिअ हुँदा महिलाहरूमा आत्मविश्वास हुँदो रहेछ, हाम्रो समस्या, मर्का महिलाले नै बुझ्छ भन्ने धारणा विकास भएको छ । पछिल्लो समय निजामती सेवामा महिला प्रजिअहरूको संख्या बढ्दै जानुले महिलाप्रतिको दृष्टिकोण सकारात्मक रहेको उनले बताइन् । महिलाहरूले राम्रो र सुशासन कायम गर्न सक्छन् भन्ने विश्वास बढेको उनले बताइन् । मकवानपुरकी स्किम श्रेष्ठ ०६९ मा महिला विकास अधिकृतबाट सेवा प्रवेश गरिन् । ०७७ मा सहसचिवमा फड्को मारिन् । ०८१ जेठयता उनी नवलपरासी पश्चिमको प्रजिअको भूमिकामा छिन् । जिल्लामा उनी पहिलो महिला प्रजिअ बनेर पुगेकी छन् । विभिन्न निकायमा बसेर काम गरेकी उनका अबको जिम्मेवारी जिल्ला हाँक्नु हो । जिल्लागत समस्यालाई विश्लेषण गर्दै आत्मविश्वासका साथ अगाडि बढ्ने उनले बताइन् । कामका आधारमा लैंगिकताका हिसाबले हेर्नै नहुने उनको धारणा छ । प्रजिअको भूमिका हरेक जिल्लामा समान हुने बताउँदै उनले कानुनको परिधि र आफ्नो क्षेत्राधिकारमा बसेर काम गर्दै गुणस्तरीय सेवा प्रवाह गर्नु उद्देश्य रहेको बताइन् । मलाई लैंगिक रूपमा जोडेर हेर्नभन्दा पनि मेरो काम र क्षमतालाई मूल्यांकन गर्न आवश्यक छ ? उनले भनिन्, हरेक प्रजिअका काम कर्तव्य उस्तै हुन्छन्, लैंगिकता किन जोड्ने ? पछिल्लो समय हरेक क्षेत्रमा महिलाहरूको उपस्थिति जिम्मेवारी बढ्दै गएको बताउने उनी लैंगिक हिसाबले कामको मूल्यांकन गर्न नहुने बताउँछिन् ।"
सत्तारूढ दुई दलका विद्यार्थीको विवादले कृषि विश्वविद्यालय १० दिनदेखि ठप्प,"(चितवन)सत्तारूढ कांग्रेस र एमालेनिकट विद्यार्थीबीचको झडप र तालाबन्दीले चितवन रामपुरस्थित कृषि तथा वन विज्ञान विश्वविद्यालय (एएफयू) १० दिनदेखि बन्द छ । विश्वविद्यालयअन्तर्गत आंगिक र सम्बन्धन प्राप्त क्याम्पसहरूको पठनपाठन ठप्प हुनुका साथै परीक्षा पनि प्रभावित भएको छ । विश्वविद्यालयको रामपुरस्थित छात्रावासमा कांग्रेस र एमालेनिकट विद्यार्थी संगठनका समर्थकबीच भदौ १३ मा झडप भएको थियो । त्यसको भोलिपल्ट विश्वविद्यालय प्रशासनले छात्रावास खाली गराएको थियो । भदौ १५ मा विश्वविद्यालयका निमित्त उपकुलपतिको अध्यक्षतामा बैठक बसिरहेका बेला कांग्रेसनिकट नेविसंघले केन्द्रीय कार्यालयमा तालाबन्दी गर्यो । त्यसपछि सुरक्षाको कारण देखाउँदै प्रशासनले पठनपाठनलगायत गतिविधि बन्द गर्ने निर्णय गरेको थियो । झडप र तालाबन्दीका कारण स्नातक तहका विभिन्न सेमेस्टरका मौका र नियमित परीक्षा प्रभावित भएको छ । स्नातकोत्तर तहका विभिन्न संकायका परीक्षा भदौ १४ देखि सुरु हुँदै थिए । स्नातक तहको चारवर्षे कोर्सको परीक्षा सन् २०२४ भित्रै सकेर नतिजा पनि निकाल्ने योजना हो । तर अचानक यस्तो असहज परिवेश बन्यो । यसलाई व्यवस्थापन गर्न गाह्रो हुने खतरा बढेर गएको छ, विश्वविद्यालयका परीक्षा नियन्त्रक सहदेव चौधरीले भने । चितवन प्रहरीले घटनामा संलग्न तीन जना पक्राउ गरिएको जनाएको छ । नेविसंघको रामपुर इकाइले भदौ १५ मा जारी गरेको विज्ञप्तिमा भदौ १३ मा दिउँसो ३ बजे एमालेनिकट अनेरास्ववियु समर्थकले नेविसंघका निवर्तमान इकाइ अध्यक्ष शुभमसिंह ठकुरी, निवर्तमान उपाध्यक्ष अभिषेक ओली, सुशील क्षेत्री, इकाइ सचिव प्रितम भण्डारी, कोषाध्यक्ष कमन दाहाल, नरेश बस्नेत, जेनिश लामालाई आक्रमण गरेर घाइते बनाएको आरोप लगाइएको छ । घाइतेमध्ये दुई जनालाई थप उपचारका लागि काठमाडौं लगिएको र बाँकी उपचारपछि डिस्चार्ज भइसकेको नेविसंघले जनाएको छ । प्रितम भण्डारीको काठमाडौं वीर अस्पतालमा र कमन दाहालको त्रिवि शिक्षण अस्पतालमा आईसीयूमा उपचार भइरहेको छ, नेविसंघ रामपुर इकाइ सभापति निकेश शर्माले भने । घटनाको निष्पक्ष छानबिन गरी दोषीलाई तत्काल कारबाही गर्न पनि नेविसंघले माग गरेको छ । कुनै पदाधिकारी या प्राध्यापक दोषी देखिन्छ भने उनीहरूले राजीनामा दिनुपर्छ र आक्रमणमा संलग्न व्यक्तिलाई पक्राउ गर्नुका साथै क्याम्पसले उनीहरूलाई तत्काल निष्कासन गर्नुपर्छ, शर्माले भने । विद्यार्थीबीच झडप हुनुको कारणबारे दुवै संगठनका आआफ्ना दाबी छन् । त्यस्तो ठूलो केही कारण छैन । भदौ १२ मा हाम्रो कलेजका सिनियर दाइहरूको बिदाइमा कार्यक्रम राति अबेलासम्म भएको थियो । दिउँसो हामी सबै होस्टेलमा भएका बेला उनीहरूले अचानक आक्रमण गरेका हुन्, शर्माले भने । भदौ १६ मा नेविसंघले कृषिमन्त्रीलाई ल्याएर गोष्ठी गर्दै थियो । हामी त्यसैको तयारीमा जुटेका थियौं । सायद त्यही कार्यक्रम नहोस् भन्ने उद्देश्यले हामीमाथि आक्रमण भएको हुनुपर्छ । नभए अरू कुनै कारण देखिँदैन, उनले भने । एमालेनिकट अनेरास्ववियु चितवन जिल्ला अध्यक्ष हरि आचार्यले भने केही दिनअघि डोरी तान्ने कार्यक्रममा हारजित भएपछि भनाभन भएको र त्यसैले उग्ररूप लिँदै गएर झडप भएको बताए । घटना भएको दुई घण्टापछि म त्यहाँ पुगेको थिएँ । त्यहाँ रणमैदानको अवस्था थियो । अनेरास्ववियुका विद्यार्थी साथीहरू होस्टेलभित्र रहेछन् । बाहिर टन्नै व्यक्ति थिए । उनीहरूको हातहातमा चिर्पट र ब्याट थियो, आचार्यले भने । घटनाको छानबिन गर्न विश्वविद्यालयले प्राध्यापक भूमिनन्दन देवकोटाको अध्यक्षतामा पाँच सदस्यीय छानबिन समिति बनाएको छ । विश्वविद्यालय खुल्ने वातावरण बनाउन आग्रह गर्दै रजिस्ट्रारले भदौ १७ मा अपिल नै जारी गरेका थिए । तर, नेविसंघ इकाइ अध्यक्ष शर्माले घटनामा संलग्न भनिएका मध्ये तीन जना अझै पक्राउ नपरेको र प्रतिवेदन नआएसम्म तत्काल तालाबन्दी नखुल्ने बताए । विश्वविद्यालयका पदाधिकारीहरू भने सिनेट बैठकका लागि काठमाडौंमा छन् । भदौ २६ मा विश्वविद्यालयको सिनेट बैठक राखिएको छ । अहिले देखिएको असहज अवस्था सामान्य बनाउन कुलपति प्रधानमन्त्री र सहकुलपति शिक्षामन्त्रीलाई पनि अनुरोध गर्नेछौं, विश्वविद्यालयका उपकुलपति पुण्य रेग्मीले भने । विश्वविद्यालयमा कृषि, पशु तथा मत्स्य विज्ञान र वन विज्ञान संकायमा स्नातकदेखि विद्यावारिधिसम्मको कक्षा सञ्चालन हुँदै आएको छ । विश्वविद्यालयका ९ आंगिक र ८ सम्बन्धन प्राप्त क्याम्पसमा ४५ सय विद्यार्थी अध्ययनरत छन् ।"
ओलीमोदीबीच न्युयोर्कमा भेटवार्ता गराउन गृहकार्य,"(काठमाडौं)संयुक्त राष्ट्रसंघ (यूएन) को ७९ औं महासभाको दौरान प्रधानमन्त्री केपी शर्मा ओली र भारतका प्रधानमन्त्री नरेन्द्र मोदीबीच साइडलाइन भेटवार्ता गराउन सरकारले गृहकार्य थालेको छ । प्रधानमन्त्री ओलीकै निर्देशनमा परराष्ट्रमन्त्री आरजु राणा देउवाले अमेरिकाको न्युयोर्कमा दुई मुलुकका प्रधानमन्त्रीबीच भेटवार्ता गराउन गृहकार्य थालेकी हुन् ।प्रधानमन्त्रीज्यूको आग्रहमा परराष्ट्रमन्त्रीले भारतीय पक्षलाई भेटवार्ताका लागि आग्रह गरिसक्नुभएको छ, परराष्ट्रका एक अधिकारीले भने, उताबाट जवाफ आउन बाँकी छ । राष्ट्रसंघको महासभा भदौ २५ देखि सुरु हुँदै छ । महासभाको उच्चस्तरीय छलफल भने असोज ८ देखि १२ सम्म चल्नेछ । नेपालको प्रतिनिधिमण्डलको नेतृत्व गरेर जाने प्रधानमन्त्री ओलीले उच्चस्तरीय छलफलमा नेपालका तर्फबाट सम्बोधन गर्नेछन् । यस पटक असोज ७ र ८ मा राष्ट्रसंघकै आयोजनामा समिट अफ द फ्युचर कार्यक्रमसमेत हुन लागेको छ । त्यसमा पनि ओलीले सम्बोधन गर्ने कार्यक्रम छ । भारतीय प्रधानमन्त्री मोदी भने चार मुलुकको संगठन क्वाड (अमेरिका, भारत, जापान र अस्ट्रेलिया) को बैठकमा सहभागी हुन असोज ५ मा अमेरिकाको विल्मिङ्टन जाँदै छन् । उक्त बैठकपछि मोदी न्युयोर्क प्रस्थान गर्नेछन् । मोदी न्युयोर्कमै रहेका बेला प्रधानमन्त्रीतहमा भेट गराउन परराष्ट्रले गृहकार्य थालेको हो । मोदीजी समिट अफ द फ्युचर कार्यक्रममा सहभागी हुन एकदुई दिनका लागि मात्र न्युयोर्क जाने कार्यक्रम छ । त्यही अवधिमा दुई प्रधानमन्त्रीबीच भेटवार्ता गराउने गरी नेपालले गृहकार्य गरेको हो, परराष्ट्रका ती अधिकारीले भने, नेपालले नयाँदिल्लीस्थित दूतावास र न्युयोर्कस्थित नेपालको स्थायी नियोगबाट साइडलाइन भेटवार्ताका लागि पहल भइरहेको छ । मोदी महासभामा भने सहभागी हुने छैनन् । भारतका तर्फबाट विदेशमन्त्री एस जयशंकरले महासभालाई सम्बोधन गर्दै छन् । भारतीय पक्षले मोदीको न्युयोर्क बसाइ अत्यन्त छोटो भएको जानकारी गराएकाले साइडलाइन भेटबारे कुनै जवाफ नदिएको ती अधिकारीको भनाइ थियो । यसअघि थाइल्यान्डमा हुने भनिएको बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को छैटौं शिखर सम्मेलनका दौरान ओली र मोदीबीच भेटवार्ता हुने कार्यक्रम तय गरिएको थियो । तर, थाइल्यान्डको नयाँ राजनीतिक घटनाक्रमका कारण भदौ १८ र १९ मा हुने भनिएको सम्मेलन नै स्थगित भएपछि भेटवार्ता पनि टरेको थियो ।"
कलंकीबसुन्धरा : धूलो र हिलोको यात्रा कहिलेसम्म ?,"काठमाडौंको कलंकीदेखि बसुन्धरासम्मको ८२ किलोमिटर सडक खण्डको नियति हो घाम लागे धूलो, पानी परे हिलो । ६ वर्षअघि दोस्रो खण्डको चक्रपथ विस्तारको तयारी अघि बढेपछि यस क्षेत्रका बासिन्दा वा यात्रुले धूलो र हिलोसँग दैनिकी बिताउनुपरेको छ । सडक जाम निर्विकल्प छँदै छ । यसबाट उनीहरूलाई थपिएको हैरानी, स्वास्थ्यमा पारेको असर र समयको नोक्सानी बेहिसाब छ । व्यक्तिगत र व्यावसायिक दैनिकी नै बिथोलिएको छ । तथ्यांक उपलब्ध नहुने भएर मात्रै हो, हुन्थ्यो भने यसबाट व्यक्तिको सिर्जनशील क्षमता र उत्पादकत्वमा आएको ह्रासको विवरण अवश्य पनि दिक्कलाग्दो नै देखिने थियो । यस्तो सडकमा उभिएर जोकोहीले पनि निर्माणसँग सम्बन्धित पक्षप्रति सकारात्मक प्रतिक्रिया दिन कठिन हुन्छ । बरु आक्रोश प्रस्फुटन हुन्छ । अहिले त्यस सडक खण्डमा यात्रा गर्ने यात्रु वा त्यस वरपर बस्ने बासिन्दा त्यस्तै मनस्थितिमा छन् ।१२ वर्षदेखि चक्रपथ विस्तारको काम जारी छ । २०६९ पुसमा चक्रपथको पहिलो खण्ड (कोटेश्वरकलंकी) को विस्तार गर्न नेपाल र चीनबीच सम्झौता भएको थियो । त्यसै वर्ष चैतदेखि त्यस सडक खण्डको विस्तारको काम सुरु भएको थियो । १०३९ किलोमिटरको पहिलो सडक खण्ड विस्तारका लागि चीनलाई ६ वर्ष लाग्यो । यसका लागि उसलाई डेढ वर्ष म्याद पनि थपिएको थियो । पहिलो खण्ड सकिएलगत्तै दोस्रो खण्ड (कलंकीधोबीखोला) को काम सुरु हुनुपर्ने थियो । यस खण्ड विस्तारका लागि नेपाल र चीनबीच २०७४ माघमै सम्झौता भइसकेको थियो । तर ११६ किलोमिटरको यस सडक खण्डमा पर्ने महाराजगन्जको नारायणगोपाल चोकदेखि चाबहिलको धोबीखोलासम्मको साइट क्लियरेन्स हुन सकेन । त्यसैले अहिले कलंकीदेखि बसुन्धरासम्मको ८२ किलोमिटर सडकमात्रै विस्तार हुने तय भएको छ ।अलगअलग खण्ड भए पनि समय र दूरीलाई एकीकृत गरेर विश्लेषण गर्ने हो भने, १२ वर्षमा जम्मा १० किलोमिटर सडकको विस्तार कार्य पूरा भएको छ । देशको राजधानीको सडक, जहाँ दैनिक हजारौं यात्रु हतारोमै ओहोरदोहोर गर्नुपर्छ, त्यस्तो ठाउँमा दशकसम्म मानिसहरू धूलोमा निसासिनुपरेको छ । हिलोमा खुट्टा गाडिएर अल्झिनुचिप्लिनुपरेको छ । जहाँसुकैको सडक विस्तारका क्रममा स्वाभाविक रूपमा केही उल्झन र अप्ठ्यारा सिर्जना हुन्छन् । तर, चक्रपथ विस्तारका क्रममा जनतामाथि थोपरिएको कहर स्वाभाविक होइन, पूरापूर जनतालाई गरिएको हेपाइ हो । दशकभन्दा बढी समयसम्म राजधानीको एउटा सडक विस्तारको अन्योलले चर्चा पाइरहनु लज्जास्पद पनि हो । यही सडक विस्तारलाई आँखीझ्यालका रूपमा प्रयोग गरेर हाम्रो विकासका समग्र दृश्य पहिल्याउन सकिन्छ । नेपाली शासकले सबैभन्दा धेरै त्यस्तो दृश्य हेर्न र आफूहरूले गर्ने विकास र समृद्धिको भाषणको यथार्थ पहिल्याउन जरुरी छ ।चीन सरकारको अनुदान सहयोगमा विस्तार हुने यस सडक खण्ड विस्तारका लागि २०७४ माघमै नेपाल र चीनबीच जीटूजी सम्झौता भएको थियो । तर यसबीचमा नेपाल सरकार र चीनले पालैपालो ढिलाइ गर्दा काममा गतिरोध आयो । नेपाली पक्षले सुरुवातमा साइट क्लियरेन्स लगायतका पूर्वतयारीको काम पूरा गर्नै ढिलाइ गर्यो । त्यसपछि कोभिड सुरु भयो । पूर्वतयारी र कोभिड सकिए पनि चीनले कामलाई प्राथमिकता दिएन । परिणामतः सम्झौता भएको साढे ६ वर्षभन्दा लामो अवधिसम्म डीपीआरसमेत बनेको छैन । गत भदौ ६ गते दुई सरकारका प्रतिनिधिबीच सडक विस्तारमा सहयोग गर्नेसम्बन्धी पत्रमा हस्ताक्षर भयो । अब बल्ल निर्माणको प्रक्रिया सुरु हुने सम्भावना बढेको छ । अब ६ महिनामा डीपीआर तयार हुने र त्यसपछि ठेक्का प्रक्रिया अघि बढ्ने नेपाली पक्षको भनाइ छ । त्यसैले अझै करिब एक वर्षपछि मात्रै विस्तार कार्य सुरु हुने देखिन्छ । यतिञ्जेल भएको ढिलाइ र त्यसबाट सिर्जित हैरानीको प्रायश्चित का लागि पनि सुरु दिनबाटै सडक विस्तार कार्यलाई तीव्रता दिइनुपर्छ ।अन्यत्रका कैयौं सडक जस्तै थप भत्काउने र वर्षौंसम्म निर्माण सम्पन्न नभएर म्याद थपिरहनुपर्ने प्रवृत्ति यहाँ पुनरावृत्त नहोस् भन्नेमा सबै पक्ष सजग हुनुपर्छ । निगरानी बढाउनुपर्छ । आवश्यक परे कूटनीतिक पहल पनि गर्नुपर्छ । नेपाली पक्षले सडक विस्तारको काम छिटो पूरा होस् भन्ने अभिप्रायका साथ प्रशासनिक सहजीकरण गरिदिनुपर्छ । चीनले पनि आफ्ना कम्पनी जोडिएका कैयौं निर्माण परियोजनामा हुने गरेको ढिलाइको छवि मेट्न पनि यसमा संवेदनशील हुनुपर्छ । चक्रपथकै पहिलो खण्ड विस्तारमा ढिलाइ हुँदा खेप्नुपरेको आलोचनालाई शिक्षाका रूपमा ग्रहण गर्नुपर्छ ।"
खनालको सुझाव र नेताको बहिर्गमन,"गत भदौ २० गते कान्तिपुरमा प्रकाशित कृष्ण खनालको लेख सुधार्नुपर्ने पहिला राजनीति हो निकै सान्दर्भिक, विचारणीय र विशेषतः आशालाग्दा युवा नेताका लागि दिशायोग्य छ । उहाँले दलहरूले बहिर्गमन नीति नबनाउँदा शीर्ष नेता जहिले पनि कसरी शक्तिमा बसिरहने भन्ने योजना बुन्नमै व्यस्त भएको र त्यसैकारण नेपालमा परिवर्तनको आभास जनताले पाउन नसकेको हुँदा कांग्रेस महामन्त्री विश्वप्रकाश शर्माले सबै पार्टीले बहिर्गमन नीति अवलम्बन गर्नुपर्ने सुझाव दिएको उल्लेख गर्नुभएको छ । शीर्ष नेताहरूको निर्णय क्षमताले धेरै पटक दुर्घटना निम्त्याएको उदाहरण दिँदै खनालले तिनै नेतालाई पुनः शक्तिमा पुर्याउने र वैकल्पिक नेतृत्वलाई सधैं थिचेर राखिराख्ने संगठन संरचनाले देशमा सुधार आउन नसकेको तर्क दिनुभएको छ । जुन शतप्रतिशत सही हो ।उहाँले २०५९ मा राजालाई सत्ता बुझाउने देउवा र २०७७७८ मा २२ पटक संविधानविपरीत संसद् विघटन गर्ने केपी शर्मा ओलीलाई गलत निर्णय लिएका आधारमा नेतृत्वबाट पन्छाउन सकेको भए दलहरूको अवस्था र आन्तरिक लोकतन्त्र सबल हुन्थ्यो भन्नुभएको छ । जुन युवा नेताहरूले मनन गर्न जरुरी छ । नेपालका नेताहरूले केही दिनअघिको टुँडिखेल घटना र बंगलादेशको आन्दोलनबाट धेरै सिक्नुपर्ने अवस्था आएको छ । ठूला नेता र दलले समय छँदै आफूहरूलाई नसच्याएमा कुनै पनि बेला नेपालमा बंगलादेशको जस्तो अवस्था आउन सक्छ भन्ने सन्देश र संकेत टुँडिखेल घटनाले दिएको छ । राजनीतिमा एउटै अनुहार सधैं हेर्नुपर्ने, ४ पटक, ६ पटकसम्म उही अनुहार प्रधानमन्त्री बनिरहने, नेताहरूको बहिर्गमन नीति लागू गर्न नखोज्ने, प्रणालीगत सुधारमा चासो नदिने, अपराध पृष्ठभूमिका मानिसलाई मन्त्री बनाएर जनतामाथि शासन गर्ने, के यही हो राजनीति ? यस्ता अनेक कारणले यतिखेर नेपाली जनता शीर्ष नेताप्रति खुसी छैनन् । यसर्थ दल र दलका नेताहरूले आफूलाई सच्याउन जरुरी छ । जनता जागेपछि के हुन्छ ? कसरी शासन सत्ता छिनभरमै आकाशको फल हुन्छ भन्ने नेताहरूले बेलैमा सिके त्यसले उनीहरूकै हित गर्छ ।सरकारी सेवामा कुनै सहजता छैन । सरकारी र सार्वजनिक जग्गा नेता, बिचौलिया मिलेर दोहन गरेका छन् । सरकारी कोषमा उनीहरूकै हालीमुहाली छ । विद्युत् महसुल तिर्नुपर्छ भन्ने सञ्चालक रातारात हटाइएका छन् । सरकारी राजस्व र महसुल उठाउनुपर्ने दायित्व बोकेका प्रधानमन्त्री नै महसुल नतिरे पनि लाइन जोड भन्छन् । सरकारी सेवाहरूमा आरक्षण सिटको कुनै पुनरावलोकन गरिएको छैन । यस्तै कारणले आमनेपाली जनतामा नेताहरूप्रति असन्तुष्टि चुलिएको छ । त्यसैले खनालले भनेजस्तै पुराना नेता सुध्रिएलान् भन्ने विश्वास अब छैन, उनीहरू फालिनुपर्छ । गोपाल देवकोटा, जोरपाटी, काठमाडौं"
देश बनाउनुपर्ने समय !,"धेरै लामो समय मौका पायो ! निरन्तर निरन्तर मिलेर खायोदेश बनाउनुपर्ने अमूल्य समयआनन्दसँगले यसरी नै बितायो अनिमेष पाठक, सिद्धिचरण मार्ग, ओखलढुंगा"
भवन आचारसंहितामा कडाइ गरौं,"काठमाडौं महानगरपालिका१६ टौडोल, रानीवन तथा नागार्जुन नगरपालिका१ इचङ्गु नारायण जग्गा एकीकरण आयोजनापश्चात् सहरीकरण भएका आवासीय उपक्षेत्र हुन् । यी क्षेत्र हालको बाहिरी चक्रपथ नजिकै पर्छन् । हाल निर्माणाधीन अधिकांश भवन मौजुदा भवन आचारसंहिता, मापदण्डविपरीतका छन् । न नगरपालिका अनुगमन गर्छ न अन्य निकाय नै अघि सर्छन् । नगर प्रहरीहरू फुटपाथ तथा पार्किङ निषेधका स्थानमा मात्रै अग्रसर देखिन्छन् । निर्माण अनुमति दिएका भवन नक्साअनुसार छन्छैनन् भनेर प्राविधिक टोली पठाई सम्बन्धित निर्माण व्यवसायी वा घरधनीसँग सम्बन्धित निकायले बुझेको छैन । के यो स्थानीय सरकारको लापरबाही होइन ? भूकम्पपश्चात् मापदण्डसमेत परिमार्जन गरी अधिकांश भवन आवासीय (लगभग अढाई तला) मा सीमित भए । सबै एकनासकै देखिए, सुरक्षित पनि भए । तर, काठमाडौं महानगरका तत्कालीन प्रमुखले दोब्बर गरिदिए । हाल ५ तलाका भवन निर्माण सुरु भएका छन् । जसका कारण नजिकैका भवनहरूको अवस्था बिजोग बनेको छ । के स्थानीय सरकारले मापदण्ड परिमार्जन गर्दा यस्ता कुरालाई मध्यनजर गर्नु पर्दैन ? रानीवन प्लानिङमा घरहरू पाँच तलाका छन्, अनि सम्पूर्ण भवनका संरचना भाडामा लगाई सवारीसाधन सडकमा पार्किङ गरेको देखिन्छ । त्यसैलै अव्यवस्थित र मापदण्डविपरीत बनेका भवन संरचना अध्ययनका लागि स्थलगत प्राविधिक र प्रहरी खटाई नक्सा जाँच गर्नु अपरिहार्य छ । मापदण्ड अक्षरशः पालना गर्न कडाइ गरियोस् र नगर स्वच्छ, हराभरा राख्न स्थानीय सरकार अग्रसर होस् । अनिल कार्की, काठमाडौ"
निर्माण कार्यमा किन ढिलासुस्ती ?,"निर्वाचनका बेलामा मोटो रकमले नेतालाई सहयोग गर्ने ठेकेदारका विरुद्ध नेताहरू बोल्न नसकेका हुन् कि भन्ने शंका गर्न सकिन्छ । काम समय नगर्ने, काम गरिहाले पनि भरपर्दो नगर्ने, आज पिच गर्यो भने एक महिनामा उप्किने, निरीक्षण पनि इन्जिनियर, ओभरसियर, ठेकेदार, नेता सबैको सेटिङमा भएपछि यस्तै हुने हो । सडक भनेको विकासको बिम्ब पनि हो, यसमा किन सधैं लापरबाही ? निर्माण कार्यको जिम्मा लिएका ठेकेदारले समयमा काम सक्दैनन् र पटकपटक म्याद थप्दा अचम्म लाग्छ । समयमा काम नसक्नेलाई पटक पटक किन ठेक्का दिइन्छ ? यस्ता गैरजिम्मेवार ठेकेदारलाई कारबाही गर्न मिल्दैन ?धुलिखेलबाट तल ओर्लने बाटो कतै दुर्गम गाउँको भन्दा कम छैन । गाडी ठेलेरै लानुपर्ने अवस्था छ । यस्तो दुरवस्था हुँदासमेत राज्यको ध्यान जाँदैन । चक्रपथको पहिलो खण्ड सकिएको ६ वर्षपछि मात्रै कलंकीबसुन्धरा खण्डको प्रक्रिया थालिएको छ । महाराजगन्जबाट धुम्बाराही हुँदै कलंकीसम्म पुग्दा धूलोले मान्छे नचिनिने हुन्छ । यसमा दोष कसको ? के जनताले सधैं धूलोमैलो खानैपर्ने हो ? पुरुषोत्तम घिमिरे, जोरपाटी, काठमाडौं"
हिंसात्मक राजनीति कि सशस्त्र विद्रोह ?,"हिंसा कि विद्रोह ?यसबीच टीआरसी विधेयक पारित गरेर सरकारले जनस्तरमा महसुस हुने गरी एउटा महत्त्वपूर्ण काम गरेको छ । संसद्बाट पारित भएको टीआरसी विधेयक राष्ट्रपति रामचन्द्र पौडलले प्रमाणीकरण गरेपछि १८ वर्षदेखि अवरुद्ध द्वन्द्वकालीन मुद्दाको न्यायिक निरूपणको बाटो खुलेको छ । यद्यपि, कार्यान्वयनमा संशय देखिएको छ । सत्तारूढ एमाले र प्रतिपक्षी दल माओवादी नेताहरूबीच माओवादी जनयुद्ध हिंसा थियो कि थिएन भनेर चलेको निरर्थक बहसले द्वन्द्वकालीन मुद्दा निरूपणको अवसर चुक्ने जोखिम बढेको छ ।शान्ति प्रक्रियाको अन्तिम किस्ताको कार्यान्वयन बढाउनुपर्ने बेला यी दुई दल जनयुद्ध हिंसा थियो कि थिएन भनेर बाझाबाझ गर्दै छन् । भदौ १२ गते एमाले सांसद योगेश भट्टराईले संसद्मा माओवादीको सशस्त्र द्वन्द्वलाई हिंसा भनेपछि सुरु भएको विवाद अब शीर्ष तहमा उक्लिएको छ र संसद्मा मात्रै सीमित छैन । निवर्तमान प्रधानमन्त्री प्रचण्डले जनयुद्ध लाई हिंसा भन्नेहरूको भण्डाफोर गर्न कार्यकर्तालाई निर्देशन दिएको अर्को दिन प्रधानमन्त्री ओलीले जनयुद्ध महान् थियो भने किन छोडेर आएको भनेर प्रतिवाद गरेका छन् । राजनीतिक वृत्तमा यस्ता वादप्रतिवाद स्वाभाविक हुन्छन् । यद्यपि, यतिखेर गर्नै नपर्ने यो विवाद जसरी उठेको छ र बढ्दै छ, त्योचाहिँ स्वाभाविक छैन, सोचनीय छ ।२०५२ फागुनदेखि दस वर्ष नेपालमा चलेको माओवादी जनयुद्ध सशस्त्र संघर्ष थियो कि हिंसा ? यो नयाँ बहस र विवादको विषय होइन । विगतमा जनयुद्ध चल्दै गर्दा पनि यसमा विभिन्न कोणबाट बहस भएका थिए । माओवादीहरूले आफूले थालेको सशस्त्र संघर्षलाई राजनीतिक विद्रोहको संज्ञा दिन्थे । जनताको मुक्ति संघर्ष भनेर अनेक विशेषणका फुर्का जोड्थे । माओवादीइतरको समाजको अर्को तप्काले यसलाई उग्रवादी गतिविधि मान्थ्यो । माओवादीले २०५२ मा जनयुद्ध सुरु गरेपछि एमालेले त्यसलाई उग्रवादी भड्काव भनेको थियो । तत्कालीन समयमा एमालेका नेता सीपी मैनालीको संयोजकत्वमा बनेको समितिले तयार पारेको प्रतिवेदनको त्यस्तो निष्कर्ष थियो । सुरुवाती दिनमा माओवादीलाई एकथरीले राजनीतिक समस्याका रूपमा बुझे भने अर्को कोणबाट आतंकवादी गतिविधि मानियो । २०५४ मा लोकेन्द्रबहादुर चन्द नेतृत्वको सरकारले गठन गरेको तत्कालीन सांसद प्रेमसिंह धामी नेतृत्वको कार्यदलले चाहिँ माओवादी जनयुद्धलाई राजनीतिक आवरणमा गरिएको आतंकवादी गतिविधि भनेको थियो । माओवादीका हिंसात्मक क्रियाकलाप विस्तार हुँदै जाँदा यसलाई हेर्ने दृष्टिकोणमा पनि व्यापक ध्रुवीकरण थियो । एकथरी राजनीतिक समस्या भएकाले संवादको कुरा गर्थे भने अर्कोथरी आतंककारी गतिविधि भन्थे । तत्कालीन शेरबहादुर देउवा सरकारले त आतंकवादी गतिविधि मात्रै ठहर गरेन, नेताहरूको टाउकाको मूल्य नै तोक्यो । त्यो अन्योलका बेला मिडियाले चाहिँ माओवादी जनयुद्धलाई राजनीतिक विद्रोह हो भनेर एउटा भाष्य बनायो । चर्चित पत्रकार विजय कुमारले नेपाल साप्ताहिकमा लेखेका थिए, माओवादी समस्या आतंकवादी समस्या मात्रै होइन । यो राजनीतिक समस्या मात्र पनि होइन । यो राजनीतिक उद्देश्य प्राप्तिका लागि भइरहेको विद्रोह हो । जसमा आतंकवाद र ध्वंसका अंश पनि समावेश छन् । यो विद्रोह माओवादीहरू सशस्त्र र वैचारिक दुवै फ्रन्टमा लडिरहेका छन् ।माओवादीको दसवर्षे राजनीति हिंसाको बलमा विस्तारित भएको थियो कि राजनीतिक उद्देश्यका लागि हिंसाको प्रयोग भएको थियो ? यो प्रश्नको दुईतुक जवाफ पाइने छैन । कारण, जनयुद्धलाई मुक्ति आन्दोलन भनेर वकालत गर्नेहरूलाई लाग्छ, यो विशुद्ध राजनीतिक विद्रोह थियो । त्यसइतर माओवादी हिंसाका कारण प्रताडितहरूलाई लाग्छ, त्यो अमानवीय र ज्यादतीपूर्ण थियो । त्यो कालखण्डमा माओवादीले हिंसात्मक गतिविधि गरेको सत्य हो । त्यसमा कैयौं निःशस्त्र र निर्दोष मानिस पनि मारिए । तर, सँगै अर्को सत्य के हो भने, त्यो राजनीतिक उद्देश्यका लागि गरिएको आन्दोलन थियो । यो यथार्थ आत्मसात् गरेर नै मुलुक शान्ति प्रक्रियामा प्रवेश गरेको थियो । शान्ति प्रक्रियामा आएको झन्डै दुई दशक पुग्नै लाग्दा फेरि त्यो द्वन्द्व हिंसात्मक हो कि होइन भनेर विवाद गर्नु औचित्यपूर्ण हुँदैन । प्रमुख दलहरू शान्ति प्रक्रियालाई अन्तिमटुङ्गोमा पुर्याउने कसरतमा छन् । १८ वर्षदेखि चलेको शान्ति प्रक्रियालाई अन्तिम निष्कर्षमा पुर्याउने महत्त्वपूर्ण अवसर आएका बेला दुई कम्युनिस्ट पार्टीबीच यसरी जुहारी चल्नु सकारात्मक होइन । माओवादीको सशस्त्र द्वन्द्व हिंसात्मक हो कि होइन, यतिबेला त्यो बहस नै अर्थहीन छ । यतिबेला सरकारको प्रमुख काम विवादरहित हिसाबले सत्यनिरूपण र मेलमिलाप तथा बेपत्ता आयोग गठन गर्नु हो । तर, प्रधानमन्त्री ओली स्वयं विवादमा उत्रेका छन् । प्रमुख प्रतिपक्षी नेता प्रचण्ड पनि को भन्दा को कमको शैलीमा प्रतिवाद गर्दर् ैकार्यकर्ता पंक्तिलाई हिंसाका लागि प्रोभोक गर्दै छन् । जबकि द्वन्द्वकालको एउटा महत्त्वपूर्ण पक्षका हैसियतले माओवादीले शान्ति प्रक्रियाको अन्तिम किस्तालाई सफल बनाउन सहयोगी भूमिका खेल्नुपर्छ । नत्र, शान्ति प्रक्रिया बरालिने जोखिम हुन्छ । प्रधानमन्त्री ओलीले त्यस्तो जोखिमको जनाउ पनि दिइसकेका छन् । शान्ति प्रक्रिया छिटो टुंगोमा पुर्याउन माग गर्न हालै बालुवाटार पुगेका पूर्वप्रधानमन्त्री डा बाबुराम भट्टराईलाई उनले भने, प्रचण्डको उद्दण्डताले संक्रमणकालीन न्यायसम्बन्धी काम प्रभावित हुने जोखिम बढेको छ । जोखिम जसका कारण बढे पनि सरकार र माओवादी दुवैको भूमिका यहाँनेर महत्त्वपूर्ण हुन्छ । किनभने, नेपालको शान्ति प्रक्रिया अनेक हन्डर खेपेर निष्कर्षमा पुग्ने चरणमा आइपुगेको छ । यो बेला सरकारको बागडोर सम्हालेका ओली अझ बढी संवेदनशील हुनुपर्छ । कहिले काठमाडौंका मेयर बालेन शाहसँग त कहिले विद्युत् प्राधिकरणका कुलमान घिसिङसँग भिडेर प्राथमिकता भुलेका ओलीले कम्तीमा यो संवेदनशीलताचाहिँ नभुलुन् ।"
प्रविधिको सदुपयोग गर्न वित्तीय साक्षरता,"वित्तीय साक्षरता आम जनमानसको सरोकार र चासोको विषय हो । वित्तीय साधनको कुशलतापूर्वक उपयोग गर्ने र सो सम्बन्धमा उपयुक्त निर्णय लिने क्षमता अभिवृद्धि गर्नका लागि आवश्यक ज्ञान र चेतना नै वित्तीय साक्षरता हो । वित्तीय साक्षरताले मानिसको आधारभूत आवश्यकता पूरा गर्नका लागि पैसा बचाउने बानी बसाल्न, दैनिक तथा आकस्मिक खर्चको व्यवस्थापन गर्न, कर्जाको सदुपयोग गर्न, छरिएका पुँजी एकत्रित गरी पुँजी निर्माण गर्न एवं भविष्यमा कर्जाको बोझमा नपरी आकस्मिक घटनाको सामना गर्न योजना निर्माणमा समेत सहयोग पुर्याउँछ । कुनै पनि व्यक्तिले दैनिक जीवनका आर्थिक क्रियाकलापलाई व्यवस्थित गर्न एवं आम्दानी, कर्जा, लगानी, बचत, ब्याजदर, विप्रेषण, बजेट कोष, आकस्मिक कोष, वित्तीय जालसाजी, वित्तीय सेवा प्रदायकसँगको आर्थिक व्यवहार, उपभोक्ताको अधिकार एवं दायित्वजस्ता पक्षको ज्ञान प्राप्त गर्न पनि वित्तीय साक्षरता निकै प्रभावकारी हुन जान्छ ।कहिलेकाहीँ सामान्य बैंकिङ प्रक्रिया तथा नियमबारे जानकार नरहँदा कतिपय व्यक्ति ठगिएका, अलमलमा परेका साथै बैंक तथा वित्तीय संस्थाले समेत उनीहरूलाई अन्योलमा राखेको भन्ने सुन्ने गरिन्छ । वित्तीय साक्षरता अभिवृद्धिले यस किसिमका समस्याको न्यूनीकरण एवं समाधान गर्न सहयोग गर्छ । वित्तीय साक्षरता बैंकिङ सेवा उपयोग गरी धनको सुरक्षा तथा आर्थिक उन्नति कसरी गर्ने भन्ने विषयमा मात्र केन्द्रित हुँदैन । बैंक तथा वित्तीय संस्थाको काम, कर्तव्य, अधिकार तथा निक्षेप संकलन, कर्जा प्रवाह, ब्याज लिने दिने प्रक्रिया र समय, कर्जा लिनु दिनुपर्दा अपनाइने प्रक्रियागत तौरतरिका, कर्जाको सदुपयोगबाट हुने लाभ र कर्जा दुरुपयोगबाट निम्तिन सक्ने नकारात्मक परिणामका बारेमा पनि जानकारी प्रदान गर्छ । पैसा वा धन सम्पत्ति कानुनबमोजिम मात्र आर्जन गर्ने, पैसा खर्च गर्दा मितव्ययी रूपमा बजेट बनाएर आयबमोजिम खर्च गर्ने, आफ्नो आयको केही अंश भविष्यका लागि बचत गर्ने तथा उद्यम व्यवसायका लागि कर्जा लिने र विदेशको कमाइ अर्थात् विप्रेषणको समुचित र उत्पादनमूलक उपभोग गर्ने ज्ञान तथा सीप वित्तीय साक्षरताको माध्यमबाट प्रदान हुन्छ । साथै, वित्तीय साक्षरताले उद्यम व्यवसायमा कहिलेकाहीं निम्तिन सक्ने जोखिम व्यहोर्न र जोखिम न्यूनीकरणका लागि बिमा तथा सुरक्षण गर्न सघाउँछ । गैरकानुनी तरिकाले आर्जित सम्पत्तिले भविष्यमा कठिनाइ निम्त्याउँछ भन्ने जस्ता विषयमा आवश्यक न्यूनतम ज्ञान पनि यसले प्रदान गर्छ । मुलुकमा वित्तीय बजारको विकास, नवीन वित्तीय प्रोडक्टहरूको आगमन, जनसांख्यिक, आर्थिक तथा नीतिगत परिवर्तनका कारण जटिल हुँदै गएको वित्तीय बजारका कारण वर्तमान समयमा वित्तीय शिक्षाको महत्त्व अझ बढिरहेको छ । ग्राहकका लागि उपलब्ध कर्जा एवं बचतका विभिन्न उपकरणका साथै कोभिड१९ को महामारीपश्चात् ठूलो परिमाणमा वृद्धि भएको अनलाइन बैंकिङ, मोबाइल बैंकिङलगायतले नयाँनयाँ जिज्ञासा थपेको छ । औपचारिक वित्तीय संयन्त्रमा पहुँचको कमी, ठूलो संख्यामा बैंकिङ पहुँचविहीन जनसंख्या, बैंकिङ प्रवर्द्धनसम्बन्धी लक्षित गतिविधिका कमीका कारण पनि वित्तीय साक्षरता अपरिहार्य छ । नेपालमा वित्तीय साक्षरता सबै किसिमका मानिसलाई प्रदान गरिनु अत्यन्त आवश्यक देखिन्छ । कतिपय उच्च शिक्षा हासिल गरेका ठूला ओहदाका मानिसमा समेत वित्तीय कारोबारको न्यून ज्ञान मात्रै रहेको स्थिति छ । उपयुक्त वित्तीय शिक्षाको कमी हुँदा सही समयमा उचित निर्णय लिन नसक्दा कतिपय गम्भीर आर्थिक दुर्घटनामा परेको उदाहरणसमेत छ । यस किसिमका घटनाले हाम्रो समाजमा नकारात्मक असर पार्न पनि सक्छन् । यसर्थ, मानिसको उमेर समूह, शैक्षिक योग्यता, आर्थिक अवस्था आदिका अनुसार विभिन्न वर्गका मानिसका लागि फरक प्रकृतिका वित्तीय शिक्षा प्रदान गरिनु आवश्यक छ ।विशेषतः बालबालिकालाई सानो उमेरदेखि नै बचत गर्ने बानी बसाल्न, उनीहरूलाई पैसा, बचत तथा बैंकिङ अभ्यासलगायतका अन्य वित्तीय कारोबारसम्बन्धी आधारभूत जानकारी दिनु जरुरी रहेको छ । घरको खर्च व्यवस्थापन अधिकांश गृहिणीले नै गर्ने भएकाले उनीहरूलाई कसरी खर्च व्यवस्थापन गर्ने, बचत, लगानी, बैंकिङ कारोबारलगायत अन्य कारोबार कसरी गर्ने भन्ने कुराको ज्ञान दिनु अझ जरुरी छ । साथै, वैदेशिक रोजगारीमा आश्रित घरपरिवारका सदस्यलाई बचत, विप्रेषण खाताको ब्याजदर, विप्रेषण आम्दानीको उत्पादनमूलक क्षेत्रमा प्रयोगलगायतका अन्य वित्तीय जानकारी प्रदान गर्नुपर्छ । यससँगै, बैंक तथा वित्तीय संस्था एवं लघुवित्त वित्तीय संस्थाका ऋणीहरूलाई ऋण सदुपयोगिताका बारेमा, ऋण लिँदा सर्तहरूका बारेमा जानकार भएर मात्र ऋण लिने भन्नेबारे एवं ब्याजदर र धितोको बारेमा समेत जानकारी दिनु आवश्यक छ । वित्तीय साक्षरता प्रवर्द्धन गर्नका लागि नेपाल राष्ट्र बैंकले समयसमयमा विभिन्न नीतिगत व्यवस्था गर्दै आएको छ । नेपाल राष्ट्र बैंक ऐन, २०५८ दफा ४ मा बैंकको उद्देश्यको उपदफा (१) को (ख) मा समेत वित्तीय सेवाको पहुँच अभिवृद्धि र बैंकिङ तथा वित्तीय क्षेत्रको स्थायित्व कायम गरी बैंकिङ तथा वित्तीय प्रणालीप्रति सर्वसाधारणको विश्वसनीयता अभिवृद्धि गर्ने भनी उल्लेख गरिएको छ । नेपाल राष्ट्र बैंकको चौथो रणनीतिक योजना (सन् २०२२२६) मा वित्तीय साक्षरता र डिजिटल वित्तीय साक्षरताका माध्यमबाट वित्तीय समावेशिताको लक्ष्य प्राप्त गर्ने प्रावधानसमेत रहेको छ । नेपाल राष्ट्र बैंकले, बैंक तथा वित्तीय संस्थामार्फत वित्तीय साक्षरताका कार्यक्रम कार्यान्वयन गर्ने उद्देश्यले वित्तीय साक्षरता मार्गदर्शन, २०७८ जारी गरेको छ । साथै, वित्तीय शिक्षासम्बन्धी विभिन्न विषयलाई विद्यालयस्तरका पाठ्यक्रममा समेट्न शिक्षा मन्त्रालयअन्तर्गतको पाठ्यक्रम विकास केन्द्रसँग आवश्यक समन्वय गर्ने योजना बैंकले बनाएको छ । वित्तीय समावेशीकरण रोडम्याप, नेपाल राष्ट्र बैंकको रणनीतिक योजना, एलायन्स फर फाइनान्सियल इन्क्लुजन (एएफआई) को वित्तीय तथा प्राविधिक सहयोग र विभिन्न वर्षका मौद्रिक नीतिमा समेत वित्तीय साक्षरता अभिवृद्धिलाई प्राथमिकतामा राखिएबमोजिम राष्ट्र बैंकले वित्तीय साक्षरता फ्रेमवर्क, २०२२ जारी गरी कार्यान्वयनमा ल्याएको छ । वित्तीय सेवामा जनताको पहुँच अभिवृद्धि गरी विभिन्न बैंकिङ प्रोडक्ट तथा सेवाको उपलब्धताको बारेमा जनचेतना फैलाउने, आम जनतालाई औपचारिक बैंकिङ प्रणालीमा अभ्यस्त गराउन प्रेरणा प्रदान गर्ने एवं आमजनताको वित्तीय अवस्थामा सुधार ल्याउन सहयोग गर्ने वितीय साक्षरता फ्रेमवर्कका मुख्य उद्देश्य हुन् । यस्तै, उपभोक्तालाई वित्तीय प्रोडक्ट र सेवा उपयोग गर्दा आफ्नो अधिकार र दायित्वको बोध गर्न सहयोग पुर्याउने, वित्तीय वञ्चितीकरणमा परेका व्यक्तिलाई न्यून लागतमा वित्तीय सेवा उपलब्ध गराउने, डिजिटल वित्तीय सेवा र उक्त सेवाका फाइदा तथा जोखिमबारे जनचेतना फैलाउने, व्यक्तिगत वित्त व्यवस्थापनमा जनचेतना बढाउने, वित्तीय ज्ञानलाई व्यवहारमा उतार्न सहज बनाउने, वित्तीय सेवाको मागका पक्षलाई सबल बनाउँदै वित्तीय समावेशीकरण बढाउने यसको उद्देश्य हो । यस फ्रेमवर्कमा तलबी कर्मचारी, किसान, विप्रेषण प्रापक, महिला तथा विद्यार्थी आदि लक्षित वर्गलाई विभाजन गरी सोहीअनुरूप उपयुक्त हुने गरी वित्तीय शिक्षा प्रदान गर्नुपर्नर् ेप्रावधान तोकिएको छ । वर्तमान परिप्रेक्ष्यमा यो फ्रेमवर्कमा नै आधारित भएर राष्ट्र बैंकको निर्देशनमा बैंक तथा वित्तीय संस्थाहरूले वित्तीय साक्षरता कार्यक्रम सञ्चालन गर्दै आएका छन् ।नेपाल राष्ट्र बैंकले, बैंक तथा वित्तीय संस्थालाई जारी गरेको एकीकृत निर्देशन, २०७९ को २० नं निर्देशनमा वित्तीय साक्षरता र ग्राहक संरक्षण सम्बन्धमा छुट्टै नियामकीय व्यवस्था गरेको छ । सो एकीकृत निर्देशनमा इजाजतपत्र प्राप्त संस्थाले आफ्ना कार्यक्रममा वित्तीय साक्षरतासम्बन्धी कार्यक्रम अनिवार्य रूपमा समावेश गर्नुपर्ने, आफूले प्रदान गर्ने वित्तीय सेवा सुविधाका सम्बन्धमा सर्वसाधारणलाई सुसूचित गराउने व्यवस्था गर्नुपर्ने, वित्तीय साक्षरता अभिवृद्धि गरी वित्तीय प्रणालीलाई सघाउ पुर्याउने किसिमका विज्ञापन तथा सूचनालाई प्रोत्साहित गर्नुपर्ने तथा राष्ट्र बैंकबाट जारी वित्तीय साक्षरता मार्गदर्शन, २०७८ अनिवार्य रूपमा लागू गर्नुपर्ने भनी उल्लेख गरिएको छ । यो निर्देशनमा बैंक तथा वित्तीय संस्थालाई संस्थाले आफ्नो खुद नाफाबाट १ प्रतिशत रकम संस्थागत सामाजिक उत्तरदायित्व कोषका रूपमा छुट्याउनुपर्ने र सो रकमको ५ प्रतिशत रकम महिला तथा सीमान्तकृत समुदायलाई लक्षित गरी तालिम तथा वित्तीय चेतना अभिवृद्धिमा टेवा पुग्ने किसिमका वित्तीय साक्षरतासम्बन्धी कार्यक्रम सञ्चालन गर्नुपर्ने व्यवस्थासमेत छ । वित्तीय साक्षरता कार्यक्रम विद्यालयस्तरबाटै सुरु गर्दा प्रभावकारी हुने महसुस गरी विद्यार्थीसँग नेपाल राष्ट्र बैंक कार्यक्रम सञ्चालन गरिँदै आइएको छ । अन्यत्रबाट सञ्चालन हुने वित्तीय शिक्षा कार्यक्रममा समेत वित्तीय सहयोग तथा स्रोत व्यक्ति प्रदान गर्ने सहयोग भइरहेको छ । नेपाल राष्ट्र बैंकले विभिन्न वित्तीय साक्षरतामूलक सन्देश तथा सूचना प्रकाशन तथा प्रसारण गर्दै आएको छ । यसरी वित्तीय साक्षरता कार्यक्रम सञ्चालन गर्दा विशेषगरी बचत, कर्जा, डिजिटल वित्तीय सेवा, वित्तीय, बैंक तथा वित्तीय संस्था, नेपाल राष्ट्र बैंक, ग्राहक संरक्षण, ब्याजदर, साधनको लागत, सफा नोट नीति, आयआर्जनका तरिका, विप्रेषण, पुँजी बजार, बजेटिङ, विवेकशील वित्तीय निर्णय, वित्तीय सेवा प्रदायक, जोखिम व्यवस्थापन, गुनासो व्यवस्थापन आदिका बारेमा ज्ञान दिने गरिन्छ ।वित्तीय साक्षरता प्रवर्द्धन गर्ने उद्देश्यले बैंकले विद्यार्थीसँग नेपाल राष्ट्र बैंक, वित्तीय साक्षरता ः सन्दर्भ पुस्तक र पैसाको बोट विषयक सन्दर्भ सामग्री प्रकाशन गरेको छ । साथै, केही वित्तीय चेतनामूलक गीत तथा जिंगलहरूको सँगालो तयार पारी बैंकको वेबसाइटमा राखिएको छ । यससँगै, बैंकले नियमित प्रकाशन गर्ने विभिन्न अध्ययन प्रतिवेदन, परिपत्र, समाचारबुलेटिनलगायतका दस्ताबेजमार्फत सरोकारवाला पक्षको वित्तीय साक्षरता प्रवर्द्धनमा जोड दिँदै आएको छ । विभिन्न सातवटा विषयका वित्तीय चेतना अभिवृद्धि गर्ने श्रव्यदृश्य सामग्री निर्माण गरी राष्ट्रियस्तरका टेलिभिजन र बैंकका आधिकारिक सामाजिक सञ्जालबाट प्रसारण गर्नुका साथै ती सामग्रीलाई वेबसाइटमा अपलोडसमेत गरिएको छ । श्रव्यदृश्य सामग्रीमार्फत सफा नोट नीतिको कार्यान्वयन, फजुल खर्च घटाई बचत गर्ने अभ्यास, देशभित्र स्वदेशी मुद्रामै कारोबार गर्ने, समयमै कर्जा भुक्तानी गर्ने, सहुलियत कर्जा उपयोग गरी व्यवसाय गर्ने, विदेशबाट विप्रेषण पठाउँदा औपचारिक माध्यमबाट मात्र पठाउने, भुक्तानी कारोबारमा डिजिटल माध्यमको प्रयोग गर्ने जस्ता विषयमा चेतना अभिवृद्धि गर्ने लक्ष्य राखिएको छ । यसका अतिरिक्त नेपाल राष्ट्र बैंकले केही वर्षअघि वित्तीय साक्षरतासम्बन्धी विषयमा टेलिभिजनबाट प्रसारण गरेको हास्य टेलिशृङ्खला पनि बैंकको वेबसाइटमा राखिएको छ । नेपाल राष्ट्र बैंकले उद्यमशीलता विकास, पैसाको महत्त्व, सुरक्षा र आयआर्जन वृद्धि गर्ने गरी आममानिसको वित्तीय चेतना अभिवृद्धि गर्नका लागि द अर्गनाइजेसन फर इकोनोमिक कोअपरेसन एन्ड डेभलपमेन्ट (ओईसीडी) को समन्वयमा हरेक वर्ष मार्च महिनामा ग्लोबल मनी विक मनाउँदै आएको छ । मुलुकको वित्तीय सेवा र प्रणालीलाई डिजिटलाइजेसनको माध्यमबाट वित्तीय पहुँच विस्तार गर्नेतर्फ नेपाल राष्ट्र बैंक अगाडि बढिरहेको छ । नेपालमा मात्र नभई विश्वमै प्रविधिको विकाससँगै डिजिटल वित्तीय सेवा प्रवाहको गति तीव्र रूपमा बढ्दै गएकाले नेपालमा पनि डिजिटल वित्तीय सेवा प्रवाहसम्बन्धी नीतिगत व्यवस्था, डिजिटल पूर्वाधार र डिजिटल वित्तीय साक्षरता प्रवर्द्धन गर्न बैंक अहोरात्र खटिँदै आएको छ । नेपाल राष्ट्र बैंकले यस विषयमा बैंक तथा वित्तीय संस्थाहरूलाई समयानुसार निर्देशनसमेत प्रदान गर्दै आएको छ । बैंकले मुलुकमा रहेका विभिन्न क्षेत्रका भिन्नभिन्न समूहलाई लक्षित गरी डिजिटल वित्तीय साक्षरता कार्यक्रम आयोजना गरिरहेको छ । उक्त कार्यक्रममार्फत मुलुकमा प्रयोग भइरहेका डिजिटल वित्तीय सेवाहरू तथा क्रिप्टोकरेन्सी, हाइपरफन्ड, पिरामिड स्किम, नेटवर्क मार्केटिङलगायतका गैरकानुनी कारोबारको जानकारी दिनुका साथै डिजिटल वित्तीय कारोबारमा हुन सक्ने ठगी र त्यसबाट बच्ने उपाय आदिबारे सचेतना फैलाउने कार्य पनि भइरहेको छ । यस्ता किसिमका गैरकानुनी कारोबारलाई निरुत्साहित गरी वित्तीय समावेशीकरण अभिवृद्धि गर्न राष्ट्र बैंकले विश्वमा नै चर्चाको विषय रहेको केन्द्रीय बैंक डिजिटल मुद्राको कार्यान्वयन सम्बन्धमा छुट्टै महाशाखाको व्यवस्था गरी आवश्यक कार्य अगाडि बढाएको छ । विभिन्न सूचना, जानकारी तथा वित्तीय चेतनामूलक सामग्री प्रचारप्रसार गर्न राष्ट्र बैंकको आधिकारिक एक्स (ट्वीटर) अकाउन्ट, फेसबुक पेज, युट्युब च्यानल नियमित रूपमा सञ्चालनमा आएका छन् । साथै, राष्ट्र बैंकले वित्तीय साक्षरतालगायत वित्तीय समावेशिता वृद्धि गर्ने उद्देश्यले एलायन्स फर फाइनान्सियल इन्क्लुजन (एएफआई) को वित्तीय तथा प्राविधिक सहयोगमा विभिन्न वित्तीय चेतनामूलक गतिविधि सञ्चालन गरिरहेको छ । यस सम्बन्धमा युनाइटेड नेसन्स क्यापिटल डेभलपमेन्ट फन्ड (यूएनसीडीएफ), इन्टरनेसनल फाइनान्स कोअपरेसन (आईएफसी) लगायतका विकास साझेदारहरूसँग समेत आवश्यक समन्वय भइरहेको छ ।विभिन्न अध्ययन प्रतिवेदनको निष्कर्षबाट वित्तीय साक्षरताले आममानिसलाई वित्तीय रूपमा साक्षर बनाउने मात्र नभई, उनीहरूमाझ असल वित्तीय व्यवहार एवं आचरणको बीजारोपण गर्छ । जसले उद्यमशीलताको विकास एवं प्रवर्द्धन गर्नसमेत मद्दत पुर्याउने तथ्य स्पष्ट भएको छ । ग्राहक, नेपाल राष्ट्र बैंक, बैंक तथा वित्तीय संस्थालगायतका अन्य सरोकारवालाका लागि मात्रै होइन मुलुकको दिगो आर्थिक विकास, गरिबी न्यूनीकरण, वित्तीय पहुँचमा अभिवृद्धि, वित्तीय समावेशीकरण एवं समग्र वित्तीय स्थायित्व कायम गर्नमा समेत वित्तीय साक्षरताको महत्त्व छ । तिम्सिना नेपाल राष्ट्र बैंककी वरिष्ठ डेपुटी गभर्नर हुन् ।"
१२ वर्षपछि योगेश्वर फर्किए,"काठमाडौं (कास) गायक योगेश्वर अमात्य नयाँ गीतको भिडियो कुनै दिन मार्फत १२ वर्षपछि सांगीतिक क्षेत्रमा फर्किएका छन् । अमात्यले आफ्नै युट्युब च्यानलमार्फत भिडियो सार्वजनिक गरेका हुन् ।सरोज बाँस्तोलाको शब्द रहेको उक्त गीतलाई २०५१ सालमा यसका संगीतकार ओमविक्रम विष्टले आफ्नै गायनमा रेकर्ड गराएका थिए । तर, सार्वजनिक हुन नपाएको उक्त गीतलाई रिएरेन्ज गरी योगेश्वरले आफ्नै गायनमा रेकर्ड गराई ल्याएका हुन् । भिडियोलाई सुव्रत आचार्यले निर्देशन गरेका हुन् भने प्रवीण खतिवडा, करुणा श्रेष्ठ र विकास लामिछानेले अभिनय गरेका छन् । अमात्यका जब सन्ध्या हुन्छ, लैजा चरी, सिन्धुली गढी, म मरे पनि मेरो देश, मलाई प्यारो लाग्छ जस्ता गीतहरू लोकप्रिय छन् ।"
कोरोना बिमाको पैसा माग्दै बिमा कम्पनीले दिए सर्वोच्चमा रिट,"(काठमाडौं) सरकारसँग कोरोना बिमाको रकम माग गर्दै बिमा कम्पनीले सरकारविरुद्ध सर्वोच्च अदालतमा रिट दायर गरेका छन् । निर्जीवन बिमा कम्पनीहरूको छाता संगठन नेपाल बिमक संघका तर्फ आइतबार सर्वोच्च अदालतमा रिट दर्ता गरिएको हो । कोरोना बिमाको मापदण्डअनुसार सरकारले दिनुपर्ने रकम नदिँदा बिमितको रकम फिर्ता दिन नसकिएकाले उक्त रकम माग गरिएको संघका अध्यक्ष चंकी क्षेत्रीले बताए ।सरकार, बिमक संघ र बिमा प्राधिकरणबीचको सहमतिअनुसार सरकारले कोरोना बिमा रकम भुक्तानी नगरेपछि संघले भुक्तानी गराइपाऊँ भन्दै अन्तरिम आदेश माग गरेको छ । सो रिट निवेदनमाथि सोमबार बिहान १० बजेलाई पेसी तोकिएको छ । सरकारले नै भुक्तानी नदिएपछि बिमा एक लाखभन्दा बढी बिमितको करिब ११ अर्ब रुपैयाँ भुक्तानी गर्न बाँकी छ ।सम्झौताअनुसार सरकारले तिर्नुपर्ने रकम अर्थ मन्त्रालयले रोकिदिँदा १ लाखभन्दा बढी बिमितले कोरोना बिमाको भुक्तानी पाउन सकेका छैनन् । यसमा अर्थ मन्त्रालयले अनेक कारण देखाउँदै आएको बिमा कम्पनीहरूको गुनासो छ । ०७७ चैतदेखि बिमा कम्पनीहरूले कोरोना बिमा भुक्तानी ठप्प पारेका छन् । अहिले कोरोना बिमाबापत कम्पनीहरूले १० अर्ब ५२ करोड ३२ लाख ९० हजार रुपैयाँ भुक्तानी गर्न बाँकी रहेको बिमा समितिको तथ्यांक छ । संख्याका आधारमा हेर्दा अहिले करिब १ लाख ११ हजार ९ सय बिमितले भुक्तानी पाउन बाँकी छ । भुक्तानी गर्न बाँकी दाबीमध्ये धेरैजसो प्रतिव्यक्ति १ लाख रुपैयाँका बिमा छन् । प्रतिव्यक्ति ५० हजार र उपचार खर्चका आधारमा भुक्तानी हुने दाबी निकै थोरै रहेको जनाइएको छ ।०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेको कुल दाबीमध्ये १ अर्ब रुपैयाँसम्मको बिमा कम्पनीहरूले नै भुक्तानी गर्नुपर्नेछ । १ अर्बदेखि २ अर्ब रुपैयाँसम्मको नेपाल पुनर्बिमा कम्पनीले, २ अर्बदेखि साढे २ अर्ब रुपैयाँसम्मको बिमा कम्पनीहरूको महाविपत्ति कोषबाट बेहोरिने सहमति थियो । साढे २ अर्बदेखि साढे ३ अर्ब रुपैयाँसम्मको दाबी भुक्तानी बिमा प्राधिकरण र साढे ३ अर्ब रुपैयाँभन्दा माथिको दाबी भुक्तानी सरकारले बेहोर्ने सहमति छ । यो सहमतिअनुसार बिमा समिति, पुनर्बिमा कम्पनी र बिमा कम्पनीहरूले तिर्नुपर्ने दायित्व करिब साढे ३ अर्ब रुपैयाँ मात्र हो । मापदण्डअनुसार बिमा समिति, कम्पनी र पुनर्बिमा कम्पनीले भुक्तानी गर्नुपर्ने दायित्व सबै तिरिसकेका छन् । अब भुक्तानी गर्न बाँकी करिब साढे ११ अर्ब रुपैयाँ सरकारको दायित्वअन्तर्गतको मात्रै हो ।सरकारले तिर्नुपर्ने दायित्वमध्ये पनि केही हिस्सा बेहोर्ने गरी विकल्प पठाउन अघिल्ला सरकारका अर्थमन्त्रीहरूले पटकपटक बिमा प्राधिकरणलाई निर्देशन दिएका थिए । सोहीअनुरूप प्राधिकरणले हरेक पटक विकल्प पठाएको थियो । तर पैसा आएन । यद्यपि गत आर्थिक वर्ष सरकारले एक अर्ब रुपैयाँ निकासा गरिदिएको थियो । त्यो पैसाबाट केही व्यक्तिगत बिमितहरूको रकम भुक्तानी गरिए पनि अझै १ लाखभन्दा बढीको रकम भुक्तानी बाँकी रहेको कम्पनीहरूको भनाइ छ । विगतमा प्राधिकरणले अर्थ मन्त्रालयलाई पठाएको विकल्पअनुसार बिमा प्राधिकरण, कम्पनी र पुनर्बिमाले थप सवा ५ अर्ब रुपैयाँ भुक्तानी गर्न तयार भएका थिए । उक्त विकल्प अर्थ मन्त्रालयलाई मान्य भएमा कोरोना बिमा भुक्तानीका लागि सरकारले करिब ६ अर्ब रुपैयाँ मात्र तिरे पुग्छ । तर पटकपटक विकल्प मागेर दिए पनि अर्थले कुनै उत्तर दिएको थिएन । विकल्पबारे अर्थबाट औपचारिक रूपमा केही जानकारी आएको छैन, बिमा प्राधिकरण स्रोतले भनेको छ, पैसा पाउने आश्वासन भने आएको छ ।कोरोना बिमा लेखअन्तर्गत १७ लाख ५८ हजार ३ सय ४३ जनाले कोरोना बिमा गरेका थिए । बिमा लेख बिक्रीबाट कम्पनीहरूले करिब १ अर्ब ५ करोड रुपैयाँ मात्र बिमा शुल्क संकलन गरेका छन् । बिमा गरेकामध्ये १ लाख ६२ हजार ३ सय ४६ जनाले बिमा दाबी गरेका छन् । यो परेको कुल दाबी १५ अर्ब ३५ करोड ६८ लाख रुपैयाँ हो । परेको दाबीमध्ये ५० हजार ४ सय ४७ जनालाई ४ अर्ब ८३ करोड ३५ लाख रुपैयाँ भुक्तानी भइसकेको छ । भुक्तानी भएको रकममध्ये बिमा पुलबाट ३ अर्ब ५० करोड रुपैयाँ र बिमा कम्पनीहरूबाट १ अर्ब ३३ करोड ३५ लाख रुपैयाँ भुक्तानी भएको छ । कोरोना संक्रमण जोखिम सुरक्षणका लागि भन्दै बिमा समितिले जारी गरेको निर्देशनअनुसार ०७७ वैशाख ७ देखि कम्पनीहरूले कोरोना बिमालेख बिक्री थालेका थिए । बिमितले बिमा भुक्तानी नभएको भन्दै विभिन्न जिल्लामा सबै निर्जीवन बिमा कम्पनीविरुद्ध विराटनगर, नेपालगन्ज, सुर्खेतलगायत स्थानमा मुद्दा हालेका थिए । ती सबै मुद्दाको फैसला बिमितकै पक्षमा भएको छ । यसरी सबैतिर मुद्दा पर्न थालेपछि सबै कम्पनीलाई विपक्षी बनाइएकाले बिमक संघमार्फत सामूहिक रूपमा प्रतिरक्षा गर्न सर्वोच्च अदालतमा रिट दायर गरेको हो । कम्पनीहरूले छुट्टाछुट्टै मुद्दा लड्दा खर्च धेरै हुने भएकाले सामूहिक रूपमा संघमार्फत रिट दायर गरिएको स्रोतले बताएको छ ।"
"गलैंचा उद्योगको सुविधा कटौती गर्दा घट्यो निर्यात, बढ्यो लागत","धागो कटाइ र बुनाइ गर्ने काम राजधानीमा मात्रै नभई देशका विभिन्न दुर्गम गाउँठाउँमा पठाइने भएकाले भ्याट लागू गर्न कठिनाइ हुने र मूल्य पनि बढ्ने उद्योगीले बताए । कटिङ गर्न आफ्नै उद्योगमा मात्र सम्भव नभएको समयमा देशका विभिन्न ठाउँमा गर्नुपर्ने भएकाले भ्याट लागू गर्न कठिनाइ हुने उनीहरूको भनाइ छ । सरकारका यस नीतिका कारण नेपाली गलैंचा उद्योगले अन्तर्राष्ट्रिय बजारमा प्रतिस्पर्धी क्षमता गुमाएको उद्योगीहरूको दाबी छ । भारतमा पनि गलैंचा उद्योगहरूलाई कच्चा पदार्थमा भन्सार महसुल र भ्याट छुट, सहुलियतपूर्ण ब्याजदरमा ऋण र १० देखि १७ प्रतिशत नगद अनुदान दिने गरिएको छ । तर नेपालमा सुविधा थप्नुका सट्टा उल्टै हटाइएको उनीहरूको भनाइ छ । गलैंचा निर्यात गरेबापत पाइने नगद अनुदान आर्थिक वर्ष ०७९८० देखि नपाएको उद्योगीको गुनासो छ । ०७९८० मा नगद अनुदानका लागि कागजपत्र पुर्याए पनि अहिलेसम्म पाएका छैनौं, गुरुङले भने, ०८००८१ मा नगद अनुदानकै लागि आवेदन नदिनू भन्यो । लागत बढ्दा गलैंचाको उत्पादन माग घट्ने, निर्यात घट्ने, रोजगारीमा कमी हुने र लघु, साना तथा घरेलु उद्योग पलायन भइरहेको नेपाली गलैंचा उत्पादक तथा निकासी कर्ता संघ तथा नेपाल निर्यात व्यवसायी महासंघका संस्थापक अध्यक्ष रामबहादुर गुरुङले बताए । सरकारको नीतिका कारण निर्यातजन्य उद्योगलाई प्रत्यक्ष असर पर्न गई निर्यातमा कमी आउने, रोजगरीमा प्रभाव पर्ने साथै विदेशी मुद्रा आर्जनमा कमी आउने र देशको अर्थतन्त्रमा असर पर्ने भएकाले यी सुविधा यथाशीघ्र लागू गर्न उद्योगीहरूको आग्रह छ । उत्पादित गलैंचामध्ये ९९ प्रतिशत निर्यात हुने गरेको संघका महासचिव गुरुङले बताए । लघु, साना तथा घरेलु तहमा उत्पादन हुने र संकलित उत्पादनलाई केन्द्रसम्म ढुवानी गर्ने व्यवस्थामा समेत सरकारको यो नीतिले असर गर्छ, बाटोमा भ्याट बिल माग्यो भने कसरी देखाउने ? उनले भने, घरघरमा तान लगाएर गलैंचा बुन्नेहरू कसरी भ्याटमा जान्छन् ?उत्पादनको मूल्यवृद्धि हुँदा अन्तर्राष्ट्रिय बजारमा नेपाली गलैंचाको प्रतिस्पर्धी क्षमता गुम्ने खतरासमेत देखिएको महासचिव गुरुङले सुनाए । आयातलाई निरुत्साहित गर्ने भन्ने सरकारले यस्तो व्यवस्था ल्याएर निर्यातलाई निरुत्साहित गर्यो, उनले भने । आर्थिक वर्ष ०७५७६ मा ७ अर्ब २९ करोड ८२ लाख रुपैयाँ बराबरको गलैंचा निर्यात भएको थियो । आर्थिक वर्ष ०७६७७ मा ६ अर्ब ६ करोड ८५ लाख रुपैयाँ बराबरको गलैंचा निर्यात भएको थियो । आर्थिक वर्ष ०७७७८ मा ७ अर्ब ९७ करोड ६९ लाख तथा ०७८७९ मा ९ अर्ब ५६ करोड ७७ लाख रुपैयाँको ४ लाख ९४ हजार ८६७ स्क्वायर मिटर गलैंचा निर्यात भएको थियो । आर्थिक वर्ष ०७९८० मा ११ अर्ब ५० करोड ६६ लाखको ४ लाख ९२ हजार ३३५ स्क्वायर मिटर गलैंचा निर्यात भएको थियो ।"
'निजी क्षेत्रलाई अख्तियारको दायरामा ल्याउन हुन्न,"काठमाडौं (कास) नेपाल चेम्बर अफ कमर्सले निजी क्षेत्रलाई अख्तियारको दायरामा ल्याउने प्रस्तावित विधेयकका प्रावधान सच्याउन मुख्यसचिव एकनारायण अर्यालको ध्यानाकर्षण गराएको छ । चेम्बर अध्यक्ष कमलेशकुमार अग्रवाल नेतृत्वको पदाधिकारी टोलीले नवनियुक्त मुख्यसचिव अर्याललाई बधाई एवं शुभकामना दिने क्रममा विधेयक सच्याउन ध्यानाकर्षण गराएको हो । अर्थतन्त्र शिथिल रहेको अवस्थामा राज्य व्यवस्था समितिमा विचाराधीन उक्त विधेयकले निजी क्षेत्रलाई धप धराशायी बनाउने र लगानी निरुत्साहित हुने चेम्बरले उल्लेख गरेको छ । राज्य व्यवस्था समितिमा विचाराधीन अख्तियार दुरुपयोग अनुसन्धान आयोग तेस्रो संशोधन विधेयक ०७६ मा निजी क्षेत्रको सम्बन्धमा प्रस्तावित मस्यौदाका व्यवस्थाहरूले निजी क्षेत्रका व्यक्ति र कम्पनीलाई आयोगको कार्यक्षेत्रभित्र समेट्न ल्याइएको बुँदा थप गरिएको व्यवस्थाले निजी क्षेत्र हतोत्साहित भएको छ । यसले निजी क्षेत्रको लगानीसमेत निरुत्साहित हुनेछ, चेम्बरले जारी गरेको विज्ञप्तिमा भनिएको छ । चेम्बरले मुलुकको आर्थिक समृद्धिका लागि नीतिगत स्थिरतामा समेत जोड दिएको छ । नीतिगत स्थिरता भए मात्रै मुलुकमा लगानीको वातावरण सिर्जना, उत्पादन वृद्धि र रोजगारी सिर्जना गर्न सकिने चेम्बरले उल्लेख गरेको छ । एक प्रतिशतभन्दा बढी सेयर हुनेले कुनै पनि संस्थाबाट ऋण लिन नपाउने व्यवस्थाको पुनरावलोकन गर्न पनि चेम्बरले मुख्यसचिव अर्यालको ध्यानाकर्षण गराएको छ । चेम्बर पदाधिकारीसँगको भेटमा मुख्यसचिव अर्यालले मुलुकको आर्थिक समृद्धिका लागि निजी क्षेत्रसँग सहकार्य गरेर अघि बढ्न सरकार प्रतिबद्ध रहेको जनाए ।"
अर्थ संक्षेप,"टीभीएसको अफर 'नयाँ युगको आरम्भ काठमाडौं (कास) नेपालका लागि टीभीएसको आधिकारिक वितरक कम्पनी जगदम्बा मोटर्सले चाडपर्वलाई दृष्टिगत गरी नयाँ युगको आरम्भ नामक अफर सार्वजनिक गरेको छ । यो योजनाअन्तर्गत ग्राहकले टीभीएसको मोटरसाइकल र स्कुटर किन्दा १० लाख रुपैयाँसम्म जित्न सक्ने कम्पनीले जानकारी दिएको छ । यसका लागि ग्राहकले टीभीएस नेपालको दसैं लेखिएको वेबसाइटमा गएर किन्दा पाँच लाख र खरिदपछि १० लाख रुपैयाँसम्म जित्न सकिनेछ । यस योजनामा ग्राहकले हरेक साता शतप्रतिशत क्यासब्याकको अवसरसमेत पाउनेछन् । भीबोनको कुर्सी किन्दा टेबल र छाताकाठमाडौं (कास) भीबोनले प्रिमियम फाइबर कुर्सी किउ ६ थानको खरिदमा भीबोनको टेबल र छाता सित्तैमा दिने योजना ल्याएको छ । यो योजना नेपालभर रहेका डिलरमा उपलब्ध हुने कम्पनीले जनाएको छ । भीबोन प्रिमियम फाइबर कुर्सी, प्रिमियम फिनिसिङ र पक्का रङका लागि प्रसिद्ध छ । भीबोन कुर्सीले दसैं, तिहार र छठमा थप रौनक ल्याउने उद्देश्य राखी कलाकारद्वय दीपकराज गिरि र दीपाश्री निरौलालाई ब्रान्ड एम्बेस्डरमा नियुक्त गरेको छ । भीबोन र छक्का पन्जा ५ को पनि सहकार्य भई छक्का पन्जा ५, छैन जालझेल योजना पनि घोषणा गरिएको बताइएको छ । बीवाईडी र काठमाडौं विश्वविद्यालयको सहकार्यमा चार्जिङ स्टेसनकाठमाडौं (कास) बीवाईडी गाडीको आधिकारिक वितरक साइमेक्स इंक र काठमाडौं विश्वविद्यालय (केयू) ले सहकार्यमा चार्जिङ स्टेसन सञ्चालनमा ल्याइएको छ । कम्पनीले धुलिखेलस्थित रहेको केयूमा ३३ किलोवाटको डीसी फास्ट चार्जिङ स्टेसन सञ्चालनमा ल्याएको हो । बीवाईडीको एसियाप्यासिफिक अटो सेल्स डिभिजनका महाप्रबन्धक लिउ ज्युलियाङ र केयूका उपकुलपति भोला थापाले उक्त स्टेसनको औपचारिक उद्घाटन गरे । बीवाईडीेले चार्जिङ स्टेसनबाहेक अनुसन्धान र शिक्षण गतिविधिका लागि इलेक्ट्रिक सवारी साधनहरूको कम्पोनेन्ट प्रदान गरेको जनाएको छ । यी कम्पोनेन्ट केयूमा प्रयोगशालाको सेटअपमा महत्त्वपूर्ण हुने र विद्यार्थी तथा अनुसन्धानकर्तालाई आधुनिक ईभी प्रविधिसँग प्रत्यक्ष रूपमा सहभागी हुने सहयोग मिल्ने कम्पनीको विश्वास छ । बीवाईडी र केयूको उक्त सहकार्यमार्फत कम्पनीको उद्योग, ज्ञान र अनुभवबाट लाभान्वित हुने अपेक्षा गरिएको छ ।महालक्ष्मी बैंक र राउन्ड टेबलबीच सहकार्यकाठमाडौं (कास) महालक्ष्मी विकास बैंक र राउन्ड टेबल नेपालबीच बैंकबाट दैनिक रूपमा निस्कने डिस्पोजेबल कागज उचित रूपमा विसर्जन गर्ने सम्बन्धमा आइतबार सहकार्य भएको छ । पुराना कागज नष्ट गर्ने कार्यलाई निरुत्साहन गर्न सचेतना अभिवृद्धि गर्ने, पुनः प्रयोग तथा प्रशोधनमार्फत वातावरण संरक्षण गर्ने र सामाजिक रूपमा पिछडिएका विद्यार्थीको शैक्षिक विकास गर्ने उद्देश्यका साथ उक्त सहकार्य भएको बैंकले जानकारी दिएको छ । उक्त सहकार्यअन्तर्गत राउन्ड टेबलले बैंकका विभिन्न कार्यालयमा रहेका डिस्पोजेबल कागज संकलन गर्नेछ । यसरी संकलित कागज राउन्ड टेबल र बैंकको प्रत्यक्ष निगरानीमा तोकिएका कागज उत्पादक कम्पनीलाई पुनः प्रशोधनका लागि दिई त्यसमार्फत प्राप्त रकम गरिब तथा असहाय विद्यार्थीको शिक्षामा खर्च गरिने जनाइएको छ ।सानिमाका ग्राहकलाई श्री एयरमा छुटकाठमाडौं (कास) सानिमा बैंक र श्री एयरलाइन्सबीच छुट प्रदान गर्ने सम्झौता भएको छ । बैंक र एयरलाइन्सबीच बैंकका ग्राहकलाई हवाई टिकटमा पाँच सय रुपैयाँ छुट उपलब्ध गराउने सम्झौता भएको जनाइएको छ । बैंकको भिसा डेबिट तथा क्रेडिट कार्ड वा मोबाइल बैंकिङमार्फत भुक्तानी गर्दा ग्राहकले एयरलाइन्सको टिकटमा उक्त छुट पाउनेछन् । आफ्ना ग्राहकका लागि डिजिटल भुक्तानीमा प्रोत्साहन गर्न छुट योजना ल्याउने गरेको बैंकले जनाएको छ ।दराजको ९९ उत्सव अभियानकाठमाडौं (कास) अनलाइन सपिङ प्लेटफर्म दराज नेपालले ९९ वार्षिक उत्सव अभियान घोषणा गरेको छ । दराजले सोमबारदेखि भदौ २६ सम्म उक्त उत्सव हुने दराजले जनाएको छ । उक्त अभियानमा उपभोक्ताले ६० प्रतिशतसम्मको छुट, निःशुल्क डेलिभरी र एक करोड रुपैयाँ बराबरको भौचर सुविधा प्राप्त गर्न सक्ने कम्पनीले बताएको छ । यस अभियानमा खरिदकर्ताले न्यूनतम ४ सय ९९ रुपैयाँ बराबरका उत्पादनको खरिद गर्दा छानिएका बिक्रेतामार्फत निःशुल्क डेलिभरीको सुविधा प्राप्त गर्न सकिनेछ । यसका लागि उपभोक्ताले दराज एपको होमपेजमा उपलब्ध फ्री डेलिभरी ब्यानरमा क्लिक गरी सो भौचर संकलन गर्न सकिने कम्पनीको भनाइ छ ।सीजीको डबल खुसी योजनाकाठमाडौं (कास) सीजीले नजिकिँदै गरेको चाडपर्वको अवसरमा नेपालकै अब्बल सीजीसँग खुसी डब्बल योजना सार्वजनिक गरेको छ । यस योजनाअन्तर्गत ग्राहकले सीजीका हरेक सामान खरिदमा क्यासब्याक र उपहार पाउन सकिने कम्पनीले जनाएको छ । कम्पनीका अनुसार सीजी तथा मेरिडिया सामान खरिदमा ६० हजार ५ सय रुपैयाँसम्मको क्यासब्याक र ग्यारेन्टी उपहार पाइनेछ । सीजीको ६५ तथा ७५ इन्चको टीभी, रेफ्रिजेरेटर, माइक्रोवेभ, वासिङ मेसिन, डिसवासरलगायत खरिदमा ग्राहकले छुट तथा उपहार पाउनेछन् । साथै ग्राहकले सीजीको एयर कन्डिसनर खरिद गरेमा निःशुल्क जडानको सुविधासमेत पाउन सकिने कम्पनीले जनाएको छ ।एलजीका उत्पादनमा क्यासब्याक अफरकाठमाडौं (कास) एलजीले दसैंतिहार लक्षित एलजीसँग खुसीको पल योजना सार्वजनिक गरेको छ । यस योनजाअन्तर्गत ग्राहकले एलजीका घरायसी सामान खरिदमा नगद छुट तथा पक्का उपहार पाउन सकिनेछ । कम्पनीका अनुसार एलजी ओलेड टीभी, क्युनेड टीभी, साउन्ड बार, होम अडियो, एलजी सिंगल डोर रेफ्रिजेरेटर, एलजी एयर प्युरिफायर र भ्याकुम क्लिनरको खरिदमा ४० प्रतिशतसम्म क्यासब्याक प्राप्त गर्नेछन् । एलजीको रेफ्रिजेरेटर खरिदमा हिटर, मिक्सर वा फ्यान हिटर उपहार पाउन सकिने कम्पनीले जनाएको छ । एलजीले शून्य प्रतिशत ब्याजदरमा ईएमआई, एक्सचेन्ज अफर, रिवार्ड, इन्स्टलेसन र निःशुल्क डेलिभरीको सुविधासमेत ल्याएको छ ।दिगोको कार्निभल सम्पन्नकाठमाडौं (कास) दिगो ग्रुपले आयोजना गरेको दिगो अटो कार्निभल २०२४ सम्पन्न भएको छ । दिगोले काठमाडौंको बल्खुमा भदौ १९ देखि २२ सम्म उक्त कार्निभल आयोजना गरेको थियो । कार्निभलमा तीन सयभन्दा बढी व्यक्तिगत तथा व्यावसायिक ग्राहकको उपस्थिति थियो । उक्त कार्निभलमा दिगोले पाँच वटा ११ सिटर ईभी भ्यान र ३३ वटा गाडीको बुकिङ भएको दिगोले जनाएको छ । कार्निभलमा स्पट एक्सचेन्जमा मुख्य आकर्षण रहेको आयोजकको भनाइ छ । कार्निभलमा विद्युतीय गाडीको बिक्री तथा व्यावसायिक गाडी भाडामा लिन मिल्ने सुविधा पनि दिगोले प्रदर्शन गरेको थियो । जसमा ग्राहकले पाँच लाखसम्म धितो राखेर मासिक एक लाख २५ हजारमा पाँच वर्षसम्म भाडामा लिई थप पाँच लाख रुपैयाँ लगानी गरेर आफ्नो बनाउन सकिने जनाइएको छ । सिद्धार्थका ग्राहकलाई मिराबेलमा छुटकाठमाडौं (कास) सिद्धार्थ बैंक र धुलिखेलस्थित रहेको मिराबेल रिसोर्ट एन्ड होटलबीच छुट प्रदान गर्नेसम्बन्धी सम्झौता भएको छ । आइतबार भएको सम्झौताअनुसार बैंकका ग्राहकले उक्त रिसोर्टमा कार्ड तथा मोबाइल बैंकिङमार्फत भुक्तानी गर्दा १५ प्रतिशतसम्म छुट पाउनेछन् । बैंकका अनुसार ग्राहकले रिसोर्टको फुड, बेभरेज र होटल बसाइमा उक्त छुट पाउनेछन् । उक्त सहकार्यले ग्राहकलाई डिजिटल भुक्तानी गर्न प्रेरित हुने बैंकले जनाएको छ ।"
किर्तेमा दोषी ठहर सांसद केसी ३३ वर्षपछि जेल चलान,"(बुटवलदाङ)लुम्बिनीका प्रदेश सांसद धनबहादुर केसी सरकारी कागजात किर्ते मुद्दामा दोषी ठहर भएको ३३ वर्षपछि कारागार चलान भएका छन् । प्रहरीको फरार सूचीमा रहेका केसी पछिल्लो समय प्रदेशसभामा नियमित हाजिर हुन थालेपछि उनलाई पक्राउ गर्नुपर्ने आवाज उठेको थियो । प्रहरीले पक्राउको तयारी गरिरहेको सूचना पाएपछि आइतबार उनी आफैं अदालतमा उपस्थित भएर आत्मसमर्पण गरेका हुन् । प्रदेशसभा सदस्य केसीका तीन श्रीमती छन् । तत्कालीन कान्छी र अहिलेकी माइली श्रीमती राधा बोहरा केसीले २०४६ सालमा सम्बन्धविच्छेद मुद्दा दिएकी थिइन् । अदालतमा मुद्दा चलिरहेकै बेला केसीले रुकुम जिल्ला अदालतको लेटरप्याड र छाप तयार गरी त्यसमा सम्बन्धविच्छेदको मुद्दामा तपाईंको पक्षमा फैसला भएकाले अब अदालतमा उपस्थित हुनु पर्दैन भन्ने व्यहोराको पत्र बनाई आफैंले हस्ताक्षर गरी राधालाई पठाएका थिए । तर, अदालतबाट मुद्दाको टुंगो नलागेको र कुनै पत्र पनि नपठाएको जानकारी पाएपछि २०४७ सालमा राधाले सरकारी कागजात किर्ते गरेको जाहेरी दिएकी थिइन् । अदालतले २०४८ असार ९ मा किर्ते ठहर गर्दै केसीलाई १ वर्ष जेल सजाय र २ हजार रुपैयाँ जरिवाना तोकेको थियो । त्यतिबेला उनी रुकुमको नाथीगार प्राविका स्थायी शिक्षक थिए ।किर्ते मुद्दा परेपछि केसी जागिर छोडेर केही समय काठमाडौं बसेका थिए । त्यहींबाट अफ्रिकी मुलुक पुगेका थिए । नेपालबाट अफ्रिका मान्छे लैजाने काम पनि गर्थे, केसीका नजिकका साथीले भने । पछि अफ्रिकामा पनि मानव बेचबिखनको मुद्दा लागेपछि केसी त्यहाँबाट भागेर २०७४ सालमा नेपाल फर्केका थिए ।रुकुम पूर्व जिल्ला अदालतका स्रेस्तेदार ईश्वरी सुवेदीका अनुसार धेरै वर्षदेखि कैद भुक्तान बाँकी देखिएकाले अदालतले केसीलाई पक्राउका लागि प्रहरीलाई ताकेता पत्र पठाएको थियो । तर, केसी आफैं आइतबार अदालतमा उपस्थित भएको उनले बताए । रुकुम पूर्वका प्रहरी प्रमुख डीएसपी माधवराज खरेलले केसीलाई रुकुम पश्चिम कारागार पठाएको जानकारी दिए । केसीले ११ महिना ११ दिन कैद भुक्तान गर्न बाँकी रहेको प्रहरीले जनाएको छ । मुद्दा परेपछि केसी अनुसन्धानका क्रममा १९ दिन थुनामा बसेका थिए । फरार सूचीमै रहेका बेला उनी २०७९ को निर्वाचनमा कांग्रेसमाओवादी गठबन्धनबाट उम्मेदवार भई रुकुम पूर्वको १ (२) बाट निर्वाचित भएका थिए । केसीलाई प्रदेशसभा नियमावली २०७९ को नियम २१६ अनुसार जेल अवधिभर सभामुखले निलम्बन गर्न सक्ने लुम्बिनी प्रदेशसभा सचिव दुर्लभकुमार पुन मगरले बताए । कसैले प्रदेशसभामा लिखित जानकारी गराएपछि सभामुखले जेल बस्ने अवधिभर निलम्बन गर्न सक्ने कानूनी व्यवस्था छ, उनले भने, उहाँमाथि सोहीअनुसार कारबाही हुन्छ । यसका लागि कसैले लिखित जानकारी सभालाई गराउनुपर्छ । फौजदारी मुद्दामा दोषी ठहर भएको अवस्थामा पदमुक्त हुनेनहुने विषयमा उजुरीकर्ताको दाबीअनुसार कारबाही अघि बढ्ने मगरले बताए । अहिले कानुनमा जेल अवधिभर निलम्बन गर्ने भन्ने व्यवस्था छ । बाँकी कारबाहीका लागि थप प्रक्रिया चाल्नुपर्ने हुन सक्छ, उनले भने ।फौजदारी मुद्दामा जेल गए पदमुक्त हुनुपर्ने स्पष्ट कानुनी व्यवस्था नभए पनि संविधानको धारा १७८ को प्रदेशसभा सदस्यको योग्यतासम्बन्धी व्यवस्थामा नैतिक पतन देखिने फौजदारी कसुरमा सजाय नपाएको व्यक्ति मात्र प्रदेशसभा सदस्यका लागि योग्य हुने व्यवस्था छ । त्यस्तै धारा १८० मा प्रदेशसभाको स्थान रिक्त हुनेसम्बन्धी व्यवस्थामा धारा १७८ बमोजिम योग्यता नभएमा प्रदेशसभा सदस्यको पद रिक्त हुने व्यवस्था छ ।"
"सहकारीपीडितको आन्दोलन स्थगित, सरकारसँग ८ बुँदे सहमति","काठमाडौं (कास) बचत रकम फिर्ता गर्ने सम्बन्धमा सरकारसँग ८ बुँदे सम्झौता भएपछि सहकारी पीडितले १०८ दिनदेखि गर्दै आएको अनशन स्थगित गरेका छन् । भूमि व्यवस्था, सहकारी तथा गरिबी निवारण मन्त्रालयका सचिव अर्जुनप्रसाद पोखरेलको उपस्थितिमा सहकारी पीडित बचतकर्ता अभियानको नामबाट आन्दोलनरत सहकारीपीडित बचतकर्ता समूहका प्रतिनिधिबीच भएको छलफलमा ८ बुँदे सहमति गरिएको हो । सम्झौताअनुसार समस्यामा परेका सहकारी संघसंस्थाका पीडितको बचत फिर्ता र ऋण असुलीलगायत विषयको पहिचान तथा समाधानमा आवश्यक तथ्यांक संकलन र विश्लेषणलगायत कार्यमा निरन्तर सहयोग गर्नका लागि क्षेत्रगत कार्यादेशसहित सहकारी विभागका उपरजिस्ट्रारको संयोजकत्वमा एक समिति गठन भएको छ । समितिमा सहकारी मन्त्रालय, राष्ट्रिय सहकारी महासंघ, सहकारी बचतकर्ता संरक्षण राष्ट्रिय अभियानका प्रतिनिधि सदस्य रहनेछन् । समितिले समस्याउन्मुख सहकारी संघ संस्थाको निरीक्षण अनुगमन गरी एकीकृत र खण्डीकृत सबै विवरण संकलन गर्नेछ । संकलित तथ्यांक विश्लेषण गरी समितिले रायसहितको प्रतिवेदन विभागमा पेस गर्नेछ । समितिले निरीक्षण र अनुगमन गरेका सहकारी संघ संस्थाको वित्तीय विश्लेषण गरी राम्रोसँग चलेका, समस्याउन्मुख र गम्भीर समस्यामा परेका सहकारीको वर्गीकरण गरी अफ्नो रायसहित आवश्यक कारबाहीका लागि सुझाव दिनेछ ।समितिको कार्यप्रगतिको समीक्षा गर्न प्रत्येक महिनाको अन्तिम आइतबार भूमि व्यवस्था, सहकारी तथा गरिबी निवारण मन्त्रालयमा बैठक बस्नेछ । यस्तै ०८० चैत ६ र ८ मा मन्त्रालय र अभियानबीच भएका सहमति कार्यान्वयन गर्ने पनि सम्झौतामा उल्लेख छ ।"
कांग्रेसद्वारा पलेशा सम्मानित,"(काठमाडौं)नेपाली कांग्रेस केन्द्रीय कार्यसमितिले पेरिस पारालिम्पिककी ऐतिहासिक कांस्य पदक विजेता तेक्वान्दोकी पलेशा गोबर्धनलाई आइतबार नगदसहित सम्मान गरेको छ । पलेशासहित पेरिस पारालिम्पिकका तेक्वान्दो टोलीलाई पनि सोही अवसरमा सम्मान गरिएको थियो ।पलेशालाई नगद ५ लाखसहित प्रशंसा पत्र प्रदान गरियो । प्रशिक्षक कविराज नेगी लामा १ लाख ५० हजार तथा पेरिस पारालिम्पकमै सहभागी अर्का तेक्वान्दो खेलाडी भरतसिंह महता ५० हजार नगदसहित प्रशंसा पत्रबाट सम्मानित भए । व्यवस्थापक रामचन्द्र श्रेष्ठ र नेपाल तेक्वान्दो संघलाई पनि प्रशंसा पत्रबाट सम्मान गरिएको थियो । टोलीलाई सानेपास्थित नेपाली कांग्रेसको केन्द्रीय कार्यालयमा भएको कार्यक्रममा नेपाली कांग्रेसका सभापति एवं पूर्वप्रधानमन्त्री शेरबहादुर देउवाले सम्मान गरे । देउवाले पारालिम्पिकमा पहिलो पदक जितेर नेपालको इज्जत र प्रतिष्ठा बढाएको बताउँदै पलेशाको सफलताले अन्य खेलाडीलाई पनि उत्साहित गर्ने विश्वास व्यक्त गरे ।खेलकुदमन्त्री तेजुलाल चौधरीले पलेशाले ऐतिहासिक पदक जित्दै देशको गौरव बढाएको बताउँदै शिक्षा, रोजगारी र स्वास्थ्यमा ध्यान दिन सके खेलाडी विदेश पलायन हुने अवस्थालाई रोक्न सकिने धारणा व्यक्त गरे । नेपाली कांग्रेसका केन्द्रीय सदस्य एवं खेलकुद विभाग प्रमुख उमेशजंग रायमाझीले पारा खेलकुद मार्फत पलेशाले विश्वव्यापी रूपमा नेपाललाई चिनाएको बताउँदै सानो देशले पनि बलिया राष्ट्रलाई हराउन सक्ने क्षेत्र महत्त्वपूर्ण क्षेत्र खेलकुद भएको बताए ।"
रग्बीका 'श्रीराम,"(काठमाडौं)नेपाली खेलकुदमा केही छैन । यस्तो भन्नेहरू हजार होलान् । झन रग्बीमा के हुनु । नेपाली रग्बीमा नजिकबाट नियाल्नुपर्छ, त्यस्तो एउटा समूह पाइन्छ, जसलाई यो खेलको दिनरात चिन्ता हुन्छ । आफ्नो ठूलो स्वार्थ केही हुन्न, काम गरेका गर्यै हुन्छन् । त्यसमै एक हुन्, श्रीराम श्रेष्ठ । ३३ वर्षका भए, त्यसमध्ये एकतिहाइ जीवन त रग्बीमै लगाइसके । थाहा छ, यसमा लागेर धेरै केही हुन्न । तर, एकथोक भने मज्जाले छ, मनमा शान्ति । अलिकति गर्व, अलिकति सन्तुष्टि । अहिले श्रीरामको चर्चा किनभन्दा उनी त्यो अवार्डको त्यो विधामा मनोनयन परेका छन्, जसलाई उनी जितसरह मान्छन् । नेपाल खेलकुद पत्रकार मञ्च (एनएसजेएफ) को आयोजनामा हुने एनएसजेएफ पल्सर स्पोर्टस अवार्डमा उनी पिपल्स च्वाइस अवार्डको एक प्रत्याशी हुन् । उनी भन्छन्, हामी सबै रग्बी परिवार खुसी छौं, नहुन् पनि किन ? आखिरमा हामीले ढिलोचाँडो नै सही होला, आफूले गरेको कामको श्रेय त पायौं । हाम्रा लागि त मनोनयनमा पर्नु नै जितसरह हो । बनेपा, नालाका श्रीराम एक दशकभन्दा बढीदेखि रग्बीमा लागेका हुन् । उनी सबैभन्दा अनुभवी र सिनियर खेलाडीमा पर्छन् । केही नभए पनि ८९ ठूला अन्तर्राष्ट्रिय प्रतियोगिता खेलिसकेका छन् । चाहिएका बेला प्रशिक्षक हुन्छन् अनि रेफ्री पनि । एउटा दुविधा भने छ, खेल्न छाडेपछि प्रशिक्षक हुने कि रेफ्री । अर्को दुविधा भने छैन, रग्बीबाट टाढा जाने । उनी यो खेललाई यति मन पराउँछन् कि यसबाट टाढा जाने सोच्नै सक्दैनन् । जम्बो कोकको बोतल हातमा पर्यो भने हामी के गर्छौं ? गिलासमा हालेर पिउँछौं नि । श्रीराम भने सबैभन्दा पहिले त्यो बोतललाई रग्बीको बल सम्झन्छन् र घुमाउने प्रयास गर्छन् । यो एउटा सानो उदाहरणमात्रै हो, उनका लागि रग्बी के हो भन्न । सुरुमा उनी फुटबल खेल्थे । पछि भलिबल खेले । बीचमा विदेश जाने प्रयास पनि गरे । मन यताउता चञ्चल थियो । साथीभाइको संगतले रग्बीमा एकाएक छिरे । त्यसपछि यो खेलमा के एकपल्ट रस बस्यो, उनको जीवनले त्यसमै आफ्नो सबथोक देख्यो । उनी अग्ला पनि छन्, ६ फिट ४ इन्च । शरीर पनि बलियो । रग्बीलाई नै सुहाउने खालको । पिपल्स च्वाइस अवार्ड यसपल्ट मैले जित्नेछु वा जित्ने छैन, थाहा छैन । तर यसले रग्बीको नयाँ पुस्ताका खेलाडीलाई एउटा बाटो भने खोलिदिएको छ । मन लगाएर खेल्न, धेरै मिहिनेत गर्न । नेपाली रग्बीका खेलाडीले अब यो विधामा मात्र होइन, अरू धेरै विधामा पनि अवार्ड जित्न सक्छ, श्रीराम दाबीको छ । गत सातासम्म उनी प्रशिक्षणकै लागि भनेर पोखरामा थिए । अहिले काठमाडौंतिरै छन् । अलिकति व्यस्तै हुनेछन्, आफ्नो मत बढाउने हलचलका लागि । बनेपाको रुथाने किसान परिवार यसरी रग्बीमा होमिनु आफैंमा अद्वितीय छ । आमाबुवाको साथ र सहयोग त रहने भयो नै । श्रीरामलाई पत्नी अञ्जनाको पनि बलियो प्रोत्साहन छ । सँगै ४ वर्षीया छोरी अमायरा पनि छँदैछिन् । विश्वास नहुन सक्छ, अञ्जना आफैं पनि रग्बीकी पारखी भइसकिन् । त्यो पनि अन्तर्राष्ट्रिय रग्बीलाई नै पछ्याउने खालको । श्रीरामको खेल हुनुपर्छ, अञ्जना कहिल्यै त्यसलाई छुटाउँदिनन् । श्रीरामले पछिल्लो समय केही साथीभाइको सक्रियतामा रग्बीको एउटा क्लब खोलेका छन् । गोर्खाली रग्बी क्लब । त्यस अर्थमा रग्बी उनका लागि सबथोक हो । यी यस्तै कारणले पछिल्लो समय चर्चामा रहने खेलाडीमा रहे, श्रीराम । अझ भनौं, रग्बीका श्रीराम, यो खेलका सच्चाभक्त । एनएसजेएफ पल्सर स्पोर्ट्स अवार्डमा पिपल्स च्वाइस विजेताको चयन भोटिङबाट हुने गर्छ । त्यसमध्ये ५० प्रतिशत मतभार ईसेवाबाट हुने भोटिङको हुनेछ । सामाजिक सञ्जाल फेसबुकको मतभार २५ प्रतिशत हुनेछ । अनि बाँकी मञ्चसँग आबद्ध खेल पत्रकार तथा विभिन्न राष्ट्रिय खेलका प्रमुख प्रशिक्षकको मत हुनेछ ।"
संघबाट १० लाख,काठमाडौं (कास) नेपाल तेक्वान्दो संघले आफ्ना खेलाडी पलेशा गोबर्धनलाई आइतबार १० लाखसहित सम्मान गरेको छ । पलेशाले गत पेरिस पारा ओलम्पिकबाट नेपाललाई ऐतिहासिक कांस्य पदक दिलाएकी थिइन् । तेक्वान्दो संघका तर्फबाट युवा तथा खेलकुदमन्त्री तेजुलाल चौधरीले १० लाखको चेक र सम्मानपत्र प्रदान गरे ।संघले प्रशिक्षक कविराज नेगी लामालाई ३ लाख र अर्का ओलम्पिक खेलेका तेक्वान्दोकै भरतसिंह महरालाई १ लाखसहित सम्मान गरेको छ । व्यवस्थापक रामचन्द्र श्रेष्ठलाई पनि कदरपत्र प्रदान गरिएको थियो । सोही अवसरमा पारा तेक्वान्दोमा योगदान गरेका संघकै सदस्य कासिम मियाँ र पलेशाका बावुआमा प्रदीप र मनिता गोबर्धनलाई पनि सम्मान गरिएको थियो ।त्यस्तै सोही कार्यक्रममा जगतमान श्रेष्ठ अध्यक्ष रहेको नेपाल पौडी संघका तर्फबाट पलेशालाई २५ हजार र प्रशिक्षक नेगीलाई १० हजार प्रदान गरिएको थियो ।
ओलम्पियन संगिनाले दिइन् राजीनामा,"काठमाडौं (कास) नेपाली खेलकुदमै संगिना वैद्य जत्तिको सफल खेलाडी विरलै छन् । उनले सन् १९९६ मा अस्ट्रेलियामा भएका एसियाली तेक्वान्दो च्याम्पियनसिपमा जितेको स्वर्ण अहिलेसम्मकै सबैभन्दा उच्च प्रदर्शन हो । त्यति मात्र होइन, उनी ओलम्पिकमा छनोट हुने पहिलो नेपाली खेलाडी हुन् । सँगै उनले दक्षिण एसियाली खेलकुदमा दुई स्वर्ण पनि जितेकी छन् ।तिनै संगिनाले आइतबार राष्ट्रिय खेलकुद परिषद्को तालिम तथा प्रशिक्षण विभागको उपनिर्देशक पदबाट राजीनमा दिएकी छन्, अपमान महसुस गर्दै । युवा तथा खेलकुदमन्त्री तेजुलाल चौधरीको ठाडो निर्देशनमा वरीयता मिचेर तामिल तथा प्रशिक्षण विभागको निर्देशकमा अरूलाई नियुक्त गरेपछि संगिनाले राजीनामा दिएकी हुन् ।संगिनाले सन् २००४ को ग्रिस ओलम्पिकमा छनोट चरण पार गर्दै हकले खेलेकी थिइन् र यसलाई नेपाली खेलकुद इतिहासकै कोशेढुंगा उपलब्धि रहेको छ । २०७८ देखि उनी त्यही तालिम तथा प्रशिक्षण विभागमा उपनिर्देशकको भूमिकामा कार्यरत थिइन् । विभागका निर्देशक तथा बक्सिङ वरिष्ठ प्रशिक्षक प्रचण्ड शर्माको सेवा निवृत्तपछि त्यो स्थान खाली भएको थियो ।उनको स्थानमा वरिष्ठताका आधारमा संगिनाले नेतृत्व पाउने अपेक्षा थियो । तर मन्त्री चौधरीको ठाडो निर्देशनमा पूर्वाञ्चलमा कार्यरत कराँतेका वरिष्ठ सोवित प्रसाईंलाई निर्देशक बनाइएको थियो । उनी वैशाखको पहिलो साता अवकाशमा जानेछन् । उनको स्थानमा संगिनालाई नै निर्देशकको भूमिका दिइने मानिएको थियो ।मन्त्री चौधरीले यसै सन्दर्भमा संगिनासँग भेटेका पनि थिए र आफू वरिष्ठ भएको प्रमाण पेस गर्न भनेका थिए । तर संगिनाले यो काम पनि गरिन्, तर मन्त्री चौधरीले त्यसको बेवास्ता गर्दै प्रसाईंलाई जिम्मेवारी दिएका थिए । वरिष्ठताको वरीयता मिचेर निर्णय भएपछि संगिनाले राष्ट्रिय खेलकुद परिषद्को सदस्य सचिव टंकलाल घिसिङलाई राजीनामा बुझाएकी हुन् ।सन् १९९९ मा काठमाडौंमा भएको आठौं दक्षिण एसियाली खेलकुदमा आफ्नो पहिलो स्वर्ण जितेकी थिइन् । १९९६ मा अस्ट्रेलियामा भएका एसियाली तेक्वान्दो च्याम्पियनसिपमा स्वर्ण जितेलगत्तै संगिनालाई सम्मान स्वरूप तत्कालीन सरकारले प्रशिक्षकको स्थायी जागिरमा नियुक्त गरेको थियो । उनको कार्यकाल अझै आठ वर्ष बाँकी छ । उनी निर्देशकमा नियुक्त भएको भए खेलाडीको सम्मान मात्र हुने थिएन, नेपाली खेलकुदले महिलाको उच्च नेतृत्व पनि पाउने थियो ।पलेशा गोबर्धनले पारा ओलम्पिकमा तेक्वान्दोबाटै कांस्य पदक जितेर चारैतर्फ सम्मान र प्रशंसा पाइरहेको बेला सम्पूर्ण नेपाली खेलकुदकै लागि आदर्श र प्रेरणा रहेकी संगिनाले अपमान महसुस गर्नुपरेको हो । पूरा घटनाक्रमलाई नेपाली खेलकुदमा रहेको फोहोर राजनीति र गैर खेलकर्मीको दबदबा रहेको देखाएको छ । पलेशा पदक जितेर फर्केयता गरिएको उनको सम्मानमा गरिएको सहर परिक्रमका बेला मन्त्री चौधरी र सदस्य सचिव घिसिङको भूमिकालाई लिएर आलोचना भएको थियो । पलेशा र उनका प्रशिक्षक कविराज नेगी रहेको गाडीमै मन्त्री र सदस्य सचिव पनि थिए । नेगीलाई ओझेलमा पार्दै दुवैले जितको सक्दो अनावश्यक श्रेय लिन खोजेका थिए ।"
