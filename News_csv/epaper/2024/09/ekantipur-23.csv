शीर्षक,विवरण
जीबी र रविका साझेदार छवि पक्राउ,"प्रतिवेदन गृहले प्रहरी प्रधान कार्यालयमा पठाएकै दिन आइतबार गोर्खा मिडियाका तत्कालीन सञ्चालक जोशी पक्राउ परेका हुन् । पक्राउ गर्न पुगेको प्रहरी टोलीसँग जोशीले म मात्रै हो कि माथिका पनि पक्राउ पर्छन् ? चेक काट्ने अरू, पक्राउ पर्ने म मात्रै ? भनी प्रश्न गरेको प्रत्यक्षदर्शीको भनाइ छ । त्यसपछि प्रहरीले अनुसन्धानबाट खुलेअनुसार कोही पनि नछुट्ने बताएका थिए ।काठमाडौं उपत्यका प्रहरी कार्यालयका एक अधिकृतका अनुसार अनुसन्धानका लागि पक्राउ पर्न सक्ने सुइँको पाएर भाग्न सक्ने देखिएपछि जोशीलाई जरुरी पक्राउ पुर्जी थमाएर पक्राउ गरिएको हो । सहकारी ठगीसम्बन्धी अनुसन्धानमै संलग्न ती प्रहरी अधिकृतले कान्तिपुरलाई भने, सूर्यदर्शन सहकारी ठगी प्रकरणमा प्रहरीबाट गर्नुपर्ने अनुसन्धान भइसकेको छ, अरू सहकारीमा पनि अनुसन्धान अघि बढेको छ । कसुरमा संलग्न कोही फरार छन्, कोही जेलमा र कोही बाहिरै छन् । बाहिर रहेका केही व्यक्तिमाथि अनुसन्धान अघि बढाइएको छ । अनुसन्धानकै क्रममा जोशी पक्राउ परेका हुन् । जोशी पक्राउ परेलगत्तै गोर्खा मिडियाका पूर्वप्रबन्ध निर्देशक तथा रास्वपा सभापति लामिछानेले आकस्मिक रूपमा नेताकार्यकर्ता र समर्थकलाई पार्टी कार्यालय वनस्थली बोलाएका थिए । त्यस क्रममा नेताकार्यकर्ता र समर्थकले सहकारीमा लामिछानेलाई फसाउन लागेको भन्दै सरकारविरुद्ध नाराबाजी गरेका थिए । लामिछानेले कार्यकर्तालाई सम्बोधन गर्दै भने, मलाई पक्राउ गर्न पुर्जी जारी नभएको बुझिएको छ तर यो दुईतिहाइको सरकारको भर छैन । पोखराको सूर्यदर्शनसहित बुटवलको सुप्रिम, काठमाडौंको स्वर्णलक्ष्मी, चितवनको साहारा र वीरगन्जको सानो पाइला सहकारीबाट सर्वसाधारणको बचत रकम गोर्खा मिडियामा सारिएको थियो । खातामा आएको रकममध्ये धेरैजसो तत्कालीन प्रबन्ध निर्देशक लामिछानेको हस्ताक्षरमा काटिएका चेकमार्फत खर्च भएको संसदीय समितिको प्रतिवेदनमा उल्लेख छ ।खाता सञ्चालकका रूपमा राई, लामिछाने र जोशीको नाम, मिति, कम्पनीको नाम, ठेगाना, तस्बिर, तीनपुस्ते, औंठाछाप र हस्ताक्षरसहित ग्राहक पहिचानपत्र (केवाईसी) फाराम भरेर बैंक खाता खोलिएको प्रमाणित भए पनि लामिछानेले सहकारीबाट आफ्नो खातामा पैसा नआएको दाबी गर्दै आएका छन् । तर, सम्पत्ति शुद्धीकरण निवारण ऐनको दफा ८ मा जसको नाममा खाता खोलिएको छ, कारोबारको जिम्मेवार उही हुन्छ भनिएको छ । कास्की प्रहरीको अनुसन्धान र पोखरा महानगरपालिकाको छानबिनबाट पनि सूर्यदर्शन सहकारीको बचत गोर्खा मिडियामा लगेर अपचलन गरेको पुष्टि भएको थियो । त्यही प्रकरणमा पहिलो चरणको अनुसन्धान सकेर २०८० असोज १८ मा कास्की जिल्ला सरकारी वकिल कार्यालयले सूर्यदर्शनका संस्थापक अध्यक्ष राईसहित १९ जनालाई प्रतिवादी बनाएर १ अर्ब ११ करोड रुपैयाँ बिगो मागदाबीसहित अदालतमा ठगीसम्बन्धी मुद्दा लगेको थियो । त्यसबेला लामिछाने र जोशीलाई अनुसन्धानको दायराभन्दा बाहिर राखिएको थियो । पछि पीडित बचतकर्ताले २०८० माघमा लामिछाने, पूर्वउपराष्ट्रपति पुनका छोरा दीपेशसहितलाई आरोपित बनाएर प्रहरीमा अर्को जाहेरी दिएका थिए ।कास्की प्रहरीले अघि बढाएको दोस्रो चरणको अनुसन्धानमा सघाउन प्रहरीको केन्द्रीय अनुसन्धान ब्युरो (सीआईबी) का तत्कालीन प्रमुख किरण बज्राचार्यले इन्स्पेक्टर नेतृत्वको टोली पोखरा पठाएकी थिइन् । कास्की प्रहरी र सीआईबीको टोलीले सूर्यदर्शन प्रकरणमा लामिछानेसहितका व्यक्तिको संलग्नता देखिएको भन्दै उनीहरूलाई अनुसन्धानको दायरामा ल्याउनुपर्ने किटान गरेको थियो । तर, प्रतिवेदनमा उल्लेख गरिएअनुसार थप अनुसन्धान हुन नपाउँदै गत फागुन २३ मा लामिछाने उपप्रधानसहित गृहमन्त्री बने । गृहमन्त्री बनेको अर्को साता लामिछानेले सीआईबी प्रमुख बज्राचार्यलाई सरुवा गरेर एआईजी श्यामलाल ज्ञवालीलाई सीआईबीमा लगेका थिए । त्यसपछि ठगी प्रकरणको अनुसन्धान अवरुद्ध बनेको थियो । लामिछाने सत्ताबाट बाहिरिएपछि अनुसन्धान अघि बढाउने क्रममा आरोपितमध्येका लामिछानेसँग भदौ १० र जोशीसँग भदौ ८ मा कास्की प्रहरीले काठमाडौंमा आएर प्रारम्भिक बयान लिएको थियो । डीएसपी वसन्तकुमार शर्माको टोलीले भदौ ८ मा रास्वपा सहमहामन्त्रीसमेत रहेका विपिनकुमार आचार्य, पूर्वउपराष्ट्रपति नन्दबहादुर पुनका छोरा दीपेशसँग पनि बयान लिएको थियो । सूर्यदर्शन सहकारीमा करिब १८ हजार ७ सय सर्वसाधारणको बचत हिनामिना भएको छ । आइतबार जोशी पक्राउपछि भने सहकारीको बचत हिनामिनाको अनुसन्धानले गति लिने देखिएको छ ।"
"सहकारी ठगीमा ६ सय ६९ थुनामा, १ हजार ५ सय ४० फरार","सहकारीको ६५ करोड ५४ लाख गैरकानुनी रूपमा गोर्खा मिडिया नेटवर्कमा ल्याएको आरोपमा कम्पनीका सञ्चालक जोशी पक्राउ परेका हुन् । गोर्खा मिडियासँग जोडिएका पोखराको सूर्यदर्शन र बुटवलको सुप्रिम सहकारीका सञ्चालकहरू यसअघि नै पक्राउ परी जेलमा छन् । सुप्रिम सहकारीको बचत अपचलनमा पक्राउ परेका अध्यक्ष ओमप्रकाश गुरुङ हाल भैरहवा कारागारमा छन् । सहकारी छानबिन समितिले उनलाई कारागारबाटै काठमाडौं झिकाएर बयान लिएको थियो । सुप्रिम सहकारीबाट गोर्खा मिडियामा पैसा लग्ने जीबी राई सोही सहकारीको समेत सञ्चालक रहेको र रवि लामिछाने गोर्खा मिडिया नेटवर्कका तत्कालीन प्रबन्ध निर्देशक एवं पूर्वगृहमन्त्री नै रहेको बयान उनले दिएका छन् । यो सहकारीबाट मात्रै १ अर्ब ३ करोड ५९ लाख हिनामिना भएको छ ।लामिछानेको खातामा पैसा पठाउने सुप्रिम बचत तथा ऋण सहकारीकी क्यासियर रोशनी गुरुङलाई पनि प्रहरीले पक्राउ गरेको थियो । उनलाई रूपन्देही जिल्ला अदालतले २ लाख धरौटीमा छाडेको छ, मुद्दा धाइरहेकी छन् । यस्तै, पोखराको सूर्यदर्शन सहकारीका सञ्चालक तथा गोर्खा मिडिया प्रालिका सञ्चालक कुमार रम्तेल पनि अहिले कास्की कारागारमा छन् । उनले बुटवलको सुप्रिम सहकारीबाट रकम निकालेर रवि लामिछानेका नाममा रहेको कर्जाको किस्तासमेत तिरिदिएका थिए । मैले चिनेका र सहकारीबाट ऋण लिएका रवि लामिछाने पूर्वगृहमन्त्री नै हुन्, उनीबाहेक मैले अरू रवि लामिछाने चिनेको छैन, उनले बयानमा भनेका छन् । लामिछाने राजनीतिमा जान गोर्खा मिडियाबाट बिदा भएपछि रम्तेल गोर्खा मिडियाको सञ्चालकका रूपमा भित्रिएका थिए । पोखराको सूर्यदर्शन सहकारीका पूर्वसञ्चालक शिवकुमार गुरुङ (महेन्द्र भोटे) र सो सहकारीका सफ्टवेयर डेभलपर भविश्वर अर्याल पनि थुनामा छन् । सूर्यदर्शन बचत तथा ऋण सहकारी संस्थामा बचतकर्ताको १ अर्ब ३५ करोड ४९ लाख हिनामिना भएको छ । सहकारी मात्र होइन, सिभिल बैंक नै सञ्चालन गरेका पूर्वसांसद इच्छाराज तामाङ पनि अहिले डिल्लीबजार कारागारमा छन् । तामाङले सिभिल सहकारीमा सर्वसाधारणले जम्मा गरेको करिब ८ अर्ब अपचलन गरेको अभियोगमा सजाय तोकिएको छ । उनी सम्पत्ति शुद्धीकरणमा पनि दोषी ठहर भएका छन् । काठमाडौंको कुनै बेलाको चर्चित कान्तिपुर सेभिङ्स एन्ड क्रेडिट कोअपरेटिभ (सहकारी संस्था) का अध्यक्ष हिमालयविक्रम मल्ल ठकुरी र सञ्चालक चन्द्रबहादुर (सीबी) लामा अहिले डिल्लीबजार कारागारमा छन् । यो सहकारीबाट करिब ८ अर्ब रुपैयाँ हिनामिना भएको छ । लामा पशुपति सहकारीको बचत अपचलनमा पनि जोडिएका छन् । उनी २०७० को संसदीय निर्वाचनमा काभ्रेबाट कांग्रेस उम्मेदवार पनि थिए । राष्ट्रिय सहकारी बैंक र आइडियल यमुना हाम्रो बहुउद्देश्यीय सहकारी संस्थाका अध्यक्ष कृष्णबहादुर (केबी) उप्रेती डिल्लीबजार कारागारमा छन् । यो संस्थाबाट बचतकर्ताको ६ अर्ब २६ करोड ८५ लाख बचत अपचलन भएको छ । उनी एमालेको केन्द्रीय सहकारी विभागमा सक्रिय थिए । यस्तै, सहकारीको बचत दुरुपयोगमा संलग्न भएको आरोपमा नवलपरासी (सुस्ता पूर्व) को छिपछिपे, चितवनको सनराइज र बर्दियाको नमस्ते सहकारीका सञ्चालक नागेन्द्रबहादुर रिमाल अहिले जेलमा छन् । हाल चितवन कारागारमा रहेका रिमाललाई पनि काठमाडौं झिकाएर संसदीय छानबिन समितिले बयान लिएको थियो । छिपछिपे सहकारीबाट मात्र बचतकर्ताको १० करोड २२ लाख हिनामिना भएको छ । सहकारीको रकम हिनामिना गरेको आरोपमा पोखरास्थित मित्रमिलन बचत तथा ऋण सहकारी संस्थाका अध्यक्ष रमण पौडेल हाल कास्की कारागारमा छन् । यो सहकारीबाट बचतकर्ताको १८ करोड दुरुपयोग भएको छ ।सहकारीको बचत दुरुपयोग गरेको आरोपमा पोखराको बलिदानी बचत तथा ऋण सहकारी संस्था र ललितपुरको सिद्धिदाता बहुउद्देश्यीय सहकारी संस्थाका अध्यक्ष अजय श्रेष्ठ पनि यति बेला कास्की जेलमा छन् । बचत हिनामिनामा संलग्न भएको आरोपमा पोखराको प्राइम सहकारी अध्यक्ष शंकर कार्की र प्रमुख कार्यकारी अधिकृत (सीईओ) सुरेन्द्रमणि पौडेललाई अदालतले कास्की कारागार पठाएको छ । यो सहकारीबाट बचतकर्ताको ५९ करोड ७२ लाख हिनामिना भएको छ । नागरिक विकास सहकारीका अध्यक्ष नुनम सुब्बा ललितपुरको नख्खु जेलमा छन् । त्यस्तै, तुलसी बहुउद्देश्यीय सहकारी संस्थाका अध्यक्ष केदारनाथ शर्मा र शिवशिखर सहकारी संस्थाकी सञ्चालक गीता शर्मा केन्द्रीय कारागार, जगन्नाथ देवलमा छन् । शिवशिखरका बचतकर्ताको ९ अर्ब ५८ करोड ७४ लाख र तुलसी सहकारी संस्थाका बचतकर्ताको १ अर्ब ४३ करोड ५४ लाख हिनामिना भएको छ । भक्तपुरको कृषि विकास सहकारीका अध्यक्ष तेजविक्रम थापा नख्खु जेलमा छन् । यो सहकारीबाट २ अर्ब ७८ करोड ७५ लाख बचत हिनामिना भएको छ । सहकारीको बचत दुरुपयोग आरोपमा कल्याण उपकार सहकारीका अध्यक्ष लीलाबहादुर (एलबी) गुरुङ र देउराली बहुउद्देश्यीय सहकारीका अध्यक्ष रवीन्द्र चौलागाईं पनि नख्खु कारागारमा छन् । आर्जन बचत तथा ऋण सहकारी संस्थाका अध्यक्ष दलबहादुर आले केन्द्रीय कारागारमा छन् । यसैगरी, सहकारी संस्थाको रकम अपचलन गरेको आरोपमा १ हजार ५ सय ४० जना फरार छन् । तीमध्ये सूर्यदर्शन सहकारीका गितेन्द्रबाबु (जीबी) राई, सुप्रिमका सागर केसी, सुमेरुका भरत महर्जन र उनको परिवार, सूर्यदर्शन सहकारीकै ज्ञानबहादुर बमजन, बागलुङको इमेज सहकारीका देवकुमार नेपालीलगायतका व्यक्ति देशबाहिर रहेको अनुमान छ ।"
राष्ट्रसंघको सैनिक सल्लाहकारमा नेपालको उम्मेदवारी,"नयाँ प्रधानसेनापतिमा अशोकराज सिग्देल आएलगत्तै उम्मेदवारी पठाएका हुन् । यसअघिका प्रधानसेनापतिले नेपाललाई आएको मौकामा उम्मेदवारी नै छैन भनेर राष्ट्रसंघलाई पत्राचार गरेपछि सेनाभित्रै असन्तुष्टि थियो । तर नयाँ प्रधानसेनापति सिग्देलले पदभार सम्हालेपछि नेपालका तर्फबाट उम्मेदवार पठाउनुभएको हो, एक उच्च सैनिक अधिकारीले भने, राष्ट्रसंघले समय थपेपछि नेपालले उम्मेदवारी पठाउन पाएको हो । यो नेपालका लागि राम्रो अवसर हुन सक्छ । राष्ट्रसंघमा उपमहासचिवका सुरक्षा सल्लाहकार (मिलिटरी एडभाइजर) हुन्छन् । मिलिटरी एडभाइजर लाई मिलाड पनि भनिन्छ । सैनिक मामिला कार्यालयको नेतृत्व तिनै सैनिक सल्लाहकारले गर्छन् । उपमहासचिवप्रति उत्तरदायी भएर काम गर्नुपर्छ र शान्ति स्थापना कार्यका लागि उपमहासचिवलाई सैनिक सल्लाह प्रदान गर्नुपर्ने जिम्मेवारी हुन्छ ।सैनिक सल्लाहकारमार्फत राजनीतिक मामिला र स्थलगत समर्थनका लागि उपमहासचिव, महासचिव र सुरक्षा परिषद्लाई सम्बन्धित विषयमा अनुरोध गरिन्छ । सैनिक सल्लाहकारले शान्ति सेना परिचालन विभाग, फिल्ड सपोर्ट विभाग र शान्ति सेना परिचालन विभागको नेतृत्वमा सैनिक कम्पोनेन्ट हरू सञ्चालन गर्नुपर्छ । राजनीतिक विभागको नेतृत्वमा सैन्य सल्लाहकारको काम हुने मिसन कार्यालय र डिभिजनका प्रमुखलाई सल्लाह पनि दिनुपर्ने हुन्छ ।नेपालबाट यसअघि सहायक सैनिक सल्लाहकारका रूपमा तत्कालीन उपरथी चित्रबहादुर गुरुङले सन् २००० को नोभेम्बरदेखि सन् २००२ को डिसेम्बरसम्म राष्ट्रसंघको मुख्यालयमा काम गरेका थिए । त्यसबाहेक नेपालले यूएन मिसनमा सातवटा फोर्स कमान्डरको जिम्मेवारी निर्वाह गरिसकेको छ । नेपालबाट उपरथी कृष्णनरसिंह थापा, उपरथी भिक्ट्रीशमसेर राणा, उपरथी पवनजंग थापा, उपरथी बालानन्द शर्मा, उपरथी पूर्णचन्द्र थापा, उपरथी ईश्वर हमाल र रथी निर्मलकुमार थापा फोर्स कमान्डर भएका हुन् । थापा गोलान हाइटबाट फर्कने भएपछि नयाँ उम्मेदवारका रूपमा सेनाले सागरबहादुर थापालाई पठाएको छ ।हाल नेपालबाट शान्ति सेना अन्तर्गतका विभिन्न मिसनमा ४० विज्ञ, सशस्त्र प्रहरी बलबाट १८०, व्यक्तिगत रूपमा ३३, कर्मचारीका रूपमा ११३ र शान्ति सैनिकका रूपमा ५ हजार ७ सय ५३ सहित ६ हजार १ सय १९ जना छन् । नेपालपछि शान्ति सेनामा दोस्रो ठूलो उपस्थिति रुवान्डाको ५ हजार ८ सय ७६ छ भने तेस्रोमा बंगलादेशको ५ हजार ८ सय ६६ छ ।"
पाँचै सन्तान सरकारी जागिरे,"(कालीकोट)संघीयतापछि कालीकोटको नक्सामा जिल्लाकै विकट मानिने शुभकालिका४ ढाडुखाडाका ६५ वर्षीय ददिराम र देवीदरा चौलागाईं दम्पती औधी खुसी छन् । छोराछोरीको सफलतामा ददिरामको परिवार मात्र नभई छरछिमेक, इष्टमित्र र आफन्त पनि खुसी छन् । गत भदौ ३० मा प्रकाशित लोक सेवा आयोगको संघीय शिक्षा सेवाअन्तर्गत राजपत्रांकित तृतीय श्रेणी विद्यालय निरीक्षकमा उनीहरूका जेठा छोरा हर्षप्रसाद सिफारिस भएपछि परिवारमा खुसियाली छाएको हो । पाँचवटै छोराछोरी सरकारी जागिरे भएको उनको परिवार जिल्लामै नमुना बनेको छ । जेठा हर्षप्रसाद मावि शिक्षक हुँदै विद्यालय निरीक्षक भइसकेका छन् भने जेठी छोरी पार्वती मावि तहको द्वितीय श्रेणी (उपसचिवसरह) शिक्षक, माइलो छोरा नरेन्द्र शुभकालिका गाउँपालिकाका स्थायी इन्जिनियर, कान्छो छोरा जयकृष्ण नेपाली सेनामा जागिरे छन् भने कान्छी छोरी दुर्गाकुमारी गाउँकै सुकाटिया स्वास्थ्य चौकीमा ल्याब टेक्निसियन छिन् । जयकृष्ण सेनामा भर्ना भएको ४ वर्ष भयो । उनकी माइली बुहारी रिताकुमारी पाण्डे सदरमुकामको खाडाचक्र नगरपालिकाको महिला, बालबालिका तथा ज्येष्ठ नागरिक शाखा प्रमुख छिन् । सबै छोराछोरी सरकारी जागिरे भएकोमा आमा देवीदरा औधी खुसी छिन् । छोराछोरी सबैले सही बाटो रोजे, ६५ वर्षमा पनि अझै खेतीपातीको काममा सक्रिय देवीदराले भनिन्, सानोमा पढ्न नपाएकी मलाई पनि छोराछोरीले अक्षर चिनाएर नाम लेख्नपढ्न जान्ने भएकी छु ।दैलेख आठबीस माइती भएकी देवीदराले छोराछोरीमा गरेको मिहिनेत र लगानी बल्ल यतिबेला देखिएको बताइन् । अक्षर नचिनेरै बिहे गरेर सुकाटिया आएकी देवीदरालाई श्रीमान् (पति) शिक्षक भएकाले गाउँलेले मास्टर्नी भनी बोलाउँथे । पढेलेखा नभएकी देवीदरालाई अरूले मास्टर्नी भन्दा अप्ठयारो लाग्थ्यो । पहिले त मलाई मास्टर्नी भन्दा गिज्याएजस्तो लाग्थ्यो, देवीदराले भनिन्, अचेल छोराछोरीकै कारण लेखपढ पनि गर्न सक्ने भएपछि मास्टर्नी भनेर बोलाउँदा गर्व लाग्छ । छोराछोरी सबै सफल भए अचेल त साँच्चै मास्टर्नी नै हुँ कि झैं लाग्छ ।परिवारका सबै पाँचै सन्तानले सरकारी जागिर खानेमा चौलागाईं परिवार कालीकोटमै पहिलो बनेको छ । अरू घरमा कसैका सरकारी जागिर खाने एकदुई जना होलान्, शुभकालिका४ का वडाध्यक्ष प्रदीप चौलागार्इंले भने, पाँचै छोराछोरी सरकारी जागिरे भएको यो पहिलो घर हो । उनका अनुसार सम्भवतः एकै परिवारका ३ जना अधिकृत भएको पनि जिल्लाकै पहिलो घर हुन सक्छ । प्रावि, निजी स्रोत हुँदै निमावि, मावि शिक्षकमा स्थायी भएका ददिरामका जेठा छोरा हर्षले निजामती सेवातर्फ पनि सफलता हासिल गरेपछि चौलागाईं परिवार र आफन्तमा खुसियाली छाएको छ । नियुक्ति लिन हाल काठमाडौंमा रहेका उनलाई सामाजिक सञ्जाल र टेलिफोनमार्फत बधाई दिनेको ओइरो छ । मन्त्रालयमै हाजिर भएको छु, हर्षले भने, अब खाली दरबन्दी हेरेर पोस्टिङ हुन्छ होला । उनले घरमा आमाबुबालाई खेतीपातीमा सघाउँदै मिहिनेत गरेर पढेको फल पाइएको सुनाए । हर्षले नैनेलदेव प्रावि चौलागाईंवाडामा कखरा सुरु गरेर ५ कक्षा पास गरेपछि घरबाट दैनिक एक घण्टा उकालोओरालो हिँडेर ०६१ मा गाउँकै महादेव मावि राराकाटियाबाट एसएलसी दिए, त्यसपछि उच्च शिक्षाका लागि सुर्खेत झरे । सुर्खेतको शिक्षा क्याम्पसबाट बीएड पास गरेपछि गाउँ फर्किएका उनले ३ वर्ष आफूले नै पढेको विद्यालयमा मासिक ३ हजार रुपैयाँमा निजी स्रोतमा पढाए । त्यसपछि निमावि तहको स्थायी शिक्षकमा नाम निकालेर दैलेखको गुराँसस्थित पार्वती माविमा ४ वर्ष सेवा गरे ।दैलेख गुराँस बसाइँकै क्रममा सुर्खेतबाट शिक्षाशास्त्रमा स्नातकोत्तर गरेका उनले ०७८ मा मावि तहमा नाम निकालेर कालीकोटको शुभकालिकास्थित आफ्नै गाउँको महादेव मावि राराकाटियामा सामाजिक विषय शिक्षकका रूपमा ३ वर्ष पढाए । यसैक्रममा लोक सेवा आयोगको फाराम भरेका उनले यही महिना विद्यालय निरीक्षकका रूपमा खुला प्रतिस्पर्धाबाट निजामती सेवामा प्रवेश गरेर काठमाडौंमा ७ दिने सेवाकालीन तालिम लिइरहेका छन् । तालिम सकिएपछि सुर्खेत वा दैलेखमा पोस्टिङ हुने सम्भावना छ । उनले निमावि तहको शिक्षक हुँदै निजामतीतर्फ नायब सुब्बामा नाम निकालेर पनि नियुक्ति लिन नगएको सुनाए । सडक पुगे पनि बर्खामा गाडी नचल्ने शुभकालिकामा अझै पैदल हिँड्नुपर्ने बाध्यता छ । ८ कक्षा पढेर ऊ जमानामा गाउँमा शिक्षक भएका उनका बुबा ददिराम ताडी, मान्म, सुकाटियाभर ददी मास्टरका रूपमा परिचित छन् । ०४४ मा सरकारले अन्डर एसएलसीलाई हटाउने नीति ल्याएपछि ७ वर्ष मान्मस्थित जनजीवन प्रावि ताडी र ३ वर्ष सुकाटियाको भवानी प्रावि ठानामा अध्यापन गरेका चौलागाईंले शिक्षकको जागिर छाडेर खेतीपाती गर्न थालेका थिए । उनले खेतीपातीमा पनि राम्रै सफलता पाए । सुर्खेतबाट पिठ्युँमा बोकेको नुन, तेल, लत्ताकपडाले दैनिकी चलाएका ददिराम गाउँका मिहिनेती अगुवा कृषक हुन् । अभाव, अनिकाल र भोकमरीको बिम्ब कालीकोटमा धेरै अन्न उब्जाउने कृषकका रूपमा पनि ददिराम अर्थात् ददि मास्टर जिल्लामै चिनिन्छन् । अन्न बेचेरै सदरमुकाम मान्म बजारमा एउटा घर खरिद गरेका थिए भने सुर्खेतमा पनि घर छ । खेती किसानीबाटै ५ छोराछोरीलाई शिक्षादीक्षा दिलाएका ददिरामकी जेठी छोरी पार्वती आफ्नै गाउँको महादेव माविमा स्थायी शिक्षक छिन् । शिक्षाशास्त्रमा स्नातकोत्तर गरेकी ४१ वर्षीया पार्वतीले ०७१ साउन १३ मा मावि तहमा स्थायी सेवा प्रवेश गरेकी थिइन् । सुरु नियुक्ति लिएर जिल्लाकै विकट पचालझरना गाउँपालिकाको ज्ञानोदय माविमा दुई वर्ष सेवा गरेर आफ्नै गाउँको विद्यालयमा घरपायक सरुवा भएकी पार्वती ०७९ मा मावि द्वितीय तहमा बढुवा भएर उपसचिवसरह जागिरे छिन् । दैलेख बिहे गरेकी उनी माइती घरमै बस्छिन् । मावि द्वितीय श्रेणीकी जिल्लामै उनी मात्र महिला शिक्षक हुन् । बुवाआमालाई खेती किसानीमा सघाएर डिग्री हासिल गरी उपसचिवसरहको सफलता हासिल गर्नुमा आमाबुबालाई नै मार्गदर्शक ठान्छिन् पार्वती । पढ्ने बेलादेखि नै बिहान घाँस काटेर विद्यालय जाने, बेलुकी फर्किएपछि पनि घरको काम गरेर राति टुकी बालेर पढ्ने गर्थिन्, पार्वती । पढ्नलाई गतिलो उज्यालो पनि हुँदैनथ्यो, उनले भनिन्, मट्टीतेलको टुकी र सल्लाको दियालो बालेर पनि पढियो । उनका मिहिनेती भाइबहिनीलाई गाउँलेले नमुना छोराछोरी मान्छन् । घरमा काम गर्नुपर्छ, पढ्न सकिँदैन भन्नेलाई ददि मास्टरका छोराछोरीलाई देखाउने गरिन्छ, स्थानीय गोविन्द चौलागार्इंले भने, सबै भाइबहिनीले पढेर अहिले गाउँको नाम चिनाए ।गाउँकै विद्यालयबाट कक्षा १ देखि पढेर एसएलसी पास गरेर कालीकोटको महादेव मावि फोइकोटबाट आईएस्सी गरेका ददिरामका माइला छोरा नरेन्द्र पनि सानैदेखि पढाइमा अब्बल थिए । उनी आईएस्सी पढ्न जाँदा चिनजान भएकी महादेव माविकी छात्रा रितासँग बिहे गरे । नवलपरासीको गैंडाकोटस्थित अक्स्फोर्ड कलेज अफ इन्जिनियरिङ एन्ड म्यानेजमेन्टबाट ०७३ मा इन्जिनियर (स्नातक तह) पास गरेका ३१ वर्षीय नरेन्द्रले ०७५ मा नेपाल विद्युत् प्राधिकरणमा सबइन्जिनियर पदमा नाम निकाल्न सफल भए भने ०७६ मा इन्जिनियर छैटौं तहमा नाम निकालेर आफ्नै घरपायक शुभकालिका गाउँपालिकामा कार्यरत छन् । गाउँमा काम गर्ने अवसर पाउने भाग्यमानी नरेन्द्र गाउँपालिकामा भएको भौतिक पूर्वाधारको विकासमा भने सन्तुष्ट छैनन् । गाउँ बनाउन सकिन्छ कि भनेर आफ्नै गाउँपालिकामा निर्माणतर्फको नेतृत्व गरेको हो, उनले ५ वर्षे अनुभव सुनाए ।कठिन र जटिल भौगोलिक विकटता रहेको गाउँपालिकामा इन्जिनियरका रूपमा काम गर्दा मिठोभन्दा तीतो अनुभव धेरै छ । हिउँदमा निर्माण गर्यो बर्खामा पहिरोले सबै बगाइदिन्छ । उनले विकास नहुनुको कारण खोतल्दै प्रतिप्रश्न गरे, एउटै पहरो फुटाउन करोडौं खर्च हुन्छ, विकास कसरी होस् ? विकटका बस्तीमा सडक, विद्युत्, खानेपानी, सिँचाइ सुविधा पुर्याउन राज्यले ठाउँअनुसार बजेट लगानी गर्नुपर्ने उनको भनाइ छ । उनी गाउँपालिकामार्फत भएका काम दिगो हुन नसक्नुमा अपनत्वको कमी, योजना खाने प्रवृत्ति र पर्याप्त लगानीकै अभाव मुख्य कारण ठान्छन् ।"
पदपूर्तिको वार्षिक तालिका कार्यान्वयनमा लोक सेवा,"आयोगको यस वर्षको तालिका आयोगले साउनदेखि सुरु गर्ने परीक्षाअन्तर्गत सुरक्षा निकाय तथा संगठित संघसंस्थाको आगामी असारसम्म पदअनुसार परीक्षा सञ्चालन र नतिजा प्रकाशित निरन्तर भइरहने तालिका सार्वजनिक भएको छ । निजामतीतर्फको राजपत्रांकित प्रथम श्रेणीको खुला, आन्तरिक प्रतिस्पर्धा तथा बढुवाको सिट संख्या र प्रतिशत निर्धारण भदौ र असोजमा गरेपछि पदपूर्ति विज्ञापन असोजको अन्तिम बुधबार प्रकाशित गरिनेछ । परीक्षा सञ्चालन मंसिरमा हुनेछ भने लिखित परीक्षाको नतिजा सार्वजनिक पुसमाघमा गरिँदै आएको छ । अन्तर्वार्ता र उम्मेदवारको नाम सिफारिस फागुनचैतमा गरिनेछ । राजपत्रांकित द्वितीय श्रेणीको (प्राविधिकअप्राविधिक) तथा अधिकृत द्वितीयको खुला, आन्तरिक प्रतिस्पर्धा तथा बढुवाको प्रतिशत निर्धाण असोजसम्ममा गरिन्छ । असोजको अन्तिम बुधबार पदपूर्तिसम्बन्धी सूचना प्रकाशित गरिनेछ भने परीक्षा सञ्चालन पुस र माघ गरिनेछ । लिखित परीक्षा सञ्चालन फागुन र चैतमा हुनेछ । अन्तर्वार्ता र नतिजा प्रकाशन वैशाखसम्ममा गर्ने तालिका प्रकाशित भएको छ । स्वास्थ्य सेवाको एघारौं र नवौं तहको खुला, आन्तरिक प्रतिस्पर्धा तथा बढुवाको प्रतिशत निर्धारण भदौ र असोजमा गर्ने वार्षिक तालिका प्रकाशित भएको छ । असोजको अन्तिम बुधबार पदपूर्तिसम्बन्धी सूचना प्रकाशित गर्ने र परीक्षा सञ्चालन माघसम्ममा हुनेछ । लिखित परीक्षा सञ्चालन चैतसम्म र अन्तर्वार्ता र नजिता प्रकाशन वैशाखसम्ममा हुनेछ । राजपत्रांकित तृतीय श्रोणी प्राविधिक पदको खुला, आन्तरिक र बढुवाको सिट संख्याको प्रतिशत असोज र कात्तिकमा निर्धारण गरिन्छ । पदपूर्तिको सूचना प्रकाशन कात्तिकको अन्तिम बुधबार गरिनेछ । परीक्षा सञ्चालन फागुनसम्ममा हुनेछ भने लिखित परीक्षाको नतिजा वैशाखसम्ममा सार्वजनिक गरिनेछ । अन्तर्वार्ताको नतिजा प्रकाशन तथा नाम सिफारिस असारसम्ममा हुनेछ । स्वास्थ्यको आठौं तहको पदमा खुला प्रतिस्पर्धा हुनेछ । आवश्यक सिट संख्याको प्रतिशत असोज र कात्तिकमा निर्धारण गरेर सुरु भएको परीक्षा विभिन्न समयमा सञ्चालन भएर अन्तर्वार्ता र सिफारिस जेठअसार प्रकाशित गरिनेछ । स्वास्थ्यको सातौं तहको खुला, आन्तरिक प्रतिस्पर्धा तथा बढुवाको सिट संख्या र प्रतिशत निर्धारण कात्तिकसम्ममा गरेर सुरु गरिएको अन्तिम परीक्षाको नतिजा असारसम्ममा सार्वजनिक गरिनेछ । राजपत्रांकित तृतीय श्रेणी (अप्राविधिक तथा अधिकृत तृतीयको प्रथम र द्वितीय चरणको खुला, आन्तरिक प्रतिस्पर्धा र बढुवाको सिट संख्या तथा प्रतिशत निर्धारण मंसिरसम्ममा गरिसक्नुपर्नेछ । यसको विज्ञापन र सूचना प्रकाशन मंसिरको अन्तिम बुधबार गरिनेछ भने साउन र भदौमा अन्तर्वार्ता तथा उम्मेदवारको सिफारिस गर्ने तालिका आयोगले सार्वजनिक गरेको छ । राजपत्र अनंकित प्रथम श्रेणी (अप्राविधिक) तथा सहायक प्रथमः खुला प्रथम चरण, खुला द्वितीय चरण र बढुवाको सिट संख्या र प्रतिशत पुससम्ममा निर्धारण गरिनेछ । पदपूर्तिको सूचना प्रकाशन पुसभित्र गरेर सुरु गरिएको परीक्षा निरन्तर सञ्चालन गरेर सफल उम्मेदवारको सिफारिस असोजसम्ममा गरिनेछ ।"
रास्वपा केन्द्रीय सदस्यको उजुरीमा मेडिकल व्यवसायी प्रसाईं पक्राउ,"काठमाडौं (कास) साइबर अपराधसम्बन्धी कसुरमा नेपाल प्रहरीको साइबर ब्युरोले मेडिकल व्यवसायी दुर्गा प्रसाईंलाई पक्राउ गरेको छ । रास्वपाकी केन्द्रीय सदस्य टीका (ज्वाला) संग्रौलाले दिएको उजुरीका आधारमा प्रसाईं भक्तपुरस्थित घरबाट आइतबार पक्राउ परेका हुन् । काठमाडौं जिल्ला अदालतले प्रसाईंसँगै जीवन पाण्डे र प्रकाशचन्द्र दाहालविरुद्ध गत बुधबार पक्राउ पुर्जी जारी गरेको थियो । प्रसाईंलाई पक्राउ गरेपछि साइबर ब्युरोले थुनामा राखेर अनुसन्धान गर्नका लागि जिल्ला अदालत काठमाडौंमा उपस्थित गराएको थियो । जिल्ला न्यायाधीश बालकृष्ण वाग्लेले प्रसाईंलाई तीन दिन थुनामा राखेर अनुसन्धान गर्न म्याद दिएको स्रेस्तेदार रामु शर्माले जानकारी दिए । प्रसाईंले रास्वपा केन्द्रीय सदस्य संग्रौलाविरुद्ध फेक समाचार उल्लेख गर्दै आपत्तिजनक अभिव्यक्ति दिएको आरोप छ । अदालतबाट पक्राउ पुर्जी जारी भए पनि प्रसाईंलाई पक्राउ गर्न ढिलाई गरिएको भन्दै संग्रौलाले सामाजिक सञ्जालमा आपत्ति जनाएकी थिइन् । प्रसाईंका समर्थकले आफूलाई ज्यान मार्ने धम्की दिएको पनि उनले सामाजिक सञ्जाल फेसबुकमा लेखेकी छन् । विद्युतीय कारोबार ऐन, २०६३ को दफा ४७ मा कम्प्युटर, इन्टरनेटलगायतका विद्युतीय सञ्चारमाध्यमहरूमा प्रचलित कानुनले प्रकाशन तथा प्रदर्शन गर्न नहुने भनी रोक लगाएका सामग्री प्रकाशनलाई निषेध गरिएको छ । सार्वजनिक नैतिकता, शिष्टाचारविरुद्धका सामग्री वा कसैप्रति घृणा वा द्वेष फैलाउने वा विभिन्न जातजाति र सम्प्रदायबीचको सुमधुर सम्बन्धलाई खलल पार्ने किसिमका सामग्रीहरू प्रकाशन वा प्रदर्शन गर्ने वा गर्न लगाउने व्यक्तिलाई एक लाख रुपैयाँसम्म जरिवाना वा पाँच वर्षसम्म कैद वा दुवै सजाय हुनेछ कानुनमा भनिएको छ ।साइबर ब्युरोका प्रमुख डीआईजी नवीन्द्र अर्यालले साइबर अपराधसम्बन्धी उजुरी परेका आधारमा प्रसाईंलाई पक्राउ गरिएको जानकारी दिए । हामी अनुसन्धानकै क्रममा छौं, उनले भने ।"
श्रीलंकाको राष्ट्रपतिमा दिसानायके,"(काठमाडौं) आर्थिक संकटबाट बाहिरिन संघर्षरत श्रीलंकाको राष्ट्रपतिमा वामपन्थी नेता अनुरा कुमारा दिसानायके निर्वाचित भएका छन् । उनी दोस्रो चरणको मतगणनापछि श्रीलंकाको नवौं राष्ट्रपति भएका हुन् । उनले समागी जन बलवेगयाका नेता सजिथ प्रेमदासालाई पराजित गरे । ५५ वर्षीय दिसानायकेले सोमबार पद तथा गोपनीयताको शपथ लिनेछन् । देशको अर्थतन्त्र उकास्ने र दसौं लाख नागरिकलाई गरिबीबाट पार लगाउने चुनौती उनीसामु छ ।श्रीलंकाको राष्ट्रपति चुनाव पहिलो पटक दोस्रो चरणको मतगणनामा पुगेको हो । श्रीलंकामा राष्ट्रपति निर्वाचित हुन ५० प्रतिशतभन्दा बढी मत ल्याउनुपर्छ । चुनावमा मतदाताले प्राथमिकताका आधारमा पहिलो, दोस्रो र तेस्रो उम्मेदवार चयन गर्न पाउने व्यवस्था छ । शनिबार भएको चुनावको मतगणनामा कुनै पनि उम्मेदवारले आवश्यक मत ल्याउन नसकेपछि पहिलो स्थानमा आएका दिसानायके र दोस्रो स्थानमा आएका प्रेमदासाबाहेक अन्य उम्मेदवारहरू चुनावी दौडबाट बाहिरिएका थिए । त्यसपछि ती उम्मेदवारलाई प्रदान गरिएको मतमध्ये दोस्रो र तेस्रो प्राथमिकतामा दिइएको मत गणना गरेसँगै विजेताको टुंगो लगाइएको हो । पहिलो चरणको मतगणनामा वामपन्थी नेता दिसानायकेले ४२३१ प्रतिशत मत प्राप्त गरेका थिए । दोस्रो स्थानमा रहेका प्रेमदासाले ३२७६ प्रतिशत मत पाएका थिए । दोस्रो कार्यकालका लागि दौडमा रहेका राष्ट्रपति रनिल विक्रमासिंघेले १७२७ प्रतिशत मत पाए । पूर्वराष्ट्रपति महिन्दा राजापाक्षका छोरा तथा २०२२ मा अपदस्थ राष्ट्रपति गोटाबाया राजापाक्षका भतिज ३८ वर्षीय नमल राजापाक्ष २५ प्रतिशत मतमा सीमित भए । श्रीलंकामा इतिहासकै खराब आर्थिक संकटपछि २०२२ मा देशव्यापी विरोध प्रदर्शन सुरु भएको थियो । जसका कारण देश छाडेर भागेका राष्ट्रपति गोटाबाया राजापाक्षले सिंगापुर पुगेर पदबाट राजीनामा दिएका थिए । त्यसयता शनिबार पहिलो पटक चुनाव भएको हो । दिसानायके नेसनल पिपुल्स पावर गठबन्धनका तर्फबाट राष्ट्रपतीय उम्मेदवार बनेका हुन् । गठबन्धनमा मार्क्सवादप्रति झुकाव राख्ने उनको दल जनथा भिमुक्ति पेरामुना (जेभीपी) आबद्ध छ । २०१९ यता गठबन्धनको नेतृत्व गरिरहेका दिसानायके २०१४ यता जेभीपी प्रमुख छन् । उनले २०१९ को राष्ट्रपतीय चुनावमा पनि प्रतिस्पर्धा गरेका थिए । त्यतिबेला उनले ३ प्रतिशत मत पाएका थिए । देशमा व्याप्त भ्रष्टाचार रोक्न कडा नीति अवलम्बन गर्नुपर्ने बताउँदै आएका दिसानायके सुशासन कायम गर्ने वाचासहित चुनावी मैदानमा उत्रिएका हुन् । उनले सत्तामा आएको ४५ दिनभित्र संसद् भंग गर्ने र आफूले अघि सारेका नीति कार्यान्वयनका लागि ताजा जनमत लिने बताएका छन् । २ सय २५ सदस्यीय संसद्मा उनी नेतृत्वको जेभीपीका तीन सदस्य छन् । दिसानायकेको पार्टी जेभीपी चीननिकट मानिन्छ । पार्टीका संस्थापक रोहाणा विजेविराले १९८० को दशकमा भारतलाई श्रीलंकाको दुश्मनको रूपमा चित्रण गरेका थिए । १९८७ मा श्रीलंका र भारतबीच भएको सम्झौतालाई जेभीपीले विरोध गर्दै आएको छ । श्रीलंकामा जेभीपीको भारतविरोधी र चीननिकट छवि रहेको भए पनि दिसानायकेले भारत र चीन दुवैसँगै सन्तुलित र सौहार्दपूर्ण सम्बन्ध चाहेको बताउँदै आएका छन् । पछिल्ला दिनमा उनले क्षेत्रीय महाशक्ति भारतसँग भने क्रमशः सम्बन्ध सुधार गरेको देखिन्छ । दिसानायके गत फेब्रुअरीमा भारत सरकारको निम्तोमा दिल्ली पुगेका थिए । त्यसक्रममा उनले भारतका विदेशमन्त्री एस जयशंकर र राष्ट्रिय सुरक्षा सल्लाहकार अजित डोभलसँग द्विपक्षीय सम्बन्धबारे छलफल गरेका थिए । भेटका क्रममा विदेशमन्त्री जयशंकरले श्रीलंका भारतको विश्वासिलो साझेदार भएको बताएका थिए । दिसानायकेको दल लामो समयदेखि राज्यले कडा हस्तक्षेप गर्नुपर्ने, करको दायरा घटाउनुपर्ने र बजार र अर्थतन्त्रसम्बन्धी नीतिमा केही कडा व्यवस्था ल्याउनुपर्ने पक्षमा छ । आर्थिक संकटपछि उनले निरन्तर उठाएका गरिब पक्षधर नीति र भ्रष्टाचारविरुद्ध उभिने प्रतिबद्धताका कारण लोकप्रिय बने । दिसानायकेले सन् २०२२ को संकटपछि निरन्तर परिवर्तनको पक्षमा वकालत गर्दै आएका थिए । त्यसका साथै उनले देशको अर्थतन्त्रलाई लयमा ल्याउन कृषि र सूचना प्रविधि र उत्पादनमूलक क्षेत्रलाई प्राथमिकता दिने बताएका छन् । उनका ती वाचा मतदाताहरूले रुचाएका देखिएको छ । दुई वर्षअघिको आर्थिक संकटपछि श्रीलंकाको विदेशी मुद्रा सञ्चिति कमजोर भएको थियो । जसका कारण श्रीलंकाले औषधि, इन्धनलगायतका अत्यावश्यक वस्तुहरू आयात गर्न सकेको थिएन । त्यसका साथै, सार्वजनिक ऋण ८३ अर्ब डलरभन्दा बढी पुग्नुका साथै मुद्रास्फीति ७० प्रतिशतसम्म पुगेको थियो । कतिपय नीतिगत कमजोरी, घट्दो निर्यात, वर्षौंदेखि कर प्रणालीमा रहेका समस्या र कोभिड महामारीपछिको खस्कँदो पर्यटनका कारण अर्थतन्त्र संकटमा परेको बताइएको थियो । देशमा व्याप्त भ्रष्टाचार र अस्तव्यस्तताका कारण उत्पन्न आर्थिक संकटका लागि एक दशकसम्म शासनसत्ता सम्हालेको राजापाक्ष परिवार जिम्मेवार रहेको भन्दै देशव्यापी आन्दोलन सुरु भएको थियो । श्रीलंकाको इतिहासकै खराब आर्थिक संकटका कारण सुरु भएको आन्दोलनपछि सन् २०२२ को जुलाईमा राष्ट्रपति गोटाबाया राजापाक्ष देश छाडेर भागेका थिए । त्यसको एक सातापछि विक्रमासिंघे श्रीलंकाको संसद्बाट राष्ट्रपतिमा नियुक्त भएका थिए । तर उनले आन्दोलनको जनादेशलाई बेवास्ता गरेका र राजापाक्ष परिवारलाई अभियोग लाग्नबाट बचाएको आरोप लागेको थियो । जसका कारण विक्रमासिंघे राष्ट्रपतीय चुनावमा तेस्रो पटक हार बेहोर्न बाध्य भए । यसअघि उनी १९९९ र २००५ को राष्ट्रपतीय चुनावमा पनि पराजित भएका थिए । (एजेन्सीहरूको सहयोगमा)"
भान्सा महँगो बनाउन खानेतेलमा खेल,"एकातिर चाडबाड नजिकिएकाले सरकारले नै खाद्य व्यवस्था तथा व्यापार कम्पनीमार्फत खाद्य वस्तुमा छुट दिने घोषणा गरेको छ, यही बेला खानेतेलको थोक मूल्यमै प्रतिलिटर ३० रुपैयाँसम्म मूल्यवृद्धि भएको छ । भारतले पाम, सोयाबिन र सनफ्लावरको कच्चा तेलको आयातमा २० प्रतिशत भन्सार बढाउनासाथ नेपाली भान्सा महँगो भएको छ । भन्सार बढ्दा उताको बजारमा मूल्यवृद्धि हुनु अनौठो होइन, तर यता मूल्यवृद्धि भएको छ जसको तार्किक कारण छैन । तर, पछिल्लो दुई सातामै खानेतेलको थोक मूल्यमा नै प्रतिलिटर ३० रुपैयाँ वृद्धि भएको छ । अझ गम्भीर विषय त मूल्यवृद्धि बढ्दै जान सक्ने आकलन व्यापारीहरूको छ र अधिकतम मूल्यबारे अनुमान गर्न गाह्रो छ । मूल्यवृद्धि नियन्त्रणका लागि हस्तक्षेप नभएमा र यस्तै वृद्धिदर कायम रहेमा चाडपर्वको मुखमा नेपाली उपभोक्ता थप मर्कामा पर्नेछन् ।भारतले गत निर्वाचनअघि तेलको भन्सार नगन्य बनाएको थियो । त्यतिबेला भारतमै तेल सस्तो भएकाले नेपालका उद्योगीले निर्यात गर्न पाएका थिएनन् । तर सेप्टेम्बर ४ बाट लागू हुने गरी कच्चा र प्रशोधित खाद्य तेलमा आधारभूत भन्सार २० प्रतिशतले बढाएको हो । जसकारण भारतले आयात गर्ने कच्चा खानेतेलमा लाग्ने कर साढे २७ प्रतिशत पुगेको छ । त्यसैले त्यहाँ तेलको मूल्य वृद्धि भएको छ । तर, भारतले भन्सार बढाउँदा नेपाली वस्तु निर्यातमा झन् प्रोत्साहन हुन्छ । किनकि नेपालमा ३० प्रतिशतसम्म मूल्य अभिवृद्धि (भ्यालु एड) भएका वस्तुले भारतीय बजारमा भन्साररहित प्रवेश पाउँछन् । साथै निर्यातमा भ्याट फिर्ताको सुविधा पनि छ । जसले गर्दा नेपाली तेल भारतीय बजारमा पुग्दा भन्सार लाग्दैन र भ्याट पनि फिर्ता आउँछ । भारतीय बजारमा प्रतिस्पर्धी मूल्य पाएकाले नेपाली उद्योगीहरूले उतै निर्यातमा जोड गरेका छन् । नेपाली उद्योगीले आफ्नो उत्पादनको निर्यात बढाउनु खुसीकै विषय पनि हो । तर, स्वदेशी बजारमा आपूर्ति अभाव सिर्जना गरेर निर्यातमा मात्रै केन्द्रित हुनु नाजायज हो । उद्योगीहरूले आपूर्ति घटाएर आगामी दिनमा बढी मुनाफा गर्न मौज्दात राखेको आशंका पनि गरिएको छ । जसका कारण चाडपर्वको मुखमा अत्याश्यक तेलको बजार भाउमा एकाएक उछाल आएको छ । उद्योगीहरूले अस्वाभाविक मुनाफाका लागि नेपाली उपभोक्तालाई मूल्यवृद्धिको भार थप्नु भने आलोच्य विषय हो । उद्योगीको यस प्रवृत्तिप्रति सरोकारवाला निकायहरूले आफ्नो भूमिका प्रयोगका लागि अग्रसर बन्नुपर्छ ।माग बढ्दा मूल्य बढ्नु अर्थशास्त्रको सामान्य नियम नै हो, तर यो प्रक्रिया पारदर्शिताको जगमा अडिएको हुनुपर्छ । नेपाली उद्योगीव्यवसायीको प्रवृत्ति भने फरक छ । उनीहरू सुरुवातमा उत्पादित वस्तु लुकाएर अभाव सिर्जना गर्छन् । त्यसपछि मूल्यवृद्धिसहित बजारमा वस्तु पठाउँछन् । सबै मूल्यवृद्धिको हकमा उस्तै दाबी गर्न नसकिएला तर नेपाली उपभोक्ताको वर्षौंदेखिको अनुभूति यही हो । किनकि, उत्पादित वस्तुका लागि आवश्यक कच्चा पदार्थ वा अन्य लागत मूल्य स्थिर रहँदा पनि मूल्यवृद्धि हुनु स्वाभाविक होइन । कतिपय अवस्थामा त केही अमूर्त कारण बताइन्छ, तर वास्तविक हो वा होइन भनेर उपभोक्ताले निर्क्योल गर्न सक्दैन । जस्तो कि, कोरोना महामारी वा रुसयुक्रेन युद्धको सुरुवातमा नेपालमा खानेतेलको मूल्य ह्वात्तै बढ्यो । सार्वजनिक चर्चामा तिनै विषयलाई मूल्यवृद्धिको कारणका रूपमा प्रस्तुत गरियो । तर वास्तवमा त्यस्ता घटनाकै कारण कति मूल्यवृद्धि भएको वा हुनुपर्ने हो, कति स्थानीय उद्योगव्यवसायीको चलखेलको परिणाम हो भन्ने थाहा हुँदैन । यस्ता सन्दर्भमा ठोस तथ्यांक उपलब्ध गराउने र विश्लेषण गर्ने प्रचलनको आवश्यकता छ ।निम्न वर्गदेखि मध्यम वर्गीयसम्मका सबै उपभोक्ताको अर्थतन्त्र मूल्यवृद्धिले सधैं बिथोलिदिन्छ । भान्सा महँगो बन्नेबित्तिकै अन्य आवश्यकता पूरा हुन सक्दैन । बालबच्चाको शिक्षादीक्षा र परिवारको स्वास्थ्य समेतमा प्रत्यक्षअप्रत्यक्ष असर पर्छ । त्यसैले पनि महँगीलाई एउटा तार्किक बिन्दुमा राखिराख्न आवश्यक छ । त्यसका लागि बजारलाई खुला रूपमा छाडेर होइन, सरकारले आफ्नो निगरानी र नियमनको औजार प्रयोग गर्न आवश्यक छ । तर नेपालमा यस्तो अवस्था छैन । जुनबेला सरकारको आवश्यकता बोध हुन्छ, त्यतिबेला नै राज्यको उपस्थिति मुस्किल हुन्छ । जुन प्रवृत्ति अहिले पनि देखापरेको छ । यहाँ उल्लिखित प्रसंग खानेतेलको भए पनि, अन्य उपभोग्य सामग्रीको अवस्थामा पनि उस्तै हो वा हुने गर्छ । तसर्थ चाडपर्व नजिकिएको यस समयमा सरकारले बजार अनुगमनलाई तीव्रता दिन र हस्तक्षेप बढाउन आवश्यक छ । कालोबजारीमा संलग्नलाई कालोबजारी ऐन र उपभोक्ता संरक्षण ऐनअनुसार कारबाही गर्नुपर्छ ।हामीकहाँ उपभोक्ता जागरणको पनि अभाव छ । खासमा उपभोक्ताले पनि व्यक्तिगत विवेक र सामूहिक जागरण प्रयोग गर्नुपर्छ । संसारका सबै विषयमा बहस गर्ने प्रवृत्ति भए पनि आफूले उपभोग गर्ने वस्तुको गुणस्तर र मूल्यका विषयमा सामाजिक सञ्जालमा कमै बहस हुन्छ । त्यसैले बेथिति गर्ने बजार र नियमन नगर्ने राज्यलाई हाइसञ्चो भएको छ । कुनै पनि वस्तुको मूल्य किन कति छ भन्ने थाहा पाउनु उपभोक्ताको मौलिक अधिकार हो, यो अधिकारप्रति चेतना, प्रश्न र बहस जरुरी छ, यसलाई सामाजिक संस्कारकै रूपमा विकास गर्न उपभोक्तावादी संस्थाहरू र नागरिक समाजको पनि भूमिका अपरिहार्य छ ।"
सत्ता बहिर्गमनको रन्थनमा प्रचण्ड,"सत्ता बहिर्गमनमा पुगेपछि भौंतारिएका नेकपा माओवादी केन्द्रका अध्यक्ष प्रचण्डले कांग्रेसएमालेसँग तत्कालका लागि कुनै सम्बन्ध गाँस्ने ठाउँ नभेटेपछि आफूभन्दा साना दलसँग सहकार्यको ढोका उघारेका छन् । त्यसैले उनले प्रतिनिधिसभामा चौथो स्थानमा रहेको राष्ट्रिय स्वतन्त्र पार्टी (रास्वपा) सँग सरकारका विरुद्ध सडकदेखि सदनसम्म एकजुट भएर लाग्ने कुरा उठाएका छन् । त्यसमा रास्वपाले पनि अनौपचारिक रूपमा समर्थन जनाइसकेको छ । २०७९ को निर्वाचन अगाडि प्रचण्ड जुन क्षेत्रबाट चुनाव लड्छन्, त्यही क्षेत्रबाट आफू लडेर उनलाई लखेट्ने उद्घोष गर्दै आएका रास्वपा सभापति रवि लामिछानेले अन्ततः प्रचण्डलाई लखेटेर गोरखा पुर्याएका थिए । प्रचण्ड र रवि दुवै निर्वाचन जितेर संसद्मा मात्र पुगेनन्, उनीहरू सत्ताका लागि घनिष्ठ मित्र नै बन्न पुगे ।उनीहरूलाई परिस्थितिले यस्तो अवस्थामा पुर्याइदियो कि सत्तामा छँदामात्र होइन प्रतिपक्षमा पुगेपछि झनै घनिष्ठ बन्नुपर्ने अवस्थाको सिर्जना गराइदियो । तेस्रो दल हुँदाहुँदै पनि निर्वाचनलगत्तै दुई ठूला दललाई लदाएर सत्ताको रजगजमा रमाएर उथलपुथल गर्दै आएका प्रचण्डलाई तिनै दुई ठूला दल मिलेर उत्तानो फर्काइदिएपछि उनी आफ्नो अस्तित्व जोगाउने बाटोको खोजीमा भौंतारिरहेका छन् । अहिलेकै अवस्था कायम रहने हो र कांग्रेसएमालेले भनेजस्तो आगामी निर्वाचनमा कसैसँग गठबन्धन नगर्ने भन्ने विषयले निरन्तरता पायो भने आगामी निर्वाचन प्रचण्डलाई निकै महँगो पर्ने निश्चितप्रायः छ । विगतका दुईवटा निर्वाचनमा आफूभन्दा माथिल्ला दलसँग गठबन्धन गर्दागर्दै पनि आफ्नो राजनीतिक हैसियतलाई विकास गर्न नसकेका उनका लागि आगामी दिनमा यसले अझै बढी पीडा दिनेछ । सत्तामा रहँदा जनता नचिन्ने तर सत्तामा ठाउँ नपाउनेबित्तिकै जनताको देवत्वकरण गर्ने उनको स्वार्थीपनाले आगामी दिन सुखमय होला भन्ने लाग्दैन । जनताले पक्कै पनि इतिहासको लेखाजोखा राख्ने नै छन् । अहिले जसरी प्रचण्ड जनताजनता भनेर डुल्दै हिँडेका छन्, यदि विगतमा जसरी नै रातारात सत्ता गठबन्धन परिवर्तन हुने अवस्था आयो र कांग्रेसएमालेमध्ये कुनै एक दललाई माओवादीको खाँचो पर्यो भने उनले फेरि पनि जनतालाई चिन्ने छैनन् । किनकि उनी सत्ताको चरम सुखमा रमाउने मुख्य पात्र हुन् । आफूलाई दुःख पर्दा मात्रै उनले जनता र आफ्ना सहकर्मीको आवश्यकता महसुस गर्ने हुन् । रास्वपा मात्रै होइन उनले आफूसँग छुटेर गएका अन्य पूर्वमाओवादी धारका पार्टीलाई पनि एकताको बाटोमा आउन पटक पटक आह्वान गर्दै आएका छन् । प्रचण्डले कुन बेला कसरी अरूलाई उपयोग गर्छन् भनेर राम्रैसँग चिनेका उनका पूर्वसहकर्मीले पनि सहजै उनले गरेको होस्टेमा हैंसे गर्लान् भन्ने लाग्दैन । पछिल्लो समय प्रचण्डले बोलेका कुरा सबै सत्ता बहिर्गमनको रन्थनाहटबाट उब्जिएका वाणी हुन् भन्ने त सबैले बुझेकै कुरा हो । सुजन देवकोटा, पालुङ्टार४, गोरखा"
सहकारीपीडितको क्रन्दन,"यस बखत लाखौंलाख आम नागरिक सहकारीबाट पीडित भएको खबर अब कुनै नौलो भएन । बैंक डुब्न गएमा मात्र ५ लाखको ग्यारेन्टी गर्ने सरकारसँग कुनै आशा र भरोसा पनि रहेन । सरकारका पूर्वगृहमन्त्री रवि लामिछाने महिनौं दिनदेखि आफूलाई निर्दोष दाबी गर्दै आइरहेका थिए । सहकारी संस्था बचत रकम दुरुपयोगसम्बन्धी संसदीय विशेष छानबिन समितिले समेत आफूलाई बीचमा राखेर निर्णय दिँदै गर्दा साँच्चै सहकारीमा बचत गरेको रकम आम नागरिकले पाउलान् ? यो अब दिवासपना जत्तिकै भइसकेको त होइन ? त्यसैले, साँच्चै सहकारीलाई पुरानै अवस्थामा ल्याउने हो भने बन्द हुने अवस्थामा हरेक सहकारीले कहिले साधारणसभा गरे, त्यसमा सम्बन्धित निकायले कसरी मञ्जुरी दियो, खोजी गरिनुपर्छ । धेरैजसो सहकारी खोलेकै दिनबाट आफ्नो हिसाबकिताबको प्रणाली सरकारलाई नबुझाई बसेका छन् । त्यसैले पहिलो कारबाहीको सुरुवात त्यहींबाट गरिनुपर्छ । जहाँ सरकारीस्तरबाटै उनीहरूलाई संरक्षण गरिएको थियो । एउटा सहकारीमा लाखौं नागरिकका सपना बन्धक रहेका हुन्छन् । सहकारीका सञ्चालक भाग्दा वा संस्था नै डुब्दा आम नागरिकका सपनासमेत टुटेका छन् । यो ४२ वटा सहकारीको मात्रै विषय होइन । सहकारीबाट ऋण लिएर नतिर्ने, त्यहाँबाट बचत झिकेर अपचलन गर्ने कोही पनि उम्कनु हुन्न । कानुनबाट पक्षपात नगरी गरिने कारबाही नै सहकारीमा रहेको बचत फिर्ता हुने एउटै बाटो हो । रामकृष्ण बराल, जोरपाटी५ काठमाडौं"
समावेशी न्यायको यथार्थपरक समीक्षा होस्,"कान्तिपुर दैनिकमा आइतबार प्रकाशित इन्द्र अधिकारीको आरक्षण ः तथ्यांकबिनाको रजाइँ शीर्षकको लेखमा नीतिगत र व्यावहारिक चुनौतीका बारे गम्भीर प्रश्न उठाइएको छ । यसले नेपालको आरक्षण प्रणालीमा विद्यमान त्रुटिलाई उजागर गर्दै भविष्यमा सुधारको दिशा देखाउने प्रयास गरेको छ । लेखमा उठाइएको तथ्यांकको अभावमा नीति निर्माण र आरक्षणको कार्यान्वयनमा कठिनाइ उत्पन्न भइरहेको सवाल निकै महत्त्वपूर्ण छ । यो सवालमा गहन विश्लेषण प्रस्तुत गरिए पनि आरक्षणसम्बन्धी तथ्यांकको अभावका कारणबारे स्पष्ट व्याख्या छैन । नेपालको तथ्यांक संकलन प्रणाली, सरकारी संरचनामा देखिने पारदर्शिता र सूचनाको पहुँचमा रहेका समस्याको कारण आरक्षणको प्रभावकारिता मापन गर्न सकिने आधारका बारेमा लेखमा स्पष्टता देखिँदैन ।आरक्षणले कसरी सशक्त वर्गलाई अनावश्यक रूपमा फाइदा पुर्याएको छ भन्ने चर्चा गरिए पनि यसलाई मापन गर्ने तरिका र समस्या समाधानको ठोस प्रस्ताव वा दृष्टान्त प्रस्तुत गरिएको पाइँदैन । उदाहरणका लागि विभिन्न तहमा रहेका संस्थामा सशक्त वर्गलाई दिइएका आरक्षण सुविधाको पुनरावलोकन गर्ने वस्तुगत योजना र समाधानका उपायको स्पष्ट खाका प्रस्तुत गरिएको भए लेख अझै समसामयिक हुने थियो ।लेखमा छुट्याइएको अर्को पक्ष आरक्षणको सकारात्मक प्रभावको विश्लेषण हो । आरक्षणले केके सुधार ल्याएको छ भन्ने पक्षलाई उपेक्षा गरिएको छ । यसले समग्र प्रणालीप्रतिको नकारात्मक दृष्टिकोणलाई बढावा दिन सक्ने खतरा उत्पन्न हुन्छ । खासगरी सामाजिक रूपमा पछाडि पारिएका समुदायहरूलाई समावेशीकरणको क्षेत्रमा आरक्षणको व्यवस्थाले हालसम्म पुर्याएको योगदानलाई समेत समेटिएको भए लेख अझै सन्तुलित हुने थियो । समग्रमा आरक्षणको पुनरावलोकन र पारदर्शिता अभिवृद्धिको विषयमा राष्ट्रिय बहसको आवश्यकता औंल्याइएको विषय एकदमै सकारात्मक छ ।तथापि पुनरावलोकनको प्रक्रियामार्फत नयाँ मापदण्ड स्थापित गरेर समावेशीकरणको मापनका बारेमा थप विश्लेषण प्रस्तुत गरिएको भए लेख अझै सान्दर्भिक हुने थियो । किनकि अहिले सबैतिर भुइँको टिप्दा गोजीको नझरोस् भन्ने चिन्ता व्याप्त छ । अतः यो चिन्ताको सम्बोधन गर्दै सबै पक्षलाई विश्वास र अपनत्वको अनुभूति हुने गरी आरक्षण व्यवस्थाको पुरावलोकन गर्दा मात्रै समस्याको दिगो समाधान हुनेछ । टेकेन्द्र अधिकारी, विराटनगर"
नेतृत्वको विकल्प नदेख्ने वैकल्पिक पार्टी,"गणितज्ञ, चिकित्सक एवं व्यंग्यकारसमेत रहेका एक जना पुराना स्कटिस विद्वान् जोन आर्बुथनोटको चर्चित भनाइ छ, राजनीतिक दलहरू आफ्नै झूट निल्दै मर्छन् । वर्षौं पुरानो उनको यो वाणी अहिलेको राजनीतिक परिवेशमा पनि उत्तिकै सान्दर्भिक र सम्झनलायक छ । अरूले नसम्झे पनि नेपालको नवोदित राजनीतिक दल राष्ट्रिय स्वतन्त्र पार्टी (रास्वपा) ले त सम्झनै पर्ने खालको छ । त्यो किनभने, भर्खरै जन्मेर बामे सर्दै गरेको यो दल झूट र ढाँटको भारीले जसरी थिचिँदै छ, यसको असामयिक राजनीतिक अवसानको जोखिम त्यही अनुपातमा बढ्दो छ ।दलका रूपमा परिपक्व कद ग्रहण नगर्दै कलिलै वयमा रास्वपा राजनीतिक अवसानको सन्निकट किन आइपुग्यो ? कांग्रेस, एमाले, माओवादी जस्ता पुराना दललाई जस्तै यो पार्टीलाई पनि सच्चिने कि सक्किने ? भन्ने उही प्रश्नले घेर्न थालेको छ । यो सन्दर्भमा रास्वपाको राजनीतिक गन्तव्य कस्तो रहला ? सच्चिएर बढ्ला कि पानीको फोका फुटेझैं असान्दर्भिक भएर जाला ? यो स्तम्भ रास्वपालक्षित यी प्रश्नमा केन्द्रित रहनेछ । रास्वपाको राजनीतिक संकट केलाउनुअघि संक्षिप्तमा यसको उदयको अन्तर्य बुझौं । रास्वपा कुनै राजनीतिक आन्दोलनबाट उदाएको दल होइन । यो कुनै विशेष राजनीतिक विचार सिद्धान्तको प्रतिपादनपछि खुलेको पनि होइन । टेलिभिजनको पर्दामा वर्षौं देखिएर चर्चा कमाएका एक जना पत्रकार रवि लामिछानेको राजनीतिमा आउने महत्त्वाकांक्षाको प्रतिफल हो, रास्वपा ।समाजमा व्याप्त निराशा र असन्तोषका कारण पुराना दल र नेता अलोकप्रिय हुँदै जाँदा लोकप्रिय राजनीति गर्ने सोचबाट प्रेरित भएर लामिछानेको अगुवाइमा २०७९ असारमा रास्वपा जन्मिएको थियो । धेरैले उनको यो कदमलाई अराजनीतिक लहड भनेका थिए भनेर स्वयं लामिछानेले हालै सम्पन्न राष्ट्रिय परिषद् भेलामा प्रस्तुत राजनीतिक प्रतिवेदनमा भनेका छन् । तर, जब त्यही वर्ष मंसिरको निर्वाचनमा यो चौथो ठूलो राष्ट्रिय पार्टी बन्यो, तब यो पार्टीप्रतिको चासो नागरिक वृत्तमा ह्वात्तै बढ्यो । लामिछानेको ठहर छ, हाम्रो संसदीय उपस्थिति राजनीतिक अभ्यासको फरक पृष्ठभूमिमा स्थापित नीलो क्रान्ति थियो । केही हदसम्म पुराना राजनीतिक दलहरूप्रतिको वितृष्णा र धेरै हदसम्म नयाँ दलतिरको आकर्षणको कारण यो सम्भव भएको हो । खासमा उनले भनेजस्तो केही हदम्म होइन, धेरै हदसम्म पुरानाप्रतिको असन्तोष र दिक्दारीले नै रास्वपाको जमिन बनेको हो । रास्वपा चौथो ठूलो दल भएपछि यसले पुराना दलबाट रुष्ट जनमतमा एक प्रकारले आस जगाएको थियो । यसको उदयपछि वैकल्पिक राजनीतिको वकालत गर्नेहरू पनि पुलकित थिए । देशव्यापी संगठन र पुराना इतिहास भएका दललाई पछारेर उदाएको रास्वपा छोटै अवधिमा राजनीतिक रूपमा संकटग्रस्त बन्न पुगेको छ । आखिर रास्वपाको राजनीतिमा किन विचलन र संकट आयो त ? रास्वपाका राजनीतिक संकटका मुख्य तीन कारण छन् । पहिलो कारण हुन्, पार्टी सभापति रवि लामिछाने । हुन त रास्वपाका जननी उनै हुन् । तर, संकटको मुख्य कारक पनि उनै हुन् । नेपाली राजनीतिमा लामिछाने एउटा पृथक् नजिर हुन् । जो विवादै विवादका बीच पनि लोकप्रिय बन्न सकेका थिए । कुनै राजनीतिक सोच, पृष्ठभूमि, योगदानबिनै उनले निकै कम समयमा चर्चाको उचाइ पाए । जनताको मन त उनले कति जिते, त्यसको लेखाजोखा गर्न नसकिएला तर मतचाहिँ राम्रै पाए । त्यसैले एक वर्षको अन्तरालमा दुई पटक भारी मतले निर्वाचन जितेर रेकर्ड बनाए । उनको व्यक्तित्वको डार्क साइड पनि छ । उनी सामाजिक, नैतिक, राजनीतिक र कानुनी हिसाबले प्रश्नैप्रश्नको घेरामा परेका विवादित पात्र हुन् । नागरिकताको दुरुपयोग गरेकाले एक पटक अदालतले उनलाई दण्डित गरिसकेको छ । एकै पटक दुई देशको राहदानी प्रयोग गरेका कारण फौजदारी आरोप खेपिरहेका उनीमाथि सहकारीको रकम अपचलनको गम्भीर आरोप छ । एमाले सांसद सूर्य थापाको नेतृत्वमा बनेको सहकारी बचत संसदीय छानबिन समितिले रकम अपचलन भएको ठहर गर्दै लामिछानेलगायतलाई कारबाहीको सिफारिस गरेपछि अहिले यो विषय अझ चर्को गरी उठेको छ । रास्वपा नेतृत्व पंक्ति भन्छ, सहकारी ठगीको आरोपबाट सभापति लामिछानेले क्लिनचिट पाए । जबकि समितिकै संयोजक थापालगायत गठबन्धनका नेताहरू प्रस्ट शब्दमा कारबाहीको सिफारिस गरिएको बताउँदै रास्वपाले ढाँटको राजनीति गर्न खोजेको आरोप लगाइरहेका छन् । प्रतिवेदनले कहीं पनि लामिछानेले क्लिनचिट पाएको निष्कर्ष निकालेको छैन । बरु सहकारीको रकम गैरकानुनी रूपमा सिधै मिडिया उद्योगमा लगिएको उल्लेख गर्दै कारबाही अघि बढाउन सकिने प्रशस्त आधारहरू दिएको छ । थप अनुसन्धान गर्ने आधारहरूसहितको प्रतिवेदन सार्वजनिक भएपछि जसरी रास्वपाको नेतृत्व पंक्ति एक स्वरमा प्रतिरक्षामा उत्रियो, त्यसले यो पार्टीप्रति नरम भाव राख्ने जमात पनि सशंकित भएको छ । समाज मिथ्या सूचना र भ्रमको जञ्जालमा फसेका बेला प्रतिवेदनलाई राजनीतिक रङ दिन खोज्नु सायद रास्वपाको रणनीतिको एउटा अंश हुन सक्छ । विषयलाई गिजोलेर मुद्दा बनाउन सक्दा राजनीतिक लाभ लिन सकिन्छ भन्ने अड्कल काटेर नै नेतृत्व पंक्तिले योजनाबद्ध प्रतिरक्षा गरेको हुन सक्छ । तर, यो प्रतिरक्षाले रास्वपाको राजनीतिलाई लाभ होइन, हानि पुर्याएको छ । दुई पटक चुनाव जित्दा लामिछानेको जुन क्रेज र पार्टीप्रति जुन अपेक्षा जागृत भएको थियो, त्यो ओरालिएर पिँधमा पुगेको छ । प्रतिवेदन कार्यान्वयन प्रक्रिया अघि बढ्दै जाँदा यो ग्राफ अझ तल झर्नेछ । लामिछानेको विवादास्पद व्यक्तित्वलाई शिरमा पहिरिएर बढेको रास्वपा पंक्तिको राजनीतिक भविष्य त्यसर्थ पनि जोखिममा छ । दोस्रो, रास्वपाको संकट बढ्नुमा सभापति लामिछानेप्रति अति आसक्त र नतमस्तक नेतृत्व पंक्ति पनि जिम्मेवार छ । संसद्मा रास्वपाका २१ सांसद छन् । तीमध्ये अधिकांश सांसदको गतिलो एक्स्पोजर छ । संसद्का गतिविधि र बहसमा राम्रै सरिक भएर कतिपयले आफ्नो एक्स्पोजर बढाएका पनि छन् । डा स्वर्णिम वाग्ले, मनीष झा, सुमना श्रेष्ठ आदि नेताका कुरा आमवृत्तमा गम्भीरतापूर्वक सुनिने गरेको पनि पाइन्छ । तर, यी उल्लेखित नामसहितको रास्वपा नेतृत्व पंक्ति पार्टीको आन्तरिक जीवनमा कहाँनेर छ, त्यो रत्तिभर महसुस हुँदैन । अरू पार्टीमा आन्तरिक लोकतन्त्र कमजोर भयो भनेर खेदो खन्न जुरुक्क जुरुक्क हुने यी नेताहरू आफ्नै पार्टीभित्र सभापतिको राजनीतिक प्रतिवेदनमाथि छलफल र बहससम्म गर्न सक्दैनन् । सभापति लामिछाने एकपछि अर्को विवादमा पर्दा त्यो विषय पार्टीको फोरमभित्र छलफलको विषयसम्म बन्दैन । पूर्वमहामन्त्री मुकुल ढकाल प्रकरणले पनि यो पार्टीको घरेलु बेथिति धेरै हदसम्म इंगित गर्छ । लामिछानेको राजनीतिक छाता ओढेर सांसद वा विभिन्न पदीय दायित्व बहन गर्ने अवसर पाएकाले होला, रास्वपाको नेतृत्व पंक्ति रविब्रान्ड मै कतै चेपिएको छ । यो पंक्तिले पार्टीभित्र वैकल्पिक नेतृत्वको आशा र अपेक्षा रत्तिभर जगाउन सकेको छैन । बरु, सभापतिको प्रतिरक्षामा उभिने प्रतिस्पर्धा छ । नामचीन अर्थविज्ञ भनेर चिनिएका डा स्वर्णिम वाग्ले यसमा सबैभन्दा अगाडि छन् । उनी लामिछानेलाई कहिले बीपीसँग दाँज्छन् त कहिले हतारिएर क्लिनचिट भाष्य बनाउन अग्रसर हुन्छन् । विष्णु सापकोटाले गत जेठ १७ गते कान्तिपुरमा रास्वपाको यो नेतृत्व पंक्तिबारे लेखेको सटीक टिप्पणी यहाँनेर पुनः स्मरण हुन्छ । उनले लेखेका थिए, रास्वपाको नेतृत्व पंक्तिका दुईचार पूर्वप्रतिभाशाली व्यक्तिहरू विगत ६ महिना जतिमा आफूले आफैंलाई वास्तवमा म भित्रबाट को रहेछु ? र मैले के काम गरिरहेको छु ? मैले कसका पक्षमा किन यस्ता तर्क गरिरहेको छु ? भनेर सोध्नुपर्ने स्थितिमा पुगेको पंक्तिकारको आकलन छ । सापकोटाको आकलनविपरीत स्वतन्त्र नामधारी पार्टीका सदस्यहरू एक जना व्यक्तिको आग्रहको बन्दी बनेका छन् र नतिजा यो पार्टी थप गतिहीन बन्दै गएको छ । तेस्रो, रास्वपाले सत्ताप्रति देखाएको अधिक मोहले पनि आमजनमा यसप्रतिको आशा र अपेक्षा कमजोर बनाइदियो । हुन त लामिछानेले राजनीतिक प्रतिवेदनमा सरकारमा सहभागी हुनुलाई रणनीतिको एउटा अंश भनेर प्रतिरक्षा गरेका छन् । उनले भनेका छन्, हामीले आमजनलाई रणनीति के हो र पदलोलुपता के हो बुझाउन सकिएको छैन ।लामिछानेले बुझाउन नसकेको स्वीकारोक्ति गरे पनि जनताले बुझेका थिए, जनमतले रास्वपालाई सरकारमा जाने म्यान्डेट दिएको थिएन । भर्खरै स्थापना भएको पार्टीले संसद्मा प्रतिपक्षीको भूमिका निर्वाह गर्दै राजनीतिकरणनीतिक योजना बनाउने र सरकारलाई खबरदारी गर्ने कर्ममा आफूलाई केन्द्रित गर्न सक्नुपर्थ्यो । तर, एकपछि अर्को विवाद कर्ममा फसेका लामिछानेलाई शक्तिको बागडोरमा बसेर त्यसको स्वाद चाख्ने हतारो र सम्भावित विवाद र आरोपलाई किनारा लगाउने प्रपञ्च पनि थियो, त्यो सत्तारोहण । त्यसैले सरकारमा जाने न कुनै प्रस्टता, न कुनै योजना, उनले सत्ताको उछलकुद गरिरहे । कहिले सत्ता र कहिले प्रतिपक्षी बेन्च फेर्ने रास्वपाको हतारोले यसको राजनीतिक रङ र चरित्र के हो ? आमजन अन्योलमा छन् । सारमा, पुराना दलहरूप्रतिको समाजमा व्याप्त चरम असन्तोष र निराशाको जगमा उभिएको रास्वपा सत्तालिप्सा, अवसरवाद, झूट र जवाफहीनताको भारीले थिचिँदै गएको छ । रास्वपा यो कमजोर राजनीतिक धरातलबाट माथि उठ्न सक्ला ? दुई वर्षअघि निर्वाचन जित्दा मान्छेहरूले यसमा आशाको दियो बल्दै गरेको देखेका थियो । अहिले त्यो मलिन बनेको दियो फेरि चम्केला ? के छन्, यो दलसँग विकल्प ?रास्वपाको मूल नेतृत्व विवाद र प्रश्नको घेरामा छ । अहिले रास्वपाले आफूलाई शुद्धीकरण गर्ने हो भने मूल नेतृत्वको प्रतिरक्षा होइन, त्यो विवादका कानुनी निरूपण खोज्नुपर्छ । हुन त सुशासनको आकाशै थाम्ने गफ चुट्न भ्याउने लामिछानेले आफूमाथि प्रश्नहरू उठेपछि जिम्मेवारीबाट अलग्गिएर छानबिन र अनुसन्धानका लागि मार्गप्रशस्त गर्न सक्नुपर्थ्यो । अरू पार्टी पंक्तिले पनि आवश्यक कानुनी प्रक्रियामा जान प्रेरित गर्ने वा दबाब दिने भूमिका खेल्न सक्नुपर्थ्यो । तर, त्यो विपरीत सम्पूर्ण पार्टी पंक्ति क्लिनचिट प्रोपोगान्डा अभियानमा छ । यो खालको गतिविधिले रास्वपाको बचेखुचेको विश्वसनीयता पनि दाउमा पर्छ । त्यसकारण आफ्नो भूमिकाको निर्मम समीक्षा गर्दै रास्वपाले आरोपी सभापतिलाई कानुनी कारबाहीको प्रक्रियामा जान प्रेरित गर्न सक्नुपर्छ । कम्तीमा ढाकाकुमार श्रेष्ठमाथिको कारबाहीको आफ्नै नजिरलाई पछ्याउँदा पनि हुन्छ । प्रश्नको घेरामा परेका सभापतिले जिम्मेवारीबाट बाहिरिनु यो पार्टीको राजनीतिका लागि सबैभन्दा उत्तम विकल्प हो । कानुनी प्रक्रियामा जाँदा दोषी र सफाइ पाउँदा क्लिनचिट । गुमेको विश्वास र आकर्षण फर्काउने एउटा यो विकल्प रास्वपासँग सुरक्षित छ । दोस्रो, राजनीतिक गतिशीलताका लागि पार्टीमा वैचारिक गतिशीलता पनि आवश्यक पर्छ । हुन त रास्वपाले महाधिवेशनको तिथि तय गरेको छ । भर्खरैको भेलाले विधान संशोधन गरेको छ । स्थापनाताका भन्दा यो पार्टीको सांगठनिक संरचनामा पनि केही विस्तार भएको छ । अहिले उठेको संविधान संशोधनका मुद्दामा पनि आफ्ना केही मत राखेको छ । तर के ती मुद्दाले आमजनलाई छोएको छ ? रास्वपाले आवश्यकता बोध र प्रस्ट भएर ती मुद्दा अघि सारेको हो कि लोकरिझ्याइँबाट प्रेरित भएर सार्वजनिक खपतका लागि ? माओवादीसँग सडक र सदनमा गर्ने सहकार्यको राजनीतिक आधार के हो ? कतै सहकारी अपचलनको मुद्दामा माओवादीहरूले साधेको मौनताले उसलाई सहकार्यका लागि प्रेरित गरेको त होइन ? पार्टीको संस्थागत विकास र स्थायित्वका लागि रास्वपा र यसको नेतृत्व पंक्तिमा राजनीतिक प्रस्टता आवश्यक छ । तेस्रो, वैकल्पिक नेतृत्वको परिकल्पना । रास्वपाको नेतृत्व पंक्तिमा लामिछानेको अनुपस्थितिमा पार्टी बाँच्छ भन्ने थोरै पनि आत्मविश्वास देखिँदैन । निश्चय पनि यो पार्टीको स्थापना लामिछानेले गरेका हुन् । राजनीतिक दल सार्वजनिक संस्था हो । यसमा जसले राजनीतिक विचार दिन सक्छ, जो गतिशील छ, उसैले नेतृत्व गर्ने हो । कानुनी कारबाहीको सिफारिस भएका विवादास्पद लामिछानेको विकल्प नदेख्ने, नखोज्ने र अत्यधिक निर्भर रहने चरित्र पनि यो पार्टीको विकास र विस्तारको बाधक हो । त्यसर्थ वैकल्पिक नेतृत्वको खोजी यो पार्टीको अर्को विकल्प हुन सक्छ । विकल्पहरूलाई नजरअन्दाज गर्दै ठगी, सत्तालिप्सा, झूट अनि अवसरवादको भारी बोकिरहने हो भने रास्वपाको इहलीला त्यसमै थिचिएर सकिनेछ ।"
सामर्थ्यको परीक्षामा 'जेन जी,"ॅजेन जी को विस्तारित आयामसामाजिक ः स्क्रिनमा औंला चलाएर जीवन उपार्जन गरिरहेको यस पुस्ताको सामाजिक जीवन अलिक एक्लो प्रकारको छ । बाहिरी दुनियाँ, घरपरिवार, साथीहरूसँग धेरै समय बिताउने भन्दा पनि बढी मात्रामा भर्चुअल संसारभित्रका सफ्टवेयरसँग रमाउनु जेन जी को दैनिकीजस्तै बनेको छ । हाम्रो समाज चलिरहेको भन्दा पनि अझै आरामदायी, सहज तथा झनै स्वीकार्य खालको बनोस् भन्ने चाहना राख्ने जेन जी हरू समाजले मान्दै आएका वा लगाइएका बन्देजका पर्खाल नाघ्न चाहन्छन् । हाइपरजडित संसारमा हुर्कंदै गरेको यो पुस्ता उच्चस्तरको सामाजिक जागरुकता र समावेशिताप्रति उदारता देखिन्छन् । गम्भीर चुनौतीमध्ये भर्खरै सामना गर्नुपरेको कोभिड१९ महामारीदेखि विश्वव्यापी पर्यावरणको विकराल समस्या समाधानको उत्तरदायित्वबारे पनि यो पुस्ता सचेत र गम्भीर देखिन्छ । यौनिक, लैंगिक तथा अल्पसंख्यक वा अझै खुल्न बाँकी यस्तै समुदायका विषयमा पनि यो पुस्ता खुला तथा उदार देखिन्छ । प्रविधिसँग अविच्छिन्न तथा धेरै निकट बन्न पुगेको यो पुस्ताले धेरैभन्दा धेरै समय इन्टरनेट र सञ्जालहरूमा खर्च गर्ने गरेको छ । यसको सही सदुपयोगको फाइदा उठाउँदै यिनै माध्यमबाट काम गरी आर्थिक उपार्जन गर्ने यस पुस्ताले परम्परागत दैनिक कार्यतालिकाको स्वरूपलाई नै क्रमभङ्ग गरिदिएको छ । कार्यालय घण्टाको परिधिको बोझलाई नै पचाउन मुस्किल परिरहेको यो हतारो पुस्ताले हरेक क्षेत्रमा प्रविधिमैत्री र त्यसभित्र पनि छरितो तथा स्मार्ट प्रयोगको खोजी गर्छ । यसरी जति पनि सामाजिक पक्षसँग जोडिएका सवाल तथा विषय छन्, तिनको सहजता र सरलताको खोजीमा जेन जी को लगाव देख्न सकिन्छ । आर्थिक ः जेन जी हरूले आफ्नो आर्थिक पक्षमा पनि स्मार्ट पद्धतिको तरिका अपनाउने गर्छन् । पैसा आर्जन गर्नका लागि कुनै निश्चित कार्यालयमा भौतिक रूपमा नै उपस्थित हुनु पर्दैन भन्ने मान्यता यिनमा देखिन्छ । तोकिएको समय अवधिको घेरामा बाँधिएर नै काम गर्नु अनिवार्य छैन भन्ने कुरालाई पनि यिनीहरूले पुष्टि गर्न खोजेका छन् । उनीहरूले अनलाइन प्रणालीको माध्यमबाट संसारको जुनसुकै कुनामा बसी अर्को कुनै अन्तरदेशीय कम्पनी वा ग्राहकसँग काम तथा सेवा साझेदारी गरी राम्रो आम्दानी गर्दै आइरहेका उदाहरण पनि छन् । जीवन धान्नु भनेको खान र लाउन पुग्नु मात्रै पक्कै होइन । यसका अतिरिक्त भ्रमण, मनोरञ्जनलगायतका अन्य कुराको अनुभव बटुल्नु पनि हो भन्ने राम्रोसँग थाहा पाइसकेको जेन जी पुस्ताले यसका लागि आर्थिक सन्तुलनको पक्षलाई स्तरीय पद्धतिबाट सन्तुलनमा राख्न खोजिरहेको देखिन्छ ।राजनीतिक ः हरेक पक्षको आधार तथा कारणलाई छिटो पहिचान गर्न सक्ने यो पुस्ता सम्पूर्ण कुरा तथ्यमा आधारित हुनुपर्छ भन्ने माग राख्छ । लामो तथा गलत व्याख्या, झूट, जालसाजी र अन्याय जस्ता कुरामा तत्काल प्रतिवाद गर्ने चेत र सामर्थ्य यो पुस्तासँग रहेको छ । केही समयअघिको बंगलादेश र अलिक अघिको श्रीलंकाको दुई अन्तर्राष्ट्रिय घटना हेर्दा त्यहाँ यिनै जेन जी हरूको प्रमुख सक्रियता देखियो । नेपालको राजनीतिमा पनि नेतृत्वको निरन्तर गल्ती र कमजोरीका कारण यिनै पुस्ताहरूमा अहिले आक्रोशको माहोल सिर्जना भइरहेको देखिन्छ । यदि राजनीति अझै शुद्धीकरणतर्फ नजाने हो भने यो बाँधलाई भत्काउन स्वचालित रूपमा जेन जी हरूको पोजिसनले ठाउँ लिने कुरा निश्चित जस्तै छ । अर्को महत्त्वपूर्ण पक्ष, राजनीतिमा वर्तमान आवश्यकताको चाहनालाई पहिलो प्राथमिकतामा राख्ने यो पुस्ताले इतिहास र विगतका संघर्षलाई भने खासै महत्त्वपूर्ण ठान्दैन । मनोवैज्ञानिकआध्यात्मिकधार्मिकसांस्कृतिक ः जेन जी हरूको मनोवैज्ञानिक अवस्थालाई लिएर हरेक क्रियाकलाप नियाल्दा थाहा हुन्छ कि यो एउटा हतास पुस्ता पनि हो । कुनै पनि कुरा सिक्न ढिला नगरौं र नतिजा पनि चाँडो हात पारिहालौं भन्ने यिनीहरूको ध्येय हुन्छ । इमेल, म्यासेन्जर, वाट्सएपका म्यासेजका रिप्लाइमा चाँडो रेस्पोन्स आओस् वा कुनै पनि कुराको शीघ्र नतिजा प्राप्त होस् भन्ने प्रवृत्ति यिनीहरूमा हुन्छ । स्वभावमा स्वाभिमानी र आफ्नो व्यावसायिक वृद्धिलाई प्रमुख ठानेर थप नयाँनयाँ अनुभव ग्रहण गर्न खोज्नु यिनीहरूको उद्देश्य देखिछ । अर्कोतर्फ, धार्मिक, सांस्कृितक र आध्यात्मिक हिसाबबाट यो पुस्तालाई हेर्दा यिनीहरूमा धार्मिक कट्टरता भने देखिँदैन । सांस्कृतिक चासोको पक्षमा पनि सहभागितासम्म ठीक छ तर अनिवार्यताको आवश्यकता महसुस भएजस्तो यिनीहरूलाई लाग्दैन । अध्यात्मको सम्बन्धसँग भने सत्यको गहिरो त्रास र आत्मासँग निकटता रहेका कारण यस विषयमा भने यो पुस्ता सकारात्मक नै देखिन्छ ।निष्कर्षमा, हामी एउटा कुरालाई पटकपटक दोहोर्याइरहन्छौं अहिले जुन पुस्ता हुर्किरहेको छ, यही पुस्ताले भोलिको पुस्तालाई हेर्दै आश्चर्य भावमा भन्नेछ कि समय कति चाँडै परिवर्तन भइसकेछ । तर यही कुरा पुस्तागत रूपमा परिवर्तित हुँदै आइरहेको छ भन्ने कुरा तत्कालीन अवस्थामा त्यत्ति हेक्का हुँदैन । प्रत्येक पुस्ताको परीक्षा भइरहन्छ । सामर्थ्यहरूको लेखाजोखा र मूल्यांकन चलिरहन्छ । समय गतिशीलतको हिसाब पनि यसरी नै मिल्दै गइरहेको छ । शाश्वत तथ्य यो हो कि पुस्ताको शृंखला तबसम्म चलिरहन्छ, जबसम्म मानिसको अस्तित्व जगत्बाट हराउँदैन ।"
संविधानका धारा र महिलाको अवस्था,"समृद्ध समाज निर्माणमा महिला र पुरुषको बराबर भूमिका रहन्छ । कुनै एकलाई पछाडि पारेमा समाज विकासमा विभिन्न समस्या देखिन थाल्छन् । पहिले पहिले पुरुषको दाँजोमा महिला कम साक्षर देखिन्थे । महिलाका लागि बनाइएका विभिन्न संस्कार र परम्परा नै हुन्, जसले गर्दा उनीहरू घरभित्रै बस्न बाध्य थिए । तर वर्तमानमा महिला हरेक हिसाबले सक्षम बन्दै गइरहेका छन् । शैक्षिक क्षेत्रमा महिलाले पाएका अवसरकै कारण हाल विभिन्न उच्च पदमा पुग्न सफल छन् । २०७८ को जनगणनाअनुसार महिलाको साक्षरता प्रतिशत ६९४ रहेको छ । यसो हेर्दा महिलाको अवस्थामा केही सुधार देखिए पनि दुर्गम भेगतिर उनीहरूमाथि हुने हिंसा र विभेद ज्युँका त्युँ छन् । कुल जनसंख्याको झन्डै ५२ प्रतिशत महिला छन् । जनसंख्यामा धेरै प्रतिशत रहे पनि व्यावहारिक काममा उनीहरू अझै पछाडि परेका छन् । समय समयमा महिलाका हकअधिकारको निकै चर्चा हुने गरेको छ । संविधानले महिलालाई विभिन्न अधिकार दिएको पनि छ । यति हुँदाहुँदै पनि व्यावहारिक पक्षमा उनीहरू पछाडि नै छुटेका छन् । एउटी महिला जन्मजात कमजोर हुँदिनन् । उनलाई कमजोर बनाउन अनेक प्रपञ्च रचिएको हुन्छ । लाग्छ, आफ्नै अभिभावकबाट कमजोर हुन सिकाइएको छ । किनकि छोरी भनेपछि अरूको घर जाने जात भन्ने सोचाइ अझै पनि व्याप्त छ । यही तितो यथार्थ हिजो पनि थियो । छोरी जन्मनासाथ उनीहरूप्रतिको बुझाइ र गलत भाष्यका कारण पनि नेपाली महिला अघि बढ्न सकिरहेका छैनन् । आफूलाई निकै आधुनिक भन्ने आमाहरू पनि व्यवहारमा आफ्ना छोरीलाई यस्तै शिक्षा दिइरहेका छन् । बुढापाका भन्छन् अरूलाई परे कुरा आउँछ, आफूलाई परे ज्वरो आउँछ । आफ्ना छोरीलाई आत्मनिर्भर बनाउनुपर्छ भन्ने कुरा थोरै अभिभावकले मात्र सिकाएका होलान् । यो घर तिम्रो हो, यसमा तिमीले आफ्ना दाजुभाइसरह अधिकार पाउनेछौं भन्ने कति नै होलान् र ! महिलाको जीवनका पदक्रम केलाउने क्रममा विवाह अगाडि राम्रोसँग पढ्न, लेख्न जोड दिइन्छ । यदि कसैले नपढी कुनै व्यापार व्यवसाय सुरुवात गर्छु भनेमा परिवारका सदस्य पहिला राम्रो पढ, नपढेमा विवाह गर्न गाह्रो हुन्छ भनी सम्झाउनतिर लाग्छन् । यही कुरा छोराले गरेमा तुरुन्तै लगानी गर्न बाबुआमा हिचकिचाउँदैनन् । कम पढे पनि कमाए भइगयो नि भन्ने सोचाइ राख्छन् । सैद्धान्तिक रूपमा ठूला कुरा गरे पनि व्यहारमा अझै समानता देख्न पाइएको छैन । परिवारमा महिला र पुरुषको भूमिका समान हुन्छ तर भावनात्मक रूपमा वा सामाजिकीकरणका कारण महिलाको घरपरिवार र बालबालिकाप्रति बढी झुकाव देखिन्छ । त्यसैले कतिपय परिवारमा महिलालाई समान अवसर दिए पनि उनीहरू अगाडि बढ्न सकेका हुँदैनन् । कुनै सभा समारोहमा भाग लिने क्रममा पनि पुरुष साथीहरू आज मिटिङ छ भनी खुरुक्क घरबाट निस्कने गर्छन् । तर, महिलालाई घरभान्साको सम्पूर्ण व्यवस्था मिलाएर मात्र निस्कनुपर्ने हुन्छ । यसले गर्दा सामाजिक कार्यमा महिलाले दिने योगदान प्रत्यक्ष देखिन्न । नेपालको संविधान २०७२ को धारा ३८ मा महिलाको हकबारे चर्चा गरिएको छ । जहाँ उल्लेख गरिएको छ, प्रत्येक महिलालाई लैंगिक भेदभावबिना समान वंशीय हक हुनेछ । हरेक महिलालाई सुरक्षित मातृत्व र प्रजननको स्वास्थ्यसम्बन्धी हक हुनेछ । महिलाका विरुद्धमा धार्मिक, सामाजिक, सांस्कृतिक परस्परा, प्रचलन वा अन्य कुनै आधारमा शारीरिक, मानसिक, यौनजन्य, मनोविज्ञान वा अन्य कुनै किसिमको हिंसाजन्य कार्य वा शोषण गरिने छैन । त्यस्तो कार्य कानुनबमोजिम दण्डनीय हुनेछ र पीडितलाई कानुनबमोजिम क्षतिपूर्ति पाउने हक हुनेछ । राज्यका प्रत्येक निकायमा महिलालाई समानुपातिक समावेशी सिद्धान्तका आधारमा सहभागी हुने हक छ । यस्ता व्यवस्था हुँदाहुँदै पनि देशमा धेरै छोरीचेली हिंसा र बलात्कारको सिकार भइरहेका छन् । उनीहरूले वर्षौंदेखि न्याय पाउन सकेका छैनन् । कतिपय अंशका लागि लडिरहनुपरेको छ । यस्तो अवस्थामा महिलालाई दोस्रो दर्जाको नागरिकका रूपमा ठानिएको भान हुन्न र ! दिनरात काममा व्यस्त रहेका महिलामाथि नै विभिन्न किसिमका घरेलु हिंसा भइरहेका छन् । विभिन्न दिवस र उत्सव मनाइरहँदा महिलाका मुद्दा घरका चुलाचौकामा सीमित रहने गरेका छन् । यसरी महिला दबिनुका पछाडि उनका पनि कतिपय कमजोरीहरू देखिन्छन् । केही गाह्रोसाह्रो पर्यो कि त्यसैलाई बहाना बनाई आफ्नो लक्ष्यबाट धेरै महिला टाढा हुने गरेका छन् । जब एक महिलाले विवाह गर्छिन्, तब उनका अगाडि नयाँ जिम्मेवारी थपिन थाल्छन् । त्यसपछि उनले आफ्नो पढाइ छोड्छिन् । आफ्ना रहर, चाहना र लक्ष्यलाई तिलाञ्जली दिन्छिन् । जीवनमा आइरहने यस्ता हलचलले महिलालाई मात्र होइन पुरुषलाई पनि असर गरेको हुन्छ । तर पुरुष अगाडि बढिरहेका हुन्छन् । यसको मुख्य कारण उनीहरू आफ्ना कुरा खुलेर राख्ने गर्छन् । मानिसको सफलताको मुख्य तत्त्व उसको मनोबल नै हो । उच्च मनोबलसहित सकारात्मक सोचले अगाडि बढे परिवार र समाजको उन्नति सुनिश्चित छ । २१ औं शताब्दीमा आएर महिलाहरूले केही साक्षर हुने मौका पाएका छन् । अरूको घरमा जानुपर्ने, अरूले पाल्ने, अरूको सहारामा बस्नुपर्ने, बुबाको सम्पत्ति मेरो होइन, मैले पराइघर जानुपर्छ भन्ने सामाजिक भाष्यले महिलाको चेतनास्तर नै कमजोर बनाइदिन्छ । त्यसैले महिलाहरू आफ्नो अधिकारभन्दा पनि कर्तव्यलाई सम्झी जीवन बिताइरहेका हुन्छन् । उनीहरू आफूमाथि भएका नराम्रा कुराको विद्रोह गर्न सक्दैनन् । यसले पनि मनस्थिति कमजोर बन्न पुग्छ । यो स्वाभाविक पनि हो किनभने हाम्रो समाजले महिलालाई अधिकार होइन कर्तव्यमा बाँच्न सिकाएको छ । जब उनीहरू आफ्नो अधिकारका लागि लड्न अघि सर्छन्, तब महिलाहरू समाजविरोधी हुन्छन् । यस्ता साहसी महिलाका विरुद्धमा गाउँ छिमेकमा विभिन्न नकारात्मक कुरा काटिन थाल्छन् । उनीहरूलाई घर भँडुवा, समाज भँडुवा जस्ता लाञ्छना लगाउन थालिन्छ । यति हुँदाहुँदै पनि केही साहसी महिला आर्थिक, सामाजिक रूपमा निकै अगाडि बढेर अन्य महिलाका लागि उदाहरण बन्न पुगेका छन् । हुन त तमाम बाधा अड्चन पन्छाएर जुनसुकै परिस्थितिमा पनि अगाडि बढ्नुको विकल्प छैन ।संविधानले महिलालाई सशक्त पार्न विभिन्न व्यवस्था गरेको छ । सरकारी कोटामा ३३ प्रतिशतको व्यवस्था, प्रजननको अधिकार, पैतृक सम्पत्तिमा अधिकार, हरेक उच्च पदमा एक जना महिला हुनैपर्ने, आमाको नामबाट नागरिकताको व्यवस्था इत्यादि । यस्ता व्यवस्था हुँदाहुँदै पनि धेरै महिला पीडित हुँदै आएका छन् । सामाजिक रूपमा मात्रै होइन आर्थिक रूपमा पनि महिलाहरूमाथि भेदभाव भएको छ । समान काम गरे पनि महिला भएकै हुनाले उनले पुरुषले भन्दा कम ज्याला पाउने गरेका छन् । महिलाले जन्मेपछि मात्र होइन जन्मने क्रममै पनि भेदभाव भोग्नुपरिरहेको छ । गर्भमा छोरी भएको थाहा हुनेबित्तिकै गर्भपतन गर्नेहरूको संख्या पनि बाक्लै देखिन्छ । छोरी जन्मेपछि पालनपोषण मात्र होइन विवाहमा दाइजो दिनुपर्ने प्रथाका कारण पनि यो प्रवृत्ति बढ्दै गएको देखिन्छ । पढेलेखेका मानिसले नै यस्ता कुरालाई बढवा दिइरहेका छन् । पहिला लुकीछिपी गैरकानुनी रूपमा गर्भपतन गरिन्थ्यो हाल यसले कानुनी मान्यता पाएसँगै छोरीको भ्रूण हत्या गर्ने क्रम पनि बढेको देखिन्छ । केही व्यापार व्यवसाय गर्छु भन्दा सहजै ऋण सुविधा नहुने जस्ता धेरै समस्याका जालोमा महिलाहरू फसिरहेका छन् । उनीहरूको अवस्था सुधार गर्न भनी बनेका नियम कानुनले झनै महिला पीडित भएको भान हुन्छ । जस्तो, विधवा विवाह गर्नेलाई सरकारले केही रकमको व्यवस्था गरेको छ । तर कतिपय पुरुषले एकल महिलासँग विवाह गर्ने र रकम लिने, केही समयपछि ती महिलालाई छाडिदिने जस्ता समस्या पनि यदाकदा देखिन्छ । महिलाको कपालदेखि लवाइसम्मका कुराको चर्चा गर्ने गरिन्छ, ती महिलाका नितान्त व्यक्तिगत हुन् । महिलामाथि प्रश्न सोध्न हरकोही तयार हुन्छ, मानौं महिला उनीहरूकै प्रश्नको उत्तर दिन परीक्षामा बसेकी हुन् । त्यसैले महिलाका लागि बनेका नियम कानुन कागलाई बेल पाक्यो, हर्ष न विस्मात जस्तै भएको छ । नारी र पुरुष एकै रथका दुई पांग्रा हुन् । कुनै एक पांग्रामा समस्या भयो भने रथ अघि बढ्न सक्दैन । यसै कुरालाई मनन गर्दै महिला र पुरुषलाई समान हक अधिकार दिनुपर्छ । समानतासँगै समतामुखी विकासका नीति तथा कार्यक्रमको तर्जुमा हुनु जरुरी छ । हरक्षेत्रमा महिला पनि सहभागी हुने खालको वातावरण बनाउन आवश्यक छ । समान सहभागिताले मात्र समग्र देशको विकास हुन सक्छ । गाइसी ख्वप कलेज समाजशास्त्र विभागकी उपप्राध्यापक हुन् ।"
प्रदीपको 'एक्टर लुक्स,काठमाडौं (कास) फिल्म स्केप बाट अभिनय क्षेत्रमा डेब्यु गरेका प्रदीप खड्काले त्यसयताको ९ वर्षभित्रै नायकका रूपमा ठूलै उचाइ नापिसकेका छन् । संख्यात्मक रूपमा उनका नौ वटा नै फिल्म प्रदर्शनमा आएका छन् । यतिबेला तिहारको छेको पारेर उनी अभिनीत फिल्म एक्टर कात्तिक १५ देखि प्रदर्शनमा आउँदै छ । प्रेमगीत फेम्ड प्रदीप पछिल्ला फिल्म प्रकाश र पुजार सार्की पछि गम्भीर चरित्रमा पनि आफूलाई ढाल्न सक्ने अभिनेताका रूपमा देखिएका छन् । दुवै फिल्मको शीर्ष भूमिकाका लागि उनलाई निर्देशक दिनेश राउतले चरित्रमा खरो उतारेका थिए । यस पटक एक्टर मा भने उनलाई राजन भुसालले निर्देशन गरेका हुन् । भुसालको यो पहिलो निर्देशकीय फिल्म पनि हो । फिल्ममा प्रदीपसँगै आना शर्मा र दिव्या रायमाझी मुख्य भूमिकामा छन् । आइतबार मात्रै सार्वजनिक गरिएका नयाँ पोस्टरमा प्रदीप दुवै अभिनेत्रीसँग देखिएका छन् । थमनकुमार भण्डारीको निर्माण रहेको फिल्म यिनै तीन पात्रको त्रिकोणात्मक प्रेमकथा वरिपरि घुमेको बताइएको छ । फिल्मको पटकथा आकाश बरालसँग मिलेर निर्देशक भुसालले तयार पारेका हुन् ।
कर्णाली चिनाउन प्रदर्शनी,"शब्द, दृश्य, चित्र र उत्पादन सामग्रीका माध्यमबाट संघीय राजधानीलाई कर्णालीसँग जोड्ने उद्देश्यसहित कनेक्टिङ कर्णाली अभियानअन्तर्गत प्रदर्शनी गरिएको आयोजक मनघरी फाउन्डेसनले जनाएको छ । फाउन्डेसनले फोटो, भिडियोकै माध्यमबाट कर्णालीका सम्भावना र सुन्दरतालाई पस्कने क्रममा गत असारमा पनि दैलेख केन्द्रित प्रदर्शनी गरेको थियो । प्रदर्शनीमा मुगु जिल्लामा पर्ने रारा तालका सबै मौसमकालका तस्बिरहरू राखिएका छन् । प्रदर्शनीमा मुगु र डोल्पा जिल्लामा अवस्थित धार्मिक, पुरातात्त्विक, प्राकृतिक सुन्दरता झल्कने खालका २५ वटा फोटोहरूका साथै कर्णाली प्रदेश झल्कने खालका भिडियो सामग्री र त्यहाँ उत्पादित सामग्री प्रदर्शनीमा राखिएको छ । कर्णाली प्रदेशका क्षेत्रहरूमा पर्यटनको अथाह सम्भावना रहे पनि उचित प्रचारप्रसार हुन नसकेकाले यो कार्यक्रम गरेको फाउन्डेसनका अध्यक्ष भरतबन्धु थापाले बताए । प्रदर्शनीमा थापाका १४ वटा, टेक शाहीका ९ र कुबेरराज कार्कीका २ वटा तस्बिर राखिएका छन् ।"
माछा परिकार आर्थिक भर,"(धनगढी)वारिपारि सल्लाको जंगल, बीचमा नागबेली आकारमा बगिरहेको बुढीगंगा नदी । बाजुरा सदरमुकाम जोड्ने साँफेमार्तडी सडक भर्खर कालोपत्र गर्ने सुरसार हुँदै थियो । त्यही बेला १७ वर्षको उमेरमा आशिष कार्कीले बाजुराको बडीमालिका६ रापकनजिक बुढीगंगा किनारमा काठको सानो छाप्रो बनाए । छेवैमा बग्ने बुढीगंगा नदी र त्यही नदीमा प्रशस्तै पाइने स्वादिष्ट माछाका परिकार बनाएर होटल चलाउने सोचले उनले अस्थायी छाप्रो बनाएका थिए । दिउँसो स्कुल जान्थें, साँझबिहान मात्र माछा पकाएर बिक्री गर्थें । आफ्नो पढाइ र व्यक्तिगत खर्च होटलकै कमाइबाट चल्थ्यो, आशिषले सुरुसुरुका दिनहरू सम्झँदै भने, एसएलसी दिइसकेपछि त पूर्ण रूपमा यसैमा लागें । पाँच वर्षअघि उनले सुरु गरेको छाप्रोको होटललाई अलिकति फराकिलो बनाए । साँझबिहानको समयमा माछा पकाएर बिक्री गर्दै आएको समयलाई बढाएर दिनभर चलाउने तयारी गरे । माछासँगै इच्छुक ग्राहकलाई स्थानीय परिकारको खाना पस्कन सके राम्रै व्यापार हुन्छ कि भन्ने सोचे, अनि त्यसै अनुरूप चाँजोपाँजो मिलाए । केही गरौं भन्ने जाँगर अनि मिहिनेतमा विश्वास गर्ने आशिष छेवैमा बगिरहेको बुढीगंगामा पाइने माछाकै परिकारको ब्रान्ड बनाएर बिक्री गर्न सके राम्रो आम्दानी गर्न सकिनेमा विश्वस्त थिए । उनले सुरुआत पनि त्यसरी नै गरे । दैनिक माछा मार्ने गाउँलेहरू तमाम थिए । उनले नियमित माछा मार्ने व्यवसाय गर्दैर् आएका गाउँलेहरूको माछा पनि नियमित रूपमा आफूले किन्दिने भए । बाजुरा सदरमुकाम मार्तडी जोड्ने साँफेमार्तडी सडक कालोपत्र भयो । सवारीसाधन तथा यात्रुको चाप बढ्न थाल्यो । सदरमुकाम मार्तडीबाट करिब ५७ किलोमिटरको दूरीमा समथर फाँट, नजिकै मनमोहक बिरे झर्ना । छुट्टीको दिन घुमघाम गर्दै बुढीगंगाको किनारमा बसेर माछाका अनेक परिकारको स्वाद चाख्न चाहने मार्तडीका कर्मचारीदेखि स्थानीय पारखीका लागि त सहज र नजिकको एकमात्र गन्तव्य बन्यो रापक । त्यही रापकमा माछाका परिकारका लागि चर्चित बनिसकेको थियो, आशिषको माछा पसल ।स्वादका पारखी ग्राहकका अनेक इच्छाअनुसार कसैलाई ताजा माछाको सुप त कसैलाई माछाको सुकुटीको परिकार पस्कन थाले आशिषले । यहाँ पाइने सुको माछा ७ सय रुपैयाँ प्रतिकिलो पर्छ । त्यसको सुकुटी नै प्रतिकिलो साढे चार हजार पर्ने उनले बताए । ग्राहकको चाहनाअनुसारका स्वाद पस्किने प्रयास गर्छु, आशिष भन्छन्, हिजोआज त छुट्टीको दिन ग्राहकको थेगिनसक्नु घुइँचो पो हुन्छ । दैनिक १० देखि १५ किलोसम्म माछाका परिकार बिक्री गर्छन् उनी । लोकल चामल, त्यहींको बारी र कान्लामा उत्पादित विभिन्न प्रकारका तरकारी । बाहिर जिल्लाका ग्राहकहरूको खुबै माग आउँछ, आशिषले भने, बाहिरबाट आयातित कुनै पनि खाद्य सामग्री प्रयोग नगरी रैथाने मरमसलाबाटै खानाखाजा बनाउने गरेको छु ।तीन भाइ र एक बहिनीमाथिका जेठा आशिषको व्यापार चम्कँदै थियो । तर केही महिनाअघि रातको समयमा उनको होटलमा आगजनी गरिदियो कसैले । सल्लाको काठबाट बनाइएको होटलको संरचनासँगै सबथोक क्षणभरमै खरानी भयो । मैले तुरुन्तै जिल्लामा प्रहरीलाई खबर गरेको थिएँ, तर कुनै वास्ता गरेनन् । न त पछि पनि खोजबिन नै गर्दिए, आशिष दुखेसो पोख्छन्, कसैले मलाई लडाउने प्रयास गर्यो । तर मैले हिम्मत हारिनँ । भौतिक चिज पो गयो त, म त छँदै छु, मेरो हिम्मत त छँदै छ नि भन्ने सोचें । त्यसपछि तीन दिनमै खरानी भएको पुरानो संरचनामा नयाँ र अझ व्यवस्थित संरचना खडा गरे । अचेल उनको व्यापार झन् फस्टाएको छ । कमै व्यापार भएको दिन पनि २० हजार रुपैयाँ हुन्छ । राम्रै भएको दिन त ४० हजारसम्म पुग्छ । दैनिक तीन हजार त केही गरी पनि नाफा भइहाल्छ, विगत ८ वर्षदेखि यही काममा रत्तिएका आशिषले आफ्नो व्यापारिक हिसाबकिताब सुनाए । उनको गाउँ बाजुराको पानीनाउलालगायत आसपासका अधिकांश युवामा वैदेशिक रोजगारको लहर चलिरहेका बेला आशिष भने गाउँमै उद्यम गर्दै जमेर बसेका छन् । उनलाई विदेश काम गर्न जाने कुराले कहिल्यै आकर्षित गरेन रे । भन्छन्, विदेश जानु पनि त पैसा कमाउनकै लागि न हो । पैसाकै लागि घरपरिवार छाडेर परदेशमा एक्लो हुनुभन्दा युवाहरूले आफ्नै गाउँघरमा जाँगर चलाए भने केही न केही गर्न सक्छन् । मलाई त यहीं अनेक अवसर छ भन्ने लाग्छ ।"
"'अरबमा घाम छ, कसलाई पो थाछैन","काठमाडौं (कास) गीतकार सतीश चापागाईंले नयाँ गीत अरबमा घाम छ सार्वजनिक गरेका छन् । बेरोजगारी समस्याले युवाहरू बिदेसिइरहेको यथार्थलाई समेटेर चापागाईंले गीत रचना गरेका छन् । जागिर नपाएकै कारण अरबको चर्को घाममा काम गर्न बाध्य नेपालीहरूको वास्तविकतालाई म्युजिक भिडियोमार्फत देखाइएको छ । दीप घतानीको संगीत रहेको उक्त गीतलाई सञ्जीव बराइलीले गाएका हुन् । अरबमा घाम छ, कसलाई पो थाछैन । अरबमै काम छ, नगई भाछैन, गीतको बोलमा भनिएको छ । म्युजिक भिडियोमा दीप घतानी, सीमा क्षेत्री र मिरेश अधिकारीले अभिनय गरेका छन् । भिडियो छायांकन विशाल थापाले गरेका हुन् ।"
एआईमा आधरित उपन्यास सावर्णि,"काठमाडौं (कास) एआई र रोबोटिक्समा आधरित उपन्यास सावर्णि लोकार्पण गरिएको छ । बालरोग विशेषज्ञ डा श्रीधर खनालले लेखेको साइन्स फिक्सन सावर्णि कमलादीस्थित नेपाल प्रज्ञाप्रतिष्ठानको डबलीमा एक कार्यक्रमबीच लोकार्पण गरियो । प्रा अभि सुवेदी, लेखक रवीन्द्र समीर, लेखक सगुना शाह र खनालले संयुक्त रूपमा उपन्यास लोकार्पण गरे । कार्यक्रममा लेखक शाहले मान्छेको अध्ययनको दायरा फराकिलो छ भने उसले पृथक् किताब लिएर आउने बताइन् । सावर्णि मा लेखक खनालको अध्ययनको फैलावट देखिएको उनको भनाइ छ । यो पुस्तक हामी लोप भइसकेपछिको कथा हो । यो किताब पढ्दै जाँदा म बाल्यकालमा गएँ, उनले भनिन् । अबको प्यारेन्टिङ कस्तो गर्ने भनेर यस पुस्तकले सचेत गराउने उनको भनाइ छ । मान्छेले सृजना गरेका कतिपय विषयले मान्छेलाई नै ध्वस्त बनाउने प्रा सुवेदीले जनाए । यो उपन्यासले आशाको संकेत गर्छ । सावर्णि को जन्म नेपाली साहित्यको प्रयोगात्मक उपन्यासका रूपमा भएको छ, उनले भने । लेखक समीरले अब मानिसहरू सावर्णि युगमा प्रवेश गर्न लागेको बताए । अब हामी सावर्नी युगमा प्रवेश गर्न लागेको संकेत आइरहेको छ । छोराछोरी, बाबुआमा, हजुरबा हजुरआमा मोबाइलबिना खाना खानै नसक्ने अवस्था छ, लेखक समीरले भने, हामीलाई एआईले नियन्त्रण गरिरहेको छ । कुनै लेख लेख्नुपर्यो च्याट जीपीटी छ । हाम्रो सिर्जनालाई एआईले नियन्त्रण गरिरहेको छ । यही विषयलाई लेखक खनालले मीठो भाषाशैलीमा लेखेको समीरको भनाइ छ । एआईले हामीलाई शासन गर्न सुरु गरिसकेको छ, उनले भने, यस आक्रमणबाट बालबालिकालाई बचाउने तरिकाका लागि यो पुस्तक उपयुक्त छ, उनले भने । कार्यक्रममा लेखक खनालले आफ्नो उपन्यास सावर्णि बाट प्राप्त रोयल्टीबाट केही प्रतिशत रकम समाज सेवामा लगाउने बताए । खनाल अस्तित्व फाउन्डेसनका संस्थापकसमेत हुन् । यस फाउन्डेसनले क्यान्सरजस्ता घातक रोग लागेका बालबालिकाको उपचारमा सहयोग गर्दै आएको छ ।"
चिनीको मूल्यमा सधैं चलखेल,"जीटूजीको ५० हजार टनमध्ये पहिलो लटमा २५ हजार टन ल्याउने भनिए पनि साल्ट र खाद्यले ल्याउन सकेनन् । त्यसपछि सरकारले २५ हजार टन चिनी आयात अनुमति कोटामध्ये १९ हजार टन चिनी कच्चा पदार्थका रूपमा प्रयोग गर्न इच्छुक उद्योगलाई आवेदन दिन भनेको थियो । सोहीअनुसार नौ वटा निजी कम्पनीले आयात अनुमति पाए पनि ल्याएनन् । त्यसपछि सरकारले व्यापारिक प्रयोजनका लागि आयात अनुमति दिएको थियो । सात जनाले आयात अनुमति पाए पनि ३ जना आयातकर्ताले भन्सार छुटबिनै आठ हजार एक सय टन चिनी आयात गरेका छन् । हामीले पाएको कोटाअनुसार भारतमा खरिद मूल्य, ढुवानी भाडा, लोडिङ चार्जलगायत सबै खर्च कटाएर भैरहवासम्म आइपुग्दा किलोको १ सय २ रुपैयाँमा बेचेका छौं । साल्टलाई १ सय २ रुपैयाँ ५० पैसामा साढे २ सय टन बिक्री गर्यौं, सिजन इन्टरप्राइजेजका सञ्चालक ईश्वर श्रेष्ठले भने, सरकारी निकायले छुटमा ल्याउन नसकेको चिनी व्यापारीले भन्सार तिरेर आयात गरेका छौं । व्यवसायीले ल्याएको चिनीको मूल्य भने सरकारले निर्धारण गरिदिएको छ । व्यापारीले आयात गरेको मूल्य प्रतिकिलो १ सय ७ रुपैयाँभन्दा बढीमा बेच्न नपाउने वाणिज्य आपूर्ति तथा उपभोक्ता संरक्षण विभागका महानिर्देशक राजन पौडेलले बताए । गत आर्थिक वर्षमा २० लाख टन उखु क्रसिङ हुँदा १ लाख ८० हजार टन चिनी उत्पादन भएको थियो । बजारमा माग २ लाख ५० हजार टन छ । २५३० हजार टन खुला सीमाबाट अनौपचारिक रूपमा आए पनि वर्षभरलाई करिब ५० हजार टन अभाव नै हुन्छ । चाडबाडको समयमा औसतमा मासिक ३० हजार टन खपत हुन्छ । छुटको चिनी ल्याउन ढिला गरी निर्णय गर्दा चाडबाडमा मूल्य बढाउने खेल भएको उपभोक्ता जागरण अभियान नेपालका अध्यक्ष कृष्णप्रसाद भण्डारी (मार्सेली) ले बताए । साल्ट र खाद्यले आयात गर्न नसकेपछि निजीलाई आयात गर्न दिइयो, आयात प्रक्रिया भइराख्दा निजीले ल्याउन नसकेको भन्दै उद्योगमन्त्रीले रद्द गरे । केही व्यवसायीले ल्याउन तयारी गरिराख्दा साल्ट र खाद्यलाई छुटमा ल्याउन दिने निर्णय भयो, उनले भने, साल्ट र खाद्यलाई ल्याउन अनुमति दिए पनि ढिलो गरी निर्णय भयो । यी निकायले विगतमा पनि ल्याउन सकेका थिएनन् । निजीलाई दिएको कोटा रद्द गर्दा चाडबाडमा आउने सम्भावना कम हुन्छ । खाद्य र साल्टले ल्याउन नसके अभाव हुनेबित्तिकै मूल्य बढ्छ । चिनीको मूल्य १ सय ७ बाट १ सय २५ रुपैयाँ पुर्याउने खेल भएको छ ।"
सत्तारूढ सांसदकै असन्तुष्टिबीच पारित भयो सुदूरपश्चिमको बजेट,"(धनगढी)दुई महिनाभन्दा बढी समयको बजेट शून्यतापछि सुदूरपश्चिम प्रदेश सरकारको बजेट आइतबार प्रदेशसभाबाट बहुमतले पारित भएको छ । सभामुख भीमबहादुर भण्डारीले निर्णयार्थ पेस गर्नुअघि भएको छलफलका क्रममा सत्तारूढ दलकै सांसदले बाध्यताले मात्र बजेट पारित गर्ने प्रक्रियालाई समर्थन गर्नुपरेको आशयलाई प्रतीकात्मक ढंगले व्यक्त गरेका थिए । बजेट देख्यौं विचित्रको, रातो किताबभित्र, कति पीडा पोखौं हजुर पीडा छन् मनभित्र, सत्तारूढ दल एमाले संसदीय दलकी उपनेता सन्तोषकुमारी शर्मा थापाले बजेटप्रति व्यक्त गरेको टिप्पणी हो यो । यस्तै एमालेकै बझाङका सांसद दमन भण्डारीले पनि बजेटप्रतिको असन्तुष्टि जनाउँदै थपे, मुटुमाथि ढुंगा राखि हाँस्नुपर्या छ । एमालेकै अर्का सांसद धर्मराज पाठकले पनि बजेटप्रति टिप्पणी गरे । मझधार मे जब नैया डोले तो माझी पार लगावे, माझै जब नाव डुबे तो कौन बचाए, उनले भने । बजेटकै कारण आफ्नो पार्टीले जिल्ला प्रवेशमा निषेध गर्ने निर्णय गरेको सरकारको नेतृत्वकर्ता दल कांग्रेस प्रमुख सचेत विक्रमसिंह धामीले गुनासो गरे । शनिबारको बैठकमा धारणा व्यक्त गर्ने सांसदमध्ये प्रतिपक्षीभन्दा पनि सत्तारूढ कांग्रेस र एमालेका सांसदकै गुनासो बढी सुनियो । कविताबाट आफ्नो टिप्पणी सुरु गर्दै एमाले उपनेता सन्तोषकुमारी शर्मा थापाले बजेटमाथिको छलफल बेअर्थको त होइन, अर्थबिनाको छलफलले के परिणाम दिन्छ भन्ने प्रश्न गरिन् । जनताको स्रोतसाधन जनतालाई समर्पित गर्दा दृष्टिभ्रम हुन गयो ? बजेट कसैको निजी सम्पत्ति पनि होइन, उनले भनिन्, बजेट न्यायोजित वितरण हुनुपर्थ्यो, हुन सकेन । यो दुःखद कुरो हो । यस्तो बजेट विनियोजनको विरोध गर्नु रहर नभई बाध्यता भएको उनको भनाइ छ । बजेटबारे एमाले र कांग्रेसले दुईदुई जना सांसदलाई मात्र बोल्न दिने निर्णय गरेपछि केही कांग्रेस सांसद बोल्नसमेत नदिइएको भन्दै थप आक्रोशित बनेका थिए । मन आक्रान्त छ, पीडा र रोदन छ । एकान्तमा भक्कानिनु परिरहेको छ, कांग्रेसकै एक सांसदले भने, बैठकमा बोल्न पाएको भए पनि कम्तीमा मन त हलुको हुने थियो । अर्को सत्तारूढ दल नागरिक उन्मुक्ति पार्टीका सांसद खुसीराम डगौरा थारूले प्रदेशसभा बैठकमा जनताको पक्षमा संघर्ष गर्दा हारको पीडा धेरै हुने बताए । मनमा पीडा हुँदा छ । धेरै लडिरहेको छु, तर हारिरहेको छु, उनले भने । कर्मचारीले नेताको भरोसाबिना एक अक्षर पनि बदल्ने हिम्मत नगर्ने र कर्मचारीलाई दोष थुपार्ने काम नगर्न उनको आग्रह छ । हामी उपेक्षित भयौं, यो गीता र कुरान होइन, त्यसैले बजेट संशोधन गरौं, उनले भने । कांग्रेस सांसदले आफ्नो सिफारिसका योजना काटिएको भन्दै रुष्ट भएपछि शुक्रबार प्रदेशसभाको बैठक नै स्थगित भएको थियो । सांसदले रुष्ट भएर बजेट पारित नगर्ने अडान लिएपछि मुख्यमन्त्रीसमेत रहेका संसदीय दलका नेता कमलबहादुर शाहले संसदीय दलको बैठक बोलाएका थिए । असन्तुष्ट सांसदलाई मुख्यमन्त्रीले थामथुम पारेपछि बजेटमाथिको छलफल सुरु भएको थियो ।छलफलकै क्रममा प्रमुख प्रतिपक्षी माओवादी केन्द्रका सांसद शिवसिंह ओलीले बजेट कुन प्रक्रियाबाट बनेको छ भन्ने मूल प्रश्न रहेको बताए । कुन योजना कसरी परे भन्ने छानबिन गर्न संसदीय समिति बनाउनुपर्छ । हामी प्रमाणित गरिदिन्छौं, उनले भने । बजेट पुनरावलोकन गर्नुपर्ने एमालेकै सांसद दमन भण्डारीले जनाए । बजेट पुनरावलोकन गर्न नसक्ने भन्ने हुँदैन, उनले भने, सबैतिरबाट यस्तै आवाज आइरहेको छ । कांग्रेस नेतृत्वको सरकारले चालु आर्थिक वर्ष ०८१८२ का लागि दुई महिना ढिलो गरी भदौ ३१ मा प्रदेशसभामा ३१ अर्ब ६२ करोड ९८ लाख २८ हजारको बजेट ल्याएको थियो । दुई महिनादेखि बजेट शून्यता भएकाले सुदूरपश्चि प्रदेश सरकारअन्तर्गत कार्यरत कर्मचारीले तलब पाएका छैनन् । प्रदेश सरकारको प्रशासनिक कार्य पनि उधारोमा चलिरहेको छ ।"
मध्यभोटेकोशीको उत्पादन एक महिनाभित्र,"बाँध क्षेत्रको निर्माण सकी पानी हालेर परीक्षणसमेत भइसकेको छ । आयोजनाको ७१२४ मिटर लामो मुख्य सुरुङ निर्माण सम्पन्न गरी गत वर्षको फागुनमा पानी भरी परीक्षण सुरु गरिएको थियो । परीक्षणका क्रममा मुख्य सुरुङको करिब एक हजार चार सय मिटर खण्डमा पानी चुहिएपछि त्यसको मर्मत र सुधार सकिएको छ । हाल सुरुङ सफा गर्न सुरु गरिएको छ । १५ दिनपछि सुरुङमा पानी भर्न थालिनेछ । विद्युत् गृहमा सिभिल निर्माण कार्य सम्पन्न भई इलेक्ट्रोमेकानिकल उपकरण जडान एवम् परीक्षण (ड्राई टेस्ट) सम्पन्न भइरहेको छ । सुरुङबाट पानी आउनासाथ उपकरणहरूको वेट टेस्ट सुरु हुनेछ । बाँकी सम्पूर्ण काम एक महिनाभित्र सम्पन्न गरी विद्युत् उत्पादन सुरु गर्ने लक्ष्यका साथ काम भइरहेको छ । ऊर्जा राज्यमन्त्री तामाङ, प्राधिकरणका कार्यकारी निर्देशक घिसिङलगायत सम्मिलित टोलीले शनिबार आयोजना निर्माणस्थल निरीक्षण भ्रमण गरी एक महिनाभित्र जसरी पनि विद्युत् उत्पादन हुने गरी काम गर्न आयोजना व्यवस्थापन, परामर्शदाता र निर्माण व्यवसायीलाई निर्देशन दिएको छ ।बाँकी काम द्रुत रूपमा अगाडि बढाउन र आयोजना व्यवस्थापनका सम्पूर्ण कर्मचारी साइटमै बसेर काम सम्पन्न गर्न राज्यमन्त्री तामाङले निर्देशन दिए । मध्यभोटेकोशी जलविद्युत् आयोजनाबाट विद्युत् उत्पादन सुरु भएपछि सोही विद्युत् प्रयोग गरी प्राधिकरणले निर्माण गरेको बाह्रबिसे सबस्टेसनलाई चार्ज गरिनेछ । २२०१३२ केभीको बाह्रबिसे सबस्टेसन निर्माण सकिइसकेको छ ।मध्यभोटेकोशीको विद्युत् प्रवाहका लागि अस्थायी रूपमा वैकल्पिक व्यवस्था गरिएको छ । २०० केभी प्रसारण लाइनबाट बाह्रबिसे सबस्टेसनमा पुगेको विद्युत्लाई सोही सबस्टेसनमार्फत १३२ केभीमा झारेर १३२ केभी प्रसारण लाइनबाट प्रवाह गरिनेछ । यसका लागि २२ मेगावाटको माथिल्लो चाकु ए जलविद्युत् आयोजनाको प्रवर्द्धक कम्पनी शिवश्री हाइड्रोपावरले निर्माण गरेको १३२ केभी प्रसारण लाइनलाई बाह्रबिसे सबस्टेसनमा लैजाने काम कम्पनीले अहिले गरिरहेको छ । उक्त कार्य दसैं अगाडि सम्पन्न गर्ने गरी काम भइरहेको छ ।सोही प्रसारण लाइनबाट मध्यभोटेकोशीको बिजुली लामोसाँघु सबस्टेसन हुँदै राष्ट्रिय प्रणालीमा समाहित गरिनेछ । अस्थायी वैकल्पिक व्यवस्था खिम्तीबाह्रबिसे वा बाह्रबिसेकाठमाडौं प्रसारण लाइन सम्पन्न नभएसम्म रहनेछ । उक्त लाइनहरू सम्पन्न भएपछि सोहीमार्फत विद्युत् प्रवाह हुनेछ । जुरे पहिरो, भूकम्प, नेपालभारत सीमानाकामा भएको अवरोध, भोटेकोशी नदीमा आएको बाढी, कोभिड१९ को प्रकोप, निर्माण व्यवसायीको कमजोर कार्यसम्पादनलगायत कारणले मध्यभोटेकोशीको निर्माण प्रभावित भएको थियो । आयोजनाको अनुमानित लागत कर्मचारी सञ्चय कोषसँग ऋण सम्झौता हुँदा निर्माण अवधिको ब्याजबाहेक १२ अर्ब २८ करोड ३३ लाख रुपैयाँ थियो । आयोजनाको सुरुको कुल लागतमध्ये ५० प्रतिशत स्वपुँजीबाट (इक्विटी) र ५० प्रतिशत ऋणबाट जुटाइएको छ ।कम्पनीको जारी पुँजीको ५१ प्रतिशत संस्थापक सेयरधनीमध्येमा प्राधिकरणको १०, चिलिमे जलविद्युत् कम्पनी लिमिटेडको ३७, सिन्धुपाल्चोक हाइड्रोपावर कम्पनीको १, नेपाल अरनिको हाइड्रोपावर कम्पनीको १, सिन्धु इन्भेस्टमेन्ट कम्पनीको १ र सिन्धु भोटेकोशी हाइड्रोपावरको १ प्रतिशत सेयर छ । ४९ प्रतिशत साधारण सेयरधनी समूहमा कर्मचारी सञ्चय कोषका सञ्चयकर्ता कर्मचारीको १९५, संस्थापक संगठित संस्थाका कर्मचारीको ३५, ऋणदाता संस्थाका कर्मचारीको १, सिन्धुपाल्चोकवासीको १० र सर्वसाधारणको १५ प्रतिशत सेयर छ । कम्पनीले साधारण सेयर निष्कासन गरी रकम संकलन गरिसकेको छ । कम्पनीका साधारण लगानीकर्ता १० लाख ७५ हजार छन् ।आयोजनाबाट वार्षिक रूपमा ५४ करोड २२ लाख युनिट बिजुली उत्पादन हुनेछ । प्राधिकरणले आयोजनाको विद्युत् हिउँद र वर्षायाममा प्रतियुनिट क्रमशः ८४० र ४८० मा खरिद गर्नेछ । यसबाट कम्पनीलाई वार्षिक २ अर्ब ८० करोड रुपैयाँ आम्दानी हुने जनाइएको छ ।"
पर्यटकीय सहर बसाउन जुगाडखोला करिडोर,"(जुम्ला) जिल्ला सदरमुकाम खलंगालाई व्यवस्थित, सुन्दर र पर्यटकीय सहर बनाउन जुगाडखोला करिडोर निर्माण सुरु भएको छ । करिडोर निर्माणका लागि रेखांकन सुरु गरिएको छ । चन्दननाथ नगरपालिकाको आग्रहमा नापी कार्यालयका कर्मचारीले जुगाडखोलाको क्षेत्र छुट्याउन थालेका छन् । चन्दननाथ५ मा रहेको खलंगाको खानेपानी उपभोक्ता समिति कार्यालय नजिकैदेखि बिहीबार रेखांकन सुरु भएको पालिकाका प्रमुख प्रशासकीय अधिकृत धर्मराज न्यौपानेले बताए । खलंगा आफैंमा धेरै पहिचानले परिचित भूगोल हो । पछिल्लो समयमा अव्यवस्थित बनिरहेकाले जुगाडखोला करिडोर बन्नेबित्तिकै पर्यटकीय सहरका रूपमा विकसित हुनेछ, उनले भने । संघीय सरकारको सहरी विकास तथा भवन निर्माण आयोजनाअन्तर्गत २० करोड रुपैयाँको लागतमा करिडोर बन्न लागेको हो । जुगाडखोलालाई स्वच्छ र हराभरा बनाउने र खलंगालाई पर्यटकीय सहरका रूपमा स्थापित गर्ने हेतुले करिडोरको अवधारणा अघि बढाइएको हो । बहुवर्षीय योजनाअन्तर्गत पहिलो पटक ६ करोड रुपैयाँ लागतको ठेक्का आह्वान भएर निर्माणको काम अघि बढ्न लागेको हो । पहिलो वर्ष १२ सय मिटर सडक बनाउन रकम विनियोजन गरिएको छ । पहिलो चरणमा चन्दननाथ४ मालाभिड जाने पुल र रेडक्रस कार्यालयसम्म करिडोर निर्माण हुने नगरप्रमुख राजुसिंह कठायतले जनाए । करिडोरले अतिक्रमित जुगाडखोला पहिलेकै अवस्थामा फर्किने उनले बताए । जुगाडखोलाको दायाँबायाँ दुईदुई मिटर चौडा करिडोर निर्माण हुनेछ, नगरप्रमुख कठायतले भने, खोलाको दुई मिटर दूरीभित्र पर्ने घरटहरा हटाउनुपर्नेछ । पहिलो चरणमा रेखांकन गर्ने, सार्वजनिक क्षेत्रमा परेका घरटहरा हटाउन ताकेता गर्ने र अटेर गरे नगरप्रहरी र डोजर लगाएर भत्काइनेछ । अहिले जुगाडखोला फोहोर फाल्ने स्थान जस्तो बनेको छ । खोला अतिक्रमण गरेर घरटहरा बनिरहेका छन् । अबको केही वर्षमा जुगाडखोला आफ्नै आकारमा कञ्चन पानी बग्नेछ । वारिपारिको क्षेत्रमा पर्यटक खेल्ने, रमाउने र मर्निङ जान उपयुक्त हुने स्थान बन्नेछ, नगरप्रमुख कठायतले भने । तिला नदीदेखि नै करिडोर सुरु हुने भए पनि पहिलो चरणमा खेतीयोग्य जमिनमा प्रभावित नगर्ने नीति नगरपालिकाले लिइएको छ । करिडोर टी आकारको हुनेछ । करिडोरमा सडक बत्ती, सीसी क्यामेरा, बीचमा आकर्षक पुल र आरामदायी बेन्च राखिने प्रमुख प्रशासकीय अधिकृत न्यौपानेले बताए ।"
अर्थ संक्षेप,"कँडेललाई ॅग्लोबल एजुकेसन लिडरसिप अवार्ड काठमाडौं (कास) ब्रिटिस एजुकेसन ग्रुपअन्तर्गतको द ब्रिटिस कलेजका निर्देशक महेन्द्रराज कँडेल ग्लोबल एजुकेसन लिडरसिप अवार्डबाट सम्मानित भएका छन् । कलेजका निर्देशक कँडेललाई हालै होटल हिमालयमा सम्पन्न एसियन प्रोफेसनल अचिभमेन्ट अवार्ड्स २०२४ अन्तर्गत ग्लोबल एजुकेसन लिडरसिप अवार्ड प्रदान गरिएको हो । यस अवार्डबाट सम्मानित हुन पाउनु गौरवको विषय हो । यसलाई ब्रिटिस कलेजमा हामीले गरिरहेको उत्कृष्ट कामको प्रतिविम्बका रूपमा लिएको छु, उनले भने । एसियन प्रोफेसनल अचिभमेन्ट अवाडर््स सामाजिक र व्यावसायिक क्षेत्रमा नेतृत्वदायी भूमिका निर्वाह गरिरहेका व्यक्ति तथा संस्थाहरूलाई २०१९ देखि अवार्ड प्रदान गर्ने संस्था हो । बालबालिकाको सहयोगमा ज्योति विकास बैंक काठमाडौं (कास) ज्योति विकास बैंकले ईनेबल नेपाल संस्थासँगको सहकार्यमा ६ जना बालबालिकालाई कृत्रिम हात प्रदान गरेको छ । ईनेबलको कार्यालयमा आयोजित एक समारोहबीच बैंकले उक्त कृत्रिम हात आवश्यक भएका बालबालिकालाई प्रदान गरेको हो । संस्थागत सामाजिक उत्तरदायित्वअन्तर्गत स्थापना गरेको हाम्रो विकास प्रवर्द्धन कोष मार्फत उक्त सहयोग गरेको बैंकले जनाएको छ । प्रदान गरिएका कृत्रिम हातले बालबालिकालाई सामान्य दिनचर्याका काममा सहयोग हुने र आत्मविश्वास उच्च राख्न सहयोग हुने बैंकको विश्वास छ । हालसम्म यस किसिमका कृत्रिम हात २६ जना बालबालिकालाई प्रदान गरिसकेको बैंकले बताएको छ ।सन नेपालको बिमा योजना काठमाडौं (कास) सन नेपाल लाइफ इन्स्योरेन्सले नवीनतम बिमा योजना सार्वजनिक गरेको छ । सनलाइफ मेडिकेयर र सुनौलो बाल समृद्ध जीवन बिमा योजना आइतबार सार्वजनिक गरेको कम्पनीले जनाएको छ । कम्पनीले आफ्नो सातौं वार्षिकोत्सवको अवसरमा उक्त बिमा योजना ल्याएको हो । सुनौलो योजनाअन्तर्गत प्रस्तावकको निधनमा भुक्तानी निश्चित गरिएको र प्रस्तावकको घातक रोगको उपचारमा ५० लाख रुपैयाँसम्म बिमा कम्पनीले बेहोर्ने जनाइएको छ । सनलाइफ योजनाअन्तर्गत आपत्कालीन अवस्थामा औषधि उपचारमा १ लाख रुपैयाँसम्म प्रदान गरिने कम्पनीद्वारा जारी विज्ञप्तिमा उल्लेख छ ।ॅमिल्की वे परियोजनाले बढायो दूध उत्पादनकाठमाडौं (कास) नेपाल सरकारसँगको सहकार्यमा हेफर इन्टरनेसनलले सञ्चालन गरेको मिल्की वे परियोजनाले सिन्धुलीको कमलामाई नगरपालिकामा दुग्ध उत्पादन बढाएको बताइएको छ । परियोजनाका लागि एक वर्षअघि दक्षिण कोरिया सरकारले एक सय वटा होलिस्टिन प्रजातिका गाई र आठवटा साँढे उपहार दिएको थियो । यसले गुणस्तरीय दूध दिने गाईको प्रजनन क्षमता बढाएको स्थानीयले बताए । त्यति बेला ५१ स्थानीय किसान परिवारलाई होलिस्टिन जातका गाई उपलब्ध गराइएको थियो । कोरियाली गाई ल्याएपछि नगरपालिकाको मासिक दूध उत्पादन गत वर्षको तुलनामा दोब्बरले बढेको कमलामाई नगरपालिकाका मेयर उपेन्द्र पोखरेलले जनाए । एक वर्षअघि दैनिक २७ हजार लिटर दूध उत्पादन हुने गरेको थियो, उनले भने, अहिले त्यो ५५ हजार लिटर पुगेको छ । यो कार्यक्रम सिन्धुलीको कमलामाई नगरपालिकामा आयोजना गरिएको थियो, जहाँ मिल्की वे परियोजनाका साझेदारले एउटा मोडेल डेरी भिलेज स्थापना गरेका छन् । मिल्की वे कार्यक्रम अन्तर्राष्ट्रिय सहयोगको उत्कृष्ट उदाहरण रहेको वाग्मतीका कृषि तथा पशुपन्छी विकासमन्त्री श्रेष्ठले बताए । हेफर इन्टरनेसनलको ८०औं वार्षिकोत्सव मनाउँदै गर्दा समुदायको शक्ति र उपहार हस्तान्तरणको प्रभावलाई आफूले सम्झिरहेको हेफर इन्टरनेसनलकी प्रमुख कार्यकारी अधिकृत सुरिता सन्दोसमले जनाइन् । कमलामाई नगरपालिकामा भएको यो कार्यक्रम हाम्रो कार्यको परिवर्तनकारी शक्ति र दीर्घकालीन उदारताको भावनाको प्रमाण पनि हो, उनले भनिन् ।ॅउद्यमीमा छाएको निराशा सबैले मिलेर चिर्नुपर्छललितपुर (कास) उद्योग वाणिज्य तथा आपूर्तिमन्त्री दामोदर भण्डारीले आर्थिक शिथिलताका कारण उद्यमीहरूमा छाएको निराशा चिर्न सरोकारवाला सबैले मिलेर भूमिका खेल्नुपर्ने बताएका छन् । ललितपुर उद्योग वाणिज्य संघको ४५ औं साधारणसभामा उनले निजी क्षेत्र उत्साहित बनेको अवस्थामा मात्र राज्यका कार्यक्रम प्रभावकारी हुनेमा जोड दिए । नेपाल राष्ट्र बैंकलगायतका सरोकारवालासँग समन्वय गर्दै निजी क्षेत्रमैत्री नीतिगत सुधारतर्फ अग्रसर रहने प्रतिबद्धता जनाउँछु, मन्त्री भण्डारीले भने । रेमिट्यान्समा निर्भर मुलुकलाई उद्यमशीलता र उत्पादनमुखी बनाउन स्टार्टअपजस्ता नीतिसँगै राज्यका सबै तहबाट निजी क्षेत्रमैत्री नीतिगत व्यवस्था निर्माणमा सहकार्य गर्नुपर्नेमा ललितपुर उद्योग वाणिज्य संघका अध्यक्ष विश्वराज बज्राचार्यले जोड दिए । संघले तय गरेको इमानदारी, संस्थागत नेतृत्व, सान्दर्भिकता र निरन्तरताका चारखम्बे रणनीतिलाई १४ बुँदे कार्यक्षेत्रमार्फत ६५ क्रियाकलापमा केन्द्रित रही यो वर्षलाई कार्यान्वयन वर्षका रूपमा अगाडि बढाउँछौं, उनले भने, हस्तकला नगरीको पहिचान बढाउन जिल्लाका उत्पादनलाई ब्रान्डिङ तथा कपिराइट अवधारणामा अग्रसर रहनेछु । समारोहमा ललितपुरका हस्तकला, ऊनी गलैंचा, तयारी पोसाक, निटवेयर, फेल्ट र पस्मिना निकासीकर्तामध्ये उत्कृष्ट ३ जनालाई सम्मान गरिएको थियो ।कुमारी बैंकलाई भिजा इन्टरनेसनलको सम्मानकाठमाडौं (कास) भिजा इन्टरनेसनलद्वारा कुमारी बैंक सम्मानित भएको छ । हालै सम्पन्न लिडरसिप कन्क्लेभ नेपाल २०२४ मा बैंक सम्मानित भएको हो । बैंक एक्सिलेन्स इन कन्जुमर कार्ड्स बिजनेस र एक्सिलेन्स इन क्रस बोर्डर बिजनेस अवार्डद्वारा सम्मानित भएको जानकारी दिइएको छ । उक्त अवार्डद्वारा सम्मानित भएसँगै आफ्नो सेवालाई अझ प्रभावकारी बनाउने र डिजिटल सामर्थ्य सुदृढीकरणमा लाग्ने बैंकले प्रतिबद्धता जनाएको छ ।"
सहकारीपीडित दुवाडीले छाडे रास्वपा,"चितवन (कास) रास्वपाको भरतपुर महानगरपालिका१० वडा समितिका सचिव शालिकराम दुवाडीले पार्टी परित्याग गरेका छन् । उनले केन्द्रीय सभापति, जिल्ला सभापतिलगायतलाई सम्बोधन गरेर पार्टीको साधारण सदस्यसमेत नरहने गरी आइतबार राजीनामा लेखेका हुन् । दुवाडी साहारा चितवन बहुउद्देश्यीय सहकारी संस्थाबाट पीडित बनेका बचतकर्ताहरूले गठन गरेको संघर्ष समितिका संयोजकसमेत हुन् । साहारा चितवन बहुउद्देश्यीय सहकारीमा रहेको बचत रकममध्ये १२ करोड रुपैयाँ गोर्खा मिडिया नेटवर्क प्रालिमा गएको देखिएको छ । गोर्खा मिडियाका सञ्चालक गितेन्द्रबहादुर (जीबी) राई नै साहारा चितवनका संस्थापक हुन् । रास्वपाका केन्द्रीय सभापति तथा चितवन२ का सांसद एवं पूर्वगृहमन्त्री रवि लामिछाने पनि राजनीतिमा आउनुअघि गोर्खा मिडियाकै साझेदार तथा प्रबन्ध निर्देशक थिए । आफैंले दुःख गरी जन्माएको पार्टीका केन्द्रीय सभापतिज्यू जोडिन आए पनि सहकारीपीडितले उहाँलाई कहिल्यै दोषी मानेनौं । मात्र साहाराका पीडित बचतकर्ताको १२ करोड रुपैयाँ गोर्खा मिडियामा गएर अपचलन भएको छ भन्दै आयौं, राजीनामापत्रमा दुवाडीले लेखेका छन् । सहकारीको रकम अपचलन भएको विषयमा छानबिन गर्न बनेको संसदीय समितिले प्रतिवेदन बुझाइसकेपछि समाचार आफ्नो फेसबुक पेजमा सेयर गर्दा पार्टीका केही व्यक्तिले आपत्ति जनाएको दुवाडीले बताए ।"
कान्तिपुरकर्मीलाई पुरस्कार,"काठमाडौं (कास) इजरायल र प्यालेस्टिनी विद्रोही हमासबीच जारी युद्धको फ्रन्टलाइन रिपोर्टिङ गरेका कान्तिपुरकर्मी होम कार्की, प्रकाशचन्द्र तिमल्सेना र श्याम श्रेष्ठले प्रेस काउन्सिल सशक्त पत्रकारिता पुरस्कार प्राप्त गरेका छन् । प्रेस काउन्सिलले ५५ औं वार्षिकोत्सवका अवसरमा आइतबार उनीहरूलाई पुरस्कार प्रदान गरेको हो । पुरस्कार राष्ट्रपति रामचन्द्र पौडेलले हस्तान्तरण गरेका थिए । इजरायल र प्यालेस्टिनी विद्रोही हमासबीच युद्ध सुरु भएलगत्तै स्थलगत रिपोर्टिङका लागि कान्तिपुर मिडिया ग्रुपले संवाददाता कार्की, फोटोग्राफर तिमल्सेना र भिडियोग्राफर श्रेष्ठलाई इजरायल पठाएको थियो । टोलीले इजरायलको जेरुसेलम, तेलअभिभ र गाजापट्टीको सीमा क्षेत्रमा पुगेर रिपोर्टिङ गरेको थियो । इजरायलको सरकारी प्रेस कार्यालयका अनुसार युद्ध सुरु भएको पहिलो सातामा नेपालका तीनसहित विभिन्न मुलुकका १८ सय पत्रकार इजरायल पुगेका थिए । एक लाख ५१ हजार राशिसहितको प्रेस काउन्सिल गोपालदास पत्रकारिता पुरस्कार अन्नपूर्ण दैनिकका प्रधानसम्पादक अखण्ड भण्डारी र नेपाल प्रेस इन्स्टिच्युटलाई संयुक्त रूपमा प्रदान गरिएको छ । एक लाख १० हजार रुपैयाँ राशिसहितको प्रेस काउन्सिल सुरेन्द्रबहादुर बस्नेत पत्रकारिता पुरस्कार पत्रकार बद्री सिग्देल र ५० हजार राशिको प्रेस काउन्सिल आचारसंहिता पुरस्कार रातोपाटी डटकमले पाएका छन् । कान्तिपुरकर्मीहरू दुर्गा खनालले प्रेस काउन्सिल क्रियाशील पत्रकारिता पुरस्कार, आश गुरुङ र केदार शिवाकोटीले प्रेस काउन्सिल युवा पत्रकारिता पुरस्कार तथा प्रतीक्षा काफ्लेले प्रेस काउन्सिल महिला सशक्तीकरण पुरस्कार पाएका छन् । कान्तिपुरकर्मी चित्रांग थापालगायत सम्मानित भएका छन् । प्रेस काउन्सिलले अन्य करिब ७० जनालाई पनि विभिन्न पुरस्कार र सम्मान प्रदान गरेको थियो ।"
शान्ति मिसनमा प्राथमिकता दिन ओलीको आग्रह,शान्ति मिसनमा नेपाललाई प्राथमिकता दिन प्रधानमन्त्री केपी शर्मा ओलीले राष्ट्रसंघका महासचिव एन्टिनियो गुटेरेसलाई आग्रह गरेका छन् । संयुक्त राष्ट्रसंघको ७९ औं महासभामा सहभागिता जनाउन न्युयोर्क आएका प्रधानमन्त्री ओलीले गुटेरेससँगको भेटवार्तामा यस्तो आग्रह गरेका हुन् ।भेटवार्तामा जलवायु परिवर्तन र संक्रमणकालीन न्यायसम्बन्धी विषयमा छलफल भएको थियो । ओलीले हिमालय क्षेत्रमा जलवायु परिवर्तनले पारेको प्रभावबारेमा उल्लेख गरेका थिए । गत वर्ष गुटेरेसले नेपाल भ्रमण नै गरेर प्रत्यक्ष रूपमा हिमालय क्षेत्रमा जलवायु परिवर्तनको असर अवलोकन गरेका थिए ।उक्त अवसरमा महासचिव गुटेरेसले शान्ति मिसनमा नेपालले पुर्याएको योगदानलाई लिएर कदर गरेका छन् । नेपाल अहिले यूएन शान्ति मिसनमा सैनिक पठाउने मुलुकको एक नम्बर सूचीमा छ । महासचिव गुटेरेसले नेपालले कम विकसित मुलुकहरूको अध्यक्षका रूपमा निर्वाह गरेको भूमिकाको समेत प्रशंसा गरे ।प्रधानमन्त्री ओलीले कार्बन उत्सर्जन गर्ने मुलुकले उत्सर्जन नगर्ने मुलुकलाई क्षतिपूर्ति दिनुपर्नेमा नेपालको स्पष्ट मान्यता रहेको बताएका छन् ।शनिबार दिउँसो आयोजित जीवाष्म इन्धनमुक्त संसदीय सञ्जाल (पार्लियामेन्टेरियन्स फर फोसिल फ्युल फ्रि) को कार्यक्रममा मुख्य वक्ताका रूपमा ओलीले नेपालले कार्बन उत्सर्जनमा शून्य योगदान गरेर जलवायु परिवर्तनको असरलाई रोक्न मद्दत गरेको उल्लेख गरे । विकसित मुलुकको कार्बन उत्सर्जनका कारण नेपालको सगरमाथा र हिमाल पग्लिन थालेकाले त्यसको असर खेप्ने समुदायलाई क्षतिपूर्ति दिइनुपर्नेमा उनले जोड दिए ।
एरिकाको अर्को ऐतिहासिक उपलब्धि,"(काठमाडौं)एरिका गुरुङ २० औं एसियाली सिनियर कराँते च्याम्पियनसिपमा आइतबार स्वर्ण जित्न त असफल रहिन् तर त्यस प्रतियोगिताको प्रदर्शन आफैंमा ऐतिहासिक रह्यो । चीनको हाङचाउमा भएको प्रतियोगिताको महिला ६८ केजी तौल समूहमा नेपाली कराँते खेलाडी भियतनामकी नाओन थी नुयेनसँग ६० ले पराजित भइन् ।यस्तोमा उनी रजत पदकमै सीमित रहिन् । तर एसियाली कराँतेको सबैभन्दा ठूलो प्रतियोगितामा नेपालले पदक जितेको यो नै पहिलो पटक हो । एक वर्षअघि हाङचाउमै भएको १९ औं एसियाली खेलकुदको कराँतेमा पनि उनले रजत पदक जितेकी थिइन् । यी दुई रजत पदकको उपलब्धिसँगै उनी नेपाली कराँतेका अहिलेसम्मकै सबैभन्दा सफल खेलाडी पनि सावित भएकी छन् ।एरिकाले सेमिफाइनलमा थाइल्यान्डकी केवालिन सोङक्लिनलाई ८० ले पराजित गरेकी थिइन् । त्यस अगाडि उनले क्वाटरफाइनलमा काजकिस्तानकी सोफिया बेरुल्टसेभालाई हराएकी थिइन् । यस्तै उनले प्रिक्वाटरफाइनलमा फिलिपिन्सकी इसाबेल अरिएन्ने ब्रिटोलाई ४० ले पन्छाएकी थिइन् ।सोफिया तिनै खेलाडी हुन्, जसले एरिकालाई १९ औं एसियाली खेलकुदको फाइनलमा ३० ले पराजित गर्दै स्वर्ण जितेकी थिइन् । उनीविरुद्धको खेल यसपल्ट ११ को बराबरीमा रहेपछि एरिकाले नै पहिलो अंक जोडेको आधारमा विजयी घोषित भएकी थिइन् । एरिकाको यो पाँचौं अन्तर्राष्ट्रिय सहभागिता हो र त्यसमध्ये कुनै पनि प्रतियोगितामा एरिका पदकविहीन भएकी छैनन् ।एरिकाले इन्डोनेसियाको जकार्तामा भएको १० औं विश्व सितोरियो कराँते च्याम्पियनसिपमा स्वर्ण, १९ औं एसियाली खेलकुदमा रजत, अमेरिकाको टेक्ससमा भएको यूएस ओपन कराँते च्याम्पियनसिपमा स्वर्ण र रजत तथा भुटानको थिम्पुमा भएको आठौं दक्षिण एसियाली कराँते च्याम्पियनसिपमा स्वर्ण जितेकी थिइन् । सबै प्रतियोगिता पछिल्लो एक वर्षको अवधिमा भएका हुन् ।"
वाग्मतीको भाग्यमानी जित,"(काठमाडौं)वाग्मतीले एन्फा वुमेन्स लिगमा आइतबार भाग्यमानी जित निकालेको छ । सातदोबाटोको एन्फा कम्प्लेक्समा भएको खेलको अन्तिम क्षणमा गिफ्टी एचेमापोङले गरेको गोलको मद्दतले वाग्मतीले कर्णालीलाई १० ले हराएको हो । गोलरहित बराबरीतर्फ खेल अग्रसर भइरहेका बेला एचेमापोङले दोस्रो हाफको इन्ज्युरी समयको छैटौं मिनेटमा गोल गरिन् ।यो जितपछि वाग्मतीको सात खेलबाट सातै अंक भएको छ । उसको यो दोस्रो जित मात्रै हो र टिमले यसअघिका चार खेलको गोल खडेरीलाई पनि यसपल्ट तोडेको छ । कर्णाली भने चार अंकमा सीमित रहेर पुछारबाट दोस्रो स्थानमा रह्यो । जितले वाग्मतीको शीर्ष पाँचको झिनो गणितीय सम्भावना कायम रह्यो ।यो खेलसँगै प्रतियोगिताका सातौं चरणका खेल समाप्त भएका छन् । एपीएफ १९, आर्मी १६ र पुलिस १५ अंकमा शीर्ष तीन स्थानमा छन् । उनीहरू शीर्ष पाँचमा रहेर लिगको दोस्रो चरण पुग्ने निश्चित भइसकेको छ । अब बाँकी दुई स्थानका लागि प्रतिस्पर्धा हुनेछ र यसमा वालिङ र कोशी अगाडि छन् ।वालिङ १२ अंकमा चौथोमा छ भने कोशी १० अंकमा पाँचौं स्थानमा छ । त्यस पछाडि संकटाको आठ तथा वाग्मती र चन्द्रपुरको समान सातसात अंक छ । सुदूरपश्चिम बिनाकुनै अंक पुछारमा छ । अब आठौं चरणमा चन्द्रपुरले कोशी, एपीएफले सुदूरपश्चिम, आर्मीले वालिङ, संकटाले वाग्मती तथा पुलिसले कर्णालीको सामना गर्नेछ ।"
बेलबारी गोल्डकप असोज ११ देखि,"बा कप ब्याडमिन्टन बलबहादुर र थमनको जोडीलाईपाल्पा (कास) बा कप मेन्स डबल ब्याडमिन्टन प्रतियोगिताको उपाधि रैनादेवी छहराको जोडी बलबहादुर राना र थमन गाहाले जितेका छन् । तानसेनमा आइतबार भएको फाइनलमा बलबहादुर र थमनको जोडीले रामपुर नगरपालिकाका आशिष शाही र मुक्ति कुमालको जोडीलाई २१ सेटले पराजित गरे । तानसेनस्थित नारायण युवा क्लबले २ नम्बर वडा कार्यालयको संयोजनमा राखेको प्रतियोगिताको फाइनलमा बलबहादुर र थमनको जोडीले पहिलो सेट २३२१ र तेस्रो २११८ अंकले जितेका थिए । रामपुरका आशिष र मुक्तिको जोडीले दोस्रो सेट २११५ ले जितेका थिए । दुई दिनसम्म चलेको सी लेभलको प्रतियोगितामा तानसेन नगरपालिकाका कृष्ण अग्रहरी र राजेन्द्र खड्का साथै बलिहाङ (बल्ढेङगढी) रैनादेवी छहराका दिलबहादुर खाम्चा र कुमार सिङ्जालीले तेस्रो स्थान हासिल गरे । ५० जोडीले भाग लिएको ब्याडमिन्टन प्रतियोगितामा पहिलो हुनेलाई १५ हजार, शिल्ड, मेडल र प्रमाणपत्र प्रदान गरियो । दोस्रो हुनेलाई १० हजार र तेस्रो हुनेलाई ५५ हजार नगद साथै शिल्ड, मेडल र प्रमाणपत्र प्रदान गरिएको नारायण युवा क्लबका अध्यक्ष प्रविनराज शाक्यले जानकारी दिए । खेलाडीलाई पुरस्कार प्रदान गर्दै क्लबका संस्थापक अध्यक्ष हिमालदत्त श्रेष्ठले ब्याडमिन्टन खेलाडी उत्पादनका लागि जिल्लास्तरीय प्रतियोगिता आयोजना गरेको बताए ।सकारात्मक सन्देश प्रवाह गर्ने गरी स्वर्गीय पिताहरूको स्मरणमा ब्याडमिन्टन प्रतियोगिता आयोजना गरेको वडाध्यक्ष महेश्वर श्रेष्ठले बताए । जिल्लाभरका १० पालिकाबाट ब्याडमिन्टन खेलाडीहरूको प्रतिभा प्रस्फुटन गर्दै राष्ट्रियस्तरको खेल खेलाउने तयारी गरेको क्लबका निवर्तमान अध्यक्ष किशोर दर्शन बज्राचार्यले बताए । सोही अवसरमा जिल्लामा ब्याडमिन्टन खेलमा योगदान पुर्याउने पूर्व खेलाडीहरू नारायण कोइराला, युवराज पौड्याल, सकुन्तला बज्राचार्य, शंकर बस्याल, कमल प्रधान, वसन्त बज्राचार्य, महेशमान बज्राचार्यलगायतलाई सम्मान गरिएको थियो ।"
बर्दिबासमा बन्यो मधेशकै पहिलो गल्फ कोर्स,"(महोत्तरी)महोत्तरीको बर्दिबासमा मधेसकै पहिलो नमुना गल्फ कोर्स बनेको छ । नेपाली सेनाको मध्य पूर्वी पृतनाले पृतना क्षेत्रभित्रको करिब ५० बिघा क्षेत्रफलमा गल्फ कोर्स निर्माण गरेको हो । करिब ८ महिना अघिबाट निर्माण सुरु भएको गल्फ कोर्सको उद्घाटन शनिबार नेपाली सेनाका प्रधानसेनापति अशोक सिग्देलले गरे ।राष्ट्रियस्तरको गल्फ प्रतियोगिता आयोजनासँगै गल्फ कोर्सको उद्घाटन गरिएको नेपाली सेनाले जनाएको छ । यो मधेशकै पहिलो गर्ल्फ कोर्स हो । मधेश प्रदेशमा गल्फसँगै खेलकुदको विस्तार गर्न र स्वदेशमा दक्ष गल्फका खेलाडीहरू उत्पादन र विकास गर्न यो कोर्स निर्माण गरिएको मध्य पूर्वी पृतनाका उपरथी तथा पृतनापति सुदर्शन सिलवालले बताए । त्रिभुवन आर्मी अफिसर्स गल्फ क्लब अन्तर्राष्ट्रिय विमानस्थल विस्तारका कारण अस्तित्वमा नरहेको अहिलेको अवस्थामा मधेशमा मिथिला नगरी आर्मी गल्फ क्लब निर्माण गर्दै नेपाली सेनाले उक्त गल्फ कोर्स स्थापना गरी गल्फ क्लबलाई जीवन्त राख्न सफल भएको सिलवालले बताए । ९ वटा होल भएको उक्त गल्फ कोर्सलाई थप विकास र स्तरीय बनाउँदै लगिने सेनाले जनाएको छ । मधेस प्रदेशमै बनेको एक मात्रै गल्फ कोर्स भएकाले मधेस सरकारले यस वर्ष उक्त गल्फ कोर्सलाई ९० लाख बजेट विनियोजन गरेको छ । भौतिक मन्त्रालयबाट ४० लाख र पर्यटन मन्त्रालयको ५० लाख विनियोजित बजेटले यस वर्ष क्लब भवन निर्माण, पार्किङ स्थल निर्माण, गल्फ कोर्सलाई थप स्तरीय बनाउन काम गरिने सेनाले जनाएको छ । उक्त गल्फ कोर्स निर्माण गर्न जनशक्तिबाहेक २ करोड बढी रकम खर्च भइसकेको मध्य पूर्वी पृतनाले जनाएको छ । गल्फ कोर्स स्थापनाले गल्फका राष्ट्रिय तथा अन्तर्राष्ट्रिय प्रतियोगिता बर्दिबासमै आयोजना हुन सक्ने भन्दै स्थानीयवासी खुसी भएका छन् । गल्फ कोर्स स्थापनाले मधेशमा पर्यटन प्रवर्द्धनमा समेत टेवा पुग्ने र मधेशमा गल्फका खेलाडी उत्पादनमा सहयोग हुने भन्दै मधेशवासी गल्फ कोर्सको स्थापनासँगै उत्साहित भएका होटल तथा पर्यटन व्यवसायी महासंघ मधेश प्रदेशका अध्यक्ष हिरा गौतमले बताए ।"
नेचासल्यान२ लाई उपाधि,"सोलुखुम्बु (कास) हिमाली जिल्ला सोलुखुम्बुमा सञ्चालित पहिलो जिल्लाव्यापी वडाध्यक्ष रनिङ शिल्ड पुरुष भलिबल प्रतियोगिताको उपाधि नेचासल्यान२ ले हात पारेको छ । सोलुदुधकुण्ड नगरपालिका वडा नम्बर ७ गार्माले आयोजना गरेको रनिङ शिल्ड प्रतियोगितामा लिखुपिके गाउँपालिका२ लाई ३२ सेटमा पराजित गर्दै नेचासल्यान२ ले उपाधि जितेको हो । तीन दिनसम्म चलेको २५ टिम सहभागी प्रतियोगिताको तृतीय स्थान सोताङ गाउँपालिका३ ले हात पारेको छ । प्रतियोगितामा प्रथम, द्वितीय, तृतीय र सान्त्वना हुने टिमलाई क्रमशः नगद १ लाख १ हजार १ सय, ७५ हजार १ सय, ५० हजार १ सय र २५ हजार १ सयका साथमा ट्रफी, मेडल, प्रमाणपत्र प्रदान गरिएको छ ।गार्मामा आयोजित कार्यक्रममा जिल्ला समन्वय समिति प्रमुख कृष्णप्रसाद निरौला र सोलुदुधकुण्ड नगरपालिकाका प्रमुख नाम्गेलजाङ्बु शेर्पाले पुरस्कार वितरण गरे । सर्वोकृष्ट खेलाडीलाई ५ हजार, उत्कृष्ट स्पाइकर, उत्कृष्ट सेटर, उत्कृष्ट ब्लकर, उत्कृष्ट डिफेन्डर, उत्कृष्ट सर्भर, नव उदयमान खेलाडीलाई जनही २ हजारका साथमा ट्रफी, प्रमाणपत्र प्रदान गरिएको वडा अध्यक्ष सोनाम ग्याल्जेन शेर्पाले बताए ।"
