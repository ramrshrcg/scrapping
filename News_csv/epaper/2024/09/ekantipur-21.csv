शीर्षक,विवरण
गृहसहित ४ मन्त्रालय पुग्यो सहकारी फाइल,"पोखराको सूर्यदर्शन, चितवनको साहारा, बुटवलको सुप्रिम र काठमाडौंको स्वर्णलक्ष्मी सहकारीबाट गोर्खा मिडियामा मात्र ६५ करोड ५४ लाख रुपैयाँ ल्याइएको थियो, कम्पनीमा अध्यक्ष जीबी राई र प्रबन्ध निर्देशक लामिछाने थिए । सहकारीको रकम कम्पनीमा ल्याउने, झूटा कागज बनाएर कम्पनीको सेयर लेनदेन गर्ने तथा लगानीको स्रोतमा पनि कैफियत गर्नेलगायतका काम भएकाले प्रचलित कानुनका विभिन्न दफा आकर्षित हुने उल्लेख छ । लामिछानेले यसअघि गोर्खा मिडियामा १५ प्रतिशत स्वेट सेयर लिएर प्रवेश गरेको र निस्कँदा त्यो सेयर कम्पनीलाई नै फिर्ता गरेको दाबी गरेका थिए । तर, यो रकम स्वेट सेयर होइन, सहकारीको रकम भएको र उनी कम्पनीबाट बाहिरिने क्रममा पैसा लिन बुझाएका कागजातमा पनि किर्ते गरिएको प्रतिवेदनले किटान गरेको छ । संगठित तवरले किर्तेसमेत गरी सहकारी ठगी गरेको र त्यस्तो रकमबाटै गोर्खा मिडिया नेटवर्क सञ्चालन गरिएकाले सम्पत्ति शुद्धीकरण निवारण ऐनको कानुनअनुसार कारबाही हुने विषय प्रतिवेदनमा उल्लेख छ । एमाले सांसद सूर्य थापाको नेतृत्वमा गठित संसदीय समितिले सहकारीको बचत अपचलनमा उनीहरूलाई दोषी किटान गर्दै गत सोमबार प्रतिनिधिसभामा प्रतिवेदन पेस गरेको थियो । त्यही दिन सभामुख देवराज घिमिरेले प्रतिवेदन कार्यान्वयनका लागि सरकारलाई पठाउन सचिवालयलाई निर्देशन दिएका थिए । गत बुधबार बसेको मन्त्रिपरिषद् बैठकले प्रतिवेदन कार्यान्वयन गर्ने निर्णय गरेको थियो । प्रतिवेदन कार्यान्वयनका लागि शुक्रबार नै प्रधानमन्त्री तथा मन्त्रिपरिषद् कार्यालयले गृह मन्त्रालयमा पठाएको छ । गृह मन्त्रालयले आइतबार प्रहरीलाई प्रतिवेदन पठाउने भएको छ । प्रहरीलाई प्रतिवेदन प्राप्त भएपछि सहकारी ठगीमा प्रहरीको केन्द्रीय अनुसन्धान ब्युरो (सीआईबी) बाटै अनुसन्धान गर्ने वा सम्बन्धित जिल्लामार्फत भन्ने टुंगो लाग्नेछ । सहकारी प्रकरणसँगै जोडिएका विषयमा नीतिगत सुधार एवं नियामक निकाय गठन प्रक्रिया अघि बढाउन अर्थ, उद्योग र भूमि व्यवस्था, सहकारी तथा गरिबी निवारण मन्त्रालयलाई पनि प्रतिवेदनसहित मन्त्रिपरिषद्को निर्णय कार्यान्वयन गर्न पत्र पठाइएको छ । प्रधानमन्त्री कार्यालयले सहकारीको बचत अपचलन रोक्न तथा सहकारीको नियामक शक्तिशाली निकाय गठनका लागि प्रक्रिया अघि बढाउन सहकारी मन्त्रालयलाई भनेको छ । त्यस्तै स्वेट सेयर का विषयमा छानबिन गर्न उद्योग मन्त्रालयलाई निर्देशन दिएको छ । सहकारीबाट गैरकानुनी रूपमा रकम झिकेर बैंकिङ च्यानल बाटै रकम लगेको, त्यो रकम कम्पनीमा राखेर त्यहाँबाट प्रबन्ध निर्देशकको व्यक्तिगत खाता तथा अध्यक्षका कम्पनीमा लगेकाले शुद्धीकरणसमेत गरेको विषयमा अनुसन्धान गर्न राष्ट्र बैंकलाई जिम्मा दिने गरी अर्थ मन्त्रालयलाई पत्र पठाइएको हो । राष्ट्र बैंकलाई सहकारी कारोबारलाई नियमनीति बनाई सुधार गर्न पनि भनिएको छ ।"
सर्वसाधारणको बचतमा रजगज : तलबभत्ताबाहेक २ करोड १७ लाख लामिछाने आफैंले लगेका थिए,"बुटवलको सुप्रिम बचत तथा ऋण सहकारीबाट दुई करोड लामिछानेका तर्फबाट गोर्खा मिडियामा आएको सहकारी र ग्लोबल आईएमई बैंकको स्टेटमेन्ट बाट पनि देखिन्छ । तर, यो दुई करोड गोर्खा मिडियाबाट लामिछानेको खातामा गएको पनि पुष्टि भएको छ । उता सहकारीबाट उनका नाममा निकालिएको दुई करोड र ब्याजसमेत गरेर कुल २ करोड १३ लाख ६८ हजार २ सय २० रुपैयाँ २३ पैसा तिर्न बाँकी नै रहेको समितिको प्रतिवेदनमा उल्लेख छ । संसदीय विशेष समितिको प्रतिवेदनअनुसार सुप्रिम सहकारीबाट लामिछानेका नाममा ऋण खडा गरी २०७७ चैत १८ मा २ करोड निकालेर ४ लाख सेवा शुल्क कट्टी गरी १ करोड ९६ लाख गोर्खा मिडियाको खातामा जम्मा गरिएको थियो । सहकारीकी कर्मचारी रोशनी गुरुङले लामिछानेका नाममा उक्त रकम जम्मा गरेकी हुन् । प्रतिवेदनको अनुसूची १३ मा विभिन्न सहकारीबाट गोर्खा मिडियाको ग्लोबल आईएमई बैंक खातामा आएको रकम भनेर उल्लेख गरिएको विवरणले पनि त्यसलाई पुष्टि गर्छ । उता, गोर्खा मिडियाबाट ऋण तथा पेस्कीका रूपमा लामिछानेले २ करोड रुपैयाँ लिएको देखिन्छ, तलबभत्ताबाहेकको यो रकम ऋण तथा पेस्कीको शीर्षकमा लिए पनि लामिछानेले फर्छ्योट गरेका छैनन् । बरु, उनले कर्मचारी पेस्कीका रूपमा थप १७ लाख १ सय ८६ रुपैयाँ पनि लिएका छन्, यो रकम फर्छ्योट नभएको प्रतिवेदनमा उल्लेख छ । २०७७ फागुन ११ मा गोर्खा मिडियाले ग्यालेक्सी टीभी सञ्चालनमा ल्याउने औपचारिक घोषणा गर्ने क्रममा लामिछानेले आफू प्रबन्ध निर्देशक रहेको सार्वजनिक गरेका थिए । उनले २०७७ माघदेखि गोर्खा मिडियामा आबद्ध भएर तलब लिन थालेका थिए । कम्पनी रजिस्ट्रारको कार्यालयमा उनका नाममा सेयर दाखिला भने २०७८ वैशाख १५ मा भएको थियो । रास्वपा सभापति लामिछानेले आफू कुनै रकम लगानी नगरी स्वेट सेयर का रूपमा गोर्खा मिडियाको सञ्चालक बनेको दाबी गर्दै आएका छन् । संसदीय छानबिन विशेष समितिले प्राप्त गरेको कागजातमा भने ग्यालेक्सी टीभी सञ्चालनको घोषणा हुनु तीन दिनअघि अर्थात् २०७७ फागुन ८ मा लामिछानेका नामबाट गोर्खा मिडियाको खातामा ७५ लाख रुपैयाँ जम्मा भएको देखिन्छ । चैत २५ मा लामिछानेका तर्फबाट बुटवलको सुप्रिम सहकारीबाट गोर्खा मिडियामा जम्मा भएपछि त्यही नै आफ्नो लगानी हो भन्ने दाबी विवरण दिएर उनले कम्पनी रजिस्ट्रार कार्यालयबाट १५ प्रतिशतको सेयर कायम गराएका थिए । कम्पनीका पूर्वप्रबन्ध निर्देशक लामिछानेले कम्पनीको आर्थिक कारोबारमा अध्यक्ष गितेन्द्रबाबु (जीबी) राई नै जिम्मेवार रहेको बयान संसदीय छानबिन विशेष समितिलाई दिएका थिए । तर, समितिले प्रतिवेदनमा उल्लेख गरेको विवरणअनुसार लामिछानेको हस्ताक्षरमा गोर्खा मिडियाबाट विभिन्न कम्पनी र व्यक्तिलाई २३ करोड ७९ लाख ८९ हजार ७ सय ३१ रुपैयाँको चेक काटिएको छ । लामिछानेले एउटै चेक ३ करोड रुपैयाँसम्मको काटेको पाइएको छ । प्रतिवेदनअनुसार नोबडी प्रोडक्सन प्रालिलाई विभिन्न मितिमा गरेर दिइएको ५ करोड ८ लाख ३७ हजार ५ सय रुपैयाँको चेकमा लामिछानेको हस्ताक्षर छ । नोबडी प्रोडक्सन प्रालि गोर्खा मिडियाका तत्कालीन क्रिएटिभ डाइरेक्टर विपिन आचार्यकी पत्नी सुरक्षा अधिकारीका नाममा खुलेको कम्पनी हो । आचार्य अहिले रास्वपामा सहमहामन्त्री छन् । गोर्खा मिडियाबाट कम्युनिकेसन एन्ड ब्रोडकास्ट प्रालिका नाममा विभिन्न मितिमा कुल १६ करोड ३५ लाख ९२ हजार २ सय ३१ रुपैयाँको चेक पनि लामिछानेकै हस्ताक्षरमा काटिएको छ । गोर्खा मिडियाका अध्यक्ष जीबी राई र निजसँग सम्बन्धित व्यक्तिहरूले विभिन्न सहकारीको २ अर्ब ५८ करोड रुपैयाँ अपचलन गरेको संसदीय छानबिन समितिको निष्कर्ष छ । त्यसमध्ये ६५ करोड ५४ लाख ४ हजार ५ सय ३८ रुपैयाँ विभिन्न सहकारीबाट गोर्खा मिडियामा सारेर हिनामिना गरिएको पाइएको छ । त्यसमा २२ करोड ४६ लाख ३० हजार रुपैयाँ सूर्यदर्शन, सुप्रिम, सानो पाइला, स्वर्णलक्ष्मी, समानता र साहारा सहकारीबाट सिधै गोर्खा मिडियाका नाममा जम्मा गरिएको थियो भने ४३ करोड ७ लाख ७४ हजार ५ सय ३८ रुपैयाँ भने विभिन्न व्यक्तिका नाममा ऋण देखाई गोर्खा मिडियामा जम्मा गरिएको थियो । यो रकम आउने खाता भने जीबी, रवि र छविलाल जोशीको संयुक्त नाममा खोलिएको थियो ।"
'सहकारीबाट रकम लैजाने रवि लामिछाने पूर्वगृहमन्त्री नै हुन्,"यी सम्पूर्ण रकम तत्तत् संस्थाबाट ल्याउँदा आवश्यक प्रक्रिया पूरा गरेको बुझ्नुपर्छ । जीबी राई स्वयं उल्लिखित संस्थाहरूमा संलग्न रहेको र गोर्खा मिडिया नेटवर्क प्रालिको पनि कार्यकारी अध्यक्ष भएको र कम्पनीको सम्पूर्ण कारोबार निजले नै हेर्ने भएको हुँदा यस विषयमा मलाई जानकारी छैन, लामिछानेले बयानमा भनेका छन् ।समितिले सहकारीको ऋणी रवि लामिछाने पहिचान गर्न विभिन्न सहकारी संस्थाका सञ्चालकपदाधिकारीका साथै गोर्खा मिडियाकै सञ्चालकसँग प्रश्न गरेको थियो ।हाल कारागारमा रहेका पोखराको सूर्यदर्शन र वीरगन्जको स्वर्णलक्ष्मी सहकारीका कोषाध्यक्ष एवं नेपालगन्जको समानता सहकारीका सचिव कुमार रम्तेलले आफूले चिनेको रवि लामिछाने पूर्वउपप्रधान तथा गृहमन्त्री र प्रतिनिधिसभा सदस्य नै रहेको बताएका छन् । समितिले उनलाई सोधेको थियो, २०७८ असार ३१ मा रवि लामिछानेलाई १४७५ प्रतिशत ब्याजदर लिने गरी १ करोडको पहिलो वर्षको ब्याज १४ लाख ७५ हजार र दोस्रो वर्षको ब्याज १६ लाख १३ हजार ७ सय ३० गरी जम्मा १ करोड ३० लाख ८९ हजार २०८० असार १३ मा ऋण चुक्ता नगरी गोर्खा मिडिया प्रालिका नाममा ऋण कसरी कायम गरिएको हो र यो कानुनसम्मत छ कि छैन ? निज पूर्वउपप्रधान तथा गृहमन्त्री एवं प्रतिनिधिसभाका माननीय सदस्य रवि लामिछाने हो, होइन ?गोर्खा मिडियाले सञ्चालन गरेको ग्यालेक्सी फोरके टीभीका सञ्चालक रहेका रम्तेलले जवाफमा भनेका छन्, सूर्यदर्शनबाट भएको कारोबार मलाई जानकारी भएन तर सुप्रिम सहकारी बुटवलबाट मेरा नाममा करिब १ करोड ९० लाखको कृत्रिम ऋण खडा गरी ऋणी रवि लामिछानेको करिब ७ लाख किस्ता तिरिएको र छविलाल बन्जाडे जोशीको करिब १७ लाख किस्ता तिरिएको हो । ऋणी रवि लामिछाने पूर्वउपप्रधान तथा गृहमन्त्री एवं प्रतिनिधिसभाका माननीय सदस्य र किस्ता तिरिएको छविलाल बन्जाडे जोशी पूर्वनायब महानिरीक्षक हुनुहुन्छ भन्नेमा म यकिन छु । सो ऋणको बाँकी रकम गोर्खा मिडिया नेटवर्कको खातामा गएको देखिन्छ ।समितिले रम्तेललाई प्रतिप्रश्न गरेको थियो, समितिमा यसपूर्व प्राप्त जानकारीअनुसार रवि लामिछानेको सूर्यदर्शन, पोखरामा सिर्जना चोक कास्की र सुप्रिम, बुटवलमा बुटवल ठेगाना राखी पहिचान खुल्ने आवश्यक कागजात र प्रक्रिया पूरा नभएको अवस्था छ । तपाईंले केकुन आधारमा निज रवि लामिछाने पूर्वउपप्रधान तथा गृहमन्त्री र प्रतिनिधिसभाका माननीय सदस्य भनी यकिन गर्नॅभयो ? त्यसमा रम्तेलले आफूले चिनेको लामिछाने पूर्वउपप्रधान तथा गृहमन्त्री नै रहेको बताएका छन् । मेरा नाममा खडा गरिएको कृत्रिम ऋणबाट किस्ता तिरी बाँकी रकम गोर्खा मिडिया नेटवर्क प्रालिको खातामा जानुले पनि यो कुरा पुष्टि हुन्छ । त्यसैले उक्त रकम तिरिएको व्यक्ति पूर्वउपप्रधान तथा गृहमन्त्री रवि लामिछाने नै हुन् भन्ने कुरा म यकिनसाथ भन्न सक्छु, उनले भनेका छन्, निज रवि लामिछाने उहाँको पार्टीको बुटवलनारायणगढ पदयात्रामा हुँदा मैले दीपक बोहराको मोबाइलमा सम्पर्क गरी उहाँसँग कुरा गर्दा सहकारी चलाउने र ऋण लिनेमा तपाईंको कागजात र हस्ताक्षर नभए तापनि आजको स्थिति आउनमा तपाईंको भूमिका छ समेत भनेको थिएँ । लामिछानेले २०८० पुस ९ देखि उक्त पदयात्रा गरेका थिए ।समितिले सूर्यदर्शन सहकारीको सञ्चालक समितिका पूर्वसदस्य भविश्वर अर्याललाई पनि यस्तै प्रश्न गरेको थियो । यस सहकारीबाट ५०५० लाख गरी दुई पटक गोर्खा मिडिया नेटवर्क प्रालिका नाममा १ करोड पेस्की देखाई गोर्खा मिडिया नेटवर्क प्रालिको बैंक खातामा रकम जम्मा गरिएको देखिन्छ । उल्लिखित रकमलाई रवि लामिछानेका नाममा ऋण बनाई गोर्खा मिडिया नेटवर्क प्रालिका नाममा भएको पेस्की फर्छ्योट गरेको देखिन्छ । तत्पश्चात् विभिन्न मितिमा ब्याजलाई पुँजीकृत गरी साँवाब्याज दुवैलाई गोर्खा मिडिया नेटवर्क प्रालिका नाममा कर्जा खडा गरी रवि लामिछाने नामको ऋण चुक्ता गरिएको देखिन्छ । यो कार्य कानुनसम्मत छैन, अर्यालले बयानमा भनेका छन्, निज रवि लामिछाने नाम गरेको व्यक्तिको नागरिकता र अरू प्रमाण कागजात नभेटिएको हँॅदा पूर्वउपप्रधान तथा गृहमन्त्री र प्रतिनिधिसभाको माननीय सदस्य नै हो, होइन, यकिनसाथ भन्न सक्दिनँ तर गोर्खा मिडिया नेटवर्क प्रालिका खातामा रकम गएको देखिएकाले उहाँ नै हुन सक्ने देखिन्छ ।ललितपुरमा रहेको जीबी ग्रुप अफ कम्पनिजमा नियमित काममा जाँदा लामिछानेलाई बैठकमा देखेको पनि अर्यालले बताएका छन् । गोर्खा मिडिया नेटवर्क प्रालिको एउटा बैठकमा गितेन्द्रबाबु राई, रवि लामिछाने र दीपेश पुनसँगै म पनि थिएँ । रवि लामिछानेले गोर्खा मिडिया नेटवर्क प्रालिबाट राजीनामा दिएर छाडेपछि सोही रकम गोरखा मिडिया नेटवर्क प्रालिका नाममा सारिनुले उक्त रवि लामिछाने भन्ने व्यक्ति पूर्वउपप्रधान तथा गृहमन्त्री र प्रतिनिधिसभाका माननीय सदस्य हुन् कि भन्न सकिन्छ, उनको बयान छ । अर्याल सहकारी ठगी मुद्दामा पक्राउ परेर हाल कास्की कारागारमा छन् ।बुटवलको सुप्रिम सहकारीकी क्यासियर रोशनी गुरुङले व्यवस्थापक सागर केसीले भनेअनुसार रवि लामिछानेका नाममा खाता खोलेको बयान संसदीय समितिलाई दिएकी छन् । व्यवस्थापक सागर केसीले फाराम फिलअप नगरी रवि लामिछानेका नाममा खाता खोलेर ठेगाना डट डट राखी छिटो उक्त खाता नम्बर मलाई दिनु भन्नुभएको थियो । मैले ठेगाना, कागजात, नागरिकता, सम्पर्क नम्बरमा के लेख्ने भन्दा डट डट मात्रै लेख्नु भन्नुभएको थियो । यस्तै प्रक्रिया छविलाल जोशीकामा पनि गरिएको थियो । यस प्रकारको खाता अन्य केही व्यक्तिको पनि गरिएको थियो, उनको बयान छ ।२०७७ चैत १८ मा लामिछानेका नाममा स्वीकृत भएको ऋण २ करोड गोर्खा मिडियाका नाममा रहेको ग्लोबल आईएमई बैंकको खातामा के आधारमा जम्मा गराएको भन्ने प्रश्नमा गुरुङले व्यवस्थापक केसीले भनेअनुसार काम गरेको बताएकी छन् । बैंकमा डिपोजिटरको नाम रवि लामिछाने देखिनुपर्छ भनेर सागर सरले भन्नुभएको थियो तर बैंकका कर्मचारीले डिपोजिटरका नाममा रहेको मान्छे कि उपस्थित हुनुपर्छ कि रवि लामिछानेरोशनी गुरुङ लेख्दा मिल्छ भन्नुभएको थियो र सोहीअनुसार गरेकी थिएँ ।सुप्रिम सहकारीका अध्यक्ष ओमप्रकाश गुरुङलाई रूपन्देही कारागारबाट ल्याएर समितिले बयान लिएको थियो । बयानमा गुरुङले सहकारीका नाममा कुनै पनि सम्पत्ति नरहेको बताएका थिए । अनुसन्धानका क्रममा उक्त सहकारीबाट एक करोडभन्दा बढीका दरले रकम लिनेहरूमा गोर्खा मिडिया, जीबी राई, रवि लामिछाने, छविलाल जोशी, विपिन आचार्यलगायत रहेको र उनीहरूका नाममा बिनाधितो ऋण प्रवाह भएको पत्ता लागेको समेत गुरुङले बताएका थिए ।सहकारीका संरक्षक जीबी राई र कार्यकारी प्रमुख सागर केसीको मिलेमतोमा लामिछानेका नाममा २ करोड ऋण बिनाधितो प्रवाह गरिएको गुरुङको बयान छ । निज ऋणी पूर्वउपप्रधानमन्त्री तथा गृहमन्त्री एवं प्रतिनिधिसभाको माननीय सदस्य रवि लामिछाने नै हो । गोर्खा मिडिया नेटवर्क प्रालिद्वारा सञ्चालित ग्यालेक्सी टेलिभिजनका अध्यक्ष गितेन्द्रबाबु राई र प्रबन्ध निर्देशक रवि लामिछाने रहेको तथा सुप्रिम सहकारीबाट गोर्खा मिडियामा जम्मा भएको रकमबाट नै रवि लामिछानेको ग्यालेक्सी टेलिभिजनमा सेयर कायम भएको प्रहरीको अनुसन्धानबाट मैले थाहा पाएकाले निज ऋणी पूर्वउपप्रधानमन्त्री तथा गृहमन्त्री एवं प्रतिनिधिसभाका माननीय सदस्य रवि लामिछाने नै हुन् भन्ने मलाई लाग्छ ।सुप्रिम सहकारीबाट लामिछानेका नाममा २ करोडको ऋण प्रवाह भएको विषयमा गोर्खा मिडियाका सञ्चालक छविलाल जोशीलाई पनि समितिले प्रश्न गरेको थियो र उक्त व्यक्ति पूर्वउपप्रधान तथा गृहमन्त्री एवं प्रतिनिधिसभा सदस्य रवि लामिछाने हो कि होइन भनी सोधेको थियो । जवाफमा जोशीले भनेका छन्, मैले चिनेको रवि लामिछाने पूर्वउपप्रधानमन्त्री तथा गृहमन्त्री एवं प्रतिनिधिसभाको माननीय सदस्य नै हो ।"
जीवनभर भीरले पीर,"प्रहरीका अनुसार ०७८७९ मा ४४, ०७९८० मा ४८ जनाको मृत्यु भएको थियो भने ०८०८१ मा सबैभन्दा बढी ६१ जनाको भीरबाट लडेर ज्यान गएको थियो । चालु आर्थिक वर्षमा मात्रै भीरबाट लडेर कर्णालीमा ६ जनाको मृत्यु भइसकेको प्रहरीको तथ्यांक छ । आर्थिक वर्ष ०७१७२ देखि ०८१८२ को हालसम्म सबैभन्दा बढी सल्यानमा १ सय १७ जनाको भीरबाट लडेर मृत्यु भएको छ । मृत्यु भएकाहरूका आफन्तलाई शोक त छँदै छ अझै ठूलो समस्या भोगिरहेका छन्, भीरबाट लडेर अंगभंग भएकाहरू । दैलेखको नौमुले गाउँपालिकाका कपिल रानाले २०८० पुसको बिहान ९ बजेतिर श्रीमतीले चिच्याएको सुने । घरमा काम गर्दै गरेका उनले झट्ट सम्झिए, श्रीमती तुल्सी घाँस काट्न गएकी थिइन् । श्रीमती भएको ठाउँमा पुग्दा भीरबाट लडेर घाइते अवस्थामा देखे । सुर्खेतस्थित प्रदेश अस्पतालमा पुर्याएपछि थाहा भयो, उनको मेरुदण्ड भाँचिएको रहेछ ।प्रदेश अस्पतालमा एक महिनामा श्रीमतीको उपचारमा करिब ३ लाख खर्च भएको उनी बताउँछन् । अहिले रानाले वीरेन्द्रनगरमा रहेको साइनिङ अस्पतालमा श्रीमतीको निःशुल्क फिजियोथेरापी गराइरहेका छन् । आफू अब जीवनभर अपांगता भएर बाँच्नुपर्ने सम्झिँदा तुल्सी टोलाउँछिन् । सामान्य खेती किसानी गरेर गुजारा चलाइरहेको राना दम्पतीलाई अब घर कसरी चलाउने भन्ने चिन्ताले सताएको छ । अब म सामान्य काम पनि गर्न सक्दिनँ, जीवन कसरी चल्ला ? छोरीको हेरचाह कसरी गरौँला, तुल्सीले भनिन् । प्रहरीसँग भीरबाट लडेर घाइते भएकाको तथ्यांक भने पछिल्लो ५ वर्षको मात्रै छ । आर्थिक वर्ष ०७७७८ देखि चालु आर्थिक वर्षसम्मको तथ्यांकअनुसार भीरबाट लडेर ५ वर्षको अवधिमा १ सय ७५ जना घाइते भएका छन् । चार जना बेपत्ता छन् । प्रहरीका अनुसार भीरबाट मृत्यु र घाइते हुनेहरूमध्ये अधिकांश घाँस काट्ने क्रममा भएका हुन् । कर्णाली प्रदेश प्रहरी कार्यालय सुर्खेतका प्रवक्ता प्रहरी उपरीक्षक (एसपी) विनोद शर्माका अनुसार कर्णालीमा घाँस काट्न जाँदा, बाटोमा हिँड्दा, गोठालो जाने क्रममा भीरबाट लडेर मृत्यु हुने गरेको पाइएको छ ।सुर्खेतस्थित साइनिङ अस्पतालमा खाने, बस्ने सेवासुविधासहित ढाड भाँचिएका बिरामीको निःशुल्क थेरापी हुने गरेको फिजियोथेरापिस्ट मनोज सिंह बताउँछन् । हामीसँग निश्चित रकम हुन्छ, त्यही रकमबाट कति जनालाई राख्न सक्छौँ भन्ने आंकलन गरी बिरामी लिन्छौं, उनले भने, हामीकहाँ स्पाइनल कर्ड इन्जुरी भएका बिरामीको थेरापी हुन्छ ।सरकारले ढाड भाँचिएका बिरामीलाई १ लाख रुपैयाँ दिने भएकाले भीरबाट लडेका अधिकांश बिरामी प्रदेश अस्पताल आउने गरेको हाडजोर्नी, नशा, बाथरोग विशेषज्ञ एवं ट्रमा सर्जन शुभ श्रेष्ठ बताउँछन् । उनका अनुसार हाडजोर्नी विभागमा रुख तथा भीरबाट लडेर ढाड, खुट्टा तथा हात भाँचिएका दुर्गम जिल्लाका बिरामी आउने गरेका छन् । सात प्रदेशमध्ये कर्णालीमा अपांगताको संख्या सबैभन्दा धेरै छ । राष्ट्रिय जनगणना २०७८ अनुसार कर्णालीको कुल जनसंख्यामध्ये ३१ प्रतिशत जनसंख्यामा कुनै न कुनै किसिमको अपांगता छ । कुल अपांगता भएकामध्ये सबैभन्दा धेरै ४५४ प्रतिशतमा शारीरिक अपांगता रहेको जनगणनाको तथ्यांक छ । यीमध्ये कति जना के कारणले अपांगता भएको भन्ने तथ्यांक नभए पनि भीरबाट लडेर अपांगता हुनेको संख्या पनि यसैभित्र पर्ने राष्ट्रिय अपांग महासंघ नेपालका प्रदेश वकालत अधिकृत जितलाल ढकाल बताउँछन् ।कालीकोटको रास्कोट नगरपालिकाकी १८ वर्षीया रमिता महतरा गत वर्ष घरदेखि करिब ३ किलोमिटर टाढाको वनमा घाँस काट्न जाँदा भीरबाट लडेर घाइते भइन् । प्रदेश अस्पताल सुर्खेतको आईसीयूमा राखेको ९ दिनपछि मात्रै रमिता होसमा आइन् । उनको खुट्टामा चोट लागेको छ । महतराका दाइ कमान सिंहका अनुसार उनको घुँडाको नशा चुँडिएपछि चितवन पुर्याएर नशाको अप्रेसन पनि गरियो । गत फागुनबाट भने सुर्खेतमा रहेको कर्णाली ट्रमा केयरमा उनको फिजियोथेरापी भइरहेको छ । म भलिबल खेलाडी हुँ । उनले भनिन्, मलाई पहिलेजस्तै खेल्न मन छ, तर कसरी खेल्नु ? अब जिन्दगी कसरी चलाउने भन्ने चिन्ता लाग्छ । थेरापीबाट महतरा सामान्य बने पनि पहिलेजस्तो नबन्नेमा उनका दाइ कमान सिंह चिन्ता व्यक्त गर्छन् । थेरापी पनि महँगो हुन्छ, लामो समय थेरापी गर्न आर्थिक स्थितिले पनि नभ्याउने अवस्था हुन्छ । उनले भने, सरकारले भीरलाई मैदान गराउने त होइन तर घाइते भएकाको उपचारमा सहुलियत र तत्काल अस्पताल लैजान हेलिकोप्टरको व्यवस्था गरेको खण्डमा केही सहज हुने थियो ।लडेर मृत्यु भएपछि शव परीक्षण गर्नुपर्ने, भवितव्य ज्यानसम्बन्धी मुद्दा दर्ता हुने, सनाखत मुचुल्का बनाउनुपर्ने झन्झटका कारण धेरैले प्रहरीलाई जानकारी नै नदिएर अन्तिम संस्कार गर्ने गरेको समेत प्रदेश प्रहरीले कार्यालयले जनाएको छ । कर्णाली प्रदेश सरकारले कर्णाली प्रदेशका सबै नागरिकको सामूहिक विपद् जोखिम बिमा गरेको छ तर भीरबाट लड्ने वा रुखबाट लड्नुलाई सरकारले बिमामा समेटेको छैन । बाढी, पहिरो, आगलागी, हिमपहिरोलगायत प्राकृतिक विपद्बाट मृत्यु भएकाले बिमाबापत् रकम पाउँछन् । तर रुखबाट खस्नु र भीरबाट खस्नु प्राकृतिक नभई मानिस स्वयंले निम्त्याएको विपद् भएकाले यो बिमाभित्र नपर्ने गरेको आन्तरिक मामिला तथा कानुन मन्त्रालयले जनाएको छ । सरकारले सामुदायिक वनमा घाँस काट्न रोक लगाएका कारण किसान भीरपाखामा जानुपर्ने बाध्यता भएको सल्यानका नागरिक अगुवा मणिचन्द्र कार्की बताउँछन् । सामुदायिक वन कहिलेकसो मात्रै खुल्छ, उनले भने, हामी घाँस काट्नका लागि टाढाटाढा वनमा जानैपर्ने हुन्छ, सामुदायिक वन मासिने गरी नकाट्न भनी केही मापदण्ड बनाउन सकिन्छ तर घाँस दाउरा कुहेरै जाने गरी रोक त लगाउन भएन नि । कालीकोटको रास्कोटका बाबुराम श्रेष्ठ हिमाली जिल्लातिर घाँसको बीउ वितरण गरेर पनि केही नहुने बताउँछन् । किसानले खेतीयोग्य जमिनमा घाँसको बीउ नछर्ने र यतातिर सामुदायिक वन पनि भीरमै हुने उनको भनाइ छ । सरकारलाई अब भीर हटाइदे भन्न भएन तर किसानलाई भीरको जोखिम मोल्न नपर्ने गरी आयआर्जनका कार्यक्रम ल्याउन आवश्यक छ, उनले भने ।"
यार्चा टिप्न गएका मुगु र डोल्पाका १२ जनाको मृत्यु,"साउनमा मात्रै ८ करोड १९ लाखको निर्यातचालु आर्थिक वर्षको पहिलो महिना साउनमा ८ करोड १९ लाख ४० हजार रुपैयाँ बराबरको २ सय ४ किलो यार्चा निर्यात भएको छ । साउनमा मात्रै कम्बोडिया, चीन, हङकङ, मलेसिया, सिंगापुर, अमेरिका र भियतनाममा यार्चा निर्यात भएको छ । भन्सार विभागको तथ्यांकअनुसार सबैभन्दा बढी चीनमा २ करोड ९९ लाख ४१ हजार रुपैयाँ बराबरको १ सय १४ किलो यार्चा निर्यात भएको छ भने हङकङमा ३ करोड ९८ लाख ९२ हजार रुपैयाँ बराबरको ६० किलो यार्चा निर्यात भएको थियो । सबैभन्दा कम मलेसियामा ५ लाख ३५ हजार रुपैयाँ बराबरको २ किलो यार्चा निर्यात भएको छ । मुलुकको मनाङ, मुस्ताङ, बझाङ, दार्चुला, हुम्ला, जुम्ला, रुकुमलगायत जिल्लाका हिमाली पाटन क्षेत्रमा यार्चा पाइन्छ । गत आर्थिक वर्ष ७० करोड १८ लाख ६४ हजार रुपैयाँ बराबरको १ हजार ४ सय ८४ किलो यार्चा निर्यात भएको थियो । गत वर्ष पनि सबैभन्दा बढी चीनमा २५ करोड ३० लाख ८७ हजार रुपैयाँ बराबरको ६ सय ६३ किलो यार्चा निर्यात भएको थियो । गत वर्ष चीन, हङकङ, ताइवान, सिंगापुर, अमेरिका, बेलायत, भियतनाम, कम्बोडिया, अस्ट्रिया, अस्ट्रेलिया, चेक रिपब्लिक, फ्रान्स, ग्रिसलगायत मुलुकमा यार्चा निर्यात भएको थियो ।"
४० सहकारीमा बचतकर्ताको सवा ७१ अर्ब अपचलन,"(काठमाडौं) संसदीय छानबिन विशेष समितिले अध्ययन गरेका ४० वटा संस्थामा मात्र बचतकर्ताको ७१ अर्ब ३० करोड ४३ लाख रुपैयाँ अपचलन भएको प्रतिवेदनले औंल्याएको छ । शुक्रबार सार्वजनिक प्रतिवेदनका अनुसार ३ अर्ब ८१ करोड सेयर पुँजी रहेको ती संस्थाको कुल सम्पत्ति करिब १३ अर्ब रुपैयाँ छ । अध्ययनको अवधिसम्म ती संस्थाले बैंक तथा वित्तीय संस्थामा करिब २ अर्ब बचत राखेका छन् भने ५३ अर्ब ७८ करोड ५१ लाख ऋण प्रवाह गरेका छन् । सोही अवधिमा ती सहकारीको कुल लगानी पौने ३ अर्बभन्दा बढी छ । समितिले समस्याग्रस्त घोषित, सार्वजनिक रूपमा प्रश्न उठेका (गोर्खा मिडिया नेटवर्कसँग सम्बन्धित) र अन्य गरी तीन वटामा वर्गीकरण गरेर ती सहकारीको अध्ययन गरेको थियो । सार्वजनिक रूपमा प्रश्न उठेका सुप्रिम, साहारा, सूर्यदर्शन, समानता, स्वर्णलक्ष्मी र सानो पाइला सहकारीले मात्र ६ अर्ब ३२ करोड रुपैयाँ बचत फिर्ता गर्न सकेका छैनन् । ती सहकारीबाट ६५ करोड ५४ लाख रकम गोर्खा मिडिया नेटवर्कमा अपचलन भएको समितिको निष्कर्ष छ ।समितिले सहकारी बचत अपचलनमा गोर्खा मिडियाका अध्यक्ष गितेन्द्रबाबु (जीबी) राई, तत्कालीन प्रबन्ध निर्देशक तथा रास्वपा सभापति रवि लामिछाने तथा सञ्चालकहरू छविलाल जोशी र कुमार रम्तेलमाथि कारबाहीको सिफारिस गरेको छ । राई फरार छन् भने रम्तेल पुर्पक्षका लागि पोखरा जेलमा छन् । तर बीचमा गृहमन्त्री भएकाले लामिछानेमाथिको अनुसन्धान अवरुद्ध भएको थियो । बचतकर्ता र महानगरले दिएको उजुरी पनि प्रहरीले इन्कार गरेको थियो भने सीआईबीले तयार पारेको अनुसन्धान प्रतिवेदनसमेत लुकाइएको थियो । सीआईबीका तत्कालीन प्रमुख श्याम ज्ञवाली संसदीय समितिमा उपस्थित भएर सीआईबीले त्यस्तो अनुसन्धान नै नगरेको दाबी गरेका थिए । यद्यपि समितिले सीआईबीको प्रतिवेदन पनि समेटेको छ ।पोखराको सूर्यदर्शन र बुटवलको सुप्रिमलगायत सहकारी संस्थाहरूबाट गोर्खा मिडिया नेटवर्क प्रालिमा नियमितजसो रकम प्रवाह भइरह्यो तर कानुनविपरीतको त्यो कार्य कसैले थाहा पाएनन्, प्रतिवेदनमा भनिएको छ, अरू त बेखबर रहे, रहे । गोर्खा मिडिया नेटवर्ककै सञ्चालकहरूले सोछपुछका क्रममा आफूहरूलाई समेत उक्त रकम सहकारीबाट प्रवाह भएको कुरा थाहा नभएको बताए । कम्पनीको सेयर स्वामित्वसहितका सञ्चालकहरूले कम्पनीमा आएको रकमका सम्बन्धमा के दायित्व रहन्छ भन्ने सम्बन्धमा प्रचलित कानुनी व्यवस्थाकै आधारमा व्याख्या होला । यस्तै, सरकारले समस्याग्रस्त घोषणा गरेका २२ सहकारीले बचतकर्ताको ४२ अर्ब ८१ करोड ७७ लाख रुपैयाँ बचत फिर्ता दिन बाँकी छ । प्रतिवेदनका अनुसार समस्याग्रस्त सहकारीहरूबाट एकदुई व्यक्तिले १ अर्ब ३५ करोड रुपैयाँसम्म ऋण लिएका छन् । त्यस्ता व्यक्तिको सम्पत्तिबाट चुक्ता गर्ने हो भने कतिपय समस्या हल हुने प्रतिवेदनमा उल्लेख छ । कतिपयमा एउटै व्यक्ति २०२५ वर्ष सहकारीको अध्यक्ष भएका छन् । एउटै व्यक्तिले अघिल्लो ऋण चुक्ता नगरी २९ पटकसम्म ऋण लिएको पनि फेला परेको छ । सहकारीको बचत लिएर लगानी गर्ने, त्यस्तो लगानी आफ्ना दाजुभाइ, परिवारका सदस्य, मन मिल्ने मान्छेका नाम र कम्पनीमा राख्ने गरेको प्रतिवेदनमा उल्लेख छ ।एउटै कम्पनीमा ८८८९ करोडसम्म ऋण लिएका छन् । त्यस्तो काम कुनै सहकारीको सिद्धान्तले गर्न दिँदैन । कानुनले निषेध गरे पनि सहकारीको पैसा कम्पनीमा लगानी गरिएको छ । सहकारीको पैसाबाट निजी सम्पत्ति आर्जन गरेको छ । तर, कानुनले चिन्दै नचिन्ने मान्छेको नाममा लगेर त्यस्तो सम्पत्ति राखिएको छ, समितिका सभापति सूर्यबहादुर थापाले भने, १० लाखभन्दा बढी बचत जम्मा गर्दा स्रोत खुलाउनुपर्ने हुन्छ । तर, करोडौंकरोड स्रोत नखुलाई राखिएको छ ।समितिको कार्यादेशमा परेका समस्याग्रस्त अन्य १२ संस्थाले बचतकर्ताको २२ अर्ब १६ करोड ४६ लाख रुपैयाँ फिर्ता नदिएर हिनामिना गरेको प्रतिवेदनले औंल्याएको छ । सहकारीको नियमन गर्नेमा ७५३ स्थानीय तह, ७ प्रदेश र एक सहकारी विभाग गरी ७ सय ६१ वटा नियमनकारी निकाय छन् । सबैले दर्ता गर्छन्, नियमन पनि तिनैले गर्छन् । तर कुनै नियमनकारी निकायसँग विवरण अद्यावधिक छैन । कहिलेकाहीं छड्के अनुगमन भए पनि रहस्यमय ढंगले त्यो सेलाउने गरेको प्रतिवेदनले औंल्याएको छ ।ग्रामीण भेगमा सञ्चालित सहकारीमा समस्या नभए पनि सहरी भेगका सहकारीमा बेथितिका कारण ठूलो बचत रकम हिनामिना भएको समितिले निष्कर्ष निकालेको छ । देशभरका सहकारी संस्थामध्ये ५ सयभन्दा बढीमा वित्तीय समस्या रहेकाले बचतकर्ताको अर्बौं रुपैयाँ फिर्ता हुन नसकेको पीडितहरूको गुनासो छ । अहिले देखिएको मूल समस्या तामझाम र तडकभडकमा खुलेका र हेर्दा बैंकजस्ता लाग्ने (स्याटेलाइट) सहकारीमा छ, जुन सहकारीका सञ्चालकहरू त्यस समुदायका होइनन्, साना र दैनिक बचतकर्ताहरू उनीहरूको लक्ष्य पनि होइनन्, केही अपवादबाहेक त्यस्ता सहकारी मूलतः समस्यामा छन्, प्रतिवेदनमा उल्लेख छ, सहकारी सहकारितामा आधारित आर्थिक व्यवसाय होइन बैंकिङ संस्थाजस्तो बने । एक सहरको सहकारीको शाखा अर्को सहरमा रहने गरी देशव्यापी कार्यक्षेत्र बने । सहकारीलाई बचतकर्ताको बचत जम्मा गर्ने र निजी फाइदाका लागि उपयोग गरी ठगी गर्ने धन्दा बनाएकै कारण अहिले तिनै संस्थामा समस्या रहेको पनि प्रतिवेदनमा उल्लेख छ ।सहकारी क्षेत्रमा वर्तमान समस्या आउनुमा प्रमुख कारक स्वयं सहकारी सञ्चालकमा आत्मानुशासनको पक्ष कमजोर हुनु नै देखिन्छ । त्यसका अतिरिक्त सरकार, नियामक निकाय र जिम्मेवारीविमुख बचतकर्ता सदस्यलगायत समग्र सामाजिक प्रणाली नै यो समग्र प्रक्रियामा भूमिका अनुसार जिम्मेवार देखिन्छन्, प्रतिवेदनमा भनिएको छ, सहकारी संस्थाहरू सहकारिताको मूल उद्देश्य र सिद्धान्तबाट विमुख भए, गैरसदस्यबाट ठूलो मात्रामा बचत जम्मा गर्ने, आवधिक बचत राख्ने, गैरसदस्य र अप्राकृतिक व्यक्तिमा कानुन विपरीत लागनी गर्ने, जग्गा तथा सेयरमा लगानी गर्नेसमेतका कार्य भइरहँदा त्यस्तो सहकारीलाई नियमन गर्न नसक्ने निरीह कानुनको मारमा सहकारी क्षेत्र परेको छ । सहकारी ऐन, २०७४ तर्जुमा गर्दाका बखत विधायिकाले प्रस्तावित नियमनकारी प्रावधान केही हटाएको र केहीलाई खुकुलो पारिएकाले अहिले यो क्षेत्रमा समस्या देखिएको प्रतिवेदनको निष्कर्ष छ । एकातिर नियमनको प्रावधान खुकुलो हुनु र अधिकतम ५ लाख रुपैयाँ जरिवाना गर्ने र समस्याग्रस्त घोषणा गर्नेबाहेक अरु अधिकार नियामकीय संस्थालाई नभएको भन्ने गुनासो रहेको स्थिति पनि छ, प्रतिवेदनमा भनिएको छ, यसकारण सहकारी क्षेत्रको नियमन दिशाविहीन हुँदै आजको अवस्थामा पुगेको हो । सहकारी संस्थाभित्रको सञ्चालन शैली सदस्य केन्द्रित र सदस्य नियन्त्रित हो, हुनु पर्दछ तर राज्य नियमन र नियन्त्रणबाट शतप्रतिशत खुला र खुकुलो हुनुले सहकारी क्षेत्रको भविष्यलाई मार्गनिर्देश गर्दैन । भविषय सुरक्षित रहँदैन भन्ने अवस्था स्पष्ट देखिन्छ । हाल समस्याग्रस्त घोषणा भएका अधिकांश सहकारी संस्थाहरूको सेवा केन्द्र विस्तारको निर्णयमा पनि सहकारी विभागका रजिस्ट्रारको स्वविवेकीय अधिकारको अनियन्त्रित प्रयोग देखिएको प्रतिवेदनमा उल्लेख छ । रजिस्ट्रारको एकल निर्णयका आधारमा एकै दिन सहकारीको ३५ जिल्लामा सेवा केन्द्र विस्तार गरिएका छन् । तिनै रजिस्ट्रारको निर्णयबाट दर्जनभन्दा बढी सहकारीका नेपालभर सेवा केन्द्र विस्तार भएको पाइन्छ । यस प्रकारको अनियन्त्रित सेवा विस्तारले सहकारीहरूलाई आर्थिक संकटमा धकेलेको छ, प्रतिवेदनमा उल्लेख छ । सहकारी संस्थाको एकीकरण तथा एकीकरणको स्वीकृति प्रक्रियामा पनि स्वविवेकीय अधिकारको दुरुपयोग भएको देखिन्छ । सहकारी मूल्यमान्यता र सिद्धान्तअनुसार एकीकरण नभई सहकारीका सदस्यको स्वीकृति र सहमतिबिना सीमित सञ्चालकका सिफारिसको भरमा स्वेच्छाचारी निर्णय भएकाले समस्या आएको समितिको निष्कर्ष छ ।सहकारी कानुनमा सद्नियतले काम गर्दागर्दै लगानी समस्यामा परेकोमा राज्यले हेर्नु पर्ने र सानो क्षति भएको खण्डमा सदस्यहरूले पनि दामाशाहीले घाटापूर्ति गर्नुपर्ने र बद्नियतले काम गरेका कारण संस्था समस्यामा परेकोमा कानुनबमोजिमको प्रक्रिया अवलम्बन गर्ने गरी किटानी प्रबन्ध गरी सहकारी कानुनलाई समयानुकूल बनाउनुपर्ने सुझाव समितिको छ । सहकारी संस्थालाई सदस्य केन्द्रित र समुदाय आधारित बनाई सदस्यकै सामूहिक प्रयासमा आर्थिक, सामाजिक र सांस्कृतिक उन्नयन गर्ने प्रयोजनका लागि उत्पादनमूलक र सेवामूखी सहकारीलाई प्रवर्द्धन गर्ने, प्रतिवेदनले सुझाएको छ, सहकारी मूल्य, मान्यता, सिद्धान्त र प्रचलित सहकारी कानुनविपरीत सञ्चालनमा रहेका, आफ्नो विनियममा निर्धारित उद्देश्यविपरीत कार्य गरेका तथा निष्क्रिय अवस्थामा रहेका सहकारी संस्थाहरूको दर्ता खारेजी र विघटन गरी सम्बन्धित संस्थाले नै खर्च बेहोर्ने गरी लिक्विडेटर नियुक्त गरी लिक्विडेसन र सम्पत्ति एवं दायित्व फरफारक गर्ने । सहकारी महासंघ र संघलाई प्रारम्भिक सहकारीसरह बचत तथा ऋण कारोबार गर्न नदिने, सहकारी संघसंस्थामा भएका असल अभ्यासहरू संकलन गरी केन्द्रबाट दिइने तालिमको पाठ्यक्रममा समावेश गरेर प्रशिक्षणका माध्यमबाट प्रचारप्रसार गर्नेगराउने र सहकारी शिक्षा विषयमा विद्यालय र विश्वविद्यालयका पाठ्यक्रममा समावेश गर्नुपर्ने सुझाव पनि समितिको छ ।"
गुरुङलाई पनि कारबाही सिफारिस,"(काठमाडौं)सहकारी संस्थाको बचत दुरुपयोगसम्बन्धी संसदीय छानबिन विशेष समितिले कांग्रेस उपसभापति एवं पूर्वमन्त्री धनराज गुरुङमाथि थप अनुसन्धान गरी शीघ्र कानुनी कारबाही गर्न सरकारलाई सिफारिस गरेको छ । ललितपुरस्थित मितेरी बचत तथा ऋण सहकारीको बचत रकम हिनामिनासम्बन्धी उजुरीका आधारमा उपसभापति गुरुङसँगै उनकी पूर्वपत्नी ज्योति गुरुङलाई पनि थप अनुसन्धान र कारबाही गर्नुपर्ने निष्कर्ष समितिले निकालेको हो । सहकारी सञ्चालकले दिएको उजुरीअनुसार मितेरी सहकारीको करिब १४ करोड रुपैयाँ ज्योति गुरुङलगायतले हिनामिना गरेका छन् । सहकारीको हिनामिना सार्वजनिक भइसकेपछि धनराज र ज्योतिले २०७६ फागुन २९ मा अदालतबाट सम्बन्धविच्छेद गराएको पाइएको छ । तर, धनराजले पछिल्लो पटक २०७७ फागुन ३ मा मितेरी सहकारीबाट १२ लाख रुपैयाँ ऋण लिँदा हकवालामा ज्योतिकै नाम लेखेका थिए । धनराजले भने सम्बन्धविच्छेद भइसकेकाले ज्योतिको नाम नलेख्न आफूले भने पनि सहकारी कर्मचारीबाट बदमासी गरिएको कान्तिपुरसँग दाबी गरेका छन् । सम्बन्धविच्छेद हुनुअगाडि घर बनाउने प्रयोजनका लागि उनले मितेरीबाट करिब १ करोड ८० लाख रुपैयाँ ऋण लिएका थिए । मितेरीमा २०५७ जेठ १२ मा सहायकस्तरको कर्मचारीका रूपमा प्रवेश गरेकी ज्योति २०७५ वैशाख ४ मा महाप्रबन्धक बनेकी थिइन् । धनराज र ज्योतिको सम्बन्धविच्छेद वैधानिक भए पनि सँगै बस्ने गरेको चर्चा रहेको संसदीय समितिको प्रतिवेदनमा उल्लेख छ । मितेरी बचत तथा ऋण सहकारीमा कार्यरत ज्योति गुरुङले पति धनराज गुरुङसँग सम्बन्धविच्छेद गरेर पनि एकसाथमै बस्ने गरेको चर्चा छ, प्रतिवेदनमा भनिएको छ, सहकारी संस्थाका तर्फबाट ज्योति र धनराजसमेतका उपर प्रदेश सहकारी रजिस्ट्रारको कार्यालय, हेटौंडामा उजुरी परी प्रहरीको केन्द्रीय अनुसन्धान ब्युरोमा आएकामा सो सम्बन्धमा थप अनुसन्धान गरी शीघ्र कानुनी कारबाही अगाडि बढाउन समितिको अन्तिम बैठकबाट निर्देशित गरेको छ । ज्योतिलाई खोजी गरी समितिसमक्ष उपलब्ध गराइदिन गृह मन्त्रालयमा पत्राचार गरिएको पनि प्रतिवेदनमा भनिएको छ । ज्योति हाल फरार छिन् । सहकारी ठगीमा आफ्नो नाम जोडिएपछि सांसद एवं कांग्रेस उपसभापति गुरुङले भदौ २५ को प्रतिनिधिसभा बैठकमा आफूमाथि अनुसन्धान गर्न माग गरेका थिए । मितेरी सहकारी ठगीमा संलग्नको नामै तोकेर सञ्चालक बोधविक्रम थापाले उजुरी दिएको भए पनि वाग्मती प्रदेशको सहकारी मन्त्रालयले कांग्रेस उपसभापति गुरुङको नाम हटाएर प्रहरीमा फाइल पठाएको थियो । तर, धनराजसमेतमाथि अनुसन्धान गर्नुपर्ने निवेदन प्रहरीको केन्द्रीय अनुसन्धान ब्युरो (सीआईबी) मा पनि परेको थियो । ठगी प्रकरणमा धनराजमाथि सीआईबीले अनुसन्धान अघि बढाइसकेको छ ।समस्याग्रस्त कतिपय सहकारीमा संस्थागत नक्कली अभ्यास रहेको उल्लेख गर्दै संसदीय समितिले छानबिन गर्नुपर्ने भनेको छ । सहकारीकै कारण कतिपयले नक्कली विवाहसमेत गर्ने गरेको पनि प्रतिवेदनमा उल्लेख छ । झूट र नक्कली कारोबारको शृंखलाकै कारण अहिले म सहकारी संस्थामा आबद्ध नरहेको कुरा अभिलेख गराइपाऊँ भन्ने व्यहोराको निवेदनको चाङ सहकारी निकायहरूको कार्यालयमा लाग्न थालेको छ, प्रतिवेदनमा लेखिएको छ, सहकारीमा ऋणपत्र झूटो र नक्कली हुने भन्दै ऋणीहरूले समेत समितिमा जानकारी गराएका छन् । कुनै एउटा सन्दर्भको काममा प्रयोग गरिएका कागजातका आधारमा नक्कली ऋण खडा गर्ने र किर्ते दस्तखतसमेत गरिदिने व्यवहारहरू सामान्य सोचसमझको मान्छेले गर्न नमिल्ने र नसक्ने कुरा हुन् ।"
सूर्यदर्शन र सुप्रिमबाट रास्वपा सहमहामन्त्री विपिन र दीपेशका नाममा ऋण,"(काठमाडौं)पोखरास्थित सूर्यदर्शन सहकारी र रूपन्देहीको सुप्रिम सहकारीबाट रास्वपा सहमहामन्त्री विपिनकुमार आचार्य र पूर्वउपराष्ट्रपति नन्दबहादुर पुनमा छोरा दीपेशकुमार पुनका नाममा ऋण प्रवाह भएको संसदीय छानबिन विशेष समितिको प्रतिवेदनले देखाएको छ । प्रतिवेदनअनुसार आचार्यका नाममा सूर्यदर्शनबाट एक करोड र सुप्रिमबाट २ करोड ३१ लाख ऋण प्रवाह भएको छ ।यस्तै, गोर्खा मिडिया नेटवर्कसँग औपचारिक सम्बन्ध नै नभएका पुनलाई कम्पनीले २ करोड ३४ लाख ऋण तथा पेस्की दिएको छ । के प्रयोजनका लागि कुन मितिमा पुनलाई रकम दिइएको थियो भन्नेबारे प्रतिवेदनमा खुलाइएको छैन । पुनले सूर्यदर्शन सहकारीबाट पनि ५० लाख ऋण लिएर नतिरेको प्रतिवेदनमा उल्लेख छ ।प्रतिवेदनअनुसार आचार्यलाई गोर्खा मिडियाले ऋण तथा पेस्की शीर्षकमा ३ करोड ३१ लाख दिएको छ । गोर्खा मिडियाका तत्कालीन प्रबन्ध निर्देशक रवि लामिछाने आफैंले चेकमा हस्ताक्षर गरेर नोबडी प्रोडक्सन प्रालिलाई विभिन्न मितिमा गरी ५ करोड ८ लाख भुक्तानीसमेत गरेका छन् । नोबडी प्रोडक्सन आचार्यकी श्रीमती सुरक्षा अधिकारीका नाममा स्थापना भएको कम्पनी हो । यसका साथै विपिनले गोर्खा मिडियाबाट लिएको ९ लाख ७९ हजार पेस्की पनि फर्छ्योट हुनै बाँकी छ ।गोर्खा मिडिया नेटवर्कको क्रिएटिभ डाइरेक्टर रहेका आचार्यले आफ्नो निजी कम्पनीबाट कार्यक्रम उत्पादन गरी टेलिभिजनलाई बेच्ने गर्थे । उनको कम्पनीबाट उत्पादित सारेगमप लिटिल च्याम्प्स नेपाल कार्यक्रम ग्यालेक्सी टेलिभिजनमा प्रसारण भएको थियो । यो कार्यक्रम ग्यालेक्सीबाट ३७ भाग प्रसारण गरिएको थियो ।सहकारीबाट रकम लिएको बारे आचार्यले संसदीय छानबिन विशेष समितिमा इन्कारी बयान दिएका थिए । आफूले गोर्खा मिडिया मात्र चिनेको तर सहकारी संस्था नचिन्ने दाबी उनले गरेका थिए । सुप्रिमबाट आचार्यका नाममा गोर्खा मिडियाको खातामा जम्मा भएको १ करोड ५६ लाखका विषयमा छानबिन समितिले प्रश्न गर्दा उनले आफूलाई त्यसबारे केही थाहा नभएको बयान दिएका छन् । यस विषयमा पनि मिडियामा आएपछि मात्र थाहा भएको हो । म सहकारीको सेयर सदस्य नै छैन, उनले बयानमा भनेका छन्, म गोर्खा मिडिया नेटवर्कका लागि ऋण लिने पदमा नभएको बखतमा मेरा नाममा उल्लिखित ऋण कसरी आयो, जानकारी भएन । मेरा लागि मेरो खातामा तलब दिए, नदिएको र मलाई तोकिएको कामसँग मात्र मतलब थियो, अरू मलाई जानकारी भएन ।यस्तै सुप्रिमबाटै २०७७ कात्तिक ६ मा आचार्य सञ्चालक रहेको नोबडी प्रोडक्सन प्रालिका नाममा रहेको एनआईसी एसिया बैंकको खातामा ७५ लाख १ रकम जम्मा भएको सन्दर्भमा पनि उनले टालटुले उत्तर दिएका छन् । सन् २०२० सेप्टेम्बर २८ मा मेरी श्रीमतीको स्वामित्वमा रहेको नोबडी प्रोडक्सन प्रालि र गोर्खा मिडिया प्रालिका बीचमा ग्यालेक्सी फोर के टीभीका लागि वार्षिक ३ वटा गरी ५ वर्षमा जम्मा १५ सिजन कार्यक्रम बनाउने सम्झौता भएको थियो । कार्यक्रमहरू ः को बन्छ करोडपति, सारेगमप लिटिल च्याम्प्स नेपाल, क्राइम पेट्रोल नेपाल कार्यक्रमहरूका लागि १५ करोड प्रतिवर्षको सम्झौता भएको थियो, उनले भनेका छन्, उक्त मितिमा आएको रकम यस प्रालिको खातामा आएको थियो, जुन गोर्खा मिडिया नेटवर्क प्रालिबाट कार्यक्रम उत्पादन गर्नका लागि पेस्की रकम आएको हो । सम्भवतः पहिलो पटक आएको रकम हो ।यसका साथै नोबडी प्रोडक्सनले गोर्खा मिडियाबाट आर्थिक वर्ष २०७७७८ र २०७८७९ मा गरेर ९ करोड ५६ लाख रुपैयाँ पेस्की लिएर पनि फर्छ्योट नगरेका विषयमा पनि छानबिन समितिले प्रश्न गरेको थियो । आचार्यले विभिन्न कार्यक्रम निर्माण गर्न पेस्की लिए पनि बीचमै काम रोकिएकाले फर्छ्योट हुन बाँकी रहेको हुन सक्ने जवाफ दिएका थिए । उनले भनेका छन्, को बन्छ करोडपतिका लागि तयारी सबै पूरा भएको थियो तर सुटिङ हुने बेला रोकियो । त्यही कारणले हिसाबकिताब फरफारक भएको थिएन, त्यसैले पेस्की नै कायम रहेको होला । यस्तो स्थितिमा पनि नोबडीले पाउनुपर्ने लगभग ६ करोड रकम प्राप्त भएको छैन ।यस्तै, पुन सुप्रिम सहकारीको सचिव पदमा थिए । उनले आफ्नो जानकारीबिना नै उक्त पदमा राखिएको दाबी गर्ने गरेका छन् । तर, संसदीय समितिको प्रतिवेदनअनुसार गोर्खा मिडियाबाट उनलाई बिनाकारण २ करोड ३४ लाख रुपैयाँ पेस्की दिइएका कारण पुन र गोर्खा मिडियाका अध्यक्ष जीबी राईको सम्बन्ध थियो भन्ने तथ्य स्थापित हुन्छ । सुप्रिम सहकारीको रकम हिनामिना गरेको अभियोगमा पुन पक्राउ परी धरौटीमा रिहा भइसकेका छन् । सुप्रिमको बचत अपचलन भएको ठहर गर्दै गत वैशाख ३ मा जिल्ला सरकारी वकिलको कार्यालयले रूपन्देही जिल्ला अदालतमा मुद्दा दर्ता गरेको थियो । आफ्नो बचत रकम ठगी गरेको भन्दै १ हजार ८ सय ३१ जनाले रूपन्देही प्रहरीमा उजुरी गरेका थिए । प्रहरीले अनुसन्धानका क्रममा सहकारीको १ अर्ब ३१ करोड रकममध्ये जीबी राई र पुनलगायतको समूहले ८६ करोड १८ लाख अपचलन गरेको प्रतिवेदन तयार गरी सरकारी वकिलको कार्यालयलाई बुझाएको थियो । सुप्रिम सहकारीमा १९ हजार ३ सय ९१ सदस्य छन् ।सहकारीका पूर्वपदाधिकारी तथा संरक्षक जीबी र दीपेशले उक्त सहकारी चलाउने प्रस्ताव २०७२ मा गरेका थिए । सोहीअनुसार २०७२ मा साधारणसभा गरी सहकारीको अध्यक्षमा जीबी राई चयन भए । ओमप्रकाश गुरुङ उपाध्यक्ष हुँदा जीबी समूहका राजु बराल सचिव, दीपेश कोषाध्यक्ष बने । यस्तै जीबीका दाइ देवेन्द्रबाबु राई, सुरज श्रेष्ठ, भूपेन्द्र राई सदस्य बने । नयाँ सञ्चालक समितिसँगै सहकारीको नाम पनि मैत्रेयबाट परिवर्तन भई सुप्रिम बचत तथा ऋण सहकारी संस्था बनेको थियो ।"
हेम प्रभासको 'साँझमा सेल्फी,"काठमाडौं (कास) कवि, उपन्यासकार हेम प्रभासको कविता संग्रह साँझमा सेल्फी सार्वजनिक गरिएको छ । कविद्वय नवराज लम्साल र श्रवण मुकारुङसहित कलाकार सरोज खनालले शनिबार उक्त कविता संग्रहको विमोचन गरेका हुन् ।विमोचन कार्यक्रममा लम्सालले कवितामाथि समीक्षा गर्दै संग्रहमा भएका सबै कविता उत्कृष्ट रहेको र किताब सबैका लागि उपयोगी हुने बताए । कवि हेम प्रभासले आफू विगत दुई दशकदेखि कविता लेखनमा साधनारत रहेको र उक्त साधनाबाट प्राप्त प्रतिफल नै साँझमा सेल्फी भएको जिकिर गर्दै यसमा समावेश कविताहरू एक दशकयता लेखिएका विल्कुलै नयाँ रहेको बताए ।कवि ठाकुर बेलवासे, कवि सोझो गाउँले, कवि रिमा केसी, शंकर तिवारीले कार्यक्रममा हेमका कविता वाचन गरेका थिए । कलाकार खनालले कविता संग्रहमा रहेको कवितामाथि नाट्य प्रस्तुतिसमेत दिएका थिए । कवि मुकारुङले पुस्तकमा संग्रहित कविताहरू राम्रो रहेको र कविता कृतिबाट धेरै आशा गरेको बताए ।"
संगीतमा सुगम यात्रा,"(काठमाडौं)कसले भन्छ, नाममा केही हुन्न ? हुन्छ । गायक सुगम पोखरेलको हकमा त अझ धेरै हुन्छ । जस्तो उनका प्रत्येक एल्बम नामकै कारण पनि विशेष छन् । प्रत्येक एल्बमका नामले सुगमको सांगीतिक यात्राबारे श्रोतालाई केही बताइरहेको भान हुन्छ । दसैंको छेको पारेर यति बेला उनै सुगम आफ्नो नयाँ एल्बम ल्याउने तयारीमा छन् । पप संगीतमा युवा पुस्तामाझ लोकप्रिय सुगमले आफ्नो नवौं एल्बमको नाम राखेका छन्, नवमी ।पछिल्लो समय फिल्मको पार्श्व गायनमा मस्त तथा व्यस्त सुगमले लामो समयदेखि नयाँ एल्बम ल्याएका छैनन् । त्यसो त सिंगल ट्र्याक को ट्रेन्ड रहेको अहिलेको समयमा एल्बम ल्याउनु नै दुर्लभ भएको छ । तर यी वान म्यान ब्यान्ड का लागि भने एल्बम ल्याउनु विशेष रहेछ । दुई दशकदेखि निरन्तरको अन्तरालमा यिनले आठ एल्बम ल्याएनन् मात्रै, लगभग शतप्रतिशत सफलता पनि चाखेका छन् ।सुगम नायक बन्न चाहन्थे । सानै छँदा एक टेलिसिरियलमा अभिनय पनि गरेका थिए तर त्यही अभिनयले नै उनलाई आफू कलाकारका लागि जन्मेको होइन रहेछु भन्ने महसुस भयो रे । त्यही महसुसले नै उनलाई संगीततिर करिअर बनाउन प्रेरित गरिदियो । विराटनगरमा जन्मे, हुर्केका सुगममा बाल्यकालदेखि नै भारतीय संगीतको गाढा प्रभाव पर्यो । नेपालकै हरिश माथेमा, सुनील उप्रेती र सञ्जय श्रेष्ठका गीत सुनेपछि उनलाई लाग्यो, ओहो, यस्ता पनि त नेपाली गीत रहेछन् । अनि २०५९ सालमा पहिलो एल्बम शून्य बाट आफ्नो अनन्तः सांगीतिक यात्राको सुरुवात गरे ।उनले शून्य नाम राख्नुको कारण पनि रोचक छ । विराटनगर छँदै केही गीत ल्याए तर ती चल्दै चलेनन् । निराशा र पीडा मात्रै महसुस गरे । अब केही पनि हुन सक्दैन भनेजस्तो अनुभव गरे । त्यसपछि काठमाडौं आएँ । हिम्मत जुटाएर एल्बम निकाल्ने तयारीमा लागें । अनि लाग्यो, अब शून्यबाटै सुरु गर्छु, सुगमले भने । अन्ततः शून्य एल्बम सफल भयो । यसै एल्बमको गीत फेरि त्यो दिन सम्झन चाहन्नँ ले त त्यो बेलाको पप कल्चर मा हंगामा नै मच्चायो । त्यसो त यो प्रेम र बिछोडकै गीत थियो । तर, अहिले फर्केर हेर्दा उनलाई लाग्छ, कतै आफू फेरि पुराना दिन फर्कन्नँ भन्ने सोचले नै यो गीतमा मन लगाएर काम गरेको पो थिएँ कि ? यही एल्बमको अर्को गीत मेरो संसार तिमी नै हौ पनि निकै चल्यो ।पहिलो एल्बमकै अत्यधिक सफलताले उत्साहित सुगमले लगत्तै २०६० मा दोस्रो एल्बम ल्याए । शून्यबाट थालेका उनको गायन यात्रा दोस्रो एल्बम आइनपुग्दै राजमार्गमा कुद्न थालिसकेको थियो । यस्तोमा एल्बमको नाम पनि जुराए, हाइवे । १० गीत समेटिएको यस एल्बमका कति दिन बिते र माया यो धेरै गाह्रो खुब चले । हाइवे निस्कँदासम्म पनि सुगमको मनमा एउटा कुरा खेलिरहेको थियो, असफलताबाट सफलतासम्म पुग्दा त मज्जै भयो तर सफल भएर असफल भयो भने ?हुन पनि सुरुवाती दुवै एल्बम बजारमा निकै बिकेपछि उनलाई सफलता टिकाइराख्न दबाब पनि थियो । तर, उनले संगीतमा नै टिकिरहने नयाँ सूत्र भेटाएको महसुस गरे ।उनले सोचिरहेका थिए, आफ्नो खास परिचय दिने संगीत कस्तो हुनुपर्छ त ? त्यसैले बन्यो, साथी गीत । उनका सुरुआती गीत प्रेमसम्बन्धी नै बढी थिए । यही धारमा टेकेर उनले २०६२ मा ल्याए, तेस्रो एल्बम सूत्र । जसको एक गीत मेरो एउटा साथी छ ले सफलताको अर्को झन्डा गाड्यो । गीतबारे सुगम भन्छन्, यो साथी केटो नै हो । सबैको जीवनमा नजिकका साथी हुन्छन् । मलाई पनि यहाँसम्मको यात्रामा सहयोग गर्ने अनेक साथी छन् । यो गीतबाट मैले उनीहरूलाई धन्यवाद दिन चाहेको हो । यसै एल्बमको अर्को चर्चित गीत हो, मनको दैलो ।तीन एल्बमको सफलतापछि सुगमलाई धेरैले सोध्न थाले, अबको यात्रा के त ? सुगमलाई लाग्यो, काठमाडौं आएयता उनको यात्रा नामजस्तै सुगम नै बनिरहेको थियो । अनि त चौथो एल्बमको नाम पनि जुर्यो, सुगम यात्रा । २०६४ मा आएको यस एल्बमका गीतमध्ये सम्हालिन्छ कहिले मन र मनको रानी ले पुनः पप गायनमा तहल्का मच्चाए । सुगमलाई भने यसको अर्को गीत मनको रानी बढी मन पर्छ रे । चौथो एल्बमसम्म आइपुग्दा सुगम आफ्नो संगीत यात्रालाई लिएर केही आत्मविश्वासी भइसकेका थिए कि ? हुन सक्छ, उनी आफूले तय गरेको यात्राप्रति कृतज्ञ थिए । उनलाई आफ्नो सांगीतिक जीवनमा मज्जा लाग्न थालेको थियो ।२०६५ सालमा नै फेरि ल्याए, पाँचौं एल्बम, स्कुल पाठशाला । यसपालिको नाम भने धेरैलाई अनौठो लाग्यो । स्कुल पनि पाठशाला पनि ? सानैमा सुगमलाई लागेको रहेछ, उनले पढ्ने स्कुलको नाम पाठशाला होस् । एल्बमकै टाइटल सङ सँगै झिल्के श्रोतामाझ चले । यसपछि भने सुगमले झन्डै तीन वर्ष लगाए, आफ्नो नयाँ सुगम संगीत ल्याउन ।नेपालमा आधुनिक गीतलाई नै सुगम संगीत भन्ने गरिन्छ । सुगमका गीत पनि पपसँगै आधुनिक पनि थिए । उनका गीत, संगीत समकालीन गायकका भन्दा केही फरक र विशेष हुने गर्थे । संगीतका खास पारखीले त एकैपल्टमा सुनेर सुगमको गीत भन्ने थाहा पाइहाल्थे । मेरो जीवन यस्तो होस् गीत सायद यस्तै यस्तै छ । गीतको भिडियोमा छन्, रंगकर्मी दाइ सुनील पोखरेल । यस एल्बमका गीतलाई सुगम आफैं प्रोगेसिभ भन्न रुचाउँछन् ।२०७१ को सातौं एल्बम श्वेत हँसिनी मा आइपुग्दा सुगम केही हदसम्म आध्यात्मिक पनि भइसकेका थिए कि ? सायद सुगम थप्छन्, एक दिन मलाई लाग्यो, यत्रो एल्बम गरिसकें, खासमा म सरस्वतीको चेलो तर सरस्वतीसँग जोडिएका भजन नै किन कम सुनिन्छन् भन्ने चिन्ता थियो । त्यसैले सरस्वतीकै सम्मानमा उनले एल्बमको नाम नै तय गरे । उनको श्वेत हँसिनीको गीत अचेल स्कुलतिर बज्दा भने उनी खुसी छन् ।काठमाडौं थियो, सुगमको कर्मभूमि । काठमाडौंप्रति साह्रै कृतज्ञ उनी अचेल पाटनतिर बस्छन् र यतिसम्म भन्ने भइसके, जि ला नेवाः बर्मु । अर्थात् म त नेवार बाहुन । उनी थप्छन्, मैले संसार घुम्ने अवसर पाएँ । तर, यहाँको मोहकता मलाई बढी मन पर्छ । मलाई त अचेल काठमाडौंका बाटोले पनि चिन्छ जस्तो लाग्छ । यही भाव दर्साउन उनले आफ्नो आठौं एल्बमको नामै जुराए, तिलस्मी काठमाडौं ।२०७५ सालमा आठौं एल्बम ल्याएका सुगम झन्डै छ वर्षपछि नवौं एल्बम नवमी सहित आउने तयारीमा छन् । पहिलो एल्बम ल्याएपछिको २२ वर्षे सांगीतिक यात्रामा असफलता बेहोर्नु नपरेका सुगमको नवमी के कस्तो हुनेछ, त्यो भने प्रतीक्षाकै विषय पनि हो । एल्बम नै निस्कन छोडेको अवस्थामा उनले गरेको यो आँट केही त पक्कै विशेष नै हुने उनका श्रोताको अनुमान छ ।"
एपमार्फत घरघरै खानाखाजा,"(लुम्बिनी) भोक लाग्यो वा कहिलेकाँही फरक स्वाद चाख्न मन लाग्दा तपाईं प्रायः रेस्टुरेन्ट नै छिर्नुहुन्छ होला । अब घरभन्दा बाहिर खान जान दौडधुप गर्नुपर्ने बाध्यता छैन । आफ्नो लोकेसन वरपरका रेस्टुरेन्टको अनलाइनबाटै मेन्यु हेरेर अर्डर गरे केही बेरमै घरसम्मै खानेकुरा आइपुग्ने भएको छ । यो सुविधाले खानाका पारखीलाई सजिलो बनाइदिएको छ । १ सय ५० भन्दा बढी रेस्टुराँका मेन्यु एउटै प्लेटफर्ममा उपलब्ध भएपछि त झन् रोजीरोजी खान पाइने नै भयो । विगत तीन वर्षदेखि अनलाइन अर्डरका आधारमा ग्राहकलाई फुड डेलिभरी को सुविधासहित यहाँ भोज डिल्स एप सेवारत छ । रूपन्देहीका बुटवल, भैरहवा, बेलहिया, देवदह, तिलोत्तमा, तामनगरका बासिन्दा उक्त एप प्रयोग गरेर लाभान्वित भइरहेका छन् । घरबाहिरको परिकार खानुपर्यो भने उनीहरू यही एपमार्फत अर्डर गर्छन् । काठमाडौंमा मुख्यालय रहेको उक्त एपले आफ्नो सेवा क्षेत्रलाई मोफसलका सहरमा समेत विस्तार गरेको हो । भोज डिल्स एपको लुम्बिनी प्रदेशकी महाप्रबन्धक नेहा अग्रवाल हुन् । काठमाडौंबाट स्नातकोत्तर गरेकी विराटनगरकी नेहालाई यो व्यवसायमा यतिबेला उनका एक भाइ र बहिनीले समेत सघाइरहेका छन् । नेहाको काठमाडौंमा अध्ययनसँगै रोजगारी चलिरहेको थियो । त्यही बेला बुटवल आइपुगिन् । रोजगारीको सिलसिलामा यहाँ उनले अध्यापन हुँदै बैंकिङ क्षेत्र रोजिन् । तीन वर्षजति बैंकमा काम गरेपछि विश्राम लिएँ, नेहाले भनिन्, त्यसपछि घरमै बसेर अनलाइन ज्वेलरी सप पनि चलाएँ । चार वर्ष अनलाइन व्यापारको अनुभव बटुलेपछि नेहालाई अरू नयाँ व्यवसाय गर्न मन लाग्यो । मेरा दुई जना भाइले काठमाडौंमा भोज एप चलाइरहेका थिए, उनले भनिन्, मैले पनि बुटवल र आसपास हेर्छु भनेर सहकार्यमा यतातिरको बजार हेर्न थालें । उनका अनुसार भोज डिल्समा डेलिभरी र डाइनिङ गरी २ वटा भाग छुट्याइएको छ । जसमध्ये डेलिभरी सेवामार्फत खाजा, खाना, ग्रोसरी र पार्सल घरसम्म पुर्याउने गरिन्छ । उक्त एपबाट घरसम्म खाना मगाउँदा किलोमिटरको आधारमा ५० देखि ३ सय ५० रुपैयाँसम्म सेवा शुल्क लाग्ने उनले बताइन् । अहिलेको व्यस्त जीवनमा यो एप अत्यन्तै फलदायी बनेको छ, उनले भनिन्, बुटवल क्षेत्रमा बिहान ८ बजेदेखि राति २ बजेसम्म सेवा दिन्छौं भने भैरहवाको बेलहियातिर राति १० बजेसम्म लैजान्छौं । २५ जनालाई रोजगारी दिएर एपमार्फत सेवा प्रदान गरिरहेको उनले जनाइन् । परिवारको सहायता र आफ्नो लगावले प्रविधिमैत्री व्यावसायिक क्षेत्रमा प्रवेश गरेको नेहाले बताइन् । यो व्यापारबाट मलार्ई खुसी मिलेको छ, भनिन्, एआईको जमानामा मैले पनि प्रविधिसित घुलमिल भएर काम गरेकी छु, यो खुसीको विषय हो । तीन वर्षमा भोज डिल्सलाई लुम्बिनी क्षेत्रमा चिनाउन सकेकोमा नेहा खुसी छिन् । भोज डिल्सले विभिन्न रेस्टुराँसँग गरेको सम्झौताअनुसार आफ्नो आम्दानीमा मार्जिन राखेको हुन्छ । हालसम्म देशका काठमाडौं, ललितपुर, भक्तपुर, विराटनगर, बुटवल, भैरहवा, धरान, इटहरी र वीरगन्ज गरी ९ सहरमा सेवा प्रदान गरिरहेको उनले बताइन् । एपमा हालसम्म झन्डै ३ लाख ग्राहक जोडिएकाले सोहीअनुरूप सेवा दिइरहेको उनले बताइन् । भोज डिल्सले काठमाडौंबाट ताजा मिठाईका परिकार रूपन्देहीका स्थानीयको अर्डरअनुसार मगाउने र घरमै पुर्याउने गर्छ भने रूपन्देहीबाट पेडालगायत परिकार काठमाडौंका ग्राहकसमक्ष पुर्याइरहेको छ । अधिकांश समय व्यवसायमा व्यस्त रहने नेहा हस्तकलामा पोख्त छिन् । फुर्सदमा हस्तकलाको काम गर्छिन् ।नेहाले भोज डिल्समार्फत बनाएको पहिचानलाई अपग्रेड गर्दै लैजाने र यसमा प्रविधिअनुसार सुविधा थप्दै लैजाने बताइन् । यसरी काम गरिरहँदा सरकारी क्षेत्रबाट सुरक्षा भने हुनुपर्ने उनको भनाइ छ । हामी अनुमति लिएर रातिसम्म सेवा दिन्छौं, उनले भनिन्, हाम्रा राइडरलाई सडक यात्रामा सुरक्षा चुनौती हुन्छ, त्यसमा सुरक्षा आवश्यक छ, ईकमर्स बिजनेस भएकाले सरकारले यसमा आवश्यक अध्ययन गरेर हामीलाई अघि बढाउनुपर्छ ।"
दसैंलाई तयार छैनन् सडक,"विशेषतः नारायणगढबुटवल सडक विस्तारमा खासै प्रगति नभएकाले उक्त राजमार्ग हुँदै यात्रा गर्नेको ठूलै कस्ट खेप्नुपरेको छ । निर्माण थालेको ६ वर्ष भयो, अहिलेसम्म तेस्रो पटक म्याद थप भइसकेको छ । प्रगति ५२७ प्रतिशत मात्र छ । बर्खा लागेदेखि खासै काम हुन सकेको छैन । यो सडकको काम सुस्त गतिमा भएकाले दसैंमा यात्रुले झन बढी सास्ती खेप्नुपर्ने बाध्यता छ । कतै हिलो त कतै खाल्डाखुल्डीले अहिले सास्ती थपिएको छ । आयोजनाका अनुसार दुम्कीबास क्षेत्रमा हिलो र गैंडाकोट खण्डमा खाल्डाखुल्डीको समस्या बढी छ ।निर्माण व्यवसायीलाई कामा छिटो सक्न दबाब दिन छाडेका छैनौं, चाडबाडमा एक साइट भए पनि सडक कालोपत्र गर्न भनेका छौं, ढकालले भने, निर्माण व्यवसायी खाली पैसा भएन मात्र भन्छन्, हामीले काम गरेको भुक्तानी रोकेका छैनौं । चाडबाडमा सडकका खाल्डाखुल्डी पुरेर सहज बनाइने उनको भनाइ छ । ०७९ साउन २२ भित्र काम सक्ने गरी २०७५ चैत ८ मा ठेक्का सम्झौता भएको थियो ।तेस्रोपटक ०८२ साउन ८ सम्मका लागि म्याद थप गरिएको छ । ११३ किलोमिटर दूरी रहेको सडकलाई दुई खण्डमा विभाजन गरेर ठेक्का गरिएको हो । एडीबीको ऋण सहयोगमा ठेक्का भएको हो । यसको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । अहिलेसम्म पेस्कीसहित साढे ९ अर्ब रुपैयाँ भुक्तानी भइसकेको छ । कमलाकञ्चनपुर सडक खण्डमा पनि प्रगति सोचेअनुरुप छैन । यो सडकमा चाडबाडमा समस्या हुन नदिने उनले सुनाए । अहिले बीपी राजमार्गको विभिन्न खण्डमा पहिरो खसेर यातायात अवरुद्ध हुँदै आएको छ । मध्यपहाडी, मदनभण्डारी, हुलाकी राजमार्गको विभिन्न खण्डमा पहिरो, खाल्डाखुल्डीले गर्दा सहजै सवारी सञ्चालनमा समस्या छ ।अहिले विस्तारको क्रममा सूर्यविनायकधुलिखेल सडक जथाभावी भत्काइएकाले दैनिक ट्राफिक जामको समस्या थपिएको छ । असोज १० सम्म सबैतिरका सडक मर्मत गरी सकिने सडक विभागका महानिर्देशक रामहरि पोखरेलले बताए । बेलाबेला पानी पर्ने गरेकाले सडकको मर्मतसम्भार गर्न कठिनाइ भइरहेको छ, उनले भने, तर पनि असोज १० मा सम्म सडक सहज बनाउँछौं, अहिले सबैतिर मर्मतको काम भइरहेको छ । समस्या आए बीचबीचमा पनि मर्मतसम्भार गरिने उनको भनाइ छ । अहिले विस्तार र स्तरोन्नति थालिएका सडकमा बढी समस्या छ ।"
असोज १७ मा ४० मेगावाट विद्युत् बिक्री सम्झौता गर्न नेपालको प्रस्ताव,तर पछि सिंगापुरमा विश्व बैंकले आयोजित सार्कका ऊर्जा सचिवस्तरीय बैठकका क्रममा भएको द्विपक्षीय छलफलमा बंगलादेश नेपालले प्रस्ताव गरेको मूल्यमा केही घटेर ६४० अमेरिकी सेन्टमा बिजुली खरिद गर्न सहमत भएको थियो ।मूल्यमा सहमति भए पनि गत जेठ २९ मा मात्रै बंगलादेशको मन्त्रिपरिषद्को सार्वजनिक खरिदसम्बन्धी समिति (सीसीजीपी) ले नेपालबाट आयात गरिने विद्युत्को मूल्य स्वीकृत गरेको थियो । पेस गरिएका बोलपत्रसम्बन्धी कागजात मूल्यांकन गरी त्यसलाई सम्बन्धित निकायबाट स्वीकृत भएको जानकारी दिँदै बीपीडीबीले बोलपत्र स्वीकार गर्ने आशयको सूचना असार २३ मा प्राधिकरणलाई दिएको थियो ।प्राधिकरणले पनि बोलपत्र स्वीकार गरेको लिखित सूचना बीपीडीबीलाई दिएको थियो । लगत्तै बीपीडीबीले विद्युत् बिक्री सम्झौताको मस्यौदा प्राधिकरणलाई पठाएको थियो । प्राधिकरणले मस्यौदा पाएसँगै सम्झौता मिति तय गरेर बीपीडीबीलाई निमन्त्रणासहित गत असार २६ पत्र पठाएको थियो ।बंगलादेशको मन्त्रिपरिषद्को आर्थिक मामिलासम्बन्धी समितिले गत मंसिर २० मा नेपालबाट ४० मेगावाट बिजुली आयात गर्ने प्रस्तावलाई सैद्धान्तिक स्वीकृत गरेको थियो । सोहीअनुसार मूल्यलाई प्राथमिकतामा राखेर बिक्रीका लागि प्रस्ताव पठाउन बंगलादेशले नेपाललाई पत्र पठाएको थियो । प्राधिकरणले माघको दोस्रो साता बिक्री प्रस्ताव पठाएको थियो ।
२३ वर्षपछि सञ्चालनमा बागलुङ बसपार्क,"(बागलुङ)स्थानीयबाट जग्गा लिएको २३ वर्षपछि बागलुङ नगरपालिकाले व्यवसायीसँग सम्झौता गरेर बसपार्क सञ्चालनमा ल्याएको छ । बागलुङ नगरपालिका४ दाबगरामा निर्मित बसपार्क सञ्चालनका लागि चालु वर्षमा व्यवसायीसँग मूल्य अभिवृद्धि करबाहेक ११ लाख रुपैयाँमा सम्झौतासमेत गरिएको छ । यसअघि वडा नम्बर ३ मा रहेको चिप्लेटी बसपार्क सञ्चालनमा थियो । नगरपालिकाले उक्त स्थानलाई भने बहुउद्देश्यीय व्यावसायिक क्षेत्र बनाउने तयारी गरेको छ ।भदौ १८ मा गण्डकी प्रदेशका मुख्यमन्त्री सुरेन्द्रराज पाण्डेले उद्घाटन गरेपछि २४ मा व्यवसायीले सम्झौता गरेर नयाँ बसपार्कबाट गाडी छुटाउन थालेका हुन् । बागलुङ नगरपालिकाले नगर विकास कोषको ९ करोड ऋण सहयोगमा बसपार्क बनाएको हो । ०५८ मा यहाँका बासिन्दाले साढे १७ रोपनी जमिन निःशुल्क दिएपछि बसपार्क निर्माणको काम सुरु भएको थियो । ठेक्कापट्टाको कामले सढला हुँदा ०७७ जेठमा बसपार्क निर्माण सकिएको थियो । तीन वर्षदेखि बनेका संरचना उपयोगविहीन थिए ।नगरपालिकाले पहुँचमार्ग बनाएपछि बसपार्क सञ्चालन भएको हो । धौलागिरि गण्डकी बस व्यवसायी कम्पनीसँग सम्झौतापछि बसपार्क नियमित सञ्चालन गर्ने धौलागिरि गण्डकी यातायात कम्पनीका अध्यक्ष उमेश केसीले बताए । हामीलाई बसपार्क सञ्चालन गर्न कम्तीमा १० वर्ष चाहिन्छ, एकएक वर्षको सम्झौतामा संरचना निर्माण गर्न सकिँदैन, केसीले भने, पहिलो वर्ष भने ११ लाख रुपैयाँमा सम्झौता भएको हो । सम्झौतामा कम्पनीले यहाँ साना तथा मझौला सवारी र दुईपांग्रेको पनि पार्किङ शुल्क लिन पाउने छ । बसपार्क सम्झौता पनि नगरपालिकाले जिल्ला प्रहरी र सशस्त्र प्रहरी बलको समन्वयमा अस्थायी प्रहरी चौकी स्थापना गरेको छ । यहाँको टर्मिनल भवनमा रहेका २० वटा सटरमध्ये केहीमा रात्रिबसका चालक तथा सहचालकलाई आराम गर्ने कोठाको रूपमा दिइएको छ । बसपार्क जाने सडक ठूला बसका लागि साँघुरो भएकाले नगरपालिकाले बेनी जाने सडकबाट बसपार्क जोड्ने अर्को सडक पनि निर्माण थालेको छ । ०५८ मा बनाएको सडक साँघुरो भएकाले चौडा पार्ने काम पनि नगरपालिकाले थालेको नगरप्रमुख वसन्तकुमार श्रेष्ठले बताए । मापदण्डमा परेका छाप्रा तथा संरचना हटाएर नगरपालिकाले सडक फराकिलो बनाउने तयारी गरेको हो । मध्यपहाडी लोकमार्गबाट पनि यो बसपार्क पायकमा पर्छ । बागलुङबाट दैनिक पोखरा, काठमाडौं, भैरहवा, वीरगन्ज, काँकडभिट्टा, नेपालगन्जलगायत सहरका लागि बस सञ्चालनमा छन् । लोकमार्गबाट भने रुकुम र जाजरकोटबाट राजाधानीका लािग छुट्ने बस पनि यही बाटो आउँछन् । बसपार्क निर्माणका लागि स्थानीय ६० परिवारले ५९ रोपनी जग्गा दिएका थिए । १७ रोपनीमा बसपार्क बनिसकेपछि बाँकी जग्गा घडेरी बनाएर उपभोक्तालाई हस्तान्तरण गर्ने सर्त छ । उक्त जग्गामा १ सय २ वटा घडेरी स्थानीयलाई फिर्ता गर्नुपर्नेछ । बसपार्क सञ्चालनमा आएकाले अब भने जग्गा पाउने स्थानीयको आशा छ । बसपार्क सञ्चालन भएको छ, अब नगरपालिकाबाट जग्गा फिर्ता पाइने आस छ, बसपार्क व्यवस्थापन समितिका अध्यक्ष सुवास राजभण्डारीले भने, लामो समय बसपार्क नबन्दा भएको जग्गा किनबेच गर्न पाइएको थिएन । नगरपालिकाले जग्गाधनीलाई प्लटिङ गरेर जग्गा फिर्ता गर्नुपर्ने सर्त छिट्टै पूरा गर्न पहल थालेको प्रमुख प्रशासकीय अधिकृत हरिदत्त कँडेलले बताए । बसपार्कका लागि लिएको ऋण नगरपालिकाले बर्सेनि साँवाब्याजसहित १ करोड ३० लाख रुपैयाँ तिर्दै आएको छ । यस क्रमले ऋण तिरिसक्न नगरपालिकालाई १५ वर्ष लाग्नेछ । मध्यपहाडी लोकमार्ग र कालीगण्डकी करिडोर निर्माण भएर सवारी सञ्चालन हुन थालेपछि सवारीको चाप बढी छ । एकै पटक ८० वटासम्म बस राख्न मिल्ने गरी बसपार्क बनेको हो । नगरपालिकाले यहाँ सडक बत्ती पनि जडान गरिसकेको छ ।"
उदीपुर २२० केभी सबस्टेसन निर्माण सकियो,"(काठमाडौं)मर्स्याङ्दी करिडोर २२० केभी प्रसारण लाइन आयोजनाअन्तर्गत लमजुङको बेंसीसहर नगरपालिकाको उदीपुरमा २२० केभी क्षमताको सबस्टेसन निर्माण सकिएको छ । ग्यास इन्सुलेटेड सबस्टेसन (जीआईएस) प्रविधिमा आधारित उदीपुर सबस्टेसनमा २२०१३२ केभी, १६० एमभीए र १३२३३ केभी, ५० एमभीए क्षमताका पावर ट्रान्सफर्मर छन् । सबस्टेसन निर्माण सकेर पावर ट्रान्सफर्मलगायत सम्पूर्ण उपकरणको परीक्षण गरिएको छ । १३२ केभी सबस्टेसनलाई भने सञ्चालनमा ल्याइएको छ । नेपाल विद्युत् प्राधिकरण र हिमालयन पावर पार्टनरबीच विद्युत् खरिदबिक्री सम्झौताबमोजिम २७ मेगावाटको दोर्दी खोला जलविद्युत् आयोजनाको विद्युत् यही सबस्टेसनमा जोडिएको छ । लमजुङको दोर्दी र त्यसका सहायक खोलाबाट उत्पादित विद्युत् प्रवाहका लागि निर्मित दोर्दी करिडोर १३२ केभी डबल सर्किट प्रसारण लाइनलाई अब यही सबस्टेसनमा जोडिनेछ । उदीपुर सबस्टेसनको निर्माणमा केही समय लाग्ने देखिएपछि वैकल्पिक व्यवस्थामार्फत दोर्दीखोला जलविद्युत् र दोर्दी करिडोर प्रसारण लाइनबाट आएको विद्युत्लाई उदीपुर सबस्टेसनलाई बाइपास गरी मध्यमर्स्याङ्दी विद्युतगृहको स्विचयार्डमा जोडिएको थियो । सबस्टेसन निर्माण सकिएकाले अब दोर्दी करिडोर प्रसारण लाइनलाई यही सबस्टेसनभित्र छिराएर मध्यमर्स्याङ्दीको स्विचयार्डतर्फ विद्युत प्रवाह गरिनेछ । त्यसपछि मध्यमर्स्याङ्दीमर्स्याङ्दी १३२ केभी प्रसारण लाइन हुँदै विद्युत् राष्ट्रिय प्रसारण प्रणालीमा प्रवाह हुनेछ । उदीपुर सबस्टेसनबाट ३३ केभी लाइनमार्फत स्थानीय रूपमा समेत विद्युत् आपूर्ति गरिने हुँदा त्यस क्षेत्रको विद्युत् आपूर्ति भरपर्दो र विश्वसनीय हुने प्राधिकरणका कार्यकारी निर्देशक कुलमान घिसिङले बताए । आयोजनाअन्तर्गत उदीपुरबाट तनहुँको मार्कीचोक हुँदै चितवनको भरतपुरसम्मको २२० केभी प्रसारण लाइन आगामी वैशाखभित्र निर्माण सक्ने गरी काम भइरहेको छ, उनले भने, उक्त लाइन बनेपछि त्यस क्षेत्रका जलविद्युत् आयोजनाबाट उत्पादित विद्युत् प्रवाहका लागि झन् सहज हुने भएकाले यो लाइन निर्माणलाई उच्च प्राथमिकतामा राखी काम अगाडि बढाइएको छ ।मर्स्याङ्दी र त्यसका सहायक नदीबाट उत्पादन हुने विद्युत् राष्ट्रिय प्रसारण प्रणालीमा प्रवाहका लागि मर्स्याङ्दी करिडोर २२० केभी प्रसारण लाइन आयोजना सुरु गरिएको हो । प्रसारण लाइनबाट करिब १ हजार ६ सय मेगावाट विद्युत् प्रवाह गर्न सकिनेछ । आयोजनाअन्तर्गत चितवनको भरतपुरदेखि मनाङको धारापानीसम्मको ११३ किमि डबल सर्किट प्रसारण लाइन निर्माणाधीन छ । आयोजनालाई तीन प्याकेजमा विभाजन गरी काम भइरहेको छ । पहिलो प्याकेजअन्तर्गत उदीपुरबाट नयाँ भरतपुर सबस्टेसनसम्मको करिब ६७ किमि प्रसारण लाइन निर्माणाधीन छ । यस प्याकेजको उदीपुरमार्कीचोक खण्डमा पर्ने ११० वटा टावरमध्ये ९० वटाको जग हालिएको छ । मार्कीचोक भरतपुर खण्डमा पर्ने ८३ टावरमध्ये निजी जग्गामा पर्ने ३५ टावरको जग हालिएको छ । बाँकी टावर वन क्षेत्रमा पर्ने भएकाले वन क्षेत्रको जग्गा प्रयोग र त्यहाँ रहेका रूख हटाउन सम्पूर्ण पूरा गरी रूख कटान सुरु गर्न लागिएको आयोजना प्रमुख नारायण रेग्मीले जनाए । आयोजनाअन्तर्गत लमजुङको उदीपुरबाट गोरखा, तनहुँ हुँदै नयाँ भरतपुरसम्मको प्रसारण लाइन निर्माणका लागि ६९६९ हेक्टर राष्ट्रिय वन प्रयोग र त्यहाँका १० हजार २ सय २५ रूख कटान गर्नुपर्नेछ । दोस्रो प्याकेजअन्तर्गत नयाँ भरतपुर र उदीपुर सबस्टेसन निर्माण सकिएको छ । तेस्रो प्याकेजअन्तर्गत मनाङ (धारापानी) खुदीउदीपुर ४६ किलोमिटर प्रसारण लाइन र दुई वटा सबस्टेसन निर्माणाधीन छन् । २२०१३२३३ केभी खुदी सबस्टेसन निर्माण करिब ९० प्रतिशत सकिएको छ । २२०१३२३३ मनाङ सबस्टेसन पनि निर्माणाधीन छ । खुदीउदीपुर प्रसारण लाइन खण्डमा पर्ने ४६ टावरमध्ये २२ वटाको जग हालिएको छ । ६ वटा टावर खडा गरिएको छ । नेपाल सरकारको लगानी र युरोपेली लगानी बैंक (ईआईबी) को सहुलियतपूर्ण ऋणमा निर्माणाधीन आयोजनाको अनुमानित लागत करिब १६ अर्ब रुपैयाँ छ ।"
राहुघाट आयोजना आउँदो असारभित्र निर्माण सक्ने लक्ष्य,"(काठमाडौं)नेपाल विद्युत् प्राधिकरणको सहायक कम्पनी रघुगंगा हाइड्रोपावर लिमिटेडले निर्माण गरिरहेको ४० मेगावाटको राहुघाट जलविद्युत् आयोजनाको काम ८० प्रतिशत सकिएको छ । नेपाल सरकार तथा प्राधिकरणको लगानी र निर्यात आयात (एक्जिम) बैंक, भारतको लाइन अफ क्रेडिटबाट प्राप्त सहुलियतपूर्ण ऋणमा म्याग्दीको रघुगंगा गाउँपालिकामा निर्माणाधीन आयोजना आगामी असारभित्र सम्पन्न गर्ने गरी काम भइरहेको बताइएको छ । आयोजनाको समग्र निर्माण प्रगति ८० प्रतिशत छ ।आयोजनाको ६२ किलोमिटर लामो सुरुङ खनी कंक्रिट लाइनिङको काम धमाधम भइरहेको छ । कमजोर भौगर्भिक अवस्था रहेकाले सुरुङलाई पूर्ण रूपमा कंक्रिट लाइनिङ गर्नुपर्नेछ । हालसम्म मुख्य सुरुङको एक किलोमिटर कंक्रिट लाइनिङ गरिएको छ । मुख्य सुरुङबाट विद्युत् गृहसम्म पानी पुर्याउन राखिने १०५० मिटर पेनस्टक पाइपमध्ये १३० मिटर जडान गरिएको छ । विद्युत् गृहको मुख्य सिभिल संरचनाहरूको निर्माण सम्पन्न गरी टर्बाइन, जेनेरेटरलगायत इलेक्ट्रोमेकानिकल उपकरण जडान भइरहेको छ । विद्युत् उत्पादनका लागि २०२० मेगावाटका दुई वटा युनिट रहनेछन् ।खोलाको नदी फर्काउन आवश्यक बाँधको सिभिल संरचना निर्माण सकिएको छ । बाँधमा रहने गेटलगायतका उपकरण आयोजनास्थलमा ढुवानी भइसकेका छन् । अब जडान सुरु हुनेछ । बालुवा थिग्य्राउने पोखरी (डिसेन्टर) को निर्माण करिब ३० प्रतिशत सकिएको छ । वर्षाका कारण रोकिएको हेडवर्क्सको निर्माण अब सुरु हुनेछ । प्राधिकरणका कार्यकारी निर्देशक एवम् रघुगंगा हाइड्रोपावर सञ्चालक समितिका अध्यक्ष कुलमान घिसिङले बिहीबार निर्माणस्थलको अनुगमन गरी निर्माणमा संलग्न आयोजना व्यवस्थापन, परामर्शदाता र निर्माण व्यवसायीहरूसँग छलफल गरेका छन् । विभिन्न समस्याहरू झेल्दै आएको आयोजना आगामी असारभित्र जुनसुकै अवस्थामा निर्माण सम्पन्न गर्ने गरी एकीकृत तालिका बनाएर अगाडि बढ्नुपर्नेमा कार्यकारी निर्देशक घिसिङको जोड छ । कमजोर तथा जटिल भौगोलिक अवस्थिति, कोभिड१९ को महामारी, भूकम्पलगायतका बाबजुद निरन्तरको प्रयासबाट आयोजना निर्माण सम्पन्न हुने चरणमा पुगेको छ, आयोजना निर्माण सम्पन्न हुने विषयमा भारतीय अधिकारीहरूबाट निरन्तर चासो व्यक्त भइरहेको हुन्छ, उनले भने, सबै पक्षले अन्तिम प्रयास गरी चालु आर्थिक वर्षभित्र आयोजना सम्पन्न गर्ने गरी कामलाई तीव्रता दिनुपर्छ, यसका लागि हाम्रोतर्फबाट आवश्यक सहजीकरण गर्नेछौं ।असारभित्र सम्पन्न हुने गरी एक साताभित्र निर्माण समयतालिका टुंगो लगाएर सबै पक्षले हस्ताक्षर गरी सोहीबमोजिम कार्य अगाडि बढाउन घिसिङले निर्देशन दिए । कंक्रिट लाइनिङको काम सम्पन्न गर्न चुनौतीपूर्ण देखिएकाले जनशक्ति थप गरी निर्माणलाई तीव्रता दिनुपर्ने उनको भनाइ छ ।आयोजनाको स्वीकृत प्रारम्भिक वातावरणीय परीक्षण (आईईई) प्रतिवेदनमा उल्लिखित स्थानबाट झिक्न नपाउँदा ढुंगा, गिट्टी, बालुवाको अभाव बेहोर्नुपरेको थियो । सर्वोच्च अदालतका तत्कालीन प्रधानन्यायाधीश चोलेन्द्रशमशेर राणाको २९ असार ०७८ को एकल इजलासले कालीगण्डकी नदी धार्मिक, ऐतिहासिक तथा वातावरणीय महत्त्वको देखिएकाले रिटको अन्तिम टुंगो नलागेसम्म उक्त नदीको प्राकृतिक बहावलाई पथान्तरण गरी जलाशय बनाउने, प्रदूषण गर्ने, नदीजन्य पदार्थहरू निकाल्ने, शालिग्रामको चोरी निकासी तथा विनाश गर्नेलगायतका प्राकृतिक बहाव र पर्यावरण प्रतिकूल हुने गरी कुनै पनि कार्यहरू नगर्नूनगराउनू भनी अन्तरिम आदेश जारी गरेको थियो । उक्त मुद्दा सर्वोच्च अदालतमा विचाराधीन छ ।नदीजन्य निर्माण सामग्रीमा देखिएको समस्या हाल अस्थायी रूपमा समाधान भएको आयोजनाको प्रवर्द्धक कम्पनी रघुगंगा हाइड्रोपावरका प्रबन्धसञ्चालक गणेश केसीले बताए । कुनै ठूलो समस्या नदिए असारभित्र आयोजना सम्पन्न हुने अवस्थामा पुगेको उनको भनाइ छ । आयोजनाको अनुमानित लागत ९ अर्ब १७ करोड रुपैयाँ छ । आयोजनामा भारतीय एक्जिम बैंकको ६ करोड ७० लाख डलर सहुलितपूर्ण ऋण छ । बाँकी रकम सरकार र प्राधिकरणले लगानी गरेका छन् । त्रिशूली र देवीघाट जलविद्युत्पछि भारतले विद्युत् उत्पादनतर्फको राहुघाटमा सहायता उपलब्ध गराएको हो ।सुरुमा आयोजनाको क्षमता ३२ मेगावाट थियो । आयोजना निर्माणका लागि निर्माण व्यवसायीको कमजोर कार्यसम्पादन देखिएपछि ठेक्का तोडिएको थियो । त्यसपछि आयोजनाको क्षमता बढाएर ४० मेगावाट बनाएर नयाँ ठेक्का सम्झौता गरिएको थियो । सिभिल संरचना र हाइड्रोमेकानिकलका काम इन्जिनियरिङ, खरिद र निर्माण ईपीसी ढाँचामा जयप्रकाश एसोसिएट्स लिमिटेड, भारत, इलेक्ट्रोमेकानिकलका काम भारत हेभ्वी इलेक्ट्रिकल लिमिटेड र निर्माण सुपरिवेक्षण वाप्कोस लिमिटेड भारतले गरिरहेका छन् । दैनिक ४ घण्टा पिकिङ गर्न मिल्ने आयोजनाबाट वार्षिक रूपमा २४ करोड ७९ लाख युनिट विद्युत् उत्पादन हुनेछ ।"
अर्थ संक्षेप,"घुर्मीमा नेपाल इन्भेस्टमेन्टको शाखाकाठमाडौं (कास) नेपाल इन्भेस्टमेन्ट मेगा बैंकले उदयपुरको घुर्मीमा नयाँ शाखा सञ्चालनमा ल्याएको छ । बैंकले हालै मात्र कटारी नगरपालिका१४ मा उक्त घुर्मी शाखा सञ्चालनमा ल्याएको हो । बैंकका कोशी प्रदेश प्रमुख यशपाल कुमार तिब्रेवालले उक्त शाखाको उद्घाटन गरे । हाल बैंकको २७४ शाखा कार्यालय, ६५ वटा एक्स्टेन्सन काउन्टर, ७७ वटा शाखारहित बैंकिङ र २६६ वटा एटीएम छन् ।सिटिजन्स बैंक र मिराज बेकरीबीच सम्झौताकाठमाडौं (कास) सिटिजन्स बैंक इन्टरनेसनल र काठमाडौंको बौद्धस्थित रहेको मिराज बेकरीबीच छुट प्रदान गर्ने सम्झौता भएको छ । शुक्रबार भएको उक्त सम्झौताअनुसार बैंकका ग्राहकले बेकरीमा छुट पाउनेछन् । बैंकका कार्डबाहक र मोबाइल बैंकिङ ग्राहकले उक्त बेकरीमा १५ प्रतिशतसम्मको छुट पाउने बैंकले जनाएको छ । डिजिटल बैंकिङ माध्यमको प्रयोगलाई बढाउन र डिजिटल भुक्तानीलाई प्रोत्साहन गर्न यस किसिमको सेवा ल्याउने गरेको बैंकले बताएको छ ।ग्लोबलका ग्राहकलाई बिग मार्टमा छुटकाठमाडौं (कास) ग्लोबल आइएमई बैंकका ग्राहकले बिग मार्टमा १० प्रतिशतसम्म छुट पाउने भएका छन् । बैंकका ग्राहकले प्रत्येक साताको शनिबार बिग मार्टमा सामान खरिद गर्दा सो छुट पाउने भएका हुन् । बैंकको डेबिट तथा क्रेडिट कार्ड बाहकलाई लक्षित गर्दै बिग मार्टसँगको सहकार्यमा उक्त छुट सुविधा ल्याइएको बैंकले जानकारी दिएको छ । राहुल चौधरी पाँचौंपटक ॅहोटेलियर पावर लिस्ट माकाठमाडौं (कास) सीजी हस्पिटालिटी होल्डिङ्सका प्रबन्ध निर्देशक एवं प्रमुख कार्यकारी अधिकृत राहुल चौधरी लगातार पाँचौंपटक होटेलियर पावर लिस्ट २०२४ मा सूचीकृत भएका छन् । मैले यो सम्मानलाई सीजी हस्पिटालिटीको विश्वव्यापी विस्तार र वर्ल्डक्लास सर्भिसको रूपमा लिएको छु, चौधरीले भने, यसले हाम्रा पाहुनाहरूलाई प्रदान गर्ने उत्कृष्ट सेवा र गुणस्तरको प्रतिविम्ब गर्छ । होटेलियर इन्डियाले हालै सार्वजनिक गरेको उक्त सूचीमा विश्वका अग्रणी होटल चेनका नेतृत्वकर्ता समावेश छन् । सीजीले हाल १२ देशका ११६ गन्तव्यमा १८५ भन्दा बढी होटल तथा रिसोर्ट सञ्चालन गरिरहेको जानकारी दिएको छ । यो उपलब्धि र सीजी हस्पिटालिटीको विश्वव्यापी विस्तारले नेपाली उद्यमीहरूको अन्तर्राष्ट्रिय स्तरमा बढ्दो प्रभाव र पहिचानलाई प्रदर्शित गरेको चौधरीले बताए ।महासंघको बिजनेस इन्टेलिजेन्स सिस्टम सञ्चालनमा काठमाडौं (कास) नेपाल उद्योग वाणिज्य महासंघले बिजनेस इन्टेलिजेन्स सिस्टम (बीआईएस) को सुरुवात गरेको छ । हालै मात्र महासंघले उक्त सिस्टम सुरु गरेको जानकारी दिएको छ । महासंघ सदस्यहरूका डेटाबेस, अध्ययन अनुसन्धान र कार्यालय व्यवस्थापनमा सेन्टर प्रयोग गरिने जनाइएको छ । महासंघमा अप्रत्यक्ष प्रत्यक्ष गरी करिब ६ लाख व्यवसाय आबद्ध छन् । ती सदस्यहरूको विवरण यस प्रणालीमा रहने महासंघले जानकारी दिएको हो । उक्त प्रणालीबाट नीतिगत सुझाव तयार पार्न र अन्य आवश्यकताअनुसारको अध्ययन गरी सर्वेक्षण गर्न सकिनेछ ।फोन पेको ॅसुपर यात्रा अभियानकाठमाडौं (कास) डिजिटल भुक्तानी नेटवर्क फोन पेले सुपर यात्रा अभियान घोषणा गरेको छ । चाडबाडलाई ध्यानमा राख्दै फोन पेले उक्त अभियान ल्याएको हो । सो अभियानअन्तर्गत फोन पे प्रयोगकर्ताले हवाई टिकटको खरिदमा क्यासब्याक प्राप्त गर्नेछन् । नयाँ प्रयोगकर्ताले पहिलो हवाई टिकछ बुकिङमा तीन सय र पुरानाले दुई सय रुपैयाँ क्यासब्याक प्राप्त गर्ने फोन पेले बताएको छ । यसरी टिकट बुकिङ गर्नेमध्ये एक जना भाग्यशाली विजेताले एक वर्षका लागि निःशुल्क हवाई टिकट पाउँछन् । यसैगरी सोही अभियानअन्तर्गत पाँच जना भाग्यशाली विजेताले स्मार्ट वाच पाउने फोन पेले जानकारी दिएको छ ।सीजीको ॅदसैंमा १० अफर काठमाडौं (कास) सीजी स्मार्ट डोमेस्टिक एप्लायन्सले दसैं, तिहार र छठ पर्वलाई लक्ष्य गर्दै दसैंमा १० अफर ल्याएको छ । सीजीको उक्त अफरअन्तर्गत १० जना भाग्यशाली ग्राहकले १०१० ग्रामका १० सुनका सिक्का जित्न सक्नेछन् । कम्पनीका अनुसार उक्त अफर सीजीका घरायसी उपकरण खरिदमा मात्र छ । यस अफरमा सहभागी हुन ग्राहकले सीजीका घरायसी सामान खरिद गरी विज्ञापन वा सामान किनेको पसलमा दिइएको क्यूआर कोड स्क्यान गरी त्यसमा उपलब्ध विवरण भर्नुपर्ने कम्पनीले जनाएको छ ।"
हनुमानढोकाको जीर्ण प्रहरी भवन भत्काएर पुरानै सत्तल बनाउन माग,"(काठमाडौं)नौवर्षअघि भूकम्पले जीर्ण बनाएको काठमाडौंस्थित हनुमान ढोका दरबार क्षेत्रको जिल्ला प्रहरी परिसरको भवन भत्काएर पुरानै सत्तल बनाउन सरोकारवालाले माग गरेका छन् । दरबार क्षेत्रलाई थप पर्यटकीय गन्तव्यका रूपमा विकास गर्न पनि प्रहरी भवन रहेको क्षेत्रलाई पुरानै स्वरूपमा ल्याउनुपर्ने उनीहरूले माग गरेका हुन् ।दरबार क्षेत्रको कालभैरव मूर्तिको पश्चिमपट्टि साढे २ रोपनीमा १९९० सालसम्म तीनतले सत्तल थियो । ९० सालको भूकम्पले सत्तल भत्काएको थियो । त्यो क्षेत्रमा २०१५ सालमा प्रहरी भवन बनाइएको थियो । सत्तल मासेर प्रहरी भवन बनाएयता प्रत्येक वर्षझै यस वर्ष पनि इन्द्रजात्राको अवसरमा हनुमान ढोका दरवार क्षेत्रमा भक्तपुरको महांकाल नाच हुन सकेन । सत्तलमा इन्द्रजात्राको बेला बाजा बजाउने, सेतो मत्स्येन्द्रनाथको रथ यात्राका क्रममा दियो बाल्ने गरिन्थ्यो । लिच्छविकालीन राजपरिवारका सदस्यहरूले दिवंगत भएका आफन्तहरूको आत्माको शान्तिको कामना गरी द्वीप प्रज्ज्वलन गर्थे । प्रहरी भवन बनेसँगै यस्ता धार्मिक गतिविधि बन्द छन् ।हनुमान ढोका दरबार क्षेत्रको तलेजु मन्दिरका पुजारी उद्धव कर्माचार्यले भूकम्पले भत्काउनु अगाडिको स्वरूपमा सत्तल बनाउनुपर्नेमा जोड दिए । गृह मन्त्रालय, पुरातत्त्व विभागलगायत सरोकारवाला मिलेर पहिलेकै स्वरूपमा सत्तल बनाउनुपर्छ, उनले भने, पुरानै स्वरूपमा ल्याउन सकेमा दरबार क्षेत्र थप पर्यटकीय गन्तव्य बन्नेछ । सत्तल निर्माण भए सर्वसाधारणले कोत पर्व क्षेत्र पनि सजिलै अवलोकन गर्न सक्ने कर्माचार्यको भनाइ छ ।जीर्ण प्रहरी भवनका कारण सम्पदा क्षेत्र कुरूप बनेको छ भने भवन भत्किएर मानवीय दुर्घटना हुन सक्ने उच्च जोखिम पनि छ । सम्पदा अभियन्ता यादवलाल कायस्थले हनुमान ढोका दरबार क्षेत्रको प्रतिष्ठा जोगाउन पटकपटक सरोकारवाला निकायको ध्यानाकर्षण गर्दा पनि कसैले चासो नदिएको बताए । समयमा भवन भत्काए दुर्घटनाको जोखिम टर्नेछ, उनले भने । हनुमानढोकामा रहेको प्रहरी परिसरले भद्रकालीस्थित नवर्निर्मित भवनबाट सेवा सुरु गरिसकेको छ ।प्रहरी प्रवक्ता डीआईजी दानबहादुर कार्कीले हनुमान ढोका दरबार क्षेत्रको उक्त जीर्ण प्रहरी भवन भत्काएर सम्पदामैत्री पर्यटकीय प्रहरी भवन बनाउनेबारे छलफल भइरहेको बताए । पर्यटकीय क्षेत्र भएकाले पुरातात्त्विक महत्त्वलाई क्षति हुन नदिई ऐतिहासिक मौलिक शैलीमा पर्यटकीय प्रहरी रहने भवन बनाउनेबारे सरोकारवाला निकायसँग छलफल भइरहेको छ, उनले भने ।विश्व सम्पदामा सूचीकृत क्षेत्रमा मापदण्डविपरीत बनेको तत्कालीन प्रहरी भवन रहेको जग्गा गृह मन्त्रालयको नाममा छ । प्राचीन स्मारक संरक्षण ऐनको दफा ३ (घ) अनुसार राष्ट्रिय तथा अन्तर्राष्ट्रिय दृष्टिले महत्त्वपूर्ण मानिएका प्राचीन स्मारक स्थल तथा पुरातात्त्विक स्थलहरूको संरक्षण पुरातत्त्व विभागले गर्नुपर्ने व्यवस्था छ । पुरातत्त्व विभागका महानिर्देशक सौभाग्य प्रधानाङ्गले प्रहरी भवन गृह मन्त्रालय मातहत रहेकाले भत्काउन र पुरानै शैलीमा पुनर्निर्माण गर्नका लागि आवश्यक कानुनी अड्चन फुकाउन पत्राचार भइसकेको बताइन् । गृह मन्त्रालयबाट जवाफ आइसकेको छैन, उनले भनिन् ।"
महिला लिग एउटा पाठशाला,"(काठमाडौं)पुलिस र चन्द्रपुरबीच गोलरहित बराबरी खेल भयो । निश्चित छ, एन्फा महिला लिग फुटबल २०२४ मा भएको छैटौं चरणको यो खेललाई धेरै पछिसम्म पनि सम्झिने छ । सायद यो खेल चन्द्रपुरले नै जित्नुपर्ने थियो । दोस्रो हाफमा चन्द्रपुरबाट दिलकुमारी मगर पेनाल्टीमा गोल गर्न चुकिन् । धेरैलाई लाग्दो हो, दिलकुमारीको प्रहार फितलो रह्यो । तर पेनाल्टी प्रहार गर्न उनले जुन बहादुरी र आँट देखाइन्, त्यो पनि आफैंमा ठूलो थियो । नत्र सबै खेलाडी कस्ले पेनाल्टी प्रहार गर्ने हो भनेर दुविधामा थिए । तिनीहरूले त्यस अगाडि त्यस्तो खास स्थितिको सामना नै गर्नुपरेको थिएन । जतिबेला यस्तै स्थिति उनीहरूले दोहोर्याए त्यतिबेला केही परिपक्व हुनेछन् र आत्मसात् गर्नेछन् । फेरि विभागीय टिमविरुद्ध यत्तिको प्रदर्शन आफैंमा ठूलो हो । त्यही बेला चन्द्रपुरका प्रशिक्षक पारस चौधरीको दाबी थियो, अबको खेलमा हामी आर्मीविरुद्ध यस्तै खेल्नेछौं, राम्रो । तर, भइदियो अर्कै । सातौं चरणमा चन्द्रपुरको भेट आर्मीसँगै थियो, तर खेलको नतिजा रह्यो, १०० को हार । अब चन्द्रपुरका किशोरी खेलाडीले बुझ्ने छन्, फुटबलमा कन्सिस्टेन्सी पनि त चाहिन्छ । त्यो भनेको एकनासे खेल प्रदर्शन । धेरै उतारचढाव नभएको । गोल जति नै भए पनि फेरि खेल अति नै एकपक्षीय रहेन । गोल अन्तरले भन्ने कथा र मैदानी खेलले भन्ने कथामा केही त फरक थियो नै । त्यति धेरै गोल खाइसक्दा पनि चन्द्रपुर मैदानमा टुटेको भने थिएन । यो प्रतियोगितामा धेरै हदसम्म सबैलाई निराश पारेको टिम हो, सुदूरपश्चिम । तेस्रो चरणमा यही टिम आर्मीको हातबाट १४१ ले पराजित रह्यो । खेलको ६४ मिनेटसम्म आर्मी ११० ले अगाडि थियो, त्यत्तिकैमा सुदूरपश्चिम एक गोल फर्काउन सफल रह्यो । त्यो गोल कस्तो रह्यो र कसरी भयो, त्यो बेग्लै कुरा भयो, तर त्यही एक गोलमा सुदूरपश्चिमका खेलाडीले जसरी खुसी मनाए, त्यो वास्तवमै हेर्नलायक थियो । खासमा त्यो दुर्लभ खाले सेलिब्रेसन नै थियो । सार हो, महिला लिग नेपाली महिला फुटबलरका लागि एउटा पाठशाला साबित भएको छ । नेपाली फुटबलमा पछिल्लो समय अनेक आलोचनायोग्य काम भए । ती कामले धेरैलाई निराश बनाएको छ । नेपाली फुटबल बेकार छ भन्ने पनि लागेको हुनुपर्छ । यसबीच पनि यो महिला लिग यस्तो प्रतियोगिता साबित भएको छ, जसले समग्र नेपाली फुटबलमै एउटा मीठो छाप छाड्न सक्ने छ । यो यस्तो लिग साबित भएको छ, जसले नेपाली किशोरीलाई फुटबल खेलेर केही ठूलै उपलब्धि चुम्ने सपना देखाउन मदत गरेको छ । यही लिगमा टिकेर नेपाली महिला फुटबलले ठूलै फड्को मार्न सक्छ । मूल कुरा भने यही हो, काम गर्नुपर्ने अखिल नेपाल फुटबल संघ (एन्फा) ले कामचाहिँ गर्नुपर्यो । अहिले महिला लिग चलिरहँदा सातदोबाटोस्थित एन्फा कम्प्लेक्स मैदानमा जानुपर्छ, चारैतर्फबाट यस्तै सुन्न पाइन्छ, अबको नेपाली फुटबल भनेको महिलाको हुनेछ, पुरुषको होइन । यसको अर्थ यो होइन कि नेपाली पुरुष फुटबल खत्तम नै भयो । बरू हो के भन्दा महिला फुटबलमा धेरै सम्भावना छ, यसमा गर्न धेरै सकिन्छ । अहिले चलिरहेको लिगमा तीन चरण छ । यसमध्ये पहिलो चरण भयो, कुल १० टिमबीचको राउन्ड रोबिनमा खेल । यो समाप्तिपछि दोस्रो चरण सुरु हुनेछ । त्यसमा पाँच टिम हुनेछ । त्यो त डबल राउन्ड रोबिनका आधारमा चल्नेछ । त्यसपछि नकआउटका चार खेल हुनेछ, फाइनलसमेत जोडेर । पहिलो चरणमा केही राम्रा खेल भए, दोस्रो चरणमा अझ केही राम्रा खेल हुनेछन् । त्यसपछि नकआउट चरणका खेल अझ परिस्कृत हुनेछ, एन्फाका प्रतियोगिता निर्देशक सन्जीव मिश्र भन्छन्, यो लिग ठूलो महत्त्वको साबित हुनेछ । दुःख के छ भने धेरै लामो समयपछि नेपाली फुटबलमा अहिलेको महिला लिग भएको हो । यसअघि वर्ष ०७८ को अन्त्यतिर महिला लिग भएको थियो । यसबीच सावित्रा भण्डारीले युरोपमा खेल्ने अवसर पाइन् । सुरुमा उनले इजरायलमा खेलिन् । त्यसपछि फ्रान्समै । रेखा पौडेल यूएईतिर गएर खेलिन् । अनि एन्जिला सुब्बा ग्रिस जाँदैछिन् । यस्तोमा अबका नयाँ पुस्ताका खेलाडीले पनि भन्न थालेका छन्, हाम्रो सपना पनि युरोपमै खेल्ने हो । यसअघिका लिगमा विभागीय टिम र उनीहरूलाई टक्कर दिने टिमबीच ठूलै अन्तर थियो । सायद अहिलेको लिगमा पनि त्यो कायम छ । तर केही कम भने पक्कै भएको छ । एपीएफ, आर्मी र पुलिसकै प्रशिक्षकले पनि मानिरहेका छन्, अब पहिलो जस्तो असाध्यै ठूलो अन्तर रहेन । रहेको भए पनि अब त्यो विस्तारै कम भएर जानेछ । महिला लिगमै विदेशी खेलाडीको प्रवेशले एकखाले रौनकता छाएको छ । त्यसमध्ये केही विदेशी खेलाडी ठीकठाकका छन् । यसबीच अगाडि पछाडि दुई तीन थोक अरू राम्रा समाचार पनि सुन्न पाइयो । महिला लिगमा सहिद स्मारक लिग ए डिभिजनको पूर्वविजेता संकटा क्लबले आफ्नो महिला टिम नै बनायो । अब त जावलाखेल र आरसीटीले पनि आफ्नो टिम बनाउने प्रयास गरिरहेको छ । यो जत्तिको खुसीको उपलब्धि अरू के होला ? अहिलेको लिगमा सहभागी टिममध्ये वाग्मती युवा सहिद स्मारक लिग बी डिभिजनमा खेल्ने टिम भयो । महिला टिम बनाएर संकटाका स्थानीय समर्थक पनि आफैंमा खुसी छन् । संकटाको साधारणसभामै धेरैले आफ्नो मत राखेका थिए, महिला टिम बनाउने जुन काम भएको छ, त्यो असाध्यै राम्रो हो । अब त महिलाको टिमसामु घरमै मात्र खेल्ने अवसर मात्र छैन, विदेशमै गएर खेल्ने अवसर पनि बन्न थालेको छ । एसियाली फुटबल महासंघ (एएफसी) ले यसै सिजनदेखि नयाँ प्रतियोगिता सुरु भएको छ, एएफसी वुमेन्स च्याम्पियन्स लिगको नाममा । एपीएफले यसको प्रारम्भिक चरण पनि खेलेको थियो, यसभन्दा अगाडि भने बढ्न सकेन ।यही प्रतियोगितालाई भनेर अब अरबतिरका देशले आफ्नै लिग मात्र सुरु गरेका छैनन्, त्यसका लागि त्यहाँका क्लबले विदेशी खेलाडी भित्र्याउने काम पनि सुरु गरेका छन् । त्यसै त हो, रेखाले यूएईको अबुधाबी काउन्टी क्लबबाट खेल्न पाएको । उनले त त्यही क्लबका लागि वुमेन्स च्याम्पियन्स लिगमा पनि गोलको खाता खोलिसकेकी छन् । अझ उनले त्यस क्लबबाट खेलेर जति कमाएकी छिन्, त्यो सुन्ने हो भने नयाँ पुस्ताका अन्य खेलाडी मख्ख पर्नेछन् । एपीएफका प्रशिक्षक जीवेश पाण्डेले त खुलेरै भनेका छन्, अब त नेपाली फुटबलले सावित्रा, एन्जिला र रेखाजस्ता खेलाडी उत्पादन गर्न पो हतार भइसक्यो । जीवेश मात्र होइनन्, पुलिसका प्रशिक्षक भोला सिलवालले पनि ठीकै भनेका छन्, अबको नेपाली फुटबल भनेको महिला फुटबल हुनुपर्छ । यस्तोमा बल एन्फाको कोर्टमा छ, त्यहाँ नेतृत्व गरिरहेका पदाधिकारीमाथि दबाब छ । पक्षविपक्ष जेसुकै होस्, गनगन मात्रै गरिरहने कि महिला फुटबलको विकासका लागि पनि केही काम गर्ने ?"
फेरि इतिहास रच्दै एरिका,"काठमाडौं (कास) नेपाली कराते खेलाडी एरिका गुरुङ २० औं एसियाली सिनियर कराते च्याम्पिन्सिपको फाइनल पुगेकी छन् । चीनको हाङचाउस्थित स्पोर्ट्स सेन्टर जिम्न्याजिममा भएको प्रतियोगिताको महिला ६८ केजीमाथि तौलमा शुक्रबार फाइनल पुगेसँगै एरिकाले कम्तीमा रजत पदक पक्का गरेकी छन् । एरिका एसियाडकी ऐतिहासिक रजत पदक विजेता कराते खेलाडी हुन् । एसियाली सिनियर कराते च्याम्पियनसिपमा नेपालले अहिलेसम्म पदक जित्न सकेको छैन ।एरिकाले प्रिक्वाटरफाइनलमा फिलिपिन्सकी इसाबेल अरिएन्ने ब्रिटोलाई ४० अंकले पराजित गर्दै क्वाटरफाइनलमा पुगिन् । क्वाटरफाइनलमा एरिकाको प्रतिद्वन्द्वी काजकिस्तानकी सोफ्या बेरुल्टसेभा थिइन् । एरिका र सोफ्याबीचको खेल ११ को बराबरीमा टुंगियो । रेफ्री निर्णयका आधारमा एरिका विजयी भइन् । पहिलो अंक एरिकाले बटुलेकी थिइन् । सोफ्या तिनै खेलाडी हुन्, जसले एरिकालाई १९ औं एसियाली खेलकुदको फाइनलमा ३० ले पराजित गर्दै स्वर्ण जितेकी थिइन् । १९ औं एसियाली खेलकुदको कराते पनि अहिले भइरहेकै हलमा भएको थियो ।सेमिफाइनलमा एरिकाले थाइल्यान्डकी केवालिन सोङक्लिनलाई ८० ले पाखा हराएर फाइनल यात्रा गरेकी हुन् । एरिकाले फाइनलमा भियतनामकी नाओन थी नुयेनविरुद्ध आइतबार प्रतिस्पर्धा टोलीका मुख्य प्रशिक्षक कुशल श्रेष्ठले जनाएका छन् । एरिकाको यो पाँचौं अन्तर्राष्ट्रिय सहभागिता हो । कुनै पनि प्रतियोगितामा एरिका पदकविहीन हुनुपरेको छैन । एरिकाले इन्डोनेसियाको जकार्तामा भएको १० औं विश्व सितोरियो कराते च्याम्पियनसिपमा स्वर्ण, १९ औं एसियाली खेलकुदमा रजत, अमेरिकाको टेक्ससमा भएको युएस ओपन कराते च्याम्पियनसिपमा स्वर्ण र रजत तथा भुटानको थिम्पूमा भएको आठौं दक्षिण एसियाली कराते च्याम्पियनसिपमा स्वर्ण जितेकी थिइन् । सबै प्रतियोगिता करिब १ वर्षेको अवधिमा भएका हुन् । सबै प्रतियोगितामा कुशल प्रशिक्षकको भूमिकामा थिए ।कुमितेकै अरू स्पर्धाका नेपाली खेलाडी पराजित भएका छन् । पुरुष ६० केजीमुनि मीनबहादुर तामाङ, ६७ केजीमुनि सन्तोष श्रेष्ठ, ८४ केजीमुनि मोहम्मद शेखु आलम र ८४ केजीमाथि आशिष श्रेष्ठले प्रतिस्पर्धा गरेका थिए । महिला ५५ केजीमुनि जिया कार्की र ६१ केजीमुनि निरुपा दोङको सहभागिता थियो । काता शनिबार हुनेछ ।"
"बदलिए कथा, फेरिए हिरोइन","निर्देशक नवीन सुब्बाले २०७३ जेठमा नेपाली फिल्मप्रति चिन्ता दर्साउँदै एउटा लेख लेखेका थिए, जनजाति नायिका किन अस्वीकृत ? शीर्षकमा । बजारका कारण दयाहाङजस्ता कलाकार सक्रिय देखिए पनि जनजाति पृष्ठभूमिबाट आएका महिला कलाकारहरू अस्वीकृत जस्तै नै छन् र नायिका हुन खसआर्य नै हुनुपर्छ, उनको लेखले भन्छ, यसको मुख्य कारण भनेको अहिले स्थापित सौन्दर्य चेतना नै हो । नेपाली चलचित्रका नायिकाहरूको अनुहार अबोध, घरेलु, धार्मिक र सतीसावित्री प्रवृत्तिको हुनु अनिवार्य छ । त्योभन्दा फरक अनुहार भए खसआर्य नै भए पनि नेपाली सौन्दर्य चेतनालाई स्वीकार्य छैन । यस्तो स्थितिमा भिन्न अनुहार र स्वतन्त्र छवि बोक्ने जनजाति महिला नेपाली चलचित्रमा अट्ने कुरै भएन ।तर अहिले दृश्य फेरिएको छ । अन्तर्राष्ट्रिय मञ्चमा बलियो उपस्थिति जनाउनेदेखि युवा स्टारहरूसँग प्रमुख भूमिकामा स्क्रिन सेयर गर्नेर् जनजााति अभिनेत्रीको सूची बढ्दो छ । सात वर्षअघिसम्म थिन्ले ल्हामो तिब्बती ओपेरा संगीतमा मात्रै सक्रिय थिइन् । केही म्युजिक भिडियोमा अभिनय गर्नुबाहेक उनको मूल सक्रियता ओपेरा संगीतमै थियो । त्यही बेला निर्देशक अमित श्रेष्ठ नेपाल र चीन जोड्ने तातोपानी नाकामा अवैध व्यापार र गुन्डागर्दीको कथामा फिल्म बनाउँदै थिए नाका । फिल्मका लागि विपिन कार्कीसँगै प्रमुख महिला कलाकारका रूपमा मंगोलियन अनुहारको खोजी हुँदै थियो । त्यही बेला निर्देशकको नजरमा परिन् थिन्ले । लगत्तै अर्को वर्ष अर्को फिल्म पाइन् हरि । विपिन नै मुख्य कलाकार रहेको यो फिल्ममा उनको भूमिका छोटो थियो । तर, दुवै फिल्मको कामबाट तारिफ पाउँदापाउँदै थिन्लेलाई लामो समयसम्म तेस्रो फिल्मको अफर कसैले गरेन । अभिनयमै करिअर बनाउने सोच बनाएकी उनी यसकारण बेचैन नभएकी होइनन्, तर हार खाइनन् । अन्ततः अघिल्लो शुक्रबारदेखि नेपालमा रिलिज भएको मीनबहादुर भाम निर्देशित शाम्बालामा लिडरोलमै काम पाइन् । हिमाली गाउँको कथा बोकेको यो फिल्म बहुप्रतिष्ठित बर्लिन फिल्म फेस्टिभलको प्रमुख प्रतिस्पर्धामा छनोट हुने पहिलो नेपाली फिल्म मात्रै बनेन, स्विट्जरल्यान्डमा हालै सम्पन्न प्रतिष्ठित लोकार्नो फिल्म फेस्टिभलमा थिन्लेले उत्कृष्ट अभिनयका लागि बोक्कालिनो डीओर अवार्ड पनि जितिन् । नेपालको मात्रै होइन, दक्षिण एसियामै यो अवार्ड जित्ने थिन्ले पहिलो कलाकार थिइन्, जो नेपाली सिनेमाले लामो समयसम्म प्रमुख भूमिकाका लागि अस्वीकृत गर्दै आएको जनजाति समुदायको प्रतिनिधित्व गर्छिन् । शाम्बाला नेपालबाट अस्कर अवार्ड प्रतिस्पर्धाका लागि समेत छनोटमा परेको छ ।ल ल लयही वर्ष रिलिज भएको फिल्म गाउँ आएको बाटो हेर्नुभएको छ भने पक्कै राई माइली लाई सम्झिनुभएको हुनुपर्छ । त्यो भूमिकामा थिइन्, नेपाली रंगमञ्चमा उम्दा कलाकारको परिचय बनाएकी पशुपति राई । पशुपति यस्ती अभिनेत्री हुन्, जसको अभिनय यात्रा गुरुकुलमा विपिन कार्कीहरूसँगै सुरु भयो । समय यस्तो पनि थियो, पशुपति नाटकको लिडरोलमा देखिँदा विपिन त्यसकै ससानो भूमिकामा हुन्थे । यसबीच घडीको सुई यसरी घुम्यो, उनका समकालीन विपिन आज नेपाली फिल्मको व्यस्त अभिनेता भए । तर, पशुपतिले भने फिल्ममा लिडरोल पाउन १८ वर्ष कुर्नुपर्यो । यद्यपि वर्षौंदेखि हिरोइनको परम्परागत मानक बोकेर बसेको नेपाली सिनेमामाझ उनले डेब्युमै आफूलाई पुष्टि गरेर देखाइदिइन् । उनको जीवन्त अभिनयले चौतर्फी तारिफ त बटुल्यो नै, सँगसँगै टोरोन्टो, बुसान, बेइजिङलगायत विश्वका चर्चित अन्तर्राष्ट्रिय फिल्म फेस्टिभलमा पुगेर नेपाली सिनेमालाई विश्वमाझ चिनायो पनि । ल ल लनेपाली फिल्मको नियमित दर्शक हो भने मिरुना मगरलाई नचिन्ने कुरै आउँदैन । भर्खरै उनको प्रमुख भूमिका भएको घरज्वाइँ ले नेपाली सिनेघरमा प्रदर्शनको ५१ दिन मनायो । चाहे अत्यधिक कमाउने नेपाली फिल्मको सूचीमा नाम लेखाएका रामबाबु गुरुङको कबड्डी४ होस् या उपेन्द्र सुब्बाको जारी, त्यहाँ पनि लिडरोलमा उनी नै थिइन् । यी सबै फिल्ममा उनको अपोजिटका पुरुष कलाकार भने दयाहाङ राई थिए । यतिखेर नेपाली फिल्मवृत्तमा दया र उनको जोडी अत्यधिक हिट त छँदैछ, सँगसँगै फिल्मको प्रमुख भूमिकाका लागि मिरुनाको माग पनि उत्तिकै बढिरहेको छ । ल ल लपछिल्लो समय नेपाली सिनेमामा जनजाति अभिनेत्रीहरूले कसरी वर्चस्व जमाइरहेका छन्, त्यसको प्रतिनिधि प्रमाण हुन्, यी तीन अभिनेत्री । उनीहरू मात्रै होइन, अहिले थुप्रै जनजाति अभिनेत्री नेपाली सिनेमाको प्रमुख भूमिकामा देखिन थालेका छन् । तर, १० वर्षअघिसम्म दृश्य कहाँ यस्तो थियो र Ûराजेश हमाल युगमा जनजाति कलाकार हिरोइनका रूपमा वर्जितजस्तै थिए । तर, अहिले जसिता गुरुङहरू नेपाली फिल्मका चकलेटी हिरो हरूको अपोजिटमा टक्कर दिइरहेका छन् । चाहे लिलीबिलीमा प्रदीप खड्कासँग होस्् या फर्कीफर्कीमा अनमोल केसीसँग नै किन नहोस्, जसिताले लिडरोलमा स्क्रिन सेयर गरेकी थिइन् । थकाली समाजको कथामा बनेको फिल्म कबड्डी सिरिजमा पनि प्रमुख भूमिकामा जनजाति मूलकी रिश्मा गुरुङ नै थिइन् । जनजाति समुदायबाटै आएकी अभिनेत्री गौमाया गुरुङ पनि आफूलाई अन्तर्राष्ट्रिय मञ्चसम्म पुर्याउन सफल छिन् । हालै विश्वचर्चित भेनिस फिल्म फेस्टिभलमा छनोट भएको फिल्म पूजा, सर मा अभिनय गरेकी उनी गत फेब्रुअरीमा बर्लिनाले ट्यालेन्टका रूपमा समेत छानिइन् । विश्व प्रख्यात बर्लिन फिल्म फेस्टिभलअन्तर्गतको ट्यालेन्टमा एक्टर विधामा १ सय ३१ देशभरबाट आवेदन दिएका ३८ सय ३२ प्रतिस्पर्धीबीच उनी छानिएकी थिइन् । उनले कबड्डी४, फूलबारी, १९१५ ः लिजेन्ड अफ गुर्खाज लगायत फिल्ममा अभिनय गरेकी छन् । यही वर्ष रिलिज भएर व्यापारिक रूपमा सफल मानिएको फिल्म पुजार सार्की बाट डेब्यु गरेकी अभिनेत्री परीक्षा लिम्बू हालै मात्र होस्टेल३बाट अनुबन्धित भएको खबर अहिले छाइरहेको छ । उनी जारी र छक्कापञ्जा मा सहायक भूमिकामा थिइन् । यस्तै, निर्देशक दीपक रौनियारको डाइङ क्यान्डल मा सिर्जना सुब्बाले लिडरोल मात्रै पाइनन््, त्यहाँ आफ्नो अब्बल प्रस्तुति देखाएर अन्तर्राष्ट्रिय मञ्चमा उत्कृष्ट अभिनेत्रीको अवार्डर्समेत जितिन् । रूपा राना, छुल्ठिम गुरुङ, शान्ति वाइबा, माला लिम्बू, पूजा लामा, पूर्णिमा लामा, आयुषा राई लगायतले पनि अभियनमा आफूलाई प्रमाणित गरिरहेका छन् ।यसरी नेपाली फिल्ममा जनजाति अभिनेत्रीहरू पछिल्लो समय प्रमुख भूमिकामा स्वीकृत हुनुका पछाडि निर्देशक नवीन सुब्बा मुख्यतः तीन कारण देख्छन् । पहिचानको आन्दोलनको प्रभाव, नेपाली फिल्मको कथामा देखिएको विविधता र जनजातिको कथामाथि बनेका फिल्मको बढ्दो बजार । जब पहिचानको आन्दोलन सुरु भयो, त्यसपछि नेपाली सिनेमामा पनि आदिवासीजनजातिहरूले आफ्नो अनुहार खोज्न थाले । त्यसले पनि परिवर्तन ल्याएको हो, निर्देशक सुब्बा भन्छन्, जनजाति मूलका फिल्म निर्मातानिर्देशकहरू बढे । उनीहरूले जनजाति कथामा फिल्म बनाउन थाले । मगर, गुरुङ, राई, शेर्पा, तामाङकै कथा भनेर फिल्म आउन थाले । जनजाति कथामा फिल्म बनेपछि त्यहाँ जनजाति अभिनेत्रीहरू प्रमुख भूमिकामा अनिवार्य बनेका हुन् ।जनजातिका कथामाथि बनेका फिल्मले देश तथा विदेशमा राम्रो व्यापार गर्न थालेपछि जनजाति कलाकारको प्रवेश बढेको उनको विश्लेषण छ । बीचमा धेरै आदिवासीजनजातिहरू विदेश गए, अमेरिका, बेलायत, हङकङ लगायतका देश पुगे, सुब्बा भन्छन्, यसले पनि जनजाति फिल्मको बजार बढायो । त्यस्तै कथा चल्न थाले । पहिले त हिरो हुन्थ्यो तर को हो, कहाँ हो, के हो, केही थाहा हुन्थेन । पृष्ठभूमि नै प्रस्ट हुन्थेन । अहिले प्रस्टसँग आउन थालेपछि नै परिवर्तन ल्याएको हो । सुब्बाले आफ्ना तीन वटै चर्चित फिचर सिनेमामा जनजाति अभिनेत्रीलाई प्रमुख भूमिकामा अभिनय गराएका छन् । नुमाफुङ मा अनुपमा सुब्बा, गुडबाइ काठमान्डुमा माल्भिका सुब्बा र गाउँ आएको बाटोमा पशुपति राई । फिल्म विश्लेषकहरू समाज संशोधनको प्रक्रियामा रहेका बेला नेपाली सिनेमाले पनि परिवर्तनको फेरो समातिरहेको तर्क गर्छन् । नेपालमा २०६२०६३ को परिवर्तनपछि राजनीतिक र सामाजिक रूपमा आएको समावेशीकरणको अवधारणालाई नेपाली सिनेमाले पनि आत्मसात् गर्न थालेको फिल्म निर्देशक मनोज पण्डितको विश्लेषण छ । त्यसपछि नेपाली सिनेमाले पनि समाजको वैकल्पिक दृष्टिकोणलाई समात्न थाल्यो, पण्डित भन्छन्, फिल्ममेकर्सले नयाँनयाँ दृष्टिकोणमा काम गर्न थाले । प्रमुख पात्र जनजाति, दलित बनाउन थाले । विभिन्न समुदायको कथा भन्न थालियो । पहिलेझैं कथाको मूल आधारमा ब्राह्मणक्षेत्रीलाई मात्रै हेरिएन । यो परिवर्तनले प्रारम्भमा जनजाति मूलका पुरुष कलाकारलाई स्थापित गर्न मद्दत गर्यो, चाहे ती दयाहाङ राई हुन् या सौगात मल्ल । त्यसपछि पुरुषसँगसँगै महिला पात्रको पनि महत्त्वपूर्ण भूमिका बढ्न थाल्यो । पण्डितलाई यही कारण जनजाति अभिनेत्रीले पनि प्रमुख भूमिकामा काम गर्न पाइरहेका हुन् भन्ने लाग्छ । यो भनेको नेपालको चलचित्रले संविधान र राजनीतिक परिवर्तनको मर्मलाई आत्मसात् गर्न खोजेको हो, उनी भन्छन्, राजनीतिक परिवर्तनका लागि भूमिका खेल्ने राजनीतिक चेतना बोकेका फिल्मकर्मीले यसमा भूमिका खेलेका हुन् । जसरी समाजको हरेक क्षेत्रमा इतर समुदायको खोजी र प्रवेश हुन थाल्यो, सिनेमा पनि त्यसको प्रभाव पर्यो ।शाम्बाला की अभिनेत्री थिन्ले नेपाली सिनेमाले समातिरहेको परिवर्तनको बाटोले हिरोइनको परम्परागत मानक भत्काइरहेको ठान्छिन् । नेपाली सिनेमामा अहिले कथा, कथ्यशैलीदेखि प्रविधिको प्रयोगसम्ममा परिवर्तन भइरहेको छ, उनको बुझाइ छ, हिरोइनको भनेको यस्तै हुनुपर्छ भन्ने मनोविज्ञान अब हट्दै छ । त्यही रुढीवादी सोच हट्दै गएकाले जनजाति अभिनेत्रीहरूले प्रमुख भूमिकामा काम गर्न पाउन थालेका हुन् भन्ने लाग्छ । मंगोलियन अनुहार पनि लिडरोलमा देखिन सक्छन् भन्ने लागेर अब धेरै नयाँ कलाकार खुलेर यो क्षेत्रमा आउन सक्छन् । हङकङमा जन्मिएर बेलायतमा हुर्किएकी मिरुनाले कहिल्यै पनि आफूलाई नेपाली सिनेमाको पर्दामा प्रमुख भूमिकामा काम गर्न पाइएला भन्ने सोचेकी थिइनन् । तर, जसै दर्शकले उनलाई पर्दामा रुचाउन थाले, उनको जीवनको बाटै मोडियो । अब अभिनयमै करिअर सोचेकी छिन् उनले । ब्याक टु ब्याक फिल्ममा लिडरोलमा काम पाउनु र दर्शकले रुचाउनुको पछि जनजातिको कथा र त्यसमा आफूलाई दर्शकले फिट देखेको हुन सक्ने उनको बुझाइ छ । म त हिरोइनभन्दा पनि कलाकार बन्न आएको हो । तर फिल्म खेल्नै नेपाल आएको भने होइन, उनी भन्छिन्, म पहिल्यैदेखि नेपाल आउजाउ गरिरहन्थें । सन् २०१६ मा नेपाल आउँदा खाली समय सदुपयोग गरौं भनेर अनुप बरालकहाँ अभिनय सिक्न गएकी थिएँ । त्यो बेलासम्म पनि फिल्मै खेल्छु भन्ने लागेको थिएन । जब अनुप सरको एक्टर्स स्टुडियोबाटै नाटक गरें, त्यसबाट प्रभावित भएर लालपुर्जा फिल्मको टिमले अडिसनका लागि बोलायो । छनोट भएँ । त्यहींबाट सुरु भएको मेरो अभिनय यात्रा यहाँसम्म आइपुग्यो ।नेवार अभिनेत्रीको बहुलता नेपाली फिल्म इतिहासलाई फर्केर हेर्दा २०२१ सालमा नेपालमै बनेको नेपालको पहिलो फिल्म आमामा जनजाति मूलकी अभिनेत्री थिइन्, चैत्य देवी । नेवार समुदायकी उनी आमामा सहायक भूमिकामा रहे पनि पछि २०३४ सालमा बनेको कुमारीमा प्रमुख भूमिका पाइन् । विजयबहादुर मल्लले लेखेको पुस्तक कुमारी शोभाबाट प्रभावित भएर बनाइएको यो फिल्म नेपालकै पहिलो रंगीन नेपाली चलचित्र हो । तत्कालीन शाही नेपाली चलचित्र संस्थानको लगानीमा बनेको यो फिल्मले काठमाडौंका नेवार समुदायमा प्रचलनमा रहेको जीवित देवी कुमारीको कथा बोकेको थियो । एउटा अनौठो संयोग के छ भने नेपाली सिनेमामा समग्र आदिवासी जनजाति मूलका अभिनेत्री प्रमुख भूमिकामा अस्वीकृत हुँदा पनि जनजातिभित्रै पर्ने नेवार समुदायका अभिनेत्री भने स्वीकार्य थिए । गौरी मल्ल, सारङ्गा श्रेष्ठ, मेलिना मानन्धर, नम्रता श्रेष्ठ, अशिष्मा नकर्मी, मलिना जोशी, मेनुका प्रधान, नविना श्रेष्ठ, शिल्पा मास्के, सृष्टि श्रेष्ठ, करिश्मा श्रेष्ठलगायत थुप्रै नेवार समुदायबाट आएका अभिनेत्रीले सिनेमामा प्रमुख भूमिकामा काम गर्ने मौका पाए । पञ्चायतकालभरि बनेका नेपाली चलचित्रमा स्थापित सौन्दर्य संस्कृतिभन्दा इतर संस्कृति वा समुदायबाट आएकालाई कलाकारका रूपमा अवसर दिइएको थिएन, निर्देशक सुब्बा भन्छन्, तर, कतिपय नेवार समुदायबाट आएका अभिनेत्रीहरू स्वीकार्य देखिए । खसआर्य अनुहार नजिक वा मिश्रित अनुहारलाई नेपाली सिनेमाले स्विकारेको देखिन्छ । लामो समयसम्म फिल्ममेकर्स अधिकांश खसआर्य समुदायकै हुँदा उनीहरूले प्रमुख भूमिकाका कलाकार खसआर्य समुदायबाटै लिन्थे । जनजाति कलाकार त पुरुषमा कि युवराज लामाजस्तो भिलेन हुन्थे या महिलामा भट्टी पसल्नी या आइटम डान्सर । निर्देशक सुब्बा जनजाति अभिनेत्री यति लामो समयसम्म प्रमुख भूमिकाका लागि वर्जित हुनुपछाडि नेपाली सिनेमामा परेको हिन्दी चलचित्रको प्रभाव र यसपछाडिको हिन्दु सौन्दर्य अवधारणालाई मूल कारण मान्छन् । हिन्दी चलचित्रको कथ्य संरचना, चरित्र चित्रण, मूल्य पद्धति, अभिनय विधान आदि भरतको नाट्यशास्त्रमा आधारित छ, उनको तर्क छ, यसले हिन्दु सौन्दर्य अवधारणालाई पछ्याउँछ । नायक भनेको रामजस्तो धीरोदात्त, सर्वगुणसम्पन्न, शारीरिक रूपमा पनि बलिष्ठ हुनुपर्छ, नायिका भनेको सीताजस्तो शीलस्वभाव भएकी, कोमलाङ्गी, मृगनयनी सतीसावित्री हुनुपर्छ भन्ने धारणा यहाँ विद्यमान छ । त्यसैले नेपाली चलचित्रका नायिकाहरूको अनुहार अबोध, घरेलु, धार्मिक र सतीसावित्री प्रवृत्तिको हुनु अनिवार्य थियो । यो अवधारणा तत्कालीन राज्यव्यवस्थाले निर्माण गर्न चाहेको समाजसँग मेल खान्थ्यो ।त्योभन्दा भिन्न अनुहार भए खसआर्य समुदायकै भए पनि प्रचलित सौन्दर्य दृष्टिकोण हिरोहिरोइन मान्न तयार थिएन । यस्तो स्थितिमा भिन्न अनुहार र स्वतन्त्र छवि बोक्ने जनजाति महिला नेपाली चलचित्रमा अट्ने कुरै भएन । त्यसैले चलचित्रमा जनजाति पुरुषभन्दा महिला कलाकार कम देखिए, सुब्बाको मत छ । नाटकमा लगालग प्रमुख भूमिकामा अवसर पाइरहँदा पशुपतिलाई फिल्ममा पनि त्यसैगरी काम गर्ने रहर नभएको होइन । तर, उनलाई हिरोइनको परम्परागत मानकका कारण लिडरोलमा काम पाउन आफूले १८ वर्ष कुर्नुपरेको आत्मबोध पनि छ । फिल्मलाई अझै पनि मनोरञ्जनभन्दा टाढा हेरिएको छैन, पशुपति भन्छिन्, बजारमा हिरोइन यस्तो हुनुपर्छ भन्ने जुन मापन छ, त्यसमा म कहीं पनि अटाउँदिनँ थिएँ । त्यही कारण लिडरोलमा काम पाइनँ । एक त अहिले पनि महिलाको कथा पुरुषको तुलनामा निकै कम आइरहेका छन्, आए पनि २५ वर्षमुनिको बढी छ । जब विभिन्न समुदायका र उमेरसमूहका महिलाका कथा आउँछन्, त्यसपछि हामीजस्तो कलाकारले लिडरोलमा काम गर्ने मौका पाउँछौं भन्ने लाग्छ ।आठ वर्षअघिसम्म जनजातिका कथा नै सिनेमामा मुस्किलले आउँथे । जतिबेला दयाहाङ राई मुख्य भूमिकामा चम्किन थालेका थिए, त्यतिबेला उनमा आदिवासीजनजाति समुदायका कथामा काम गर्ने मोह नपलाएको होइन । तर, माहोल सहज थिएन । म धेरै फिल्ममा सिकार हुन्छु, राईले आठ वर्षअघि यो पंक्तिकारसँग एक अन्तर्वार्तामा भनेका थिए, मैले आफ्नो समुदायको कुरा गर्यो भने यसले जातीय कुरा निकाल्यो भन्दै निर्मातानिर्देशकले नाक खुम्चाइहाल्छन् ।फिल्म निर्देशक पण्डित नेपाली सिनेमामा रहेको एकात्मक सोच र पुरुषवादी चिन्तनका कारण नेपाली सिनेमा लामो समयसम्म समावेशी हुन नसकेको बताउँछन् । एकदमै एकात्मक सोच थियो, उनी भन्छन्, हिरोको आँखाबाट हेरिन्थ्यो हिरोइनलाई । फिल्मको हिरो कस्तो थियो भन्ने दृष्टिबाट हिरोइन फाइनल गरिन्थ्यो । पुरुषप्रधान मानसिकता हाबी थियो । हिरोलाई सुहाउने नायिका भनेर खोजिन्थ्यो । महिलाको सौन्दर्यलाई प्राथमिकतामा राखिन्थ्यो । ब्राह्मणवाद बढी नै हाबी थियो । खसआर्यलाई नै हिरोहिरोइन लिनुपर्छ भन्ने मनोविज्ञान थियो ।तर अहिले नेपाली सिनेमा स्टारडम, परम्परागत सौन्दर्य मापदण्ड भन्दा पनि कथाको बलमा अघि बढ्न थालेको छ । स्टारडम पनि बजारमा फ्लप हुन थालेपछि र विभिन्न समुदायका कथाहरूलाई दर्शकले रुचाउन थालेका छन् । सँगसँगै फिल्ममेकर्सको मनोविज्ञान पनि बदलिँदै छ । निर्देशक पण्डित पनि अहिले नेपाली सिनेमामा शारीरिक सौन्दर्यभन्दा पनि सामाजिक अस्तित्व, पहिचान र अधिकारका मुद्दाले प्राथमिकता पाउन थालेको बताउँछन् । अहिले महिलाको आफ्नो अस्तित्व हुन्छ भन्ने चेतना विकास हुँदै छ । अब हिरोको वरिपरि नाच्ने दिन गए, उनले भने ।"
'नदीहरू पृथ्वीका रक्तनली हुन्,"कैलाशदेखि गंगासम्मको एक अद्भुत यात्रा गर्ने योजना कसरी बन्यो र किन ?नदी संरक्षणमा लागेका एकजना अभियन्ता छन् मेघ आले । उनले यो यात्राको अवसर जुटाइदिएका थिए । उनले एक दिन मलाई भने, मेरो जीवनकालमै धेरै नदी मरे । मैले डुंगा खियाउँदा खियाउँदै मरणासन्न भएका नदी देखें । अब यो देशमा मर्न बाँकी नदी कर्नाली हो, त्यसैले यो नमर्दर् ैर मेरो जीउमा बल छँदै यसको शिरपुछार यात्रा गर्दैछु, तपाईंलाई निम्तो । त्यही निम्तोले मलाई कैलाशदेखि गंगा पुर्याएको थियो । तीन देश, डेढ महिनाको यात्रा, दुई हजार किलोमिटरको लामो यात्रा, जसमा एक साता बढी त लगातार डुंगामै ।यो एक्लै गर्न सकिने यात्रा थिएन । डेढ महिनाको समयमा हिमालयपारिबाट पूरै नेपाल काटेर भारत उत्तरप्रदेशका फाँटसम्म पुग्दा देखेभोगेका कथा र पात्र वरिपरि यो किताब घुमेको छ । यहाँ महादुःखी हुम्ली धनवीर पनि छन्, हराउँदै गएका बर्दियाका बाघ पनि । भागेका दलाई लामा पनि छन्, भागिगएर फेरि तिब्बत फर्केका मिंगमार पनि छन् । यहाँ दैलेखबाट लगातार एक साताभन्दा बढी बग्दा जितिएका छालका वेग पनि छन्, बनारसमा खरानी बन्दै गरेका लास पनि छन् । मलाई कतै तिब्बती रेलले घुमाएको छ त कतै मैले मर्किंदै बगेको कर्नालीमा डुंगा घुमाएको छु । मैले सबैका कुरा समेटेको छु । कर्नालीसँगै बगेको छु ।किताबमा कैलाशको सेरोफेरोदेखि गंगातटसम्मको बखान छ । कैलाशको सेरोफेरो, सभ्यता र संस्कृति कस्तो छ ?तिब्बतस्थित कैलाश पर्वत हिन्दु, जैन, बौद्ध लगायतका धर्मावलम्बीको आस्थाको केन्द्र हो । त्यसको दक्षिणमा मानसरोवर ताल र राक्षस ताल छन् । हिन्दु जैन लगायतको आस्थाको केन्द्र भए पनि कैलाशभूमि भने पछिल्ला केही शतक बौद्धधर्मको केन्द्र बनेको तिब्बतमा छ । चीनले सन् १९५० को दशकमा आफूमा गाभेपछि भने तिब्बत अर्कै हुँदै गयो । अहिले तिब्बतमा गुम्बा छन् तर तिनमा खासै जीवन्तता देखिँदैन । कैलाशमा घुइँचो छ तर सबैकुरा बढो नियन्त्रित लाग्छ । त्यहाँका गुम्बामा बसेका भिक्षु जागिरेजस्ता लाग्छन् । गाइडले डर मात्रै देखाउँछन् । सबै चिरिच्याट्ट देखिन्छन्, तर मानिस त्यति खुसी छैनन् । तिब्बती अहिले पठारमा एसयूभी गाडी चढ्छन्, चिटिक्कका बस्तीमा बस्छन् । सरर गुड्ने बाटा छन्, गाउँगाउँमा राम्रा विद्यालय, तिनैमा खेल्न बास्केटबल कोर्टदेखि बच्चाबच्ची खेल्ने ठाउँ छन् । तर, एउटा कुरा सबैभन्दा धेरै छ तिब्बतमा, चिनियाँ झन्डा । लाग्छ, ती झन्डाले निगरानी पनि गरिरहेका छन् ।नेपालचीन नाकामा केन्द्रित दुई च्याप्टर पनि छन् । बदलिँदो परिवेशमा वारिपारिमा मानिसको अवस्था कस्तो पाउनुभयो ? नदी किनारका बस्तीहरू कसरी भर्भराउँदा नाका बन्दै छन् ?तिब्बतको विकासको गति हेर्दा चीन हिमालय पर्वत काटेर दक्षिण झर्न तम्तयार भएर बसेजस्तो देखिन्छ । उसले लामो दूरीको दौडका लागि आफूलाई तयार गरिरहेको जस्तो भान हुन्छ । बाटाघाटा, ऊर्जाको उत्पादन र प्रसारण द्रुत गतिमा भइरहेको छ । त्यही गतिमा तिब्बतीहरू अल्पमतमा पर्दै गइरहेका छन् र हान चिनियाँको दबदबा बढ्दो देखिन्छ । तिब्बत होइन चीन भन्ने बलियो सन्देश दिइएको छ वा सांस्कृतिक प्रभाव चुलिँदो छ । देशको हिसाबले हेर्दा त्यो चीनका लागि आवश्यकता पनि होला । वारिपट्टि हामी उताको फोटो खिचेर रमाउनेभन्दा माथि उठेका छैनौं । नाकाहरूमा हामी दरिद्र, गरिब, पिछडिएका र अल्छीहरूको अड्डाभन्दा माथिका छैनौं । त्यहाँ न सुरक्षाकर्मी गर्वले उभिएका छन् न त नेपाली नागरिक सानले छिमेकी बन्न पाएका छन् । सबैजसो नाका नदी किनारमा छन् । उता तिब्बतपट्टिका सहरमा निकै बलिया संरचना बनाइँदै छ । चाहे त्यो त्रिशूली किनारको केरुङ होस् वा कर्नाली किनारको ताक्लाकोट । हिल्सा वा रसुवागढी त पस्ने गेट मात्रै हुन् । तर, खास सहर त केरुङ र ताक्लाकोटमा बन्दै छन् । नेपालचीन सम्बन्धमा दुई देश भएर बग्ने नदीबारे छलफलसमेत खासै भएको छैन, सहकार्यको कत्रो आवश्यकता छ भन्ने बोध हामीलाई भएजस्तो लाग्दैन । हाम्रा नदीलाई सधैंभरि बगाउन महत्त्वपूर्ण भूमिका खेल्ने हिमालका टाकुरा अर्थात् हिउँथुप्रा पग्लिँदै छन् । कर्नालीको शिरमा पुगेपछि कस्तो अनुभवअनुभूति भयो तपाईंलाई ?हामी तिब्बत तीर्थयात्री भएर गएका थियौं । त्यहाँ अनुसन्धान गर्न सक्ने अवस्था थिएन । तर, हामीले कैलाश परिक्रमा नगर्ने, त्यो समय कैलाश पवर्तको दक्षिण पश्चिममा रहेको कर्नाली नदीको उद्गमतिर जाने र उतै टेन्ट गाडेर बस्ने आइटिनरी सहित अनुमति लिएका थियौ, जुन विरलै गरिन्छ । कैलाश हेर्न जानेलाई कर्नालीको शिर हेर्ने खासै उत्साह किन होस् ? यसै पनि नेपालमा कर्नालीलाई राक्षस तालबाट बगेको नदी भनिन्छ, जुन गलत भएको हाम्रो टोलीको निष्कर्ष थियो । हामी दुई रात कर्नाली किनारमा टेन्ट गाडेर बस्यौं र माप्चाचुंगु भन्ने एउटा मूलसम्म पुग्यौं, जसलाई कर्नालीको सांस्कृतिक उद्गम भनिन्छ, जसरी गोसाइँकुण्डलाई त्रिशूलीको । त्यहाँ पुग्दा यस्तो लाग्थ्यो, यो पृथ्वीमा सबैभन्दा कम मानिसले देखेको भूभागमा मेरा पाइला परे । कैलाश पर्वत कुनै पनि नदीको उद्गम होइन, तर त्यसको सेरोफेरोबाट यो भेगका चार मुख्य नदीको उदय हुन्छ । कैलाश पर्वतको पूर्वपट्टिबाट ब्रह्मपुत्र नदी निस्किन्छ, यसलार्ई ताम्चोक खम्बाब अथवा घोडाको मुखबाट निस्केको नदी भनिन्छ । यो तिब्बतमा हिमालय पर्वतको समानान्तर बगेर भुटान पनि काटेपछि भारत हुँदै बंगलादेश पसेर हिन्द महासागरमा मिसिन्छ । पश्चिमपट्टिबाट सतलज नदी निस्किन्छ, यसलार्ई लाङ्गचेन खम्बाब अथवा हात्तीको मुखबाट निस्केको नदी भनिन्छ । यो भारतको हिमाञ्चल प्रदेश काटेर पन्जाब हुँदै पाकिस्तान पुग्छ । उत्तरतिरबाट इन्ड्स निस्किन्छ, जसलार्ई सिङी खम्बाब अर्थात् सिंहको मुखबाट निस्केको नदी भनिन्छ । त्योचाहिँ बगेर कराँचीको दक्षिणपूर्वमा अरबियन सागरमा मिसिन्छ । दक्षिणतिरबाट कर्नाली निस्किन्छ, यसलार्ई माप्चा खम्बाब अर्थात् मयूरको मुखबाट निस्केको नदी भनिन्छ, जुन भारत पुगेपछि घाघरा नदी बन्छ । दक्षिणपूर्वी एसियामा बग्ने मेकङ्ग होस् वा इरावड्डी, हाम्रातिर बग्ने गंगा होस् वा पूर्वमा बग्ने ब्रह्मपुत्र, पश्चिममा बग्ने इन्ड्स वा तारिम, चीनभित्र बग्ने यलो वा यांग्से, ती सबैको उदय तिब्बती पठारमा भएको छ । तिब्बत नदीहरूको राजधानी हो र हामी छिमेकी ।किताबको एउटा च्याप्टर छ, ॅमहादुःखीको पहाड । यो कस्तो पहाड हो ?हुम्लामा कुरा गर्दै जाँदा एकजनाले मलाई अरू त दुःखी हुन् सर, तर मचाहिँ महादुःखी हुँ भने । भन्ने नै हो भने हुम्ली, बाजुरेली, मुगालीहरू साँच्चै दुःखमा बाँचेका छन् । उनीहरू देशभित्रका पनि महादुःखी हुन्, जसले आज पनि एकछाक खान मात्रै पनि कम्ता संघर्ष गर्नुपरेको छैन, एउटा मोटर गुड्ने बाटोसमेत पुगेको छैन । तर, कर्नाली नदीको त्यसमा केही दोष छैन । दुःख त हामीले चलाएको व्यवस्थाले दिइरहेको छ । यहाँ पहाडहिमाल, खोलानालालाई दुःखको पयार्य बनाइएको मात्रै हो । खासमा हामीले गाली आफूलाई गर्नुपर्छ, हिमाल नदीलाई होइन । तपाईंको यात्राको आँखीझ्यालबाट चियाउँदा हाम्रा नदीसभ्यता र मान्छेको जिन्दगी कस्तो देखिन्छ ?जहाँ नदी सुरु भएको थियो, त्यहाँ आसपास हातमा गन्न मिल्ने मान्छे थिए तर जहाँ कर्नाली गंगामा मिसियो त्यहाँ करोडौं मानिस वरिपरि थिए नदीले दिएका जीवन त्यसले काटेका पहाड, खुइल्याएका चट्टान । घरिघरि लाग्थ्यो, स्वाट्ट नदी बग्न छाड्यो भने के होला ? यो पृथ्वी कस्तो होला ? एक दुई वर्ष मनसुनी वर्षा आउन बिर्सियो भने के होला ? प्रकृतिले थोरै आफ्नो लय बिर्सियो भने मात्रै पनि मानिस निरीह भइहाल्छ, तर उसले पृथ्वीले आफूलाई दिएको सेवासुविधाको हिसाबै गर्दैन । एकातिर नदीले जीवन फलाएको छ, अर्कोतिर खरानी बनेका लास बगाएको छ । यस्तो लाग्थ्यो, नदी पृथ्वीको एउटा इन्जिन हो, जसले जीवनलाई धानिरहन्छ, तानिरहन्छ । निरन्तरताको प्रतीक हो नदी । तपाईं पृथ्वीको ॅअटोबायोग्राफी लेखिरहनुभएको छ माटोको कथा, ढुंगाको कथा, तातो पृथ्वीको कथा । तपाईंले ॅढुंगा, रुख, नदी, माटो पढ्नुपर्छ भनिरहनुपर्छ । हामीले किन पढ्नुपर्छ सिंगै पृथ्वी ?हाम्रो पूरा आयुलाई सय आसपास मान्ने हो भने पनि पृथ्वी हामीभन्दा झन्डै पाँच करोड गुणा जेठो हो । एउटा के सत्य हो भने पृथ्वीमा एउटै प्रजातिको वर्चस्व सधैं रहेको थिएन र मान्छेको पनि रहँदैन । आउनेजाने पृथ्वीमा भइरहन्छ । मानिस भन्ने प्रजातिले यो पृथ्वीमा बिताएको पूरै समय हिसाब गर्दा पनि समग्र पृथ्वीको उमेरको जम्मा ००००७ प्रतिशत मात्रै हो । मानिसले अति छोटो समयमा अति दोहन गर्यो ।पृथ्वीमा रहेका सबै नदीको कुल लम्बाइ एक करोड २० लाख किमि छ, जसमध्ये ६० प्रतिशतमा बाँध बाँधिसकिएको छ । जति जंगल गएका ९,९०० वर्षमा मासियो, त्यति जंगल फडानी त बीसौं शताब्दीको एक सय वर्षमा भएको थियो । त्यो कम्ता डरलाग्दो गति होइन । अर्थात्, सय वर्षमा दुई अर्ब हेक्टर जंगल मासियो, जुन ९,९०० वर्षअघि ६ अर्ब हेक्टर थियो । जंगल मासिँदै जाँदा अरू प्रजाति पनि मासिए । सन् १९७० पछाडि मात्रै पनि मानिसका क्रियाकलापका कारण जंगली जीवजन्तुको संख्या ६० प्रतिशतभन्दा बढीले घटिसक्यो । कार्बन उत्सर्जनका कारण पृथ्वीको तापक्रम नै एक डिग्रीले बढिसक्यो । अहिलेको समय विज्ञानप्रविधिको हिसाबले हेर्दा बढो चमत्कारीजस्तो लाग्छ, तर गहिरिएर हेर्यो भने डरलाग्दो पनि । हाम्रो जीवनलाई यिनै रुखपात, ढुंगा, माटोले त चलाएको छ । यिनलाई नबुझी कसरी जीवन बुझिन्छ ? यिनलाई माया नगरे हाम्रा सन्तति कसरी यो पृथ्वीमा बाँच्लान् ?तपाईंलाई कुन बेला, कसरी लाग्यो कि माटोरूखबिरुवानदी र सम्रग वातावरण अध्ययनलाई नै करिअर बनाउनुपर्छ ? म दुर्घटनावश पत्रकार भएको हुँ । मैले कहिल्यै पत्रकारिता पढिनँ, तर मेरो दुई दशकजतिको समय वातावरण पत्रकारिताको सेरोफेरोमा बित्यो । काठमान्डुको एउटा स्कुल टप गरेपछि विज्ञान पढें, डाक्टर हुन सकिएन । त्यसैबेलातिर वातावरण विज्ञानको पढाइ त्रिभुवन विश्वविद्यालयमा सुरु भएको थियो । नयाँ विषयमा अवसर पाइएला भनेर सन् २००३ मा त्रिचन्द्र कलेजमा बीएससी भर्ना भएँ । हामीले विश्वविद्यालयमा धेरै कुरा पढ्थ्यौं नदीदेखि ढुंगासम्म, वनस्पतिदेखि वन्यजन्तुसम्म । तर, सञ्चारमाध्यममा समाचार जसरी आउनुपर्ने थियो, त्यसरी आइरहेका थिएनन् । मलाई लाग्यो, म वैज्ञानिक बन्नुभन्दा पनि सञ्चारका लागि सक्षम छु मेरो विषयमा । त्यसैले पत्रकारितामा मोडिएँ तर विषय छाडिनँ । २००५ बाटै एफएममा काम गर्न थालिसकेको थिएँ । पछि अंग्रेजी दैनिक हुँदै केही समय बीबीसी नेपाली सेवामा काम गरें । त्यसपछि विश्वव्यापी वातावरण पत्रकारको सञ्जाल अर्थ जर्नलिजम नेटवर्कमा जोडिएँ ।संसारैभरि वातावरण विनाशमाथि विमर्श भइरहेको छ । तर, मानिस केवल विमर्श गरिरहेका छन् कि ती साँच्चै गम्भीर छन् ?पछिल्ला केही दशक जलवायु परिवर्तनका कारण पनि विमर्श व्यापक हुन थाल्यो । सबैकुरा ठीक छैन भन्ने मत बढ्दो छ, तर विश्वभरिका सरकारले आफ्ना नीतिलाई त्यसैअनुरूप ढाल्न सकिरहेका छैनन् । खासगरी पश्चिमा देशहरूले व्यापक दोहन गरेका कारण उनीहरू त्यसका कारक हुन् र तिनीहरूले विकासोन्मुख देशलाई वातावरण विनाश रोक्न र जलवायु परिवर्तनसँग जुध्न आर्थिक लगायतका सहयोग दिनुपर्छ भन्ने बहस भइरहेको छ । चीन, भारत लगायतले पश्चिमाहरूलाई भनिरहेका छन्, तिमीहरू चाहिँ विकास गर्ने अनि हामीले विकास गर्न लागेका बेला जलवायु परिवर्तनका नाममा विकासमा बाधा पुर्याउन खोज्ने ? एक हिसाबले ठीक हो, तर यसैगरी बढ्न सक्ने अवस्था छैन भने पनि देशहरू निकै विभाजित छन् । आफू र देशभन्दा माथि पृथ्वीकै बारेमा सोच्न सक्ने तहमा बहस माथि उठेको भने छैन । यता देशभित्र भने हामीले विकासको बहसमा वातावरणलाई बाधकका रूपमा स्थापित गरायौं । पैसाको कुरा गर्ने, तर पर्यावरण भन्यो कि भाउन्न भइहाल्ने ! हामीसँग यो पृथ्वीको थोरै मात्र ठाउँमा पाइने अद्भुत भौगोलिक र जैविक विविधता छ । अरूले जे गर्यो त्यही नगरेर, हामी कम बिग्रिएको पृथ्वी हेर्न यता आऊ भन्न सक्छौं । हामी गजबको, तर टिकाउ विकास गर्न सक्छौं । हामी पहाडलाई सोचविचार गरेर काट्न सक्छौं, केही नदीलाई बग्न पनि दिन सक्छौं । किताबमा कवितापंक्ति छ ॅनदी, सँगै जान सकिएन फर्की आउँला फेरिसमुद्रका कथा भन्नू दर्की आउँदाखेरि । नदीले कसरी सुनाउँछ समुद्र र मान्छेका कथा ?पृथ्वी विभिन्न पारिस्थितिक प्रणाली मिलेर बनेको छ । सबै कुरा एकअर्कासँग जेलिएका छन् । नदीहरू पृथ्वीका रक्तनली हुन् । तिनले पृथ्वीका विभिन्न पारिस्थितिक प्रणालीलाई चलायमान गराएका छन् । हाम्रा नदी बगेर बंगालको खाडीतर्फ जानेमात्रै होइन बाफिएर बादल बनेपछि फेरि फर्केर हाम्रा पहाड हिमालतिर फर्कन्छन्, फेरि बर्सिन्छन् । पहाडमा रहेका माटोले पानीलाई बिस्तारै बग्न वातावरण मिलाइदिन्छन् । त्यो पानी नदीरूप प्राकृतिक पाइपमार्फत बग्छन् । कतै ताल तलैयाले पानीलाई कतै थुनिराख्छन् त कतै हिमालका टुप्पाले हिउँका रूपमा पानी भण्डारण गर्छन् । यात्रा त अन्त्य गर्नैपर्छ त्यसैले नदीलाई कथा भन्ने जिम्मा लगाएर म घर फर्कें । त्यसैले बगेर गएका नदीले समुद्र पुगेपछि फेरि फर्कंदा त्यहाँका कथा बोकेर आऊ है भनेर त्यसरी बिदाइ गरेको हुँ ।"
विस्मयकारी कोरायात्रा,"कठमाडौं उपत्यकाभित्रका काँठ छिचोल्दै अघि बढ्नु, अनौठा साँघुरा गल्ली र बस्ती नियाल्दै पेडल मारिरहनु कोरासाइकल यात्राको रोमाञ्चकता हो । उपत्यकालाई घेरेर बसेका एक पहाडबाट अर्को पहाड छिचोल्दा कतै उकाली, कतै ओरालीको चुनौतीपूर्ण यात्रा अनुभव हुन्छ । यात्राका दौरान उपत्यकाका अनेक रङ उजागर हुन्छन् । महाजात्राको परिक्रमा नक्सा (रुट म्याप) लाई पछ्याउँदै अघि बढ्दा काठमाडौं, ललितपुर र भक्तपुरका अनेक सांस्कृतिक, ऐतिहासिक बस्तीमा पाइला टेक्न पाइन्छ । कतिपय यस्ता स्थान पनि छन्, जसको नाम निकै सुनिए पनि सामान्यतया कहिल्यै पुगिँदैन । उपत्यकाभित्र काँठ क्षेत्रमा थपिएका नयाँनयाँ बस्ती हुँदै अघि बढ्ने साइकल यात्राले काठमाडौं सहरको अव्यवस्थित विस्तारलाई नजिकबाट नियाल्ने मौका दिन्छ । हिलाम्य सडक, पट्यारलाग्दा र सास फुल्ने उकाली, आङ सिरिङ्ग पार्ने ओराली । कोरा च्यालेन्ज साइक्लिङका मजेदार र यादगार पक्ष हुन् । साइकलप्रेमीहरूले हरेक वर्षझैं यसपालि पनि जुलाई २० मा कोरा साइकल च्यालेन्ज को महाजात्रा मनाए । सन् २०११ जुलाई २० देखि सुरु भएको यो महाजात्रालाई साइकलप्रेमीले हरेक वर्ष ठूलो उत्सवका रूपमा मनाउने गरेका छन् । ३५ साइकलप्रेमीले सुरु गरेको कोरा साइकल च्यालेन्जले यस वर्ष १४औं संस्करण पूरा गरेको छ । यसपालि झन्डै पाँच हजार साइक्लिस्ट सहभागी भएको आयोजकहरूले दाबी गरेका छन् । पाटन दरबार परिसरबाट सुरु हुने महाजात्रा ५० किलोमिटर, ७५ किलोमिटर, १०० किलोमिटर र १४० किलोमिटरको दूरी पार गरेर पाटन नागबहालमा पुगेर टुंगिन्छ । कोरा च्यालेन्ज पाटन र काठमाडौंमा मात्रै सीमित छैन । भक्तपुर, बिर्तामोड, बुटवल, चितवन, दमक, घोराही, तुलसीपुर, धरान, हेटौंडा, कावासोती, लमजुङ, नेपालगन्ज, पाल्पा, पनौती, पोखरा, सैनामैना, तरहराबाट एकैसाथ सुरु हुने गर्छ । आआफ्नो क्षमता अनुसार छान्न पाइने च्यालेन्जमध्ये ५० किलोमिटरको च्यालेन्ज सबैभन्दा सहज हो । यसभन्दा माथिका दूरी भने वास्तवमै निकै चुनौतीपूर्ण छन् । यसपटक आयोजकहरूले काठमाडौं कोरामा १४० किलोमिटरको अल्ट्रा दूरी पनि समावेश गरेर महाजात्रालाई थप चुनौतीपूर्ण बनाएका छन् । कोराको चुनौतीपूर्ण यात्राका यादगार पलहरूलाई आआफ्ना मोबाइलमा कैद गर्नेहरूको भीडमा एक कोरा सहभागी आफ्नै धुनमा सानो डायरीमा पेन्सिलले केही कोरिरहेका भेटिएका थिए । सहभागीहरू कतै नाचगानमा मस्त थिए, कतै साइकल स्टन्ट गर्दै फोटो खिच्नमा । त्यस्तै, कतै साइकल यात्रीहरूलाई पानी, जुस पिलाउन स्वयंसेवकहरू खटिएका थिए त कतै साइकल मर्मत गर्ने गराउनेको भीड । कोरा च्यालेन्जका पललाई आफ्नो पेन्सिलले स्केच प्याडमा कैद गरिरहेका थिए, संघर्ष भट्टराई । यो उनको चौथो कोरा सहभागिता रहेछ । सन् २०१४ को कोरामा ७५ किलोमिटर च्यालेन्ज पूरा गरेका उनले आफ्नो स्केच प्याडमा काठमाडौंका अनेक रूप उतारेका छन् । कोरा च्यालेन्जमा साइक्लिङ उनका लागि शारीरिक स्फूर्ति हो भने स्केच रचनात्मक रुचि । पेन्सिल र पानीरंगमा रुचि भएका भट्टराई कलाका आधिकारिक विद्यार्थी होइनन् । साइक्लिङसँगै हाइकिङ र ट्रेकिङमा पनि रुचि राख्ने उनले कोरामा छोरालाई पनि लिएर आएका रहेछन् । कोरामा कोरिएका उनका पेन्सिल स्केचहरूले रंग पाएपछि झन् सुन्दर र जीवन्त देखिएका छन् । कोरा च्यालेन्ज सुरु हुनु निकैअघि नै सहभागीलाई आधारभूत कुरामा ध्यान दिन सामाजिक सञ्जालबाट आह्वान गरेका थिए, आयोजकहरूले । प्यास लाग्नुअघि नै पानी पिउनु, आवश्यकता पर्नुअघि नै गियर चेन्ज गर्नु, भोक लाग्नुअघि नै खानु । विभिन्न स्थानमा खुट्टाका मांसपेशी बाउँडिएर ढलेका साइक्लिस्टलाई अरू राइडरले मद्दत गरिरहेका दृश्यले कोरा कति चुनौतीपूर्ण छ भनेर देखाउँथ्यो । विभिन्न ससाना कुरामा ध्यान दिएका आयोजकले कोरा च्यालेन्ज रुटका कम्तीमा पनि दस स्थानमा मेडिकल ब्याकअप टिम वा फिजियोथेरापी टिमको पनि व्यवस्था गर्नुपर्थ्यो । यसले च्यालेन्जका दौरान घाइते भएका सहभागीहरूलाई छिटो प्राथमिक उपचार मिल्ने थियो । कोरा च्यालेन्ज कुनै प्रतियोगिता होइन । त्यसैले यहाँ कसले, कति समयमा कुन समूहको च्यालेन्ज पूरा गर्यो जस्ता प्रश्नको उत्तर पाइँदैन । साइकल संस्कृतिको प्रवर्द्धन गर्ने र साइक्लिस्ट समुदायहरू विकास गर्ने विशुद्ध उद्देश्य राखेर यो महाजात्राको आयोजना गरिएको हो । यसलाई साइकलप्रेमी सबैले सहभागिता जनाउने र आआफ्नो तर्फबाट सक्दो सहयोग गरे साइकल संस्कृति प्रवर्द्धनमा अझ टेवा मिल्ने पक्का छ । बढ्दो सहरीकरणसँगै साँघुरिँदै गएका सहरी सडकमा साइकल सबैभन्दा न्यून प्राथमिकतामा पर्ने सवारी साधन हो । कोरा लगायतका साइकल प्रवर्द्धन कार्यक्रमले सडकमा साइकलले पनि उत्तिकै सम्मानपूर्ण स्थान पाउनुपर्छ भन्ने सन्देश दिएको छ । केही दिनअघि वरिष्ठ पत्रकार किशोर नेपालले सामाजिक सञ्जाल एक्समा लेखेका थिए काठमाडौं महानगरका साँघुरा गल्लीमा जब फराकिला मोटरगाडी र पठाओ बाइकहरू पैदल यात्रीलाई भित्तातिर पेल्न र च्याप्न थाल्छन्, त्यो बेला मृत्यु खुब रमाएको हुन्छ । नेपालले एक्समा पैदल यात्रीसँगै साइकल यात्री शब्द पनि मिसाइदिएको भए साइकलयात्रीको मर्म पनि ट्विटले बोल्ने थियो । किनभने सहरमा साइकल चलाउनु आफैंमा ठूलो च्यालेन्ज हो । साइकललाई सहरको सम्मानजनक सवारी साधन बनाउन लागिपरेका विभिन्न साइकल समूहहरू, अभियन्ताहरू एवं दैनिक रूपमा साइकल चलाउनेहरू सबै लागिपरेका छन् । यी सबलाई जोड्न सक्नु कोराको ठूलो उपलब्धि हो । जात्राको मूल मर्म नै सांस्कृतिक रूपमा समाजलाई जोड्नु हो । साइकल महाजात्राका रूपमा कोराले साइक्लिस्ट समुदायलाई जोड्न महत्त्वपूर्ण कार्य गरेको छ । साइकलसँग सम्बन्धित विभिन्न संघसंस्थाहरूले यस्ता महाजात्रा कार्यक्रम आफ्नो अगुवाइ र सहभागितामा आयोजना गरेका भए सुनमा सुगन्ध थपिने थियो । साइकल व्यवसायीदेखि विभिन्न वित्तीय संस्था, स्वास्थ्य संस्था, गैसस आदिको सहभागिता देखिएको कोरामा साइकल सम्बन्धित संस्थाको सहभागिता कतै नदेखिनु साइकल संस्कृतिको विकासका लागि शुभसंकेत पक्कै होइन ।"
शरद छेत्रीको त्यो चक्रव्यूह !,"बासट्ठी वसन्त बाँच्ने शरद छेत्री ती अद्भुत लेखक हुन्, जसले उमेरको चवालीस वसन्त लेखनीलाई दिए । अन्तिम श्वास रहुञ्जेल साहित्यकै निम्ति दौडधुप गरिरहे । र नै, नेपाली साहित्यलाई बत्तीस नयाँ किताब छोडेर गए । जुन किताबमार्फत उनले दर्जनौं मान्छेका कथा भने । र, अन्त्यमा आफैं कथा बने । कथा?कथा, जहाँ हरथोक हुन्छ, अलिकति दुःख हुन्छ, अलिकति पीडा हुन्छ, अलिकति खुसी हुन्छ, अलिकति उत्साह हुन्छ, ओकालीओराली, खित्का र सुसेली सबथोक हुन्छ ।भारत स्वतन्त्र हुनुभन्दा ठीक दुई महिनाअघिको कुरा हो । २० जुन १९४७ मा दार्जिलिङको राजबाडीमा जन्मिएका थिए, कथाकार शरद छेत्री ।त्यो पुरानो दार्जिलिङ थियो, जसको कथा नै अलग थियो । जहाँ अहिले जस्तो मान्छे खचाखच थिएनन् । कागज छरिए जस्ता बिल्डिङहरू ठहरिएका थिएनन् । बाटाघाटा खुल्ला थिए । अप्रिल लाग्नासाथ चाँपगुराँस फुल्न थाल्थे । हरियो चियाको बुट्टाले घेरेको दार्जिलिङ हेरिरहुँ जस्तो देखिन्थ्यो, जहाँ खुसीको मौसम सानो रेल जस्तो दगुरेर आफैं आइपुग्थ्यो । हो, त्यही पुरानो दार्जिलिङको एउटा गाउँ थियो राजबाडी, जहाँको ओकालीओरालीमै शरदका बाल्यकाल बितेका थिए । शरद सानैदेखि ज्ञानी थिए थोरै बोल्थे, आफ्नै धुनमा के के, के के गरिरहन्थे । पढ्नमा निकै तेज थिए । स्वभाव जिज्ञासु थियो । कहिलेकाहीं आफूले पढ्दै गरेको भन्दा माथिल्लो कक्षाको हिसाबको प्रश्न पनि ठ्याक्क मिलाइदिन्थे । विज्ञानमा उनको रुचि थियो । त्यसैले केमिस्ट्री लिएर पढे । त्यसैमा डिस्टिङ्सन पाए । बीएस्सी सक्नासाथ शिक्षक बने । पछि फेरि ब्याङ्कको जागिर खाए । साहित्य लेख्न थालेपछि फेरि एमए गर्नलाई नेपालीतिर फर्किए । १९६७ तिरको कुरा हो, जब उनी शिक्षक बनेर पहिलोचोटि म्युनिसिपल स्कुल पुगे, त्यहीं उनको भेट कथाकार गुप्त प्रधानसँग भयो । लेखकसँगको दोस्ती अचानक झाँगिँदै गयो । संगतले शरदको बाटो फेरिदियो । उनले लेख्न सुरु गरे, जसको ठीक एक सालपछि हो, पहिलो कथा छापियो, एक अन्तरद्वन्द्व । त्यसपछि त उनले लगातार लेखिरहे । ताली पाउँदा नि लेखे, गाली खाँदा नि लेखे । किनकि, लेखनलाई उनी साधना मान्थे । त्यसैले रातदिन लेखिरहे । लेख्नका निम्ति शरदलाई कहिल्यै गुट चाहिएन । न लबी गर्नुपर्यो । न त कुनै वादलाई समातेर हिँड्नुपर्यो । उनी भनिरहन्थे, लेखन नदी जस्तै हो । बग्दै जाँदा यसले हरेक किनारलाई आफैं स्पर्श गर्छ । वाद र सिद्धान्त भनेका आफैं स्पर्श हुने किनाराहरू जस्तै हुन् । त्यै भएर, म लेखनमा नदी बन्न चाहन्छु, जमेर बस्न चाहन्न ।शरदसँग लेखनबाहेक अर्थोक केही थिएन, कहिलेकाहीं क्यारेम खेल्थे, गीत सुन्थे । तर, उब्रिएको समय जहिल्यै किताबसँगै बिताउँथे । उनी बिहान लख्थे, बेलुकी पनि लेख्थे । लेख्दा यसरी कथामा हराउँथे, नजिककाहरूले जे गर्दा पनि उनलाई फरकै पर्दैनथ्यो । परिवारका सदस्यहरू कहिले टीभी खोलेर सिरियल हेर्न थाल्थे, तैपनि उनलाई सरोकार हुँदैनथ्यो । उनी आफ्नै धुनमा चिया पिउँदै चुपचाप लेखिरहन्थे । जब कुनै राम्रो लाइन फुर्थ्यो, तब उनी एक्लै गुनगुनाउन थाल्थे । आफ्नै दुनियाँको गुलाम अली बनी पठाउँथे ।शरदले चार दशक साहित्य लेखे । योबीच उनले उपन्यास लेखे, कविता लेखे, खण्डकाव्य लेखे, नाटकसमालोचना सब लेखे । तैपनि उनलाई लागिरह्यो, कविता मेरो प्रिय विधा हो ।आश्चर्यको कुरा, उनले प्रिय विधा कविताबाट होइन, कथाबाट लेखन सुरु गरे । कथाले नै उनलाई दुनियाँअघि चिनाइदिए । ल ल लमैले शरद छेत्रीलाई भेटेको किताबमा मात्रै हो । कथामा मात्रै हो । सशरीर मेरो उनीसँग कहिले भेट भएन । तर, लेखनमा शरदसँगै उदाउने कथाकार गुप्त प्रधानसँग मैले एकचोटि भेट गरेको छु । त्यो २०१६ तिरको कुरा हो । जतिबेला उनले साहित्य अकादमी पुरस्कार पाएका थिए । पाउनुपर्ने किताबले पुरस्कार पाएन, गुप्तले त्यो दिन गुनासोसँग गफ सुरु गरेका थिए, बुढेसकालमा पाको पुरस्कारले के पो गर्नु ?त्यही बेलाको कुरा हो । गफै गफमा उनले सुनाए, विस्थापन भन्ने एउटा उपन्यास छ । जसलाई शरद छेत्री र मैले संयुक्त रूपमा लेखेको हो । म त्यो बेला पहिलो उपन्यास लेख्दै थिएँ । कथामा अल्झिरहेका बेला संयुक्त उपन्यासको कुरा सुनेर छक्क परें । मलाई लाग्थ्यो, गजलसंग्रह संयुक्त रूपमा निकाल्न सकिन्छ । पन्ध्रपन्ध्रवटा गजल समावेश भए, संयुक्त संग्रह भइहाल्छ । त्यसरी नै संयुक्त कवितासंग्रह निकाल्न सकिन्छ । संयुक्त कथासंग्रह पनि निकाल्न सकिन्छ । तर, उपन्यास चैं संयुक्त रूपमा कसरी लेख्ने नि ? यसको प्लट एकै हुन्छ । कथा एकै हुन्छ । पात्र, चरित्र सब एकै हुन्छ । बूढाले गफै दिए क्यार Û पत्याइनँ र नै सोधें, संयुक्त उपन्यास चैं कसरी लेखिन्छ नि ? गुप्त बिस्तारै सत्तरीको दशकतिर फर्किए । भने, त्यो बेला म म्युनिसिपल बोइज स्कुलमा थिएँ । इन्द्रबहादुर राईहरूले आयामेली लेखनको कुरा गरिरहेका थिए । हामीलाई लाग्यो हाम्रै मान्छेको जीवनबारे पनि त लेखिन जरुरी छ । हाम्रै गरिबीबारे पनि कथा भनिन जरुरी छ ।त्यसपछि नै शरद र मैले लेखेको कुरा एकार्कासँग सेयर गर्न थाल्यौं । एक साँझ शरदले चार नम्बरे खाता लिएर आएछन् । त्यही खाता दिँदै मसँग भने, उपन्यास लेखेको छु । एकचोटि हेरिदिनुपर्यो ।मैले उपन्यास हेरें । राम्रै थियो, तर डाइलग अलि कम थियो । चरित्रहरू अलि कन्फ्युजनमा थिए । त्यसैले मैले सुझाव दिएँ, यसलाई म अझै रिराइट गर्छु । डाइलग नि हाल्छु । केही ठाउँ निबन्ध जस्तो भएछ, त्यसलाई नि बनाउँछु । संयुक्त उपन्यास लेखौं न । हुन्न र ?शरद मुस्कुराए । अनि ?अनि त, मैले चार नम्बरे खातालाई कोरकार पार्न थालें । डाइलग लेख्न थाले । तब त विस्थापन तयार भयो ।भएन त संयुक्त उपन्यास ?जमानामा यसरी पनि उपन्यास लेखिन्थे । सुनेर म तीनछक्क परेको थिएँ ।ल ल लशरद प्रेमिल मान्छे थिए । कहिले किताबलाई प्रेम गरे । कहिले समाजलाई प्रेम गरे । जीवनमा जो जो भेटिए, सबैसँग प्रेम गरे । कहिलेकाहीं त दुश्मनी मोल्नेहरूसँग पनि प्रेम गरेरै हिँडे ।मलाई हरबखत लागिरहन्छ प्रेम आगोको झिल्का हो । ठीक ठाउँमा लागे, तमाम अँध्यारो हटाइदिन्छ । गलत ठाउँमा लागे, जिन्दगी जलाइदिन्छ ।तर, प्रेमको मामिलामा शरद भाग्यमानी निस्किए । त्यो सत्तरीको दशकको कुरा थियो । एउटा शुक्रबार उनको जिग्री दोस्त थला परे । उनी त्यही दोस्तलाई लिएर अस्पताल पुगे । त्यही साँझको कुरा हो, उनको भेट एकजना नर्ससँग भयो । सेतो कपडामा उभिएकी नर्सको अनुहार उज्यालो थियो आँखा चमचमाइरहेका थिए । र, ओठमा मुस्कान झुलिरहेको देखिन्थ्यो ।त्यही चमचमाइरहेका आँखासँग जब शरदका आँखा ठोकिए, तब उनले पहिलोचोटि मुटु नै गाँठो परेको अनुभव गरे । बिरामी हेर्न आएको मान्छेलाई के भयो नि यस्तो ? शरदको दिमाग हठात् चल्न छोड्यो । एकोहोरो भएर मनमनै सोच्न थाले, साथीको बिमार कहिले निको नभइदिइयोस् ।त्यस्तो त कसरी पो हुन्थ्यो र ? यता शरदको मुटुलाई रोगले उफार्न थालेको थियो, उता साथीको बिमार निको भइदियो । अस्पतालले डिस्चार्ज गरिदियो । शरदले घर फर्किन पर्यो । सधैं उसलाई लाग्थ्यो, अस्पताल कहिले जान नपरोस् । यसचोटि उल्टो भयो । उसलाई घर जानै मन परेन । मन नपरीनपरी जब उनी अस्पतालबाट निस्किए, तब उनलाई लाग्यो, मेरो मुटुको एक टुक्रा त अस्पतालकै आईसीयूमा छोडिएको छ । त्यसपछि के चाहिन्थ्यो र ? शरद हरेक दिन अस्पताल पुग्न थाले । अस्पतालको गेटबाहिर घुमिरहन्थे । कोही आफन्त बिरामी रहेझैं दैलोबाट भित्र चिहाइरहन्थे । तर, यतिञ्जेलसम्ममा त उनले पत्तो लगाइसकेका थिए, त्यो नर्सको नाम शोभा हो । यो मान्छे किन बिहानबेलुकी नै अस्पताल आइरहन्छ ?एक दिन शोभा नर्सले नै शरदसँग सोधिन्, खासमा तपैंको समस्या के हो ? के चाहियो तपैंलाई ?बाफ रे Û कस्तो तिखो प्रश्न ?शरदको धरती अचानक हल्लियो । आँखा तिरमिराउला जस्तो भयो । मुटुको रफ्तार तेज भयो । हैट् Û जे पर्लापर्ला । आँखा बन्द गरे । सास रोकेर भनिदिए, समस्या त तिमी नै हो नि शोभा सिस्टर । कसरी यसो भन्न सके नि शरदले ? उनले अरू केही सोच्नै सकेनन् । पहिलोचोटि स्टेजमा पुगेर कविता भन्दा जसरी काप्दाकाप्दै फर्किनु परेको थियो, उसरी नै शरद लुकलुक भएर काप्दै सडकतिर दगुरे ।शोभाको मुख उघ्रिएकोउघ्रिएकै भयो । लजाउँदै च्याम्बरभित्र छिरिन् ।त्यसपछि ?शोभाको कानमा जे गुञ्जन्थ्यो, त्यो शरदकै नाम हुन्थ्यो,ए शरदको कुरा गरेको ? त्यो केटा त साइन्स लिएर पढेको अरे नि है ?त्यो केटा ? ए, ऊ त टिचर पो अरे त हौ ।होइनौ । त्यो केटा त राइटर पनि पो अरे त हौ । त्यसपछि नै त हो । शोभाको मनको हिमाल पग्लियो । नदी बन्यो । बग्दाबग्दै सुक्खा बनिसकेका शरदको मनसम्म आएर सिँच्यो । शोभाले बंगाली मिडियम पढेकी थिइन् । उनलाई नेपाली अक्षरधरि राम्ररी आउँदैनथियो । बिहेपछि उनले शरदकै निम्ति नर्सिङ छोडिन् । शरदले लेख्ने कथाको भाषा बुझ्न फेरि नेपाली अक्षर पढ्न थालिन् । हेर्दाहेर्दै उनी शरदका पहिलो पाठक बनिन् । पहिलो आलोचक बनिन् । र, पहिलो प्रशंसक पनि भइन् ।यस्तो लाग्छ, केही इँट्टाहरूमाथि उभिएर शरद लेखक बनेका हुन् भने त्यो धरातलको एउटा बलियो इँट्टा शोभा पनि हुन् ।शरदसँग के थिएन ?सबथोक थियो । लेखकको नाम थियो । ब्याङ्कको काम थियो । जीवनमा चमक थपिदिने शोभा साथमा थिइन् । उनीसँग खुसी हुनलाई हरथोक थियो । त्यही खुसीको बाटो हिँड्दै गर्दा हो, १९८५ मा उनको नयाँ किताब आयो चक्रव्यूह । यही एउटा किताब थियो, जसले उनको जीवनलाई नै चक्रव्यूहमा पारिदियो । त्यो कथाको संग्रह थियो । जसले १९८६ मा भानु पुरस्कार पाउने भयो । पश्चिम बंगाल सरकारको सूचना विभाग र नेपाली अकादमीद्वारा दिइने उक्त पुरस्कारको घोषणा ठीक त्यतिबेला भयो, जतिबेला दार्जिलिङमा गोर्खाल्यान्ड आन्दोलन सुरु भइसकेको थियो । त्यो बेला दार्जिलिङको राजनीतिक माहोल पूरै बदलिएको थियो । सामाजिक गतिविधि फेरिएर जाँदै थियो । आधा रातसम्म पिएर साहित्यको गफ छाँट्दै हिँड्न सकिने दार्जिलिङका चोकहरूमा अब दिउँसै पनि मान्छे निस्किन गाह्रो हुन थालेको थियो । यस्तो बेला शरदलाई दिइने भानु पुरस्कारको घोषणा भयो । जुन पुरस्कारको घोषणासँगै नयाँ विवाद सुरु भयो । किनकि, जुन राज्य सरकारको विरुद्धमा गोर्खाल्यान्ड आन्दोलन सुरु भएको थियो, यो पुरस्कार त्यही सरकारले दिने गर्थ्यो । त्यही भएर हो, घोषणा हुनासाथ पुरस्कार बहिष्कारको नारा चर्कियो । शरदको जीवन चक्रव्यूहमा फस्यो । उसो त गार्खाल्यान्ड आन्दोलनका नाइके सुवास घिसिङ आफैं पनि साहित्यिक थिए । उपन्यासकार थिए । तर, उनकै नेतृत्वमा भएको त्यो आन्दोलनपछि लेखक बुद्धिजीवीहरूलाई किन तारो बनाइयो ? त्यसको लजिक उनी आफैं जानुन् । तर, दार्जिलिङमा आन्दोलनकारी दलले भानु पुरस्कार समारोह बहिष्कार गर्ने घोषणा गरेपछि शरदलाई पनि तारो बनाइन थालियो ।भानु पुरस्कारको विरोधमा नाराजुलुस हुँदै थिए । आन्दोलनकारीको दबाब थियो त्यो पुरस्कार बंगालले दिएको हो । बंगालको पुरस्कार थाप्नेजति सब गद्दार हुन् ।तर, भानु पुरस्कारको सरकारी कार्यक्रम त तयार भइसकेको थियो । समारोहको मिति तोकिसकेको थियो । त्यसैले विरोधबीच नै कार्यक्रम हुने निश्चित भयो ।अब के गर्ने होला नि ?दार्जिलिङको नेपाली अकादमीसँग मिलेर त्यो कार्यक्रम गरिँदै थियो । भारतेली नेपाली मूल साहित्य अकादमीबाहेक बंगालले अर्को नेपाली अकादमी पनि दार्जिलिङमा खोलेको थियो । त्यही नेपाली अकादमीसँग मिलेर सूचना तथा संस्कृति विभागले कार्यक्रम गर्दै थियो ।मूल साहित्य अकादमी अचेल पुरस्कारलाई लिएर सधैँ विवादित रहन्छ । अब त अकादमी र साहित्यबीच एउटा ठूलै ग्याप बनिसकेको छ, जुन ग्याप किताबको गुणस्तरको पनि छ । पाठकको विश्वासको पनि छ । तर, अस्सीको दशकसम्म यस्तो थिएन । नेपाली साहित्य अकादमी पुरस्कार पाउने किताब विश्वास लायक हुन्थ्यो । पाठकले खोजीखोजी पुरस्कृत किताब पढ्थे । तर, अस्सीको दशकपछि राज्यको अधीनमा रहेको दार्जिलिङको नेपाली अकादमी चाहिँ थोरै बदनाम हुन थालेको थियो । त्यसैले इन्द्रबहादुर राईले एउटा लेख नै लेखे, नेपाली अकादमीमा अचेल मरदै मरदलाई थुपारेका छन् । उनको आशय थियो, मरद अर्थात् मात्रै मरद । जो असाहित्यिक छन् । अर्थात् पार्टीका क्याडर जस्ताहरू छन् । उनको लेखपछि नेपाली अकादमीको थोरै चेत खुल्यो । भाषाविद् गोकुल सिन्हालाई पनि सदस्य बनाइयो । सिन्हा नेपाली अकादमी दार्जिलिङका सदस्य बनेकै समयमा त्यो कार्यक्रम हुँदै थियो । पुरस्कार बहिष्कारको विवाद चर्किरहे तापनि सिन्हालाई लाग्यो, राजनीति एक थोक हो । साहित्य अर्कै थोक हो । साहित्यिक कार्यक्रम हुँदै छ भने किन नजाने र ?उनी समारोहमा जान तयार भइदिए । त्यसपछि नै उपन्यासकार असित राईलाई आयोजकले जिम्मा दियो, सम्मानित बन्ने लेखकलाई उनले कार्यक्रम स्थलसम्म ल्याउनुपर्ने ।समोराहको दिन आइपुग्यो । राई गाडी लिएर निस्किए । तर, बाटोमा पुरस्कार विरोधको आवाज चर्किन सुरु भइसकेको थियो । भानु पुरस्कारको विरोधमा जुलुस लाग्न थालिसकेको थियो । तैपनि राई हल्लिएनन् । उनी आएको देखेपछि शरद घरबाट निस्किए । कार्यक्रम स्थलमा आइपुगे । र, सिन्हाको कानमा टाँसिएर भने, सम्मान कार्यक्रममा परिवारका सदस्यहरू पनि आउन चाहन्थे । तर, त्यो सम्भव भएन ।त्यो साल साहित्यमा शरद छेत्री र संगीतमा हीरादेवी वाइबालाई भानु पुरस्कार दिइएको थियो । दुवैले पुरस्कार ग्रहण गरे । तर, राजनीतिक दबाबकै कारण नाटकका निम्ति दिइएको पुरस्कार जयन्त बम्जनले ग्रहण गर्न सकेनन् । उनी कार्यक्रम स्थलमै आइपुगेनन् । जब पुरस्कार ग्रहण गरेर घर फर्किए, शरद र हीरादेवी तीनछक्क परे । पहाडको माहोल पूरै तातो बनिसकेको थियो । उनीहरूविरुद्ध हाकाहाक्की नारा लाग्न थालिसकेको थियो । पोस्टरिङ गरिन लागिएको थियो । तैपनि शरद त अझै शान्त नै थिए । उनलाई यी सबसँग सरोकार थिएन । त्यसैले चुपचाप उनी घर फर्किए । तर, हप्ता दिन नि भएको थिएन । नयाँ घटना भयो । उनको घरमा सैकडौं मान्छे जुलुस लिएर आइपुगे । राँके जुलुससँगै घर घेराउ गरेर नारा लगाउन थाले शरद छेत्री बंगालको एजेन्ट हो । भानु पुरस्कार फिर्ता गर् ।त्यो भीडमा दुई हजारभन्दा धेरै मान्छे थिए होला । जसले तीन घण्टासम्म एउटा लेखकविरुद्ध नारा लगाइरहे, शरदकै घर नजिक भाडामा बस्ने गोपीचन्द्र छेत्री आज पनि सम्झिन्छन्, शरदको घरको आँगन नै ढाकेर जुलुस कराइरहेथ्यो । तैपनि गाउँको सबजना चुप थिए । म आफैं पनि खिडकीबाट चिहाउँदै चुपचाप बसिरहें । बोल्ने त माहोल छँदै थिएन ।त्यो दार्जिलिङको सबैभन्दा दुःखद् दिन थियो । उसो त गोर्खाल्यान्ड आन्दोलनपछि घिसिङकै कार्यकालमा नेपाली र गोर्खा भाषाको अर्को विवाद पनि थपियो । जसले गर्दा धेरै लेखक साहित्यकारलाई पालैपालो तारो बनाइन थाल्यो । चौरस्ताको भानुको मूर्ति तोडियो । इन्द्रबहादुर राईको घरमा ढुंगा हानियो । लक्खीदेवी सुन्दासको घरमा पेट्रोल बम फ्याँकियो । कुमार प्रधानलाई सडकबाट लखेटियो । तर, हिंसाको त्यो सुरुवात शरद छेत्रीको घरको त्यही जुलुसबाट नै भएको थियो । जुन लेखकले समाजका निम्ति बोल्न अह्राइरहन्थ्यो, उनै लेखकमाथि आक्रमण हुँदा पहिलोचोटि दार्जिलिङ मौन थियो । जुन साहित्यकारले समाजलाई पथप्रदर्शन गर्न चाहन्थ्यो, त्यही लेखकसँग अन्याय हुँदा पूरै दार्जिलिङ्गे समाजले आँखा चिम्लिनुपरेको थियो ।योभन्दा ठूलो विडम्बना अरू के हुन सक्थ्यो र ?सबथोक त बदलियो । अब के गर्ने होला नि ?घटनापछि शरद आत्तिए । पुरस्कारको रकम युगपरिबोधलाई दिए । किनकि, युगपरिबोधले आगमसिंह गिरीको सालिक राख्ने भएको थियो । तर, रकम अभावले लामो समयदेखि बनेको सालिक पनि राख्न सकिएको थिएन । उनी यी सब विवादबाट बाहिर निस्किन चाहन्थे । त्यसैले गिरीको सालिकको निम्ति भानु पुरस्कारको जम्मै रकम दिएर उनी घर फर्किए ।तर, त्यतिले मात्रै के पुग्थ्यो ? जनआक्रोश अझै साम्य भएन । उनी फेरि पुरस्कार फर्काउन सूचना तथा संस्कृति विभाग नै पुगे । आफ्नै गोजीको रकम निकालेर अर्को पाँच हजार रुपैयाँसहित प्रशस्तिपत्र पनि फर्काइदिए ।त्यो कतिसम्म अन्यायपूर्ण काम थियो, हामी बुझ्थ्यौं । शरदसँग के बितिरहेथ्यो, त्यो पनि बुझ्थ्यौं, तर के गर्ने ? बोल्न सक्ने माहोल नै थिएन, असित राई पछिसम्म भनिरहन्थे, आन्दोलनले पुरानो दार्जिलिङको माहोल पूरै भत्काइदिएको थियो । हामीले रमिता हेर्नबाहेक अरू केही गर्न सक्दैनथियौं । यो ठूलै विडम्बनाको कुरा थियो ।तर, बिस्तारै समयले कोल्टे फेर्यो ।जुन पुस्तकले पाएको पुरस्कारको कारण शरदले हुनसम्मको तनाव खेपे, त्यही किताबले त्यही साल मूल साहित्य अकादमी पुरस्कार जित्यो । उनको लेखनीले नयाँ जिजीविषा पाए । तैपनि उनले दुई वर्षसम्म केही लेखेनन् । मौनधारण गरेर बसे । त्यसपछि मात्रै उनी फेरि लेखनमा फर्किए । जतिबेला उनले फेरि नयाँ कथा लेख्न सुरु गरे, त्यतिबेला दार्जिलिङको आफ्नै कथा चाहिँ बदलिइसकेको थियो । बंगालको साहित्यिक पुरस्कारसम्म थाप्नु हुँदैन भन्ने दार्जिलिङले बंगालकै अधीनमा रहेको व्यवस्थालाई नयाँ पुरस्कारका रूपमा ग्रहण गरिसकेको थियो ।"
कौतुकमय डोल्पो,"गएको वैशाखमै डा सन्दुक रुइतले भन्नुभएको थियो, उपल्लो डोल्पाको शे गुम्बामा १२ वर्षे मेला लाग्दैछ, त्यही समयमा आँखा शिविर गर्दैछौं, जानुपर्छ । लेखक जनकलाल शर्माले उहिल्यै लेखेका थिएकौतुकमय डोल्पो । त्यही डोल्पोमा मेरो पहिलो यात्रा हुँदै थियो । एकातिर उपल्लो डोल्पा, शे फोक्सुडो, शे गुम्बा अनि त्यहाँको मेलाको रोमाञ्चकता, अर्कातिर सदरमुकाम दुनैबाट ५६ दिनको हिँडाइ, ५४०० मिटर उचाइको काङ्ला पास । त्यसैअनुसार आफूलाई मानसिक र शारीरिक रुपमा तयार गर्दै थिएँ । त्यसो त जोखिमबीचको रोमाञ्चकता नै अवर्णनीय हुन्छ । मैले अवर्णनीय यात्रा गर्नु थियो । अपरेसन थिएटरका सबै समानसहित तिलगंगाको टोली नामखेन लामा, शारदा कसुला, प्रदीप दराई, गाइड भाइ दावा, दुई जर्मनी दाजुभाइ डेनिश र पेट्रिकसहित १२ जनाको टोलीले उपल्लो डोल्पाका लागि भदौ ४ गते काठमाडौं छाड्यो । काठमाडौं खाल्डोबाट बाहिर निस्केपछि सडकको अवस्था राम्रो छैन । खाल्डाखुल्डी, पहिरो, धुलो मात्रै । नागढुंगामुग्लिङ सडक खण्ड होस् या नारायणगढबुटवल । हामीलाई काठमाडौंबाट डोल्पा सदरमुकाम दुनै पुग्न मात्रै ४ दिन लाग्यो । जतिजति पहाडी जिल्ला छिचोल्दै गयौं, सडकको चौडाइ साँघुरो हुँदै थिए । भेरी नदीको तीरैतीर अघि लागिरह्यौं । बर्खाको समय भएकाले गर्दा ठाउँठाउँमा आएको बाढीपहिरोले हाम्रो बसलाई जाजरकोटको दल्लीस्थित प्रहरी चौकीमा राख्नुको विकल्पै रहेन । अपरेसन सहितको सबै सामग्री र लगेज लोकल जिपमा सार्नुपर्ने बाध्यता आइलाग्यो ।अब सुरू भयो स्थानीय युवाको सिन्डिकेट । दल्लीदेखि दुनैसम्मको दूरी करिब १०० किलोमिटर । जाजरकोट र रूकुम पश्चिम हुँदै दुनै पुग्नुपर्छ । दल्लीदेखि दुनैसम्म ५ वटा खोला तर्नुपर्ने । कतै खोलामा पानीको सतह बढेको छ, कतै पुल नै छैन । तात्राघाटमा त स्थानीय युवाले पुलसमेत बनाउन नदिएका रहेछन् । ५ वटा खोला, ५ वटै समिति । वारिकाले पारिको समितिको कुरा नमान्ने । खोलावारि जिपबाट समान झार्नैपर्ने, भारी बोकेर पारि जानैपर्ने र उतैको समितिको जिप चढ्नैपर्ने । आँखा शिविरका लागि अपर डोल्पा जाँदैछौं भनेर पटकपटक आग्रह गर्दा पनि उनीहरुमा मानवीयता देखिएन । समितिमाथि कसले निगरानी गर्दै छ, भाडादर कति हो, कसले निर्धारण गरेको कसैलाई मतलब छैन । प्रशासनले पनि आँखा चिम्लेर बसेजस्तो भान भयो । जसोतसो अप्ठ्यारा पार गर्दै हामी दुनै पुग्यौं । त्यसपछि सुर्खेतको छिन्चुदेखि अघि बढ्दै जाँदा भेरी नदी बिस्तारै छुट्दै जान्छ । दुनैबाट पहिलो दिनको हिँडाइ छेप्का, दोस्रो दिन सैजोल, तेस्रो दिन फोक्सुन्डो (रिंगमो गाउँ) । उचाइको हावापानीमा अभ्यस्त हुनका लागि अतिरिक्त एक दिन फोक्सुन्डोको बास भयो । नेपालको सबैभन्दा गहिरो तालमा नीलो मसी पोखेझैं देखियो ।करिब ३७०० मिटरको उचाइमा पुग्दा केही अप्ठ्यारो त हुन्छ तर एकदमै गाह्रो भएन । फोक्सुन्डोसम्म चियाखाजा र खानबस्नका लागि सहजै छ । फोनको नेटवर्कमा समस्या भए पनि होटलहरुमा इन्टरनेट सुविधा पाइन्छ । यहाँ ढुवानीको विकल्प नै खच्चड रहेछ ।फोक्सुन्डोदेखि शेसम्मको हाम्रो यात्रा ३ दिनको थियो । फोक्सुन्डोबाट रूप्ले (३६२५), रूप्लेबाट हाई क्याम्प (४६२५), त्यहाँबाट काङ्ला पास (५४००) हुँदै शे गुम्बा हाम्रो गन्तव्य । फोक्सुन्डो तालको किनारैकिनार भएर माथि लाग्यौं । फोक्सुन्डोको टपमा पुग्न केही गाह्रो भयो मलाई । ३७०० मिटरबाट ठाडो उकालो ४२०० मिटरको उचाइ पुग्दा गाह्रो नहुने कुरा भएन । एकछिन आराम गरेर फोक्सुन्डो नियाल्न थालें । ताल वाई आकारको देखिन्छ भन्ने सुनेको थिएँ । साँच्चिकै हो रहेछ । एउटै फ्रेममा नदेखिने हुनाले प्यानोरमिक सट लिन थालें ।जति माथि चढ्दै गयो, उति छिटो सास फुल्ने क्रम बढ्दै थियो । खल्तीबाट लसुन र टिमुर झिकेर मुखमा हाल्यो, फेरि उकालो लाग्यो । रूप्लेदेखि करिब ८ घण्टा माथि चढेपछि हाई क्याप पुगियो । शे मेला भर्न जाने स्वदेशी तथा विदेशी पर्यटक खचाखच भएकाले सबैजसो टेन्ट प्याक भइसकेका रहेछन् । जसोतसो सापट गरेर एउटा टेन्ट लगाएर बस्यौं । हाम्रै टोलीका नामखेन, राकेश र नरु दाइ भने सामान छोप्ने त्रिपाल लगाएर सुत्नुपरेको थियो । रातभरको वर्षाले निद्रा परेन । मुस्किलले ३ घण्टा सुत्यौ होला ।भोलिपल्ट हाई क्याम्पदेखि ५४०० मिटरको काङ्ला पास गर्नु अर्को महाभारत थियो । माथि चढ्दै गएपछि थकान पनि छिटोछिटो लागिरहेको थियो । सायद अक्सिजनको कमीले होला । यात्रामा भेटिएका भक्तपुरका ढुंगेल दाजुभाइ काङ्ला पास त गाह्रै छ है भन्दै थिए । ७० किलो भारी बोकेर चढ्दै गरेका खच्चड पनि १५२० पाइलापछि एकछिन रोकिएको देख्दा माया लगेर आउँथ्यो । ६ वर्षअघि कलापत्थर (५६४४) गएको थिएँ । तर, यत्तिको गाह्रो महसुस भएको थिएन ।अन्ततः फोक्सुन्डो हुँदै शेसम्म जाने सबैभन्दा उचाइको काङ्ला पास पुगियो । कष्टसाध्य यात्रा सकिएपछि स्वच्छन्दताको लामो श्वास फेरें । काङ्ला पासपछि ३ घण्टा ओरालो लाग्दा पुगिने रहेछ शे गुम्बा (४३२०) । ढुंगा र माटोबाट निर्मित गुम्बा ८०४ वर्ष पुरानो हो । चारैतिर ध्वजाले सजाइएको गुम्बाको आकर्षणले लोभ्यायो । यति पुरानो सम्पदा शे गुम्बालाई विश्व सम्पदा सूचीमा राख्न सरकारले पहल गर्नुपर्छ । यहाँबाट तल शे खोला र अगाडि क्रिस्टल हिमाल र त्रिपालले बनाएको अस्थायी बस्ती । १२ वर्षे शे मेलामा सहभागी हुन आएका स्वदेशी, विदेशी पर्यटकले माहोल रमाइलो देखियो । आफ्नै सांस्कृतिक भेषभूषामा सजिएका युवायुवतीले आकर्षण थपेका थिए ।एउटा भनाइ छ ह्याभेन इज मिथ, नेपाल इज रियल । अपर डोल्पोले यसलाई चरितार्थ गर्छ । यहाँको सौन्दर्यमा पुलकित नहुने को होला र Û डोल्पो यति सुन्दर लाग्छ, शब्दमा बयान गर्नै सकिन्न । यहाँको जीवनशैली, स्थानीयको परम्परागत भेषभूषा अनि प्रकृतिको ल्यान्डस्केप गज्जबको छ । यो ठाउँलाई कसैले सजाउनु पर्दैन, आफैंमा भरिपूर्ण छ । राज्यले अपर डोल्पोलाई थोरै मात्र सम्झिने हो भने थेग्न नसक्ने गरी विदेशी पर्यटकको सुन्दर गन्तव्य बन्न सक्छ । स्थानीय सरकारले ट्रेकिङ रूट बनाउने, भएका ठाउँमा स्तरोन्नतिका काम त गरिरहेका छन् । तर बजेट अभाव र सीमित स्रोतसाधनले सोचेजति गर्न नसकेको वडाअध्यक्ष जिग्मे लामा बताउँदै थिए । यहाँ धेरै काम गर्न सकिन्छ तर यो ठाउँ निकुन्ज क्षेत्रभित्र भएकाले हाम्रो पौरखले मात्रै सम्भव छैन, उनले बजेट र स्रोतसाधन सीमितताको बाध्यता सुनाए । प्रकृतिले नेपाललाई यस्ता अनेक मनोरम ठाउँ दिएको छ । तर, तिनको पहिचान गर्न नसक्दा पाउनुपर्ने जति महफ्व पाएका छैनन् । डोल्पोको पूर्वाधार विकासमा थिरीथिरी गरिरहेको स्थानीय सरकारलाई प्रदेश र केन्द्र सरकारले दर्बिलो हात दिने हो भने यो भूगोल विदेशीका लागि समेत अर्को आकर्षक गन्तव्य बन्न सक्छ ।"
उही प्रश्न किन चुक्ने ब्याटिङमा ?,"नेपाली क्रिकेटमा सबैभन्दा बढी सोधिएको प्रश्न हो नेपाली टिम ब्याटिङमै किन चुक्छ ? अथवा, अलि गतिलो स्कोर खडा गर्न किन फेल खान्छ ? उत्तर दिन भने जहिल्यै गाह्रो । अझ ठीकसँग उत्तर नै दिन सकिएको छैन भन्दा हुन्छ । जति बेलादेखि नेपालले अन्तर्राष्ट्रिय क्रिकेट खेल्न थालेको हो, त्यही बेलादेखि यो प्रश्न बारम्बार दोहोरिने गरेको छ, भलै कहिलेकाहीं नेपालले ठूल्ठूला स्कोर नबनाएको पनि होइन । अहिले नेपाली राष्ट्रिय क्रिकेट टिम क्यानडामा छ, त्यहाँ त्रिकोणात्मक शृंखला खेलेपछि अमेरिका लाग्नेछ । मौसम हो, वान डे क्रिकेटको । अमेरिका र वेस्ट इन्डिजतिर भएको ट्वान्टीट्वान्टी विश्वकपपछि अब पालो ५० ओभर क्रिकेटमा बढी ध्यान दिने समय । र, प्रतियोगिता हो, आईसीसी मेन्स क्रिकेट वर्ल्ड क्रिकेट लिगटु । छोटोमा खालि लिगटु मात्र भन्दा पनि हुन्छ, तर यसको महत्त्व र अर्थ अथाह छ । वान डे विश्वकपमा छनोट हुने बाटो यही हो । अनि यो बाटोबाट चिप्लिएर तलै झर्ने पनि त डर छ । त्यो भनेको वान डे हैसियत नै गुम्ने स्थिति । यसपल्टको प्रतियोगिता पनि आफैंमा लामो छ, तीन वर्षजतिको । यसैका लागि नेपाल क्यानडामा छ, अनि अमेरिका जानेछ । यसअघि नेपालले आफ्नै भूमिमा यस्तो शृंखला खेलेको थियो । तर सबथोक ठीकठाक चलिरहेको छैन । नेपाल छाड्नु अगाडि प्रशिक्षक मोन्टी देसाई भनिरहेका थिए, घरमा राम्रो गर्न सकेनौं, अब विदेशमा राम्रो गर्ने, तर क्यानडामा दुई खेल सकिएको छैन । यो दाबी फितलो देखिन थालेको छ । सबैभन्दा पहिले नेपालमै भएको त्रिकोणात्मक शृंखलाको कुरा । मार्चतिर कीर्तिपुरको टीयू मैदानमा नेपाल भिडेको थियो नामिबिया र नेदरल्यान्ड्ससँग । नामिबियाविरुद्ध पहिलो खेल थियो, त्यसमा पहिले ब्याटिङ गरेको नेपाल १ सय ३२ रनमै समेटियो । त्यो खेलमा नेपालले २१ रन बनाउँदासम्म चार विकेट गुमाइसकेको थियो । पूरा टिम टिकेको भनेकै ४१४ ओभर मात्रै थियो । नेदरल्यान्ड्सविरुद्धको अर्को खेल भने साँच्चै अपवाद रह्यो । यही त एक खेल हो, नेपालले अहिलेसम्म जितेको भनेको पनि । त्यसमा पहिले ब्याटिङ गरेको नेदरल्यान्ड्स १ सय ३७ रनमै रोकिएको थियो । जवाफमा नेपालले जितसम्म पुग्दा १५२ ओभर मात्र लगायो र एकै विकेट गुमाएर १ सय ४१ रन बनायो । त्यो दिन किन हो, नेपाललाई जित्नै हतार थियो, विजयी रन बनाउँदा भर्खर इनिङ्सले १५२ ओभर छोएको थियो । त्यति बेला कप्तान रोहित पौडेलले जे भनेका थिए, त्यसको आशय थियो, अब खेल्ने यसरी नै हो । नामिबियाविरुद्धको दोस्रो खेल आइपुग्दा यी सबै दाबीले हावा खायो । नेपाल फेरि पहिले ब्याटिङ गर्दै १ सय ६८ रन मात्रै बनाउन सक्यो । अनि यसपल्ट पनि पूरा ५० ओभर खेल्न सकेन, ३७१ ओभरमै रोकियो । नेदरल्यान्ड्सविरुद्धको अर्को खेलमा नेपाल फेरि १ सय ७२ रनमै सीमित भयो, खेलेको ओभर संख्या थियो, ४९३ । त्यति बेला खुबै आलोचना भएको थियो, टिमको । प्रशिक्षक देसाईले त्यही बेला भनेका थिए, अब सच्चिएर खेल्नुपर्छ । तर त्यस्तो भइरहेको छैन । क्यानडामा दुई खेल खेलिसकेको छ, दुवैमा हारै मिलेको छ । वान डे क्रिकेटमा क्यानडा यो खेल अगाडिसम्म त्यस्तो टिम थियो, जसका विरुद्ध यसअघि हार सामना गर्नुपरेको थिएन । एक खाले फाइदाको स्थिति थियो, नेपाललाई । तर यही खेलमा हारको अन्तर रह्यो, १ सय ३ रन । क्यानडाले पहिले ब्याटिङ गरेर मज्जाले आठ विकेटमा २ सय ५३ रन बनायो । जवाफमा नेपाल १ सय ५० रनभन्दा अगाडि बढ्न सकेन, त्यो पनि ४०१ ओभरभित्रै । नेपाल क्यानडाविरुद्ध पहिलोपल्ट वान डेमा हार्यो । यसरी नेपालले पाँच खेल खेलेकामा कुनै पनि इनिङ्समा ५० ओभर टिकेर खेल्नुपरेन, नेदरल्यान्ड्सविरुद्ध प्राप्त जितको कुरामा स्थिति बेग्लै भयो । नेपालले पूरापूर ५० ओभर खेलेको भनेकै ओमानविरुद्धको छैटौं खेलमा आएर हो । तर स्कोर आफैंमा ठूलो रहेन, नौ विकेटमा २ सय २० मात्रै । त्यसलाई ओमानले एक विकेट र एक बल बाँकी छँदा पछ्याएर देखायो । नेपालको भागमा फेरि एकपल्ट पीडादायी हार नै लेखिएको थियो, यो मन दुख्ने नतिजा रह्यो । मन त त्यति बेला अझ दुख्ने छ, जति बेला नेपालले यससँगै लगातार चार खेल गुमाएको तथ्य अगाडि आउने छ । प्रतियोगितामै छ खेलमा पाँच हार पुगिसकेको छ । यस्तोमा एकै जित र दुई अंकसहित नेपाल आठ टिममध्ये सातौंमा छ । यो त चुत्था हुने खालकै प्रदर्शन रहेको छ । यसअघि यही लिगटुको सन् २०१९२०२३ को चक्रमा पनि नेपालको स्थिति योभन्दा खराब भइसकेको थियो । शृंखला आफैंमा अन्त्यतिर थियो, तर चुनौती अपरम्परा थियो । नेपाललाई वर्ल्डकप क्वालिफायरमा स्थान बनाउन १२ खेलमध्ये ११ मा जित आवश्यक थियो । त्यही बेला नेपाली टिमको प्रशिक्षकका रूपमा देसाईको प्रवेश भइसकेको थियो । रोहित कप्तान बनिसकेका थिए । यही बेला नेपालले साँच्चै अविश्वसनीय, अतुलनीय, अकल्पनीय र अरू जे जस्तो भन्न मिल्छ, त्यसरी खेल्यो । नतिजामा नेपाल साँच्चै ती १२ खेलमध्ये ११ मा विजयी रह्यो । नेपालले यसरी खेल्न सक्छ भनेर कोही कसैले सोच्न सक्ने नै थिएन । विश्व क्रिकेटमै नेपालको यो पुनरागमनलाई अद्वितीय मानिएको छ, यत्तिको लगातार प्रदर्शन कुनै एक टिमले गरेकै थिएन । इतिहासबाट पाठ सिक्ने त हो, नेपाली टिमले त्यही प्रदर्शनबाट प्रेरित रहेर खेल्ने साहस जुटाउनुपर्छ । क्यानडामै नेपाल फेरि दोहोर्याएर तिनै दुई प्रतिद्वन्द्वीसँग एकएकपल्ट खेल्छ । त्यसपछि नेपाल अमेरिका जानेछ र त्यहाँ यो टिमलाई पर्खिरहेको हुनेछन्, स्कटल्यान्ड र अमेरिका नै । बीचबीचमा ट्वान्टी ट्वान्टी शृंखला पनि चल्नेछ । खासमा नेपाल ब्याटिङमा प्रायः किन चुक्छ, यसको उत्तर खोज्ने काम दीर्घकालीन हुनुपर्छ । न कि अहिलेको अहिल्यै नै । यसका हजार कारण होला, अनि हजार उपाय पनि त छन् होला । अहिलेलाई नेपालले सक्दो चाँडै आफ्नो ब्याटिङ लय भेटाउनैपर्छ । नत्र फेरि एकपल्ट स्थिति असाध्यै खराब हुनेछ, अहिले नै केही नराम्रो त भइसक्यो । त्यति धेरै क्रिकेट खेलिसकेका रोहित र खेलाइसकेका देसाईलाई के कस्तो गर्नुपर्नेछ, त्यो त थाहै होला ।"
