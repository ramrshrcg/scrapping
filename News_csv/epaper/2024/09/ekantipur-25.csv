शीर्षक,विवरण
"इजरायलहेजबुल्लाह भीषण युद्ध, बढ्यो नेपालीको सुरक्षा चासो","१० वर्षदेखि लेबनानको ब्रुमानामा कार्यरत रसुवाकी श्रेय थोकरले आफूलाई मालिकले नडराउनु, केही हुँदैन भन्ने गरेको बताइन् । तिमीलाई डर लाग्छ भने टिकट काटेर पठाइदिन्छु । हामी बसेको ठाउँमा बम र रकेट आउँदैन भन्छन्, थोकरले कान्तिपुरसँग भनिन्, केही भए साहुसाहुनीले पठाइदिने कुरा छ । म त ढुक्कले काम गरिरहेको छु । गत जुलाईमा इजरायलले बेरुतमा हमला गरेर हेजबुल्लाहका वरिष्ठ सैन्य कमान्डर फुआद शुक्रलाई मारिदिएपछि इजरायलहेजबुल्लाहबीच तनाव बढिरहेको छ । सीमा वारपार लडाइँ भइरहेपछि दुवैतर्फ आफ्नो घरबाट विस्थापित हुनेको संख्या बढिरहेको छ । इजरायलले उत्तरी क्षेत्रबाट विस्थापित भएका १० औं हजारलाई पुनःस्थापना गर्न लेबनानमा आक्रमण बढाउने नीति लिएको छ । लेबनानको दक्षिण भेगबाट लाखभन्दा बढी मानिस विस्थापित भई बेरुत आसपासका क्षेत्रमा आइरहेका छन् । उनीहरूलाई विद्यालयहरूमा राखिएको छ । लेबनानको राजधानी बेरुतस्थित पाकैजैद्यमा १७ वर्षदेखि कार्यरत मञ्जु मोक्तानले बेरुतको जनजीवन दिनानुदिन जटिल बन्दै गएको अनुभव सुनाइन् । म बस्ने ठाउँदेखि पूरै मुस्लिम बस्ती छ । त्यही भएर मास्तिर जे पनि हुन सक्छ भनिएको सुन्छु । धेरैजसो मानिसहरू यो ठाउँ छोडेर पहाडतिर सरिसके । हामी पनि सर्ने तरखरमा छौं, उनले भने, हिजो राति एकछिन तनावमा थियौं । हामी बस्ने एरियामा पनि हान्ने भो भनेर न्युज निस्केछ । सबैतिर हेर्दा त्यो समाचार फेक भेटेपछि हामी यहीं बस्यौं । नभए सबै सामान प्याक गरिसकेका थियौं । अलि असुरक्षा बढ्यो भने गाउँको घर जानु भन्ने सल्लाह भएको छ । उनले आफूले चाहेको समयमा लेबनान छोड्न रोजगारदाताले अनुमति दिने बताइन् । म एउटै परिवारको सदस्यको हैसियतमा बसिरहेको छु । बुबाआमा (रोजगारदाता) ले डर लाग्छ भने नेपाल जान सक्छौ भनिरहेका छन्, उनले भनिन्, म नेपाल जाँदिन भनिदिएँ । जे होला, होला । घरेलु कामदारका रूपमा बेरुतमै रहेकी माया तामाङले आफूहरूलाई पनि डर लागिरहेको बताइन् । बेरुतको मुख्य सहरबाट १५२० मिनेट टाढा छौं । डरलाग्दो त भइरहेको छ । खोइ के हुने हो, थाहा नै छैन, उनले भनिन् ।मंगलबार पनि इजरायलले बेरुतको दक्षिणी भेग घोबेरी क्षेत्रमा आक्रमण गर्दा ६ जना मारिएका थिए । यसअघि पनि इजरायलले राजधानी बेरुतमा हेजबुल्लाहका वरिष्ठ नेतृत्व लक्षित हमलाहरू गरेको थियो । इजरायल आक्रमणको गतिलाई अझ बढाउने पक्षमा देखिएको छ । हेजबुल्लाहलाई छुट दिइनु हुँदैन, इजरायल रक्षा बलको जनरल स्टाफ चिफ हर्जी हेलेवीको भनाइ छ, हामी आक्रामक अपरेसनलाई गति दिनेछौं । सबै संरचनाहरूलाई कडा पार्नेछौं ।"
दसैंका लागि टिकट बुकिङ शनिबारबाट,"लामा तथा मध्यम दूरीमा सञ्चालन हुने यात्रुवाहक सवारीसाधन तोकिएको पालो (क्यू) मा सञ्चालन गर्नुपर्नेछ, निर्णयमा भनिएको छ, क्यूमा सञ्चालन नगरी रिजर्भमा जान पाइने छैन । अग्रिम बुकिङ खुल्ने व्यवस्था बर्सेनि भइरहे पनि घर जान यात्रुले सधैं सास्ती खेप्नुपरेको यातायात विज्ञ आशिष गजुरेल बताउँछन् । बर्सेनि बुकिङ खुलाउने निर्णय हुन्छ तर बसको संख्या थपिँदैन, उनले भने, दसैंअघि जति बस थिए, दसैंमा त्यति नै मात्र चल्ने हुन् । अबदेखि बसको संख्या पनि थपेर यात्रा सहज बनाइनुपर्छ । नेपाल यातायात व्यवसायी राष्ट्रिय महासंघका वरिष्ठ उपाध्यक्ष सरोज सिटौला प्रहरीले अनावश्यक रूपमा ठाउँठाउँमा सवारी जाँच गरेर यात्रु र चालकलाई हैरानी दिन नहुने बताउँछन् । उपत्यकाबाट बाहिरिने यात्रुवाहक सवारीसाधनलाई पहिलो प्राथमिकता दिनुपर्ने उनको भनाइ छ । सिटौलाले सवारीसाधन सहज रूपमा सञ्चालन हुने वातावरणका लागि सडकमा खाल्डाखुल्डी समयमै पुर्नुपर्नेमा जोड दिए । भौतिक पूर्वाधार तथा यातायातमन्त्री देवेन्द्र दाहालले घटस्थापनाअघि नै देशभरका सडक मर्मतसम्भार गर्न सडक विभागलाई केही दिनअघि निर्देशन दिएका थिए । सडक विभागका अनुसार सडक मर्मत भइरहेको छ । मनसुन सक्रिय भइरहेकाले मर्मतमा केही समस्या भएको विभागले जनाएको छ । अहिले मुख्य राजमार्गअन्तर्गत बढी समस्या स्तरोन्नति भइरहेको नारायणगढबुटवल सडकमा छ । निर्माण थालेको ६ वर्षमा तेस्रो पटक म्याद थप भइसक्दा पनि प्रगति ५२७ प्रतिशत मात्र छ । बर्खा लागेयता खासै काम हुन सकेको छैन । त्यही कारण यात्रुले यस वर्षको दसैंमा पनि सास्ती खेप्नुपर्ने अवस्था छ । नागढुंगामुग्लिन, मुग्लिनपोखरा सडक खण्डमा पनि समस्या छ । मध्यपहाडी, मदन भण्डारी, हुलाकी, बीपी राजमार्गका विभिन्न खण्डमा पहिरो र खाल्डाखुल्डीको समस्या छ । अहिले देशभरकै सडकहरूको मर्मतसम्भार भइरहेको छ, प्रवक्ता ढकालले भने, पानी परेर समस्या नभए घटस्थापनासम्म सबै सडक सहज बनाउने लक्ष्य छ ।"
चुनौतीको लंकामा नयाँ राष्ट्रपति,"१९६८ नोभेम्बर २४ मा मध्य श्रीलंकाको बहुसांस्कृतिक र बहुधार्मिक सहर गालेवेलामा जन्मेका दिसानायकेका बुबा कार्यालयका सामान्य कामदार थिए भने आमा गृहिणी । मध्यमवर्गीय परिवारमा जन्मे हुर्केका उनले सार्वजनिक विद्यालयबाट शिक्षा लिए । पछि उनले भौतिकशास्त्रमा स्नातक गरे । उनी १९८७ मा भारतश्रीलंका सम्झौतामा हस्ताक्षर भएका बेला विद्यार्थी राजनीतिमा प्रवेश गरेका थिए । पछि उनी जनथा भिमुक्ति पेरामुना (जेभीपी) मा आबद्ध भए । जेभीपीले १९८७ देखि १९८९ सम्म श्रीलंका सरकारविरुद्ध सशस्त्र विद्रोहको नेतृत्व गरेको थियो । ग्रामीण भेगका निम्न र मध्यमवर्गीय युवामाझ रहेका असन्तुष्टिका कारण उत्पन्न विद्रोह राजनीतिक प्रतिद्वन्द्वी र कतिपय नागरिकविरुद्ध लक्षित थियो । जसका कारण हजारौंको ज्यान गएको थियो ।१९९७ मा जेभीपीको केन्द्रीय समितिमा निर्वाचित दिसानायके २००८ मा पार्टी प्रमुख भए । उनले जेभीपीले गरेको आतंकको मौसम भनिने हिंसाका लागि माफीसमेत मागिसकेका छन् । सशस्त्र द्वन्द्वका क्रममा धेरै कुराहरू भए, जुन हुनुहुँदैनथ्यो, २०१४ मा उनले बीबीसीसँगको अन्तर्वार्तामा भनेका थिए, हामी अझै पनि स्तब्ध छौं । त्यसका लागि सधैं गहिरो दुःख छ र स्तब्ध छौं ।"
किन बढ्दै छ शेखरको छटपटी ?,"(काठमाडौं)कांग्रेस नेता शेखर कोइराला आफ्नै पार्टीसमेत संलग्न सरकारले सय दिन पनि पूरा नगर्दै चर्को असन्तुष्टि व्यक्त गर्न थालेका छन् । सरकारले सय दिन पार नगर्दै कांग्रेस नेता कोइरालाले असन्तुष्टि व्यक्त गरे पनि समीकरण तलमाथि पार्ने संख्या उनीसँग छैन ।सामान्यतः सरकार बनेको सय दिनलाई हनिमुन अवधिका रूपमा लिएर अरूले पनि शंकाको सुविधा दिने राजनीतिक प्रचलन छ । एमाले अध्यक्ष केपी शर्मा ओलीको नेतृत्वमा सरकार बनेको साढे दुई महिना मात्र हुँदै गर्दा सत्तारूढ दलकै नेता कोइरालाबाट आलोचना हुन थालेको हो । अनेक शंकाउपशंकाका बीच कोइराला भने अन्य कारण नभएर प्रधानमन्त्री ओलीका केही कार्यशैलीगत विषयप्रति मात्र आफ्नो असन्तुष्टि रहेको बताउँछन् । खासगरी ओली सरकारले गरेका केही निर्णय र पहलकदमीप्रति कोइरालाको मुख्य चासो देखिएको छ । उद्योगीहरूबाट डेडिकेटेड र ट्रंकलाइन को महसुल भुक्तानी गर्ने विषयलाई लिएर प्राधिकरणका प्रबन्ध निर्देशक कुलमान घिसिङलाई हटाउने सरकारको योजनाप्रति आफ्नो समर्थन नरहेको उनले बताए । कुलमानका कमीकमजोरी थिए भने त्यसलाई हेर्न राज्यका संयन्त्रहरू थिए तर डेटिकेटेड र ट्रंकलाइनको महसुल भुक्तानीको विषयमा जसरी उनलाई हटाउन खोजियो, त्यसमा मेरो असन्तुष्टि हो, उनले भने ।बालुवाटारमा सर्वदलीय बैठक राखेर उपसभामुख इन्दिरा रानालाई हटाउन गरिएको निर्णयप्रति पनि कोइरालाको आपत्ति नै थियो । संसद्मा रानाविरुद्धको प्रस्ताव दर्ता गर्न कांग्रेस र एमालेका मुख्य सचेतकहरूले हस्ताक्षर संकलन गरिरहेको दिन कोइराला पार्टी सभापति शेरबहादुर देउवा र इतरसमूहका नेताहरूसँग असन्तुष्टि जनाउ दिएर आँखा उपचारका लागि सिंगापुर हिँडेका थिए तर पूर्वको सिंगापुर जान उनले पश्चिम दिल्लीको बाटो लिएका थिए । एकपटक हामी तत्कालीन प्रधानन्यायाधीश सुशीला कार्कीविरुद्ध महाअभियोगमा गएर फसेका छौं, अहिले फेरि उपसभामुखलाई हटाउने भनेर फस्न हुन्न भन्ने मेरो कुरा थियो । न दुई तिहाइ पुग्ने अवस्था थियो, न उनीविरुद्धको आरोप पुष्टि हुने अवस्था नै थियो, त्यसैले शेरबहादुरजीलाई नै असन्तुष्टि जनाएर म हिँडेको थिएँ, उनले भने ।सत्ता गठबन्धनमा कांग्रेसएमालेका अलावा अशोक राई नेतृत्वको जसपा, महन्थ ठाकुर नेतृत्वको लोसपा र रञ्जिता श्रेष्ठ नेतृत्वको नागरिक उन्मुक्ति पार्टी पनि छन् । सत्तामा रहेका सबै दलको सांसद संख्या जोड्दा पनि दुई तिहाइ पुग्दैन । तर अपुग २३ सांसद पुर्याउन सरकारलाई समस्या थिएन । मधेसमा सत्ता सहकार्य गरेको जनमत वा उपेन्द्र यादव नेतृत्वको जसपा नेपालमध्ये एउटा दलले समर्थन गर्दा सहजै दुई तिहाइ पुग्थ्यो । कोइरालाकै असन्तुष्टिले प्रधानमन्त्री ओली र हाम्रा सभापति देउवा हच्किनुभयो, कांग्रेसका एक पदाधिकारीले भने, सरकारप्रति भारतले अनुदार व्यवहार देखाइरहेका बेला पार्टीभित्रै असन्तुष्टि बढाउँदा समीकरण तलमाथि हुन सक्ने चिन्ता देखिएपछि रोकिएको हो ।कोइरालाको असन्तुष्टिकै कारण उनीनिकट सदस्यहरूले उपसभामुखलाई हटाउने प्रस्तावमा हस्ताक्षर गरेका थिएनन् । कोइरालाको साथ नपाएपछि प्रधानमन्त्री ओली र कांग्रेस सभापति शेरबहादुर देउवा रानालाई उपसभामुखबाट हटाउने निर्णयबाट पछि हटे । माओवादीसँग सहकार्य गरेकै बेलादेखि सरकारको स्थिरिता र विकासका लागि कांग्रेसले एमालेसँग समीकरण गर्नुपर्ने पक्षमा कोइराला थिए । डेढ वर्षअघि एमालेले सरकार छाडेपछि कांग्रेसमाओवादी सत्ता सहकार्यमा रहेका बेला कोइरालाकै योजनामा कोशी प्रदेश सरकार गठनमा विद्रोह गरिएको थियो । संघ र अरु सबै प्रदेशमा माओवादीसँगको गठबन्धनमा सरकार बन्दा कोशी प्रदेशमा एमालेको समर्थनमा कांग्रेसका केदार कार्की मुख्यमन्त्री बनेका थिए । कार्की कोइरालाका विश्वासपात्र हुन् । त्यतिबेलादेखि नै कोइरालाले प्रतिनिधिसभाको संसदीय दलमा बहुमत जुटाउने कसरत पनि गरेको नेताहरू बताउँछन् । बहुमत सांसद आफ्नो पक्षमा नदेखिएपछि नै देउवालाई विस्थापित गर्ने योजनाबाट कोइराला पछि हटेका हुन् । माओवादीले गत फागुनमा कांग्रेस छाडेर एमालेसँग सत्तासमीकरण बनाएको थियो । त्यस समीकरणले चार महिना पार नगर्दै गत असारमा कांग्रेसएमालेको सत्ता सहकार्य सुरु भयो । आफैंले चाहेअनुसारको समीकरण बने पनि नयाँ सरकारले सय दिन पार नगर्दै कांग्रेस नेता कोइरालामा छटपटी देखिन थालेको हो । कतिपय नेताको बुझाइमा भने ओली सरकारप्रति भारतले अनुदार व्यवहार देखाइरहेको अवस्थामा कोइराला लाभ लिन प्रयासमा भित्रभित्रै लागिरहेका छन् । नेपालमा नयाँ प्रधानमन्त्री नियुक्त हुनासाथ भारतबाट भ्रमणको निमन्त्रणा हुने प्रचलन छ । तर ओलीले अहिलेसम्म भारत भ्रमणको निम्तो पाएका छैनन् । संयुक्त राष्ट्रसंघको महासभाका बेला भारतीय प्रधानमन्त्री नरेन्द्र मोदीसँग साइडलाइन भेटवार्ता मिलाउन पनि ठूलै कसरत गर्नुपर्यो । कांग्रेस नेता एवं पूर्वपरराष्ट्रमन्त्री एनपी साउदसमेत ओली नेतृत्वको सरकारले राष्ट्रिय र अन्तर्राष्ट्रिय रूपमा स्थिरताको प्रत्याभूति दिने गरी काम गर्न नसकेको बताउँछन् । साउदको भनाइले समेत सरकारलाई लिएर कांग्रेसभित्र असन्तुष्टि बढ्न थालेको संकेत दिन्छ । कोइरालानिकट केन्द्रीय सदस्य गोविन्द पोखरेल ओली नेतृत्वको सरकारले पनि जनतामा भरोसा जगाउन नसके कांग्रेसभित्रबाट कोइरालाले प्रधानमन्त्रीका लागि प्रयास गर्नुपर्ने बताउँछन् । शेखर दाइमा आफ्नो भविष्यको चिन्ताभन्दा सरकारले बढाएको निराशाले छटपटी छ । सरकारका कारण चरम निराशा अझै बढ्दै गए विस्फोटक स्थितिबाट मुलुकलाई जोगाउन शेखर दाइ अघि बढ्नुपर्ने बाध्यात्मक स्थिति आउन सक्छ, उनले भने, पार्टीभित्र कुनै विवादमा नपरेका, केही आशा गर्न सकिने नयाँ अनुहार पार्टीको १४औं महाधिवेशनबाट नेताका रूपमा स्थापित भएकाले नै शेखर दाइ उपयुक्त पात्र हो । कांग्रेस र एमालेबीच गत असार १७ मा भएको सातबुँदे सहमतिमा ओलीले दुई वर्ष र बाँकी अवधि देउवाले सरकारको नेतृत्व लिने उल्लेख छ । सहमति कार्यन्वयन भए ०८३ असारपछि कांग्रेस सभापति देउवा प्रधानमन्त्री बन्छन् । त्यति नै बेला कांग्रेसको १५औं महाधिवेशन पनि हुनेछ । देउवाले आफू प्रधानमन्त्री भएपछि मात्रै महाधिवेशन गराउन चाहेका छन् । देउवाको संकेत बुझेका कोइरालाले केही दिनअघि केन्द्रीय कार्यसमिति बैठकमा ०८२ मै महाधिवेशन गराउनुपर्ने भनाइ राखेका थिए । देउवा प्रधानमन्त्री नभएको भए १४औं महाधिवेशनमै शेखर पार्टी सभापति हुनुहुन्थ्यो । राज्यशक्तिको प्रभाव र दबाब कति पर्छ भन्ने उहाँले राम्रोसँग बुझ्नुभएको छ, संस्थापनइतर पक्षका एक नेताले भने, त्यसैले पनि सकेसम्म पार्टीबाट प्रधानमन्त्री हुँदा आफू हुने, नभए महाधिवेशनअघि देउवा नहोऊन् भन्ने छटपटी बढेको हुन सक्छ । दुई वा दुईभन्दा बढी दलको समर्थनबाट संयुक्त सरकारको नेतृत्व गर्न पार्टीको संसदीय दल नेता बन्नुपर्दैन । तर कांग्रेसमा संसदीय दल नेतालाई मात्रै प्रधानमन्त्रीमा अघि सार्ने परम्परा छ । महामन्त्री गगन थापाप्रति बढ्दै गएको अविश्वासका कारण कोइरालालाई बहुमत सांसद पुर्याएर दलको नेता बन्न मुस्किल छ । एउटै समूहमा रहेर पनि दुई नेताबीच सहकार्यभन्दा बढी प्रतिस्पर्धा छ, कोइरालानिकट अर्का एक केन्द्रीय सदस्यले भने, शेखर र गगन दुवै १५औं महाधिवेशनका सभापतिका आकांक्षी भएकाले पनि एकले अर्कालाई गर्ने सहयोग हिसाबकिताबमा मात्रै चल्छ । त्यसैले देउवाले नचाहेसम्म तत्काल सरकार बदलिने अवस्था देखिँदैन । केन्द्रीय सदस्य अर्जुननरसिंह केसी सरकार बनेको सय दिन नपुग्दैदेखि सरकारका लागि अस्थिरता बढाउने काम कांग्रेसले गर्न नहुने बताउँछन् । केही समयअघि शेखरजीलाई अगाडि बढाउन म नै सबैभन्दा बढी लागेको हो । प्रस्ताव पनि गरेको हो । तर अहिले आएर कांग्रेसकै कारण सरकारमा अस्थिरता ल्याउन हुन्न, उनले भने, अहिले नै सरकार परिवर्तन गर्ने खेल भइरहेको भन्नेमा मलाई विश्वास लाग्दैन । वैकल्पिक सरकारका विषयमा कान्तिपुरले प्रश्न गर्दा कोइरालाले त्यस्तो सोचाइ नरहेको जवाफ दिए । उनले थपे, सरकार बनाउने कुरा संख्याले निर्धारण गर्छ । पहिला त संसदीय दलमा संख्या पुर्याउनुपर्यो । त्यो अवस्था छैन ।"
नेपाल कतै पनि ढल्कन चाहन्न : ओली,"(न्युयोर्क, अमेरिका)प्रधानमन्त्री केपी शर्मा ओलीले नेपाल असल छिमेकी हुन चाहेको बताएका छन् । अमेरिकाको न्युयोर्कस्थित कोलम्बिया विश्वविद्यालयमा वर्ल्ड लिडर्स फोरम अन्तर्गत नेपालको लोकतन्त्र र आर्थिक समृद्धिको बाटो विषयक प्रस्तुतिका क्रममा उनले मुलुकको सार्वभौमिकता, स्वतन्त्रता र राष्ट्रियताजस्ता विषयमा भने कुनै पनि सम्झौता नहुनेसमेत उल्लेख गरेका छन् ।कार्यक्रममा प्रधानमन्त्री ओलीले विश्वशान्ति, नेपालको छिमेक नीति, जलवायु परिवर्तनका असर, नेपालबाट उच्च शिक्षाका र श्रमका लागि बिदेसिएका नेपाली युवा तथा नेपालको राजनीतिक अवस्थाबारे धारणा राखेका थिए । नेपालका दुई छिमेकी भारत र चीनसँग लामो समयदेखि जनस्तरको सम्बन्ध रहेको उनले उल्लेख गरे । हामी छिमेकी बदल्न सक्दैनौं । नेपालका छिमेकीहरूले पनि छिमेकी बदल्न सक्दैनन्, उनले भने, जेजस्ता समस्या छन्, तिनलाई छलफल र संवादको माध्यममार्फत गर्नुपर्छ । त्यसमा तथ्य र प्रमाणलाई हेर्नुपर्ने हुन्छ । उनले छिमेकका सम्बन्धमा नेपालले कतै पनि ढल्कन नचाहेको पनि बताए ।प्रधानमन्त्री ओलीले नेपालले संसारभर नै शान्ति चाहेको प्रस्ट पारे । नेपालकै गौतम बुद्ध शान्तिका प्रतीक हुन् । नेपालको विदेश नीतिका आधारभूत नीति नै सबैको मित्र, कसैसँग पनि छैन शत्रुता भन्ने हो, उनले भने, नेपाल असंलग्न मुलुक हो ।ओलीले जलवायु परिवर्तनको असरबारे नेपाल सचेत रहेको र विश्व पनि सचेत हुनु पर्ने बताए । उनले जलवायु परिवर्तनको असरबाट पृथ्वी र जनतालाई बचाउनुपर्नेमा जोड दिए । उनले हिमालय क्षेत्रले जलवायु सन्तुलनलाई कायम राखेको पनि उल्लेख गरे । नेपालमा ४६ प्रतिशत वन क्षेत्र छ । १७ प्रतिशत हिमालय क्षेत्र छ । नदी र कुवातलाउ छन् । समग्रमा ७० प्रतिशतभन्दा बढी क्षेत्रले जलवायु सन्तुलनका लागि योगदान गर्छ, उनले भने ।प्रधानमन्त्री ओलीले सुरुमा करिब १२ मिनेट प्रस्तुति दिएपछि ४५ मिनेट अन्तरक्रिया गरेका थिए । कोलम्बिया विश्वविद्यालयकै ७ विद्यार्थीका प्रश्नको उत्तर दिने क्रममा ओलीले नेपाल हतियार निःशस्त्रीकरणको पक्षमा रहेको बताए । इजरायलप्यालेस्टाइन द्वन्द्वसम्बन्धी प्रश्नमा उनले नेपाल कसैको पनि पक्षमा नरहेको प्रस्ट पारे । इजरायलमा हमासले आक्रमण गर्नु गलत भएको भन्दै टिप्पणी गरेका ओलीले इजरायलले विद्यालय र अस्पतालमा गरेको कारबाहीको विरोध गरे ।"
महासभामा उच्चस्तरीय छलफल सुरु,"संयुक्त राष्ट्रसंघको ७९औं महासभा अमेरिकाको न्युयोर्कमा मंगलबार सुरु भएको छ । पाँच दिनसम्म चल्ने महासभाको उद्घाटन सत्रलाई राष्ट्रसंघका महासचिव एन्टोनियो गुटेरेसले सम्बोधन गरे । उद्घाटन सत्रमा नेपालबाट प्रधानमन्त्री केपी शर्मा ओलीको नेतृत्वको टोली सहभागी रहेको छ । कसैलाई पनि पछाडि नछाड्ने ः वर्तमान र भावी पुस्तालाई शान्ति, दिगो विकास र मानव प्रतिष्ठाको उन्नतिका लागि एकजुट भएर काम गर्ने नारासहित आयोजित महासभामा ओलीले सेप्टेम्बर २६ मा सम्बोधन गर्दै छन् ।राष्ट्रसंघका अनुसार १ सय २० भन्दा बढी मुलुकका राष्ट्रप्रमुख र सरकार प्रमुख न्युयोर्क आइसकेका छन् । महासभामा १ सय ९३ मुलुक तथा दुई पर्यवेक्षक मुलुक होली सी र प्यालेस्टाइन छन् । महासभामा पहिलो पटक प्यालेस्टाइनले अन्य १ सय ९३ देशकै सदस्यको हैसियतमा सम्बोधन गर्दै छ । प्यालेस्टाइनले उद्घाटन सत्रमा पनि पहिलो पटक सदस्यकै हैसियतमा सहभागिता जनाएको छ । यसलाई लिएर राष्ट्रसंघका पहिलो वक्ता ब्राजिलका राष्ट्रपति लुला डा सिल्भाले बधाई दिएका छन् ।महासचिव गुटेरेसले महासभालाई सम्बोधन गर्ने क्रममा रुसयुक्रेन र गाजा क्षेत्रको युद्ध जतिसक्दो अन्त्य गर्नुपर्नेमा जोड दिए । गत वर्ष अक्टोबर ७ मा हमासले इजरायलमा गरेको आक्रमण वा बन्धक बनाउने कार्यलाई कुनै पनि हालतमा उचित ठहर्याउन नसकिने उनले बताए । त्यसको सजाय प्यालेस्टाइनी जनतालाई सामूहिक रूपमा दिनु पनि उचित नभएको उनको भनाइ थियो । महासचिव गुटेरेसले लेबनान अब अर्को गाजा बन्न सक्ने भन्दै चिन्ता व्यक्त गरे । उनले विश्वमा भूराजनीतिक प्रतिस्पर्धा बढ्दै गइरहेको उल्लेख गरेका थिए ।"
राजदूतमा भट्टराई अस्वीकृत,काठमाडौं (कास) श्रीलंकाका लागि राजदूतमा सिफारिस भएका रामकृष्ण भट्टराई संसदीय सुनुवाइ समितिबाट अस्वीकृत भएका छन् । स्नातक तह उत्तीर्ण गरेको शैक्षिक प्रमाणपत्र पेस गर्न नसकेपछि भट्टराईको सिफारिस दुई तिहाइ बहुमतले अस्वीकृत गरिएको हो । सरकारले करिब दुई महिनाअघि राजदूतमा सिफारिस गरेका १७ जनामध्ये समितिले १६ जनालाई असोज ३ मा अनुमोदन गरेको थियो । तीमध्ये चार बहुमत र १२ जना सर्वसम्मतिले अनुमोदित भएका थिए । भट्टराईको भने शैक्षिक योग्यताको प्रमाणपत्र उपलब्ध नभएको भन्दै समितिले निर्णय थाती राखेको थियो । समितिले पत्र लेखेर भट्टराईको शैक्षिक योग्यताको कागजात पठाउन भनेकामा परराष्ट्र मन्त्रालयले हाल उपलब्ध नभएको र उपलब्ध भए समितिमा पठाउने जवाफी पत्र पठाएको थियो । भट्टराईले सुनुवाइको प्रक्रियाबाट आफ्नो नाम फिर्ता लिन निवेदन दिएका थिए । निवेदनपछि समितिको बैठकले भट्टराईलाई अस्वीकृत गर्ने निर्णय लिएको हो । राजदूत नियुक्तिका लागि सिफारिस गर्दा संवैधानिक व्यवस्थाबमोजिम समानुपातिक र समावेशी सिद्धान्त र राजदूत नियुक्तिसम्बन्धी निर्देशिका पालना गर्न समितिले सरकारलाई निर्देशन दिएको छ । सिफारिस गरिने व्यक्तिको योग्यतालाई पनि ख्याल गर्न सरकारलाई ध्यानाकर्षण गराएको छ ।
पौडेलद्वयविरुद्ध किर्ते र हुन्डीमा पनि मुद्दा,"(काठमाडौं)भ्रष्टाचार मुद्दामा विशेष अदालतबाट यसअघि दोषी ठहर भइसकेका नेपाल टेलिकमका पूर्वप्रबन्ध निर्देशक सुनील पौडेल र राष्ट्रिय सूचना प्रविधि केन्द्रका पूर्वकार्यकारी निर्देशक विकल पौडेलविरुद्ध थप मुद्दा दायर भएको छ । सुनीलविरुद्ध सरकारी कागजात किर्ते र विकलविरुद्ध अवैध हुन्डी कारोबारसम्बन्धी कसुरमा जिल्ला अदालत काठमाडौंमा मुद्दा दर्ता गरिएको हो । जिल्ला सरकारी वकिलको कार्यालयले असोज २ मा दायर गरेको अभियोगपत्रमा सुनीलले आन्तरिक राजस्व कार्यालयबाट जारी हुने कर चुक्ता प्रमाणपत्रमा कार्यालयको पत्र, छाप र दस्तखत लिखत किर्ते गरेको उल्लेख छ । सार्वजनिक सम्पत्तिको हानिनोक्सानी गरी भ्रष्टाचार मुद्दामा प्रतिवादी सुनील पौडेललाई ९ वर्ष कैद र २३ करोड २७ लाख ५८ हजार रुपैयाँ जरिवाना भई फैसला भएको भनी विशेष अदालतको पत्रबाट देखिँदा निज पटके कसुरदारसमेत भएको पुष्टि हुन आयो, अभियोगपत्रमा भनिएको छ । सुनीलविरुद्ध मुलुकी अपराध संहिता, २०७४ को दफा २७६ को उपदफा ३ (ग) बमोजिम ७ वर्षसम्म कैद र ७० हजार रुपैयाँसम्म जरिवाना मागदाबी गरिएको छ । उनीबाट पीडित राहत कोषमा क्षतिपूर्ति शुल्क जम्मा गराउनसमेत माग गरिएको छ । यसअघि नेसनल पेमेन्ट गेटवे भ्रष्टाचार प्रकरणमा सुनीललाई विशेष अदालतले दोषी ठहर गरेको थियो । सरकारी वकिलको कार्यालयले सोमबार दायर गरेको अर्को मुद्दामा राष्ट्रिय सूचना प्रविधि केन्द्र र सुरक्षण मुद्रण केन्द्रका विभिन्न नेतृत्वदायी पदमा पुगेका विकल पौडेलले नेपालमा गैरकानुनी रूपमा आर्जन गरेको रकम हुन्डीमार्फत अमेरिकामा कारोबार गर्ने गरेको अभियोग लगाइएको छ । उनले अमेरिकास्थित रविनहुड मार्केट्स मार्फत क्रिप्टोकरेन्सी बिटक्वाइनमा लगानी गरेको पनि अभियोगपत्रमा भनिएको छ । विकलले अमेरिका बस्ने श्रीमती एलिना बस्नेत र साला एलिस बस्नेतलगायतसँग मिलेर हुन्डीमार्फत अवैध कारोबार गरेको प्रहरीको केन्द्रीय अनुसन्धान ब्युरोले गरेको अनुसन्धानमा देखिएको छ । विकल पौडेल र एलिना बस्नेतले नेपालको आर्थिक स्थायित्व, अर्थतन्त्रको दिगो विकासको कार्यमा असर पारी नेपाल राष्ट्र बैंकसँग इजाजतपत्र नलिई नेपाल राष्ट्र बैंक ऐनविपरीत विदेशी विनिमय कारोबार (हुन्डी) गरेको हुँदा उक्त कार्य नेपाल राष्ट्र बैंक ऐनबमोजिमको कसुरजन्य कार्य गरेको तथ्य सप्रमाण पुष्टि हुन आयो, अभियोगपत्रमा भनिएको छ । विकल र एलिनाले १ करोड ४६ लाख ६६ हजार २ सय ७८ रुपैयाँ हुन्डी गरेको देखिएकाले सोही रकम बिगो दाबी गरी मुद्दा दर्ता गरिएको हो । भ्रष्टाचारसम्बन्धी पहिलेकै मुद्दाका कारण विकल कारागारमा छन् भने एलिना फरार छिन् ।"
झोलुंगे पुलमा झुन्डिएको दोहनकारी प्रवृत्ति,"हाम्रा स्थानीय तह स्वावलम्बी हुन खोज्दै छन् तर सिर्जनशीलताको अभावमा उल्टै दोहनकारी नीति अख्तियार गरेका छन् । एउटा उदाहरण हो, भक्तपुरको सूर्यविनायक नगरपालिका । साँगामा रहेको महादेव मूर्ति वरपर पुग्ने यात्रुले झोलुंगे पुल प्रयोग गर्न शुल्क तिर्नुपर्छ । झोलुंगे पुलको निर्माणमा यात्रुको सुविधाभन्दा पनि अतिरिक्त आम्दानीको ध्येय राखिएको प्रस्ट छ । अझ विडम्बना, बाटो तथा पुल जस्ता सुविधाका विषयलाई मनोरञ्जनका साधन जसरी परिभाषित गरिएको छ । नगरसभाबाटै यात्रुसँग शुल्क उठाउने निर्णय गरेर निजी कम्पनीलाई ठेक्का लगाइएको छ । यस पटक ३९ लाखमा ठेक्का पाएको लालगणेश कन्स्ट्रक्सन एन्ड सप्लायर्स प्रालिले नै शुल्क उठाइरहेको छ । अघिल्लो पटक रविचन्द्र कन्स्ट्रक्सनले ३५ लाखमा ठेक्का पाएको थियो । ठेकेदारले प्रतियात्रु २० रुपैयाँ शुल्क उठाइरहेको छ । जबकि, पुलको सामान्य मान्यता नै लामो यात्रालाई छोट्याउने हो । सहजीकरण गर्ने हो । भक्तपुरको साँगा भन्ज्याङस्थित झोलुंगे पुलले गरिरहेको पनि त्यति नै हो । तर नागरिकले तिरेको करबाटै बनेको झोलुंगे पुल निर्माणका लागि लागेको खर्च चार वर्षभित्रै उठाउने लक्ष्यका साथ सूर्यविनायक नगरपालिकाले पुनः नागरिकमाथि नै शुल्क उठाउने निर्णय लिएको हो ।२०७४ मा संघीयताको अभ्यास सुरु भएपछि प्रदेश सरकार वा स्थानीय सरकारले नागरिकलाई उद्यमशीलतासँग जोड्नभन्दा पनि करसँग जोड्ने बढी प्रयत्न गरे । जस्तो कि साग, कुखुरा, खसीबोका, गाईभैंसी, अन्डा, स्याउको बोट, पुल वारपार जस्ता अनेकौं विषय चर्चामा आए, जसमा स्थानीय सरकारले दस्तुरशुल्ककर उठाउने निर्णय लिए । कतिपय शीर्षकको गलत व्याख्या पनि भए, तर चर्चामा आएका शीर्षकहरूले नागरिकलाई दिक्क बनायो । सानातिना व्यापार व्यवसाय गरेर जीविकोपार्जन गरिरहेका नागरिक निराश हुनु पनि स्वाभाविक थियो । त्यसैले सरोकारवालाहरूबाटै घरघरमा सेवा दिनलाई गाउँगाउँमा सिंहदरबार आएको भनिए पनि यथार्थमा कर कार्यालय पो आएछन् भनेर व्यंग्य पनि गरिए । विरोधका आवाजबाट कतिपय स्थानीय तह फिर्ता पनि भए । जस्तो कि, २०७८ वैशाखमा बागलुङपर्वत जोड्ने झोलुंगे पुल प्रयोग गरेबापत प्रतियात्रु २० रुपैयाँ लिने निर्णय विवादपछि तेस्रो दिनमै फिर्ता लिइएको थियो । तर भक्तपुरको झोलुंगे पुलको सन्दर्भमा भने शुल्क उठाउने निर्णय कायमै छ ।स्थानीय सरकारहरू जनताको नजिकै त पुगे तर उनीहरूले जनतालाई सिर्जनशीलता र उद्यमशीलतासँग जोड्न सकेनन् । नागरिकलाई श्रम गर्ने शक्तिका रूपमा बुझेका भए, आफ्नो पालिकामा उद्यमका नयाँनयाँ क्षेत्र खोज्थे होलान् । उदाहरणका रूपमा, कुनै पनि पालिकाले साबुन, मैनबत्ती, अगरबत्ती वा बस्ने मुढा बनाउने उद्योग खोल्नका लागि सहजीकरण गर्न र नागरिकलाई रोजगारीमा जोड्न समस्या छैन । वा स्थानीय सरकारले विभिन्न तालिमहरू सञ्चालन गरेर नागरिकलाई स्वावलम्बी पनि बनाउन सक्छ । कृषि उद्यम त हरेकजसो पालिकामा सम्भावनाको क्षेत्र हो । स्थानीय विशेषता केलाउने हो भने सबैजसो स्थानीय तहको सबल क्षेत्रको सूची बन्न सक्छ । त्यसैअनुसार उनीहरूले योजना बनाउन सक्छन् । मुख्य विषयचाहिँ, नागरिकलाई उत्पादन र उद्यमशीलतासँग कसरी जोड्ने भन्ने हो । आम्दानीको दायरा र आकारमा वृद्धि भएको अवस्थामा नागरिकले आफ्नो आम्दानीको एक हिस्सा तिर्न समस्या छैन । तर त्यसको आधार निर्माण नगरीकन शुल्क मात्रै उठाउने उपाय खोज्दा विरोध हुनु स्वाभाविक हो । यही तथ्य ख्याल गरेर रणनीति बनाउन नसक्दा हरेकजसो स्थानीय सरकारहरू संघीय सरकार तथा प्रदेश सरकारबाट आउने विभिन्न शीर्षकको अनुदानमा निर्भर छन् ।झोलुंगे पुल वा प्राकृतिक स्रोतहरू, जहाँ पनि ठेक्का लगाउने र शुल्क उठाउने ध्येय राख्नु दोहनकारी मनस्थितिको परिचायक हो । पालिकाको आम्दानी देखिए पनि त्यसले नागरिकको जीवनस्तरमा सुधार ल्याउन भूमिका खेल्न सक्दैन । नागरिकको अपनत्व र प्रत्यक्ष सम्बन्ध नजोडिने यस्ता आम्दानीको दुरुपयोग हुने सम्भावना बढ्छ । अहिले स्थानीय सरकारहरू भ्रष्टाचारका अखडा भए भनेर हुने गरेको गुनासो आधारहीन छैन । यस्तो प्रवृत्ति देखिनुको मुख्य कारण संघीय सरकारको कार्यशैलीकै नक्कल हो । जसरी संघीय सरकारले पनि दशकौंदेखि उद्यमशीलता र रोजगारी वृद्धिका लागि कुनै सिर्जनशीलता देखाउन सकेको छैन, स्थानीय सरकारमा पनि सोही प्रवृत्ति विस्तार भएको छ । पार्टीगत रूपमा शीर्ष नेताहरूले सञ्चालन गर्ने संघीय सरकारले अपनाउने दोहनकारी कार्यशैलीलाई स्थानीय सरकार सञ्चालन गर्ने तल्ला तहका नेताहरूले पनि अपनाएका छन् । उनीहरूले सुविधाभोगी चरित्र पनि सिकेका छन् । यसलाई महालेखा परीक्षणको प्रतिवेदनमा पनि उठाइएको छ । यस्तो प्रवृत्तिले स्थानीय सरकारहरूलाई बदनाम बनाएका छन् ।"
पार्किङमा मनपरी शुल्क,"पछिल्लो समय राजधानीमा देखिएको सबभन्दा ठूलो समस्या पार्किङको हो । हिजो जहाँ मन लाग्यो त्यहीं पार्किङ गर्दा सडक अस्तव्यस्त थियो, अहिले जहाँ तोकेको छ त्यहाँ पार्किङ गर्दा मनलागी शुल्क उठाइन्छ । के पार्किङको चाहिँ अनुगमन नियमन हुन नपर्ने ? शुल्क कसले के प्रयोजनका लागि उठाउँछ, त्यो सर्वसाधारणले थाहा पाउनुपर्यो । काठमाडौं महानगरपालिकाले राम्रो काम गरेको छ, राम्रो कामको सबैले साथ दिनैपर्छ तर सर्वसाधारणलाई परेको समस्या महानगरले पनि सुन्नुपर्छ ।एक घण्टा मोटरसाइकल राखेको सुन्धारा वरपर २५ र गाडीको ५० रुपैयाँ लिइन्छ । त्यो शुल्क सरकारी कोषमा जान्छ या महानगरको कोषमा ? त्यहाँ काम गर्न बसेका कर्मचारीलाई यो प्रश्न गर्दा अक्क न बक्क पर्छन् । उनीहरू पनि यसबारे जानकार हुनैपर्छ । सरकारलाई जनताले कर तिरेका छन् । मोटरसाइकलको कर, बाटोको कर, ब्लुबुक नवीकरण एउटै व्यक्तिले एउटै सवारीका लागि कति ठाउँमा कर तिर्नुपर्ने ?कोहीकोहीले रहरले सवारीसाधन किनेका होलान्, तर कतिपय व्यक्तिलाई बाध्यता छ । समयमा कार्यालय नपुगे हाकिमको गाली खानुपर्छ । जामको समस्याले सार्वजनिक यातायात चढेर समयमा कार्यार्लय पुग्न गाह्रो छ । हरेक क्षेत्रबाट जनता प्रताडित भएका छन् । कम्तीमा सवारीसाधन पार्किङ शुल्क निःशुल्क गर्नुपर्छ, त्यति पनि नसके न्यूनतम शुल्क तोक्नुपर्छ । सम्बन्धित निकायको ध्यान जाओस् । पुरुषोत्तम घिमिरे, जोरपाटी, काठमाडौं"
विवेकशील छ त मानव ?,"मानिसले आफूलाई यो धर्तीमा भएका लाखौं प्राणीमध्ये विवेकशील र सचेत प्राणी भएको जिकिर गर्छ । यो मानिसको स्वघोषणा हो । बाँकी अरू प्राणीको परीक्षण र मूल्यांकनबाट यस्तो निष्कर्ष निस्किएको होइन । पृथ्वीमा करोडौं, लाखौं वर्षअघिदेखि विभिन्न प्राणी पारिस्थितिक प्रणालीका आधारमा अस्तित्वमा छन् । त्योमध्ये मानवले मात्र आजभन्दा करिब १२ हजार वर्षअघिदेखि खेतीपाती सुरु गर्यो । क्रमशः हातहतियार र कृषि औजारको निर्माण र विकास गर्दै गयो । विज्ञहरूका अनुसार आगोको प्रयोग र भाषाको थालनी त पहिल्यै भइसकेको थियो । पाप, धर्म, देवी, देवता तथा भूतप्रेतसम्बन्धी मिथक बन्दै जाने क्रममा धर्म सम्प्रदायहरू देखा पर्न थाले । विविध आविष्कारसँगै राज्य, सम्पत्ति तथा सुखसुविधा संकलन गर्दै र थप्दै जाँदा आज मानिस आधुनिक भनिएको युगमा आइपुगेको अवस्था छ । सेवा र सुविधायुक्त आधुनिक युग भनिए पनि मानिस तीव्र गतिमा प्रकृतिबाट टाढिँदै र यान्त्रिक बन्दै गएका छन् । विकास र परिवर्तनका नाउँमा मानिसले यो धर्तीमा अरू सबै बाँकी प्राणीले भन्दा बढी विनाशको लहर ल्याएको छ । यो धर्तीको सुन्दरता र विविधतासहितको उत्कृष्टतामा कतैबाट ज्यादा प्रहार भएको छ भने मानवीय गतिविधिकै कारण भएको छ । आजको डरलाग्दो तहको जलवायु परिवर्तन र प्राकृतिक दोहनमा मानव नै जिम्मेवार छ । मानिसले आफूलाई विवेकशील प्राणीको दर्जामा राख्ने नै हो भने ऊ सच्चिन र धर्तीप्रेमी बन्न सक्नुपर्छ । होइन भने मानिस आफूले आफैंलाई विवेकशील र सचेत प्राणी भएको घमण्ड गर्न आजैबाट छोड्नु श्रेयस्कर हुनेछ । कृष्ण कुम्पुरे, आदमटार, धादिङ"
जो पनि नेता !,"रास्वपाको भविष्यबारे कान्तिपुरमा सोमबार प्रकाशित राजाराम गौतमको नेतृत्वको विकल्प नदेख्ने वैकल्पिक पार्टी शीर्षकको लेख पढें । हामी पृष्ठभूमि नदेखेर नै लहलहैमा जसलाई पनि नेता भनिदिन्छौं । विद्वान् हुनु नै नेताको गुण होइन । नेताले त बडो सावधानीपूर्वक चरित्र र त्यागको कसौटीमा आफूलाई निखारेका हुन्छन् । रवि लामिछानेको पृष्ठभूमि नै त्यस्तो छैन कि उनी नेता होऊन् । हो, एउटा ठगको पृष्ठभूमि अवश्य छ । मलाई त उनका बारेमा बहस पनि बेकार लाग्छ । रास्वपाको भविष्य निःसन्देह समाप्तिको वरिपरि घुमिरहेको छ । लेखक गौतमले भनेजस्तै विकल्पहरूलाई नजरअन्दाज गर्दै ठगी, सत्तालिप्सा, झूट अनि अवसरवादको भारी बोकिरहने हो भने रास्वपाको इहलीला त्यसमै थिचिएर सकिनेछ । शिवशंकर यादव, छपकैया, वीरगन्ज"
कस्तो होला कमलाको विदेश नीति ?,"युरोप के हुन्छ ? एकथरी अमेरिकी रणनीतिकारहरू के भनिरहेका छन् भने यदि अमेरिकाले एसियामा आफ्ना सहयोगीहरू गुमायो र युरोपलाई आफ्नो पक्षमा राख्यो भने, उसले चीनसँग प्रतिस्पर्धा गर्ने क्षमता कायम राख्नेछ । तर यसको उल्टो सत्य नहुने उनीहरूको मत यथार्थपरक जस्तो प्रतीत हुन्छ । यदि कहिल्यै अमेरिकाले युरोप गुमायो भने र चीनले यसलाई तटस्थ बनाउन सफल भयो वा युक्रेनमा रसियाको विजयले प्रमुख सहयोगीहरूलाई सम्झौता गर्न बाध्य बनायो भने अमेरिकाका एसियाली सहयोगीहरूले युरोपको भूमिकालाई प्रतिस्थापन गर्न नसक्ने तर्क जबर्जस्त छ । पूर्वअमेरिकी राष्ट्रिय सुरक्षा सल्लाहकार ज्बिग्न्यु ब्रेजिन्स्कीले भनेझैं, युरोप युरेसियन महाद्वीपमा अमेरिकाको प्रमुख भूराजनीतिक पुलका रूपमा रहिरहेको छ । केन्द्र भागमा रहेको यसको भूगोलले यसलाई विश्वव्यापी समस्याहरूको समाधानका लागि केन्द्रीय क्षेत्र बनाएको छ । सबै व्यावहारिक उद्देश्यहरूका लागि अमेरिकी स्वार्थका सन्दर्भमा मध्यपूर्व युरोपको उपथिएटर हो । युरोपबाट अमेरिकाले युक्रेनतर्फ रुसविरुद्ध शक्ति प्रक्षेपण गरिरहेको छ । इजरायलमार्फत लेवनान र पूर्वमा हिन्द महासागरतर्फर्को शक्ति विस्तार गरिरहेको छ । पूर्वी एसियाका तटले यी फाइदाहरू नदिने ठोकुवा गर्नेहरूको ह्वाइटहाउसमा राम्रै प्रभाव छ । भौगोलिक हिसाबाले यसरी पनि बुझ्न सकिन्छ युरोपसँगको साझेदारीमा अमेरिका एउटा युरेसियन शक्ति हो, तर युरोपबिना यो मुख्यतया विश्वको किनारामा रहेको एक महाद्वीपीय शक्तिजस्तो मात्र देखिन सक्छ । यो यथार्थलाई नयाँ अमेरिकी राष्ट्रपतिले महसुस गर्नेबित्तिकै एसियाको तनाव केही कम हुनेछ । तर भावी अमेरिकी राष्ट्रपतिका लागि युरोप, मध्यपूर्व र एसियाली प्रायद्वीप एकै पटक सम्बोधन गर्नुपर्ने जटिल मामिला बनेको परिदृश्यमा नेपाल जस्ता साना देशहरूले ठूला शक्ति राष्ट्रहरूबाट आर्थिक विकासका क्षेत्रमा आस गर्न सकिने सम्भावना बिस्तारै कमजोर बन्दै गएको छ । यी घटनाक्रमको सिंहावलोकन गरेर मात्र हाम्रो सिंहदरबारले उचित र संयमित नीति अख्तियार गर्नुपर्नेछ ।"
नदीकिनार मापदण्डको तरंग,"अनियन्त्रित सहरीकरण, भद्दा रूपको फैलावट र अव्यवस्थित बसोबास राजधानी उपत्यकाका १८ नगरपालिकालगायत देशभरिकै ठूला र पुराना सहरमा बग्ने नदी तटवर्ती बस्तीको साझा समस्या हो । कुल १९६ किमि लम्बाइ र काठमाडौं उपत्यकामा ४५ किमि प्रवाह भएको पवित्र वाग्मती नदी र यसका सहायक नदी विष्णुमती, मनोहरा र धोबी खोला, टुकुचा, हनुमन्ते, कोड्कु, बल्खु, नख्खुलगायतका १९ वटा नदीखोला किनारमा बस्ती बसिसकेको छ । तटवर्ती जमिनमा बसोबास गर्ने नै ८३ हजारभन्दा धेरै परिवार (कम्तीमा ५ लाख जनता) छन् । सर्वोच्च अदालतको करिब ८ महिना अगाडिको एउटा फैसलाबाट विस्थापित हुने जोखिमले गर्दा उनीहरू यतिबेला न्यायोचित रूपमा उद्वेलित भइरहेका छन् । खासगरी माओवादीको सशस्त्र द्वन्द्वकालमा आफ्ना बालबच्चा बोकेर ज्यान जोगाउन गाउँबाट विस्थापित द्वन्द्वपीडित र २०७२ को विनाशकारी भूकम्पपछि गाउँको जायजेथा बेचेर काठमाडौंमा गुजारा गरिरहेका निम्नवर्गीय जनताले सरकारी मापदण्डअनुसार नै घडेरी किनेका हुन् । यसको सम्पूर्ण जिम्मेवारी र दायित्व राज्यकै हो र हुनुपर्छ । पीडित जनताका जुलुसधर्ना र नागरिक स्वर सडकमा स्वाभाविक रूपमा आइरहेका छन् । त्यसैले यसमा संयम अपनाउन र सडकका प्रदर्शनमा निहित स्वार्थका दाउपेच लागेर पीडितहरू अराजकता र षड्यन्त्रबाट थप पीडित हुने जोखिम रहन्छ । यसबाट बच्न र न्यायालयको अर्को आदेशप्रति भरोसाका साथ प्रतीक्षा गर्नु नै सबै सरोकारवालाको जिम्मेवारी देखिन्छ । यी बस्तीका कतिपय जग्गा बैंक वा वित्तीय संस्थामा धितो तथा धरौटीमा पनि छन् । त्यस्ता घरजग्गा अदालतको आदेशअनुरूप सार्वजनिक कायम गर्न, लगानी, ऋण, बाँकीबक्यौता असुलउपर गर्न गराउन असम्भव छ । अहिले नै बैंक तथा वित्तीय संस्थाले मापदण्डबाट पीडित क्षेत्रका जनसमुदायलाई गएको कर्जा खतरामा पर्ला भनेर दबाब र ताकेता गर्न थालेकाले कतिपय दोहोरो तनावमा परेका छन् । नयाँ कर्जा लिन चाहने उक्त क्षेत्रका जनता त्यो सुविधाबाट वञ्चित छन् ।सरकारबाट २०६५ मंसिर १ को निर्णयअनुसार निर्धारित दूरीबाहेक सबै खोलाका हकमा दायाँबायाँ अब न्यूनतम थप २०२० मिटर तटीय क्षेत्र छाडेर मात्र निर्माण अनुमति दिने अदालतको आदेश आएको छ । यो व्यावहारिक, न्यायोचित र वस्तुपरक नभएकाले अदालतप्रति सम्मानका साथ फैसलाको यो पक्षमा असहमति राख्नुपरेको छ । थप २० मिटरको मापदण्ड सानासाना घरघडेरी किनेर बसोबास गरिरहेका जनतामाथि घोर अन्याय मात्र होइन अपराध हुनेछ । सरकारका तर्फबाट सम्मानित सर्वोच्च अदालतमा न्यायिक पुनरावलोकनका लागि निवेदन प्रस्तुत भइसकेको छ । सर्वोच्चको अधिकार क्षेत्र, संविधानको धारा १३३ को उपधारा ४ मा उल्लिखित प्रावधानअनुसार आफ्नो फैसला वा अन्तिम आदेशउपर पुनरावलोकनको अधिकार रहेको छ । २०६५ को सरकारी निर्णय संरक्षणको जिम्मेवारी र दायित्व राज्यको शासकीय अविच्छिन्नताभित्र पर्ने विषय हो । सोअनुसार तटीय क्षेत्रका जनताको अन्याय र पीडाको प्रतिनिधित्व गर्दै न्याय प्रशासन ऐन २०७३ को दफा ११ बमोजिम सरकारले पुनरावलोकनको निमित्त अदालत जानु अनिवार्य जिम्मेवारीअन्तर्गत गइसकेको छ । उपत्यकाका १८ नगरपालिकाका फोरम मौनता साधेर नबसी यतातिर संवेदनशील र सक्रिय भई फोरमका तर्फबाट पनि न्यायिक पुनरावलोकनका लागि अदालत जानु जरुरी छ । काठमाडौंका नदी वा खोला किनारका लागि उक्त नयाँ मापदण्ड लागू गर्ने सर्वोच्चको परमादेश अव्यावहारिक भएको विज्ञहरूले पनि बताइसकेका छन् । विज्ञहरूको असर विश्लेषण (इम्प्याक्ट एनालिसिस) अनुसार आठ हजारभन्दा धेरै घरटहरा र ३० हजार रोपनीभन्दा धेरै जग्गाको मुआब्जा दिएरमात्र बस्ती खाली गर्नुपर्ने भएकाले २१ खर्बभन्दा धेरै रकम सरकारले तयार पारेर मात्र उक्त परमादेश कार्यान्वयनमा लैजान सक्छ । प्रचलित संविधानको सम्पत्तिसम्बन्धी मौलिक अधिकारको उल्लंघन गर्ने छुट सरकार वा न्यायपालिका कसैलाई पनि छैन । महालेखा परीक्षकको ६१ औं वार्षिक प्रतिवेदनले उपत्यकाका नदी किनारमा ३ हजार ४ सय ९६ घरधुरीको अव्यवस्थित बसोबास देखाएको छ । यी परिवारलाई तत्काल अन्यत्र बसोबासको व्यवस्था गर्नुपर्ने प्रतिवेदनको सुझाव छ । अदालतले मापदण्ड निर्धारण गर्ने होइन, यो त सरकारको जिम्मेवारी हो । मापदण्डको परिपालन भएनभएको ठहर गर्ने मामिला मात्र अदालतको अधिकार क्षेत्रभित्र पर्ने कुरा हो । तसर्थ तटीय क्षेत्र र मापदण्ड निर्धारणबारे सम्मानित अदालतको फैसलाप्रति सम्मानसाथ असहमति जनाउनैपर्ने हुन्छ ।१०१ बुँदा र ८९ पृष्ठ भएको सर्वोच्चको संयुक्त इजलासको २०८० पुस ३ को परमादेशको पूर्णपाठ अद्योपान्त पढेपछि धेरै पक्षमा सकारात्मक, दूरदर्शी, न्यायोचित र स्वागतयोग्य मार्गदर्शन पनि पाइन्छ । लामो समयको अध्ययन, बौद्धिक अनुसन्धान, छलफल र वर्तमान वस्तुगत परिवेशलाई दृष्टिगत गरी तटीय सौन्दर्यीकरणका निम्ति हरितक्षेत्र घोषणा, प्रदूषण नियन्त्रण तथा अतिक्रमण (२०२१२२ को सर्भे नक्साले देखाएअनुसार) हटाउँदै वातावरणीय दिगो विकासउन्मुख गराउने कार्यमा यो फैसला मार्गनिर्देशक बनेको छ । फैसला अत्यन्त बौद्धिक, तार्किक र गहन अध्ययन मात्र होइन, वाग्मतीको सन्दर्भमा नदी सभ्यताबारे पठनीय र सारगर्भित विश्लेषण छ । तर, २० मिटरको जननिरपेक्ष मापदण्डका कुराले परमादेशका अरू अत्यन्त सुन्दर र बौद्धिक विश्लेषणका पक्ष गौण भएका छन् । नेपालका सबैजसो नदी वा खोला मानिसकै कारणले समस्याग्रस्त वा संकटपूर्ण अवस्थामा छन् । जथाभाबी ढुंगा, गिट्टी, बालुवालगायतका नदी पैदावार ओसार्ने, डोजर आतंक, फोहोरमैला, ढल निकास नदीमा मिसाउनेजस्ता क्रियाकलापले भौतिक विकासका नाममा नदीको विनाश भइरहेको छ । नदी अतिक्रमण यति भयावह भइसक्यो, बस्ती नै नदीमा पसेपछि नदी बस्तीमा पस्छ नै । काठमाडौं उपत्यकामा बग्ने प्रायः सबै नदी पहिचान र सौन्दर्य गुमाएर ढल र नालीसरह हुन पुगेका छन् । काठमाडौं नदी करिडोरमा सुधार आयोजना लागू गरी १५ अर्ब खर्च भइसक्यो । २८ वर्ष बितिसक्यो । तर काम भने सबै अझै अधुरा र अपूरा देखिन्छन् ।सहरी विकासमन्त्रीका रूपमा मेरो करिब दसमहिने कार्यकाल (२०७३७४) मा वाग्मती नदी र यसका सहायक नदीलाई फोहोरमुक्त बनाई अतिक्रमणबाट जोगाउन प्रयास गरियो । वाग्मती सभ्यताको पुनःस्थापनाका लागि अधिकार सम्पन्न वाग्मती सभ्यता एकीकृत विकास समितिको गठन आदेश मन्त्रिपरिषद्बाट आवश्यक संशोधन गराई सो समितिलाई नदी क्षेत्र संगठन (रिभर ब्यासिन अर्गनाइजेसन) का रूपमा अघि बढाउने निर्णय भएको थियो । धोबी खोला करिडोरको वाग्मती दोभानदेखि मंगलीसम्म दुवै किनारा गरी १८ किमि ट्र्याक खोल्ने कार्य त्यसैबेला सम्पन्न भएको थियो ।सरकारले आवश्यक ठहर गरेको जग्गाका लागि न्यायोचित मुआब्जा दिएर मात्र लिनुपर्ने आदेश त गरियो । तर गोकर्णदेखि गुह्येश्वरी घाटसम्म १८८ रोपनी जग्गाको मुआब्जा अझै नपाएर ३ पुस्तादेखि संघर्ष गर्दै आएका छन् । विष्णुमती, महादेव खोला, धोबी खोलालगायतका अन्य नदीतटीय क्षेत्रका जनताको पनि उस्तै हालत छ । यो मुआब्जा पाउने कहिले ? यसैमा कुद्दा कुद्दै कतिपय पीडितको मृत्यु भयो । बाँचेका पीडितहरूले पाउने कुन युगमा कति पुस्तापछि ? पीडित जनताको सामूहिक आवाज सुनेपछि संवेदनशीलतालाई बुझेर २०७३ सालमा मन्त्रिपरिषद्बाट मुआब्जासम्बन्धी अर्को निर्णय पनि गराइयो । तर आजसम्म त्यो समस्या ज्युँका त्युँ रहेछ ।यहाँ अवैध अतिक्रमण तथा जथाभाबी बसोबास, त्यस्तो बसोबासलाई भोटबैंक बनाउने निहित स्वार्थ पनि देखिन्छ । अनावश्यक रूपमा धेरैवटा सरकारी संस्थाको उपस्थिति भए पनि वाग्मती सभ्यता एकीकृत विकास समितिलाई आवश्यक अधिकारको अझै अभाव छ । जताततै भ्रष्टाचार, दण्डहीनता र विधिविहीनताको दबदबा, सीमाङ्कन (डिमार्केसन) का समस्या, पूर्वाधार निर्माणमा स्वार्थ समूहको अवरोध आदि नदी व्यवस्थापनका टड्कारा समस्या जीवितै छन् ।मानव बस्ती र स्वच्छ हरियालीयुक्त नदी एकअर्काका पूरक हुन् । नदी जलप्रवाह मात्र होइन, सभ्यताको स्रोत पनि हो । ठूला नदीतटमा सहरी सभ्यता र संस्कृतिको विकास सदियौंदेखि चल्दै आएको विश्वव्यापी विशेषता हो । हिन्दु धर्मशास्त्रहरूले नदीलाई दैवी रूपमा महिमामण्डित गरेका छन् । नदीको बर्बादी त्यसको तटमा बसेको संस्कृति र सभ्यताको पनि बर्बादी हो । यसको संरक्षण, शुद्धीकरण र पवित्रीकरण राज्य र सरोकारवाला निवासी सबैको दायित्व हो । उपत्यकाका नदीको मात्र होइन, ७७ जिल्लाका नदीतटीय संरक्षण, शुद्धीकरण र सुव्यवस्थापनका लागि दृढतापूर्ण राष्ट्रिय नीतिनिर्माण राज्यको जरुरी महत्त्वको जिम्मेवारी हो । सफा, स्वच्छ, स्वस्थ र हरित नदी प्रणालीको विकास सरकारको संस्थागत घोषित उद्देश्य र नीति नै छ । तर यसको प्रभावकारी कार्यान्वयन पटक्कै भएको छैन । हरेक जिल्लामा तीव्र सहरीकरणसँगै नदी प्रदूषण बढिरहेको छ । यसलाई समय छँदै नियन्त्रण नगर्ने हो भने नदी होइन नालामात्र रहनेछ, र भावी सन्ततिका निम्ति अभिशापसिद्ध हुनेछ । सर्वोच्च अदालतको उक्त थप २० मिटरवाला मापदण्डको फैसलाले उत्पन्न गरेको समस्या अब सरोकारवाला न्यायप्रेमी जनताको मात्र होइन सरकार र राजनीतिक पार्टीको समाधानको साझा एजेन्डा हो । यसको न्यायोचित समाधानका क्रममा निहित स्वार्थको गन्ध कतैकसैबाट आउन नदिन चनाखो हुने जिम्मेवारी पीडित जनसमुदायकै हो । पीडितले न्याय पाउने गरी यसको यथाशीघ्र न्यायिक निराकरण सार्वजनिक प्राथमिकताको साझा एजेन्डा बन्नुपर्छ । प्रतिनिधिसभाका सांसद केसी कांग्रेस केन्द्रीय सदस्य हुन् ।"
औचित्यको कठघरामा विद्यार्थी आन्दोलन,"केही समयदेखि समाजमा सकारात्मक र नकारात्मक दुवै कोणबाट विद्यार्थी आन्दोलन र संगठनहरूको औचित्यमाथि प्रश्न उठ्ने गरेको छ । यो प्रश्नको उचित जवाफबिना अबको विद्यार्थी आन्दोलन अगाडि बढ्न सक्दैन । विद्यार्थी आन्दोलनको आवश्यकता किन र विद्यार्थी आन्दोलनका कार्यभारबारे चर्चा गर्ने प्रयत्न यो लेखमा गरिएको छ ।२०८० वैशाख २० गते धादिङको ज्वालामुखी गाउँपालिका चैनपुरका कक्षा १२ मा अध्ययनरत १९ वर्षीय जितबहादुर सार्कीले विष सेवन गरेर आत्महत्या गरे । विद्यालयमा वर्षभरिको २१ सय शुल्क तिर्न नसक्दा उनले आत्महत्या गरेको थाहा हुन्छ । संविधानले माध्यमिक तहसम्मको शिक्षा निःशुल्क भनेको छ, परन्तु राजधानीको नाकैमुनि रहेको जिल्लामा भएको यो कारुणिक घटनाले राज्य संविधान कार्यान्वयनमा कति बेपरवाह र लाचार छ भन्ने स्पष्ट पार्छ । लाखौं रुपैयाँ तिर्नुपर्ने निजी शिक्षाको त के कुरा सरकारी विद्यालयमै बुझाउनुपर्ने केही सय वा केही हजार तिर्न नसक्दा मुलुकभर माध्यमिक तहको शिक्षाबाट वञ्चित विद्यार्थी कति होलान् ?दोस्रो घटना, २०८० मै इन्जिनियरिङ अध्ययन संस्थानले स्नातक तहका लागि आंगिक क्याम्पसमा फुल पेइङ मा ब्याचलर अफ इन्जिनियरिङको शुल्क २ लाख ७८ हजार ८ सय ८० बाट वृद्धि गरी ७ लाख ७५ हजार ४ सय २० पुर्यायो । जबकि संविधानको धारा ५१ राज्यका निर्देशक सिद्धान्तमा उच्च शिक्षालाई क्रमश निःशुल्क बनाउँदै लैजाने उल्लेख छ । त्यसपछि अखिल (क्रान्तिकारी), नेविसंघ, समाजवादी विद्यार्थी युनियन, अखिल (समाजवादी) लगायतका संगठनले आमरण अनशनसम्मका संघर्ष गरेर वृद्धि भएको शुल्क घटाएर ४ लाख ९० हजार कायम भयो । यो शुल्क वृद्धि अत्यन्तै षड्यन्त्रमूलक ढंगबाट भयो । वास्तविक विद्यार्थीले वृद्धि भएको शुल्क स्वीकार गरेको तर विद्यार्थी संगठनहरूले अनावश्यक राजनीति गर्न खोजेको आरोप लगाइयो । इन्जिनियरिङ पढिरहेका विद्यार्थीलाई वृद्धि शुल्क लागू नहुने हुँदा आन्दोलन गर्नु नपर्ने र अब पढ्न आउने विद्यार्थी, जो विद्यालयमा थिए, उनीहरूले आन्दोलन गर्न नसक्ने अवस्था थियो । यस्तो परिस्थितिमा विद्यार्थी संगठनहरूले खेल्न सक्ने भूमिका अद्वितीय हुन्छ ।तेस्रो घटना, शैक्षिक सत्र २०८० मा काठमाडौं विश्वविद्यालयअन्तर्गत एमबीबीएस अन्तिम वर्षको परीक्षामा फेल भएका विद्यार्थीमध्ये ७५ प्रतिशत पुनः परीक्षणमा पास भएपछि शंकाको बादल मडारिने नै भयो । अखिल (क्रान्तिकारी) को विरोधपछि वार्ता भयो, विश्वविद्यालयले छानबिन समिति बनायो, समितिको रिपोर्ट हालसम्म सार्वजनिक भएको छैन । सुनिन्छ, एउटा विषयमा पास गराएबापत ३ देखि ५ लाख उठाउने गिरोह नै त्यहाँ सक्रिय छ । उपर्युक्त तीन फरकफरक घटना र सन्दर्भ एवं शैक्षिक क्षेत्रका अन्य तथ्यांकले हाम्रो शिक्षा क्षेत्रका बग्रेल्ती समस्या उजागर गर्छन् । समस्या समाधानमा ठोस र सम्झौताहीन संघर्ष एवं अभियान गर्न नसक्दा आज विद्यार्थी आन्दोलन बहसको कठघरामा छ । राजनीतिक परिवर्तनको आन्दोलनमा नेपालको विद्यार्थी आन्दोलनले प्रदर्शन गरेको वीरता, साहस, बलिदान र कौशलता अद्वितीय छ । जनताका अपेक्षाहरूको समुचित सम्बोधन गर्न नसक्दा र पुँजीवादको भाइरसबाट संक्रमित हुँदा राजनीति आज आलोचनाको केन्द्रबिन्दु बनेको छ । ब्रेन ड्रेन सहित युवाहरूको वैदेशिक पलायन डरलाग्दो छ । एक शैक्षिक सत्रमा झन्डै एक लाखभन्दा बढी युवा उच्च शिक्षा अध्ययनकै नाममा बाहिरिनु हाम्रो मुलुकका लागि शुभ कुरा हुनै सक्दैन । अब विद्यार्थी आन्दोलनको धारा निरन्तर स्थायी प्रतिपक्षमा रहने सिर्जना र निर्माणको धारा बन्नुपर्छ । मापनयोग्य प्राप्तिमा आधारित चरणबद्ध आन्दोलन र अभियान अबको बाटो हुनुपर्छ । राष्ट्र निर्माणको मूल प्रवाह र सामाजिक हितप्रति सचेत, समर्पित र संगठित शक्तिको पुञ्ज विद्यार्थी आन्दोलनले निर्माण गर्ने हो । झोला बोकेर विद्यालयकलेज गएको, अनुसन्धानका निमित्त विश्वविद्यालयका लाइब्रेरी वा देशका कुनाकन्दरा चहारिरहेका विद्यार्थीले समस्या पर्दा मेरो समस्या राख्ने पहिलो ठाउँ विद्यार्थी संगठन हो भनेर मनैदेखि सम्झिने गरी संगठनहरूको पुनःसंरचना जरुरी छ ।विद्यालय तहको दोहोरो शिक्षा नीतिले शिक्षाको आधारभूत जग नै धर्मराएको छ । विद्यालय तहको शिक्षामा आमूल रूपान्तरणका लागि माध्यमिक तहको शिक्षा पूर्ण निःशुल्क गरी गुणस्तर अभिवृद्धितर्फ अगाडि बढ्नु आजको आवश्यकता हो । त्यसका लागि दलालीकरण र माफियाकरणको पूर्ण अन्त्य गरी निजी शिक्षाको नियन्त्रण र निश्चित समय अवधि (पाँच वर्ष) तोकेर राष्ट्रियकरणका निमित्त विद्यार्थी आन्दोलन केन्द्रित गर्नु शैक्षिक आन्दोलनको पहिलो कार्यभार हो ।जनताको पहुँचमा विश्वस्तरीय विश्वविद्यालय शिक्षा निर्माण गर्नु शैक्षिक आन्दोलनको दोस्रो कार्यभार हो । एमबीबीएस, इन्जिनियरिङ, व्यवस्थापनसहितका बहुप्राविधिक र आधुनिक विषय आम जनताका छोराछोरीको पहुँचमा छैनन् । विद्यार्थी आन्दोलनको बलले स्थापित छात्रवृत्ति कोटाबाहेक फुल पेइङ मा यी विषय पढ्न सर्वसाधारणका छोराछोरीका लागि कल्पनाबाहिरको विषय हो । साधारण र सैद्धान्तिक विषयसमेत सेमेस्टर प्रणालीको नाममा नियमित हाजिर र चर्को शुल्क कायम गरी सामान्य जनबाट झन्झन् टाढा पुर्याइँदै छ । त्रिवि केन्द्रीय क्याम्पससहित विभिन्न आंगिक क्याम्पसमा प्राइभेट प्रोग्राम चलाइएको छ, पाठ्यक्रम र प्रोग्राम अपग्रेडेड माटोअनुकूल छैनन् । वैदेशिक कारिन्दा बन्न, उनीहरूको आवश्यकता पूरा गर्न हाम्रा विद्यालय, विश्वविद्यालयले पढाउने हो कि हाम्रो राष्ट्रिय आवश्यकता पूरा गर्न, वैश्विक र राष्ट्रिय समस्या समाधान गर्न र अन्तर्राष्ट्रिय प्रतिस्पर्धामा अब्बल ठहरिन ? विश्वविद्यालयमा चारवर्षे स्नातक पूरा गर्न पाँचदेखि छ वर्ष लाग्छ । थेसिसहरू कर्मकाण्डी कागजका खोस्टा बनेका छन् । यस्तो डरलाग्दो खण्डहरूमा उभिएको विश्वविद्यालय शिक्षालाई जनताको पहुँचमा पुर्याउने र विश्वस्तरीय प्रतिस्पर्धी पनि बनाउने गरी अब विद्यार्थी आन्दोलन जाग्नुपर्छ । राज्य संरक्षित भ्रष्टाचार, अन्याय, अव्यवस्था र कुशासनविरुद्ध र जनताको जीविकाको पक्षमा निरन्तरको प्रतिपक्षीय संघर्ष चलाउनु विद्यार्थी आन्दोलनको तेस्रो कार्यभार हो । दलका सहयोगी, आलोचनात्मक चेत हराएका, अमूक पार्टी, लाइन र नेताको भजन मण्डली बनेर नेतृत्वको ताबेदारी र ठेक्कापट्टामा समेत अल्झिएका संगठनहरूले यो भूमिका पूरा गर्न सक्दैनन् । विद्यार्थी आन्दोलनले कतिपय गलत नेताको स्वार्थ रक्षाको साधनका रूपमा प्रयोग हुने खतराबाट बच्दै आलोचनात्मक चेतसहित मातृ पार्टीलाई समेत खबरदारी गर्न सक्नुपर्छ । परिवर्तित विश्व र क्षेत्रीय भूराजनीतिक परिवेशले हाम्रो राष्ट्रिय स्वाधीनताको रक्षा र सुदृढीकरणमा नयाँ सम्भावना र चुनौतीका आयाम थपेको छ । भारतीय विस्तारवादबाट पटकपटक घाइते हाम्रो भूमि र स्वाधीनतामाथिको हस्तक्षेपबाट मुक्त हुने यो अत्यन्तै सुनौलो अवसर हुन सक्छ । यो अवसरलाई राजनीतिक नेतृत्वले कूटनीतिक ढंगले सदुपयोग गर्नुपर्छ । साथै, बेलाबेलामा स्थलगत एवं सडक संघर्ष बुलन्द गर्ने नीति अंगीकार गर्नुपर्छ । विद्यार्थी आन्दोलनको यो चौथो कार्यभार हो ।दस वर्षको जनयुद्ध र पटकपटकका राजनीतिक एवं सामाजिक आन्दोलनले कुरीति, विसंगति, हेलाहोचो, छुवाछूत र विभेद धेरै हदसम्म कम गरे पनि समाजबाट निमिट्यान्न भएका छैनन् । बालविवाह, बोक्सीको आरोपमा दिसा खुवाउने अमानवीय व्यवहार, छुवाछूत, दाइजोको नाममा महिला हिंसा आजपर्यन्त बाँकी छन् । यस्ता विभेद, विकृति र सामाजिक कुरीति अन्त्य गर्न निरन्तर जागरण र संघर्ष आवश्यक पर्छ । यस्तो सामाजिक जागरण र संघर्षको भूमिका पूरा गर्नु विद्यार्थी आन्दोलनको पाँचौं कार्यभार हो ।जलवायु परिवर्तन र पृथ्वीको संरक्षण विद्यार्थी आन्दोलनको छैटौं महत्त्वपूर्ण कार्यभार हो । बेलगाम पुँजीवादले प्रकृतिको दोहन अन्धाधुन्ध गरिरहेको छ । परिणाम, पृथ्वी अन्य प्राणी र भविष्यका पुस्ताको निमित्त झनझन् असुरक्षित बन्दै गएको छ । सत्रौं शताब्दीदेखि प्रकृतिको विनाश गर्दै आएका मुलुकमाथि कार्बन उत्सर्जन घटाउन दबाब बढाउने र क्षतिपूर्तिका लागि विश्वव्यापी जागरण, रचनात्मक संघर्ष गर्ने अन्तर्राष्ट्रिय मञ्च बनाउने भूमिकामा विद्यार्थी खरो रूपमा उत्रन जरुरी छ । राज्य संविधान कार्यान्वयनमा इमानदार छैन, शैक्षिक माफिया संविधान कार्यान्वयन गर्न दिँदैनन्, यसकारण विद्यार्थी आन्दोलन आवश्यक छ । अतः राज्यका स्रोत साधनको उचित, समान र न्यायपूर्ण वितरण गरी समतामा आधारित समान, निःशुल्क, व्यावहारिक, बहुप्राविधिक, सामाजिक उत्तरदायित्व बहन गर्ने शिक्षा प्रणाली निर्माणमा विद्यार्थी एकताबद्ध हुनैपर्छ । आदर्श र नैतिक मूल्यद्वारा राष्ट्र निर्माण र सामाजिक हितप्रति सचेत, सहकार्य र सहयोगमा आधारित विश्वस्तरीय प्रतिस्पर्धा सुनिश्चिततामा विद्यार्थी आन्दोलनको आवश्यकता झनै बढेर गएको छ । खनाल त्रिवि अर्थशास्त्र केन्द्रीय विभागमा एमफिल अध्ययन गर्दै छन् ।"
सधैं महँगीको मार,"सरकारले बर्सेनि दसैंतिहारलाई लक्षित गर्दै सुपथ मूल्य पसलको व्यवस्था गर्छ । सरकारको अनुदान लिएर बिक्री गर्ने खाद्य कम्पनी र साल्ट ट्रेडिङ कर्पोरेसनको मूल्यमा पनि एकरूपता छैन । यसरी दसैंको मुखमा बजारमा महँगी र सरकार नियन्त्रित सुपथ मूल्य पसलको मनोमानीले आमनागरिकको दिनचर्या खल्बलिने निश्चित छ । उपभोग्य वस्तुको मूल्य अकासिए पनि अनुगमन गरी बजारलाई नियमन गर्नेतर्फ राज्यले चासो राखेको छैन । जसको प्रत्यक्ष मारमा आम उपभोक्ता पर्दै आएका छन् । भान्सा तथा दैनिक प्रयोगमा आउने वस्तु तथा सेवाको शुल्क पनि बढेको छ । न्यून आय भएका किसान तथा दैनिक मजदुरी गर्ने श्रमिकका लागि चाडबाड सधैं ठूलो संकट लिएर आउने गर्छ । सामान्यतः जीविकाका लागि वस्तु वा सेवा खरिद गरी उपभोग गर्ने प्रत्येक व्यक्ति वा संस्थालाई उपभोक्ता मानिन्छ । उपभोग चक्रलाई हेर्दा कुनै एक वस्तु वा सेवाको विक्रेता वा आपूर्तिकर्ता अर्को वस्तु वा सेवाको क्रेता वा उपभोगकर्ता हुने भएकाले समाजका सबै व्यक्ति वा संस्था कुनै न कुनै रूपमा उपभोक्ता हुन्छन् । उपभोक्ता नभएको कुनै व्यक्ति हुँदैन । यस अर्थमा उपभोक्ता हकहित संरक्षणलाई आम रूपमा सबै नागरिकको हकहित संरक्षणका रूपमा हेर्न आवश्यक छ । उपभोक्तावादी आन्दोलनका अग्रणी राल्फ नेडरले उपभोक्ता संरक्षण अभियानलाई व्यक्तिको दैनिक जीवनयापनसँग सम्बन्धित आधारभूत हकअधिकार संरक्षणका रूपमा सुरुआत गरेका हुन् । वस्तुतः उपभोक्ता हित संरक्षण गुणस्तरीय जीवनयापनसँग सम्बन्धित भएकाले उपभोक्ता हकलाई मानवअधिकारको अभिन्न पाटोका रूपमा लिइन्छ । उपभोक्ताले आफूले उपभोग गर्न चाहेको वस्तु वा सेवा गुणस्तरयुक्त हुनुपर्ने र सो वस्तु वा सेवा उपयुक्त समयमा, उचित मूल्यमा र सहज रूपमा पाउनुपर्छ भन्ने उपभोक्ता अधिकारको आधारभूत मान्यता हो ।उपभोक्ता हकले मूलतः वस्तु वा सेवाको मूल्य, परिमाण, शुद्धता र गुणस्तर आदिबारे सही सूचना पाउने, वस्तु वा सेवाको छनोट गर्न पाउने, वस्तु वा सेवामा सहज पहुँचको अधिकार रहने, स्वच्छ प्रतिस्पर्धात्मक मूल्यमा गुणस्तरीय वस्तु वा सेवा पाउनेजस्ता अधिकार समेटेको हुन्छ । उपभोक्ताको अधिकारको हनन भएमा स्वच्छ न्यायिक प्रक्रियाबाट क्षतिपूर्ति पाउने र विक्रेतालाई उत्तरदायी बनाउने विषय उपभोक्ता हक अधिकारको अर्को महत्त्वपूर्ण पाटो हो । विक्रेताबाट हुन सक्ने गलत व्यावसायिक अभ्यासविरुद्ध आम उपभोक्तामा चेतना अभिवृद्धि गर्नु, उनीहरूलाई क्षति हुन नदिनु र क्षति हुन गएमा सोबापत क्षतिपूर्ति उपलब्ध गराउनु उपभोक्ता संरक्षण कानुनको उद्देश्य हुन्छ ।संविधानको धारा ४४ मा प्रत्याभूत उपभोक्ताको हकसम्बन्धी मौलिक हकको कार्यान्वयनका लागि विशेष ऐनका रूपमा उपभोक्ता संरक्षण ऐन २०७५ जारी हुनुलाई महत्त्वपूर्ण उपलब्धि मान्न सकिन्छ । ऐनबमोजिम उपभोक्ता अदालतको गठन गर्ने अधिकार र कर्तव्य नेपाल सरकारमा हुन्छ । ऐनको दफा ४१(५) बमोजिम गठन हुने उपभोक्ता अदालतको अध्यक्ष तोक्नुअघि न्याय परिषद्को र न्याय सेवाको अधिकृतलाई सदस्य तोक्नुअघि न्याय सेवा आयोगको परामर्श लिनुपर्ने कानुनी व्यवस्था छ । यो व्यवस्थाको पालना नभएकाले उपभोक्ता अदालत गठन हुन सकिरहेको छैन । वस्तु र सेवा बजारमा उपभोक्ता हित संरक्षण गर्न तत्काल उपभोक्ता अदालत गठन गर्नु अति आवश्यक छ । उपभोक्ता संरक्षण ऐन२०७५ को दफा ६५ ले उपभोक्ता संरक्षण ऐन२०५४ लाई खारेज गरेको छ तर सो ऐनबमोजिम दर्ता भई सुनुवाइका क्रममा रहेका दर्जनौं मुद्दाबारे उपभोक्ता संरक्षण संरक्षण ऐन२०७५ मौन छ । उपभोक्ताका दर्जनौं उजुरी जिल्ला प्रशासन कार्यालयमा थन्किरहेका छन् । सर्वोच्च अदालतले समेत २०७८ फागुन ८ मा सरकारका नाममा उपभोक्ता अदालत गठन गर्न परमादेश दिएको थियो । महँगी यही रफ्तारमा बढिरहने हो भने समाजमा विद्रोह निम्तिन सक्ने तथ्य अन्य मुलुकका घटनाक्रमले समेत देखाएका छन् । राज्यले असहज परिस्थिति नआओस् भनी बजारलाई स्वस्थ र सन्तुलित राख्न एवं अचाक्ली मूल्यवृद्धि हुनबाट रोक्न सक्नुपर्छ । यसका लागि संविधान, कानुन तथा सर्वोच्च अदालतबाट प्रतिपादित सिद्धान्तसमेतका आधारमा उपभोक्ता अदालतको गठन गर्न र जिल्ला क्षतिपूर्ति समितिमा परेका उजुरीहरूको सुनुवाइमा सरोकारवाला गम्भीर हुनुपर्छ । सुपथ मूल्य पसल साँचो अर्थमा सुपथ हुनुपर्छ । सरकारको अनुदान लिएर बिक्री गर्ने खाद्य कम्पनी र साल्ट ट्रेडिङ कर्पोरेसनको मूल्यमा पनि एकरूपता कायम हुनुपर्छ । सर्वसाधारण नागरिकलाई अस्वाभाविक महँगीको मारबाट बचाउन सरकार, निजी क्षेत्रलगायतका सबै सरोकारवाला एकजुट हुनुको विकल्प छैन । झा अधिवक्ता तथा मानवअधिकार अधिकृत हुन् ।"
आँखा को विशेष प्रदर्शनी,"काठमाडौं (कास) सहरी गरिबी र सुकुम्बासीको कथा बोकेको फिल्म आँखा को मंगलबार काठमाडौंको सुन्धारास्थित सिने डी सेफ सिनेमाज मा विशेष प्रदर्शनी गरिएको छ । फेसबुकको फिल्म सम्बद्धको समूह मुभी लभर्स ले स्थापनाको १० औं वर्षगाँठको अवसर पारेर उक्त फिल्मको टिकट शो गरेको हो । जौन योञ्जनको निर्देशन रहेको फिल्मको मुख्य भूमिकामा स्मिता लामिछाने र आरके मेहतासहित विजय बराल, निशा अधिकारीलगायतको अभिनय रहेको छ । मूलधारका सूत्रबद्ध फिल्मभन्दा फरक कथावस्तुमा बनेका फिल्मलाई आम दर्शकसामु पुर्याएर स्वस्थ बहस गर्ने अभिप्रायले विशेष प्रदर्शनीमा आँखा लाई छानिएको मुभी लभर्स ले जनाएको छ । राम्रा नेपाली फिल्मलाई माया गरौं भन्ने हाम्रो आवाजलाई थप बल दिन यो स्क्रिनिङ गर्न लागेका हौं, मुभी लभर्सले आफ्नो फेसबुक पेजमा लेखेको छ, हाम्रो दसौं वार्षिकोत्सव आँखा सँगै मिलेर मनाउँदै छौं । हाम्रा लागि यो ठूलो सफलता र गौरवको कुरा हो । प्रदर्शनका क्रममा रहेको फिल्मको सार्वजनिक ट्रेलरले आँखा लाई प्रतीक्षित बनाएको छ ।निर्देशक योञ्जनले मानवता, सामाजिक दबाब, नैतिकता र गरिबीजस्ता जटिल विषयवस्तुहरू अन्वेषण हुन जरुरी रहेको धारणा राख्दै आँखा आधुनिक समाजमा आर्थिक रूपले विपन्नका दुःख र बाँच्नका लागि मान्छेले गर्ने संघर्षको मार्मिक दृष्टिकोण रहेको दाबी गरे । भने, दुःख पनि एक्लोपन जत्तिकै भयानक र त्रासद हुन्छ भनेर दर्शाउन आँखा को कथा तयार पारिएको हो । मुभी लभर्स ले यसअघि पनि ऐना झ्यालको पुतली, हल्कारा, आचार्य, डाकिनी, म अलप हुन चाहन्छु जस्ता फिल्म र वृत्तचित्रको विशेष प्रदर्शनीसहित फिल्मकर्मीसँग अन्तरक्रियात्मक कार्यक्रम गरेको थियो ।"
भारतपाक तनाव निशानामा फिल्म,"(काठमाडौं)छिमेकी दुई देश भारत र पाकिस्तानबीच सधैं तनावका सम्बन्ध रहँदै आएको छ । सन् २०१६ मा भारत नियन्त्रित कश्मीरमा रहेको एक सैन्य अखडामा भएको आतंकवादी हमलापछि १८ सैनिक मारिए । भारतले त्यस हमलामा पाकिस्तानलाई दोष लगायो । त्यसको जवाफमा पाकिस्तानले भारतीय फिल्ममाथि प्रतिबन्ध लगाउनुका साथै भारतीय टीभी च्यानल प्रसारणमा समेत रोक लगाइदियो । भारतमा पनि पाकिस्तानी कलाकार, संगीतकारदेखि प्राविधिकले काम गर्न नपाउने अवस्था आयो ।दुई देशबीचको सीमा समस्याका कारण बारम्बार सैनिक संघर्ष चल्दै आएको छ । यसभन्दा पर पनि भारत र पाकिस्तानबीच विगत एक दशकयता अर्को एउटा युद्ध चलिरहेको छ, फिल्मको । सांस्कृतिक हिसाबले यी दुई देशबीच यति धेरै खिचातानी छ, जस्तो भारतीय फिल्ममा आतंकवादी संगठन वा व्यक्तिलाई पाकिस्तानी प्रतिनिधिका रूपमा चित्रण गरिन्छ । जबकि भारतमा नै बसेर फिल्म र संगीत क्षेत्रमा क्रियाशील पाकिस्तानी कलाकार थुप्रै थिए । सन् २०१६ पछि त जनस्तरमै त्यो सम्बन्ध पनि टुटेको छ । भारतले आफ्ना देशमा भएका पाकिस्तानी कलाकारलाई निषेध गरिदिएपछि राहत फतेह अली खान, फवाद खान, माहिरा खान, अली जफरजस्ता नामुद पाकिस्तानी कलाकारले भारत छोड्नुपर्यो । त्यसो त भारतको इन्डिया मोसन पिक्चर्स प्रोड्युसर एसोसिएसन ले सुरक्षा र देशभक्तिको नाममा पाकिस्तानी कलाकारलाई काम गर्न दिन लगाएको रोकलाई गैरकानुनी भन्दै भारतकै हाई कोर्टले २०२३ अक्टोबरमा खारेज गरिदिएको छ । हाई कोर्टले यस्तो रोक लगाउनुलाई सांस्कृतिक सद्भाव, एकता र शान्तिका लागि प्रतिकूल भन्दै हटाइदिए पनि व्यावहारिक रूपमा भने अवस्था अझै सहज छैन ।त्यसो त पाकिस्तानले पनि अधिकांश भारतीय फिल्मलाई आफ्नो देशमा प्रदर्शनमा रोक लगाउँदै आएको छ । सन् १९६५ को युद्धपछि पाकिस्तानले झन्डै चार दशक भारतीय फिल्मको प्रदर्शनमा प्रतिबन्ध लगाएको थियो । सन् २००८ मा प्रतिबन्ध हटाएको भए पनि ८ वर्ष नबित्दै पुनः रोक लगाउन थाल्यो । जोली एलएलबी २, नाम शबाना, बेगम जान, एक था टाइगर, बेबी, डर्टी पिक्चर, रांझणा, दंगल, ए दिल है मुस्किल जस्ता फिल्मले पाकिस्तानमा प्रदर्शन अनुमति नै पाएनन् । जबकि कुनै समय बलिउड फिल्मको पाकिस्तानमा यति ठूलो प्रभाव थियो कि त्यहाँको फिल्म उद्योग नै धराशायी बन्न पुगेको थियो । बलिउड फिल्मले मात्रै पाकिस्तानी फिल्म उद्योगको ६० प्रतिशत हिस्सा ओगटेको अल पाकिस्तान फिल्म एग्जिबिटर्स एसोसिएसन कै रिपोर्टमा उल्लेख छ ।भारतीय फिल्मको आंशिक रोकले पछिल्लो दशक पाकिस्तानी फिल्म उद्योग पुनः जुर्मुराउन थालेको छ । २०२२ अक्टोबर १३ मा रिलिज भएको फिल्म द लिजेन्ड अफ मौला जट्टा पाकिस्तानी फिल्म इतिहासमै सर्वाधिक कमाइ गर्ने फिल्म बन्यो । यस फिल्मका मुख्य कलाकार उनै छन्, जो भारतबाट ८ वर्षअघि खेदिनुपरेको थियो, फवादखान र माहिरा खान ।यतिबेला सोही फिल्मका निर्माताले गान्धी जयन्तीका अवसर पारेर अक्टोबर २ मा भारत प्रदर्शनको घोषणा गरिदिएपछि भारतमा हंगामा मच्चिएको छ । भारतीय हाई कोर्टले बाटो खोलिदिए पनि त्यहाँका शिव सेना, महाराष्ट्र नवनिर्माण सेना (मनसे) जस्ता अतिवादी संगठनदेखि राजनीतिक दलसम्मले चर्को विरोध मात्रै गरेका छैनन्, उक्त फिल्म लगाउने फिल्म हल नै तोडफोड गरिदिने धम्की दिइरहेका छन् । मनसेका फिल्म विभाग अध्यक्ष अमेय खोपकरले द लिजेन्ड अफ मौला जट्टा लाई भारतमा रिलिज हुन नदिने खुलमखुला चुनौती नै दिएका छन् । त्यति मात्रै हैन, खोपकरले उक्त फिल्मका कलाकार प्रचारप्रसारका लागि भारत आएको खण्डमा हातखुट्टा भाँचिदिनेसम्मको धम्की दिएका छन् । भन्छन्, हाम्रो देशमा पाकिस्तानले लगातार हमला गर्दै आइरहेको छ, गत साताअघि मात्रै पनि हमला गरेको छ । त्यसमा परी हाम्रा सैनिक जवानहरू सहिद भए । अनि यस्तो अवस्थामा हामीलाई चाहिँ पाकिस्तानको फिल्म किन चाहियो ? के हाम्रो देशमा कलाकार छैनन् खोपकरले महाराष्ट्रमा कुनै पनि हालतमा पाकिस्तानी फिल्म प्रदर्शन गर्न नदिने अडान राख्दै अन्य सहरमा पनि अवरोध गर्न भारतीय जनतासँग अपिल गरेका छन् । एक अन्तर्वार्तामा खोपकरले भनेका छन्, कला र राजनीति दुई अलग चिज पक्कै हो तर त्यही कला हाम्रो देशमाथि धावा बोल्नेहरूको हो भने तिनीहरूको कला चाहिएन । कलाको आडमा हामीमाथि नै हमला गर्नेहरू कदापि सह्य हुने छैन ।त्यसो त भारतीय फिल्म नेपालमा पनि निर्बाध प्रदर्शन भइरहँदा नेपालकै फिल्मले भारतमा प्रदर्शनी पाउनै कठिन छ । पछिल्लो समय प्रेमगीत ३ हिन्दी डब गरेर मात्रै भारतमा प्रदर्शन अनुमति पाएको थियो । नेपाली फिल्मकर्मीहरू भारतीय सेन्सर बोर्डले विभिन्न झमेला दिएर नेपाली फिल्मलाई नजानिँदो गरी प्रदर्शनीको बाटो बन्द गरिरहेको आरोप लगाउँछन् । जबकि भारतमा नेपालीभाषीको ठूलो संख्या रहेकाले पनि यहाँको फिल्मका लागि भारत ठूलो बजार हो ।मनसेकै प्रमुख राज ठाकरेले पनि द लिजेन्ड अफ मौला जट्ट को भारत प्रदर्शनीलाई लिएर निकै आपत्ति जनाएका छन् । उनले दुई देशबीच चलिरहेको तनावपूर्ण सम्बन्धकै अवस्थामा सांस्कृतिक आदानप्रदानका नाममा पाकिस्तानी फिल्मलाई स्वागत गर्न नसकिने भन्दै महाराष्ट्रमा चलाएको खण्डमा नतिजा राम्रो नहुने कडा चेतावनी दिएका छन् । उनले सामाजिक सञ्जाल एक्स मा लेखेका छन्, पाकिस्तानी कलाकारको फिल्मलाई भारतमा प्रदर्शनीको अनुमति किन दिइयो ? भारतलाई घृणा गरेर अलग भएको देशका कलाकारलाई यहाँ ल्याएर नचाउने र तिनका फिल्म चलाएर के गर्न खोजिएको हो ? सरकारले यस्ता फिल्मलाई देशभर नै रोक लगाउनुपर्छ । अन्यथा यो फिल्म लगाउने हलले पनि महँगो मूल्य चुकाउनुपर्ने हुन सक्छ ।उद्धव ठाकरेको शिव सेनाले पनि यस्तै चेतावनी दिएको छ । यसका नेता आनन्द दुबेले त ठाडै भनेका छन्, हामी हाम्रो मिहिनेतको कमाइ किन पाकिस्तानी फिल्मका लागि खर्च गर्ने ? जबकि त्यो पैसा उनीहरूले भारतविरुद्ध नै आतंकवाद फैलाउन प्रयोग गरिरहेका छन् भने ?त्यसो त फवाद र माहिराको फ्यानफलोइङ भारतमा पनि ठूलो छ । फवाद पछिल्लो पटक भारतीय फिल्म कपुर एन्ड सन्स मा देखिएका थिए भने माहिरा पनि शाहरूख खान स्टारर रइस मा मुख्य भूमिकामा थिइन् । द लिजेन्ड अफ मौला जट्ट को भारत प्रदर्शनलाई लिएर अतिवादी संगठनहरूले धम्की दिइरहँदा जनस्तरबाट यसको स्वागत पनि भइरहेको छ । भारतीय सञ्चारमाध्यम इन्डिया टीभी ले झन्डै १० वर्षपछि भारतमा चल्न लागेको पाकिस्तानी फिल्मलाई लिएर भारतीय दर्शक निकै उत्साहित रहेको बताएको छ ।द लिजेन्ड अफ मौला जट्ट यसअघि सन् १९७९ मा बनेको फिल्म मौला जट्ट को रिमेक भर्सन हो । पुरानो फिल्मका निर्मातासँगको कपीराइट झमेलामा फसेर केही वर्ष पाकिस्तानमै पनि प्रदर्शन हुन नसकेको यो फिल्म अन्ततः २०२२ मा रिलिज भएको थियो । फिल्मले पाकिस्तानमै डेढ सय करोडभन्दा बढीको कमाइ गरेको थियो भने विश्वभरबाट ४ सय करोड उठाइसकेको छ । भारतमा भने उक्त फिल्मलाई जी स्टुडियोले वितरण अधिकार लिएको हो । भारतीय जनता पार्टीका महाराष्ट्र प्रमुख आशुतोष दुवेले पनि पाकिस्तानी फिल्मलाई भारतमा प्रदर्शनका लागि जी स्टुडियो कसरी अग्रसर हुन सक्यो भन्दै सवाल उठाएका छन् । उनले एक्स मा ब्वाइकट जी स्टुडियोज ह्यासट्याग चलाउँदै फिल्मको सम्भावित प्रदर्शनीलाई लिएर चर्को विरोध गरेका छन् ।(एजेन्सीको सहयोगमा)"
चिनी ल्याउन साल्ट ट्रेडिङले खुलाएको टेन्डरमा परेन आवेदन,"(काठमाडौं)चाडबाडका लागि चिनी ल्याउन साल्ट ट्रेडिङ कर्पोरेसनले ग्लोबल टेन्डर गरे पनि कुनै पनि कम्पनीले आवेदन नदिँदा दसैंअगाडि आयात हुने सम्भावना न्यून देखिएको छ । बजारमूल्य हस्तक्षेप गर्न सरकारले ५० प्रतिशत भन्सार छुटमा ३० हजार टन चिनी आयात गर्ने निर्णय गरेको थियो । भदौ २४ को मन्त्रिपरिषद् बैठकले छुटमा चिनी ल्याउन साल्ट ट्रेडिङ र खाद्य व्यवस्था तथा व्यापार कम्पनीलाई १५१५ हजार टनको जिम्मा दिएको थियो । लगत्तै साल्टले १२ दिनको ग्लोबल टेन्डर गरेको थियो । टेन्डरको म्याद यही असोज ७ सम्म भए पनि कुनै कम्पनीले इच्छा देखाएनन् । अब पुनः टेन्डर गर्ने गृहकार्य भइरहेको साल्टका सहमहाप्रबन्धक कुमार राजभण्डारीले जानकारी दिए ।सामान्यतः सार्वजनिक खरिद ऐनअनुसार ग्लोबल टेन्डर गर्नुपर्छ । यसका लागि कम्तीमा पनि ४५ दिनको सूचना निकाल्नुपर्छ । तर यस अवधिमा दसैंतिहार नै सकिन्छ । त्यसलाई मध्यनजर गर्दै यसअघि भारत सरकारले जीटुजीमार्फत उपलब्ध गराउने भनिएको कोटाबाटै चिनी ल्याउने तयारी भएको छ, उद्योग, वाणिज्य तथा आपूर्ति मन्त्रालयका एक अधिकारीले भने, खाद्यले तयारी गरे पनि भारतका तर्फबाट ढिलाइ भइराखेको छ । पछिल्लो समय भारतले चिनी निर्यातमा बन्देज गरेको छ । सरकारले छुटमा ल्याउन कोटा तोके पनि भारतसँग चिनीको कोटा बढाइदिन आग्रह गरेको छैन । सोही कारण साल्टले चिनी खरिद गर्न टेन्डर गरे पनि कम्पनीहरूले इच्छा नदेखाएको जानकारहरू बताउँछन् । चाडबाडका लागि छुट र टेन्डर गरेकाले छोटो समयावधिमा ल्याउनुपर्छ । तर भारतले निर्यात बन्देज गरेको छ । भारतको विकल्प तेस्रो मुलुकको हो, ती अधिकारीले भने, तेस्रो मुलुकबाट आयात गर्दा समय लाग्छ । त्यही भएर कम्पनीहरूले इच्छा देखाएका छैनन् । छिटो आयात गर्न सरकारले भारतसँग चिनीको कोटा बढाइदिन आग्रह गर्नुपर्थ्यो । भारतले नेपाललाई निर्यात खुल्ला गरेको अवस्थामा ल्याउन सकिन्थ्यो । तर सरकारले त्यता पहल नगरेको ती अधिकारीले बताए । गत वर्ष भारतले जीटुजीबाट उपलब्ध गराइएको चिनी खाद्य र साल्टले ल्याएको भए अहिले समस्या हुने थिएन । गत वर्षको कोटा नउठाउँदा थप कोटाका लागि समस्या देखिएको छ, ती अधिकारीले भने । चाडबाडमा हुने कृत्रिम अभाव रोक्न गत वर्ष ५० हजार टन चिनी जीटुजीबाट ल्याउने निर्णय भएको थियो । सरकारले पहिलो लटमा २५ हजार टन ल्याउने जनाएको थियो । तर महँगो परेको भन्दै साल्ट र खाद्यले ल्याएनन् । भारतकै अन्य बजारमा सस्तोमा चिनी किन्न सकिए पनि भारतसँगको सम्झौताअनुसार नेसनल कोअपरेटिभ एक्स्पोर्ट प्रालिबाट मात्रै किन्नुपर्ने थियो । नेसनलले बढी मूल्य राखेको थियो । सोही कारण खरिद भएको थिएन । त्यसपछि सरकारले २५ हजार टनमध्ये करिब ६ हजार टन डाबर नेपाललाई आयात अनुमति दिएको थियो । बाँकी १९ हजार टन चिनी कच्चा पदार्थका रूपमा प्रयोग गर्न इच्छुक उद्योगलाई आवेदन दिन भनेको थियो । सोहीअनुसार ९ वटा निजी कम्पनीले आयात अनुमति पाए । तर ती उद्योगीले पनि ल्याएनन् । त्यसपछि सरकारले व्यापारिक प्रयोजनका लागि आयात अनुमति दिएको थियो । ७ जनाले आयात अनुमति पाए पनि ३ जना आयातकर्ताले भन्सार छुटबिना आयात गरेका छन । तीन आयातकर्ताले ८ हजार १ सय क्विन्टल चिनी भैरहवासम्म ल्याएर प्रतिकिलो १ सय २ रुपैयाँमा बेचेका छन् । बाँकी १० हजार ९ सय टन खाद्य र साल्टले ल्याउन प्रयास गरिराखेका छन् । ग्लोबल टेन्डर गर्दा कम्पनी नआएपछि अब जीटुजीको बाँकी चिनी ल्याउन गृहकार्यमा जुटेका छौं, साल्ट ट्रेडिङका सहमहाप्रबन्धक राजभण्डारीले भने, भारतको नेसनल कम्पनीले केही प्रावधान राखेको छ, त्यसमा छलफल भइरहेको छ । सकेसम्म दसैंमा ल्याउने तयारी छ । उनका अनुसार नेसनल कम्पनीले सुरुमै भुक्तानी मागेको छ । तर राष्ट्र बैंकको नियमअनुसार ३ करोड भारुभन्दा बढी पठाउन पाइँदैन । चिनीको मूल्यको तय पनि भएको छैन । त्यही कारण आयातमा ढिलाइ भएको छ । खाद्य व्यवस्था तथा व्यापार कम्पनीका खरिद विभागका विभागीय प्रमुख अनन्तराज पौडेलले सकेसम्म दसैंभित्र ल्याउने प्रयास भइराखेको बताए । तर भारतले बिक्री मूल्य नपठाएको उनले जानकारी दिए । एलसी खोल्न चिनीको रेट मागेका छौं, प्रतिकिलो ४५ भारुको कुरा छ । सुरुमा ५१० गाडी भए पनि ल्याउने गरी गृहकार्य भएको छ, उनले भने, चिनीको कोटा असोज १४ सम्म हो, भारतले समय थपे दसैंअगाडि नै ल्याउँछौं । तर कोटाको म्याद यही अक्टोबर ३० (असोज १४) मा सकिँदै छ । असोज १४ सम्म १० हजार ९ सय टन चिनी आयात नभएर कोटाको म्याद सकिन्छ । त्यसो भए बजारमा तस्करीकै चिनीको रजगज रहनेछ । अहिले पनि अवैध बाटोबाट भित्रिएको चिनीले बजार धान्दै आएको छ । यसरी भित्रिएको चिनीले राज्य र उपभोक्ता दुवैलाई बेफाइदा हुने जानकारहरू बताउँछन् । भारतमा सस्तोमा चिनी पाइन्छ, तर खुल्ला सीमाबाट भित्रिएको अवैद्य चिनीमा व्यापारीले बढी मूल्य लिन्छन् । यसले एकातर्फ उपभोक्ता महँगीको मारमा परेका छन् । अर्कोतर्फ सरकारले पनि राजस्व गुमाएको छ । चिनीमा भन्सारबाटै सेटिङ हुन्छ । एक गाडीको भन्सार गरेर २३ गाडी त्यतिकै भित्रिएको छ, होलसेल व्यवसायी सञ्जय फुयालले भने, यसले भन्सारका केही अधिकारी मालामाल भएका छन् । उपभोक्ता भने ठगिएका छन् । वाणिज्य, आपूर्ति तथा उपभोक्ता संरक्षण विभागका महानिर्देशक राजन पौडेलले खुल्ला सीमाका कारण केही प्रभाव परेको बताए । उनले चिनी तस्करी भएको स्विकारे । विराटनगर, वीरगन्ज क्षेत्रमा प्रतिकिलो ८४८५ रुपैयाँमा चिनी किन्न पाइन्छ । यसको मतलब केही प्रभाव परेकै छ, उनले भने, कोटाको चिनी ल्याउने म्याद करिब एक साता भए पनि म्याद थपका लागि पहल भएको छ ।"
स्मार्ट टेलिकमको बीटीएस टावरले ६ सय परिवारलाई हैरानी,"बिजुलको बिल कसले तिर्ने ?सम्पत्ति व्यवस्थापन नियमावली, २०८० अनुसार अनुमतिपत्र खारेज भएर प्राधिकरणले नियन्त्रणमा लिएको तीन महिनाभित्र त्यस्तो सेवा प्रदायकको नगद मौज्दात वा आम्दानीबाट दायित्व भुक्तान गर्नुपर्छ । दायित्व भुक्तान हुन नसकेमा वा नगद मौज्दात नभएमा अनुमतिपत्र बहाल नरहेका सेवा प्रदायकले सम्पूर्ण दायित्व प्रचलित कानुनबमोजिम भुक्तान गर्नुपर्नेछ, नियमावलीमा भनिएको छ । तर, कम्पनी नियन्त्रणमा लिएर प्राधिकरणले बैंक खाता रोक्का गरिदिएकाले दायित्व भुक्तानी गर्न नसकेको भन्दै सञ्चालकहरू पन्छिने गरेका छन् ।नियमावलीको नियम ५ मा विद्युत् महसुल कम्पनीले बुझाउनुपर्ने व्यवस्था छ । साथै, लिज वा बहाल रकमसमेत कम्पनीले नै बुझाउनुपर्ने व्यवस्था छ । महसुल नबुझाएमा नियम १९ बमोजिम कुनै सेवा प्रदायकको सम्पत्ति र दूरसञ्चार पूर्वाधार संरचना दूरसञ्चार प्रणाली र दूरसञ्चार सञ्चालन नियन्त्रणमा लिएको ३ महिनाभित्र त्यस्तो सेवा प्रदायकको नगद मौज्दात वा आम्दानीबाट नियम २० बमोजिम सेवा सुचारु गर्ने कार्यमा बाधा नपुग्ने गरी नियम ५ बमोजिमको दायित्व भुक्तान गर्नुपर्छ । त्यस्तै, नियम १९२ को उपनियम १ मा कुनै दायित्व भुक्तान हुन नसकेमा त्यस्तो सेवा प्रदायकको सम्पत्ति लिलाम बिक्री गरी दायित्व भुक्तान गरिने उल्लेख छ । बीटीएस टावर स्थापना निर्माणका लागि घर बहालमा लिनेदिनेसम्बन्धमा भएको सम्झौतापत्रका सर्तमा भने स्मार्ट टेलिकमले विद्युत् प्रयोग गरेबापतको महसुल घरधनीलाई भुक्तानी दिइने, मासिक विद्युत् महसुल भुक्तान गर्न दोस्रो पक्ष अर्थात् घरधनीले आवश्यक सहयोग पुर्याउने उल्लेख छ । दोस्रो पक्षले विद्युत् प्राधिकरणको निमयबमोजिमको समयमा विद्युत्को महसुल नबुझाई विद्युत्को लाइन काटिएमा सो कारणले प्रथम पक्षलाई भएको हानिनोक्सानी दोस्रो पक्षले प्रथम पक्षलाई बुझाउनुपर्नेछ, सम्झौतापत्रमा भनिएको छ, दोस्रो पक्षले घर भाडाबापत पाउने भुक्तानी वा दोस्रो पक्षको चलअचल सम्पत्तिबाट कट्टा गरी लिइनेछ । प्रथम पक्ष स्मार्ट र दोस्रो पक्ष घरधनी हुन् ।"
२१औं शताब्दीका चुनौती सामना गर्न केन्द्रीय बैंकहरू तयार हुनुपर्छ,"दोस्रो, उच्च मुद्रास्फीति रहेको समयमा कसिलो मौद्रिक नीतिमार्फत उक्त समस्या समाधान गर्न सकिने धारणा गभर्नर दासको छ । २०औं शताब्दीमा केन्द्रीय बैंकका एकल उद्देश्य मूल्यवृद्धि स्थिरता र एकल औजार अल्पकालीन ब्याजदर थियो, उनले भने, अहिले केन्द्रीय बैंकको उद्देश्यको दायरा विस्तारित भएर समग्र अर्थतन्त्रको स्थायित्व बनेको छ । जसअनुसार मूल्य स्थायित्व, दिगो आर्थिक वृद्धि, वित्तीय स्थायित्वलगायत छन् । एकैसाथ मूल्यवृद्धिमा स्थायित्व र वित्तीय स्थायित्वको सवालमा कहिलेकाहीं द्वन्द्व देखिए पनि यी दुवैबीचको सम्बन्ध पहिचान गरी साथै लान सके उच्च आर्थिक वृद्धिलाई योगदान दिन सकिने उनले बताए ।गभर्नर दासले पछिल्ला वर्षहरूमा केन्द्रीय बैंकहरू बलिया भएकै कारण विश्वव्यापी आर्थिक संकटहरूको प्रतिरक्षा गर्न सकेको टिप्पणी गरे । मुलुकमा बैंकिङ क्षेत्र बलियो भए ठूला वित्तीय संकटबाट पार पाउन सकिने उनको भनाइ थियो । दासले कोभिड १९ ले शिथिल बनाएको विश्व अर्थतन्त्र मात्र नभएर मूल्यवृद्धि नियन्त्रण, वित्तीय संकटलगायत आर्थिक संकटको सजिलै प्रतिरक्षा गर्न सफल भएको दाबी गरे । मुलुकको समष्टि आर्थिक र वित्तीय स्थिरताका लागि केन्द्रीय बैंकहरू परम्परागत रूपमा संरक्षकको रूपमा काम गर्दै आएका छन्, उनले भने ,समग्र आर्थिक विकासका लागि मौद्रिक नीति र वित्त नीतिबीच प्रभावकारी समन्वय हुनुपर्ने भएकाले केन्द्रीय बैंकहरूले त्यसतर्फ पनि काम गर्नुपर्ने गभर्नर दासको भनाइ थियो । कार्यक्रममा उनले केन्द्रीय बैंकहरूले सूचना वितरणमा उदार हुनुपर्ने समय आएको पनि बताए । विगतमा सूचनाहरू कम दिने, सार्वजनिक रूपमा कम बोल्ने, सञ्चारजगत् र नागरिकको प्रश्नहरू कम सामना गर्ने प्रचलन रहे पनि अब त्यो अवस्था पुरानो भएको बताए । अहिले प्रभावकारी सञ्चारमार्फत अपेक्षाहरूको व्यवस्थापन गर्नु पनि मौद्रिक नीतिको महत्त्वपूर्ण उपकरण भएको उनले धारणा राखे । पछिल्ला वर्षहरूमा केन्द्रीय बैंकहरूले सामाजिक सञ्जालका सबै माध्यममार्फत आफ्ना गतिविधि प्रवाह गरिरहेको र त्यसबाट अपेक्षित उपलब्धिहरू प्राप्त भइरहेको उनको भनाइ थियो । उनका अनुसार जलवायु परिवर्तनले विभिन्न चुनौती ल्याइरहेकाले ती सामनाका लागि सरकारका अन्य निकायहरूसँग प्रभावकारी समन्वय गर्न आवश्यक छ । केन्द्रीय बैंकहरूसँग परम्परागत नीतिगत उपकरणको साटो अपरम्परागत नीतिगत उपकरणहरूको विस्तारित प्याकेज नै रहेकाले विवेकशील ढंगले त्यसको उपयोग गर्नुपर्ने दासले बताए । विश्वका उदयीमान अर्थतन्त्रहरूले लचिलो नीति अवलम्बन गर्दै आए पनि त्यसको राम्रो व्यवस्थापन गर्न सफल भइरहेको पनि दासको भनाइ थियो । वित्तीय क्षेत्रमा बढ्दो प्रविधिको रूपान्तरण पनि केन्द्रीय बैंकहरूका लागि चुनौती भएको दासले बताए । संकटको समयमा प्रविधिले चाँडो फड्को मारेकाले केन्द्रीय बैंकहरूलाई अवसरसँगै चुनौती पनि थपेको छ, उनले भने, बढ्दो प्रविधिको प्रयोगले ल्याउने सम्भावित जोखिम न्यूनीकरणका लागि बैंकहरू सजग हुनुपर्छ । राष्ट्र बैंकले पहिलो पटक गरेको स्मृति कार्यक्रममा गभर्नर महाप्रसाद अधिकारीको विशेष निमन्त्रणामा दास नेपाल आएका थिए । हिमालयशमशेर जबरा नेपाल राष्ट्र बैंकका संस्थापक गभर्नर हुन् । केन्द्रीय बैंक स्थापना गर्ने निर्णय गरेसँगै बैंकको ऐन मस्यौदा बनाउन पनि उनको महत्त्वपूर्ण योगदान थियो । त्यतिबेला नेपाली मुद्राको साटो मुलुकभर भारतीय रुपैयाँ प्रचलनमा थियो । यसकारण पनि संस्थापक गभर्नर राणालाई भारतीय मुद्राको साटो नेपाली नोट चलनचल्तीमा ल्याउनु चुनौती थियो । यद्यपि राणाले सुरुका तीन वर्षसम्मको प्रयासले नेपाली मुद्रा चलनचल्तीमा ल्याएका थिए ।"
'लगानी विस्तारले रोजगारी वृद्धि र सुरक्षा,"काठमाडौं (कास) नेपाल उद्योग वाणिज्य महासंघका अध्यक्ष चन्द्रप्रसाद ढकालले स्वदेशी तथा विदेशी लगानी बढ्दै जाँदा रोजगारी बढ्ने र श्रमिक सुरक्षा पनि प्रत्याभूति हुने बताएका छन् । मंगलबार थाइल्यान्डको बैंककमा आयोजित व्यवसाय र मानवअधिकार विषयक छलफल कार्यक्रममा अध्यक्ष ढकालले उत्पादन र उत्पादकत्व वृद्धिले लगानीकर्ता र श्रमिकको हक सुरक्षण गर्ने वातावरण निर्माण हुने बताएका हुन् ।साना तथा मझौला उद्यमीलाई फस्टाउने अवसर प्रदान नगरी सबै क्षेत्र अगाडि बढ्न नसक्ने पनि उनले बताए । साना उद्यमीको अधिकारको विषयमा पनि सरकार र विकास साझेदारले ध्यान दिनुपर्छ, उनले भने, अनौपचारिक क्षेत्र र त्यहाँ कार्यरत श्रमिकको औपचारिकीकरणका लागि पनि सबै क्षेत्र मिलेर काम गर्नुपर्छ । दिगो आर्थिक विकासका लागि सबैले पहल गर्नुपर्नेमा उनको जोड थियो । नेपालले हालै लगानीसम्बन्धी आठवटा कानुन परिमार्जन भएको र लगानी वातावरण सुधार गर्न द्विपक्षीय लगानी सम्झौता ढाँचा अनुमोदन भएको समेत जानकारी दिँदै उनले लगानीको वातावरण निरन्तर सुधार भइरहेको समेत बताए । ढकालले विदेशी लगानीकर्ताहरूलाई नेपालमा लगानी गर्न आग्रह गरे ।"
तमोर करिडोरमा धमाधम कालोपत्र,"(पाँचथर)तमोर करिडोर आयोजनाअन्तर्गत धनकुटापाँचथर खण्ड कालोपत्र गर्ने कामले गति लिएको छ । संघीय सरकारले गौरवको आयोजनाका रूपमा अगाडि बढाएको उक्त सडकअन्तर्गत धनकुटाको मूलघाटदेखि पाँचथरको गणेशचोकसम्मको १ सय १० किमि सडक कालोपत्र गर्न ०७९ माघमा सम्झौता भएको थियो । यो सडक तराईदेखि पहाड हुँदै हिमाल जोड्ने द्रुतमार्गका रूपमा पनि स्थापित छ । १ सय १० किमिमध्ये धनकुटाको मूलघाटदेखि पाँचथरको कुम्मायक (हाङठुवा) सम्म ६६ किमि कालोपत्र गर्न रौताहा क्षमादेवी जेभी र हाङठुवादेखि गणेशचोकसम्मको ४६ किमिको काम गर्न एपेक्स निर्माण सेवाले सम्झौता गरेर काम गरिरहेका छन् । पहिलो खण्डको ६६ मध्ये १२ किमि सडक कालोपत्र भइसकेको छ भने थप ५ किमिमा कालोपत्र गर्ने तयारी पूरा भएको छ । दसैंसम्ममा थप ५ किमि कालोपत्र भइसक्ने आयोजनाका साइड इन्जिनियर अनुप सावदेनले बताए । पहिलो खण्डमा समग्र ६० प्रतिशत काम सकियो, यही गतिमा अघि बढ्ने हो भने असार मसान्तअगावै काम सकिन्छ, सावदेनले भने । दोस्रो खण्डको हाङठुवादेखि हेवाखोलासम्म पनि कालोपत्र गर्ने पूर्वाधार तयार भइरहेको छ । उक्त खण्डको प्रगति ४० प्रतिशत हाराहारी रहेको सावदेनले बताए । उक्त खण्डअन्तर्गत हेवा खोलादेखि गणेश चोकसम्म भने कामले गति लिएको छैन । हेवा खोलाको बेलिब्रिज ०८० असार २ को बाढीले बगाएपछि त्यहाँबाट खोलापारि सामान लैजान समस्या भएकाले केही ढिला भएको छ । बर्खायाम सकिएर खोलामा पानीको सतह घट्नासाथ भारपा, सुभाङ, पञ्चमी खण्डमा कामले गति लिन्छ, सावदेनले भने ।धनकुटाको मूलघाटदेखि हाङठुवासम्म ६६ किमि सडक कालोपत्र गर्न रौतहा क्षमादेवी (जेभी) ले २ अर्ब ४० करोडमा ठेक्का सम्झौता गरेर काम अघि बढाएको हो । बाँकी ४६ किमिमा १ अर्ब २४ करोड रुपैयाँमा सम्झौता गरेको एपेक्स निर्माण सेवाले काम गरिरहेको छ । मूलघाट गणेशचोक १ सय १२ किमि कालोपत्र गर्न निर्माण व्यवसायीसँग सम्झौता भएको कुल लागत ३ अर्ब ६४ रुपैयाँ हो । यो सडकमा आसफाल्ट प्रविधिबाट कालोपत्र भइरहेको छ । तमोर करिडोर सुनसरीको चतरादेखि सुरु भएर ताप्लेजुङको टिप्ताला पुगेर टुंगिन्छ । जुन बाटो भएर सुनसरीको धरान हुँदै १ कोशी प्रदेशको राजधानी विराटनगर पुग्न पाँचथरका बासिन्दालाई ६ घण्टा र ताप्लेजुङकावासीलाई सदरमुकाम फुङलिङबाट आठ घण्टा मात्रै लाग्छ । मेची राजमार्ग भएर इलामझापा हुँदै विराटनगर वा धरान पुग्न पाँचथरबाट कम्तीमा ९ र ताप्लेजुङबाट १२ घण्टासम्म यात्रा गर्नुपर्छ । तमोर नदीको किनारै किनार खनिएको यो सडकलाई पहाडदेखि तराई झर्न छिटो र सजिलो भएकाले स्थानीयले फास्ट ट्र्याक का रूपमा प्रयोग गर्दै आएका छन् । यो सडकको काम पूरा भएपछि पाँचथर, ताप्लेजुङ, तेह्रथुम र धनकुटाका बासिन्दाले लाभ लिनेछन् ।सरकारले यो सडकको ट्र्याक खोल्न ६ अर्ब १५ करोड १४ लाख रुपैयाँ खर्च गरेको थियो । कालोपत्र हुन लागेको ११० किमि खण्डका विभिन्न सात स्थानमा मोटरेबल पुल निर्माण गर्न कार्यालयले यसअघि नै ठेक्का सम्झौता गरिसकेको तमोर करिडोर सडक आयोजनाले जनाएको छ । ताप्लेजुङको ओलाङ्चुङगोलादेखि सुनसरीको चतरासम्म जोड्ने तमोर करिडोरको लम्बाइ २३८ किमि छ । यो सडक निर्माणको काम ०६५ सालमा निर्माण थालिएको थियो ।"
अर्थ संक्षेप,"दसैंतिहारमा अल्टिमाको उपहार र छुटकाठमाडौं (कास) लाइफ स्टाइल एक्सेसरिज ब्रान्ड अल्टिमाले चाडबाडलक्षित उपहार तथा छुट योजना ल्याएको छ । कम्पनीको सोमबार सार्वजनिक योजनाअन्तर्गत ग्राहकले अल्टिमाको उत्पादनमा १० करोड रुपैयाँ बराबरको छुट र ३ करोड रुपैयाँ बराबरको उपहार पाइने जनाइएको छ । उक्त योजना असोज ९ देखि २५ गतेसम्म सञ्चालन हुने कम्पनीले जानकारी दिएको छ । सोही अवसरमा कम्पनीले नयाँ उत्पादन साउन्डबार, स्पिकर, स्मार्टवाच, पावर बैंक र प्रिमियम इयर बड्स गरी पाँच उत्पादन सार्वजनिक गर्ने बताएको छ । यसैगरी कम्पनीले चाडबाडलाई लक्षित गर्दै डिल अफ द डे, बाई १ गेट १ र १ रुपैयाँ गेम योजना समेत समावेश गरेको छ । बजाजको ॅग्रान्ड कार्निभल मा १० तोला चाँदी जित्न सकिनेकाठमाडौं (कास) नेपालका लागि बजाज मोटरसाइकलको आधिकारिक वितरक एवं बिक्रेता हंसराज हुलासचन्द एन्ड कम्पनीले ग्रान्ड कार्निभल सुरु गरेको छ । कम्पनीले चाडबाडलाई लक्षित गर्दै काठमाडौंको भृकुटीमण्डपमा असोज ७ देखि कार्निभल आयोजना गरेको हो । १२ गतेसम्म चल्ने कार्निभलमा ग्राहकले १८ भन्दा बढी भ्यालुएटर्सबाट भ्यालुएसन पाउन सक्नेछन् । साथै सफारी क्यास अफर, वित्तीय सुविधा र हरेक दिन एक भाग्यशाली विजेताले लक्की ड्रमार्फत १० तोला चाँदी जित्ने मौका पाउन सक्नेछन् । सोही कार्निभलमा ग्राहकले पुरानो मोटरसाइकलसँग नयाँ बजाजका बाइक खरिद र साटासाट गर्ने सुविधासमेत पाउन सकिने कम्पनीले जानकारी दिएको छ ।इन्भेस्टमेन्ट मेगा बैंक भिसा इन्टरनेसनलद्वारा सम्मानितकाठमाडौं (कास) नेपाल इन्भेस्टमेन्ट मेगा बैंक भिसा इन्टरनेसनलद्वारा आयोजित लिडरसिप कन्क्लेभ नेपाल २०२४ मा सम्मानित भएको छ । हालै काठमाडौंमा आयोजित उक्त कार्यक्रममार्फत बैंक एक्सिलेन्स इन न्यु फ्लोस्इस्युअर बाट सम्मानित भएको हो । चार दशकदेखि ग्राहकवर्गहरूलाई सेवा प्रदान गर्दै आएको बैंकले अझ प्रभावकारी सेवा प्रदान गर्ने प्रतिबद्धता गरेको जनाएको छ । साथै बैंकको देशभर २७४ शाखा कार्यालय, ६५ वटा एक्सटेन्सन काउन्टर, ७७ वटा शाखारहित बैंकिङ र २६६ वटा एटीएम रहेको समेत जानकारी दिएको छ ।जीडब्लूएमले डिलर नेटवर्क विस्तार गर्दैकाठमाडौं (कास) नेपालका लागि जीडब्लूएमको आधिकारिक आयातकर्ता र वितरक भीजी इम्पेक्सले डिलर नेटवर्क विस्तारलाई तीव्रता दिएको छ । कम्पनीले विराटनगर, भरतपुर र बुटवलमा आधिकारिक डिलरसिप स्थापना गरिसकेको छ । यस आर्थिक वर्षको अन्त्यसम्म पोखरा, नेपागन्ज, जनकपुर र बिर्तामोडमा डिलरसिप विस्तार गर्ने योजना बनाएको जनाएको छ । उक्त डिलरहरूमा जीडब्लूएमका हेभल एच६ एसयूभी, हेभल जोलायन एसयूभी, पोअर डबल क्याबपिकअप, विंगल ५ पिकअप, ररेट्रोआधुनिक ओरा ०३ गाडीको अनुभव लिन सकिने कम्पनीले जानकारी दिएको छ ।फोन पे र अरेन्ज एनएक्सटीबीच सम्झौताकाठमाडौं (कास) डिजिटल बैंकिङ एप अरेन्ज एन्एक्सटी र डिजिटल भुक्तानी सेवा प्रदायक फोन पेबीच क्यास ब्याक उपलब्ध गराउनेसम्बन्धी सम्झौता भएको छ । सम्झौताअनुसार ग्राहकले अरेन्जमार्फत एकतर्फी आन्तरिक हवाई टिकट बुकिङ गर्दा पाँच सय रुपैयाँ क्यास ब्याक प्राप्त गर्न सक्नेछन् । क्यास ब्याक पाउन भने ग्राहकले एपएलवाई५०० प्रोमो कोड प्रयोग गर्नुपर्नेछ । एक जना भाग्यमानी ग्राहकले एक वर्षका लागि निःशुल्क हवाई टिकट पाउनेछन् । यो क्यास ब्याक अफर भने ग्राहकले असोजदेखि कात्तिकसम्म पाउने उक्त दुई कम्पनीले जनाएको छ ।ट्राइकोटलाई ॅएक्सपोर्ट एक्सिलेन्स अवार्ड काठमाडौं (कास) ललितपुर उद्योग वाणिज्य संघले पस्मिना निर्यातकर्ता कम्पनी ट्राइकोर्टलाई एक्सपोर्ट एक्सिलेन्स अवार्ड २०२४ बाट सम्मानित गरिएको छ । संघले बुनाइ कपडा निर्यात गर्नेमा देशकै पहिलो स्थानमा परेकाले ट्राइकोटलाई सम्मान गरिएको जानकारी दिएको छ । पछिल्लो पाँच वर्षमा ट्राइकोटले १ अर्ब ९४ करोड रुपैयाँ बराबरको निर्यात गरेको छ । यसैगरी नेपाली बजारमा करिब १७ करोड रुपैयाँ बराबरको कपडा बिक्री गरिसकेको कम्पनीले जानकारी दिएको छ । हामीले अहिले विश्वका नाम चलेका चर्चित ब्रान्डका कम्पनीहरूलाई आफ्ना उत्पादन निर्यात गर्दै आएका छौं, ट्राइकोटका प्रबन्धनिर्देशक शक्ति गोल्यानले भने । कम्पनीले वुलन र कटन को धागोबाट बन्ने पस्मिना स्वेटर, सल, टोपी र मोजाजस्ता पुरुष तथा महिलाका लागि कपडा बनाएर निर्यात गर्दै आएको छ । विराटनगरमा उद्योग रहेको ट्राइकोटमा हाल ३५० भन्दा बढी कर्मचारीले प्रत्यक्ष रोजगारी पाएका छन् ।"
पूर्वाधार नहुँदा प्राविधिक कलेजमा आएनन् विद्यार्थी,"(गुल्मी)डिप्लोमा तहको कृषि र भेटेरिनरी विषय पढाइ हुने चन्द्रकोट गाउँपालिकास्थित तुराङ बहुप्राविधिक शिक्षालय (पोलिटेक्निक इन्स्टिच्युट) मा यो वर्ष निर्धारित कोटाको १७ प्रतिशत मात्र विद्यार्थी भर्ना भएका छन् । बाली विज्ञानतर्फ ४० र पशु विज्ञानतर्फ ४० गरी ८० जनाको कोटा रहेको उक्त शिक्षालयमा बाली विज्ञानतर्फ विद्यार्थी भर्ना नै भएनन् भने भेटेरिनरीतर्फ १४ जना मात्र भर्ना भएका छन् ।भदौ २८ मा प्रवेश परीक्षा गरेको शिक्षालयले विद्यार्थी नपाएपछि एसईई ग्रेड वृद्धिका विद्यार्थीलाई लक्ष्य गरी फेरि असोज १४ मा प्रवेश परीक्षा तोकेको छ । डिप्लोमा तहकै जियोमेट्रिक इन्जिनियरिङ विषय पढाइ हुने ईश्मा गाउँपालिकास्थित जीवराज आश्रित बहुप्राविधिक शिक्षालयमा ४८ जनाको कोटामा जम्मा १२ विद्यार्थी भर्ना भएका छन् । उक्त शिक्षालयमा अघिल्लो वर्ष एक जना पनि भर्ना भएनन् ।सरकारी स्वामित्वका यी दुई शिक्षालय प्राविधिक शिक्षा तथा व्यावसायिक तालिम परिषद् (सीटीईभीटी) का आंगिक क्याम्पस हुन्, जसमा अध्ययन शुल्क न्यून छ । जीवराज शिक्षालयमा जियोमेट्रिक इन्जिनियरिङ पढ्न तीन वर्षको जम्मा ५७ हजार ४ सय रुपैयाँ लाग्छ भने तुराङ्गमा कृषि र भेटेरेनरी पढ्न ४० देखि ५० हजार मात्र शुल्क लाग्छ । त्यसमाथि सरकारी र पालिकाको छात्रवृत्तिले जिल्लाका विद्यार्थीलाई कलेज शुल्क लगभग निःशुल्कजस्तै छ । तर आफ्नै घरदैलोमा निःशुल्क प्राविधिक शिक्षा अध्ययन गर्न पनि विद्यार्थीको आकर्षण छैन ।तुराङ्गमा कृषि र पशुविज्ञानका लागि सीटीईभीटीले ८ जना, चन्द्रकोट र सत्यवती गाउँपालिकाले ८८ जना, कालीगण्डकी र धुर्कोट गाउँपालिकाले ६६ जना, गुल्मी दरबार गाउँपालिकाले ४, मातृसेवा प्रतिष्ठान नेपाल संस्थाले २ जना दलित छात्रालाई, रुरुक्षेत्र गाउापालिकाले रुरु स्थायी घर भएका सबैलाई पूर्ण छात्रवृत्ति र मुसिकोट नगरपालिकाले मुसिकोट स्थायी घर भएका सबै विद्यार्थीलाई ५० प्रतिशत छात्रवृत्ति उपलब्ध गराएका छन् । उक्त योजनाअनुसार ५० जनाभन्दा धेरै विद्यार्थीले निःशुल्क अध्ययन गर्ने व्यवस्था छ ।जीवराजमा पढ्ने सबै ४८ विद्यार्थीलाई ईश्मा गाउँपालिकाले पूर्ण छात्रवृत्तिको व्यवस्था गरेको छ । विद्यार्थी गाउँमा पढ्न नमान्ने र बसे पनि कृषि विषय पढ्न नमान्ने देखियो, तुराङ्ग शिक्षालयका प्रमुख प्रदीपराज पाण्डे भन्छन् । तर पूर्वाधारको अभाव र विद्यार्थीलाई बस्ने कोठासम्म नहुँदा विद्यार्थीको आकर्षण छैन । विद्यार्थीलाई कोठा भाडामा लिएर बस्ने व्यवस्था नभएको र टाढाटाढा कच्ची घर भएको गुनासो छ ।२०७६ सालमा स्थापना भएको कलेजमा अध्ययन गर्न आउने विद्यार्थीलाई गाउँका कच्ची माटोका घरमा कोठासमेत पाइँदैन, शिक्षालयका लेखा प्रमुख अमरविक्रम जीसी भन्छन्, प्राविधिक कलेज पढ्ने विद्यार्थीलाई सुविधायुक्त भवन हुनुपर्नेमा आधारभूत विद्यालयको भवनमा कक्षा सञ्चालन छ, अनि कहाँबाट होस् विद्यार्थीको आकर्षण ? जिल्लामा सीटीईभीटीको आंगिक क्याम्पसका रूपमा रहेका यी दुई क्याम्पसको वार्षिक सञ्चालन खर्च झन्डै २ करोड छ । तुराङ्गको वार्षिक १ करोडभन्दा धेरै र जीवराजको वार्षिक ८५ लाखभन्दा धेरै खर्च छ । विद्यार्थी नहुँदा सरकारी लगानी खेर गइरहेको छ ।तुराङ्ग शिक्षालय टीकाराम बहुमुखी क्याम्पसमा चलेको छ । ७ वटा कोठा क्याम्पसले उपलब्ध गराएको छ भने ६ वटा कोठा शिक्षालयले आफैं निर्माण गरेको छ । शिक्षालयले हालैमात्र करिब ४५ रोपनी जग्गाको व्यवस्था गरे पनि प्रयोगात्मक अभ्यासलगायतमा समस्या छ । शिक्षालय प्रमुख पाण्डे भन्छन्, क्याम्पसको भवनमा बसेकोले ल्याब, लाइब्रेरीलगायतका लागि भवन अभाव छ । चर्को भाडा हुँदा प्रशिक्षक तथा विद्यार्थी बस्न पनि समस्या भएको उनीहरूको गुनासो छ । बजार बन्न लागेको गाउँका घरहरूमा ३ देखि ५ हजारसम्म भाडा तिर्नुपर्छ, तुराङ्गमा अध्ययनरत एक विद्यार्थी भन्छन्, जबकि सदरमुकाममा समेत कोठाभाडा त्यति महँगो छैन ।जीवराज शिक्षालय पूर्वाधार नै नभएको गाउँमा छ । ईश्मा५ हुलाकेको कुमारी आधारभूत विद्यालयको भवनमा कक्षा सञ्चालन हुन्छ । त्यसभन्दा करिब १ किलोमिटर टाढा गाउँको एक पक्की भवनमा कार्यालय सञ्चालन छ । जग्गा उपलब्ध गराइएको भए अहिलेसम्म आफ्नै संरचनाहरू बन्ने थिए तर अहिलेसम्म जग्गा उपलब्ध हुन सकेन, लेखा प्रमुख जीसी भन्छन् । सुरुमा शिक्षालय राख्ने भनिएको ईश्मा६ राङ्गदलको जग्गामा लखन थापा अन्तर्राष्ट्रिय रंगशाला बनाउने भन्दै २ करोडभन्दा धेरै रकम खर्च गरे पनि अलपत्र छ । संघीय मन्त्रिपरिषद्बाट जीवराज शिक्षालयका लागि भनेर निर्णय भएको ईश्मा५ हुलाकेको ५२ रोपनी जग्गा गाउँपालिकाले आफ्नो नाममा दर्ता गरेको छ ।वर्तमान कार्यपालिकाले गाउँपालिकाको नामको उक्त जग्गा ३० वर्षका लागि शिक्षालयलाई लिजमा दिने निर्णय गरेको छ । तर विद्यार्थीको आकर्षण नै नभएको ठाउँमा लिजको जग्गामा सीटीईभीटीले लगानी गर्न चासो देखाएको छैन ।"
'मैले अझै प्रदर्शन सुधार्नुपर्छ,"(काठमाडौं)एसियाली कराते च्याम्पियनसिपमा रजत जितेर फर्केकी एरिका गुरुङले आगामी दिनमा योभन्दा राम्रो प्रदर्शन दिने प्रतिवद्धता जनाएकी छन् । चीनको हाङचाउबाट भएको २० औं संस्करणको च्याम्पियनसिपमा एरिकाले भियतनामी प्रतिद्वन्द्वीसँग पराजित भएपछि रजत पदकमा चित्त बुझाउनुपरेको थियो । उनी महिला ६८ केजीमाथि तौल समूहको फाइनलमा भियतनामकी नाओन थी नुयेनसँग ६० ले हारेकी थिइन् ।तर, उनको जितेको रजत नेपाली करातेका लागि एसियन च्याम्पियनसिपमा जितेको पहिलो पदक थियो । त्यसले गर्दा त्रिभुवन अन्तर्राष्ट्रिय विमानस्थलमा उनीसहित च्याम्पियनसिपमा सहभागी नेपाली कराते टोली फर्किंदा भव्य स्वागत गरिएको थियो । एक वर्षअघि चीनको सोही स्थानमा भएको १९ औं एसियाली खेलकुदबाट पनि उनले रजत नै जितेकी थिइन् । एरिकाले यसपल्टको एसियन च्याम्पियनसिप खेल्दा आफ्नो खेलमा धेरै सुधार गर्नुपर्ने आवश्यकता देखेकी छन् । उनले भनिन्, प्राविधिक रूपमा धेरै कुरा मिस गरेजस्तो लागेको छ । ट्रेनिङमा अझै इम्प्रुभ गर्नुपर्छ । मैले फाइनल हारेको सम्झेर थप मिहिनेत गर्नुपर्छ ।पदक विजेता भएर भन्दा पनि च्याम्पियनसिपको खेलाडी भएर खेल्नुपर्ने आफूले महसुस गरेको उनले सुनाइन् । ट्रेनिङ नेपालमै यहीं गरे पनि एक्सपोजरका लागि प्रतियोगिताहरूमा सहभागी भइरहे आफ्नो क्षमता थप बलियो हुने उनको विश्वास छ । एरिकाले अब आफू आगामी वर्ल्ड च्याम्पियनसिपको तयारीमा लाग्ने बताइन् । अन्तर्राष्ट्रिय एरिनामा नेपाल पनि अगाडि आइरहेको बताउँदै उनले भनिन्, तपाईंहरू सबैको माया, आशीर्वाद र हौसलाले हामीले राम्रो गरिरहेका छौं । अझै राम्रो गर्न सक्छौं भन्ने विश्वास छ । तपाईंहरूको माया र हौसलाका लागि धेरै धेरै धन्यवाद ।उनीसहित कराते टोलीलाई स्वागत गर्न राष्ट्रिय खेलकुद परिषद् (राखेप) का सदस्यसचिव टंकलाल घिसिङ, नेपाल कराते महासंघका पदाधिकारी, नेपाल प्रहरीका अधिकारी र खेलाडी, परिवारजनलगायत बाक्लो संख्यामा विमानस्थल पुगेको थियो । सदस्यसचिव घिसिङले एरिकाले प्राप्त गरेको पदक भाग्यवश नभई उनको अथक प्रयास र मिहिनेतबाट सम्भव भएको बताउँदै करातेलाई एकपछि अर्को सफलता मिलिरहेको चर्चा गरेका थिए । उनले यो सफलतामा प्रशिक्षक कुशल श्रेष्ठको प्रशिक्षण र नेपाल कराते महासंघको व्यवस्थापन सह्रानीय रहेको भन्दै प्रशंसा गरे । सन् २०२६ मा हुने २० औं एसियाली खेलकुदमा कराते नेपालका लागि मेरुदण्ड नै रहेको भन्दै खेलाडीको एक्सपोजरका लागि राखेपले थप लगानी गर्ने प्रतिबद्धता जनाए । एरिकासँगै अन्य खेलाडीले पनि सम्भावना देखाएकाले उनीहरूको प्रशिक्षण र अन्तर्राष्ट्रिय प्रतिस्पर्धामा राखेपले सहयोग गर्ने आश्वासन दिलाए । नेपाल कराते महासंघका अध्यक्ष युवराज लामाले एरिकाका मातापितालाई छोरीको सफलताको लागि बधाई र धन्यवाद दिए । उनले भने, तपाईंहरूले छोरीलाई जन्माउनुभयो, अब एरिका नेपालकै छोरी भइसकिन् । यो सफलताका लागि तपाईंहरू र एरिकालाई विशेष बधाई र धन्यबाद ।प्रशिक्षक कुशल श्रेष्ठले सिनियर एसियन च्याम्पियनसिपमा जितेको पहिलो पदक सम्पूर्ण नेपालीमा समर्पित गर्दै एरिका र अन्य खेलाडीको प्रदर्शनबारे चर्चा गरेका थिए । उनले चोटका कारण एरिकाले फाइनलमा सोचेअनुरूप प्रदर्शन गर्न नसकेको र प्रतिद्वन्द्वी भियतनामकी खेलाडी धेरै अनुभवी रहेको बताए । उनले जितहार खेलाडीको जीवनमा आइरहने कुरा भएकाले यसलाई शिक्षाको रूपमा लिएर अगाडि बढ्नुपर्ने बताए । यसअघि सन् २०१८ मा जापानमा भएको एसियाली कराते च्याम्पियनसिपमा एस्टर राईले यू२१ उमेर समूहमा कांस्य पदक जितेकी थिइन् ।"
वाग्मतीसँग हारेपछि संकटालाई संकट,"(काठमाडौं)संकटा क्लबले एन्फा महिला लिग फुटबलमा त्यस्तो खेल गुमाएको छ, जसलाई जित आवश्यक थियो । हारले संकटामाथि संकट थपिएको छ । वाग्मतीले भने जितसँगै आफ्नो सम्भावना जीवन्त राखेको छ । वाग्मतीले लगातार दुई जितेर बलियो प्रतिद्वन्द्विता पेस गरेको हो । तर टोलीसामु पहाड जत्तिकै ठूलो चुनौती छ । संकटालाई भने अबको खेल असाध्यै गाह्रो छ । आठौं चरणको अन्तिम खेलमा बुधबार पुलिस क्लबले कर्णालीको सामना गर्नेछ । त्यसले लिग तालिकामा खासै प्रभाव पार्ने छैन । पुलिसको यसअघि नै शीर्ष तीन निश्चित भइसकेको छ । कर्णालीको भने शीर्ष पाँचको सम्भावना समाप्त भइसकेको छ । पुलिससँगै एपीएफ र आर्मीको मात्र शीर्ष पाँचमा रहने निश्चित भइसकेको हो । एपीएफको २२, आर्मीको १९ र पुलिसको १५ अंक छ । यी टोली आरामले शीर्ष तीनमा छन् । यिनलाई पछ्याएर लिगको दोस्रो चरणका प्रवेश गर्ने दुई टिमको स्थिति भने स्पष्ट हुन सकेको छैन । यस्तोमा लिगको पहिलो चरण अन्तिम ५ खेल अगाडि रोमाञ्चक मोडमा पुगेको छ र सबै खाले सम्भावना खुला छ । गोल अन्तरको समीकरण पनि निर्णायक हुन सक्नेछ । अब अन्तिम नवौं चरणमा चन्द्रपुरले वालिङ, कोशीले सुदूरपश्चिम, एपीएफले वाग्मती, आर्मीले कर्णाली र संकटाले पुलिसको सामना गर्नेछ । वालिङले मंगलबार अर्को खेलमा ठूलो अन्तरको हार बेहोरको भए पनि १२ अंकसहित चौथो स्थानमा छ । त्यसपछि कोशीको ११, वाग्मतीको १०, चन्द्रपुर र संकटाको समान ८ अंक छ । सम्भवतः वालिङ र कोशी केही बलिया छन् । सातदोबाटोस्थित एन्फा कम्प्लेक्समा भएको दिनको पहिलो खेलमा आर्मी सजिलै विजयी रह्यो । टोलीका लागि चन्द्रा भण्डारीले ह्याट्रिक गरिन् भने विमला बिक र अमिशा कार्कीले २२ गोल गरे । एउटा अर्को गोल आत्मघाती रह्यो । चन्द्राले ४३ र ५४ औं मिनेटमा दुई गोल गरिन् । त्यसपछि ७४ औं मिनेटमा ह्याट्रिक पूरा गरिन् । दोस्रो खेलमा चारै गोल दोस्रो हाफमा सम्भव भएको हो । गिफ्टी एचेमापोङले ६८ र ७६ औं मिनेटमा गोल गर्दै वाग्मतीलाई दुई गोलको अग्रता दिलाइन् । खेलको ८३ औं मिनेटमा टेमिलोपे जेनिफरले संकटाका लागि एक गोल गर्दै खेल रोमाञ्चक बनाइन् । तर दोस्रो हाफको इन्ज्युरी समयको सातौं मिनेटमा पुष्पकुमारी खड्काले वाग्मतीबाट तेस्रो गोल गरिन् ।"
अभिलाषा र सुनीरा सेमिफाइनलमा,"काठमाडौं (कास) प्रदीप खड्का र बोरिस अधिकारी प्रथम भ्याली स्लाम टेनिस प्रतियोगिताको महिला सिंगल्समा अभिलाषा विष्टले प्रकृति श्रेष्ठलाई ६२, ६२ ले पराजित गर्दैर् सेमिफाइनल पक्का गरेकी छन् । त्यस्तै स्वस्तिका विष्टले प्राज्ना मानन्धरलाई ६४, ६०, आइसा डोल्कर गुरुङले प्रशंसा मोक्तानलाई ६४, ६४ ले र सुनीरा थापाले जेनी खड्कालाई ६२, ६४ को सोझो सेटमा हराएर सेमिफाइनल तय गरे ।सातदोबाटोस्थित टेनिस कोर्टमा मंगलबार पुरुष सिंगल्सतर्फ प्रदीप खड्काले प्रणव वैद्यलाई ६१, ६० ले र बोरिस अधिकारीले युगेन शेर्पालाई ४६, ६३, ४० ले पराजित गरे । युगेन तेस्रो सेटमा रिटायर्ड हर्ट भएका थिए । सोही स्पर्धामा निहालजंग थापाले मुकिम थापालाई ६०, ६०, सक्षमविक्रम शाहले निजेज महर्जनलाई ७६(३), ६२, प्रणव खनालले वृजेश अर्याललाई ६३, ६०, प्रणव मानन्धरले देवाशिष रेउलेलाई ६२, ६२, राजवीर प्रधानले आयुशमान घलेलाई ५७, ७५, ६० ले र निशान श्रेष्ठले मिलन रोकायालाई ६४, ६१ को सेटमा हराएर अन्तिम आठको स्थान सुरक्षित गरे । पुरुष डबल्समा प्रदीप र युगेन, प्रणव र सक्षमविक्रम तथा निहालजंग र आयुशमानको जोडीले सेमिफाइनलमा स्थान पक्का गरे ।भेट्रान ४५ वर्षमाथि पुरुष सिंगल्समा रोहित सुनुवार, रमेश रोकाया, छेवाङ लामा, मनबहादुर कटुवाल, कमलबहादुर भण्डारी, जिन मन किम, महेश श्रेष्ठ र जितेन्द्र परियार क्वाटरफाइनल पुगे । ३५ वर्षमाथि पुरुष सिंगल्समा इलम दीक्षित, कुशलराज पाण्डे, भीष्मजंग गुरुङ, सिमान्त गुरुङ, छोमविक्रम शाह र सन्तोष खत्रीले क्वाटरफाइनलमा स्थान सुरक्षित गरे । ५५ वर्षमाथि पुरुष सिंगल्समा सुनिल गुरुङले क्वाटरफाइनल यात्रा तय गरे ।"
छोटकरी,"शिशिरको टिमलाई कांस्य पदककाठमाडौं (कास) नेपालका शिशिर श्रेष्ठ, पारस भण्डारी र मनोज श्रेष्ठको टिमले अस्ट्रेलियन ओपन जी२ तेक्वान्दो च्याम्पियनसिपमा कांस्य पदक जितेको छ । शिशिर १३ औं दक्षिण एसियाली खेलकुद (साग) का कांस्य विजेता खेलाडी हुन् । अस्ट्रेलियाको ब्रिसवेनमा भएको प्रतियोगितामा उनीहरूले ३० वर्षमुनि पुरुष टिम पुम्सेमा कांस्य जितेको हो । अस्ट्रेलिया तेक्वान्दोको आयोजनामा ब्रिसवेनस्थित निसान एरिनामा भएको प्रतियोगिताको उक्त इभेन्टमा सिंगापुरले स्वर्ण र हङकङले रजत जितेको थियो । अस्ट्रेलियन ओपनमा नेपालका अन्तर्राष्ट्रिय तेक्वान्दो रेफ्री अशोक खड्काले निर्णायकको भूमिका निर्वाह गरेका थिए । उनले अस्ट्रेलियन ओपन, प्रेसिडेन्ट कप र पारा तेक्वान्दो गरी तीन प्रतियोगितामा १९ फाइट खेलाएका थिए ।रग्बीलाई इमिरेट्सको साथकाठमाडौं (कास) नेपालमा हुने एसिया रग्बी सेभेन्स प्रतियोगितालाई इमिरेट्सले मुख्य प्रायोजन गरेको छ । एसियाली रग्बीको सबैभन्दा ठूलो प्रतियोगितासँग इमिरेट्सले मुख्य प्रायोजकमा सम्झौता गरेको हो । सम्झौतासँगै प्रतियोगिताको नाम एसिया रग्बी इमिरेट्स सेभेन्स ट्रफी २०२४ हुनेछ । एसिया रग्बीको आयोजना र नेपाल रग्बी संघको व्यवस्थापनमा एसिया रग्बी सेभेन्स दशरथ रंगशालामा असोज १८ र १९ मा हुनेछ । प्रतियोगितामा १७ राष्ट्रको सहभागिता रहनेछ । त्यसमा पुरुष रग्बी सेभेन्समा १४ र महिला रग्बी सेभेन्समा ८ टिमले भाग लिनेछन् । ४ सय ५० भन्दा धेरै खेलाडी र अफिसियल नेपाल आउनेछन् । काष्ठमण्डप विजयी काठमाडौं (कास) आयोजक काष्ठमण्डप विद्यालयले दोस्रो काष्ठमण्डप कपअन्तर्गत बास्केटबलमा मंगलबार दोहोरो जित हात पारेको छ । काष्ठमण्डपको ब्वाइजगर्ल्स दुवैको ए टोली विजयी भयो । घरेलु कोर्टमा ब्वाइजतर्फ काष्ठमण्डपले मिल्सबेरीलाई २७११ स्कोरले पराजित गर्यो । गर्ल्समा काष्ठमण्डपले एलआरआईलाई १७६ ले हरायो । फुटसलको सिनियर ब्वाइजमा विल्सन एकेडेमीले काठमाडौं विद्याकुञ्ज ए लाई ५० तथा एलआरआईले जोन डेबीलाई २० गोलले हराए । जुनियर ब्वाइजमा विल्सनले काठमाडौं विद्याकुञ्ज बी लाई २०, द चाँदबाग स्कुलले लिटिल वन्डर्सलाई ४० तथा अध्ययनले टीआईएलाई ५० गोलले हराए । सिनियर गर्ल्समा काठमाडौं वर्ल्ड स्कुलले जोन डेवीलाई २१ र काठमाडौं विद्याकुञ्ज बी लाई ८० तथा अध्ययनले टीआईएलाई ८३ गोलले पराजित गरे । प्रतियोगिताको राष्ट्रिय बास्केटबल टोलीका कप्तान सदीश प्रधान र काष्ठमण्डपकी प्रिन्सिपल डा शिवा थापाले उद्घाटन गरे ।"
च्याम्पियन खेलाडीलाई शिखरको सम्मान,"काठमाडौं (कास) शिखर इन्स्योरेन्स कम्पनीले मंगलबार काभा महिला भलिबल क्लब च्याम्पियनसिपको उपाधि विजेता नेपाल पुलिस क्लब नगदसहित सम्मान गरेको छ । माल्दिभ्समा भएको प्रतियोगिताको उपाधि जितेर पुलिस टोली सोमबार स्वदेश फर्केको हो । च्याम्पियन टोलीका खेलाडी, प्रशिक्षक, अफिसियललाई गरी १६ जनालाई जनही ५० हजार १ रुपैयाँसहित सम्मान गरिएको छ । साथै सम्पूर्ण खेलाडीको २ लाखबराबरको हेल्थ इन्स्योरेन्ससमेत गरिदिने शिखर इन्स्योरेन्सले जनाएको छ । च्याम्पियनसिपमा विधागत उत्कृष्ट भएवापत तीन खेलाडीलाई थप ५०५० हजार प्रदान गरिएको थियो । उषा भण्डारी मोस्ट भ्यालुएबल प्लेयर र उत्कृष्ट आउटसाइड हिटर बनेकी थिइन् । उनले थप एक लाख पाइन् । उत्कृष्ट मिडल ब्लकर सुमित्रा रेग्मी र उत्कृष्ट लिबेरो शान्तिकला तामाङले थप ५० ५० हजार पाएका थिए । मुख्य प्रशिक्षक रुपेश विष्ट र सहायक प्रशिक्षक सुशीला थापाले पनि ५० हजारसहित सम्मान थापे ।च्याम्पियन खेलाडीलाई शिखर इन्स्योरेन्सका अध्यक्ष गौरव अग्रवाल, सीईओ दीपप्रकाश पाण्डेलगायतले सम्मान प्रदान गरेका थिए । सीईओ पाण्डेले यो सम्मानको सुरुआतमात्र भएको र यसले नेपाली भलिबललाई थोरै भए पनि सहयोग हुने विश्वास व्यक्त गरेका थिए । माल्दिभ्सको मालेमा शनिबार सम्पन्न च्याम्पियनसिपको फाइनलमा अपराजित रहेको पुलिसले उज्वेकिस्तानको हुमो क्लबलाई ३० को सोझो सेटमा हराएको थियो ।"
पुलिस टिम शीर्षस्थानमा,"काठमाडौं (कास) नेपाल पुलिस क्लब मंगलबार स्ट्याग ग्लोबल च्याम्पियन्स टेबलटेनिस लिग२ मा राउन्ड रोबिन लिगको खेल सकिँदा शीर्षस्थानमा उक्लिएको छ । साबिक उपविजेता पुलिसले ३२ अंक बटुलेको छ ।स्ट्याग च्याम्पियन्स टेबलटेनिस एकेडेमीको आयोजनामा भइरहेको प्रतियोगितामा आयोजक ३१ अंकसाथ दोस्रो, यल टेबलटेनिस २७ अंकसाथ तेस्रो र रेड टाइल्स १८ अंकसाथ चौथो स्थानमा छन् ।लैनचौरस्थित राष्ट्रिय टेबलटेनिस प्रशिक्षण केन्द्रमा जारी प्रतियोगितामा होप्स टेबलटेनिस एकेडेमी तथा नेपाल एपीएफ क्लबको १५१५ अंक छ । ७ टिम सहभागी प्रतियोगितामा ज्ञानभैरव डिल्लीबजार टेबलटेनिस क्लब ८ अंकसहित पुछारमा छ ।"
