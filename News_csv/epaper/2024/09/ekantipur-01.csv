शीर्षक,विवरण
ओलम्पिक इतिहासमा नेपालको पहिलो पदक,"(काठमाडौं)नेपाली खेलकुद इतिहासकै ठूलो नाम बनेकी छन् पलेशा गोवर्धन । पेरिस पारा ओलम्पिकमा कांस्य पदक जितेपछि पारा तेक्वान्दो खेलाडी पलेशा यसको हकदार बनिन् । यो नेपालले अन्तर्राष्ट्रिय खेलकुदमा जितेको ऐतिहासिक र पहिलो ठूलो पदक हो । ओलम्पिक संरचनामा नेपाली खेलाडीले पदक जित्नु धेरै टाढाको विषय थियो । त्यसमाथि पारा खेलाडीको हैसियतमा त झन् कठिनभन्दा कठिन । तर, ती सबै दायरा तोड्दै पलेशाले दोस्रो ओलम्पिक सहभागितामै देशलाई पदक दिलाएकी छन् । पेरिसस्थित ग्रान्ड प्यालेसमा उनले पदक जित्दा यहाँ शुक्रबार मध्यरात भइसकेको थियो । त्यसैले उनको पदक खुसीले आम नेपालीको शनिबार बिहानीलाई उत्साहप्रद बनायो ।उनले पारा तेक्वान्दोको के४४ विधाअन्तर्गत महिला ५७ केजी तौल समूहमा पदक जितेकी हुन् । पलेशाले सर्बियाकी मरिजा मिचेभविरुद्ध १५८ स्कोरको नतिजा निकाल्दै कांस्य जितिन् । अर्को कांस्य ब्राजिलकी कार्डोसो फर्नान्डेजले जितिन् । यिनै ब्राजिलीसँग क्वाटरफाइनलमा नहारेको भए पलेशा माथिल्लो पदकसम्म पुग्ने थिइन् । तर, संघर्षपूर्ण खेलमा उनी १०८ स्कोरले पराजित भइन् । त्यसपछि पलेशा रिपिचेजबाट कांस्यमा पुगेकी हुन् । यसपल्ट क्वाटरफाइनल पराजितलाई मात्र रिपिचेजको मौका दिइएको थियो । पलेशासँग टोकियो पारा ओलम्पिकमा पदकसामुन्ने पुगेर पनि जित्न नसकेको पीडा थियो । कोरोना महामारीका कारण छनोट प्रतियोगिता खेल्न नपाएर वाइल्ड कार्डको सहारामा टोकियो पुगेकी पलेशाले दुई खेल जित्दै कांस्य पदक भिडन्तको स्वाद लिइसकेकी थिइन् । तर, चिनियाँ ली युझीसँग पराजित हुँदा पदकविहीन हुनुपर्यो । यसपालि अर्को पोलबाट फाइनल पुगेकी युझीले स्वर्ण नै जितिन् । उनले टर्कीकी गुमेज गुर्दललाई ११० ले हराएर स्वर्ण जितेकी हुन् । टोकियोमै दुई खेल जितेर इतिहास बनाइसकेकी पलेशा यस पटक आफूलाई अझै बलियो बनाएर ओलम्पिकको मञ्चमा उत्रिएकी थिइन् । झन्डै एक महिना बेलायतमा प्रशिक्षण गरेकी पलेशाले एसियाली खेलकुदमा ऐतिहासिक कांस्य र एसियाली ओलम्पिक छनोट चरणमा स्वर्ण जितेकी थिइन् । पलेशाले राउन्ड अफ १६ को खेलमा भेनेजुएलाकी मोरालेस भलेरियालाई एकपक्षीय रूपमा ३१० अंकले हराएर सुखद सुरुआत गरेकी थिइन् । क्वाटरफाइनलमा शीर्ष वरीयताकी ब्राजिली खेलाडी फर्नान्डेजसँग हारेपछि भने रिपिचेजमा धकेलिइन् । रिपिचेजको पहिलो खेलमा आयोजक राष्ट्र फ्रान्सकी चौथो वरीयताकी सोफी कार्भजनलाई २१ स्कोरले हराएपछि पलेशाको पदक भिडन्तको प्रतिद्वन्द्वीमा सर्बियाली मरिजा आइपुगिन् । मरिजा तिनै खेलाडी थिइन्, जसलाई पलेशाले टोकियोमा पनि हराएकी थिइन् । पलेशाविरुद्ध बदला लिने सुरमा थिइन् मरिजा । ५ मिनेटको प्रतिस्पर्धामा दुई मिनेट बाँकीसम्म मरिजाले ५४ को अग्रता लिइरहेकी थिइन् । तर, एक मिनेट बाँकी हुँदा पलेशाले खेल ७७ अंकको बराबरीमा ल्याइन् । त्यसपछि आक्रामक देखिएकी पलेशाले लगातार किक प्रहार गर्दै अंक बटुलेर नतिजा आफ्नो पक्षमा पारिन् । पलेशाले मरिजासँगको खेलबारे भनिन्, खेलमा उनी हाबी भइसकेकी थिइन्, ७७ अंकले बराबरी भयो । जे नि हुनसक्ने स्थिति थियो । तर, उसलाई टोकियोमा हराइसकेको सम्झे, त्यसले मलाई थप ऊर्जा मिल्यो अनि आक्रामक बनेर आफ्नो खेल खेल्न थालें । त्यसपछि लगातार अंक लिएँ । जितपछि पलेशाले आफूले जितेको पदक आफ्नोमात्र नभई नेपाल र सबै नेपालीको भएको बताएकी छन् । मिहिनेत गरेअनुसार पदक जितेको बताउँदै उनले भनिन्, मैले जितेको पदक मेरोमात्र होइन, नेपाल र सबै नेपालीको हो । हामीले अब गर्वसाथ भन्न सक्छौं, हाम्रो पनि ओलम्पिक पदक छ ।सबैको भरोसा कायम राख्दै ओलम्पिकमा पदक जित्न पाएकोमा गौरवान्तित र खुसी महसुस भएकाले बताउँदै उनले थपिन्, देशका लागि एउटा ठूलो पदक उपहार दिन पाएकोमा अत्यन्तै खुसी छु ।लामो समयदेखि पलेशालाई प्रशिक्षण गराइरहेका पारा तेक्वान्दो प्रशिक्षक कविराज नेगी लामाले पलेशाबाट जसरी पदक अपेक्षा गरिएको थियो, त्यसलाई उनले पूरा गरेर सम्पूर्ण नेपाली र नेपाली खेलकुदलाई खुसी पारेको बताए । पारा खेलकुदबाट ११ भन्दा बढी अन्तर्राष्ट्रिय पदक जिताइसकेका लामाले भने, टोकियोमा हामी पदकबाट छुटेका थियौं, आज पलेशाको निरन्तर मिहिनेत, हाम्रो प्रयासले पेरिसमा पदक जितेका छौं, यो पदक खुसी सबै नेपालीमा बाँड्न चाहन्छौं । पलेशाले सबै नेपाली शिर ठाडो र छाती चौडा पारेको बताउँदै लामाले थपे, नेपाली खेलाडीले पनि ओलम्पिकमा पदक जित्न सक्छ र ? भन्ने प्रश्नको जवाफ पलेशाले दिएकी छिन् । लगानी र मिहिनेत गर्यौं भने हामी जहाँ पनि पदक जित्न सक्षम हुन्छौं । पलेशाले जितपछि सर्वप्रथम आफ्नो आमाबुवालाई धन्यबाद दिइन्, उहाँहरूले सानैदेखि सधैं खेल्नमा उनको हौसला भरिरहे । काठमाडौं बागबजार निवासी प्रदीप र मनीता गोवर्धनका तीन छोरीमध्ये पलेशा माइली हुन् । जुलाईमा मात्र उनी २१ वर्षको उमेर प्रवेश गरेकी थिइन् । पलेशाले प्रशिक्षक लामा, म्यानेजर रामचन्द्र श्रेष्ठसहित खेलकुद परिषद, पारा ओलम्पिक कमिटी, तेक्वान्दो संघ, शुभचिन्तकलगायत सबैलाई धन्यवाद दिँदै अझ राम्रो तयारी गर्न सके योभन्दा ठूलो उपलब्धि हासिल गर्न सक्ने विश्वास व्यक्त गरिन् ।पलेशा चैतमा चीनको ताइयानमा सम्पन्न एसियाली ओलम्पिक छनोट चरण जित्दै पेरिस पुगेकी हुन् । फाइनलमा इरानकी लीला मिर्जाइलाई ५४ ले हराएर स्वर्ण जितेकी थिइन् । एसियाली छनोट चरण पार गरेर ओलम्पिक खेल्ने तेक्वान्दोकी तेस्रो खेलाडी हुन उनी । संगीना वैद्यले सन् २००४ को ग्रिस ओलम्पिक र दीपक विष्टले २०१० को बेइजिङ ओलम्पिक खेलेपछि एसियाली छनोट जित्ने पलेशामात्र थिइन् । पेरिस पारा ओलम्पिकमा नेपालका तीन खेलाडीको सहभागिता छ । तेक्वान्दोकै भरतसिंह महता बाहिरिइसकेका थिए । उनी पहिलो खेलमै जापानका मित्सुया तानाकासँग १९३ ले पराजित भएका थिए । अब पौडीका भीमबहादुर कुमालले खेल्न बाँकी छ । उनले सेप्टेम्बर २ मा एस ९ क्याटगोरीको ५० मिटर फ्रिस्टायलमा प्रतिस्पर्धा गर्नेछन् । पलेशाको खेलयात्रा जन्मँदै बायाँ हातको नाडीदेखि तलको भाग नभएकी पलेशाले १० वर्षको उमेरदेखि तेक्वान्दो खेल्न थालेकी हुन् । सानैदेखि चञ्चले र निडर स्वभावकी पलेशा डीएभी स्कुलमा अध्ययनरत हुँदा अतिरिक्त क्रियाकलापमा सहभागी भइरहेकी हुन्थिन् । जब नेपाल तेक्वान्दो संघले पारा कमिटी गठन गरी खेलाडी पहिचान थालेको थियो । खेलाडीको पहिचानमा प्रयासरत तत्कालीन प्रशिक्षक कल्याण कुँवरसामु खबर आयो, डिएभीमा एउटी खेलाडी छिन्, राम्रो खेल्छिन्, उचाइ राम्रो छ । त्यसपछि भएको थियो पलेशाको वास्तविक तेक्वान्दो यात्रा । उनै कुँवरबाट उनले सुरुआती दिनको प्रशिक्षण लिएका थिए ।त्यसपछि पलेशा २०१६ देखि पारा तेक्वान्दोको राष्ट्रिय टिममा आबद्ध भइन् । पलेशाको अन्तर्राष्ट्रिय प्रतियोगिताको डेब्यू भने २०१७ मा दक्षिण कोरियाको छुन्चियोनमा भएको तेस्रो एसियाली पारा तेक्वान्दो च्याम्पियनसिप हो । त्यसमा उनी पाँचौं स्थान रहेकी थिइन् ।२०१८ मा काठमाडौं सम्पन्न दोस्रो काठमाडौं ग्योरोगी तथा पुम्से अन्तर्राष्ट्रिय तेक्वान्दोमा स्वर्ण जितेकी पलेशाले २०१८ मै भियतनाममा सम्पन्न चौथो एसियाली पारा तेक्वान्दो च्याम्पियनसिपमा कांस्य जितेर अन्तर्राष्ट्रिय पदक जितको यात्रा थालेकी थिइन् । त्यसपछि उनले २०२१ मा बहराइनमा भएको एसियाली युथ पारा गेम्समा स्वर्ण पदक नै जितिन् । लन्डनमा विश्व पारा तेक्वान्दो २०१७, जोर्डनमा पाँचौं एसियाली पारा खुला तेक्वान्दो २०१९ र टोकियोमा पारा ओलम्पिक गेम्सको टेस्ट इभेन्ट २०१९ मा पाॅँचौं स्थान हासिल गरेकी थिइन् ।२०१९ मा टर्कीमा भएको आठौं विश्व पारा तेक्वान्दोमा नवौं भएकी पलेशाले साउदी अरेबियामा भएको विश्व पारा तेक्वान्दो ग्रान्ड प्रिक्समा पनि सहभागिता जनाएकी थिइन् । भियतनाममा भएको नवौं एसियाली पारा तेक्वान्दो च्याम्पियनसिप पनि खेलिन् । सधैं सकारात्मक हुनुपर्छ भन्ने मान्यतामा अघि बढिरहेकी पलेशाले यस्तो सफलताबाट आफूजस्ता धेरै पारा खेलाडीको हौसला बढाउने विश्वास लिएको बताइन् । भनिन्, मैले १० वर्षको छँदा तेक्वान्दो सिकेर २१ वर्षको उमेर यो सफलता पाएँ । मिहिनेत र धैर्य गर्नुपर्छ सफलता पाइन्छ । सरकारले अझलगानी गरे योभन्दा पनि ठूलो सफलता ल्याउन सकिन्छ भन्ने विश्वास छ ।पारा ओलम्पिक इतिहासअपांगता भएका खेलाडीका लागि पनि पारा ओलम्पिक सुरु भएको धेरै भइसकेको छ । १९६० रोम (इटाली)बाट पारा ओलम्पिक सुरु भएको हो । जतिबेला ह्विलचेयरका खेलाडीले मात्र प्रतिस्पर्धा गर्थे । रोममा २३ देशका ४ सय खेलाडीले प्रतिस्पर्धा गरेको इतिहास छ । जबकि नेपालले त्यसको चार वर्षपछि आयोजित टोकियो ओलम्पिक १९६४ बाट मात्र ग्रीष्मकालीन ओलम्पिकमा सहभागिता जनाउन थालेको हो । त्यही ग्रीष्मकालीन ओलम्पिकको १९८८ को सोल संस्करणमा नेपालले कांस्य पदक जितेको थियो । तर, त्यो पदक तेक्वान्दोको प्रदर्शनी खेलमा थियो । जसले गर्दा आधिकारिक गणनामा छैन । उक्त कांस्य पदक विधान लामाले जितेका थिए । पेरिससम्म आइपुग्दा झन्डै ९२ खेलाडीले ओलम्पिकमा प्रतिस्पर्धा गरिसकेका छन् । पारा ओलम्पिकमा भने नेपालले २००४ एथेन्स (ग्रिस) बाट सहभागिता जनाउन थालेको हो । त्यही संस्करणदेखि अन्तर्राष्ट्रिय मल्टिस्पोर्ट्स इभेन्टको रूपमा अगाडि बढाइएको हो । एथेन्समा निर्मला ज्ञवालीले सटपुटमा प्रतिस्पर्धा गरेकी थिइन् । बेइजिङ २००८ मा एथलेटिक्सका जितबहादुर खड्का, लन्डन २०१२ मा एथलेटिक्स विक्रमबहादुर राना र मैयाँ विशुंखे, रियो २०१६ धावक विक्रमबहादुर राना र पौडीकी लक्ष्मी कुँवर तथा टोकियो २०२० मा पलेशाले भाग लिएको इतिहास छ ।पलेशाले ६५ लाख पाउनेराष्ट्रिय खेलकुद विकास नियमावली२०७९ मा भएको पुरस्कारसम्बन्धी व्यवस्थाअनुसार कांस्य विजेता पलेशाले ६५ लाख रुपैयाँ नगद पुरस्कार पाउनेछिन् । स्वर्ण विजेतालाई १ करोड ३० लाख र रजतका लागि ९७ लाख पुरस्कार रहेको छ । यो पुरस्कार ओलम्पिक (ग्रीष्मकालीनशीतकालीन, पाराविशेष) र विश्वकप फुटबल शीर्षकमा राखिएको छ ।सोही नियमावलीको पुरस्कारअनुसार चीनको हाङझाउमा भएको चौथो एसियाली पारा खेलकुदमा कांस्य जितेकी पलेशाले १३ लाख रुपैयाँ पुरस्कार लिइसकेकी छन् । कांस्य जिताएवापत प्रशिक्षक कविराजले ५ लाख ८५ हजार, व्यवस्थापक रामचन्द्र श्रेष्ठले २ लाख ९२ हजार र तेक्वान्दो संघले ११ लाख ७० हजार रुपैयाँ पुरस्कार प्राप्त गर्नेछन् ।"
१० वर्षमा बन्यो नुवाकोटमा केन्द्रीयस्तरको कारागार,"(काठमाडौं)नुवाकोटको नयाँ कारागारमा काठमाडौं उपत्यकाबाट डेढ सय कैदीलाई स्थानान्तरण गरिएको छ । विदुर नगरपालिका६ स्थित खम्पाक्याम्प (चण्डीपोखरी) मा निर्माणाधीन केन्द्रीय कारागारको पहिलो र दोस्रो चरणको काम सकिएसँगै गृह मन्त्रालयले उपत्यकाका सुन्धारा (जगन्नाथदेवल), डिल्लीबजार र ललितपुरको नख्खु कारागारका १ सय ५० कैदीलाई नुवाकोटमा स्थानान्तरण गरेको हो । तत्कालीन प्रधानमन्त्री सुशील कोइरालाका पालामा १० वर्षअघि नै मन्त्रिपरिषद् बैठकले उपत्यकाका कारागारमा कैदीबन्दीको चाप कम गर्न भन्दै विदुरमा करिब ७ हजार कैदीबन्दी अट्ने गरी केन्द्रीय कारागार निर्माण गर्ने निर्णय गरेको थियो । गुरुयोजनाअनुसार ७ अर्ब लागतमा सुविधासम्पन्न कारागार निर्माण गर्ने लक्ष्यसहित आव २०७१७२ देखि काम अघि बढेको थियो । कारागारका लागि सरकारले ६ सय २० रोपनी जग्गा व्यवस्था गरेको थियो ।त्यसमध्येको पहिलो र दोस्रो चरणमा गरी २ अर्ब रुपैयाँ लागतमा निर्माण भई शनिबार गृहमन्त्री रमेश लेखकले कारागार उद्घाटन गरेका हुन् । कारागार व्यवस्थापन विभागका अनुसार निर्माण सम्पन्न भएका ३ वटा पुरुष ब्लक र एउटा महिला ब्लक तथा प्रहरी र सशस्त्रका एकएक वटा ब्लक छन् । महिला र पुरुष ब्लकका ४ वटा संरचनामा १ हजार ३ सय ७० जना कैदीबन्दी राख्न मिल्ने क्षमताका छन् ।त्यही संरचनामा नुवाकोट जिल्ला कारागारमा रहेका डेढ सय र काठमाडौंबाट स्थानान्तरण गरिएका अरू डेढ सय गरी कुल ३ सय कैदीबन्दीलाई नयाँ संरचनामा राखिएको हो । विभागका महानिर्देशक जयराज आचार्यले भदौभित्र उपत्यकाका तीनवटै कारागारबाट थप ५ सय कैदीलाई नुवाकोट सार्ने तयारी रहेको बताए । अदालतबाट मुद्दाको अन्तिम किनारा नलागेर पुर्पक्षमा पठाइएका तथा धरौटी बुझाउन नसकेर कारागारमै रहेका तथा ५० प्रतिशत सजाय काटेका र छोटो अवधिको कारागार सजाय तोकिएकालाई भने नुवाकोट कारागारमा पठाइने छैन । यस्ता प्रकृतिका बन्दीलाई मुद्दा चलिरहेको अदालतसम्म ओहोरदोहोर गरिरहनुपर्ने भएर उनीहरूलाई नुवाकोट कारागार नपठाइएको कारागार व्यवस्थापन विभागले जनाएको छ । गृह मन्त्रालयले निर्धारण गरेको १० वटा काममध्ये नुवाकोटमा रहेको कारागार सञ्चालन सय दिनमा गर्ने काममध्येको एक हो । यसलाई उद्योग कारागारका रूपमा विकास गर्नेछौं, गृहमन्त्री लेखकले भने, यहाँ प्रशस्त जग्गा छ, त्यसको उपयोग गरेर कारागार विस्तार र यहाँका कैदीबन्दीलाई विभिन्न सीप सिकाए यही कारागार परिसरभित्र विभिन्न वस्तु उत्पादन गर्न लगाइनेछ । यसबाट कैदीबन्दीको आर्थिक उपार्जन हुन्छ भने त्यो सामान बाहिर लगेर बिक्री गर्दा यो ठाउँको पनि आर्थिक विकास हुन्छ ।कैदीबन्दीका कारण यस क्षेत्रको आर्थिक गतिविधि पनि बढ्ने उनले बताए । यहाँ बस्ने कैदीबन्दी र सुरक्षाकर्मीले यही ठाउँको खाद्य र लत्ताकपडा किन्नुहुन्छ । यसले यहाँको आर्थिक विकास हुन्छ, उनले भने । कारागारमा बस्ने कैदीबन्दीको पनि मानवअधिकार हुने भएकाले आधुनिक, सुविधा सम्पन्न र ठूलो कारागार बनाइएको उनले बताए । उनले बाँकी निर्माण कार्य सम्पन्न गर्न सरकारले उचित बजेटको जोहो गर्ने पनि प्रतिबद्धता जनाए ।२०७० चैत २० को मन्त्रिपरिषद्ले विदुरमा आव २०७७७८ भित्र ७ हजार क्षमताको कारागार निर्माणको काम गरिसक्ने नीति लिए पनि सरकारले आवश्यक बजेट विनियोजन नगर्दा र ठेकेदारको ढिलासुस्तीले तोकिएकै समयमा काम सम्पन्न हुन सकेन । जसका कारण कारागार निर्माणको काम अघि बढेको १० वर्षमा बल्ल पहिलो र दोस्रो चरणको मात्रै संरचना निर्माण भएको हो ।विभागका महानिर्देशक आचार्यका अनुसार जिल्ला कारागार नुवाकोटमा भएकाबाहेक हत्या, बलात्कार, लागूऔषध, ज्यान मार्ने उद्योगलगायत कसुरमा अदालतबाट मुद्दाको अन्तिम किनारा लागेर उपत्यकाभित्रका विभिन्न कारागारमा सजाय भुक्तानरत कैदीलाई पहिलो चरणमा डेढ सय सारिएको र भदौभित्रै बाँकी थप ५ सयलाई स्थानान्तरण तयारी छ । यसबाहेक उपत्यका आसपास भौतिक संरचना जीर्ण रहेका र क्षमताभन्दा बढी कैदी रहेका कारागारबाट अरू थप ५ सय हाराहारीमा कैदी स्थानान्तरण गर्ने लक्ष्य रहेको उनले जानकारी दिए । हाल देशभरका ७५ कारागारमा कम्तीमा २८ हजार ६ सय कैदीबन्दी छन् । मुद्दाको किनारा नलागेका र धरौटी बुझाउन नसकेका कम्तीमा ११ हजार १ सय जना छन् भने १ हजार ३ सय ३० जना विदेशी नागरिक छन् । ६५ वर्षमाथिका कैदीबन्दीको संख्या ६ सय २४ रहेको विभागले जनाएको छ । देशभरका कैदीबन्दीमध्ये एक तिहाइजति उपत्यकाभित्रैका तीनवटा कारागारमा बस्छन् । विभागका अनुसार देशभर ४० प्रतिशतभन्दा बढी कैदीबन्दी भौतिक संरचना अभावमा कोचाकोच गरेर बस्नुपर्ने बाध्यता छ । सुन्धारास्थित केन्द्रीय कारागार करिब १ हजार ६ सय क्षमताको हो । तर, यहाँ ३ हजार ८ सय बढीलाई राखिएको छ । डिल्लीबजार कारागारमा करिब ७ सय कैदीबन्दीलाई राखिएको छ । जबकि यसको क्षमता ३ सयको मात्रै रहेको महानिर्देशक आचार्यले जानकारी दिए । नख्खु कारागारको क्षमता करिब ७ सयको रहे पनि १ हजार ७ सय जनालाई राखिएको छ । विभिन्न अपराधमा दोषी ठहर भएका, मुद्दाको किनारा नलागेका र अभिभावक जेलमा रहेर आश्रित गरी बालसुधार गृहमा रहेकाको संख्या कम्तीमा १ हजार ३ सय छ । सुधार गृहमा पनि आवश्यकता अनुसारका संरचना छैनन् । कैदीबन्दीको चापलाई धान्ने खालका भौतिक संरचना नबनेकै कारण विभिन्न कारागारमा क्षमताभन्दा बढी राख्न बाध्यता रहेको विभागले जनाएको छ ।कैदीबन्दीलाई स्वास्थ्य, शिक्षा, भौतिक पूर्वाधार, खानेपानीदेखि अन्य आधारभूत आवश्यकता मात्र होइन, जेलबाट निस्किएपछि समाजमा पुनःस्थापना हुन सहजीकरण गर्नेसहितका रणनीति अपनाउन राज्य संवेदनशील नभएकोमा सरकारको आलोचना हुने गरेको छ । सन् २०१५ डिसेम्बर १७ मा संयुक्त राष्ट्रसंघको महासभाले कैदीबन्दीका लागि स्वास्थ्य, शिक्षा, जेलभित्रै रोजगारी, शारीरिक व्यायामसम्मका अधिकारदेखि व्यक्ति पक्राउ र बिनादबाबप्रभाव अनुसन्धान गर्नुपर्नेसहितका १ सय २२ वटा नियम घोषणा गरेको हो ।१ सय २२ बुँदे नेल्सन मन्डेला रुल्स नाम दिएर घोषणा गरिएको युनाइटेड नेसन्स स्टान्डर्ड मिनिमन रुल्स फर द ट्रिटमेन्ट अफ प्रिजनर्सको नेपाल पक्ष राष्ट्र हो । यो नियममा हस्ताक्षर गर्ने राष्ट्रका लागि यसको पालना गर्नु बाध्यकारी छ । तर, सरकारले कैदीबन्दीका लागि बस्ने संरचना नै पर्याप्त रूपमा निर्माण गर्न सकेको छैन ।विभागका महानिर्देशक आचार्यले कैदीबन्दीसम्बन्धी घोषणापत्रअनुसार देशभर निर्माणाधीन कारागारलाई छिटो सम्पन्न गर्नेतर्फ पहल भइरहेको बताए । नुवाकोटमा पहिलो र दोस्रो चरणमा बनेका संरचनाबाहेक अस्पताल, विद्यालय, खेलमैदानसहितका अरू ठूला संरचना बन्नै बाँकी रहेको र यसलाई जतिसक्दो छिटो बजेटको सुनिश्चित गरेर निर्माण कार्य अघि बढाउन आफूले सम्बन्धित निकायमा अनुरोध गरेको बताए । राष्ट्रिय मानवअधिकार आयोगले पनि केही वर्षअघि देशभरका कारागारहरूमा अनुगमन गर्दा सरकारले कैदीबन्दीका न्यूनतम आवश्यकता र मानवअधिकारका विषयहरूमा ध्यान नपुर्याएको निष्कर्ष निकालेको थियो । समयमै कारागारका भौतिक संरचनाका काम पूरा नहुँदा क्षमताभन्दा बढीलाई साँघुरा संरचनामा राख्नुपर्ने बाध्यता छ । विदुरबाहेक सरकारले बाँकेको नौबस्तामा पहिलो र दोस्रो चरणको काम सम्पन्न गरेर त्यहाँबाट पनि कारागार प्रशासनको काम सुरु गरेको छ । तेस्रो चरणलाई बजेट सुनिश्चितता नहुँदा नौबस्तामा बाँकी काम अघि बढेको छैन । मोरङमा कारागार निर्माण अन्तिम चरणमा पुगेको छ भने पाँचथरमा ३७ प्रतिशत मात्रै निर्माण भएको छ । हुम्ला, मुगु, बझाङ, जाजरकोट, सुर्खेतलगायत जिल्लामा कारागार निर्माण सुस्त छ ।"
२३ वर्षदेखि श्रीमान्को खोजी,"(बागलुङ)२०५८ सालको माघे संक्रान्तिको दिन मिठोमसिनो पकाएर छोराछोरीलाई खुवाउने पतिपत्नीको योजना थियो । बिहान ५ बजे नै ढोका ढकढक्याएको आवाज आयो । पाहुना आए कि भनेर जसोदा शर्माले ढोका खोलिन् । तर पाहुना नभई हतियारधारी सैनिक आएका थिए । उनीहरूले बागलुङ नगरपालिका२ की जसोदाका श्रीमान् सूर्यप्रसाद शर्मालाई पक्राउ गरेर लगे । के कारणले पक्राउ गरियो भन्ने पुर्जी पनि दिएनन् । सेनाकै पछि लागेर गएकी जसोदालाई ब्यारेकको गेटमै रोकियो । श्रीमान्लाई भित्र लगेपछि उनी रुँदै फर्किइन् । त्यसपछि हरेक दिन बिहानबेलुकी श्रीमान्को खबर बुझ्न गइरहिन् । सोधपुछका लागि लगेको भन्दै सेनाले एक दुई दिन गेटबाट फर्कायो । त्यसपछि गाली गरेर पठाउन थालियो । महिना दिन बितेपछि त जसोदाको चासोलाई सेनाले बेवास्ता गर्न थाल्यो । माओवादीको कार्यकर्ता भएकाले सूर्यलाई पक्राउ गरेको सेनाको जिकिर थियो । तर आफ्नो श्रीमान् माओवादीमा आबद्ध नभएको जसोदा बताउँछिन् । श्रीमान्को खोजी गरिदिन र बन्दी प्रत्यक्षीकरणका लागि सर्वोच्च अदालतमा निवेदन गरिन् । सर्वोच्चले सूर्यको जानकारी दिन सरकारलाई निर्देशन गर्यो ।उनले अन्तर्राष्ट्रिय मानव अधिकार समितिमा पनि उजुरी दिइन् । समितिले २०६६ कात्तिकमा सरकारलाई १ सय २० दिनभित्र सूर्यको अवस्था सार्वजनिक गर्न निर्देशनात्मक आदेश जारी गर्यो । तर सूर्य अझै फेला परेका छैनन् । २३ वर्षदेखि जसोदा पतिको खोजीमा छिन् । क्षतिपूर्ति स्वरूप २ लाख रुपैयाँ दिन समितिले सरकारलाई दिएको निर्देशन पनि पालना भएको छैन ।सूर्य पक्राउ पर्दा जसोदाकी ठूली छोरी ज्योति ११ वर्षकी थिइन् । कान्छी छोरी आरती ९ वर्ष र छोरा विप्लव ७ वर्षका थिए । छोराछोरी हुर्काउने, पढाउने काममा पनि उनले धेरै दुःख व्यहोर्नुपर्यो । कमाइ नभएकाले खेत बेचेर छोराछोरी पढाइन् । राज्यले दिने छात्रवृत्ति कोटा पनि उनका छोराछोरीले पाएनन् । चाडपर्व आउँदा कोही मेरो घरमा आएनन्, आए पनि सेना र प्रहरीले दुःख दिन्छ भनेको सुनें, ५७ वर्षीया शर्माले भनिन् । पतिको खोजीमा घर छाडेर हिँड्दा छोराछोरीलाई खान दिने पनि साथी पाइएन, उनले भनिन् । श्रीमान् नभएपछि आफन्तले पनि बेवास्ता गरेको उनले गुनासो गरिन् । शान्ति प्रक्रियापछि पनि उनलाई छिमेकी र आफन्तले खासै वास्ता गरेनन् । अब त उनलाई पति जीवित छन् भन्ने आस छैन । तर पनि राज्यले वास्तविकता बताइदिओस् भन्ने उनको अपेक्षा छ । म सत्य जान्न चाहन्छु, उनले भनिन्, मेरा पतिको के दोष थियो, के गरियो ? वास्तविकता मलाई बताइदिनुहोला । श्रीमान्को अवस्था थाहा पाउनका लागि उनले अड्डाअदालत धाउन अधिवक्तासमेत रहेका सहोदर भाइ थिरनाथ शर्माको सहायता लिएकी थिइन् । तर आफ्नो भाइ भएकै कारण देखाएर सेनाले ७८ दिन हिरासतमा राखेर उनलाई यातना दिएको जसोदाको भनाइ छ । अशक्त भएपछि रिहा भएका थिरनाथको लामो समय ओच्छ्यान परेर २०६७ सालमा निधन भयो । उनीकी पत्नी यमुना र छोराछोरीले कुनै राहत पाएनन् भने द्वन्द्वपीडितको सूचीमा पनि नपरेको जसोदाले बताइन् । शान्ति सम्झौतापछि जसोदा माओवादीमै लागिन् । अहिले उनी माओवादीको प्रदेश समितिकी सदस्य छिन् । बागलुङ नगरपालिकाको वडा सदस्यबाट उनी जिल्ला समन्वय समितिको सदस्य निर्वाचित भइन् । द्वन्द्वपीडित महिला राष्ट्रिय सञ्जाल बागलुङकी संयोजक पनि हुन् । तर उनको पीडा उस्तै छ । उनले आफ्नो समस्या दलका नेतृत्वलाई पनि सुनाएकी छन् । तर गम्भीर नबनेको उनको गुनासो छ । अहिले त प्रधानमन्त्रीसमेतलाई भेटेर आफ्नो समस्या बताइसकेकी छु, उनले भनिन्, पीडितको कुरा सुनुवाइ नहुने रहेछ । मरेबाँचेको घोषणा गर्नलाई सरकारलाई अझै के कुराले रोकेको छ ? भन्ने उनी प्रश्न गर्छिन् ।संसद्बाट टीआरसी विधेयक बहुमतले पारित भएको छ । जसोदा भने न्याय पाउने आस मारिसकेको बताउँछिन् । जुनसुकै कानुन आए पनि अब न्याय पाउने आस छैन, उनले भनिन्, यदि सही रूपमा आएको हो भने टीआरसी विधेयकले न्याय दिनुपर्छ । राज्यले बेपत्ताको स्थिति सार्वजनिक गर्नुपर्ने, मृत्यु भएकाको कारण देखाउनुपर्ने उनको भनाइ छ ।सशस्त्र द्वन्द्वका बेला बागलुङबाट १७ जना बेपत्ता भएका थिए । उनीहरूका परिवार अहिले पनि खोजीमै छन् । जे भएको थियो, त्यो बताएर पीडितलाई न्याय दिनुपर्छ, मानवअधिकार संगठन बागलुङकी अध्यक्ष लक्ष्मीदेवी जीसीले भनिन्, घटना पनि जानकारी नदिएर पीडामा राख्नु गम्भीर मानवअधिकार उल्लंघन हो ।"
हुन्डाईको नेपाल यात्रा डिलरदेखि उद्योगसम्म,"(काठमाडौं) लक्ष्मी ग्रुप सुरु भएको पाँच दशक नाघ्यो । यस अवधिमा लक्ष्मी ग्रुपअन्तर्गत २० कम्पनी छन् । तिनै कम्पनीमध्ये एक हो, लक्ष्मी हुन्डाई । अनेक आरोहअवरोह झेल्दै एउटा डिलरबाट सुरु भएको हुन्डाईको यात्रा आज एसेम्बल उद्योगसम्म पुगेको छ । काठमाडौंको नयाँबानेश्वरमा डिलर राखेर सुरु गरिएको लक्ष्मी हुन्डाईको यात्रा नेपालको आधिकारिक विक्रेतादेखि उत्पादन गरेर बिक्री गर्नेसम्ममा पुगेको हो । लक्ष्मी ग्रुपको सुरुवात बुद्धिबहादुर र गणेशबहादुर श्रेष्ठले २०३० पुस ५ मा लक्ष्मी मिठाई भण्डारका रूपमा पोखराबाट सुरु गरे । त्यसपछि बिस्तारै प्लास्टिक, डेरी, स्टिल व्यवसाय हुँदै गाडी उत्पादनसम्म पुगेको छ । लक्ष्मी ग्रुपले अटोमोबाइल व्यवसायमा केही गर्ने सोच बनाइरहेको थियो । सन् २००२ मा गणेशबहादुरका कान्छा छोरा निराकार श्रेष्ठ स्विट्जरल्यान्डमा ब्याचलर इन हस्पिटालिटी म्यानेजमेन्ट को पढाइ सकेर नेपाल फर्किए । त्यो ताका माओवादी द्वन्द्व चरम उत्कर्षमा थियो । दरबार हत्याकाण्ड भएको वर्ष दिन मात्र पुगेको थियो । पर्यटन व्यवसाय एकदमै शिथिल अवस्थामा थियो । चुनौतीका बीच निराकार अटोमोबाइल क्षेत्रमा हात हाल्ने तयारी गर्दै थिए । कुन क्षेत्र मैले अँगाल्ने हो, त्यसको अध्ययन र अनुसन्धान गर्दै अघि बढ्ने सोचमा लागें, उनी भन्छन्, अटोमोबाइलको क्षेत्रमा केही गर्नुपर्छ भन्ने सोच भयो, त्यसका लागि अवसर खोज्दै बसिरहेको समयमा सन् २००६ मा पहिलो पटक अटोमोबाइल काम सुरु गर्ने मौका मिल्यो ।त्यो बेला हुन्डाईको जो आधिकारिक वितरक थिए, उसले काठमाडौंका लागि डिलर खोजिरहेका थिए । त्यसपछि काठमाडौंमा डिलर सुरु गर्यौं, निराकार भन्छन्, २००८ मा हुन्डाईका गाडी आफैं आयात गरेर वितरण गर्ने अवसर पायौं । साढे चार करोड लगानीबाट डिलर सुरु गरिएको रहेछ । त्यो बेला बजार सानो थियो, तर पनि डिलर सुरु गरेको पहिलो वर्ष २ सय ९० वटा गाडी बिक्री गर्न सक्यौं, लक्ष्मी ग्रुपका कार्यकारी निर्देशक निराकार भन्छन् । अन्जन, निरञ्जन र निराकार तीन दाजुभाइ हुन् । व्यवसायमा साथै ठूलो बुवाका सुनील पनि छन् । हामी सबै सँगोल परिवारमै छौं, ग्रुपमा आआफ्नो भिन्दाभिन्दै व्यवसाय गरिरहेका छौं, उनी भन्छन्, अटोमोबाइल मैले हेर्छु । उनी तयारी हुन्डाई गाडीको बिक्रीमा मात्र अडिन चाहेनन्, बजार फैलँदो थियो । बुवाको अवधारणा उद्योगी हुनुपर्छ भन्ने थियो, यसो भन्दैमा व्यापार नराम्रो भन्ने होइन, कुनै दिन आफ्नै माटोमा उद्योग खोल्नुपर्छ भन्ने थियो, उनी भन्छन्, त्यही क्रममा सन् २०११ ताका गाडी एसेम्बलिङ उद्योगका बारेमा बुझ्न र अध्ययन गर्न मलेसिया, भियतनाम पुगें, त्यहाँ पुगेर गाडी उत्पादन गरेको हेरिसकेपछि नेपालमा पनि उत्पादन गर्न सकिन्छ भन्ने भयो । योबीचमा बजारमा हुन्डाईको हिस्सा बढ्दै गएको थियो । सन् २०१७ तिर फर्केर हेर्दा हामीलाई एउटा तहमा आइपुग्यौं भन्ने लाग्यो, त्यो तह कटेपछि एसेम्बल उद्योग खोल्नुपर्छ भनेका थियौं, त्यो तह पनि पार गर्यौं । सन् २०१९ नोभेम्बरमा हुन्डाई र लक्ष्मी ग्रुपबीच नेपालमा एसेम्बल गरेर गाडी उत्पादन गर्न दक्षिण कोरियामा समझदारीपत्रमा हस्ताक्षर (एमओयू) भयो । २०२१ भित्र उत्पादन सुरु गर्ने योजना थियो, २०२० मा कोभिड१९ ले गर्दा लकडाउन हुनेखुल्ने भइरहेको थियो, उनले भने, जसले गर्दा उद्योग खोल्ने काम प्रभावित बन्न पुग्यो । योबीचमा उद्योगका लागि जग्गा प्राप्ति भइसकेको थियो । उत्साहका साथ उद्योग स्थापना गर्न लागिरहँदा कोभिडको समस्या आएको थियो । बजार कसरी अघि बढ्छ र कस्तो हुन्छ भन्ने अन्योल थियो । उनका अनुसार २०२१ मा अटोबजार ह्वात्तै माथि उठ्यो ।जुन अटोमोबाइल व्यवसायीका लागि राम्रै वर्ष भयो, उनले भने, त्यसपछि उद्योगका लागि मेसिनहरू मगाउन थाल्यौं । हुन्डाईको ब्रान्डमा नेपालमा गाडी उत्पादन गर्न उसको ब्रान्डको लाइसेन्स लिनुपर्छ । त्यो लिनका लागि उद्योग विभागलगायत निकायबाट प्रक्रिया पूरा गरेको उनले सुनाए । यसरी ब्रान्ड नाममा नेपालमा गाडी उत्पादन गरेको रोयल्टी उतै तिर्नुपर्छ, उनले भने, त्यसका लागि २०२२ को सुरुवाती चरणमा यी सबै काम पूरा गर्यौं । यही बेला श्रीलंकामा विदेशी मुद्रा (विनिमय) सञ्चिति कम भएपछि आर्थिक संकट आयो । त्यस्तो जोखिममा नेपाल पनि पर्छ भन्दै हल्ला गरियो । कोभिड ताका रेमिट्यान्स घटेको थियो । पर्यटक आवागमन शून्य बन्यो । विदेशी मुद्रा सञ्चितिको डर भयो । विदेशी मुद्रा सञ्चितिको जोखिम कम गर्न भन्दै सरकारले २०२२ अप्रिलबाट गाडी र मोटरसाइकल लगायत १० प्रकारका वस्तुको आयात बन्द गरिदियो, उनले भने, तर हामीले उद्योगको काम भने अघि बढाई नै रह्यौं । २०२३ मार्चबाट यसको निर्माणको काम अघि बढ्यो । २०२४ मार्च अर्थात् निर्माण थालेको एक वर्षमा काम सकियो । २०८१ वैशाख २८ मा तत्कालीन प्रधानमन्त्री पुष्पकमल दाहालले एसेम्बल प्लान्ट को औपचारिक रूपमा उद्घाटन गरेसँगै गाडीहरूको उत्पादन सुरु भयो । उद्योग नवलपरासीको रामग्राम नगरपालिका भित्र १० बिघा क्षेत्रफलमा रहेको छ । उद्योगमा आईसी इन्जिन भएका इन्धनबाट चल्ने गाडी र विद्युतीय (ईभी) गाडी एउटै एसेम्बलिङ लाइनबाट बन्नेछन् । ईभी गाडीका लागि केही उपकरणहरू उद्योगमा थप्नुपर्ने श्रेष्ठले बताए । अहिले हुन्डाई भेन्यु कारको मात्र उत्पादन भइरहेको छ । जग्गासहित दुई अर्ब लगानीमा उद्योग सुरु गरिएको हो । हामीले नेपालमा हुन्डाईको १२ वटा मोडलका गाडी बिक्री गर्छौं, उनले भने, त्यसमध्ये अहिले भेन्यु मोडलको मात्र कार उत्पादन गरिरहेका छौं । १२ वटा मोडलमध्ये कुल बिक्रीमा भेन्यु मोडलको कारको योगदान करिब १८ प्रतिशत हाराहारी छ । आईसी गाडीको उत्पादन थालेको डेढ वर्षपछि ईभी गाडीको उत्पादन गर्ने सोचमा थियौं, उनले भने, ईभीको बढ्दो बजार र मागलाई ध्यानमा राख्दै त्यति ढिला नगरी उपकरणहरू थपेर यसको उत्पादन छिटो गर्ने तयारीमा छौं । उद्योगको वार्षिक उत्पादन क्षमता ५ हजार गाडी हो । अहिले एउटा मात्र मोडल बनाइरहेका छौं, उनले भने, त्यसैले कुल क्षमतामा १० देखि १२ प्रतिशत मात्र उत्पादन भइरहेको छ । उद्योग सञ्चालनमा आएयता २ सय वटा भेन्यु गाडी तयार भइसकेका छन् । सुरुमै कुनै पनि उद्योग पूर्ण क्षमतामा चल्दैनन्, उनले भने, तीन वटा मोडलका गाडी उत्पादन थालेपछि उद्योग कुल क्षमताको ६० प्रतिशतमा चल्नेछ । यहाँबाट उत्पादन भएको हुन्डाई भेन्युलाई हुन्डाई नेपाल, मेक फर योर जर्नी नारा लेखेर नाडा अटो सोमा राखिएको छ । यो गाडीलाई नेपाल भ्रमणमा सबैतिर पठाएर नेपालमा के गर्न सकिन्छ भन्ने कुराको सन्देश दिने उद्देश्य हो, उनले भने, यो हाम्रा लागि गौरवको विषय हो । उद्योगमा एक सय जनाले रोजगारी पाएका छन् । भोलिका दिनमा उद्योग पूर्ण क्षमतामा चल्दा ५ सयभन्दा बढीले रोजगारी पाउनेछन् । उद्योगमा काम गर्ने सबै नेपाली छन् । नेपालमा चारपांग्रे गाडीको उत्पादन सुरु भएको छ, उनले भने, नेपालको अटोमोबाइल क्षेत्रमा गाडी उत्पादनले औद्योगिकीकरणमा राम्रै सहयोग गर्ने आस छ । २०२२ मा पेट्रोलियम गाडीको आयातमा प्रतिबन्ध थियो । विद्युतीय गाडीमा थिएन । त्यसबेलाबाट विद्युतीय गाडीको वर्चस्व बिस्तारै बढ्दै गयो । त्यसैले यो उद्योगमा आईसी गाडी मात्र बन्ने होइन । ईभी गाडीहरू पनि उत्पादन हुनेछ । २०२१ सम्म १५१६ प्रतिशत ईभी र बाँकी आईसी गाडी आयात हुन्थ्यो । २०२३२४ मा ६० प्रतिशत ईभी र ४० प्रतिशत आईसी गाडीको आयात हुन थाल्यो । २०२४ को आधा वर्षको तथ्यांक हेर्दा झन्डै ८० प्रतिशत ईभी र २० प्रतिशत आईसी गाडीको आयात छ, उनले भने, त्यसैले बजार हेरेर सुरुवाती चरणमा बनाएको योजनालाई परिवर्तन गर्दै ईभीको उत्पादन २०२५ को तेस्रो त्रैमासिकभित्र सुरु गर्ने सोचमा छौं । आगामी दुई महिनाभित्र दोस्रो मोडल ग्य्रान्ड आई१० को उत्पादन सुरु गरिने उनले बताए । यसको उत्पादन सुरु भएको चारदेखि पाँच महिनाभित्रमा क्रेटाको उत्पादन गर्ने तयारी छ । २०२५ को मार्चसम्म तीन वटा मोडलको गाडी उत्पादन हुने उनको दाबी छ । हामीअनुसार बजार होइन, बजारअनुसार हामी चल्नुपर्छ, उनी भन्छन्, त्यहीअनुसार ईभीको उत्पादन सुरु गर्ने तयारीमा छौं, आईसी र ईभी दुवै प्रोडक्ट तयार पार्नेछौं । भेन्यु गाडी कार सानो र छरितो छ । नेपालको माटो, बाटो सुहाउँदो छ, उनले भने, त्यसैले जहाँ पनि पुग्न सक्ने, साना गल्ली र गाउँघरका ग्राभेल सडकमा चल्न सक्नेछ । नेपालमा भेन्यु कार उत्पादन गर्दै छौं भन्दा सुरुमै कति सस्तो पर्छ भनेर प्रश्न आउने गरेको उनले सुनाए । यसले आजको दिनमा नभए पनि भविष्यमा यहाँको औद्योगिकीकरण, रोजगारी, सीप विकासमा सहयोग पुग्नेछ, विदेश पलायन भइरहेका युवाहरूलाई रोक्न केही हदसम्म यस्ता उद्योगहरू सहयोगी बन्नेछन्, उनले भने, आजको दिनमा भन्न सकिँदैन, बजार नै सानो छ, यति सानो बजारका लागि चाहिने कच्चा पदार्थ यहीं नै बनाउन अर्को लगानी आउने कुरा गाह्रै छ । ९० प्रतिशत पाटर््स कोरिया र भारतबाटै ल्याएर गाडी तयार गर्ने गरिएको छ । १० प्रतिशत नेपालको सामानहरू प्रयोग हुने गरेको छ । मैले २५ हजार वटा गाडी उत्पादन गर्छु, एक लाख वटा अगाडिको हेडलाइट, पछाडि र साइड लाइट मलाई चाहिन्छ, यसका लागि उद्योग स्थापना गर्न सक्छौ भनेर कसैलाई भन्यो भने उसले आँट गर्न सक्छ । तर, ५ हजार वटा मात्र गाडीमा प्रयोग हुने लाइट बनाइदेऊन् भन्दा उसले उद्योग स्थापना गर्न नसक्ने उनले सुनाए । तर, भोलिका दिनमा यसले पचासौं किसिमका अरू उद्योगहरू स्थापना गर्न सजिलो हुने उनको बुझाइ छ । सबैको साथसहयोगले यसलाई अघि बढायौं भने आज रिजल्ट नआउला, अबको १०२० वर्षपछि धेरै नै फड्को मारिएछ भन्न सक्ने अवस्था ल्याउन सकिन्छ, उनले भने, यसमा सरकारले केही राहत छुट दिएको छ । एसेम्बल गर्न ल्याउने पार्टपुर्जालाई भन्सारले अन एसेम्बल्ड अवस्थाका गाडीहरू भनेर परिभाषित गरेको छ । यसरी परिभाषित गरिएको अवस्थामा तयारी गाडीमा जति महसुल लाग्थ्यो, त्यसमा २५ प्रतिशत भन्सार छुट भनिएको छ, उनले भने, एसेम्बल अवस्थाका गाडीहरू भनिएमा तयारी अवस्थाका गाडीहरू बुझिन्छ । तयारी गाडीमा ८० प्रतिशत भन्सार महसुल छ । हामीले एसेम्बल गरेर उत्पादन गर्न ल्याउने पार्टपुर्जामा ६० प्रतिशत भन्सार लाग्छ, अन्तःशुल्कमा लाग्ने महसुलमा ५० प्रतिशत छुट भनिएको छ, उनले भने, अन एसेम्बल्ड गाडी आउँछ, यहाँ ल्याएर उत्पादन गरी डिलरलाई बिक्री गर्छौं । तयारी गाडी ल्याएर बिक्री गर्दा भन्सार विन्दुमा मात्र अन्तःशुल्क तिर्नुपर्ने उनले बताए । तर नेपालमै एसेम्बल गरेर उत्पादन गरेको गाडी बिक्रीमा पनि भन्सार लाग्छ, जसमा साढे ३२ प्रतिशत अन्तःशुल्क र १३ प्रतिशत भ्याट तिरेर बल्ल उपभोक्ताले गाडी पाउँछन्, उनले भने, तयारी गाडीमा उत्पादन लागत हुँदैन, यहाँ उत्पादन लागत हुन्छ, त्यसैले आयातितभन्दा यहीं बनेको गाडीमा १० प्रतिशत सस्तो पर्नेछ । हुन्डाईको कार्यालय कोरियाबाट आएका प्राविधिकहरूले एसेम्बल उद्योग सेटअप गरेका हुन् । त्यहाँ काम गर्ने प्राविधिकलाई ६ महिना तालिम दिए । तिनै कर्मचारीहरूले अहिले गाडी बनाइरहेका छन् । सरकारको अस्थिर नीतिले गर्दा भने समस्या भइरहेको उनले गुनासो गरे । स्थिर नीति कहिले पनि आएन, उनी गुनासो गर्छन्, सधैं बजेट आउँदै गर्दा डर मान्नुपर्ने अवस्था छ । चालु आर्थिक वर्षको बजेटमार्फत ल्याइएका आर्थिक ऐनले नेपालमा विद्युतीय सवारीसाधन उत्पादन गर्ने कुरालाई कस्ने काम गरेको उनले सुनाए । उद्योग चलिसक्यो, त्यसको १७१८ दिनमा आएको आर्थिक ऐनले त्यही उद्योगले जे गर्छु भनेको छ, झन् कस्ने काम गरिएको छ, उनी भन्छन्, नेपालमै स्थापना हुने उद्योगका लागि सरकारले खुकुलो नीति अवलम्बन गर्नुपर्नेमा आयातलाई नै प्रोत्साहन गर्न लागिपरेको छ । मुख्य सहर सबैमा हुन्डाईका डिलर छन् । जहाँ डिलर, सर्भिस सेन्टर राखिएको छ । कुनैकुनै ठाउँमा जग्गा आफ्नो र कतैकतै भाडामा लिइएको छ । अटोमोबाइलमा एसेम्बलिङ उद्योग गाडी उत्पादन गर्ने उद्योगका विभिन्न चरणमध्ये एक चरण हो । अहिले हामी वेल्डिङ भइसकेको पाटर््सहरू लिएर आउँछौं, त्यसलाई जोडेर गाडी बनाउँछौं, उनले भने, वार्षिक ४० देखि ५० हजार हाराहारी गाडीको बजार माग भयो भने पाता ल्याएर यहीं वेल्डिङ गरी गाडी बनाउन सकिन्छ । अब पार्टपुर्जा यहीं बनाएर गाडी बनाउनेतर्फ लाग्नुपर्ने उनले बताए । पार्टपुर्जा बनाउनका लागि थप लगानी चाहियो, उनले भने, त्यसका लागि माग चाहियो । यावत् उल्झनका बाबजुद पनि लक्ष्मी ग्रुप स्वदेशमै थप गाडी उत्पादन गरेर रोजगारी बढाउने ध्याउन्नमा छ । छिटै ईभी गाडी उत्पादनको तयारी छ । सानो हुँदा नेपालमा सियो पनि बन्दैन भन्ने सुन्थेम, श्रेष्ठ भन्छन्, हामीले गाडी नै उत्पादन गर्न सक्यौं, यसलाई सबैले गौरवका रूपमा लिनुपर्छ ।"
म्याद गुज्रेको विवादमा एमालेमाओवादीबीच आरोपप्रत्यारोप,"(काठमाडौं)अघिल्लो सरकारमा सहकार्य गरेका एमाले र माओवादी इतिहास बनिसकेको माओवादी सशस्त्र युद्ध को विषयमा संसद् र सार्वजनिक मञ्चमा आरोपप्रत्यारोपमा उत्रिएका छन् । प्रमुख प्रतिपक्ष दल माओवादीका अध्यक्ष पुष्पकमल दाहालले गत मंगलबार सरकारको कामकारबाहीका विषयलाई लिएर आलोचना गरेपछि एमाले नेता त्यसको प्रतिवादमा उत्रिँदै माओवादीको हिंसात्मक युद्ध भन्ने शब्दावली प्रयोग गरेपछि विवाद चर्किएको हो । संक्रमणकालीन न्याय निष्कर्षमा पुग्न लागेका बेला एमाले र माओवादी १० वर्षे सशस्त्र द्वन्द्वको व्याख्या गर्ने विषयलाई लिएर विवादमा उत्रिएका हुन् । यसलाई विश्लेषकहरूले असान्दर्भिक भएको टिप्पणी गरेका छन् । नेपालको संविधान, विस्तृत शान्ति सम्झौताले उक्त द्वन्द्वको परिभाषालाई निरूपण गरिसके पनि एमाले र माओवादीकै शीर्ष नेतृत्व यस विषयलाई लिएर पुनः विवादमा उत्रिएको हो ।एमाले सचिव योगेश भट्टराईले गत बुधबार प्रतिनिधिसभामा बोल्दै माओवादी १० वर्षे हिंसा भनेपछि माओवादी सचिव देवेन्द्र पौडेलले त्यसको प्रतिवाद गरेका थिए । त्यस दिन संसद्मा केही समय एमाले र माओवादी सांसदबीच वादविवाद नै चल्यो । सभामुख देवराज घिमिरेले प्रतिनिधिसभाको बुधबारको बैठकमा सरकारको नेतृत्व गरिरहेको एमालेका सचिव तथा सांसद भट्टराईले बोलेका शब्दावलीमाथि छानबिन गर्न संसद् सचिवालयलाई निर्देशन नै दिनुपर्यो । उक्त शब्दावली संवैधानिक र संसद्को नियमावलीविपरीत भन्दै माओवादी प्रमुख सचेतक हितराज पाण्डेले नियमापत्ति जनाएपछि सभामुखले छानबिन गर्न निर्देशन दिनुपरेको हो ।शान्ति प्रक्रिया निष्कर्षमा पुग्न लागेको सन्दर्भमा एमालेले माओवादी जनयुद्ध लाई बदनाम गर्ने प्रयास गरेपछि त्यसको प्रतिवाद जरुरी भएको माओवादी महासचिव देव गुरुङले बताए । संविधानले नै जनयुद्धलाई व्याख्या गरिसकेको छ । एमालेले त्यसभन्दा बाहिर गएर संविधानमाथि गलत नियतले प्रश्न उठाएको छ, उनले भने, कांग्रेस र एमालेको संघीयता, समावेशी, समानुपातिक प्रणालीविरुद्ध संविधान संशोधन गर्ने सहमतिले मुलुकमा द्वन्द्व बढाउन खोजेको देखिन्छ । उनले विस्तृत शान्ति सम्झौताको जगमा आएको संविधानविरुद्ध एमाले नेताले अभिव्यक्ति दिएको तर्क पनि गरे । माओवादी जनयुद्धको अपव्याख्या गरी विस्तृत शान्ति सम्झौतालाई उल्लंघन गर्ने देखिन्छ, उनले भने ।एमाले उपमहासचिव प्रदीप ज्ञवालीले माओवादीका अध्यक्ष दाहालले गत मंगलबार संसद्मा दिएको अभिव्यक्तिले विवाद सिर्जना गरेको बताए । माओवादीले बजेट ल्याउँदा, सरकारले सार्वजनिक बिदा दिनेलगायत प्रसंगमा संविधानमा उल्लेख नभएको जनयुद्ध लाई स्थापित गर्न खोजेको उनको भनाइ छ । माओवादी नेतृत्वको तत्कालीन सरकारले बजेट ल्याउँदा होस् या सार्वजनिक बिदा दिँदा पूर्वाग्रही ढंगले पीडितलाई बिझाउने काम गरेको छ । उसले जनयुद्ध स्थापित गर्न खोजेको छ, उनले भने, सिंगो समाजले जनयुद्ध मान्दैन । यसलाई माओवादीको सशस्त्र संघर्षकै रूपमा बुझ्छ । उनले सरकारबाट बाहिरिनासाथ माओवादी अध्यक्ष दाहालले संयमता गुमाएर आवेग र उत्तेजनामा आई सय दिन पार नगरेको सरकारमाथि खनिएको बताए ।प्रचण्डले पटकपटक विद्रोहको धम्की दिनुभयो । उहाँले बारम्बार श्रीलंका र बंगलादेशको उदाहरण दिनुभयो । यो मोडल अपनाउन खोजेको हो ? उनले भने, संविधान, सरकार मात्र होइन, मुलुकलाई नै अतिवादबाट जोगाउने काम माओवादीको पनि होइन र ? सरकारले संक्रमणकालीन न्यायसम्बन्धी टीआरसी विधेयक प्रमाणित भइसकेको अवस्थामा माओवादीले विद्रोहको धम्की दिनु अशोभनीय भएको टिप्पणी गरे ।माओवादी अध्यक्ष दाहालले सुर्खेतमा शुक्रबार पत्रकारहरूसँग कुरा गर्दै एमालेले जनयुद्ध लाई हिंसात्मक भनेर अपमान गरेको तर्क गरे । उनले जनयुद्ध को ऐतिहासिक भूमिका र महत्त्वलाई अपमान हुने गरी नबोल्न पनि एमाले नेताहरूलाई आग्रह गरे । एमाले महासचिव शंकर पोखरेलले दाहालको अराजनीतिक अभिव्यक्तिको सत्तापक्षबाट प्रतिवाद भएको बताए । अहिले संसद्मा चलिरहेको तिक्ततापूर्ण बहसका सर्जक माओवादी अध्यक्ष पुष्पकमल दाहाल नै हुन् । विपक्षी दलको नेताका रूपमा संसदीय अभ्यास र प्रचलनविपरीत नयाँ सरकार गठन भएको सय दिन नपुग्दै प्रधानमन्त्री र नयाँ समीकरणका विरुद्धमा उनले दिएको अराजनीतिक र असंसदीय अभिव्यक्ति नै आजको द्वन्द्वको कारण हो, उनले सामाजिक सञ्जालमा लखेका छन्, प्रचण्डको गलत र कुण्ठाग्रस्त अभिव्यक्तिको प्रतिवाद सत्तापक्षबाट हुनु स्वाभाविक नै हो ।उनले संविधानले जनयुद्ध नचिनेको दाबी पनि गरेका छन् । एमाले र कांग्रेसलाई संविधानको भाषा बोलेन भनेर विरोध गर्नेले माओवादीले चाहिँ संविधानले नस्विकारेको भाषा बोल्न मिल्छ र ? उनको प्रश्न छ । जुन दिन माओवादी पक्षले जनयुद्ध शब्द प्रयोग गर्न छोड्छ, त्यो दिनदेखि उनीहरूलाई कांग्रेस र एमालेले हिंसात्मक द्वन्द्व भनेकामा आपत्ति गर्ने नैतिक अधिकार प्राप्त हुनेछ, उनको तर्क छ ।एमाले र माओवादीबीच विगतमा सहमति भइसकेको माओवादी सशस्त्र संघर्ष भन्ने शब्दावलीलाई लिएर अहिले विवाद गर्नु असान्दर्भिक भएको राजनीतिक विश्लेषक श्याम श्रेष्ठले बताए । नेपाली राजनीतिक दलमा सत्ता सहकार्य हुँदा गन्धलाई पनि बास्नाका रूपमा लिने प्रवृत्ति छ । सत्ता सहकार्य छुटेपछि असान्दर्भिक विषय उधिनेर विवादमा उत्रिनु पुरानै रोग हो । यो नेपाली राजनीतिको रोग नै भइसक्यो, उनले भने, माओवादी सशस्त्र युद्धलाई विस्तृत शान्ति सम्झौता, नेपालको संविधानले स्वीकार गरिसकेको छ । अहिले विवादमा उत्रिनु सान्दर्भिक छैन ।मुलुकको विकास, रोजगारी, गुणस्तरीय शिक्षा, स्वास्थ्य सेवामा बहस गर्नुको सट्टा विगतमा मिलिसकेको विषयमा विवादमा उत्रिएर दलहरूले पुरानै प्रवृत्ति दोहोर्याएको उनले बताए । उठाउनुपर्ने देशका मुख्य एजेन्डा केके हुन् ? मुलुकको अग्रगामी विकास, राज्यको गुणस्तरीय सेवालगायत प्राथमिकताका विषय उठाइएको छैन, उनले भने, त्यतातिर सत्तापक्ष र प्रमुख प्रतिपक्ष कसैको पनि ध्यान गएको छैन । कांग्रेस, एमाले र माओवादी तीनै दलले विगतमा हिंसात्मक द्वन्द्व गरेको इतिहास रहेको उनले बताए ।कांग्रेस, एमाले र माओवादीबीच नेपालको संविधान, विस्तृत शान्ति सम्झौतामा माओवादी सशस्त्र युद्धलाई सशस्त्र संघर्षका रूपमा परिभाषित गरी स्वीकार भइसकेको छ । एमाले र माओवादी मिलेर २०७५ जेठमा नेकपा बनेपछि विधानमा पनि सहमति भइसकेको छ । तर, अहिले सत्ता बिछोड भएपछि पुनः विवादमा उत्रिएका छन् ।नेपालको संविधानको प्रस्तावनामा माओवादी युद्धलाई सशस्त्र संघर्ष भनिएको छ । राष्ट्रहित, लोकतन्त्र र अग्रगामी परिवर्तनका लागि नेपाली जनताले पटकपटक गर्दै आएका ऐतिहासिक जनआन्दोलन, सशस्त्र संघर्ष, त्याग र बलिदानको गौरवपूर्ण इतिहासलाई स्मरण एवं सहिदहरू तथा बेपत्ता र पीडित नागरिकलाई सम्मान गर्दै, संविधानमा उल्लेख छ ।२०६३ मा भएको विस्तृत शान्ति सम्झौतामा पनि सशस्त्र द्वन्द्व का रूपमा परिभाषित गरिएको छ । संविधानसभामार्फत नेपाली जनताको सार्वभौमसत्ताको सुनिश्चितता, अग्रगामी राजनीतिक निकास, राज्यको लोकतान्त्रिक पुनःसंरचना र आर्थिकसामाजिकसांस्कृतिक रूपान्तरण गर्न दुवै पक्षबीच भएको राजनीतिक सहमतिका आधारमा देशमा २०५२ सालदेखि चल्दै आएको सशस्त्र द्वन्द्वलाई अन्त्य गरी शान्तिपूर्ण सहकार्यको नयाँ अध्याय प्रारम्भ भएको घोषणा गर्दछौं, विस्तृत शान्ति सम्झौतामा लेखिएको छ । एमाले र माओवादीबीच एकता भएपछि बनेको विधानमा भने जनयुद्ध शब्दलाई स्वीकार गरिएको छ । नेकपा विभाजन भएपछि भने एमालेले जनयुद्ध शब्द अस्वीकार गरेको छ भने माओवादीले जनयुद्ध शब्दकै प्रयोग गर्दै आएको छ ।"
बंगलादेशबाट सिक्न दाहाललाई ओलीको चेतावनी,"काठमाडौं (कास) माओवादीका अध्यक्ष पुष्पकमल दाहालले बंगलादेशबाट सरकारले सिक्नुपर्ने भनी दिएको अभिव्यक्तिको प्रधानमन्त्री केपी शर्मा ओलीले प्रतिवाद गरेका छन् । ओलीले सरकारले नभई १० वर्षे हिसात्मक द्वन्द्व को नेतृत्व गरेको माओवादी अध्यक्ष दाहालले राम्ररी सिक्न चेतावनी दिएका हुन् । दाहालले कांग्रेसएमालेको सरकारले संसद्को गणितका आधारमा शासन गर्न खोजेको भन्दै बंगलादेशबाट सिक्न चेतावनी दिँदै आएका छन् । त्यसको प्रतिवादमा ओलीले आफूले नभई दाहालको नेतृत्वमा १७ हजार मान्छे मारिएको उल्लेख गर्दै आफूले खुट्टा कमाउनुपर्ने कुनै कारण नभएको बताए । हिजो प्रचण्डजीले बंगलादेशबाट सिक भन्नुभएछ, मैले १७ हजार मान्छे मारेको छु र खुट्टा कमाउने ? मैले लुटपाट गरेको छु र ? ओलीको चेतावनी छ, श्रीलंकाबाट सिक, बंगलादेशबाट सिक भनेर जो चर्को स्वरमा भन्दै हुनुहुन्छ । म भन्दै छु राम्ररी सिक ।उनले बंगलादेशमा भएको राजनीतिक उथलपुथल नेपालमा सम्भव नभएको बताए । बंगलादेशमा केही भयो भने नेपालमा त्यही हुन्छ ? नेपाल कुनै देशको फोटोकपी होइन, उनले भने । ओलीले शनिबार क्याप्टेन रामेश्वर थापाद्वारा लिखित इन टु द फायर पुस्तकको विमोचन गर्दै शान्ति सुरक्षा कायम गर्न सरकार प्रतिबद्ध भएको बताए । उनले संविधानलाई देश र जनताको पक्षमा परिस्कृत गर्दै जाने उल्लेख गर्दै माओवादी प्रजातन्त्रको विरुद्ध लागेका हुनाले चर्को स्वर गर्न उचित नभएको बताए । जो यो प्रणाली र डेमोक्रेसीविरुद्ध लड्यो उसैका ठूला कुरा ? ओलीको भनाइ थियो, अब कहिलै पनि त्यसप्रकारको हिंसा सम्भव छैन । उल्टै हामीलाई तर्साउन खोज्ने ?"
प्रस्तावित १७ राजदूतको सुनुवाइ सुरु,"(काठमाडौं)मन्त्रिपरिषद्ले १७ देशका लागि सिफारिस गरेका राजदूतको संसदीय सुनुवाइ आइतबारदेखि सुरु हुँदै छ । प्रस्तावित १७ राजदूतको सुनुवाइ ८ दिनमा सम्पन्न गर्ने कार्ययोजना समितिबाट पारित भएको छ । संसदीय सुनुवाइ समितिले प्रस्तावित राजदूतमध्ये पहिलो दिन आइतबार ४ जनालाई बोलाएको छ । समिति सभापति ईश्वरी न्यौपानेले प्रस्तावित राजदूतविरुद्ध उजुरी दर्ता गराउनेहरूसँग छलफल भइसकेकाले सुनुवाइ प्रक्रिया अघि बढाउन लागेको बताइन् । चार व्यक्ति लक्षित र ५ सैद्धान्तिक गरी ९ उजुरी परेका छन् । मलेसियाका लागि प्रस्तावित राजदूत नेत्रप्रसाद तिमिल्सिना, इजरायलका लागि धनप्रसाद पण्डित, भारतका लागि शंकरप्रसाद शर्मा र दक्षिण अफ्रिकाका लागि प्रस्तावित प्राडा कपिलमान श्रेष्ठविरुद्ध उजुरी परेको हो । १३ जनाविरुद्ध भने उजुरी परेको छैन । पहिलो दिन सुनुवाइका लागि चीनका लागि प्रस्तावित प्राडा कृष्णप्रसाद ओली, भारतका लागि शर्मा, जर्मनीका लागि डा शैल रूपाखेती र डेनमार्कका लागि प्रस्तावित सुम्निमा तुलाधरलाई बोलाइएको छ । त्यसपछि क्रमशः इजरायलका लागि प्रस्तावित पण्डित, मलेसियाका लागि तिमिल्सिना, पाकिस्तानका लागि रीता धिताल, पोर्चुगलका लागि प्रकाशमणि पौडेल, कतारका लागि रमेशचन्द्र पौडेल, रुसका लागि जंगबहादुर चौहान र साउदी अरबका लागि प्रस्तावित नरेशविक्रम ढकाललाई सुनुवाइका लागि बोलाउने कार्ययोजना छ ।त्यस्तै, दक्षिण कोरियाका लागि डा शिवमाया तुम्बाहाम्फे, दक्षिण अफ्रिकाका लागि श्रेष्ठ, स्पेनका लागि सनिल नेपाल, श्रीलंकाका लागि रामकृष्ण भट्टराई, बेलायतका लागि चन्द्रकुमार घिमिरे र अमेरिकाका लागि प्रस्तावित लोकदर्शन रेग्मीलाई सुनुवाइमा बोलाउने तयारी छ । प्रस्तावित राजदूतहरूको कूटनीतिक क्षमता र ज्ञान, योग्यता, अनुभव तथा समानुपातिक र समावेशिताका साथै राजदूत नियुक्तिसम्बन्धी निर्देशिका, २०७५ को पालना नभएका विषय उठान गरी समितिमा उजुरी परेका छन् ।शर्मालाई भारतका लागि राजदूत सिफारिस गर्दा राजदूत नियुक्तिसम्बन्धी निर्देशिका, २०७५ को व्यवस्था उल्लंघन गरिएको उजुरीमा उल्लेख छ । निर्देशिकाको दफा २१ मा कार्यरत मुलुकमा निरन्तरता हुने गरी अर्को कार्यकालका लागि राजदूत हुन नसक्ने व्यवस्था छ ।पुष्पकमल दाहाल नेतृत्वको सरकारबाट कांग्रेस बाहिरिएर एमालेको प्रवेशसँगै शर्मालाई सरकारले जेठ अन्तिममा फिर्ता बोलाउने निर्णय लिएको थियो । दाहाल सरकार ढलेर एमाले अध्यक्ष ओलीको नेतृत्वमा कांग्रेससहितको सरकार बनेपछि शर्मालाई फेरि भारतका लागि राजदूतमा सिफारिस गरिएको छ । दक्षिण अफ्रिकाको राजदूतमा सिफारिस श्रेष्ठ राष्ट्रिय मानवअधिकार आयोगको सदस्य रहिसकेकाले संविधानको व्यवस्थाले नै उनलाई राजदूत बन्न रोक्ने उजुरी परेको छ । उनी २०५७ देखि २०६२ सम्म राष्ट्रिय मानवअधिकार आयोगको सदस्य थिए । संविधानको धारा २४८ (८) ले श्रेष्ठलाई राजदूतमा जानबाट रोक्छ । राष्ट्रिय मानवअधिकार आयोगको अध्यक्ष वा सदस्य भइसकेको व्यक्ति अन्य सरकारी सेवामा नियुक्तिका लागि ग्राह्य हुनेछैन, उक्त धारामा उल्लेख छ, तर कुनै राजनीतिक पदमा वा कुनै विषयको अनुसन्धान, जाँचबुझ वा छानबिन गर्ने वा कुनै विषयको अध्ययन वा अन्वेषण गरी राय, मन्तव्य वा सिफारिस पेस गर्ने कुनै पदमा नियुक्त भई काम गर्न यस उपधारामा लेखिएको कुनै कुराले बाधा पुर्याएको मानिने छैन । राजदूतलाई सरकारी सेवा मानेकाले श्रेष्ठलाई उक्त पदमा जान अयोग्य मानेको उजुरीमा उल्लेख छ । यसअघि दाहाल नेतृत्वकै सरकारले आयोगमा सदस्य रहेका सुशील प्याकुरेललाई दक्षिण कोरियाको राजदूत सिफारिस गर्दा उनले आफ्नो नाम फिर्ता लिन प्रधानमन्त्रीलाई पत्र लेखेका थिए । इजरायलका लागि राजदूतमा सिफारिस पण्डित अदालतबाट दोषी ठहर भएकाले मुलुकको प्रतिनिधित्व गर्न अयोग्य रहेको उजुरी परेको छ । पद्मकन्या क्याम्पसको प्रमुख हुँदा सूचना उपलब्ध नगराएको भन्दै राष्ट्रिय सूचना आयोगले पण्डितलाई १५ हजार जरिवाना र विभागीय कारबाहीका लागि त्रिभुवन विश्वविद्यालयलाई पत्र लेखेको थियो । आयोगको आदेशविरुद्ध पण्डित उच्च अदालत पाटन पुगेका थिए । २०७८ मा उच्च अदालत पाटनले सूचना आयोगको आदेश सदर हुने फैसला गर्दै पण्डितलाई दोषी ठहर गरेको थियो । मलेसियाका लागि प्रस्तावित राजदूत तिमिल्सिनाले नेपाल रेडक्रस सोसाइटीको तदर्थ समिति अध्यक्ष पदबाट बाहिरिएपछि कानुनविपरीत कार्य गरेको भनी उजुरी परेको छ । २०७६ साउनमा सरकारले तिमिल्सिनालाई रेडक्रस तदर्थ समितिको अध्यक्ष नियुक्त गरेको थियो । उनको कार्यकाल सकिएपछि २०७९ मा सरकारले सुदर्शनप्रसाद नेपाललाई रेडक्रसको तदर्थ समिति अध्यक्ष नियुक्त गर्यो । सरकारको उक्त निर्णयविरुद्ध तिमिल्सिनाले २०७९ असार ६ मा सर्वोच्च अदालतमा रिट निवेदन दर्ता गराएका थिए । उक्त मुद्दा हाल पनि सर्वोच्चमा विचाराधीन छ ।प्रधानमन्त्री तथा मन्त्रिपरिषद् कार्यालय, प्रधानमन्त्री, महिला बालबालिका तथा ज्येष्ठ नागरिक मन्त्रालयलगायत सरकारी निकायविरुद्ध उनी मुद्दा लडिरहेकाले पनि राजदूत बनाउन नहुने तर्क उजुरीमा गरिएको छ । उनीविरुद्ध जिल्ला प्रशासन कार्यालय काठमाडौंमा परेको उजुरीका आधारमा प्रहरीले किर्ते मुद्दामा अनुसन्धान गरिरहेको पनि उजुरीमा उल्लेख छ । सरकारले राजदूत सिफारिस समानुपातिक र समावेशी प्रतिनिधित्व गर्नुपर्ने संवैधानिक व्यवस्था तथा राजदूत नियुक्तिसम्बन्धी निर्देशिका पालना नगरेको भनी प्रश्न उठिरहेका बेला सुनुवाइ सुरु हुन लागेको हो । राजदूत सिफारिसमा समावेशी, समानुपातिक प्रतिनिधित्व नभएको विषय उठेका छन्, न्यौपानेले भनिन्, राजदूत सिफारिसमा दलित, मधेशी र मुस्लिम समुदायबाट परेनन् । संविधानमा बाध्यकारी व्यवस्था गरेको बाहेक सैद्धान्तिक व्यवस्था पनि छ । तर, सैद्धान्तिक व्यवस्था कार्यान्वयन गराउन राज्यलाई झक्झक्याउनुपर्ने भयो । सिफारिसका सम्बन्धमा परराष्ट्रमन्त्रीलाई बोलाएर छलफल गर्ने निर्णय समितिले गरेको उनले बताइन् ।राजदूत सिफारिस गर्दा सरकारले समानुपातिक र समावेशी हुनुपर्ने संवैधानिक व्यवस्था पालना नगरेको भन्दै सत्ता र प्रतिपक्षका सांसदले आपत्ति जनाएका छन् । सत्तारूढ कांग्रेसका सहमहामन्त्रीसमेत रहेका सांसद जीवन परियारले भने, १४ जना खसआर्य समुदायकोलाई राजदूतमा सिफारिस गरिएको छ, यसमा समावेशिताको कुरा किन हरायो ? हामीले यो सिफारिस मानौंला तर आम जनताले मान्ने छैनन् । सत्तापक्षमा रहेको जसपा, नेपालका सांसद राजकिशोर यादवले राजदूत सिफारिस गर्दा एकल जातीय वर्चस्व हावी भएको बताए । प्रतिनिधिसभाको बुधबारको बैठकमा उनले भने, राजदूत सिफारिस कुनै पनि कोणबाट समावेशी देखिँदैन । एकल जातीय, एकल सांस्कृतिक पहिचान झल्किने गरी सिफारिस गरेको छ । सरकारले संविधान मान्नुपर्छ कि पर्दैन ?एमाले सांसद ईश्वरी घर्तीले संसदीय सुनुवाइ समितिमै राजदूत सिफारिस असमावेशी भएको तथ्य पेस गरेकी थिइन् । राजदूतमा सिफारिस १७ जना भनेको ठूलो संख्या हो । यसमा सिफारिस प्रतिशत हेर्दा १४ जना खसआर्य (८२ प्रतिशत) छन् । आदिवासी जनजाति ३ जना (१७६४ प्रतिशत) र महिला ३ जना गरी (१७६४ प्रतिशत) आएको छ । दलित, मधेशी र थारूको सिफारिस शून्य छ, घर्तीले भनिन्, यसअघि राजदूत सिफारिस ६ जना नै खसआर्य र पुरुष थिए, अहिले आदिवासी र महिलामा थोरै वृद्धि भएको छ तर संविधानमा समानुपातिक, समावेशी लेखिएको छ, त्यसअनुसार यो सिफारिस भएन ।प्रमुख प्रतिपक्ष माओवादीका सांसद जनार्दन शर्माले संविधानमा व्यवस्था गरिएको समानुपातिक र समावेशिताको व्यवस्थाअनुसार राजदूत सिफारिस नहुँदा जनताले सरकारमाथि प्रश्न उठाउने बताए । संविधानअनुसार यी विषय समावेश गर्दै नजाने हो भने हामी कहाँ पुग्छौं ? शर्माले प्रश्न गरे, यसले पैदा गर्ने असन्तुष्टि, सम्बन्धित समुदायले कहीं पनि अधिकार नपाउने हो भने कसले जवाफ दिने ?"
कार्यकारीबाट 'स्वैच्छिक अवकाश' कसरी ?,"नेपालमा नेतृत्वको एक्जिट पोलिसी पुनः एक पटक चर्चामा छ । यसको केन्द्रमा सार्वजनिक कार्यकारी नेतृत्वलाई जनता वा निर्वाचकप्रति कसरी उत्तरदायी र परिणाममुखी बनाउने भन्ने कुरा अन्तरनिहित भएको मान्नुपर्छ । नेतृत्वको बहिर्गमन नीति नेपालमा राजनीतिक पार्टीको आधुनिकीकरण कसरी गर्ने भन्ने कुरासँग पनि जोडिएको छ । यस सन्दर्भमा स्वैच्छिक अवकाश एउटा यस्तो शक्तिशाली विकल्प हो, जसले गर्दा अवकाश लिने व्यक्तिप्रति अरूको समेत सम्मानभाव जागृत भएर आउँछ र आममानिसमा राजनीतिप्रति समेत भरोसा जागृत गराउँछ ।गत महिना स्वैच्छिक अवकाश रोजेका दुई विश्व नेताहरू बहालवाला अमेरिकी राष्ट्रपति ८१ वर्षीय जो बाइडेन र जापानी प्रधानमन्त्री ६७ वर्षीय फुमियो किसिदा चर्चामा रहे । उनीहरूले स्वघोषणामार्फत आफूलाई अर्को कार्यकाल देशको नेतृत्व गर्नबाट रोक्दै पार्टीभित्र नयाँ नेतृत्वका लागि मार्गप्रशस्त गरेका हुन् । टोनी ब्लेयरले आफूले जितेको तेस्रो म्यान्डेट सहर्ष आफ्ना मित्र गोडन ब्राउनलाई छाडेका थिए । जर्मन चान्सलर एन्जेला मर्केलले पनि पार्टीभित्र आफ्नो प्रतिस्पर्धी नहुँदानहुँदै पनि चौथो कार्यकाल नउठ्ने घोषणा गरेकी थिइन् । यी घटना त्यति पुरानो विगतका नभएर दुई दशकयताका हुन् । नेपाल जस्तो तेस्रो विश्वमा यस्तो घटना हुन काकताली नै पर्नुपर्छ । कार्यकारी नेतृत्वबाट स्वैच्छिक अवकाश अर्थात् कोही नेता आफूलाई चुनाव लड्ने सुविधा हुँदाहुँदै पनि किन विश्राम लिन तयार हुन्छ भन्ने नै यो लेखको मूल विषय हो । अमेरिकी बाइडेन र जापानी किसिदाको आलोकमा यस विषयमा चर्चा गरिनेछ । परिणाम आएपश्चात् पार्टी र आफूलाई रसातलमा पुर्याएर राजीनामा गर्ने होइन कि परिणामका बारेमा पहिल्यै अनुमान गरेर आफूलाई प्रत्यक्ष कार्यकारीको भूमिकाबाट अलग राख्नु तथा विश्राम लिने घोषणा गर्न सक्नु चानचुने कुरा निश्चय पनि होइन । त्यसका लागि प्रशस्त आत्मचिन्तन चाहिन्छ । नेपालमा त परिणाम आएपछि पनि एक वा अर्को बहानामा पार्टीको पद नत्याग्ने परिपाटी नै छ । पार्टीका विधान पनि पद त्याग्न बाध्यकारी छैनन् । अर्कोतर्फ अन्तरमनको आवाज सुन्ने थिति वा चलन पनि छैन । बाइडेन अवकाशको पृष्ठभूमिअमेरिकी राष्ट्रपति निर्वाचनलाई संसारभर चासोका रूपमा हेरिन्छ । एक वर्षदेखि असी आसपासका दुई वृद्धबीचको नीरस चुनाव भनेर आकलन गरिएकामा बहालवाला राष्ट्रपति जो बाइडेनले निर्वाचन आउन तीन महिना बाँकी हुँदा प्रतिस्पर्धामा सहभागी नहुने भनेर घोषणा गरेपछि निर्वाचनको रौनकले नयाँ दिशा पक्रेको छ । उनका प्रतिस्पर्धी पूर्वराष्ट्रपति डोनाल्ड ट्रम्प प्रचारप्रसार अभियानमा आक्रामकबाट रक्षात्मक बन्न पुगेका छन् । त्यस्तै, राष्ट्रपतिको उम्मेदवारमा उपराष्ट्रपति कमला ह्यारिसको आगमनपछि दुईबीचको अन्तर कम हुँदै गएको आकलन गरिएको छ ।जो बाइडेन १९७२ मा ३२ वर्षको उमेरमा डेलावेर राज्यबाट सिनेटरमा निर्वाचित हुँदै अमेरिकी राजनीतिमा उदाएका पात्र हुन् । आफूभन्दा कम उमेरका अश्वेत नागरिक बाराक ओबामाले उपराष्ट्रपतिको उम्मेदवार चयन गरेपछि उनका लागि राष्ट्रपति पनि बन्ने मार्ग प्रशस्त बनेको थियो । हालसम्म ४९ उपराष्ट्रपतिमध्ये १५ जना मात्रै राष्ट्रपति बन्न सफल भएको रेकर्ड छ । ती १५ मध्ये पनि आठ जना त आफ्नो राष्ट्रपतिको हत्या वा निधनका कारण स्वतः राष्ट्रपति बन्न पुगेका थिए । एक अपवाद रिचर्ड निक्सनले पदबाट राजीनामा दिएकाले उनका उपराष्ट्रपति गेराल्ड फोर्ड राष्ट्रपति बन्न पुगेका थिए । छ जना उपराष्ट्रपति मात्र आफ्नो बुतामा राष्ट्रपति बन्न पुगेका छन् । त्यो क्रममा वर्तमान राष्ट्रपति जो बाइडेन पनि पर्छन् । उनले त आफ्नो पछिल्लो कदमसँगै उपराष्ट्रपति कमला ह्यारिसलाई राष्ट्रपति बन्ने मार्गप्रशस्त गरेका छन् ।अमेरिकामा राष्ट्रपति पदको निर्वाचनको मौलिक पद्धति छ । राष्ट्रपतिको आकांक्षीले पार्टीका प्राइमरीहरूबाट निर्वाचित हुँदै बहुमत डेलिगेट आफ्नो पक्षमा पार्नुपर्छ । डेमोक्रेटिक पार्टीभित्र बाइडेनलाई दोस्रो पटकको राष्ट्रपति पदमा प्रतिस्पर्धा गर्नका लागि कुनै बाधा थिएन । रिपब्लिकन वा डेमोक्रेटिक जुनसुकै पार्टीबाट निर्वाचित भएको भए तापनि बहालवाला राष्ट्रपतिले आफ्नो पार्टीबाट स्वतः दोस्रो कार्यकालका लागि प्रतिस्पर्धा गर्ने सुविधा उपयोग गर्न पाउँछन् । यो नियम पार्टी विधानहरूमा उल्लेख छैन तर व्यवहारमा अभ्यास हुँदै आएको छ ।४५ अमेरिकी राष्ट्रपतिमध्ये १० जनाले दोस्रो कार्यकालका लागि प्रतिस्पर्धा गर्दा पराजित भएका छन् भने तीन जनाले मात्र स्वेच्छाले दोस्रो कार्यकालका लागि प्रतिस्पर्धा नगरेको देखिन्छ । जेम्स पोल्क, जेम्स बुचनन र रथरफोर्ड ह्यासले मात्र पूर्वघोषित रूपमै दोस्रो कार्यकालका लागि प्रतिस्पर्धा नगरेको देखिन्छ । अब त्यही लहरमा बाइडेनको नाम पनि मिसिएको छ । तर उनी ती तीन राष्ट्रपतिभन्दा अलग कीर्तिमानसहित पदबाट बिदा हुने भएका छन् । उनले पार्टीपंक्तिलाई विभाजित गरेर लड्नु वा जित्नु उपयुक्त नहुने देखे । उनी जहिल्यै डेमोक्रेटिक पार्टीभित्र बृहत्तर एकताको पक्षपाती थिए । उनी २०१६ को निर्वाचनमा राष्ट्रपतिमा प्रतिस्पर्धा गर्न हकदार बहालवाला उपराष्ट्रपति थिए । तर आफ्नो उम्मेदवारीले पार्टीमा विभाजन बढ्ने देखेर हिलारी क्लिन्टनका लागि मार्गप्रशस्त गरे । त्यसको चार वर्षपछि बर्नी स्यान्डर्सले पार्टी प्राइमरीमा अग्रता लिएका बेलामा सहमतीय उम्मेदवारका रूपमा देखापरेका थिए । र, ट्रम्पलाई परास्त गर्दै राष्ट्रपति पदमा निर्वाचित भएका थिए ।न्युयोर्क टाइम्समा प्रकाशित समाचारअनुसार उनले आफूलाई चुनाव जित्ने विश्वास हुँदाहुँदै पनि जितको मूल्य निकै चर्को पर्ने भएकाले त्यसबाट हात झिकेको बताएका छन् । नोभेम्बर २० मा हुने निर्वाचनमा जसले जिते पनि उनको निर्णयका कारण पार्टी सहजतापूर्वक उच्च मनोबलका साथ चुनावी प्रतिस्पर्धामा आक्रामक रूपमा सहभागी भएको छ । उनको निर्णयको सकारात्मक नतिजा आउन दुई हप्ता पनि लागेन । उनले आफ्नो घोषणाबाट जे प्राप्त गर्न खोजेका थिए, पार्टीपंक्तिलाई जे दिलाउन चाहेका थिए, त्यो प्राप्त गर्दै गएको देखिन्छ ।किसिदाको अनुभवजापानी प्रधानमन्त्री फुमियो किसिदा प्रधानमन्त्री पदका लागि सेप्टेम्बरमा हुने पार्टी सभापतिको चुनावमा सहभागी नहुने भनेर चर्चामा छन् । जापानमा संसद् डायट को कार्यकाल चार वर्षको हुन्छ । सत्ताधारी लिबरल डेमोक्रेटिक पार्टीको सभापतिको कार्यकाल जम्मा ३ वर्षको हुन्छ र बढीमा तीन पटक पार्टी सभापति बन्न पाइन्छ । त्यस्तै पार्टी सभापति नै प्रधानमन्त्री हुने विधानमा व्यवस्था छ । त्यहाँ पार्टी अधिवेशनमा सभापति पदको प्रस्तावकका लागि संसद् सदस्य रहेका कम्तीमा २० जना महाधिवेशन प्रतिनिधि चाहिन्छ । पहिलो कार्यकाल मात्र पार्टी सभापति बनेका किसिदाको नेतृत्वलाई पार्टीभित्रबाट कसैले पनि अप्ठ्यारो पारेको थिएन । तर, पार्टीबाहिर किसिदाको लोकप्रियता कमजोर हुँदै गएको रिपोर्ट सञ्चारमाध्यममा आएका आधारमा विश्राम लिनेतर्फ संकेत गर्दै किसिदाले भनेका थिए, लिबरल डेमोक्रेटिक पार्टी बदलिन्छ भन्ने देखाउनका लागि पहिलो स्वाभाविक निर्णय भनेको मैले मार्गप्रशस्त गरिदिनु नै हो । जापानको अभ्यासले के देखायो भने तीन वर्षमा पार्टी सभापति फेर्ने कुराले सत्तामा रहने नेतालाई कम्पलासेन्सी (आत्ममुग्धता) र इन्कम्बेन्सी (पदग्राही) हुने गरी काम गर्न पाउँदैन । नेतालाई कार्यकर्ता र जनताप्रति उत्तरदायी बनाउँछ । प्रधानमन्त्री हुँदाहुँदै यदि सर्भेहरूमा जनमत खस्केको छ भने उसले सभापति पदमा प्रतिस्पर्धा नगर्ने निर्णय गर्न पाउँछ, स्वैच्छिक अवकाश जस्तो । त्यसको अर्को पक्ष भनेको, कार्यकर्तामाझको लोकप्रियताभन्दा जनतामाझको लोकप्रियता प्रधान कुरा हो भन्ने सिद्ध गर्दछ ।अमेरिकी घटना पार्टी विधान वा संविधानमा लेखिएको आधारमा भने भएको होइन । जापानको घटना त्यो पार्टीको विधानमा सन्निहित पार्टी नेतृत्वको नियमित नवीकरणको मान्यतामा आधारित छ । किनकि नेतृत्वले पार्टी कब्जा गरेर जनमत कब्जा गर्ने अहंकार त्याग्छ । बरु सम्भावित जनमतको आकलन गर्दै पार्टी नेतृत्वबाट विश्राम लिनु श्रेयष्कर ठान्दछ । अभिमान, दम्भ, कुण्ठा, अहंकारभन्दा पर आत्मसम्मान, सहजता, पदीय सोपानको उच्चतम तहबाट हठात् रूपमा सहजै बहिर्गमन गर्ने घोषणा गर्दछ । त्यो भनेको पार्टी पद्धतिको सम्मान हो । पार्टीभित्र रहेका विकल्पहरूको सम्मान, पार्टीको भविष्य र अन्ततः देशको भविष्यप्रतिको विश्वास हो ।नेपालका दल र नेताले के सिक्ने ?हाम्रो जस्तो पार्टी संरचना, जहाँ पार्टी सदस्यता बन्द प्रकृतिको छ, अनि नेतृत्वले चाहेअनुसारको प्रतिनिधि मात्र चयन हुन्छन्, यहाँ जापानी मोडल प्रभावकारी हुन सक्छ । कार्यकर्ताको लोकभन्दा पनि आम मतदाताको लोक अर्थात् दायरा फराकिलो हुन्छ । तर हाम्रा दलमा पहिले पार्टी कब्जा गरिन्छ अनि त्यसका माध्यमबाट जनमत । जनमतको कसीमा खरो उत्रनेलाई पार्टी कब्जा गरेकाले अगाडि बढ्नबाट रोक्ने अवस्था छ । यस्तै समस्याको सामना गरिरहेको पार्टी हो, नेपाली कांग्रेस । दुई दशकयता विभिन्न सर्भेहरूमा आधारित रहेर हेर्दा कांग्रेसको सभापति वा शीर्ष नेताहरूभन्दा जनतामाझ ज्यादा प्रिय अन्य नेताहरू छन्, तर त्यस्ता नेताले पार्टीलाई संसद्मा नेतृत्व लिन वा देशको नेतृत्व लिन पाइरहेको छैनन् ।शीर्ष नेताले आफूलाई केन्द्रमा राखेर जनता रिझाउनेभन्दा आफूलाई भोट दिने महाधिवेशन प्रतिनिधि मात्र रिझाउने कार्य गरेर सुशासन र सेवा प्रवाहमा अनदेखा गरेर बस्ने छुट निरन्तर पाइरहेका छन् । नेताले उसलाई चयन गर्ने कार्यकर्ताभन्दा पनि जनताप्रति ज्यादा उत्तरदायी बनाउन सक्दा मात्र जन सर्वोच्चता कायम हुन सक्छ । हाम्रोमा त कार्यकर्ताको सर्वोच्चता कायम छ । जनमतको उपेक्षा गर्ने कार्यशैलीलाई बढवा दिने गर्नाले दलको आधुनिकीकरणको मार्ग अवरुद्ध हुन गएको छ । पार्टीको शीर्ष तहमा पुगेका नेताहरू आफ्नो विवेक र जनमतलाई बन्धक राख्दै आर्यघाट नपुग्दासम्म त्यस्तो कार्यमा उद्यत् हुन्छन् । त्यसैले त उन्नत लोकतन्त्रमा त दल अस्वीकृत हुँदैन, दलको नेतृत्व अस्वीकृत हुन्छ ।हाम्रोमा दलका शीर्ष नेताले भजन मण्डलीमार्फत आफूलाई दलभन्दा माथि राखेर नक्कली आभा मण्डल खडा गर्ने कोसिस गर्दछन् । बारम्बार अक्षम भएको नेतृत्वलाई निर्विकल्प घोषणा गर्दछन् । दलका नेतालाई स्वैच्छिक अवकाशका लागि प्रेरित गर्न दलका विधान पनि बदल्नुपर्छ र पार्टी कब्जामार्फत देश कब्जा गर्ने मनोविज्ञान बदल्नुपर्छ । अनि मात्र साधन र स्रोतलाई आफ्नो लाभ वितरण गर्ने परिपाटीको पनि अन्त्य हुन्छ । विधिको शासन र अब्बल तन्त्र (मेरोटाइक्रेसी) ले पार्टी भृत्यतन्त्र (ब्युरोक्रेसी) माथि विजय प्राप्त गर्दछ । हाम्रा दलहरू बुढा भएका छन्, तर त्यसलाई कसरी जवान गराउने, आइरन ल अफ ओलीगार्की बाट कसरी मुक्त गर्ने, त्योभन्दा ज्यादा पार्टीको शीर्ष नेतृत्वलाई कसरी नवीन नूतन राखिराख्ने भन्ने नै नेपाली लोकतन्त्रका लागि चुनौतीको विषय बनेको छ ।पार्टीहरूले कार्यकर्ताको मतभन्दा जनमत अर्थात् आमनिर्वाचनमा जनताले संकेत गर्ने मत ज्यादा प्रभावी र ठूलो हुन्छ भन्ने कुरा निर्धक्क स्वीकार गर्नुपर्छ । यो पार्टीको विधानमा उल्लेखित हुनुपर्छ र व्यवहारमा समेत देखिनुपर्छ । त्यसपछि त स्वैच्छिक अवकाश अपवाद होइन, नियमित घटना बन्न पुग्छन् । अनि राजनीतिको मुहान सङ्लो हुने कुरा सुनिश्चित हुन्छ र जनउत्तरदायी नेतृत्वले मात्र अवसर पाउँछ । औसत नेतृत्वको ज्यादती र उत्पीडनबाट देशले मुक्ति पाउँछ । एक्जिट पोलिसी बारे अबको बहस यस दिशामा केन्द्रित हुनुपर्छ । अर्जुनदृष्टि माछाको आँखामा नै लगाउनुपर्छ, न कि पुच्छर वा माछाको परिवेशमा ।"
द्वन्द्वका घाउ बल्झाउन पड्किरहने बम,"शान्ति प्रक्रियालाई पूर्णता दिन सहयोगी हुने भनिएको विधेयकलाई राष्ट्रपति रामचन्द्र पौडेलले जुन दिन शीतल निवासबाट प्रमाणीकरण गरे, त्यसै दिन पाँचथरको फालेलुङ गाउँपालिका५ डाँडागाउँमा बेवारिस बम विस्फोटबाट दुई वर्षीया प्रिन्सा साँवा र ११ वर्षीय दिप्सन साँवाको ज्यान गयो । भदौ १३ मा भएको विस्फोटमा परी १० वर्षीय पवन राई घाइते छन् । सशस्त्र द्वन्द्वका बेलाकै ग्रिनेड पड्केर घटना भएको गृहमन्त्री रमेश लेखकले पुष्टि गरेका छन् । त्यसको भोलिपल्ट बेपत्ता पारिएका पीडितको १४ औं अन्तर्राष्ट्रिय दिवसमा काठमाडौंको माइतीघर मण्डलमा दीप प्रज्वलन गरियो । त्यहाँ द्वन्द्वकालमा बेवारिस बमका कारण घाइते भएका पीडितको पनि उपस्थिति थियो । यस्ता घटना र सन्दर्भले द्वन्द्वकालमा प्रयोग गरिएका विस्फोटक पदार्थका सम्भावित जोखिम बाँकी नै छ भन्ने देखिन्छ । यस्तो अवस्था रहुञ्जेल भाषण र कागजमा शान्ति प्रक्रिया टुंगिएको दाबी गर्न सकिने भए पनि, यथार्थमा भने कहिल्यै पनि नटुंगिने सत्यलाई राजनीतिक दल र सरोकारवालाहरूले बोध गर्न जरुरी छ ।विस्फोटका घटनामा धेरैजसो बालबालिका नै पर्ने गरेका छन् किनकि स्वभावैले बालबालिकाले नयाँ वस्तुप्रति रुचि राखेर खेल्छन् । २०७७ वैशाख १८ मा रोल्पाको त्रिवेणी गाउँपालिकामा चार जना बालबालिकाको मृत्यु यस्तै घटनामा भएको थियो । त्यस्तै २०७९ कात्तिक १२ मा कालीकोटको तिलागुफा नगरपालिकामा दुई बालिकाको ज्यान गएको थियो । बेवारिस बम विस्फोट हुँदा पोखराका रामचन्द्र विकले दुवै खुट्टा गुमाएका छन् । बारीमा काम गर्दा बम पड्केर कालीकोट तिलागुफाका आनन्द पाण्डेले दुवै आँखा गुमाएको पनि शान्ति सम्झौतापछि नै हो । लमजुङमा सेनाले राखेको धरापमा परी एउटा खुट्टा गुमाएकी सुनिता घले पनि अहिले पीडितहरूको सञ्जालमा छिन् । जंगलमा बाख्रा पछ्याउँदा विस्फोटमा परेर दुवै हात गुमाएका म्याग्दीका सुरेन्द्रबहादुर खत्री त यस्तै घटनामा परी अपांगता भएका व्यक्तिहरूको सञ्जाल बनाएर न्यायका लागि नेतृत्व गरिरहेका छन् । माओवादीको नेतृत्वमा सञ्चालित सशस्त्र द्वन्द्वका बेला विद्रोही र सरकार पक्षले क्षमताले भ्याएसम्मका घातक हतियारको जोहो र प्रयोग गरेका थिए । त्यसक्रममा द्वन्द्वसँग सम्बन्धित र असम्बन्धित १७ हजारको मृत्यु भएको तथ्य स्थापित छ । कैयौं घाइते भए । २०६३ मंसिर ५ मा विस्तृत शान्ति सम्झौतासँगै द्वन्द्वको औपचारिक अन्त्य भएकाले अनाहकमा मृत्यु नहुने अपेक्षा गरिएको थियो । तर १८ वर्षसम्म पनि द्वन्द्वका कारण सर्वसाधारण नागरिक, खासगरी कलिला बालबालिकाको मृत्यु भइरहन्छ भने विस्फोटक तथा हातहतियारको व्यवस्थापनमा राज्यसंयन्त्रले गरिरहेको खेलबाड मान्नुपर्ने हुन्छ । यसप्रति सरकार, राजनीतिक दल तथा सम्पूर्ण सरोकारवालाहरूको बहस गर्नुपर्छ ।अनाहकमा कसैले मृत्यु झेल्नु पर्दैन भन्ने विश्वासमा नागरिकले तत्कालीन द्वन्द्वरत पक्षलाई सहर्ष स्वीकार गरेका थिए । २०६३ मंसिर ५ को विस्तृत शान्ति सम्झौताको बुँदा नम्बर ५१४ मा दुवै पक्ष (नेपाल सरकार र नेकपा माओवादीे) युद्धको समयमा प्रयोग गरिएका धराप तथा बारुदी सुरुङहरूको रेखांकन, भण्डारण ३० दिनभित्र एकअर्कालाई जानकारी दिन र ६० दिनभित्र निष्क्रिय र निर्मूल गर्न एकअर्कालाई सहयोग गर्नेछन् भनिएको थियो । तत्कालीन सात दलको अपनत्व रहेको नेपाल सरकार र माओवादीको हस्ताक्षर रहेको यही सहमतिका कारण द्वन्द्वको वैधानिक समापन भएको थियो । तर विस्फोटक पदार्थ निष्क्रिय र निर्मूल गर्न दुवै पक्ष इमानदार र प्रतिबद्ध रहेको देखिएनन् । साथसाथै, बेलाबखत हुने यस्ता घटनाप्रति पनि जिम्मेवारीबोध देखिँदैन । उनीहरूका लागि विस्तृत शान्ति सम्झौताका कतिपय संवेदनशील बुँदाहरू खोला तर्यो, लौरो बिर्सियो जस्तै भएको छ ।राष्ट्रपतिबाट प्रमाणीकरण भएको पछिल्लो विधेयकमा सशस्त्र द्वन्द्वका बेलाका विस्फोटक पदार्थ त्यसयता विस्फोट हुँदा मृत्यु भएका, घाइते भएका तथा अपांगता भएका व्यक्ति वा परिवारलाई पनि आवश्यक राहत तथा सहयोगको प्रावधान राखिएको छ । ऐनको यो पक्षलाई इमानदारीपूर्वक र उदार भावका साथ कार्यान्वयन गर्न आवश्यक छ । यो पनि द्वन्द्व सकिएपछि द्वन्द्वकालीन हतियारका विस्फोटका पीडितहरूको सञ्जालको संघर्षबाट प्राप्त उपलब्धिलाई इमानसाथ कार्यान्वयन गर्न जरुरी छ । त्यस्तै द्वन्द्वकालीन विस्फोटक पदार्थको विस्फोटका शृंखलालाई अन्त्य गर्नका लागि त्यस्ता पदार्थलाई निष्क्रिय गर्ने अभियान चलाउन आवश्यक छ । यसका लागि विशेषतः तत्कालीन विद्रोहीजस्तै राज्यपक्षका सुरक्षाकर्मीको जवाफदेहिता अपेक्षित छ, किनकि यो बीचमा राज्यपक्षबाट बिछ्याइएका हतियार विस्फोटमा सर्वसाधारण घाइते भएका उदाहरण पनि छन् । त्यसैले त्यतिबेला युद्ध जित्ने उद्देश्यले गरिएका सबै प्रयासको असरस्वरूप वर्षौंवर्ष कलिला बालबालिकाको मृत्यु भइरहेको घटनाप्रति अब त गम्भीर हुनैपर्छ । अझ अनौठो देखिने वस्तु नछुन, नखेलाउन र त्यस्ता वस्तु देखिएमा अभिभावक र सुरक्षाकर्मीलाई खबर गर्नुपर्छ भनेर विद्यालयदेखि घरपरिवारले बालबालिकालाई बारम्बार सम्झाइरहनुपर्छ ।"
संविधान संशोधन गठबन्धनको देखावटी एजेन्डा !,"सुजन देवकोटा, पालुङ्टार४, गोरखा"
नैतिकताको खडेरी,"कान्तिपुरको शुक्रबारको अंकमा प्रकाशित दुर्गा कँडेल छत्कुलीको नीति, नेतृत्व र नैतिकता शीर्षकको लेखले सम्पूर्ण संसारलाई ढाक्छ । बचपनमा नैतिक शिक्षा पढेको हुँ । जवानीमा चारैतिर अनैतिकताको बजार देखें । बुढापाकामा देखें कि अनैतिकताको नांगो नाच हुँदै छ । जब नेतृत्व नै अनैतिक हुन थाल्छ, तब सम्झनुस् समाज र देश दिशाहीन यात्रामा जान्छ । संसारका अरू देशमा जहाँ नैतिक नेतृत्व छ, त्यहाँ जनतामा खुसियाली छाएको छ । तर, नेपालमा नैतिकताको खडेरी परेको छ । सुन्दर, शान्त र प्रकृतिको समृद्ध उपहार पाएको देश नैतिकताको अभावमा अभावग्रस्त बनेको छ । जहाँ नैतिकता छैन, त्यहाँ नीति र कार्यक्रम केवल कागजका खोस्टा हुन् । जो नैतिक छैन, उसलाई नेता र उसको कृत्यलाई नेतृत्व भन्नु पनि उपहास हो । शिवशंकर यादव, छपकैया, वीरगन्ज"
निगम डुबाउने व्यवस्थापन,"नेपाल वायुसेवा निगमले विमान खरिद गर्दा लागेको २४ अर्ब ऋण तिर्न त परको कुरा किस्तासमेत तिर्न सकेको छैन । ऋणको ब्याज तथा ६ वटा चिनियाँ जहाजका लागि लिएको ऋणका साथै सञ्चालन खर्चसमेत जोड्दा कम्तीमा ४७ अर्ब पुगिसकेको हिसाब निकालिएको छ । अर्कोतिर आन्तरिक उडानमा पनि साह्रै दयनीय अवस्थामा छ । जम्मा तीनवटा ट्वीनअटर विमानमध्ये एउटा मात्र उडानमा रहेकामा त्यो पनि बिग्रिएर नेपालगन्जमा थन्किनु कस्तो विडम्बना ! यस्तो नाजुक अवस्थामा निगम गुज्रिएको देख्दा पनि यसका सम्बन्धित अधिकारीमाथि गम्भीर छानबिन र निराकरणको उपायबारे चासो देखिएको छैन ।बिग्रँदो राष्ट्रिय ध्वजावाहक वायुसेवाबारे गुनासो र सुझाव दिन लागेको वर्षौं भइसके पनि सरोकारवालाको कानमा बतास पसेको छैन । गन्तव्यको योजनाबिना कमिसनको चक्करमा झोले कम्पनीएजेन्टबाट महँगा विमान किन खरिद गरियो ? विस्तृत परीक्षणका लागि दुई महिनाअघि पठाइएका विमान थन्किएर सेवा दिन नपाउँदा पनि प्राधिकरणका महानिर्देशक के हेरिरहेका छन् ? विमान सेवालाई सुधार गर्ने हो भने वर्तमान व्यवस्थापकलाई हटाएर नयाँ र गैरराजनीतिक, स्वच्छ छविका व्यक्तिलाई व्यवस्थापन गर्नैपर्छ । होइन झने यस्तो हेलचेत्र्याइँ र जोखिमको उडानलाई निरन्तरता दिनुभन्दा निजी क्षेत्रलाई सुम्पनु ठीक होला । गंगाराज अर्याल, पाणिनि८, अर्घाखाँची"
युवाको आवाज सुन,"गोपाल देवकोटा, गोकर्णेश्वर, काठमाडौं"
'भारतले पनि नेपालमा स्थिर सरकार होस् भन्ने चाहेको देखिन्छ',"भारतले नेपालमा नयाँ सरकार बन्नासाथ प्रधानमन्त्रीलाई भ्रमणको निम्तो दिने परम्पराजस्तै छ । तपाईंको भेटवार्तामा मोदीले ओलीलाई निमन्त्रणा पठाउनुभएन ? त्यसबारेमा केही कुरा भएन । तर, ओलीजीसँग भेट्न सकारात्मक हुनुहुन्थ्यो । बिमस्टेकमा साइडलाइन भेटवार्ता गरौं भन्ने थियो । त्यही बेला मैले नेपाल भ्रमणको निम्ता दिएँ । मोदीजी यसअघि नै नेपाल भ्रमणमा आउँदा स्वर्गद्वारी जान चाहनुभएको थियो । एउटा मात्र हेलिप्याड भएकाले सेक्युरिटी क्लियरेन्स नभएपछि जानुभएन । अहिले त्यहाँ दुई वटा हेलिप्याड बनिसकेका छन् । आशा गरौं, उहाँ नेपाल आउनुहुन्छ । प्रधानमन्त्री ओलीलाई भ्रमणको निम्तो नदिएर भारतले वर्तमान गठबन्धनप्रति असन्तुष्टि प्रकट गरेको त होइन ? त्यस्तो होइन । भएको भए दुई मुलुकबीचका कुराकानी सकारात्मक रूपमा अघि बढ्दैन थिए होला । पञ्चेश्वरदेखि बाढीको समस्या र हवाई रुटसम्मका छलफलमा भारत सकारात्मक रूपमा प्रस्तुत भएको छ । महाकालीको पुल बनाउनेबारेमा पनि सकारात्मक छ । सरकारको हनिमुन का अवसरमा दार्चुला र धार्चुलाबीचको नेपाल र भारत जोड्ने पुल तथा दोधाराचाँदनीको एकीकृत जाँच चौकीको ओलीजी र मोदीजीले संयुक्त रूपमा उद्घाटन गर्नुहुन्छ होला । ओलीजीलाई नबोलाउनुमा कुनै राजनीतिक कारण छ जस्तो लाग्दैन । नयाँ गठबन्धनबारे भारतको टिप्पणी नेपालमा स्थिर सरकार भए विकास हुन सक्छ भन्ने नै छ । भारतले पनि नेपालमा स्थिर सरकार होस् भन्ने चाहेको देखिन्छ । एकातिर तपाईंलाई दिल्लीले प्रधानमन्त्री तहकै महत्त्व दिने, अर्कोतर्फ प्रधानमन्त्रीलाई अहिलेसम्म भ्रमणको निम्तो नदिने । यसले भविष्यमा यो गठबन्धनलाई तलमाथि पार्ने भारतको चाहना त होइन ? त्यस्तो होइन । देउवाजीले एकदमै प्रस्ट रूपमा हामी यही गठबन्धनमा बस्छौं, यहाँबाट बाहिर जाने कुरा छैन भन्नुभएको छ । ओलीजीको कुरा पनि यही हो । दुवै नेता आफ्नो सक्रिय राजनीतिक जीवनको उत्तरार्धमा हुनुहुन्छ । दुवैलाई देशका लागि आफ्नो लिगेसी के हुने भन्ने चिन्ता छ । आमनागरिकले विकास र समृद्धि चाहिरहेका छन् । उहाँहरू दुवैको साझा स्वार्थ भनेकै मुलुकको प्रणालीलाई थप प्रभावकारी बनाउने र नेपाललाई अघि बढाउनेमा हुनेछ । भूराजनीतिक दृष्टिले नेपाल अत्यन्तै संवेदनशील क्षेत्र मानिन्छ । खासगरी दुई छिमेकीसँगको सन्तुलन मिलाउन नसक्दा अप्ठ्यारोमा पर्न सक्ने अवस्था हुन्छ । तपाईंको भारत भ्रमणले त राम्रो सन्देश दियो, अब चीन भ्रमणको तारतम्य के छ ? अहिलेसम्म चीनबाट भ्रमणको निम्तो आएको छैन । बोलाउनासाथ गइहाल्छु । हाम्रो परराष्ट्र नीति भनेकै नेपाल पहिलो हुनुपर्छ । हाम्रो भूमिको संरक्षण गर्नु राज्य र हरेक नेपालीको दायित्व हो । परराष्ट्र मन्त्रीको हैसियतले यसमा मेरो दायित्व अझ बढी छ । अर्को, भूराजनीतिक सन्तुलन मिलाएर देशलाई विकास पनि गर्नुछ । हाम्रो आवश्यकता र पूर्वाधारका विकासलाई कसले बढी सहयोग गर्छ, त्यसलाई स्वागत गर्नुपर्ने हुन्छ ।चीनले नेपालमा बीआरआई परियोजना कार्यान्वयनलाई अघि बढाउन चाहेको देखिन्छ । तत्कालीन सरकारले केही प्रक्रिया अघि बढाएको पनि थियो । अब, यसतर्फ नयाँ सरकारको योजना र मनस्थिति के छ ? बीआरआईको मोडालिटी का बारेमा केही पनि निर्णय भएको छैन । कांग्रेसकै कुरा गर्ने हो भने त हामीले ऋण नलिने, अनुदान मात्रै लिने भनेर केन्द्रीय कार्यसमितिबाटै निर्णय गरेका छौं । देउवाजीले चिनियाँ अधिकारीलाई खुलस्त भन्नुभएको छ अनुदान लिन्छौं तर ऋण लिन सक्दैनौं भनेर । हामी एक चीन नीतिमा प्रतिबद्ध छौं । चीनका विरुद्ध नेपाली भूमि प्रयोग गर्न दिने छैनौं । यो कांग्रेसको नीति पनि हो र राष्ट्रकै नीति हो । चीनले नेपालको विकासमा धेरै सहयोग पुर्याएको छ । भर्खरै चारवटा ठूला परियोजनामा कुराकानी भइरहेको छ । जसरी भारतबाट नेपालमा पर्यटक आउने गर्छन् । त्यसैगरी चिनियाँ पर्यटक पनि भित्र्याउन चाहन्छौं । दुवै छिमेकीसँग सन्तुलनको सम्बन्ध बढाउन चाहन्छौं । नेपालको परराष्ट्र नीति कहिल्यै राज्यको हुन सकेन । एउटा पार्टी आउँदा एकातिर, अर्को आउँदा अर्कोतिर ढल्कने नीति बन्न पुग्यो । राज्यकै परराष्ट्र नीति बन्नेचाहिँ कहिले होला ?त्यसै कारण प्रदीपकुमार ज्ञवालीजीले परराष्ट्र नीति यस्तो बनाउनुपर्छ भनेर सुझाव दिनुभएको छ । त्यसलाई पुनः अध्ययन गर्छु । राज्यको प्रस्ट र एउटै नीति बनोस् भनेर गम्भीर ढंगले लागेको छु । हाम्रो नीति भनेको असंलग्नताको जगमा बन्ने नीति हो । हाम्रो परराष्ट्र नीति कतिबेला दक्षिण त कतिबेला उत्तर हुने अवस्था आउन दिन हुन्न । सार्वभौम र स्वतन्त्र मुलुकको परराष्ट्र नीति व्यक्तिको निजी संलग्नताका आधारमा हुँदैन । राज्यले तय गरेको आधारमा परराष्ट्र नीति तय हुनुपर्छ ।परराष्ट्र मन्त्रालयले कूटनीतिक भेटघाटमा समेत आचारसंहिता जारी गरेको छ । तर, हाम्रोमा एउटा कर्मचारी आउँदा पनि क्षणभरमै राष्ट्रपतिदेखि प्रधानमन्त्रीसम्म भेट्न सक्छन् । यसले परराष्ट्रले बनाएको आचारसंहिता पालना भए जस्तो लाग्छ ? कताकता विदेशी भनेपछि मक्ख हुने प्रवृत्ति पनि हो कि भन्ने लाग्छ । त्यसलाई व्यवस्थित बनाउन प्राथमिकता के हो, महत्त्व के छ भनेर पार्टीभित्र र कर्मचारीतन्त्रमा पनि छलफल गर्ने योजना बनाएका छौं । परराष्ट्रमा काम गर्नेहरूले हामीलाई यस विषयमा भनिरहनुभएको पनि छ । अबको परराष्ट्र नीतिमा यसबारे प्रस्ट दिशाबोध गरेर जानुपर्छ भन्ने लागेको छ । विदेशी राजदूतावासलाई अझ सक्रिय बनाउन ओएन्डएम गर्ने योजना कति अघि बढेको छ ? भर्खरै राजदूतावासहरूको मुद्दा के रहेछ भनेर एउटा अन्तर्क्रिया पनि गर्यौं । हाम्रो डायस्पोरा यति ठूलो भइसक्यो, तर डायस्पोरा केन्द्रित कुनै पनि योजना अघि बढाएका रहेनछौं । एनआरएन भनेर यसो राखिदिएको छ, यो पनि उहाँहरूको सक्रियतालाई परराष्ट्रले यसो बल पुर्याएको मात्रै हो । अहिले भइरहेको ओएन्डएमलाई रिभ्यु गर्ने, आईटीसम्बन्धी समूह पनि बनाउने, अर्काइभ बनाउने काम गर्नुपर्नेछ । अहिलेसम्म एउटा अर्काइभ पनि रहेनछ । राजदूत नियुक्तिकै विषयमा अहिले संसदीय सुनुवाइ सुरु भएको छ । समितिमा कहिल्यै राजदूत नियुक्ति गर्दा समावेशी भएन भनेर आलोचना हुन्छ । तपाईं महिला नै परराष्ट्रमन्त्री हुँदा पनि किन यस्तो भयो ? एउटा मेरिट का आधारमा हुनुपर्छ भन्ने भयो । अर्को मुस्लिम समुदायको प्रतिनिधित्व गराउन निकै खोज्यौं तर राजदूत हुने व्यक्ति पाएनौं । जसलाई हामीले प्रस्ताव गर्यौं, उनी जान चाहेनन् । कतिपयले त म यहीं व्यस्त छु । जान इच्छा छैन भन्ने पनि भेटिनुभयो । महिला र मधेशको प्रतिनिधित्व भएको छ । योग्यता हेरेर पठायौं । भूगोलको प्रतिनिधित्व गर्यौं तर जातीय समावेशीचाहिँ भएन । मन्त्री बनाउँदा पनि तपाईंहरूले समावेशी गर्नुभएन भनेर ठूलो आलोचना भइरहेको छ नि ? हुन सकेन तर अबका नियुक्तिहरूमा गर्नुपर्छ । भूगोलको हिसाबले त गर्न खोज्यौं तर जातजातिका आधारमा समावेशी हुन नसकेकै हो । राजदूत बनाउने भनेपछि जो पाए त्यही गर्ने कुरा भएन । कम्तीमा भाषा हुनुपर्छ । काम गर्न सक्ने योग्य र क्षमता पनि हुनुपर्यो । अलि राम्रै पढेलेखेको मान्छे नै हुनुपर्छ ।युक्रेनरुस युद्धमा ३६ जना नेपालीको निधन भइसकेको छ, जसलाई रुसी सेनामा गैरकानुनी रूपमा भर्ती गरिएको थियो । यसबीच नेपाल सरकारले रसियन सरकारसँग आग्रह गर्दा कति नेपाली छन्, कतिले काम गर्छन् केही भनेको छैन । त्यसबारे अहिले परराष्ट्रबाट केही पहल भइरहेको छ ?अहिले धेरै जना त फर्किन थाल्नुभएको छ । त्यहाँ बस्न निश्चित समयको सम्झौता हुने रहेछ । कति नेपाली हामी यहीं बस्छौं भन्ने पनि हुनुहुन्छ । हामीले प्रयास नगरेको होइन । केही दिनअघि रसियन राजदूत आउनुभएको थियो, उहाँसँग पनि यस विषयमा कुराकानी भए । सरकारले प्रत्यक्ष गएर उद्धार गरेर ल्याउने अवस्था छैन । युक्रेनमा रहेका नेपालीहरूको हकमा के हुँदै छ ? युक्रेनको जेलमा भएकाहरूलाई निकाल्न पहिला एउटा पहल भएको रहेछ । त्यसमा यसअघिका सरकारको पत्राचारको जवाफ नदिएपछि हाम्रा मान्छेलाई उनीहरूले अहिले प्राथमिकतामा राखेका छैनन् । अब हामी आफ्ना जनतालाई सकुशल ल्याउन गृहकार्य गरिरहेका छौं । जस्तो विपिन जोशीको अवस्थाका बारेमा अहिलेसम्म कुनै खबर आउन सकेको छैन नि ?हमासले अहिलेसम्म विपिनलाई मारेको छ भन्ने आएको छैन । युद्धबन्दीहरू साटसाट गर्ने चलन रहेकाले विपिनलाई बन्दी नै बनाइरहेको छ भन्ने छ । आशा छ, अहिलेसम्म उनी जीवित छन् । युद्धबन्दी साटसाट गर्दा पक्कै घर फर्कन पाउँछन् भन्ने आशामा छौं । त्यसका लागि पहल भइरहेको छ ।तपाईंले पटकपटक असंलग्न नीतिको कुरा गर्नुभयो । विश्व र क्षेत्रीय भूराजनीतिक परिदृश्यमा त हामी चुनौतीपूर्ण अवस्थामा छौं । यसलाई कसरी हेर्नुहुन्छ ? यो अहिले मात्रै अनुभूति भएको छैन । देउवाजी धेरै पटक प्रधानमन्त्री हुनुभयो । पहिला बाहिरी देशका धेरै स्वार्थ थिएनन् । बेलाबखत अनुदान आउँथ्यो । नेपालबारे बाहिरबाटै चर्चा हुन्थ्यो । तर, पछिल्लो पटक उहाँ प्रधानमन्त्री हुँदाचाहिँ एकदमै अनुभूति भयो । अमेरिकन, चाइनिज, भारतीय जो पनि आएका छन् । उनीहरूको स्वार्थ नेपालमा एकदमै देखियो । एक किसिमले यो हाम्रा लागि अवसर हो । एमसीसी जस्तो ठूलो अनुदान हामीले पायौं । भारतसँग हाम्रो दस हजार मेगावाट ठूला परियोजनाबाट विद्युत् बिक्रीको सम्झौता भयो । चीनले बीआरआई परियोजना अघि बढाउन खोजेको छ । बीआरआई भन्नेबित्तिकै लोन मात्रै बुझ्नु हुन्न । अनुदान पनि बुझ्नु हुन्न । त्यसैले नेपालको महत्त्व बढेको छ । यसलाई अवसरका रूपमा कसरी उपयोग गर्ने ? सबैसँग हाम्रो सम्बन्ध पानीमा तौरिने तर नडुब्ने जस्तो हुनुपर्छ । हामी कसैसँग नजिक र टाढाको सम्बन्धमा रहन सक्दैनौं ।पूर्ववर्ती प्रधानमन्त्री र गृहमन्त्रीले तपाईंप्रति लक्षित गर्दै विभिन्न काण्डको फाइल लुकाउनकै लागि यो गठबन्धन बनेको भनेर आरोप लगाउनुभएको छ नि ? मेरो बारेमा केही गल्ती भेट्टाएको भए उहाँहरूले छाड्नु हुन्थेन । टीकापुर जग्गा काण्डको कुरा पहिल्यै प्रतिवेदन आइसकेको विषय थियो । दोषी व्यक्तिहरू औंल्याइसकिएको थियो । तैपनि मलाई केही गर्न सकिन्छ कि भनेर उहाँहरूले राज्यशक्तिको दुरुपयोग गर्ने काम गर्नुभयो । गृहको पूरै एउटा टोली टीकापुरमा राख्नुभयो । जति पटक फाइल पल्टाए पनि सत्य र तथ्य परिवर्तन हुन्न । दायाँबायाँ गरेर हुन्छ कि भनेर त्यहाँ धेरै दबाब पनि दिइएको थियो । मेरो गल्ती केही थिएन । तत्कालीन सरकारले कानुनको नभएर शक्तिको दुरुपयोग गरेर आतंक नै मच्चाएको थियो । अर्को कुरा भुटानी शरणार्थी प्रकरणमा बेचन झा पक्राउलाई लिएर ममाथि विभिन्न लाञ्छना लगाइयो । बेचनलाई मैले एक दशकयता भेटेकै छैन । सरकार बन्ने बेलामा पक्रिनु संयोग मात्र हो । सुशासनको क्षेत्रमा यो सरकारले केही गर्न सक्दैन भन्ने भाष्य समाजमा निर्माण हुँदै छ । त्यसलाई चिरेर अघि बढ्न सरकारले कस्तो तयारी गर्दै छ ? सुशासनमा प्रधानमन्त्री ओलीजी शून्य सहनशीलता अपनाउनेमा प्रस्ट हुनुहुन्छ । सिफारिस गरिएको एक जना राजदूतमाथि केही प्रश्न उठेपछि अघि नबढाउने निर्णय गर्नुभयो । सरकारको कामलाई ईगभर्नेसमार्फत प्रभावकारी रूपमा अघि बढाउने काम भइरहेको छ । अघिल्लो सरकार खासगरी गृहमन्त्रीको सम्पूर्ण ध्यान र उद्देश्य स्टन्टबाजी गर्ने र झूटा प्रचार गरेर शक्तिको दुरुपयोग गर्ने दिशामा केन्द्रित भयो । भुटानी शरणार्थीको सम्पूर्ण तथ्य अदालतमा पुगिसक्यो । तर पनि मेरो नाम जोड्ने काम बारम्बार भयो । स्टन्टबाजी र प्रतिशोधपूर्ण तरिकाले अबको सरकारले काम गर्दैन । विधि, प्रक्रिया र कानुनअनुसार मात्रै अघि बढ्छ । हिजो प्रतिपक्षमा हुँदा तपाईंहरूले सहकारी ठगीको विषयलाई जसरी उठाउनुभयो, आज ती विषयमा कांग्रेसभित्र छलफल नै हुन छाड्यो नि ? सरकारले गम्भीर रूपमा अनुसन्धान जारी राखेको छ । हरेक अनुसन्धान विधि र प्रक्रियाबाट गरिनुपर्छ । पहिले जस्तो पहिले थुन र अनि सुन भन्ने प्रवृत्ति हाम्रा पार्टीका परिपक्व मन्त्रीहरूले गर्नु हुन्न । यतिसम्म कि हाम्रा मन्त्रीहरूले कसैलाई सरुवा गर्नु छ भने पनि अवधि पुगेको छैन भनेर गर्न मान्नु हुन्न । अहिलेको गृहमन्त्री त कानुन व्यवसायी पनि हो । यस विषयमा उहाँ राम्रो जानकार हुनुहुन्छ र गम्भीर पनि । आजै पनि, सहकारीकै विषयमा कुराकानी भएको थियो । संसदीय समितिले छानबिन अघि बढाइरहेकाले बाहिर पहिला जस्तो नभएको होला । तर, संसदीय समिति र प्रहरीबाट गर्नुपर्ने काम भइरहेको छ जस्तो लाग्छ । भारत भ्रमणपछि एकातिर तपाईंलाई भावी प्रधानमन्त्रीका रूपमा 'प्रोजेक्ट' गर्न खोजिएको भनेर चर्चा सुरु भएको छ । अर्कोतर्फ पार्टी सभापति शेरबहादुर देउवाले १५ औं महाधिवेशनबाट नेतृत्व छोड्दै हुनुहुन्छ । आफ्नो उत्तराधिकारी कसलाई बनाउने भन्ने तय भइनसकेका बेला त्यसका लागि तपाईं अब अघि बढ्ने तयारीमा हो ? प्रधानमन्त्रीका रूपमा चर्चा हुनु मेरा लागि खुसीकै कुरा हो । तपाईंले सोधे जस्तो प्रधानमन्त्री हुने कुरा मैले सोचेको छैन । प्रधानमन्त्री हुनका लागि धेरै अनुभव भएको मान्छे चाहिन्छ । चर्चाका लागि नयाँ मान्छे पनि आए, गए । तर वास्तविक रूपमा देशलाई राम्रो नेतृत्व दिन एकदमै अनुभवी र परिपक्व नेता चाहिन्छ । बोलीमा सानो कुरा चिप्लिँदा त भूराजनीति गडबड हुने अवस्था बन्छ भने अनुभवी र परिपक्व नभएको व्यक्ति प्रधानमन्त्री भयो भने अवस्था के होला ? अर्कोतर्फ हाम्रो निर्वाचन प्रणालीले एउटै दलको बहुमत हुने अवस्था छैन । बहुमत भए पो आफ्नो योजनाले सरकार चलाउन सकिन्छ । बहुमत नभएपछि धेरै जोड, घटाउन मिलाउनुपर्छ । आफ्नै पार्टीभित्र एउटै मत छैन । विचारहरू फरकफरक छन्, समूह फरक छन् । तर, यसलाई खराब कोणबाट म हेर्न चाहन्नँ । यद्यपि निर्वाचनमा यसको मार पर्ने रहेछ । कांग्रेसभित्र एकथरी नेताहरू अब शेरबहादुर देउवाको ठाउँमा तपाईं प्रधानमन्त्री बन्नुहुन्छ र त्यसपछि पार्टी सभापति नै बन्न सक्नुहुन्छ भन्ने चर्चा पनि गर्छन् नि ? त्यस्तो चर्चा उहाँहरूको होला । मचाहिँ भाग्यमा विश्वास गर्ने मान्छे हो । म नेपालको परराष्ट्रमन्त्री हुन्छु भनेर यसअघि कहिल्यै सोचेको थिइनँ, भाग्यले बनें । यसमा म खुसी छु र राम्रो गर्ने प्रयास गर्छु । मैले एकदमै योजना बनाएर अघि बढ्न सकेजस्तो लाग्दैन । यसमा केही कर्म र भाग्यको खेल पनि होला । कहिलेकाहीँ केही काम नगरेको मान्छे पनिअघि बढिरहेको हुन्छ । मैले काम त गरेको छु तर सभापति हुँला वा प्रधानमन्त्री हुँला भनेर योजना बनाएर अघि बढेकोचाहिँ छैन । भनेपछि महत्त्वाकांक्षा पनि छैन ? कुनै व्यक्ति क्षमतावान् छ भने कुनै बेला देशको नेतृत्व गर्न सक्दैन भन्ने हुन्न । महत्त्वाकांक्षा मात्रै भएर हुँदैन, क्षमतावान् पनि हुनुपर्छ । ठूलो कुरा, त्यसका लागि समय आउनुपर्छ । मेरो हकमा तुरुन्तै आइहाल्छ भन्ने लाग्दैन । पार्टीभित्र एउटा समूह त हामीसँगै छ । त्यसको प्रतिनिधित्व गरेर पार्टीको नेतृत्व तहमा बस्न त म इच्छुक छु, तर पहिलो नेता (सभापति) हुनकै लागि समय आइसकेको छ जस्तो लाग्दैन । त्यसका लागि मलाई अझै अनुभव चाहिन्छ । गत असार १७ मा दुई दलबीच भएको राजनीतिक सहमति पूर्ण कार्यान्वयनमा अघि बढ्ला भन्ने तपाईंलाई विश्वास छ ? हामी सहमतिकै आधारमा अब बाँकी कार्यकाल पूरा गर्छौं । दुई दलबीच सहमति भइसकेपछि पनि संविधानको धारा ७६ (३) मा लैजान सकिन्छ कि भनेर निकै ठूलो दबाब झेल्नुपरेको थियो । देउवाजीलाई आफैं प्रधानमन्त्री हुन पनि सुझाएका थिए । अरू पार्टी पनि तयार थिए । तर उहाँले नै ओलीजीसँग सहमति भइसकेपछि धोकाको राजनीति गर्दिन भनेर प्रस्ट अडान लिनुभयो । दुई दल मिलेर सरकार बनाउँदा स्थिरता हुन सक्छ, त्यसले केही गर्न सकिन्छ भन्नुभयो । असार १७ को सहमतिअनुसार २०८३ असारमा शेरबहादुर देउवा प्रधानमन्त्री हुने कि आरजु राणा देउवा हुने त ? म कहाँबाट हुन्छु ? उहाँ नै हुने हो ।तपाईंले लामो समय बाहिर बसेर सत्ता चलाउनुभयो । अहिले भित्रै पसेर करिब डेढ महिनाको अनुभव लिनुभयो । कस्तो अनुभव भएको छ त ?बाहिर बसेर सत्ता चलाएको होइन । सहजकर्ताको काम मात्रै गरेको हो । म मात्रै होइन, भानु देउवा पनि हो । अनौपचारिक रूपमा देउवाजीको टिममा रहेर काम गर्यौं । देउवाजी प्रधानमन्त्री भएका बेला जसरी फराकिलो भएर सोच्नुपर्ने, हेर्नुपर्ने अवस्था हुन्थ्यो, अहिले मन्त्री भएर आउँदा त्यस्तो छैन । परराष्ट्र मन्त्रालयमा मात्रै सीमित छ । पहिला अरू मन्त्रालयका बारेमा पनि सहजीकरण गर्ने काम हुन्थ्यो । पार्टी सभापति र प्रधानमन्त्रीसँग बसेर खेल्ने भूमिकाभन्दा मन्त्री हुँदा सीमित भूमिका हुने रहेछ ।"
क्याप्टेन थापाको 'इन् टु द फायर' सार्वजनिक,"(काठमाडौं)उड्डयन तथा सञ्चार उद्यमी क्याप्टेन रामेश्वर थापाको ६ वर्षअघि सार्वजनिक बारुदमाथि उड्दा पुस्तकको अंग्रेजीमा अनुवाद गरिएको संस्करण इन् टु द फायर शनिबार सार्वजनिक गरिएको छ । पत्रकार विश्वास बरालद्वारा अनुवादित उक्त पुस्तकमा केही रचनाहरू पछि थप गरिएको छ । प्रधानमन्त्री केपी शर्मा ओलीले हलचोकस्थित सशस्त्र प्रहरी मुख्यालयको सभाहलमा विमोचन गर्दै लेखक थापालाई द्वन्द्वका बेला निजी वायुसेवामार्फत गरेका उद्धारका घटनाको स्मरण गर्दै अझ विस्तृत अर्को पुस्तक पनि लेख्न सुझाए । प्रत्यक्ष वर्णन सजिलो कुरा पनि होइन । महाभारतको युद्धको वर्णन गर्न तत्कालीन काव्यकार र साहित्यकारले दिव्यदृष्टिको कल्पना गरेर लेखेका थिए, प्रधानमन्त्री ओलीले भने, तर, यहाँ प्रत्यक्ष भोगेर, विभिन्न अपरेसनमा सहभागी भएर शान्ति व्यवस्था कायम गर्न र देशमा हिंसा अन्त्यका लागि नेपाली सुरक्षाकर्मीलाई साथ दिएर उहाँ (क्याप्टेन थापा) ले आफ्नो ज्यान हत्केलामा राख्नुभयो । उहाँ सुरक्षाकर्मी पनि होइन । तर, उहाँले देखाएको बहादुरी कम लाग्दैन । प्रधानमन्त्री ओलीले द्वन्द्वका बेला क्याप्टेन थापाले आफू र आफ्नो हेलिकोप्टर नै जोखिममा राखेर बारुदमाथि उडान भरेको बताए ।तलबका लागि हुन्थ्यो भने उहाँले रेस्क्यु गरेर त्योभन्दा बढी कमाउन सक्नुहुन्थ्यो होला । अरू काम गर्दा पनि आम्दानी त भइहाल्थ्यो होला । तर, उहाँले आफू र आफ्नो हेलिकोप्टर नै जोखिममा राख्नुभयो, प्रधानमन्त्रीले थपे, गरिबी भोगिरहेको एउटा साधारण पारिवारिक स्थितिबाट आफ्नै हेलिकोप्टरको मालिकका रूपमा उहाँ त्यसै उठ्नु भएको होइन । जोखिम मोलेर पुगेको हो । उहाँले आफ्नो सुरक्षाभन्दा देशको सुरक्षा र शान्तिको पक्षमा, अमनचयनको पक्षलाई महत्त्व दिनुभयो, यो प्रशंसनीय छ । कार्यक्रममा कांग्रेस सभापति शेरबहादुर देउवाले क्याप्टेन थापालाई धेरै पहिल्यैदेखि चिन्दै आएको बताउँदै भने, मलाई व्यक्तिगत रूपमा पनि धेरै ठूलो मद्दत गर्नुभएको छ । पार्टीलाई पनि । यसकारण केपी शर्मा ओलीको (एमाले) पार्टीको नजिकको भने पनि सबैको समर्थक, सबैलाई सहयोग गर्ने व्यक्ति हो, उहाँका बारेमा जति भने पनि कम हुन्छ । उहाँलाई मैले सबैको भलो चाहने व्यक्तिका रूपमा लिएको छु । देउवाले नेपालको राजनीतिमा क्याप्टेन थापाले ठूलो भूमिका खेलेको टिप्पणी गर्दै ठूला दललाई एक ठाउँमा ल्याएर राजनीतिक अस्थिरता हुनबाट रोकेको भन्दै धन्यवाद दिए ।इन् टु द फायर ६ वर्ष अगाडि पत्रकार राजाराम गौतमले बारुदमाथि उड्दा शीर्षकमा नेपाली संस्करणमा तयार पारेका थिए । त्यसमा केही रचनाहरू थप गरेर इन् टु द फायर प्रकाशित गरिएको अनुवादक बरालले बताए । पुस्तकलाई यात्रा पब्लिसिङ हाउसले प्रकाशन गरेको हो । यसको मूल्य ५ सय ९९ रुपैयाँ रहेको छ ।"
सफलताको शिखर चुम्दै बमकाजी,"(रुकुम पश्चिम)काभ्रेको खानीखोला गाउँपालिकामा कार्यरत २९ वर्षीय बमबहादुर विक उर्फ बमकाजी लेखापाल हुन् । १० वर्षअघि लोकसेवा भिडेर सहलेखापालमा नाम निकालेका उनी यतिबेला रहरैरहरले हिमाल आरोही बनेका छन् । हिमालबारे लेखिएका किताब पढ्दै जाँदा ममा आरोहणको रहर बढ्दै गयो । हिमाल के हो, कहाँ छ र कसरी त्यहाँसम्म पुग्न सकिन्छ भन्ने कुराको ज्ञान लिन थाले, रुकुम पश्चिमको सानीभेरी१० अर्माडाँडाका बमकाजी भन्छन्, त्यसपछि म पनि हिमाल चढ्छु, केही नयाँ गरेर देखाउँछु भन्ने लाग्यो । अनि लागे हिमाल आरोहणसम्बन्धी तालिम लिन २०७६ मा । त्यसपछि भने हिमाल बुझ्न मात्रै होइन स्पर्श गर्ने हौसला मिल्यो, उनले थपे ।अनि उनले पाइला अघि बढाए मनास्लु हिमालतर्फ । आधार शिविर पुगेर करिब एक महिनाको तयारी र अभ्यासपश्चात् २०७६ असोज ६ मा मनास्लुको सफल आरोहण गरें, बमकाजीले सगर्व सुनाए । मनास्लु आरोहणपछि उनको हिमाल आरोहणको रहर झन् बढ्दै गयो । ताके, संसारकै अग्लो शिखर सगरमाथा । तर कोरोनाको महामारीका कारण उनको यात्रामा केही समय ब्रेक लाग्यो । कोरोनाको कहर कम भएपछि २०७८ चैतमा पुनः सगरमाथा समिटको योजना बुन्न थाले । २०७८ वैशाख २५ मा उनको आधारशिविरबाट सगरमाथातर्फको उकालो यात्रा सुरु भयो ।सगरमाथा आरोहणको सपना साँचेर मैले यात्रा थालें । तर यो यात्रा मैले सोचेजस्तो भएन, उनी सुनाउँछन्, बाल्कोनी (८ हजार ४ सय मिटर) पुगेपछि मैले गाइडको साथ पाइनँ, एक्लै भए पनि शिखरमा टेकेरै छोड्छु भन्ने आँटले हिलारी स्टेप (८ हजार ७ सय ९० मिटर) सम्म त पुगें तर प्राविधिक कठिनाइले गर्दा त्यहींबाट फर्कन बाध्य भएँ । बाल्कोनीसम्म साथ दिएका शेर्पा गाइडले त्यसपछि भने खुट्टामा समस्या आएको भन्दै त्यसभन्दा माथि जान नसक्ने बताए ।अब गाइड नै नजाने भएपछि के गर्ने भन्ने अलमल भयो, बमकाजीले भने, यति माथि आइसकेपछि फर्किनु भनेको मेरो सपना र लगानी सबै खेर जाने कुरा थियो । यसकारण मैले शेर्पाबिनै बाँकी यात्रा तय गर्ने निधो गरेको थिएँ । तर नयाँ ठाउँ, नयाँ यात्रामा निस्केका बमकाजीका लागि सबै कुरा आफ्नै लहडले मात्रै सम्भव हुने थिएन । मसँग अक्सिजन पनि थिएन । जसोतसो वैशाख २९ को बिहान हिलारी स्टपसम्म त पुगें, त्यसपछि माथि जान सक्ने स्थिति नभएपछि त्यहींबाट फर्किएँ । उनी क्याम्प ४ (७ हजार ९ सय ५० मिटर) मा नफर्कंदासम्म यता उनलाई समिट गराउने कम्पनीका मान्छेबीच खैलाबैला मच्चिसकेको रहेछ । क्याम्प ४ मा पुगेपछि समिट गर्न नसकेकामा एकखाले खिन्नता त थियो नै, तर ज्यान बाँचेकोमा खुसी पनि लाग्यो । अनि मनमनै सोचें, आफ्नै मूर्खताले झन्डै ज्यान गएन, उनले भने । किनकि त्यो बेला समिट गर्दासम्मका लागि उनीसँग न पर्याप्त अक्सिजन सिलिन्डर थियो न त मौसम नै अनुकूल । त्यसमाथि गाइड पनि नभएका उनले रेडियो सेट पनि बोकेका थिएनन् । सम्पर्कविहीन भएकाले सबैजना हतास भएछन्, उनले भने, जसोतसो क्याम्प ४ मा पुग्दा त मलाई देखेर सबै चकित परे ।सगरमाथाको आरोहणको पहिलो प्रयास सफल नभए पनि बमकाजी निराश भने भएनन् । सगरमाथा त म फेरि फेरि पनि चढ्छु नै भन्ने थियो, सँगसँगै अब संसारका सातै महादेशका अग्ला शिखर चढ्छु भन्ने आँट आयो, उनले भने, अनि सेभेन समिटबारे अध्ययन गर्न थालें । नियमित सरकारी जागिरको व्यस्तताका बीचबाट आफू कार्यरत कार्यालय र सरोकारवाला निकायलाई आफ्नो लक्ष्य र उद्देश्यबारे बताउँदै हिमालको अन्वेषण र अध्ययनमा जुटेको बमकाजीको भनाइ छ । मलाई सबैभन्दा मुस्किल भनेकै समय कसरी मिलाउने भन्ने हो । तर सबैले मेरो लक्ष्य बुझिदिनु भएर सम्भव भइरहेको छ, उनले भने ।सगरमाथाको पहिलो प्रयास सफल नभएपछि बमकाजीले २०८० असोज १० मा अफ्रिका महादेशको अग्लो शिखर किलिमन्जरो हिमालको सफल आरोहण गरे । तान्जानियामा पर्ने ५ हजार ८ सय ९५ मिटर अग्लो किलिमन्जरोको चुलीमा पुगें, उनले भने, त्यसपछि म रसियामा पर्ने युरोप महादेशको अग्लो शिखर एलब्रस हिमाल चढ्न त्यसतर्फ गएँ । तर रसिया र युक्रेनको युद्धका कारण शंका गरेर त्यहाँको इमिग्रेसनले उनलाई विमानस्थलमा २ दिन राखेर नेपाल डिपोर्ट गरिदियो । तत्काल लक्ष्य पूरा नभएकोमा खिन्न हुँदै फर्किए । तर सेभेन समिटको लक्ष्यबाट भने उनी विचलित भएनन् । त्यसपछि दक्षिण अमेरिकाको सर्वोच्च शिखर आकान्कागुवा हिमाल चढ्न अर्जेन्टिना पुगें । गत फागुन १ मा ६ हजार ९ सय ६२ मिटर अग्लो आकान्कागुवाको आरोहण गरें, उनले भने ।केही समय नियमित काम गरेपछि बमकाजीको अबको लक्ष्य थियो, सगरमाथा आरोहण । एकपल्ट असफल भइसकेका उनले गत जेठ ६ को बिहान सगरमाथाको पनि सफल आरोहण गरे । वैशाख ५ मा काठमाडौंबाट यात्रा सुरु गरेर करिब १ महिना लामो तयारीपश्चात् यो पटक मैले सगरमाथाको शिखर चुमें, उनले भने, जब सगरमाथाको शिखरमा पुगे नि, ओहो त्यो बेलाको खुसी म शब्दमा बयान गर्न सक्दिनँ । स्वदेशको मनास्लु र लोबुचे पिक तथा विदेशका २ वटा हिमाल चढेको अनुभवले सगरमाथा आरोहण गरेपछि बमकाजीले आफ्नो लक्ष्यको एउटा चरण पूरा भएको ठाने । त्यसपछि एकपल्ट गएर पनि फर्किएको देश रसिया पुगे । गत साउन २३ मा युरोप महादेशको अग्लो शिखर एल्ब्रस पनि चढें । ५ हजार ६ सय ४२ मिटर अग्लो यो हिमाल आरोहण गरेर भर्खरै म स्वदेश फर्किएँ, उनले भने ।यात्रीको यात्रा नामक अभियान बनाएर उनी सात महादेशका शिखर चुम्ने यात्रामा छन् । अब बाँकी रहेका ३ वटा महादेशका सर्वोच्च शिखर चढ्नका लागि आवश्यक तयारी गरिरहेको बमकाजीको भनाइ छ । उत्तर अमेरिका, अस्ट्रेलिया र अन्टार्टिकाका लागि आवश्यक तयारीमा छु, उनले भने । आफू कार्यरत कार्यालय र तालुक निकायबाट आवश्यक अनुमति लिएर हिमाल आरोहणको यात्रामा कस्सिएका बमकाजीले सात महादेशमध्ये चार महादेशका सर्वोच्च शिखरको सफल आरोहण गर्ने आफू एकमात्र निजामती कर्मचारी भएको पनि दाबी गर्छन् । र, आगामी दिनमा यो रेकर्ड थप बलियो हुने उनको विश्वास छ ।बाबा तिल्बिर र आमा भूमिकाका सात सन्तानमध्ये तेस्रो सन्तान बमकाजीकी पत्नी र एक छोरी छन् । हिमाल आरोहणका लागि अहिलेसम्म करिब ३० देखि ३५ लाख रुपैयाँसम्म खर्च भएको उनको भनाइ छ । मेरो गाउँपालिका सानीभेरी, काभ्रेको खानीखोला र रामेछापको सुनापति गाउँपालिका तथा देशविदेशमा रहनुभएका साथीभाइ, शुभचिन्तक र आफन्तहरूको साथसहयोगले यो सम्भव भएको हो, उनले भने । जातीय र भौगोलिक रूपमा थिचोमिचोमा परेको आफ्नो तीतो अनुभवलाई शक्तिमा बदल्दै सकारात्मक सन्देश दिन आफू हिमाल आरोहणको महायात्रामा निस्किएको बमकाजीको भनाइ छ ।"
"उद्योगमा एफडीआई घट्दो, सेवा क्षेत्रमा बढ्दो","(काठमाडौं)स्वदेशी लगानी जस्तै नेपाल भित्रिएको प्रत्यक्ष वैदेशिक लगानी (एफडीआई) पनि उद्योग क्षेत्रमा घट्दै गएको र सेवा क्षेत्रमा बढ्न थालेको सरकारी प्रतिवेदनले देखाएको छ । राष्ट्र बैंकको प्रत्यक्ष वैदेशिक लगानीसम्बन्धी सर्वेक्षण प्रतिवेदन ०७९८० ले कुल एफडीआईमध्ये उद्योग क्षेत्रमा रहेको हिस्सा घटेको र सेवा क्षेत्रको बढेको देखाएको हो ।अघिल्लो आर्थिक वर्षमा कुल एफडीआईको ६२६ प्रतिशत हिस्सा उद्योग क्षेत्रमा लगानी भएकामा आर्थिक वर्ष ०७९८० मा यस्तो हिस्सा घटेर ५९७ प्रतिशत कायम भएको प्रतिवेदनले देखाएको छ । तर सेवा क्षेत्रमा भने विदेशी लगानीको हिस्सा बढ्दो छ । यसअनुसार अघिल्लो आर्थिक वर्षमा कुल एफडीआईको ३७३ प्रतिशत हिस्सा सेवा क्षेत्रमा लगानी भएकामा आर्थिक वर्ष ०७९८० मा यस्तो हिस्सा बढेर ४०२ प्रतिशत रहेको प्रतिवेदनले देखाएको छ । तर कृषि क्षेत्रको रहेको विदेशी लगानीको हिस्सामा भने परिवर्तन भएको छैन । अघिल्लो आर्थिक वर्षमा कुल एफडीआईको ०१ प्रतिशत हिस्सा कृषि क्षेत्रमा लागनी भएकामा आर्थिक वर्ष ०७९८० मा पनि यस्तो हिस्सा परिवर्तन भएको छैन । पछिल्ला वर्षमा नेपालमा सेवा क्षेत्रमा लगानीको आकर्षण बढ्दो छ । जुन क्षेत्रमा स्वदेशी लगानी बढ्छ, त्यही क्षेत्रमा विदेशी लगानी पनि केन्द्रित हुने भएकाले उद्योगलगायत उत्पादनमूलक क्षेत्रमा विदेशी लगानीको हिस्सा घटेर सेवा क्षेत्रमा बढेको हुधन सक्ने जानकार बताउँछन् ।नेपालमा रहेको प्रत्यक्ष वैदेशिक लगानीमध्ये ५९७ प्रतिशत औद्योगिक क्षेत्रमा र ४०२ प्रतिशत सेवा क्षेत्रमा रहेको देखिन्छ । औद्योगिक क्षेत्रअन्तर्गत जलविद्युत् धक्षेत्रमा ३० प्रतिशत र उत्पादन क्षेत्रमा २९४ प्रतिशत वैदेशिक लगानी रहेको छ, प्रतिवेदनमा भनिएको छ, कुल प्रत्यक्ष वैदेशिक लगानीमध्ये २६ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीमा रहेको देखिन्छ । पछिल्ला वर्षहरूमा नेपाल भित्रिने प्रत्यक्ष वैदेशिक लगानी (एफडीआई) भन्दा सोही अवधिमा विदेशी लगानीको लाभांशबापत मुलुकबाट बाहिरिने रकम धेरै हुने गरेको प्रतिवेदनले औंल्याएको छ । जनअनुसार आर्थिक वर्ष ०७९८० मा कुल ६ अर्ब रुपैयाँ विदेशी लगानी भित्रिएको छ भने सोही वर्ष विदेशी लगानीको लाभांश शीर्षकमा मुलुकबाट १७ अर्ब ३३ करोड रुपैयाँ बाहिरिएको प्रत्यक्ष वैदेशिक लगानीसम्बन्धी सर्वेक्षण प्रतिवेदन ०७९८० ले देखाएको छ । नेपालमा विभिन्न क्षेत्रका ५८ वटा राष्ट्रबाट एफडीआई आउने गरेको भए पनि हरेक वर्ष विदेशी लगानीको लाभांशबापत बाहिरिने रकम धेरै रहेको प्रतिवदेनले औंल्याएको हो । आर्थिक वर्ष ०७९८० मा नेपालमा प्रत्यक्ष वैदेशिक लगानीमा सञ्चालितमध्ये कुल दुई सय ३८ कम्पनीको नमुना छनोट गरी सर्वेक्षण गरिएको राष्ट्र बैंकले जनाएको छ ।सर्वेक्षणबाट प्राप्त नतिजाअनुसार नेपालमा आर्थिक वर्ष ०७९८० को अन्त्यसम्ममा कुल प्रत्यक्ष वैदेशिक लगानीको मौज्दात दुई खर्ब ९५ अर्ब ५० करोड कायम छ । अघिल्लो आर्थिक वर्षको तुलनामा आर्थिक वर्ष ०७९८० मा यस्तो लगानी ११८ प्रतिशतले बढेको हो । उक्त अवधिको कुल वैदेशिक लगानीमध्ये चुक्ता पुँजीको अंश ५२८ प्रतिशत, सञ्चिति ३३७ प्रतिशत र कर्जाको अंश १३५ प्रतिशत रहेको प्रतिवेदनमा उल्लेख छ ।हरेक वर्ष नेपाल भित्रिने एफडीआई सोही वर्षको मात्र हुने तर उक्त अवधिमा लाभांशका रूपमा बाहिरिने रकम हालसम्मको सबै एफडीआईको भएकाले भित्रिनेभन्दा बाहिरिने रकम धेरै देखिएको हुन सक्ने राष्ट्र बैंकले बताएको छ । अघिल्लो आर्थिक वर्षमा आएको एफडीआई गएको १२ महिनाको मात्र हो, राष्ट्र बैंकका कार्यकारी निर्देशक एवं राष्ट्रिय योजना आयोगका सदस्य प्रकाश श्रेष्ठले भने, तर उक्त अवधिमा बाहिरिएको लाभांश नेपालमा लगानीमा रहेको सबै विदेशी लगानीको हो । यसकारण भित्रिने एफडीआईभन्दा बाहिरिने लाभांश धेरै हुन्छ ।प्रतिवेदनका अनुसार ०८० असार मसान्तसम्ममा नेपालमा ५८ वटा देशको प्रत्यक्ष वैदेशिक लगानी छ । यसमध्ये, भारतबाट सबैभन्दा बढी अर्थात् एक खर्ब तीन अर्ब ४५ करोड (३५ प्रतिशत), चीनबाट ३५ अर्ब ४६ करोड (१२ प्रतिशत), आयरल्यान्डबाट २२ अर्ब ६२ करोड (७७ प्रतिशत), अस्ट्रेलियाबाट १९ अर्ब ६ करोड (६४ प्रतिशत) र सिंगापुरबाट १८ अर्ब ८१ करोड (६४ प्रतिशत) प्रत्यक्ष वैदेशिक लगानी रहेको प्रतिवेदनमा उल्लेख छ ।नेपाल भित्रिएको कुल विदेशी लगानीमा वेस्ट इन्डिजको हिस्सा ४९, दक्षिण कोरियाको ४७, यूएईको ४२, अमेरिकाको ४१, हङकङको २४ र अन्य मुलुकको हिस्सा १२२ प्रतिशत रहेको प्रतिवेदनले देखाएको छ ।मुलुक संघीयतामा गएको करिब सात वर्ष भइसक्दा पनि वित्तीय पहुँच, कर्जा उपयोग, उद्योग सञ्चालनलगायत वित्तीय क्षेत्रका महत्त्वपूर्ण आयाम वाग्मतीमै केन्द्रित देखिन्छ । यो प्रदेशका कुल लगानीको ५९७ प्रतिशत हिस्सा छ । यसैगरी १५१ प्रतिशत हिस्सासहित दोस्रोमा धेरै विदेशी लगानी केन्द्रित रहेको प्रदेश गण्डकी हो भने तेस्रोमा १४७ प्रतिशत हिस्सासहित कोशी प्रदेश छ । त्यसपछि क्रमशः मधेश, सुदूरपश्चिम, लुम्बिनी र कर्णालीमा विदेशी लगानी रहेको देखिन्छ । वैदेशिक लगानीमा सञ्चालित उत्पादनमूलक कम्पनीहरूको क्षमता उपयोग ६०६९ प्रतिशत रहेको पाइएको छ भने इक्विटीको प्रतिफल (आरओई) करिब ११६१ प्रतिशत रहेको पाइएको छ, प्रतिवेदनमा उल्लेख छ । आर्थिक वर्ष ०८०८१ मा भने खुद ८ अर्ब ४० करोड रुपैयाँ एफडीआई भित्रिएको छ । अघिल्लो आर्थिक वर्षको तुलनामा गत वर्ष यस्तो लगानी ३६१ प्रतिशतले बढेको हो । कुल ८ अर्ब ४७ करोड ४७ लाख रुपैयाँ विदेशी लगानी भित्रिए पनि ७ करोड ३९ लाख रुपैयाँ बराबर पुरानो लगानी बाहिरिएकाले खुद विदेशी लगानी ८ अर्ब ४० करोड रुपैयाँ देखिएको हो ।गत आर्थिक वर्ष ७० अर्ब २ करोड रुपैयाँ लगानी प्रतिबद्धता आएकोमा ८ अर्ब ४० करोड रुपैयाँ मात्रै लगानी भित्रिएको हो । गत वर्ष स्वचालित प्रणाली (अटोमेटिक रुट) बाट १ सय ३९ वटा उद्योगमा ८ अर्ब ११ करोड रुपैयाँ लगानी प्रतिबद्धता आएको थियो । यस्तै अग्रिम स्वीकृति (अप्रुभल रुट) बाट ४ सय ७ उद्योगमा ६१ खर्ब ९० करोड ४५ लाख रुपैयाँ लगानी प्रतिबद्धता आएको थियो ।"
सहुलियत कर्जालाई ७७ स्टार्टअपको प्रस्ताव,"(काठमाडौं)सरकारले स्टार्टअप उद्यम कर्जाका लागि परियोजना प्रस्ताव पेस गर्न आह्वान गरेकामा ७७ प्रस्ताव परेका छन् । औद्योगिक व्यवसाय विकास प्रतिष्ठानले गत मंगलबार सूचना जारी गर्दै स्टार्टअप उद्यम कर्जाका लागि परियोजना प्रस्ताव पेस गर्न आह्वान गरेको थियो । शुक्रबारसम्म ७७ वटा प्रस्ताव परेको प्रतिष्ठानका कार्यकारी निर्देशक उमेशकुमार गुप्ताले जनाए ।स्टार्टअप उद्यम कर्जा सञ्चालन कार्यविधि, ०८१ अनुसार योग्यता पूरा गरेका उद्यमीहरूले परियोजना प्रस्ताव पेस गर्न सक्नेछन् । उद्योग, वाणिज्य तथा आपूर्ति मन्त्रालयले गत साउन ३० मा कार्यविधि स्वीकृत गरेको थियो । विनियोजन विधेयकअनुसार कार्यविधि ल्याइएकाले स्टार्टअप उद्यम कर्जा प्रवाह गर्न हरेक वर्ष कार्यविधि स्वीकृत गर्नुपर्ने व्यवस्था छ । बाँकी सोहीअनुसार प्रतिष्ठानले परियोजना प्रस्ताव आह्वान गरेको हो ।नवीनतम ज्ञान, सोच, सीप र क्षमता भएका उद्यमीहरूले सूचना जारी गरेको २१ दिनभित्र कार्यविधिको अनुसूची३ बमोजिमको ढाँचामा परियोजना प्रस्ताव पेस गर्नुपर्नेछ । उद्यमीहरू प्रतिष्ठानको कार्यालयमा गई र प्रतिष्ठानको वेबसाइटमार्फत पनि अनलाइन बाट परियोजना प्रस्ताव पेस गर्न सकिनेछ । छानिएका स्टार्टअपले तीन प्रतिशत ब्याजदरमा न्यूनतम पाँच लाख रुपैयाँदेखि अधिकतम २५ लाख रुपैयाँसम्म कर्जा पाउनेछन् । यो कर्जाको अवधि अधिकतम पाँच वर्षको हुनेछ भने पहिलो किस्ता लिएको एक वर्षपछि साँवा वा ब्याजबापतको रकम फिर्ता गर्न सुरु गर्नुपर्ने कार्यविधिमा छ । यो कर्जाको ब्याजदर वार्षिक तीन प्रतिशत हुने पनि कार्यविधिमा उल्लेख छ ।कार्यविधिबमोजिम बैंकले कर्जा प्रवाह गर्दा स्वीकृत व्यवसाय वा परियोजना धितोका रूपमा राख्नुपर्नेछ । व्यवसाय वा परियोजनाको बिमा भने उद्यमीले स्वयं गर्नुपर्नेछ । कर्जा प्रवाह गर्ने बैंकले कर्जा प्रवाह गर्दा प्रशासनिक वा सेवा शुल्कबापत सम्बन्धित उद्यमीबाट कर्जा रकमको अधिकतम शून्य दशमलव एक प्रतिशतसम्म सेवा शुल्क लिन सक्ने कार्यविधिमा उल्लेख छ ।स्टार्टअप उद्यम कर्जाका लागि उद्योगव्यवसाय दर्ता भई १० वर्ष ननाघेको, वार्षिक कारोबार १५ करोडभन्दा बढी ननाघेको, सञ्चालित उद्यम व्यवसाय नगाभिई वा नटुक्रिई नयाँ उद्यम व्यवसाय गरेको हुनपर्ने कार्यविधिमा उल्लेख छ । प्राइभेट फर्म, साझेदारी फर्म, कम्पनी वा सहकारी संस्थाका उद्यमहरूले मात्र यो कर्जा पाउने कार्यविधिमा उल्लेख छ । कार्यविधिअनुसार स्टार्टअप कर्जा प्रवाह गर्न कुनै एक वा एकभन्दा बढी बैंकलाई तोक्न सकिनेछ । कर्जाबापतको रकम बैंकमा छुट्टै खाता खोली जम्मा गर्नुपर्नेछ भने खातामा बाँकी रहेको रकम आर्थिक वर्षको अन्त्यमा संघीय सञ्चित कोषमा फिर्ता गर्नुपर्नेछ ।एक उद्यमीले एकभन्दा बढी प्रस्ताव पेस गर्न नपाइने कार्यविधिमा उल्लेख छ । अन्य कुनै निकायबाट सहुलियतपूर्ण कर्जा नलिएको बेहोरा पनि उद्यमीले स्वघोषणा गर्नुपर्ने कार्यविधिमा छ । अन्य कुनै निकायबाट सहुलियतपूर्ण कर्जा लिएका प्रस्तावकलाई सो कर्जा चुक्ता नगरेसम्म यस कार्यविधिबमोजिम कर्जा नदिइने प्रतिष्ठानले जनाएको छ ।सरकारले स्टार्टअपलाई कर्जा दिने भनेर वर्षौंदेखि बजेटमा उल्लेख गर्दै आए पनि गत आर्थिक वर्ष विनियोजन विधेयकअनुसार आएको स्टार्टअप उद्यम कर्जा सञ्चालन कार्यविधि, ०८० अनुसार ६५ जनालाई ऋण प्रवाह गरिसकिएको छ । औद्योगिक व्यवसाय विकास प्रतिष्ठानले स्टार्टअप उद्यम कर्जाका लागि छानिएका १ सय ८३ परियोजनामध्ये १ सय ६५ वटालाई कर्जा दिइसकेको छ । ती स्टार्टअप परियोजनाका उद्यमीलाई १७ करोड रुपैयाँभन्दा बढी कर्जा प्रवाह गरिएको प्रतिष्ठानका कार्यकारी निर्देशक गुप्ताले बताए ।सरकारले चालु आर्थिक वर्षको बजेटमा स्टार्टअप उद्यमीको वित्तीय आवश्यकता सम्बोधन गर्न १ अर्ब रुपैयाँको नेपाल स्टार्टअप कोष खडा गर्ने जनाएको छ । उद्यममा युवा सहभागिता बढाउन स्टार्टअप र नवप्रवर्तनका लागि इकोसिस्टम विकास गरी उद्यमशील वातावरण सिर्जना गरिनेछ, बजेटमा भनिएको छ, स्टार्टअप उद्यमीलाई सहजीकरण र नियमन गर्न स्टार्टअप बोर्ड गठन गरिनेछ । स्टार्टअप उद्यमीको वित्तीय आवश्यकता सम्बोधन गर्न १ अर्बको नेपाल स्टार्टअप कोष खडा गरिनेछ ।बजेटमै युवाको उद्यमशील सोचलाई व्यवसायमा रूपान्तरण गर्न प्रत्येक प्रदेशमा बिजनेस इन्क्युबेसन सेन्टर सञ्चालन गरिने पनि उल्लेख छ । बैंक तथा वित्तीय संस्थाबाट प्रवाह हुने कर्जालाई नवप्रवर्तनमा प्रवाह गर्न प्रोत्साहन गरिनेछ, बजेटमा उल्लेख छ, विभिन्न कोषको रकम प्राइभेट इक्विटी फन्ड र भेन्चर क्यापिटल फन्डका धितोपत्र एकाइमा लगानी गर्ने व्यवस्था मिलाइनेछ । सरकारले बजेटमा घोषणा गरेको नेपाल स्टार्टअप कोष र स्टार्टअप बोर्ड राष्ट्रिय स्टार्टअप उद्यम नीति०८० मा उल्लेख छ ।"
"अटो सोमा दुईपांग्रेदेखि लुब्रिकेन्ट्स, ब्याट्री र हेल्मेटमा छुटैछुट","(काठमाडौं) नाडा अटोमोबाइल्स एसोसिएसन अफ नेपालले आयोजना गरेको १६औं नाडा अटो सो २०२४ मा चारपांग्रे सवारीमा मात्र नभई दुईपांग्रे मोटरसाइकल तथा स्कुटर, हेल्मेट, लुब्रिकेन्ट्समा पनि छुटैछुटको अफर छ । काठमाडौंको भृकुटीमण्डपमा जारी अटो सोमा विभिन्न ब्रान्डका कम्पनीहरूबीच ग्राहकलाई आकर्षित गर्न छुट अफर दिन प्रतिस्पर्धा नै देखिन्छ । प्रदर्शनीमा विभिन्न १९ वटा ब्रान्डका दुईपांग्रे सवारी र अटो कम्पोनेन्टका ३३ वटा स्टल छन् । प्रदर्शनीमा रहेका उक्त स्टलहरूमा ब्रान्डको उत्पादन (प्रोडक्ट), कम्पनीले दिने छुट र उत्पादनका विशेषता बुझ्न दर्शकको घुँइचो पनि थेगिनसक्नुको छ । एनआईयू स्कुटरको आधिकारिक बिक्रेता इको इन्फिनिटीले ४० हजार रुपैयाँसम्म छुट अफर ल्याएको छ । एनआईयूको विद्युतीय स्कुटरमा नाडा विशेष छुट रहेको कम्पनीका सिनियर सेल्स अफिसर सुजन पराजुलीले बताए । एनआईयूको एमक्यूआई प्लस स्पोर्ट, एनक्यूआई स्पोर्ट, गोभा ०३ र एनक्यूआई जीटीएस मोडलका स्कुटरमा छुट छ, उनले भने, छुटका लागि ग्राहकले नाडामा आएर बुकिङ गरी असोज ३ सम्म डेलिभर लिइसक्नुपर्ने हुन्छ । नाडामा आएरै बुकिङ गर्ने ग्राहकलाई भने कम्पनीका तर्फबाट २० प्रतिशत डाउनपेमेन्टमा ८० प्रतिशतको फाइनान्सिङ सुविधा छ । नेपाली बजारमा एनआईयूको मूल्य २ लाख ७६ हजार रुपैयाँदेखि ४ लाख ९९ हजार रुपैयाँसम्म रहेको उनले सुनाए । यसैगरी नेपालमा एटर ब्रान्डको आधिकारिक वितरक वैद्य इनर्जीले विद्युतीय स्कुटरमा नाडा विशेष अफर राखेको छ । नाडाका लागि भनेर कम्पनीले शून्य प्रतिशत ब्याजदरमा फाइनान्सिङ सुविधा ल्याएका छौं, कम्पनीका बिजनेस डेभलपमेन्ट हेड प्रदीप अधिकारीले भने, ४० प्रतिशत डाउन पेमेन्टमा दुई वर्षसम्म स्कुटर आफ्नो बनाउने अवसर छ । प्रदर्शनीमा क्लासिक विल्स एक्सपोट एन्ड इम्पोर्टले ग्यारो ब्रान्डको विद्युतीय स्कुटरमा १५ हजार रुपैयाँसम्म छुट दिइरहेको छ । नाडामा बुकिङ गर्ने ग्राहकलाई ग्यारो डीटी६० मा छुट राखेका छौं । छुटपछि ग्राहकले ३ लाख ६५ हजार रुपैयाँमा खरिद गर्न सक्नुहुनेछ, कम्पनीका मार्केटिङ म्यानेजर अनुराग बमले भने । प्रदर्शनीमा विद्युतीय स्कुटरमा मात्र नभई पेट्रोल मोटरसाइकलमा पनि विभिन्न ब्रान्डका कम्पनीले छुट योजना ल्याएका छन् । नेपालमा जोन्सेन मोटरसाइकलको आधिकारिक बिक्रेता स्यामुकापु ट्रेडिङले जोन्सेन ब्रान्डका दुईपांग्रे सवारीमा पाँच हजार रुपैयाँ छुट दिने भएको छ । अटो सो अवधिभरमा जोन्सेनका मोटरसाइकल र स्कुटर बुकिङ गर्ने ग्राहकका लागि मात्र छुट योजना रहेको कम्पनीका सिनियर म्यानेजर दिनेशरत्न बज्राचार्यले सुनाए । नेपालमा बजाज मोटरसाइकलको एक मात्र आधिकारिक बिक्रेता हंसराज हुलासचन्द एन्ड कम्पनीले एनएस ४०० जेड मा १० हजार रुपैयाँसम्म छुट उपलब्ध गराएको छ । अटो सोमा एनएन २०० जेड बुकिङ गरेका ग्राहकले छुटपछि ५ लाख ४९ हजार ९ सय रुपैयाँमा खरिद गर्न सकिने अफर ल्याएको बजाजको मार्केटिङ प्रमुख अमितराज चालिसेको भनाइ छ । यीबाहेक अटो सोमा हेल्मेट तथा लुब्रिकेन्ट्समा समेत छुट राखिएका छन् । नेपालमा एमके र स्टड्स हेल्मेटको आधिकारिक वितरक पौडेल इन्टरप्राइजेजले उक्त ब्रान्डको उत्पादनमा ५१० प्रतिशतसम्म छुट उपलब्ध गराएको जनाएको छ । नाडा विशेष स्टड्सको हेल्मेटमा पाँच र एसएमकेको हेल्मेटमा १० प्रतिशत छुट उपलब्ध गराइरहेको कम्पनीका सेल्स म्यानेजर अनिल बस्नेतले बताए । हामीसँग १७ सयदेखि २५ हजार रुपैयाँसम्म हेल्मेट छन्, उनले भने । त्रिथुंगा ट्रेडिङले लुब्रिकेन्ट्स तथा ब्याट्रीमा एक्सचेन्ज तथा नगद छुट योजना ल्याएको छ । अटो सोमा लुब्रिकेन्ट्स खरिदमा २९ प्रतिशत छुट रहेको कम्पनीका लुब्रिकेन्ट्स सिनियर सेल्स अफिसर दुर्गा गुरुङले बताए । पुरानोसँग नयाँ ब्याट्री एक्सचेन्जमा ५५ प्रतिशत छुट रहेको सोही कम्पनीका ब्याट्रीतर्फका सिनियर सेल्स अफिसर प्रविन महर्जनले जानकारी दिए । विद्युतीय स्कुटरमा ग्राहकको रुचिसोही अटो सोमा विद्युतीय स्कुटरका स्टलमा स्कुटर बुकिङ गर्नेको भीड पनि राम्रै छ । अटो सोमा स्कुटर बुकिङ गर्दा कम्पनीले दिने छुटले गर्दा उपभोक्ता पनि आकर्षित भएका छन् । अनामनगरकी यशोदा पौडेलले एक ब्रान्डको विद्युतीय स्कुटर बुकिङ गरिन् । त्रिभुवन विश्वविद्यालयमा बौद्ध अध्ययनमा स्नातकोत्तर गरिरहेकी उनी भन्छिन्, मलाई ब्लड प्रेसर कम छ । गह्रुँगो स्कुटर चलाउन समस्या भयो । बिहान क्लास जान र आउनलाई हलुका खालको स्कुटर लिन नाडा आएकी हुँ । विद्युतीय स्कुटरमा उनी मात्र नभई अन्य उपभोक्ता पनि आकर्षित देखिन्छन् । यसैगरी बुढानीलकण्ठका ब्रह्मदेव श्रेष्ठ पनि मोटरसाइकल चलाउने भए पनि ढल्किँदो उमेरमा विद्युतीय स्कुटर ठीक हुने भएकाले बुझ्न नाडा आएका छन् । इलेक्ट्रिक स्कुटर सस्तोमा राम्रो हुन्छ । अब पेट्रोलको भाउको टुंगो हुँदैन । त्यसैले मलाई इलेक्ट्रिक स्कुटरमा रुचि छ, उनले भने । वातावरणमैत्री हुने, आवाज कम निकाल्ने र चलाउन पनि सहज हुने भएकाले उपभोक्ताको विद्युतीय स्कुटरप्रति आकर्षण बढेको व्यवसायी बताउँछन् । विद्युतीय स्कुटर किफायती हुने भएकाले यसमा आकर्षण बढेको नेपालमा याडिया स्कुटरको आधिकारिक वितरक कुजु नेपालका बिजनेस हेड अशोक अर्यालले सुनाए । विद्युतीय स्कुटरमा उपभोक्ताको चासो बढ्दै गएकाले पनि हामीले नाडालाई भनेर नै छुट योजना ल्याएका पनि छौं, उनले भने, याडियाको स्कुटर खरिदमा नाडामा आएर बुकिङ गर्ने ग्राहकले १० हजारदेखि ३० हजार रुपैयाँसम्म छुट छ । अटो सोको अवसरमा नेबुला मोबिलिटीले विद्युतीय स्कुटर गोगोरो इंक ब्रान्ड लन्च गरेको छ । विद्युतीय स्कुटर मन पराउने ग्राहकमाझ ब्रान्डबारे परिचित गराउन अटो सोमा गोगोरो राखिएको कम्पनीका जनरल म्यानेजर चिरञ्जीवी शाहले जनाए ।"
महिला लिग फुटबल आजदेखि,"काठमाडौं (कास) एन्फा महिला लिग फुटबल प्रतियोगिता आइतबार सुरु हुँदैछ । १० टोली सहभागी प्रतियोगिताको पहिलो दिनमा कोशी प्रदेश र वालिङ नगरपालिकाबीच खेल हुनेछ । असोज १२ सम्म हुने पहिलो चरणका खेल सातदोबाटोस्थित एन्फा कम्प्लेक्से र त्रिपुरेश्वरस्थित दशरथ रंगशालामा हुनेछ । कोशी र वालिङसहित नेपाल एपीएफ क्लब, त्रिभुवन आर्मी क्लब, नेपाल पुलिस क्लब, संकटा क्लब, वाग्मती युवा क्लब, चन्द्रपुर नगरपालिका, कर्णाली प्रदेश, सुदूरपश्चिम टिमले प्रतिस्पर्धा गर्नेछन् । पहिलो चरणमा सहभागी १० टोलीले एकअर्कासँग प्रतिस्पर्धा गर्नेछन् । त्यसको शीर्ष ५ टोली सुपर लिगमा जानेछ । सुपर लिग डबल राउन्ड रोबिनमा हुनेछ । सुपर लिग तिहारपछि हुने सम्भावना रहेको अखिल नेपाल फुटबल संघ (एन्फा) का प्रतियोगिता निर्देशक सञ्जीव मिश्रले बताए । लिग विजेताले १० लाख र उपविजेताले ५ लाख पाउनेछन् । प्रायोजक र गेटमनिबाट आउने रकमपछि नगद पुरस्कारमा वृद्धि पनि हुनसक्ने मिश्रले जनाए । प्रतियोगिताका उत्कृष्ट खेलाडी र फेयर प्ले टोलीले जनही १ लाख पाउनेछन् । उत्कृष्ट गोलरक्षक र उच्च गोलकर्ताले समान ५० हजार पाउनेछन् । हरेक खेलको प्लेयर अफ द म्याचले ५ हजार पाउनेछ ।प्रतियोगिताको लागत २ करोड २४ लाख ६८ हजार ६ सय ९८ रुपैयाँ रहेको छ । प्रतियोगिता निर्देशक मिश्रका अनुसार विश्व फुटबल महासंघ (फिफा) ले तीन संस्करणका लागि यो रकम उपलब्ध गराउने छ । त्यसका लागि हरेक वर्ष प्रतियोगिता र क्लबको स्थिति पनि सुधार हुनुपर्ने सर्त राखिएको मिश्रले बताए ।"
एनपीएल खेल्ने ८ टोली चयन,"काठमाडौं (कास) नेपाल प्रिमियर लिग (एनपीएल) क्रिकेट खेल्ने ८ फ्रेन्चाइज टोलीको नाम सार्वजनिक गरिएको छ । नेपाल क्रिकेट संघ (क्यान) ले मंसिर १५ देखि पुस ६ सम्म काठमाडौंमा हुने प्रतियोगिताका लागि हरेक प्रदेशबाट ११ टोली चयन गरेको हो । वाग्मती प्रदेशको हकमा भने दुई टोली रहनेछ । वाग्मतीबाट काठमाडौं र चितवनको टोली हुनेछ । अन्य टोलीमा विराटनगर, जनकपुर, पोखरा, लुम्बिनी, कर्णाली र सुदूरपश्चिम रहेका छन् । यसअघि भएको विभिन्न फ्रेन्चाइज प्रतियोगिताहरूमा मधेश र कर्णाली प्रदेशको कुनै टोली रहेको थिएन ।"
