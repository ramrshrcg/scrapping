शीर्षक,विवरण
"नदी किनारका संरचनाबारे चासो, अध्ययन गर्न कार्यदल","२०६५ मंसिर १ को मन्त्रिपरिषद् बैठकले वाग्मती, विष्णुमती र मनोहरा किनारका २० मिटर क्षेत्रभित्र संरचना बनाउन नपाइने निर्णय गरेको थियो । सर्वोच्च अदालतले गत पुस ३ मा परमादेश जारी गर्दै थप २० मिटरसहित नदी किनारका ४० मिटर क्षेत्रसम्म संरचना बनाउन नपाइने भनेको छ, जसको पूर्ण पाठ गत साउनमा आएको हो । परमादेशको पूर्णपाठ सार्वजनिक भएसँगै काठमाडौं महानगरले त्यसलाई कार्यान्वयनमा लैजान गत साउन ३० मा सार्वजनिक सूचना जारी गरेको थियो । महानगरले सूचना जारी गरेपछि उक्त विषयमा बहस चलिरहेको छ । काठमाडौं महानगरले पनि कार्यदलको सुझाव कार्यान्वयनमा समन्वय गर्ने जनाएको छ । कार्यदलले अध्ययन गरी सुझाव देला, महानगर कार्यान्वयन गर्ने निकाय हो, यसमा महानगरको भूमिका समन्वयात्मक हुन्छ, काठमाडौं महानगरका प्रमुख बालेन्द्र शाहका स्वकीय सचिव भूपदेव शाहले भने, जनतालाई जानकारी दिन महानगरले सूचना प्रकाशन गरेको हो । तर अदालतले दिएको आदेशभन्दा नियोजित रूपमा जनतालाई भ्रममा राख्ने काम कतैबाट हुनुभएन ।महानगरको सूचनामा नदीको नापी नक्सामा कायम रहेको छेउबाट दायाँबायाँ छाड्नुपर्ने भनी पहिले तोकिएको दूरीका अतिरिक्त थप २० मिटर जग्गामा संरचना निर्माण नगर्न भनिएको थियो । यही सूचनाको विषयलाई लिएर महानगरकी उपप्रमुख सुनिता डंगोल र कार्यपालिका सदस्यहरूले आपत्ति जनाएका थिए । प्रमुखका स्वकीय सचिव शाहले भने विगतमा गरिएका कमीकमजोरीका कारणले अहिले विवाद सिर्जना भइरहेको बताउँछन् । भन्छन्, हिजोको दिनमा जे कानुन बनायौं त्यसमा चाहिँ दोष हो । किनभने हिजोको दिनमा सुझबुझ अपनाइएको भए आज यो विषयमा यसरी विवादमा जानु पर्दैनथ्यो ।काठमाडौं उपत्यका नगर विकास समितिले उपत्यकाभित्रका खोला किनारका निर्माण सम्बन्धमा २०६४ मा मापदण्ड तयार पारेको थियो । त्यही आधारमा २०६५ मंसिर १ मा मन्त्रिपरिषद्ले खोलाको नापी नक्सा कायम रहेको छेउबाट दायाँबायाँ कायम गर्नुपर्ने दूरी तय गरेको थियो । मन्त्रिपरिषद्को उक्त निर्णयबाट वाग्मती, विष्णुमती नदी र मनोहरा किनारमा २० मिटर, नख्खु खोलामा १२ मिटर, बल्खु कर्मनासा, कोइकु, साङ्ले र महादेव खोलामा १० मिटर, धोबीखोला आयोजना भएको स्थानमा योजनाअनुसारको दूरी र अन्यमा ९ मिटर, करखुसी खोलामा ६ मिटर दूरी कायम गरी निर्माण गर्न मिल्ने मापदण्ड निश्चित गरिएको थियो ।"
सर्वोच्चको परमादेशका मुख्य बुँदा,"प्रदूषण नियन्त्रणकै सन्दर्भमा नदी किनारमा बसोबास गरेका व्यक्तिहरूको सरकारी जग्गा अतिक्रमण गरी बस्ने कुनै हक नहुने भए पनि बाध्यतामा परी विकल्प नभई बसेका वास्तविक सुकुम्बासीको पहिचान गरी स्थानान्तरणका लागि हाल इचंकुनारायणमा बनेको आवासमा स्थानान्तरण गर्ने उक्त सुविधाले नपुग्ने भई त्यहाँ व्यवस्थापन गर्न नसकिने भएमा उनीहरूलाई आवश्यक संख्यामा अन्यत्र आवास व्यवस्था गर्ने, ती स्थानमा जान नचाहनेलाई तत्काल वैकल्पिक व्यवस्था नभएका वास्तविक सुकुम्बासी परिवारका हकमा संविधानको धारा ३७(१)ले प्रत्याभूत गरेको बसोबासको हकलाई समेत मध्यनजर गरी स्थानान्तरणको सहजीकरणका लागि तत्काल राहतका रूपमा नगद प्रदान गरी अतिक्रमण हटाउने प्रथम चरणमा बाढीको जोखिममा रहेका घरटहरा हटाई नदीको किनारा कायम गरी तटबन्ध, टेवासीमा पर्खाल निर्माण गर्न वा बाटो कायम गर्न रोक्ने, घरटहरा र त्यसपछि चरणबद्ध रूपमा नदी किनारा र सडकबीचको हरियाली क्षेत्र ओगटेर बस्नेलाई हटाउने व्यवस्था गर्ने यो काम गर्न उपत्यकाभित्रका सबै स्थानीय तहको समन्वयपूर्ण तत्परता आवश्यक हुँदा अधिकार सम्पन्न वाग्मती सभ्यता एकीकृत विकास समितिको नेतृत्वमा समन्वय तथा सहकारिताको भावले कार्यान्वयन गर्ने यसअघिझैं सरकार वा कुनै संस्था वा स्मृति प्रतिष्ठानको प्रयोजन वा अन्य प्रयोजनका लागि जग्गा हस्तान्तरण नगर्नेनगराउने, सार्वजनिक जग्गा र नदी किनाराका जग्गा निर्धारण गर्न २०२१२२ सालतिर तयार भएको सर्भे नक्सालाई आधार मान्नुपर्ने त्यसैगरी सार्वजनिक जग्गा पत्ता लगाउन रावल आयोगको प्रतिवेदन २०५२ समेतलाई आधार मान्ने, साथै वर्षात्को बाढीमा नदीको डुबानमा पर्ने जग्गामा भएका अतिक्रमण र गैरकानुनी जग्गा दर्ताबारे छानबिन गरी मालपोत ऐन, २०३४ को दफा २४ बमोजिम निर्णय गरी सार्वजनिक जग्गाको संरक्षण गर्नेगराउने"
आफ्नै नेतृत्वको सरकारलाई एमालेको ध्यानाकर्षण,"ॅसामाजिक सद्भाव कमजोर पार्ने प्रवृत्ति देखापरेएमालेले मुलुकमा अराजकता फैलाउने प्रवृत्ति देखापरेको निष्कर्ष निकाल्दै प्रतिस्पर्धात्मक तरिका अपनाउन आग्रह गरेको छ ।पछिल्लो समय हाम्रा यी विशेषता र गुणहरूलाई कमजोर पार्ने, समाजमा अस्वस्थता, तिक्तता र नैराश्य भरिदिने एवं सामाजिक सद्भाव तथा एकतालाई कमजोर पार्ने प्रवृत्तिहरू देखापरेका छन्, पोलिटब्युरोको निष्कर्ष छ, अराजकता लोकतन्त्र होइन र असहिष्णुता सभ्यता होइन । यो बैठक सामाजिक सद्भाव, रचनात्मक बहस र स्वस्थ प्रतिस्पर्धा जस्ता नेपाली समाजका विशेषताहरूको संवर्द्धन गर्न तथा लोकतान्त्रिक संस्कारको विकास गर्न लागिपर्ने संकल्प गर्दछ र सम्बद्ध सबैलाई यसमा योगदान गर्न आह्वान गर्दछ ।प्रमुख प्रतिपक्ष दलका नेता एवम् माआवादी अध्यक्ष पुष्पकमल दाहालको सरकारलक्षित अभिव्यक्तिप्रति पोलिटब्युरोले आपत्ति जनाएको छ । दाहालले दुई साताअघि संसद्मा सरकारलक्षित दिएको अभिव्यक्ति सरकारबाट बाहिरिएपछि आएको आवेगपूर्ण भनाइ भएको जनाएको छ । सत्तापक्ष होस् या विपक्ष, हामी सबै वर्तमान लोकतान्त्रिक प्रणालीका पक्ष नै हौं र यसको रक्षा, विकास र सफलता हामी सबैको दायित्व हो । मुलुकमा अनेकौं चुनौतीहरू छन् र यसलाई सामना गर्ने पनि हामी सबैको साझा दायित्व हो, एमालेको आग्रह छ, भूमिका बदलिनासाथ मुलुकको अवस्थालाई हेर्ने दृष्टिकोणसमेत बदल्ने द्वैध चरित्र लोकतान्त्रिक आचरणभित्र पर्दैन । यो बैठक मुलुकका सबै राजनीतिक दलहरूलाई जिम्मेवार र संयमित बन्न एवं देश तथा जनताप्रति उत्तरदायी भूमिकाका साथ अगाडि बढ्न आह्वान गर्दछ ।एमालेले दुई साताअघि बंगलादेशमा भएको राजनीतिक घटनाक्रमप्रति टिप्पणी गर्दै त्यहाँ लोकतान्त्रिक प्रक्रिया फर्कने विश्वास व्यक्त गरेको छ । पोलिटब्युरो बैठक बंगलादेश छिट्टै सामान्य लोकतान्त्रिक प्रक्रियामा फर्कने, त्यहाँका जनताले आफ्नो भविष्यको फैसला आफैं गर्न सफल हुने र त्यहाँ राजनीतिक स्थायित्व, शान्ति र सामाजिक सद्भाव स्थापित हुने विश्वास गर्दछ, विज्ञप्तिमा भनिएको छ ।त्यस्तै, इजरायलमा अध्ययन गर्न गएको बेला हमासको अपहरणमा परेका नेपालका विपिन जोशी रिहाइको माग गरेको छ । पोलिटब्युरोले पारित गरेको प्रस्तावमा रुसयुक्रेन युद्धमा विभिन्न कारणले संलग्न हुन पुगेका ४० भन्दा बढी नेपाली युवाहरूको समेत ज्यान गइसकेको उल्लेख गर्दै रुसयुक्रेन बीच शीघ्र युद्धविराम गर्न, रुसी सेनामा भर्ती हुन पुगेका नेपाली युवाहरूलाई स्वदेश फर्काउन र युक्रेनमा बन्दी बनाइएका नेपाली युवाहरूलाई रिहा गर्न माग गरेको छ ।बैठकमा प्रधानमन्त्री एवम् एमाले अध्यक्ष ओलीले आगामी निर्वाचनमा एमालेले एकल बहुमत ल्याउने गरी तयारी गर्नुपर्ने बताएका थिए । पार्टीलाई स्वतन्त्रतापूर्वक निर्णय गर्न सक्ने गरी सुदृढ, बलियो निर्णायक राष्ट्रिय शक्ति निर्माण गर्ने उद्देश्यका साथ अगाडि बढेका छौं, उनको भनाइ थियो, पार्टी राजनीतिक वैचारिक र सैद्धान्तिक रूपमा सुस्पष्ट छ । अध्यक्ष ओलीले पार्टी शुद्धीकरण र सुदृढीकरणमा जोड दिएका थिए । पोलिटब्युरो सदस्य ठाकुर गैरेले बैठकले ०८४ को निर्वाचनमा निर्णायक राष्ट्रिय शक्ति बनाउने र एकल बहुमत सरकार बनाउने गरी कार्ययोजना तयार भएको बताए । उनका अनुसार पार्टी सदस्यता नवीकरण गर्ने, नयाँ थप्ने, जिल्ला सम्मेलनहरू सक्ने, सैद्धान्तिक वैचारिक प्रशिक्षण गर्ने, पार्टी संगठनले सरकारको कामलाई सघाउने निर्णय भएको बताए ।अबको मुख्य मिसन नै सरकारको काम प्रभावकारी बनाउने र संगठनलाई सुदृढ र बलियो बनाउने हो, उनले भने, बलियो र निर्णायक राष्ट्रिय शक्ति निर्माणअन्तर्गत नेतृत्व विकास, स्थानीय तहसम्म जनसंगठन सुदृढीकरण र विस्तार, नयाँ पुस्तामा पार्टीका काम, जनसम्बन्ध विस्तार र प्रवासमा समेत पार्टी कामलाई प्रभावकारी बनाउने विषयलाई विशेष जोड दिइनेछ ।बैठकमा महासचिव शंकर पोखरेलले प्रस्तुत गरेको वार्षिक कार्ययोजनामा ५१ जना पोलिटब्युरो सदस्यहरूले आआफ्ना सुझाव राखेका थिए । ती सुझावहरूलाई समेटेर सचिवालय बैठकले समायोजन गर्ने निर्णय पनि गरेको छ ।"
खासा र न्यालममै रोकिए दसैंको सामग्री बोकेका कन्टेनर,"तीमध्ये दसैं लक्षित सामग्री बोकेका ७० वटा टेलर कन्टेनर हुन् । दसैं आउन धेरै समय छैन, उता व्यापारीले हालेको सामान समयमै राजधानी आइनपुग्दा हामीजस्ता दर्जनौं व्यापारी पिरोलिन थालेका छन्, व्यवसायी कपिल पाख्रिनले भने । न्यालमसहित अन्य पार्किङमा कन्टेनरको दैनिक भाडा झन्डै एक हजार चिनियाँ युआन तिर्नुपर्छ । तीमध्ये न्यालम क्षेत्रमा रोकिएका २३ कन्टेनर फलफूल बोकेका छन् । केही कन्टेनरका सामान त कुहिन थालेका छन्, एउटा चिनियाँ कन्टेनर बराबर तीन नेपाली कन्टेनर सामान हुन्छ भने कतिपय स्याउ बोकेका टेलर लामो भएकाले खासासम्म पनि आउन सकेका छैनन्, उनले भने ।केही दिनअघि चीनको खासा र न्यालम क्षेत्रको पुनर्निर्माण अवस्था निरीक्षण गरेर आएका तातोपानी सुक्खा बन्दरगाह तथा भन्सार कार्यालयका निवर्तमान प्रमुख भन्सार अधिकृत दयानन्द केसीले कन्टेनर रोकिएको समस्याबारे चीनको जाङ्मु भन्सारलाई अनुरोध गरेको बताए । चीनले खासालाई ३ वर्षभित्र स्मार्ट सिटी बनाउने लक्ष्यका साथ ५० प्रतिशत पुराना भवन भत्काइसकेको छ । त्यसका लागि सडक, सुरुङजस्ता संरचना निर्माणको गति तीव्र बनाएको उनको भनाइ छ । केसीको सट्टा आइतबार तातोपानी सुक्खा बन्दरगाह तथा भन्सार कार्यालयको प्रमुखमा कमलकुमार भट्टराई आएका छन् । यी सबै समस्याबारे बुझिरहेको उनले जनाए । उता अगस्ट ३० देखि सेप्टेम्बर ३ सम्म सुरुङको ढलान गर्ने काम हुने कारण बाटोमै अड्किएका कन्टेनर केही दिन खासा प्रवेश गर्न पाउने छैनन् । चिनियाँ कन्टेनर तातोपानी आउन ढिला भए मूल्य उति महँगो पर्नेछ । पार्किङ भाडा, खाना, खाजा र ढिला हुँदा तिर्नुपर्ने बैंकको ब्याज सबै जोडिँदा उपभोक्तालाई महँगो पर्न जान्छ, उनले भने, दसैं आउने समयमा धेरै सामान आउने र कुरेर बसिरहनुपर्ने बाध्यता व्यवसायीलाई छ ।व्यवसायीको समस्या समाधानका लागिरहेको सिन्धुपाल्चोक उद्योग वाणिज्य संघका महासचिव ईश्वर गुभाजुले जनाए । चिनियाँ भन्सारले सामान पठाउन ढिला गरेकाले कन्टेनर रोकिएको गुनासो उस्तै छ, न्यालम र खासाको बीचमा सुरुङ निर्माण भइरहेकाले कन्टेनर रोकिएका हुन्, चिनियाँ सहरबाट आएका सामानको पल्टी गर्ने ठाउँको अभावले पनि यस्तो भएको कुरा छ, यो समस्यालाई सुल्झाउन प्रयासरत छौं, गुभाजुले भने ।"
'अब सच्चिने कि सक्किने ?,"(काठमाडौं)माओवादीका प्रदेश नेताहरूले अध्यक्ष पुष्पकमल दाहाललाई अब सच्चिने कि सक्किने ? भन्दै प्रश्न गरेका छन् । आगामी केन्द्रीय समितिले तय गर्ने कार्यदिशाबारे पाँच प्रदेशमा आयोजना गरिएको परामर्श बैठकमा तीन सय बढी नेताहरूले मुख्य नेतृत्वलाई वैचारिक, राजनीतिक र कार्यशैली सच्याउन सुझावसमेत दिएका हुन् ।हरेक निर्वाचनमा पार्टी ओरालो लागिरहेका बेला अब पनि नेतृत्व नसच्चिए सिंगो पार्टी नै सक्किनुको विकल्प नरहेको उनीहरूको चेतावनी छ । पार्टी बिग्रिएको माथिबाट हो । माथिको नेतृत्व नसच्चिए सक्किनुको विकल्प छैन, उनीहरूको सामूहिक सुझाव छ ।उपमहासचिव जनार्दन शर्माले साउन चौथो साताको स्थायी समिति बैठकमा अध्यक्ष दाहालले नेतृत्व हस्तान्तरण गर्नुपर्ने, कार्यशैलीगत सुधार गर्नुपर्ने लिखित प्रस्ताव पेस गरेपछि माओवादीभित्र त्यसबारे तीव्र छलफल चलेको छ । यसैगरी प्रदेश बैठकमा ३६ वर्षदेखि नेतृत्वमा रहेका दाहालले महाधिवेशनबाट विधि बनाएर नयाँ पुस्तालाई पार्टी जिम्मा लगाउनुपर्ने सुझाव पनि आएको छ ।माओवादी पार्टी सत्ताबाट प्रतिपक्षमा पुगेपछि प्रदेशमा सुझाव लिन पुगेका अध्यक्ष दाहालले नेताहरूको सुझावलाई स्वीकार गर्दै नेतृत्वले निर्मम ढंगले समीक्षा गर्ने र पार्टी पुनर्निर्माण गर्ने प्रतिबद्धता व्यक्त गरेका छन् । प्रदेश केन्द्रित नेताहरूले अब बोलीमा मात्रै नभई व्यवहारमा पनि यी कुरा उतार्न नेतृत्वलाई चुनौती दिएका छन् । म पार्टी पुनर्निर्माणका लागि इमानदारीका साथ प्रतिबद्ध छु । निर्मम समीक्षा गरेर भए पनि अब बलियो पार्टी बनाउनुपर्छ, प्रदेश परामर्श बैठकमा भनेका थिए ।वाग्मती, गण्डकी, कर्णाली, सुदूरपश्चिम र लुम्बिनी प्रदेशमा गत दुई सातामा भएका बैठकमा आफ्ना धारणा राख्ने क्रममा नेताहरूले नेतृत्वले आठौं महाधिवेशन, विधान सम्मेलन र केन्द्रीय समितिले गरेका निर्णय मिचेर स्वेच्छाचारिता प्रदर्शन गरेको बताएका थिए । उनीहरूले नेतृत्वले विधि मिचेर पार्टी जिम्मेवारी र निर्वाचनमा टिकट वितरण गरेको, संघ र प्रदेश सरकारमा निकट व्यक्तिहरूलाई मन्त्री बनाएको, पार्टी निर्माणका लागि खट्ने नेता तथा कार्यकर्ताभन्दा आसेपासेलाई पटकपटक अवसर दिएको भन्दै नेतृत्वको चर्को आलोचना गरेका थिए । आगामी दिनमा नेतृत्व चयनदेखि पार्टी जिम्मेवारी, टिकट वितरण र अन्य अवसरहरूमा विधि र प्रणाली बनाएर संगठन सञ्चालन गर्न पनि उनीहरूको सुझाव छ ।लुम्बिनी प्रदेश अध्यक्ष सुदर्शन बरालले धारणा राखेका ७० नेताले पार्टीमा विधि र प्रणाली भत्किएको औंल्याउँदै माथिबाट सच्चिन सुझाव दिएको बताए । भदौ १६ र १७ मा नेपालगन्जमा भएको लुम्बिनी प्रदेशस्तरीय बैठकमा प्रदेश नेताहरूले केन्द्रीय नेतृत्वले आफ्नो धरातल छाड्दै गएको र सत्ताका लागि गठबन्धनको नीति लिँदा हाल अप्ठ्यारोमा परेकाले नीति तथा कार्यक्रम स्पष्ट गरेर जान सुझाव दिएको बताए ।पार्टी नेतृत्व बिग्रिएको माथिबाट हो । जुन ठाउँबाट बिग्रिएको हो, त्यही ठाउँबाट सच्चिनुपर्छ भन्ने हाम्रो मुख्य सुझाव छ, प्रदेश अध्यक्ष बरालले पार्टीमा व्यक्तिवादी चरित्र हाबी भएको निष्कर्ष पनि सुनाए, काम गर्नेलाई पुरस्कार, नगर्नेलाई सजाय हुनुपर्नेमा नेतृत्वले वरिपरिका व्यक्तिलाई प्रश्रय दिएको पाइयो । उनले अध्यक्ष दाहालनिकट नेताहरूप्रति उदार हुँदा पार्टीमा अराजकता मौलाएकाले सुधार गर्न आफ्नो प्रदेशबाट सुझाव आएको पनि सुनाए । लुम्बिनीमा नेतृत्वको कार्यशैली बिग्रिएको कुरा उठेको बताउँदै उनले सुविधाको पदमा रहेका नेताको सम्पत्ति सार्वजनिक गर्न पनि माग भएको सुनाए । पार्टी नेतृत्व प्रत्यक्ष छान्नुपर्यो । सर्वहारा जीवनशैली अपनाउनुपर्यो, उनले भने, सुविधामा रहेका नेताहरूको सम्पत्ति सार्वजनिक गर्न पनि प्रदेश नेताहरूले चर्को ढंगले आवाज उठाएका छन् ।कर्णाली प्रदेशको भदौ १४ र १५ मा भएको बैठकमा पनि मूल नेतृत्व आत्मकेन्द्रित भएको भन्दै रगतको नाताभन्दा पार्टी नातालाई प्राथमिकतामा राख्न सुझाव आएको छ । कर्णाली प्रदेश अध्यक्ष विमला केसीका अनुसार नेतृत्वको स्वेच्छाचारिताका कारण नीति निर्माणमा कमजोरी भएकाले पार्टी बलियो हुन नसकेको निष्कर्ष प्रदेश भेलाले निकालेको छ ।पार्टीमा आत्मकेन्द्रित व्यक्तिवाद हाबी छ । नेतृत्व विधिमा भन्दा स्वेच्छाचारी ढंगले चलेको छ, उनले प्रदेश नेताहरूको निष्कर्ष सुनाउँदै भनिन्, यसका कारण पार्टी जिम्मेवारी, बढुवा, नियुक्ति विधिअनुसार भएको छैन । उनले मुख्य नेतृत्व आफूतिर फर्कनुभन्दा जनताबीच जान सुझाव दिएको पनि बताइन् ।जनताको मनोविज्ञान, जीवनशैलीलाई राम्ररी आत्मसात् गर्ने नीति अपनाउन ढिला गर्नु भएन, उनले भनिन्, नेता र जनताबीच वर्गीय खाडल बढ्दै गएको अवस्थामा माओवादीलाई भरोसा गर्ने आधार रहँदैन । कर्णालीमा ६५ जनाले सुझाव दिँदै पार्टीको मुहान सफा गर्न सुझाव दिएको उनले सुनाइन् ।गण्डकी प्रदेशमा चाहिँ नेताहरूले गर्ने अमूर्त रूपान्तरणको भाषालाई जनताले बुझिने गरी लागू गर्न सुझाव दिएका छन् । भदौ ९ र १० मा पोखरामा भएको बैठकमा मुख्य गरी ६१ नेताहरूले नेतृत्वको कार्यशैली सुधार गर्न सुझाव दिएको प्रदेश अध्यक्षले बताइन् । गण्डकी अध्यक्ष गायत्री गुरुङले सिंगो पार्टीका नेता तथा कार्यकर्ताको व्यवहारमा रूपान्तरण नभएसम्म पार्टी पुनर्निर्माण कठिन हुने भन्दै ठोस कार्ययोजना ल्याउन सुझाव दिएको पनि बताइन् ।विचार, कार्यशैलीको रूपान्तरण माथिदेखि तलसम्म हुनुपर्यो । यो काम विशेष गरी नेतृत्वबाट सुरु गर्नुपर्छ, उनले प्रदेशको सुझावको निष्कर्ष सुनाइन्, व्यवहार कम्युनिस्ट आचरणअनुसार भयो कि भएन ? माओवादी र अरूमा किन फरक देखिएन ? यी प्रश्नको उत्तर खोज्न पनि गण्डकीका नेता कमरेडहरूले सुझाव दिनुभएको छ । उनले पार्टीभित्र अन्तरसंघर्ष हुनु स्वाभाविक भएको भन्दै आन्तरिक छलफल गरी निष्कर्षमा पुग्न सुझाव दिएको बताइन् । आन्तरिक एकता भए मात्र पार्टी बलियो हुन्छ, आपसमा लडे झन् कमजोर भइन्छ भन्ने सुझाव पनि आएको छ, उनले भनिन् ।वाग्मती प्रदेशमा भदौ ५ र ६ मा भएको परामर्श बैठकमा ८२ नेताले पार्टीमा मुख्य गरी वैचारिक र राजनीतिक प्रश्नको हल गरी विधिअनुसार नेतृत्व हस्तान्तरण गर्न सुझाव दिएको अध्यक्ष सरल सहयात्रीले बताए । नेतृत्व हस्तान्तरण प्राविधिक मात्र नभएर वैचारिक र राजनीतिक विषय पनि हो । त्यसैले पहिले वैचारिक र राजनीतिक प्रश्नको हल गर्नुपर्छ, उनले भने, अहिले प्रचण्डको विकल्प खोज्ने बेला हो कि होइन ? कतै नेतृत्व र आन्दोलनकै रिब्रान्डिङ गर्नुपर्ने त होइन ? वैचारिक दिशानिर्देश भइसकेपछि नेतृत्व हस्तान्तरण गर्नुपर्छ । प्रचण्डलाई यो अवसर पनि छ भन्ने सुझाव आएको छ । उनले पार्टी बिग्रिनुमा सिंगो नेतृत्वले संस्थागत जिम्मेवारी लिनुपर्ने धारणा पनि प्रदेश छलफलमा आएको बताए । संगठनात्मक मार्गनिर्देशनमा हिँडेपछि कार्यशैली आफैं सुधार हुन्छ । अनुशासनमा ढाल्यौं भने आफैं सुधार हुन्छ, सहयात्रीले भने ।सुदूरपश्चिम अध्यक्ष हरि चौधरीले पार्टी संगठनलाई नेतृत्व चयनको विधि विकास गरेर जान सुझाव आएको बताए । सर्वसम्मत नभए निर्वाचनमा जाने विधि हुनुपर्यो । सबै प्रकारको मतलाई सम्मान गरेर जानुपर्छ, उनले भने, अब विधिसहितको महाधिवेशन गर्नुपर्छ । उनले विगतमा आठौं महाधिवेशन र विधान महाधिवेशनले गरेका निर्णय कार्यान्वयन नगर्दा समस्या आएकाले चुस्त सांगठनिक संरचना बनाएर काम गर्नुपर्ने सुझाव मुख्य नेतृत्वलाई दिएको बताए । बैठकमा ६७ जना सुदूरपश्चिम प्रदेश नेताले पार्टीको अन्तरसंघर्ष हल गरी पार्टी निर्माणमा लाग्न सुझाव दिएको पनि उनले बताए ।माओवादीले सोमबार प्रदेश कमिटीमा पठाएको सर्कुलरमा पार्टीभित्र व्यक्तिकेन्द्रित चरित्र हाबी भएको र विधानअनुसार पार्टी संगठन चल्न नसकेको स्वीकार गरिएको छ ।अध्यक्ष पुष्पकमल दाहाल र महासचिव देव गुरुङले हस्ताक्षर गरेको सर्कुलर मा उक्त कुरा स्वीकार गरिएको हो । कार्यदिशाअनुरूप कार्यक्रम र कार्यनीतिलाई कार्यान्वयन गर्नाका लागि मुख्यतः पार्टी संगठनमा निर्भर रहन्छ । परन्तु, पार्टी संगठनको क्षेत्रमा जुन गतिमा अगाडि बढ्नुपर्थ्यो, त्यस रूपमा अगाडि बढाउन सकेनौं । पार्टीमा व्यक्तिगत स्वार्थ, पद प्रतिष्ठा केन्द्रित प्रवृत्तिहरू बढ्न थाल्यो, सर्कुलरमा उल्लेख छ, त्यसले गर्दा निजी स्वार्थ समूहहरूको गुटउपगुटहरू क्रियाशील हुनेजस्ता नकारात्मक चिन्तन प्रवृत्ति तथा गतिविधिहरू देखिए । पार्टीको विधान र विधि पद्धतिलाई अवलम्बन गर्ने कुरा कमजोर बन्दै गयो र एक प्रकारको अराजक स्थिति पनि पैदा भयो । विगतमा त्यस प्रकारका चिन्तन प्रवृत्तिप्रति उदार सोचहरूले गर्दा त्यसलाई निरुत्साहित गर्न सकेनौं ।सर्कुलर मा पार्टीको कार्यदिशाबारे, दस वर्षको जनयुद्धलगायत विगतको आन्दोलन र बृहत् शान्ति सम्झौताबाट प्राप्त उपलब्धिको रक्षा, राष्ट्रिय स्वाधीनता र आत्मनिर्भर अर्थतन्त्रको निर्माण गर्दै नेपाली विशेषताको समाजवादी क्रान्ति सम्पन्न गर्ने भन्दै नीति लिने बताइएको छ ।२०७८ सालमा सम्पन्न पार्टीको आठौं महाधिवेशनबाट पारित प्रस्तावमा २१ औं शताब्दीमा समाजवादको नेपाली बाटो मा उल्लिखित कार्यदिशा नै अहिलेको सन्दर्भमा सही र वस्तुसम्मत कार्यदिशा रहेको छ, सर्कुलरमा भनिएको छ, परन्तु आउने महाधिवेशनसम्म यस कार्यदिशालाई समृद्ध गर्दै लैजानुपर्नेछ ।माओवादीले सदन र सरकारमार्फत पार्टीले अपनाएका कार्यक्रम तथा कार्यनीतिहरूमा कतिपय सीमा, कमीकमजोरीका बाबजुद मूलभूत रूपमा सही रहेको निष्कर्ष तल्ला समितिमा पठाएको छ ।माओवादीले वाम एकताका लागि प्रयास गर्ने नीति रहेकाले त्यसको तयारीमा लाग्ने निष्कर्ष पनि पठाएको छ । पार्टीलाई नयाँ उचाइमा एकताबद्ध गर्नुका साथसाथै समान विचार मिल्ने अन्य वाम घटकहरूसँग पनि वाम ध्रुवीकरण तथा बृहत् कम्युनिस्ट पार्टी एकतामा जोड दिनुपर्छ, सर्कुलरमा भनिएको छ, तत्काल पार्टी एकता हुन नसके अन्य वाम घटकहरूसँग समाजवादी मोर्चा निर्माण र विस्तार गर्दै लैजाने नीति लिनुपर्नेछ ।पार्टीभित्रको अन्तरसंघर्षलाई जथाभावी नबोल्न पनि परिपत्र गरिएको छ । पार्टी कमिटीमा अन्तरजनवादको पूर्ण स्वतन्त्रता छ र हुनेछ । तर पार्टी कमिटीभित्रका हरेक कुरा सार्वजनिक गर्नु पार्टीको सामान्य मूल्यमान्यताको समेत गम्भीर उल्लंघन हुन जान्छ, दाहाल र गुरुङले पठाएको सर्कुलरमा भनिएको छ, अतः आगामी दिनमा त्यस प्रकारका कार्यहरू हुन नदिन सतर्क रहँदै पार्टीको कार्यदिशा, पार्टीको आन्तरिक एकता र पार्टी नेतृत्वको पक्षमा एकताबद्ध भएर उभिनुपर्छ ।"
विवादको भुमरीमा कंगनाको इमर्जेन्सी,"(काठमाडौं)भारतकी पहिलो महिला प्रधानमन्त्री हुन् इन्दिरा गान्धी । १९१७ नोभेम्बर १९ मा अलाहबादमा जन्मिएकी इन्दिराले भारतमा करिब १६ वर्ष शासन गरिन् । १९६६ जनवरी २४ मा कार्यभार सम्हालेकी गान्धी १९७७ सम्म लगातार भारतको प्रधानमन्त्री भइन् । भारत १९४७ मा स्वतन्त्र भएसँगै इन्दिराका बुबा जवाहरलाल नेहरू प्रधानमन्त्री बने । १९६४ सम्म बुबाको शासनकालमा इन्दिरा व्यक्तिगत सहयोगी थिइन् । नेहरूपछि भारतमा दुई वर्ष लालबहादुर शास्त्री प्रधानमन्त्री भए । शास्त्रीको १९६६ को जनवरी ११ मा उज्वेकिस्तानको तासकन्दमा आकस्मिक निधन भएपछि इन्दिरालाई प्रधानमन्त्री बन्ने बाटो खुल्यो ।सन् १९७१ को लोकसभा निर्वाचनमा रायबरेली सिटमा धाँधली गरेर जितेको भन्दै इलाहावाद उच्च अदालतले १९७५ जुन १२ मा उनलाई पदमुक्त गर्ने आदेश दियो । त्यसको दुई साता नबित्दै गान्धीले १९७५ जुन २५ मा संकटकाल (इमर्जेन्सी) घोषणा गरिन् । भारतका लागि आन्तरिक र बाह्य खतरा उत्पन्न भएको दाबीसहित लगाइएको २१ महिना लामो संकटकाल १९७७ मार्च २१ मा उनले राजीना दिएसँग अन्त्य भयो । त्यही २१ महिना लामो संकटकालको विषयलाई मूल मुद्दा बनाएर निर्माण गरिएको बलिउड फिल्म पनि पछिल्लो समय निकै चर्चामा छ । नाम हो, इमर्जेन्सी । फिल्मको निर्देशक तथा निर्मात्री हुन् कंगना रनावत । गान्धीको जीवनीमा आधारित फिल्मको कथा पनि कंगनाले लेखेकी हुन् । त्यसमाथि पूर्वप्रधानमन्त्री इन्दिरा गान्धीको भूमिका पनि उनी आफैंले निर्वाह गरेकी छन् । फिल्ममा उनीसँगै अनुपम खेर, श्रेयस तलपडे, मिलिन्द सोमन, महिना चौधरीलगायतले अभिनय गरेका छन् ।पछिल्लो समय भने कंगना फिल्मीभन्दा पनि राजनीतिक दुनियाँमा सक्रिय छिन् । गत जुनमा हिमाचल प्रदेशबाट चुनाव जितेकी कंगना हाल लोकसभा सांसद छिन् । उनले भारतीय जनता पार्टी (भाजपा) बाट चुनाव जितेकी हुन् । तर सक्रिय राजनीतिमा प्रवेश गरेको छोटो समयमै कंगनालाई फिल्मी दुनियाँको राजनीतिले नै तनाव दिएको छ । यसको कारण हो रिलिज हुनुअघि नै फिल्मका कारण भएको तनाव । अगस्ट १४ मा ट्रेलर सार्वजनिक भएसँगै फिल्मबारे विवाद सुरु भएको हो ।फिल्मको विरोध खासगरी सिख समुदायबाट भएको हो । पन्जाब, तेलंगाना, नयाँदिल्ली, उत्तर प्रदेशलगायत राज्यका विभिन्न सिख समुदाहरूले फिल्मको प्रदर्शन रोक्न माग गरेका छन् । शिरोमणि अकाली दलको दिल्ली इकाइले फिल्मको विरोधमा प्रदर्शनहरू गर्दै आएको छ । सेन्सर बोर्ड (दलले सेन्ट्रल बोर्ड अफ फिल्म सर्टिफिकेसनसीबीएफसी) र कंगनाको प्रोडक्सन हाउसलाई समेत नोटिस पठाइसकेको छ । त्यस्तै, दिल्ली सिख गुरुद्वारा म्यानेजमेन्ट कमिटी (डीएसजीएमसी) ले पनि फिल्मको प्रदर्शन रोक्नुपर्ने माग गर्दै बोर्डलाई पत्र पठाएको जनाएको छ । शिरोमणि गुरुद्वारा प्रबन्धक कमिटी (एसजीपीसी) ले कंगना र फिल्म निर्मातालाई फिल्मको ट्रेलर हटाउन, सार्वजनिक रूपमा माफी माग्न र फिल्म प्रदर्शन रोक्न एक सूचना जारी गरेको छ । केही दिनअघि कंगनाले सामाजिक सञ्जालमा एक भिडियो सेयर गर्दै फिल्मलाई सेन्सर सर्टिफिकेट नदिइएको गुनासो गरेकी थिइन् । हाम्रो फिल्मले सेन्सर बोर्डबाट सर्टिफिकेट पाएको छ भन्ने हल्ला चलिरहेको छ, यो सत्य होइन, उनले भनेकी थिइन्, हाम्रो फिल्म सेन्सर बोर्डले पास गरेको थियो तर यसको सर्टिफिकेट रोकिएको छ । आफूले वास्तविक घटनामा फिल्म निर्माण गरेकाले सेन्सर बोर्डले पास गर्नुपर्ने कंगनाको तर्क छ ।कंगनाले आफू, निर्माण टिम र सेन्सर बोर्डलाई पनि ज्यान मार्ने धम्की आएको दाबी गरेकी छन् । हामीलाई इन्दिरा गान्धीको हत्या, भिन्डरावाले र पन्जाबको दंगा हटाउन दबाब दिइएको छ । यो मेरा लागि अविश्वसनीय कुरा हो । देशको यस्तो अवस्थाप्रति म खेद व्यक्त गर्छु, उनले भनेकी छन् । सेन्सर सर्टिफिकेट नपाएपछि ६ सेप्टेम्बरका लागि तोकिएको प्रदर्शन मिति सारिएको निर्माण पक्षले जनाएको छ ।फिल्म खासगरी खालिस्तानी पृथकतावादी जर्नेल सिंह भिन्डरावालेको चरित्रलाई लिएर बढी विवादमा आएको हो । फिल्मको ट्रेलरमा एक संवाद छ, तपाईंको दललाई भोट चाहिन्छ । हामीलाई खालिस्तान । तर भिन्डरावालेले कहिल्यै पनि त्यस्तो नबोलेको भन्दै कट्टरपन्थी सिख समूहहरू आक्रोशित भएका हुन् ।१९८४ मा भिन्डरावाले र अन्य सिख पृथकतावादीले भारतको अमृतसरस्थित स्वर्ण मन्दिर लाई कब्जामा लिएका थिए । सिख समुदायको पवित्र तीर्थस्थत कब्जामा लिएका पृथकतावादीको समूहलाई गोल्डेन टेम्पल परिसरबाट लखेट्न भारतीय सेनाले सैन्य कारबाही चलायो । अपरेसन ब्लूस्टार नाम दिइएको कारबाहीका लागि तत्कालीन प्रधानमन्त्री इन्दिरा गान्धीले सेनालाई आदेश दिएकी थिइन् । १९८४ जुन १ देखि ८ सम्म चलेको सैन्य कारबाहीका क्रममा कैयौं तीर्थयात्री मारिए भने अकाल तख्त (सिखका पाँच तख्तमध्ये एक) र सिख सन्दर्भ पुस्तकालय ध्वस्त भए । त्यही आक्रमणको विरोधमा पछि इन्दिरा गान्धीको हत्या गरिएको थियो । गान्धीको १९८४ अक्टोबर ३१ नयाँदिल्लीको सफदरजंग रोडस्थित निवास परिसरमै हत्या भएको थियो । गान्धीको हत्यापछि १९८४ मा सिखविरुद्ध दंगा सुरु भएको थियो । त्यसक्रममा भारतभर कम्तीमा ३ हजार ५ सयभन्दा बढी सिख मारिएको सरकारी तथ्यांक छ । पन्जाबको फरिदकोटबाट निर्वाचित लोकसभा सांसद सरबजित सिंह खालसाले फिल्ममा सिख समुदायलाई गलत तरिकाले प्रस्तुत गरिएको बताएका छन् । उनीहरूले फिल्मको रिलिज रोक्न माग गरेका छन् । फिल्म रिलिज गरिएको खण्डमा कानुनी सुव्यवस्था खलबलिने उनीहरूले चेतावनी दिएका छन् । सरबजित इन्दिरा गान्धीलाई गोली प्रहार गर्ने अंगरक्षक बेअन्त सिंहका छोरा हुन् । बेअन्त र अर्का अंगरक्षक सतवन्त सिंहले इन्दिराको हत्या गरेका थिए । स्वतन्त्र उम्मेदवार सरबजितले गत निर्वाचनमा आम आदमी पार्टीका करमजित सिंह अनमोललाई ७० हजारभन्दा बढी मतले पराजित गरेका थिए । सिख समुदायपछि उनीमाथि भारतीय विपक्षी दल कंग्रेस पक्षधर बढी आक्रोशित छ । कंग्रेस पक्षधरले फिल्म रिलिज गर्न नदिन आफूलाई धम्की र दबाब दिइरहेका उनको भनाइ छ । हामीले भिन्डरावाले र पञ्जाबको दंगा नदेखाउने हो भने अरू के देखाउने ? यो धम्की हाम्रा लागि अत्यन्त दुःखद पक्ष हो, उनले भनेकी छन् । कंगनाले अदालतको ढोका पनि ढकढकाइन् । मुम्बई उच्च अदालतले बुधबार फिल्मलाई तत्काल सेन्सर सर्टिफिकेट दिन अस्वीकार गरेको छ । तर न्यायाधीश बीपी कोलाबावाला र फिर्दोस पोनिवालाको इजलासले फिल्मको विषयमा उठेका विवादहरूबारे विचार गर्न सेन्सरसम्बन्धी विषय सेप्टेम्बर १८ भित्र टुंग्याइसक्न सेन्सर बोर्डलाई आदेश दिएको छ ।"
सम्बन्धको काँचो धागो,"काठमाडौं (कास) प्रकाश झर्दा नझर्दै मञ्चमा एक हूल बाँदर देखा परे । स्टेज छेउमै रहेका वाद्यवादकले मादल र गितार बजाउन थालेपछि माहोल नाचगानमा बदलियो । मञ्चमा बाँदर र मान्छे दोहोरी शैलीमा सवालजवाफमा गाउँछन् अनि सरोबरी भई नाच्न थाल्छन् । जंगलका बाँदर गाउँ पसेर खेतीबाली नष्ट गर्न थालेपछि पछिल्ला समय प्रायः गाउँलेका लागि टाउको दुखाइ नबनेको भने होइन । गण्डक क्षेत्रकै एक गाउँ र त्यहाँकी एक लाहुरेनी मनमायाको परिवारभित्रको कथा समेटिएको नाटक काँचो धागो ले मानव र मानवेतर सम्बन्धलाई उन्ने प्रयास गरेको छ । लाहुरे दिलुसँग अन्तरजातीय विवाह गरेकी मनमाया जीवनको उत्तरार्धमा अहिले बूढो शरीर लिएर बूढो घर रुँघेर बसेकी छन् । पति पल्टनमा नै बितेपछि न गाउँ छोड्न सकिन्, न त छोरानातिको साथ लागेर विदेश नै जान मानिन् । खासमा उनलाई परिवारको जति माया छ, उति नै माया आफ्नै पाखुरीले बनाएको त्यो बूढो घरको पनि छ । कान्छो छोरो सपरिवार अमेरिकामा, जेठो छोरो पनि सहरमा, उनलाई हेरचाह गर्ने जेठी बुहारी मात्र छन्, तर उनी पनि आफ्नै जागिरमा व्यस्त । उमेरले ८४ पुग्न लागेकी मनमाया अचेल अनायासै फनन्न रिंगटा लागेर ढल्ने भइसकेकी छन् । कहिलेकाहीं हुने भिडियो कलमा छोराछोरी हेरेरै चित्त बुझाउनुपरेको छ । परिवारका सबै गाउँ छोडेर सहर पसेपछि यतिबेला जंगल छोडेर गाउँ पसेका बाँदरको बिगबिगी छ । गाउँपालिका बाँदर मार्ने योजनासहित गाउँलेलाई बन्दुक बाँडिरहेको छ । तर मनमायाको तिनै बाँदरमध्येको एकसँग प्रेम बसेको छ । गाउँलेका लागि आतंक बनेका बाँदर मनमाया लाहुरेनीका लागि एक्लोपना हटाउने र विगतका यौवनकाल सम्झाउने संगी बनेका छन् । मनमाया आफ्नो स्वर्गीय पतिको झल्को त्यही एक बाँदरमा पाउँछिन् । मुक्तिको लेखनमा आशान्त शर्माको निर्देशन रहेको नाटक काँचो धागो ले सम्बन्धका पत्रहरूलाई केलाउने प्रयास गरेको छ । पतिपत्नीबीचको सम्बन्ध, आमा र सन्तानहरू बीचको सम्बन्ध, गाउँ र सहरबीचको सम्बन्ध, मान्छे र बाँदरबीचको सम्बन्धको धागोलाई बाट्ने प्रयास गरेको छ, नाटकले । अझ त्योभन्दा बढी एक्लोपना, सन्तानको पर्खाइ र पुनर्मिलनको झिनो आशाको कथा हो, नाटक काँचो धागो । मनमायाको भूमिकामा आयुश्मा मगर र लाहुरे तथा बाँदरको भूमिकामा लेखक स्वयं देखिएका छन् भने अभिनयमा सागर दाहाल, निशान खत्री, रसिक राज, सम्राट भुजेल, निष्ठा त्रिपाठी, पूर्णिमा आचार्य, मीरा खड्का, कबिर काफ्का, कृष राईलाई पनि देख्न सकिन्छ । कथा घेराको काठमाडौंस्थित टेकुमा रहेको कौसी थिएटरमा मञ्चन भइरहेको काँचो धागो भदौ २९ सम्म चल्नेछ ।"
केदारनाथ क्षेत्रमा बर्सेनि पहिरोमा ज्यान गुमाउँछन् नेपाली कामदार,"(कञ्चनपुर)भारत उत्तराखण्डको केदारनाथ नजिकै फाँटा हेलिप्याड भन्ने ठाउँमा केही दिनअघि पहिरो जाँदा ४ नेपाली कामदारको मृत्यु भयो । पहिरोमा चितवन माडीका ३ र दैलेखका १ जनाको मृत्यु भएको हो । चितवनका तीनै जनाको शव नेपालमै ल्याइयो भने दैलेख घर भएकाको भारतमै अन्तिम संस्कार गरियो । सडक छेउमा छाप्रो बनाएर बसिरहेका उनीहरू फाँटा क्षेत्रमा डकर्मीको काम गर्थे । मध्यरातमा पहिरोले टहरासँगै चारै जनालाई बगाएको हो । बद्रीनाथ प्रहरीका अनुसार उनीहरूले बसोबास गर्ने क्षेत्र पहिरोको जोखिम भएको मानिन्छ । पहिरोका कारण उक्त क्षेत्रका ठाउँठाउँमा सडकसमेत अवरुद्ध हुने गरेको छ । गत वर्ष साउनमा पनि यस्तै घटना भएको थियो । केदारनाथको प्रस्थानबिन्दु मानिने गौरीकुण्डमा पहिरोमा परी १६ नेपालीको मृत्यु भयो, जसमध्ये ४ जनाको शव नै भेटिएन । गौरीकुण्डमा पनि सडक किनारमा मन्दाकिनी नदी छेउमै बनाएको घर पहिरोले बगाएर नदीमा लगेको थियो । दुईतले काठको घरमा तल्लो तलामा होटल सञ्चालन गरिएको थियो भने माथिल्लो तलमा कामदारहरू सुत्ने गरेका थिए । जुम्ला पातारासीका अमर बोहराले नदी किनारमै सञ्चालन गरेको होटलमा उनको ६ जनाको परिवारसमेत पहिरोमा परेको थियो ।बद्रीनाथ, केदारनाथलगायत धार्मिक पर्यटकीय क्षेत्र नेपाली कामदारका लागि रोजगारीको प्रमुख गन्तव्य हुन् । सिजनको छोटो समयमा राम्रो आम्दानी हुने भएकाले उक्त क्षेत्रमा ठूलो संख्यामा नेपालीहरू पुग्ने गरेका छन् । तर जोखिमयुक्त क्षेत्रमा बसोबास र काम गर्दा बर्सेनि नेपालीले ज्यान गुमाउँदै आएका छन् । बसोबासमा सावधानी देखिँदैन, जोखिमयुक्त क्षेत्रमा टहरा बनाएर बस्ने गरेको पाइन्छ, दिल्लीस्थित नेपाली दूतावासका काउन्सिलर उमारप्रसाद चतुर्वेदीले भने, आम्दानी राम्रो भएकाले त्यहाँ नेपाली कामदारको संख्या बढ्दो छ, जोखिम पनि त्यतिकै छ । उनका अनुसार बद्रीनाथ, केदारनाथ र रुद्रप्रयागलगायत क्षेत्रमा ३ देखि ५ हजार नेपाली कामदार छन् । बद्रीनाथ र केदारनाथलगायत क्षेत्रमा पर्यटकलाई ओसारपसार गराउन नेपाली कामदार प्रयोग हुने गरेका छन् । नेपालीहरूले घोडा, डोली र डोकोको कण्डी बनाएर पर्यटक बोक्ने गर्छन् । गौरीकुण्डबाट केदारनाथ २२ किलोमिटर र दुईतर्फी गर्दा ४४ किलोमिटर एक जनालाई वारपार गराउँदा ३० देखि ४० हजारसम्म आम्दानी हुन्छ । तर कतिपयको उकालोमा भारी बोक्ने क्रममै मृत्यु हुने गरेको ४ वर्षदेखि गौरीकुण्डमा बसेर काम गरिरहेका सल्यानका भीमबहादुर केसी बताउँछन् । दिनमै एक जनाले ४० हजारसम्म आम्दानी गर्न सक्छन्, तर बाटोमै ज्यान पनि जान सक्छ, उनका अनुसार गौरीकुण्डबाट उकालोमा भारी बोक्दा गाह्रो हुने र लेक लाग्ने समस्यासमेत हुने गरेको छ । पैसाको लोभमा धेरै जना परिवारसहित सडक किनारमा छाप्रो बनाएर बस्छन्, त्यहीं पहिरो जान्छ, केसी भन्छन्, यहाँको पहाड निकै कोमल छ, ठाउँठाउँमा पहिरो गएर बेलाबेलामा सडक अवरुद्ध भई नै रहन्छ । उनका अनुसार सडक किनारमा छाप्रो बनाएर बस्ने अधिकांश नेपाली नै हुने गरेका छन् । यसरी छाप्रो बनाएबापत मालिकलाई सिजनको ३०४० हजार तिर्नुपर्ने उनले बताए । केदारनाथको सिजन वैशाखदेखि कात्तिकसम्म चल्छ । यो अवधिमा एक जनाले कम्तीमा ३ लाखभन्दा बढी आम्दानी गर्न सक्छन् । यसकारण जोखिम भए पनि नेपाली कामदारको आकर्षण भएको हो । पहिरो वा अन्य दुर्घटनामा परेर मृत्यु भएकाहरूले कुनै राहत तथा क्षतिपूर्ति त के आफूले गरेको कामको ज्यालासमेत पाउँदैनन् । पछिल्लो पटक केदारनाथ नजिकै मृत्यु भएका ४ जनाको विषयमा पनि यस्तै भएको छ । कति ज्याला पाएका थिए, कति पाउन बाँकी थियो, केही थाहा छैन, पहिरोमा परी मृत्यु भएका चितवन माडीका तुलबहादुर परियारकी भान्जी बुहारी सरस्वती पार्कीले भनिन्, अब मालिक आएपछि मात्रै कुरा हुन्छ, मालिक पनि हामीले चिनेका छैनौं ।२०७० जेठ ३० मा बद्रीनाथकेदारनाथ क्षेत्रमा आएको बाढीपहिरोमा परेर ५ हजार ७ सय तीर्थयात्री र स्थानीय श्रमिकको ज्यान गएको थियो । तीमध्ये पाँच सयको हाराहारीमा नेपाली रहेको अनुमान गरिँदै आएको छ । उत्तराखण्ड सरकारले तीर्थाटनका क्रममा ज्यान गुमाएका मृतकका परिवारलाई जनही ५ लाख भारतीय रुपैयाँसम्म क्षतिपूर्ति दिने घोषणा गरे पनि नेपालीका हकमा कहीँकतै सरोकार राखेको पाइन्न । त्यहाँको स्थानीय प्रशासनमा नेपाली कामदारले आफ्नो नाम दर्ता गराउने प्रावधान भए पनि पूरा विवरण नलेखिने भएकाले यकिन तथ्यांक पत्ता लगाउन नसकिने काउन्सिलर चतुर्वेदी बताउँछन् ।उक्त घटनामा नेपाल सरकारले १ सय ७० नेपालीको प्रमाणित बेपत्ता सूची बनाएको छ । तर, हरेक वर्ष काठमाडौंमा परराष्ट्र र गृह मन्त्रालय तथा दिल्लीमा नेपाली दूतावासका तर्फबाट बेपत्ता नागरिकबारे राज्य तहको सम्बोधन गर्ने तथा उपयुक्त क्षतिपूर्ति माग गर्ने औपचारिकता पत्र लेख्नेबाहेक अन्य काम भएको छैन ।"
नारायणगढबुटवल सडक : यात्रा कि यातना ?,"घाम लागेको दिनमा दिउँसै सवारी साधनले हेडलाइट बाल्नुपर्छ, पानी परेका दिनमा धान रोप्न ठिक्क पारिएको खेत जस्तो हुन्छ सडक, यस्तो अवस्था नारायणगढबुटवल सडकखण्डको चिनारी हो । २०७५ यता स्तरोन्नति चलिरहेको यस सडकखण्डको अवस्था यति खराब छ कि, जोकोहीले यहाँ यात्रा गर्दा ठूलो सजाय भोगिरहेको महसुस गर्छ । धूलो र हिलोका कारण यात्रु र सडक वरपरका बासिन्दाको स्वास्थ्यमा असर परेको छ । व्यापार व्यवसाय चौपट भएका छन् । सवारी आवागमन प्रभावित भएको छ । दुर्घटनाको जोखिम बढेको छ । यात्रुको समय बर्बाद भएको छ । केही साता वा महिना होइन, ६ वर्षयताको कहरको प्रतिबिम्ब बनेको छ यो सडकखण्ड । यो अवस्था अझै कति वर्ष लम्बिन्छ, अनिश्चित छ ।चाडपर्व नजिकिएकाले यस सडकखण्डमा यात्रुको चाप अझ बढ्नेछ । स्थानीय यात्रु मात्रै होइन, काठमाडौंबाट पश्चिमका जिल्ला जाने यात्रुले पनि यही सडकखण्ड प्रयोग गर्ने भएकाले सास्ती खेप्ने यात्रुको संख्या पनि बढ्नेछ । तर यसबीचमा सडक स्तरोन्नतिको कार्य तत्कालै पूरा हुने सम्भावना छैन । त्यसैले तत्काललाई यस सडकखण्डका खाल्डाखुल्डी पुर्ने, गाडी चिप्लिन नदिन उपाय अपनाउने, अवरोधहरू हटाउने, जोखिमयुक्त ठाउँहरूको पहिचान गरेर सुरक्षाका विधि तयार गर्ने जस्ता काम गरिहाल्न आवश्यक छ । सकेसम्म बढी सुधार गर्न सकियो भने चाडपर्वका बेलामा नागरिकको हैरानी र दुर्घटनाका सम्भावनालाई कम गर्न सकिन्छ । तर यो सडक स्तरोन्नतिका विषयमा बहस गर्नुपर्ने थप पक्षहरू पनि छन् । किनकि, पटकपटक म्याद थप्दासमेत यस सडकखण्डको काम सन्तोषजनक ढंगले अघि बढ्न सकेको छैन ।एसियाली विकास बैंक (एडीबी) को ऋण सहयोगमा नारायणगढबुटवल सडकखण्ड स्तरोन्नति गरी एसियाली राजमार्गमा जोड्न यो योजना सुरु भएको हो । २०७५ चैत ८ मा चाइना स्टेट कन्स्ट्रक्सन ले १६ अर्ब ९९ करोड ५२ लाख ९६ हजार रुपैयाँमा ठेक्का लिएको हो । त्यतिबेला २०७९ साउन २२ भित्र काम सक्ने भनिएको थियो । ११३ किलोमिटर सडकलाई दुई खण्डमा विभाजन गरिएको छ । जसमा पूर्वी खण्ड भनिने गैंडाकोटदाउन्ने ६४४२ किलोमिटर र पश्चिम खण्ड भनिने दाउन्नेबुटवल ४८५८ किलोमिटर छ । तर निर्माण कार्य अति सुस्त गतिमा छ । तर म्याद सकिएर पहिलो पटक २०७९ भदौमा म्याद थप्दा केवल १८ प्रतिशत काम भएको थियो । दोस्रो पटक २०८० साउनमा म्याद थप्दा केवल ३८ प्रतिशत काम भएको थियो । यसै वर्ष साउनमा तेस्रो पटक म्याद थप्दा ५३ प्रतिशत मात्रै काम भएको छ । तेस्रो पटक थपिएको म्यादअनुसार २०८२ साउन ८ सम्म काम सकिसक्नुपर्ने छ जसका लागि ६ वर्षमा भएको जति काम अब एक वर्षभित्र सक्नुपर्नेछ । निर्माण कार्यमा ढिलाइ हुनुमा नेपाल सरकार र ठेकेदार कम्पनी दुवै जिम्मेवार छन् । सरकारले साइट क्लियरेन्स सम्पन्न नहुँदै ठेक्का प्रक्रिया अगाडि बढाएको थियो । जसकारण ठेक्का सम्झौता भइसकेपछि पनि लामो समय रूख काट्न, सडक किनाराबाट बिजुलीको पोल तथा तार हटाउनै समय खर्च भयो । स्थानीय क्षेत्रमै उपलब्ध हुने निर्माण सामग्रीको आपूर्तिमा पनि अवरोध भएको ठेकेदार कम्पनीको गुनासो छ । यसबीचमा कोरोना महामारीका कारण पनि काममा अवरोध भयो । तर यी विषयलाई बहाना बनाएर ठेकेदारले हेलचेक््रयाइँ गरेको छ । उसले ठेक्कामा घाटा भएको भन्दै काम अघि नबढाउने सूचना दिँदै आएको छ । कम्पनीले जति ढिलाइ गरिरहेको छ, उसको अन्तर्राष्ट्रिय विश्वसनीयता पनि उति संकटमा पर्दै छ । विकास परियोजनामा हुने यस्ता सम्झौता र कार्यान्वयनमा आर्थिक पाटो मात्र आकर्षित हुने होइन । दुई देशको सम्बन्ध र कूटनीतिक सम्बन्धको पक्ष पनि स्वतः जोडिएको हुन्छ । जिम्मा लिएको कम्पनीले व्यावसायिक धर्म पूरा नगर्दा उसको देशको विश्वसनीयता पनि स्वतः जोडेर आउँछ । तर चिनियाँ कम्पनी यो विषयमा संवेदनशील भएको देखिँदैन । समयमै काम सम्पन्न गर्न दबाब दिन संसदीय समितिहरूले बेलाबेला अनुगमन र निर्देशन दिने गरेका छन् । भौतिक पूर्वाधार मन्त्रीहरूले पनि अनुगमन गरेकै हुन्छन् । तर ठेकेदार कम्पनीले नसुनेझैं गर्दै आएको छ । यस पटक ठेकेदार कम्पनीलाई सरकारले माघफागुनसम्मका लागि प्रगति हेर्न माइलस्टोन निर्धारित गरेको छ । सो अवधिभित्रै माइलस्टोन पूरा नभए ठेक्का रद्द गर्ने भनिएको छ । यस अवधिमा पनि ठेकेदारलाई दिनुपर्ने दबाब बढाउन, कामको प्रगति नियमित मूल्यांकन गर्न र ठेकेदारले देखाउने जायज समस्यालाई फुकाउन सहजीकरण गर्न आवश्यक छ । तर उसको गैरजिम्मेवारपन जारी रह्यो भने ठेक्का रद्द गरेर कालोसूचीमा राख्ने आँट गर्नुपर्छ । यद्यपि, यो अन्तिम कदम हो । किनकि त्यसो गर्दा समय र खर्च बढ्नेछ । अदृश्य चुनौतीहरू थपिनेछन् । कूटनीतिक जटिलता निम्तिन सक्छ । त्यो अवस्था आउन नदिन अहिले नै कामलाई तीव्र बनाउने उपक्रम परिचालन गर्नु आवश्यक छ ।"
युवा पलायन र राज्यको मौनता,"कृषिमा अत्यधिक रोजगारी र उत्पादनको सम्भावना भएर पनि युवा पुस्ताले वैदेशिक रोजगारीको बाटो रोज्नुमा सरकार नै मुख्य दोषी रहेको छ । युवाले नयाँ प्रविधि भित्र्याएर पनि रोजगारी र आय आर्जनको व्यवसायमा प्रयास नगरेका होइनन् । तर राज्यले उनीहरूको उत्साहलाई ध्यान नदिई आयातमुखीतिर दिन प्रतिदिन आँखा सोझ्याइरहेको छ । हाम्रो उत्पादन पर्याप्त मात्रामा हुँदा पनि आयातलाई रोक्न राज्यले कुनै प्रयास नगरेकै हो, जसले गर्दा इमानदार मिहिनेती किसानको लगानी, जोसजाँगर माटोमा नै सीमित हुन पुगेको छ ।आफ्नो प्रतिफलको कुनै टुंगो नलागेपछि धेरैजसो युवाले देशभित्र सम्भावना देख्न सकेनन् । कामदार र पढेलेखेका युवाजति विदेशिन बाध्य भए । देशमा नयाँ उद्योग कलकारखाना कतै स्थापना भएनन् । सरकारको स्थायित्वको ग्यारेन्टी भएन । मोटाए त टाठाबाठा, व्यापारी, बिचौलिया मात्र मोटाए । सोझासाझा किसान दिन प्रतिदिन ऋणमा डुब्दै गए । राज्यले किसानका लागि अस्पताल, विद्यालय र अन्य सार्वजनिक सेवामा यो यो सुविधा छ भनेर कुनै नागरिक बडापत्रमा उल्लेख गरेको छ भने किसानले देख्ने गरी राख्नुपर्यो ।अन्यथा देशमा युवा किसान कसरी टिकाउन सकिन्छ र ? कर्मचारीको तलब भत्ता बढ्ने, किसानले प्रयोग गर्ने हरेक सामग्री, मल, विषादीमा भ्याट लाग्दै जाने हो भने देशमै रहेर कर्म गर्नुको कुनै अर्थ रहँदैन । किसानमैत्री बजेट, सुविधा, बिमा, बजार मूल्य, ऋण अवसर, प्रविधि र प्राविधिक किसानले कहिले पाउँछन् ? सरकारले प्रस्ट पार्नुपर्यो । जब युवा किसानको स्थायित्व देशमा हुन्न, कृषि उत्पादनको समस्या ज्युँका त्युँ रहिरहन्छ । रामेश्वर बासी, चाँगुनारायण, भक्तपुर"
सरकारको अनुभूति भएन,"ओली सरकार गठन भएको ५० दिन पूरा भएको छ । हुने बिरुवाको चिल्लो पात भनेझैं जनतालाई आशा देखाउने हो भने यो ५० दिन धेरै हो । तर सरकारले यो अवधिमा कुनै आशाको किरण छर्न सकेन । बरु निराशा र जनभावना विपरीतका धेरै काम भने गर्न भ्यायो । के आम जनताले देशमा मुर्दाशान्ति मात्र चाहेका हुन् त ? होइन भने अनियमित काण्डमा संलग्नमध्ये एक जनालाई पनि यो ५० दिनमा सरकारले अदालतमा किन पुर्याउन सकेन ? कहाँ भागे २५ काण्डका अभियुक्तहरू ? यो अवधिमा सरकारले अनियमित काण्डमा न एउटा मुद्दा दर्ता गराउन सकेको छ न त अभियुक्तहरू नै पक्राउ गरेको छ । सरकारको न्यूनतम साझा कार्यक्रम पनि अझै आउन सकेको छैन ।सामान्यतया सरकार गठन भएको २४ दिनमै न्यूनतम साझा कार्यक्रम आउने चलन थियो । यसर्थ, सरकारले जनताको विश्वास जित्न यथाशीघ्र साझा कार्यक्रम बनाएर आश्वस्त पार्नुपर्छ । सरकारमा रहेका दलको सहमतिमा आगामी दुई वर्षभित्र जनताको हितमा यो यो काम गर्नेछौं भनेर दस्ताबेज सार्वजनिक गर्नुपर्छ । गोपाल देवकोटा,गोकर्णेश्वर, काठमाडौं"
माननीय मनाङेसँग आग्रह,"हामीले भन्दा सुन्दैनन् कोही छाप्दैन पत्रिकाहुँदैन चर्चा सहर गाउँ सुन्दैनन् बस्तीकाए माननीय मनाङे दाजु रहेछौ बुझ्झकीभन्देऊ न संघीयताको नाममा नगरौं चकचकी । अनिमेष पाठक, सिद्धिचरण मार्ग, ओखलढुंगा"
सुधार्नुपर्ने पहिले राजनीति हो,"धेरै पटक राजनीतिक परिवर्तन भए, तर राजनीति सुध्रिएन । लोकतन्त्र भनेको राजनीतिक संस्कृतिको विकास पनि हो । अपेक्षित राजनीतिक संस्कृतिको विकास हुन सकेन । कसरी सुधार्ने राजनीति ? उपाय के छन् ? सत्तारूढ ठूला दुई दल कांग्रेस र एमालेले संविधान संशोधनको कुरा उठाएका छन् । दोष कहाँ छ, राजनीतिमा कि संविधानमा ? पहिला त्यसको निर्क्योल गर्नुपर्ने खाँचो छ । कुनै पनि संविधान र त्यसले अंगीकार गरेको राजनीतिक प्रणाली आफैंमा पूर्ण हुँदैन, राजनीतिले त्यसलाई गति दिने हो । राजनीतिका दुर्गतिका कारक मुख्यतः राजनीतिक नेतृत्वमा रहेका व्यक्ति हुन् भन्ने जनधारणा व्यापक बन्दै गएको छ । कांग्रेस महामन्त्री विश्वप्रकाश शर्माले नेता बहिर्गमन (एक्जिट पोलिसी) को प्रस्ताव ल्याएका छन् । आज यो स्तम्भ यसै विषयमा विमर्श गर्नु सान्दर्भिक हुनेछ ।भदौ १० गते टुँडिखेलमा गौरा पर्व मनाउन सहभागी भएका प्रधानमन्त्री केपी शर्मा ओली र नेपाली कांग्रेसका सभापति शेरबहादुर देउवालाई त्यहाँ सहभागी केही युवाले हुटिङ गरे । ओली जाऊ, बालेन आऊ भनेर नारा लगाए । ओलीले नयाँ पुस्तामा शिष्टता र मर्यादाको ख्याल नभएको भनेर दुःख व्यक्त गरे । देउवाले यही हो तिमीहरूको संस्कृति, यही सिकेर आएका हौ ? लाज नभएका बदमास भनेर गाली गरे । तीमध्ये केही युवालाई प्रहरीले पक्रेर मुद्दा चलाउने तयारी गरिरहेको छ । यो घटनालाई कसरी लिने ? के यो देउवा र ओलीले भनेजस्तो नयाँ पुस्तामा देखिएको सांस्कृतिक अपचलनको द्योतक हो ? सांस्कृतिकभन्दा पनि यसले राजनीतिक असन्तोषको संकेत गर्छ । केहीलाई थुन्दै र छेक्दैमा असन्तोष नियन्त्रण हुँदैन । बरु विस्फोट हुन सक्छ । त्यस अवस्थामा ओली, देउवाका अर्ती उपदेश र हप्काइले काम गर्दैनन् । उल्टो, उनीहरूलाई नै जोगिन कठिन हुनेछ ।नेपालका पार्टीहरू अहिले पुस्तान्तरणको तीव्र दबाब र द्वन्द्वमा छन् । यसको प्रभाव कांग्रेस र एमालेजस्ता पुराना पार्टीमा मात्र होइन, जनमानसमा पनि नयाँ नेतृत्वको चाहना छ । मानिसहरू दशकौंदेखि सत्ता र राजनीतिमा उनै अनुहारको रजगज देख्दा आजित भइसकेका छन् । ओलीको खराब शासन र देउवाको नालायक नेतृत्व मुलुकले पटकपटक भोगिसकेको छ । यसमा माओवादी नेता प्रचण्ड पनि अपवादमा छैनन् । जनतालाई सिद्धान्त, आदर्श र संस्कृति छाँट्ने नैतिक हैसियत उनीहरूले गुमाइसकेका छन् । उनीहरूकै कारण ती पार्टीका युवा पुस्ता पनि धर्मसंकटमा पुगेका छन् नेताको प्रतिरक्षा गर्ने कि नेतृत्व परिवर्तनका लागि खुलेर दबाब दिने ? यस्तो अवस्थामा राजनीति कता जाला, अनुमान गर्न त्यति कठिन छैन । तर त्यो अपेक्षितअनपेक्षित के हुन्छ भन्न नसकिएला । राजनीतिको वर्तमान क्यानभास बदलिने निश्चित छ, बदलिनुपर्छ । त्यो संविधानसम्मत र लोकतान्त्रिक प्रक्रियाका माध्यमबाट सही दिशामा जाओस् भन्ने चाहना हो । सार्वजनिक जिम्मेवारी अझ खासगरी राजनीतिक भूमिकामा रहेका व्यक्तिका काम र व्यवहारप्रति कडा असहमति राख्न, टीकाटिप्पणी र आलोचना गर्न सकिन्छ । त्यो मर्यादित हुनुपर्छ । कसैलाई सार्वजनिक वा व्यक्तिगत तहमा अमर्यादित व्यवहार गरेको मलाई पनि मन पर्दैन । तर राजनीतिका केही जनव्यवहार यस्ता हुन्छन् जहाँ मर्यादाको सीमारेखा निर्धारण गर्न सकिन्न । जिन्दावाद, मुर्दावाद राजनीतिमा सामान्य नारा हुन् । मन नपरेका नेता, पदाधिकारीविरुद्ध नाराबाजी र कालो झन्डा प्रदर्शन पनि सामान्य मानिन्छन् । हिजोका दिनमा ओली र देउवा आफैंले त्यस्ता नारा लगाए होलान्, कालो झन्डा पनि प्रदर्शन गरे होलान् । तत्कालीन सत्ताधारीका लागि उनका यी व्यवहार पनि अवाञ्छित थिए । आज उनीहरूकै विरुद्ध नारा लाग्छन्, कालो झन्डा प्रदर्शन हुन्छन् । खुला राजनीतिमा अनपेक्षित व्यवहार आइरहन्छन्, त्यसलाई छेक्न सकिन्न, मुख्य कुरा त्यसमा अन्तर्निहित सन्देश बुझ्न सक्नुपर्छ । टुँडिखेलमा नेताले हुटिङ खाएको यो पहिलो घटना पनि होइन । त्यो दिनको दृश्य आयोजक र ओली देउवाका लागि अनपेक्षित घटना थियो होला । यसैका आधारमा बंगलादेश र श्रीलंकाजस्तो घटना नेपालमा दोहोरिन्छ भनेर इख साँध्ने कुरा होइन ।यसैबीच नेकपा माओवादी केन्द्रका अध्यक्ष पुष्पकमल दाहाल प्रचण्डले विपक्षी दलको नेताका हैसियतमा संसद्मा बंगलादेश र श्रीलंकाको उदाहरण दिँदै सरकारको निकै खरो आलोचना गरे । उनका भनाइ असत्य होइनन्, त्यसमा विमति राख्नु पर्दैन । तर मुख्य प्रश्न, तीन पटक प्रधानमन्त्री भइसकेका र कांग्रेस तथा एमालेसित रोजीरोजी सरकारमा सहकार्य गरेका प्रचण्डको ती प्रश्न उठाउने के नैतिक आधार छ ? विद्यमान शासकीय बेथिति, भ्रष्टाचार र राजनीतिक विचलन लगायतका कुरामा के उनी चोखा छन् ? अघिल्लो दिनसम्म सत्तापक्षको नेता, त्यसबाट हटेको भोलिपल्टदेखि विपक्षी दलको नेता बन्ने परम्परा नै ठीक भएन । यसले राजनीतिक नैतिकतालाई कमजोर मात्र होइन, पतन नै गर्छ, गराएको छ । प्रचण्ड मात्र होइन, सत्तामा हुन् वा विपक्षमा देउवा र ओलीसँग पनि यी विकृतिका बारेमा प्रश्न गर्ने नैतिक हैसियत छैन । त्यसैले पटकपटक प्रधानमन्त्री भएकाहरू विपक्षी दलको नेता हुने परम्परालाई नै राजनीतिक पार्टीले तोड्नुपर्छ । विपक्षमा पनि नयाँ नेतृत्वले सरकारको आलोचना गर्ने नैतिक हैसियत राख्छ । राजनीति सुधार्ने एउटा विषय यो पनि हो ।मैले नेता सुध्रिने सम्भावना देखेको छैन । यो स्तम्भमा नेता, पार्टी र राजनीति सुध्रिनुपर्छ भनेर मैले मात्र होइन, धेरैले लेखेका छन् । तर, सुध्रिएको देख्न पाइएको छैन । त्यसैले राजनीति सुधार्न सतहमा देखिएका एक दर्जनभन्दा बढीलाई पार्टी नेतृत्वबाटै फाल्नुपर्छ । पुराना नेता सुध्रिएलान् भन्ने विश्वास अब छैन, उनीहरू फालिनुपर्छ । उनीहरू आफैंले अब पुग्यो भनेर ससम्मान बिदा लिने समय पनि गुमाइसकेका छन् । यस अर्थमा नेपाली कांग्रेसमा महामन्त्री विश्वप्रकाश शर्माले पार्टी बैठकमा प्रस्तुत गरेको नेतृत्व बहिर्गमनको नीति प्रस्ताव सान्दर्भिक छ । नालायक र मक्किएको नेतृत्वका कारण प्रचुर सम्भावना बोकेका युवा नेतृत्वलाई क्षयीकरणको संकटबाट जोगाउने यो नै उचित उपाय हो । यो प्रस्ताव कांग्रेस मात्र होइन, एमाले, माओवादीलगायत सबै पार्टीका लागि सान्दर्भिक छ । यस्ता कुरा संविधान, कानुनले तोक्ने होइन, पार्टीले नै नीति, नियम र परम्परा बसालेर गर्ने हो । कहिलेकाहीं केही अपवाद होला, तर पार्टीले स्वस्थ परम्परा बसाल्न सके मात्र राजनीति पनि सुधार्न सकिन्छ ।२००७ सालको क्रान्तिदेखि अहिलेसम्म नेपालमा राजनीतिक परिवर्तनका वाहक नेपाली कांग्रेस र कम्युनिस्ट पार्टी नै हुन्, राजनीति सुधार्ने पहिलो जिम्मेवारी पनि उनीहरूकै हो । उनीहरूले गर्दैनन्, सक्तैनन् भने नयाँ विकल्पको पनि पहल हुनुपर्छ । जनता विकल्पहीन भएर बस्दैनन् । विकल्पको संकेत गत चुनाव, उपचुनावमा राम्रैसँग देखिएको छ । लोकतन्त्रमा चुनाव नै त्यस्तो प्रक्रिया हो, जसले पुरानाको बहिर्गमन र नयाँ नेतृत्व आगमनको राजनीतिक संस्कृति निर्माण गर्छ । हाम्रा राजनीतिक दलमा नेतृत्वलाई संरक्षणको छहारी (प्याट्रोन) मान्ने चलन बसेको छ । आफ्नो नेतालाई कार्यकर्ताले महान् र अच्युत भनेर पार्टीको गौरव बढाउन खोज्छन्, यो गलत राजनीतिक संस्कृति हो । गल्ती नगर्ने मान्छे हुँदैन र उसका सबै गल्ती क्षम्य पनि हुँदैनन् । राजनीतिमा त अझ धेरै गल्तीका सम्भावना हुन्छन् । त्यसैले राजनीतिलाई आवधिक कार्यभार मानिएको हो । यसलाई आजीवनको वृत्ति बनाउन खोज्नु गलत हो । आश्चर्य लाग्छ, जब देउवा र ओलीले पालैपालो प्रधानमन्त्री भएर सरकार चलाउने सहमति गरे, कांग्रेस र एमालेका कसैले पनि तपाईंहरूको पालो पुग्यो, अब हामी चलाउँछौं भन्ने साहस गरेनन् । चरणदास होइन, जोखिम मोल्न सक्ने सक्षम टिमसहितको नेतृत्व मुलुकले खोजेको छ । यहाँ मैले टिम भनेर जोड दिनुपर्ने कारण नेपालको अर्थव्यवस्था र कूटनीतिको दुरवस्था देखेर हो । जो पनि अर्थमन्त्री र परराष्ट्रमन्त्री बन्ने परिपाटी नै यो दुरवस्थाको कारक हो ।लोकतन्त्रलाई उत्तरदायी शासन भनिन्छ । त्यसका लागि उत्तरदायी नेतृत्व पनि चाहिन्छ । राजनीतिक उत्तरदायित्व भनेको अत्यन्तै संवेदनशील विषय हो । राजनीतिक नेताको निर्णय र कदम सही हुन सकेन भने जनताले ठूलो सास्ती भोग्नुपर्छ, देशको राजनीति नै उथलपुथल हुन सक्छ । उदाहरणका लागि धेरै पर जानु पर्दैन, शेरबहादुर देउवा नै उदाहरण छन् । २०५९ सालमा उनले अत्यन्त प्रतिकूल समयमा चुनाव गर्छु भनेर प्रतिनिधिसभा विघटनको सिफारिस गरे, तर चुनाव भएन । उनको सिफारिस तत्कालीन संविधानअनुसार नै थियो, तर त्यसमा राजनीतिक सुझबुझ थिएन । दरबारको चाल उनले बुझेनन् वा त्यसकै पछि लागे । परिणामतः उनको सत्ता मात्र गएन, पछाडिको ढोकाबाट ज्ञानेन्द्र शासन आयो । यस्तै, २०७७७८ सालमा केपी ओलीले संविधानमा व्यवस्था नभएको अवस्थामा पनि प्रतिनिधिसभा विघटन र नयाँ चुनावको सिफारिस गरे । दुवै पटक प्रधानमन्त्रीको सिफारिस र राष्ट्रपतिबाट भएको सदरलाई सर्वोच्चले असंवैधानिक भनी बदर गरिदियो । देश राजनीतिक एवं संवैधानिक दुर्घटनाबाट जोगियो । योभन्दा अनुत्तरदायी नेतृत्वको उदाहरण अरू के होलान् ? समयको कठघरामा औचित्य पुष्टि गर्न नसक्ने नेतृत्व उत्तरदायी हुन सक्तैन, इतिहासको बदनाम पात्र ठहरिन्छ ।नेता त अनुत्तरदायी भए, भए पार्टी पनि उत्तरदायी हुन सकेका छैनन् । कांग्रेसले २०५९ सालमै र एमालेले २०७८ सालपछि देउवा र ओलीलाई गलत निर्णयका भागीदार भनेर नेतृत्वबाट पन्छाउन सक्नुपर्थ्यो, तर उनैलाई अझ शक्तिशाली बनाए । पार्टीमा वैकल्पिक नेतृत्वको सम्भावनालाई तलैबाट थिचेर राख्ने संगठन संरचना यसका लागि जिम्मेवार छ । राजनीतिमा सुधारका लागि अहिले पार्टी संगठन संरचना, सदस्यता वितरण र नेतृत्व चयन प्रक्रियामै परिवर्तन आवश्यक छ । केही विधिविधानका कुरा छन्, त्यसमा संशोधन र परिवर्तन गर्न सकिन्छ । तर मुख्य कुरा पार्टीभित्र आन्तरिक लोकतन्त्र र तदनुकूल राजनीतिक परम्परा बसाल्ने हो ।राजनीति भनेको खराब ब्याजी साहु र निरीह आसामीबीचको तमसुकजस्तो होइन । यो त लोकअपेक्षा र लोकमतका आधारमा चल्ने हुनुपर्छ । कहिलेकाहीं लोकमत विवेकपूर्ण नहुन पनि सक्छ । असल मान्छे चुनाव हार्ने र खराबले जित्ने परिस्थिति बन्छ । तर पार्टीभित्र राम्रा परम्परा बसाल्न सके राजनीति जोगिन्छ, असल मान्छेले मौका पाउँछ । बेलायतमा दुई वर्षअघि लिज ट्रस पार्टीको लोकप्रिय मतबाट प्रधानमन्त्री बन्न पुगिन्, उनी असल वा खराब प्रधानमन्त्री के हुन्थिन् परीक्षण नै हुन पाएन, ५० दिनमै पदबाट राजीनामा दिइन् । उनका आर्थिक नीतिलाई पार्टी र उनकै सहयोगी मन्त्रीहरूले रुचाएनन् । आफ्नो कमजोरी बुझेर उनी हटिन् । निर्वाचन क्षेत्रका मतदाताले पनि रुचाएनन्, गत संसदीय चुनावमै हारिन् । सायद उनले अब फेरि प्रधानमन्त्री बन्ने मौका कहिल्यै पाउँदिनन् होलिन् । उनी खराब राजनीति र अयोग्य प्रधानमन्त्रीको उदाहरण बनेकी छन् । हाम्रोजस्तो मेरो त रहर नै पुगेको छैन भनेर पटकपटक प्रधानमन्त्री हुने, नीति निर्णय भाँडमा जाओस् तर नेता उही रहने राजनीति नै होइन, यो त जबर्जस्ती हो । म ओली, देउवा, प्रचण्ड वा यस्तै आफैं मात्र नेता हुँ भन्नेहरूमध्ये को ठीक वा गलत हुन् भनेर यहाँ जोडघटाउ गर्ने पक्षमा छैन । उनीहरूको नेतृत्व र काम हेरिसकियो । जनताले त्यसलाई रुचाएका छैनन् । पार्टी विधान र संविधानको प्राविधिकताको आडमा म संविधानविधानसम्मत लोकतान्त्रिक विधिबाटै प्रधानमन्त्री, पार्टी अध्यक्षसभापति चुनिएको हुँ भन्नुको अर्थ छैन । विधानसंविधानलाई त यी नेताले पैतालमुनि कुल्चेर राखेका छन् । पार्टीको विधान त उनी आफैंले बदल्न सकिहाल्छन्, आफ्नो स्वार्थअनुकूल संविधानको खराब अभ्यास गर्न पनि सिपालु छन् । त्यसैले पार्टीभित्र नेतृत्वका लागि अलि आशालाग्दो अनुहार बनाएकाहरूले नेतृत्व बहिर्गमनको ठोस नीति वा दबाब जे भने पनि अवलम्बन गर्न अब ढिलो गर्नु हुँदैन ।विश्वप्रकाशले राष्ट्रपति एक पटक, प्रधानमन्त्री दुई पटक, मन्त्री तीन पटक र सांसद चार पटकभन्दा बढी हुन नहुने सीमा तोक्ने प्रस्ताव गरेका छन् । सामान्यतया यसरी प्रस्ताव पारित गरेर नीति नै बनाउनुपर्ने अवस्था आउनु नपर्ने थियो, यस्ता कुरामा पार्टी नेतृत्वमा बस्नेले आफैं अग्रसर भएर स्वस्थ परम्परा बसाल्नु राम्रो हुन्थ्यो । प्रस्तावमा कार्यकाल नभनेर पटक भनिएको छ । यो शब्द चयन जानीबुझी राखिएको भन्ने मेरो अनुमान छ । प्रधानमन्त्रीबाहेक अरूको हकमा यसले कार्यकाल नै लक्षित गर्दछ । किन दुई पटक भन्नुपर्यो, यो विचारणीय छ । नेपालमा निर्वाचित प्रधानमन्त्री कसैले एक कार्यकाल पनि पूरा गर्न पाएको रेकर्ड छैन । तर देउवा, ओली र प्रचण्डले बाँचुञ्जेल कहिल्यै नछोड्ने भए भन्ने धारणा स्थापित भएको छ ।नेताहरू किन सत्तालाई आफ्नो निजी पकडमा राखिराख्न चाहन्छन् ? किन आफ्नै पार्टीका अर्को सहयोगीलाई छोड्न तयार हुन्नन्, गम्भीरतापूर्वक बुझ्नु जरुरी छ । राजनीति भ्रष्टाचारको दलदलमा छ । आफू छानबिनमा परिएला भन्ने डर छ । त्यसबाट आफू जोगिन र आफ्नालाई जोगाउन सत्ताको निरन्तर आडभरोसा चाहिएको छ । झन्डै दुई सय वर्ष भयो, उन्नाइसौं शताब्दीमै बेलायती इतिहासकार लर्ड एक्टनले शासकहरूको मूल्यांकन गर्ने क्रममा भनेको कुरा अहिले पनि उत्तिकै मननीय छ, चेतना भए । उनले भनेका थिए, शक्ति भ्रष्टाचारमुखी छ, जति बढी शक्ति भयो त्यति भ्रष्टाचार बढ्छ । नेताले पार्टीको नियन्त्रण होइन, पार्टीले नेतालाई नियन्त्रणमा राख्नुपर्छ राजनीति सुधार्न ।"
श्रम आप्रवासन नीतिका फितला प्रावधान,"विख्यात इजिप्सियन अर्थशास्त्री समीर अमिनले भनेझैं २१ औं शताब्दीको श्रम आप्रवासन भूमण्डलीकरणको जालोका रूपमा हाम्रा चुलाचौकासम्म पुगिसकेको छ । उदारवादी बजारलक्षित उत्पादन प्रणालीले गरेको सस्तो श्रमको माग, प्राकृतिक स्रोतको असीमित दोहन, कृषियोग्य भूमिको गलत चुसाइ र वातावणीय प्रभावलगायत परिस्थितिका कारण कुनै पनि व्यक्तिले आफूलाई सस्तो श्रम बजारमा बिनासर्त समर्पण गरिदिन्छ । यसरी गरिने समर्पणमा अधिकारका कुरा हुँदैनन् । केवल हुन्छन् त जायज र नाजायज जिम्मेवारी र बाध्यताका पक्षहरू । साढे सात दशकदेखि अनौपचारिक रूपमा भारत र चार दशकदेखि औपचारिक रूपमै विश्वका विभिन्न मुलुकका श्रम बजारमा रहेका नेपाली श्रम आप्रवासीको भोगाइ समीर अमिनका तर्कसँग मेल खान्छन् । घरेलु श्रम बजारमा सम्भावना नदेखेर वा नभेटेर अन्य श्रम बजार चहार्नु एउटा श्रमिकको बाध्यता हो । कुनै पनि नागरिकले दुनियाँको श्रम बजारसँग सम्झौता गरी असमान श्रमसम्बन्धमा रही काम गर्छन् । तर, विप्रेषण बुझ्ने राज्यले विप्रेषण आर्जन गर्ने नागरिकप्रतिको दायित्व केके हुन्, ती कति हदसम्म पूरा गर्न सकिएको छ भन्ने प्रश्न नै आजको श्रम आप्रवासनको मूल नीतिगत प्रश्न हो । हालै सार्वजनिक श्रम आप्रवासन नीति २०८१ को प्रस्तावित मस्यौदालाई यहाँ विभिन्न कोणबाट केलाउने प्रयत्न गरेको छु ।सामान्यतः नीतिगत खाका भनेको त्यो सवालप्रतिको राष्ट्रिय दृष्टिकोण हो, जुन विद्यमान मूल कानुन (संविधान) भित्र रहेर राजनीतिक पद्धतिको मर्मसँग जोडिएको हुन्छ । त्यो भनेको सम्बन्धित सवालको मूल मर्म, त्यसको परिभाषाको दायरा, मानिसको जीवनसँग जोडिने व्यावहारिक अर्थ, व्यक्तिको सार्वभौम पहिचान र त्यो पहिचानसँग गाँसिएको मौलिक अधिकारसँग कति सम्बन्ध राख्छ भन्ने हो । खाकाले एकातिर समाजमा रहेको संरचनागत विभेद र लाभको विश्लेषण गरी सम्बन्धित समुदायको सामाजिक न्यायको सुनिश्चितता गर्नुपर्छ । अर्कातिर सम्बन्धित निकाय र सरोकारवालालाई जिम्मेवार बन्न सहजीकरण गर्ने हो । तर, श्रम आप्रवासनको नीति भनेर तयार पारिएको दस्तावेजले यी सन्दर्भ समेटेको पाइँदैन ।नेपालको परिवेशमा श्रम आप्रवासन भनेको के हो र के होइन ? श्रम आप्रवासन आफैंमा बृहत् आप्रवासनभित्रको कुन आयाममा पर्छ ? तिनीहरूबीच कस्तो अन्तरसम्बन्ध छ, जसले हाम्रो श्रम आप्रवासन प्रक्रियालाई जटिल बनाएको छ र श्रमिकको सामाजिक न्यायमा चुनौती थपेको छ ? यी यस्ता प्रश्न हुन्, जसको उचित सम्बोधन नभई नेपालजस्तो भूराजनीतिक र भौगोलिक विश्वमानचित्रको श्रम आप्रवासन नीति बन्न सक्दैन । अर्को महत्त्वपूर्ण पक्ष, श्रम आप्रवासन विश्व श्रम बजारसँग जोडिएको आयाम हो । तर नीतिगत खाकाको सीमा राजनीतिक रूपले राष्ट्रिय चरित्रको हुँदाहुँदै कूटनीतिक, आर्थिक र मानव अधिकार र त्यससँग जोडिएको अन्तर्राष्ट्रिय चरित्रको सामाजिक न्यायको दायरा पनि हो । नेपालको सन्दर्भमा घरेलु खाका, त्यसका क्षेत्रीय र अन्तर्राष्ट्रिय परिधिको सीमा के हुन सक्छ र हुनुपर्छ ? दस्तावेजप्रति यस्ता थुप्रै अवधारणागत प्रश्नहरू उठाउन सकिन्छ । यो प्रश्न नेपाली संस्करणको श्रम आप्रवासनको नीतिगत खाकाले सम्बोधन गर्नु जरुरी छ । तर यो खाकाले यी अवधारणागत प्रश्नहरूको सम्बोधन गर्न सक्दैन । यो नीतिगत दस्तावेज एउटा वार्षिक कार्यक्रम जस्तो लाग्छ । किनकि यसले सरकारलाई जिम्मेवार बनाउनुभन्दा पनि वैदेशिक रोजगार व्यवसायी, गैरसरकारी संस्था र गैरआवासीय नेपाली संघ जस्ता संस्थालाई केन्द्रमा राखेर उनीहरूको भूमिका विस्तार गर्नतिर केन्द्रित देखिन्छ ।गैरसरकारी संस्थाले राज्य र उसका संरचनालाई प्रतिस्थापन गर्न सक्दैन । वैदेशिक रोजगार व्यवसायी र गैरआवासीय नेपाली संघ जस्ता निकायलाई श्रम आप्रवासनको व्यवस्थापन गर्ने प्रत्यक्ष भूमिकामा ल्याउनु भनेको स्वार्थ बाझिने कुरा हो । यसको विभिन्न पाटोमा हामीले धेरै बहस गर्नुपर्ने छ । ठगिएका, बेचिएका, झुक्याइएका भुक्तभोगी श्रम आप्रवासी हाम्रा वरिपरि बर्गेल्ती छन्, यो जिकिरको पुष्टि गर्न । यद्यपि स्वच्छ, पारदर्शी, सामाजिक उत्तरदायीपूर्ण वैदेशिक रोजगार व्यवसाय गर्ने व्यवसायी पनि हामीकहाँ नभएका होइनन् । उनीहरूले श्रम आप्रवासनसम्बन्धी सरकार, गन्तव्य मुलुक र अन्तर्राष्ट्रिय तहमा भएका सुरक्षित, सम्मानजनक र शोषणरहित श्रम आप्रवासन प्रक्रियामा सहजीकरण गरेका उल्लेख्य उदाहरण छन् । तर ती आफैं आफ्नो व्यावसायिक समूहमा सीमान्तकृत छन् । व्यवसायीहरूको सांगठनिक नेतृत्वले यस्ता सकारात्मक प्रयासका नजिरलाई मूल प्रवाहीकरण गर्न या त सकेको छैन या त रुचि राख्दैन । यो आफैंमा सार्वजनिक बहसको विषय हो । कतिपय गन्तव्य मुलुकमा गैरआवासीय नेपालीको नकारात्मक भूमिका रहेको भुक्तभोगी नेपाली श्रम आप्रवासी नै बताउँछन् । यसका थुप्रै पक्ष छन्, समय र सन्दर्भसँगै सतहमा आउलान् । राज्यले गैरआवासीय नेपाली र तिनको संस्था एनआरएनएलाई संगठित हुनका लागि सहजीकरण गर्नुपर्छ । जसले गर्दा अन्य मुलुकका गैरआवासीय नागरिक पनि एनआरएनए जस्तै संगठित र व्यवस्थित डायस्पोरामा रूपान्तरित हुन सकुन् । आफ्नो जन्मभूमिको सामाजिक, सांस्कृतिक र आर्थिक रूपान्तरणको सहयात्री बन्न सकुन् । हाम्रा दूतावासलाई प्रभावकारी बनाउन एनआरएनएलाई परिचालन गरिनेछ भन्ने प्रावधान नीतिमा प्रस्ताव गर्नु भनेको श्रम आप्रवासन व्यवस्थापन गर्न राज्यको भूमिकालाई संकुचित पार्ने मात्र होइन राज्यलाई गैरजिम्मेवार हुन छुट दिने पनि हो । स्वार्थ बाझिने चरित्रका यी निकायले श्रम आप्रवासीलाई सामाजिक न्यायको दृष्टिले सघाउलान् र श्रम आप्रवासन व्यवस्थापन प्रक्रियामा अहिले खड्केको सुशासन कायम गर्न राज्यलाई साथ देलान् कि नीतिगत रूपमै अपेक्षा गरिएको भूमिका आफ्नो व्यापारिक स्वार्थका लागि प्रयोग गर्लान् ? मूल प्रश्न यो हो । राज्यको प्रतिनिधित्व गर्ने दूतावास भएकाले गन्तव्य श्रम बजारमा कार्यरत श्रमिकको प्रमुख जिम्मेवारी पनि दूतावासले लिने हो । हाम्रा दूतावासलाई जनशक्ति, आर्थिक र अवधारणागत रूपमा श्रमिकमैत्री बनाउन अहिलेको परराष्ट्र नीतिमा श्रम कूटनीति प्रवेश गराउनु ढिलो गर्नु हुँदैन । विश्वमा छरिएका श्रम आप्रवासीहरू राज्यसँग प्रत्यक्ष पहुँच भएका, राजनीतिक दल आबद्ध भएर प्रवासमा संगठन निर्माण गरेका र नेपालमा पार्टीहरूलाई लेबी तिर्नेभन्दा असंगठित र लेबी नतिर्ने समूह विशाल छ । तर एक्लो छ । त्यही समूह श्रम आप्रवासनको निर्णय गरेको दिनदेखि ठगी, जालझेल, शोषण र विभेदमा पर्छ । अझ महिला, अत्यन्त निम्न वर्ग र राम्रोसँग नेपाली पनि बोल्न सकस हुने वर्गको त स्थिति झन् जटिल हुने गर्छ । दलालमार्फत राज्यले तय गरेको प्रक्रिया छली अनौपचारिक बाटो हुँदै लगिइने, पठाइने, जान बाध्य हुने, अनि बेचिइने पनि यही वर्ग हो । राज्यको उपस्थिति यही समूहलाई बढी जरुरी पर्छ । विडम्बना, हाम्रा अधिकांश दूतावासले श्रमिकहरू श्रम मन्त्रालयअन्तर्गत पर्छन्, महिलाहरू महिला मन्त्रालयको जिम्मेवारीमा पर्छन् भनेर उनीहरूको समस्या सुन्दैन । विभिन्न अनुसन्धानले नै यो पुष्टि गरिसकेका छन् । धेरै टाढा नजाऔं, कोरोनाका बेला गरिएका उद्धारले यही पुष्टि गर्छ र अन्य बेला गरिने विभेद त दैनिकीजस्तै छ । प्रस्तावित खाकामा दूतावासले सेल्टर बनाउने कुरा एकातिर लैंगिक र सामाजिक दृष्टिले त्रुटिपूर्ण छ भने अर्कातिर व्यावहारिक छैन । यसो भनिरहँदा रोजगारदाताले श्रम सम्झौता एकतर्फी रूपमा तोडेर सडकमा पुर्याएको श्रमिकलाई तत्काल राहत चाहिने यथार्थलाई नजरअन्दाज गर्न खोजेको होइन । तर, प्रश्न के हो भने हामीले खासगरी महिला श्रमिकजस्तै बेचिएर फर्केका, यौनहिंसा भोगेर बिचल्लीका परेका महिलालाई पुनःस्थापना केन्द्रमा राखिदिँदा उनीहरूको सार्वभौम पहिचान र मौलिक अधिकारमा कस्तो प्रभाव पर्ला ? यस्ता केन्द्रको विकल्पमा उपाय के हुन सक्छ ? श्रम आप्रवासनका विविध आयाम यो प्रस्तावित खाकाले समेटेको देखिन्न । श्रम आप्रवासन केवल श्रम मन्त्रालयको श्रम स्वीकृतिको छाप राहदानीमा लगाएर विमान चढ्नु मात्र होइन भन्ने कुरा हामीले अबचाहिँ बुझ्नुपर्छ । नेपालको परिवेशमा श्रम आप्रवासन के हो ? आजको नेपालमा यसका कुनकुन आयाम सान्दर्भिक छन् ? अनि ती आयामलाई अर्थपूर्ण तरिकाले सम्बोधन गर्ने आधार के छन् ? हाम्रा श्रम आप्रवासीको मौलिक अधिकार सुनिश्चितता गर्दै, गन्तव्यमा हुने श्रम शोषण, यौन र गैरयौनहिंसा, ज्यालामा विभेद, सम्झौताकरार पत्रमा जालझेल, परिवारबाट टाढा हुँदाको एक्लोपना र यो सबबाट उब्जने मनोविज्ञानलाई कार्ययोजना जस्तो लाग्ने यो नीतिगत खाकाले सम्बोधन गर्न सक्छ ? भारत जाने र उताबाट आउने श्रमिकको सन्दर्भ उठान गर्नु सान्दर्भिक छ । यद्यपि खालि श्रम पञ्जीकरणको टुक्रे कामले भारत जाने श्रमिक र भारत हुँदै तस्करी गराइने र बेचबिखन गर्ने पाटो सम्बोधन हुँदैन । मानव बेचबिखनविरुद्धमा काम गर्ने केही गैरसरकारी संस्थाले सिमानामा राज्यको आध्यागमनलाई नै शिथिल पार्ने गरी ठड्याइएका संरचनाले युवा महिलाको हिँडडुल गर्ने अधिकार र सार्वभौम पहिचानलाई कसरी चुनौती दिइरहेका छन् ? उसो त यो खाका नै वैदेशिक रोजगार व्यवसायीहरूको सक्रिय सहभागितामा तयार भएको भनेर आप्रवासी श्रमिकका सञ्जाल, मजदुर संगठनका प्रतिनिधि र श्रम आप्रवासन अनुसन्धानमा संलग्नहरू नै भन्ने गर्छन् । वास्तवमा यस्ता नीतिगत खाका सम्बन्धित सरोकारवालासमेतको संलग्नतामा श्रम आप्रवासनसँग प्रत्यक्ष र परोक्ष रूपमा जोडिएका नेपाली समाजका विभिन्न पाटाको गहिरो विश्लेषणपछि तय गरिनुपर्ने हो । तर, उपलब्ध मस्यौदा पढ्दा त्यसो गरेजस्तो लाग्दैन । यसमा समेटिएका अधिकांश पक्ष विश्लेषण गर्दा वैदेशिक रोजगार ऐन, २०६४ र त्यसका मातहत बनेका नीति, कार्ययोजनाहरूकै सामान्य परिमार्जित संस्करणजस्ता लाग्छन्, जुन बदलिँदो समयसापेक्ष छैनन् । २०६४ यता विश्व, क्षेत्रीय र घरेलु श्रम बजारको चरित्र फेरिएको छ । विभेदका स्वरूप बदलिएका छन् । गन्तव्य मुलुकको राजनीति, कूटनीति, अर्थनीति, लैंगिक नीति, श्रम नीतिलगायत समाजको समग्र चरित्र फेरिएको छ । यो बदलाव हाम्रो आफ्नै घरेलु सामाजिकसांस्कृतिक, राजनीतिक, आर्थिक, लैंगिक र वर्गीय चेतनामा पनि भेटिन्छ भने रोजगारका सम्भावना समयसापेक्षतामा झन्झन् संकुचित छ ।एकातिर वैदेशिक रोजगार बोर्डलाई स्वायत्त बनाएर निजी क्षेत्रको प्रभावमा पार्नु भनेको अहिलेको बेथितिलाई झन् बढी फस्टाउन दिनु हो । अर्कोतिर, छुट्टै अर्को संरचनाको प्रस्ताव गर्नु अहिले भएका असान्दर्भिक संरचनामा अर्को आर्थिक भार थप्नु हो । अहिलेको श्रम मन्त्रालयको संरचना न त श्रम आप्रवासनको चुनैतीलाई सम्बोधन गर्न समयसापेक्ष छ न श्रम आप्रवासनका सम्भावनालाई नेपालको विकास र समृद्धिको सपनाको नेतृत्व गर्न सान्दर्भिक नै । एउटा विभाग वा अड्डाको निर्माण वा विघटन होइन वर्तमान श्रम मन्त्रालयको व्यापक पुनर्गठन जरुरी छ । श्रम सुशासन एउटा मन्त्रालयको सीमाभित्र जबर्जस्ती समायोजन गरेर अटाउने कुरा पनि होइन । स्वच्छ तथा न्यायोचित भर्ना प्रक्रियाका लागि नेपाल नमुना भएको भनेर दाबी गर्नु अर्को भ्रम हो । वैदेशिक रोजगारमा जस्तो बेथिति र ठगीलाई हामी न्यायोचित भनिरहेका छौं भने प्रस्ट हुन्छ हामीले श्रम सुशासनका सन्दर्भमा कस्तो प्रणाली बसाल्न खोज्दै छौं ? हामीले एकीकृत श्रम आप्रवासन नीतिगत खाकाको निर्माण गरी अहिले भइरहेको टुक्रे प्रावधान र संरचनालाई प्रतिस्थापन गर्नु जरुरी छ । यस्तो एकीकृत श्रम आप्रवासन नीतिमा परराष्ट्र, महिला, गृहअध्यागमन, विकास र योजना, विप्रेषणको हिसाब गर्ने अर्थ र राष्ट्र बैंकको भूमिकामा पनि बहस जरुरी छ । वातावरण, भूमिखेतकृषि, पशुपालन, बजार व्यवस्था, पर्यटनलगायत संघदेखि प्रदेश हुँदै स्थानीय तहसम्मका निकायहरूको दायित्व र जिम्मेवारी प्रस्ट पारिनुपर्छ । असान्दर्भिक भइसकेको वैदेशिक रोजगार ऐन, २०६४ र त्यसअन्तर्गत बनेका टुक्रे खाकालाई प्रतिस्थापन गर्नु समयको आवश्यकता हो ।"
भीडको हिस्सा बन्ने कि जिम्मेवार नागरिक ?,"फेसबुक पेजलाई अनफलो गरिएको एक अभियान यतिखेर चर्चामा छ । आफ्ना असहमत पक्षलाई कमजोर देखाउन यो तरिका अपनाइएको बताइँदै छ । आह्वानकर्ताका समर्थकहरू यसलाई एक डिजिटल लडाइँ मान्दै आफ्नो बहादुरी देखाउन लागिपरेका छन् । के कुनै नेता वा संगठन जनप्रिय रहेको आधार उसको फलोअर संख्या हो ? के फलोअरहरूको संख्या मतपत्रमा अनुवाद हुन्छ ? कस्ता कुरा यो दुनियाँमा मन पराइँदो रहेछ ? अनि अपाहिज जनताले कस्तालाई अवतार मान्ने ? बेरंग हुँदै आएको लोकतान्त्रिक प्रक्रियामा यस्ता सवालबारे भुइँविमर्श हुन जरुरी छ ।आज महात्मा गान्धी बाँचेको भए उनी यस लडाइँलाई कसरी हेर्थे ? अनफलो अभियानलाई के डिजिटल सत्याग्रह मान्न सकिन्छ ? गान्धीको समयमा मोबाइल आएको भए उनी यसको प्रयोग अवश्य गर्थे । तर सामाजिक सञ्जालमा घण्टैपिच्छे आफूलाई अपडेट गर्दैन थिए होला । उनी डिजिटल गुलामीलाई अस्वीकार गर्थे होला । हुन सक्छ, कुनै दिन उनी डिजिटल उपवास पनि बस्थे होला । त्यस दिन सामाजिक सञ्जालमा पोस्ट गर्नुभन्दा उनी कुनै व्यक्तिको घर गएर भेट्थे होला । कसैलाई शुभ प्रभात, बधाई वा श्रद्धाञ्जली ट्याग गरेर लेख्नुभन्दा ती व्यक्ति वा आफन्तसँग बरु फोनमै कुरा गर्थे होला । प्रत्यक्ष भेटेर वा सोझै फोन संवादमार्फत दुःखसुख साझेदारी गर्थे होला । आत्मपीडक प्रश्नाकूलताबारे लेख्थे होला । सञ्जालबाट हुने घृणा, हिंसा, उत्तेजना, विधिहीनता वा विवेक शून्यताबारे आफ्ना प्रवचनहरूमा बोल्थे होला । उनी भन्थे होला मोबाइलले तपाईंलाई प्रयोग गरिरहेको छ कि तपाईंले मोबाइललाई प्रयोग गरिरहनुभएको छ ? जस्तो साधन, त्यस्तै साध्य । साध्य र साधनमा सम्बन्धविच्छेद भइहाल्यो वा सीमारेखा खिचियो भने साध्य नै कलुषित हुन्छ । शस्त्र वा हिंसाले स्थापित हुने शान्ति त श्मशान शान्ति हो । सार्वजनिक विमर्शका जुनसुकै तरिकाले अराजकता र अतिवादलाई उक्सायो भने सबैभन्दा पहिले त्यसका प्रयोगकर्तालाई नै निल्छ । अहिले विभिन्न कारणले राजनीतिक दलहरू कमजोर हुने, राजनीतिक प्रक्रिया निकम्मा हुने र राजनीतिमा बिस्तारै विचारको ठाउँ अराजकता र उत्तेजनाले लिने स्थिति निर्मितका लागि दबाबपूर्ण काम हुँदै छ । समाजमा विभिन्न अवाञ्छित तत्त्वहरूले चलखेलको मौका पाउने र मुलुकलाई भयंकर दुर्घटनाको दिशातिर लाने नियोजित यत्नहरू हुँदै छन् ।अहिलेको अवस्थामा लोकतान्त्रिक राजनीति चुनौती, अप्ठ्यारो र कठिनाइको एउटा पुञ्ज पनि हो । तर यो हाम्रो अनिवार्य यात्राको बाटो हो । चुनौती छ भन्दैमा हामी यो बाटोबाट उम्किन सक्दैनौं । बाटो कठिन छ, तर जे जस्ता संकटहरू मौजुद छन् तिनको समाधान निकाल्न यही लोकतन्त्रको बाटो हिँड्नुपर्नेछ । यतिखेर संविधानको छहारी पाएर अनेक शक्तिहरू टुसाएका छन्, तर तिनीहरू यो छहारीलाई नै डढाउने व्यूह रच्दै छन् । लोकतन्त्र मान्छौं, निर्वाचन प्रक्रिया मान्छौं भनेर आउनेलाई छेकबार लगाउन मिल्दैन । नेपाली जनताले को रहने, को नरहने भन्ने कुरा आवश्यकता, उपयोगिता, औचित्य र इतिहासमा प्राप्त अनुभवका आधारमा टुंगो लगाउने हो । तर निर्वाचन जितेकै भरमा जोकोही लोकतन्त्रनिष्ठ नहुन पनि सक्छ । अहिले लोकतन्त्रका लागि लडेका पुराना दलहरूको भूमिका सबैभन्दा महत्त्वपूर्ण छ । लोकतान्त्रिक व्यवस्था मजबुतीकरणलाई नेपाली समाजको एक अनिवार्य कार्यभार मान्ने नयाँ राजनीतिक शक्तिहरूको भूमिका पनि कम छैन ।यतिखेर सामाजिक सञ्जाललाई अराजक राजनीतिको औजार बनाइँदै छ । यो जानकारी पाउने, संवाद गर्ने र आफ्ना कुरा फैलाउने साधन थियो । अहिले यसले कैयौं प्रकारका समस्या खडा गर्दै छ । तर पनि हामी सहमत हुँदै गएका त छैनौं जो सबभन्दा चर्को स्वरमा चिच्याउँछ, सत्य ऊसँगै छ ! यो बुझेका व्यूहकारहरू अब आफ्नो मिथ्यालाई लोकतान्त्रिक स्पेसमा बेच्न सक्छु भनेर हौसिएका छन् । यो क्रम कुनै निर्वाचित सत्ताले वा संविधानका धाराहरू तेर्स्याएर रोकिनेवाला पनि छैन ।कुनै नायक प्रकटीकरणका लागि प्रतीक्षारत आम मनोरुझानलाई चिर्ने जिम्मेवारी पनि लोकतन्त्रप्रेमीहरूकै हो । कठिनाइ त छ, तर पनि नदी पार गर्नैपर्नेछ । वर्तमान संविधानको प्राक्कथनमै हामी नेपाली लेखिएको छ, त्यो हामीभित्र पर्ने नेपालीको जिम्मेवारी हो लोकतन्त्रको रक्षा गर्ने । असली बराबरी हकको बराबरी हो । न्यायमा बराबरी हो । संसाधनमा समान हिस्सेदारी हो । यो साइबरी बराबरी को भ्रम क्षणिक हो, भंगुर हो । जोसँग अरूलाई झट्का दिने वा व्यंग्य हान्ने अभिव्यक्ति कला छ, तिनले आफ्ना फलोअर को लामो तथ्यांक तयार पारेका छन् । ती निर्मित नवजमातलाई सोच्ने, बुझ्ने, कर्तव्य निर्वाह गर्नेभन्दा यस्तो साइबर बहादुर बनाइएको छ, जोसँग अरूप्रति केवल उत्तेजना र घृणा छ । लोकतन्त्रलाई अतिवाद शमन गर्ने एक उत्तम तरिका मानिएको छ । तर अचेलको लोकतन्त्र सबैको मनमनमा बसिरहेको तानाशाही (निरंकुशता) को सघन रूप भएको छ । पुरानो लोककथा छ । सबैलाई भनिएको थियो पोखरीमा दूध हाल्नु । तर भयो के भने सबैले आफूआफू सोचे अरूले दूध हालिहाल्छन्, मैले एक बाल्टी पानी हाल्दा के फरक पर्छ ? अनि परिणाम, पोखरी केवल पानीले लबालब । हो, अहिले लोकतन्त्र त्यही नियति भोग्दै छ । यो लोकतन्त्र कुनै अमूक दल, नेता वा गठबन्धनले सबलीकरण हुने होइन । यो त प्रत्येक नागरिक स्वयंका प्रति गरिने न्यायबाट आर्जन हुने हो । महात्मा गान्धीका बारे दुनियाँभरि विमर्श चलिरहेको छ । त्यहाँ भनिने र सुनिने गरिएको छ गान्धीभन्दा अगाडि पनि केही छ, त्यो सोच्ने काम भइरहेको छैन । जमानाले यतिविघ्न पलटी मारिसकेको छ कि गान्धी आज या त ट्रेजेडीका रूपमा रिपिट हुन्छन् वा कमेडीका रूपमा । तर पनि आज गान्धी बढी प्रासंगिक छन् । एक पटक भारतीय लोकनायक जयप्रकाश नारायणले भनेका कुरा यहाँ उल्लेख गर्नु जरुरी देखियो । उनका अनुसार गान्धीका बारे कुनै विमर्श गर्नुपर्यो भने आजको समयमा गान्धीको प्रासंगिकता शीर्षक राखिन्छ । गान्धीका बारे त इतिहासले तय गरिसकेको छ । तर यस्ता विमर्शमा सहभागी हुनेहरूले चाहे भने आफ्नो सान्दर्भिकता बनाउन सक्छन् । लोकतन्त्रलाई पलपल सफाइ गरिएन भने अविरल नदी एक फोहरी नालामा अनुवाद हुन जान्छ । र, कुनै अधिनायक हाम्रै बीचबाट बिना दुन्दुभी बजाएर नै ह्वात्त आइदिन सक्छ । संविधानले जसलाई नागरिक बन्ने उच्च गरिमा प्रदान गरेको छ, तिनीहरूले हस्तक्षेप गर्न सक्छन्, गर्नुपर्छ । नेपालका कोही पनि बासिन्दा कुनै संगठन, कुनै ओहोदामा रहे वा नरहे पनि ऊ पहिला नागरिक हो । यतिखेर डिजिटल स्पेसमा जुन घृणाको ताण्डव रचिँदै छ, लोकतन्त्र कुहिएको पानी भयो भनेर जुन भ्रम छरिँदै छ, त्यसको मुकाबिल गर्न अब ढिलो गर्न सकिँदैन । आज नेपालमा गान्धी आए भने लोकतन्त्रलाई स्वस्थ, उर्वर र अपनत्व भएको बनाउन कस्ता उपाय बताउँथे होला ? सन्देश स्पष्ट छ, हामीलाई केही स्पष्ट मूल्य र मान्यताको निर्वाह गरेर हिँड्ने नागरिक बन भन्थे । त्यसका लागि पहिला सत्य बोल । न कम न बेसी, केवल साँचो कुरा बोल । आफूलाई लागेको कुरा विनम्रतापूर्वक तर स्पष्ट रूपमा राख । तर्क र तथ्यका आधारमा सत्य बोल । आफ्नो दलभित्र वा आफ्नो बहुतहको सरकारबारे सत्य बोल्न नडराऊ । जो जहाँ छ, त्यहींबाट सत्य बोल । सत्य बोल्ने साहस देखाऊ । कुनै पनि प्रकारको अधिनायकबाट जोगिनुछ भने सत्य बोल्नु पहिलो सर्त हो । पहिला आफूलाई नै तौलौं, जहाँ पैताला टेकेका छौं, त्यहाँबाट सत्य बोल्न सकिन्छ ? सत्य बोल्दा आइपर्ने नाफा नोक्सानीको लेखाजोखा नगर, केवल सत्य बोल । यसले चहुँओर आन्तरिक लोकतन्त्रको आयतनलाई फराकिलो बनाउँछ । कहींकतै कसैको मनपरी, अटेरी, अख्तियार दुरुपयोग, न्याय बिक्री, विधि मिच्याइँ हुँदै गरेको छ भने त्यो हच्किन्छ । अहिले जो जहाँ बोल्नुपर्ने हो, ऊ कुनै जोखिम लिन चाहँदैन । मौन बस्नुमा नै मजा ठान्छ । सत्य आफू बोल्न नसके जो सत्य बोल्दै छ, तिनका साथ खडा भइदेऊ । सत्य बोल्नका लागि कुनै सोपानतन्त्र चाहिँदैन । तर यो पनि सजिलो र सरल बाटो छैन । लोकतन्त्रमा बाँच्न प्रत्येक नागरिकमा साहस र अभय चाहिन्छ । जहाँका नागरिकमा यो दुई गुणजति बढी हुन्छ, त्यहाँको लोकतन्त्र त्यति नै उन्नत हुन्छ । भयको भुँडीमा केवल नकारात्मक कुराहरू अल्झिएका हुन्छन् । मैले यो कुरा बोलें भने मलाई ट्रोल गर्छन् भन्ने डरले अवाञ्छित तत्त्वहरूले प्रश्रय पाउँछन् । गान्धीको प्रयोगको आधार सत्याग्रह थियो । जहाँ एकमा एक जोड्दा दुई हुँदैन, सत्याग्रहको गणितमा एक र एक मिल्दा त्यसले असीमित ऊर्जा ल्याउँछ । त्यसैले सत्य बोल्न अगाडि बढेका पछाडि खडा भइदेऊ भन्छन् गान्धी । खडा हुन नसके, जो सत्य बोल्न चाहेका छन्, खुलेर वा नेपथ्यमै बसेर भए पनि तिनलाई सघाऊ पुर्याऊ । यस्ता साधारण कामले पनि लोकतान्त्रिक स्पेसमा सेफ्टी भल्भको काम गर्छ । एउटा वैकल्पिक दिशा प्राप्त हुन्छ । अरू केही नगरे पनि कमसेकम गलत गर्नेहरूको साथ नदेऊ । यहाँ दलपतिहरूले गलत बोल्दै छन् तर थपडी बजेको बज्यै छ । उसले भ्रष्टाचार गरेर अकुत कमाएको छ तर उसलाई दल भित्र्याउने होड चल्छ । गलत गर्नेहरूको साथ खडा हुँदा सत्य बोल्नेहरू त डराउँदैन, तर गलत गर्नेहरू झन् हौसिन्छन् । यसरी गलत गर्नेहरूको मौजुदा व्यूह अभेद्य बन्न पुग्छ ।दक्षिण एसियामा लोकतन्त्रका लागि कुनै पनि मुलुकभन्दा नेपालीहरूले ज्यादा बलिदान गरेका छन् । नागरिकको जागरुकताले नै लोकतन्त्रलाई परिपक्व बनाउँछ । छोटाछोटा हस्तक्षेपहरूले शक्ति संरचनालाई लोकनिष्ठ बनाउँछ । लोकतन्त्रको बाटोमा हिँड्दा कतै दिक्क लाग्न सक्छ, पट्यार आउन सक्छ । तर यी सबैमा धैर्य राख्न सक्ने गान्धीपथको सामर्थ्य राख्न सकियो भने लोकतन्त्र जिन्दावाद रहन्छ । आफ्नो उद्देश्य प्राप्त गर्न लोकतन्त्र गतिशील छैन भने नयाँ समयमा प्रत्येक नागरिकले आफूलाई आफ्नो नयाँ भूमिकाका लागि तयार राख्नुपर्छ । तपाईंहामी भीडको हिस्सा बन्ने कि एक जिम्मेवार नागरिक ? नागरिक हुनुको अर्थ नै हो, तपाईंसँग केही जिम्मेवारी छ, तपार्इंको विवेकपूर्ण भूमिका छ । भीडसँग फगत कुतर्क, उच्छृंखलता र थेत्तरोपन हुन्छ । आज साधारणजस्तो देखिने ससाना काम सामान्य स्तरमा गरिनु नै आफ्नो नागरिक धर्मप्रतिको आदराञ्जली हो ।"
हाटबजारमा निर्भर दुई देशको व्यापार !,"सदरमुकाममा किनेको सामान प्रतिकिलो ९० रुपैयाँसम्ममा खच्चडमा ढुवानी गर्नुपर्ने बाध्यता रहेको उनको भनाइ छ । चीन सीमामा त्यही परिणामको चामल ८ सयदेखि १ हजार रुपैयाँमा पाइने भोटेले जानकारी दिए । हुम्लाको हिल्सा, मुगुको नाग्चेनाग्ला, क्याटो र डोल्पाको मरिम चीन सीमासँग जोडिएको छ । सबै नाका कोरोना महामारीका कारण बन्द भएका थिए । तर हिल्सा नाका भने गत वर्ष वैशाखदेखि चीनले खोलिसकेको छ । तर अरू नाका खुलाउन सरकारले पहल नगरेको मुगुका नागरिक अगुवा तिलक मल्लले बताए । कोरोना महामारीअघिसम्म कार्मारोङका युवा मजदुरीका लागि चिनियाँ बजार ताक्लाकोटसम्म पुग्थे । ताक्लाकोटमा मजदुरी गर्दा युवाले मासिक एक लाख रुपैयाँसम्म कमाउँथे, नाका खुले रोजगारीका अवसर सिर्जना हुन्थ्यो, आर्थिक कारोबार बढ्थ्यो, उनले भने, जडीबुटी र कृषि उत्पादनले राम्रो भाउ पाउँथ्यो । कोरोनाका कारण बन्द भएको नाका अर्को वर्ष खुल्ला भन्दाभन्दै ४ वर्ष बितेको डोल्पाको छार्काताङसोङ गाउँपालिका अध्यक्ष सेनाङ गुरुङले जनाए । नाका नखुलेपछि स्थानीयको विपन्नता बढ्दै गएको छ, उनले भने, युवाहरूका लागि ताक्लाकोटको रोजगारी त गुम्यो नै पर्यटकीय र आर्थिक गतिविधि पनि घटेको छ । चीन हुँदै डोल्पा आउने पर्यटकको संख्या ४ वर्षयता शून्य रहेको गुरुङको भनाइ छ ।"
सहकारीका ५ लाखसम्मका बचतकर्ताको विवरण संकलन गरिँदै,"भूमिहीन दलित, सुकुम्बासी तथा अव्यवस्थित बसोबासीको व्यवस्थापन गर्न भूमिसम्बन्धी समस्या समाधान आयोगमार्फत ५ लाख परिवारलाई जग्गाधनी प्रमाणपुर्जा उपलब्ध गराउने घोषणा पनि बजेटमा गरिएको छ । कानुनमा आवश्यक संशोधन गरी सहकारिताको सिद्धान्त र नीतिबमोजिम सहकारी सञ्चालन हुने व्यवस्था गरिने, बचत तथा ऋण सहकारी संस्थाको नियमन गर्न नियामक निकाय स्थापना गरिने, बचत तथा ऋण सहकारीलाई एकआपसमा गाभिन सहजीकरण गरिने नीति पनि सरकारको छ । उल्लिखित कामका लागि भूमि व्यवस्था, सहकारी तथा गरिबी निवारण मन्त्रालयका लागि सरकारले ६ अर्ब ८२ करोड रुपैयाँ विनियोजन गरेको छ ।"
निगमका कार्यकारी अध्यक्षलाई सातामै तीन स्पष्टीकरण,"काठमाडौं)धमाधम जहाज ग्राउन्डेड गर्दै करोडौं रुपैयाँको नोक्सान बेहोर्ने गरी नेपाल वायुसेवा निगमलाई धराशायी बनाएको अभियोगमा कार्यकारी अध्यक्ष युवराज अधिकारीलाई एकै सातामा तीन स्पष्टीकरण सोधिएको छ । यसमा दुई स्पष्टीकरण पर्यटनमन्त्री बद्री पाण्डेले र एउटा निगमको सञ्चालक समितिले सोधेका हुन् । अन्तर्राष्ट्रिय गन्तव्यहरूमा निगमले गर्दै आएका उडान जहाज अभावले धमाधम रद्द, कुनै गन्तव्यमा मर्जर गर्दै सयौं यात्रु गन्तव्यमै पुग्न नपाएर बिचल्ली हुने घटनाले नेपालकै बदनाम हुन थालेपछि बुधबार संस्कृति, पर्यटन तथा नागरिक उड्डयन मन्त्रालयले अध्यक्ष अधिकारीलाई बोलाएको पर्यटन राज्यमन्त्री अरुण चौधरीले जनाए । तर अधिकारी बैठकमा जानकारी नदिई आएनन् । मन्त्री, सचिवलाई होइन, निगम अध्यक्ष अधिकारीले सरकारलाई नै टेरेनन, राज्यमन्त्री चौधरीले भने, हामीले तुरुन्त स्पष्टीकरण सोध्न पर्यटनसचिव गणेशप्रसाद पाण्डेलाई निर्देशन दिइसकेका छौं ।यसअघि आइतबार पनि मन्त्री पाण्डेले डाकेको बैठकमा अध्यक्ष अधिकारी अनुपस्थित भएको मन्त्रालयका प्रवक्ता रामकृष्ण लामिछानेले बताए । युवराज अधिकारी यसअघि पनि बैठकमा जानकारी नगराई अनुपस्थित भएकाले स्पष्टीकरण सोध्ने निर्णय भएको हो, सहसचिवसमेत रहेका लामिछानेले भने, उहाँको अनुपस्थितिले निगममा भएगरेका कामको समीक्षा गर्न पाइएन । पटकपटक बैठकमा नआएकाले मन्त्रालयका तर्फबाट दोस्रो स्पष्टीकरण सोध्ने निर्णय भएको हो । नेपाल वायुसेवा निगमको सञ्चालक समितिले पनि निगमका कार्यकारी अध्यक्ष अधिकारीलाई स्पष्टीकरण सोधेको छ । चार वटा जेट विमानमध्ये दुइटा वाइडबडी विमान उडानमा नरहँदा राष्ट्रिय ध्वजावाहक नेपाल वायुसेवा निगमले दैनिक ४ करोड हाराहारी नोक्सानी बेहोर्नुपर्ने भएपछि समितिले कार्यकारी अध्यक्ष युवराज अधिकारीलाई भदौ १३ मा स्पष्टीकरण सोधेको थियो । अध्यक्षको सचिवालय स्रोतका अनुसार, नजिकिँदै गरेका चाडपर्वकै मुखमा ढिलाइ गर्दै नियमित गर्नुपर्ने विस्तृत मर्मतसम्भार (सीचेक) मा दुवै वाइडबडी विमान पठाउन ढिलाइ गरेको लगायतका विषयमा सञ्चालक समितिले स्पष्टीकरण सोधेको हो । निगमको सञ्चालक समितिले सोधेको स्पष्टीकरण हाम्रो (कार्यकारी अध्यक्ष) को कार्यालयमा आइपुगेको छ, स्रोतले कान्तिपुरसँग भन्यो ।भदौ १३ गते सञ्चालक समितिमा दर्ता गरिएको स्पष्टीकरणको विस्तृत जवाफ अर्को बैठकमा आफैं हस्ताक्षर गरेर उपस्थित भई बुझाउन कार्यकारी अध्यक्ष अधिकारीलाई निर्देशन दिइएको छ । बद्री पाण्डे पर्यटनमन्त्री हुनुअघि अधिकारीले प्रेम आले, जीवनराम श्रेष्ठ, सुदन किराती र हितबहादुर तामाङसँग काम गरिसकेका छन् । सबै मन्त्रीसँग अधिकारीको सम्बन्ध तिक्ततापूर्ण नै रहेको बताइन्छ । अधिकारीलाई पाँचवटै मन्त्रीको कार्यकालमा कम्तीमा २१ पटक स्पष्टीकरण सोधिएको पर्यटन मन्त्रालयको प्रशासन स्रोतको दाबी छ । सबैभन्दा पहिले पूर्वमन्त्री आलेले ०७९ जेठमा स्पष्टीकरण सोध्दा चित्तबुझ्दो जवाफ नदिएको भन्दै अधिकारीलाई तत्कालीन मन्त्रिपरिषद्ले बर्खास्त गरेको थियो । उनी सर्वोच्च अदालतको अल्पकालीन आदेशबाट निगमको नेतृत्व गर्दै आएका छन् । उक्त मुद्दाको पेसी सरेको सरै छ ।निगममा ३४ वर्ष काम गरेर ५८ वर्षको उमेरहद मापदण्डअनुसार अवकाशमा गएका अधिकारीलाई नेकपा समाजवादीका नेता झलनाथ खनालको सिफारिसमा निगमको नेतृत्व दिइएको थियो । त्यसताका प्रधानमन्त्री शेरबहादुर देउवाले अधिकारीलाई ०७८ कार्तिकमा ४ वर्षका लागि नियुक्त गरेका थिए । अधिकारी आइसकेपछि ४५ अर्ब ऋण व्ययभार रहेको निगमको आर्थिक दायित्व ५३ अर्ब रुपैयाँ पुगेको छ । यसबारे निगमको सञ्चालक समितिले स्पष्टीकरणमा जवाफ मागेको एक बोर्ड सदस्यले बताए ।अधिकारीले वाइडबडी अन्नपूर्णलाई असार ९ माइटालीको नेपल्स पठाएका थिए । एमआरओ एजेन्ट कम्पनीले बैना भुक्तानी नगरेको भनी त्यो विमान ३७ दिनसम्म पार्किङमै थन्काइदिएको थियो । ३७ दिनसम्म उक्त विमान त्यहाँ रहँदा पार्किङ शुल्क, बिमालगायत अतिरिक्त खर्च लाग्नेबाहेक उक्त विमानले दैनिक २ करोड हाराहारी कारोबार गुमाउँदा ७४ करोड नोक्सानी भएको ती सदस्यको भनाइ छ । इटालीको एजेन्ट कम्पनी एटीआईटेकले वाइडबडी जहाजलाई ३० दिनभित्र मर्मत सकेर पठाउने सम्झौतापत्रमा उल्लेख गरेको छ । तर साढे दुई महिना भइसक्दा पनि जहाज मर्मत सकिएको छैन । अधिकारीले निगमको सञ्चालक समिति सदस्य किशोर प्रधान र निर्देशक टंकनिधि दाहालसँग साउन ७ को राति प्रधानमन्त्री केपी शर्मा ओलीलाई बालुवाटारमा भेट गरी इटाली पठाइएको जहाज साउन ३० मा नेपाल आइसक्ने भनेका थिए । तर त्यो जहाज भदौ २४ सम्म नेपाल नआउने जनाउँदै निगमको मार्केटिङ विभागले जापानको नारिताका लागि राखिएका दुइटा उडान रद्द गरेको सुचना बुधबार सबै विभागलाई सर्कुलर गरेको छ ।"
अर्थ संक्षेप,"सुरु भयो अटो कार्निभल काठमाडौं (कास) विद्युतीय सवारीसाधनको प्रवर्द्धन गरिरहेको दिगो ग्रुपले काठमाडौंको बल्खुमा दिगो अटो कार्निभल सुरु गरेको छ । कार्निभलको मुख्य आकर्षण स्पट एक्सचेन्ज कार्यक्रम रहेको र यहाँ पुराना सवारीसाधनलाई नयाँ विद्युतीय सवारीसाधनसँग एक्सचेन्ज गर्न सक्ने सुविधा रहेको आयोजकले जनाएको छ । यस अवसरमा दिगो ग्रुपले सहभागीहरूलाई विशेष नगद छुट, थप मूल्यांकन र सरल वित्तीय योजना जस्ता विभिन्न आकर्षक प्रस्ताव उपलब्ध गराउने बताएको छ । यस्तो कर्निभल विद्युतीय सवारीसाधनका लागि नेपालमा पहिलो पटक आयोजना गरिएको र आफ्ना ग्राहकलाई सहज बनाउन आगामी दिनमा पनि दिगोले यस्तै कार्यक्रम गर्दै जाने दिगोका संस्थापक राजन रायमाझीको भनाइ छ । अणुव्रत पुरस्कार उद्योगीटाटालाईकाठमाडौं (कास) सन् २०२३ का लागि अणुव्रत विश्व भारतीद्वारा प्रदान गरिने प्रतिष्ठित अणुव्रत पुरस्कार प्रसिद्ध उद्योगपति तथा सामाजसेवी रतन टाटालाई प्रदान गरिएको छ । एक कार्यक्रमबीच उक्त पुरस्कार मुम्बईस्थित टाटाको निवासमा गएरै प्रदान गरिएको हो । अणुव्रत विश्व भारतीका राष्ट्रिय अध्यक्ष अविनाश नाहरसँगै त्यहाँ पुगेको प्रतिनिधिमण्डलले टाटालाई १ लाख ५१ हजार रुपैयाँको पुरस्कारसहित स्मृतिचिह्न प्रदान गरेको छ । निसानको ॅफेस्टिभ डिल काठमाडौं (कास) नेपालमा निसान गाडीको आधिकारिक वितरक पायोनियर मोटोकर्पले निसानका गाडीहरूमा निसान फेस्टिभ डिल को विशेष छुट योजना ल्याएको छ । यो योजना निसानका सबै गाडी निसान म्याग्नाइट, निसान किक्स, निसान नाभारा, निसान लिफ र निसान एक्सट्रेलमा लागू हुने कम्पनीले जनाएको छ । नजिकिँदै गरेका चाडपर्वको उत्सवमय अवसरमा यो विशेष छुटको योजना ल्याइएको बताइएको हो । यो योजना चाडपर्वभर लागु हुनेछ । योजनाअन्तर्गत ग्राहकले निसान गाडी बुकिङ गर्दा विभिन्न सुविधा पाउनेछन्, जसअन्तर्गत १ वर्ष निःशुल्क गाडी व्यापक बिमा, निःशुल्क ३ वर्षको सडक कर, निःशुल्क ३ वर्षको सर्भिसिङ, ३ वर्षको वारेन्टी र १५ लाखसम्मका छुट पाउने कम्पनीको भनाइ छ । पर्यावरणमैत्री अभियानमा टाइगर प्यालेस रिसोर्टभैरहवा (कास) रूपन्देहीको तिलोत्तमा१५ स्थित पाँचतारे टाइगर प्यालेस रिसोर्टलाई पर्यावरणमैत्री तुल्याइने भएको छ । कार्बन उर्त्सजन न्यूनीकरणकासाथै प्रत्येक वर्ष वृक्षरोपण गरेर वातावरणमैत्री रिसोर्ट बनाउन लागिएको सञ्चालकले बताएका छन् । नयाँ व्यवस्थापनले रिसोर्ट सञ्चालन गरेको एक वर्ष पुगेको अवसरमा सोमबार आयोजित कार्यक्रममा रिसोर्टका प्रमुख कार्यकारी अधिकृत (सीइओ) दीपक लेखकले भने, कार्बन उत्सर्जन हुने वस्तुको प्रयोग शून्य बनाउने र हरियाली बढाएर वातावरण संरक्षणमा टेवा पुर्याउने हाम्रो योजना छ । आगामी केही वर्षभित्रै रिसोर्टले कार्बन उर्त्सजन हुने फुडप्रिन्टलाई शून्य बनाउँदै छ । प्रत्येक वर्ष एक सय बिरुवा रोप्छौं भने होटलमा विद्युतीय गाडीको मात्रै प्रयोग गर्छौं । रिसोर्टमा सौर्य ऊर्जा जडान गरेर विद्युत्को खपत घटाउँदै जाने लेखकले बताए । यसबाहेक जतिसक्दो धेरै वस्तुलाई रिसाइकल गरेर पुनः प्रयोगमा जोड दिइने उनको भनाइ छ । ब्रिटिस कपको उपाधि आईएसएमटीलाईकाठमाडौं (कास) द ब्रिटिस कलेजको आयोजनामा पाँचौं संस्करणको ब्रिटिस कप इन्टर कलेज फुटसल प्रतियोगिताको उपाधि आईएसएमटी कलेजले जितेको छ । ब्रिटिस एजुकेसन ग्रुपअन्तर्गतको ब्रिटिस कलेजले यही सेप्टेम्बर १ देखि ३ सम्म आयोजना गरेको प्रतियोगिताको फाइनल खेलमा थेम्स कलेजलाई पेनाल्टीमा पराजित गर्दै आईएसएमटीले उपाधि जितेको हो । विजेता टिम आईएसएमटीले ट्रफी, मेडल र सर्टिफिकेटसँगै नगद १ लाखरुपैयाँ प्राप्त गरेको छ । उपविजेता थेम्सले ट्रफी, मेडल र सर्टिफिकेटसँगै नगद ५० हजार रुपैयाँ प्राप्त गरेको छ ।"
संकटाविरुद्ध आर्मीको मिहिनेत,"(काठमाडौं)संकटाले नेपाली फुटबलमा त्यस्तो उपलब्धि रचेको छ, त्यसमा टोलीलाई गर्व हुनेछ । सहिद स्मारक लिग ए डिभिजन क्लबले अब दाबी गर्न सक्नेछ, हाम्रो महिला टिम छ र यसले पनि माथिल्लो डिभिजनमै खेल्छ । संकटाको एन्फा महिला लिग फुटबलमा बुधबार डेब्यु खेल रह्यो । र, यसले के पनि देखाएको छ भने संकटाले महिला फुटबलमा पार गर्नुपर्ने चुनौती भने अपार छ । संकटा सातदोबाटोस्थित एन्फा कम्प्लेक्समा भएको खेलमा आर्मी क्लबको हातबाट सजिलै पराजित रह्यो ।तर, आर्मी राम्रो अन्तरले विजयी भए पनि समस्या कम्ता रहेन । आर्मीले आफूले सक्दो ठीकसँग खेलेको भए जितको अन्तर धेरै हुनुपर्ने थियो । टिममा खेलाडीबीच समन्वय ठ्याक्कै अभाव देखियो । त्यसैले आर्मीकी प्रमुख खेलाडी दीपा शाहीले ठीकै भनिन् । उनको प्रतिक्रिया थियो, हामीले विजयी सुरुआत लिएका छौं र यसक्रममा ३ अंक बटुल्न सफल रह्यौं । तर, टिममा सुधार गर्नुपर्ने ठाउँ धेरै छन्, त्यसलाई सच्याएर अगाडि जानुपर्ने हुन्छ ।यस्तो किन रह्यो त ? यसमा दीपाकै विश्लेषण ठीक रह्यो । उनको तर्क थियो, अहिले टिममा केही नयाँ खेलाडी थपिएका छन् । नयाँ खेलाडीमा अनुभवको कमी छ । उनीहरूको पुराना खेलाडीसँग तालमेल मिल्न बाँकी छ । जतिबेला यो तालमेल बस्नेछ, टिमको प्रदर्शन पक्कै राम्रो हुनेछ । उनी नै प्लेयर अफ द म्याच पनि रहिन् । आर्मीका सहायक प्रशिक्षक टेकबहादुर बुढाथोकीले पनि विजयी सुरुआत लिन सक्नु नै उपलब्धि रहेको बनाए ।संकटा टिम तीन विदेशी खेलाडी लिएर मैदानमा उत्रेको थियो । तिनको प्रभाव स्पष्ट देखिएको थियो । गोलरक्षकको भूमिकामा सेनेगेली राष्ट्रिय टिमकी सदस्य रहेकी टेनिङ सेने थिइन् । उनले केही उत्कृष्ट बचाउ गरिन् । अर्की डिफेन्डर सेलिना एमिमा थिइन् । उनी भने घानाका खेलाडी हुन् । उनले आर्मीको आक्रमणलाई लगातार एक घण्टा रोकिन् । जतिबेला उनी घाइते हुँदै मैदान छाड्न बाध्य भइन्, आर्मीले ३ गोल थपेको थियो । सेलिना मंगलबारमात्रै काठमाडौं आइपुगेकी थिइन् । एकै दिनको अन्तरमा मैदानमा ओर्लेकी हुन् । खेलको पहिलो गोल भने सावित्रीदेवी मगरको नाममा रह्यो । उनले १९ औं मिनेटमा विमला चौधरीको पासमा बललाई चलाखीपूर्ण ढंगले पोस्टको दिशा दिइन् । खेलले एक घण्टा छुँदा सेलिना घाइते भइन् । लगत्तै ६२ औं मिनेटमा विमलाले दोस्रो गोल थपिन् । चन्द्रा भण्डारीले स्वार्थी नभई उपलब्ध गराएको पासमा विमलाले नजिकको दूरीबाट सजिलै गोल गरिन् । तेस्रो गोल आत्मघाती थियो । खेलको ७१ औं मिनेटमा अनुशा थेबेले आर्मीको कर्नरमा गरेको हेड बलले पोस्टको यात्रा तय गरेको थियो । चौथो तथा अन्तिम गोल अनिता नामग्यालले ७७ औं मिनेटमा गरिन् । अनिताले चन्द्राकै पासमा सजिलै गोल गरिन् । संकटाले पूरा खेल अवधिमा खासै गतिलो कुनै आक्रमण बुन्न सकेन । संकटाका अधिकांश खेलाडी यू१६, यू१८ र यू१९ का थिए र त्यसमध्ये लगभग सबैले पहिलो पटक लिग खेलिरहेका थिए । यो खेल हाम्रा लागि कठिन रह्यो, संकटाका प्रशिक्षक रवीन्द्र सिलाकारले भने, हाम्रा अधिकांश खेलाडी उमेर समूहका हुन् । उनीहरूले यत्तिको माथिल्लो स्तरमा फुटबल खेलका थिएनन् । एकैपल्ट ठूलो मैदानमा खेल्दा उनीहरूलाई गाह्रो भयो । उनको एउटा तर्क भने ठीक थियो । तीन विभागीय टिमलाई छाडेर चौथो राम्रो टिमका लागि भने संकटाले आफ्नो दाबी पेस गर्न सक्छ ।संकटाले चारै विदेशी खेलाडी उतार्न पायो भने यो टिम शीर्ष पाँचको बलियो प्रत्याशी रहनेछ । बिहीबारका खेलवाग्मतीविरुद्ध कोशीवालिङविरुद्ध कर्णाली"
न्यु डायमन्ड विजयी,"पोखरा (कास) लामाचौरमा भइरहेको लामाचौर कप भलिबलमा महिलातर्फ न्यु डायमन्ड स्पोर्ट्स क्लबले गण्डकी प्रदेश (तस्बिरमा)लाई ३० को सोझो सेटमा पराजित गरेको छ । डायमन्डले २५१३, २५१६, २५१६ ले जित पाएको थियो । लगातार दुई खेल जितेको डायमन्डले ६ अंक जोडेको छ । एपीएफले एभरेस्ट भलिबललाई २५१०, २५११, २५१३ ले हरायो । एपीएफको पनि दोस्रो जित हो । गण्डकी र एभरेस्ट अंकविहीन छ । पुरुषतर्फ नेपाल पुलिस क्लबले ट्राभल इन्क्वाइरी गल्कोटलाई २५१२, २५१७, २५२२ ले हराएको थियो । पुलिसको यो दोस्रो जित हो ।"
जेभियर र गोल्डेनगेट सफल,काठमाडौं (कास) जेभियर कलेज प्रथम अन्तरकलेज छात्रा बास्केटबल प्रतियोगितामा बुधबार सेमिफाइनल पुगेको छ । जेभियरले अतिरिक्त समयमा रातो बंगलालाई ३०२१ स्कोरले हरायो । जेभियरकी पेम्बा डोमा शेर्पाले १९ स्कोर जोडिन् । रोयल स्पोर्ट्स सेन्ट्रलको कोर्टमा गोल्डेनगेट कलेजले ल्यान्डमार्क एकेडेमीलाई ३८१२ स्कोरले हराएर सेमिफाइनल तय गर्यो । विजेताका श्रेया गुरुङले १० स्कोर गरिन् । अर्को महत्त्वहीन खेलमा कान्जिरोवाले ट्रिटन कलेजलाई ३३११ ले हरायो । कान्जिरोवाकी अनिशा बोहराले २० स्कोर जोडिन् । सेमिफाइनलमा जेभियर र ल्यान्डमार्क तथा गोल्डेनगेट र रातो बंगलाबीच शुक्रबार प्रतिस्पर्धा हुनेछ ।
नेपालको पनि ओलम्पिक पदक छ : पलेशा,"(काठमाडौं)पेरिस पारा ओलम्पिकमा ऐतिहासिक पदक जितेर बुधबार बिहान स्वदेश फर्केकी तेक्वान्दो खेलाडी पलेशा गोवर्धन दिनभर स्वागत र सम्मान थाप्नमै व्यस्त भइन् ।पलेशासहित पारा तेक्वान्दो टोली बुधबार बिहान ८ बजे त्रिभुवन अन्तर्राष्ट्रिय विमानस्थलमा उत्रिएको थियो । उनीहरूको स्वागतका लागि पञ्चेबाजा, ब्यान्डबाजासहित युवा तथा खेलकुदमन्त्री तेजुलाल चौधरी, राष्ट्रिय खेलकुद परिषद्का सदस्यसचिव टंकलाल घिसिङसहित तेक्वान्दोका पदाधिकारी, विभिन्न खेलका खेलाडी, पदाधिकारी, प्रशिक्षक, कर्मचारी, आफन्तजन विमानस्थल पुगेका थिए । विमानस्थलमा स्वागतपछि पलेशा, अर्का पारा तेक्वान्दो खेलाडी भरतसिंह महता, प्रशिक्षक कविराज नेगी लामा र व्यवस्थापक रामचन्द्र श्रेष्ठको टोलीलाई नगरपरिक्रमासहित त्रिपुरेश्वर पुर्याएको थियो । उनीहरूका लागि गौशाला, पुरानो बानेश्वर, मैतीदेवी, डिल्लीबजार, पुतलीसडक, बागबजार, भद्रकाली, सहिदगेट हुँदै त्रिपुरेश्वरस्थित राखेप परिसरमा स्वागत र बधाई कार्यक्रम गरिएको थियो । पलेशाले उत्सवकै रूपमा यसरी स्वागत होला भन्ने आफ्नो कल्पनाभन्दा बाहिरको कुरा भएको सुनाइन् । उनले भनिन्, विमानस्थलबाट बाहिर निस्किनेबित्तिकै म त अचम्भित भएँ, उत्सव मनाएझै धेरै संख्यामा मानिसहरूको उपस्थिति देखें, हाम्रो स्वागतमा बाजागाजाका साथ रमाइरहेको देख्दा हर्षविभोर भएँ ।सबैलाई धन्यवाद दिँदै उनले नेपालसँग पनि अब ओलम्पिकको पदक छ भनेर गौरव गर्नुपर्ने बताइन् । उनले थपिन्, एसियाडमा पदक जितेपछि नै मैले पारा ओलम्पिकमा पदक जित्न सक्छ भन्ने सबैको भरोसा थियो । त्यसलाई मैले पेरिसमा कायम गर्न सकेकोमा अत्यन्तै खुसी छु ।आफूले जितेको पदक आफ्नोमात्र नभई सबै नेपाल र नेपालीको भएको उनले फेरि दोहोर्याइन् । पलेशाले भनिन्, आफ्नो आत्मविश्वास नै जितको सबैभन्दा ठूलो आधार हो । आफूले आफैंलाई विश्वास नगर्ने हो भने कहिले पनि सफलता हात पार्न सकिँदैन ।उनका प्रशिक्षक कविराज नेगी लामाले नेपाली खेलाडीले पनि ओलम्पिकमा पदक जित्न सक्छ भन्ने प्रमाणित गरेको बताए । उनले स्वर्ण जित्ने लक्ष्यसहित पेरिस गए पनि त्यसलाई यसपटक पूरा गर्न नसकिएको सुनाए । उनले पलेशाको कडा मिहिनेत र परिवारको साथबाट पनि पदक सम्भव भएको स्मरण गराए । एक महिनाको बेलायतको प्रशिक्षणले पदक जित्नमा ठूलो सहयोग पुगेको उनको बुझाइ थियो ।खेलकुदमन्त्री चौधरीले पारा ओलम्पिकमा पदक जितेर पलेशाले देशको शिर उच्च पारेकामा धन्यबाद दिँदै खेलाडी र प्रशिक्षकलाई केन्द्रमा राखेर अगाडि बढ्नुपर्ने आवश्यकता औंल्याए । उनले खेलकुदमा बेथिति रहेको उल्लेख गर्दै खेलाडी र प्रशिक्षकभन्दा अन्य व्यक्तिहरूले फाइदा उठाइरहेको पनि भन्न भ्याए । उनले खेलकुदमा त्यस्ता कुराहरूको अन्त्य हुनुपर्ने जिकिर गरे ।सदस्यसचिव घिसिङले पलेशाले ओलम्पिकमा पदकको खाता खोलेको बताउँदै यसमा अरू धेरै खेलाडीहरू पदक थप्न लागिपर्ने विश्वास व्यक्त गरे । ओलम्पिक खेलकुदमा पाइला चालेको ६ दशकपछि पलेशाबाट नयाँ इतिहास रचिएको बताउँदै उनले पदक जितेपछि खेलाडीले तोकिएको पुरस्कार पाउने गरी कानुन नै निर्माण गरेको र त्यसअनुरूप पलेशाका लागि पुरस्कार सिफारिस गरिसकेको जानकारी गराए । ओलम्पिक कांस्य पदकका लागि सरकारबाट ६५ लाख पुरस्कार घोषित छ । पलेशाले पेरिसस्थित ग्रान्ड प्यालेसमा तेक्वान्दोको के४४ विधाअन्तर्गत महिला ५७ केजीमुनि कांस्य पदक जितेकी थिइन् । प्रधानमन्त्री केपी शर्मा ओलीले पनि पलेशलाई बुधबारै प्रधानमन्त्री निवास बालुवाटारमा बधाई तथा सम्मान गरेका थिए । सरकारले कर नकाटी तोकिएको ६५ लाख रुपैयाँ राशिको पुरस्कार नै दिने प्रधानमन्त्री ओलीले बताएका छन् । पलेशा गोवर्धनलाई विशेष स्कटिङ गरी महानगरको कार्यालय काठमाडौं प्लाजामा लगेर नगदसहित सम्मान गरेको थियो । महानगर प्रमुख बालेन्द्र शाह र उपप्रमुख सुनीता डंगोलले पलेशालाई ५ लाख तथा प्रशिक्षक नेगीलाई ३ लाख रुपैयाँको चेक र सम्मानपत्र प्रदान गरेका थिए ।"
सुदूरबाट उदाएकी भलिबल प्रतिभा,"(काठमाडौं)सुदूरपश्चिमदेखि काठमाडौंको यात्रा । भलिबलमा त्यो पनि शून्यबाट सुरु गर्न । वर्ष ०७३ सालमा पहिलो पटक भलिबल छोएकी कविता भट्टलाई खेल र खेल्ने कोर्टबारे केही जानकारी थिएन । किनकि घरवरिपरि भलिबलको माहोल पाएकी थिइनन् । अग्लो कदले गर्दा उनको भलिबल यात्रा सुरु भएको थियो । त्यहीं शून्यबाट सफल भएकी कविता राष्ट्रिय महिला भलिबल टोलीकी मुख्य सदस्य बनिसकेकी छिन् ।कष्टकर अवस्थामा विभागीय टोली आर्मीबाट भलिबल यात्रा सुरु गरेकी कविताले प्रशिक्षक नरेश थापाबाट भलिबलको कखरा सिके । भलिबल के हो आर्मीमा आएर थाहा बल्ल थाह पाएँ । जब भलिबल खेल्न थालें, यसमै केही होला भन्ने लाग्यो । भविष्य नै यही हो भन्ने थिएन, कविताले सुरुआती क्षण सम्झिइन् । ९ वर्षअघि भलिबल सुरु गरेकी कविता अहिले नेपाल खेलकुद पत्रकार मञ्च (एनएसजेएफ) ले प्रदान गर्ने पिपल्स च्वाइस अवार्डको मनोनयनमा परेकी छन् ।कविता मख्ख छिन् । हरेक खेलाडीको सपनाको अंश उनको भागमा पनि परेको छ । उनमा बेग्लै उर्जा मिलेको छ । अवार्ड मनोनयनमा पुग्दा मात्र सफलताको केही अंश पूरा भएको महसुस हुने कविताको भनाइ छ । यति चाँडै यो सफलताको कल्पना पनि गरेको थिइनँ । मनोनयनमा परेको थाहा पाउनेबित्तिकै सोचें खेलाडी हुनुले सार्थकता पायो, कविताले भनिन् । गत वर्ष जेठमा भएको काभा नेसन्स लिग डेब्यू गरेकी थिइन् । उनले हालसम्म तीन अन्तर्राष्ट्रिय प्रतियोगितामा काभा नेसन्स लिग पहिलो र दोस्रो संस्करण, एसियन कपसहित रुससँगको मैत्रीपूर्ण खेल खेलेकी छन् । उनी आफ्नो अन्तर्राष्ट्रिय भलिबल यात्रा सफलताको सूचक प्रशिक्षक जगदीश भट्टलाई मान्छिन् । वर्ष ०५६ सालमा डडेलधुरामा जन्मिएकी कविता अहिले यो अवार्डको दाबेदार खेलाडी हुन् । एनएसजेएफ पल्सर स्पोर्ट्स अवार्ड २१ औं संस्करण आइपुग्दा भलिबलका आधा दर्जन खेलाडीले पिपल्स च्वाइस विधा जितेका छन् ।भलिबलको साख जोगाउने जिम्मेवारी आफ्नो काँधमा आएको कवितालाई लाग्छ । उनी विभागीय टोली एपीएफका लागि पनि यो अवार्डलाई जित्ने लक्ष्यमा छन् । किनभने यसअघि एपीएफकै दुई खेलाडीले यो अवार्ड जितिसकेका छन् । भलिबलको साख जोगाउने जिम्मेवारी आएको छ । भलिबलले नै ६ पटक यो अवार्ड जितेको हुँदा मेरोसँगै भलिबल, भलिबलप्रेमी र मेरो क्लब एपीएफका लागि यो अवार्ड जित्नैपर्ने दबाब छ, कविताको अठोट छ ।कविता अहिले विभागीय टोली एपीएफमा छन् । वर्ष ०७४ मा एपीएफमा पुगेकी उनले घरेलु महिला भलिबलमा आफ्नो बेग्लै पहिचान बनाइन् । एपीएफले सातौं, आठौं र नवौं राष्ट्रिय खेलकुदमा स्वर्ण जित्दा उनी टोलीकी सदस्य थिइन् । उनले एनभीए कप, टाइगर कप, टोरपाटन कपलगायत धेरै प्रतियोगितामा टिमलाई उपाधि दिलाउन महत्त्वपूर्ण भूमिका खेलेकी छन् ।यी सबै सफलता एपीएफका हालका प्रशिक्षक र पूर्वप्रशिक्षक स्व प्रशिक्षक ज्ञानेन्द्र विष्ट र टिम सदस्यको सहयोगमा भएको कविता सुनाउँछिन् । एपीएफका लागि मैले घरेलु महिला भलिबलमा धेरै उपाधि जितिसकेको छु । समर्थकको माया बटुलेको छु । सुदूरपश्चिमबाट काठमाडौंमा आएर यति धेरै माया बटुलें, त्यही मायाले अहिले अवार्ड जित्नेमा विश्वस्त छु, कविताले भनिन् । भर्खरै सम्पन्न काभा नेसन्स लिगमा नेपाल दोस्रो हुँदा उनी टिमकी एक मुख्य सदस्य थिइन् । दुई वर्षको अन्तर्राष्ट्रिय भलिबल यात्रामा नै यति धेरै माया पाएकी उनको भलिबल जीवनले नयाँ मोड लिने अवसरमा छिन् । हालसम्म नेपाली भलिबलमा लागेर पाएको सफलताले अर्को रूप लिन यो अवार्ड आफ्ना लागि महत्त्वपूर्ण रहने उनको भनाइ छ । अवार्डको मनोनयनमा पर्नु नै मेरा लागि धेरै ठूलो सफलता हो, उनले भनिन् । यो अवार्ड जितें भने मेरो खेल जीवनको पाटो सफल हुन्छ । अझ खेलाडी नै भएकोमा गर्व गर्ने क्षण पनि हो, उनले थपिन् । कविताको यो सफलताले उनीमात्र होइन, परिवार र सिंगो नेपाली भलिबलसहित सुदूरपश्चिम थप खुसी हुनेछ । उनी जन्मिएको पालिकाले त अहिले मत दिन आह्वान गरिरहेको छ । भलिबल समर्थकहरूले पनि भोटिङका लागि अभियान चलाइरहेका छन् । किनकि सम्पूर्ण भलिबलप्रेमीलाई थाहा छ, यो कविताको मात्र होइन सिंगो भलिबलको पनि जित हुनेछ ।"
