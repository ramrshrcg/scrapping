शीर्षक,विवरण
आर्थिक वृद्धि ४९ प्रतिशत हुने एडीबीको प्रक्षेपण,"प्रतिवेदनमा भनिएको छ, नेपालको केन्द्रीय बैंकले खुकुलो मौद्रिक नीति जारी गरेपछि निजी क्षेत्र उत्साहित भएको देखिन्छ । जसअनुसार यस अवधिमा निजी क्षेत्रको लगानी १६६ प्रतिशतले बढेको छ । रेमिट्यान्स आप्रवाहमा उच्च वृद्धि भइरहेको र बजार मूल्य मध्यम स्तरमा रहेकाले पनि उपभोक्ताको माग बढ्दो क्रममा रहेको प्रतिवेदनको निष्कर्ष छ । लगातार उच्च दरले रेमिट्यान्स बढिरहेका बेला आयात निरन्तर घटिरहेकाले मुलुकको व्यापार घाटा साँघुरिँदै गएको छ । यहीकारण विदेशी मुद्रा सञ्चिति हालसम्मकै उच्च बनेको छ भने त्यसले १३ महिनाको आयात धान्न पुग्ने राष्ट्र बैंकले जनाएको छ । एक वर्षअघि घाटामा रहेको चालु खाता अहिले बचतमा छ भने शोधनान्तर बचत पनि निरन्तर बढिरहेकाले आर्थिक वृद्धिका लागि सकारात्मक योगदान पुग्ने एडीबीले जनाएको छ ।बाह्य जोखिमहरू भने सापेक्ष रूपमा नियन्त्रणमा रहनेछन् । व्यापार घाटामा गिरावट, उत्साहवर्द्धक रेमिट्यान्स आप्रवाह र पर्यटक आगमनमा वृद्धिले गत आर्थिक वर्ष २०८०८१ मा नै बाह्य क्षेत्र सुदृढ देखिएको छ । यद्यपि, आर्थिक वर्ष २०८१८२ मा चालु खाता घाटा कुल गार्हस्थ उत्पादनको एक प्रतिशतसम्म पुग्नसक्छ, जुन गत आर्थिक वर्षमा अर्थतन्त्र पुनरुत्थान तथा रेमिट्यान्स आप्रवाहमा मध्यम सुधारसँगै ३९ प्रतिशतले बचतमा थियो ।प्रतिवेदनले नेपाली अर्थतन्त्रका जोखिमहरू कमजोर हुँदै गएको देखाएको छ । मध्यपूर्वमा कुनै पनि भूराजनीतिक तनाव गहिरिएको खण्डमा नेपालको रेमिट्यान्स आयमा असर पर्नॅका साथै इन्धन र खाद्यान्नको मूल्यमा वृद्धि हुन सक्छ, प्रतिवेदनमा भनिएको छ, विश्वव्यापी आर्थिक मन्दीले पर्यटन आयलाई समेत असर गर्न सक्छ । प्राकृतिक विपद् तथा जलवायु प्रकोप नेपालको आर्थिक वृद्धिमा चिरस्थायी जोखिमका रूपमा छन् ।चालु आर्थिक वर्षमा मुद्रास्फीति ५ प्रतिशतभित्रै सीमित गर्ने नेपाल राष्ट्र बैंकको लक्ष्य हासिल हुन सक्ने एडीबीको धारणा छ । यो यस वर्ष सरकारले तय गरेको मद्रास्फीतिको लक्ष्य बराबर नै हो । सरल फसल संकलन तथा नेपालको आयातको मुख्य स्रोत भारतमा मुद्रास्फीतिमा सामान्य गिरावट आएसँगै मुद्रास्फीति केन्द्रीय बैंकले निर्धारण गरेको सीमामै रहने प्रक्षेपण गरिएको छ, प्रतिवेदनमा भनिएको छ । एडीबीेले अघिल्लो आर्थिक वर्षमा ७७ र गत आर्थिक वर्षमा ५४ प्रतिशत औसत मूल्यवृद्धि दर रहने प्रक्षेपण गरेको थियो । यस वर्षका लागि एडीबीको अनुमानअनुसार सार्क क्षेत्रका ८ राष्ट्रमध्ये नेपाल धेरै मूल्यवृद्धि हुने तेस्रो राष्ट्र हुनेछ । एडीबीले पाकिस्तानको मूल्यवृद्धि दर १५ प्रतिशत र बंगलादेशको १०१ प्रतिशत रहने अनुमान गरेको छ । सोही अवधिमा श्रीलंकाको मुद्रास्फीति नेपालकै बराबर ५५ प्रतिशतभित्रै रहने अनुमान छ भने भुटान, माल्दिभ्स र भारतको नेपालको भन्दा कम हुने देखिन्छ ।सन् २०२४ मा नेपाललगायत विकासशील अर्थतन्त्रहरूमा पर्यटक आगमनमा सुधार भएको एडीबीले जनाएको छ । एडीबीका अनुसार सन् २०२३ को तुलनामा सन् २०२४ मा नेपालमा पनि विदेशी पर्यटक बढेको छ । सन् १९६६ मा स्थापना भएको एडीबीमा ६८ सदस्यहरूको स्वामित्व छ, तीमध्ये ४९ एसिया तथा प्रशान्त क्षेत्रमा छन् ।"
बाल मन्दिर जग्गा प्रकरण अनुसन्धानमा अलमल,"कौडीको भाउमा लिजमा लगाइएको सार्वजनिक सम्पत्तिको संरक्षण गर्न सम्झौता भंग गरी यो कसुरमा संलग्नलाई कारबाहीको दायरामा ल्याउन सीआईबीमा जाहेरी दिएका थियौं । अनुसन्धान टुंगिएको छैन भने अदालतबाट मेलमिलापको आदेश आएको छ । हामी अहिले त्यसैको तयारीमा छौं न्यौपानेले थपिन् ।गिरिजाप्रसाद कोइराला प्रधानमन्त्री र शेख इद्रिस समाज कल्याणमन्त्री रहेका बेला वैद्य बाल संगठन अध्यक्षमा नियुक्त भएकी थिइन् । उनी कांग्रेसका दिवंगत नेता गणेशमान सिंहकी छोरी र हालका उपप्रधान तथा सहरी विकासमन्त्री प्रकाशमान सिंहकी दिदी हुन् । सत्ता र शक्तिकै आडमा उनले बृहस्पतिलाई एकतर्फी लाभ हुने गरी सम्झौता गराउँदै आएकी थिइन् । बाल संगठनले पूर्वपदाधिकारी तथा कर्मचारी र बृहस्पतिका सञ्चालकविरुद्ध जाहेरी दिएपछि गत वैशाख २७ मा सीआईबीले वैद्यसहित २० जनाविरुद्ध अदालतबाट पक्राउ पुर्जी लिएको थियो । यो समयमा गृहमन्त्री लामिछाने र सीआईबी प्रमुख श्याम ज्ञवाली थिए । २० जनाविरुद्ध पक्राउ पुर्जी लिए पनि सीआईबीले एक जनालाई मात्र पक्राउ गरेको थियो । उनलाई पनि तीन दिनमै हाजिरी जमानीमा छोडिएको थियो । लामिछाने असार अन्तिमसम्म गृहमन्त्री र ज्ञवाली साउन अन्तिमसम्म सीआईबीमा थिए ।यो बीचमा सीआईबीले १६ जनासँग बयान भने लिएको छ । आरोपितमध्ये एक जनाको मृत्यु भइसकेको, दुई जना विदेशमा रहेको र वैद्यको बयान लिन बाँकी रहेको सीआईबीको भनाइ छ । वैद्यले आफू बिरामी परेकाले बयानमा आउन नसक्ने लिखित जानकारी गराएकी थिइन् । लिजमा लिएको २९ रोपनी ४ आना जग्गाको वार्षिक भाडाबापत बृहस्पतिले ९० लाख बाल संगठनलाई बुझाउँछ । यो बिनाप्रतिस्पर्धा तय भएको भाडा हो । तर, लिजमा लिएको मध्ये करिब पाँच रोपनी जग्गा बृहस्पतिले भारतीय बोर्डको राय स्कुललाई सब लिजमा दिएको छ । योबापत बृहस्पतिले वार्षिक ६० लाख भाडा उठाउँछ । सीआईबी प्रमुख एआईजी दीपक थापा भने अनुसन्धान जारी रहेकाले अलमल भयो भन्न नमिल्ने बताउँछन् । करार भंग भएकाले त्यसप्रति चित्त नबुझेर एउटा पक्ष अदालत पुगेको छ । यो विषय मेलमिलाप प्रक्रियामा रहेको बुझिएको छ तर पनि सीआईबीले आफ्नो काम सम्पन्न गरेर प्रतिवेदन सरकारी वकिल कार्यालयमा बुझाउँछ, उनी भन्छन् । मुलुकी फौजदारी कार्यविधि संहितामा ठगीको अनुसन्धान जाहेरी दर्ता भएको मितिले एक वर्षभित्र सक्नुपर्ने प्रावधान छ । जसअनुसार सीआईबीलाई अनुसन्धानका लागि आगामी वैशाखसम्म हदम्याद छ । तत्कालीन सीता भवन नामले चिनिएको उक्त परिसरको १ सय १९ रोपनी जग्गा सरकारले विसं २०२१ साल मंसिरमा राणा प्रधानमन्त्री भीमशमशेरका खलकलाई मुआब्जा दिई अधिग्रहण गरेको थियो । अधिग्रहण गरिएको जग्गामा अनाथ र असहाय बालबालिकाको रेखदेख, शिक्षा र संरक्षणका लागि बाल संगठन खोलिएको थियो । बाल संगठनले ९ रोपनी जग्गा बृहस्पतिलाई लिजमा दिन २०४९ वैशाखमा पहिलो पटक र २०५३ माघमा दोस्रो पटक सम्झौता गरेको थियो । २०५८ जेठमा थप ५ रोपनी २ आना लिजमा दिन पूरक सम्झौता गरियो । २०५९ भदौमा १३ रोपनी जग्गा थपेर थप ३० वर्षका लागि लिजमा लगाउने सम्झौता भएको थियो । तर, २०७२ साउनमा पूरक सम्झौताबाट जग्गा पनि थपेर कुल २९ रोपनी ४ आना विसं २१३१ सम्म बृहस्पतिले उपभोग गर्ने सम्झौता भएको थियो । यसपछि भने बाल संगठनभित्रको अनियमितताको फेहरिस्त बाहिरिएको थियो ।"
"न्यायाधीश नियुक्तिमा परिषद् विभाजित, बार आन्दोलित","(काठमाडौं) सर्वोच्च र उच्च अदालतमा लामो समयदेखि रिक्त न्यायाधीश पदमा नियुक्तिका लागि सिफारिस अहिले गर्ने कि पछि भन्नेमा न्यायपरिषद्का सदस्यहरूबीच नै मत विभाजित भएको छ । बुधबारको परिषद्को बैठक हुन नदिन नेपाल बार एसोसिएसन भने धर्नामै उत्रिएको थियो । उमेर हदका कारण असोज १९ मा प्रधानन्यायाधीश पदबाट अनिवार्य अवकाश पाउँदै गरेका न्यायपरिषद् अध्यक्ष विश्वम्भरप्रसाद श्रेष्ठ त्यसअघि नै सर्वोच्च र उच्च दुवैमा रिक्त न्यायाधीशको पदपूर्ति गर्ने प्रयासमा छन् । त्यसका लागि उनले आइतबार र सोमबार परिषद्को बैठक बोलाएका थिए । प्रधानन्यायाधीश श्रेष्ठले राखेको न्यायाधीश सिफारिसको प्रस्तावमा सर्वोच्चका वरिष्ठतम न्यायाधीश प्रकाशमान सिंह राउत र कानूनमन्त्री अजयकुमार चौरासियाले भने साथ दिएका थिए । तर, दुवै बैठकमा नेपाल बारका प्रतिनिधि रामप्रसाद श्रेष्ठ र प्रधानमन्त्रीको प्रतिनिधिका रूपमा सदस्य नियुक्त रामप्रसाद भण्डारीले हतारमा न्यायाधीश नियुक्ति गर्न नहुने धारणा राखेका थिए । परिषद्मा सहमति जुट्न नसकेपछि बुधबार अर्को बैठक बोलाइएको थियो । तर बारका प्रतिनिधिहरू धर्नामा उत्रिएपछि परिषद्को बैठक हुन सकेन । बारले पहिलेदेखि नै न्यायपरिषद्को नियमावली सच्याउन माग गर्दै आएको थियो, त्यसलाई अनदेखा गर्दै अवकाशमा जान लागेका प्रधानन्यायाधीशले पेलेरै नियुक्ति गर्न खोज्नुभएको छ, यो हामीलाई सह्य हुँदैन, बारका अध्यक्ष गोपालकृष्ण घिमिरेले भने, हामी यसको भर्त्सना गर्छौं र नियुक्ति कुनै हालतमा हुन दिँदैनौं ।परिषद्को गत असार १७ मा बोलाइएको बैठकमा आफूहरू नयाँ सत्तासमीकरणमा प्रवेश गरेकाले नियुक्त गर्नु मनासिब नहुने भन्दै तत्कालीन कानुनमन्त्री पदम गिरी बैठक छाडेर हिँडेपछि सिफारिस प्रक्रिया रोकिएको थियो । त्यसपछिका कानुनमन्त्री अजयप्रकुमार चौरासियाले आफूलाई बुझ्न समय चाहिने भन्दै नियुक्तिका लागि झन्डै दुई महिना पर्खाएपछि गत भदौ १४ मा श्रेष्ठले न्यायपरिषद्को बैठक बोलाएका थिए । तर त्यो दिन पनि न्यायपरिषद् नियमावली नसच्याएसम्म नियुक्ति गर्न नदिने भन्दै नेपाल बारले धर्ना दिएपछि प्रक्रिया अघि बढेन । त्यसपछि विवाद समाधान गर्न बारका पदाधिकारीसमेतको संलग्नतामा वरिष्ठतम न्यायाधीश राउत नेतृत्वको अध्ययन समिति गठन गरिएको थियो । न्यायाधीश र बारका पदाधिकारी दुवैका तर्फबाट अलगअलग प्रतिवेदन पेस भएको थियो । बारले सर्वोच्चका मुख्य रजिस्ट्रार र न्याय सेवाका सचिवहरूलाई उच्च अदालतका अन्य न्यायाधीशभन्दा वरिष्ठता क्रममा अगाडि पार्ने प्रावधानसहित न्यायपरिषद् नियमावलीमा गरिएको संशोधन खारेज नभएसम्म विरोध जारी रहने रायसहितको प्रतिवेदन प्रधानन्यायाधीश श्रेष्ठलाई बुझाएको थियो । राउतले भने संसद्ले कानुन नै बनाएर वरीयता क्रममा उठेको विवादलाई सुल्झाउन सक्ने वा न्यायपरिषद्ले पनि यसमा पुनर्विचार गर्न सक्ने भनी उपाय सुझाएका थिए ।दुवैतर्फबाट प्रतिवेदन आएपछि प्रधानन्यायाधीश श्रेष्ठले पुनः नियुक्तिको प्रयास थालेका हुन् । तर कानुन व्यवसायीको पृष्ठभूमिबाट गएका दुवै सदस्यले भिन्न अडान लिएपछि अवकाश पाउनुअघि नै नियुक्ति गरेर जाने श्रेष्ठको योजनामा अवरोध खडा भएको छ । जाँदाजाँदैका प्रधानन्यायाधीशले नियुक्ति गर्नु मनासिब हुँदैन भन्ने बारको अडानलाई परिषद्का अर्का सदस्यले पनि साथ दिँदा नियुक्तिको प्रक्रिया अघि बढ्न सकेको छैन, परिषद्का एक अधिकारीले भने ।उच्च अदालतमा १६ र सर्वोच्चमा ६ न्यायाधीश नियुक्ति गर्नुपर्नेछ । सर्वोच्चमा यसअघि नै ५ न्यायाधीशको दरबन्दी रिक्त छ । प्रधानन्यायाधीश श्रेष्ठ अनिवार्य अवकाश पाउने भएकाले परम्पराअनुसार अहिले बिदामा छन् । प्रधानन्यायाधीश श्रेष्ठले मुद्दा नहेर्ने भएकाले अहिले प्राविधिक रूपमा ६ वटा दरबन्दी खाली छन् । कुल २१ न्यायाधीश रहने संवैधानिक व्यवस्था भएको सर्वोच्च अदालतमा ६ दरबन्दी खाली हुनु भनेको एकतिहाइ बराबरको रिक्तता हो । सर्वोच्चमा न्यायाधीश नियुक्ति नहुँदा न्याय सम्पादनमा असर पर्न थालेको छ । श्रेष्ठ प्रधानन्यायाधीश भएको तीन महिनापछि गत वर्ष मंसिर ५ मा ६ न्यायाधीशको सिफारिस भएको थियो । त्यसयता न्यायाधीशहरू अवकाश हुँदै गए पनि नियुक्ति हुन सकेको छैन ।"
सार्वजनिक सेवा प्रसारण नाम राखे पनि सरकारकै नियन्त्रण,"(काठमाडौं)सरकारी स्वामित्वको रेडियो नेपाल तथा नेपाल टेलिभिजनलाई जनता र संसद्प्रति उत्तरदायी रहने गरी सार्वजनिक सेवा प्रसारणमा रूपान्तरण गरिनुपर्नेमा सरकारकै नियन्त्रणमा राखिने भएको छ । संघीय संसद्ले पारित गरेको सार्वजनिक प्रसारण सेवासम्बन्धी विधेयकमा सरकारी रेडियो र टेलिभिजनलाई गाभेर एउटै संस्था बनाउने प्रावधान राखिए पनि त्यसमाथि सरकारको पकड कायमै रहने व्यवस्था गरिएको छ । विधेयक राष्ट्रपतिबाट प्रमाणीकरण हुन बाँकी छ । संघीय संसद्ले भदौ ३१ मा पारित गरेको विधेयकमा सञ्चार संस्थान ऐन, २०२८ अन्तर्गत स्थापित नेपाल टेलिभिजन र रेडियो प्रसार सेवा विकास (समिति) गठन आदेश, २०४१ बमोजिम स्थापित रेडियो नेपाललाई सार्वजनिक सेवा प्रसारण संस्थामा रूपान्तरण गर्ने उल्लेख छ । सार्वजनिक सेवा प्रसारण संस्थाले तटस्थ, निष्पक्ष, तथ्यपरक र वस्तुनिष्ठ सूचना, समाचार तथा मनोरञ्जनात्मक कार्यक्रम उत्पादन गर्ने पनि भनिएको छ । तर सार्वजनिक सेवा प्रसारण संस्थानको नीति निर्माण तथा संस्थाले गर्नुपर्ने कार्यका लागि नीतिगत निर्देशन दिने अधिकार सञ्चार तथा सूचना प्रविधिमन्त्रीलाई दिइएको छ । मन्त्री वा राज्यमन्त्रीको अध्यक्षतामा मन्त्रालयका सचिव तथा मन्त्रालयलले मनोनयन गरेका बहुमत सदस्य रहने गरी परिषद्को व्यवस्था गरिएको छ, जसले संस्थाको नीति निर्माण गर्नेछ । प्रसारण संस्थाको सञ्चालक समितिको अध्यक्ष नियुक्तिका लागि बन्ने सिफारिस समितिमा मन्त्रालयकै बहुमत रहनेछ । सिफारिस समितिको संयोजक लोकसेवा आयोगको अध्यक्ष वा निजले तोकेको आयोगको सदस्य हुने व्यवस्था विधेयकमा छ । सदस्यमा मन्त्रालयका सचिव र मन्त्रालयले मनोनयन गरेको एक विज्ञ रहने भनिएको छ । तत्कालीन सञ्चार तथा सूचना प्रविधिमन्त्री युवराज खतिवडाले २०७७ असार १५ मा राष्ट्रिय सभामा दर्ता गरेको सार्वजनिक सेवा प्रसारणसम्बन्धी कानुनलाई संशोधन र एकीकरण गर्न बनेको विधेयक मा सिफारिस समितिको व्यवस्था थिएन । सिधै नेपाल सरकारले नियुक्त गरेको व्यक्ति अध्यक्ष हुने प्रस्ताव थियो । संसद्बाट पारित विधेयकअनुसार सञ्चालक समितिको सदस्यमा मन्त्रालयले तोकेको एक सहसचिव तथा मन्त्रालयले मनोनयन गरेको कम्तीमा एक महिलासहित तीन जना रहनेछन् । सञ्चालक समितिका अध्यक्ष तथा सदस्यलाई पदबाट हटाउने अधिकार मन्त्रालयलाई नै दिइएको छ ।लोकतान्त्रिक राज्य व्यवस्थामा सरकारको स्वामित्वमा कुनै पनि किसिमको आमसञ्चार माध्यम राखिनु हुँदैन भन्ने सिद्धान्तअनुसार विज्ञ तथा सरोकारवालाले सरकारी प्रसारण माध्यमलाई सार्वजनिक सेवा प्रसारण मा परिणत गर्नुपर्ने सुझाव दिँदै आएका थिए । सरकारले गठन गरेको उच्चस्तरीय मिडिया सुझाव आयोग२०६३ र सूचना तथा सञ्चारसम्बन्धी उच्चस्तरीय समिति२०७३ ले भने रेडियो नेपाल र नेपाल टेलिभिजनलाई एकीकृत गरेर संसद् मातहत ल्याइनुपर्ने सुझाव दिएका थिए । आम सञ्चार नीति२०७३ मा सोही उद्देश्य उल्लेख छ । नेपाल पत्रकार महासंघसहितका संघसंस्थाले पनि सरकारी मिडियालाई कानुनले व्यवस्थित गरेर संसद् मातहत चलाइनुपर्ने माग गर्दै आएका थिए । महासंघले २०७७ मा सार्वाजनिक प्रसारण विधेयकको मस्यौदा नै बनाएर सञ्चार तथा सूचना प्रविधि मन्त्रालयलाई बुझाएको थियो । त्यसमा सरकारी रेडियो र टीभीलाई संसद्प्रति उत्तरदायी बनाउने गरी संरचना प्रस्ताव गरिएको थियो । सूचना तथा सञ्चारसम्बन्धी उच्चस्तरीय समितिका तत्कालीन अध्यक्ष काशीराज दाहाल संसद्ले पारित गरेको विधेयकका प्रावधानहरू सार्वजनिक प्रसारण सेवाको सिद्धान्तसँग मेल नखाएको बताउँछन् । सार्वजनिक प्रसारण सेवा जनता र संसद्प्रति उत्तरदायी हुनुपर्थ्यो । तर आउन लागेको कानुनका प्रावधानले सार्वजनिक सेवा प्रसारणको मर्म नै बुझेको देखिएन, उनले भने, सार्वजनिक सेवा प्रसारण स्वायत्त र स्वतन्त्र हुनुपर्छ । तर मन्त्रालयको एउटा महाशाखा वा शाखाका रूपमा रेडियो र टीभीलाई गाभेर राख्न खोजिएको देखिन्छ । यसले प्रसारणको स्वायत्ततामा प्रभाव पर्छ । दाहाल नेतृत्वको समितिले जनताद्वारा जनताकै नियन्त्रणमा रहने गरी सार्वजनिक सेवा प्रसारण सञ्चालन गरिनुपर्ने सुझावसहितको प्रतिवेदन सरकारलाई दिएको थियो । लोकतन्त्रमा आमसञ्चारमाध्यमलाई सरकारको प्रभाव तथा नियन्त्रणबाहिर राख्नुपर्छ भन्ने सिद्धान्तअनुसार रेडियो नेपाल र नेपाल टेलिभिजनलाई स्वायत्त सार्वजनिक सेवा प्रसारण बनाइनुपर्ने प्रतिवेदनमा भनिएको थियो । दाहाल नेतृत्वको समितिमा प्रेस काउन्सिल, पत्रकार महासंघ, मिडिया सोसाइटी, प्रेस इन्स्टिच्युटका अध्यक्षसहित सञ्चार क्षेत्रका करिब सबै संघसंस्था तथा विज्ञहरूको प्रतिनिधित्व थियो । नाम सार्वजनिक सेवा प्रसारण राखिए पनि विधेयकको अन्तरवस्तु नियन्त्रणमुखी देखिएको दाहालले बताए । लोकतन्त्र स्थापनालगत्तै गठन गरिएको उच्चस्तरीय मिडिया सुझाव आयोग२०६३ ले पनि सरकारले आमसञ्चारमाध्यम चलाउन नहुने सुझावसहितको प्रतिवेदन दिएको थियो । त्यसमा सरकारले चलाइरहेको रेडियो र टीभीलाई सार्वजनिक प्रसारण सेवा बनाएर संसद्प्रति उत्तरदायी हुने संस्था बनाइनुपर्ने भनिएको थियो । गोरखापत्रलाई पनि सरकारको स्वामित्व र नियन्त्रणबाट पूर्णरूपमा मुक्त गर्न सुझाइएको थियो । निजी क्षेत्र सक्षम भई अर्को संरचना निर्माण नभएसम्म राष्ट्रिय समाचार समितिलाई जनताप्रति बढी जिम्मेवार र उत्तरदायी बनाउँदै लानुपर्ने आयोगको सिफारिस थियो । आयोगका तत्कालीन अध्यक्ष संविधानविद् राधेश्याम अधिकारी रेडियो नेपाल र नेपाल टेलिभिजनलाई संसद्को सर्वदलीय समिति मातहत राखेर सञ्चालन गर्न सिफारिस गरेको बताउँछन् । लोकतन्त्रमा सरकारले आमसञ्चारमाध्यम चलाउनु हुँदैन भन्ने आधारमा हामीले रेडियो र टीभीलाई संसद् अधीनस्थ ल्याएर सञ्चालन गर्नुपर्ने भनेका थियौं, उनले भने, सरकारले विधेयक ल्याउँदै कमजोर थियो । संसद्ले पनि त्यसमा धेरै गर्न सकेन । आउने दिनमा दबाब बढाएर संशोधन गर्दै जानुपर्छ । पत्रकार महाससंघले पनि राष्ट्रिय सभा अध्यक्ष नेतृत्वको समितिले सार्वजनिक सेवा प्रसारण परिषद्को अध्यक्ष र सदस्यहरूको नियुक्ति गर्नुपर्ने प्रस्ताव सरकारसमक्ष गरेको थियो । त्यसमा सरकारी प्रतिनिधित्व नरहने भनिएको थियो । महासंघका पूर्वअध्यक्ष तारानाथ दाहाल सार्वजनिक सेवा प्रसारणको मूल्यमान्यताअनुसार कानुन संशोधन नभएको टिप्पणी गर्छन् । पारित विधेयक स्वतन्त्रता र स्वायत्तताका हिसाबले निकै कमजोर छ, उनले भने, सम्पादकीय, आर्थिक र प्रशासनिक कुनै पनि स्वतन्त्रताको स्थिति छैन । सरकारको निर्देशन र निगाहमै सार्वजनिक सेवा प्रसारण चल्ने अवस्था बनाइएको छ, उनले भने ।"
सिनेमाघर मा आयो प्रेमगीत ३,"काठमाडौं (कास) प्रेमगीत ३ फिल्म ओटीटी प्लेटफर्म सिनेमाघर एप मा रिलिज भएको छ । यो फिल्म २०७९ सालको दसैंमा नेपाली र हिन्दी भाषामा नेपाल र भारतमा एकसाथ प्रदर्शनमा आएको थियो । फिल्ममा प्रदीप खड्का, क्रिस्टिना गुरुङ, शिव श्रेष्ठ, मनीष राउत, अनुभव रेग्मी, सम्वृद्धि शाही ठकुरी, सुनील थापा, सन्तोष सेन, माओत्से गुरुङलगायत कलाकारको अभिनय छ । फिल्मलाई छेतेन गुरुङ र सन्तोष सेनले संयुक्त निर्देशन गरेका छन् । फिल्ममा खजाग राज्यका कान्छा राजकुमार प्रेम र उनकी प्रेमिका गीत को कथा छ । यो फिल्म रिलिजसँगै सिनेमाघर एपले नयाँ अपडेट ल्याएको छ । यसअघि एन्ड्रोइड र आईओएस मोबाइल तथा स्मार्ट टीभी प्लेटफर्महरूमा सेवा दिँदै आएको सिनेमाघर एपले अब फिल्महरू ल्यापटप र डेस्कटपमा वेब ब्राउजरमार्फत पनि हेर्न सकिने जानकारी दिएको छ । फोनपे क्यूआर कोडमार्फत नेपाल र भारतबाट सजिलै भुक्तानी गर्न मिल्ने सुविधा पनि उपलब्ध हुनेछ ।"
कोल्डप्ले क्रेज,"(काठमाडौं)हामीमध्ये धेरै दसैंमा घर जान सार्वजनिक सवारीसाधनको टिकट बुकिङ खुल्ने प्रतीक्षामा छौं । उता भारतमा चाहिँ अबको तीन महिनापछि हुने बेलायती रक ब्यान्ड कोल्डप्ले को अग्रिम टिकट काट्न तँछाडमछाड चलिरहेको छ । विश्वव्यापी सांगीतिक यात्राका क्रममा कोल्डप्ले आगामी जनवरी १८, १९ र २१ मा प्रस्तुतिका लागि भारत आउँदै छ । मुम्बईमा हुने त्यही कन्सर्टको यो साता टिकट खुला भएपछि त्यसले भारतमा खैलाबैला मच्चाएको हो । भारतको समाजवादी पार्टीका अध्यक्ष एवं लोकसभा सांसद अखिलेश यादवले कोल्डप्लेको कन्सर्टको टिकट खरिदबिक्री प्रसंगमा मनोरञ्जनको हक सबैलाई बराबर हुनुपर्ने विषय उठाएका छन् । सर्वसुलभ हुनु कुनै पनि कलाको मानवीयसामाजिक पक्ष भएको उनको धारणा छ । कोल्डप्लेको टिकट कालोबजारी गरेर महँगोमा बिक्री भएपछि अखिलेशले यसमा प्रशासनिक कमजोरीसमेत झल्किने बताएका छन् । सकेसम्म धेरै प्रशंसकमाझ पुग्ने र क्रयशक्ति कमजोर भएकाहरूले पनि कन्सर्ट हेर्न सकून् भनेर कोल्डप्लेले अक्सर आफ्ना कार्यक्रमको टिकट मूल्य सबैलाई मिल्ने गरी समायोजन गर्दै आएको छ । डीवाई पाटिल स्टेडियममा हुने कन्सर्टमा पनि लेभल, लाउन्ज र स्टेजअघिको स्थानअनुरूप २५ सय भारतीय रुपैयाँदेखि ३५ हजार भारुसम्म टिकटको मूल्य राखिएको छ । तर, त्यहाँ हुन लागेको म्युजिक अफ द स्पेयर वर्ल्ड टुर को टिकट कालोबजारीका माध्यमबाट अधिक मूल्यमा किनबेच भएपछि विवाद उत्पन्न भएको हो ।कालोबजारीमा साढे ३ लाखदेखि १० लाख भारुसम्ममा टिकट खरिदबिक्री भएको समाचार बाहिरिएका छन् । टिकट बेच्ने आधिकारिक प्लाटफर्म बुक माई शो ले यसविरुद्ध प्रहरीमा जाहेरी दिएको छ । यसअघि गायक दिलजित दोसान्झको अक्टोबरमा हुने कन्सर्टको अग्रिम टिकट सुविधालाई लिएर पनि यस्तै विवाद भएको थियो । दिलजितका प्रशंसकहरूले टिकट बुकिङमा हुने बेथितिविरुद्ध उजुरी हालेका थिए । दिल्ली प्रहरीले सामाजिक सञ्जालमार्फत टिकट कालोबजारी गर्नेलाई चेतावनी दिएको थियो । अघिल्लो साता मात्रै एप्पलको नयाँ प्रोडक्ट, आइफोन १६ किन्न २४ घण्टा लाइनमा उभिएर आपसमा धक्कामुक्कासमेत गरेका कतिपय भारतीय नागरिकहरू यो साता कोल्डप्लेको टिकट काट्न अनलाइन प्लाटफर्ममा ह्वारह्वारी ओइरिए । आइतबार कन्सर्टका लागि बुकिङ खुल्नासाथ बुक माई शो प्लाटफर्ममा एकसाथ १ करोडभन्दा धेरैले टिकट किन्न खोजेपछि उक्त प्लाटफर्म क्र्यास भयो अर्थात् भार थेग्न नसकेर अवरुद्ध बन्यो । त्यति हुँदा पनि सबैले टिकट पाउने सम्भावना त कुरै भएन । तथापि, अधिक मागका कारण भारतमा थप एक दिन कन्सर्ट गर्ने कोल्डप्लेले निर्णय गरेको छ । जनवरी २१ का लागि थप गरिएको तेस्रो दिनको कन्सर्टको टिकट नोभेम्बर २२ मा खुला गरिनेछ र यसको मूल्य समान २ हजार भारु तोकिएको छ । कोल्डप्लेको कन्सर्ट हेर्न भारतका विभिन्न राज्यबाट प्रशंसकहरू एक ठाउँ जम्मा हुन लागेका छन् । यसले गर्दा कन्सर्ट हुने साता मुम्बईका होटलहरूको मूल्य ३ सय प्रतिशतले वृद्धि भइसकेको इकोनमिक टाइम्सले जनाएको छ । स्टेडियम आसपासका होटलहरू बुक्ड भइसकेका छन् र तिनको मूल्य एक रातको १ लाख ४२ हजार रुपैयाँसम्म पुगेको छ, टाइम्सले लेखेको छ, यति हुँदा पनि माग अझै थेगिनसक्नु छ । यसअघि सन् २०१६ मा पनि भारतमा कन्सर्ट गरेको कोल्डप्ले लाइभ प्रस्तुतिका लागि असाध्यै प्रतिष्ठित छ । हेर्नै पर्ने प्रस्तुतिका रूपमा उनीहरूको कन्सर्टलाई लिइन्छ । रंगीन बत्तीहरू, पटका, अन्तरिक्षजस्तो आभास दिने भिजिअल इफेक्ट्स समावेश गरेर दर्शकलाई इम्मर्सिभ एक्सपेरियन्स (त्यही लोकमा मुग्ध हुने) अनुभूति सिर्जना गर्ने गरी प्रस्तुति डिजाइन गरिएको हुन्छ । ब्यान्डले इजिप्टको पिरामिड्स अफ गिजा, चीनको ग्रेटवालजस्ता पृथक् ठाउँहरूमा पनि भव्य कन्सर्ट गरेको छ । ब्यान्डका यल्लो, फिक्स यु, समथिङ जस्ट लाइक दिस, द साइन्टिस्ट, भिभा ला भिडा, अ स्काई फुल अफ स्टार्स, हाइम फर द विकेन्ड जस्ता गीत चर्चित छन् ।सन् १९९६ मा लन्डनमा स्थापना भएको यो ब्यान्डका एल्बमहरू १० करोडभन्दा धेरै बिक्री भइसकेका छन् भने स्पटिफाई र युट्युबजस्ता स्ट्रिमिङ प्लाटफर्ममा पनि ब्यान्डका गीत एवं प्रस्तुतिहरू धेरै हेरिनेमा पर्छन् । ब्यान्डले संगीत क्षेत्रको प्रतिष्ठित ग्रामी अवार्ड ८ पटक हात पारिसकेको छ । विश्वमा ब्यान्ड संगीत सुस्ताएका बेला कोल्डप्ले भने अपवादका रूपमा चर्चित मात्रै छैन, यसलाई २१ औं शताब्दीको सबैभन्दा प्रभावशाली ब्यान्डका रूपमा समेत लिइन्छ । ब्यान्डमा क्रिस मार्टिन मुख्य भोकलिस्ट र पियानिस्टका रूपमा छन् भने जनी बकल्यान्ड लिड गिटारिस्ट, विल च्याम्पियन ड्रमर तथा पर्कसनिस्ट र फिल हार्भे क्रिएटिभ डिरेक्टरका रूपमा सामेल छन् । ब्यान्डले दुई वर्षअघि कोस्टारिकाबाट सुरु गरेको म्युजिक अफ द स्पेयर्स वर्ल्ड टुर सन् २०२५ सम्मका लागि तय गरिएको छ । यस सांगीतिक यात्राका क्रममा उत्तर अमेरिका, दक्षिण अमेरिका, युरोप र एसियाका विभिन्न देशमा गरी हालसम्म १६४ वटा कन्सर्ट गरिसकेको छ भने ९६ लाख दर्शक सहभागी भइसकेको र अहिलेसम्म १०५९ अर्ब डलर कुल आम्दानी गरेको ब्यान्डको दाबी छ । दर्शकको उपस्थिति र आम्दानी दुवै हिसाबले सफल भइरहेको यो कन्सर्ट ब्यान्डले वातावरण संरक्षणका लागि उठाइरहेको आवाज र अन्य पहलहरूका लागि पनि प्रशंसा बटुलिरहेको छ । (एजेन्सीको सहयोगमा)"
मर्यादित महिनावारी अभियानमा सक्रिय समीर,"(परासी)पश्चिम नवलपरासीस्थित सुनवल५ का २४ वर्षीय समीर परियार सधैं प्याड लिएर हिँड्छन् । गाउँघर, साथीहरूसँग घुम्न जाँदा वा कुनै कार्यक्रममा सहभागी हुँदा उनको साथमा प्याड कहिल्यै टुट्दैन । जन्मदिनको उपहारमा पनि केटी साथीका लागि प्याड तथा प्याड बनाउन आवश्यक सामग्री दिने गर्छन् ।मर्यादित महिनावारी प्रवर्द्धन गर्ने र घरलाई महिनावारीमैत्री बनाउनुपर्छ भन्ने अभियानमा समीर ५ वर्षदेखि सक्रिय छन् । उनी जहाँ जान्छन्, महिनावारीको विषयमा बोल्न हिच्किचाउँदैनन् । बरु उल्टै छोरा मानिस भएर पनि महिनावारीको विषयमा बोल्ने भनेर खिसीटिउरी गर्नेलाई सम्झाइबुझाइ गर्छन् । आफ्नै विद्यालयका किशोरी साथीहरूको समस्या देखेपछि यो अभियानमा लाग्न प्रेरणा दिएको समीर बताउँछन् । विद्यालय तहमा पढ्दै गर्दा केटी साथीहरू महिनामा तीनचार दिन अनुपस्थित हुने गर्थे । कारण खोज्दै जाँदा उनले महिनावारी मुख्य कारण रहेको थाहा पाए । विद्यालयमा सहजै प्याड उपलब्ध नहुनु र महिनावारी हुँदा विद्यालय जान हुँदैन भन्ने सोचविरुद्ध लाग्न उनले आफूसँगैका साथीहरूलाई मर्यादित महिनावारीको अभियानमा सहभागी गराउन थाले । अहिले उनको यो अभियानमा धेरै युवा जोडिएका छन् । हामीले सबैभन्दा पहिला महिनावारी हुनुलाई स्वास्थ्य र सामाजिक प्रतिष्ठाका रूपमा लिनुपर्छ । महिनावारी सुरक्षित त हुनु नै पर्छ । मर्यादित पनि बनाउन आवश्यक छ, समीर भन्छन्, महिनावारीको विषयमा आफूनजिकका आफन्त र साथीसँग ढुक्कले बोल्ने वातावरण बनाउनुपर्छ । हामी यो अभियानमा लागिरहेका छौं । यो अभियानमा लाग्ने अभियन्ताहरू आफूसँग जुनसुकै बेला पनि प्याड बोकेर हिँड्ने गर्छन् । प्याडको प्रयोग महिनावारी हुँदा महिलालाई मात्र होइन, कहीँ कतै दुर्घटना हुँदा घाउबाट बग्ने रगत रोक्न पनि सहयोगी हुने उनी बताउँछन् । कोभिडको समय २०७७ सालमा गिफ्ट फर गर्ल को नामबाट यो अभियान सुरु भएको हो । जसमा आफ्ना केटी साथीका लागि प्याड गिफ्ट गर्ने र घरमा नै कसरी सुरक्षित तवरले प्याड निर्माण गर्न सकिन्छ भन्ने तालिम दिइन्थ्यो । अहिले यो अभियान मर्यादित महिनावारी, हामी सबैको जिम्मेवारी को नामले परिचित छ । यो अभियानमा जोडिएकाहरूले अभिभावकलाई महिनावारीको विषयमा बुझाउने गर्छन् । यो समयमा अन्य समयभन्दा आराम गर्नुपर्ने, पौष्टिक आहार खानुपर्ने र हौसला दिनुपर्ने सचेतना फैलाउने गर्छन् । पहिलो पटक हुने महिनावारीलाई उत्सवका रूपमा मनाउने, अरुको घरमा लुक्नुपर्ने, घाम र पुरुष देख्न नहुनेजस्ता कुरीतिविरुद्ध ग्रामीण बस्तीमा सचेतना फैलाउने काममा युवायुवती सक्रिय छन् । युवाको यो अभियानलाई प्रोत्साहन दिन सुनवल नगरपालिकाले मर्यादित महिनावारीबारे छलफल र सचेतनाका लागि आफ्नो बजेटमा नै कार्यक्रम समावेश गरेको छ ।"
"बमजन परिवारको सहकारी 'जालो, यसरी जोडिएका थिए जीबी","(काठमाडौं) सहकारीको रकम अपचलन गर्न विभिन्न परिवार तथा व्यावसायिक घराना योजनाबद्ध ढंगले लागेको सरकारी प्रतिवेदनले औंल्याएको छ । सहकारी ठगी सम्बन्धमा संसदीय छानबिन विशेष समितिको प्रतिवेदनले दर्जबहादुर तामाङ (बमजन) र उनका छोरा डम्बरबहादुर (डीबी) लगायत बमजन परिवार नै विभिन्न ठाउँमा फरकफरक नामका सहकारी स्थापना गर्ने, नागरिकको बचत संकलन गर्ने र मनपरी खर्च गर्न सामूहिक रूपमै लागेको तथ्य खुलासा गरेको हो । अहिले ब्रिटिस गोरखा समूहका आफन्त र त्यहाँबाट छुट्टिएर गएका कर्मचारीहरूद्वारा देशभर खोलिएका तीन सयभन्दा बढी सहकारी संस्थाहरू छन् । दुई सयभन्दा बढी सहकारीले ५० करोड रुपैयाँभन्दा बढीको कारोबार गरेका छन्, प्रतिवेदनमा भनिएको छ । यस्तो बदमासी र ठगीको जालोमा देखिएका सहकारीका सञ्चालकहरू प्रायः बमजन परिवारले सुरु गरेको सहकारीबाट प्रवर्द्धित रहेको प्रतिवेदनमा उल्लेख छ ।प्रतिवेदनका अनुसार दर्जबहादुरले ब्रिटिस सेनाबाट दोस्रो विश्वयुद्ध लडेका थिए । उनकी जेठी श्रीमती बिबिमाया तामाङबाट ५ छोरा र २ छोरी जन्मिए । बिबिमायाको निधनपछि दर्जबहादुरले दोस्रो श्रीमतीका रूपमा बिबिमायाकै भदैनी आइतमाया तामाङसँग विवाह गरे । आइतमायाबाट पनि चार छोरा र पाँच छोरीको जन्म भयो । तिनै १६ दाइभाइ, दिदीबहिनीको विवाह, सम्धी, सम्धिनी, माइती, ज्वाइँ प्रायः सहकारी वा नेटवर्किङ पेसामा जोडिए । त्यसमध्ये अहिले अधिकांश सहकारी डीबी र पछि ज्ञानबहादुर बमजनसँग जोडिएकाहरूको संलग्नतामा खुलेका र सहकारीहरूमा उनीहरूको पारिवारिक जालो देखिएको प्रतिवेदनले जनाएको छ ।दर्जबहादुरको पहिलो श्रीमती बिबिमायाबाट उत्तरबहादुर, पदमबहादुर, रमेशबहादुर, तेजबहादुर र डम्बरबहादुर तामाङ (बमजन) गरी पाँच छोरो तथा विष्णु र हेमकुमारी गरी दुई छोरी छन् । दोस्रो श्रीमती आइतमायाबाट खड्गबहादुर, शेरबहादुर, ज्ञानबहादुर र खिलाबहादुर गरी चार छोरा तथा नन्दाकुमारी, नीरकुमारी, नेत्रकुमारी, निशा भनिने भगवती बमजन र रेश्मा बमजन गरी पाँच छोरी छन् । यो परिवारले सञ्चालन गरेका सहकारीमध्ये अधिकांश समस्यामा छन् । ती संस्थाहरूमा सर्वसाधारणको करोडौं बचत हिनामिना भए पनि कुन संस्थामा कति रकम भन्ने यकिन तथ्यांक कहींकतै छैन । गोरखा सेभिङ एन्ड क्रेडिट कोअपरेटिभमा बजार प्रमुख हुँदै निर्देशक भइसकेका डीबी बमजनका कान्छी आमापट्टिका साइला भाइ ज्ञानबहादुर तामाङ बमजनले संस्थापक अध्यक्ष भई ललितपुरमा उपकार सेभिङ एन्ड क्रेडिट कोअपरेटिभ स्थापना गरेका थिए । यो संस्थामा ०६० मा केदारनाथ शर्मा उपाध्यक्ष बनेका थिए । हाल शिवशिखर र तुलसी सहकारी चलाएका केदारनाथको शान्तिनगर गेट नजिकै दुई सटरको राम्रो किराना पसल थियो । उपकारका बचतकर्तामध्ये केदारनाथ ठूला बचतकर्ता थिए । सोही सम्बन्धलाई उपयोग गर्दै उनलाई शिखर कोअपरेटिभको उपाध्यक्ष बनाइएको थियो । चाबहिलमा रहेको कुमारी सेभिङ एन्ड क्रेडिट कोअपरेटिभका संस्थापक अध्यक्ष पनि ज्ञानबहादुर तामाङ नै हुन् । उनीपछि श्रीमती पुष्पाकुमारी हुँदै सहपाठी सूर्यध्वज न्यौपानेलाई अध्यक्ष बनाए । हाल उक्त संस्थामा ईश्वर किराँत राई अध्यक्ष छन् । हिमाल सेभिङ एन्ड क्रेडिट कोअपरेटिभ, भक्तपुर पनि ज्ञानबहादुरले नै खोलेका हुन् । संस्थापक अध्यक्ष रहेका ज्ञानबहादुरले डमी का रूपमा उपकार सहकारीका कर्मचारी विज्ञान राईलाई अध्यक्ष बनाएका थिए । हाल उक्त सहकारी संस्थाको अध्यक्ष ईश्वर किराँत छन् । बज्रयोगिनी सेभिङ एन्ड क्रेडिट कोअपरेटिभ पनि ज्ञानबहादुरकै स्कुलका सहपाठी सूर्यध्वजलाई नै अध्यक्ष बनाएर स्थापना गरियो । ताम्राकार कम्प्लेक्स न्युरोडमा सहकारीको कार्यालय थियो । अहिले सूर्यध्वज सल्लाहकार र उनकी श्रीमती सुनिता कार्की अध्यक्ष छिन् । डीबीकी श्रीमती कुमारी तामाङलाई संस्थापक अध्यक्ष बनाएर लालीगुराँस सेभिङ एन्ड क्रेडिट कोअपरेटिभ स्थापना गरिएको थियो । काठमाडौं नयाँ बजारमा कार्यालय राखी सञ्चालन गरिएको उक्त संस्थामा स्थापनाकालमा डीबीका भान्जी ज्वाइँ धनबहादुर तामाङ प्रबन्ध निर्देशक थिए । डीबीकी भान्जी संगीता तामाङ गोरखा विकास बैंकको मानव संसाधन (एचआर), प्रशासन र खरिद विभागमा काम गर्थिन् । उनैमार्फत धनबहादुर लालीगुराँस सहकारीको अध्यक्ष बनेका थिए । युनाइटेड गोरखा सेभिङ एन्ड क्रेडिट कोअपरेटिभमा पनि डीबीकी भान्जी संगिता नै अध्यक्ष छिन् । ज्ञानबहादुरले उपकार सेभिङ एन्ड क्रेडिट कोअपरेटिभमा छोडेपछि भान्जी संगिताका बुवा नरेन्द्र बललाई अध्यक्ष बनाएका थिए । अहिले कल्याण सहकारीसँग एकीकरण भई कल्याण उपकार बनेको छ र डीबीका अर्का ज्वाइँ लीलाबहादुर गुरुङ अध्यक्ष छन् । स्वर्णलक्ष्मी सेभिङ एन्ड क्रेडिट कोअपरेटिभ पनि यो समूहले कब्जा गरेको थियो । ज्ञानबहादुरको टिमले हिमाल सेभिङ भक्तपुरकी कर्मचारी कल्पना श्रेष्ठलाई ल्याएर अध्यक्ष बनाएको थियो । हाल उक्त सहकारी अन्य सहकारीसँग एकीकरण भई बहुउद्देश्यीय सहकारीका रूपमा सञ्चालनमा छ । बालुवाटारमा ज्ञानबहादुरकै योजनामा मुकुल सेभिङ एन्ड क्रेडिट कोअपरेटिभ स्थापना भएको थियो । यसको अध्यक्ष प्रतिमा गिरीलाई बनाइएको थियो । यो संस्थाको पछिल्लो अवस्थाको विवरण उपलब्ध छैन । देवदर्शन सेभिङ एन्ड क्रेडिट कोअपरेटिभ चन्द्रागिरिमा स्थापना गरिएको थियो । यो संस्थाको अध्यक्ष सावित्री तामाङ र उपाध्यक्ष पुष्पाकुमारी तामाङ थिए । सावित्री डीबी बमजनका भतिजा ईश्वरराज बमजनकी श्रीमती र पुष्पाकुमारी ज्ञानबहादुरकी श्रीमती हुन् । हाल उक्त सहकारीका अध्यक्ष रामनारायण घिमिरे छन् । भक्तपुर ठिमीमा स्थापना भएको शिखर सेभिङ एन्ड क्रेडिट कोअपरेटिभको संस्थापक अध्यक्ष डीबीका भान्जी ज्वाइँ धनबहादुर तामाङ हुन् । ०६५ सालमा यो संस्थाको उपाध्यक्षमा केदारनाथ शर्मा थिए । गोरखाद्वीप सेभिङ एन्ड क्रेडिट कोअपरेटिभमा तेजबहादुर तामाङ अध्यक्ष थिए । उनी डीबी बमजनको काइँला दाइ हुन् । ०६६ सालसम्म गोरखा विकास बैंकको अध्यक्ष डीबी नै थिए । बैंक संकटग्रस्त हुने भएपछि शिखर सेभिङ र बागबजारस्थित गोरखाद्वीप सेभिङको बचतसमेत डुब्ने स्थिति सिर्जना भयो । त्यसपछि यी संस्था एकीकरण गरी शिखरद्वीप बनाइएको थियो । पछि शिवशिखर कृषि सहकारीसँग एकीकरण गरेर हालको शिवशिखर बहुउद्देश्यीय सहकारी संस्था बनेको हो । जावलाखेलमा रहेको कल्याण सेभिङ एन्ड क्रेडिट कोअपरेटिभमा डीबी बमजनले बहिनी ज्वाइँ लीलाबहादुर (एलबी) लाई अध्यक्ष बनाएका थिए । एलबी हाल सहकारी ठगी मुद्दामा पुर्पक्षका लागि नख्खु कारागारमा छन् । एलबी गोरखा विकास बैंकमा कानुन शाखामा कार्यरत हुँदा डीबी बमजनसँग संगत भई पारिवारिक नातामा गाँसिएका थिए । नयाँ बानेश्वरमा खिलाबहादुर बमजन (ज्ञानबहादुरपट्टिका कान्छो) लाई अध्यक्ष बनाई कस्मिक सेभिङ एन्ड क्रेडिट कोअपरेटिभ खोलिएको थियो । यो संस्थामा सुरुकै अवस्थादेखि समस्या देखिएको थियो । ज्ञानबहादुरले भान्जा सन्तोष तामाङलाई पनि सहकारीमा आबद्ध गराएका थिए । उनी कालिमाटीस्थित मनोकांक्षा बचत तथा ऋण सहकारीमा कार्यरत थिए । यो समूहद्वारा प्रवर्द्धित जनमुक्ति सेभिङ एन्ड क्रेडिट कोअपरेटिभ धुम्बाराहीमा स्थापना भएको थियो । जसको अध्यक्ष रमेश बमजनलाई (डीबीपट्टिको साइँलो) बनाइएको थियो । जनमुक्ति सहकारी पछि घेदुङ सहकारीसँग एकीकरण भयो । अहिले आइडियल यमुनासँग एकीकरणबाट आइडल यमुना सहकारी बनेको छ ।सहकारी छानबिन समितिको प्रतिवेदनअनुसार ज्ञानबहादुर उपत्यकाका सहकारीमा मात्र सीमित छैनन् । उनी आफैं अध्यक्ष रहेर ०६३ मा पोखरामा सूर्यदर्शन सेभिङ एन्ड क्रेडिट कोअपरेटिभ सञ्चालनमा ल्याए । सूर्यदर्शन सहकारीमा सुरुआती दिनमा भान्जी संगिताका काका दिनेश तामाङलाई प्रबन्धक बनाएका थिए । सूर्यदर्शनसँग गितेन्द्रबाबु (जीबी) राईको सम्बन्ध पछि मात्रै जोडिएको थियो । जीबीका दाइ अनन्तबाबु राईले बागबजारमा सिचुएसन ल्यांग्वेज इन्स्टिच्युट सञ्चालन गरेका थिए । उक्त इन्स्टिच्युटमा जीबी दाइको सहयोगी भएर काम गर्थे । सोही क्रममा निशा भनिने भगवती बमजन (ज्ञानबहादुरकी बहिनी) अंग्रेजी भाषा सिक्न आइन् । त्यहाँ जीबीसँग चिनजान र मायाप्रेमपछि उनीहरूबीच विवाह भयो । जीबीले ओखलढुंगामा पहिले नै विवाह गरेका थिए । पहिलो श्रीमतीबाट उनका एक छोरासमेत थिए ।भगवतीलाई वैधानिक बनाउन जीबीलाई हम्मेहम्मे परेको थियो । विस्तारै उनको सम्बन्ध भगवतीले माइती खलकसँग जोड्दै लगेको पाइएको छ । ज्ञानबहादुरले ०६७ सालमा जीबीलाई पोखराको सूर्यदर्शन, बुटवलको सुप्रिमलगायत सहकारीको जिम्मा दिएको समितिको अध्ययनले देखाएको छ । यसरी बहुविवाहमार्फत बमजन परिवारमा प्रवेश पाएका जीबी आधा दर्जनभन्दा बढी सहकारीबाट बचतकर्ताको करोडौं रुपैयाँ अपचलन गरेर हाल फरार छन् ।"
महासभालाई उपहास गर्दै लेबनानमा युद्ध,"यति बेला अमेरिकाको न्युयोर्कमा संयुक्त राष्ट्रसंघको ७९औं महासभा चलिरहेको छ । विश्वभरका नेताहरू त्यहाँ पुगेर घरेलु र अन्तर्राष्ट्रिय मुद्दामा जोडतोडका साथ वकालत गरिरहेका छन् । त्यसमार्फत अन्तर्राष्ट्रिय शान्ति, सहअस्तित्व, सुरक्षा, राष्ट्रहरूका सार्वभौमसत्ता र समानतालाई जीवन्त राख्ने प्रयत्न भइरहेको छ । तर यसबीचमै लेबनानका जनताले बाह्य आक्रमणका कारण ज्यान गुमाउनु परिरहेको छ । इजरायलले लेबनानको लडाकु समूह हेजबुल्लाहलाई लक्षित गरेर सुरु गरेको आक्रमणमा परेर ५ सय ५० भन्दा बढीको मृत्यु भइसकेको छ । त्यस्तै, १ हजार ६ सयभन्दा बढी घाइते भएका छन् । विस्थापित हुने क्रम बढ्दो छ । न्युयोर्क र लेबनानमा सँगसँगै घटित यी दुई दृश्य विरोधाभाषी पनि छन् । मुखमा सामरिक स्वार्थको टेप लगाएका शक्तिशाली देशका सरकार प्रमुखहरूले युद्धको भयावहलाई बेवास्ता गरेर न्युयोर्क छाड्नेछन् । तर सभ्य समाजको प्रश्न भने निरन्तर उठिरहन आवश्यक छ ।युद्धले विश्वको कुनै पनि समस्या समाधान भएको इतिहास छैन । त्यसले केही समय एउटा राष्ट्रलाई अर्को राष्ट्रको दबाब वा थिचोमिचो सहन बाध्य पार्न सक्ने भए पनि अर्को युद्धको बीउ पनि जीवितै राख्छ । प्रतिशोधको हुटहुटीलाई उप्रेरित गरिराख्छ । लोकप्रियतावादी वा अतिशय राष्ट्रवादी नेता जन्माउन मलजल गरिराख्छ । समग्रमा, एउटा युद्धले निम्त्याउने अर्को युद्ध नै हो । अद्यापि चर्चा गरिने पहिलो र दोस्रो विश्वयुद्ध तथा त्यसअघि वा पछिका अनेकौं युद्धबाट विश्वले सिक्नुपर्ने तर नसिकेको पाठ नै त्यही हो । अहिले जारी इजरायलहेजबुल्लाह, इजरायलहमास तथा रुसयुक्रेन युद्धको पटाक्षेप पनि त्यही ढंगको हुनेछ, जुन इतिहासका अन्य कैयौं आक्रमणयुद्धको भएको थियो । तर सबैभन्दा मुख्य विषय भने सर्वसाधारण मानिसले भोग्ने वियोग र हैरानीको हो । किनकि, यस्तो समयमा युद्धसँग कुनै साइनो नै नभएका, बरु आफ्नै जिजीविषामा लपेटिएकाहरूले पनि अचानक मृत्यु, घाइते वा विस्थापितको सूचीमा चढ्नुपर्छ । जीवनकै अस्तित्वको संघर्ष चलिरहेका बेला अन्य रंगहरू खोसिएका विषय चर्चामै आउँदैनन् । त्यसैले शक्तिशालीहरूको पहिलो प्राथमिकता मान्छेको जीवन बचाउनेतर्फ हुनुपर्छ ।दोस्रो विषय, साना तथा कमजोर राष्ट्रहरूको अस्तित्व रक्षाको हो । उनीहरूको सार्वभौमिकताको सम्मान र निरन्तरताको सुनिश्चितताको हो । रुसयुक्रेनकै विषयमा हेरौं । एक दशकअघि सन् २०१४ मा क्रिमियामा गराइएको विवादास्पद जनमतसंग्रहपछि युक्रेनको सो भूभाग रुसमा गाभिएको थियो । अहिले पनि रुसको आक्रमणबाट युक्रेनका कैयौं भूभाग लथालिंग हुनुका साथै रुसी कब्जामा पुगेका छन् । इजरायलको शक्ति बढ्दै जाँदा छिमेकी प्यालेस्टाइनको भूभाग भने खुम्चिँदै गइरहेको छ । पछिल्लो युद्धपछि त्यस क्षेत्रको नयाँ नक्सा पक्कै पनि पहिलेको जस्तै हुने छैन । यस्ता घटनाबाट निस्किने साझा निष्कर्ष हो छिमेकमा शक्तिशाली देश हुँदा साना तथा कमजोर राष्ट्रले सहकार्यको बलियो साथी होइन, अस्तित्वकै चिन्ता गर्नुपरेको छ । यस्तो चिन्तालाई शान्त गराउन संयुक्त राष्ट्रसंघको उद्देश्य र सिद्धान्तले भर दिलाउन सकेको छैन । किनकि, शक्तिशाली राष्ट्रहरूलाई साना तथा कमजोर राष्ट्रहरूको चिन्ताले भन्दा आफ्नो सामरिक स्वार्थ, व्यापारको आकार, रणनीतिक साझेदारजस्ता विषयले बढी छुन्छन् । त्यसलाई केन्द्रमा राखेर विभिन्न देशका वैधानिक सरकार तथा अतिवादी संगठनलाई संरक्षण र सहयोग गरिरहेका हुन्छन् । त्यसैले मान्छेको जीवन र राष्ट्रहरूका सार्वभौमिकताको सुनिश्चितता कसरी गर्ने भन्ने राष्ट्रसंघ स्वयंको परीक्षाको विषय हो । जारी महासभाले पनि यसतर्फ सोच्नुपर्छ ।इजरायलले हेजबुल्लाहलाई केन्द्रित गरेको भनिएको आक्रमणले युद्धलाई नै नयाँ परिभाषातर्फ उन्मुख गराएको छ । किनकि, अघिल्लो हप्ता इजरायलले हेजबुल्लाह समूहका सदस्यले एकआपसमा सञ्चारका लागि प्रयोग गर्ने हातेपेजरहरू विस्फोट गरायो, लगत्तै वाकीटकी पनि विस्फोट गरायो । यसबाट ३७ जनाको ज्यान गयो भने ३ हजार ७ सयभन्दा बढी घाइते भए । केही दिनयता त उसले हेजबुल्लाहका नेतृत्वलाई लक्षित गरेर मिसाइल आक्रमण नै गरिरहेको छ । यसबाट ५ सय ५० भन्दा बढीको मृत्यु र १ हजार ६ सयभन्दा बढी घाइते भएका छन् । यस क्रममा महिला, बालबालिका तथा सर्वसाधारण मारिएको लेबनान पक्षको भनाइ छ । वायरलेस उपकरणलाई नै विस्फोट गराउने अभ्यास सुरु गरिएपछि विश्वका कुनै पनि कुनाका मानिसहरू सुरक्षित नहुने चिन्ता बढेको छ । यसबाट शक्तिशाली राष्ट्रहरूले प्रविधिको चरम दुरुपयोगलाई कति खेलाँची ठान्दछन् भन्ने चित्र प्रस्तुत गरेको छ । यस्तो सीप भोलिका दिनमा जुनसुकै राष्ट्र वा अतिवादी समूहले पनि प्रयोग गर्न सक्ने जोखिम देखिन्छ । यसको क्रम बढ्दै गएमा मानव सभ्यतामाथिकै चुनौती निम्तिने निश्चित छ ।अर्को विषय हो लेबनानमा नेपालीको सुरक्षा । लेबनानमा अहिले करिब ७ सय नेपाली सर्वसाधारण छन् । जसमध्ये अधिकांश घरेलु श्रमिक छन् । त्यस्तै, युनिफिल मिसनअन्तर्गत लेबनानमा नेपाली सेनाका ८ सय ५० जना शान्ति सैनिक तैनाथ छन् । हालसम्म नेपालीहरूले इजरायलको आक्रमणको असर भोग्नुपरेको छैन । तर, युद्ध वा आक्रमण तथा प्रत्याक्रमणको प्रभाव कसरी फैलिन्छ भन्ने पूर्वानुमान गर्न सकिँदैन । त्यसले कुन बिन्दुमा पुगेपछि युद्धले ककसलाई लपेट्छ, अनुमान गर्न सकिँदैन । त्यसैले नेपाल सरकार चनाखो बन्नुपर्छ । भोलिका दिनमा नेपालीहरूको उद्धार गर्नुपर्ने अवस्था पनि आउन सक्ने सम्भावनालाई मध्यनजर गरेर तयारी गरिराख्न जरुरी छ । किनकि, सरोकार नै नभएका इतिहासका अनेकौं युद्धदेखि हालैका रुसयुक्रेन युद्ध तथा इजरायलहमास युद्धले नेपालीलाई पनि प्रभावित गरेको देखिएको छ । त्यो अवस्था लेबनानमा नआओस् ।"
नैतिकता भए जनतासँग माफी माग्नुपर्छ,"गाउँमा बाह्र जना उरन्ठेउला केटाहरूले खसी चोरेर खाने निधो गरेछन् । अनि मध्यरातमा खसी खानका लागि दुई जना खसी चोर्न जाने, दुई जना दाउरा चोर्न जाने, दुई जनाले पानी बोक्ने, दुई जनाले पानी तताउने र बाँकी रहेकालेखाने स्थान सफा गरी सबै तयारी गर्ने निधो गरेछन् । योजनाअनुसार काम सफल भएछ । पछि खसी लैजाने दुई जनाको पहिचान खुलेछ । अब भन्नुस्, कारबाही कसलाई गर्नुपर्छ ? दोषी को हो ?"
सुत्केरीलाई अपर्याप्त बिदा,"किन सरकारी जागिर छोड्दै छन् छोरीहरू शीर्षकमा कान्तिपुरमा मंगलबार विमला राई पौड्यालको दृष्टिकोण छापिएको रहेछ । यो पढेपछि छोरीहरूमा घरदेखि अफिस सम्हाल्ने जिम्मेवारीसँगै प्रजनन कार्यमा भाग लिँदै गर्दा भोग्नुपर्ने शारीरिकमानसिक तनाव सजिलै आकलन गर्न सकिन्छ । नेपालमा करिब २८ प्रतिशत महिला निजामती सेवामा रहेका छन् भने औपचारिक, अनौपचारिक, निजी, गैरसरकारीलगायत सबै क्षेत्रमा महिलाको सहभागिता क्रमिक रूपमा बढ्दो छ । यो अवस्थामा महिलाको प्रजनन र लैंगिक भूमिकाप्रति संवेदनशील बनाउन छुट्टै कानुनी व्यवस्था टड्कारो देखिन्छ । गर्भावस्था र सुत्केरी अवस्थामा सबै महिलाको शारीरिक, मानसिक अवस्था समान प्रकृतिको हुँदैन । तर, यही कुरा महिलाले नै बुझ्दैनन् भने पुरुषबाट झन् के अपेक्षा राख्नु ? हाल व्यवस्था रहेको ९८ दिनको सुत्केरी बिदा आमा र बच्चाका लागि पर्याप्त छैन । निजी क्षेत्रमा त यही पनि व्यवस्था छैन । अर्को कुरा, चाइल्ड डे केयर सेन्टर हुनुपर्ने नीतिगत व्यवस्था भए तापनि सबै कार्यालयमा छैन । त्यसले बच्चा हुर्काइरहेका महिला कर्मचारीमा थप मानसिक तनाव थपिनुका साथै यसबाट समग्र संस्थाको कार्य प्रभावकारितामा समेत नराम्रो असर पर्न जान्छ । जुनतारा संगम, स्याङ्जा"
बजारको सूक्ष्म अनुगमन होओस्,"यसर्थ अब सरकारले बढीभन्दा बढी ठाउँमा स्थानीय निकाय तथा सुरक्षा निकायसँगसमन्वय गरे र संयुक्त रूपमा बजारको सूक्ष्म अनुगमन गर्नु अति जरुरी छ । अच्युतमानसिंह प्रधान, बालुवाटार, काठमाडौं"
अस्तव्यस्त सार्वजनिक यातायात,"दुःखको कुरा, जसले सार्वजनिक यातायात सञ्चालनको नीतिनियम बनाउँछन्, उनीहरूले कहिल्यै सार्वजनिक यातायात प्रयोग गर्दैनन् । लाखौं जनताले प्रयोग गर्ने सार्वजनिक यातायातको केन्द्र पुरानो बसपार्क निजी क्षेत्रलाई लिजमा दिन नीतिगत निर्णय गर्ने व्यक्तिमाथि छानबिन र कारबाही होस् । सञ्जय अधिकारी, काठमाडौं"
पोस्ट ट्रुथ राजनीति : जनमत र तथ्यको संघर्ष,"भ्रम र सही सूचनाको संघर्ष जब तथ्यलाई मनलाग्दी प्रस्तुत गरिन्छ र असत्य जानकारी फैलाइन्छ, यसले जनतामा विश्वासको कमी ल्याउँछ । राजनीतिक संस्थाहरूको विश्वसनीयतामा पनि असर पुर्याउँछ । झूट र गलत सूचना तात्कालिक भावनात्मक प्रतिक्रियाका आधारमा फैलिन्छ, जसले समाजलाई ध्रुवीकृत बनाउँछ र राजनीतिक असहमति गहिर्याउँछ । त्यति मात्र होइन, दुष्प्रचारले सामाजिक तनाव र हिंसासमेत बढाउन सक्छ । जब तथ्यलाई बुझेरै विकृत गरिन्छ, पारदर्शिता र जवाफदेहिता कम हुन्छ । पोस्टट्रुथको सन्दर्भमा, राजनीति बदनाम मात्र हुँदैन, लोकतन्त्रको आधारभूत मूल्यहरू समेत अतिक्रमणमा पर्दछ । कल्पोकस (२०१९) का अनुसार, पोष्टट्रुथले साँचो र झूटो बीचको भिन्नतालाई मेट्छ । साधारण झूटमा सत्य र असत्यको भेद कायम रहन्छ, तर पोष्टट्रुथ सन्दर्भमा, यो भिन्नता नै धुमिल पारिन्छ । पोष्टट्रुथ युगमा जनताले सत्यलाई महत्त्व दिन छोडेका छन् । सञ्चार प्रविधिको विकास र सामाजिक सञ्जालको उदयले पोस्टट्रुथ राजनीतिलाई अझ बलियो बनाएको छ । सामाजिक सञ्जाल प्लाटफर्महरू पोस्टट्रुथ लोकप्रियतावादी राजनीतिकर्मीका लागि साधन बनेको छ । जसले साझा चासो र भावनाहरूको आधारमा अनलाइन समुदायहरू सिर्जना गर्छन् । उनीहरू विशेष अपिल, कथा र मिथकहरू प्रयोग गरेर जनतालाई प्रभावमा पादर्छन् । मानिसले आफ्ना भावनात्मक प्रतिक्रिया अनुकूलका जानकारी मात्र खोज्छन्, जुन अनलाइन एल्गोरिदममार्फत सजिलै उपलब्ध हुन्छ । आफ्नो विश्वास प्रणालीसँग मेल खान्छ भने मानिसले गलत जानकारी, नक्कली समाचार, असत्य र आधासत्यहरू पनि स्वीकार गर्छन् । यस्ता पोस्टट्रुथ कथनहरू तथ्यभन्दा बढी भावनात्मक सहानुभूति र व्यक्तिपरक सत्यमा आधारित हुन्छन् ।पोस्टट्रुथ युगमा मुख्य धारका मिडिया पनि कमजोर हुन्छन् । मानिसहरू मिडियालाई पक्षपाती, कर्पोरेट स्वार्थले निर्देशित वा राजनीतिक पक्षधरतामा आधारित ठान्छन् । जसका कारण झूटा समाचार, गलत जानकारी र षड्यन्त्र सिद्धान्तहरूले आम जनतालाई सजिलै प्रभावमा पार्छन् । सामाजिक सञ्जालको उदयले सूचना वितरणको प्राथमिक स्रोतलाई विकेन्द्रीकृत गरिदिएको छ । यसले गर्दा मानिसले समाचारहरू मिडिया संस्थानबाट मात्र होइन, व्यक्तिगत विचार, ब्लगहरू, अनौपचारिक स्रोतहरू र एल्गोरिदमद्वारा सिफारिस गरिएका पोस्टहरूबाट पनि प्राप्त गर्छन् । नक्कली समाचारको सजिलो पहुँच र छिटो फैलावटले मुख्य धारका मिडियाको समाचारको विश्वसनीयतालाई चुनौती दिएको छ । आधिकारिक मिडियाहरूले तथ्यजाँच गरे पनि गलत सूचना प्रचारको गति र प्रभावको कारण उनीहरूले प्रभावकारी रूपमा काम गर्न कठिनाइ अनुभव गरेका छन् । मूलधारका मिडियाले तथ्यआधारित रिपोर्टिङमा जोड दिए पनि जनताले आफूसँग मेल खाने जानकारी मात्र खोज्ने र भावनात्मक रूपले जोडिने प्रवृत्ति विकसित गरेका छन् । यी कारणहरूले मुख्य धारका मिडियालाई पोस्टट्रुथ युगमा आफ्नो शक्ति गुमाउँदै गएको देखाउँछ । नक्कली समाचारको बाढी, भावनात्मक तर्क र सामाजिक सञ्जालको प्रभावले मूलधारका मिडियाको प्रभावकारिता घटाउँदै लगेको छ । विभिन्न पक्षहरूबाट सुरु हुने गलत सूचनाहरूले जनताको संवेदनशीलतालाई गहिरो रूपमा प्रभावित गरेको छ ।पोस्टट्रुथ युगमा सामाजिक सञ्जाल शक्तिशाली माध्यम बनेको छ, जहाँ गलत सूचना, षड्यन्त्र सिद्धान्त र अतिरञ्जित कथाहरू सजिलै फैलाउन सकिन्छ । जसले गर्दा भ्रष्टाचारविरोधी, राष्ट्रवाद, जातीयता र धार्मिक भावनामा जोड दिएर नेता तथा दलहरू उदाउँदै गएका छन् । हाम्रो देशमा परम्परागत मिडिया पहुँच सीमित छ, सामाजिक सञ्जाल नयाँ नेताहरूको उदयका लागि उपयुक्त माध्यम बनेको छ । नयाँ राजनीतिक दल र नेताहरूले परम्परागत मिडियालाई कम महत्त्व दिएर अनलाइन प्लाटफर्ममा बढी सक्रिय भएको देखिन्छ । नयाँ नेताहरू र दलहरूको उदय मुख्यतः भावनात्मक तर्क, गलत सूचना, सामाजिक सञ्जालको प्रभावकारी प्रयोग र परम्परागत मिडियाको अविश्वासलाई उपयोग गरेर भइरहेको छ । उनीहरूले सत्यको सट्टा भावना र आस्थाको आधारमा समर्थन जुटाउने प्रयास गरेका छन् । परम्परागत मिडियालाई विश्वास नगर्ने र नयाँ माध्यमहरूमार्फत आफ्नो सन्देश फैलाउने रणनीतिले पोस्टट्रुथ युगमा उनीहरूलाई फाइदा पुर्याएको छ । नयाँ नेता र दलहरूले आफ्नै माध्यमद्वारा (सामाजिक सञ्जाल, युट्युब, अनलाइन प्लाटफर्म) मा सन्देश फैलाउने गर्छन् ।पोस्टट्रुथ केवल एक राजनीतिक प्रवृत्ति मात्र नभई प्रमाण, तर्क र वस्तुनिष्ठ सत्यको अवधारणामा गहिरो प्रभाव पार्ने दर्शन हो । झूट वा गलत सूचना कुनै क्षणमा वास्तविकता भइदिन्छ । जहाँ मानिसहरू भीडको प्रतिक्रियाले तथ्य परिवर्तन गर्छ भन्ने सोच्छन् । पोस्टट्रुथ राजनीतिले लोकतन्त्रको आधारभूत मूल्यहरूलाई कमजोर पार्न सक्छ र यसको सामना गर्न सूचना पारदर्शिता, तथ्य जाँच र डिजिटल तथा मिडिया साक्षरतामा ध्यान दिनुपर्दछ । सत्यको लडाइँ जित्न प्राविधिक र मानवीय क्षमता परिचालन गर्नुपर्छ, जसले सत्यको दिशा निर्देश गर्दछ ।वाग्ले चीनको सञ्चार विश्वविद्यालयमा विद्यावारिधि गर्दै छन् ।"
"सन्तानलाई सम्पत्ति, इच्छापत्रको बहस","निष्कर्ष संयुक्तबाट एकल परिवारतिर मोडिँदो पारिवारिक संरचना, विश्वव्यापीकरण, सहरीकरण, औद्योगिकीकरण, आप्रवासन, रोजगारी र उद्यमशीलताका नयाँ अवसरले समाजको चरित्र फेरिँदो छ । तर, वर्तमान अंश र सम्पत्तिसम्बन्धी कानुनी व्यवस्था छोराछोरीलाई आत्मनिर्भर बन्नेतर्फ उत्प्रेरित गर्नेभन्दा बाबुआमाको सम्पत्ति छँदै छ भनेर निष्क्रिय रहने र बाबुआमाप्रति निर्भर हुन प्रेरित गर्ने खालको छ । अर्कोतर्फ, एउटा व्यक्तिले दुःखकष्ट झेलेर आर्जन गरेको सम्पत्तिमा निजकै अधिकार कटौती हुने तर त्यसका लागि कुनै योगदान नगरेका छोराछोरीको हक जन्मेकै आधारमा मात्र कायम हुने वंशवादी व्यवस्था अबको समाजमा उपयुक्त देखिँदैन । स्वभावतः बाबुआमाले छोराछोरीको कल्याण र हित नै सोच्छन् र सम्पत्ति पनि यथोचित समयमा हस्तान्तरण गर्छन् नै । तर आफ्नो आर्जन पनि उनीहरूले मागेका बखत दिनुपर्ने बाध्यकारी व्यवस्था वर्तमान युग सुहाउँदो छैन । जसरी हाम्रो संविधानले हरेक व्यक्तिलाई सम्पत्ति आर्जन गर्ने, भोग गर्ने, बेचबिखन गर्ने, व्यावसायिक लाभ प्राप्त गर्नेलगायत सम्पत्तिको हकलाई मौलिक हकका रूपमा व्यवस्था गरेको छ, हस्तान्तरण गर्ने हकलाई पनि छोराछोरीको अधीनस्थ नबनाई स्वतन्त्र रूपमा गर्न पाउने सुनिश्चित गर्न जरुरी छ । नपर्दा वा नभोगेसम्म सामान्य लाग्ने अंश र सम्पत्तिसम्बन्धी मुद्दा आफूलाई परेपछि मात्र संवेदनशील लाग्छन् । तसर्थ, अब अंशबन्डाको युगबाट इच्छापत्र प्रणालीको नयाँ युगतर्फ प्रस्थान गर्न यी कानुनमा समयसापेक्ष सुधार गर्न जरुरी छ ।"
द्रुतमार्ग निर्माण र विकल्प,"योपंक्तिकार २००० सालमा ९ वर्षको उमेर छँदा पिताजीको पछि लागेर ३४ दिनका निम्ति काठमाडौं पसेको थियो । त्यसबेला राजधानीमा पनि पिच रोड केन्द्र भागमा मात्रै सीमित थियो । लैनचौरस्थित ब्रिटिस राजदूतावासदेखि त्रिपुरेश्वरस्थित राजा त्रिभुवनको सालिकसम्म । सहिद गेटभद्रकालीसिंहदरबार पश्चिम मूल गेटसम्म । नयाँ सडक गेटदेखि जुद्धशमशेरको सालिकसम्म, उक्त सालिकदेखि उत्तरतर्फ इन्द्रचोकसम्म । दक्षिणतर्फ जुद्धको सालिकदेखि नगरपालिकाको पुरानो भवनसम्म । पिचको चौडाइले नयाँ सडकको आधा भाग मात्र ढाकेको थियो, बाँकी भागमा इँटासुर्की पेलिएको थियो । अहिलेको युगमा द्रुतमार्गको खुबै बहस चल्ने गरेको छ । तर, यसको कामको गति भने चिप्लेकिराझैं देखिन्छ । हाल निर्माणाधीन द्रुतमार्ग ४० को दशकको सुरुवातीकालमै बन्नुपर्थ्यो । राजधानी प्रवेश गर्ने भरपर्दो र छोटो सडक मार्गको अभावमा पूर्वी नेपालका यात्रुले चार दशकदेखि भरतपुरमुग्लिङ लामो फेरो मार्न बाध्य छन् । यसरी एकतर्फी यात्रामा कम्तीमा २१५ किमि थप यात्रा बेहोर्नुपरेको छ । निजगढकाठमाडौं पुग्ने द्रुतमार्ग निर्माण सम्पन्न भएपछि भने त्यो सकस कम हुनेछ ।द्रुतमार्गमार्फत निजगढकाठमाडौंसम्मको यात्रा समय १ घण्टा २ मिनेट र संशोधित लम्बाइ ७०९७ किमि देखाइएको छ । नेपाली सेनाले निर्माण थालेको प्रारम्भिक अवस्थामै मैले कान्तिपुरमै द्रुतमार्गको उत्तरी गन्तव्य खोकनाको सट्टा थानकोट लैजान सुझाएको थिएँ । त्यसबापत सडकको लम्बाइ कम्तीमा पनि १०१५ किमि छोटिने थियो । हाल निर्माणाधीन द्रुतमार्गमा (ठूला, मझौला, साना र विशिष्ट) ८९ वटा पुलको जरुरत देखाइएको छ । थानकोट लैजाँदा भने कर्रा खोला, सामरी खोला र पालुङबाट इन्द्रसरोवरमा मिसिन आउने पालुङे खोला गरी ३ वटा मात्र साना पुल भए पुग्ने हुन्छ । द्रुतमार्गलाई थानकोट लैजाँदा त्यही लागतमा भीमफेदीदेखि थानकोटसम्म (भीमफेदीकुलेखानी सुरुङ ३५ किमि, कुलेखानीचित्लाङ सडक १७ किमि र चन्द्रागिरि सुरुङ १५ किमि) २२ किमि सडक निर्माणका लागि अलग बजेटको खाँचो पर्दैन । निजगढथानकोट मार्ग निर्माणले पूर्वी नेपालबाट चल्ने हजारौं गाडीको लामो र कष्टकर यात्रा अन्त्य गर्नेछ । काठमाडौं आउनेजाने क्रममा गाडीले भरतपुर, मुग्लिङको फेरो मार्दा हुने करिब ४३० किमिको अनावश्यक यात्रा र ६७ घण्टा बढी लाग्ने समय बचत हुनेछ । यसले इन्धन धेरै खर्च हुने र गाडीको पार्टपुर्जा खिइनेजस्ता समस्या कम गर्नेछ । यसरी यो मार्गको निर्माणले यात्रुहरूले तिर्ने भाडा पनि घट्नेछ । थानकोटलाई गन्तव्य बनाउँदा पूर्वी नेपालका यात्रुलाई मात्र सहज नभई भरतपुरको बाटो भएर पश्चिम नेपाल आवतजावत गर्ने गाडी र यात्रुलाई पनि फाइदा हुनेछ । हेटौंडा बजार केन्द्रबाट १३ किमि पूर्व (शिखरकटेरी फेदी) को दक्षिण मोहडामा भेटिने सुरुङ मार्गदेखि थानकोटसम्म ३० किमि दूरी छ । पश्चिम नेपालका गाडीलाई मुग्लिङ हुँदै थानकोट पुग्न १४६ किमि लाग्छ भने हेटौंडाको बाटो थानकोट पुग्न ११५ किमि (भरतपुरहेटौंडा ७२ किमि, हेटौंडा केन्द्रबाट शिखरकटेरी १३ किमि र शिखरकटेरीदेखि थानकोट ३० किमि) यात्रा गरे पुग्छ । चितवनलगायतका पश्चिमका गाडीलाई काठमाडौं आवतजावत गर्दा ६० किमि मार्ग छोटिन्छ । यो विकल्पले भरतपुरमुग्लिङ र मुग्लिङथानकोट यात्रा गर्दा हुने जाम, पहिरोको त्रासजस्ता खतरा पनि मोल्नु पर्दैन । हाल सञ्चारमाध्यममा त्रिशूली नदीपारि समानान्तर सडक निर्माणको कुरा आएका छन् । यो मार्ग निर्माण सहज छैन । यसमा खर्च र समय धेरै लाग्छ । अतः कम्तीमा पनि १०१५ वर्षका निम्ति हेटौंडाको बाटो थानकोट पुग्दा उक्त समानान्तर बाटोको आवश्यकता पर्दैन । आगामी १०१५ वर्षभित्रमा मुलुकले असल राजनीतिक नेतृत्व पायो भने त्रिशूलीपारिको समानान्तर सडक नेपालले आफ्नै बलबुतामा पनि बनाउन सक्छ । पूर्वी र पश्चिम नेपालका हजारौं गाडीहरूको आवागमनको सहजताका लागि थानकोटदेखि शिखरकटेरीसम्मको ३० किमि सडकका लागि प्रस्तावित ४ लेनको साटो ६ लेन बनाउनु उपयुक्त हुन्छ । साथै कोशीपूर्व जाने गाडी र यात्रुहरूका लागि हेटौंडाचतरा मार्ग धेरै छोटो पर्छ । द्रुतमार्गको निर्माण कार्यलाई दुई सबविभागमा बाँड्ने हो भने काम गर्न सहज हुन्छ । निजगढदेखि थानकोटसम्म स्तरीय सडक निर्माणको काम एउटा सबविभागले हेर्छ भने अर्कोले खुमलटारदेखि निजगढसम्म । त्यहाँ करिब ४५५० किलोमिटर लामो केबलकार निर्माणको काम गर्न सकिन्छ । थानकोटलाई गन्तव्य बनाउँदा ३ वटा साना पुलले पुग्ने भएपछि बाँकी पुल नबनाउँदा बचेको रकमले सुविधा सम्पन्न केबलकार निर्माण गर्न यथेष्ट पुग्छ । अब द्रुतमार्गको काम ६ महिनाका लागि स्थगित गरी उक्त अवधिमा सडक विभागले तीन टोली खटाएर सर्भे गरोस् । एक टोलीले थानकोट गन्तव्य बनाउँदा कति खर्च र समय लाग्छ, त्यो तथ्यांक निकालोस् । अर्को टोलीले केबलकार निर्माणमा लाग्ने खर्च र समय हेरोस् । तेस्रो टोलीले निर्माणाधीन द्रुतमार्गका बाँकी काम र त्यसको खर्च विवरण निकालोस् । त्यसो गर्दा अन्दाजमा गरिएका दाबीभन्दा सत्यको नजिक पुग्न सकिन्छ । प्रतिवेदन प्राप्त भएपछि मात्र हाल निर्माणमा संलग्न निकाय, तीनै तहका सरकार, पत्रकार, सडक निर्माणमा सुझाव दिने नागरिकसहितको बृहत् अन्तरक्रिया गरी विज्ञसमेतको सहभागितामा स्थलगत अध्ययन गर्न सकिन्छ । राज्यको जिम्मेवार निकाय सेना आफ्नै काम र पेसामा दक्ष हुनुपर्छ । नाफामूलक ठेक्कापट्टामा लाग्दा लोकतन्त्र खतरामा पर्छ । पाकिस्तान, बंगलादेश र म्यानमार यसका जीवन्त साक्षी छन् । अतः यो द्रुतमार्गको बाँकी काम नै सेनाबाट अलग गरी सडक विभागबाटै सम्पन्न गराउनु सबै हिसाबले कल्याणकारी छ । मेलम्ची योजना फेल खाएझैं द्रुतमार्गले पनि फेल नखाओस् ।"
आत्महत्या रोकथामका उपाय,"पछिल्लो समय मानवीयता हराउँदै गएको छ । महिला आफ्नै घरपरिवार, नातागोता, इष्टमित्रबाट सुरक्षित छैनन् । भेदभाव, दुर्व्यवहार, घरेलु हिंसाका घटना बढ्दै गएका छन् । मानव यान्त्रिक उपकरणमा लिप्त भएको छ । आर्थिक अभाव, सामाजिक लाञ्छना, सामाजिक कुरीतिलगायतका विविध कारणले पनि मानसिक समस्या बढेको छ । विश्व स्वास्थ्य संगठनका अनुसार विश्वमा आत्महत्या हुने मुलुकमा नेपाल सातौं स्थानमा छ । विश्वभर प्रतिवर्ष ७ लाख व्यक्तिले आत्महत्या गर्छन्, त्यसमध्ये ७७ प्रतिशत मध्यम आय भएका मुलुकका छन् । आत्महत्या गर्ने प्रत्येक ४ जनामा एक जनालाई मानसिक स्वास्थ्य समस्या भएको हुन्छ । नेपाल प्रहरीका अनुसार आत्महत्या गर्नेमा पुरुष बढी छन् । एक दिनमा कम्तीमा १६ जनाले आत्महत्या गर्ने तथ्यांक छ । आत्महत्या गर्नेमा जातिगत आधारमा सबैभन्दा बढी आदिवासी जनजाति ३९ प्रतिशत, ब्राह्मणक्षत्रीे ३११, दलित २०५, मधेशी समुदायका ९३ र पिछडिएको समुदाय शून्य दशमलव १ प्रतिशत छन् । प्रदेशगत आधारमा २०७८७९ मा कोशीमा सबैभन्दा धेरै १ हजार ४ सय ८७ जनाले आत्महत्या गरेका थिए । यस्तै, वाग्मतीमा १ हजार ४ सय २७, लुम्बिनीमा १ हजार २ सय ९७ जना, सुदूरपश्चिममा ५ सय ७९ र कर्णालीमा २ सय ९० जनाले आत्महत्या गरेको तथ्यांक छ । २०८०८१ मा कोशीमा १ हजार ५ सय ४२ जनाले आत्महत्या गरेका छन्, जुन सबैभन्दा धेरै हो । आत्महत्याबाट बढी प्रभावित विपन्न र मध्यम वर्ग ८५ प्रतिशत छन् । आत्महत्याको प्रयास गरेका व्यक्तिलाई समाजमा घृणा र बेवास्ता गर्नेको संख्या २८ प्रतिशत छ । के कारणले आत्महत्याको प्रयास भयो, कारणको जरासम्म नपुगी समाधान गर्नुको साटो उल्टै थप मानसिक पीडा वा चोट दिने काम भइरहेको छ । समाजको नकारात्मक हेराइले गर्दा आत्महत्या गर्न थप टेवा पुर्याउँछ । मानसिक तनाव, गरिबी, बेरोजगारी वा आर्थिक भार, प्रेममा असफलता, घरेलु हिंसा, विभेद, दुर्व्यसनी, पारिवारिक द्वन्द्व नै आत्महत्याका मुख्य कारण रहेका छन् । आत्महत्याको जोखिममा रहेका वर्गको पहिचान गरी आवश्यकताका आधारमा सरल निःशुल्क स्वास्थ्य परामर्श र सकारात्मक मनोभावनाको विकास गर्न जरुरी छ । वडा तहसम्म मनोचिकित्सक, मनोपरामर्शदाताको प्रोफाइल तयार गरी मानसिक स्वास्थ्य समस्या तथा आत्महत्याको न्यूनीकरणका लागि सरोकारवालालक्षित समुदायसँग अन्तरक्रिया, गोष्ठी, कार्यशाला सञ्चालन गर्नुपर्ने आवश्यकता देखिन्छ । सचेतनामूलक र नियन्त्रणमुखी कार्यक्रम माध्यमिक तहका विद्यालयमा सञ्चालन गर्नुपर्छ । कार्यालयमा तनाव व्यवस्थापन र बजारमा विषादीहरूको बिक्रीवितरणलाई नियन्त्रित गर्नु आवश्यक छ । घरदैलो कार्यक्रम, मनोरोगीको पहिचान, उपचार तथा परामर्श उत्तिकै जरुरी छ ।आत्महत्या रोकथामका लागि राज्यबाटै राष्ट्रिय नीति, योजना, सञ्चालन गर्नुपर्ने आवश्यकता देखिन्छ । विद्यालय तहदेखि विश्वविद्यालयसम्म आत्महत्या न्यूनीकरणका लागि पाठ्यक्रम समावेश गरिनु अर्को पक्ष हो । यस्तै, आत्महत्या न्यूनीकरणका लागि पालिकाहरूले स्वास्थ्य सेवा प्रदायक मनोचिकित्सक परामर्शदाता, शैक्षिक संस्था, सुरक्षा निकाय र नागरिक समाजसँग सहकार्य गर्नुपर्ने आजको टड्कारो आवश्यकता हो ।"
मनसुन र स्थानीयका कारण रोकियो मेलम्ची पानी,"(काठमाडौं)मनसुन सक्रिय भइरहँदा र स्थानीयले अवरोध गरेपछि मेलम्ची पानी तत्काललाई काठमाडौं आउन रोकिएको छ । मेलम्ची खानेपानी विकास समितिले बिहीबार काठमाडौं ल्याउने भने पनि पानी अचानक रोकिएको हो । आफ्ना माग पूरा नगरे मुहानमा कामै गर्न नदिने अडानमा स्थानीय बाढी प्रभावित छन् ।आफ्ना माग पूरा गराउन दबाब दिने उद्देश्यले स्थानीय बाढी प्रभावितले बुधबार मुहान क्षेत्रमा प्रदर्शनसमेत गरे । बाढी प्रभावितले राहत र पुनःस्थापना एवं स्थानीय सप्लायर्सले सुरुङ निर्माण गर्दागर्दै ठेक्का तोडेर फर्केको इटालियन कम्पनीले बाँकी भुक्तानी दिनुपर्ने माग गरिरहेका छन् । समयमै मुहानमा पुगेर काम सुरु गर्न नसकेको, स्थानीयले अवरोध गरिरहेको र मनसुन नरोकिएकाले पानी काठमाडौं ल्याउने कार्य फेरि पनि अनिश्चित बनेको हो । पानी सुरुङमा प्रवेश गराएपछि पनि २६ किमि पार गरेर सुन्दरीजल आइपुग्न समय लाग्छ । यस पटक सुरुङको पानी सबै खाली नगरिएकाले उताबाट पठाउनेबित्तिकै काठमाडौं पानी आउने व्यवस्था गरिएको मेलम्ची खानेपानी विकास समितिका कार्यकारी निर्देशक रत्न लामिछानेको दाबी छ । तर बाढीका कारण सुरुङको मुखमा भरिएको गेग्य्रान र आसपासमा थुप्रिएको ढुंगामाटो हटाइएको छैन । ०७८ असारमा हेलम्बुको हिमाली क्षेत्र भिमाथाङबाट आएको बाढीले मुहानलाई ठूलो क्षति गरेपछि मेलम्चीको पानी नियमित हुन सकेको छैन । ०७७ चैतमा पहिलो पटक मेलम्चीको पानी काठमाडौं खसालिएको थियो । ०७८ असारदेखि हालसम्म बर्खामा बर्सेनि पानी बन्द गर्ने गरिएको छ । तीन वर्षअघि आएको बाढीबाट प्रभावितहरू आफ्ना माग पूरा नभएको भन्दै आन्दोलनमा उत्रिएका हुन् । उनीहरूले माग पूरा नगरी मेलम्चीको पानी काठमाडौं लैजान नदिने चेतावनी दिएका छन् । हेलम्बु गाउँपालिकाको ३ किलोमिटर क्षेत्रमा उनीहरूले प्रदर्शनसमेत गरे । प्रभावितले यसअघि पनि माग पूरा गराउन पटकपटक सम्बन्धित निकायको ध्यानाकर्षण गराएका थिए । तर कतैबाट पनि सुनुवाइ नभएपछि उनीहरू प्रदर्शनमा उत्रिएका हुन् । स्थानीय राजनीतिक दलका पालिका प्रमुख तथा प्रतिनिधि एवं स्थानीय संघर्ष समितिले गत भदौ ३० मा संयुक्त विज्ञप्ति प्रकाशन गरेर माग पूरा नभए सुरुङमा पानी प्रवेश गराउन नदिने चेतावनी दिएका थिए । सोहीअनुसार उनीहरूले हेलम्बुको किउलदेखि स्थानीय चनौटे, शेरा, ग्याल्थुम हुँदै तालामाराङ बजारसम्म प्ले कार्डसहितको जुलुस प्रदर्शन गरे । मेलम्ची मुहानको तटीय क्षेत्रका बासिन्दाको बिचल्ली हुँदा पनि सरकारी निकायले बेवास्ता गरेको जुलुसका सहभागी स्थानीय संघर्ष समितिका अगुवा शिवप्रसाद लामिछानेले बताए । आफूहरूका माग पूरा नभएसम्म मुहानमा काम गर्न नदिने स्थानीय संघर्ष समितिका अध्यक्ष पासाङ लामाले जनाए । सुरुङ निर्माणमा संलग्न इटालियन ठेकेदार कम्पनी (सीएमसी) ले खानेपानी आयोजनासँगको सम्झौता तोडेको ७ वर्षसम्म पनि स्थानीय सप्लायर्स र कामदारले २७ करोडभन्दा बढी रकम भुक्तानी पाएका छैनन् । सप्लायर्सहरूले उक्त रकम नपाउँदा बैंकले आफूहरूको सम्पत्ति लिलाम हुने अवस्थामा पुगेको भन्दै सरकारसँग हारगुहार गर्दै आएका छन् । प्रभावितहरूका केही माग खानेपानी मन्त्रालय र केही माग अन्य मन्त्रालयसँग सम्बद्ध रहेकाले प्रधानमन्त्री केपी शर्मा ओली अमेरिकाबाट फर्किएपछि छलफल गरेर निर्णय गरिने मेलम्ची खानेपानी विकास समितिका कार्यकारी निर्देशक लामिछानेले बताए । प्राविधिक रूपमा पानी ल्याएर वितरण गर्न समस्या छैन, कुनै समस्या आइनपरे असोज १० मै पानी ल्याउने तयारी गर्दै थियौं, उनले भने, तर मनसुन अझै लम्बिने देखियो, त्यसमाथि यही बेला मेलम्चीका बाढीपीडितले विभिन्न माग अघि सार्दै काठमाडौं पानी पठाउन नदिने गरी आन्दोलन सुरु गरे । एसियाली विकास बैंक (एडीबी) ले पनि जोखिम मोलेर पानी नपठाउन भनेको लामिछानेले सुनाए । तत्काल पानी नआउने भएपछि काठमाडौं उपत्यकावासी निराश छन् । स्थानीयको आन्दोलनले गर्दा मेलम्ची खानेपानी विकास समितिका कर्मचारी फिल्डमा जान सकेका छैनन् । बर्खा सुरु भएसँगै धमिलो आउन थालेपछि गत असार १० देखि पानी ल्याउन बन्द गरिएको थियो । उपत्यकामा पानीको माग दैनिक ४७ करोड लिटर छ । सिन्धुपाल्चोकको मेलम्ची खोलाबाट दैनिक करिब २० करोड लिटर पानी ल्याउने योजना समितिको थियो । असार १० अघिसम्म मेलम्चीबाट १७ करोड ल्याइएको थियो र अन्य स्रोतबाट समेत गरी करिब २३ करोड लिटर पानी वितरण हुँदै आएको थियो । मेलम्चीको पानी बन्द भएपछि काठमाडौं उपत्यका खानेपानी लिमिटेड (केयूकेएल) ले विभिन्न स्रोतबाट जम्मा गरेर करिब १६ करोड लिटर पानी वितरण गर्दै आएको छ । अहिले सुन्दरीजलबाट मात्र करिब ६ करोड लिटर पानी ल्याइएको छ । बाँकी पानी आन्तरिक स्रोतहरूबाट व्यवस्थापन गरिएको र मेलम्चीको पानी आएपछि धेरै सहज हुने केयूकेएलका प्रवक्ता प्रकाशकुमार राईले जनाए । मेलम्चीको पानी आएपछि नियमित रूपमा वितरण गर्न समस्या नहुने उनको भनाइ छ ।"
खाद्यान्न गुणस्तरमा कडाइ गर्दै काठमाडौं महानगर,"(काठमाडौं) खाद्यान्न गुणस्तरको विषयलाई लिएर अनेक प्रश्न उठिरहेको र नजिकिइरहेका चाडबाडमा जथाभावी बिक्रीवितरण बढ्ने जोखिम रहेको भन्दै काठमाडौं महानगरपालिकाले खुद्रा तथा थोक बिक्री पसललाई सचेत गराएको छ । पसलहरूमा मूल्यसूची नराख्ने, एमआरपीभन्दा बढी मूल्य लिएर वस्तु तथा सामग्री बिक्रीवितरण गर्ने, उपभोग अवधि सकिएका सामान पनि बजारमा छ्यापछ्याप्ती पाइनेलगायत समस्या बढेको गुनासो आएपछि महानगरले खाद्यान्न व्यापारीहरूलाई निर्देशन नै दिएर सचेत गराएको हो । कसैले कुनै वस्तु वा सेवा बिक्रीवितरण गरेको पाइए, उजुरी परेमा वा गुनासो प्राप्त भए यस कार्यालयबाट खटिने अनुगमन टोलीका सदस्य वा कार्यालयबाट प्रचलित कानुनबमोजिम कारबाही गरिनेछ, सूचनामा भनिएको छ । महानगरले उपभोक्तालाई पनि सचेततापूर्वक सामान किन्न र तिनको उपभोग अवधि, मूल्यलगायत विषयमा चनाखो हुन पनि भनेको छ । स्वच्छ, गुणस्तर तथा सुपथ सामान प्राप्त गर्न सबै उपभोक्तालाई उल्लेख गरिएको अवस्था जाँचेर मात्र सामान, वस्तु तथा सेवा खरिद गर्नुहुन अनुरोध गरिन्छ, सूचनामा भनिएको छ । खाद्य प्रविधि तथा गुण नियन्त्रण विभागले गत वर्ष चामल र गेडागुडीको अनुगमन गर्दा धेरैजसोमा न्यून गुणस्तर भेटिएको थियो । राम्रो र सुरक्षित प्याकिङ भएको बोराको चामल ३ वर्षसम्म उपभोग गर्न सकिन्छ । तर बोरामा उत्पादन मिति, म्याद सकिने मिति अनिवार्य हुनुपर्ने विभागले जनाएको छ । खाद्यले ०८०८१ मा विभिन्न वस्तुका ३१२५ वटा नमुना संकलन गरेको थियो । यसमध्ये खाद्यान्न र दलहनका ८८७ थिए । ती नमुना परीक्षण गर्दा ३२ खाद्यान्नदलहनका नमुनामा कैफियत देखिएको थियो ।वाणिज्य आपूर्ति तथा उपभोक्ता संरक्षण विभागको अनुगमनका क्रममा समेत चामलमा मिसावटसँगै तौलको पनि उस्तै समस्या हुने गरेको पाइएको छ । बजारमा उत्पादन तथा म्याद नाघ्ने मिति र मूल्य उल्लेख नगरिएका चामलका बोरा छ्यापछ्याप्ती भेटिन्छन् । मूल्य र उत्पादन मिति उल्लेख नभएका धेरैजसो बोरा भारतबाट भित्रिने गरेको व्यवसायी बताउँछन् । यहीँकै साना मिलले पनि बोरामा राखेर खुलमखुला चामल बेच्छन् । खुला सीमाका कारण छोटी भन्सारबाट पनि यस्तो चामल उत्तिकै आयात हुन्छ । तर सरकारले अनदेखा गरिरहेको चामल, तेल, दाल उद्योग संघका कार्यसमिति सदस्य विभोर अग्रवालले बताए । यस्तो विकृति रोक्न सरकारले अनुगमनलाई प्रभावकारी बनाउनुपर्नेमा उद्योगीको जोड छ । यसैबीच, चाडपर्वलाई लक्षित गरी महानगरको निर्देशनले मूल्य सूची बनाएर पसलको अग्रभागमा सबैले देख्ने गरी राख्नुपर्ने, अंकित अधिकतम मूल्य एमआरपीभन्दा बढी मूल्यमा बिक्री वितरण नगर्ने सुनिश्चित गर्नुपर्ने, उपभोग गर्ने अवधि नन एक्सपाइरी डेट बाँकी भएको मालसामान मात्र बिक्रीवितरण गर्नुपर्ने र खाद्य, पेय तथा अन्य वस्तुको गुणस्तर, शुद्धता र स्वच्छता कायम गर्नुपर्ने विषयलाई जोड दिएको छ । अनुगमनका क्रममा उल्लिखित अवस्थाविपरीत कसैले कुनै वस्तु वा सेवा बिक्री वितरण गरेको पाइए कारबाही गरिने महानगरले जारी गरेको सूचनामा उल्लेख छ ।महानगरले बिहीबारदेखि ३ भन्दा बढी टोली खटाएर अनुगमनलाई तीव्रता दिने पनि बताएको छ । महानगर क्षेत्रभित्र सञ्चालित खुद्रा तथा थोक बिक्रीस्थल (पसल) बाट बिक्रीवितरण गरिने वस्तु तथा सेवाको अनुगमन तत्काल थालिने महानगरका एक अधिकारीले पुष्टि गरे । फुड टेक्नोलोजिस्टको नेतृत्वमा बिहीबारदेखि नै ३ भन्दा बढी टोलीले अनुगमन गर्छ, ती अधिकारीले भने, ती टोलीले प्रत्येक दिन प्रमुख प्रशासकीय अधिकृतलाई प्रतिवेदन बुझाउँछन् । महानगरले नियमित अनुगमन गर्ने गरे पनि यो भने चाडपर्वलक्षित रहेको उनको भनाइ छ । महानगरका अनुसार अनुगमन टोलीलमा फुड टेक्नोलोजिस्टको नेतृत्वमा राजस्वका प्रतिनिधि, उपमेयरको सचिवालयका प्रतिनिधि र अनुगमनका प्रतिनिधि हुनेछन् । अनुगमन टोलीले हरेक दिनको प्रतिवेदन प्रमुख प्रशासकीय अधिकृतलाई बुझाउँछ, उनले भने, प्रतिवेदनका आधारमा कारबाहीको निर्णय गर्छौं । अनुगमनका क्रममा आएका गम्भीर विषयलाई उपमेयर संयोजकत्वको अनुगमन समितिमा छलफल गरेर निर्णय लिइने महानगरका ती अधिकारीले जनाए । प्रतिकूल पाइएका खाद्य पदार्थमध्ये ०८०८१ मा १७८ मुद्दा सम्बन्धित जिल्ला प्रशासन कार्यालय तथा जिल्ला अदालतमा दायर गरिएको खाद्य विभागले जनाएको छ । १ सय ७८ मुद्दामध्ये खाद्यान्न तथा दलहनका २९ मुद्दा थिए । गत वर्ष खाद्यले २२ वटा दालका नमुना जाँच परीक्षण गर्दा २ वटा रहरको दालमा कोलटार रङ प्रयोग गरेको भेटिएको थियो । खाद्य प्रविधि तथा गुण नियन्त्रण कार्यालय, धनगढीबाट दालका २१ वटा नमुना जाँच गर्दा मासको दालका ३ वटा नमुनामा बाह्य रङ प्रयोग गरेको भेटिएको थियो । अनुगमनको विश्लेषण गर्दा चामल र दलहनमा केही न केही कैफियत देखिएकै भेटिने गरेको खाद्यका प्रवक्ता मोहन महर्जन बताउँछन् । चामलको न्यूनतम मापदण्ड तोकिए पनि कतिपय मापदण्डभित्र नपरेको उनको भनाइ छ । महानगरको निर्देशनलाई निम्बस बजार र स्टोरमा समेत पालना गरिने निम्बस ग्रुपका प्रबन्ध निर्देशक आनन्द बगरियाले जनाए । आफ्नो उत्पादनमा लेबल लगाउनु भने स्वघोषणा गर्नु रहेको उनको भनाइ छ । उत्पादनमा लेबल लगाउँदा उत्पादकले आफ्ना उत्पादनप्रतिको जिम्मेवारीबोध गर्छ, उनले भने, मैले उत्पादन गरेको यो वस्तुमा यीयी सामग्री प्रयोग गरेको छु र यसमा कुनै कैफियत भेटिए म जिम्मेवार हुनेछु भन्ने अर्थ त्यसले दिन्छ । निम्बस ग्रुपअन्तर्गत उत्पादन हुने पशुपन्छीका दानादेखि व्यञ्जन ब्रान्डमा उत्पादन हुने दाल, चामललगायत खाद्यान्नमा लेबलिङ राखिने गरेको र आफूहरूले यसले जिम्मेवारीबोध गरेको बगरियाको भनाइ छ । खाद्यान्नसम्बद्ध विषय स्वास्थ्य र स्वादसँग जोडिएकाले लेबलिङको नियम कडा हुँदै गए खुद्रा व्यापारीले पनि लेबल नभएका सामान बेच्न हिच्किचाउने उनले बताए । जुनसुकै उत्पादनमा लेबल लगाउँदा मूल्यको पारदर्शिता हुने र अभावका बेला मूल्य बढाउन नमिल्ने उनले जनाए । मूल्यसूची र एमआरपीका विषयमा आफ्ना सदस्यलाई जानकारी दिइरहेको र संस्थाबाटै मूल्यसूचीको बोर्ड बनाएर वितरण गरिसकेको नेपाल खुद्रा बिक्रेता संघका सहकोषाध्यक्ष ध्रुवप्रसाद अधिकारी बताउँछन् । संघमा आवद्ध ४ हजार पसलमा मूल्यसूची बोर्ड राखिएको छ, उनले भने, सामान बिक्रीको गुणस्तरमा पनि ध्यान दिइएको छ । आफूहरूले खाद्यान्नदेखि सबै लेबल लगाएका वस्तु बिक्रीवितरण गर्ने गरेको र खुला सामानमा पनि आफैं प्याकेजिङ गरी लेबल लगाउन संघ सरकारका निकाय र काठमाडौं महानगरपालिकासँग छलफल गरिरहेको अधिकारीले जनाए ।"
सिद्धबाबा सुरुङमा पहिलो र तेस्रो बाइपास ब्रेक थ्रु,"(पाल्पा) सिद्धार्थ राजमार्गअन्तर्गत पाल्पाको सिद्धबाबा सुरुङमार्गको पहिलो र तेस्रो बाइपास (क्रस प्यासेज) ब्रेक थ्रु भएको छ । सिद्धबाबा सुरुङमार्ग आयोजनाअन्तर्गत कुल तीनमध्ये दुई बाइपास निर्माण सकिएको हो । १ सय ५१ मिटर लम्बाइको पहिलो र १ सय ३० मिटर लम्बाइको तेस्रो बाइपास मुख्य सुरुङसम्म खनेर सकिएको हो । भदौ २६ मा तेस्रो र असोज ४ मा पहिलो बाइपास मुख्य टनेलसँग खनेर सकिएको कम्पनीले जनाएको छ । पहिलो बाइपास माथिल्लो सिद्धबाबा मन्दिरतर्फको र तेस्रो बाइपास दोभान ड्याम साइडतर्फको हो । मुख्य टनेलको भागसम्म नपुगेको र केही लामो भएकाले दोस्रो बाइपास ब्रेक थ्रु हुन अझ एक साता लाग्ने सूचना अधिकारी इन्जिनियर ज्ञवालीले बताइन् । दोस्रो बाइपासको लम्बाइ १ सय ६१ मिटर छ । यसको १ सय १७ मिटर सुरुङ खनिसकिएको छ । सिद्धबाबा सुरुङमार्गको मुख्य सुरुङको लम्बाइ अब आधाभन्दा बढी खनेर सकिएको ज्ञवालीको भनाइ छ । मंगलबार बेलुकीसम्म मुख्य टनेल ५८७ २२ मिटर लम्बाइ खनिएको उनले जनाइन् । यस आयोजनामा ११२६ मिटर मुख्य सुरुङको लम्बाइ छ । डेढ महिना अघिदेखि विस्फोटक पदार्थ प्रयोग गरेर काम गरिएको छ । दिनको ८ देखि ९ मिटरका दरले सुरुङ खनिएको आयोजना कार्यालयको भनाइ छ । अहिले सुरुङको भौतिक प्रगति २४१७ र वित्तीय प्रगति २६४ प्रतिशत पुगेको आयोजनाले जनाएको छ । पछिल्लो एक महिनामा समग्र १० प्रतिशतले प्रगति बढेको देखिएको ज्ञवालीले जनाइन् । रातिको समयमा ड्रिलको काम भइरहेको छ । दिउँसोमा कम्तीमा चार पटक विस्फोट गराइएको छ । राजमार्गको चिडियाखोलादोभान सडक तिनाउ गाउँपालिका३, दोभान क्षेत्रको सिद्धबाबा सडक खण्डमा बारम्बार पहिरो खसेर दुर्घटना हुने गरेपछि विकल्पका रूपमा सुरुङ निर्माणको योजना अघि बढेको थियो । यस खण्डको चार किलोमिटर क्षेत्रमा अत्यधिक पहिरो खस्ने क्षेत्रभित्र पर्छ । योजनाअन्तर्गत बुटवलतर्फको चिडियाखोलाबाट ९ सय १० मिटर र पाल्पातर्फ ५ सय ६० मिटर दुई लेनमा सडक सुधारको काम पनि गरिने आयोजनाले जनाएको छ । कामको प्रगति यहीअनुसार भयो भने मंसिरको अन्तिमसम्म मुख्य सुरुङ खन्ने काम सकिने आयोजनाको दाबी छ । सुरुङभित्र केही समस्या आए बाइपासबाट निस्कन मिल्छ । समयसीमाभित्रै काम सक्ने गरी काम भइरहेकाले त्यस क्रममा देखिएका विभिन्न समस्या समाधानका लागि जिल्ला प्रशासन, स्थानीय तह र जिल्ला समन्वय समितिले सहयोग गर्दै आएको छ ।"
मूल्यवृद्धिको तथ्यांक अब प्रदेशपिच्छे,"आर्थिक वर्ष ०८०८१ लाई आधार वर्ष मानेर राष्ट्र बैंकले उपभोक्ता मूल्य सूचकांक गणना गर्नेछ । यसअघि राष्ट्र बैंकले आर्थिक वर्ष ०७०७१ लाई आधार मानेर उपभोक्ता मूल्य सूचकांक सार्वजनिक गर्दै आएको थियो । राष्ट्र बैंकले अहिले उपभोक्ता मूल्य सूचकांकको आधार वर्ष मात्र परिमार्जन गरेको हो । थोक मूल्य सूचकांकको होइन । नयाँ गणनाविधिअनुसार वस्तु डालोमा ५ सय २५ वस्तु समावेश छन् । यसअघि ४ सय ९६ वस्तु थिए । यसअघि डालोमा रहेकामध्ये अहिले उपभोग घटेका (कम भएका) १ सय ६ वटा वस्तु डालोबाट झिकिएको छ । तर विगतमा डालोमा नभएका तर बजारमा उपभोग धेरै रहेका १ सय ३५ वटा नयाँ वस्त थपिएको राष्ट्र बैंकको भनाइ छ । नयाँ मूल्य सूचकांक गणना विधिमा ७७ वटै जिल्ला समेटिएको छ भने ८७ वटा मूल्य संकलन केन्द्र (मार्केट सेन्टर) बनाइएको छ । यसअघि ५० जिल्ला मात्र समेटिएको थियो भने ६० वटा मात्र मूल्य संकलन केन्द्र थिए । आधार वर्ष परिमार्जनसँगै उपभोक्ताको उपभोग प्रवृत्तिका आधारमा वस्तु डालो पनि परिमार्जन गरिएकाले मूल्य वृद्धिका तथ्यांक वास्तविक नजिक हुने नेपाल राष्ट्र बैंकका गभर्नर महाप्रसाद अधिकारीले बताए । राष्ट्र बैंकले प्रकाशन गर्ने मूल्यवृद्धिको तथ्यांक बजार मूल्यवृद्धिभन्दा फरक आउँछ भन्ने जनगुनासो छ, उनले भने, नयाँ गणना विधिले नागरिकका ती गुनासो धेरै हदसम्म सम्बोधन गर्नेछ ।"
अर्थ संक्षेप,"जंगल सफारीको योजना ॅदसैंतिहार सौराहामा काठमाडौं (कास) दसैंतिहारलाई लक्ष्य गरी चितवनको सौराहामा रहेको जंगल सफारी लजले दसैंतिहार सौराहामा योजना ल्याएको छ । असोज १५ देखि कात्तिक ३० सम्म लागू हुने यस योजनाअन्तर्गत नेपाली पर्यटकले प्रतिव्यक्ति दुई रात तीन दिनको प्याकेज १३ हजार रुपैयाँमा सौराहा घुम्न पाउनेछन् । यस प्याकेजमा सहभागी हुनेले वेलकम ड्रिंक्स, दुई रातका लागि सुपर डिलक्स कोठा, दुईवटा लन्च, दुईवटा डिनर, ब्रेकफास्टसहित जिप सफारी, डुंगा सयर, हात्ती प्रजनन केन्द्र भ्रमण, थारू नाच अवलोकन, सूर्यास्त र थारू गाउँ अवलोकन गर्न पाउने जंगल सफारी लजका कार्यकारी निर्देशक सुमन घिमिरेले जानकारी दिए । यो प्याकेजअन्तर्गत आउने पर्यटकलाई सौराहामा रहेको क्याफे दी सफारीमा एउटा कफीको कुपनसमेत दिइने उनले बताए । नेपाल बैंक र दराजबीच छुट सम्झौता काठमाडौं (कास) नेपाल बैंक लिमिटेड र अनलाइन ईकमर्स प्लेटफर्म दराज केयमु प्रालिबीच छुट सम्झौता भएको छ । बैंकमा निक्षेप खाता रहेका ग्राहकलाई दराजको अनलाइन पोर्टलमार्फत सामान खरिद गर्दा छुट प्रदान गर्ने सम्झौता भएको हो । नेपाल बैंकका निक्षेपकर्ताले दराजबाट अनलाइन सामान किन्दा डेबिट कार्डमार्फत अग्रिम भुक्तानीमा १० प्रतिशत वा अधिकतम १५ सय रुपैयाँसम्म छुट पाउनेछन् । क्रेडिट कार्डबाट अग्रिम भुक्तानीमा भने १५ प्रतिशत वा अधिकतम २ हजार बराबरको छुट प्राप्त गर्ने बैंकले जारी गरेको विज्ञप्तिमा उल्लेख छ । बिर्तामोडमा एनसेलको निःशुल्क पाठेघरको क्यान्सर स्क्रिनिङ शिविर काठमाडौं (कास) एनसेल फाउन्डेसनले झापाको बिर्तामोड नगरपालिका५ मा निःशुल्क पाठेघरको मुखको क्यान्सरको स्क्रिनिङ शिविरको आयोजना गरेको छ । सामाजिक उत्तरदायित्व कार्यक्रमअन्तर्गत प्रदेशस्तरमा स्वास्थ्य शिविर सञ्चालन गर्दै आएको एनसेलले जनाएको छ । सोही कार्यक्रमलाई निरन्तरता दिँदै गत साता एनसेलले बिर्तामोडमा सञ्चालन गरेको उक्त शिविरमा १२० जना बढी महिलाले सहभागिता जनाए । सहभागीमध्ये ९० जनाले निःशुल्क पाप स्मियर टेस्ट को लाभ लिए । नेपाल क्यान्सर फाउन्डेसन र पूर्वाञ्चल अस्पतालसँगको सहकार्यमा फाउन्डेसनले उक्त शिविर आयोजना गरेको हो ।ॅस्काइवर्थ सपना साकार को साप्ताहिक विजेता घोषणाकाठमाडौं (कास) केएल दुगड ग्रुपअन्तर्गत नेपालका लागि स्काइवर्थ होम अप्लायन्सेसको आधिकारिक वितरक स्मार्ट अप्लायन्सेसले बुधबार स्काइवर्थ सपना सा कार अफरको पहिलो साप्ताहिक विजेता घोषणा गरेको छ । काठमाडौंको स्काइवर्थ सोरुमबाट सामान खरिद गरेका सन्देश अधिकारीलाई माइक्रोवेभ उपहार प्रदान गरिएको कम्पनीले जनाएको छ । दसैंतिहारलाई लक्ष्य गर्दै ल्याएको उक्त अफरअन्तर्गत एक जना भाग्यशाली विजेताले विद्युतीय कार जित्न सक्नेछन् । साथै अफर अवधिभर ग्राहकले स्वाइवर्थका सामानमा ४० प्रतिशतसम्म छुट प्राप्त गर्न सक्नेछन् । कम्पनीको उक्त योजना ०८१ कात्तिकसम्म मात्र लागू हुने जनाइएको छ ।सानिमाका ग्राहकलाई सीजी डिजिटलमा छुट काठमाडौं (कास) सानिमा बैंक र सीजी डिजिटलबीच छुट उपलब्ध गराउनेसम्बन्धी सम्झौता भएको छ । उक्त सम्झौताअन्तर्गत ग्राहकले बैंकको डेबिट तथा त्रेडिट वा मोबाइल बैंकिङमार्फत सीजीमा भुक्तानी गर्दा २५ प्रतिशतसम्म छुट पाउनेछन् । यसैगरी ग्राहकले सीजीमा सामान खरिद गर्दा क्रेडिट कार्डमार्फत भुक्तानी गरी शून्य प्रतिशतमा मासिक किस्ताबन्दीमा परिणत गर्दा एक हजार रुपैयाँसम्मको क्यास ब्याक प्राप्त हुने व्यवस्थासमेत गरेको जानकारी दिएको छ । बैंकले आफ्ना ग्राहकलाई डिजिटल भुक्तानीमार्फत प्रोत्साहन गर्न उक्त सहकार्य गरेको जनाएको छ ।मुक्तिनाथ बैंकद्वारा महिला उद्यमीलाई वित्तीय साक्षरता काठमाडौं (कास) मुक्तिनाथ विकास बैंकले महिला उद्यमीहरूलाई वित्तीय साक्षरता प्रदान गरेको छ । बैंकले नेपाल महिला उद्यमी महासंघको २१औं वार्षिक साधारणसभाको अवसरमा महासंघमा आवद्ध महिला उद्यमीलाई वित्तीय साक्षरता प्रदान गरेको हो । बैंकका नायव प्रमुख कार्यकारी अधिकृत समीरशेखर बज्राचार्य र मार्केटिङ विभागका प्रमुख विनयरत्न शाक्यले कार्यक्रम सहजीकरण गरेका थिए । कार्यक्रममा महिला उद्यमीले बैंकिङ कारोबार र सेवासुविधासम्बन्धी जिज्ञासालाई सम्बोधन गरिएको बैंकले जानकारी गराएको छ । कार्यक्रममा १ सय ५० जना महिला उद्यमी सहभागी थिए ।नेपालभारत उवासंघ अध्यक्षमा केसीकाठमाडौं (कास) नेपालभारत उद्योग वाणिज्य संघको ३०औं वार्षिक साधारणसभाले सुनील केसीको अध्यक्षतामा नयाँ कार्यसमिति चयन गरेको छ । संघको कार्यसमिति सदस्यमा बटु लामिछाने, कुणाल कयाल, अनिलकुमार शाह, करण चौधरी, शशिकान्त अग्रवाल, सिद्धार्थ मजुमदार, रविकुमार रायभरम, किरण मल्ल र रमेश शर्मा चुनिएका छन् । संघको विधानबमोजिम अध्यक्ष केसीले राजन शर्मा, उत्तम भ्लोन लामा र अरुण केसी तथा सुषमा शर्मालाई संघको कार्यसमिति सदस्यमा मनोनीत गरेका छन् । आगामी दिनमा नेपालभारत आर्थिक विकासका लागि महत्त्वपूर्ण क्षेत्रका रूपमा रहेको ऊर्जा, पूर्वाधार विकास, पर्यटन, डिजिटल भुक्तानी, उत्पादनमूलक उद्योगको स्थापनालगायत क्षेत्रमा भारतीय निजी क्षेत्रको संयुक्त लगानीमा दुवै देशले पर्याप्त लाभ लिन सक्ने अध्यक्ष केसीले बताए । आगामी दिनमा दुईदुई वर्षमा नेपालभारत लगानी सम्मेलन आयोजना गर्ने, स्टार्टअप प्रवर्द्धनका लागि भारतमा नेपाल इनोभेसन केन्द्र तथा संघको शाखा स्थापना गर्नेलगायत विषयमा आफ्नो प्रयास रहने उनले जनाए । संघकको निवर्तमान अध्यक्ष सृजना राणा थिइन् ।एनआईसी एसियाले बनाइदियो आठ विद्यालयमा पुस्तकालय काठमाडौं (कास) एनआईसी एसिया बैंकले देशका विभिन्न विद्यालयमा आठ पुस्तकालय निर्माण गरेको छ । बैंकले आफ्नो सामाजिक उत्तरदायित्वअन्तर्गत सात वटा सामुदायिक विद्यालय र एक निजी विद्यालयमा पुस्तकालय निर्माण गरेको हो । विद्यार्थीलाई अध्ययनमा सहयोग हुने हिसाबले पुस्तकालय निर्माण गरिएको बैंकले जनाएको छ । बैंकले झापाका बुद्धशान्ति गाउँपालिका२ स्थित आदर्श मावि र गौरीगन्ज गाउँपालिका३ स्थित गौरीगन्ज मावि, कैलालीको जोशीपुर गाउँपालिका१ स्थित मोहन्याल मावि, सिराहाको भगवानपुर गाउँपालिका१ स्थित बालासुन्दरी मावि, पर्साको वीरगन्ज महानगरपालिका१४ स्थित सिद्धार्थ मावि, तनहुँको बन्दीपुर गाउँपालिका स्थित पवित्रा मावि, चितवनको राप्ती नगरपालिका७ स्थित वीरेन्द्र आदर्श मावि र रूपन्देहीको सियारी गाउँपालिका४ स्थित पब्लिक सेकेन्डरी स्कुलमा पुस्तकालय निर्माण गरेको हो । यी पुस्तकालय निर्माण गर्न २ करोड ५ लाख ३० हजार रुपैयाँ खर्च भएको बैंकले जनाएको छ । मोको युनिफाइड क्यूआर कोडमा आलिपे प्लसको एकीकरणकाठमाडौं (कास) नेपालको वित्तीय सेवा कम्पनी फोकसवान पेमेन्ट सोलुसन्सले मोको युनिफाइड क्यूआर कोडमा आलिपे प्लसको एकीकरण घोषणा गरेको छ । काठमाडौंको लाजिम्पाटमा बुधबार आयोजित एक समारोहबीच कम्पनीले उक्त एकीकरणको घोषणा गरेको हो । हिमालयन बैंकको साझेदारीमा एकीकरण गरिएको कम्पनीले जनाएको छ । आलिपे प्लसले दक्षिणपूर्वी एसियालगायत १४ देशका उपभोक्तालाई मोबाइल भुक्तानीको सेवा प्रदान गर्दै आएको छ । उक्त एकीकरणसँगै अब अन्तर्राष्ट्रिय ग्राहकलाई स्थानीय व्यवसायसँग सजिलै कारोबार गर्न सुविधा हुने कम्पनीले बताएको छ । ग्राहकले मोको क्यूआर कोडमा उपलब्ध आलिपे प्लस, मास्टर कार्ड, नेपाल पे, स्मार्ट क्यूआर, युनियन पे इन्टरनेसनल र भिजामार्फत भुक्तानी गर्न सकिने सुविधा भएको कम्पनीले जानकारी दिएको छ ।"
क्रिकेटको 'हब बन्दै दाङ,"(दाङ)क्रिकेटका लागि दाङ राम्रो हब बनिरहेको छ । आठौं राष्ट्रिय खेलकुदअन्तर्गत महिला क्रिकेटको खेल लमहीस्थित क्रिकेट मैदानमा भएका थिए । एक सातासम्म राष्ट्रिय तथा अन्तर्राष्ट्रिय स्तरका खेलाडीले लमहीको मैदान भरिभराउ हुँदा क्रिकेटमा छुट्टै रौनक छाएको थियो ।अहिले फेरि उक्त मैदानमा आईसीसी यू१९ महिला टी२० विश्वकप एसिया छनोटका लागि खेलाडीको प्रशिक्षण र छनोट प्रक्रिया चलिरहेको छ । नोभेम्बर ६ देखि यूएईमा हुने एसिया छनोटका लागि सातै प्रदेशका खेलाडी लमहीको मैदानमा अभ्यास गरिरहेका छन् । २८ खेलाडीले बन्द प्रशिक्षण लिइरहेको नेपाली यू१९ का मुख्य प्रशिक्षक महेश रिजालले बताए । यसबाट अन्तिममा १४ खेलाडी छनोट हुनेछ । भदौ ३१ देखि सुरु प्रशिक्षण असोज १४ सम्म चल्नेछ । रिजालका अनुसार यसपछि दोस्रो चरण दसैंपछि हुनेछ । प्रदेशबाट छनोट भएर आएका खेलाडी बन्द प्रशिक्षणमा छन् । नेपालमा महिला क्रिकेटको साख बढिरहेको प्रशिक्षक रिजालले बताए । नेपालमा महिला क्रिकेटले इज्जत बढाइरहेको छ । सम्भावना पनि राम्रो देखिएको छ, उनले भने, नियमित खेल र अभ्यास हुन सकेमा खेलाडीको क्षमता विकास हुन्छ ।लमही क्रिकेट मैदानमा राम्रो भौतिक संरचना रहेको उनले बताए । खेल मैदानमा आवश्यक सबै संरचना तयार भएका छन् । प्यारापिटसमेत राम्रो छ, उनले भने, यसको नियमित मर्मत सम्भार र प्रयोग गरेमा यो मैदानमा राष्ट्रिय प्रतियोगिता खेलाउनसहज हुन्छ । यसले राष्ट्रिय क्रिकेटको विकासमा राम्रो टेवा पुर्याउन सक्छ ।लमहीको मैदान अन्तर्राष्ट्रिय मापदण्डअनुसार निर्माण भएको हो । मैदानमा करिब २ करोड लगानी भइसकेको छ । लमही नगर विकास समितिको ५ बिघा जमिनमा मैदान छ । सुरुमा सामान्य मैदान, त्यसपछि एथलेटिक्स, फुटबल मैदान हुँदै अन्तमा क्रिकेट मैदान बनेको थियो । खेलाडीहरूले माग गरेपछि बर्षैपिच्छे लगानी थप्दै एक दशकमा मैदानको स्तरोन्नति गरिएको थियो । क्रिकेटका लागि दाङ राम्रो गन्तव्य बन्दै गएको छ । क्रिकेटमा खेलाडीको क्रेज देखेर मैदानमा पनि लगानी बढिरहेको छ । स्थानीय, प्रदेश र संघीय सरकारले पनि क्रिकेट मैदानमा लगानी गर्दै आएका छन् । जिल्लामै पाँचभन्दा बढी ठूला क्रिकेट मैदान छन् । अरू बन्ने क्रममा छन् । सबै स्थानीय तहले एकएक क्रिकेट मैदानको तयारी गरिरहेका छन् । यसले पनि गाउँगाउँमा क्रिकेट क्रेज बढाइरहेको छ ।राष्ट्रिय स्तरका प्रतियोगिता र प्रशिक्षण दाङमा हुँदा क्रिकेटप्रतिको चासो बढ्ने गरेको प्रशिक्षक एवं दाङ जिल्ला क्रिकेट संघका सचिव सन्जु केसीले बताए । संरचना र खेल मैदानका हिसाबले दाङ क्रिकेटको हब बन्दै गएको छ, उनले भने, राष्ट्रिय रूपमा दाङ क्रिकेटको महत्त्वपूर्ण गन्तव्य बनिरहेको छ । बेलाबेला राष्ट्रिय प्रतियोगिता सञ्चालन गर्ने अवसर मिलेको छ ।घोराही उपमहानगरपालिका१७ गुलरियामा अन्तर्राष्ट्रिय स्तरकै क्रिकेट मैदान तयार भएको छ । प्रदेश सरकारको ५० लाख र युवा तथा खेलकुद मन्त्रालयको २० लाख गरी ७० लाखको लगानीमा क्रिकेट मैदान निर्माण भएको हो । विस्तारै लगानी थप्ने क्रम जारी छ । उक्त मैदानमा पनि बेलाबेला खेल हुने गरेका छन् । यसले पनि खेलको वातावरण सिर्जना गरिरहेको छ ।जिल्लाको पहाडी गाउँपालिका बंगलाचुलीमा पनि करोड बढी लगानीमा क्रिकेट मैदान बन्दै छ । प्रदेश सरकारको एक करोड बजेटमा गाउँपालिकाले थपेर जुम्लेपानीमा मैदान बनाएको हो । राजपुर गाउँपालिका५ मा प्रदेश सरकारको ५० लाख बजेटमा खेल मैदान निर्माण भएको छ । बबई गाउँपालिकाले पनि खेल पूर्वाधारका लागि ५६ लाख रुपैयाँ लगानी गरेको छ । प्रदेश सरकारको ३६ लाख बजेटमा पुरन्धारा खेल मैदान, गाउँपालिकाको १० लाख बजेटबाट हंशपुरमा क्रिकेट मैदान र पञ्चकुलेमा १० लाखको लागतमा मैदान निर्माण गरिएको छ । राप्ती गाउँपालिकामा पनि अन्तर्राष्ट्रियस्तरको रंगशाला निर्माण हुँदै छ । मैदानसँगै खेलहरू बढी भए मात्रै खेलाडीहरू उत्पादन हुनसक्ने दाङ जिल्ला क्रिकेट संघका अध्यक्ष प्रदीप मजगैयाले बताए । मैदानलाई नियमित उपयोग गर्न सकेमा खेलाडीहरूको सिप विकास हुन्छ । खेलको माहोल निर्माण हुन्छ, उनले भने, दाङमा क्रिकेटप्रति आकर्षण बढ्दो छ । राष्ट्रिय खेलहरू पनि भइरहेका छन् । यसले खेलाडीलाई पनि उत्साहित बनाएको छ ।२०७३ सालदेखि आईसीसीले क्यानलाई प्रतिबन्धित गरेपछि देशभर संस्थागत रूपमा क्रिकेटका गतिविधि गर्न समस्या भएको थियो । प्रतियोगिताहरू हुन छाडेका थिए । त्यसले धेरै खेलाडीहरूलाई निराश बनाएको थियो । त्यसका बाबजुद पनि दाङमा खेलमैदान निर्माण गर्ने र खेलको अभ्यास गर्ने क्रम जारी रहेको मजगैयाले बताए । हालसम्म दाङबाट ७ खेलाडीले अन्तर्राष्ट्रिय प्रतियोगितामा सहभागिता जनाइसकेका छन् ।अहिले पनि जिल्लामा राष्ट्रियस्तरको खेल खेल्ने खेलाडी ५० बढी रहेको उनले बताए । उनका अनुसार ४ सय बढी जिल्लास्तरमा खेल्ने खेलाडी छन् । अहिले दाङमा बन्द प्रशिक्षण हुनु राम्रो अवसर भएको मजगैयाले बताए । यो दाङका लागि ठूलो अवसर हो । राष्ट्रिय स्तरको प्रशिक्षण सञ्चालनको अवसर मिल्दा हामीलाई हौसला बढेको छ, उनले भने, खेलमा सहभागी खेलाडी पनि राम्रा छन् । स्थानीय खेलाडीले पनि हेर्ने र सिक्ने अवसर पाएका छन् ।"
वर्षाले एक अंकको राहत,काठमाडौं (कास) लगातार खराब खेलिरहेको नेपाली राष्ट्रिय क्रिकेट टोलीलाई बुधबार वर्षाले ठूलो राहत दिलाएको छ । आईसीसी पुरुष विश्वकप लिग२ मा वर्षाका कारण नेपाल र ओमानबीचको खेल रद्द भएको थियो । यससँगै नेपालले एक अंक पाएको हो ।क्यानडाको किंग्स सिटीमा हुनुपर्ने खेलमा वर्षाका कारण एक बल पनि सम्भव नभई रद्द भएको हो । यो नतिजापछि नेपालको ८ खेलबाट ३ अंक भएको छ । नेपालले क्यानडा भ्रमणको त्रिकोणात्मक शृंखलाका खेलेका तीनै खेल गुमाएको थियो ।यसमा क्यानडाविरुद्ध दुई र ओमानविरुद्ध एक खेलेको थियो । ओमान भने ६ अंकसहित नेपालको ठीक माथि छैटौं स्थानमा छ । शृंखलाको तेस्रो टिम क्यानडा १४ अंक लिएर शीर्षस्थानमा छ ।
यल एकेडेमीको अग्रता,"काडमाडौं (कास) नवप्रवेशी टोली यल टेबलटेनिस एकेडेमी स्ट्याग ग्लोबल च्याम्पियन्स टेबलटेनिस लिग२ मा बुधबार राउन्ड रोबिन लिग सकिँदा शीर्षस्थानमा उक्लिएको छ । यलले सर्वाधिक ४६ अंक जोडेको छ । यल मंगलबार २७ अंकसाथ तेस्रो स्थानमा थियो ।लैनचौरस्थित राष्ट्रिय टेबलटेनिस प्रशिक्षण केन्द्रमा भइरहेको प्रतियोगितामा आयोजक स्ट्याग च्याम्पियन्स टेबलटेनिस एकेडेमी ४४ अंकसाथ दोस्रो र नेपाल पुलिस क्लब ४० अंकसाथ तेस्रो स्थानमा छन् । २८ अंकसहित एपीएफ क्लब चौथो, २६ अंकसहित रेड टाइल्स पाँचौं, २५ अंकसहित होप्स टेबलटेनिस एकेडेमी छैटौं र १२ अंकसहित ज्ञानभैरव डिल्लीबजार टेबलटेनिस क्लब सातौं स्थानमा छन् । ७ टिम सहभागी प्रतियोगितामा शीर्ष चारमा रहने टोली सेमिफाइनलमा पुग्नेछन् ।"
फूलबारी विजयी,तिलोत्तमा (कास) रूपन्देहीमा भइरहेको ३६ औं झरना रनिङ सिल्ड फुटबल प्रतियोगितामा फूलबारी गाइज बुटवल विजयी भएको छ । तिलोत्तमा६ कुन्जलापुरस्थित मैदानमा बुधबार फूलबारीले भैरव एफसी नवलपरासीलाई ३० ले हरायो । म्यान अफ द म्याच फागुराम चौधरीले ५५ औं र इन्ज्युरी समयमा गरी दुई गोल गरे । अजित गुरुङले ७९ औं मिनेटमा राज भुसालको क्रसमा गोल थपेका थिए । बिहीबार लिस्नु युथ र न्यु सिर्जना भिड्नेछन् ।
प्रणव फाइनलमा,"काठमाडौं (कास) प्रणव मानन्धर र राजवीर प्रधानको जोडी प्रथम भ्याली स्लाम टेनिस प्रतियोगिताको पुरुष डबल्सतर्फ फाइनल पुगेको छ । सातदोबाटोस्थित टेनिस कोर्टमा उनीहरूले सिंगल्समा नेपाल नम्बर एक प्रदीप खड्का र युगेन शेर्पाको जोडीलाई ७५, ४६, ११९ को सेटमा हरायो । फाइनलमा प्रणवको जोडीले प्रणव खनाल र सक्षमविक्रम शाहीको जोडीसँग खेल्नेछ ।"
पुनरागमनसँगै नेपाल सेमिफाइनलमा,(काठमाडौं)खेल सकिन ६ मिनेटअगाडि सुजल डंगोलले गरेको गोलप्रेरित नेपाली युथ टिमले बुधबार भुटानलाई २१ ले पराजित गर्दै साफ यू१७ च्याम्पियनसिपको सेमिफाइनलमा स्थान बनाएको छ । भुटानको थिम्पूमा भइरहेको प्रतियोगिगताको समूह बी को अन्तिम लिग खेलबाट नेपाललाई अन्तिम चारमा पुग्न जित एकमात्र विकल्प थियो । अब फाइनल पुग्नका नेपालले समूह ए विजेता भारतको सामना गर्नेछ । समूह बी मा नेपाल ६ अंकसहित दोस्रो स्थानमा रह्यो । पाकिस्तान ७ अंकसहित समूह विजेता रह्यो । पाकिस्तानले अर्को सेमिफाइनलमा समूह ए को उपविजेता बंगलादेशको सामना गर्नेछ । हारले भुटान ४ अंकमै सीमित रह्यो ।भुटानले गरेको पहिलो गोल नेपालका गोलरक्षक पेमा नोर्बुको भुलमा सम्भव भएको थियो । उनले सहज परिस्थितिमा पनि बल नियन्त्रणमा लिन सकेनन् । उनले फुत्काएको बलमा यान्चेन थारचेनले ४३ औं मिनेटमा गोल गरे । नेपालका लागि बराबरी गोल कृष्णबहादुर आलेले ५६ औं मिनेटमा फर्काए । जुन आफैंमा उत्कृष्ट रह्यो । कृष्णबहादुरले ३० यार्डबाट गरेको फ्रिकिक प्रहार आकर्षक ढंगले गोलमा परिणत भयो । त्यसपछि सुजलले भुटानको बक्समा पाएको बललाई हल्का उचाइ दिएर पोस्टको दिशा दिएका थिए । अन्ततः त्यही मुभले नेपाललाई सेमिफाइलन पुर्याएको थियो । बाँकी समय नेपालले थप केही राम्रा अवसर सिर्जना गरे पनि त्यो निर्णायक साबित हुन सकेन । खेलको अन्त्यमा भुटान १० खेलाडीमा सीमित भयो । उज्वेकिस्तानसँग ठूलो हारचाइनिज ताइपेईमा भइरहेको एएफसी यू२० एसिया कप छनोटबाट भने बुधबार नेपाली फुटबलका लागि राम्रो नतिजा आएन । समूह बी को खेलमा नेपाल उज्वेकिस्तानको हातबाट ६० ले पराजित रह्यो । यो हारले नेपालको छनोट सम्भावना कमजोर बनेको छ । आफ्नो पहिलो खेलमा कम्बोडियासँग हारेको नेपालले चाइनिज ताइपेईलाई भने हराएको थियो । नेपालको ३ खेलबाट ३ अंकमात्र छ । ५ टिममध्ये चौथो स्थानमा छ । उज्वेकिस्तान २ खेलबाट ६ अंक लिएर शीर्षमा छ । कम्बोडियाको पनि ३ खेलबाट ६ अंक नै छ । बहराइन ३ अंकमै छ । बुधबारै कम्बोडियाले बहराइनलाई १० ले हराएको थियो । अब नेपालले आफ्नो अन्तिम खेलमा शुक्रबार बहराइनको सामना गर्नेछ ।
पुलिसको सजिलो जित,"काठमाडौं (कास) नेपाल पुलिस क्लबले एन्फा महिला लिग फुटबलमा बुधबार सजिलो जित निकालेको छ । सातदोबाटोस्थित एन्फा कम्प्लेक्स मैदानमा भएको खेलमा अहिलेसम्म अपराजित पुलिसले कर्णाली प्रदेशलाई ३० ले हरायो । यो जितपछि पुलिसको ८ खेलबाट १८ अंक भएको छ । कर्णाली ४ अंकमै सीमित रह्यो । पुलिसले ४४ औं मिनेटमा निर्मला उपाध्यायको गोलबाट अग्रता लिएको थियो । त्यसपछि मनीषा रावतले ५५ औं मिनेटमा दोस्रो गोल थपिन् । सम्झना लावतीले ८२ औं मिनेटमा तेस्रो गोल गरिन् । उनी नै प्लेयर अफ द म्याच पनि रहिन् । यो खेलसँगै लिगको पहिलो खुड्किलोको आठौं चरणको खेल सकिएको छ । अब बिहीबारदेखि अन्तिम तथा नवौं चरणको खेल हुनेछ । त्यसमा चन्द्रपुरले वालिङ, कोशीले सुदूरपश्चिम, एपीएफले वाग्मती, आर्मीले कर्णाली र संकटाले पुलिसको सामना गर्नेछन् । लिग तालिकामा एपीएफ २२ अंकसहित शीर्षमा छ भने दोस्रोमा रहेको आर्मीसँग १९ अंक छ । त्यसपछि एक अंकको दूरीमा पुलिस छ । यिनै तीन टिमको मात्र शीर्ष पाँचमा रहने निश्चित भइसकेको छ । शीर्ष पाँच टिम राउन्ड रोबिनका आधारमा हुने लिगको दोस्रो खुड्किलोमा प्रवेश गर्नेछन् । बाँकी दुई टिमको निर्णय हुन बाँकी छ । अन्य टिममध्ये वालिङको १२, कोशीको ११, वाग्मतीको १०, संकटाको ८ र चन्द्रपुरको ८ अंक छ । अन्तिम दुई स्थानमा रहेर प्रतियोगिताबाट बाहिरिइसकेका कर्णाली र सूदूरपश्चिम अंकविहीन छन् ।"
पहिलो खेलमा काठमाडौं र ललितपुर भिड्ने,"(काठमाडौं)महिला भलिबलमा पहिलो पटक हुन लागेको वात्सल्य एभरेस्ट महिला भलिबल लिग (ईडब्लूभीएल) को खेल तालिका सार्वजनिक भएको छ । ईडब्लूभीएल असोज १४ देखि १९ सम्म त्रिपुरेश्वरस्थित राखेप कभर्डहलमा आयोजना हुँदै छ । प्रतियोगितामा ६ फ्रेन्चाइज टोलीले प्रतिस्पर्धा गर्नेछन् ।आयोजक इन्फिनिटी ड्रिम्सले सार्वजनिक गरेको खेल तालिकाअनुसार असोज १४ मा उद्घाटन खेलमा काठमाडौं स्पाइकर्सले ललितपुर क्विन्सविरुद्ध खेल्नेछ । सोही दिन मधेश युनाइटेडविरुद्ध कर्णाली यस्भिस तथा चितवन शक्तिविरुद्ध गण्डकी थन्डर्सले खेल्नेछन् । लिगमार्फत महिला सशक्तीकरणलाई प्रोत्साहन गर्ने र नेपाली महिला भलिबल विकासमा महत्त्वपूर्ण योगदान पुर्याउने विश्वास रहेको आयोजक इन्फिनिटीले जनाएको छ । असोज १५ मा गण्डकीविरुद्ध कर्णाली, काठमाडौंविरुद्ध चितवन तथा ललितपुरविरुद्ध मधेश, असोज १६ मा ललितपुरविरुद्ध कर्णाली, काठमाडौंविरुद्ध गण्डकी तथा चितवनविरुद्ध मधेश भिड्नेछन् । असोज १७ मा काठमाडौंले मधेश, कर्णालीले चितवन र ललितपुरले गण्डकी तथा असोज १८ मा ललितपुरले चितवन, मधेशले गण्डकी र काठमाडौंले कर्णालीविरुद्ध खेल्नेछन् । राउन्ड रोबिन लिगका खेलपछि तालिकाको शीर्ष दुई टोलीबीच असोज १९ मा फाइनल खेल हुनेछ ।गण्डकीबाट सोइङ छनोट गण्डकी थन्डर्सले उक्त लिगका लागि बुधबार ट्यालेन्ट हन्टबाट सोइङ थापालाई लिएको छ । पोखरा रंगशालाको भलिबल कोर्टमा आयोजित ट्यालेन्ट हन्टमा ३० खेलाडी प्रतिस्पर्धी थिए । त्यसमा सोइङले आफ्नो बनाएकी हुन् । १७ वर्षीया उनी पोखरामा बस्छिन् । ५ फिट ८ इन्च उचाइकी उनी स्याङ्जा कालीगण्डकीकी हुन् । नेपालमा पहिलो पटक हुन लागेको फ्रेन्चाइज महिला भलिबल लिगमा हरेक टोलीले ट्यालेन्ट हन्टमार्फत एक खेलाडी राख्नुपर्ने नियम छ । सरस्वती चौधरी मार्की खेलाडी रहेको गण्डकीमा प्रगति नाथ, कविता भट्ट, रीमा कुँवर, आरती चौधरी, स्नेहा ठगुन्ना, लक्ष्मी चन्द, सरस्वती जैसी, एलिशा रुबियक, सिल्पा सिन्धु, एकातोरिना जुभ्यागिन्त्सेभा र जुही शा छन् ।"
