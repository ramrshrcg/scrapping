शीर्षक,विवरण
पूजा महतोले राखिन् शतक र ५ विकेटको कीर्तिमान,"(काठमाडौं)अन्तर्राष्ट्रिय महिला क्रिकेटमा नेपाली ब्याटरलाई अर्धशतक पार गर्नु नै ठूलो उपलब्धि हुँदै आएको स्थितिमा मंगलबार पूजा महतोले एकै पटक शतक र ५ विकेटको दुर्लभ कीर्तिमान बनाएकी छन् । यूएईमा भइरहेको आईसीसी यू१९ महिला ट्वान्टी२० विश्वकपअन्तर्गत एसिया छनोटमा नेपाली यू१९ महिला क्रिकेट टोलीकी कप्तान पूजाले कुवेतविरुद्धको खेलमा यस्तो कीर्तिमान बनाएकी हुन् । अजमानस्थित द सेभेन रंगशालामा पूजाले अविजित १३० रनको इनिङ्स खेलिन् । अन्तर्राष्ट्रिय क्रिकेटमा नेपाली महिला खेलाडीको यो दोस्रो र उमेर समूहमा पहिलो शतक हो । रुबिना क्षेत्रीले फेब्रुअरीमा मलेसियामा एसीसी प्रिमियर कपमा माल्दिभ्सविरुद्ध अविजित ११८ रन बनाएकी थिइन् । सन् २००७ देखि अन्तर्राष्ट्रिय क्रिकेट खेल्न लागेयता यो नै नेपाली महिला खेलाडीको पहिलो शतक थियो । संयोग के थियो भने रुबिनाले शतक बनाउँदा नेपाली खेलाडीमा सबैभन्दा नजिकबाट अर्थात् नन स्ट्राइकबाट पूजाले त्यो ऐतिहासिक क्षण हेरिरहेकी थिइन् । उनै पूजाले रुबिनाको पथ पछ्याउँदै शतकको सूचीमा आफ्नो नाम लेखाएकी हुन् । पूजाले यूएईमा शतक पूरा गरेपछि रुबिनाले शतक बनाउने सूचीमा आएकामा पूजाको स्वागत गर्दै उनी प्रतिभाशाली खेलाडी भनेर तारिफ गरेकी छन् । रुबिनाले ५४ बलमा शतक पूरा गरेकी थिइन् । पूजाले शतक बनाउन केवल ५७ बल खेलिन् ।रुबिना र पूजाले मलेसियामा पाँचौं विकेटमा १६६ रनको साझेदारी गरेका थिए । पूजाले यूएईमा कुवेतविरुद्ध सोनी पाख्रिनसँग तेस्रो विकेटका लागि १५७ रनको साझेदारी गरिन् । पूजाले ६९ बल खेल्दै १७ चौका प्रहार गरेकी थिइन् । ओपनरद्वय सना प्रवीण ६ र सावित्री धामी ११ रनमा आउट भएपछि पूजा र सोनीले जमेर खेलेका थिए । सोनीले ३३ बल खेल्दै २ चौकासहित अविजित ३३ रन बनाइन् । पूजाको जोडदार प्रदर्शन यतिमै सीमित रहेन । उनले बलिङमा पनि प्रभाव जमाइन् । ४ ओभरमा १ मेडन राख्दै ८ रन मात्र खर्चेर ५ विकेट लिएकी हुन् । यस अर्थमा पूजा एकै खेलमा शतक बनाउने र ५ विकेट लिएर दुर्लभ कीर्तिमान बनाउने नेपालको पहिलो खेलाडी बनेकी छन् । रचनाकुमारी चौधरी र सीमा केसीले पनि २२ विकेट लिएपछि कुवेतलाई १३ ओभरमा १४८ रनमा अलआउट गर्दै नेपालले खेल १६५ रनको विशाल अन्तरले जितेको थियो । मधेश प्रदेशको महोत्तरीबाट खेल्दै आएकी पूजासँग राष्ट्रिय टोलीको पनि बाक्लो अनुभव छ । उनले गत वर्षको अगस्टमा मलेसियामा हङकङविरुद्ध राष्ट्रिय टोलीबाट ट्वान्टी२० अन्तर्राष्ट्रियमा डेब्यु गरेकी थिइन् । त्यसयता १८ वर्षीया पूजाले २० खेलमा १ अर्धशतकसहित १८५ रन बनाउनुका साथै ११३७ को औसतमा १६ विकेट लिइसकेकी छन् । कुवेतविरुद्धको विजय आईसीसी यू१९ विश्वकप एसिया छनोटमा नेपालको ५ खेलमा चौथो विजय हो । थाइल्यान्ड र यूएई समावेश प्रतियोगितामा डबल राउन्ड खेलेपछि शीर्ष टोली आईसीसी यू१९ विश्वकपमा पुग्नेछ । यूएईले पहिलो ५ खेल नै जितेको छ । नेपालले बुधबार यूएईसँग अन्तिम खेल खेल्नेछ, जुन फाइनलसरह छ ।नेपाल यसअघि यूएईसँग १३ रनले पराजित भएको थियो । यूएईलाई उछिनेर यू१९ विश्वकपमा पुग्न नेपालले फराकिलो अन्तरले पराजित गर्नुपर्नेछ । नेपाल अहिलेसम्म महिला यू१९ विश्वकपमा पुग्न सकेको छैन, जबकि दुई वर्षपछि नेपालले नै बंगलादेशसँग मिलेर आईसीसी यू१९ विश्वकप आयोजना गर्दै छ । यूएईले मंगलबार भएको खेलमा थाइल्यान्डलाई ९ विकेटले पराजित गरी यू१९ विश्वकपका लागि आफ्नो दाबेदारिता पेस गरेको थियो ।"
२८ उद्योगमा बिजुली जोडिँदै,"प्राधिकरणले सरकारी २ उद्योग र अन्तरिम आदेश लिएका ७ वटा उद्योगमा बिजुली काटेको थिएन ।मन्त्रिपरिषद्को निर्णय कार्यान्वयन गर्ने क्रममा प्राधिकरण सञ्चालक समितिले निर्णय गरिसकेको भन्दै अब क्रमशः बिजुली जोडिने प्राधिकरणका प्रवक्ता चन्दन घोषले बताए । मन्त्रिपरिषद्ले बिजुली जोड्ने निर्णय गरेको थियो, त्यसलाई कार्यान्वयन गर्ने क्रममा बोर्डले पनि निर्णय गरिसकेको छ, उनले भने, अब लाइन काटिएका उद्योगमा बिजुली जोडिनेछ ।सरकारले सर्वोच्च अदालतका पूर्वन्यायाधीश गिरिशचन्द्र लालको नेतृत्वमा गठन भएको आयोगको सुझावअनुसार नै बक्यौता असुल गर्ने जनाएको छ । प्राधिकरणले पनि सोही आयोगको सुझावअनुसार बक्यौता उठाउन ताकेता गर्दै आएको जनाएको छ । ०८० पुस २४ मा बसेको मन्त्रिपरिषद् बैठकले गठन गरेको उक्त आयोगले गत वैशाख २३ मा तत्कालीन ऊर्जामन्त्री शक्ति बस्नेतसमक्ष प्रतिवेदन बुझाएको थियो । आयोगले पहिलो अवधि ०७२ साउनदेखि ०७२ पुससम्मको महसुल तय नभइसकेको र तेस्रो अवधि ०७५ जेठदेखि ०७७ असारसम्मको हकमा लोडसेडिङ अन्त्य भइसकेकाले बक्यौता उठाउन नमिल्ने सुझाएको छ । दोस्रो अवधि अर्थात् ०७२ माघदेखि ०७५ वैशाखसम्मको हकमा तोकिएको मापदण्डअनुसार ग्राहकलाई विद्युत् आपूर्ति भएका दिन तथा अवधि यकिन गरी पुनः हिसाब गरी छुट महसुल लिनुपर्ने आयोगको सुझाव छ । डेडिकेटेडको हकमा २४ घण्टा निरन्तर आपूर्ति हुनुपर्ने र ट्रंक लाइनका हकमा ६ घण्टा लोडसेडिङ भएको अवस्थामा समेत कम्तीमा निरन्तर २० घण्टा बिजुली आपूर्ति हुनुपर्ने मापदण्ड थियो । ०७२ माघदेखि ०७५ वैशाखसम्म उद्योगीले तिर्नुपर्ने बक्यौता ६ अर्ब ६० करोड रुपैयाँ रहेको प्राधिकरणको दाबी छ । तर बिल तिर्न ६० दिन कटिसकेकाले त्यसमा २५ प्रतिशत थप दस्तुर जोडेर भुक्तानी गर्न उद्योगीलाई प्राधिकरणले भन्दै आएको छ ।"
कोपमा ट्रम्पको धक्का,"(काठमाडौं)पूर्वी युरोप र पश्चिम एसियासँग सीमा जोडिएको अजरबैजान युरोपको तेल र ग्यासको ठूलो आपूर्तिकर्ता हो । क्यास्पियन सागरदेखि कोकेसिया क्षेत्रसम्म फैलिएको अजरबैजानको विश्वव्यापी तापमान वृद्धिका लागि पनि उत्तिकै योगदान छ । सँगै यो देशले जलवायु परिवर्तनका कारण हुने असरहरूको पनि सामना गरिरहेको छ । यही देशले नोभेम्बर ११ देखि सुरु भएको कोप२९ को आयोजना गरेको छ । सन् १९९२ मा संयुक्त राष्ट्रसंघीय जलवायु सम्झौतामा हस्ताक्षर गर्ने पक्षराष्ट्रहरूलाई कन्फरेन्स अफ पार्टीज (कोप) भनिन्छ । यस पटकको कोप सम्मेलन जलवायु वित्तमा केन्द्रित छ । त्यसैले कोप२९ लाई वित्त कोप पनि भनिएको छ । नयाँ विश्वव्यापी जलवायु वित्तको लक्ष्य निर्धारणका लागि १५ वर्षमा पहिलो पटक दुई सय देशका प्रतिनिधिहरू बाकुमा भेला भएका छन् । क्रिस्चियन एडको एक अध्ययनअनुसार पूर्वी युरोपमा बढ्दो तापक्रमबाट सबैभन्दा बढी आर्थिक क्षति अजरबैजानले भोग्ने देखिएको छ । २०५० सम्म अजरबैजानको कुल गार्हस्थ्य उत्पादनमा ८५ प्रतिशतले संकुचन हुने देखाएको छ । तापमानमा वृद्धि हुँदै जाँदा अजरबैजानले अनियमित वर्षा र गम्भीर बाढीको सामना गर्ने र त्यसले पानी आपूर्तिमा समस्या उत्पन्न हुनुका साथै कृषि, पर्यटनमा ठूलो प्रभाव पार्ने जनाइएको छ । यस वर्षको कोपमा आयोजक अजरबैजानले कार्बन उत्सर्जन घटाउने हालका उपायहरू अपर्याप्त हुने प्रतिवेदनले औंल्याएको छ । त्यस कारण पनि कोप२९ मा आयोजक अजरबैजानले कार्बन उत्सर्जन कम गर्ने विषयमा केकस्ता योजना प्रस्तुत गर्छ भन्नेमा पनि विज्ञहरूको चासो छ । त्यसका साथै अजरबैजानमाथि क्यास्पियन सागरमा रहेको ग्यासको विशाल स्रोत उत्खनन र विकासका लागि कोप२९ लाई प्रयोग गरिरहेको आरोपसमेत लागेको छ । जसका कारण कोप२९ केही विवादित पनि बनेको छ । जलवायु अभियन्ता ग्रेटा थनबर्गले पनि वातावरणबारे गलत र भ्रामक वक्तव्यहरू सार्वजनिक गरिएको भन्दै कोप२९ बहिष्कार गरेकी छन् । जलवायु परिवर्तनका असर न्यूनीकरणका लागि आयोजक राष्ट्र अजरबैजानसँग कुनै महत्त्वाकांक्षा नभएको उनको भनाइ छ । गार्जियन अखबारको आलेखमा उनले अजरबैजानले जीवाश्म इन्धन उत्पादन विस्तार गर्ने योजना बनाइरहेको बताएकी छन् । विश्वव्यापी तापमान १५ सेल्सियसमा सीमित पार्ने जलवायु परिवर्तनसम्बन्धी पेरिस सम्झौताका लक्ष्यहरूसँग पूर्ण रूपमा अमिल्दो छ, उनले लेखेकी छन् । थनबर्गले अजरबैजानसँगै त्यसअघिका दुई आयोजकहरू यूएई र इजिप्टलाई कोप सम्मेलनले निरन्तर मानवअधिकारको उल्लंघन गर्न र अधिनायकवादी शासनहरूलाई निरन्तरता दिन अनुमति दिएको बताएकी छन् । नागोर्नोकाराबाखआर्टसाख क्षेत्रमा बसोबास गर्ने जातीय आर्मेनियालीविरुद्ध राष्ट्रपति इल्हाम अलिएभ नेतृत्वको सत्ताले चरम मानवअधिकार उल्लंघन गरेको बताउँदै उनले अजरबैजानलाई दमनकारी राज्यको रूपमा वर्णन गरेकी छन् । कोपका अधिकांश सहभागीहरू अजरबैजान सरकारको आलोचना गर्न डराएको उनको दाबी छ ।अजरबैजानमा सन् २००३ देखि राष्ट्रपति अलिएभले शासन गर्दै आएका छन् । पछिल्लो पटक उनी सन् २०२४ मा भएको चुनावमा विजयी भएका थिए । तर पश्चिमा पर्यवेक्षकहरूले उक्त चुनावको विश्वसनीयतामाथि प्रश्न उठाउँदै आएका छन् । अलिएभले आफ्नो नेतृत्वमा अन्तर्राष्ट्रिय सम्बन्ध विस्तारको प्रयास गर्दै आएका छन् । त्यसका लागि उनले २०१२ मा युरोभिजन गीत प्रतियोगिता, २०१५ मा बाकु युरोपेली खेल र २०२० मा युरो कपअन्तर्गत केही फुटबल खेलहरू आयोजना गरेका थिए । अजरबैजानको समग्र निर्यातको ९० प्रतिशतभन्दा बढी हिस्सा तेल र ग्यासले ओगटेको छ । यस अर्थमा बाकु आफैंमा जलवायु वार्ताका लागि उत्तम स्थान नभएको कतिपयको दाबी छ । अजरबैजानका पर्यावरण तथा प्राकृतिक स्रोतमन्त्री मुख्तार बबयभ कोप२९ को अध्यक्ष छन् । उनले अजरबैजानको सरकारी तेल तथा ग्यास कम्पनी सोकार मा विभिन्न पदमा कार्य गरेका थिए । त्यसका साथै सम्मेलनका प्रमुख कार्यकारी तथा अजरबैजानका उपऊर्जामन्त्री इल्नुर सोल्टानेभले कोप२९ लाई ग्यास र तेलमा लगानीको महत्त्वपूर्ण अवसर भएको बताएपछि विवाद उत्पन्न भएको छ । सोलटानेभको टिप्पणीलाई जलवायु परिवर्तनसम्बन्धी संयुक्त राष्ट्रसंघीय फ्रेमवर्क कन्भेन्सन (यूएनएफसीसीसी) ले पूर्ण रूपमा अस्वीकार्य र विश्वासघात भएको बताएको छ । कोपको अध्यक्षता अफ्रिका, एसिया, ल्याटिन अमेरिका र क्यारेबियन, मध्य र पूर्वी युरोप तथा पश्चिम युरोप गरी पाँच क्षेत्र वरिपरि घुम्ने गरेको छ । यस वर्ष सम्मेलन आयोजनाको पालो पूर्वी युरोपको थियो । सम्मेलन आयोजनाका लागि सुरुमा बुल्गेरियाले चासो देखाएको थियो । तर त्यसमा रुस बाधक भए पनि आयोजकका रूपमा अजरबैजान छानिएको हो । ह्युमन राइट्स वाचका अनुसार स्वतन्त्रता र विरोध गर्न पाउने अधिकार वञ्चित गरिएको अजरबैजान मानवअधिकार कुण्ठित देशमा पर्छ । जीवाश्म इन्धनमा निर्भर रहेकाले पनि अजरबैजानले जलवायु परिवर्तनका असर न्यूनीकरणमा बलियो सम्झौता गर्न सक्ने सम्भावना छैन ।यसअघि गत वर्ष संयुक्त अरब इमिरेट्स (यूएई) मा आयोजित कोप२८ पनि सम्मेलनको पूर्वसन्ध्यामा विवादमा परेको थियो । यूएर्ईको राजधानी दुबईमा भएको सम्मेलनका अध्यक्ष सुल्तान अलजाबेरले जीवाश्म इन्धनको प्रयोग अन्त्य गरेर विश्व तापमानमा कमी ल्याउन सकिने कुरामा कुनै वैज्ञानिक आधार नभएको बताएपछि विवाद उत्पन्न भएको थियो । यूएई विश्वमा सबैभन्दा बढी तेल उत्पादन गर्ने १० देशमध्ये एक हो । सुल्तान यूएईको सरकारी तेल कम्पनी आबुधाबी नेसनल आयलका प्रमुख कार्यकारी हुन् । ग्यास र कोइलाजस्तै तेल पनि एक जीवाश्म इन्धन हो । त्यस्तो ऊर्जा प्रयोगका क्रममा जल्दा कार्बनडाइअक्साइडजस्ता हरितगृह ग्यासहरू उत्सर्जन हुने भएकाले त्यस्ता इन्धनहरू जलवायु परिवर्तनका मुख्य कारणहरू हुन् । यद्यपि कोप२८ ले केही महत्त्वपूर्ण निर्णयहरू गरेको थियो । गत वर्षको कोपले पहिलो पटक पक्ष राष्ट्रहरूले ऊर्जा प्रणालीबाट जीवाश्म इन्धनको प्रयोग रोक्न आवश्यक भएकामा सहमति गरेका थिए । यसको कार्यान्वयन न्यायपूर्ण, व्यवस्थित र समन्यायिक रूपमा गरिने जनाइएको थियो । धनी देशहरूले कोइला, तेल र ग्यासको प्रयोग चाँडै नै अन्त्य गर्ने दिशामा अघि बढ्ने ठानिएको थियो । सम्झौतामा वायु र सौर्यजस्ता नवीकरणीय ऊर्जाको क्षमता तीन गुणा बढाउने र सन् २०३० सम्ममा ऊर्जा दक्षता सुधार दर दोब्बर पार्ने विश्वव्यापी लक्ष्यहरू समावेश थिए । तर सम्झौता कार्यान्वयनका लागि कुनै समयसीमा नतोकिएको र त्यसका लागि देशहरू बाध्य नभएका कारण व्यवहारमा भने त्यस्तो देखिएको छैन । सन् २०१५ मा पेरिसमा भएको कोप२१ मा करिब २०० देशहरूले सन् २१०० सम्ममा विश्वव्यापी तापमान वृद्धि १५ प्रतिशतमा सीमित पार्ने सहमति गरेका थिए । जलवायु परिवर्तनका हानिकारक प्रभावहरूबाट बच्न पेरिस प्रतिबद्धता महत्त्वपूर्ण मानिन्छ । तर विश्वव्यापी तापमान सन् २१०० सम्ममा २७ डिग्री सेल्सियसले वृद्धि हुने बाटोमा छ । संयुक्त राष्ट्रसंघले सन् २०२४ सबैभन्दा न्यानो वर्ष हुने जनाएको छ । राष्ट्रसंघको एक अध्ययनअनुसार महासागरहरू तात्ने क्रममा वृद्धि भएको छ । २०२३ मा महासागरहरूको तापक्रम हालसम्मकै बढी थियो । त्यस्तै, हिमनदी पग्लने क्रम बढ्दो छ । सन् २०२३ मा विश्वका हिमनदीहरूबाट हराएको बरफको मात्रा सन् १९५३ मा मापन सुरु भएयताकै उच्च थियो ।समुद्री सतह बढ्दै गएको छ । २०१४ देखि २०२३ को अवधिमा विश्वव्यापी औसत समुद्री सतह प्रतिवर्ष ४७७ मिलिमिटर (०१९ इन्च) ले बढेको छ । यो १९९३ देखि २००२ सम्मको तुलनामा दोब्बर हो । त्यस्तै, पछिल्ला वर्षहरूमा समुद्रको बरफमा पनि कमी आएको छ । यस वर्षको कोपले २००९ मा कोपनहेगनमा निर्धारण गरिएको लक्ष्यलाई प्रतिस्थापन गर्नेछ । उक्त सम्झौतामा विकसित राष्ट्रहरूले विकासशील देशहरूलाई उत्सर्जन कम गर्न र जलवायु परिवर्तनका प्रभावहरू न्यूनीकरणका लागि मद्दत गर्न २०२० सम्ममा वार्षिक एक खर्ब डलर उपलब्ध गराउन सहमत भएका थिए । तर विकसित राष्ट्रले आफ्नो प्रतिबद्धता भने पूरा गरेका छैनन् । त्यसका साथै जलवायु परिवर्तनको प्रभाव न्यूनीकरणका लागि एक खर्ब डलर कम हुने निश्चित छ । कोप२८ ले हानि नोक्सानी तथा क्षतिपूर्ति कोषको प्रभावकारिता, पेरिस सम्झौताअनुसार कार्बन व्यापारसम्बन्धी विस्तृत मार्गदर्शन, धनी मुलुकहरूले कम विकसित मुलुकहरूलाई दिने रकमको सुनिश्चितता, समावेशिता, जलवायु अनुकूलनका लागि नयाँ साझा जलवायु वित्त लक्ष्य निर्धारण, यसअघिका प्रतिबद्धता कार्यान्वयन गर्न र जलवायु परिवर्तनका असरहरूको सामना गरिरहेका देशहरूलाई थप आर्थिकलगायत सहयोगको प्रतिबद्धताका विषयमा कोप२९ महत्त्वपूर्ण हुने देखिएको छ । जलवायु वित्तमा वृद्धि जारी रहेको भए पनि विकासोन्मुख देशहरूका लागि वार्षिक ५ खर्बदेखि १० खर्ब अमेरिकी डलर आवश्यक भएको विज्ञहरू बताउँछन् । यो रकम हालका लागि प्रतिबद्धता गरिएको भन्दा कम्तीमा पाँच गुणा बढी हो । कोप२९ ले उक्त प्रतिबद्धतालाई विस्थापित गर्ने ठानिएको छ । तर नयाँ प्रतिबद्धता केकस्तो हुने भन्ने विषय भने प्रस्ट भइसकेको छैन । त्यसका साथै डोनाल्ड ट्रम्प अमेरिकी राष्ट्रपतिमा विजयी भएसँगै अन्तर्राष्ट्रिय जलवायु परिवर्तनसम्बन्धी सम्झौता (पेरिस सम्झौता) बाट अमेरिका पछि हट्ने ठानिएको छ । ट्रम्पले जलवायु परिवर्तनका विषय भ्रामक र अस्तित्वहीन भएको बताउँदै आएका छन् ।यसअघिको कार्यकालमा ट्रम्पले अमेरिका पेरिस सम्झौताबाट अलग हुने निर्णय लिएका थिए । सम्झौताका कारण अमेरिकाले उत्सर्जन गर्न पाउने हरितगृह ग्यासको परिमाणमा हदबन्दी लागेको थियो । अमेरिका सम्झौताबाट भने ट्रम्पको कार्यकाल सकिनुभन्दा केही महिनाअघि मात्र बाहिरिन पाएको थियो । तर २०२१ मा जो बाइडेनले राष्ट्रपतिको जिम्मेवारी सम्हालेसँगै अमेरिकाले फेरि उक्त सम्झौतामा हस्ताक्षर गरेको थियो । आगामी जनवरी २० बाट राष्ट्रपतिको कार्यभार सम्हाल्ने ट्रम्पले पेरिस सम्झौताबाट अलग हुने निर्णय लिए भने अमेरिकाले गर्ने हरितगृह ग्यास उत्सर्जनमा नाटकीय वृद्धि हुने देखिन्छ । २०१५ को पेरिस सम्झौताअनुसार विश्वको तापक्रमलाई औद्योगिक कालअघिको स्तरको तुलनामा १५ डिग्री सेल्सियसभन्दा बढ्न नदिन विकसित र औद्योगिक राष्ट्रहरूले कार्बनडाइअक्साइड र मिथेनजस्ता वातावरणलाई तताउने हरितगृह ग्यास वातावरणमा प्रवाह हुनबाट रोक्नुपर्छ । सन् २०३० सम्ममा उत्सर्जन आधा घटाउने र सन् २०५० सम्ममा नेट जिरो (वायुमण्डलमा हरितगृह ग्यासहरूको मात्रा थपिन नदिने) लक्ष्य राखिएको छ । हाल कतिपय विकसित देशहरूले नेट जिरो को लक्ष्य लिएका वा त्यसबारे विचार गरिरहेका जनाएका छन् । जलवायु सम्झौताबाट अमेरिका बाहिरिएको खण्डमा ट्रम्पले अमेरिकामा खनिज तेल, ग्यास र कोइला उत्खननलाई प्रोत्साहन गर्न सक्ने देखिएको छ । त्यसका साथै अमेरिकी बहिर्गमनले विकासशील देशहरूलाई जलवायु परिवर्तनका दुष्प्रभावसँग जुध्न रकम प्रदान गर्ने दबाब चीनका लागि कम हुने देखिन्छ । तर जलवायु परिवर्तनका विषयमा ट्रम्पको दृष्टिकोणले अमेरिकामा हरित ऊर्जाप्रतिको आकर्षणमा कमी नआउने विश्लेषकहरू बताउँछन् । रिपब्लिकन पार्टीका धेरै नेताहरू मुद्रास्फीति घटाउनका लागि ल्याएको कानुनका पक्षमा छन् । त्यसबाट सौर्य र वायुबाट उत्पादनका लागि खर्च हुने ३० खर्ब डलर खर्च जुट्ने अपेक्षा गरिएको छ । बीबीसीका अनुसार अहिलेसम्म गरिएको ८५ प्रतिशत खर्च रिपब्लिकन पार्टीका लागि मत दिने क्षेत्रमा भएको छ । त्यसका साथै विश्वभर बढ्दै गएको नवीकरणीय ऊर्जाको प्रयोग अमेरिकामा पनि विस्तार भएको छ । अमेरिकामा त्यस्तो बिजुलीको भाग ४० प्रतिशत छ । क्यालिफोर्निया राज्यमा उत्पादन हुने कुल विद्युत्को ५४ प्रतिशत हिस्सा सौर्य र वायु ऊर्जाबाट प्राप्त हुने गरेको छ । (एजेन्सीहरूको सहयोगमा)"
लामिछानेविरुद्ध रूपन्देहीमा छुट्टै मुद्दा दर्ता गर्ने तयारी,रास्वपा र सहकारीपीडितको प्रदर्शनप्रहरी अनुसन्धानमा रहेका लामिछानेका पक्षमा रास्वपाका नेताकार्यकर्ताले र सहकारीको रकम अपचलनमा संलग्नलाई कारबाही हुनुपर्ने मागसहित सहकारीपीडितले मंगलबार भैरहवामा छुट्टाछट्टै प्रदर्शन गरेका छन् । रास्वपाका नेताकार्यकर्ताले बुद्ध चोक र सरकारी वकिल कार्यालयको पूर्वतर्फ प्रदर्शन गरेका थिए । सरकारी वकिल कार्यालयमा लामिछानेको बयान चलिरहँदा सुप्रिम सहकारीका पीडितहरूले कालो ब्यानरसहित सरकारी कार्यालयको पश्चिमतर्फ प्रदर्शन गरेका थिए । पीडित संघर्ष समितिका संयोजक विजय नेपालले रगत र पसिनाको आम्दानी दुरुपयोग गर्ने जो कोही भए पनि कारबाही हुनुपर्ने र पीडितले न्याय पाउनुपर्ने बताए । स्थानीय प्रशासनले सरकारी वकिल कार्यालयको झन्डै १ सय मिटर वरपर निषेधित क्षेत्र तोकेको थियो । रास्वपाले मंगलबार बिहानैदेखि भैरहवा विमानस्थलमा पनि प्रदर्शन गरेको थियो ।
पूर्वमन्त्री दीपक मनाङे कारागार चलान,"(काठमाडौं)गण्डकी प्रदेशका सांसद एवं पूर्वमन्त्री दीपक मनाङे (राजीव गुरुङ) मंगलबार डिल्लीबजार कारागार चलान भएका छन् । ज्यान मार्ने उद्योगअन्तर्गतको कसुरमा सर्वोच्च अदालतबाट दोषी ठहर भएको एक सातामै उनलाई पक्राउ गरेर कारागार पठाइएको हो । गुन्डा नाइकेका रूपमा चिनिएका चक्रे मिलन भनिने मिलन गुरुङलाई खुकुरी प्रहरी प्रहार गरी घाइते बनाएको २० वर्षअघिको घटनामा मनाङेलाई सर्वोच्चले गत कात्तिक २० मा दोषी ठहर गर्दै ५ वर्ष कैद हुने गरी फैसला गरेको थियो । मंगलबार बिहान काठमाडौंको सीतापाइलास्थित कम्फर्ट हाउजिङबाट पक्राउ गरेको थियो । पक्राउपछि मनाङेलाई जिल्ला अदालत काठमाडौंमा पेस गरिएको थियो, सीआईबी प्रमुख एआईजी दीपक थापाले भने, अदालतको आदेशपछि सजाय भुक्तानका लागि कारागार चलान गरिएको छ । मनाङेलाई डिल्लीबजार कारागारको ख ब्लकमा राखिएको छ । मनाङले चक्रे मिलनमाथि काठमाडौंको महारागन्जमा २०६१ वैशाख ३१ मा खुकुरी प्रहार गरेका थिए । त्यति बेला चक्रे मिलनको देब्रे हात छिनालिएको थियो । घटनाको मुचुल्का भने प्रहरीले २०६१ जेठ ६ मात्रै उठाएको थियो । घाइते चक्रे मिलनका तर्फबाट घटनाको १२ दिनपछि हुलाकमार्फत जाहेरी परेको थियो । उनीविरुद्ध ज्यान मार्ने उद्योग गरेको अभियोगमा जिल्ला अदालतमा मुद्दा दायर भएकामा २०६३ माघ ७ मा उक्त घटनालाई कुटपिटका रूपमा व्याख्या गरेर २ वर्ष कैद सजाय सुनाइएको थियो । फैसलाबमोजिम २ वर्ष कैद भुक्तान गरेर मनाङे २०६३ चैत १८ मा छुटेका थिए । जिल्लाको फैसला त्रुटिपूर्ण भन्दै सरकारी वकिल कार्यालयले तत्कालीन पुनरावेदन अदालत पाटनमा पुनरावेदन गर्यो । पाटन अदालतले २०६९ साउन २८ मा जिल्लाको फैसला उल्ट्याउँदै मनाङेलाई ज्यान मार्ने उद्योगमै दोषी ठहर गरी ५ वर्ष कैद सजाय हुने फैसला सुनाएको थियो । त्यसपछि उनी प्रहरीको फरार सूचीमा थिए । फरार रहेकै अवस्थामा २०७४ को निर्वाचनमा उनी मनाङ १ (२) बाट प्रदेशसभा सदस्यमा विजयी भए । फरार व्यक्तिले चुनाव जितेको प्रसंग सतहमा आएपछि उनी २०७५ वैशाख १४ मा पक्राउ परे । मनाङेले तत्कालीन पुनरावेदन अदालतको फैसलाविरुद्ध सर्वोच्चमा निवेदन दिए । पाटनबाट भएको फैसलाबारे आफूलाई थाहा नभएको जिकिरसहित उनले आफ्नो पक्राउ गैरकानुनी भन्दै निवेदन पनि दिएका थिए । त्यसपछि उनी सर्वोच्चकै आदेशले धरौटीमा छुटे । यही बीचमा उनी दोहोर्याएर प्रदेश सांसद भए भने ६ पटक मन्त्री बने । सर्वोच्चमा लामो समयदेखि विचाराधीन रहेको मुद्दामा न्यायाधीशद्वय नहकुल सुवेदी र टेकप्रसाद ढुंगानाको इजलासले तत्कालीन पुनरावेदन अदालतबाट भएको फैसलालाई गत साता सदर गर्यो । दुई पटकमा गरेर उनी ३२ महिना जेल बसिसकेका थिए । ५६ वर्षीय मनाङेले अब २८ महिना कैद सजाय भुक्तान गर्नुपर्नेछ । उनको चालचलन हेरेर कारागारले निर्णय गरे वा बाँकी सजाय मिनाहाका लागि निवेदन दिए सजाय अवधि कम हुन सक्छ ।मनाङेको प्रदेश सांसद पद के हुने भन्ने विषय भने सर्वोच्चले फैसलाको पूर्णपाठ सार्वजनिक गरेपछि मात्रै टुंगो लाग्नेछ । प्रदेशसभा सदस्य निर्वाचन ऐन २०७४ को दफा १३ मा प्रदेशसभा सदस्यको अयोग्यतासम्बन्धी १० प्रावधान छन् । त्यसमध्ये उपदफा (घ) को व्यवस्था मनाङेका हकमा आकर्षित हुने देखिएको छ । उपदफा (घ) मा भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्रीवितरण तथा निकासी वा पैठारी, सम्पत्ति शुद्धीकरण, राहदानी दुरुपयोग, अपहरणसम्बन्धी कसुर वा नैतिक पतन देखिने अन्य फौजदारी कसुरमा सजाय पाई वा कुनै कसुरमा जन्मकैद वा २० वर्ष वा सोभन्दा बढी कैदको सजाय पाई त्यस्तो फैसला अन्तिम भएको व्यक्ति प्रदेशसभा सदस्य हुन नसक्ने भनिएको छ ।"
वाग्मतीमा भाग पुर्याउन मन्त्रालय विभाजन,"(मकवानपुर)वाग्मती प्रदेश सरकारले संस्कृति, पर्यटन तथा सहकारी मन्त्रालय विभाजन गरेको छ । बिनाविभागीय मन्त्री रहेका मदुकुमार श्रेष्ठलाई जिम्मेवारी दिन प्रदेश मन्त्रिपरिषद्ले मन्त्रालय टुक्र्याएर सहकारी तथा गरिबी निवारण मन्त्रालय खडा गर्ने निर्णय गरेको हो । प्रदेश सरकारको यो निर्णयसँगै वाग्मतीमा मन्त्रालयको संख्या १४ पुगेको छ ।सरकारका प्रवक्ता एवं आन्तरिक मामिला तथा कानुनमन्त्री सुरजचन्द्र लामिछानेले श्रेष्ठलाई जिम्मेवारी तोक्न भने बाँकी रहेको बताए । नयाँ मन्त्रालय कायम भइसक्यो । अब मुख्यमन्त्रीले मन्त्रीको विभागीय जिम्मेवारी तोक्नुहुन्छ, उनले भने । सरकारको नेतृत्व लिएको साढे तीन महिना बित्दा पनि मुख्यमन्त्री बहादुरसिंह लामाले मन्त्री श्रेष्ठलाई जिम्मेवारी नतोकेको भन्दै आलोचना बढेपछि मन्त्रालय विभाजन गरिएको हो । कांग्रेसबाट प्रतिनिधित्व गरेका बिनाविभागीय मन्त्री श्रेष्ठले मुख्यमन्त्री लामासँगै साउन ९ मा शपथ लिएका थिए । मुख्यमन्त्री लामाले गत साउन १२ मा विस्तार गरी मन्त्रिपरिषद्लाई १४ सदस्यीय बनाएका थिए । मन्त्रिपरिषद्मा कांग्रेसबाट मुख्यमन्त्रीसहित ८ जना र एमालेबाट ६ जना छन् । उनीहरूमध्ये श्रेष्ठ मात्र बिनाविभागीय छन् । मन्त्रालय विभाजनका विषयमा सत्तारूढ दल कांग्रेस र एमालेबीच लामो समयदेखि विवाद हुँदै आएको थियो । मुख्यमन्त्री लामाले भौतिक पूर्वाधार मन्त्रालय विभाजन गर्ने तयारी गरेका थिए तर एमाले त्यसमा मञ्जुर भएन । एक मन्त्रीका अनुसार स्थानीय विकास, प्रशासन तथा सहकारी विभाग समेटेरसमेत मन्त्रालय खडा गर्न खोजिएको थियो । तर संघीय सरकारले तयार गरेको कानुनमै स्थानीय विकास तथा प्रशासन विभाग मुख्यमन्त्री कार्यालय मातहत रहने उल्लेख भएकाले सहकारी तथा गरिबी निवारण मन्त्रालय बनाइएको हो ।लामा नेतृत्वको सरकारले वार्षिक नीति तथा कार्यक्रम र बजेटमै सार्वजनिक खर्च कम गर्दै आर्थिक मितव्ययिता अपनाउने घोषणा गरेको थियो तर प्रदेशसभामा सत्तारूढ दलको दुईतिहाइ बहुमत हुँदाहुँदै आर्थिक भार थपिने गरी मन्त्रालय विभाजन गरेको भन्दै आलोचना भइरहेको छ । मन्त्रालय बढाउने विषयमा कांग्रेसभित्रै अन्तरविरोध रहँदै आएको छ । प्रदेशमा एउटा मन्त्रालय थप गर्दा न्यूनतम खर्च वार्षिक ७५ लाख रुपैयाँ बढी हुने गरेको छ । मन्त्रालय बढ्दा कार्यालय राख्ने घर, मन्त्रीको सचिवालयमा २ स्वकीय, एक कम्प्युटर अपरेटर, २ जना सवारी चालक, कार्यालय सहयोगी, एक अधिकृतस्तरको निजी सचिवलगायतको व्यवस्था गर्नुपर्छ । मन्त्रालयका विभागीय कार्यालयले गर्ने प्रशासनिक र विकास खर्च क्रमिक रूपमा थप हुन्छ ।"
भैरहवामा यात्रुलक्षित तयारी पनि आवश्यक,"निर्माण सम्पन्न भएको साढे दुई वर्षपछि भैरहवास्थित गौतम बुद्ध अन्तर्राष्ट्रिय विमानस्थलमा उत्साहपूर्ण उडान हुन थालेका छन् । २०७९ जेठदेखि कुवेतको जजिरा एयरले करिब दस महिना उडान गरेर स्थगित गरेपछि अन्योलपूर्ण रहेको विमानस्थलको वातावरण कात्तिकमध्येदेखि भने तरंगित भएको छ । विदेशका प्रतिष्ठित चार विमान कम्पनी र नेपाल एयरलाइन्सका विमानहरूले उडान सुरु गरेपछि विमानस्थल निरन्तर चल्ने आशा पनि सिर्जना भएको छ । अब यसको निरन्तर सञ्चालन र थप उडानका लागि सरकारले सम्भव भएसम्मका सबै उपाय अपनाउन आवश्यक छ । त्यसका लागि सरकारले विमान कम्पनीहरूलाई आकर्षण गर्न अपनाउने रणनीतिक उपायका अतिरिक्त भैरहवा क्षेत्रमा यात्रुलाई सहज हुने गरी आवश्यक कार्यालयहरू स्थापना गर्नुपर्ने हुन्छ । गौतम बुद्ध विमानस्थल २०७९ जेठ २ मा उद्घाटन भएको थियो । त्यस दिन कुवेतको जजिरा एयरले पहिलो अवतरण गरेको थियो । उसले त्यस वर्षकै पुस ६ देखि फागुन २५ सम्म र २०८० वैशाख ७ देखि उडान स्थगित गरेको थियो । स्थगित गर्नुअघि जजिराले सातामा तीन दिन कुवेतभैरहवा उडान गरेको थियो । उक्त विमानस्थलले पुनः कात्तिक २४ गतेदेखि हप्तामा तीन दिन यस विमानस्थलमा उडान गरिरहेको छ । त्यस्तै, कात्तिक १८ देखि थाइल्यान्डको थाई एयर एसियाले हप्तामा दुई दिन उडान गरिरहेको छ । कात्तिक २४ बाटै फ्लाई दुबईले हरेक दिन उडान गरिरहेको छ । कात्तिक २७ देखि कतारको कतार एयरवेजले दैनिक उडान सुरु गरेको छ । कात्तिक २४ बाट नेपाल एयरलाइन्सले पनि सातामा पाँच दिन यस विमानस्थलबाट काठमाडौंभैरहवादुबईकाठमाडौं उडान थालेको छ । यसरी यस विमानस्थललाई प्रयोग गरेर सातामा २४ उडान सुनिश्चित भएको छ । र यस विमानस्थलबाट बैंकक, दुबई, दोहा र कुवेत जोडिएको छ । यूएईको सारजाहबाट काठमाडौं उडान गर्दै आएको एयर अरेबिया पनि भैरहवा उडानका लागि अध्ययनमा रहेको बताइएको छ । उसले पनि उडान सुरु गरेमा यो विमानस्थल थप तरंगित बन्नेछ ।दुई वर्षअघि जजिरा एयरले उडान सुरु गर्दा सरकारदेखि व्यापारीव्यवसायीसम्म जुन उत्साह छाएको थियो, त्यो अन्योलमा परिणत हुन समय लागेन । अहिलेको उत्साह पनि त्यस्तै नहोस् भनेर उडानको यस चापलाई बढोत्तरी दिने उपायको खोजी आवश्यक छ । अहिले काठमाडौंस्थित त्रिभुवन अन्तर्राष्ट्रिय विमानस्थलको सञ्चालन अवधिमा कटौती भएसँगै बाध्यात्मक विकल्पस्वरूप भैरहवा विमानस्थल प्रयोग गरिएको सन्देश प्रवाह भएको छ । त्यसमा कति सत्यता छ भन्ने कुरामा जिम्मेवार निकायको आन्तरिक रणनीतिमा भर पर्छ, तर त्रिभुवन विमानस्थल पुनः पूर्ण अवधिमा सञ्चालन हुन थालेपछि पनि भैरहवाको उडान चाप नघटोस्, बरु बढोस् भन्नेमा अहिल्यैदेखि गृहकार्य थाल्नु वाञ्छनीय हुन्छ । ३५ अर्ब ६६ करोड लगानी भएको विमानस्थलको सञ्चालन खर्च उठाउन र निर्माणको औचित्य स्थापित गर्नका लागि मात्रै होइन, विमानस्थलको सञ्चालनसँगै व्यावसायिक सम्भावना देखेर निजी क्षेत्रले गरेको लगानीको प्रतिफलका लागि पनि विमानस्थलमा उडान चाप बढ्न आवश्यक छ । आठ वर्षदेखि विश्वमै उत्कृष्ट एयरलाइन्समा आफ्नो स्थान बनाएको कतार एयरवेजको उडानले पनि भैरहवा विमानस्थललाई उडानको केन्द्र बनाउन सघाउने सम्भावना छ । रोजगारी, अध्ययन तथा भ्रमणलगायतका कारणले नेपालबाट अन्तर्राष्ट्रिय हवाई यात्रुको संख्या पछिल्लो समय बढ्दै गएको तथ्यांकले देखाउँछ । हवाईमार्गबाट नेपाल आउने पर्यटकको संख्या पनि बढ्दै गइरहेको छ । तर यसका लागि काठमाडौंस्थित त्रिभुवन विमानस्थल प्रयोग गर्नुपर्ने बाध्यता रहिआएको छ । जबकि, काठमाडौं वरपरका केही जिल्ला र पहाडी भूभागबाट छोटो बाटोबाटै काठमाडौंसँग पहुँच भएका जिल्लाका नागरिकबाहेक धेरैका निम्ति भैरहवाकै विमानस्थल सहज हुन्छ । खासगरी मध्यदेखि पश्चिम नेपालसम्मका यात्रुलाई बढी सहज हुन्छ । त्यसैले यतिबेला विमान कम्पनीहरूलाई भैरहवामा उडान गराउनका लागि सहजीकरण गर्ने मात्रै होइन, यात्रुका लागि पनि त्यहीँबाट यात्रा गर्न सहजीकरण गर्नुपर्छ । अहिले पनि बाह्य हवाई यात्रासँग प्रत्यक्ष र अप्रत्यक्ष रूपमा जोडिने निकाय तथा कार्यालयहरू काठमाडौंमा केन्द्रित छन् । विभिन्न मुलुकका दूतावास त काठमाडौंमा हुने नै भए, नेपाल सरकारका कार्यालयहरू पनि काठमाडौंमै केन्द्रित छन् । जसले गर्दा विशेषतः वैदेशिक रोजगारीमा विभिन्न देश जाने यात्रुहरूलाई काठमाडौं नै धाउनुपर्ने बाध्यता छ । प्रदेशस्तरबाट श्रम स्वीकृति दिने व्यवस्था सुरु भइसकेको छ । तर अन्य कामहरू जस्तै, सूचीकृत स्वास्थ्य संस्थाबाट गर्नुपर्ने स्वास्थ्य परीक्षण, भिसा, बिमा, टिकट जस्ता कामका लागि काठमाडौं धाउनुपर्छ । त्यसैले सरकारले भैरहवास्थित विमानस्थलबाटै यात्रुको आवागमन बढाउने हो भने कुनै पनि कामका लागि काठमाडौं धाउनुपर्ने बाध्यतालाई अन्त्य गर्नुपर्छ । भैरहवाबाटै आवतजावत गर्ने क्रम बढेसँगै अन्य यात्रु पनि अभ्यस्त हुँदै जान्छन् । वैदेशिक यात्राका लागि काठमाडौं धाउनुपर्ने मनोविज्ञान पनि कमजोर हुँदै जानेछ ।"
महसुल नतिरेसम्म लाइन जोड्न आवश्यक छैन,किशोर राना
श्रमिकलाई पीडा नदेऊ,"सन्तोष सिम्खडा, टोकियो, जापान"
धनराजलाई अनुसन्धान नगरी उन्मुक्ति !,"सहकारी ठगीमा कांग्रेस उपसभापति धनराज गुरुङसँग किन सोधपुछसमेत नभएको होला ? भन्ने कान्तिपुर दैनिकको मत सर्वेक्षणमा ६६ प्रतिशतभन्दा बढी नेपाली जनताले उनी सत्तारूढ पार्टीका नेता भएको हुँदा अनुसन्धान नगरेको निष्कर्ष दिएका छन् । यो तथ्यले ओली नेतृत्वको सरकार नेता र जनताका लागि अलगअलग व्यवहार गर्दै छ भन्ने पुष्टि भएको छ । नेता धनराज गुरुङको सहकारी ठगी प्रकरण सार्वजनिक भएको ६ महिना बित्न थाल्दासमेत सरकारले अनुसन्धान गर्नेतिर कुनै तदारुकता देखाएको छैन । कारण जनताले सोचेकै जस्तो रहेछ । सामान्य नागरिक वा विपक्षी पार्टीको भए सरकारले उहिल्यै पक्राउ गरी अनुसन्धान थालिसक्थ्यो । कुनै पनि सरकारको वैधता र विश्वास केवल संसद्को गणितले मात्र गर्दैन, त्यसमा जनताको पनि भरोसा हुनुपर्छ, देखिनुपर्छ । त्यसका लागि हरेक सरकारले आफू निष्पक्ष छु, कुनै पूर्वाग्रह राखेर काम गरेको छैन भनेर जनतालाई विश्वास दिलाउन सक्नुपर्छ । जुन दिन सरकारप्रति जनताको भरोसा टुट्छ, त्यसै दिनदेखि सरकार नाम मात्रको रहन्छ । यसर्थ सरकारको पहिलो दायित्व नै आफू हरेक नागरिकका लागि समान छु, समान व्यवहार गर्छु भनेर विश्वास दिलाउनु हो । उक्त दायित्वमा वर्तमान ओली सरकार पूर्ण असफल देखिएको छ । सरकारले समान व्यवहार नगरेको आभाष जनताले पाएका छन् । उस्तै कसुरमा रास्वपा सभापति रवि लामिछानेलाई पक्राउ गरी अदालतमा बुझाउनु तर सत्तासँग गाँसिएकै आधारमा कांग्रेस नेता गुरुङलाई भने उन्मुक्ति किन ? दुवैमाथि सहकारीको रकम अपचलनको आरोप लागेको छ । दुवै सांसद हुन् । एउटालाई पक्राउ गर्ने तर अर्कोलाई छाती फुलाएर हिँड्न दिने ? यो असमान व्यवहारले सरकारप्रति जनताको विश्वास गुम्न पुगेको छ । यसले सत्तारूढ कांग्रेसएमाले दुवैलाई आगामी दिनमा प्रतिकूल असर पार्नेछ । यस्तै पूर्वाग्रही कामले गर्दा नै ठूला दलप्रति जनतामा वितृष्णा उत्पन्न भएको हो । गोपाल देवकोटा, जोरपाटी, काठमाडौं"
धमिराले खान लागेको अर्थराजनीति,"व्यावहारिक प्रभावराष्ट्रपति ट्रम्पको पुनरोदयले नेपालमा के प्रभाव पार्छ भने छठ बैठकीको गन्थन सबभन्दा निरर्थक देखिन्थ्यो उनका लहडी निर्णयहरूले सबभन्दा बढी उनका आफ्नै मतदाता र त्यसपछि अमेरिकी जनतालाई नकारात्मक तवरले प्रभावित गर्नेछ । दोस्रो महत्त्वपूर्ण असर अमेरिकी सुरक्षा छाताको ओत लागेका युरोप एवं एसियाका देशहरूमा पर्नेछ । केही अमेरिकी सुरक्षाविद्हरूले उथलपुथलको अक्ष (ऐक्सिस अफ अप्हीभल) भनेर नामकरण गरेको रुस, चीन, इरान र उत्तर कोरिया सम्मिलित देशहरूको समूहलाई ट्रम्पवादी भूराजनीति को असरसँग भिड्नुपर्ने हुन सक्छ । आफ्नो अघिल्लो कार्यकालमा गुको गुहा देशहरू भित्र पर्ने नेपाल भने सायद उनको उपेक्षाको सिकार हुनुपर्ने सम्भावना बढी छ । राष्ट्रपति ट्रम्प उसै पनि लेनदेन नीति (ट्रान्जैक्सनल पोलिसी) पछ्याउँछन् । नेपालसँग अमेरिकालाई दिन सक्ने कुरा आफ्नो कूटनीतिक बफादारीबाहेक अरू केही छैन र त्यो त काठमाडौंले वासिङ्टनलाई नमागीकनै सन् १९५० को दशकदेखि नै अटुट रूपमा दिइरहेकै छ । ट्रम्पवादको वैचारिक प्रभावले भने नेपाललाई पिरोल्न सक्छ अमेरिकाको श्वेत मर्दवाद, भारतको हिन्दुत्व वर्चस्ववाद एवं चीनको सीराज्यवादको नेपाली संस्करण खसआर्य प्रभुत्ववाद हो । त्यस्तो वैचारिकीका संवाहक ठूला दलहरू सत्तारूढ रहेकाले नेपालभित्रको बहुलताका जोखिमहरू अझ बढ्न सक्ने सम्भावना छ । बहुसंख्यकवाद र प्रियतावाद स्वाभाविक रूपले नै बहुलवादविरोधी हुन्छ भने कुरा सेप्टेम्बर ११, सन् २००१ को भूराजनीतिक विभक्ति बिन्दुपछि फिलिपिन्स, बर्मा, भारत, श्रीलंकादेखि लिएर एसिया र अफ्रिकाका विभिन्न देशहरूमा देखिसकिएको छ ।राष्ट्रपति ट्रम्पको पुनरोदयबाट उत्साहित अवसरवादी राजनीतिकर्मीहरू नेपाल जस्ता अन्य परिधीय देशहरूमा पनि सामान्यजनमा फैलिँदै गएको परम्परागत दलीय राजनीतिप्रति अविश्वास, आर्थिक असुरक्षा र अर्थतन्त्रको अवस्थासँग गहिरो असन्तुष्टि एवं ठोस राजनीतिक र आर्थिक परिवर्तनको व्यापक चाहनालाई भजाएर आआफ्नै किसिमको प्रतिगामी प्रियतावाद थोपर्न सक्नेछन् । अहिलेलाई अमेरिकीहरूको मनपर्ने अंग्रेजी प्रार्थना दोहोर्याउने समय होगड ब्लेस अमेरिका अर्थात् ईश्वरले अमेरिकाको भलो गरून् ! समसामयिक बौद्धिकतामा पश्चिमाहरूको एकाधिकारलाई नियाल्दा सम्भवतः ट्रम्पवाद एवं त्यस विचारधाराका रुसको पुटिनवाद, चीनको सीवाद वा भारतको मोदीवाद जस्ता स्थानिक अनुसरणहरूलाई चुनौती दिने वैचारिकी पनि पश्चिमा चिन्तकहरूबाट नै आउने होला । साँझ नभई बिहानी हुँदैन भन्ने मान्यतामा आधारित जीवनचक्रको छठ पाठ अर्थराजनीतिक वैचारिकीको निरन्तर संघर्षमा लागेकाहरूका लागि पनि उपयोगी ठहरिन सक्छ ।"
स्थानीय सरकारबीच समन्वयको खडेरी,"राजनीतिक संरचनाकेन्द्रीय राजनीतिको प्रतिबिम्ब स्थानीयमा पनि छ । वडाध्यक्षको टिकटमा समेत केन्द्रीय राजनीति हाबी हुनाले राजनीतिक दल, नेता र कार्यकर्तालाई मात्र असर गरेको छैन, समग्र देशले अँगालेको व्यवस्थालाई समेत असर गरेको छ । जसको नतिजा नागरिकहरूले जबर्जस्त जनप्रतिनिधि छान्नुपर्ने बाध्यकारी निर्वाचन प्रणालीे छ । जसका कारण हामीले अवलम्बन गरिरहेको संघीय संरचना र व्यवस्थामाथि प्रश्न उठ्ने गरेका छन् । राजनीतिक दलको यस्तै किसिमको मानसिकता कायम रहने हो भने स्थानीय निर्वाचन दलरहित हुनुपर्ने देखिन्छ ।जनप्रतिनिधिले होरिजेन्टल सम्बन्ध राजनीतिक रूपमा पनि खोज्नुपर्छ । आफ्नो विचार, पार्टी र सिद्धान्त मिल्नेहरूसँग जस्तोसुकै सम्बन्ध राख्ने तर विपरीतहरूसँग कुनै पनि सम्बन्ध र सहकार्य नगर्ने राजनीतिक रोग स्थानीयस्तरसम्मै छ । जनप्रतिनिधिले भर्टिकल र होरिजेन्टल दुवै खाले राजनीतिक सम्बन्ध राख्नुपर्ने अपरिहार्यता छ । राजनीति र विचार मिल्दा स्थानीय तहबीच सहकार्य स्वाभाविक रहन्छ । तर फरकफरक राजनीतिक आस्था भएमा छिमेकी स्थानीय तहबीच सहकार्य शून्य देखिन्छ । त्यतिबेला छिमेकको स्थानीय तहभन्दा पनि संघ र प्रदेश नजिक हुन जान्छ । जसको मुख्य कारण भनेकै देशले अवलम्बन गरिरहेको भर्टिकल संविधान, राजनीतिक व्यवस्था र संरचनाको हो । पछिल्लो समय संविधान संशोधनको प्रसंग उठेको छ । संसद्मा भएका राजनीतिक दलहरूले होरिजेन्टल कानुन निर्माणको पक्षमा पैरवी गर्न आवश्यक छ । जसले नयाँ बहसको सुरुवात गर्नुका साथै स्थानीय सरकारलाई बलियो र एकअर्कामा आत्मनिर्भर बनाउन सहयोग पुर्याउँछ । त्यसका साथै देशको संघीय संरचनालाई समेत बलियो बनाउँछ । त्यसैले राजनीतिक दलहरूले स्थानीय सरकार र संघीयता बलियो बनाउनका लागि होरिजेन्टल कानुन निर्माणमा जोड दिनुको विकल्प छैन ।"
मुस्कुराउन नछाडौं,"परिस्थितिअनुसार मानवीय स्वभाव फरक हुने गर्छ । हाँसो र आँसु जीवनका महत्त्वपूर्ण पक्ष हुन् । मानिस चाहेर पनि यी कुराबाट भाग्न सक्दैन । खुसी रहनु मानिसको चाहना हुन्छ तर त्यो खुसी र हाँसो पैसाले किन्न सकिन्न । त्यही कारण त मानिस अर्बपति भए पनि रोगका वा व्यापार, व्यवहारका कुराले परिवारलाई समय दिन नसक्दा उसको जीवनमा हाँसो वा खुसी छाउन सकेको हुँदैन । कतिपय मानिसलाई बिहान र बेलुकाको छाक टार्न निकै कठिन भएको हुन्छ तर परिवारमा हाँसो र खुसी छाएको हुन्छ । उनीहरूको जीवन आर्थिक रूपमा विपन्न भए पनि खुसीमै सम्पन्न रहेका हुन्छन् । मुस्कान वा हाँसोको चर्चा गर्दा हार्वे बलको सम्झना गरिन्छ । उनी एक ग्राफिक आर्टिस्ट थिए । सन् १९६३ मा पहिलो पटक उनले स्माइली फेस बनाएका थिए । हार्वेले हाँसो वा मुस्कानका बारेमा विशेष चाख लिएका थिए । सन् १९९९ मा पहिलो पटक विश्व मुस्कान दिवस मनाइयो । त्यसपछि सन् २००१ मा उनको सम्झनामा हार्वे बल वर्ल्ड स्माइल फाउन्डेसन को स्थापना गरियो । यसपछि हरेक वर्ष अक्टोबर २ मा विश्व मुस्कान दिवस मनाइन्छ । यसै दिन विश्वका धेरै देशमा यो दिवस विभिन्न कार्यक्रम गरी मनाइने गरिन्छ । यो दिवसको मुख्य उद्देश्य विश्वभर मुस्कान फैलाउनु, माया, सद्भाव र उदारताको सञ्चार गर्नु रहेको छ । फिलिस डिलरका अनुसार मुस्कान बाङ्गोटिङ्गो भए पनि यसले हरेक चिजलाई सिधा बनाइदिन्छ । यसरी मुस्कुराउनाले हरेक समस्यालाई पनि समाधान गर्न सकिन्छ । तर मानिस जति बढी आधुनिक बन्दै छन्, त्यति नै धेरै मानसिक समस्याको सिकार बन्ने गरेका छन् । मानव उद्विकासको प्रारम्भिक चरण खोतल्ने हो भने त्यति बेलाको जीवनशैली सामान्य थियो । मानिसहरू घुमन्तेफिरन्ते जीवन बिताउँथे । प्रकृतिमा रहेका कन्दमूल, फलफूल खान्थे । पुरुष सिकार गर्ने र महिला कन्दमूल जम्मा गर्ने र सिकार गरेर ल्याएको कुरा सबैलाई बाँडेर खान दिन्थे । यो समाजमा तेरोमेरो भन्ने पनि थिएन, सामाजिक विभेद थिएन । जब मानिस आधुनिकतातर्फ अगाडि बढ्यो, विभिन्न समस्या देखा पर्न थाले । महिला र पुरुषबीचको भेदभाव बढ्दै गयो । पहिलाका मानिसलाई खुसी हुनका लागि ठूलाठूला कुरा आवश्यक पर्दैनथ्यो । आफ्ना सामान्य आवश्यकता पूरा भए पुग्थ्यो तर आजका मानिसको कुरा गर्ने हो भने प्रायः आफूभन्दा माथिल्लो आर्थिक स्तरका मानिससँग दाँज्ने गर्छौं । जसले गर्दा हाम्रा इच्छा, चाहना पनि बढ्दै जान्छन् । त्यो पूरा हुन नसक्दा मानसिक समस्या देखा पर्छन् । त्यसैले त सादा जीवन शैलीले मानिसमा शान्तिको लहर छाउने गर्छ । आधुनिकताको लहरसँगै पछिल्लो समय मानिस बढी मात्रामा प्राकृतिक स्थलमा घुम्ने गरेको पाइन्छ । प्राकृतिक सौन्दर्यले मानिसमा भएका सारा तनाव कम गर्न सहयोग गरिरहेको हुन्छ । हाँस्नु स्वास्थ्यका लागि निकै राम्रो मानिन्छ । हाँस्दा मानसिक समस्या कम हुनुका साथै शरीरका अंगहरूमा स्फूर्ति, जोस, जाँगर महसुस हुन्छ । मानिस रुँदा शरीरका अंगमा पनि नकारात्मक असर पर्ने विभिन्न अध्ययनले देखाएका छन् । बढी रुने मानिसको तौल पनि घट्छ । बढी तनावमा रहने र धेरै रुने मानिसमा विभिन्न मानसिक समस्या देखा पर्छ । ऊ सहजै आफ्ना कुरा राख्न डराउने, अरूका अगाडि प्रस्तुत गर्न अप्ठ्यारो मान्ने, लजाउने स्वभावको हुन्छ । जसले गर्दा उसको व्यक्तित्व विकासमा विभिन्न बाधा आउने गर्छ । आजको आधुनिक दुनियाँले बोल्नेको पिठो पनि बिक्छ तर नबोल्नेको चामल बिक्दैन भन्ने उखानलाई चरितार्थ गरेको छ । यदि हामी अगाडि बढ्न चाहन्छौं भने हरेक समस्यालाई तनाव नलिई सामना गर्नुपर्छ । सधैं खुसी हुने र हँसिलो रहनेले वरपरका मानिसलाई पनि खुसी राख्ने गर्छ । जस्तोसुकै परिस्थितिलाई पनि सहज मानी समस्याको सामना गर्ने मानिस नै सफल बन्छ । खुलेर हाँस्ने मानिसको मुहारमा बेग्लै चमक देखिन्छ । हरेक कठिन समयमा पनि यस्ता स्वभाव भएकाहरू सहजै सफल हुने गर्छन् । हाँसो वा मुस्कानका विभिन्न फाइदा छन् । जस्तैः मुस्कुराउँदा हाम्रो शरीरमा रक्तसञ्चार सहज रूपमा हुन्छ । मुटु र रक्तनलीसम्बन्धी रोगबाट बच्न सकिन्छ । यदि हामीले नमुस्कुराई दिन बिताएमा त्यो दिन खेर गएको मानिन्छ । आजकल त मुस्कुराउनु वा हाँस्नुलाई पनि योगाका रूपमा लिइन्छ । विश्वका १०५ भन्दा बढी देशमा हजारौं लाफ्टर क्लब खुलेका छन् । यस्ता क्लबमा दिनानुदिन मानिसहरूको संख्या बढ्दै गइरहेको छ । मुस्कुराउने मानिस मानसिक र शारीरिक रूपमा स्वस्थ हुने भएकाले उसले परिवार, समाज र देशकै लागि सकारात्मक कार्य गर्न सक्छ । हुन पनि मानव मन सारै चञ्चल हुन्छ । फेसबुकमा साथीहरूको स्टाटस देखेर इस्माइलीको आइकन लगाउँदा मन फुरुङ्ग बन्छ । झन् हँसिलो मानिस देखे त दुःखी मानिसको मन पनि केही समयका लागि खुसी बन्छ । भनिन्छ, हतियारले जित्न नसकिने युद्ध पनि एक मुस्कानले जित्न सकिन्छ ।"
'एआई मोडल ले बनाएको चित्रलाई १४ करोड,"(काठमाडौं)ए आई रोबट ले बनाएको एउटा चित्र १० लाख ८० हजार डलर (करिब १४ करोड ८ लाख रुपैयाँ) मा बिक्री भएपछि यसले अहिले ठूलो तरंग ल्याएको छ । एईडा नाम गरेकी रोबटले कोरेको चित्र अमेरिकामा हालै आयोजित डिजिटल आर्ट मेलामा लिलाम बढाबढबाट बिक्री भएको हो । छोटो बब कट कपालसहित जिन्सको पहिरनमा उक्त अवसरमा उपस्थित एईडाले आफ्नो चित्रकला लिलाम बढाबढमा समावेश भएकोमा खुसी लागेको प्रतिक्रिया दिएकी थिइन् । एईडाले बनाएको बेलायती कम्प्युटर वैज्ञानिक एवं गणितज्ञ आलेन ट्युरिङको पोट्रेट (मुहार चित्र) आकर्षक मूल्यमा बिक्री भएको हो । रोबटले बनाएको सबैभन्दा उच्च मूल्यसहितको चित्रका रूपमा यसको चर्चा भइरहेको छ । लिलाम बढाबढपूर्व उक्त चित्रको मूल्य १ लाख २० हजारदेखि १ लाख ८० हजार डलर अनुमान गरिएकोमा यो झन्डै ११ लाख डलरमा बिक्री भयो । न्युयोर्कको प्रख्यात अक्सन हाउस सोदबीजमा भएको डिजिटल आर्ट सेलमा एईडाको चित्रमा २७ जनाले बोली लगाएका थिए । खरिदकर्ताको पहिचान भने उनकै चाहनाअनुसार सार्वजनिक गरिएको छैन । बेलायती ग्यालरिस्ट एइडन मेलरले निर्माण गरेको एईडा रोबटले बनाएको चित्रलाई एआई गड ः पोट्रेट अफ एलन ट्युरिङ नाम दिइएको छ । यो रोबटको आँखामा क्यामेरा जडान छ भने रोबटिक पाखुरासहितको यस रोबटले लार्ज ल्यांग्वेज मोडल (एलएलएम) मार्फत दोहोरो संवाद गर्न सक्छ । एईडाले बनाएको एलन ट्युरिङको चित्र गत मेमा पहिलो पटक जेनेभामा आयोजित राष्ट्र संघीय कार्यक्रम एआई फर गुड ग्लोबल समिट मा प्रदर्शन गरिएको थियो । ग्यालरिस्ट मेलरका अनुसार एईडा स्वयंले पोट्रेट बनाउन ट्युरिङलाई आफ्नो विषयवस्तुका रूपमा छानेकी थिइन् । उसलाई केको चित्र बनाउन मनपर्छ भनेर हामीले एआई ल्यांग्वेज मोडलमा सोधेका थियौं, मेलरले भनेका छन्, राष्ट्र संघको एआई फर गुड कार्यक्रमका लागि केको चित्र बनाउने भन्ने विषयमा छलफल गर्दा एईडाले एलन ट्युरिङको पोट्रेट बनाउने इच्छा भएको बताएकी थिइन् । विषयवस्तुमा ट्युरिङ तय भएपछि एईडासँग आफूहरूले चित्रकलाको शैली, बनावट, भाव, रङ संयोजनलगायत विशेषताबारे छलफल गरेको र अध्ययनका लागि ट्युरिङको एउटा तस्बिर देखाएको मेलरले बताए ।एईडाले आफ्नो आँखामा भएको क्यामेरा प्रयोग गरेर ट्युरिङको तस्बिर नियालिन् र आफ्नो एआई ड्रइङ र पेन्टिङ अल्गोरिदमसँगै रोबोटिक हातको सहाराले स्केच बनाइन्, मेलर भन्छन्, उनले एलन ट्युरिङका धेरैवटा चित्रहरू बनाएकी थिइन् । सीएनएनका अनुसार उनले बनाएको चित्र जुन राशिमा बिक्री भएको छ, यसले आगामी दिनमा एआईचित्रकलाप्रतिको दृष्टिकोण फेरिदिनेछ । एआईचित्रकलाले कला क्षेत्रलाई नै नामेट बनाउन सक्ने जुन भय छ, यस्तै संशय क्यामेराको विकास हुँदा पनि देखिएको मेलर बताउँछन् । एईडाले बनाएको चित्रलाई चित्र मान्ने कि नमान्ने भन्ने विषय चित्रकला पारखीलाई छोडिदिएको उनले प्रतिक्रियादिएका छन् । बेलायतको कर्नवालस्थित एक रोबोटिक्स कम्पनीसँगको सहकार्यमा सन् २०१९ मा एईडा सार्वजनिक भएको थियो । यसलाई विश्वकै पहिलो अल्ट्रारियालिस्टिक एआईमा आधारित रोबोटिक कलाकार भन्ने गरिएको छ । कला, प्रविधि र एआईको संयोजन उजागर गर्न यो ह्युमनोड रोबट विकास गरिएको मेलर बताउँछन् । एईडाले यसअघि सेल्फपोट्रेट अर्थात् आफ्नै चित्रहरू कोर्ने गरेकी थिइन् । कुनै मेसिनले आफूलाई कसरी लिन्छन् र कस्ता तस्बिर सिर्जना गर्छन् भन्नेमा एईडाका सेल्फपोट्रेटले पहिचान र प्रतिनिधित्वको सांकेतिक अर्थ दिने विश्लेषण हुँदै आएको छ ।एईडाले बनाएको लिपिङ इनटु द मेटाभर्स शीर्षकको चित्रकलामा मेटाभर्स र डिजिटल रियालिटिको अवधारणा उतार्न खोजिएको छ । निकै रंगीन र अमूर्त उक्त चित्रकलामार्फत डिजिटल अन्तरक्रिया, भर्चुअल वर्ड र मानवएआई सम्बन्ध वर्णन गर्न खोजिएको बताइन्छ । त्यस्तै, द आइज अफ एआई शृंखलामा एईडाले मानिस र मेसिनको दृष्टिकोणबीचको भिन्नता देखिने गरी चित्रहरू बनाएको एईडारोबट डटकममा उल्लेख छ । यस वेबसाइटमा उनले बनाएका चित्रहरू राखिएका छन् । मिडजर्नी, डालई, जेमिनाई, स्टेबल डिफ्युजनजस्ता प्लाटफर्मको विकासपछि एआईजेनेरेटेड आर्ट लोकप्रिय विधाका रूपमा उदाएको छ । यसले मिथ्या सूचनादेखि ऐतिहासिक विवरणमा त्रुटिदेखि प्रतिलिपि अधिकार उल्लंघन र रोजगारी गुम्ने वातावरण सिर्जना गरेको भन्दै आलोचना र विवाद पनि सिर्जना गरेको छ । अन्तर्राष्ट्रिय सञ्चारमाध्यमका अनुसार पहिलो एआईजेनेरेटेड आर्टचाहिँ सन् १९७० कै दशकमा बनेको थियो तर पछिल्लो दशक एआई आर्टिस्टमा मानिसहरूको रुचि अधिक बढेको छ । एजेन्सीको सहयोगमा"
'द लास्ट सेफर्ड लाई अल जजिरा अवार्ड,"काठमाडौं (कास) नेपाली फिल्म द लास्ट सेफर्ड ले जापानको टोकियो डक्स २०२४ मा अल जजिरा अवार्ड जितेको छ । यसअघि ढाका डकलब २०२३ मा जीएफएमआई, डीएमजेड डक्स इन्ड्रस्ट्री पिच २०२४, डकएज कोलकाता २०२४ र टोकियो डक्स २०२४ मा छनोट भएको यो फिल्ममा पूर्वी रुकुमको तकसेरा गाउँको अन्तिम भेडी गोठालोको कथा छ ।डकुमेन्ट्री शैलीमा तयार फिचर फिल्ममा गोठालोले भेंडाहरूप्रति गर्ने प्रेम र उनको स्वतन्त्रता देखाइएको छ । अनिल बुढामगरले निर्देशन गरेको यो फिचर फिल्ममा निर्देशकले आफ्ना बुबाको कथा प्रस्तुत गरेका छन्, जो उक्त ठाउँको अन्तिम गोठालो पनि हुन् ।फिल्मलाई रेजोनेटिङ पिक्चर्समार्फत सुशान्त श्रेष्ठले निर्माण गरेका हुन् । मल्लाज प्रोडक्सन्सबाट बिभु पौडेल र निर्देशक अनिल पनि फिल्मको सहनिर्माता हुन् । फिल्मलाई विवेक खड्का र विदुर पौडेलले खिचेका हुन् । सन् २०२१ बाट अनुसन्धान थालिएको फिल्मको कथालाई २०२२ बाट खिच्न सुरु गरिएको निर्माण टिमले जनाएको छ ।सन् २०२३ मा यो फिल्मले ग्लोबल फिल्म एन्ड मिडिया इनिसियटिभ अवार्ड जितेको थियो ।"
"कृषि बिमामा साना किसानलाई अनुदान बढी, ठूलालाई कम","(काठमाडौं) बाली तथा पशुधन बिमा गर्दा बिमा शुल्कमा साना किसानले बढी र ठूलाले कम अनुदान पाउने व्यवस्था सरकारले गरेको छ । यसअघि सबै प्रकारको बिमामा बिमा शुल्क (प्रिमियम) को ८० प्रतिशतसम्म अनुदान दिने व्यवस्था परिमार्जन गर्दै कृषि तथा पशुपन्छी विकास मन्त्रालयले नयाँ मापदण्ड बनाएको हो । बाली तथा पशुधन बिमाको प्रिमियम अनुदान उपलब्ध गराउने कार्यविधि ०८१ मा किसानले ५० लाख रुपैयाँसम्मको बिमा गर्दा शुल्कको ८० प्रतिशत, ५० लाख देखि १ करोड रुपैयाँसम्मको बिमा गर्दा ६५ प्रतिशत र १ करोड रुपैयाँभन्दा बढीको बिमा गर्दा ५० प्रतिशत अनुदान पाउने व्यवस्था गरेको छ । सबैलाई समान (बिमा शुल्कको ८० प्रतिशत) अनुदान पाउने व्यवस्थाले खासगरी ठूला किसानले अनुदानको धेरै रकम बुझेको निष्कर्षका आधारमा मन्त्रालयले अनुदानसम्बन्धी नयाँ व्यवस्था गरेको हो । उक्त कार्यविधि यही कात्तिक १ गतेदेखि लागू भएको मन्त्रालयले जनाएको छ । कृषि, पशुपन्छी तथा मत्स्य व्यवसायमा हुने जोखिमहरूको आर्थिक सुरक्षण गर्दै यस्ता व्यवसायतर्फ कृषकलाई आकर्षण गरी कृषि क्षेत्रमा निजी तथा सहकारी क्षेत्रको लगानी सुरक्षित गर्न आवश्यक भएकाले सरकारले आर्थिक वर्ष ०८१८२ को बजेट वक्तव्यमा उल्लिखित व्यवस्था कार्यान्वयन गर्न कार्यविधि जारी भएको छ, मन्त्रालयले प्रस्ट्याएको छ । कार्यविधिअनुसार अब हरेक वर्षको बजेटमा घोषित बाली तथा पशुधन बिमा कार्यक्रम कार्यान्वयन गर्न सरकारले कृषि मन्त्रालयका सचिवको संयोजकत्वमा एक समिति गठन हुने प्रावधान छ । समितिको सदस्यमा अर्थ मन्त्रालयका सहसचिव, कृषि मन्त्रालयका सहसचिव, कृषि तथा पशुपन्छी व्यवसाय प्रवर्द्धन महाशाखाका सहसचिव, राष्ट्रिय योजना आयोगमा कृषि हेर्ने सहसचिव, कृषि विभागका महानिर्देशक, पशु सेवा विभागका महानिर्देशक र नेपाल बिमक संघका प्रतिनिधि सदस्य रहनेछन् । समितिको सदस्य सचिवमा बिमा प्राधिकरणका कार्यकारी निर्देशक रहने व्यवस्था पनि कार्यविधिमा छ । यस्तै, कार्यविधिमा साना ऋणीलाई बढी र ठूलालाई कम अनुदानको व्यवस्था गरे पनि अनुदान रकम दाबी गर्दा बिमा कम्पनीहरूलाई प्रदेशका सम्बन्धित सरकारी निकायसँग पनि सिफारिस लिनुपर्ने व्यवस्था गरिएको छ । अहिले कम्पनीहरूले स्वस्फूर्त रूपमा कृषि बिमामा आकर्षित नभइरहेका बेला सम्बन्धित प्रादेशिक कार्यालयहरूको पनि सिफारिस लिनुपर्ने व्यवस्थाले झनै झन्झट निम्त्याएको कम्पनीहरूको गुनासो छ । कार्यविधिअनुसार अनुदान उपलब्ध गराउने प्रक्रियाको घ बुँदामा भनिएको छ, बाली तथा पशुधन बिमा गर्ने बिमा कम्पनीले नेपाल बिमा प्राधिकरणमा भुक्तानका लागि पेस गर्दा प्रदेशको जिल्लास्थित कृषि, मत्स्य तथा पशुपन्छी क्षेत्र हेर्ने कार्यालयको सिफारिससहित पेस गर्नुपर्नेछ । कार्यविधिमा अनुदान रकम उपयोग सम्बन्धमा विशेष अनुदानको व्यवस्था पनि गरिएको छ । जसअनुसार नेपाल सरकारबाट अनुदान प्राप्त गर्न बाली तथा पशुधनको बिमा गर्ने कम्पनीले आफूले जारी गरेको सम्बन्धित बिमालेख, त्यस्तो बिमालेखले सिर्जना गरेको दायित्व तथा जोखिम र सम्बन्धित अन्य सूचनाहरूको विवरण प्रत्येक त्रैमास समाप्त भएको सात दिनभित्र प्राधिकरणमा पेस गर्नुपर्नेछ । उक्त विवरण १५ दिनभित्र प्राधिकरणले मन्त्रालयमा पठाउनुपर्नेछ । बाली तथा पशुधन जोखिम बिमा सदुपयोग र प्रभाविकारिता सम्बन्धमा आवश्यकताअनुसार मन्त्रालय, प्राधिकरण, कृषि विभाग, पशु सेवा विभाग र समितिले अनुगमन गर्न सक्नेछ, कार्यविधिमा भनिएको छ, प्रदेश र स्थानीयस्तरमा अनुगमनको काम बिमा प्राधिकरणको प्रादेशिक कार्यालय र सम्बन्धित कृषि हेर्ने कार्यालयबाट हुनेछ । सरकारले यस वर्षको बजेटमा कृषिको व्यवसायीकरण र आधुनिकीकरण गरी उत्पादन र उत्पादकत्व अभिवृद्धि नीति अघि सारेको छ । जसअनुसार सरकारी, निजी, सहकारी तथा विकास साझेदारबाट कृषि क्षेत्रमा लगानी अभिवृद्धि गर्न विक्रम संवत् २०८१ देखि २०९१ सम्मको अवधिलाई कृषिमा लगानी दशक घोषणा गरेको छ । भूगोल, बजार सम्भाव्यता एवं परिस्थितिकीय विशिष्टता अनुकूल संघ, प्रदेश र स्थानीय तहबाट कृषि उपजको विशेष क्षेत्र पहिचान गरी उत्पादन प्रवर्द्धन गरिने उल्लेख छ । यसैगरी, उखु खेती प्रवर्द्धन धनका लागि किसानलाई प्रोत्साहन गर्न सरकारले २ अर्ब २५ करोड विनियोजन गरेको छ । साना किसानको बाली तथा पशुपन्छी बिमाको प्रिमियममा अनुदान प्रदान गर्न १ अर्ब ६५ करोड छुट्याएको छ । यस वर्ष कृषि तथा पशुपन्छी विकास मन्त्रालयका लागि सरकारले विनियोजन गरेको कुल बजेट ५७ अर्ब २९ करोड छ । यसैगरी, कृषि उपजको उचित मूल्य र बजार सुनिश्चित गर्न सरकार, किसान र व्यवसायी सहभागी हुने गरी करार खेती प्रवर्द्धन गर्ने सरकारको योजना छ ।"
दशकपछि अलैंचीको मूल्य प्रतिमन एक लाख,"(ताप्लेजुङ) पहाडी जिल्लामा उत्पादन हुने अलैंची एक दशकपछि एक लाख रुपैयाँ प्रतिमन (४० किलो) नजिक पुगेको छ । ठूलो र राम्रो दानाको एक लाख, पुच्छर काटेको (कैंची कट) लाई ९८ हजार र चलनचल्तीको (सुकाएर निकालेको) लाई ९५ हजार प्रतिमनले कारोबार भइरहेको अलैंची व्यवसायी महासंघ नेपालका केन्द्रीय अध्यक्ष निर्मल भट्टराईले बताए । यो मूल्य ११ वर्षअघिको जत्तिकै हो । ०७०७१ सालमा प्रतिमन एक लाख ५ हजारसम्म मूल्य पुगेको उनको भनाइ छ । गत वर्ष भने यो समयमा ६० हजार प्रतिमन थियो । जिल्लाका व्यापारीले अहिले नै पनि मनको एक लाख रुपैयाँ दिन थालेका छन् । भोलि भाउ बढ्न सक्ने अनुमानमा कसले कति जोखिम मोलेर किन्ने भन्ने आफैंमा निर्भर हुने हो, भट्टराईले भने, अहिलेकै बजार मूल्य भने झापा बिर्तामोडमा यहीअनुसार छ । नेपालमा उत्पादित ९० प्रतिशत बढी अलैंची काँकरभिट्टा नाका भएर भारत निर्यात हुने गरेको व्यवसायी बताउँछन् । जिल्ला र गाउँका व्यापारीले बिर्तामोडको भाउमा भाडा जोडेर खरिद गर्दै आएका छन् । कतिपयले बढ्ने आशामा चलेको भन्दा बढी मूल्यमा खरिद गर्ने र स्टक राख्ने गरेको व्यवसायीको भनाइ छ । सुकेको अलैंची जति राख्दा पनि नबिग्रने भएकाले किसान आफैंले पनि गोदाम गर्छन् । तर गाउँघरमा आगलागी र चोरीको डर हुने भएकाले अधिकांशले उत्पादन गरेपछि सदरमुकाम पुर्याएर राख्ने गरेका छन् । किसानबाट खरिद गरेको अलैंची व्यापारीहरूले ग्रेडिङ गरेर छुट्याउँछन् । पहिला प्रायः व्यवसायीले कामदार लगाएर ठूलो, सानो दाना छुट्याउने गरेका थियौं, निर्मलले भने, अहिले कतिपय स्थानबाट किसानले नै पनि छुट्याएर पठाउने गरेका छन् । भर्लाङ जातको अलैंचीको दाना ठूलो हुने गरेको छ । काँकरभिट्टा नाकाबाट चालु वर्षको पहिलो तीन महिनामा ७ सय ८३ टन अलैंची भारत निर्यात भएको मेची भन्सार कार्यालयको तथ्यांक छ । नेपालका ४२ जिल्लामा अलैंची उत्पादन हुने गरेको छ । साउनबाट उत्पादन सुरु हुने अलैंची मंसिर पहिलो साता बोटबाट निकाली सकिन्छ ।"
कालीगण्डकी करिडोर कालोपत्रको तयारी,"(बागलुङ)कालीगण्डकी करिडोर निर्माण हुनुअघि जैमिनी नगरपालिका क्षेत्रका बासिन्दालाई सदरमुकाम आइपुग्न एक दिन पैदल यात्रा गर्नुपर्थ्यो । पोखरा वा बुटवल जानुपरे अर्को दिन खर्चनुपर्ने बाध्यता थियो । उपचारदेखि पढ्न जानेले पनि सास्ती खेप्थे । किनमेल गर्न पनि महंगो मूल्य तिर्नुपर्थ्यो । करिडोर निर्माण भएपछि १ सय ५० किमि यात्रा गरेर पुगिने पोखराभन्दा बुटवल छोटो भएको छ । अहिले त हामी बिहान हिँडे खाने बेला बुटवल पुगिन्छ, स्थानीय तमसम रानाले भने, करिडोर खुलेपछि धेरै सहज भएको छ । सदरमुकाम आउन पनि उनीहरूले डेढ घण्टामा भ्याउन थालेका छन् । कालोपत्र हुँदै गरेको सडक सम्पन्न भएमा सदरमुकाम आउन १ घण्टा र बुटवल पुग्न ४ घण्टा मात्रै लाग्ने उनले बताए ।हाल करिडोरको बागलुङ र गुल्मी खण्ड कालोपत्र भइरहेको छ । २०८२ मंसिर मसान्तमा कालोपत्र सक्ने लक्ष्य भए पनि आगामी असार मसान्तभित्र अधिकांश खण्ड सम्पन्न हुने अवस्थामा पुगेको आयोजनाका इन्जिनियर पिपुल गौतमले बताए । ठेकेदारले पनि समयमा काम सक्ने गरी निर्माण गरिरहेको छ । कालीगण्डकी करिडोरले बुटवललाई यति छोटो दूरी बनाएपछि बागलुङको जैमिनी नगरपालिका र बरेङ गाउँपालिकाका बासिन्दा खुसी छन् । पर्वतको बिहादी र पैंयुँ गाउँपालिका र फलेबास नगरपालिकासहित गुल्मीसमेतका पालिकालाई बुटवल नजिक बनाएपछि आउजाउ बढेको छ । सडक मार्ग सहज बनेपछि स्थानीयले सामानको खरिद गर्न बुटवल पुग्न थालेका छन् । त्रिदेशीय मार्गका रूपमा कालीगण्डकी करिडोर स्थापित भइसकेकाले भारतको सिमानादेखि चीन सिमानासम्म सहजै पुग्न सकिने भएको हो ।चितवन, नवलपरासी, रूपन्देही, पाल्पा र स्याङ्जालगायत क्षेत्रबाट मुक्तिनाथ पुगेका पर्यटकले पनि करिडोरको बाटो यात्रा गर्न थालेका छन् । कालीगण्डकी करिडोरले ४ सय १७ किमिमा चीन र भारत जोड्ने त्रिदेशीय मार्ग निर्माण गरेको हो । यो सडकको मालढुंगादेखि रिडीसम्म नेपाली सेनाले ट्र्याक खोलेको थियो । १० मिटर चौडा सडक कालीगण्डकी करिडोर आयोजनालाई हस्तान्तरण गरेपछि कालोपत्र सुरु भएको हो ।बागलुङको बलेवादेखि हर्मीचौरसम्मको ३० किमि सडक कालिका कन्स्ट्रक्सनले ३ अर्ब ३३ करोड रुपैयाँमा निर्माण गरिरहेको छ । २०८२ मंसिरमा सक्नुपर्ने यो सडक चालु वर्षमै सक्ने गरी काम गरेको हो । अहिलेसम्म ६५ प्रतिशत प्रगति भएको आयोजनाको दाबी छ । यो खण्डमा ३ वटा पक्की पुलसमेत बनाउनुपर्नेछ । हाल सेनाले बनाएको बेलिब्रिजबाट गाडी गुडिरहेका छन् । ठेउलेखोला, पालुङखोला र लौंवाखोलाको डीपीआर स्वीकृत भएर ठेक्काको प्रक्रियामा जाने तयारी भएको इन्जिनियर अधिकारीले बताए । मालढुंगादेखि बलेवातर्फको १० किमि खण्डमा खड्का कृष्ण बीएन संयुक्त निर्माण कम्पनीले काम गरिरहेको छ । ५४ करोड रुपैयाँको लागतमा यो सडकको ४६ प्रतिशत प्रगति भएको छ । यो खण्डमा पनि कालोपत्र तयारी भएको हो । यहाँको एक्लेसालमा चार वर्षदेखि खसेको पहिरोले करिडोर अवरुद्ध बनाएकाले वर्षातमा काम ठप्प थियो । यो पहिरोले मालढुंगा कुश्मीसेरा सडक पनि अवरुद्ध भएकामा दसैंका लागि मात्र खुलाइएको थियो । हर्मीचौरदेखि रिडीसम्मको खण्ड कालोपत्र भइसकेको छ । कालीगण्डकी करिडोरले दक्षिण बागलुङ, गुल्मी र स्याङ्जाका केही खण्डलाई विकासको मूलधारमा जोडेको जैमिनी नगरपालिका८ का विजय अधिकारीले बताए । यो सडकमा दैनिक बुटवलदेखि बागलुङको कुश्मीसेरासम्म बस चल्न थालेका छन् । कुश्मीसेराबाट दैनिक बस छुट्न थालेपछि दक्षिण बागलुङवासी प्रशासनिक काममा मात्रै सदरमुकाम आउन थालेका हुन् । बागलुङको बुर्तिवाङतर्फका सवारी पनि रिडीदेखि पाल्पाको अर्गली, तानसेन हुँदै बुटवल जाने गर्छन् ।२०४४ सालमा सडकको परिकल्पना गरे पनि निर्माण भएको थिएन । २०७१ देखि ट्र्याक खोल्न थालेपछि एक दशकमा कालोपत्र भएको हो । गुल्मीको कालीगण्डकी, सत्यवती र रुरु गाउँपालिकाका सयौंले पाल्पा र बुटवल मात्र नभई आफ्नै सदरमुकाम पुग्ने सहज मार्ग पनि करिडोरबाटै पाएका छन् । पहिले पैदल रिडी पुगेर मात्र तम्घास जानुपर्थ्यो, अहिले मोटर चढेर जान पाइयो, गुल्मीको कालीगण्डकी गाउँपालिकाका भागीरथ न्यौपानेले भने, सामान बोकेर ल्याउने काम साह्रै कठिन थियो, अब सहज भयो । करिडोर बनेकाले पूर्तिघाट र हर्मीचौरदेखि शान्तिपुरतर्फ जाने सडक पनि जोडिएको छ । सेनाले हर्मीचौरदेखि रुद्रवेणीको विकल्पमा स्याङ्जातर्फ पनि सडक बनाएको छ । करिडोरले मिर्मी घुम्ने पर्यटक पनि बढेका छन् । देवघाट हुँदै जाने सडक ४ सय १७ किमि भए पनि पाल्पा हुँदै भारत जोड्दा ३ सय ६९ र मिर्मी हुँदै भारत जोड्दा ३ सय ४२ किमि मात्र हुने आयोजनाको रेकर्ड छ । कालीगण्डकी करिडोर सम्पन्न हुँदा आसपासका १० लाख ३० हजार जनसंख्यालाई बसाइँसराइ रोक्न सहयोग पुग्ने अध्ययनले देखाएको छ । सिधा सडकले बुटवल जोडेकाले राम्दीदेखि रामपुर हुँदै गैंडाकोटतर्फको निर्माण भने ढिला भइरहेको हो ।"
अर्थतन्त्रका कमजोर सूचक सुधार्न अर्थमन्त्रीको निर्देशन,"(काठमाडौं) उपप्रधानमन्त्री एवं अर्थमन्त्री विष्णुप्रसाद पौडेलले अर्थतन्त्रका बाह्य र आन्तरिक सूचकमा रहेका सबलताको जगमा आन्तरिक परिसूचक कमजोर रहेका क्षेत्रहरूलाई सुधार्ने गरी कार्यसम्पादन गर्न मन्त्रालय मातहतका निकायलाई निर्देशन दिएका छन् । मंगलबार अर्थ मन्त्रालयमा आयोजित मन्त्रालयस्तरीय विकास समस्या समाधान समितिको बैठकमा अर्थमन्त्री पौडेलले वैदेशिक मुद्राको सञ्चिति, शोधानान्तर स्थिति, रेमिट्यान्स, बैंकमा अधिक तरलता, न्यून ब्याजदर, मूल्यवृद्धि नियन्त्रणमा रहेको बताए । गत आर्थिक वर्षको तुलनामा राजस्व वृद्धि, आर्थिक वृद्धिदर राम्रो हुने स्थिति भए पनि आयात, निर्यात, उत्पादन, माग, पुँजीगत खर्च, लगानीलगायत पक्षमा समीक्षा गरेर अघि बढ्न उनले निर्देशन दिए । राष्ट्रिय योजना आयोगका उपाध्यक्ष शिवराज अधिकारीले अर्थतन्त्रमा देखा परेका सकारात्मक सूचकहरूलाई विशेष ध्यान दिएर त्यसलाई अवसरका रूपमा सदुपयोग गर्न जरुरी रहेको बताए । समस्या देखाएर मात्र नहुने उल्लेख गर्दै त्यसका कारण र निराकरणका उपाय पनि उत्तिकै आवश्यक हुने उनको भनाइ थियो । नेपाल राष्ट्र बैंकका गभर्नर महाप्रसाद अधिकारीले बैंकिङ तरलता, कम ब्याजदरलगायतलाई अवसरका रूपमा लिई लगानी बढाउन सकिने धारणा व्यक्त गरे । सार्वजनिक र निजी क्षेत्रमा थप काम हुने वातावरण सिर्जना गर्नु अहिलेको मुख्य आवश्यकता भएको उनले बताए । मुख्य गरी कोभिड१९ पछि ओरालो लागेको अर्थतन्त्र अझै तंग्रिन सकेको छैन । उद्योगहरू ५० प्रतिशतभन्दा कम क्षमतामा चलेका छन् । उत्पादन र उत्पादकत्व, आयात, निर्यात, विदेशी लगानीलगायत सूचक घटेका छन् । राजस्व १३ र पुँजीगत खर्च ९ प्रतिशतले मात्र बढेको छ । सरकारले अर्थतन्त्रले सुधारको बाटो समातेको बताए पनि निजी क्षेत्रले भने अझै मन्दीमा रहेको दाबी गर्दै आएको छ । यस्तो अवस्थामा अर्थमन्त्री पौडेलले सुधार हुन नसकेका क्षेत्रमा सुधार गर्न निर्देशन दिएका हुन् ।पछिल्लो १८ महिनादेखि विदेशी मुद्रा सञ्चितिले नयाँ रेकर्ड बनाउँदै आएको छ । गत भदौसम्म यो २१ खर्ब ५२ अर्ब ५३ करोड रुपैयाँ पुगेको छ । बैंकमा ६ खर्ब बढी ऋण दिन मिल्ने पुँजी छ, ऋणको ब्याजदर एकल अंकमा छ । सरकारले यो वर्ष ६ प्रतिशत आर्थिक वृद्धिको लक्ष्य राखेको छ । विश्व बैंकले ५१ प्रतिशत र एसियाली विकास बैंकले ४९ प्रतिशत आर्थिक वृद्धिको प्रक्षेपण गरेका छन् । तर, आर्थिक वर्ष २०८०८१ को चौथो त्रैमासमा आर्थिक क्षेत्रको वृद्धिदर २१ प्रतिशत छ । उक्त अवधिमा निर्माण क्षेत्रको वृद्धिदर १३४, विद्युत् तथा ग्यासको ३५ र सूचना तथा प्रविधि क्षेत्रको वृद्धिदर १६ प्रतिशतले ऋणात्मक छ । अर्थतन्त्रको यही अवस्थामा लक्षित आर्थिक वृद्धिदर प्राप्त गर्न मुस्किल हुने जानकारहरू बताउँछन् । यस्तै, महालेखा नियन्त्रकको कार्यालयले एकीकृत आन्तरिक लेखापरीक्षण प्रतिवेदन अर्थ मन्त्रालयलाई बुझाएको छ । आर्थिक कार्यविधि तथा वित्तीय उत्तरदायित्व ऐन, २०७६ को व्यवस्थाअनुसार अर्थ मन्त्रालयमा आयोजित कार्यक्रममा महालेखा नियन्त्रक विनोदबहादुर सिंहले अर्थमन्त्री पौडेललाई प्रतिवेदन बुझाएका हुन् ।प्रतिवेदनमा आर्थिक वर्ष २०८०८१ मा १७ खर्ब ५१ अर्ब ३१ करोड २१ लाख रुपैयाँको आन्तरिक लेखा परीक्षण भएकामा १४ अर्ब ९७ करोड ४३ लाख रुपैयाँ बेरुजु औंल्याइएको छ । त्यसैगरी, राजस्वतर्फ ४ करोड २८ लाख, कार्य सञ्चालन कोषतर्फ ३५ करोड ८४ लाखर म्याद नाघेको पेस्की १० अर्ब ४५ करोड रुपैयाँ बेरुजु रहेको प्रतिवेदनमा उल्लेख छ ।"
अर्थ संक्षेप,"नबिल बैंकलाई दक्षिण एसियाकै उत्कृष्ट वित्तीय प्रतिवेदन अवार्डकाठमाडौं (कास) नबिल बैंक दक्षिण एसियाकै उत्कृष्ट वित्तीय प्रतिवेदन अवार्डबाट सम्मानित भएको छ । साउथ एसियन फेडरेसन अफ एकाउन्टेन्स् (साफा) ले सोमबार श्रीलंकामा आयोजना गरेको कार्यक्रममा नबिललाई सम्मान गरेको हो । दक्षिण एसियाका निजी क्षेत्र बैंकिङतर्फ सन् २०२२२३ को वित्तीय प्रतिवेदनका आधारमा नबिल सम्मानित भएको छ । बैंकलाई वित्तीय पारदर्शिता, जवाफदेहिता तथा सुशासनका लागि यो अवार्ड प्रदान गरिएको बैंकद्वारा जारी विज्ञप्तिमा भनिएको छ । साफाले हरेक वर्ष दक्षिण एसियाका विभिन्न वित्तीय संस्थाको वार्षिक प्रतिवेदनको मूल्यांकन गर्दै उत्कृष्टलाई सम्मानित गर्दै आएको छ ।इन्ड्राइभको नयाँ ॅइन्ड्राइभ कम्फर्ट लन्चकाठमाडौं (कास) ग्लोबल मोबिलिटी र अर्बन सर्भिस प्लेटफर्म इन्ड्राइभले नेपालमा नयाँ इन्ड्राइभ कम्फर्ट फिचर लन्च गरेको छ । सोमबार इन्ड्राइभले नेपालमा प्रिमियम राइड विकल्प उपलब्ध गराउने उद्देश्यले उक्त नयाँ फिचर सुरु गरेको जानकारी दिएको छ । इन्ड्राइभको उक्त फिचरसँगै अब नेपाली यात्रुले थप आरामदायी र सुविधाजनक यात्राको अनुभव लिन सक्ने कम्पनीको विज्ञप्तिमा उल्लेख छ । सो फिचरमा आरामदायी सवारीका लागि उच्च गुणस्तरका कार, फराकिलो इन्टेरियर भएका सेडान क्लासका गाडी, प्रिमियम अनुभवका लागि उचित मूल्य र तनावमुक्त भएर यात्रा गर्न सकिने सुविधा थप भएको कम्पनीको दाबी छ ।रियलमीले ॅबडादसैंतिहारको बडा अफर को विजेता घोषणा गर्दैकाठमाडौं (कास) टेक्नोलोजी ब्रान्ड रियलमीले चाडबाड लक्षित गरेर ल्याएको बडादसैंतिहारको बडा अफर योजनाको मेगा र बम्पर उपहार विजेता घोषणा गर्ने भएको छ । कम्पनीका अनुसार उक्त योजनाअन्तर्गत हरेक साता दुई जना विजेताले रियलमी सी ६३ र दैनिक १० जना भाग्यशाली विजेताले बोल्ट स्मार्टवाच, बोल्ट इयरबड्स र सफारी ब्याक प्याकहरू जित्ने अवसर प्राप्त गरेका छन् । योजनाअन्तर्गत बम्पर उपहारमा एक जनाले टीभीएस एन्टर्क ड्रम स्कुटर र मेगा उपहारमा एक जनाले एमजी ४ ईभी गाडी जित्ने अवसर छ । विजेतालाई एक समारोहबीच सार्वजनिक गर्ने तयारी रहेको कम्पनीले जानकारी दिएको छ । उक्त योजना असोज १५ देखि कात्तिक २२ सम्म सञ्चालन भएको थियो ।विकास र लगानी रोक्नु समृद्धिअवरुद्ध गर्नु हो ः ढकाल काठमाडौं (कास) नेपाल उद्योग वाणिज्य महासंघका अध्यक्ष चन्द्रप्रसाद ढकालले विकास र लगानीलाई रोक्नु मुलुकको आर्थिक समृद्धि र प्रगतिलाई अवरुद्ध गर्नु रहेको बताएका छन् । महासंघ गण्डकी प्रदेशले आयोजना गरेको दोस्रो गण्डकी प्रदेश महोत्सव को उद्घाटनमा ढकालले नेपालका कतिपय क्षेत्रमा अझै पनि विकास र लगानीमा अवरोध पुर्याउने सोच नहटेको बताए । यस किसिमका अवरोधले लगानीमा मात्र नभई देशको समृद्धि र विकासमा समेत असर पार्छ, उनले भने । ढकालले गण्डकी प्रदेश र गैंडाकोटको विकासको सम्भावनालाई प्रोत्साहित गर्नुपर्नेमा जोड दिए । फोटन माउन्टेन ईभी सार्वजनिककाठमाडौं (कास) एमएडब्लू वृद्धिको सञ्चालनमा रहेको फोटन नेपालले फोटन माउन्टेन ईभी सार्वजनिक गरेको छ । कम्पनीले एकसाथ सय वटा फोटन माउन्टेन ईभी डेलिभरी गर्दै नेपाली बजारमा उक्त गाडी सार्वजनिक गरेको हो । कम्पनीका अनुसार उक्त गाडी नेपालको भौगोलिक आवश्यकतालाई ध्यानमा राखेर निर्माण गरिएको छ । साथै फोटन माउन्टेनमा ५३५८ किलोवाटको ब्याट्री छ । जसले एक पटकको चार्जमा तीन सय किलोमिटरको ड्राइभिङ रेन्ज दिनेछ । साथै सो गाडीले १३० किलोवाटको पावर र ३३० टर्क प्रदान गर्ने कम्पनीका निर्देशक विवेक सिकरियाले बताए ।"
भूकम्पपीडितकै सक्रियतामा एकीकृत बस्ती,"(गोरखा)भीमसेन थापा गाउँपालिका५ बगुवाका बाबुराम श्रेष्ठले २०७२ वैशाख १२ को भूकम्पपछि झन्डै चार वर्ष त्रिपाल र अस्थायी टहरोमा बिताए । लामाचौरमा एकीकृत बस्तीमा घर बन्न थालेपछि झ्यालढोका नहाल्दै सरे । एकीकृत बस्तीमा सरेको पाँच वर्षको अन्तरालमा श्रेष्ठले नयाँ घरलाई फिनिसिङ र रंगरोगन गरेर सजाएका छन् । भदौ १४ मा यहाँ सरेको पाँच वर्ष लाग्यो, भूकम्पपछिका चार वर्ष त्रिपाल र टहरोमा बस्दाको अत्यासले झ्यालढोका नहाल्दै छाना छाइवरी सरेको हुँ, ७० वर्षीय श्रेष्ठ भन्छन्, यहाँ सरेर झ्यालढोका र फिनिसिङको काम गरे । पहिरोको डर छैन, बस्न आनन्द छ । बगुवास्थित लामाचौरमा भूकम्पपीडितकै सक्रियतामा २०७३ सालदेखि एकीकृत बस्ती निर्माण सुरु भएको थियो । एक सय ३८ घरधुरीको बस्ती निर्माणको अन्तिम चरणमा छ ।भूकम्पपछि साविकको बगुवा४ र ५ वडाका रिट्ठेपानी, धरमपानी, पाण्डे गाउँ र नयाँ गाउँको जमिनमा धाँजा फाँटेर बस्न अयोग्य भएपछि एकीकृत बस्ती निर्माण सुरु गरिएको थियो । ९ वर्षमा १ सय ३८ मध्ये ९३ घर निर्माण भएको भीमसेन थापा५ का पूर्ववडाध्यक्ष प्रेमचन्द्र श्रेष्ठले बताए । ३५ घरको आधाआधी काम भएको छ, ५ घरको निर्माण सुरु भएको छैन, उनले भने, समग्रमा ८५ प्रतिशत काम सकिएको छ । निर्माण सम्पन्न भएलगत्तै स्थानीय नयाँ घरमा सरेको उनले बताए । तलका चार वटै टोल खाली भइसक्यो, गोठहरू तलै बस्तीमा छन्, घरधनी नयाँ घरमा सरिसक्नुभएको छ, उनले भने । नयाँ बस्तीबाट पुरानो गाउँ १० देखि १५ मिनेट पैदल यात्रामा पुगिन्छ । हाल ६१ घरधुरी स्थायी रूपमै एकीकृत बस्तीमा बसोबास गरिरहेको उनले बताए । केही घरका स्थानीय भने रोजगारीको सिलसिलामा चितवन, पोखरा, काठमाडौं छन् । बस्तीमा सामुदायिक भवन, खेल मैदान, सडक, ढल निर्माण गरी व्यवस्थित बनाइएको श्रेष्ठले बताए । प्रत्येक घरअघि ढलान बाटो पुगेको छ, अन्य संरचना निर्माणमा सरकारबाट लगानी भएको हो, उनले भने । एकीकृत मिलन बस्ती पुनर्निर्माण तथा विकास समिति गठन गरी बस्ती निर्माण सुरु गरिएको थियो । घर बनाउन भूकम्पपीडितका लागि आउने तीन लाख अनुदान तथा थप १ लाख ५० हजार सम्बन्धित धनीबाट संकलन गरिएको थियो । ४ लाख ५० हजारभित्र छाना छाउने गरी समितिले नै एकनासका घर निर्माण गरेको हो, वडाध्यक्ष श्रेष्ठले भने । फिनिसिङ भने सम्बन्धित घरधनीले गर्ने प्रावधान राखिएको छ । फिनिसिङमा घरधनीले ३ देखि ५ लाखसम्म खर्च गरेका छन् । ३० विपन्न परिवारका लागि भने एक गैरसरकारी संस्थाले घर निर्माण गरेको थियो । समितिकै अगुवाइमा लामाचौरको झन्डै १ सय ५ रोपनी जग्गा एकीकृत गरी प्रत्येक घरलाई ५ आना ३ पैसा ३ दामका दरले गोलाप्रथाद्वारा घडेरी उपलब्ध गराइएको थियो । पुरानो बस्ती धाँजा फाँटेर जोखिममा परेपछि गाउँलेकै छलफल र सक्रियतामा लामाचौरमा बस्ती निर्माण गरिएको श्रेष्ठले बताए । तल पुरानो बस्तीको जमिन त अझै पनि भासिँदै गइरहेको छ, उनले भने, त्यहाँ बस्न डरलाग्दो स्थिति नै छ । भूगर्भविद्को अध्ययनबाट बस्ती बसोबासका लागि अयोग्य रहेको जानकारी पाएपछि स्थानीयले एकीकृत बस्ती निर्माण थालेका थिए । आगामी चैतसम्म बस्ती निर्माणलाई पूर्णता दिने एकीकृत मिलन बस्ती पुनर्निर्माण तथा विकास समितिका अध्यक्ष सुकुमार श्रेष्ठले बताए । ८१० वटा अधकल्चो घरको निर्माण दसैंअघि नै सक्ने योजनामा थियौं, ब्लक बनाउने मेसिन बिग्रिएर रोकिएको छ, उनले भने, अब छिट्टै बस्ती निर्माणलाई पूर्णता दिँदै छौं ।बस्ती निर्माणमा आर्थिक अभाव पनि खड्किएको उनले बताए । सरकारले दिने तीन लाखलाई आधार मानेर बस्ती निर्माण सुरु भएको हो, केही रकम उठ्न ढिलाइ पनि भयो, सरकारले घर निर्माणको समय सीमा तोकेपछि साथीभाइसँगै लिएको केही ऋण पनि छ, उनले भने, अब जसरी हुन्छ घर निर्माण सक्ने गरी अघि बढेका छौं, बस्ती निर्माण सकेपछि नै आयव्यय विवरण पनि सार्वजनिक गर्छौं ।"
कर्णाली स्वास्थ्य विज्ञान प्रतिष्ठानमा पहिलो पटक ५८ जना दीक्षित हुँदै,"(जुम्ला)कर्णाली स्वास्थ्य विज्ञान प्रतिष्ठान जुम्लाले पहिलो पटक ५८ जना विद्यार्थी दीक्षित गर्दै छ । प्रथम दीक्षान्त समारोहको आयोजना गरेका जनस्वास्थ्य, नर्सिङ र चिकित्साशास्त्र विषयमा स्नातक र स्नातकोत्तर तहमा अध्ययन गरेका ५८ जना विद्यार्थी दीक्षित हुने भएका हुन् । बुधबार प्रतिष्ठानका कुलपति तथा प्रधानमन्त्री केपी शर्मा ओलीले विद्यार्थीलाई दीक्षित गर्ने कार्यक्रम छ । यसअघि भदौ २३ गते तय गरिएको समारोह प्रधानमन्त्री ओली नआउने भएपछि स्थगित भएको थियो । दीक्षान्त समारोहको सबै तयारी पूरा भएको उपकुलपति डा मंगल रावलले जानकारी दिए । उनका अनुसार समारोहमा कुलपति तथा प्रधानमन्त्री ओली, सहकुलपति स्वास्थ्य तथा जनसंख्यामन्त्री प्रदीप पौडेल, चिकित्सा शिक्षा आयोगका उपाध्यक्ष प्राध्यापक डा अञ्जनीकुमार झा, अमेरिकास्थित हाबर्ड मेडिकल कलेज सेन्टर अफ प्राइमरी केयर सिस्टम स्ट्रेन्थेनिङका निर्देशक क्रिस्टिन मसेंगर पनि सहभागी हुनेछन् ।शिक्षाध्यक्ष डबलबहादुर धामीका अनुसार स्नातकतर्फ बीपीएचमा ३८,एमबीबीएसमा १३ र स्नातकोत्तरतर्फ एमडीजीपीमा तीन, एमडी एनेस्थेसियामा एक र एमडी पेडियाट्रिक्समा एक गरेर ५८ जना विद्यार्थी दीक्षित हुनयोग्य छन् । दीक्षान्त समारोहअघि प्रतिष्ठानको सभा बैठक बस्ने र दीक्षान्त समारोहपछि शैक्षिक भवनको उद्घाटन गर्ने कार्यतालिका तय भएको छ । प्रतिष्ठानले स्वास्थ्य सेवा, शिक्षा र अनुसन्धानको क्षेत्रमा योगदान पुर्याइरहेको छ ।प्रतिष्ठानसभा बैठकमा भावी योजना र भइरहेका गतिविधिबारे छलफल हुनेछ । प्रथम दीक्षान्त समारोहका लागि कर्णाली स्वास्थ्य विज्ञान प्रतिष्ठान सजिएको छ । मञ्च निर्माणदेखि मैदान सजावटको काम सकिएको हो । प्रतिष्ठानका उपकुलपति डा मंगल रावलका अनुसार दीक्षान्त समारोहको लागि प्रतिष्ठानका कुलपति तथा प्रधानमन्त्री केपी शर्मा ओली बुधबार बिहान १० बजे जुम्ला आइपुग्ने कार्यतालिका छ ।"
ताजकिस्तानसँग भिड्दै नेपाल,"(ताजकिस्तान)नेपाली राष्ट्रिय फुटबल टोलीले ताजकिस्तानको राष्ट्रिय टिमसँग बुधबार मैत्रीपूर्ण फुटबल खेल्दै छ । डुसान्बे सहरको चिसो वातावरणमा बुधबार नेपाली टोली मैत्रीपूर्ण खेलका उत्रनेछ । नेपालका मुख्य प्रशिक्षक नवीन न्यौपानेले घरेलु टोली ताजकिस्तानविरुद्धको खेलमा आक्रामक ढंगले मैदान उत्रने बताएका छन् । ताजकिस्तान बलियो टिम हो, न्यौपानेले मंगलबार डुसान्बेमा आयोजित पत्रकार सम्मेलनमा भने, हामीले ताजकिस्तानसँग तीनपल्ट खेलिसकेका छौं । कडा मिहिनेत गर्दै संगठित रूपमा काउन्टर एट्याकमा खेल्नेछौं । खेलमा १२ अवसर आउँछ र त्यसलाई उपयोग गर्दै सकारात्मक नतिजा दिनेछौं । उनले पहिलोपल्ट राष्ट्रिय टिम सम्हाल्ने अवसर पाएका हुन् । यस्तोमा नेपालले फिफा वरीयतामा ७१ स्थान माथिको ताजकिस्तान र २५ स्थान माथिको अफगानिस्तानविरुद्ध डुसान्बेमा प्रतिस्पर्धा गर्ने । पूर्वराष्ट्रिय खेलाडी रहेका न्यौपानेले भने, हाम्रा लागि बलिया टिमसँग खेल्नु एउटा अवसर हो । मेरो पनि राष्ट्रिय टिममा पहिलो जिम्मेवारी हो । त्यसैले मेरा लागि पनि ठूलो चुनौती छ । आशा गर्छु कि मेरो टिमले उत्कृष्ट प्रदर्शन गर्दै राम्रो नतिजा दिनेछ । करिब दुई साताको तयारीपछि नेपाली टोली ताजकिस्तानको राजधानीमा हुने दुई मैत्रीपूर्ण खेलका लागि आइपुगेको हो । यसका निम्ति उनले नयाँ चार खेलाडी समावेश गर्दै २३ सदस्यीय टिम छनोट गरेका थिए । अनुभवीमा कप्तान किरण चेम्जोङ, डिफेन्डर रोहित चन्द, फरवार्ड अञ्जन विष्टको साथ छ । विगतमा नेपालले ताजकिस्तानविरुद्ध खेलेका तीनवटै खेलमा हार बेहोरेको छ । ताजकिस्तान राम्रो टिम हो, खेलाडीहरू स्तरीय छन्, कप्तान किरणले भने, मेरो करिअरमा ताजिकिस्तानविरुद्ध एसियन कप छनोटसहित तीन खेल खेलेका छौं र तीनपल्टै हारेका छौं । शारीरिक र प्राविधिक रूपमा ताजिक खेलाडी राम्रा छन् । तर हामी मानसिक रूपमा ताजकिस्तानविरुद्ध भिड्न तयार छौं । यो खेल प्रतिस्पर्धात्मक हुनेछ । एसियन कप सन् २०२३ को अन्तिम आठसम्म पुगेको ताजकिस्तानविरुद्ध प्रतिस्पर्धा गरेपछि नेपालले डुसान्बेमै शनिबार अफगानिस्तानको सामना गर्नेछ । यी दुवै खेल कठिन हुने कप्तान किरणको ठम्याइ छ ।"
सीईसीबाट गुर्खाजको ट्यालेन्ट हन्ट सुरु,"काठमाडौं (कास) नेपाल प्रिमियर लिग (एनपीएल) क्रिकेटको फ्रेन्चाइज टोली काठमान्डु गुर्खाजले मंगलबार ट्यालेन्ट हन्ट कार्यक्रम सुरु गरेको छ । बालुवाटारस्थित क्रिकेट एक्सिलेन्स सेन्टर (सीईसी) मा पहिलो दिनको छनोटमा बाक्लो संख्यामा युवा खेलाडीहरू आफ्नो प्रतिभा देखाउन आएका थिए ।काठमान्डु गुर्खाजका प्रमुख कार्यकारी अधिकृत सन्देश कटवालले आफ्नो टोली वाग्मती प्रदेशको प्रतिनिधित्व गर्ने भएकाले नेपाल क्रिकेट संघ (क्यान) अन्तर्गत काठमाडौं, ललितपुर, भक्तपुर र नुवाकोट जिल्लालाई केन्द्रित गरेर ट्यालेन्ट हन्ट आयोजना गरिएको बताए । उनका अनुसार अनलाइन आवेदनमा ३ सय ८० खेलाडीले आफ्नो नाम दर्ता गरेका थिए, जसमा सीईसी काठमाडौंमा १ सय ५० खेलाडीले ट्यालेन्ट हन्टमा आफ्नो प्रतिभा प्रस्तुत गरेका थिए ।नेपाल क्रिकेट संघका सचिव एवं वाग्मती प्रदेश क्रिकेट संघका अध्यक्ष पारस खड्का, गुर्खाजका सीईओ कटवाल, नेपाल क्रिकेट संघका पूर्व उपाध्यक्ष एवं बालुवाटार क्रिकेट क्लबका अध्यक्ष उपेन्द्रप्रसाद भट्टराईले ब्याटिङ, बलिङ र विकेटकिपिङ गरेर ट्यालेन्ट हन्टको उद्घाटन गरेका थिए । सो अवसर क्यानका सदस्य एवंम प्रवक्ता छुम्बी लामा, वाग्मती प्रदेश एवंम काठमाडौं जिल्लाका सदस्य अरुण सत्याल, काठमाडौं जिल्ला क्रिकेट संघका कोषाध्यक्ष विजितध्वज चन्दको उपस्थिति थियो ।क्यान सचिव खड्काले ट्यालेन्ट हन्टबाट १ खेलाडीले मात्र काठमान्डु गुर्खाजबाट एनपीएल खेल्न पाउने भए पनि ट्यालेन्ट हन्टमा आएका सबै खेलाडी आजको दिनबाट गुर्खाज परिवारमा आबद्ध भएको जनाए । म पनि २२२३ वर्षअघि तपाईहरू जसरी नै यही बालुवाटार क्रिकेट एकेडेमीमा भर्ना भएर यो स्थितिमा आएको छु, आज तपाईहरूलाई पनि यसरी नै अगाडि बढ्ने मौका काठमाडौं गुर्खाजले जुराइदिएको छ, खड्काले भने, एनपीएललाई लिएर चासो र उत्साह दिनप्रतिदिन बढ्दै गएकाले यो नेपाली खेलकुदकै ठुलो इभेन्ट बन्ने आशा लिएको छु । क्यानका पूर्वउपाध्यक्ष भट्टराईले नेपाली क्रिकेटको विकासमा बालुवाटार एकेडेमीको योगदान निकै ठुलो रहेको र यसलाई निरन्तरता दिने कार्यक्रम भइरहेको बताए । वाग्मती प्रदेशका सदस्य अरुण सत्याल ट्यालेन्ट हन्टबाट एक जनामात्र खेलाडी छनोट भए पनि राम्रा अन्य खेलाडीलाई जिल्ला र प्रदेशको टोलीमा राखिने जानकारी गराए । काठमान्डु गुर्खाजका प्रमुख प्रशिक्षक वसन्त शाहीले ट्यालेन्ट हन्टले सवै खेलाडीलाई मौका दिने र एक उत्कृष्ट खेलाडीबाहेक अरू ४५ लाई टिमसँगै राखेर प्रशिक्षणमा समावेश गर्ने बताए । काठमान्डु गुर्खाजको दोस्रो दिन बुधबार ट्यालेन्ट हन्ट सीईसी भक्तपुर, तेस्रो दिन बिहीबार ललितपुरको हात्तीवनस्थित ग्रेट हिमालय क्रिकेट एकेडेमीमा प्रारम्भिक छनोटको कार्यक्रम हुनेछ भने शनिबार काठमाडौं काँडाघारीस्थित वान डे क्रिकेट एकेडेमीमा अन्तिम छनोट हुनेछ ।"
सुदूरपश्चिम रोयल्सको जर्सी सार्वजनिक,"काठमाडौं (कास) नेपाल प्रिमियर लिग (एनपीएल) क्रिकेटका लागि फ्रेन्चाइज टिमहरूले आफ्नो तयारी द्रुत गतिमा अगाडि बढाएका छन् । नेपाल क्रिकेट संघ (क्यान) को आयोजनामा मंसिर १५ देखि हुने प्रतियोगिताका लागि सुदूरपश्चिम रोयल्सले मंगलबार जर्सी र टिम एन्थम सार्वजनिक गरेको छ ।टोलीका प्रवर्द्धक स्वतन्त्रप्रताप शाह, मार्की खेलाडी दीपेन्द्रसिंह ऐरी र ब्रान्ड एम्बासडर ओलम्पियन दीपक विष्टले संयुक्त रूपमा जर्सी सार्वजनिक गरे । मार्की खेलाडी दीपेन्द्रले आफू र टोलीका प्रवर्द्धक दुवै सुदूरपश्चिमबाट हुनु संयोग रहेको उल्लेख गर्दै टोलीसँग उत्कृष्ट व्यवस्थापन रहेको दाबी गरे । ब्रान्ड एम्बासडर विष्टले नेपालको क्रिकेटलाई नयाँ उचाइमा पुर्याउने प्रयासका क्रममा एनपीएल आयोजनाप्रति क्यानलाई धन्यबाद दिए । क्यानका सचिव पारस खड्काले एनपीएलको फ्रेन्चाइज टोलीको प्रयासमा नेपाली क्रिकेट अर्को खुड्किला चढ्ने क्रममा रहेको बताए । सुदूरपश्चिमका मुख्य प्रशिक्षक जगत टमाटाले ४८ वर्षदेखि आफू क्रिकेटमा रहेको स्मरण गराउँदै सुदूरपश्चिम रोयल्सले दिएको जिम्मेवारीका लागि आभार जनाए ।अनिता चलाउने, चक्र बम, टंक तिमिल्सिनाको स्वर र एनएक्स मसको संगीत संयोजन रहेको सुदूरपश्चिम रोयल्सको टिम एन्थम सार्वजनिक गरिएको थियो । यसक्रममा सुदूरपश्चिमको पहिचान दर्शाउन दशरथ सुनारले निर्देशन गरेको भिडियो प्रस्तुत गरिएको थियो । प्रवर्द्धक शाहले एनपीएलबाट नेपाली क्रिकेटको स्वर्णिम युग सुरु हुने र पछाडि फर्केर हेर्नु नपर्ने विश्वास व्यक्त गरे ।"
वृजेश र शिभाली विजेता,"काठमाडौं (कास) वृजेश अर्याल र शिभाली गुरुङ मंगलबार खुला जेटीआई जुनियर टेनिस प्रतियोगिताको यू१४ सिंगल्समा विजेता भएका छन् । सातदोबाटोस्थित टेनिस कम्प्लेक्समा भएको ब्वाइज फाइनलमा वृजेशले असभसम्राट हाडालाई ३६, ६१, ६१ को सेटमा पराजित गरे । गर्ल्सको फाइनलमा शिभालीले स्वस्तिका विष्टलाई ७६, ६४ को सोझो सेटमा हराइन् ।यू९ ब्वाइज सिंगल्स फाइनलमा कायान चालिसेले सहंश बस्न्यातलाई ४२, ५४ ले हराएर उपाधि जित्यो । यू१० ब्वाइज सिंगल्समा सभ्यजंग कार्कीले बाजी मारे । उनले फाइनलमा भिरल अग्रवाललाई ६२, ६१ ले पन्छाए । गर्ल्समा सरा पन्तले नाइरा घलेमाथि ६१, ६२ को जित दर्ता गर्दै शीर्षस्थानमा रहे । यू१२ सिंगल्सको ब्वाइजमा विश्व डल्लाकोटी र गर्ल्समा आयुशा जिसी विजेता भए । विश्वले सुजन कुइँकेललाई ६१, ६३ र आयुशाले सरा पन्तलाई ७५, ६२ को सोझो सेटमा हराए ।"
