शीर्षक,विवरण
विमान चालक बन्दै दुई मुस्लिम युवती,"(भैरहवा)ललितपुर महानगरपालिका२ सानेपाकी २० वर्षीया आलिया परबिन फिलिपिन्समा विमान उडाउने सीप सिकेर भर्खरै नेपाल फर्केकी छन् । रूपन्देही सिद्धार्थनगर नगरपालिका९ गोलीगढकी २३ वर्षीया साइमा खान भने यतिबेला अमेरिकामा विमान उडाउने प्रशिक्षण लिइरहेकी छन् । यी दुवै युवती मुस्लिम समुदायका हुन् । मुस्लिम समुदायबाट विमान चालकको मान्यता प्राप्त गरेर जहाज उडाउन दुवै युवती कस्सिएर लागेका छन् ।अवसर पाए सामान्य परिवारका नेपाली मुस्लिम युवतीले पनि साहसिक कार्य गर्न सक्छन् भन्ने सन्देश समुदायलाई दिन पाइलट बन्ने अठोट गरेकी हुँ, साइमाले भनिन्, सामाजिक प्रचलनकै कारण महिला दबिएर बस्नु हुँदैन भन्ने मान्यता स्थापित गरी मुस्लिम समुदायको संस्कारमा पनि परिवर्तन ल्याउने सोच मेरो छ । नेपाली ग्रामीण समाजमा महिलालाई पढ्ने, लेख्नेदेखि अगाडि बढ्न अझै पनि धेरै चुनौती रहेको उनको बुझाइ छ । लैंगिक भेदभाव उत्तिकै छ । कतिपय परिवारमा छोरीलाई विभेद छँदै छ । नेपाली मुस्लिम समाजमा पनि छोरीका निम्ति त्यस किसिमका चुनौती उत्तिकै छन्, उनले भनिन्, त्यसलाई तोड्न पनि पाइलटको तालिम लिन थालेकी हुँ ।८९ वर्षको हुँदा पहिलो पटक साइमालाई जहाज अवतरण र आकाशमा उडेको दृश्यले निकै रोमाञ्चित बनायो । पहिलो पटक विमान हेर्न हजुरबुवाको हात समाउँदै भैरहवा विमानस्थलमा पुगेकी थिएँ, उनले भनिन्, विमान अवतरण र उडान गरेको देखेपछि म पनि यसरी नै विमान उडाउने सोच्थें । बाल मस्तिष्कमा जमेर बसेको त्यो दृश्य नै उनका लागि भविष्यका लागि प्रेरणा बन्यो । यतिबेला उनले अमेरिकाको टेक्सास राज्यस्थित फोर्टवार्ट सहरको डेल्टा क्वालिफ्लाइट एभियसन एकेडेमीमा पूर्ण पाइलटको प्रशिक्षणलाई अन्तिम चरणमा पुर्याएकी छन् । साइमाले सन् २०२१ नोभेम्बरदेखि प्रशिक्षण सुरु गरेकी हुन् । उनका अनुसार सिंगल इन्जिन विमानको पाइलट लाइसेन्स एक वर्षअघि नै प्राप्त गरिसकेकी छन् । यतिबेला उनले मल्टिइन्जिनको विमान उडाउन सिकिरहेकी छन् । यो सिकाइ अन्तिम चरणमा पुगेको छ । आउँदो मार्चअप्रिलमा कोर्स पूरा गरी पूर्ण पाइलटको लाइसेन्स लिएर नेपाल फर्किन्छु, उनले भनिन्, विदेशबाट प्राप्त गरेको पाइलटको लाइसेन्सलाई नेपाल नागरिक उड्डयन प्राधिकरणबाट समकक्षता लाइसेन्स लिई नेपालमै व्यावसायिक रूपमा विमान उडाउने योजना छ ।उड्डयन प्राधिकरणका अनुसार साइमाले पाइलट प्रशिक्षणका लागि सन् २०२१ सेप्टेम्बर २७ मा नो अब्जेक्सन लेटर लिएकी थिइन् । पाइलट प्रशिक्षणका लागि प्राधिकरणबाट नो अब्जेक्सन लेटर लिने उनी नेपालको पहिलो मुस्लिम युवती हुन्, प्राधिकरणका प्रवक्ता हंसराज पाण्डेले भने, आलिया परबिन दोस्रो मुस्लिम युवती हुन् । नेपालमा अहिलेसम्म मुस्लिम समुदायका महिला पाइलट बनेर प्राधिकरणमा सूचीकृत कोही पनि नरहेको पाण्डेले बताए ।सन् २०२३ जनवरी १७ मा फिलिपिन्सको फास्ट एभियसन एकेडेमीबाट पाइलट प्रशिक्षणका लागि प्राधिकरणबाट नो अब्जेक्सन लेटर लिएपछि आलिया विमान उडाउने सीप सिक्न पुगेकी हुन् । करिब डेढ वर्षको प्रशिक्षणपछि आलिया मल्टिइन्जिन विमानको लाइसेन्स लिएर हाल नेपाल फर्केकी छन् । उनी अब उड्डयन प्राधिकरणको समकक्षता परीक्षा दिएर पाइलटको लाइसेन्स लिने तयारीमा छिन् । मुस्लिम समुदायबाट नेपालमा महिला पाइलट नभएकाले नयाँ पहिचानसहित आफूलाई स्थापित गर्न यो पेसा अपनाउने निधो गरेकी हुँ, उनले भनिन्, क्यानबाट पाइलटको लाइसेन्स पाएका मुस्लिम महिलाको रेकर्ड अहिलेसम्म रहेनछ । पाइलट पेसामा सम्बद्ध नजिकका नातेदार दाजुको प्रेरणा र साहसिक पेसा अपनाउने निर्णयले आफू पाइलट बनेको उनी बताउँछिन् । काठमाडौंमै पढेकी र घरका अन्य दिदीहरू पनि विदेश अध्ययन तथा भ्रमणमा जानेआउने भइरहेकाले विदेशमा गएर पाइलट प्रशिक्षण लिन आफूले कुनै असहज परिस्थितिको सामना गर्नु नपरेको उनले सुनाइन् । छोरीको इच्छा पूरा गर्न धेरै सामाजिक र आर्थिक अभावको सामना गर्नुपरेको साइमाका बुवा अनबर खानले बताए । उनका अनुसार विज्ञान विषय लिएर प्लस टुमा राम्रो नतिजा ल्याएकी साइमालाई मेडिकल साइन्स, इन्जिनियरिङ पढ्न निकै कर गरे पनि पाइलटबाहेक अन्य नबन्ने बरु पढाइ त्यागेर घरायसी काम गरेर बस्ने भन्थिन् । पाइलटको प्रशिक्षणका लागि छोरीकै चाहनाअनुरूप अमेरिका पठाउने वातावरण बनाएको उनले बताए । छोरीलाई विमान चालक बनाउने प्रक्रियामा आफ्नो एक करोडभन्दा बढी रकम खर्च भइसकेको पनि उनले बताए । छोरी मान्छेलाई सकेसम्म घरबाट एक्लै टाढा राखेर नपढाउने हाम्रो सामाजिक चलनमा परिवर्तन गर्न पनि धेरै आफन्तको सुझाव नमानेर म अगाडि बढेको हुँ, अनबरले भने, यसका लागि मध्यमस्तरको हाम्रो परिवारले आर्थिकलगायत धेरै चुनौतीको सामना गर्नुपर्यो । घरखेत बैंकमा धितो राखेर भए पनि छोरीको इच्छा पूरा गरें ।"
बीआरआई 'फ्रेमवर्क' मा हस्ताक्षर गर्न कांग्रेसएमाले सहमत,"(काठमाडौं)लामो रस्साकसीपछि सत्तारूढ कांग्रेस र एमालेले बेल्ट एन्ड रोड इनिसिएटिभ (बीआरआई) का विषयमा साझा धारणा तय गरेका छन् । चीनले प्रस्ताव गरेको कार्यान्वयन योजना शीर्षकको साटो सहकार्य फ्रेमवर्क का नाममा सम्झौता गर्न शुक्रबार दुई दल सहमत भएका हुन् । यही सहमतिबमोजिम प्रधानमन्त्री केपी शर्मा ओलीको आसन्न चीन भ्रमणका क्रममा दुई पक्षबीच हस्ताक्षर हुनेछ । बालुवाटार स्रोतका अनुसार दुई दलबीच सहमति हुनासाथ चीन भ्रमणमा रहेकी परराष्ट्रमन्त्री आरजु राणा देउवाले नेपाल सरकारको प्रस्ताव र मोडलबारे चिनियाँ अधिकारीलाई जानकारी गराएकी छन् । सम्झौता गरिने दस्ताबेजको शीर्षक र अन्तर्वस्तुलाई यहाँका सत्तारूढ दलले गरेको संशोधनमा चिनियाँ पक्षबाट सकारात्मक प्रतिक्रिया आएको पनि बालुवाटारका एक अधिकारीले बताए । प्रधानमन्त्री ओलीले सत्ताघटक कांग्रेस र अनौपचारिक तहमा चिनियाँ पक्षसँग समानान्तर छलफल गरेर साझा धारणा बनाएकाले सम्झौतामा हस्ताक्षर हुने निश्चितजस्तै भएको कांग्रेसका एक शीर्ष नेताले बताए । गृहमन्त्री रमेश लेखकले कांग्रेस र एमालेबीचमा भएको सहमतिअनुरूप बीआरआई सहकार्य फ्रेमवर्क मा द्विपक्षीय हस्ताक्षरका लागि प्रधानमन्त्री ओलीको भ्रमणका दौरान चिनियाँ पक्षसँग प्रस्ताव गरिने बताए । उनका अनुसार फ्रेमवर्कअन्तर्गत प्रस्तावित परियोजनामा नेपाल सरकारले अनुदान मात्रै लिने दुई दलको साझा धारणा बनेको छ । दुई दलले बीआरआईअन्तर्गतका परियोजनामा ऋण नलिने नीतिमा सहमति गरेका हुन् । कांग्रेसका एक नेताले दुई दलको साझा धारणालाई सरकारको धारणाकै रूपमा अघि बढाइने बताए । बीआरआईसम्बन्धी सम्झौताको दस्ताबेज टुंगो लागेसँगै चीनसँग प्रस्ताव गरिने पूर्वाधार, सहरी विकास र कनेक्टिभिटीसँग सम्बन्धित एक दर्जन परियोजनाको सूचीसमेत निर्क्योल गरिएको छ । नेपाल पक्षले टोखाखहरे सुरुङमार्ग, हिल्सासिमकोट सडक, किमाथांकाखाँदबारी सडक र पुल, जिलोङकेरुङकाठमाडौं सीमापार रेलमार्ग, काठमाडौंहेटौंडा पोडवे, अमरगढी सिटी हल, जिलोङकेरुङरसुवागढी चिलिमे २२० केभी सीमापार प्रसारण लाइन, काठमाडौं उपत्यका प्रसारण लाइन स्तरोन्नति, मदन भण्डारी विश्वविद्यालय, काठमाडौं साइन्टिफिक सेन्टर एन्ड साइन्स म्युजियम, चीननेपाल औद्योगिक मित्रपार्क र झापा स्पोर्ट्स एन्ड एथलेक्टिस कम्प्लेक्स परियोजना अघि सार्ने भएको छ । गृहमन्त्री लेखकले कांग्रेस र एमालेबीच बीआरआईमा बनेको साझा धारणाबाट नेपालको विदेश नीति अघि बढाउने दिशामा महत्त्वपूर्ण नजिर स्थापित भएको बताए । विदेश नीतिका बारेमा कसरी साझा धारणा बनाउन सकिन्छ भन्ने एउटा सफल अभ्यास हामीले गरेका छौं, उनले भने, सत्तारूढ दुई दलले लिएको साझा धारणामा टेकेर नै बीआरआई कार्यान्वयनमा जानेछ । बीआरआई कार्यान्वयन योजनासम्बन्धी सम्झौतामा हस्ताक्षर गर्ने कि नगर्ने भन्नेमा सत्तारूढ दल कांग्रेसभित्रै दुई थरी मत थिए । कुनै हालतमा पनि बीआरआई कार्यान्वयनमा लैजान नहुने पक्षमा एकथरी नेताहरू थिए भने अर्काथरी नेताहरू चीनसँगको सम्बन्ध बिगार्न नहुने भन्दै चिनियाँ पक्षले पठाएको दस्ताबेज संशोधन गरेर भए पनि सहमति गर्नुपर्ने पक्षमा थिए । बीआरआई कार्यान्वयनमा लैजानै नहुने भन्ने पार्टीभित्रको मत र चिनियाँ पक्षले पठाएको दस्ताबेजमा सामान्य हेरफेर मात्रै गरे हुने भन्ने एमालेको अडानलाई सहमतिमा ल्याउन कांग्रेस महामन्त्री गगन थापाले महत्त्वपूर्ण भूमिका निर्वाह गरेका थिए । बीआरआईका विषयमा देखिएको मतभेद सुल्झाउँदै साझा धारणा तय गर्न बनाइएको कार्यदलमा कांग्रेसबाट महामन्त्री थापाका साथै प्रधानमन्त्रीका मुख्य सल्लाहकार विष्णु रिमाल, आर्थिक तथा विकास मामिला सल्लाहकार युवराज खतिवडा थिए । दुई दलका नेताहरूले तयार पारेको मस्यौदामा चीनले अघि बढाएको बीआरआई र नेपालले सन् २०१७ मा हस्ताक्षर गरेको बीआरआई समझदारीपत्रमा उल्लेख गरिएको भन्दा पनि कुनै विशेष क्षेत्रमा सहकार्य फ्रेमवर्क गर्नुपर्ने उल्लेख छ । मस्यौदामा भनिएको छ, सन् २०१७ को समझदारीपत्रको धारा ३ (२) मा कुनै पनि विशेष क्षेत्रमा सहयोगका लागि दुई पक्षले पारस्परिक सहमतिका सर्तहरूमा आधारित सम्झौता वा अन्य सहयोगका दस्ताबेज सम्पन्न गर्ने प्रावधान उल्लेख भएको छ । तसर्थ सबैव्यापक क्षेत्र समेटेरभन्दा पनि कुनै विशेष क्षेत्रहरूमा सहकार्य फ्रेमवर्क गर्नुपर्ने अहिलेका लागि आर्थिक सहकार्य, पूर्वाधार कनेक्टिभिटी परियोजना, व्यापार आदि क्षेत्रमा सीमित भएर सहकार्य फ्रेमवर्कको मस्यौदा तयार गरिएको छ ।मस्यौदामा नेपालले अनुदान मात्र स्वीकार गर्ने र त्यो पनि नेपालका लागि आवश्यक र राष्ट्रिय आवश्यकतामा निहित हुने उल्लेख गरिएको कार्यकालका एक नेताले जानकारी दिए । उनका अनुसार सहकार्यका अन्य क्षेत्रहरू (शिक्षा, विज्ञान, बौद्धिक सम्पत्ति, कृषि र वन, भूविज्ञान, वाणिज्य, भन्सार तथा गुणस्तर) मा समझदारीको प्रावधानअनुसार नै भविष्यमा सहकार्यको छुट्टै दस्ताबेज तयार गर्न सकिने मस्यौदामा उल्लेख छ । त्यसको मतलब प्रधानमन्त्री ओलीको यस पटकको चीन भ्रमणको दौरानमा आर्थिक सहकार्य, पूर्वाधार कनेक्टिभिटी परियोजना र व्यापारमा मात्र समिति भएर सम्झौता गरिनेछ, ती नेताले भने । नेताहरूले सहमतिमा मस्यौदा तयार पारेर प्रधानमन्त्री ओलीलाई बुझाउनुका साथै परराष्ट्रमन्त्री राणालाई पनि पठाएको थियो । चीनले पठाएको बीआरआईसम्बन्धी प्रस्तावित दस्ताबेजमा दुई अर्थ लाग्ने, सुरक्षा र गठबन्धनको छनक दिने शब्दभाषालाई संशोधन गरिएको छ । नेपाली पक्षले तयार पारेको मस्यौदामा बेइजिङले सहमति जनाए प्रधानमन्त्री ओलीको चीन भ्रमणका क्रममा आगामी मंगलबार दुई मुलुकबीच पत्रमा हस्ताक्षर हुने सम्भावना छ । ओली सोमबार चीन प्रस्थान गर्दै छन् । नेपालले सन् २०१७ मा बीआरआईसम्बन्धी समझदारीपत्रमा हस्ताक्षर गरेको थियो । चीनले सन् २०२० देखि बीआरआई अघि बढाउन कार्यान्वयन सम्झौता गर्नुपर्ने भन्दै ताकेता गरिरहेको थियो । सम्झौता नहुँदा नेपालमा बीआरआईअन्तर्गत कुनै परियोजना सुरु भएको छैन । प्रस्तावित परियोजना  टोखाखहरे सुरुङमार्ग  हिल्सासिमकोट सडक  किमाथांकाखाादबारी सडक र पुल  जिलोङकेरुङकाठमाडौं सीमापार रेलमार्ग  काठमाडौंहेटौंडा पोडवे  अमरगढी सिटी हल  जिलोङकेरुङरसुवागढी चिलिमे २२० केभी सीमापार प्रसारण लाइन  काठमाडौं उपत्यका प्रसारण लाइन स्तरोन्नति  मदन भण्डारी विश्वविद्यालय  काठमाडौं साइन्टिफिक सेन्टर एन्ड साइन्स म्युजियम  चीननेपाल औद्योगिक मित्र पार्क  झापा स्पोर्ट्स एन्ड एथलेक्टिस कम्प्लेक्स"
नाटकमा भूकम्पपछिका अनिदा रात,"(काठमाडौं) जमिन थररर हल्लिन्छ । हेर्दाहेर्दै घर ढल्छ, अन्नपात पुरिन्छ । मानिसको बिचल्ली सुरु हुन्छ । साँझमा ओत लाग्ने छाप्रो हुँदैन । जसोतसो त्रिपालको जोहो हुन्छ । हिउँदको चिसो सहन हम्मे पर्छ । हावाहुरी चल्छ, बर्खा लाग्छ, महिनौं बित्छ, संकट ज्युँका त्युँ रहन्छ । सरकारले आश्वासन बाँड्छ तर नयाँ घर ठड्याउन सहयोग गर्दैन । जाजरकोट र रुकुम पश्चिमका भूकम्पपीडितको कष्टप्रद अवस्थालाई शिल्पी थिएटरले नाटकमा उतारेको छ । अनिदा रात शीर्षकको उक्त नाटक शिल्पी नाट्य यात्रा २०८१ अन्तर्गत गत भदौ २१ देखि असोज १७ सम्म भूकम्प प्रभावित जाजरकोट र रुकुम पश्चिममा देखाइएको थियो । त्यही नाटकको मञ्चन शुक्रबार काठमाडौंको बत्तीसपुतलीस्थित शिल्पी थिएटरमा गरिएको छ । जाजरकोटको रामीडाँडा केन्द्रबिन्दु बनाएर गत वर्ष कात्तिक १७ मा गएको भूकम्पले करिब ८० हजार घरमा क्षति गरेको थियो । भूकम्पमा परी १५७ जनाले ज्यान गुमाएका थिए । भूकम्प गएको एक वर्ष बितिसक्दा पनि कैयन् परिवार अझै त्रिपालकै ओतमा छन् । अस्थायी छाप्रा बनाएकाहरू सरकारबाट पूरा अनुदान पाइसकेका छैनन् । घर पुनर्निर्माणको सुरसार छैन । पुनःस्थापित हुन नसक्दा कष्टप्रद अस्वस्थामा रहेका भूकम्पपीडितका विषयमा सरकारको ध्यानाकर्षण गराउन नाटक तयार गरिएको शिल्पी थिएटरले जनाएको छ । भूकम्पपीडितले आवश्यकताअनुरूप राहत नभएको, सरकारबाट साथ नपाएको विषय उठाइएको छ । दिनभरि चर्को घाममा लाइन बसेर भोट दिई जिताइएका जनप्रतिनिधिले आफ्नो समस्यालाई गम्भीरतापूर्वक नलिएको भूकम्पपीडितको गुनासो नाटकमा समावेश गरिएको छ । समस्या परेकै बेला हूल बाँधेर आउने युट्युबर, पत्रकारले एकोहोरो प्रश्न सोधेर झन् पीडा दिएको दृश्य पनि नाटकमा देखाउन खोजिएको छ । नाटक हेरिरहँदा दर्शक भावुक बन्थे । कुनैकुनै दृश्यले भने हसाउँथ्यो । जहाँ भूकम्पका मानिस पीडामा छन्, त्यो पीडाबाट राज्यले किन र कसरी निकाल्नुपर्छ भन्ने विषय नाटकममा देखाइएको छ, नाटकका सल्लाहकार घिमिरे युवराजले भने, नाटकले निश्चित मापदण्डसहित सुरक्षित आवास निर्माण गर्नुपर्नेमा पनि जोड दिएको छ । भूकम्पको कथा समेटिएको नाटक हेर्न शुक्रबार शिल्पी थिएटरमा सांसद र सरकारी निकायलाई पनि निम्त्याइएको थियो तर कोही पनि देखिएनन् । उहाँहरूले हेर्नै पर्ने नाटक थियो, कोही पनि नआउँदा दुःख लाग्यो, घिमिरेले भने । नाटक पवित्रा खड्काले निर्देशन गरेका हुन् । नाटकमा सुशीला विश्वकर्मा (लुहार), रुक्मा धामी (रूख), भूमिका परियार (रूख र छोरी), सुमित भण्डारी (रूख, चरा, पत्रकार), वीरखर्क सुनार (गाउँले), गोविन्द ओली (रूख, शेरे र पत्रकार), धनराज सुनार (रूख, पत्रकार र बुढाबा), रविन परियार (रूख, चरा, अध्यक्ष, पत्रकार र डकर्मी), अनुप तिमिल्सिना (इन्जिनियर), ज्योति पोखरेल (चरा, इन्जिनियर) ले अभिनय गरेका छन् । यो नाटक यसअघि जाजरकोटका शिवालय, छेडागाड, बारेकोट, जुनीचाँदै र कुशे गाउँपालिका तथा भेरी र नलगाड नगरपालिकामा देखाइएको थियो । यस्तै रुकुम पश्चिमका सानी भेरी, बाफीकोट र त्रिवेणी गाउँपालिका तथा आठबिसकोट, चौरजहारी र मुसिकोट नगरपालिकामा प्रदर्शन गरिएको थियो ।"
सधैं विवादमा प्रकाश सपुत !,"(काठमाडौं)गायक प्रकाश सपुत र विवाद पर्याय जस्तै लाग्छ । आखिर किन ? प्रकाशले जुन गीत बजारमा ल्याउँछन्, केही न केही विवादमा मुछिएकै हुन्छ । गीतमा देखाइएका चरित्र हुन् या उठाइएका मुद्दा, बहसको कठघराभन्दा बाहिर छैनन् । चाहे त्यो पीर होस् या सकम्बरी । गलबन्दी हुँदै कुरा बुझ्नुपर्छ देखि दमाई महाराजा सम्म आइपुग्दा उनका हरेक गीत खरो आलोचनामा परेका छन् । त्यसो त बोलमाया, बद्ला बरिलै का सकारात्मक प्रतिक्रियाले उनी चर्चाको शिखरमा पनि पुगे । उनका गीतले बहस, विमर्श सिर्जना गरिरहन्छ । सायद, गीतकै कारण चर्चामा आइरहनु प्रकाशको नियति नै बनेको छ । हरेक सिर्जना विवादमा तानिँदा प्रकाशलाई भने आफ्नो ग्रह नै बिग्रिएको हो कि भन्ने लाग्दो रहेछ । हरेक सिर्जनाहरू सफल छन् । तर मैले अहिलेसम्म कहिल्यै कुनै सफलताको खुसियाली मनाउन पाएको छैन, मुख अमिलो बनाउँदै उनले भने । गीत मात्रै होइन पछिल्लो समय उनी अभिनीत फिल्म पूर्णबहादुरको सारंगी ले समेत प्रकाशलाई विवादमा तान्यो । यो फिल्मले देशदेखि विदेशी बक्स अफिसमा आक्रामक व्यापार गर्दै सर्वाधिक कमाइको नयाँ कीर्तिमान बनाइरहेको छ । हलमा यस फिल्मको दर्शक चाप अझै उस्तै छ भने, फिल्म हेरेर रुनेको पनि कमी छैन । तर, यस्तोमा पनि फिल्मका महत्त्वपूर्ण कलाकार बनेका प्रकाशलाई दर्शकले भने गाली गर्न छाडेका छैनन् । फिल्मले करोड करोडको व्यापार गरिरहँदा मलाई भने केही व्यक्तिहरूले गरेको आलोचनाले दुःखी बनाएको थियो । मेरो हरेक सिर्जना सफल छन्, हरेकको व्यावसायिक सफलता राम्रो छ । अधिकांश दर्शकको उत्तिकै माया पनि पाएको छु । तर मनबाट यी सिर्जनाहरूको सफलतामा खुसियाली मनाउन पाएको छैन, प्रकाशले भने, अहिलेसम्म नियत खराब बनाइनँ, त्यसैले चलिरहेको छु । पूर्णबहादुरको सारंगी कै विवाद हेरौं । यो फिल्मको प्रचारप्रसारका लागि प्रकाशले समय नदिएको भन्ने चर्चा, फिल्म चलिरहँदाका सुरुवाती दिनमा निकै चल्यो । प्रकाशले त्यही निहुँमा गाली सुनिरहे, कमेन्टमा गालीको बाढी आयो । तर, उक्त विवादलाई उनी निर्माताहरूको गल्तीका रूपमा प्रस्ट्याउँछन् । खासमा यो फिल्ममा आबद्ध हुनुअघि प्रकाश र निर्माण टिमबीच वैशाखपछि मात्र पूर्णबहादुरको सारंगी प्रदर्शन गर्ने तय भएको थियो । त्यही समयमा प्रदर्शन गरिएको भए प्रकाशले मनग्गे समय फिल्मको प्रचारमा दिन सक्ने थिए । तर, निर्माण टिमले उत्पादन तयार भइसकेको हुँदा त्यसलाई सम्झौताभन्दा अगाडि नै प्रदर्शन गर्ने निर्णय सुनाए । आफूले समय दिन नसक्ने सुनाउँदै प्रकाशले पूर्णबहादुरको सारंगी टिमको प्रदर्शन निर्णयमा सहमति जनाइदिए । फिल्म प्रदर्शनमा आयो, फिल्म चलिरहँदा निर्माताले प्रकाशले नै फोन नउठाएको भन्दै गुनासो पोखिदिए । खासमा यो विवादभन्दा पनि गुनासो हो । यसमा निर्देशक, कलाकार अरू कसैको गुनासो छैन । निर्माताहरूले मात्रै गुनासो पोख्नुभएको छ । हो, फिल्म निर्माताको उत्पादन हो । यो उत्पादनलाई बजारसम्म पुर्याउनुपर्छ । त्यसका लागि कलाकार पनि प्रमोसनमा हिँडिदिनुपर्यो, प्रकाश सुनाउँछन्, सायद मैले प्रमोसनमा त्यो भूमिका निभाउन पाइनँ । म आफ्नै फिल्मतिर व्यस्त भएकाले चाहेर पनि यो फिल्मका लागि समय छुट्याउन सकिनँ, यसमा निर्माताहरूको गल्ती हो, यसमा मेरो कुनै दोष छैन । यो फिल्मबाट प्रकाशले गाली मात्रै सुनेनन्, प्रशंसाहरू पनि बटुले । बाबा पूर्णबहादुरको सपना बाँचेको चरित्र (कमले) कै कारण थुप्रै दर्शकले उनलाई सकारात्मक प्रतिक्रिया दिए । कतिले प्रकाशलाई अँगालो हाल्दै आँसु खसाले । प्रकाश कमलेको चरित्रसँग आफूलाई निकै निकट मान्छन् । उक्त पात्रले बाँचेको समय, भोगेको विभेददेखि अनुभव गरेको अभाव र गरिबी प्रकाशका लागि पनि उस्तै थियो । कथा र पृष्ठभूमि पनि उनीसँग नै मिल्दोजुल्दो छ । उनका बुवाले पनि दुःख गरेर प्रकाशलाई पढाए । बुवाआमाले नै आफूलाई सक्षम बनाइदिएको प्रकाश सुनाउँछन् । फिल्मको प्रमुख पात्र पूर्णबहादुर र आफ्ना बुवा बलबहादुर को संघर्ष पनि उस्तै रहेको उनी सुनाउँछन् ।यो फिल्म किन अत्यधिक चल्यो ? प्रकाशलाई लाग्छ, फिल्मले बुवाको साझा भावना बोकेको हुँदा नै दर्शकबाट धेरै प्रेम पाएको हो । आफ्नो सन्तानका लागि अभिभावकले गरेको संघर्षसँग दर्शकले आफूलाई अन्तरसम्बन्धित गरे । यो फिल्मले दर्शकलाई बाँधेर राख्छ । यसमा द्वन्द्व छ, प्रेम छ । मित्रता छ, दुःख छ, आँसु छ, प्रकाशले जवाफमा भने, सन्तान हुनेहरूले पूर्णबहादुरमा आफूलाई देखे, सन्तानहरूले सायद त्यसमा आफ्नो अभिभावकको दुःख देखे । यो फिल्मप्रति थुप्रै दलित लेखकअभियन्ताले जातीय मुद्दालाई सतही रूपमा उठाएको भन्दै आलोचना गरे । जातीय भेदभाव देखाए पनि, विभेदको विद्रोह गर्न नसकिएको भन्ने टिप्पणीहरू आए । तर, प्रकाश यी कुरामा सहमत देखिँदैनन् । फिल्मले दलितको भोगाइलाई दुरुस्तै देखाएको उनी तर्क गर्छन् । जसरी हामीले आफूले पिँढीमा बसेर खाएको भाडा बाहिर माझेर हिँड्यौं, समाजले हामीलाई जुन तहमा राख्यो त्यसरी नै देखाइएको छ, प्रकाश थप्छन्, फिल्मले जातीय हिसाबले परिवर्तन देखाउन सकेन होला । तर, यसको मुद्दा त अभिभावककले आफ्ना छोराछोरीका लागि गरेको विषय हो । मलाई लाग्दैन, यो फिल्मले दलित समुदायलाई गलत तरिकाले देखायो । नेपाली फिल्महरूमा दलित पात्रलाई बिचरा, मजाकको पात्रका रूपमा देखाइए पनि टेलिशृंखला दलन भने यसमा बलियो सावित भएको प्रकाशको बुझाइ छ । उनी दलितको कथा भन्नलाई दलित नै हुनुपर्ने पक्षको विपरीत छन् । उनलाई लाग्छ, सर्जकसँग जुनसुकै समुदायको कथा भन्ने अधिकार हुन्छ । उनको तर्क छ महिलाको कथा भन्न महिला नै हुनु पर्दैन, नियत सफा हुनुपर्यो । प्रकाश गीतहरूमार्फत कथा भन्न रुचाउँछन्, मुद्दा उठाउन मन पराउँछन् । तर, यी कथामुद्दा उठाइरहँदा उनी विषयवस्तुलाई यथार्थ शैलीमा पस्कन्छन् । उनी समाजमा भएको विषयलाई दुरुस्तै टिप्न खोज्छन् । तर, आफ्ना सिर्जनामाथि संवेदनशील नबन्दा चिप्लन्छन् । सकम्बरी, पीर, कुरा बुझ्नुपर्छ मा महिला चरित्रलाई स्त्रीद्वेषी दृष्टिकोणबाट देखाए । त्यसैले पनि विवादले उनलाई पछ्याउन छाडेन । कहिलेकाहीं सर्जकले आफ्नो दृष्टिकोणले मात्रै कुनै विषयलाई हेर्दा त्यसलाई फरक नजरले हेर्न सकेका हुँदैन रहेछौं । मेरा हरेक सिर्जनामा प्रतिप्रश्न गरिन्छ । चर्चाकै लागि विवादमा आउँछन् भन्छन्, त्यसमा मेरो फरक धारणा छ, प्रकाश तर्क गर्छन्, जस्तो मैले देखें, त्यस्तै चरित्रहरू देखाएँ । म खतरा विद्रोही होइन, तर मैले आफ्ना सिर्जनाहरूमार्फत यस्तो भइरहेको छ, त्यस्तो हुनु हुँदैन भनेर प्रश्न गरेको छु । उनी आफूले स्त्रीलाई नै दोषी, कमजोर देखाउन नखोजेको दाबी गर्दै आफ्नो कथा भन्ने शैलीहरू परिवर्तन गर्दै लैजाने बताउँछन् । बोक्सीको घरसम्म आइपुग्दा बुझिन मैले मा उनी सुधारिएको देखिन्छ । कथा भन्न रुचाउने प्रकाश विषयवस्तुको गहिराइमा डुबेर कथा भनौं भन्ने सोचले वसन्त को निर्माण गर्दै छन् । सँगसँगै फिल्महरूको हिरो बन्न पनि समय मिलाइरहेकै छन् । जबदेखि गाउँमा टेलिभिजनसँगै राजेश हमाल, निखिल उप्रेती देखिन थाले, तबदेखि नै प्रकाशलाई हिरो बन्ने भूत चढेको हो ।"
बिस्नोईका नामबाट व्यापारी धम्क्याउन प्रसाईं समूहको 'सुपारी',"(काठमाडौं)साइबर अपराधमा अनुसन्धानका लागि प्रहरी हिरासतमा राखिएका मेडिकल व्यवसायी दुर्गा प्रसाईंले भारतीय आपराधिक समूह लरेन्स बिस्नोईका नाममा सहयोगीमार्फत बैंकर र व्यवसायीलाई धम्की दिने गरेको खुलेको छ । उद्योगीव्यवसायी, बैंकरलगायतलाई फोनमार्फत ज्यान मार्ने धम्की दिएको आरोपमा पक्राउ परेका व्यक्तिले नै प्रसाईंको निर्देशनमा उक्त काम गरेको प्रहरी बयानमा खुलाएका हुन् । प्रहरीको केन्द्रीय अनुसन्धान ब्युरो (सीआईबी) ले आपराधिक गतिविधि गरेको आरोपमा बुधबार झापा, चारआलीका नवीन प्रधान भनिने ३६ वर्षीय हरिचन्द्र फुयाललाई पक्राउ गरेको थियो । उनलाई सीआईबीले चारआलीबाटै पक्राउ गरी काठमाडौं ल्याएको छ । प्रारम्भिक सोधपुछका क्रममा फुयालले प्रसाईंको निर्देशनमा लरेन्स बिस्नोई समूहको सदस्य हुँ भन्दै बैंकर र व्यवसायीलाई फोनमार्फत धम्की दिएको स्वीकार गरेका हुन् ।सीआईबीका प्रवक्ता एसपी होबिन्द्र बोगटीले फुयालमाथि अनुसन्धान भइरहेको बताए । उनका अनुसार फुयालले भारतका आसाम र पानीट्यांकी क्षेत्रमा पुगेर धम्की दिने गरेको भेटिएको छ । पानीट्यांकीमा उनको डेरी पसल रहेको पाइएको छ । एसपी बोगटीका अनुसार व्यापारी र बैंकरलाई धम्कीपूर्ण फोन भारत र यूएईका नम्बरबाट आउने गरेको थियो । त्यसरी आएका फोनकलमार्फत अपरिचित व्यक्तिले सहयोग माग्ने र नदिए ज्यान मार्नेसम्मको धम्की दिने गरेको भेटियो, उनले भने । प्रसाईं र फुयालको बिस्नोई समूहसँग सम्बन्ध रहेको प्रमाण भने फेला परिनसकेको एसपी बोगटीले बताए । बिस्नोई समूहका नाममा धम्की दिएर व्यापारी र बैंकरलाई तर्साउने रणनीति लिएको हुन सक्छ, उनले भने, आपराधिक गतिविधिमा लागेको देखिएकाले कतै त्यस्तो सम्बन्ध बनाएको पनि हुन सक्छ, यस विषयमा अनुसन्धान जारी छ ।धम्की कलका लागि सुपारी बापत फुयाललाई प्रसाईंले पाँच लाख रुपैयाँ दिएको पनि प्रहरी अनुसन्धानबाट खुलेको छ । प्रहरीका अनुसार उक्त तथ्य फुयालको मोबाइलमा भेटिएको भौचरबाट खुलेको हो । भनिएको कतिपय रकम प्रसाईंले दिइनसकेको फुयालले दाबी गरेका छन् । फुयालको साथबाट बरामद भिभो र रेडमी कम्पनीका मोबाइल अनुसन्धानका लागि सीआईबीले विधिविज्ञान प्रशोगशाला पठाएको छ । सीआईबीका अनुसार प्रसाईं र फुयालबीच पुरानै चिनजान हो । फुयाल यसअगाडि समेत विभिन्न कसुरमा संलग्न भई फरार रहेको पाइएको छ । फुयालले व्यवसायी र बैंकरलाई दुर्गा प्रसाईंसँग माफी माग्न र सहयोग गर्न भनेर धम्की दिने गरेका थिए । सहयोग नगरे र प्रसाईंसँग माफी नमागे ज्यान मार्नेसम्मको धम्की दिने गरेको भन्दै केही व्यवसायी र बैंकर सीआईबी पुगेका थिए । प्रसाईंले केही उद्योगीव्यवसायी र बैंकरको नामै किटेर सार्वजनिक रूपमै धम्की पनि दिँदै आएका थिए । मेडिकल व्यवसायी प्रसाईंलाई प्रहरीले साइबर अपराधको कसुर गरेको आरोपमा मंसिर ४ मा भक्तपुरबाट पक्राउ गरेको थियो । उनी हाल साइबर ब्युरोको नियन्त्रणमा छन् । त्यसअघि उनले कम्बोडियाको टेलिकममा प्रधानमन्त्री केपी शर्मा ओलीको लगानी रहेको भन्दै विभिन्न सञ्चारमाध्यम र सामाजिक सञ्जालमार्फत अभिव्यक्ति दिएका थिए । नेपालका नेताहरूले सिंगापुर, कम्बोडिया, मंगोलिया, तुर्कमिनिस्तान, दक्षिण अफ्रिका र केन्यामा पैसा लुकाएको उनको दाबी थियो । यसको प्रमाण जुटाउन आफूले १ करोड साढे ११ लाख रुपैयाँ खर्च गरेको पनि प्रसाईंले दाबी गरेका थिए । त्यसको केही दिनमै भक्तपुरस्थित निवासबाट पक्राउ परेका उनीविरुद्ध विद्युतीय कारोबार ऐनले वर्जित गरेको कसुरमा अनुसन्धानका लागि प्रहरीले अदालतबाट अनुमति लिएको थियो ।नेपाल राष्ट्र बैंकले पनि गत महिना प्रसाईं र उनका आफन्तनातेदारका नाममा विभिन्न देशबाट सन् २०२३ यता साढे १० करोड रुपैयाँ बराबरको विदेशी मुद्रा भित्रिएको र यो शंकास्पद देखिएको भन्दै अनुसन्धानका लागि सीआईबीमा पत्राचार गरेको थियो । राष्ट्र बैंकको वित्तीय जानकारी इकाइ (एफआईयू) ले प्रसाईं र उनका आफन्तका नाममा आएको मुद्राबारे अनुसन्धान गर्न पत्र पठाएको हो । प्रसार्इंमाथि आपराधिक लाभ, किर्ते, बैंकिङ कसुर, संगठित अपराध, सम्पत्ति शुद्धीकरणलगायत विषयमा पनि अनुसन्धान भइरहेको सीआईबीले जनाएको छ । सीआईबीका अनुसार बैंकवित्तीय संस्थाबाट साढे ५ अर्ब रुपैयाँभन्दा बढी कर्जा लिएका प्रसार्इंले सर्तअनुसार कर्जा प्रयोग भएनभएको विषयमा पनि अनुसन्धान अघि बढेको छ । प्रसाईं यसअघि गत असोज ६ मा पनि साइबर अपराधकै आरोपमा पक्राउ परी नौ दिनपछि जिल्ला अदालत काठमाडौंको आदेशमा धरौटीमा छुटेका थिए ।"
लोक सेवाको राय 'बाइपास' गरेर प्रहरी र सशस्त्र प्रहरीसम्बन्धी मस्यौदा मन्त्रिपरिषद्मा,"(काठमाडौं)गृह मन्त्रालयले लोक सेवा आयोगले दिएको रायलाई बाइपास गरेर नेपाल प्रहरी र सशस्त्र प्रहरी बल (एपीएफ) सम्बन्धी ऐनको मस्यौदा स्वीकृतिका लागि मन्त्रिपरिषद्मा पठाएको छ । मस्यौदाका केही महत्त्वपूर्ण प्रावधान हेरफेर गर्न लोक सेवाले सुझाव दिएको थियो । तर, मन्त्रालयले सुझाव सम्बोधन नगरी सुरुकै मस्यौदा प्रधानमन्त्री तथा मन्त्रिपरिषद् कार्यालयमा पठाएको हो । प्रहरी र सशस्त्र प्रहरीसम्बन्धी कानुनलाई संशोधन तथा एकीकरण गर्न विधेयकको मस्यौदा तयार पारिएको हो । हाल नेपाल प्रहरी २०१२ र सशस्त्र प्रहरी २०५८ सालमा बनेको ऐनका भरमा छन् । दुवै ऐन संशोधन गरेर सरकारले सेवा र सर्तसम्बन्धी प्रबन्ध गर्न लागेको छ । मन्त्रिपरिषद्बाट मस्यौदा पारित गरेर आगामी संघीय संसद्मा विधेयकका रूपमा पेस गर्ने सरकारको तयारी छ ।मस्यौदामा दुवै प्रहरी महानिरीक्षक (आईजीपी) नियुक्तिका लागि गृह मन्त्रालयका सचिवको अध्यक्षतामा सिफारिस समिति राख्ने प्रावधान छ । यो व्यवस्थाप्रति लोक सेवाको असहमति छ । गृह सचिवको साटो लोक सेवाका अध्यक्ष वा अध्यक्षले तोकेका सदस्यको नेतृत्वमा सिफारिस समिति राख्नुपर्ने राय लोक सेवाले दिएको छ । महानिरीक्षक बढुवाका लागि ज्येष्ठतालाई पहिलो प्राथमिकतामा राख्न राय दिइएको छ ।तर, गृहको कानुन महाशाखाबाट अन्तिम रूप दिएर गृह सचिव गोकर्णमणि दुवाडीले प्रस्ताव गरेको फाइललाई गृहमन्त्री रमेश लेखकले स्वीकृत गरी आइतबार मन्त्रिपरिषद् कार्यालय पठाइएको मस्यौदामा लोक सेवाको रायलाई समेटिएको छैन । गृह सचिव अध्यक्ष, प्रधानमन्त्री कार्यालयका सचिव सदस्य र अवकाशमा जाने महानिरीक्षक सदस्य सचिव रहेको समितिले आईजीपीका लागि सम्भावित २ जनाको नाम सिफारिस गरेर मन्त्रिपरिषद्मा पेस गर्ने र त्यसमध्ये उपयुक्त लागेका व्यक्तिलाई महानिरीक्षक बनाउने व्यवस्था प्रस्तावित ऐनमा समेटिएको छ । तर लोक सेवाले आईजीपी नियुक्ति सिफारिस मन्त्रालयका सचिवको अध्यक्षतामा रहने समितिबाट गर्दा निष्पक्ष निर्णय हुनेमा प्रश्न उठाएको छ ।गृहले आईजीपी र अतिरिक्त महानिरीक्षक (एआईजी) को पदावधि समान ३ वर्ष हुने गरी मस्यौदा बनाएको छ । यसमा पनि लोक सेवाले असहमति जनाएको छ । समान पदावधि राख्दा अनुपयुक्त हुने भन्दै आईजीपीको ३ र एआईजीको ४ वर्ष कायम गर्न लोक सेवाले राय दिएको छ । डीआईजीको ५, एसएसपीको ८ र एसपीको १० वर्ष पदावधि राख्नुपर्ने लोक सेवाको राय छ । संविधानमै बढुवा गर्दा अपनाउनुपर्ने सामान्य सिद्धान्तमै लोक सेवा आयोगको परामर्श लिनुपर्ने विषय समेटिएको भन्दै लोक सेवाले यसरी गठन हुने बढुवा समितिमा आयोगको प्रतिनिधित्व हुनुपर्ने जनाएको हो । तर गृह मन्त्रालयले भने आयोगको सुझाव बाध्यकारी नहुने जिकिर गरेको छ । मन्त्रिपरिषद्को गत असोज १८ को बैठकले प्रस्तावित कानुन रायका लागि लोक सेवा पठाउने निर्णय गरेको थियो । सोहीबमोजिम गृह मन्त्रालयबाट अघि बढेको मस्यौदा अर्थ र कानुनबाट राय लिएर परामर्शका लागि लोक सेवामा पठाइएको थियो । लोक सेवाले त्यस क्रममा प्रहरी महानिरीक्षक बसन्त कुँवर र सशस्त्र प्रहरी महानिरीक्षक राजु अर्याल तथा गृहसचिव दुवाडीसहितका अधिकारीसँग मस्यौदामा छलफल गरेको थियो । हाल दुवै प्रहरी महानिरीक्षकको बढुवा मन्त्रिपरिषद्ले गर्दै आएको छ । हाल एआईजी र एआईजी नभएको अवस्थामा डीआईजीमध्येबाट ज्येष्ठता, कार्यकुशलता, कार्यक्षमतासहितका आधारमा नियुक्ति गर्ने व्यवस्था दुवै प्रहरीका नियमावलीमा छ । सेवा र सर्तका प्रावधानलाई ऐनमा राख्ने तयारीसाथ विधेयकको टुंगो लागेकोमा अब महानिरीक्षक बढुवा गर्दा हाल कायम रहेको ज्येष्ठतालाई तेस्रो नम्बरमा लगेर कार्यकुशलता र कार्यक्षमतालाई मूल्यांकनको आधार बनाइने भएको छ ।सेवा र सर्तका प्रावधान ऐनमा समेट्न सर्वोच्च अदालतले परमादेश दिएपछि बाध्य भएर ऐन संशोधनका लागि सरकारले प्रक्रिया अघि बढाएकोमा ऐनमै कर्मचारी, नेता र शक्तिकेन्द्रको चलखेललाई थप बढावा दिने गरी प्रावधान राखिएको छ । आईजीपी अवकाशको एक महिनाअगावै एआईजी र नभएको खण्डमा डीआईजीमध्ये दुई जनालाई सिफारिस गरिने प्रस्ताव राखिएको छ । यसले पनि आईजीपीका लागि बहालवाला आईजीपी पदमा छँदै शक्तिकेन्द्रबाट थप चलखेल गर्नलाई कानुनबाटै बाटो खुलाइएको प्रहरी अधिकारीहरूको टिप्पणी छ । उनीहरूका अनुसार बढुवामा लोक सेवाको भूमिका नराखिए कर्मचारी र नेता मिलेर दुवै प्रहरी संगठनलाई थप गिजोल्न आधार बन्नेछ ।दुवै प्रहरीमा हाल कायम ३० वर्षे प्रावधान भने हटाउने गरी कानुनी प्रबन्ध गरिएको छ । त्यस्तै जवान र हबलदार १६ वर्ष, जुनियर अधिकृत (असईसई) १८ वर्ष र निरीक्षकदेखि माथिका तहमा कार्यरतले २० वर्ष पुगेमा पेन्सनमा जाने प्रस्ताव राखिएको छ । यसैगरी आईजीपीको उमेरहद ६० वर्ष, एआईजी र डीआईजीको ५९, एसएसपी र एसपीको ५८, डीएसपी र निरीक्षकको उमेरहद ५७ वर्ष हुने व्यवस्था राखिएको छ । प्रहरी निरीक्षकमा भर्ना हुन अब २५ वर्ष ननाघेको प्रावधानलाई हटाएर २७ वर्ष राखिएको छ । निजामतीतर्फ भने खरिदारदेखि सचिवसम्मका सबै कर्मचारीको बढुवामा लोक सेवाको संलग्नता र भूमिका हुने गरेको छ । यसअघि सरकारबाट भएका मनोमानी निर्णयमा लोक सेवाकै कारण लगाम लागेको थियो । २०७४ सालमा नेपाल प्रहरीका तत्कालीन आईजीपी उपेन्द्रकान्त अर्याल अवकाशमा गएपछि नेतृत्वका लागि डीआईजीहरू नवराज सिलवाल, प्रकाश अर्याल, जयबहादुर चन्द र बमबहादुर भण्डारी प्रत्याशी दिए । उनीहरूमध्ये वरीयतामा तेस्रोमा रहेका चन्दलाई तत्कालीन सरकारले आईजीपी बनाएपछि सिलवाल सर्वोच्च अदालत गएका थिए । पदभार सम्हाल्न नपाउँदै चन्दको बढुवा तत्कालीन प्रधानन्यायाधीश सुशीला कार्कीको इजलासले बदर गरेको थियो । सर्वोच्चले लोक सेवाबाट प्रतिस्पर्धी चारै जनाको कार्यसम्पादन मूल्यांकन फाइल झिकाउदा अर्याल सबैभन्दा अगाडि देखिएका थिए । लोक सेवाको सोही फाइलका आधारमा अर्याल नै आईजीपी बनेका थिए । विगतमा सरकारबाट भएका यस्तै खालका तजबिजीलाई रोक्न बढुवा सिफारिसमा संवैधानिक अंक लोक सेवालाई समेट्न राय दिइएको आयोगको भनाइ छ ।विधेयकका नयाँ प्रावधान  आईजीपीको उमेरहद ६० वर्ष, पदावधि ३ वर्ष, एआईजी र डीआईजीको ५८, पदावधि क्रमशः ५ र ८ वर्ष, एसपीको १० वर्ष पदावधि, डीएसपी र इन्स्पेक्टरको उमेरहद ५७ वर्ष  प्रहरी महानिरीक्षक सिफारिस गर्न गृह मन्त्रालयका सचिवको अध्यक्षतामा सिफारिस समिति  आईजीपीका लागि सम्भावितमध्येका २ जना सिफारिस गरेर मन्त्रिपरिषद्मा पेस गरिने  आईजीपी र एआईजीको पदावधि समान ३ वर्ष हुने  प्रहरी जवान र हबलदार १६ वर्ष, असई र सई १८ वर्ष र प्रहरी निरीक्षकदेखि माथिका सबैको २० वर्षमा पेन्सन पाक्ने  प्रहरी निरीक्षकमा भर्ना हुन २५ वर्ष ननाघेको प्रावधानलाई हटाएर अब २७ वर्ष कायम"
"रामेछापमा जिप दुर्घटना, ५ को मृत्यु","दोलखा (कास) रामेछापको गोकुलगंगा गाउँपालिका६ सिमलडाँडा भीरनजिकै जिरो किलोमा शुक्रबार जिप दुर्घटना हुँदा ५ जनाको मृत्यु भएको छ । ३ जना घाइते छन् । काठमाडौंबाट गोकुलगंगा४ बेताली जाँदै गरेको ना १ ज ७१२३ नम्बरको जिप दुर्घटना भएको हो । दुर्घटनामा गोकुलगंगा४ का वडाध्यक्ष ४५ वर्षीय रामचन्द्र बस्नेतको मृत्यु भएको जिल्ला प्रहरी कार्यालय रामेछापका प्रमुख प्रहरी नायब उपरीक्षक प्रदीपकुमार सिंहले जानकारी दिए । यस्तै, गोकुलगंगा५ कि ३० वर्षीय कविता कार्की खड्का र उनकी ७ वर्षीया छोरी स्वस्तिका, गाडीका चालक मन्थली नगरपालिका१० चिसापानीका ३५ वर्षीय हीराबहादुर कार्कीको पनि मृत्यु भएको प्रहरीले जनाएको छ । मृत्यु भएका अर्का एक जनाको भने सनाखत हुन सकेको छैन ।गोकुलगंगा४ बेतालीकी २७ वर्षीया सरस्वती कार्की, नाम नखुलेका ४ वर्षीय बालक र कास्कीको लेखनाथ नगरपालिकाका ४२ वर्षीय केशव शर्मा घाइते भएको प्रहरीले जनाएको छ । उनीहरूलाई उपचारका लागि मन्थली लगिएको छ । जिप अनियन्त्रित भएर सडकबाट ३ सय मिटर तल खोँचमा खसेको प्रहरीले जनाएको छ ।"
बुद्ध जन्मस्थलमा ध्यान अनिवार्य भएकाले सभाहल,"(लुम्बिनी)प्रधानमन्त्री केपी शर्मा ओलीले बुद्ध जन्मिएको स्थानमा ध्यान गर्न अनिवार्य भएकाले लुम्बिनीमा ५ हजार जना अट्ने क्षमताको अन्तर्राष्ट्रिय सभाहल निर्माण गरिएको बताएका छन् । गुरुयोजनाले तोकेको स्थानभन्दा बाहिर हल निर्माण गरिएको भन्दै आलोचना भइरहेका बेला प्रधानमन्त्री ओलीले यसको औचित्यबारे बताएका हुन् । लुम्बिनी बौद्ध विश्वविद्यालयको शुक्रबार आयोजित २० औं वार्षिकोत्सव तथा तेस्रो दीक्षान्त समारोहमा ओलीले आफू पहिलो पटक प्रधानमन्त्री भएका बेला २०७३ को बुद्ध जयन्तीमा सरिक हुन लुम्बिनी आएका बेला हुरीले कार्यक्रम स्थलको टेन्ट उडाएको सम्झना गर्दै तत्काल ३ हजार जना अट्ने अस्थायी हल निर्माण गरेको सुनाए । त्यसपछि धेरै क्षमताको हल निर्माण गरिएको उनले बताए । ओलीकै पहलमा २०७४ मा ५ हजार जना अट्ने अन्तर्राष्ट्रिय सेमिनार हल निर्माण सुरु भएको थियो । हल ठिक लोकेसनमा हल बनाइएको छ, ओलीले भने, मायादेवीको मन्दिरभन्दा डेढ किलोमिटर टाढा रहेकाले कुनै असर गर्दैन । जहाँ बुद्धको कुरा हुन्छ, त्यहाँ ध्यान हुनैपर्ने उनले बताए ।विश्वविद्यालयका उपकुलपति सुवर्णलाल वज्राचार्यका अनुसार समारोहमा शुक्रबार विभिन्न तहमा अध्ययन पूरा गरेका २ सय ८९ विद्यार्थी दीक्षित भएका छन् । लुम्बिनीबाट स्नातकोत्तर तह उत्तीर्ण गरेका एक बेलायती नागरिक पनि दीक्षित भएका छन् । स्नातकोत्तर तहका १ सय ८७, स्नातकका ८८, विद्यावारिधि पूरा गरेका ७ र पीजीडीका ८ विद्यार्थी दीक्षित भएका हुन् । विश्वविद्यालयमा अहिले ६८ विदेशीसहित २ हजार ३ सय विद्यार्थी अध्ययनरत छन् ।विश्वविद्यालयले पहिलो पटक मानार्थ विद्यावारिधिको उपाधि प्रदान गरेको जनाएको छ । बौद्ध शिक्षा, धर्म, दर्शनको विकास तथा प्रवर्द्धनमा योगदान पुर्याएकी भिक्षुणी धम्मावती (गणेशकुमारी शाक्य) लाई मानार्थ विद्यावारिधि उपाधि प्रदान गरिएको विश्वविद्यालयका रजिस्ट्रार तिलकराम आचार्यले जानकारी गराए । उनका अनुसार दीक्षान्तमा प्रत्येक संकायबाट स्नातक तह र स्नातकोत्तर तहमा सर्वोत्कृष्ट १३ विद्यार्थीलाई विश्वविद्यालय स्वर्ण पदकबाट सम्मान गरिएको छ । विश्वविद्यालयका कुलपतिसमेत रहेका प्रधानमन्त्री ओलीले विभिन्न तहमा सर्वोत्कृष्ट भएर स्वर्ण पदक हाासिल गरेका र विश्वविद्यालयका तर्फबाट विभिन्न अन्तर्राष्ट्रिय प्रतियोगितामा भाग लिएर विजयी छात्रछात्रालाई बधाई दिए ।"
सुदूरमा चम्केका देउडिया शंकर,"(अछाम)सुदूरपश्चिम भन्नेबित्तिकै देउडा संस्कृति जहिले पनि अग्रस्थानमा आउँछ । सुदूरपश्चिम र कर्णालीमा न्वारन, पास्नीदेखि बिहे व्रतबन्धसम्मका हरेक गतिविधि देउडा, न्याउलेबाटै सुरु हुन्छन् । पछिल्लो पैताला मिलाएर गोलो घेराभित्र डेढ पैताला अगाडि र डेढ पैताला पछाडि राखेर खेल्नु यसको मुख्य विशेषता हो । लोकदोहोरी जस्तै सवालजवाफ र जितहार देउडामा पनि हुन्छ । हातमा हात र खुट्टामा खुट्टा मिलाएर देउडा खेल्न सबैले सके पनि देउडाका टुक्काबाटै सवालजवाफ भने सबैको बसको विषय भने होइन । पछिल्लो पुस्तामा प्रत्यक्ष रूपमा ठूलो न्याउले खेलमा देउडामार्फत सवालजवाफ गर्न सक्ने अपवादमा मात्र भेटिन्छन् । तिनैमध्येका एक हुन्, बाजुराको हिमाली गाउँपालिका६ भिम्माका २१ वर्षीय शंकर मल्ल ठकुरी । शंकर देउडिया (देउडामार्फत सवालजवाफ गर्न सक्ने) गायक हुन् । १४ वर्षको उमेरदेखि नै देउडा दोहोरी खेल्न थालेका शंकरले सुदूरपश्चिमका नौ जिल्ला र कर्णालीका ७ भन्दा बढी जिल्लामा पुगेर देउडा खेलिसकेका छन् । उनी जता पुग्छन् उतै रुपैयाँ र फूलका मालाले सजिन्छन् । हरेक ठाउँमा लाग्ने मेला महोत्सवदेखि बिहे, व्रतबन्धमा उनको माग अत्यधिक हुने गरेको छ । घरमा पनि जहिल्यै देउडाको माहोल बनिरहन्छ । शंकर आमा र मामाबाट प्रभावित भई देउडातर्फ लाग्न प्रेरित भएका हुन् । ५५ वर्षीया आमा गीता मल्ल पनि गाउँमा हुने हरेक मेला, महोत्सव र चाडबाडमा देउडा गाउँछिन् । गीताकी आमाका ५ दिदीबहिनी र मुगुको खत्याड गाउँपालिकामा उनका मामा ललितजंग शाही पनि देउडा दोहोरीका लागि प्रसिद्ध छन् । आमा र मामाघरमा हुने देउडा माहोलबाट प्रभावित भएका शंकरलाई विभिन्न जिल्लामा देउडा खेल्न जान दिने अनुमति भने उनका बुवाले दिएका थिएनन् । कमजोर आर्थिक अवस्थाका कारण बिहानसाँझको छाक टार्न पनि मुस्किल हुने परिवार भएकाले छोराले पढेर जागिर गरोस् भन्ने उनका बुवा चाहन्थे । बाजुराको सदरमुकाम मार्तडीबाट गाडीमा एक दिन र पैदल ३ दिन लाग्ने उनको गाउँ अझै पनि विकट नै छ । आमा र मामाबाट वंशाणुगत गुण आफूमा सरेकाले जतिसुकै अप्ठ्यारो परिस्थिति आउँदा पनि देउडा खेल्न नछोडेको शंकरले बताए । म पहिलो पटक ८ वर्षअघि सदरमुकाम मार्तडी पढ्नका लागि गएका बेला त्यताको चर्चित अनन्ते मेलामा देउडा गाएको थिएँ । त्यतिबेला यति सानो बच्चाले पनि देउडा भन्छ भनेर धेरैले अचम्म मानेका थिए, उनले भने, मार्तडीमा देउडा भनेर घर गएपछि सबैभन्दा धेरै आमा खुसी हुनुभयो । बुवा भने दुःखी हुनुभयो । देउडा खेल्दै गाउँगाउँ जानेलाई समाजले ठिक नमान्ने र आम्दानीसमेत नहुने भएकाले बुवाले आफूलाई देउडाबाट धेरै टाढा राख्न खोजेको उनले बताए । देउडामा लाग्नु नै हुँदैन भन्ने बुवा, छोरालाई देउडा नै सिकाउँछु भन्ने आमा । उहाँहरू बीच नै मैले देउडा भन्न पाउने कि नपाउने भन्ने विषयमा चर्काचर्की नै भयो । अन्तमा आमाले जित्नुभयो, उनले भने, बुवाले देउडामा रामायणदेखि वेद र गीताका श्लोक हुन्छन्, तिमीले अध्ययन गरेका छैनौं, सक्दैनौं नलाग भन्नुभएको थियो । तर म अहिले जता पनि गएर देउडा खेल्छु, जति ठूलो भीड भए पनि आत्मविश्वासका साथ देउडा भन्न सक्ने भएको छु । मेरो आमा नै मेरो गुरु हुनुहुन्छ । आमाको प्रयासले बुवा पनि सहमत भइसकेपछि उनले गाउँमा ७ वर्ष अगाडि हजारौंको भीडमा मुगुको खत्याडका चर्चित देउडिया धनबहादुर रोकायासँग देउडा खेले । साँझ ५ बजेदेखि सुरु भएको देउडा बिहान ५ बजेसम्म निरन्तर चलेको उनले स्मरण गरे । १४ वर्षको बालखाले देउडा भनेपछि गाउँ नै चकित भएको थियो । त्यसबेला चर्चित देउडिया रोकायाले उनलाई तिमी कलिलै बच्चा छौं, भविष्य राम्रो छ । अवसर पाए देउडामार्फत संसारभर दौडिन सक्छौ भनेको सम्झन्छन् । जवाफमा शंकरले पनि उमेर सानो भए पनि मैले भन्ने देउडा वंशाणुगत छाप हो, देउडाको ठूलै हुँ भन्नेलाई पनि जित्न सक्छु भन्दै आत्मविश्वास देखाएका थिए ।सवालजवाफ चलिरहेको समयमा आफैं देउडाका टुक्का आउने गरेको शंकर बताउँछन् । देउडा अरूले सिकाएर सिक्न सकिँदैन । परिस्थितिअनुसार पक्ष र विपक्षबीच देउडाबाटै भनाभन हुन्छ, उनले भने, यो एक प्रकारको कला नै हो । केही समय अगाडि मुगुमा करिब १५ जना पुरुष देउडा गाउन आउँदा उनीहरूसँग आफू एक्लैले देउडा भनेको उनले सुनाए । २०७९ र ०८० मा सुदूरपश्चिम प्रदेश स्तरीय देउडा प्रतियोगितामा दुवै पटक प्रथम भएका उनले सुरुमा आफूलाई देख्दा कसैले पनि देउडा भन्छ होला भनेर नपत्याएको सुनाउँछन् । भन्छन्, जब दौरा सुरुवाल लगाएर ठूलो लहरमा देउडा खेलको भित्र गएर दुईचार देउडा भन्छु तब मात्रै पत्याउँछन् ।विभिन्न ठाउँमा देउडा खेलेर घर पुगेपछि उनले आमा र छोराबीच संवाद पनि देउडाबाट हुने गरेको बताए । देउडा भन्न धेरै ठाउँमा जाँदा कमाइ पनि राम्रो हुने गरेको उनले बताए । धेरै ठाउँमा देउडा खेल्न जान्छु । अहिलेसम्म ३० लाख बढी नै आम्दानी भयो होला । यही कमाइले आमा र बहिनीको उपचार गरिरहेको छु, उनले भने । देउडा खेल्न आयोजकले उनलाई रेट कति हो भनेर सोध्छन् । त्यो बेला शंकरले देउडाबाटै जवाफ दिँदै भन्छन्: अरू खेल्दा रहडले, म खेल्दो दुःखलेभनी हेल्दो, भनी पाउँदो रहडी मुखले ।।"
गण्डकीमा प्रदेश युवा सम्मेलन,"कास्की (कास) पोखरामा गण्डकी प्रदेश युवा सम्मेलन सुरु भएको छ । नेपाल युवा परिषद्को आयोजनामा पोखराको रोयल महलमा शुक्रबारदेखि सुरु भएको सम्मेलनलाई गण्डकी प्रदेशका मुख्यमन्त्री सुरेन्द्रराज पाण्डेले उद्घाटन गरेका हुन् । मुख्यमन्त्री पाण्डेले युवा बिदेसिने ग्लोबल ट्रेन्ड चलेको भन्दै युवा विदेशिए पनि देशप्रतिको दायित्व कहिल्यै बिर्सन नहुने बताए । विदेशिएका युवाले देश र राष्ट्रको भविष्यप्रति चिन्ता गर्नुपर्ने र स्वदेशप्रति गाली मात्र गर्न नहुने सुझाव दिए । सम्मेलन शनिबारसम्म चल्नेछ ।कार्यक्रममा प्रदेश नीति तथा योजना आयोगका उपाध्यक्ष कृष्णचन्द्र देवकोटा, पोखरा महानगर प्रमुख धनराज आचार्य, कृषि उद्यमी बोधराज अर्याललगायतले कार्यपत्र प्रस्तुत गर्नेछन् । प्रदेशभरबाट सहभागी करिब २ सय जना युवाहरूबीच बृहत् छलफलपश्चात् पोखरा घोषणापत्रसमेत जारी हुने परिषद्का अध्यक्ष सरोज बानियाले जानकारी दिए । उद्यमी युवा समृद्ध देशः दिगो विकास लक्ष्यमा समान परिवेश भन्ने नाराका साथ ५ प्रदेश वाग्मती, लुम्बिनी, कर्णाली, कोशी र सुदूरपश्चिममा प्रदेशस्तरीय युवा सम्मेलन सम्पन्न भइसकेको छ ।तीनै तह अहिले आगामी आर्थिक वर्षको नीति तथा कार्यक्रम निर्माणको चरणमा रहेका बेला परिषद्ले प्रदेश युवा सम्मेलन गरी हरेक प्रदेशको प्रादेशिक कार्ययोजना निर्माण गरी प्रदेश सरकार, प्रदेश नीति तथा योजना आयोग र सामाजिक विकास मन्त्रालयलाई बुझाउने लक्ष्यका साथ यो सम्मेलन आयोजना गरिएको बानियाले बताए । यस्तै पोखरा नगर युवा परिषद्, सामाजिक विकास युवा तथा खेलकुद मन्त्रालय, युवा क्लब सञ्जाल गण्डकी प्रदेश, पोखरा रिसर्च सेन्टर, खल्तीलगायतका संस्थाले पनि सहयोग गरेका छन् । परिषद्ले विभिन्न क्षेत्रमा क्रियाशील भई सामाजिक तथा आर्थिक रूपान्तरणलगायत अन्य विधामा काम गर्ने १० जनालाई आइकन अफ गण्डकी प्रदेश वितरण गरिएको छ । यसरी सम्मानित हुनेमा महिला तथा बालबालिका विधामा अमोर सेवा गृह स्याङ्जाकी अध्यक्ष कमला पराजुली, पत्रकारितामा विजय नेपाल, समाजसेवामा प्रिन्सा रेग्मी, युवामा रश्मि गौतम, पर्यटनमा बलराम तिमिल्सिना, शिक्षामा मोनिका थापा, स्वास्थ्यमा सरस्वती पुरी, उद्यमशीलतामा विमल शर्मा, सूचना तथा प्रविधिमा रविन पौडेल र कृषि तथा जलवायुमा सन्तोष पौडेल रहेका छन् ।"
६४ वर्ष पुरानो भित्तामा मिथिला पेन्टिङ,"(जनकपुर)मर्निङ वाकमा निस्कने प्रायःजसोको ध्यान जनकपुर चुरोट कारखाना लिमिटेड (जचुकालि) को भित्ताले खिच्छ । फुङ्ग रङ उडेको, ठाउँठाउँमा प्लास्टर झरेर इँटा देखिने र झारपातले लुकेको जचुकालिको बाहिरी पर्खाल भने धपक्क बलेको छ । हातमा ब्रस र एक्रेलिक कलर बोकेर महिलाहरू लहरै भित्तामा मिथिला पेन्टिङ कोर्दै छन् । सडकपेटीमा बसेर कलाकार रमिता ठाकुरले राम र सीताको विवाह समयको प्रतीकात्मक चित्र भित्तामा कोर्दै थिइन् । गद्दी (आसन) मा बसेका राम र सीताको चित्रनिर उनले धनुषको स्केच पनि तयार पारेकी छन् । स्केच बनाएपछि रङ भरिनेछ, ठाकुरले भनिन्, अहिले त कालोकालो मात्र देखिएको होला । रङ भरेपछि गजब देखिन्छ । ठाकुरले दुई दिनदेखि बनाउन थालेकी मिथिला पेन्टिङ पूरै सक्न अझ दुई दिन लाग्ने बताइन् । याक, गैंडा र देउराली ब्रान्डको चुरोट उत्पादन गर्ने जचुकालि २०७० असार २० देखि बन्द छ । जचुकालिभित्र हाल मधेश प्रदेश सरकारको मुख्यालय छ । सोभियत संघ (रुस) को सहयोगमा २०१७ सालमा जनकपुरमा जचुकालिको निर्माण थालिएको थियो । करिब ६४ वर्षअघि निर्माण गरिएको जचुकालिको भित्तालाई मधेश प्रदेश सरकारले मिथिला पेन्टिङले सिँगार्न थालेको छ । मधेश प्रदेशको मुख्यमन्त्री तथा मन्त्रिपरिषद्को कार्यालयको मुख्यद्वारको पश्चिमी भित्तामा तीन जना कलाकारले एकैसाथ एउटै पेन्टिङलाई अन्तिम रूप दिँदै थिए । मिथिलाको वैवाहिक परम्परालाई भित्तामा उतारेका तीनै जना कलाकारले भने आफूहरूले लगाएको लुगाको रङ नै पेन्टिङमा पोतेका छन् । ३३ बिघा ९ कट्ठा जग्गा ओगटेको जचुकालिको १ किमि लामो बाहिरी पर्खालमा १ सय ६० वटा मिथिला पेन्टिङ कोरिनेछ । १ सय ६० वटै पेन्टिङ फरकफरक खालको हुनेछ, मधेश सरकारको भौतिक पूर्वाधार विकास मन्त्रालयका सूचना अधिकारी उदितकुमार ठाकुरले भने, करिब ५० जना कलाकार मिथिला पेन्टिङ बनाउन खटिएका छन् । भौतिक पूर्वाधार विकास मन्त्रालयले २० लाख रुपैयाँ खर्चेर जचुकालिको बाहिरी परिसर सिँगारिरहेको छ । मिथिलाको संस्कृति, रहनसहन, खानपान र विविधता झल्काउने १ सय ६० प्रकारका फरक मिथिला पेन्टिङ पर्खालमा पोतिने भौतिक पूर्वाधार विकास मन्त्रालयका सूचना अधिकारी ठाकुरले बताए । मधेश सरकारको मुख्यालयको बाहिरी पर्खाल कुरूप देखिन्थ्यो, सूचना अधिकारी ठाकुरले भने, हेर्दै आहा होस् भनेर बाहिरी पर्खालमा मिथिला पेन्टिङ कोर्न लगाइएको हो । सबै स्थानीय कलाकारले नै पर्खालमा मिथिला पेन्टिङ बनाइरहेका छन् ।मिथिला पेन्टिङका चित्रकार एससी सुमनले मिथिला पेन्टिङ पहिला माटोको भित्तामा कोरिन्थ्यो । माटोको भित्तामा मिथिला पेन्टिङ गर्दा प्राकृतिक रङ प्रयोग गरिन्थ्यो, सुमनले भने, पछि, सिमेन्टको पर्खालमा पेन्टिङ गर्न थालियो । अनि एक्रेलिक कलरको प्रयोग बढ्यो । उनका अनुसार भित्तामा मिथिला पेन्टिङ गर्ने थिम पुरानै भए पनि माध्यम भने बद्लिएको बताए । पहिला पौराणिक थिमका पेन्टिङ बन्थ्यो । अहिले समसामयिक विषयवस्तु पनि समेटिन थालिएको छ ।"
लगानी मोडालिटी नटुंगिँदा अन्योलमा बुढीगण्डकी,"(काठमाडौं)र्थ मन्त्रालयले लगानीको ढाँचा नटुग्याउँदा बुढीगण्डकी जलविद्युत् आयोजना कहिले सुरु हुने भन्नेमा अन्योल भएको छ । स्वदेशी लगानीमै निर्माण हुने गरी बुढीगण्डकीको लगानी ढाँचाको फाइल सहमतिका लागि ०८० चैतमै अर्थ मन्त्रालय पुगेको हो । तर अर्थ मन्त्रालयले हालसम्म लगानीको ढाँचामा सहमति दिइनसकेको ऊर्जा, जलस्रोत तथा सिँचाइ मन्त्रालयले जनाएको छ । अर्थ मन्त्रालयको सहमति पाएसँगै ऊर्जा मन्त्रालयले मन्त्रिपरिषद्मा प्रस्ताव पेस गर्नेछ । मन्त्रिपरिषद्ले प्रस्तावित लगानीको ढाँचालाई स्वीकृत गरेसँगै यो आयोजना निर्माणतर्फ अघि बढ्नुपर्ने प्रक्रिया हो । तर बुढीगण्डकीको लगानी ढाँचा सहमतिका लागि करिब ७ महिनादेखि अर्थ मन्त्रालयमा अड्किएको छ । बुढीगण्डकी जलविद्युत् आयोजनाको लगानी मोडालिटीबारे निर्णय भइनसकेको अर्थ मन्त्रालयका प्रवक्ता महेश भट्टराईले बताए । कुन माडोलिटिमा जाने भन्ने निर्णय भइसकेको छैन, छलफलकै क्रममा छ, उनले भने ।बुढीगण्डकी जलविद्युत् कम्पनी लिमिटेडको सञ्चालक समितिको १८औं बैठकले प्रस्ताव गरेको लगानीको ढाँचाअनुसार आगामी आर्थिक वर्षमा सुरु गरी आर्थिक वर्ष ०८८८९ भित्रै सम्पन्न गर्ने लक्ष्य लिएको छ । सञ्चालक समितिको बैठकले दुई वटा विकल्प स्वीकृत गरी थप निर्णयका लागि ऊर्जा, जलस्रोत तथा सिँचाइ मन्त्रालयमा पेस गरेको थियो । लगत्तै ऊर्जा मन्त्रालयले सहमतिका लागि अर्थ मन्त्रालयमा पठाएको थियो । लगानीको ढाँचा स्वीकृत गरेसँगै आयोजना निर्माणका लागि स्रोत सुनिश्चित हुने र जलविद्युत् आयोजनाको काम अघि बढ्ने कम्पनीले जनाएको छ । ०८० चैत १ मा बसेको कम्पनीको सञ्चालक समितिको बैठकले आयोजनाको लगानी ढाँचा र वित्तीय योजनासम्बन्धी दुईवटा विकल्पसहितको प्रस्ताव स्वीकृत गरेको थियो । चालु आर्थिक वर्षको बजेटमा सुक्खायामको विद्युत् माग सम्बोधन गर्न र जलविद्युत् निर्यात गर्न १ हजार २ सय मेगावाट क्षमताको आयोजनाको लगानी ढाँचा तय गरी निर्माण अघि बढाइने उल्लेख छ । कम्पनीले न्यून सम्भाव्यता कोष (भायबिलिटी ग्याप फन्डिङभीजीएफ) उपलब्ध गराउँदा आयोजनाको लागत ३ खर्ब १० अर्ब ४७ करोड र भीजीएफ नहुँदा आयोजनाको कुल निर्माण लागत ३ खर्ब ९८ अर्ब २ करोड रुपैयाँ अनुमान गरिएको छ । सोही लगानीको ढाँचा सहमतिका लागि अर्थ मन्त्रालयमा पुगेको हो ।स्रोत सुनिश्चितताका लागि विकल्पसहित लगानीको ढाँचा सहमतिका लागि अर्थ मन्त्रालयमा पठाए पनि हालसम्म कुनै जानकारी नआएको कम्पनीको प्रमुख कार्यकारी अधिकृत मधु भेटुवालले बताए । आयोजना अघि बढाउन तयार छ, तर लगानीको ढाँचा टुंगिएन, उनले भने, लगानीको मोडालिटी टुंगियो भने वित्तीय स्रोत सुनिश्चितता हुन्थ्यो, काम अघि बढाउनुहुन्थ्यो । सरकारले लगानीको ढाँचा टुंग्याएको खण्डमा सरकारबाट कति पैसा पाउने र पेट्रोलियम पदार्थमा पूर्वाधार शुल्कबापत उठाएको रकम कति ब्याजदरमा दिनेलगायत व्यवस्था टुंगिनेसमेत उनले सुनाए ।सन् २०३५ सम्म २८ हजार ५ सय मेगावाट बिजुली उत्पादन गर्ने सरकारको लक्ष्य रहेको र नदी प्रवाहमा आधारित मात्रै आयोजना रहेको जलाशययुक्त आयोजना तत्काल अघि बढाउन आवश्यक रहेको भेटुवालले बताए । हिउँदमा बिजुली आपूर्ति सुनिश्चित गर्न जलाशययुक्त आयोजना नै चाहिन्छ, जुन चाहिएको बेला चलाउन सकिने र नभएको बेला बन्द गरेर राख्न सकिन्छ, उनले भने । विस्तृत इन्जिनियरिङ प्रतिवेदन तयार र वातावरणीय प्रभाव मूल्यांकन (ईआईए) स्वीकृत भइसकेको उनको भनाइ छ । सुपरभिजन कस्ल्टेन्टका लागि टर्म्स एन्ड कन्डिसन तयार गरी सञ्चालक समिति सदस्यलाई अध्ययनका लागि दिइसकेको छ, जसले आयोजना निर्माण सुरु भएपछि आयोजनाको कार्यको सुपरिवेक्षण गर्छ, उनले भने, तीनवटा लटमा ठेक्का लगाउने हो, त्यसका लागि छनोट मापदण्डसमेत तयार भइसक्यो । बुढीगण्डकीको काम अघि बढाउन सबै काम सकिए पनि वित्तीय दायित्व नहुँदा रोकिएको भेटुवालको भनाइ छ । ०८० कात्तिक २३ मा बसेको मन्त्रिपरिषद् बैठकले आयोजनाको लगानी ढाँचा निर्धारण गर्न निर्देशन दिने निर्णय भएको थियो । कम्पनीले आयोजनामा सरकारले न्यून सम्भाव्यता कोष (भायबिलिटी ग्याप फन्डिङभीजीएफ) उपलब्ध गराउँदा र नगराउँदाको दुईवटा अवस्थालाई हेरेर अनुमानित कुल लागत, वित्तीय योजनाको ढाँचा र प्रतिफलको योजना बनाएको थियो । आयोजना विकास गर्न बुढीगण्डकी कम्पनीलाई सरकारबाट जग्गा प्राप्ति, सार्वजनिक पूर्वाधारहरूको पुनःस्थापना, वातावरण संरक्षण र वन क्षेत्र प्रयोगका लागि खर्चबापत आवश्यक पर्ने ७३ अर्ब २ करोड बराबरको भीजीएफ उपलब्ध गराउँदा आयोजनाको लागत ३ खर्ब १० अर्ब ४७ करोड बराबर पुग्ने अनुमान गरिएको छ । भीजीएफ नहुँदा आयोजनाको कुल निर्माण लागत ३ खर्ब ९८ अर्ब २ करोड रुपैयाँ अनुमान गरिएको छ । भीजीएफ उपलब्ध नगराउने र जग्गा प्राप्तिलगायतका काममा सरकारबाट भएको खर्चलाई स्वपुँजीमा समावेश गरी थप सहुलियतपूर्ण ऋण लगानीका रूपमा उपलब्ध हुने आधारमा उक्त लागत अनुमान गरिएको हो । निर्माण अवधिको ब्याजसमेत जोडिएको उक्त लागतमा २५ प्रतिशत स्वपुँजी र ७५ प्रतिशत कर्जाबाट जुटाइने गरी विकल्प अघि सारिएको छ । यो विकल्पअनुसार आयोजनाका लागि कुल २ खर्ब ९८ अर्ब कर्जा र १ खर्ब स्वपुँजी जुटाउनुपर्नेछ । कुल कर्जामध्ये सरकारको सहुलियतपूर्ण कर्जा (१ प्रतिशत ब्याजदरमा) २ खर्ब ६ करोड र व्यावसायिक कर्जा ९७ अर्ब ९७ करोड रुपैयाँ बराबर हुनेछ । कुल स्वपुँजी लगानीमा सरकारको स्वपुँजी लगानी ५१ प्रतिशत (५१ अर्ब) रहनेछ । बाँकी ४९ प्रतिशतमध्ये नेपाल विद्युत् प्राधिकरणको २० प्रतिशत (२० अर्ब), अन्य सरकारी एवं सार्वजनिक निकायको ९ प्रतिशत (९ अर्ब), सर्वसाधारणको १० प्रतिशत (१० अर्ब) र आयोजना प्रभावित बासिन्दाको १० प्रतिशत (१० अर्ब) स्वपुँजीका रूपमा उठाइनेछ । यो विकल्पमा लगानी गर्दा इक्विटी इन्टर्नल रेट अफ रिटर्न (ईआईआरआर) ११ दशमलव २५ प्रतिशत र रिटर्न अन इक्विटी (आरओई) १७५४ प्रतिशत हुने अनुमान गरिएको छ । आगामी आर्थिक वर्षबाट निर्माण सुरु गरेर ८ वर्षमा सकाउने लक्ष्य लिएको छ । कम्पनीका अनुसार आर्थिक वर्ष ०८१८२ बाट निर्माण सुरु गरी आर्थिक वर्ष ०८८८९ मा आयोजना सम्पन्न गर्ने लक्ष्य छ ।दोस्रो विकल्पमा सरकारले ७३ अर्ब २ करोड रकम भीजीएफका रूपमा उपलब्ध गराउँदा आयोजनाको कुल लागत ३ खर्ब १० अर्ब ४७ करोड बराबर हुने अनुमान छ । नेपाल सरकारले जग्गा प्राप्ति, सार्वजनिक पूर्वाधारको पुनःस्थापना, वातावरण संरक्षण र वन क्षेत्रको प्रयोगका लागि खर्चबापतको आवश्यक ७३ अर्ब २ करोड रकम भीजीएफका रूपमा उपलब्ध गराउँदा कर्जा ७० प्रतिशत र स्वपुँजी ३० प्रतिशत प्रस्ताव गरिएको छ । प्रस्तावित लगानी ढाँचाअनुसार २ खर्ब १८ अर्ब २६ करोड रुपैयाँ कर्जा र ९२ अर्ब २१ करोड रुपैयाँ स्वपुँजीका रूपमा हुने अनुमान छ । कुल कर्जामध्ये सहुलियतपूर्ण कर्जा (१ प्रतिशत ब्याजदरमा) १ खर्ब ३९ अर्ब ९१ करोड र व्यावसायिक कर्जा ७८ अर्ब ३५ करोड अनुमान गरिएको हो ।यो लगानी ढाँचामा ९२ अर्ब २१ करोड रुपैयाँ बराबर स्वपुँजीबाट लगानी प्रस्ताव गरिएको छ । यसमध्ये सरकारको स्वपुँजी लगानी ५१ प्रतिशत (४७ अर्ब ३ करोड) रहनेछ । बाँकी ४९ प्रतिशतमध्ये नेपाल विद्युत् प्राधिकरणले २० प्रतिशत (१८ अर्ब ४४ करोड), अन्य सरकारी एवं सार्वजनिक निकायको ९ प्रतिशत (८ अर्ब ३० करोड), सर्वसाधारणको स्वपुँजी लगानी १० प्रतिशत (९ अर्ब २२ करोड) र आयोजना प्रभावित क्षेत्रका बासिन्दाको १० प्रतिशत (९ अर्ब २२ करोड) बराबर स्वपुँजी लगानी जुटाइने प्रस्ताव गरिएको छ । यो ढाँचामा ईआईआरआर १३४६ प्रतिशत र आरओई २१७० प्रतिशत बराबर रहने अनुमान छ । आयोजना निर्माण अवधि र निर्माण लागतमा बढोत्तरी भए न्यूनतम स्वपुँजी अनुपात, सेयर लगानीको स्वीकारयोग्य प्रतिफल र व्यावसायिक कर्जाको साँवा ब्याजसहितको किस्ता कर्जा अवधिभित्र चुक्ता गर्न आवश्यक नगद प्रवाह सुनिश्चित गरी वित्तीय ढाँचा पुनरावलोकनका लागि सिफारिस गर्ने निर्णय पनि कम्पनीको सञ्चालक समितिको थियो । आयोजनालाई वित्तीय रूपले लगानीका लागि आकर्षक बनाउन ५० वर्षका लागि विद्युत् अनुमतिपत्र उपलब्ध गराउनका लागि सिफारिस गर्ने निर्णय पनि सञ्चालक समितिले गरेको थियो । गोरखा र धादिङ जिल्लाको सीमा भएर बग्ने बुढीगण्डकी नदीमा निर्माणका लागि प्रस्ताव गरिएको जलाशययुक्त बुढीगण्डकी जलविद्युत् आयोजना राष्ट्रिय गौरवका आयोजनामध्येको एक हो । १२ सय मेगावाट जडित क्षमताको यो आयोजनामा २६३ मिटर अग्लो बाँध हुनेछ । आयोजनाका अनुसार पृथ्वी राजमार्गको बेनीघाटबाट उत्तरतर्फ २ किमि टाढाको दूरीमा गोरखाको घ्याल्चोक र धादिङको सलाङको बीचमा २ सय ६३ मिटर उचाइ र ७ सय मिटर चौडाइको बाँध निर्माण हुनेछ । उक्त बाँधले नेत्रावती (आँखु) मा २२ किमि र बुढीगण्डकीमा करिब ४५ किलोमिटर मानव निर्मित ताल निर्माण हुनेछ । ०७९ चैत २४ मा बसेको मन्त्रिपरिषद् बैठकले आयोजना कम्पनी मोडलमा स्वदेशी लगानीबाटै बनाउने निर्णय गरेको थियो । सोही निर्णयअनुसार ०७९ असार २१ मा सरकारको अधिकांश सेयर स्वामित्व रहने गरी कम्पनी स्थापना भएको हो । आयोजनाबाट हिउँदमा १ हजार ४ सय ८ गिगावाट घण्टा बराबर ऊर्जा उत्पादन हुनेछ । यसैगरी बर्खामा १ हजार ९ सय ७५ गिगावाट घण्टा ऊर्जा उत्पादन हुनेछ । कम्पनीका अनुसार जग्गा अधिग्रहण र क्षतिपूर्तिबापत करिब ४३ अर्ब खर्चिसकेको जनाएको छ । ४९ हजार रोपनी जग्गा अधिग्रहण गरिसक्यो, त्यसको मुआब्जा र घरगोठदेखि फलफूलसमेतको क्षतिपूर्ति गरेर करिब ४३ अर्ब वितरण गरिसक्यो, उनले भने । ऊर्जा, जलस्रोत तथा सिँचाइ मन्त्रालयका प्रवक्ता चिरञ्जीवी चटौतले लगानी मोडालिटीबारे अर्थ मन्त्रालयसँग छलफल भइरहे पनि निष्कर्ष नआइसकेको बताए ।कहिले कति उठाइयो राजस्व ?  ०७२७३ मा १ अर्ब १६ करोड (बुढीगण्डकी जलविद्युत् आयोजना)  ०७३७४ मा ९ अर्ब ४३ करोड (बुढीगण्डकी जलविद्युत् आयोजना)  ०७४७५ मा ११ अर्ब ३६ करोड (पूर्वाधार विकास कर)  ०७५७६ मा १२ अर्ब ४१ करोड (पूर्वाधार विकास कर)  ०७६७७ मा १३ अर्ब ९८ करोड (पूर्वाधार विकास कर)  ०७७७८ मा २२ अर्ब ८७ करोड (पूर्वाधार विकास कर)  ०७८७९ २४ अर्ब ९५ करोड (पूर्वाधार विकास कर)  ०७९८० मा २० अर्ब ५६ करोड (पूर्वाधार विकास कर)  ०८०८१ मा २० अर्ब ५८ करोड (पूर्वाधार विकास कर)"
बुढीगण्डकी र पूर्वाधार विकास करका नाममा १ खर्ब १६ अर्ब राजस्व उठ्यो,"(काठमाडौं)१२ सय मेगावाटको बुढीगण्डकी जलविद्युत् आयोजना बनाउन भन्दै सरकारले आर्थिक वर्ष ०७२७३ देखि इन्धन आयातमा प्रतिलिटर ५ रुपैयाँ कर उठाउन थाल्यो । त्यतिबेला पनि अर्थमन्त्री रहेका विष्णु पौडेलले उपभोक्तालाई अतिरिक्त भार नपर्ने गरी भन्सार बिन्दुमै प्रतिलिटर ५ रुपैयाँका दरले कर लगाउने निर्णय गरेका थिए । सोहीअनुसार नेपाल आयल निगमले बजेट भाषणको भोलिपल्ट अर्थात् ०७२ जेठ १६ देखि कर उठाउँदै आएको छ । अहिलेसम्म बुढीगण्डकी जलविद्युत् आयोजनाको मुआब्जा र क्षतिपूर्ति मात्रै वितरण गरिएको बुढीगण्डकी जलविद्युत् कम्पनीका प्रमुख प्रशासकीय अधिकृत मधुप्रसाद भेटुवालले बताए । आयोजना निर्माण प्रक्रिया अघि बढाउन तयार रहे पनि लगानीको ढाँचा नै नटुंगिएको उनले सुनाए । नेपाल आयल निगमका अनुसार आर्थिक वर्ष ०७२७३ र ०७३७४ मा बुढीगण्डकीकै नाममा कर उठाइएको थियो । त्यसको चर्को आलोचना हुन थालेपछि अर्थ मन्त्रालयले बुढीगण्डकी शीर्षक हटाएर पूर्वाधार विकास कर का नाममा कर उठाउँदै आएको छ । बुढीगण्डकीकै नाममा सरकारले २ वर्षमा १० अर्ब ५९ करोड रुपैयाँ उठाएको थियो । बुढीगण्डकीकै नाममा उठाएको रकम नआए पनि मुआब्जा र क्षतिपूर्ति वितरणका लागि सरकारले नै पठाएको रकम वितरण गरेको बुढीगण्डकी जलविद्युत् कम्पनीका प्रमुख प्रशासकीय अधिकृत भेटुवालले बताए । हामीलाई आवश्यक बजेट सरकारले दिन्छ, मुआब्जा र क्षतिपूर्तिको पैसा पनि सरकारले दिएको हो । तर बुढीगण्डकीकै नाममा उठाएको पैसा होहोइन थाहा भएन, उनले भने, अहिले त बुढीगण्डकीका नाममा नभई पूर्वाधार विकास करका नाममा उठाइन्छ ।०७४७५ देखि पूर्वाधार विकास कर उठाइँदै आएको छ । ०७४७५ मा ११ अर्ब ३६ करोड, ०७५७६ मा १२ अर्ब ४१ करोड, ०७६७७ मा १३ अर्ब ९८ करोड, ०७७७८ मा २२ अर्ब ८७ करोड, ०७८७९ २४ अर्ब ९५ करोड, ०७९८० मा २० अर्ब ५६ करोड र ०८०८१ मा २० अर्ब ५८ करोड गरी कुल १ खर्ब २६ अर्ब ७१ करोड रुपैयाँ उठाइएको निगमले जनाएको छ । निगमले पेट्रोल, डिजेल र हवाई इन्धन (आन्तरिक र अन्तर्राष्ट्रिय) मा प्रतिलिटर ५ रुपैयाँ कर लगाउँदै आएको थियो । तर ०७७ माघबाट प्रतिलिटर ५ रुपैयाँ बढाएर अहिले प्रतिलिटर १० रुपैयाँ उठाउँदै आएको छ । ०७४७५ देखि ०८०८१ सम्म कुल १ खर्ब २६ अर्ब ७१ करोड रुपैयाँ संकलन भएको छ । निगमका अनुसार आयात हुने इन्धनमा भन्सार बिन्दुमै कर लाग्छ । त्यहीँबाट अर्थ मन्त्रालयको राजस्व खातामा जाने निगमका प्रवक्ता पूर्ण रिजालको भनाइ छ । पूर्वाधारका नाममा उठाइएका कर त्यसमै खर्चिने अर्थ मन्त्रालयका प्रवक्ता महेश भट्टराईले स्विकारे । उक्त शीर्षकमा आएको भन्दा बढी रकम हामीले पूर्वाधार विकासमा खर्च गरिरहेका छौं, उनले भने, डिजेल, पेट्रोल आउँछ, सडकमा गाडी कुद्छ, त्यसपछि सडक पूर्वाधार मर्मतसम्भार गर्न पनि पैसा चाहियो । त्यसकै लागि खर्च भइरहेछ । बुढीगण्डकीका नाममा कर उठाइए पनि त्यसकै लागि करिब ४३ अर्ब मुआब्जा र क्षतिपूर्ति त्यहीँबाट तिरेको उनले प्रस्ट्याए । बुढीगण्डकीका नाममा ४३ अर्ब खर्च गरिसकेका छौं, उनले भने । बुढीगण्डकी र पूर्वाधार विकास करका नाममा ९ वर्षमा १ खर्ब १६ अर्ब राजस्व उठेको निगमले जनाएको छ ।"
पुरानै नीतिगत व्यवस्थालाई निरन्तरता,"काठमाडौं (कास) नेपाल राष्ट्र बैंकले आर्थिक वर्ष ०८१८२ को मौद्रिक नीतिको पहिलो त्रैमासिक समीक्षा सार्वजनिक गरेको छ । कार्यान्वयन स्थिति, आन्तरिक तथा बाह्य आर्थिक एवं वित्तीय अवस्था तथा समष्टिगत आर्थिक परिदृश्यका आधारमा मौद्रिक नीतिको पहिलो त्रैमासिक समीक्षा गरिएको राष्ट्र बैंकले जनाएको छ । गत साउनमा सार्वजनिक मौद्रिक नीतिका कार्यदिशालाई नै निरन्तरता दिइएको राष्ट्र बैंकले जनाएको छ । विद्यमान अवस्था एवं परिदृश्य, विदेशी विनिमय सञ्चितिको स्तर तथा मुद्रास्फीतिको विश्लेषणका आधारमा आर्थिक वर्ष ०८१८२ को मौद्रिक नीतिको सजगतापूर्ण लचिलो कार्यदिशालाई निरन्तरता दिइएको छ, समीक्षा प्रतिवेदनमा भनिएको छ ।मौद्रिक नीतिको विद्यमान नीतिगत दरलाई ५ प्रतिशतमै यथावत् राखिएको समेत राष्ट्र बैंकले बताएको छ । ब्याजदर करिडोरअन्तर्गतको तल्लो सीमाका रूपमा रहेको निक्षेप संकलन दरलाई ३०० प्रतिशत र ब्याजदर करिडोरअन्तर्गतको माथिल्लो सीमाका रूपमा रहेको बैंक दरलाई ६५ प्रतिशतमा यथावत् राखेको छ ।राष्ट्र बैंकले विप्रेषण आप्रवाहमा भएको वृद्धिलगायत कारण ०८१ असोजमा कायम विदेशी विनिमय सञ्चितिले १४६ महिनाको वस्तु तथा सेवाको आयात धान्न सक्ने अवस्था जनाएको छ । वैदेशिक रोजगारीमा जाने नेपाली बढेकाले संख्या वृद्धि भई विप्रेषण आप्रवाहमा समेत वृद्धि हुने अनुमानका आधारमा चालु आर्थिक वर्षको बाँकी अवधिमा पनि विदेशी विनिमय सञ्चिति सुविधाजनक रहने राष्ट्र बैंकको अनुमान छ ।"
सुटकेस र सिरक घोषणा गरेर जुत्ता आयात,"(काठमाडौं)राजस्व अनुसन्धान विभागले नियन्त्रणमा लिएको कन्टेनरमा रसुवा भन्सारमा घोषणा गरेको सुटकेस र सिरकको बदला जुत्तैजुत्ता प्याक गरिएको कार्टुन भेटिएको छ । विभागले आयातकर्तालाई पक्राउ गरेर प्रज्ञापनपत्रमा उल्लिखित मालवस्तु जाँच्दा एउटा घोषणा गरेर अर्कै सामान आयात गरेको भेटिएको हो । राजस्वले सिल लगाएको कन्टेनरमा अर्को गाडीको सामान कसरी राखियो भन्ने विषयमा अनुसन्धान सुरु गरिरहेको छ । पक्राउ परेका बुद्ध लामालाई पुल्चोकस्थित राजस्व अनुसन्धानको कार्यालयमा राखेर बयान लिइँदै छ । कन्टेनर नियन्त्रणमा लिएको सातासम्म सम्पर्कमा नआएपछि सिन्धुपाल्चोकका आयातकर्ता लामालाई न्युरोडबाट पक्राउ गरेर अनुसन्धान सुरु गर्दा एउटा सामानको भन्सार तिरेर अर्कै मालवस्तु आयात गरेको खुलेको हो । लामाले आफ्नै नाममा रहेको बम्जन इन्टरप्राइजेजबाट सामान आयात गरेका थिए । प्रज्ञापनपत्रमा सुटकेस र सिरक घोषणा गरेर करिब आठ लाख भन्सार तिरेको देखिन्छ । भन्सार कर्मचारीले पनि प्रज्ञापनपत्रमा उल्लिखित सामान जाँचपास गरेको उल्लेख गरेका छन् । भन्सारको अभिलेखअनुसार २०, २४ र २८ इन्चका २१० वटा सुटकेस तथा २५० थान सिरक आयात भएको देखिन्छ । लामाले प्रारम्भमा आफूले सिल लगाएको कन्टनेरको ढोकाको एकापट्टिको नटबोल्ट खोलेर सिल नबिग्रने गरी सुटकेस र सिरक झिकेर जुत्ता लोड गरेको प्रारम्भिक बयान दिएको स्रोतले बतायो । जुत्ता कति परिणाममा कुन गुणस्तरको छ, जुत्ताबाहेक अन्य सामान पनि छ कि ? यी विषयमा राजस्वले औपचारिक रूपमा विवरण सार्वजनिक गरेको छैन । तर स्रोतले जुत्ता कम्तीमा २ हजार जोर रहेको जनाएको छ । कन्टेनरमा केही थान सिरकबाहेक सबै जुत्ता रहेको बताइएको छ । यही मंसिर २ को मध्याह्न जाँच सकिएको उक्त कन्टनेर बेलुकी ६३० मा भन्सार परिसरबाट बाहिरिएको थियो । राजस्वले कन्टेनर भन्सारबाट छुटेको पर्सिपल्ट मंसिर ४ मा बाटैबाट नियन्त्रणमा लिएको हो । अनुसन्धान भइरहेकाले विस्तृत जानकारी दिन विभागका महानिर्देशक चण्डीप्रसाद घिमिरेले चाहेनन् । अनुसन्धान अधिकृतले आयातकर्तासँग बयान लिएर प्रक्रिया अघि बढाइरहेका छन् । यकिन विवरण तयार भइसकेका छैनन्, उनले भने । ना ३ ख ७०१ नम्बरको कन्टेनर अघिल्लो मंगलबार नियन्त्रणमा लिएर राजस्व अनुसन्धान परिसरमा राखिएको थियो । राजस्वले कन्टेनर नियन्त्रणमा लिएपछि आयातकर्ताले आफ्नो सामान जाँच गर्न विभागमा निवेदन दिनुपर्छ । तर पक्राउ परेका लामा एक सातासम्म सम्पर्कमा नआएपछि पक्राउ गरेर अनुसन्धान सुरु गरिएको अनुसन्धान विभागले जनाएको छ ।"
जीएमआरले पाएको माथिल्लो कर्णालीको सेयर संरचना परिवर्तन स्वीकृत,"(काठमाडौं)भारतीय कम्पनी ग्रान्धी मल्लिकार्जुन राव (जीएमआर) ले ९ सय मेगावाट क्षमताको माथिल्लो कर्णालीको सेयर संरचना परिवर्तनका लागि दिएको निवेदन स्वीकृत भएसँगै वित्तीय व्यवस्थापन गर्ने बाटो खुलेको छ । लगानी बोर्डको ६० औं बैठकले बिहीबार जीएमआरले बुझाएको सेयर संरचना परिवर्तनलाई स्वीकृत गरेको हो । बोर्डका अनुसार अब माथिल्लो कर्णालीमा जीएमआरको ३४ प्रतिशत, भारतीय सरकारी कम्पनी सतलज जलविद्युत् विकास निगम (एसजेभीएन) को ३४ प्रतिशत, भारतीय नवीकरणीय ऊर्जा विकास एजेन्सी (इरेडा) को ५ प्रतिशत र नेपाल विद्युत् प्राधिकरणको २७ प्रतिशत सेयर रहन्छ । सेयर संरचना परिवर्तनका लागि जीएमआरले दिएको निवेदनमाथि कानुनी परामर्श गरी प्राप्त सुझावअनुसार सर्त राख्दै स्वीकृत गरेको लगानी बोर्डका प्रवक्ता प्रद्युमन उपाध्यायले बताए । परियोजना विकास सम्झौता (पीडीए) मा भएका व्यवस्थाअनुसार तलमाथि नहुने गरी केही सर्त राखेर वित्तीय व्यवस्थापन गर्न कम्पनीलाई मार्गप्रशस्त गरेको छ, उनले भने, कानुनी परामर्शबाट पीडीएको प्रावधानअनुसार तलमाथि नहुने गरी जेभी एग्रिमेन्ट गर्नुपर्छ भन्ने कानुनी राय पाएका थियौं ।यसअघि जीएमआरले माथिल्लो कर्णालीको बोर्डमा ९ जना सदस्यको प्रस्ताव गरे पनि लगानी बोर्डले ११ जना राख्नुपर्ने निर्णय गरेको उनले बताए । जीएमआरले ९ जना बोर्ड सदस्य प्रस्ताव गरेको थियो, त्यसमा लगानी बोर्डको बैठकले २ जना थपेर ११ जना बनाउने निर्णय भयो । बोर्डमा अब जीएमआरका ३, एसजेभीएनका ३ जना, इरेडाका १, नेपाल विद्युत् प्राधिकरणका २ र स्वतन्त्र सदस्य २ जना (एक जना नेपाली नागरिक नै हुनुपर्ने) निर्णय गरेको छ ।अब जीएमआरले एसजेभीएन, इरेडा र नेपाल विद्युत् प्राधिकरणसँग सयुंक्त उपक्रम (जेभी) सम्झौता गरेर लगानी बोर्डलाई बुझाउनुपर्नेछ । बोर्ड बैठकले उक्त सम्झौतापत्रलाई स्वीकृत गरेपछि जीएमआरले माथिल्लो कर्णाली निर्माणका लागि वित्तीय व्यवस्थापन (फाइनान्सियल क्लोजर) गर्न सक्ने प्रवक्ता उपाध्यायले बताए । बोर्डका अनुसार जीएमआरले आगामी माघ ४ भित्र वित्तीय व्यवस्थापन गरिसक्नुपर्नेछ । सरकारले सर्वोच्च अदालतमा मुद्दा परेपछि जारी अन्तरिम आदेशका कारण गुम्न गएको १८६ दिन समय थपिएको छ । त्यसकारण आगामी माघ ४ भित्र आयोजना निर्माणका लागि वित्तीय स्रोत जुटाइसक्नुपर्ने बोर्डले जनाएको छ । सर्वोच्च अदालतले अब समय नथप्न भनिसकेकाले माघ ४ भित्र वित्तीय स्रोत जुटाउन नसके जीएमआरबारे सरकारले जे निर्णय लिन्छ, सोहीअनुसार हुने लगानी बोर्डले जनाएको छ ।यसअघि सरकारले ०७९ असार ३१ मा आयोजनाको वित्तीय व्यवस्थापनका लागि २ वर्ष म्याद थपेको थियो । उक्त निर्णयलाई लिएर सर्वोच्चमा मुद्दा परेको थियो । सर्वोच्चले ०७९ कात्तिक १७ मा उक्त रिटमाथि सुनुवाइ गर्दै म्याद थप कार्यान्वयन नगर्न अन्तरिम आदेश दिएको थियो । त्यसपछि रतन भण्डारीलगायतले दायर गरेको रिटमा ०८० वैशाख २४ मा सर्वोच्च अदालतको संवैधानिक इजलासले फेरि म्याद नथप्न मन्त्रिपरिषद्लाई निर्देशनात्मक आदेश दिएको थियो । मुद्दा पर्नुअघिसम्म थप भएको म्यादलाई सर्वोच्चले वैधता दिए पनि त्यसपछि म्याद थप्न भने रोकेको थियो । यसअघि वित्तीय स्रोत जुटाउन नसकेपछि जीएमआर कम्पनीलाई पटकपटक म्याद थप गरिएको थियो । माथिल्लो कर्णालीमा वित्तीय स्रोत जुटाउन मात्रै १० वर्षको समय पाइसकेको र उक्त समय पर्याप्त भन्दै सर्वोच्चले पुनः म्याद थप गर्नु नपर्ने आदेशमा उल्लेख छ । सरकार र जीएमआरबीच ०६४ माघ १० मा माथिल्लो कर्णाली परियोजनाको सर्वेक्षण तथा ३०० मेगावाट विद्युत् निर्माण गर्ने समझदारीपत्रमा हस्ताक्षर भएको थियो । सरकारले माथिल्लो कर्णाली निर्माण, स्वामित्व, सञ्चालन र हस्तान्तरण (बुट) मोडलअर्न्तगत जीएमआरलाई दिएको थियो । आयोजना निर्माण गर्न अन्तर्राष्ट्रिय बोलकबोल गरिएकामा जीएमआरको प्रस्ताव उत्कृष्ट भन्दै तत्कालीन सरकार र जीएमआरबीच ०६५ साल (सन् २००८) मा आयोजना निर्माणका लागि समझदारीपत्र (एमओयू) भएको थियो । ०६६ पुस ५ मा जीएमआरले ३०० मेगावाटबाट अधिकतम उपयोग गरी ९ सय मेगावाट पुर्याउन विद्युत् विकास विभागसमक्ष निवेदन दिएको थियो । ०६८ मा लगानी बोर्डको स्थापना भएपछि लगानी बोर्ड ऐन, ०६८ को प्रावधानअनुसार यो आयोजनालाई मन्त्रिपरिषद्मार्फत निर्णय गराएर लगानी बोर्डको कार्यालय मातहत राखिएको थियो । यसैगरी ०७१ असोज ३ मा लगानी बोर्ड र जीएमआरबीच आयोजना विकास सम्झौता (पीडीए) भएको थियो ।पीडीए भएको दुई वर्षभित्र वित्तीय स्रोत जुटाउनुपर्ने भए पनि निर्धारित समयमा वित्तीय स्रोत जुटाउन नसकेपछि ०७३ पुसमा १ वर्ष म्याद थपिएको थियो । थपिएको १ वर्षमा पनि वित्तीय स्रोत जुटाउन नसकेपछि ०७४ कात्तिकमा बोर्डले पुनः १ वर्ष म्याद थपेको थियो । ०७५ भदौयता (०१८ सेप्टेम्बर) वित्तीय व्यवस्थापनका लागि जीएमआरलाई समय थप गरिएको थिएन । त्यसपछि ०७९ असार ३१ मा मन्त्रिपरिषद् बैठकले अर्को २ वर्ष म्याद थप गर्ने निर्णय गरेको थियो । पीडीएअनुसार नेपालले १२ प्रतिशत बिजुली निःशुल्क र २७ प्रतिशत सेयर नेपाल विद्युत् प्राधिकरणले पाउनेछ ।"
डेडिकेटेड र ट्रंकलाइन बक्यौता अर्को हाइड्रोपावरबाट उठाउन मिल्दैन ः सोपान,"(काठमाडौं)सौर्य ऊर्जा उत्पादकहरूको संस्था, नेपाल (सोपान) ले नेपाल विद्युत् प्राधिकरणले डेडिकेटेड फिडर र ट्रंकलाइन बक्यौता विवादमा जोडिएका उद्योगीहरूको लगानी रहेको हाइड्रोपावरबाट उठाउने गरी गरेको पत्राचारबारे ध्यानाकर्षण भएको जनाएको छ । सोपानले प्राधिकरणले पठाएको पत्र ऊर्जा उत्पादक कम्पनीहरूसँग भएको विद्युत् बिक्री सम्झौताविपरीत भएको बताएको छ । केवल साझा सेयरधनी रहेको आधारमा एउटा कम्पनीले भुक्तानी गर्नुपर्ने बक्यौता रकमको दायित्व विल्कुलै स्वतन्त्र अस्तित्व रहेको अर्को कम्पनीलाई बहन गराउने कार्य कम्पनी कानुनको स्थापित सिद्धान्तविपरीत हुन्छ, सोपानले जारी गरेको विज्ञप्तिमा उल्लेख छ । ऊर्जा कम्पनीहरूमा सर्वसाधारणलगायत अन्य कैयौं सेयरधनीको लगानी हुने गरेकाले अर्कै उद्योगको बक्यौता असुलउपर गर्दा सेयरधनीको हकअधिकारमा समेत गम्भीर आघात पर्ने, प्राधिकरणको कदमले विदेशी लगानीमा समेत नकारात्मक असर गर्ने तथा आगामी १० वर्षमा १० हजार मेगावाट उत्पादनको लक्ष्यमा समेत गम्भीर असर पर्न जाने भन्दै सोपानको निष्कर्ष छ । नेपालका धेरै जलविद्युत् कम्पनीमा विदेशी लगानी रहेको र यस्ता निर्णयले उनीहरूमा निराशा थपिएको छ । विदेशी साझेदारले पारदर्शिता र विश्वसनीयता गुमेको भन्दै चासो व्यक्त गरेका छन् । यस्तो अवस्थामा नेपालमा हुने वैदेशिक लगानीको माहोललाई कमजोर बनाउँदै लगानीकर्ताको विश्वासमा आँच पुर्याउन सक्ने खतरा छ । बक्यौता रहेका उद्योगकम्पनीहरूको रकम फरक अस्तित्व रहेका ऊर्जा कम्पनीहरूबाट असुलउपर गर्न नमिल्ने हुँदा, सो गर्नाले कैयौं सेयरधनीको हकमा आघात पर्ने हुँदा एवं ऊर्जा कम्पनीहरूको सम्भाव्यतामै असर गर्ने हुँदा त्यससम्बन्धी कुनै कार्य नगर्नुहुन अनुरोध गर्दछौं, विज्ञप्तिमा भनिएको छ ।"
कार्ल्सबर्ग ग्रुपले किन्यो कार्ल्सबर्ग साउथ एसिया पीटीईमा रहेको सेयर,काठमाडौं (कास) कार्ल्सबर्ग ग्रुपले कार्ल्सबर्ग साउथ एसिया पीटीई लिमिटेड (सीएसएपीएल) मा रहेको सीएसपीएल सिंगापुर होल्डिङ पीटीई लिमिटेडको ३३३३ प्रतिशत सेयर किनेको छ । सीएसएपीएलको कार्ल्सबर्ग इन्डिया प्रालि (सीआईपीएल) मा सय प्रतिशत सेयर स्वामित्व छ । नेपालमा पनि सीएसएपीएलले गोर्खा ब्रुअरी प्रालिमा सेयर स्वामित्व धारण गरी व्यवसाय सञ्चालन गरिरहेको छ । कम्पनीले जारी विज्ञप्तिअनुसार कार्ल्सबर्ग ग्रुपले अब भारतमा रहेको व्यवसायको शतप्रतिशत स्वामित्व ग्रहण गरेको छ । यसैगरी सीएसएपीएलमार्फ गोर्खा ब्रुअरीमा ९९९४ प्रतिशत सेयर स्वामित्व कायम गरेको छ ।
टूपीएमलाई 'फ्युचर फर्वार्ड स्टार ब्रान्ड' अवार्ड,काठमाडौं (कास) टूपीएम स्न्याक्स एन्ड नुडल्सले अवार्ड जितेको छ । भारतको मुम्बईमा आयोजित एक समारोहबीच टूपीएम फ्युचर फर्वार्ड स्टार ब्रान्ड अवार्डबाट सम्मानित भएको छ । रिलायन्स रिटेलले टूपीएमलाई उक्त अवार्डबाट सम्मान गरेको हो । कम्पनीको प्रतिनिधित्व गर्दै वेदान्त जाजुले अवार्ड ग्रहण गरे । उक्त अवार्ड प्राप्त गरेसँगै प्रतिस्पर्धी बजारमा टूपीएमको सफलतालाई देखाएको कम्पनीले जनाएको छ । भारतीय बजारमा छोटो समयमा सबैले मन पराउने ब्रान्ड बन्न सफल भएकामा कम्पनीले खुसी व्यक्त गरेको छ । भारतीय खुद्रा बजारमा भविष्य निर्माण गर्ने सोच र सम्भावना भएका उदीयमान ब्रान्डलाई उक्त अवार्ड दिने गरिएको बताइएको छ ।
बजारमा क्वालिटीको 'के मज्जा',काठमाडौं (कास) क्वालिटी थाई फुड्सले नयाँ उत्पादन के मज्जा ब्रान्डको चाउचाउ बजारमा ल्याएको छ । उद्योगले बजारमा विभिन्न ब्रान्ड र स्वादमा पाइने चाउचाउमा क्वालिटीले श्रीराचा रामेनमा थाई स्वादमा नयाँ उत्पादन बजारमा ल्याएको हो । उद्योगका अनुसार नेपाली बजारमा के मज्जा उत्पादन ३० रुपैयाँमा उपलब्ध हुनेछ । यो मांसाहारी र शाकाहारी दुवै स्वादमा उपलब्ध हुने कम्पनीका व्यवस्थापक शंकर दाहालले जनाए । कम्पनीले ग्राहकको स्वास्थ्यलाई ध्यानमा राख्दै आवश्यक मात्राको पिरो भएको चाउचाउ बजारमा ल्याएको उनको भनाइ छ ।
ज्योति विकास बैंक र एनईओ मनी ट्रान्सफरबीच सहकार्य,काठमाडौं (कास) ज्योति विकास बैंक र एनईओ मनी ट्रान्सफरबीच सहकार्य भएको छ । ज्योति विकास बैंक र एनईओले नेपाल राष्ट्र बैंकद्वारा इजाजत प्राप्त गरी मनी ट्रान्सफर अपरेटर (एमटीओ) सँग नीतिगत साझेदारी गरेका हुन् । सम्झौताअनुसार विदेशबाट एनईओ मनी ट्रान्सफरर्माफत पठाइएको रेमिट्यान्स रकम अब ग्राहकले बैंकका शाखा कार्यालयमार्फत प्राप्त गर्नेछन् । एनईओले बैंकको वित्तीय समावेशलाई प्रवर्द्धन गर्न र वित्तीय समाधानका लागि विश्वसनीय साझेदारको रूपमा काम गर्ने जानकारी दिएको छ ।
नामीको प्रारम्भिक मूल्य समायोजन,"काठमाडौं (कास) नामी गाडीको आधिकारिक विक्रेता एमएडब्लू वृद्धि नेपालले बजारमा नामी ब्रान्डका गाडीको प्रारम्भिक मूल्य समायोजन गरेको जनाएको छ । कम्पनीले नेपालमा नामी गाडीको सुरुवाती चरणमा सीमित अवधिका लागि विशेष मूल्य कायम गरेको थियो । यसअनुसार अब कम्पनीले नामी ब्रान्डका गाडीमा सुरुवाती २५ हजार रुपैयाँ बढाएको छ । यससँगै कम्पनीले नामी ई वानको मूल्य ३० लाख २४ हजार, नामी ई२ लाई ३२ लाख ४९ हजार र नामी ई३ को मूल्य ३५ लाख ९९ हजार रुपैयाँ कायम गरेको छ । नामीको डुअल कलर भेरिएन्टमा अतिरिक्त ५० हजार रुपैयाँ पर्ने कम्पनीको भनाइ छ ।"
परराष्ट्रमन्त्री राणा र चिनियाँ समकक्षीबीच भेटवार्ता,"(काठमाडौं)परराष्ट्रमन्त्री आरजु राणा देउवा र चिनियाँ विदेशमन्त्री वाङ यीबीच शुक्रबार चीनको छेन्दु सहरमा भेटवार्ता भएको छ । भेटमा नेपालचीन सम्बन्धका विविध पक्ष, आपसी हित र साझा चासोका साथै प्रधानमन्त्री केपी शर्मा ओलीको आसन्न चीन भ्रमणबारे छलफल भएको छ । भ्रमणको क्रममा हुने दुई देशबीचको सहयोग आदानप्रदानका विषयमा पनि कुराकानी भएको परराष्ट्र मन्त्रालयले जनाएको छ । चिनियाँ विदेशमन्त्री वाङको निमन्त्रणामा चीन गएकी परराष्ट्रमन्त्री राणाले वाङलाई नेपाल भ्रमणको पनि निम्तो दिएकी छन् । वार्ताका क्रममा चीनको ७५ औं स्थापना दिवस र आगामी वर्ष नेपालचीन कूटनीतिक सम्बन्ध स्थापनाको ७०औं वार्षिकोत्सवका अवसरमा चीन सरकार र चिनियाँ नागरिकलाई मन्त्री राणाले बधाई दिइन् । उनले पछिल्लो समय नेपालचीन सम्बन्धमा उल्लेखनीय उपलब्धिहरू हासिल भएको र यसले सम्बन्ध थप बलियो बन्दै गएको उल्लेख गरिन् । चीन भ्रमण गर्ने नेपाली नागरिकलाई हालै भिसा शुल्क नलाग्ने घोषणा गरेकोमा उनले चीन सरकारलाई धन्यवाद दिइन् । राणाले नेपालचीनबीचका सबै परम्परागत सीमा नाका पुनः नियमित रूपमा सञ्चालनमा आइसकेका र त्यहाँ दुवै देशका नागरिक, सामान र सेवाहरूको सीमापार आवागमन निर्बाध बनेकाले यसलाई थप सहज एवं प्रभावकारी बनाउन दुवै पक्षबाट महत्त्वपूर्ण योगदान पुग्ने विश्वास गरिएको बताइन् । पछिल्लो समयमा नेपाल र चीनबीच उच्चस्तरीय भ्रमणहरूको आदानप्रदान भइरहेको र यी भ्रमणले दुई देशबीच निकट तथा मैत्रीपूर्ण सम्बन्धलाई सुदृढ बनाउँदै नयाँ गति प्रदान गर्दै लैजाने उनले विश्वास व्यक्त गरिन् । वार्ताका क्रममा प्रधानमन्त्री ओलीको आसन्न चीन भ्रमणको क्रममा समझदारी एवं सम्झौता हुने विभिन्न आयोजना एवं सहयोग आदानप्रदानबारे पनि छलफल भएको छ । भेटवार्तामा मन्त्री राणाको नेतृत्वमा चीनका लागि नेपाली राजदूत कृष्णप्रसाद ओली, नियोग उपप्रमुख सुरेन्द्र यादव, छेन्दुस्थित नेपाली महावाणिज्यदूत र परराष्ट्र मन्त्रालयका अधिकारीहरू सहभागी भए । चिनियाँ विदेशमन्त्री वाङले मन्त्री राणा र नेपाली प्रतिनिधिमण्डलको सम्मानमा रात्रिभोजसमेत आयोजना गरेका थिए । राणा शनिबार नेपाल फर्कने कार्यक्रम छ । सोमबार प्रधानमन्त्री ओलीसँगै चारदिने भ्रमणमा फेरि बेइजिङ जाने छिन् ।"
डुबानबाट वन्यजन्तु जोगाउन माटाको ढिस्को,"चितवन (कास) उत्तर र पश्चिम सिमानामा बग्ने बूढी राप्ती खोलाका कारण बर्खामा बाघमारा सामुदायिक वन क्षेत्र नै डुबानमा पर्छ । डुबानका बेला यहाँका वन्यजन्तु बगेर अन्यत्र जाँदा मर्न पनि सक्छन् । त्यसैले वनमा रहेका चित्तल, खरायोजस्ता साना जंगली जनावरलाई डुबानको जोखिमबाट जोगाउन बाघमारा मध्यवर्ती सामुदायिक वन उपभोक्ता समितिले माटाको ढिस्का निर्माण गरेको छ । वन उपभोक्ता समिति अध्यक्ष जितबहादुर तामाङले बर्खाअघि बनेका दुई ठाउँका ढिस्काले जनावरलाई धेरै राहत पुगेको बताए । बूढी राप्ती खोला आडैबाट बग्छ । केही तल दक्षिणमा पुगेर राप्तीमा मिसिन्छ । हाम्रै वनको आडमा उत्तरमा बूढी राप्तीमा अर्को खोला पनि मिसिन्छ । यो ठाउँ खोलाको संगम पनि हो, उनले भने, नदीको तटमा भएको र होचो जमिन भएका कारणले बाघमारा वनमा डुबानको समस्या छ । तामाङका अनुसार वनको क्षेत्रफल २ सय १५ हेक्टर रहेको छ । बर्खाका बेला अधिकांश भाग डुबानमा पर्ने गर्छ । कतै धेरै डुबान हुन्छ, कतै कम हुन्छ तर वनको लगभग ७० प्रतिशत भूभाग डुबानमा पर्छ । यस्तो बेला जमिनमा बस्ने वन्यजन्तुलाई समस्या हुन्छ, अध्यक्ष तामाङले भने । वनले गत वैशाखमा ढिस्को बनाएको हो । एउटा ढिस्को ३६ मिटर लम्बाइ र २५ मिटर चौडा छ । उचाइ करिब सात फिट रहेको अध्यक्ष तामाङले बताए । ढिस्कोको झन्डै पाँच फिट हाराहारीमा डुबानका बेला वरपरका जंगली जनावर ढिस्कामा उक्लेर सुरक्षित भए, उनले भने । एउटा ढिस्कोले तीन कट्ठा हाराहारी जमिन ओगटेको छ । दुई ठाउँ ढिस्को बनाउन ११ लाख रुपैयाँ खर्च भएको अध्यक्ष तामाङले जानकारी दिए । यो पटक पनि ठूलो बाढी आएको हो । धन्न बेलैमा ढिस्को तयार भएको थियो, त्यसैले ठूलो नोक्सानी भएन । यसअघि २०७४ साउनमा ठूलो बाढी आउँदा यहाँ भएका जनावर धेरै बगे, केही मरे । जनावर देख्नै गाह्रो हुन्थ्यो, उनले भने । बाघमारा वन चितवन राष्ट्रिय निकुञ्जसँग नजिकै रहेको मध्यवर्ती सामुदायिक वन हो । यहाँ गैंडा, चित्तल, बँदेल, चितुवा प्रशस्त पाइन्छन् । बेलाबेला बाघ पनि देखा पर्छ । पर्यटकीय क्षेत्र सौराहाको आडमा रहेको बाघमारा वनमा हात्ती सफारी गर्न धेरै पर्यटक पुग्ने गर्छन् । त्यसैले यहाँका जनावर जोगाउन अति आवश्यक छ । अझै तीन ठाउँमा यस्ता ढिस्का बनाउनुपर्ने देखिन्छ, अध्यक्ष तामाङले भने ।जनावरका लागि बर्खा र डुबानका बेला उक्लिएर बस्न यस्ता ढिस्का निकै उपयोगी हुने चितवन राष्ट्रिय निकुञ्जका सूचना अधिकारी तथा संरक्षण अधिकृत अविनाश थापा मगरले बताए । डुबान हुने निकुञ्ज क्षेत्रमा पनि यस्ता संरचना बनाउन बेलाबेलामा अध्ययन समितिहरूले सिफारिस गरेका छन् । तर निकुञ्जभित्र हालसम्म यस्ता ढिस्का नबनेको उनले बताए । निकुञ्ज बाहिर मध्यवर्ती वनहरूमा यस्ता माटोका संरचना बनेका छन् । त्यसले राम्रो काम पनि गरेको देखिएको छ । निकुञ्जभित्रै पनि बनाउनुपर्ने ठाउँहरू छन्, संरक्षण अधिकृत थापा मगरले भने ।"
नामीको प्रारम्भिक मूल्य समायोजकीर्तिपुरमा क्रिकेट महाकुम्भ,"(काठमाडौं)नेपाल प्रिमियर लिग (एनपीएल) ले नेपाली क्रिकेटको मुहार फेर्ने विश्वास खेलाडीहरूले लिएका छन् । नेपाल क्रिकेट संघ (क्यान) ले आफ्नो पूर्ण स्वामित्वमा पहिलो पटक आयोजना गर्न लागेको एनपीएल शनिबार सुरु हुँदै छ ।नेपालका घरेलुसहित राष्ट्रिय टोलीका खेलाडीहरू तथा ४० विदेशी खेलाडीले एनपीएललाई प्रतिस्पर्धात्मक पनि बनाउने अपेक्षा गरिएको छ । यसले नेपाली क्रिकेटलाई आर्थिक रूपमा बलियो बनाउनुका साथै खेलाडीको क्षमता तिखार्दै प्रतिभावानलाई अगाडि ल्याउने विश्वास गरिएको छ ।नेपाल क्रिकेटका लागि एनपीएल एकदमै महत्त्वपूर्ण प्रतियोगिता हो । आईपीएलले भारतलाई जसरी सहयोग गरेको छ, त्यसरी एनपीएलले नेपाल क्रिकेटलाई सहयोग गर्छ जस्तो लाग्छ । एनपीएल अहिले जसरी चर्चा छ, त्यसले ठूलो आकार लिनसक्छ, लुम्बिनी लायन्सको नेतृत्व गरिरहेका राष्ट्रिय टोलीका कप्तान रोहित पौडेलले भने । उनले थपे, योभन्दा अघि जति पनि लिग भएको थियो र अहिले जसरी एनपीएल हुन लागेको छ त्यसमा ठूलो भिन्नता छ । काठमान्डु गुर्खाजका कप्तान करण केसीले स्टार स्पोर्ट्स टेलिभिजनमा प्रत्यक्ष प्रसारण हुने हुनाले नेपाली खेलाडीलाई विदेशी लिगका लागि ढोका खोलिदिने विश्वास व्यक्त गरे । भारतका शिखर धवन, न्युजिल्यान्डका जिम्मी निसम, मार्टिन गप्टिलले एनपीएलमा विभिन्न टोलीबाट खेलिरहेका छन् । अनिल जनकपुरको कप्तानपछिल्लो समय नेपाली राष्ट्रिय टोलीमा आफ्नो स्थान बलियो बनाएका अनिल साहले जनकपुर बोल्ट्सको कप्तानी गर्नेछन् । शुक्रबार क्याप्टेन मिडिया डे मा अनिल कप्तानको रूपमा प्रस्तुत भए । जनकपुरले यसअघि आसिफ शेखलाई मार्की खेलाडीमा लिएको थियो । अन्य सबै मार्की खेलाडी नै कप्तान रहे पनि जनकपुरले अनिललाई टोलीको नेतृत्व गर्ने जिम्मेवारी दिएको हो । यसले केही फरक नपर्ने अनिल जनाउँछन् । मार्की खेलाडी भएर कप्तान नै हुनुपर्छ भनेर जरुरी छैन, म कप्तान भएर होस् वा आसिफ कप्तान भएर केही फरक पर्छ जस्तो लाग्दैन । घरेलु खेलाडीसँग म धेरै सम्पर्कमा हुन्छु त्यही भएर पनि सायद मलाई कप्तानी जिम्मेवारी दिइएको होला । तर यसको मतलब यो होइन कि सबै मैले नै गर्ने हो, टिममा सबैको आआफ्नो जिम्मेवारी हुन्छ । मेरो अलि धेरै हुन्छ होला, हामी सबै मिलेर गर्ने हो, अनिलले भने । उनले थपे, आसिफलाई यो विषयमा कुनै समस्या छैन । हाम्राबीचमा धेरै छलफल भइसकेको छ, जे जस्तो योजना बनाइरहेका छौं, त्यसमा आसिफलाई पनि समावेश गरेका छौं । आसिफलाई पनि एउटा जिम्मेवारी दिएका छौं, एउटा सिनियर खेलाडीको रूपमा उसले कसरी नेतृत्व गर्नुपर्छ भनेर । कप्तान जो भए पनि केही समस्या हुन्छ जस्तो लाग्दैन । विराटनगर र जनकपुरको पहिलो खेलविराटनगर किंग्स र जनकपुर बोल्ट्सबीच एनपीएलको पहिलो खेल हुनेछ । स्थानीय तह उपनिर्वाचनका कारण ८ फ्रेन्चाइज टोली सहभागी प्रतियोगितामा आइतबार कुनै खेल हुनेछैन । राउन्ड रोबिन लिगपछि शीर्ष चार टोली प्लेअफमा पुग्नेछन् । हाम्रो तयारी काठमाडौंमा आएर मात्र सुरु भयो, उता मैदान उपलब्ध पनि थिएन । यहाँ आएपछि एउटा अभ्यास खेल पनि भयो, त्यसमा राम्रो भयो । हाम्रो टोली सन्तुलित नै पायौं, विदेशी खेलाडीको साथले हाम्रो टोली अझ मजबुत बनेको छ, जनकपुरका कप्तान अनिलले भने, एनपीएल हामी खेलाडीलाई राम्रो प्लेटफर्म हो । हामी सबैलाई थाहा छ, यो कतिको महत्त्वपूर्ण प्रतियोगिता हो भनेर ।आइपुगे धवनएनपीएल खेल्न आउने सबैभन्दा ठूलो नाममध्येका शिखर धवन शुक्रबार साँझ काठमाडौं ओर्लिएका छन् । उनले सोमपाल कामीको नेतृत्वमा रहेको कर्णाली याक्सबाट खेल्नेछन् । कर्णाली याक्सका प्रवर्द्धकहरू झनकदत्त खनाल र गृहेन्द्र घिमिरले धवनलाई त्रिभुवन विमानस्थलमा स्वागत गरेका थिए । कर्णालीले सोमबार जनकपुरसँग खेलेर एनपीएलको यात्रा सुरु गर्नेछ ।"
नेपाल श्रीलंकासँग पराजित,"काठमाडौं (कास) नेपाली टोली शुक्रबार एसीसी यू१९ एसिया कप क्रिकेटको पहिलो खेलमा श्रीलंकासँग ५५ रनले पराजित भएको छ । यूएईमा शुक्रबार सुरु प्रतियोगितामा बलिङबाट खेलमा पुनरागमन गरे पनि शारजहाँ क्रिकेट रंगशालामा नेपालको ब्याटिङ खासै जम्न सकेन ।नेपालले टस जितेपछि ब्याटिङमा आएको श्रीलंका यू१९ पूरा ५० ओभरमा खेल्दै २ सय ३३ रनमा अलआउट भयो । ओपनर मयन यादवले ६२ रन बनाए पनि जवाफमा आएको नेपाल ४६२ ओभरमा १ सय ७८ रनमै अलआउट भयो । मयनले ९१ बल खेल्दा ३ चौका र २ छक्का प्रहार गरे ।उनले आकाश त्रिपाठीसँग मिलेर ११ ओभरमा ३९ रन जोड्दै नेपाललाई संयमित सुरुआत दिलाए । आकाशले ३३ बल खेल्दै ३ चौकासहित १९ रन बनाए । त्यसपछि अन्यले खासै योगदान दिन सकेनन् । अर्जुन कुमाल १२, सन्तोष यादव १०, नरेन भट्ट १२, रोशन विश्वकर्मा ५, उत्तम थापामगर २९ बलमा १ छक्कासहित १७, नरेन्द्र साउद १ चौकासहित १६ र कप्तान हेमन्त धामी ३ रनमा आउट भए । युवराज खत्रीले खाता खोल्न सकेनन् । श्रीलंकाका प्रवीण मनीषले ९ ओभरमा ३० रन खर्चेर ३ तथा न्युटन रन्जिथ कुमार, कुगादास माथुलान र विहास थेवमिकाले २२ विकेट लिए ।यसअघि श्रीलंकाबाट प्लेयर अफ द म्याच सारुजान सानमुगानाथनले ६२ रन बनाए । उनले ९९ बलमा २ चौका प्रहार गरे । लकभिन अवेयसिंघेले ५३ बलमा २ चौका र १ छक्कासहित ५०, काविजा गामागेले ४४ बलमा ३ चौकासहित ३७ तथा दुलनित सिगेरा र भीमाथ दुनसेराले समान २४ रन बनाए ।नेपालबाट सन्तोष यादवले ४ विकेट लिए । उनले १० ओभरमा ४५ रन खर्चे । युवराजले १० ओभरमा १ मेडन राख्दै ४४ रन खर्चेर २ तथा हेमन्त र नरेन साउदले ११ विकेट लिए । नेपाल समावेश समूह बी को अर्को खेलमा बंगलादेशले अफगानिस्तानलाई ४५ रनले हरायो । नेपालले आइतबार बंगलादेशसँग खेल्नेछ ।"
इलन मस्कको नजर नेपालतिर,"विश्व प्रसिद्ध क्रेडिट रेटिङ संस्था फिच रेटिङ्स ले नेपाललाई डबलबी माइनस अर्थात् भारतभन्दा अलिकति मात्रै तल सार्वभौम रेटिङ दिएको चर्चाबीच प्रधानमन्त्री केपी शर्मा ओलीले अघिल्लो शुक्रबार एक रोचक तस्बिर सामाजिक सञ्जालमा पोस्ट गरे । पोस्ट भएको केही समयमा उत्सुकता, हँसीमजाक र चासोको विषय बनेको उक्त तस्बिरमा ओली विश्वकै धनाढ्य अर्बपति इलन मस्कसँग भिडियो कन्फेरेन्समा कुराकानी गरिरहेका देखिन्छन् । अहिले एलन मस्कसँग कुरा गरिरहेको छु भन्दै ओलीले गरेको पोस्टमा फेसबुकमा मात्रै ७ हजारभन्दा बढी प्रतिक्रिया छन् । त्यसयता मस्कको नेपालमा केकस्ता इन्टरेस्ट हुन सक्छन्, उनले नेपाललाई दिएको महत्त्वको अर्थ के हुन सक्छ, यसबाट नेपाललाई लाभहानि के होला भन्ने विषयमा अनेक विश्लेषण र जिज्ञासा फैलिएका छन् । अमेरिकी राष्ट्रपतिमा निर्वाचित डोनाल्ड ट्रम्पसँग मस्कको पछिल्लो घनिष्टताका कारण उनको व्यवसायलाई समेत भूराजनीतिक कोणबाट मनग्गे अर्थ्याइएको छ ।स्याटलाइटमार्फत इन्टरनेट सुविधा दिँदै आएको अमेरिकी कम्पनी स्टारलिंकले नेपालमा सेवा विस्तारका लागि सक्रिय पहल गरिरहेका बेला सो कम्पनीका संस्थापक मस्क र प्रधानमन्त्री ओलीबीच झन्डै १४ मिनेट भर्चुअल कुराकानी भएको हो । माइक्रोसफ्ट टिममार्फत भएको संवादमा टेक अर्बपति मस्कले विश्वकै सर्वोच्च शिखर सगरमाथामा स्टारलिंकको हाईस्पिड इन्टरनेट चलेको हेर्ने आफ्नो ठूलो इच्छा भएको बताएका थिए । स्टारलिंकका लागि नेपालमा रहेका नीतिगत र व्यावहारिक अवरोध फुकाउन मस्कले विशेष अनुरोध गरेको ओलीका सूचना प्रविधि विज्ञ असगर अलीले जानकारी दिए । ओलीमस्क संवादका लागि अलीले नै स्टारलिंकको ग्लोबल लाइसेन्सिङ प्रमुख रेबेका स्लिक हन्टरमार्फत तारतम्य मिलाएका थिए । केही समयअघि काठमाडौं आएकी रेबेकाले यहाँस्थित अमेरिकी दूतावासको सहयोगमा सञ्चार तथा सूचना प्रविधिमन्त्री पृथ्वी सुब्बा गुरुङ र प्रधानमन्त्री ओलीलाई भेटेर स्टारलिंकले कसरी काम गर्छ भन्ने डेमो प्रस्तुत गरेकी थिइन् । यसअघि उनले भुटानका प्रधानमन्त्री छिरिङ तोब्गेलाई पनि यस्तै ब्रिफ गरेकी थिइन् । दक्षिण एसियाली देशमध्ये भुटान र नेपालमा मात्रै स्टारलिंक आउनेनआउने तय हुन बाँकी छ । मस्कले स्टारलिंक सेवा विस्तारबारे कुरा राख्दा प्रधानमन्त्री ओलीले त्यसलाई रातो कार्पेटले स्वागत गरिने तर पहिलो चरणमा आन्तरिक अध्ययनपछि निर्णय लिइने प्रतिक्रिया दिएको सो संवादका बेला उपस्थित अलीले जानकारी दिए । नयाँ प्रविधि भित्र्याउने विषयमा नेपाल सरकार सकारात्मक रहेको र मस्कजस्ता प्रविधि क्षेत्रका अग्रणी व्यक्तिलाई रातो कार्पेट बिछ्याएरै स्वागत गर्न चाहन्छौं भनेर हाम्रा प्रधानमन्त्रीले बताउनुभएको थियो, अलीले भने, यस विषयमा अध्ययन गरेर अघि बढ्ने उहाँले मस्कलाई स्पष्ट पार्नुभयो । मस्कले चाहिँ माउन्ट एभरेस्टमा स्टारलिंक चलेको हेर्ने इच्छा छ भनेका थिए । सरकारका प्रवक्तासमेत रहेका सञ्चारमन्त्री गुरुङले भने स्टारलिंकले नेपालमा सेवा विस्तार गर्न नेपालको कानुन मान्नुपर्ने बताएका छन् । उनले कान्तिपुर टेलिभिजनको फायरसाइड कार्यक्रमको पछिल्लो अंकमा जुनसुकै लगानीकर्ता ऐनकानुनअनुसार आउनुपर्ने र त्यसरी आए पनि स्वीकृति दिनेनदिने विषय सरकारले निर्णय गर्ने बताएका थिए । दूरसञ्चार तथा इन्टरनेट सेवामा अधिकतम विदेशी लगानी ८० प्रतिशत र बाँकी २० प्रतिशतका लागि स्थानीय साझेदार हुनुपर्ने कानुनी व्यवस्था छ । शतप्रतिशत विदेशी लगानीका साथ स्टारलिंक नेपाल आउन सम्भावना नरहेको मन्त्री गुरुङको भनाइ छ । तथापि, यस विषयमा सरकारले अध्ययन समिति बनाएर अघि बढ्ने तय गरेको छ । ठूला डेटा सेन्टरमा लगानी गर्न आग्रहओलीसँगको संवाद क्रममा मस्कले नेपालको स्वास्थ्य र शिक्षा क्षेत्रमा प्रविधिको इन्टरभेन्सन मार्फत आफूले केही गर्न चाहेको पनि बताएका थिए । ओलीले भने नेपाल प्राकृतिक रूपमा सन्तुलित मौसम र तुलनात्मक हिसाबले कम गर्मी हुने न्याचुरल एसी जस्तो ठाउँ भएकाले यहाँ ठूला क्षमताका डेटा सेन्टर जस्ता संरचना निर्माण गर्न उपयुक्त हुने सुझाव दिएका थिए । नेपालमा विद्युतीय ऊर्जाको राम्रो उपलब्धता भएका कारण यस्ता संरचना सञ्चालन गर्न सहज हुने प्रधानमन्त्री ओलीको भनाइको प्रतिउत्तरमा मस्कले उत्सुकतापूर्वक प्रश्न गरेको अलीले बताए । संवादका क्रममा ओलीले ठट्यौलो शैलीमा नवनिर्वाचित अमेरिकी राष्ट्रपति ट्रम्पलाई जिताउन मस्कले गरेको प्रयास सफल भएकोमा बधाई दिएका थिए । प्रतिउत्तरमा मस्कले लामो हाँसो हाँसे पनि कुनै जवाफ दिएनन् । नेपाल भ्रमणको निम्तोमा भने उनले त्यस विषयमा आफूले सोच्ने प्रतिक्रिया दिए । विश्वभर व्यापारिक साम्राज्य फैलाउन लागिपरेका मस्कको ओलीसँगको यो संवाद हालखबर सोध्ने औपचारिकता वा ठट्टामा मात्रै सीमित थिएन । उनको विशेष जोड स्टारलिंकको सेवा नेपालमा सुरु गर्ने र यसलाई आवश्यक एन्टेना, राउटर, केबलसहितको हार्डवेयर किट बिक्रीका लागि नेपाल आउन चाहेको विषयमा रहेको बुझिन्छ । तर, विश्वका ११३ वटा देशमा पुगिसकेको स्टारलिंक किन नेपाल आउन चाहन्छ ? उसलाई यहाँबाट हुने फाइदा के हो ?राष्ट्रिय योजना आयोगका पूर्वउपाध्यक्षसमेत रहेका अर्थशास्त्री विश्व पौडेलको बुझाइमा बजार आकारको हिसाबले मस्कका लागि नेपाल ठूलो आर्थिक फाइदा लिने ठाउँ नभए पनि यो पहल ब्रान्डको अन्तर्राष्ट्रिय उपस्थिति देखाउने रणनीति हुन सक्छ । स्टारलिंकजस्ता कम्पनीले हामी विश्वका यति देशमा उपस्थित छौं भनेर देखाउन चाहन्छन्, उनले भने, नयाँ बिजनेस आइडियामा काम गरिरहेका बेला उद्यमीहरूलाई देश गन्ने जोस पनि हुन्छ । मस्कको पनि यस्तै जोस हुनुपर्छ । पौडेलका अनुसार स्टारलिंकजस्तो परियोजनाले नेपाललाई घाटा नगरे पनि विशेष फाइदा भने हुँदैन । तर, इलनकै विद्युतीय सवारी निर्माण गर्ने कम्पनी टेस्ला नेपाल आएमा त्यसले हामीलाई ठूलो लाभ दिन्छ । दुई सय देशमा कोकाकोला छ, हामी पनि त्यहीमध्ये एउटा हौं भन्दा खासै ठूलो भ्याल्यु भएन तर टेस्लाजस्ता विशेष परियोजनामा विदेशी लगानी भित्र्याउन सके त्यसले विश्वव्यापी रूपमै नेपालको बजारबारे सकारात्मक सन्देश प्रवाह गर्छ, अर्थशास्त्री पौडेलले भने, वारेन बफेट, मोर्गन स्ट्यान्लीदेखि अडानी, अम्बानी वा चिनियाँ बिजनेसम्यानजस्ता लगानीकर्ता वा जसले विशेष क्षेत्रलाई लक्षित गरेर व्यवसाय विस्तार गर्छन्, रोजगारी सिर्जना गर्ने कम्पनी निर्माण गर्छन्, उनीहरूलाई नेपालमा ल्याउन सके यसको प्रभाव दीर्घकालीन हुन्छ । स्टारलिंकजस्ता सबै देशमा जाने परियोजनाको सिग्नल भ्याल्यु तुलनात्मक रूपमा कम हुन्छ । तथापि, यो आउँदा हामीलाई घाटा हुँदैन ।नेपालमा स्टारलिंकको सेवा विस्तार गर्ने मस्कको निर्णयले सीमित प्रभाव पारे पनि यसलाई नेपालमा थप ठूला लगानीकर्ता आकर्षित गर्ने अवसरको थालनीका रूपमा लिन सकिने पौडेलले औंल्याए । राम्रो विदेशी मुद्रा सञ्चितिजस्ता अनुकूलताका कारण विदेशी लगानीकर्ता आकर्षिक गर्न अहिले उचित समय भएको उनको भनाइ छ । नेपालमा ४० र ५० को दशकमा बेलायती बहुराष्ट्रिय बैंक स्ट्यान्डर्ड चार्टर्डदेखि अमेरिकाको इस्टम्यान कोडाक कम्पनी, भारतका डाबर, युनिलिभरजस्ता ठूला कम्पनी भित्र्याउन सकेका थियौं, उनले भने, अहिले हाम्रा अदालत, मन्त्रालय, अख्तियारजस्ता निकाय, सरकार र प्रतिपक्षले एउटै गतिमा पाइला चलाउन सकेनन् । एउटाले अर्कोलाई रोक्ने कुरामा प्रतिस्पर्धा गर्दा जनता उचाल्ने प्रवृत्ति हाबी भयो । मूलतः एकअर्कासँग झगडा गर्ने छविबाट हामी नउत्रिएकाले अपेक्षित विदेशी लगानी आउन सकेको छैन । सरकारले पूर्वाधार विकासमा ध्यान दिएर अघि बढ्ने र मस्कजस्ता ठूला जोकोही लगानीकर्ताले इच्छा देखाउनासाथ एकदम सजिलोसँग र उदारताका साथ आउन र मुनाफा लैजान दिने वातावरण निर्माण गर्नुपर्ने पौडेलको सुझाव छ । विदेशी लगानी आउनुअघि नै बखेडा झिक्ने, लगानीकर्ताले आफ्नो देशमा झेलिरहेको समस्या खोतलेर दानवीकरण गर्ने प्रवृत्तिका कारण छिमेकी देशकै उद्यमीसमेत नेपाल आउन नसकिरहेको समेत उनले टिप्पणी गरे । सञ्चार तथा सूचना प्रविधि क्षेत्रमा कहलिएका उद्यमी सञ्जय गोल्छा पनि नेपालमा प्रत्यक्ष वैदेशिक लगानी भित्र्याउने विषयमा खुबै चर्चा हुने गरे पनि विदेशी लगानीकर्तालाई सताउने प्रवृत्ति रहेको बताउँछन् । गोल्छाले स्टारलिंक विशेषमा भने डिस्रप्टिभ टेक्नोलोजी आउनु राम्रो भए पनि सही तरिकाले र प्रतिस्पर्धालाई ध्यानमा राखेर भित्र्याउनुपर्ने औंल्याए । हामीकहाँ अहिले नै खर्बौं लगानी गरेका र हजारौंलाई रोजगारी दिइरहेका दूरसञ्चार र इन्टरनेट सेवा प्रदायक कम्पनी छन्, नयाँ प्रविधि भित्र्याउँदा यसलाई पनि मध्यनजर गर्नुपर्छ, उनले भने, तर, भौगोलिक र आर्थिक जटिलताका कारण फाइबर नेटवर्क र माइक्रोवेभ पुर्याउन कठिन हाम्रा ग्रामीण भेगमा स्याटलाइट इन्टरनेट राम्रो विकल्प हुन सक्छ । यी दुवै विषयलाई मनन गरेर सरकारले सही निर्णय लिनुपर्छ । मस्कलाई स्टारलिंकमा सीमित नभई नेपालको सूचना प्रविधि क्षेत्रमा लगानी गर्न प्रोत्साहन गर्न सके नेपालको अन्तर्राष्ट्रिय ब्रान्डिङमा समेत मद्दत मिल्ने उनले औंल्याए । देशको सबैभन्दा ठूलो इन्टरनेट सेवा प्रदायक वर्ल्डलिंकका प्रबन्ध निर्देशक दिलीप अग्रवाल भने मस्कको स्टारलिंक नेपाल भित्र्याउन आफूले लबिइङ नै गर्दै आएको बताउँछन् । बिहीबार फिनल्यान्डको कम्पनी फिनफन्डबाट १ करोड युरो विदेशी लगाउनी भित्र्याउन सम्झौता गरेको सन्दर्भमा आयोजित कार्यक्रममा अग्रवालले नेपालका फोक्सुन्डो जस्ता जटिल भौगोलिक क्षेत्रमा स्टारलिंकको सेवा अपरिहार्य रहेको धारणा राखेका थिए । जहाँ हामी टावर हाल्न सक्दैनौं, त्यो ठाउँमा स्टारलिंकले राम्रो र भरपर्दो सेवा दिन सक्छ, उनले भने, हामी स्टारलिंकसँग डराउँदैनौं, बरु स्वागत गर्न चाहन्छौं । नयाँ प्रविधिलाई छेक्न मिल्दैन । अहिलेलाई स्टारलिंक इन्टरनेटको शुल्क मासिक करिब १५ हजार रुपैयाँ भए पनि ब्रोडब्यान्ड बाँडेर प्रयोग गर्दा उपयुक्त हुने विकल्प रहेको उनी बताउँछन् । व्यवसाय विस्तारको महत्त्वाकांक्षामस्कका व्यवसायहरू अमेरिकाकेन्द्रित देखिए पनि उनको व्यावसायिक उपस्थिति र महत्त्वाकांक्षा भने विश्वव्यापी तहको छ । मुख्यतया टेस्लाजस्ता कम्पनीमार्फत विद्युतीय सवारी, स्पेसएक्समार्फत स्याटलाइट र अन्तरिक्षसम्बन्धी व्यापार, स्टारलिंकमार्फत इन्टरनेट र अहिले नवीकरणीय अनि सौर्य ऊर्जामा समेत उनले व्यवसाय बढाउँदै लगेका छन् । मस्कका कम्पनीमा झन्डै १ लाख २० हजार व्यक्ति काम गर्छन्, जसको ठूलो हिस्सा अमेरिका बाहिरको छ । झन्डै ५० भन्दा बढी देशमा प्रत्यक्ष र औपचारिक व्यावसायिक उपस्थिति भएका उनका कम्पनीले चीन र जर्मनीजस्ता देशमा गिगाफ्याक्ट्री भनिने टेस्ला उत्पादन केन्द्रहरू राखेका छन् । अस्ट्रेलिया, बेलायत, नर्वेलगायत देशमा टेस्लासँगै नवीकरणीय र सौर्य ऊर्जाका क्षेत्रमा पनि मस्कका कम्पनी व्यवसाय विस्तारको क्रममा छन् । नेपालका उत्तरी र दक्षिणी दुइटै छिमेकी देशसँग मस्कको बलियो व्यावसायिक सम्बन्ध छ । आफ्नो कम्पनीको आम्दानीको झन्डै २२ प्रतिशत हिस्सा उनले चीनबाट कमाउँछन् । उनले चीनको सांघाईमा टेस्लाको गिगाफ्याक्ट्री राखेका छन्, जहाँ वार्षिक १० लाख गाडी उत्पादन हुने क्षमता छ । चीनसँगको व्यापार बढाउन उनी बारम्बार चीन जानेआउने गर्छन् । उनले चीनसँगको व्यापारिक सम्बन्धलाई विशेष महत्त्व दिएको प्रस्टै देखिन्छ । भारतीय प्रधानमन्त्री नरेन्द्र मोदीसँग पनि मस्कले भेटघाट बाक्लो बनाएका छन् । मोदी अमेरिका पुग्दा पनि भेटघाटमा प्रायः मस्क छुट्दैनन् । गुजरातमा बन्ने टेस्लाको उत्पादन केन्द्रको काम पनि मस्कले अघि बढाएका छन् । यसका लागि गुजरात सरकारले १ हजार हेक्टर जमिन उपलब्ध गराउने प्रस्ताव अघि सारेको द इन्डियन एक्सप्रेस ले जनाएको छ । चीन र भारत दुइटै देशसँग स्पेसएक्सका विभिन्न प्रविधिमा सहकार्य र व्यावसायिक सम्बन्ध विस्तार गरेका मस्क अब स्टारलिंकलाई पनि यो क्षेत्रमा ल्याउन विशेष लालायित देखिन्छन् । पछिल्ला दिन राजनीतिक रूपमा समेत प्रभावशाली बन्दै गएका मस्क विकासशील देशमा पनि उपस्थिति बढाउन इच्छुक देखिएका हुन् । इलन मस्क फाउन्डेसन र गिभिङ प्लेज मार्फत उनले ऊर्जा र प्राविधिक सहयोगको क्षेत्रमा काम गर्ने घोषणा गरेका छन् । केन्याका ५ स्टार्टअपलाई आर्टिफिसियल इन्टेलिजेन्स र इन्टरनेट प्रविधिमा काम गर्न झन्डै ३० मिलियन अमेरिकी डलर दिने विषयमा उनले प्रतिबद्धता नै जनाइसकेका छन । इन्डोनेसिया र दक्षिण अफ्रिकासँगै जर्मनीका विभिन्न प्रविधिसम्बन्धी स्टार्टअपमा लगानी गर्ने तयारी सुरु गरेका छन् । अत्यन्तै आत्मकेन्द्रित र मुडी स्वभावका मानिने मस्कले आफ्ना व्यवसायलाई साना तथा अल्पविकसित देशसम्म विस्तार गर्ने प्रयास थालेका छन्, जसलाई बजारको सम्भावना, आपूर्ति संयन्त्रमा प्रभाव बढाउने प्रयास र विश्वव्यापी बोलवाला बढाउने कदमका रूपमा बुझ्न सकिन्छ । विश्वकै धनाढ्य भएर पनि अत्यन्तै विकसित र सहरी क्षेत्रमा सीमित उनको बजार शिक्षा र स्वास्थ्य प्रविधिमार्फत विश्वव्यापी बन्ने प्रयत्नमा छ । स्वास्थ्य प्रविधिसम्बन्धी उनको कम्पनी न्युरालिंक ले मानव मस्तिष्कमा चिपको प्रयोगमार्फत गम्भीर स्वास्थ्य समस्याको समाधान गर्ने दाबी गर्दै आएको छ । मस्ककै पहलमा स्टारलिंकले इन्डोनेसियाका कतिपय स्थानमा स्वास्थ्य केन्द्र बनाएको छ । गएको मे १९ मा इन्डोनेसियाका स्वास्थ्यमन्त्री बुडी गुनादी सादिकिन र मस्कले ग्रामीण क्षेत्रमा स्वास्थ्य सेवा र शिक्षा प्रवर्द्धन गर्ने भन्दै डेनपसार सहरमा स्टारलिंक सेवा शुभारम्भको घोषणा गरेका थिए । त्यस्तै, उनले आफ्नो ग्लोबल लर्निङ एक्सप्राइज मार्फत तान्जानियाका १५० गाउँमा प्रविधि शिक्षाको पहल गरेका छन् । प्रधानमन्त्री ओलीसँगको कुराकानीमा उनले नेपालको स्वास्थ्य र शिक्षा प्रविधिमा काम गर्न चाहेको बताएको दाबी गरिएको छ, जुन पछिल्ला दिन उनको कम्पनीका यी पहलसँग मिल्दाजुल्दा हुन सक्छन् । स्रोतसाधनकै कमी भएको गरिब देशमा विद्यालय, अस्पताल बनाउनु नराम्रो नभए पनि यसले हामीलाई लगानीका लागि प्रतिस्पर्धी बजारका रूपमा प्रमोट नगर्ने अर्थशास्त्री पौडेल बताउँछन् । हामीलाई चाहिएको दान होइन, लगानी हो, उनले भने । अमेरिकामा झन्डै १३ लाख प्रयोगकर्ता रहेका र क्यानडा, अस्ट्रेलिया, जर्मनी, ब्राजिलजस्ता देशमा पनि बढ्दो प्रयोग रहेको स्टारलिंकको प्रयोग एसियामा भने जापान, फिलिपिन्स, इन्डोनेसिया क्षेत्रमा बढी छ । विश्वको जनसंख्याको ठूलो हिस्सा बस्ने र कतिपय क्षेत्र इन्टरनेटसँग नजोडिएको दक्षिण एसियामा भने स्टारलिंक अझै पनि गतिलो प्रयोग बढाउने प्रयासमै छ । भारतमा नियमनका क्रममा रहेको स्टारलिंक बंगलादेशमा आफ्नो सेवा सुरु गर्ने तयारीमा छ भने श्रीलंका र पाकिस्तानमा सेवा सञ्चालनको अनुमति पाइसकेको छ । मस्क र अमेरिकी सरकारको पछिल्लो प्रयास नेपाल र भुटानलाई पनि यही मेसोमा मिसाउने भन्ने हुन सक्ने विज्ञहरूको अनुमान छ । नेपालको आफ्नै भूउपग्रह स्थापनाको रहर पनि मस्कका लागि चासोको अर्को पाटो हुन सक्छ । स्पेसएक्सले नेपालजस्तै साना र आफ्नै अन्तरिक्ष एजेन्सी नभएका देशमा काम गरेर सन् २०२३ मा लगभग ४ अर्ब अमेरिकी डलर कमाएको थियो । मस्क मात्रै नभएर नेपालले आफ्नै भूउपग्रह राख्ने भन्ने प्रक्रिया सुरु गर्नेबित्तिकै नेपालस्थित अमेरिकी दूतावासले समेत अमेरिकी कम्पनीलाई सो काम गराउन निरन्तर लबिइङ गर्दै आएको छ । स्पेसएक्सका फाल्कन रकेटमा अन्तरिक्षमा सामान पठाउँदा प्रतिकिलो झन्डै ३ हजार डलरभन्दा बढी शुल्क लाग्छ भने स्याटलाइटका पार्टपुर्जा, प्रविधि र आफ्नो प्रभावका लागि पनि मस्कको अर्को चासो नेपाल हुन सक्छ । उनी चन्द्रमा हुँदै मंगल ग्रहसम्म मानवबस्ती बसाउने घोषणा बारम्बार गरिरहन्छन् । अत्यन्तै महत्त्वाकांक्षी र खर्चिला अन्तरिक्ष अभियानलाई जारी राख्न पनि आफ्नो स्पेसएक्स साम्राज्यलाई अमेरिकासहितका ठूला देश र नेपालजस्ता साना र विकासशील देशसँगको सहकार्यले बलियोसँग सघाउन सक्ने उनको अपेक्षा हुनसक्छ । अहिले आएर नेपाल सरकारसँग संवादमा रहेका मस्कको शैली हामीलाई अनौठो लागे पनि सन् २००८ यता उनले निरन्तर सरकारी ठेक्का, अनुदान र सहकार्यमा काम गर्दै आएका छन् । गत वर्ष मात्रै उनका कम्पनीहरूले १७ वटा अमेरिकी संघीय निकायका १ सयभन्दा धेरै ठेक्का हात पारेको द न्युयोर्क टाइम्सको विश्लेषणात्मक समाचार यूएस एजेन्सिज फन्ड, एन्ड फाइट विद, इनल मस्क मा उल्लेख छ । दुई दशकयता अन्तरिक्ष एजेन्सी नासाको मात्रै लगभग १५ अर्ब डलरको ठेक्का उनको कम्पनी स्पेसएक्सले पाइसकेको छ । जर्मनी, बेलायत, इटाली, तुर्कमेनिस्तानजस्ता कैयौं देशसँग स्पेसएक्समार्फत सहकार्य गरेका मस्कले भारत सरकारसँग पनि टेस्लाको उत्पादन केन्द्र खोल्न काम अगाडि बढाएका छन् । उनले ब्राजिल, नाइजेरिया, केन्याजस्ता देशका सरकारसँग पनि व्यावसायिक सहकार्य थालेका छन् ।मस्कको कम्पनीले नेपालसँग लामो समयदेखि प्रयास जारी राखेर पनि अल्झिएको विषय अहिले आएर एकाएक सहजीकरणतर्फ जानुमा उनको पछिल्लो राजनीतिक सफलताले पनि काम गरेको विषयलाई नकार्न सकिँदैन । नवनिर्वाचित राष्ट्रपति डोनाल्ड ट्रम्पलाई जिताउन अत्यन्तै भिडेर लागेका मस्कको आगामी सरकारमा प्रभावशाली उपस्थिति रहने पक्का भएसँगै अमेरिकी सरकारका निकाय र अन्य देशका सरकारले उनको चासोलाई थप महत्त्व दिन थालेका छन् । मस्कको कम्पनीको समर्थन गर्दै लेख लेख्ने अधिवक्ता ब्रेन्डेन कारलाई अमेरिकाको टेलिकम आयोगमा प्रमुख बनाइनु र उनी स्टारलिंकको अत्यन्तै बलियो प्रवर्द्धक रहनुले पनि मस्कका लागि स्टारलिंक विस्तार अझै सहज हुने अनुमान गर्न सकिन्छ । टेस्ला र स्पेसएक्सका प्रमुख कार्यक्रममा प्रायः नछुट्ने ट्रम्पको बलियो साथले मस्कलाई आफ्नो व्यवसाय साँच्चै विश्वव्यापी बनाउन सहयोग त हुने नै भयो ।"
ल्हासा : 'ब्ल्याक एन्ड ह्वाइट',"सन् १९९६ को मनसुनपछि पोल्यान्डका २०२२ जना पर्यटकसँगै ल्हासा जाने मौका मिलेको थियो । पोल्यान्डको पोजनान सहरको टुर कम्पनीमार्फत पर्यटकलाई मैले नेपालमा काठमाडौं, चितवन राष्ट्रिय निकुन्ज, त्रिशूली नदीमा र्याफ्टिङ र तिब्बतको ल्हासाको भ्रमण गराउने जिम्मा पाएको थिएँ । तिब्बत भ्रमणका लागि काठमाडौंस्थित चिनियाँ राजदूतावासले इजाजत (परमिट) दिन सहजीकरण गर्थ्यो । आधिकारिक टुर कम्पनीले पर्यटकको विवरण दूतावासमा बुझाएपछि केन्द्रबाट क्लियरेन्स लिनुपर्थ्यो अनि मात्र काठमाडौंबाट इजाजत जारी हुन्थ्यो । सुधारवादी चिनियाँ कम्युनिस्ट नेता देङ सियाओ पिङको सरकारले जुन ४, १९८९ मा बेइजिङको तियानमेन स्क्वायरमा आन्दोलनरत विद्यार्थीलाई सेनाका ट्यांकले क्रूरतापूर्वक पेलेको करिब सात वर्षपछि म चीनले ५० को दशकमा कब्जा गरेको तिब्बतको राजधानी ल्हासा जाँदै थिएँ । चिनियाँ सेनाले ल्हासा कब्जा गर्नुअगावै मार्च १७, १९५९ को रात तिब्बतका धार्मिक र राजनीतिक नेता दलाई लामा खाम्पा तिब्बतीसहित भारतको अरुणाचल प्रदेश पुगेर शरण लिएका थिए । जटिल परिस्थितिको जानकारी पाएका दलाई लामा र उनका सहयोगीहरूबाट ल्हासा छाड्नुअघि पश्चिमका प्रभावशाली मुलुकहरूसँग मद्दत मागिएको थियो र तर कसैले पनि सुनेनन् । दलाई लामा जसलाई हिज होलिनेस भनेर सम्बोधन गरिन्छ, हालसम्म पनि भारतको धर्मशालामा बसेका छन् । चिनियाँ प्रधानमन्त्री चाउ एन लाईले आफ्नो कार्यकालमा पर्यटनलाई अन्तर्राष्ट्रिय सम्बन्ध र कूटनीतिको महत्त्वपूर्ण हिस्साका रूपमा अगाडि बढाएका थिए । त्यस समयमा चीनमा गरिने भ्रमणहरू कि त सरकारी हुन्थे कि उत्पादन र उद्योग अध्ययन भ्रमण । यस्ता भ्रमणको आयोजनाका लागि सन् १९५४ मा नै सरकारीस्तरमा चाइना इन्टरनेसनल ट्राभल सर्भिसेज (सीआईटीएस) को स्थापना गरिएको थियो । पछि आएर यो कम्पनी चीनको सबैभन्दा ठूलोमध्ये एक ट्राभल कम्पनी बन्यो । चिनियाँ कम्युनिस्ट पार्टीका अध्यक्ष माओ त्से तुङको अवसानपछि उदाएका देङ सियाओ पिङले सन् १९७८ पछि पर्यटनलाई विदेशी मुद्रा आर्जन र आर्थिक विकासको माध्यम बनाए । चिनियाँ नागरिकको बाहिरी विश्वसँगको सम्बन्ध विरलै हुने त्यस समयमा झन् तिब्बत त सबैलाई रहस्य र कौतूहलताको विषय हुने नै भयो । ल्हासामा हालसम्म पनि नेपालको मात्र विदेशी नियोग छ, अन्य कुनै पनि देशको छैन । साथै ल्हासाको अन्तर्राष्ट्रिय हवाई सम्पर्क पनि केवल काठमाडौंसँग मात्र छ ।अनुदार साम्यवादबाट जनवादको बाटोमार्फत तीव्र आर्थिक वृद्धि हासिल गर्दै गइरहेको चीनको स्वशासित क्षेत्र तिब्बतको राजधानी ल्हासामा भर्खरै साम्यवादको खराब सपनाबाट ब्युँझिएको पूर्वी युरोपको एक मुलुक पोल्यान्डका पर्यटकहरू लिएर म कलिलो उमेरमै ल्हासा जाँदै थिएँ । पर्यटकको समूहलाई सेवा दिँदा राम्रै कमाइ हुन्थ्यो । पोल्यान्डमा सन् १९२३ बाट नै ओर्विस भन्ने टुर अपरेटरले व्यावसायिक रूपमा पर्यटनको सुरुवात गरेको भए पनि दोस्रो विश्वयुद्धपश्चात् अन्य आर्थिक क्षेत्रजस्तै पर्यटन व्यवसायको पनि राष्ट्रियकरण भएको थियो । कम्युनिज्मको कालो छायाबाट पूर्वी युरोपका राष्ट्रहरू एकपछि अर्को गर्दै सन् १९८९ मा मुक्त भएपछि पोलिसहरू पनि पर्यटकका रूपमा विदेश घुम्ने क्रम सुरु भएको थियो । चाइना साउथ वेस्ट एयरलाइन्सको सानो जहाज बिहान करिब १० बजेतिर काठमाडौंबाट ल्हासाका लागि उड्यो । ठूलो जहाजमा अन्तर्राष्ट्रिय उडान गरेको मेरो पहिलो अनुभव थियो त्यो । जहाजका पाङ्ग्राले भुइँ छाड्दा र आकाशमा उडेपछि घरिघरि जहाज तल झर्दा आङ सिरिङ्ग हुन्थ्यो । वर्षाको सुरुवात भएकाले आकाशमा डम्म बादल लागेको थियो । बीसौं हजार फिटमाथिको झ्यालबाट म बडो चाखका साथ तल हेर्ने प्रयास गर्दै थिएँ । केही समयपछि जहाज सगरमाथाको माथि पुग्यो अनि पाइलटले तल देब्रेतिर देखिएको कालो पिरामिड जस्तो टाकुरा माउन्ट एभरेस्ट हो भनेर उद्घोष गरेपछि सबै यात्रु आफ्नो सिटबाट उठेर फोटो खिच्न थाले । तल हेर्दा बादलका टुक्रा यत्रतत्र तैरिरहेका, हिउँले ढाकिएका अनगिन्ती टाकुरा, हिमनदी र सँगै सगरमाथा पनि देखियो । मसँग क्यामरा थिएन, त्यसैले आँखाकै लेन्सले सगरमाथाको फोटो खिचेर मनमा राखेको थिएँ । लमतन्न परेको महालङ्गुर हिमालमा अवस्थित पृथ्वीकै सबैभन्दा अग्लो बिन्दुमाथिको त्यो रोमाञ्चकारी उडान मेरा लागि मात्र नभई प्रायः सबै यात्रुका लागि अविस्मरणीय थियो ।केही समयसम्म जहाजबाट अनन्तजस्तै लाग्ने हिमाच्छादित भूमिबाहेक केही देखिएन । हिउँले ढाकेको जमिन, कञ्चन नीला पानीका तालहरू माथि कावा खाँदै जहाज विश्वकै छानो भनेर चिनिने उच्च समस्थलीमाथि उड्दै थियो । नेपालको हरियाली अनि अनकन्टार र चिसा पहरामाथिबाट उड्दै जहाज चीनको स्वशासित क्षेत्र तिब्बतमा प्रवेश गरिसकेको रहेछ । मेरा आँखा झ्यालमै टाँसिएका थिए र म सास पनि नफेरी क्षितिजभन्दा पर फैलिएको विशाल तिब्बतको भूमि आँखाले नाप्दै थिएँ । ल्हासामा मेरो कुनै मुख्य भूमिका थिएन न त मेरो कसैसँग सम्पर्क नै थियो । तिब्बतका बारेमा मभन्दा बढी त ती पोलिस पर्यटकलाई थाहा थियो होला । उनीहरू त तिब्बतका बारेमा चाख राखेर केही अध्ययन गरेर नै घुम्न आएका थिए । भर्खरै अधिनायकवादको पञ्जाबाट मुक्त भएको देशका नागरिकको सोचाइमा फरक हुने भएकाले होला उनीहरूलाई लागेको रहेछ, उनीहरूको पैसामा म पनि ल्हासा भ्रमण आएको ! कुरा त सही नै हो, म आफैं पैसा खर्च गरेर तिब्बत घुम्न जाने भन्ने कुरा कल्पना बाहिरको थियो । किनभने झन्डै ४८० अमेरिकी डलर त हवाई टिकटमा मात्र खर्च भएको थियो । उनीहरू र पश्चिमी मुलुकका पर्यटकहरूको सोचाइ र व्यवहारमा पनि फरक रहेको मैले महसुस गरेको थिएँ ।करिब एक घण्टाको उडानपछि तिब्बतको गंगोर विमानस्थलमा हामी उत्रियौं । ल्हासाको समय नेपालको भन्दा २ घण्टा १५ मिनेट चलाख भएकाले हामी त्यहाँ पुग्दा करिब साढे १ बजिसकेको थियो । विमानस्थल सामान्य रहेछ । चीनका छेङ्गदुलगायत सहरबाट ल्हासासम्म आन्तरिक उडान भए पनि अन्तर्राष्ट्रिय हवाई सम्पर्क भने केवल काठमाडौंबाट मात्र हुन्छ । ३६०० मिटरको उचाइमा रहेको विमानस्थलमा अपराह्न २ बजेपछि हावा चल्ने भएकाले उडान भर्न नदिइने रहेछ । पोलिस पर्यटकहरू र म अध्यागमनको जाँचका लागि लाइन लाग्यौं । हामीलाई लिन तिब्बती टुर गाइड सानो मिनिबस लिएर आएका थिए । उनी हिन्दी पनि बोल्थे, भारतको धर्मशालामा पनि केही समय बसेर आएका । हामी बसमा चढेपछि गाइडले अंग्रेजीमा ब्रिफिङ सुरु गरे । विमानस्थलबाट ल्हासा सहर ९० किलोमिटर टाढा रहेछ र करिब डेढ घण्टा लाग्ने रहेछ । बाटोको वरपर फाट्टफुट्ट घरहरूमात्र थिए । करिब पाँच बजे हामी ल्हासा सहरको होटलमा पुग्यौं । झिमिक्क साँझ परिसकेको थियो । होटलमा चेक इन गरेर सबै पर्यटकलाई कोठामा पठाएपछि म पनि आफ्नो कोठातिर लागें । लेक लागेछ क्यारे, वाकवाक लागे जस्तो र अलि टाउको भारी भएर आएको थियो । त्यसैले बेलुकाको खाना नखाई बिस्तरामा पल्टिएँ । अरू कोठाबाट पनि वाक्कवाक्क गरेको आवाज आइरहेको थियो । बिहानै नेपालको ४ बजेको होला, होटलको बेयराले चिया लिएर आए । ब्रेकफास्ट तयार भएको र गाइड पनि आइसकेको जानकारी पाएपछि म तयार भएर निस्किएँ । आज अर्कै गाइड आएका रहेछन्, छिरिङ भन्ने । हिन्दी र अंग्रेजी राम्रैसँग बोल्ने उनी पनि भारतको धर्मशालामा दलाई लामाको चेला बनेर पाँच वर्ष बसेका रहेछन् । अलिअलि नेपाली पनि बोल्ने रहेछन् । तिब्बती शरणार्थी बनेर नेपालबाट भारत पुगेर फेरि आएको बताउँदै उनले भने, नेपालको बोर्डर पार गर्न गाह्रो छ हामीलाई ।ल्हासाको सडकमा गाडी प्रशस्तै गुड्दा रहेछन् र सबैभन्दा बढी त भक्सवागन कम्पनीका सान्ताना ब्रान्डका ट्याक्सीहरू । त्यसबेला पोखरामा सबै टोयाटाका १९७५ मोडेलका कोराला डिलक्स र हाइडिलक्स मात्र थिए । काठमाडौंका केही धनाढ्यसँग मात्र भक्सवागनको बिटल मोडेलका गाडी थिए । भोक लागेकाले सडक छेउको एउटा सानो रेस्टुरेन्टमा पसेर नुडल्स अर्डर गरें । गोरुको मासुका बडेमाका टुक्रा र चपस्टिकसहित नुडल्स आयो । मैले बिफ खान्न भनें । अनि रेस्टुरेन्टवालाले शाकाहारी नुडल्स ल्याएर राखिदिए । तर मलाई चपस्टिक चलाउन नआउने भएकाले सिकाउन थाले । उनले एउटा केराउको दाना ल्याए अनि ऐसै पकडते हैं भनेर हिन्दीमा सिकाए ।साँझ परेपछि एउटा सानो भवनको सटर खुल्यो, मिनिस्कर्ट लगाएका तिब्बेतीयन युवतीहरू देखा पर्न थाले । रंगीन बत्ती बल्न थाले । गाडीमा मानिस आउँदै युवतीसँग कुरा गर्दै भित्र जान थाले । सायद डान्स बार रहेछ वा अरू केही, ती दृश्य मलाई रोचक लागे । म अविवाहित भएकाले जाने इच्छा पलायो तर लेक लागेकाले आँट गरिनँ ।भोलिपल्ट आराम भएपछि पर्यटकसँगै म पनि ल्हासाको जोखाङ मन्दिर र सेरा गुम्बा हेर्न गएँ । सातौं शताब्दीमा बनेको जोखाङ मन्दिरसँग नेपालको इतिहास पनि जोडिएको छ । मन्दिरभित्र भृकुटीले तिब्बतका सम्राट् स्रोङ्गचन गम्पोसँग विवाह भएपछि नेपालबाट लगेको २५०० वर्ष पुरानो बुद्धको मूर्ति नेपालतर्फ नै फर्काएर राखिएको छ । भनिन्छ, उक्त मन्दिर बनाउन नेपालबाट नेवारी कालीगढहरू लगिएको थियो । हामी बिहानै त्यहाँ पुग्दा मन्दिरको अगाडि तीर्थालुहरू भुइँमा घस्रिँदै प्रार्थना गर्दै मन्दिरतर्फ बढिरहेका थिए । सन् १९६६ को चिनियाँ सांस्कृतिक क्रान्तिताका चिनियाँ रेड गार्डले यस मन्दिरमा भएका महत्त्वपूर्ण मूर्ति र कलाकृतिलगायत धेरै संरचना ध्वस्त पारिदिएका थिए रे । १९७२ पछि मर्मत सुरु गरी सन् १९८० मा पुनःस्थापना गरिएको रहेछ । जोखाङ मन्दिर नजिकै नेपालको एक ठूलो व्यापारिक समूहको सानो होर्डिङसहितको घर पनि रहेछ । मलाई खुल्दुली लागेर नजिकै गएर हेर्ने इच्छा थियो तर गाइडले समय छैन भनेर जान पाइनँ ।ल्हासा सहरमा पूर्वाधार निर्माणको काम जोडतोडले चल्दै रहेछ । जताततै बुलडोजर र एक्स्काभेटर अनि पहेँलो हेलमेट लगाएका चिनियाँ कामदार मात्रै थिए । धूलो र ट्राफिक जाम छिचोल्दै हामी ५ किलोमिटर टाढाको सेरा गुम्बा पुग्यौं । १५ औं शताब्दीको सुरुमा स्थापना भएको यो गुम्बा डाँडाको फेदमा छ । सन् १९५९ को घटनाअघिसम्म यहाँ ६००० जनासम्म बौद्ध भिक्षु बस्न सक्ने विशाल गुम्बा थियो । गुम्बाभित्र ठूला हलहरूमा बुद्धको जीवनसँग सम्बन्धित थाङ्काका विशाल चित्रहरू थिए । गुम्बाको अवलोकनपछि गाइडले पर्यटकहरूलाई भगवान् बुद्ध र उनको जीवनी भएको चित्रका बारेमा वर्णन गरे । पर्यटकको जिज्ञासा शान्त पारेपछि सबैलाई धर्म के हो ? भनेर प्रश्न गरे । पर्यटकहरूले पालैपालो उत्तर दिए । कसैले धर्म भनेको राम्रो काम हो भने, कसैले धर्म भनेको आस्था हो भने, कसैले दुःखीलाई सहयोग गर्नु धर्म हो भने । पर्यटकहरू पहिलाको कम्युनिस्ट मुलुकका भए पनि उनीहरू सबै क्रिस्चियन धर्म मान्थे । मैले भगवान्को अस्तित्व स्वीकार गर्नु नै धर्म हो भनें । गाइड गम्भीर भएर भन्न थाले, तपाईंहरूले भनेको सही हो तर सामान्य मान्छेले बुझ्ने भाषामा धर्म भनेको एकमात्र यस्तो चिज हो जुन मरेपछि पनि मानिस सँगै जान्छ । हामी मरेपछि सबै कुरा यहीं छाड्नुपर्छ तर मानिसले मरेपछि पनि धर्म आफूसँगै लैजान पाउँछ । गाइडको कुराले सबै पर्यटकहरू प्रभावित भए अनि त्यो विशाल हल तालीले गुन्जायमान भयो । फर्कने बेला एक जना मारेक (पोलिसहरू अंग्रेजीको मार्कलाई मारेक भन्ने रहेछन्) भन्नेले मलाई भने, राज, तँलाई थाहा छ, यहाँका केही मानिसले मरेपछि ऊ त्यो पारि डाँडामा शवलाई टुक्राटुक्रा पारी गिद्धलाई खुवाउँछन् रे । म अवाक् भएँ, मलाई त्यस्तो अचम्मको कुरा थाहा थिएन । मैले मिथ होला भनें । तर मारेकले भने जस्तै त्यो वास्तविकता रहेछ । पछि मैले सुनें, नेपालको उपल्लो मुस्ताङमा पनि त्यसरी नै दाहसंस्कार गरिन्छ भनेर । यसलाई अंग्रेजीमा स्काई ब्युरियल भनिने रहेछ ।भोलिपल्ट दलाई लामाका पोटाला र नोर्बुलिङका दरबारहरू हेर्न गयौं । पोटाला दरबारलाई चिनियाँ सेनाले कडा पहरा दिएको थियो र तस्बिर खिच्न सख्त मनाही थियो । रातो ढिस्कोमा सेतो चुनले पोतिएको विशाल दरबार हेर्न विदेशी पर्यटक, तिब्बती र चिनियाँ पर्यटकको घुइँचो थियो । हाम्रो गाइडले भनेअनुसार दरबारभित्रका बुद्ध र अन्य लामाका मूर्ति र साना स्तूपाहरू सुनले बनेका हुन् । त्यस हिसाबले पोटालाभित्र टनका टन सुन हुनुपर्छ । सायद त्यसैले होला ल्हासामा सुन छ कान मेरो बुच्चै भन्ने उखान प्रचलनमा आएको । नेपालमा मात्र होइन इतिहासका पिता भनेर चिनिने ग्रिक दार्शनिक हरोडोटसले समेत तिब्बतमा पाइने सुनका बारेमा रोचक ढंगले वर्णन गरेका छन् । किंवदन्ती अनुसार तान्त्रिक बौद्ध धर्मका प्रणेता पद्मसम्भवले तिब्बतको भूमिमा आफ्नो सिद्धिबाट सुन छरिदिएका थिए । तर तिब्बतीहरू जमिन खनेर सुन निकाल्दा पद्मसम्भव रिसाउँछन्, माटोको उर्बर शक्ति नष्ट हुन्छ, आँधीहुरी आएर खेती बिग्रन्छ भनेर जमिन खनेर सुन निकाल्न राम्रो मान्दैनन् रे । पोटाला दरबार दलाई लामाको शीतकालीन दरबार हो भने नोर्बुलिङका ग्रीष्मकालीन । नोर्बुलिङका दरबार भने अलि परसम्म ठाउँमा बनेको थियो र प्रांगणभरि डालिया लगायतका सुन्दर फूलैफूल थिए । दरबारमा दलाई लामाको सम्मानमा ल्हासाका व्यापारीले अर्पण गरेको लगभग ४ मिटर अग्लो सुनैसुनको सिंहासन र भारतका तत्कालीन प्रधानमन्त्री जवाहरलाल नेहरूले उपहार दिएको काठले मोडेको बाकस जस्तो र बाकसै जत्रो रेडियो पनि चाखलाग्दा सामग्री रहेछन् । केही पर नेपालको महावाणिज्य दूतावास रहेछ । नेपालको त्यो नियोगले नेपाल र तिब्बतको (त्यस समयको भोट) राजनीतिक र व्यापारिक सम्बन्धको इतिहास बोकेर साक्षीका रूपमा उभिएको छ । सन् १८५६ मा वकिल कार्यालय भनेर ल्हासामा खुलेको निकाय पछि सन् १९५६ मा महावाणिज्य दूतावासमा परिणत भएको रहेछ । सुरुमा नेपालबाट तिब्बतमा खाद्यान्न लगायतका सामग्री निर्यात हुने गर्थ्यो भने तिब्बतबाट भेडाच्यांग्रा, ऊन, सुन, नुन, जडीबुटी आयात हुन्थ्यो । भनिन्छ, नेपालको दक्षिणतिरभन्दा उत्तरतिरको यात्रा र व्यापार सुरक्षित थियो । पाँच दिन चार रातको तिब्बत यात्रापछि हामी फेरि एयर चाइनाको विमानबाट काठमाडौं फर्कियौं । सायद मनोवैज्ञानिक असर पनि हुन सक्छ, ल्हासामा मेरो फोक्सोलाई सधैं अक्सिजनको अभाव भएजस्तो लाग्थ्यो । त्रिभुवन अन्तर्राष्ट्रिय विमानस्थल उत्रेपछि पोलिस पर्यटकहरू केही समय ट्रान्जिटमा बिताएर नयाँ दिल्लीतिर लागे । विमानस्थलबाट बाहिर निस्केपछि निकै बेरसम्म लामो श्वास फेरेपछि मात्र म सामान्य भएको थिएँ ।"
शब्दको यात्रा,"यात्रामा दुःख हुन्छ कि सुख ? यात्रा थाल्नुअगावै यात्रा गर्नेले त्यसको कुनै ख्याल राख्दैन । खासगरी कतिपयको यात्रा गर्ने रुचि नै हुन्छ, ती कतै यात्रा गर्ने अवसर जुर्नासाथ । अझ कुनै नयाँ ठाउँ जाने भन्नासाथ खुट्टा उचालिहाल्छन् । प्रदीप सापकोटा तिनैमध्ये एक हुन्, जो यात्राबारे सुनिसकेपछि चुपचाप बस्नै सक्दैनन् । तथापि, उनले गर्ने यात्राको विशेष अर्थ हुन्छ । केवल घुम्नेरमाउने होइन, उनी उद्देश्यमूलक यात्रा गर्छन् । एक लेखक हुनुको हैसियतले पनि उनका यात्रा औचित्यपूर्ण छ । उनैको नयाँ नियात्रा किताब यात्राको लय प्रकाशित छ । यात्राको लय मा शीर्षकअनुरूप लेखकले यात्रामा देखेभोगेका भिन्नभिन्न १७ शीर्षकका यात्राअनुभूतिको अक्षराङ्कन गरेका छन् । स्पष्ट भन्नुपर्दा, फूलबुट्टा केही नभरिएको एउटा डायरीजस्तो बनेको छ यो किताब । सशस्त्र द्वन्द्वको समयमा लेखकले यात्रा गर्दाको त्रासदीपूर्ण चित्रण अधिकांशतः भेटिन्छ । पुस्तकको थालनी गरिएको शीर्षक सकसपूर्ण यात्राको सुखद उत्कर्षको पहिलो पृष्ठदेखि नै यस्तो तस्बिर देखिन सुरु भइहाल्छ जब यात्रा गर्नका लागि उनी चढेको गाडी रोकिन्छ र हातमा राइफल लिएकारुमालले मुख छोपेका सेनाका दुई जवान त्यो गाडीमा चढ्छन् । सबै यात्रीको झोलाको खानतलासी लिइन्छ, एक सैनिक महोदयले लेखकले बोकेको अन्तर्राष्ट्रिय मानवीय कानुनको ठेली थुत्दै आँखा तर्छन् । पुस्तकमा लेखिएका यस्ता पङ्क्तिहरूले तत्कालीन आतङ्कित समयलाई अगाडि ल्याएर मनलाई झस्काउँछन् ।दोस्रो शीर्षक टनकपुरमा दुखेको मन अन्तर्गतको लेखनमा भने नियात्राकारको भावले फरक रूप लिएको छ । टनकपुर बाँध हेर्न जाने रहर बोकेका लेखक आफ्नो रहर पूरा गर्न जाँदाजाँदै बाटैमा भीमदत्त पन्तको सालिक देखेर शिर निहुर्याउँछन् । यहाँनिर लेखकीय अन्तर्मनतर्फ अलिक गहिरो नजर डुलाउने हो भने लेखकभित्र लुकेको क्रान्तिकारी भावलाई पहिल्याउन सकिन्छ । त्यसको पुष्टि भीमदत्तले गरेको क्रान्तिकारिताको खुलेर प्रशंसा गरिएका शब्दहरूले गर्छन् । यही लेखमा आफ्नो मातृभूमिप्रति लेखकको अगाध प्रेम पनि देखिन्छ । उनी लेख्छन् भारतीय सुरक्षाकर्मीको दुर्व्यवहार यहाँका जनताको दैनिकी रहेछ । कठै मेरो देश ! मेरो छातीभित्र घाउ भएको महसुस भयो । विदेशीको नग्न हस्तक्षेप देखेर आँखा रसाए । मनमा असन्तुष्टि र बेचैनीले एकै पटक आक्रमण गर्यो । त्यहाँको पीडा र दर्दनाक अवस्थाले विद्रोह गर्न मन लाग्यो।माथि सुरुमै पनि भनियो प्रदीपका यात्राहरू औचित्यपूर्ण हुन्छन् । हो, विद्रोही चेत बोकेका कारण पनि उनको यात्राहरूले विशेष अर्थ बोकेका हुन्छन् । हाँस्नेरमाउने उनको चेत होइन, यात्रा गरेको स्थान या मार्गलाई अनुभूत गर्ने उनको फरक दृष्टिकोण छ । बिहुडाँडामा पुग्दा त्यहाँको घुमाउरो गोरेटो र चौतारोलाई लेखकले आफ्नो स्वागतार्थ उभिएको देख्छन् । उनलाई लाग्छ, बाटो हिँड्नेहरू आएर त्यो चौतारोमा भारी बिसाउँछन्, शरीर बिसाउँछन् तर त्यसले कुनै गुनासो गर्दैन । लेखक देख्छन् चौतारो सानोसाँघुरो छ तर त्यसमा कुनै तुच्छता छैन । छ त बरु हार्दिकता छ । त्योसँग आत्मीयताको न्यानो काख छ । अर्को फरक रूपमा बुझ्ने हो भने लेखकका यी पङ्क्तिहरूले आजका मान्छे र समाजप्रति घुमाउरो व्यङ्ग्य गरेको छ । अर्थात्, उनका यी पङ्क्तिहरूको तात्पर्य हो आजका मान्छेहरू एकअर्काप्रति असहिष्णु छन्, बैगुणी छन् । जस्तो कि दैवीप्रकोपबाट बाँच्ने पूर्वतयारीको तालिम दिने क्रममै एक पटक बागलुङमा आफूमाथि बिना कारण खुकुरीको प्रहार भएको बडो भयानक घटनालाई लेखकले दुःखपूर्वक बताएका छन् । यहींनिर पूर्वीय सभ्यताले अङ्गिकार गर्दै आएको ज्योतिष विद्याको मान्यतालाई पनि नकार्न नसकिनेनमिल्ने तथ्यलाई पनि प्रस्तुत गरेका छन् । किनकि, ज्योतिषले गरेका निकटमै ठूलो अनिष्ट हुन सक्छ भन्ने भविष्यवाणी लेखकको जीवनमा त्यो एक दिन हुबहु प्रमाणित भएको थियो । वास्तवमा बालकृष्ण समले भनेजस्तै जीवनको नियमित आकस्मिकता थियो त्यो । जुन कुरो हुनु छ, त्यो भएरै छाड्छ ।समष्टिमा, जीवनयात्रामा भोगिने घटना मान्छेको जन्मदेखि मृत्युसम्मको कथा हो । यही कथा भन्ने क्रममा लेखक सापकोटाले पाठकलाई आफ्ना शब्दमार्फत किताबका कुनै पृष्ठमा शीतलपाटीको मायामा भुलाउँछन् भने कुनैमा जिरी पुर्याएर प्रकृतिको काखमा लुटपुट्याउँछन् । कतै धार्मिक स्थलहरूको दर्शन गराउँछन् त कतै मधेशको कठिन जीवनयापनसँग घुलमिल गराउँछन् । फेरि कहीं साहित्यिक माहोलमा पनि नचाउँछन् । यसरी, एउटै पुस्तकभित्र विभिन्न परिवेशमा पाठकलाई बाँध्न सक्नु लेखकको सफलता हो ।"
मलाई आजकाल केही मन पर्दैन,राजकुमार सुब्बा 'अनिश्चित'
'९०५ भारतीय मिडिया सरकारलाई प्रश्न गर्दैनन्',"कात्तिक अन्तिम साता काठमाडौं आएकी थिइन्, भारतीय पत्रकार सुहासिनी हैदर । त्यही बेला उनले लिएको अन्तर्वार्ताले काठमाडौंको राजनीति तरंगित बन्यो । शीर्ष नेताबीच आरोपप्रत्यारोपको शृंखला चल्यो । चीनको बेल्ट एन्ड रोड इनिसिएटिभ (बीआरआई) कार्यान्वयन सम्झौताका विषयमा नेपाली नेताबीच नै मतैक्य भइसकेको थिएन । द हिन्दू मा सार्वजनिक पूर्वप्रधानमन्त्री तथा माओवादी अध्यक्ष पुष्पकमल दाहालको अन्तर्वार्ताले यो विषयलाई थप चर्को बनाइदियो । अन्तर्वार्तामा दाहालले ओलीले पहिला चीन भ्रमण गरेर चाइना कार्ड खेल्न थालेको बताएका थिए । द हिन्दू की कूटनीतिक मामिला सम्पादक सुहासिनीले प्रधानमन्त्री ओलीकै अन्तर्वार्ता लिन चाहेकी थिइन् । सम्भव नभएपछि परराष्ट्रमन्त्री आरजु राणा देउवासँग प्रयास गरिन् । त्यो पनि नमिलेपछि पूर्वप्रधानमन्त्री दाहालसँग कुरा गरेकी थिइन् ।यसअघि पनि पटकपटक नेपाल आएकी उनले प्रधानमन्त्री ओली र सुशील कोइरालाको अन्तर्वार्ता लिइसकेकी छन् । तत्कालीन पाकिस्तानी राष्ट्रपति परवेज मुसर्रफदेखि भुटानकी महारानी (आमा) असी दोर्जी वाङ्मोसम्मको अन्तर्वार्ता लिएकी उनले दक्षिण एसिया मात्र नभई विश्व भूराजनीतिबारे महत्त्वपूर्ण रिपोर्टिङ गरेकी छन् । बेनजिर भुट्टोको हत्यादेखि पाकिस्तान र बंगलादेशका चुनावी रिपोर्टिङ गरेकी सुहासिनीले पत्रकारिता गरेकै ३० वर्ष बितिसक्यो ।खासमा उनी तथ्याकंशास्त्रकी विद्यार्थी हुन् । उनलाई एमबीए गरेर इन्भेस्टमेन्ट सेक्टर मा जाने रुचि थियो । अमेरिका पढ्न जाने तयारीमा थिएँ, न्युज डक्युमेन्ट्रीमा अफर आयो, उनी भन्छिन्, पहिलेदेखि नै मलाई समाचारप्रति रुचि थियो । डक्युमेन्ट्री गरेपछि मेरो भविष्य यतै पो हो कि जस्तो लाग्यो । सन् १९९३ तिरको कुरा हो, त्यतिबेला भारतमा टेलिभिजनका नाममा दूरदर्शन मात्र थियो । न्यु दिल्ली टेलिभिजन (एनडीटीभी) ले सुरुमा प्रडक्सन हाउसका रूपमा दूरदर्शनमा समय किनेर कार्यक्रम उत्पादन गर्थ्यो । त्यतिबेला टेलिभिजन पत्रकारिता खासै अभ्यास पनि भएको थिएन ।भारतीय जनसञ्चार संस्थान (आईआईएमसी) र जामिया मिलिया इस्लामियाले पत्रकारितामा अन्डरग्राजुएट कोर्स पढाउँथे । त्यसैबीच सुहासिनीले अमेरिकाको बोस्ट विश्वविद्यायलयबाट प्रसारण पत्रकारिता मा स्नातकोत्तर गरिन् । सन् १९९५ देखि २००५ सम्म सीएनएन इन्टरनेसनलमा आबद्ध उनले सुनाइन्, सीएनएनमा संयुक्त राष्ट्र संघबाट रिपोर्टिङ गरें, पछि भारत फर्किएँ । सीएनएन दक्षिण एसिया ब्युरो, दिल्लीमै काम गरेकाले उनले दक्षिण एसिया घुम्ने मौका पाइन् । त्यसपछि करिब १० वर्ष भारतीय च्यानल सीएनएनआईबीएनमा काम गरिन् । टेलिभिजनपछि उनको यात्रा मोडियो छापा पत्रकारितातिर । हिन्दू मै काम गरेको पनि १० वर्ष भइसक्यो, जहाँ उनी साप्ताहिक अनलाइन कार्यक्रम वर्ल्डभ्यु पनि चलाउँछिन् । हेर्दाहेर्दै पत्रकारितामा ३० वर्ष बितिसकेछ । म भन्छु कि, जसलाई पत्रकारितामा रुचि छ, उसले हरेक बिहान आजको स्टोरी के छ भनेरै सोच्नुपर्छ । राम्रो रिपोर्टिङ गरिएको छ भने मात्र साँझ चैनले सुत्न पाइन्छ । तपाईं यदि पत्रकारितामा रमाइरहनुभएको छ भने यो नै उत्तम जागिर हो, सुहासिनी भन्छिन् ।समाजका अन्य क्षेत्रमा जस्तै पत्रकारितामा पनि महिला सहभागिता न्यून रहेको उनको भनाइ छ । पत्रकारिताको इन्ट्री लेभलमा महिला बढी हुन्छन्, तर १० वा १५ वर्षपछि हेर्नुभयो भने न्युजरुममा पुरुषकै वर्चस्व हुन्छ, पत्रकारितामा महिलाका अड्चनबारे उनी भन्छिन्, जागिर कतिबेला सकिन्छ, खाना के खाने, घर कतिबेला जाने, तलब पनि धेरै हुँदैन । त्यसैले पनि पत्रकारितामा महिलालाई प्रोत्साहित गरिएको हुँदैन । त्यसो त केही समय हिन्दू मा महिला सम्पादक थिएँ । अहिले हिन्दू को अध्यक्षमा निर्मला लक्ष्मण छिन् । आमसञ्चार संस्थानका केही पदमा महिला पुगे भन्दैमा समस्यै छैन भन्न नमिल्ने सुहासिनीको भनाइ छ । सबैभन्दा बढी मीटूको आरोप पत्रकारमाथि नै लागेको थियो । यसको अर्थ पत्रकारिता क्षेत्र महिलालाई सहज छैन भन्नु नै हो । त्यसैले पनि महिलाहरू लामो समय पत्रकारितामा टिक्न सक्दैनन्, उनको तीतो अनुभव छ, कहिलेकाहीं यो असाइनमेन्ट तिमी नगर भन्ने सम्पादक पनि भेटिन्छन् । एक पटक मलाई एक जना सम्पादकले भने तिम्रा ससाना बच्चा छन्, भो, तिमी युद्ध रिपोर्टिङ गर्न नजाऊ । सीएनएनमा छँदै उनी रिपोर्टिङका लागि द्वन्द्वग्रस्त कश्मीर गइन् । त्यतिबेलासम्म उनी टीभीमा अनएअर भएकी थिइनन् । १९९६ को कश्मीरचुनाव उनैले कभर गरिन् । सन् २००० मा श्रीनगर विस्फोटमा उनी घाइतेसमेत भइन् । हातमा लागेको चोट ५ वर्षपछि बल्झियो, शल्यक्रिया नै गर्नुपर्यो । उक्त विस्फोटमा २३ जनाको मृत्यु भएको थियो, जसमा हिन्दुस्तान टाइम्सका फोटो पत्रकार पनि थिए । बम आक्रमणमै परेपछि धेरैले भने अब तिमीले सोच्नुपर्छ । तिम्रा छोराछोरी ससाना छन् । कतिपयले त मर्यौ भने तिम्रो परिवारलाई सरकारले सिलाइ मसिन दिन्छ समेत भनेका थिए । तर उनले जस्तोसुकै परिस्थितिमा पनि पत्रकारिता नछाड्ने दृढता गरिसकेकी थिइन् ।लिबिया र सिरियाको रिपोर्टिङसन् २०११ मा मुअम्मर गद्दाफीनियन्त्रित लिबियाबाट रिपोर्टिङ गर्ने भारतीय पत्रकार हुन्, सुहासिनी । अरबआन्दोलनको बेला थियो त्यो । भिसा लिन गएकै दिन भारतका लागि लिबियाका राजदूतले राजीनामा दिएका थिए । उनले भने मैले तपाईंलाई भिसा त दिएँ तर म अब प्रतिपक्षीमा छु । उनीहरूले मान्छन् कि मान्दैनन्, उनले सुनाइन् ।उनी भारतीयको उद्धार भइरहेको भेगमा रिपोर्टिङ गर्न चाहन्थिन् । लिबियामा अन्तर्राष्ट्रिय वायु सेवा कम्पनीहरूले उडान बन्द गर्न थालिसकेका थिए । जोर्डनतिरबाट जाँदा उनीसहित दुई जना यात्रु मात्र थिए । जहाज अवतरण गर्ने बेलामा बाहिरबाट त्रिपोली आउने अन्तिम उडान हो भनेर घोषणा गरियो । उनीहरू पुग्नेबित्तिकै राजदूतले भनेजस्तै भयो । प्रहरीले भन्यो, तपाईंको भिसाले काम गर्दैन, भित्र आउन सक्नुहुन्न । एकछिनको गलफत्तीपछि प्रहरीले उनीहरूलाई अनुमति दियो । गद्दाफीको समर्थनमा पनि र्याली निकै ठूलो थियो । नेटो सेनाले बमबारी सुरु गरिसकेको थियो । लिबिया रिपोर्टिङ निकै नै चुनौतीपूर्ण थियो सुहासिनीका लागि ।उनका नजरमा गद्दाफी कलरफुर क्यारेक्टर हुन् । उनी बडीगार्ड सबै महिला राख्थे । त्रिपोलीमा उनको होटल थियो । सुहासिनीहरू पुगेका बेला गद्दाफीको होटलबाहेक पूरै त्रिपोलीमा इन्टरनेट बन्द गरिएको थियो । अन्तर्राष्ट्रिय पत्रकारहरू स्टोरी फाइल गर्न होटल नै आउनुपर्थ्यो । सुहासिनी त्यहीं बसेकाले सहज पनि भयो । अन्तिममा गद्दाफीले भागेर जानैपर्यो । गद्दाफीको केही सीप लाग्नेवाला थिएन, सत्ताबाट बहिर्गमित हुने निश्चित थियो । हामी भारतको अन्तिम उद्धार उडानबाट फर्कियौं । फर्किनु पनि पर्थ्यो किनकि सबै अन्तर्राष्ट्रिय उडानहरू बन्द भइसकेका थिए, उनी भन्छिन् । सिरियामा लिबियाभन्दा ठीक उल्टो भयो । अमेरिकाले प्रयास त गरेकै हो तर असद हाबी भए, सुहासिनी सुनाउँछिन् । सन् २००० देखि बसर अल असद सिरियामा निरन्तर राष्ट्रपति छन् । हामी इदबजारमा सुटिङ गरिरहेका थियौं, प्रहरीले नियन्त्रणमा लियो हामीलाई समात्यो । सिरियामा धेरैथरी प्रहरी छन्, तपाईंलाई थाहा हुन्न कि कुन प्रहरीले पक्राउ गरेको हो । उनीहरूले मसहित ३ जना महिला पत्रकारलाई चौकी लगे । भारतीय दूतावासमा सम्पर्क गरेपछि मात्र छाडियो । भारतीय इतिहास र असंलग्न पक्षधर भएकाले पनि धेरै देशमा हाम्रा लागि गुडविल छ, उनी भन्छिन् । भारतको सफ्ट पावर ले धेरै ठाउँमा काम गर्ने गरेको उनको अनुभव छ । अहिले धेरै मान्छे भन्ने गर्छन् भारत शक्तिशाली भयो, अब त बल देखाउनुपर्छ । हाम्रो प्रभाव ती देशमा धेरै छ, जहाँ हामीले सफ्ट पावर देखाएका छौं, उनको टिप्पणी छ । लिबिया र सिरिया रिपोर्टिङ धेरै किसिमले सुहासिनीका लागि यादगार रहे । इजरायलले नाकाबन्दी गरेका बेला लेबनानसमेत पुगेर रिपोर्टिङ गरेको अनुभव उनीसँग छ । पत्रकार 'पत्रकार' मात्रै हुनुपर्छकारगिलको लडाइँपछि तत्कालीन प्रधानमन्त्री अटलबिहारी बाजपेयीले शान्ति स्थापनाको प्रयास थालेका थिए । २००० जुनजुलाईमा पाकिस्तान र आतंकवादी संगठनसँग समेत वार्ताको तयारी गरे । गृहसचिवले पनि हिजबुल मुजाहिद्दीनसँग वार्ता सुरु गरेका थिए । उनीहरूले युद्धविराम त गरे, तर वार्ता असफल भयो । वार्ता असफल भएको अर्को दिन उनीहरूले सरकारलाई सन्देश दिन चाहन्थे । त्यतिबेला उनीहरू डबलबमको रणनीति अपनाउँथे । सानो बम कतै राख्ने, मान्छे भेला पार्ने, त्यसपछि त्यहाँ अर्को ठूलो बम हान्ने । सन् २००० मा श्रीनगर विस्फोटमा हिन्दुस्तान टाइम्सका फोटो पत्रकार मारिएकामा हिजबुल मुजाहिद्दीनले माफी मागेको घटना सुहासिनीेले स्मरण गरिन् । निष्पक्ष पत्रकारलाई पेसागत रूपमा धेरै उल्झन नआउने ठान्छिन् उनी । जहाँ गए पनि पत्रकारको परिचयले मात्र जानुपर्छ । कुनै निश्चित समुदायको प्रतिनिधित्व गरेर रिपोर्टिङमा जाँदा समस्या आउँछ, उनी स्पष्ट छिन्, म कुनै देशको संस्कृतिअनुसार त्यस्तै पोसाक लगाएर रिपोर्टिङमा जाँदिनँ । म जस्तो छु, पत्रकारका रूपमा त्यसरी नै जाने हो । द्वन्द्वग्रस्त क्षेत्रमा पत्रकारका रूपमा जाँदा अपवादबाहेक धेरैले स्वागत नै गर्ने उनले अनुभव सुनाइन् । उनीहरू तपाईंलाई आफ्नो कहानी सुनाउन मन पराउँछन् । पत्रकार तटस्थ हुन्छन्, हाम्रा कथा भन्नुपर्छ भन्ने लाग्छ उनीहरूलाई, सुहासिनी भन्छिन् ।मोदीदेखि मुसर्रफसम्मको अन्तर्वार्तापत्रकारिता यात्रामा सुहासिनीले विश्वका थुप्रै नेता भेट्ने मौका पाइन् । उनीहरूसँगको कुराकानीमा उनले मानवीय पक्ष पनि बुझ्ने मौका पाइन् । मैले नेताहरू मात्र होइन, उनीहरूका परिवारसँग पनि कुरा गर्ने मौका पाएकी छु । जनरल परवेज मुसर्रफसँग अन्तर्वार्ता लिएँ, उनकी पत्नी र आमासँग समेत कुराकानी गरें । मनमोहन सिंहसँगै उनकी पत्नी र छोरीको पनि अन्तर्वार्ता लिएँ, उनी भन्छिन्, म एक किसिमले भाग्यमानी पनि हो ।गुजरातका तत्कालीन मुख्यमन्त्री नरेन्द्र मोदीसँग उनले अन्तर्वार्ता गरेकी थिइन् । मोदीकी आमा र दाइसँग पनि कुरा गरिन् । मुख्यमन्त्री मोदी र प्रधानमन्त्री मोदीमा केही फरक नै छैन । कार्यशैली उही हो, विचार उही हो, उनी भन्छिन् । उनी मोदी पढेको विद्यालय पनि गइन्, शिक्षकहरूसँग कुरा गरिन् । शिक्षकहरूले मोदीको स्तुतिगान गाए । कसैले मोदी गणितमा सिपालु थिए भने, कसैले अर्को कुनै विषयमा । त्यही कुरा सुहासिनीले मोदीलाई सुनाइन् । मोदीको जवाफ थियो, वास्तवमा मलाई यी कुनै विषयमा रुचि पनि थिएन र म राम्रो पनि थिइनँ । मलाई केवल थिएटरमा मात्र रुचि थियो । प्रत्येक वर्ष रामलीलामा भाग लिन्थें ।भारतीय प्रधानमन्त्री मोदी मिडियाप्रति कटुता राख्ने व्यक्तिका रूपमा परिचित छिन् । गुजरातको मुख्यमन्त्री छँदा सुहासिनीले लिएको अन्तर्वार्ता प्रकाशनपछि उनले गुजरात दंगालाई जोडेर आफूलाई गलत तरिकाले व्याख्या गरिएको टिप्पणी गरेका थिए । तर त्यहाँ वास्तविक हिंसा भएकै हो । सरकारको नेतृत्व लिएका व्यक्तिमाथि प्रश्न उठ्नु स्वाभाविक नै थियो, उनी भन्छिन् । मोदी फेरि मुख्यमन्त्री भएकै बेला अन्तर्वार्ता लिने पक्का भएको थियो । सुहासिनी उनको घर पुगिसकेकी थिइन् । अन्तिममा अन्तर्वार्ता रद्द भयो । उनी मसँग बोल्न चाहँदैनन् भनियो, केही प्रश्न उनलाई चित्त बुझेको थिएन, सुहासिनी भन्छिन्, म यो अडानमा थिएँ कि प्रश्न त सोध्छु, जवाफ दिनेनदिने तपाईंको कुरा ।सुहासिनीका नजरमा अहिले ९० प्रतिशत भारतीय मिडिया सरकारलाई प्रश्न गर्दैनन् । मैले बाहिर जाँदा पनि भारतीय मिडियाको आलोचना सुन्ने गरेकी छु । धेरै मिडियाले सरकारको दृष्टिकोण व्याख्या मात्र गर्छन् । उनीहरूले प्रश्न गर्दैनन् । केही राम्रा पत्रकार पनि छन् । तर धेरै सरकारबाट व्यवस्थापन भएको देखिन्छ, भारतीय मिडियालाई आत्मसमीक्षा गर्न उनको सुझाव छ । पछिल्लो समय समाचार नाफामुखी र वस्तुका रूपमा उत्पादन हुन थालेकोमा सुहासिनी चिन्ता व्यक्त गर्छिन् । पत्रकारिता नाफामुखी व्यवसायका रूपमा उदाएपछि समस्या देखिन थालेको छ । अहिले त मिडिया मास मेनिपुलेसनका लागि समेत प्रयोग हुन थाल्यो । राजनीतिज्ञ, कर्पोरेट संस्थानहरू जनतालाई दिग्भ्रमित पार्न मास मिडियाको सहारा लिन थालेका छन्, पत्रकारिता भनेपछि सन्तुलित र तथ्यपरक हुनैपर्नेमा उनी जोड दिन्छिन् । दक्षिण एसियामा रुचिविभिन्न कारणले दक्षिण एसिया भाइब्रेन्ट क्षेत्र भएकाले पनि यहाँको राजनीति र कूटनीतिक मामिला उनको रिपोर्टिङको रुचिको विषय हो । उनले सुनामी, भूकम्प, आईसी८१४ जहाज अपहरण लगायतका थुप्रै घटनाको रिपोर्टिङ गरेकी छन् । सन् १९९६ को बंगलादेशको चुनाव पनि उनले कभर गरिन् । मैले यी वर्षहरूमा के गरेंभन्दा पनि जे गरें त्यसमा खुसी छु । मुसर्रफ भारतमा निकै अलोकप्रिय भएका बेला मैले उनको अन्तर्वार्ता लिएकी हुँ, उनी सम्झिन्छिन् । उनले भारतीय नाकाबन्दीका विषयमा पनि लेखिन् । नाकाबन्दीमा उनी र हिन्दू अखबारको स्ट्यान्ड के थियो त ? हामीले निरन्तर लेख्यौं यो गलत कदम हो । अन्जानमै भएको हो भने रियल ल्याप्स हो । तर जानाजान हो भने त एकदमै खराब कदम हो । यस घटनाले भारतप्रति नेपालका युवा पुस्ताको धारणा नकारात्मक बनाउन भूमिका खेल्यो, उनले सुनाइन् । बुबा सुब्रमण्यमको प्रभाव सुहासिनीका बुबा सुब्रमण्यम स्वामी भाजपाका नेता हुन् । उनी राज्यसभा सांसद र मन्त्रीसमेत बने । हिन्दू राष्ट्रवादी को छवि बनाएका स्वामी कुनै बेला हार्वर्ड विश्वविद्यालयमा अर्थशास्त्र पढाउँथे । सन् २०११ मा मुस्लिम समुदायप्रति टिप्पणी गरेपछि उनी त्यहाँबाट हटाइए । नेपाल र नेपाली राजनीतिबारे बेलाबेला लेखिरहने उनले गत चुनावमा चितवन२ मा राप्रपाका उम्मेदवार रहेका रवीन अधिकारी आफ्ना विद्यार्थी भएको भन्दै जितको शुभकामना दिएका थिए । स्वामीले हार्वर्डमा राजा वीरेन्द्रलाई समेत पढाएको सुहासिनी बताउँछिन् । स्वामी आफैंले फेसबुकमा यसबारे केही वर्षअघि लेखेका थिए, नेपालसँगको मेरो नाता लामो छ । सन् १९६० को दशकमै मैले हार्वर्डमा पढाउने बेला एक जना अन्डरग्राजुएट विद्यार्थी भेटेको थिएँ, ती विद्यार्थी पछि नेपालका राजा भए ।राजनीतिक र सामाजिक विषयमा तिखो टिप्पणी गर्ने स्वामीको प्रभाव सुहासिनीमा कति छ त ? भन्छिन्, हरेक परिवारमा फरकफरक दृष्टिकोण भएका व्यक्ति हुन्छन् । बुबाले कहिल्यै पनि मलाई यो लेखनलेख भन्नुभएन । मान्छेहरू उहाँलाई अनुदार भन्छन् तर उहाँ उदार नै हुनुहुन्छ । बुबा राजनीतिज्ञ भएकाले छिमेकी मुलुकबारे चासो दिने कुरा स्वाभाविक नै भएको सुहासिनीको ठम्याइ छ । उनी सन् १९७८ तिरै बुबासँग काठमाडौं आएकी थिइन् । सानैमा त्यतिबेला उनले राजा वीरेन्द्रसँग भेट्ने मौका पनि पाइन् ।नेपाली नेतामध्ये पूर्वप्रधानमन्त्री सुशील कोइरालाको सरल व्यक्तित्वबाट उनी निकै प्रभावित रहिछन् । सार्क सम्मेलनमा मोदीको भ्रमणपछि कोइरालासँगको भेट यसरी सम्झिन्छिन् सुहासिनी, कोइराला मोदीलाई भर्खर विमानस्थल छाडेर आएका थिए । संयुक्त वक्तव्यमा ईपीजी उल्लेख भएकाले उनी निकै खुसी देखिन्थे । ऐतिहासिक उपलब्धि हात पर्यो भन्नेमा खुसी थिए । प्रधानमन्त्री हुनुअघि दिल्लीका पत्रकारसर्कलमा कोइराला लोकप्रिय नै रहेको उनले सुनाइन् । सार्क सम्मेलनको आयोजना गरेर पनि तत्कालीन प्रधानमन्त्री कोइरालाले एक किसिमको उपलब्धि हासिल गरे । सार्क सम्मेलन२०१४ पछि क्षेत्रीय संगठन निष्क्रिय जस्तै भएको छ । भारतपाकिस्तान विवादले पनि बिमस्टेकका गतिविधि बढ्दा सार्क भने सुस्त छ । उनी भन्छिन्, दक्षिण एसिया भविष्यमा जलवायु परिवर्तन, आप्रवासन, खाद्य सुरक्षा, स्वास्थ्य सुरक्षा र ऊर्जा सुरक्षासम्बन्धी समस्याबाट गुज्रिने भएकाले क्षेत्रीय संगठनको भूमिकालाई नजरअन्दाज गर्न मिल्दैन ।"
"चर्चामा गीत, गुमनाम गीतकार","केही समययता सामाजिक सञ्जालमा निकै चर्चित बनेको गीत हो रैया चाँदीको म त बाग्लुङे मैया मादीको । फिल्म पूर्णबहादुरको सारङ्गीमा समावेश उक्त गीतमा टिकटक, रिल बनाउनेको संख्या बढ्दो छ । कुनै गीत हिट हुँदा आमदर्शकले पहिल्यै चिन्ने त्यसमा अभिनय गर्ने कलाकारलाई हो । त्यसका गीतकार, गायक र संगीतकार भने नेपथ्यमै छुट्छन् । विजय बराल र अन्जना बराइली अभिनीत फिल्मको यो गीतमा आशिष अविरल र मेलिना राईको स्वर छ । संगीत पनि आशिषकै हो । तर, सबैलाई मन पर्ने थेगो हालेर गीत लेख्ने रचनाकार भने को होलान् ? न दर्शकश्रोताको चासो रहन्छ, न खोजीनिती नै । यो चर्चित गीतका सर्जक हुन्, नवराज पन्त । बागलुङ नगरपालिका१२ स्थित अमलाचौर बरडाँडाका पन्त यतिबेला अमेरिकाको मेरिल्यान्ड स्टेटस्थित बाल्टीमोरमा छन् । अध्ययनको सिलसिलामा त्यता पुगेका उनीसँग यो गीत तयार पार्दाताकाका रमाइला क्षण अझै ताजै छन् । यो गीत डेढ वर्षअघि नै तयार भएको थियो । तर, रेकर्ड हुने मौका जुरेको थिएन । उनलाई गायक तथा संगीतकार आशिष अविरलले त्यसबेला चार दिनमा गीत उपलब्ध गराउन भनेका थिए । गीत लेख्न पर्याप्त समय थिएन । अमर न्यौपानेको उपन्यास सेतो धरती तेस्रो पटक पढ्दै गर्दा उनलाई यो गीत फुरेको थियो । गाडी पार्किङ गरेर बसिरहेको थिएँ, के गीत लेख्ने, कस्तो थेगो बनाउने भनेर सोचिरहेको थिएँ, उनले गीतको रचनागर्भ सुनाए, सेतो धरतीकी तारा पात्र झोला बोकेर मादी खोला तरेको प्रसंग थियो, मादी शब्द मिठास लाग्यो, यसलाई गीतमा राख्दा अनुप्रास मिल्छ भनेर दिमागमा राखिरहें । मादीले कास्की र लमजुङको सिमाना छुट्याउँछ । तारा पात्रको विवाह लमजुङमा भएकाले मादी तरेर गएको कुरा सेतो धरतीमा उल्लेख छ । एकदिन सामाजिक सञ्जाल फेसबुकमा रैया शब्द कसैले प्रयोग गरेको देखेछन्, नवराजले । त्यसपछि रैया चाँदीको, म त बाग्लुङे मैया मादीको भन्ने लाइन दिमागमा आयो, उनी भन्छन्, पछि कमेडी हिसाबले नै गीत सिर्जना भयो । उनले आशिष अविरललाई शब्द पढेर त्यही अनुसारको संगीत तयार गर्न भन्दै पठाए । दुई महिनाअघि नेपाल आएको थिएँ, व्यस्तताले गर्दा गीत रेकर्डका लागि समय दिन सकिनँ, उनी भन्छन्, यहीबीच पूर्णबहादुरको सारङ्गी फिल्म युनिटले कथा सुनाएपछि गीत फिट हुने भएछ, उहाँहरूले बाग्लुङे शब्द परिवर्तन नगर्ने सर्तमा गीत लग्नुभयो ।गीत युट्युबमा अपलोड भएको महिना दिन नपुग्दै एक करोड ३६ लाख भ्युज पुगिसकेको छ । यतिका हिट होला भनेर उनले गीत लेख्दा सोचेका थिएनन् । कस्तो गीत र कसरी लेख्ने भनेर उनले पहिल्यै योजना बनाए । त्यसपछि गीत फाइनल गर्न तीन घण्टा लाग्यो, उनी भन्छन्, यो दोहोरी ब्याटल गीत थियो, रेकर्ड ढिला भए पनि राम्रो गीत बन्यो, विदेशतिर बस्ने नेपालीहरूले एकदमै धेरै मन पराइदिनुभएको छु, दंग छु ।जताततै यो गीत बज्न थालेपछि उनलाई चिन्नेहरूले दैनिकजसो फेसबुकमा म्यासेज गरेर बधाई दिने गर्छन् । एक महिनामै करोड कट्ला भन्ने त लागेकै थिएन, ५०६० लाखसम्म भ्युज पुग्ला भन्ने मात्र थियो, उनी भन्छन्, थेगो त मलाई एकदमै मन परेको हो, आशिष दाइले यसको म्युजिक सुनाएपछि गीत राम्रो बनेको कुरामा ढुक्क थिएँ । ल ल लरैया चाँदीको नवराजको पहिलो गीत भने होइन । यसअघि उनको रचना रहेको सालको पातको टपरी हुनी सुपर हिट भयो । लोकदोहोरी गीतको इतिहासमै उक्त गीत युट्युबमा सबैभन्दा धेरै हेरिएकोमध्येमा पर्छ । २०७५ असोज १ मा युट्युबमा अपलोड भएको यो गीत ९ करोड ८० लाख पटक हेरिसकिएको छ । कुनैबेला यो गीत विवाह, व्रतबन्ध, मेला महोत्सव जताततै घन्कने गर्थ्यो । संगीतकार बसन्त थापा सांगीतिक कार्यक्रमको सिलसिलामा बेलायत हुनुहुन्थ्यो, म अमेरिका नै थिएँ, कुराकानीका क्रममा नयाँ खालको गीत गर्नु पर्यो भन्ने भयो, गीत लेख्नुअघिको कुरा सुनाउँदै उनी भन्छन्, दोहोरी गीतमा पहिला थेगो बनाउन गाह्रो हो, त्यसपछि काममा जाँदा, पढ्दा र कोठामै घोत्लिँदाघोत्लिँदै थेगो मिलाउन थालें । तर, सुरुमा यो गीत अर्कै भएर जन्मिएको थियो । मैले गीत लेखेर दिँदा सालको पातको टपरी हुने, हे माया नहुने सल्लैको, तिम्रो माया कत्ति हो कत्ति, हे माया नलाऊ पछि हल्लैको भन्ने थियो, उनी भन्छन्, बसन्त दाइले संगीत गर्दा हे माया प्रायः गीतमा आइरहेको भएर हे बरै बनाउनुभयो, जुन गाउँघरमा बोलिने टिपिकल शब्द पनि भयो । गीतमा कुलेन्द्र विश्वकर्मा र विष्णु माझीको स्वर छ । फरक शैलीको भएकाले यो गीत धेरैको रोजाइमा पर्यो । श्रोताले फरक फ्लेवर मनपराउनुहुन्छ भन्ने त लागेकै थियो, यति हिट होला भन्ने लागेको थिएन, गीत त सुपरडुपर नै हिट भयो, उनी खुसी साट्छन्, पहिलापहिला जताततै यही गीत मात्र बज्थ्यो, सबै उमेर समूहकाले मन पराइदिँदा निकै खुसी लाग्दो रहेछ । गीत युट्युबमा करोड क्लबसम्म पुग्ला भन्ने थियो, तर गीत ९ करोडमाथि पुगिसकेको छ । नवराजका शब्दमा रेकर्ड भएका प्रायः लोकदोहोरी गीत दर्शक श्रोताको रोजाइमा पर्छन् । उनको रचना रहेको डाँडै फुर्के सल्लो कुनैबेला रेडियो र टेलिभिजनमा नबजेको दिन हुँदैन थियो । गीतमा स्वर कुलेन्द्र र विष्णुकै छ । मेला महोत्सवमा गायक कुलेन्द्र स्टेजमा उक्लन नपाउँदै दर्शकदीर्घाबाट यो गीतको फर्माइस आइहाल्थ्यो । उनकै शब्दमा तयार भएको अर्को गीत छ, मायालुको सहरमा मेरो गाउँमा घर छ । यसले पनि राम्रै चर्चा बटुल्यो । बसन्त थापाको संगीतमा गणेश पौडेल र पूर्णकला बीसीको स्वर रहेको गीत युट्युबमा मात्र ४५ लाखभन्दा बढीले हेरिसकेका छन् । पानपाते ठूली, मन्जरी लगायत नवराजले ६० भन्दा बढी गीत सिर्जना गरिसकेका छन् । मलाई सुरुमा लोकदोहोरी क्षेत्रमा चिनाएको गीत नै डाँडै फुर्के सल्लो हो, उनी भन्छन्, फिल्मतिर चिनाउने काम भने रैया चाँदी ले गरायो ।    अध्ययनका लागि सन् २०१४ नोभेम्बरमा नवराज अमेरिका उडेका थिए । तीन दाजु भाइ र एक दिदीमध्येका कान्छा उनी साथीभाइको संगतले सांगीतिक क्षेत्रमा लागे । परिवारमा उनी बाहेक अरू कोही पनि यो क्षेत्रमा छैनन् । काठमाडौं आएपछि अग्रज स्रष्टाहरूको संगतले यो क्षेत्रमा लाग्न प्रेरणा मिल्यो, उनी भन्छन्, अब त संगीतबाट कसरी अलग हुन सकिएला र !सांगीतिक क्षेत्र प्रवेशको रोचक प्रसंग पनि छ उनीसँग । म सरस्वती क्याम्पस पढ्दा बसन्त थापा दाइ पनि त्यहीं पढ्नुहुन्थ्यो, उहाँसँग त्यहीबेला चिनजान भयो, पछि गीतकार प्रल्हाद सुवेदी र गायक कुलेन्द्र विश्वकर्मासँग भेट भएपछि धेरै कुरा सिक्ने अवसर पाएँ, उनी सम्झन्छन्, रेडियो नेपालमा नवराज लम्सालले सञ्चालन गर्ने कार्यक्रम मधुवन खुब सुन्थें । लोकदोहोरी गायक भगवान भण्डारीका गीत निकै मनपर्थे । उनले गाएका गीतको शब्दहरू ख्याल गर्थें । साथीहरूको संगतसंगतमै एकदिन उनले विवाहमा दोहोरी गीत गाए । तर, साथीहरूले स्वर छैन, गाएर खान सक्दैनौ भने । हियाएर होइन कि बरु हौस्याए, अब गीत लेख्न थाल, प्रयास गर्यो भने नहुने के छ ? नभन्दै उनी त्यसपछि गीत लेखनतिर डुब्न थाले । काठमाडौंबाट बागलुङ जाँदा दमौलीको पुल तर्ने क्रममा डाँडै फुर्के सल्लो गीत फुरेको थियो, पहिलो गीत लेख्दाको क्षण सम्झन्छन्, त्यसयता गीत लेखनको क्षेत्रमा सक्रिय नै छु ।    सानै छँदादेखि नवराजलाई लोकदोहोरी एकदमै मनपर्थ्यो । रेडियोटीभीमा बज्ने दोहोरी गीत ध्यान दिएर सुन्ने र हेर्ने गर्थे । बुबाले बीपी कोइराला अतिथि भएको कार्यक्रममा गीत गाएको थिएँ भनेर सुनाउनुहुन्थ्यो, म दंग पर्थें, उनी भन्छन्, पछि आफैं यस क्षेत्रमा लाग्न पाएँ । पृथ्वी माविबाट एसएसली दिएका उनले बलेवा बहुमुखी क्याम्पस पैंयुपाटाबाट व्यवस्थापन संकायमा प्लसटु गरे । बीबीएस सरस्वती क्याम्पस काठमाडौंमा पढे । त्रिभुवन विश्वविद्यालयबाट २०६७ सालमा एमबीएस गरे । पछि काम गर्दै पढेर एमपीए पनि सिध्याए । त्यसपछि बागलुङमा गएर प्लसटु पढाउन थाले । यहीबीच पीएचडी अध्ययनका लागि उनी अमेरिका उडे । सुरुमा अमेरिका आउँदा केही समय पढाइ ग्याप भयो, उनी भन्छन्, पीएचडी गर्नुभन्दा प्राविधिकतर्फ पढ्दा राम्रो हुने र छिटो काम पाउन सजिलो हुन्छ भन्ने लाग्यो । उनी अहिले लिंकन टेक युनिभर्सिटीअन्तर्गत लिंकन कलेज कोलम्बियाबाट अटो मोबाइल इन्जिनियरिङमा मास्टर्स गर्दै छन् ।"
नजरमा विदेशी खेलाडी,"नेपाली खेलकुदको व्यग्र प्रतीक्षा बनेको नेपाल प्रिमियर लिग (एनपीएल) क्रिकेटमा खासै धेरै डर्बी छैन । ७ प्रदेशको ८ फ्रेन्चाइज टोली एनपीएलका प्रतिस्पर्धा हुन् । यसमा वाग्मती प्रदेशका दुई टोली काठमान्डु गुर्खाज र चितवन राइनोजबीचको खेललाई वाग्मती डर्बी का रूपमा हेरिएको छ ।पहिलो दिन शनिबार विराटनगर किंग्स र जनकपुर बोल्ट्सबीच प्रतिस्पर्धा हुनेछ । यसलाई पनि तराईमधेश डर्बी का रूपमा लिन सकिन्छ । तर यी दुई टोलीबीचको समानता यतिमै सीमित हुँदैन । यी टोलीबीचको यस पटकको खेललाई किवी डर्बी का रूपमा पनि लिन सकिन्छ । अर्थात्, न्युजिल्यान्डका मार्टिन गप्टिल र जिम्मी निशमबीचको प्रतिस्पर्धालाई किवी डर्बी का रूपमा लिइएको छ ।ओपनिङ ब्याटर गप्टिलले विराटनगर र अलराउन्डर निशमले जनकपुरबाट एनपीएलमा खेल्दै छन् । एनपीएल खेल्न आउने शीर्षस्थ विदेशी खेलाडीमा गप्टिल र निशम पर्छन् । कस्ता छन् त एनपीएलका अरू शीर्षस्थ विदेशी खेलाडी:मार्टिन गप्टिल (विराटनगर किंग्स)३८ वर्षे गप्टिल न्युजिल्यान्डका उत्कृष्ट ओपनिङ ब्याटरहरूमा पर्छन् । उनले ४७ टेस्टमा २ हजार ५ सय ८६ रन बनाएका छन् ३ शतक र १७ अर्धशतकका साथमा । गप्टिलले २०१० मा ह्यामिल्टनमा बंगलादेशविरुद्ध १ सय ८९ रनको इनिङ्स खेलेका थिए । २०१६ मा आफ्नो अन्तिम टेस्ट खेल्नेक्रममा उनले इन्दोरमा भारतविरुद्ध पहिलो इनिङ्समा ७२ रन बनाएका थिए । एकदिवसीय अन्तर्राष्ट्रियमा उनी अझ सफल रहे । १ सय ८९ एकदिवसीय अन्तर्राष्ट्रियमा गप्टिलले ८७ माथिको स्ट्राइक रेटमा १८ शतक र ३९ अर्धशतकका साथ ७ हजार ३ सय ४६ रन बनाएका छन् । उनले २००९ मा एकदिवसीय अन्तर्राष्ट्रियमा डेब्यु गर्दै वेस्ट इन्डिजविरुद्ध अकल्यान्डमा अविजित १ सय २२ रन बनाएका थिए । वेस्ट इन्डिजविरुद्ध नै उनले २०१५ मा वेलिङ्टनमा अविजित २ सय ३७ रन बनाएका थिए । एकदिवसीय अन्तर्राष्ट्रिमै यो दोस्रो उच्च स्कोर हो । ६ फिट २ इन्च अग्ला उनले १ सय २२ ट्वान्टी२० अन्तर्राष्ट्रियमा १३५ माथिको स्ट्राइक रेटमा ३ हजार ५ सयभन्दा बढी रन बनाएका छन् । अफ स्पिन बलिङ पनि गर्ने उनले लगभग सबै ग्लोबल फ्रेन्चाइज खेल्दै आएका छन् । पछिल्लो पटक उनले मार्चमा पाकिस्तान सुपर लिग खेलेका थिए । इस्लामाबाद युनाइटेडलाई उपाधि दिलाउने क्रममा गप्टिलले फाइनलमा मुल्तान सुल्तान्सविरुद्ध ३२ बलमा ५० रन बनाएका थिए । उनले सनराइज हैदराबाद, पञ्जाब किंग्स र मुम्बई इन्डियन्सबाट इन्डियन प्रिमियर लिग खेलिसकेका छन् । जिम्मी निशम (जनकपुर बोल्ट्स)एनपीएल खेल्न आउने ठूलो नाममा पर्छन्, जिम्मी निशम । नेपाल क्रिकेट संघ (क्यान) ले पहिलो पटक एनपीएल आयोजना गर्न लागेको भएर अन्तर्राष्ट्रिय क्रिकेट परिषद् (आईसीसी) ले पूर्ण राष्ट्रका हाल खेलिरहेका खेलाडीमा ४ जनामात्र खेल्न पाउने नियम बनाएको थियो । त्यो चार जनाको क्याप कोटको खेलाडीमा जनकपुरले निशमलाई ल्याएको हो । यूएईमा बुधबार अजमान बोल्ट्सबाट अबुधावी टी१० लिग खेलेर उनी नेपाल आएका हुन् । मिडियम पेस अलरान्डर निशमले न्युजिल्यान्डबाट १२ टेस्ट, ७६ एकदिवसीय अन्तर्राष्ट्रिय र ७९ ट्वान्टी२० अन्तर्राष्ट्रिय खेलेका छन् । उनले पछिल्लो टेस्ट ७ वर्ष अगाडि खेलेका थिए । गत वर्ष भारतमा भएको विश्वकपयता निशमले एकदिवसीय अन्तर्राष्ट्रिय खेलेका छैनन् । उनले न्युजिल्यान्डबाट ट्वान्टी२० अन्तर्राष्ट्रिय भने खेल्दै आएका छन् । उनले ट्वान्टी२० अन्तर्राष्ट्रियमा १५४ माथिको स्ट्राइक रेटमा रन बनाएका छन् । निशमले दिल्ली डेयरडेभिल्स, किंग्स ११ पञ्जाब, कोलकाता नाइट राइडर्स, मुम्बई इन्डियन्स, राजस्थान रोयल्सबाट इन्डियन प्रिमियर लिगमा खेलेका छन् । त्यसबाहेक उनले भाइटालिटी ब्लास्ट, बंगलादेश प्रिमियर लिग, दक्षिण अफ्रिका टी२०, द हन्ड्रेड, पाकिस्तान सुपर लिग, बिग बास, क्यारेबियन प्रिमियर लिग, च्याम्पियन्स लिगलगायतका प्रतियोगिता खेलेका छन् ।शिखर धवन (कर्णाली याक्स)गब्बर को आगमनले एनपीएलको चर्चा झनै बढेको छ र उनले कर्णाली याक्सबाट ठूलो प्रभाव पार्ने विश्वास लिइएको छ । धवन भारतीय क्रिकेटका आक्रामक ओपनिङ ब्याटर हुन् । भारतीय क्रिकेट बोर्डसँगको अनुबन्धमा हुन्जेल भारतीय खेलाडीले विदेशमा गएर खेल्न पाउँदैनन् । अगस्टको अन्तिममा अन्तर्राष्ट्रिय क्रिकेटबाट संन्यास लिएपछि उनलाई विश्वको अन्य देशमा गएर त्यहाँको लिग खेल्न ढोका खुलेको थियो । एनपीएल उनको आईपीएल बाहिरको पहिलो फ्रेन्चाइज लिग हुनेछ ।धवनले ३४ टेस्टमा २ हजार ४ सय १३ रन बनाएका छन् । उनले आफ्नो पहिलो टेस्टमै २०१३ मा अस्ट्रेलियाविरुद्ध १ सय ८७ रन बनाउँदै मुरली विजयसँग पहिलो विकेटमा २ सय ८९ रन जोडेका थिए । त्यस्तै उनले १ सय ६७ एकदिवसीय अन्तर्राष्ट्रियमा ४४ माथिको औसत र ९० माथिको स्ट्राइक रेटमा ६ हजार ७ सय ९३ रन बनाएका छन्, जसमा १७ शतक र ३९ अर्धशतक समावेश छ । त्यस्तै ६८ ट्वान्टी२० अन्तर्राष्ट्रियमा उनले १ हजार ७ सय ५९ रन बनाएका छन् । उनी आईपीएलमा अझ सफल खेलाडी हुन् । उनी आईपीएलमा सर्वाधिक रन बनाउने खेलाडीको सूचीमा विराट कोहलीभन्दा मात्र पछाडि छन् । धवनले २०१६ मा सनराइजर्स हैदराबादबाट आईपीएल उपाधि जितेका थिए, सोक्रममा उनले १७ खेलमा ४ अर्धशतकसहित ५ सयभन्दा बढी रन बनाएका थिए । उनी आईपीएलमा लगातार दुई शतक बनाउने पहिलो खेलाडी पनि हुन् । धवनले डेक्कन चार्जस हुँदै दिल्ली डेयरडेभिल्स, दिल्ली क्यापिटल्स, सनराइजर्स हैदराबाद, मुम्बई इन्डियन्स र पञ्जाब किंग्सबाट आईपीएल खेलेका छन् । धनवले सनराइजर्स र पञ्जाबको त कप्तानी नै गरे । एउटा भारतीय खेलाडीले आईपीएलको दुई टोलीको कप्तान गर्ने थोरै खेलाडीमा उनी पनि पर्छन् । स्कट कुगेलेइज्न (सुदूरपश्चिम रोयल्स) सुदूरपश्चिमबाट एनपीएल खेल्न लागेका कुगेलेइज्न न्युजिल्यान्डबाट हाल खेलिरहेका खेलाडी हुन् । दाहिने हाते मिडियम पेस बलिङ अलराउन्डर उनले न्युजिल्यान्डबाट ३ टेस्ट, २ एकदिवसीय अन्तर्राष्ट्रिय र १८ ट्वान्टी२० अन्तर्राष्ट्रिय खेलिसकेका छन् । सबैखाले ट्वान्टी२० संरचनाका १ सय ६२ खेलमा उनले १ सय ६८ विकेट लिएका छन् । ३२ वर्षे उनले २०१९ मा चेन्नई सुपर किंग्सबाट आईपीएल खेलेका थिए । स्टेफन इस्किनाजी (काठमान्डु गुर्खाज)दक्षिण अफ्रिकामा जन्मेर अस्ट्रेलियामा हुर्किएका ३० वर्षे विकेटकिपरब्याटर स्टेफन इस्किनाजीले मिडलसेक्सबाट इंग्लिस क्रिकेट काउन्टीमा जमेका खेलाडी हुन् । उनले ८८ प्रथम श्रेणीको क्रिकेटमा ९ शतकका साथ ४३ सयभन्दा बढी रन बनाएका छन् । ग्लोबल फ्रेन्चाइज लिगमा इस्किनाजीले आफूलाई आक्रामक खेलाडीका रूपमा प्रमाणित गरिसकेका छन् । द हन्ड्रेडमा उनको स्ट्राइक रेट १५१ माथि र भाइटालिटी ब्लास्टमा उनको स्ट्राइक रेट १ सय ४० माथिको रहेको छ । द हन्ड्रेडमा वेल्स फायरबाट खेल्दै इस्किनाजीले १० खेलमा २ सय ६६ र भाइटालिटी ब्लास्टमा ८७ खेलमा १ शतक र १८ शतकका साथ २५ सयभन्दा बढी रन बनाएका छन् । गुर्खाजमा रहेका तीन इंग्लिस खेलाडीमध्येका एक इस्किनाजीले पर्थ स्कोरचर्सबाट बिग बासमा खेलेका छन् । उनले बिग बासको १३ खेलमा २ सय ५८ रन बनाएका छन् । उनीसँग यसबाहेक बंगलादेश प्रिमियर लिग र अबुधावी टी१० लिगको पनि अनुभव छ । बेन कटिङ (लुम्बिनी लायन्स)बेन कटिङले अस्ट्रेलियाबाट खासै धेरै खेलेनन्, तर उनी ग्लोबल फ्रेन्चाइज लिगमा धेरै छाएका खेलाडी हुन् । अस्ट्रेलियाका लागि ४ एकदिवसीय अन्तर्राष्ट्रिय र ७ ट्वान्टी२० अन्तर्राष्ट्रिय खेलेका ३७ वर्षे कटिङ लुम्बिनी लायन्सका ठूला नाम हुन् । उनले सबैखाले ट्वान्टी२० को २ सय १२ खेलमा १४५ को स्ट्राइक रेटमा २ हजार ९ सय २१ रन बनाएका छन् । त्यस्तै उनले १ सय ३७ विकेट लिएका छन् । कटिङसँग आईपीएलमा मुम्बई इन्डियन्स, सनराइजर्स हैदराबाद र राजस्थान रोयल्सका साथै बंगलादेश प्रिमियर लिग, पीएसएल, बिग बास लिग, अफगानिस्तान प्रिमियर लिग, क्यारेबियन प्रिमियर लिगमा खेलेको अनुभव छ ।"
मुलुकबाहिरका बाङदेल,"कला र साहित्यप्रतिको समर्पणपुस्तक पढ्दै गर्दा पनि एकातिर उनको भोगाइको यथार्थ र डायरी लेख्दै गर्दाको सात दशकअघिको समयको कल्पना बारम्बार मनमा आइरहन्छ । पुस्तकमा अधिकांशतः कलासाहित्यसँग सम्बद्ध सन्दर्भ आउँछन् चाहे त्यो दैनिकी लेखनका रूपमा होस् या प्रेमपत्र या आत्मसंवादकै रूपमा किन नहोस् । उनी बारम्बार आफूलाई सम्झाउँछन्, निराशा र उदासीपनबाट जोगाउन आफैंसँग संवाद गर्छन् यदि मैले पनि संसारलाई कलाको ठूलो सम्पत्ति दिएर जान सकें भने यदि मैले भविष्यमा आउने नेपाली कलाकारहरूलाई कलाक्षेत्रको यस्तै महत्त्वपूर्ण वस्तु दिएर जान सकें भने यो कोठा भ्यानगोगको सूरबाज जस्तै हुनेछ । मेरो जीवनसम्बन्धी जान्न चाहनेले यहाँ आएर अनेक कुरा अनुभव गर्नेछ, तर बाँच्न सकें भने । मरेर पनि बाँच्न सधैं बाँच्न सक्ने हुनुपर्छ नत्र भने म पनि एउटा साधारण किराती वा मान्छेसरह पृथ्वीबाट सधैंका लागि उठेर जानेछु, दुनियाँले मलाई बिर्सनेछन् । यसरी आफ्नो जीवनलाई नै कलासाधनामा समर्पण गर्न चाहने उनले कलालाई मानसप्रेमिका मानेको सन्दर्भहरूसमेत व्यक्त भएका छन् । यस पुस्तक पढ्दैगर्दा भने उनका यही भावाव्यक्तिलाई आधार बनाएर सोध्न मन लाग्छ, कलाका लागि यति धेरै त्याग र तपस्या गर्नुभएको प्रिय कलाकार ! तपाईंले आफूलाई आफूले सोचेजस्तै मुकाममा पुर्याउन सफल हुनुभयो त ?तत्समयका अन्य नेपाली साहित्यकारमा भन्दा उनमा लैङ्गिक सचेतता प्रबल थियो भन्ने कुरा ठाउँठाउँमा अनुभूति हुन्छ । आफ्नी प्रेमिकालाई अर्थात् पछि श्रीमतीलाई लेखेका छन् भानुभक्तको साहित्यिक संसारमा केवल भानुभक्त मात्र पुगे, उनकी पत्नी पुगिनन्, तर तिमीलाई त म सँगैसँगै त्यस कवि र कलाकारको संसारमा पुर्याउनेछु, जहाँ अरू कोही पुग्न सकेका छैनन् । यो संसार हामी दुवैको मृत्युपछि पनि रहिरहनेछ । यसरी अन्य कुनै तत्कालीन साहित्यकारहरूले नारी अझ खासगरी श्रीमतीलाई हेर्ने दृष्टिकोण बनाएको दृष्टान्त पाइँदैन । आशा र निराशाको चरम द्वन्द्ववास्तवमा यो पुस्तक एउटा डायरी हो । कलाकारको दैनिकी हो । अनि उसको आत्मकथा, भोगाइ तथा अनुभूतिको टिपोट हो तर पनि कुनै सुन्दर साहित्यिक कृति पढिरहेजस्तो अनुभूति हुनु र चुर्लुम्म डुबाउन सक्ने सामर्थ्य राख्नु यस पुस्तकको विशिष्ट पक्ष हो । उनले दैनिक रूपमा लेखिएका अनुभूति र प्रेमपत्रका माध्यमबाट आफ्ना कलाकार जीवनका आशा र निराशाका चरम अवस्थालाई प्रस्तुत गरेका छन् । यहाँ पेरिसजस्तो ठाउँमा चरम अभावका बीच संघर्ष गरिरहेको कलाकारको आत्माभिव्यञ्जना प्रकट भएको छ । युरोप जानु, पाश्चात्य कला सिक्नु र नयाँ केही गरेर देखाउने लक्ष्यलाई उनले आफ्नो व्यक्तिगत लक्ष्यका रूपमा मात्र हेरेका छैनन् । देश र नेपाली जातिकै साझा लक्ष्यका रूपमा हेरेका छन् । पछि उनले नेपाल सरकारबाट छात्रवृत्ति पाएको कुरा उल्लेख गर्दै आफ्नो सफलतालाई देशकै सफलतासँग जोडेर हेरेका छन् । पेरिसमा बिताएका सुरुसुरुका दिन उनी अति निराश हुन्छन् । भाषाको समस्या, एक्लोपन, अभाव र असफलताले उनी निराश हुन्छन्, आत्तिन्छन् र आफैंसँग संवाद गर्छन् ओह ! यो आर्थिक कष्ट कहिलेसम्म शेष हुने हो ? मसित अहिले रङ र क्यानभास किन्न सक्ने पैसा भइदिएको भए पनि कति ।पुस्तकमा यस्ता प्रेमपत्र छन् जहाँ प्रेमको अभिव्यक्ति मात्र छैन, त्यहाँ विश्वसाहित्यको सन्दर्भ छ । कलाकारहरूको वियोगान्त जीवनकथा छ । देश र संस्कृतिप्रति प्रेम छ । आफ्नो जातिका लागि केही गर्छु भन्ने संकल्प छ । निराशाले हतास बनेका सुस्केराहरू छन् । बिछोडको पीडा छ । मिलनको सुखद पल छ । मखमली सपनाहरू छन् र पहेंला पातजस्ता यथार्थ पनि छ । नेपाली कलासाहित्य जगत्मा लैनसिंह बाङदेललाई जसरी पनि चिन्न सकिन्छ चित्रकारका रूपमा, उपन्यासकारका रूपमा, अनुवादकका रूपमा, नियात्राकारका रूपमा, पुरातत्त्वविद्का रूपमा, राजकीय प्रज्ञाप्रतिष्ठानका पूर्वकुलपति र उपकुलपतिका रूपमा । उनलाई जसरी पनि अर्थ्याउन सकिन्छ संघर्षशील र सकारात्मक सोच भएका व्यक्तिका रूपमा, पश्चिमी चित्रकलालाई नेपालमा भित्र्याएर नेपाली कलालाई स्थापित गराउने व्यक्तिका रूपमा, सात दशकअघि नै अंग्रेजी भाषामा कृतिहरू लेखेर नेपाललाई विश्वमा चिनाउने लेखकका रूपमा, स्टोलन इमेजेज अफ नेपाल कृति लेखी नेपालबाट चोरी भएर विदेश लगिएका मूर्तिहरू नेपाल फिर्ता ल्याउन सफल व्यक्तिका रूपमा, युरोपमा संघर्ष गरे पनि देशमा नै केही गर्नुपर्छ भन्ने दृढ संकल्प बोकेर स्वदेश फर्कने देशप्रेमी युवाका रूपमा उनलाई जुन कोणबाट पनि बुझ्न सकिन्छ । तर यस पुस्तकमा प्रस्तुत भएको उनको प्रेमी व्यक्तित्व अझ बढी रोचक र संवेदनशील देखिन्छ । पुस्तकमा केही यस्ता तथ्य र जानकारी पनि छन्, जसले तत्कालीन नेपालको राजनीतिक तथा साहित्यिक अवस्था बुझ्न पनि सहयोग गर्छन् । खासगरी धरणीधर कोइरालाले प्रिय कान्छा सम्बोधन गरेर लेखेका पत्रहरू, गुरुप्रसाद मैनाली, बालकृष्ण सम, सूर्यविक्रम ज्ञवाली, नारायण बाँस्कोटा आदिले पठाएका साहित्यिकबौद्धिक हस्तलिखित पत्रहरू, केशरशमशेरले सुटुक्क पठाएको आर्थिक सहयोगसहितको पत्र, विश्वेश्वरप्रसाद कोइराला, मातृका कोइराला, गणेशमान सिंह, कमल दीक्षित आदिका पत्रहरूले पनि यस पुस्तकलाई ऐतिहासिकता प्रदान गरेका छन् । यो महत्त्वपूर्ण डायरीलाई उनले आफ्नो जीवनकालमा किन प्रकाशित गरेनन् ? यो भने पाठकको मनमा खट्किरहन्छ ।"
