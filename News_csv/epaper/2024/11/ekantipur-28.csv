शीर्षक,विवरण
तत्काललाई उद्योगका विद्युत् लाइन नकाटिने,"(काठमाडौं)नेपाल विद्युत् प्राधिकरण सञ्चालक समिति बैठकले डेडिकेटेड र ट्रंकलाइन विवादमा बक्यौता नतिर्ने उद्योगको बिजुली नकाट्ने निर्णय गरेको छ । ऊर्जा, जलस्रोत तथा सिँचाइमन्त्री दीपक खड्काको अध्यक्षतामा बुधबार बसेको बैठकले उद्योगमा बिजुली नकाट्ने निर्णय गरेको हो ।विद्युत् नियमन आयोगले मंगलबार चारबुँदे पत्र पठाउँदै उद्योगमा बिजुली नकाट्न भनिसकेको थियो । सोही निर्देशनअनुसार प्राधिकरण सञ्चालक समिति बैठकले बहुमतका आधारमा बिजुली नकाट्ने निर्णय गरेको हो । तर प्राधिकरणका सञ्चालक समिति सदस्यद्वय भक्तबहादुर पुन र कपिल आचार्यले आयोगको पत्रका बुँदामा एकरूपता नदेखिएको भन्दै फरक मत राखेका छन् । प्राधिकरणका कार्यकारी निर्देशक कुलमान घिसिङले भने बक्यौता नतिरेका उद्योगी तथा सञ्चालकका घरको समेत लाइन काटेर बक्यौता असुल गर्न पाउनुपर्ने भन्दै विद्युत् नियमन आयोगसँग सहमति मागेका छन् । डेडिकेटेड फिडर र ट्रंकलाइनबाट बिजुली लिएर प्रिमियम महसुल नतिर्ने ३४ उद्योगको खाता रोक्का गर्न, सेयर रोक्का गर्न र सेयर जारी गर्ने अनुमति रोक्का गर्न सम्बन्धित निकायलाई बुधबार पत्र समेत पठाएका छन् । बक्यौता नतिर्ने उद्योगको खाता रोक्का गर्न नेपाल राष्ट्र बैंकलाई, सेयर रोक्का गर्न कम्पनी रजिस्ट्रारको कार्यालय र सेयर जारी गर्न अनुमतिमा रोक लगाउन धितोपत्र बोर्डलाई अनुरोध गरिएको उनले प्रस्ट पारे । विद्युत् वितरण विनियमावली, ०७८ को विनियम ३१ को उपविनियम १ र उपविनियम ३ अनुसार बक्यौता महसुल असुलउपर गर्ने दायित्वअनुसार प्राधिकरणले बक्यौता महसुल नतिरेका संस्था वा कम्पनीका सञ्चालकका आवासको समेत लाइन काटी बक्यौता असुल गर्नुपर्ने व्यवस्थाबारे पनि आयोगलाई प्रस्ट्याएको छ । आयोगले मंगलबार प्राधिकरणलाई पठाएको पत्रको तेस्रो बुँदामा बक्यौता असुलीका लागि विद्युत् लाइन विच्छेद कारबाहीबाहेक अन्य दबाबमूलक कारबाही गर्न बाधा नपर्ने उल्लेख थियो । सोहीअनुसार प्राधिकरणले आयोगसमक्ष घरको समेत लाइन काटेर बक्यौता असुल गर्न पाउनुपर्ने भन्दै चिठी पठाएरै सहमति मागेको हो । आयोगले लाइन काट्नेबाहेक अन्य कार्यमा रोक नलगाउने भनेकाले घरको बिजुली कटौती गरेर बक्यौता उठाउन सहमतिका लागि आयोगलाई पत्र पठाइएको प्राधिकरणका प्रवक्ता चन्दनकुमार घोषले बताए । आयोगले मंगलबार पठाएको निर्देशनअनुसार नै सम्बन्धित कार्यालयलाई अनुरोध र नियमन आयोगलाई सहमतिका लागि पत्र पठाइएको छ, उनले भने । जुन उद्योगी ऊर्जा प्रवर्द्धक छन् र तिनका उद्योगले बक्यौता तिर्न बाँकी छ भने विद्युत् बिक्री सम्झौताअनुसार प्राधिकरणले दिनुपर्ने रकम मासिक रूपमा कट्टी गर्दै लगिने भन्दै ऊर्जा प्रवर्द्धकहरूलाई प्राधिकरणले जानकारीपत्रसमेत पठाएको छ । डेडिकेटेड तथा ट्रंकलाइनबाट विद्युत् उपभोग गरी बक्यौता महसुल नतिर्ने विभिन्न उपभोक्तासँग सम्बन्धित कम्पनी र वित्तीय लगानीस्वार्थ रहेको अन्य संस्थाकम्पनीसँग बक्यौता महसुल नभएसम्म विद्युत् खरिदबिक्री सम्झौताबमोजिम भुक्तानी गर्नुपर्ने रकमबाट क्रमशः कट्टा गरी बक्यौता महसुल असुल गर्ने जानकारी सम्बन्धित प्रवर्द्धक (संस्थाकम्पनी) लाई गराइएको प्राधिकरणले आयोगलाई पठाएको पत्रको तेस्रो बुँदामा उल्लेख छ । डेडिकेटेड र ट्रंकलाइनका प्रिमियम बक्यौता नतिरेका उद्योगीहरूसमेत ऊर्जा प्रवर्द्धक छन् भने प्राधिकरणले विद्युत् खरिदबिक्री सम्झौताबमोजिम भुक्तानी गर्नुपर्ने रकमबाट मासिक रूपमा कट्टी गरी बक्यौता असुल गर्ने भन्दै प्रवर्द्धकलाई जानकारी गराएका छौं, उनले भने । मन्त्रिपरिषद्को निर्णयअनुसार बक्यौता उठाउन दिइएको १५ दिनको अवधि बुधबार सकिनुअगावै मंगलबार नै नियमन आयोगले ऊर्जा मन्त्रालयद्धारा गठन गरिएको अरविन्दकुमार मिश्रको समितिले प्रतिवेदन नबुझाउन्जेल थप कारबाही नगर्न निर्देशन दिएको थियो । साथै बक्यौता असुलीका लागि विद्युत् लाइन काट्ने कारबाहीबाहेक अन्य दबाबमूलक कारबाही गर्न भने कुनै बाधा नहुनेसमेत आयोगले पठाएको पत्रको तेस्रो बुँदामा उल्लेख छ । प्राधिकरणका अनुसार ०७२ माघदेखि ०७५ वैशाखसम्मको बक्यौता महसुल ६ अर्ब ६० करोड रुपैयाँ छ । नियमअनुसार ६० दिन कटिसकेकाले २५ प्रतिशत थप दस्तुर पनि तिर्नुपर्ने प्राधिकरणको भनाइ छ । यस हिसाबले बक्यौता ८ अर्ब २५ करोड रुपैयाँ पुग्छ । पछिल्लो समय बक्यौता उठाउन प्राधिकरणले उद्योगहरूको बिजुली कटौती गर्ने र मन्त्रिपरिषद्, ऊर्जा मन्त्रालय र नियमन आयोगले उद्योगमा बिजुली जोड्न र बिजुली नकाट्न विभिन्न निर्देशन तथा निर्देशन दिने क्रम चलिरहेको छ । गत कात्तिक २५ मा मन्त्रिपरिषद् बैठकले लाइन काटिएका उद्योगमा चौबिस घण्टाभित्र जोड्ने र १५ दिनभित्र बक्यौता उठाउने निर्णय गरेको थियो । त्यसअगावै विद्युत् नियमन आयोगले कात्तिक १४ मा बक्यौता उठाउने र पहिलो किस्ता तिरेपछि काटिएका उद्योगमा लाइन जोड्न निर्देशन दिएको थियो ।"
इजरायल र हेजबुल्लाहबीच युद्धविराम,"(काठमाडौं) करिब १४ महिना लामो युद्धपछि अन्ततः इजरायल र लेबनानको लडाकु समूह हेजबुल्लाह युद्धविरामका लागि सहमत भएका छन् । दुई पक्षबीच बुधबार बिहान ४ बजेदेखि लागू हुने गरी युद्धविराम भएको अमेरिकी राष्ट्रपति जो बाइडेनले घोषणा गरेका हुन् । युद्धविराम भएसँगै इजरायललेबनान सीमा क्षेत्र शान्त बनेको अन्तर्राष्ट्रिय सञ्चारमाध्यमले जनाएका छन् । युद्धविराम सम्झौतामा इजरायली सेना ६० दिनभित्र लेबनानबाट फिर्ता हुने उल्लेख छ । त्यस्तै, इजरायल र हेजबुल्लाहलाई लेबनान र इजरायलबीचको अनौपचारिक सीमा ब्लु लाइन र लिटानी नदीबाट करिब ३० किलोमिटरभित्रको क्षेत्रबाट आफ्ना लडाकु तथा हातहतियार हटाउन दुई महिनाको समय दिइएको छ । लेबनानको दक्षिणी क्षेत्रमा रहेका हेजबुल्लाह लडाकु अन्यत्र सर्ने र उक्त क्षेत्रमा लेबनानी सेना परिचान गरिने जनाइएको छ । लेबनानले सम्झौताअनुसार दक्षिणी क्षेत्रमा करिब दस हजार सेना तैनाथ गर्ने तयारी गरिरहेको जनाएको छ । केही लेबनानी सेना दक्षिणी क्षेत्रमा परिचालन भइसकेको बीबीसीले जनाएको छ । अमेरिका र फ्रान्सले संयुक्त विज्ञप्ति जारी गर्दै युद्धविराम सम्झौताले लेबनानमा लडाइँ बन्द गर्ने र इजरायललाई हेजबुल्लाह र अन्य आतंकवादी संगठनहरूको खतराबाट सुरक्षित गर्ने जनाएका छन् । अमेरिकी अधिकारीले लेबनानी सेनाले हेजबुल्लाह लडाकुहरू प्रतिस्थापन गर्दै दक्षिणी लेबनानमा पूर्वाधार तथा हतियार हटाउन र पुनर्निर्माण सुनिश्चित गर्ने जनाएको छ । युद्धविराम अनुगमन गर्न यसअघिको त्रिपक्षीय संयन्त्रमा अमेरिका र फ्रान्स पनि थपिएका छन् । यसअघिको संयन्त्रमा लेबनानस्थित संयुक्त राष्ट्रसंघीय अन्तरिम सुरक्षा फौज (युनिफिल), इजरायल र लेबनान सहभागी थिए । यसअघि दुवै पक्षले युद्धविराम सम्झौता उल्लंघनका लागि एकअर्कालाई आरोप लगाएका थिए । बुधबारको युद्धविराम सम्झौता राष्ट्रसंघीय सुरक्षा परिषद्को प्रस्ताव नम्बर १७०१ मा आधारित छ । उक्त प्रस्तावअनुसार इजरायल र हेजबुल्लाहबीच सन् २००६ मा युद्ध अन्त्य भएको थियो । प्रस्तावमा लिटानीको दक्षिणी क्षेत्रहरू लेबनान र युनिफिलबाहेकका कुनै पनि सशस्त्र कर्मचारी वा हतियारबाट मुक्त हुने उल्लेख थियो । तर दुवै पक्षले उक्त प्रस्ताव उल्लंघन गरेको दाबी गरेका छन् । हेजबुल्लाहलाई यस क्षेत्रमा व्यापक पूर्वाधार निर्माण गर्न अनुमति दिइएको इजरायलको दाबी छ । लेबनानले भने इजरायलले आफ्नो क्षेत्रमा सैन्य उडानहरू समावेश गरेको बताउँछ । अमेरिकी राष्ट्रपति जो बाइडेनले इजरायल र हेजबुल्लाहबीचको सम्झौता स्थायी युद्धविराम गर्ने उपायका रूपमा तयार पारिएको बताएका छन् । ६० दिनको अवधिमा इजरायलले दक्षिणी लेबनानबाट आफ्ना बाँकी सेना र नागरिकलाई बिस्तारै फिर्ता लैजाने बताएका छन् । जसका कारण सीमा क्षेत्रका दुवैतर्फका नागरिकहरू आफ्नो घर फर्कने अवस्था उत्पन्न हुने बाइडेनको भनाइ छ । दक्षिणी लेबनानमा हेजबुल्लाहलाई पूर्वाधार पुनर्निर्माण गर्न अनुमति दिइने छैन, बाइडेनले भनेका छन् । युद्धविराम सम्झौता उल्लंघन भएको खण्डमा आफूसँग हेजबुल्लाहमाथि आक्रमण गर्ने अधिकार सुरक्षित रहेको इजरायलको दाबी छ । इजरायली प्रधानमन्त्री बेन्जामिन नेतान्याहुले इजरायलसँग अमेरिकाको पूर्ण समझदारीमा लेबनानमा सैन्य कारबाही गर्ने पूर्ण स्वतन्त्रता कायमै रहेको बताएका छन् । हेजबुल्लाहले आफूलाई सशस्त्र बनाउने प्रयास गर्ने, पूर्वाधार पुनर्निर्माण गर्ने तथा रकेट प्रयोग गर्ने जस्ता चालहरू गरेको खण्डमा इजरायलले पुनः आक्रमण गर्ने उनले संकेत गरेका छन् । सम्झौतापछि दक्षिणी लेबनानबाट विस्थापित मानिसहरू घर फर्कन थालेका छन् । आईडीएफले स्थानीयलाई अझै दक्षिणी क्षेत्रतर्फ नजान चेतावनी दिए पनि अधिकांश विस्थापितहरू घर फर्केका हुन् । विस्थापितहरू घर फर्कन थालेसँगै सडकहरूमा निकै ठूलो ट्राफिक जाम भएको लेबनानी अधिकारीहरूले जनाएका छन् । बेरुतको दक्षिणमा अवस्थित बन्दरगाह सहर सिडोनबाट दर्जनौं सवारीसाधनहरू बाहिरिएका समाचार संस्था रोयटर्सले जनाएको छ । त्यस्तै, करिब तीन चौथाइ भवनहरू ध्वस्त भएको किबुट्जका स्थानीय पनि घर फर्कन सुरु गरेका छन् । त्यस्तै, घाजिए, टायर, दाहियाहलगायत स्थानमा पनि सर्वसाधारणहरू फर्कन थालेका छन् ।इजरायल र हेजबुल्लाहबीच युद्धविराम सुरु भएको केही मिनेटपछि इजरायली सुरक्षा फौज (आईडीएफ) ले आफूहरू रहेका स्थानमा नजान दक्षिण लेबनानका बासिन्दाहरूलाई चेतावनी दिएको थियो । आईडीएफका अरब प्रवक्ता अभिचे अद्रीले सामाजिक सञ्जाल एक्समार्फत आफूहरूले खाली गर्न आदेश दिएका गाउँ तथा क्षेत्रहरूमा जान निषेध गरिएको जनाएका हुन् । दक्षिणी लेबनानभित्रका आफ्ना स्थानमा आईडीएफ तैनाथ रहने उनको भनाइ छ । तपाईंको सुरक्षा र तपाईंको परिवारका सदस्यहरूको सुरक्षाका लागि, यस क्षेत्रमा ननिस्कनुहोस् । हामी तपाईंलाई घर फर्कन सुरक्षित भएपछि सूचित गर्नेछौं, उनले लेखेका छन् । लेबनानी प्रधानमन्त्री नजिब मिकातीले युद्धविराम सम्झौताको स्वागत गरेका छन् । लेबनानी इतिहासको सबैभन्दा महत्त्वपूर्ण चरणमा प्रवेश गरेको जनाउँदै उनले एकताका लागि आह्वान गरेका छन् । देशको दक्षिणी क्षेत्रमा सुरक्षा प्रदान गर्नु अब लेबनानी सेनाको अधिकार क्षेत्रभित्र परेको छ, टेलिभिजन सम्बोधनमा मिकातीले भने, इजरायल सम्झौतामा प्रतिबद्ध रहनुपर्छ र दक्षिणबाट पछि हट्नुपर्छ । युद्धविराम गराउन पहल गरेकोमा अमेरिका र फ्रान्सलाई धन्यवाद दिँदै मिकातीले युद्धविरामले लेबनानमा नयाँ युग सुरु हुने आशा व्यक्त गरेका छन् । हेजबुल्लाहका एक सांसदले लेबनानी जनताविरुद्धको नरसंहार अन्त्यका लागि युद्धविराम सम्झौता स्वीकार गरेको बताएका छन् । बीबीसीसँग कुरा गर्दै इब्राहिम अलमौसावीले हेजबुल्लाहले राष्ट्रसंघीय सुरक्षा परिषद्को प्रस्ताव १७०१ पूर्ण रूपमा पालना गर्ने बताएका छन् । हामीसँग इजरायली पक्षबाट हुने कुनै पनि आक्रमणविरुद्ध कब्जा गरिएको क्षेत्रको रक्षा गर्ने अधिकार छ । मलाई विश्वास छ कि हामीसँग आफ्नो रक्षा गर्ने अधिकार छ, उनले भनेका छन् । हेजबुल्लाहको समर्थक इरानले युद्धविराम सम्झौताको स्वागत गरेको छ । इरानी विदेश मन्त्रालयले लेबनानमा इजरायलको आक्रमण अन्त्य हुनु स्वागतयोग्य कदम भएको जनाएको हो । मन्त्रालयका प्रवक्ता इस्माइल बघाईले युद्धविरामपछि जारी गरेको विज्ञप्तिमा लेबनानी सरकार, देश र प्रतिरोधका लागि इरानको दृढ समर्थन रहेको बताएका इरानी सरकारी सञ्चारमाध्यमले जनाएको छ । यदि हेजबुल्लाहले सम्झौताको उल्लंघन गर्छ र आफूलाई सशस्त्र बनाउने प्रयास गर्छ भने हामीले आक्रमण गर्नेछौं । उसले सीमानजिक आतंकवादी पूर्वाधार पुनर्निर्माण गर्न खोज्यो भने हामी आक्रमण गर्नेछौं । त्यस्तै, उसले रकेट प्रक्षेपण गर्यो वा सुरुङ खन्यो वा रकेट बोकेका ट्रक ल्यायो भने पनि हामी आक्रमण गर्नेछौं, नेतान्याहुले भनेका छन् । नेतान्याहुलाई समर्थन गर्दै अमेरिकी राष्ट्रपति बाइडेनले पनि हेजबुल्लाह वा अरू कसैले सम्झौता तोड्छ र इजरायलका लागि प्रत्यक्ष खतरा उत्पन्न गर्छ भने इजरायलले अन्तर्राष्ट्रिय कानुनअनुरूप आत्मरक्षाको अधिकार राख्ने बताएका छन् । यसअघि, इजरायली प्रधानमन्त्री नेतान्याहुले युद्धविराम सम्झौता कार्यान्वयनका लागि इरान खतराका रूपमा रहेको बताएका छन् । तर उनले केकस्तो कारण इरान युद्धविरामका लागि खतरा रहेको भन्नेबारे भने कुनै विवरण सार्वजनिक नगरेको बीबीसीले जनाएको छ । जोर्डनका लागि लेबनानी पूर्वराजदूत ट्रेसी चामोनले युद्धविराम सम्झौता सबैका लागि ठूलो राहतका रूपमा आएको बताएकी छन् । हिजोको रात हामीले अनुभव गरेको सबैभन्दा खराब रातमध्ये एक थियो । इजरायलीहरूले युद्धविरामको समयसीमाभित्र सकेसम्म धेरै स्थानमा आक्रमण गर्ने प्रयास गरेका थिए, उनले भनेकी छन्, बेरुतमा हिजो निकै भयानक आक्रमणहरू भए । बालबेक सहरमा मात्र ४० वटा आक्रमण गरिएको थियो, बीबीसीसँग उनले भनेकी छन् । त्यस्तै, मध्यपूर्व नीति परिषद्की अध्यक्ष तथा अमेरिकी पूर्वराजदूत जिना एबरक्रोम्बीविन्स्टान्लीले युद्धविराम सम्झौता कार्यान्वयन हुनेमा आशावादी रहेको बताएकी छन् । आईडीएफले हेजबुल्लाहलाई कमजोर बनाएर अभूतपूर्व सफलता हासिल गरेको छ, उनले भनेकी छन् । इजरायली मिडियाले पहिले युद्धविराम स्थानीय समयअनुसार १० बजे सुरु हुने जनाएका थिए । तर पछि अमेरिकी राष्ट्रपति जो बाइडेनले बिहान ४ बजेदेखि नै युद्धविराम सुरु हुने सम्झौता भएको जनाएका थिए । यस अर्थमा सम्झौता कार्यान्वयनका विषयमा इजरायल र अमेरिकाबीच सामान्य असहमति भएको देखिएको छ । तर यसको प्रभावकारिता भने आगामी दिनमा विकसित हुने घटनाक्रमले देखाउने निश्चित छ । सन् २०२३ सेप्टेम्बर ७ मा प्यालेस्टिनी समूह हमासले दक्षिणी इजरायलमा आक्रमण गरेको भोलिपल्टदेखि हेजबुल्लाह र इजरायलबीच युद्ध सुरु भएको हो । लेबनानी समूहले हमासको समर्थन गर्दै इजरायलमाथि आक्रमण गरेपछि दुई पक्ष युद्धमा होमिएका हुन् । हमासले उत्तरी इजरायलमा गरेको आक्रमणमा १२ सय जना मारिएका थिए । त्यसका साथै, हमासले २ सय ५० जनालाई बन्धक बनाएर लगेको थियो । एक वर्षभन्दा लामो समयदेखिको युद्धका कारण लेबनानमा कम्तीमा ३ हजार ५ सय जनाको ज्यान गइसकेको छ । अधिकारीहरूका अनुसार १५ लाख मानिसहरू विस्थापित भएका छन् । करिब एक वर्षसम्म आईडीएफले हेजबुल्लाहलाई लक्ष्य गर्दै हवाई आक्रमण गरेको थियो । तर गत अक्टोबर १ देखि भने इजरायलले दक्षिणी लेबनानस्थित हेजबुल्लाहका भौतिक संरचनालाई लक्ष्य गर्दै सैन्य कारबाही सुरु गरेको हो । इजरायलले उत्तरी क्षेत्रका नागरिकलाई हेजबुल्लाहका कारण खतरा उत्पन्न भएकाले कारबाही गर्नुपरेको दाबी गरेको थियो । हेजबुल्लाहले युद्धविराम सम्झौतालाई आफ्नो विजयका रूपमा व्याख्या गर्न खोजेको छ । आफ्नो प्रतिरोधले इजरायल सम्झौता गर्न बाध्य भएको हेजबुल्लाहको दाबी छ । तर युद्धका कारण हेजबुल्लाह समूहले भने नराम्रो क्षति बेहोरेको छ । हेजबुल्लाहको सैन्य शक्ति निकै कमजोर भएको र पहिलेको अवस्थामा पुग्न त्यति सहज देखिएको छैन । दुई पक्षबीच एक वर्षभन्दा लामो युद्धका क्रममा हेजबुल्लाहका कतिपय शीर्ष नेताहरू मारिएका छन् । आईडीएफले दक्षिणी लेबनानस्थित दहियास्थित हेजबुल्लाहको मुख्यालयमा गरेको आक्रमणमा हेजबुल्लाह प्रमुख हसन नसरल्लाह मारिएका थिए । आक्रमणमा हेजबुल्लाह कमान्डर मोहम्मद अलि इस्मेल र उनका सहयोगी हुसेन अहमन इसमेल पनि मारिएका थिए । १९९२ मा मुसावीको हत्या भएपछि समूहको प्रमुख बनेका नसरल्लाहको नेतृत्वमा हेजबुल्लाहले राजनीतिक तथा सैन्य संगठनका रूपमा शक्ति आर्जन गरेको हो । त्यस्तै, आईडीएफको आक्रमणमा हेजबुल्लाहका सैन्य प्रमुख फौद शुक्र, कार्यकारी परिषद् प्रमुख हसिम सफिदिन, हेजबुल्लाह कमान्डर इब्राहिम अकिल, दक्षिणी मोर्चाका कमान्डर नबिल क्वाउक तथा कमान्डरहरू अहमद वेहेब, अलि कराकी, क्षेप्यास्त्र इकाई प्रमुख इब्राहिम कोबेसी, ड्रोन इकाई प्रमुख मोहम्मद सुरोउरलगायतको ज्यान गइसकेको छ ।युद्धका क्रममा हेजबुल्लाहले सञ्चारका लागि प्रयोग गर्ने पेजर तथा वाकीटकीहरू विस्फोट भएका थिए । इजरायली गुप्तचर निकाय मोसाद र आईडीएफले गराएको ठानिएको विस्फोटमा ३७ जनाको ज्यान जानुका साथै ३ हजार ५ सय घाइते भएका थिए । हेजबुल्लाह सन् १९८० को दशकमा स्थापना भएको सिया मुस्लिम समूह हो । लेबनानस्थित यो समूह इजरायलविरुद्ध प्रयोग गर्न इरानी आर्थिक तथा सैन्य सहायतामा स्थापना भएको हो । जसका कारण उक्त समूह र इजरायलबीच पटकपटक युद्ध भइरहन्छ । सन् १९८० को दशकमा गृहयुद्धका क्रममा इजरायली फौजले दक्षिणी लेबनान कब्जामा लिएको थियो । तर पछि हेजबुल्लाहले आक्रमण गरेपछि इजरायली सेना दक्षिणी लेबनानबाट फिर्ता हुन बाध्य भएको थियो । लेबनानी भूमि छाडेसँगै इजरायलले हेजबुल्लाह निःशस्त्र हुनुपर्ने दबाब बढाएको थियो । तर, त्यसलाई बेवास्ता गर्दै हेजबुल्लाहले आफ्नो सैन्यसँगै आर्थिक पक्ष सुदृढ पार्दै गयो । लेबनानमा १९९२ यता भएका निर्वाचनमा प्रतिस्पर्धा गर्दै आएको हेजबुल्लाह त्यहाँको मुख्य राजनीतिक पार्टी हो । इजरायली सीमानजिकैको दक्षिणी लेबनानमा विभिन्न सुरुङ, बंकर र अन्य सैन्य संरचना बनाएको हेजबुल्लाहले विवादित सीमा क्षेत्रमा इजरायली उपस्थितिलाई चुनौती दिँदै आएको छ । यसअघि दुई पक्षबीच सन् २००६ मा पनि भीषण युद्ध भएको थियो । एक महिनाभन्दा लामो समय चलेको उक्त युद्धका क्रममा लेबनानमा १ हजार १ सय र इजरायलमा १ सय १९ सैनिक र ४५ सर्वसाधारण मारिएका थिए । त्यसपछि ठूलो संख्यामा लडाकुहरू भर्ती गर्दै शक्तिशाली बनेको हेजबुल्लाह २००९ को चुनावमा १० सिट जित्दै सरकारमा सहभागी भयो । त्यसयता लेबनानमा राजनीतिक, सुरक्षा र सैन्य प्रभाव राजनीतिमा प्रभाव जमाउँदै गएको हेजबुल्लाहमाथि इजरायलले १४ महिनाअघि पुनः आक्रमण गरेको हो । हेजबुल्लाहसँग युद्धविराम गरेको भए पनि इजरायलले हमासविरुद्धको आक्रमण भने जारी राखेको छ । यद्यपि हमास समूहले युद्धविरामको स्वागत गर्दै गाजामा पनि युद्धविरामका लागि तयार रहेको बताएको छ । हामीले इजिप्ट, कतार र टर्कीका मध्यस्थकर्ताहरूलाई हमास युद्धविराम सम्झौता र कैदीहरू आदानप्रदानका लागि गम्भीर सम्झौताका लागि तयार रहेको जानकारी गराएका छौं, हमासका एक अधिकारीले समाचार संस्था एएफपीसँग भनेका छन् । एजेन्सीको सहयोगमा"
कर्णालीकी डाइभर्नी दिदी,"(वीरेन्द्रनगर)कर्णाली राजमार्गको वीरेन्द्रनगररानीघाट रुटमा सधैं हुइँकिरहने भे१ज ६५१ नम्बरको जिप देखेपछि धेरैको नजर चालकतिर सोझिन्छ । यो जिपकी चालक हुन् सुर्खेतको बराहाताल गाउँपालिका२ की ३२ वर्षीया तुल्सीकुमारी वली । कर्णालीमा सार्वजनिक ठूला सवारीसाधन चलाउने महिला छैनन्, नेपाल प्रहरीको राजमार्ग सुरक्षा तथा ट्राफिक व्यवस्थापन कार्यालय सुर्खेतका प्रमुख अपिलराज बोहरा भन्छन्, अटो चालक महिला छन् तर जिप चलाउने कोही छैनन् । कलिलै उमेरमा बिहे गरेकी वली अहिले एक्लै छिन् । लामो समयदेखि श्रीमान् सम्पर्कविहीन छन् । तीन छोरीको लालनपालनको जिम्मा उनकै काँधमा छ । १८ वर्षमा बिहे गरेकी उनले २० वर्षमै पहिलो सन्तान जन्माइन् । त्यसपछि अरू दुई छोरी थपिए । घरको दयनीय आर्थिक अवस्था । परिवारको गर्जो टार्न श्रीमान् ओमबहादुर वली मुग्लान भासिए । रोजगारीका लागि मुग्लान पसेका उनी अहिलेसम्म सम्पर्कविहीन छन् । श्रीमान्को अवस्थाबारे तुल्सीकुमारी बेखबर छिन् । ६ वर्षअघि साउन १० मा भारत हिमाञ्चलको कुल्लु भन्ने ठाउँमा जानुभएको थियो, त्यसपछि सम्पर्कविहीन हुनुहुन्छ, उनले सुनाइन् । घरबाट हिँडेको ३ दिनपछि नै श्रीमान् हराएको खबर उनले आफन्तबाट थाहा पाइन् । श्रीमान् खोज्न भारत जाने सुर पनि कसिन् । तर, साना छोरीहरू छाडेर जाने साहस जुटाउन सकिनन् । एक वर्षपछि भाइ खोज्न गएका उनका जेठाजुले पनि भेटाउन सकेनन् ।कमाउन गएका श्रीमान् नै बेपत्ता भएपछि जीवन चलाउन गाह्रो भयो । घरको गर्जो टार्न मात्र हैन, छोरीहरूलाई पढाउन पनि समस्या हुँदै गयो । उनीसँग न कुनै सीप थियो न त पुँजी । यही अन्योलका बीच नातामा भिनाजु पर्ने बराहाताल२ का वडाध्यक्ष भीमबहादुर साउँदले उनलाई गाडी चलाउन सिकाए । महिना दिनमै गाडी चलाउन जान्ने भएपछि सवारी चालकको अनुमतिपत्रको परीक्षा दिन नेपालगन्ज पुगिन् । भिनाजुले नै उनका लागि जिप किने । एक वर्षयता तुल्सीकुमारी त्यही जिप हाँकेर गुजारा गरिरहेकी मात्रै छैनन्, कर्णालीकी डाइभर्नी दिदी को पहिचान पनि बनाएकी छन् । सुर्खेतको वीरेन्द्रनगर बजारबाट बराहाताल गाउँपालिकाको रानीघाट र रानीघाटबाट वीरेन्द्रनगर रुटमा दैनिक जिप हाँक्दै आएकी छन् । मलाई बाध्यताले ड्राइभर बनायो, हालैको एक भेटमा उनले सुनाइन्, जिन्दगी बचाउन केही न केही त गर्नैपर्ने रहेछ । ९ कक्षासम्म मात्र पढेकी उनमा जागिर खाने आँटको अभाव थियो । उनले थपिन्, मसँग अरू सीप पनि केही थिएन, जीवन चलाउन गाडी चलाउन सिकेकी हुँ ।सुरुआती दिनमा उनीमाथि धेरैले विश्वास गर्दैनथे । भन्थे, महिलाले चलाएको गाडीमा को चढ्छ ? धेरै यात्रु त दुर्घटना हुने डरले चढ्नै मान्दैनथे । तर बिस्तारै त्यो अविश्वास मेटिँदै गयो । अहिले त्यस्तो समस्या छैन । यात्रुले फोन गरेरै सिट रिजर्भ गर्न थालेका छन् । बढीजसो उनका यात्रु महिला हुन्छन् । उनको गाडीमा नियमित यात्रा गर्ने एक महिला यात्रुले भनिन्, तुल्सी दिदीले चलाएको गाडी चढेर हिँड्न सहज लाग्छ, बिस्तारै चलाउनु हुन्छ, सुरक्षित महसुस हुन्छ । गाडी चलाएर उनी मासिक २० हजार रुपैयाँ कमाउँछिन् । त्यसैबाट परिवारको गर्जो टारेकी छन्, छोरीहरू पढाएकी छन् । जेठी छोरी ७, माइली ६ र कान्छी २ कक्षामा पढ्छन् । आफूले पढ्न नपाए पनि छोरीहरूलाई धेरै पढाएर ठूलो अनि असल मान्छे बनाउने सपना छ, तुल्सीकुमारीले भनिन् ।"
एनालगका हिरोइनको डिजिटलमा ॅकमब्याक,"(काठमाडौं)फिल्म क्षेत्रमा एउटा संवाद चर्चित छ हिरोको पालो लास्टमा आउँछ । तर, फिल्म क्षेत्रको अहिलेको अवस्था हेर्दा हिरो होइन, हिरोइनको पालो लास्टमा आएको देखिन्छ । विभिन्न कारणले फिल्म क्षेत्रबाट लामो समय टाढिएका नेपाली अभिनेत्री फेरि यो क्षेत्रमा कमब्याक गर्दै छन् । ऋचा घिमिरे, विपना थापा, निरुता सिंह, पूजा चन्दहरूको पुनरागमन यसको ज्वलन्त उदाहरण हो । गत शुक्रबारदेखि प्रदर्शनरत तेल भिसाको गीत कत्ति रमाइलोमा घिमिरेसहित अमेरिकामा रहेका अभिनेत्री अरुणिमा लम्साल र उषा पौडेललाई एकसाथ पर्दामा उभ्याइयो । २० वर्षपछि यही फिल्ममार्फत अभिनयमा फर्किएकी अभिनेत्री पूजा चन्दको उपस्थिति त उनका फ्यानदेखि फिल्म क्षेत्रकै लागि सरप्राइज बन्यो । १० वर्षपछि फिल्ममा फर्किएकी ऋचा मात्रै होइन, ह्रस्वदीर्घमार्फत १६ वर्षपछि विपना थापाले पनि पुनरागमनको झल्को दिइसकिन् । यी नाम प्रतिनिधिमात्रै हुन्, कुनै समयका चर्चित अभिनेत्री निरुता सिंह र सञ्चिता लुइँटेलले पनि फिल्म क्षेत्रमा कमब्याक गरेका थिए । कुनै समय फिल्म क्षेत्रमा एकछत्र राज गरेका यी अभिनेत्रीलाई फिल्म क्षेत्रमा वर्षौंपछि के कुराले फर्कायो ? कारण एउटै छैन सामाजिक, राजनीतिक र आर्थिक थुप्रै पक्ष छन् । यसबीच प्रविधिले ठूलै फड्को मार्यो । फिल्म क्षेत्रबाट सौन्दर्यको मापदण्ड भत्कियो । कथ्य शैली परिवर्तन भए । फरक कथामा फरक अनुहार लिँदै कथा भन्ने शैली भित्रियो । चरित्रप्रधान फिल्म बने । राजनीतिमा पहिचानको मुद्दा उठ्यो । पहिचानको आन्दोलनले समग्रमा विभिन्न पहिचानलाई स्विकार्यो, त्यसको प्रभाव फिल्म क्षेत्रमै पनि देखियो । ०६२६३ पछि राजनीतिक र सामाजिक रूपले समावेशीका मुद्दा अगाडि बढाइए । फलस्वरूप दयाहाङ राईलाई हिरोका रूपमा समाजले स्विकार्यो, अभिनेत्री मिरुना मगरहरूलाई हिरोइनको दर्जा मिल्यो । विभिन्न उमेर समूहका अभिनेत्रीका लागि कथा लेखिन थालेसँगै उति बेलाका अभिनेत्रीको फिल्म क्षेत्रमा फिर्ती भएको अभिनेत्री ऋचा घिमिरे बताउँछिन् । १० वर्षअघि यस्तो अवस्था थिएन । त्यतिबेला फिल्म क्षेत्रले सौन्दर्यको दृष्टिकोणलाई बलियोसँग समातेको थियो । हिरोइनको बिहे होस् या ती अभिनेत्रीको उमेर ३० नाघोस्, उनीहरूको पर्दाको आयु सकिन्थ्यो । समकालीन हिरोहरूले २० वर्षका हिरोइनसँग जोडी बाँधेर फिल्म गरिरहँदा, ती अभिनेत्री आमा या त भाउजूको चरित्रमै सीमित हुनुपर्थ्यो । ती चरित्र पनि निकै कमजोर, पीडित र असहाय हुन्थे । सौन्दर्यको मानकसँग ऋचाहरूले संघर्ष गर्नुपर्यो । तर समयसँगै कथा वाचनका नयाँ शैली, चरित्रप्रधान फिल्मको अभ्यास आफू जस्ता अभिनेत्रीका लागि फिल्ममा फर्कने कारण बनेको ऋचा सुनाउँछिन् । करिस्मा मानन्धर, झरना थापाहरूले बिहे र बच्चा भइसकेपछि पनि अभिनयको उच्च शिखर चुम्न सकिन्छ भन्ने प्रमाणित गरिसक्नुभएको थियो । तर, हाम्रो समयसम्म आइपुग्दा कुनै निश्चित समय कटेपछि उक्त हिरोइनहरूका लागि राम्रो चरित्र नै लेखिन्न थियो । कथा लेखिए पनि त्यसको महत्त्व कथामा गौण हुन्थ्यो, ऋचा सुनाउँछिन्, अहिले त फरक उमेर समूहका लागि कथाचरित्र लेखिन थाले । हाम्रो समयमा त्यस्तो थिएन । आफ्ना लागि चरित्र लेख्न छाडेपछि, अथवा आफ्ना लागि कुनै चरित्र लेखिन्न भन्ने भानले पनि ऋचालाई उति बेला निराश बनायो । एक दशकअघिको फिल्म ब्रेकफेल बक्स अफिसमा नराम्रोसँग फेल भयो । त्यति बेला ब्रेकफेल र तुलसी फिल्म प्रदर्शनका पंक्तिमा थिए । ऋचाको टिमले ब्रेकफेल रोज्यो । सलमान खानको बडिगार्डसँग यो फिल्म जुध्यो । फिल्मको घाटालाई व्यवस्थापन गर्ने बाटो भेटिएन । हामीलाई सामाजिक र मनोवैज्ञानिक हिसाबले एक किसिमको दबाब हुन्छ । कलाकार भएर के काम गरेको ? कुनै व्यापारबाट घाटा खाएर अर्को औसत व्यापार गर्यो भने प्रश्न उठाउने भए, ऋचाले भनिन्, यहाँ कुनै अभिनेत्रीले कुनै रेस्टुरेन्टमा काम नै गर्नुपर्यो भने मनोवैज्ञानिक रूपले निराश बनाइन्छ । तर त्यही कामलाई विदेशमा हेर्ने दृष्टिकोण परिवर्तन हुन्छ । त्यसैले पनि कति कलाकार बिदेसिनुपर्यो भन्ने लाग्छ । ब्रेकफेलले बक्स अफिसमा राम्रो नतिजा बटुल्न नसकेपछि ऋचाको टिम तुलसी लिएर विभिन्न देश पुग्यो । त्यसै क्रममा अमेरिका पुगिन्, त्यति बेलासम्म त्यहाँ लामो समय बस्ने योजनामा थिइनन् । ग्रिन कार्ड बनाएर फर्कने कुरा थियो । त्यसअघि २० फिल्म गरिसकेकी उनी सजिलै अमेरिकाबाट फर्कन पाइनन् । लगातार ३ सन्तान जन्मिए, २०१४२०१८ सन्तानकै स्याहारमा बित्यो । त्यति बेला ऋचालाई विश्व पनि हेर्नु थियो । जब सन् २०१८ देखि नेटफ्लिक्समा सिरिजहरू हेरिन्, उनलाई फरक उमेर समूहका हिरोइनले गरेको चरित्रले अभिनयको भोग जाग्यो । त्यसैले ३ सन्तानकी आमा ऋचा फेरि तेल भिसामार्फत अभिनयमा फर्किइन् । कमब्याक गरेका पुरानो पुस्ताका यी अभिनेत्रीका लागि चरित्र लेखन नै चुनौती रहेको ऋचाको धारणा छ । लेखकले उनीहरू जस्ता अभिनेत्रीका लागि चरित्र लेखिदिए कमब्याक गरेका अभिनेत्रीले फेरि यस क्षेत्रमा लामो यात्रा गर्ने उनी बताउँछिन् । तेल भिसामा आमा र पत्नीको भूमिकामा देखिएकी पूजा चन्द पनि ऋचाको भनाइमा सहमत छिन् । भन्छिन् यतिका लामो समय खोइ त हाम्रा लागि फिल्ममा अफर आएको, खोइ त हाम्रा लागि सुहाउँदो चरित्र लेखिएको ? कुनै चरित्र त्यसरी लेखिदिएको भए हामीले फिल्म गरिहाल्थ्यौं नि । मनको टुक्रा गरेर सन् २००५ तिर अमेरिका पुगेकी चन्दले दुई दशकबीच कमब्याक गरूँला भनेर सोचेकी थिइनन् । आफना लागि लेखिएको चरित्रले नै उनलाई फिल्म क्षेत्रमा कमब्याक गराएको हो । पूजा र ऋचा मात्रै होइन, विपनाकै हकमा पनि यो कुरा लागू हुन्छ । विपनाले पनि ह्रस्वदीर्घमा आमाको भूमिका पाइन् । फिल्मको अफरले उनलाई भारतदेखि नेपाल बोलायो, अहिले उनी अभिनीत फिल्म हलहरूमा प्रदर्शनरत छ । परिवारको साथ, दर्शकको प्रेम र आफ्नो भित्री चाहनाले लामो समयपछि अभिनयमा फर्काएको विपना सुनाउँछिन् । अभिनेत्री निरुता सिंहले भने १३ वर्षको अन्तरपछि नाइँ नभन्नू ल ४मा अभिनय गरिन् । त्यो फिल्म गरेको डेढ वर्षपछि नै महसञ्चारको दालभात तरकारीमा अभिनय गरेकी थिइन् । फिल्ममा उनी हरिवंशकी पत्नीको भूमिकामा देखिएकी थिइन् । अनमोल केसी अभिनीत क्याप्टेनको कर्लीकर्ली कपालबोलको गीतबाट निरुताले नृत्यतर्फ पनि दमदार इन्ट्री मारेकी थिइन् । अहिले उनले तीन नेपाली फिल्म गर्ने तय भइसक्यो, उनी फिल्ममा हस्ताक्षर गरेर छायांकनका दिन कुर्दै छिन् । ऋचा र पूजा अभिनीत भुठान त प्रतीक्षित फिल्म भइहाल्यो । प्रविधि र समयसँगैका नयाँ परिवर्तनलाई अँगाल्दै कमब्याक गरिरहेका अभिनेत्री अगाडि बढ्नुपर्ने निरुताको धारणा छ । अहिले त हामी फेरि नयाँ जस्तो भएका छौं । अब समयअनुसार हामीले आफूलाई अपडेट गराउन जरुरी छ । समय परिवर्तन भयो, त्यहीअनुसार हामी अगाडि बढ्नुपर्यो । प्राविधिक रूपमै पनि धेरै कुरामा परिवर्तन आयो । क्यामेरा, ड्रेस, मेकअपका सबै पक्षमा परिवर्तन भएको छ । त्यो देख्दा फिल्म क्षेत्र अलि अगाडि बढेको देखिन्छ, उनले भनिन् । उति बेलाका चुनौती निरुता सिंह, ऋचाहरूले फिल्म क्षेत्रमा काम गर्दा त्यति बेला सामाजिक, पारिवारिक मात्रै होइन, छायांकनकै पनि छुट्टै चुनौती हुन्थ्यो । अहिलेको समयमा पनि यी चुनौती छन्, तर हिजोको समयमा चुनौतीको पहाड अग्लै थियो । शौचालयको कठिनाइ होला भनी निरुता कति आउट डोर सुटिङमा पानी नपिई बस्थिन् । त्यही बानीले पनि आफूलाई अहिलेसम्म गाह्रो हुने गरेको निरुता सुनाउँछिन् । सायद आउटडोर सुटिङको समस्या अहिले पनि छ । हाम्रो फिल्म उद्योगमा भ्यानिटी भ्यान छैन । गरगहना र पहिरनमा सजिएर बस्दा जंगलतिर शौच गर्न जाने अवस्था हुन्थेन । अहिलेको पुस्ताले यस्तो समस्या नझेलून् भन्ने लाग्छ, निरुता भन्छिन्, त्यतिबेला लुगा टाँगेर लुगा फेर्थ्यौं, कहिले झाडीतिर गएर लुगा बदल्नुपर्थ्यो । परिवारको हकमा निरुता भाग्यमानी निस्किइन् । फिल्म क्षेत्रमा आउनुअघि त्यति बाधा झेलिनन् । त्यति बेलाको चर्चित निर्देशक तुलसी घिमिरेको फिल्मबाट डेब्यु गर्न पाइन् । राम्रो निर्देशकबाट फिल्म क्षेत्रमा ब्रेक पाएको हुँदा खासै संघर्ष गर्नुपरेन । तर महिला भएकै कारण थुप्रै समस्या झेलिन् । पारिश्रमिकको हकमा त्यतिबेला पनि हिरोले भन्दा कम पाइन् । कठिन ठाउँहरूमा छायांकनका लागि पुग्दाको समयमा पहिरन बदल्न नै समस्या हुने गरेको ऋचाको पनि अनुभव छ । त्यतिबेला हेयर ड्रेसरदेखि पहिरनको जिम्मा सम्हालेकाहरूले लुगा टाँगिदिन्थे । उनीहरू त्यसरी पहिरन बदल्थे । अहिले त अनलाइनमार्फत टेन्ट मगाउन पाउँछौं । त्यति बेला त कति लुगा आफैंले जोहो गर्नुपर्थ्यो । अहिले निर्माताले नै त्यसको जोरजाम गरिदिन्छन्, ऋचा भन्छिन् । त्यतिबेला अभिनयलाई करिअर मानिन्थेन । त्यसैले ऋचाले सुरुवातमा यस क्षेत्रका लागि परिवारको साथ पाइनन् । पहिला आमा, बुवा अनि दाइहरूले किन मलाई साथ दिनुभएन होला भन्ने लाग्थ्यो । अहिले लाग्छ, १६ वर्षको उमेर लिएको निर्णयमा अभिभावकहरूले प्रश्न गर्नु, उनीहरू सचेत हुनु त जायज नै थियो, ऋचा सम्झिन्छिन् । १६ वर्षको छोरीले ग्ल्यामर क्षेत्रलाई रोज्नु त्यतिखेर ऋचाको परिवारकै लागि पनि चकित पार्ने विषय थियो । कान्छी बहिनीको निर्णयउपर दाजु पनि इन्सिक्योर हुन्थे, ऋचाले सुनाइन् । तर जब ऋचाले पहिलो फिल्म बनाइन्, परिवार र आफन्तले साथ दिन थाले । अभिनयलाई करिअरका रूपमा हिजोभन्दा आज केही प्रतिशतमा स्विकारिन थालेको ऋचा सुनाउँछिन् । म हिरोइन बन्छु भन्दा चाहिने तालिम लेऊ भन्नेहरू हिजो १० प्रतिशत थिए होलान्, अहिले ४० प्रतिशत बढ्यो होला । तर धेरै प्रतिशतमा परिवर्तन आइसकेको छैन । जब कि अहिलेसम्म त्यसमै पनि परिवर्तन हुनुपर्थ्यो, ऋचाले भनिन् । टेलिभिजनमा द कलेक्सन कार्यक्रम चलाइहँदा भेटेका निर्देशकनिर्मातामार्फत नै ऋचाले फिल्ममा करिअर सुरु गरेकी थिइन् । तिम्रो माया उन्नान्सय, मेरो माया सयमार्फत फिल्ममा डेब्यु गरिन् । राजेश हमाल, रमेश उप्रेती, विपना थापा जस्ता ठूला स्टार रहेको फिल्ममा उनको छोटो भूमिका थियो । निरुताले त्यस्तो समयमा फिल्म क्षेत्र छाडिन्, जति बेला फिल्म क्षेत्रमा सुटिङ हेरेकै भरमा निर्देशक हुनेहरू सक्रिय थिए । यस क्षेत्रलाई खासै सम्मान गर्थेनन् । त्यसैले त्यति बेला उनले फिल्म क्षेत्र छाडेर मुम्बई जाने निधो गरिन् । फिल्म क्षेत्र र अभिनय आफ्नो नशा भएकै कारण १३ वर्षको ब्रेकपछि आफूलाई नेपाली फिल्म क्षेत्रले तानेको निरुता सुनाउँछिन् । मैले बीचमा अब भयो, पुग्यो भन्ने ठानेको थिएँ । तर यो क्षेत्रमा आइसकेपछि नशा हुँदो रहेछ । यो क्षेत्रको आफ्नै अस्तित्व रहेछ भन्ने भयो, निरुता भन्छिन्, दर्शकको प्रेम पाइरहन पनि फिल्म गरिरहौं भन्ने लाग्छ । पूजाको जमानामा पनि महिलाका लागि फिल्ममा अभिनय गर्नु सहज थिएन । परिवार सहजै मान्थेनन् । अहिले त परिवारले साथ दिने समय आयो । पहिलाको तुलनामा अहिले हिरोइनहरूलाई परिवारले साथ दिन थालेको छ, उनले भनिन् । पूजाको समयमा महिलाहरू रातमा बाहिर निस्कनुहुन्न भन्ने जमाना थियो । फिल्मको प्रकृति नै फरक । अबेर रातसम्म पनि छायांकन गर्नुपर्थ्यो । मलाई पनि गाह्रो भएको थियो । तर त्यस्तो नजरलाई भत्काउँदै अगाडि बढियो, पूजाले भनिन् । पारिवारिक कारणले अमेरिका पुगेकी पूजाले तेल भिसाअगाडि भुठानमा अभिनय गरिन् । अब उनी आफू सुहाउँदो चरित्र लेखिए त्यसमा अभिनय गर्न तयार छिन् । कथा लेख्नेहरूले हाम्रा लागि कथा लेखिदिनुपर्यो । महिलाको चरित्रहरू बलियो हुनुपर्यो, हिरो केन्द्रित कथा मात्रै बन्नुभएन, पूजाले भनिन् । दुई दशकमा फिल्मको ट्रेन्डदेखि प्रविधिका थुप्रै परिवर्तन नेपाली फिल्म क्षेत्रमा देखिएको पूजा सुनाउँछिन् । उति बेला फिल्म क्षेत्र पनि पुरुषद्वारा नै दबिएको थियो । फिल्मका अधिकांश क्षेत्रमा पुरुष नै हुन्थे । तर अहिले महिलाको संख्या बढ्दै गएको ऋचाले अनुभव गरेकी छन् । ऋचा आफैंले पनि सचेत हुँदै तेल भिसामा महिलाहरूको सहभागिता धेरै बढाउने कोसिस गरेकी थिइन् । हेयर, मेकअपदेखि थुप्रै क्षेत्रमा महिलाको सहभागिता बढाउन सक्दो कोसिस गरिन् । त्यतिबेला सुटिङ सेटमा सबै पुरुषहरू नै हुन्थे । त्यति बेला कुनै पनि समय हामीलाई असुरक्षाको अनुभव हुन्थेन । त्यो एकदमै राम्रो पक्ष हो । मेरो लागि जहिल्यै पनि फिल्म क्षेत्र सुरक्षित स्थान बन्यो । सुटिङ होस् या फिल्म प्रदर्शनको समय, हामी महिलालाई सुरक्षाको अनुभव हुन्थ्यो । हामी त्यतिबेला हेयर ड्रेसर र म मात्रै टिममा महिला हुन्थ्यौं, ऋचा सुनाउँछिन्, हाम्रो समयमा काम गर्ने र फिल्म प्रदर्शनको दौरान अनुशासन हुन्थ्यो ।छोडिगए पाप लाग्ला, गिरफ्तार, विष, वीरताको चिनोकी हिरोइन ऋचा बक्स अफिसको पारदर्शितालाई नेपाली फिल्म क्षेत्रको परिवर्तनको पक्षका रूपमा चर्चा गर्छिन् । उनी फिल्म प्रदर्शन र माउथ पब्लिसिटीमा दर्शकले जसरी सामाजिक सञ्जाललाई प्रयोग गरेको देख्छिन्, त्यसले पनि उनलाई दंग बनाउँछ । एनालगको जमानाकी हिरोइन निरुता प्रविधिको फड्कोलाई लिएर निकै चकित छिन् । पहिला हामीले अभिनय गर्दाको समय एनालगको जमाना थियो । डिजिटल भएकै थिएन । मनिटर कस्तो हो थाहा थिएन । क्यामेरा खिचेर निर्देशकले ओके भनेको सट नै हाम्रा लागि ओके हुन्थ्यो, उनले भनिन्, अहिले त आफ्नो अभिनय तत्काल मनिटरमा हेर्न सकिन्छ । अहिले त फिल्म उद्योगमा पढेर आएकाहरू भए । त्यति बेला उनीहरूले फिल्म गर्दै सबै कुरा सिक्दै आए । सन् २००८ मा बिहेपछि भारत पुगेकी विपनाका लागि भने फिल्म क्षेत्रमा आउन खासै संघर्ष गर्नुपरेन । शिक्षित परिवारमा हुर्केकी उनका बाबा विपनालाई हेरेर भन्ने गर्नुहुन्थ्यो छोरीलाई मनीषा कोइराला जस्तो हिरोइन बनाउने हो । बिहेपछि परिवारलाई समय छुट्याउँदा फिल्म विपनाबाट टाढा भयो । उनले रिल जीवन छाडेर रियल चरित्र बाँचिन् । बिहेपछि मैले रियल लाइफमा ध्यान दिएँ । आमा बनें । छोराको स्याहर गर्नतिर लागें । परिवार र जिम्मेवारीतर्फ ध्यान दिन्छु भन्ने मेरो नै रोजाइ थियो, विपना सुनाउँछिन्, अहिले मेरै परिवार, दर्शकको प्रेम र मेरै फिल्म गर्ने चाहनाले फिल्ममा फर्कायो । विपनाले सधैं आफूलाई हिरोइनभन्दा पनि कलाकारका रूपमा चिनाउँदै आइन् । त्यसैले १ सय १३ फिल्ममा हिरोइन मात्र बनिनन्, फरक चरित्रमा अभिनय गरिन् । कमब्याक गरेका अभिनेत्रीहरूले अभिनयमा आफूलाई सुधार्दै अगाडि बढ्नुपर्ने उनी बताउँछिन् । एक्टिङ राम्रो गर्नुपर्यो । राम्रा फिल्म बन्नुपर्यो । नेपाली फिल्मलाई दर्शकले मन पराइरहने वातावरण भयो भने कमब्याक गरेका चरित्र यो क्षेत्रमा अझै लामो समय टिक्ने थिए, विपनाले भनिन् ।"
बीआरआई अघि बढाउन कांग्रेसएमाले सहमति नजिक,"(काठमाडौं)सत्तारूढ कांग्रेस र एमाले बेल्ट एन्ड रोड इनिसिएटिभ (बीआरआई) सम्बन्धी कार्यक्रम कार्यान्वयनमा साझा धारणा बनाउन सहमति निकट पुगेका छन् । प्रधानमन्त्री निवास बालुवाटारमा बुधबार भएको छलफलमा दुई दलबीच बीआरआईको कार्यक्रम कार्यान्वयन योजनाको प्रस्तावित मस्यौदालाई संशोधन गरेर बीआरआई कोअपरेसन फ्रेमवर्क प्रस्ताव गर्ने गृहकार्य भएको हो । छलफलका विषयलाई दस्ताबेजीकरण गर्न र मस्यौदा बनाउन तीन नेतालाई जिम्मेवारी दिइएको छ । एमालेबाट प्रधानमन्त्रीका राजनीतिक सल्लाहकार विष्णु रिमाल, आर्थिक सल्लाहकार युवराज खतिवडा र कांग्रेसबाट महामन्त्री गगन थापालाई विज्ञको सुझावका आधारमा मस्यौदा तयार गर्ने जिम्मेवारी दिइएको हो । बैठकमा सहभागी गृहमन्त्री रमेश लेखकले कांग्रेसले प्रस्ताव गरेकै विषयवस्तुमा साझा धारणा बनाउन छलफल जारी रहेको बताए । दुवै दलबीच सहमतिमै साझा धारणा बनाउने छौं । साझा धारणा बनाउनु परराष्ट्र नीतिमा राष्ट्रिय नीति बनाउने अभ्यास पनि हो, उनले भने । छलफलमा प्रधानमन्त्री केपी शर्मा ओली र परराष्ट्रमन्त्री आरजु राणा देउवालगायत नेता सहभागी थिए । प्रधानमन्त्री केपी शर्मा ओलीको औपचारिक चीन भ्रमणको पूर्वसन्ध्यामा मुख्य सत्ता घटक कांग्रेसले उठाएका अन्य सवालसमेत सम्बोधन हुने गरी दुई दलले साझा धारणा बनाउन लागेका हुन् । दुई दलले तयार पारेको साझा मस्यौदालाई चीन पक्षले हुबहु स्वीकार गर्छ वा गर्दैन भन्नेमा औपचारिक रूपमा प्रस्ट प्रतिक्रिया आइसकेको छैन । तर नेपालमा भने उक्त विषयलाई लिएर सहमति गर्ने कसरत जारी छ । बालुवाटार स्रोतका अनुसार प्रधानमन्त्री ओलीकै सक्रियतामा कांग्रेसले उठाउँदै आएका सवाललाई सम्बोधन हुने गरी साझा मस्यौदा तयार गरिन लागिएको हो । अर्कोतर्फ ओलीले नै अनौपचारिक तहमा चिनियाँ पक्षसँग पनि समानान्तर छलफल गरिरहेका छन् । दुई दलबीचको साझा धारणाका आधारमा चिनियाँ पक्षसँग छलफल गरेर सहमति जुटाउने जिम्मा भने प्रधानमन्त्री ओलीसँगै कांग्रेसको तर्फबाट परराष्ट्रमन्त्री राणालाई दिइएको छ । चिनियाँ पक्षले साझा मस्यौदा मानेमा प्रधानमन्त्री ओलीको यही मंसिर १७ देखि हुने ५ दिने चीन भ्रमणमा दुई पक्षबीच हस्ताक्षर हुने सम्भावना छ । अनौपचारिक रूपमा चीनसँगकै सहकार्यमा दस्ताबेजीकरण भइरहेको पनि बालुवाटार स्रोतले बतायो । चीन सरकारले दिने सबै योजनालाई बीआरआई फ्रेमवर्कभित्रै राख्ने र त्यसअन्तर्गत अनुदानका परियोजना मात्रै स्वीकार गर्नेमा दुवै दल सहमत पनि भएका छन् । प्रधानमन्त्री ओलीको चीन भ्रमणको तयारी गर्न तथा एजेन्डाबारे छलफल गर्न परराष्ट्रमन्त्री राणा बिहीबार तीनदिने चीन भ्रमणमा निस्कँदै छिन् । उनले शुक्रबार छेन्दुमा चिनियाँ विदेशमन्त्री वाङ यीसँग भेटवार्ता गर्ने कार्यक्रम छ । उक्त अवसरमा राणाले वाङसँग प्रधानमन्त्रीको चीन भ्रमणको बेलामा बीआरआईसहित समग्र विषयमा छलफल गर्नेछिन् । राणा चीनमा भए पनि काठमाडौंमा बीआरआईको सम्बन्धमा भइरहेको घटनाक्रमबारे उनलाई जानकारी गराइने भएको छ । कांग्रेस सभापति शेरबहादुर देउवाले बुढानीलकण्ठस्थित निवासमा बुधबार बिहान राखेको बैठकमा भने कार्यान्वयन योजनाको नयाँ नामसहितको दस्ताबेज प्रस्तुत गरिने प्रस्ताव प्रधानमन्त्रीसँग राखेका थिए । कांग्रेसका शीर्ष नेताहरूको छलफल सकारात्मक बनेपछि प्रधानमन्त्री ओली कार्यदलका सदस्यसहित दुवै दलका शीर्ष नेताहरूबीच साझा मस्यौदा बनाउने कसरतमा जुटेका थिए । कांग्रेसले चिनियाँ पक्षले पठाएको प्रस्तावमा दुई अर्थी लाग्ने, गठबन्धनको गन्ध आउने र नेपालसँग सम्बन्धित नभएका विषयलाई हटाउनुपर्ने लगायतका सवाल उठाउँदै बीआरआई कार्यान्वयन योजना अघि बढाउन त्यसमा संशोधनको माग उठाउँदै आएको थियो । चिनियाँ पक्षले पठाएको प्रस्तावको अध्ययन गरी संशोधनका विषय औंल्याएर साझा धारणा बनाउन कांग्रेसबाट कार्यदलका सदस्यसमेत रहेका कांग्रेस महामन्त्री गगन थापा केही दिनअघि गृहकार्यमा थिए ।सन् २०१७ मा कांग्रेस सहभागी रहेकै सरकारले बीआरआईको समझदारी पत्रमा हस्ताक्षर गरेको थियो । हस्ताक्षर गरेको सात वर्षसम्म पनि कार्यान्वयन अघि नबढिरहेको पृष्ठभूमिमा चीनले प्रधानमन्त्री ओलीको आसन्न भ्रमणका क्रममा कार्यान्वयन योजना सम्झौतामा हस्ताक्षर गर्न १० पृष्ठ लामो मस्यौदा नेपाल सरकारलाई पठाएको छ । त्यही मस्यौदालाई हुबहु स्वीकार गरेर जान नसकिने बताउँदै आएको कांग्रेसले त्यसमा संशोधन गर्न चीनबाट सहमति मिलेपछि दुई दलबीच साझा दस्ताबेज बनाएर जान खोजिएको कांग्रेसका एक पदाधिकारीले बताए ।चीनलाई पनि बीआरआईबाट नेपाल बाहिरिन खोजेको छ भन्ने सन्देश नजाओस् भन्ने थियो, हामीलाई पनि चीन सरकारसँग सम्बन्ध धेरै बिगार्न हुन्न भन्नेछ । त्यसैले चीनबाट प्राप्त भएको मस्यौदालाई संशोधन हुने गरी दुई दलका बीचमा साझा धारणा बनाउन र त्यसपछि चिनियाँ पक्षसँग छलफल गरेर अघि बढ्ने योजनामा हामीहरू अघि बढेका छौं, ती नेताले भने, कांग्रेस र एमालेबीच बनाएको साझा धारणालाई चीनले पनि स्विकार्छ भन्ने अपेक्षा छ ।कांग्रेसले चीनले पठाएको दस्ताबेजमा समावेश भएको सुरक्षा र रणनीतिक साझेदारका गन्ध आउने विषय जोडिएको र अपरिभाषित र दुई अर्थ लाग्ने विषयमा प्रस्ट भएर जानुपर्ने माग उठाउँदै आएको थियो । कांग्रेस नेता एवं पूर्वअर्थमन्त्री प्रकाशशरण महतले कांग्रेसले लिखित रूपमै संशोधनका बुँदाहरू पठाएको बताए ।बीआरआई कार्यान्वयन सम्झौताका विषयमा लिएर प्रश्न उठेपछि कांग्रेसले बीआरआईको अवधारणा पत्रलाई बीआरआई कोअपरेसन फ्रेमवर्क दस्ताबेजलाई नयाँ रूप दिन खोजेको हो । जसमा एमालेको पनि समर्थन गरेको छ । एमालेका उपमहासचिव तथा पूर्वपरराष्ट्रमन्त्री प्रदीपकुमार ज्ञवालीले बीआरआई कार्यान्वयन सम्झौता भनेको स्थानमा बीआरआई अवधारणा पत्रमा साझेदारी भन्ने गरी गृहकार्य भएको जानकारी दिए । कांग्रेसले बुधबार बीआरआईको विषयमा आफ्नो प्रस्ताव पेस गरिसकेको छ । अब प्रधानमन्त्रीज्यूले त्यसमा छलफल गरेर टुंग्गो लगाउनु हुनेछ । बीआरआईमा सत्तारूढ दल कांग्रेस र एमालेबीचमा सहमति हुन्छ । तर कार्यान्वयन सम्झौताको स्थानमा बीआरआई कोअपरेसन फ्रेमवर्क भन्ने उल्लेख हुन्छ, उनले भने ।पूर्वपरराष्ट्रमन्त्री महतले कांग्रेसले अहिलेसम्म भन्दै आएको सबै विषय समेटेर संशोधनसहित प्रस्ताव प्रधानमन्त्रीलाई पठाएको बताए छ । अहिलेसम्म हामीले भन्दै आएको कुरामा कुनै तलमाथि गरिएको छैन । सहकार्यका लागि कार्यान्वयन सम्झौताभन्दा पनि बीआरआई अवधारणामै समझदारी आवश्यक हुन्छ भनेर नयाँ नामसहित प्रस्तुत गरेका छौं, महतले भने । देउवा निवासमा बसेको बैठकमा कांग्रेसले बीआरआई फ्रेमवर्कभित्र बीआरआईका परियोजनाको विषयमा स्पष्ट पार्नुपर्ने, परियोजनाको मोडालिटी र निर्माणको प्रक्रिया, अनुदान वा ऋणको विषय, दस्ताबेजमा भएका दुई अर्थ लाग्ने शब्द वा वाक्यहरूको विषय, नेपाली पक्षसँग सरोकार नराख्ने विषय र आर्थिक साझेदारी लगायतको विषयमा संशोधनसहितको नयाँ बीआरआई अवधारणामा साझेदारीको प्रस्तावलाई अघि बढाएको हो ।नेपाल र चीनबीच सन् २०१७ मा बीआरआईको समझदारीपत्रमा हस्ताक्षर भए पनि हालसम्म कुनै पनि परियोजना अघि बढ्न सकेको छैन । चीनले सन् २०२० देखि बीआरआईलाई अघि बढाउन कार्यान्वयन सम्झौताका लागि नेपाललाई ताकेता गर्दै आएको छ ।"
दानमा जग्गा लिनु गलत भएको अभिव्यक्ति दिने सांसद एमालेबाट निलम्बित,"(बुटवल)भाटभटेनी सुपर मार्केटका सञ्चालक मीनबहादुर गुरुङबाट पार्टीले जग्गा दानमा लिनु गलत भएको अभिव्यक्ति दिने लुम्बिनीका प्रदेश सांसद तथा पूर्वमन्त्री दुर्गाप्रसाद चौधरीलाई एमालेले पार्टी सदस्यबाट निलम्बन गरेको छ । सामाजिक सञ्जाललगायतमा पार्टीविरोधी अभिव्यक्ति दिएको तथा अध्यक्ष केपी शर्मा ओली र महासचिव शंकर पोखरेलको मानहानि गरेको भन्दै चौधरीलाई एमाले बाँकेले मंगलबार निलम्बन गरेको हो । एमाले बाँकेले मंगलबार विज्ञप्ति सार्वजनिक गर्दै पार्टीको मूल्यमान्यताविपरीत सार्वजनिक रूपमा गालीगलौज गरेकाले चौधरीलाई निलम्बन गरेको जनाएको छ । पार्टीविरोधी गतिविधिका विषयमा उनलाई सोधिएको स्पष्टीकरण चित्तबुझ्दो नभएपछि कारबाही गरिएको एमाले बाँकेका अध्यक्ष निरक गुरुङले बताए । उहाँले कात्तिक ५ देखि नै निरन्तर रूपमा पार्टी हितविपरीत नेतृत्वलाई खुइल्याउने र सामाजिक सञ्जालमा जथाभावी लेख्ने गर्दै आउनुभएको छ, त्यसैले कारबाही गरेका हौं, उनले भने, सचेत गराउने उद्देश्यले स्पष्टीकरण सोधिएको तर चित्तबुझ्दो जवाफ नआएपछि निलम्बनको प्रक्रियामा गएका हौं । उनले निलम्बनको जानकारी केन्द्र र प्रदेश कमिटीलाई पनि पठाइएको बताए ।चौधरी बाँके१ (२) बाट निर्वाचित प्रदेशसभा सदस्य र लुम्बिनी प्रदेशका पूर्ववन तथा वातावरण मन्त्रीसमेत हुन् । उनी एमालेको लुम्बिनी प्रदेश कमिटीका सल्लाहकारसमेत हुन् । चौधरीले बुधबारसम्म निलम्बन पत्र नपाएको तर सामाजिक सञ्जालबाट थाहा पाएको बताए । मलाई पार्टीबाट कारबाही गरिएको कुनै पत्र वा जानकारी आइसकेको छैन तर हिजोदेखि नै सामाजिक सञ्जालमा हल्ला गरेको देखिरहेको छु, उनले भने, मैले कारबाही भोग्नुपर्ने कुनै गलत काम गरेको छैन ।बाँकेका चौधरी थारू समुदायमा भिजेका पूर्वमाओवादी नेता हुन् । नेकपा टुक्रिएपछि उनी एमालेमै बसेका थिए । पार्टीले निलम्बन गरेको सार्वजनिक भएपछि उनले बुधबार बाँकेको कोहलपुरमा पत्रकार सम्मेलन गर्दै एमालेसँग अहिले पनि आफ्नो डीएनए नमिलेको प्रतिक्रिया दिए । एमालेभित्र मेरो डीएनए मिल्न सकेको छैन, उनले भने, तिनै डीएनए नमिलाउने एमालेभित्रका केही तत्त्वले स्वीकार गर्न नसक्दा कारबाहीको अफवाह फैलाएका छन् । जिल्लामा आफूले पार्टी संगठन र जनताका लागि गरेका काम एमालेकै केही सांसद र नेतालाई नपचेको पनि उनले आरोप लगाएका छन् ।उनले आफ्नै पार्टीका अध्यक्ष र नेताहरूलाई गाली गर्न नसक्ने र कसैको मानहानि पनि नगरेको बताए । एमाले लुम्बिनीका सचिव लक्ष्मण आचार्यले जिल्ला कमिटीले निलम्बन गरेको जानकारी फोनमा दिएको तर यसको विषयमा सबै विषय बुझ्नुपर्ने बताए । जिल्लाले निलम्बन गरेको विषय प्रदेशले अनुमोदन गर्नुपर्ने हुन्छ, उनले भने, त्यो विषय अबको बैठकमा आउला । नेता चौधरीले आफूलाई कारबाही र निलम्बन गर्ने अधिकार पार्टी जिल्ला कमिटीलाई नरहेको पनि बताए । आफू पार्टीको माथिल्लो कमिटीमा रहेको र तल्ला कमिटीले कारबाही गर्न नसक्ने उनको दाबी छ ।पार्टीमा चित्त नबुझेको विषय सार्वजनिक रूपमा राख्दै आएका उनले कारबाही नै गरेको अवस्थामा पदको लोभ गरेर नबस्ने पनि स्पष्ट पारेका छन् । आफैंले पत्र प्राप्त नगर्दासम्म कुनै प्रक्रिया नथाल्ने पनि उनले बताए । माथिल्लो तहबाट कुन किसिमको प्रतिक्रिया आउँछ, म त्यो पर्खिरहेको छु । म भिख मागेर पदको लोभमा पर्ने मान्छे होइन, उनले भने, उपल्लो कमिटीको निर्णयपछि आवश्यकता अनुसार थप कदम मैले पनि चाल्नेछु । एमाले प्रदेश सचिव आचार्यले भने जिल्लाको निर्णय र कारबाहीको प्रक्रियाको विषय प्रदेश कमिटीमा आएपछि मात्र त्यसमाथि छलफल हुने बताए । गत असोज २५ मा एमाले अध्यक्ष तथा प्रधानमन्त्री केपी शर्मा ओलीले कीर्तिपुर२ मैत्रीनगरमा पार्टीको केन्द्रीय कार्यालयको शिलान्यास गरेका थिए । कार्यालय बन्ने १० रोपनी १४ आना जग्गा भने भाटभटेनी सुपर मार्केटका सञ्चालक गुरुङले उपलब्ध गराएका हुन् । एमालेले पहिले पार्टी सदस्यहरूको सदस्यता शुल्क र सहयोगबाट पार्टी मुख्यालय भवन निर्माण गर्ने जनाएको थियो । तर, पछि व्यवसायी गुरुङबाट जमिन लिनुका साथै उनैले भवन बनाएर एक वर्षमा पार्टीलाई हस्तान्तरण गर्ने सार्वजनिक भएको थियो । भवन निर्माणका लागि व्यवसायीबाट जग्गा दानमा लिने निर्णयको एमालेकै नेताहरूले आलोचना गरेका थिए ।"
पूर्वमन्त्री अधिकारीलाई मुद्दा नचलाएकामा माओवादीको आपत्ति,"काठमाडौं (कास) मानव तस्करी आरोपमा पक्राउ परेका कोशी प्रदेशका पूर्वआन्तरिक मामिला तथा कानुनमन्त्री लीलाबल्लभ अधिकारीलाई काठमाडौं जिल्ला सरकारी वकिलको कार्यालयले मुद्दा नचलाएकामा माओवादीले आपत्ति जनाएको छ । माओवादी पदाधिकारीको बुधबार बसेको बैठकले सरकारले मानव तस्करीको गम्भीर आरोप लागेका पूर्वमन्त्री अधिकारीलाई एमाले भएकै कारण उन्मुक्ति दिएको निष्कर्ष निकालेको हो ।कोशी प्रदेशका पूर्वमन्त्री (अधिकारी) लाई उन्मुक्ति दिएर सरकारले निकटलाई जोगाउने काम गर्यो, माओवादी उपमहासचिव वर्षमान पुनले भने, यस्तो कार्य आपत्तिजनक छ । यो आफ्नालाई जोगाउने र विपक्षीलाई फसाउने नीति हो । पूर्वमन्त्री अधिकारीसँग जापान पुगेर फर्काइएका ३ युवासहित ११ जनाविरुद्ध भने सोमबार मुद्दा दायर गरिएको छ । प्रहरीले अधिकारीसहित १२ जनाविरुद्ध किर्ते र मानव तस्करीमा मुद्दा चलाउन आइतबार सरकारी वकिलको कार्यालयमा प्रतिवेदन बुझाएको थियो । तर, सरकारको दबाबमा अधिकारीलाई उन्मुक्ति दिएको माओवादीको आरोप छ । प्रहरीले दिएको प्रतिवेदनका आधारमा मुद्दा नचलाई अधिकारीलाई जोगाएर सरकारले आफ्नो नियत देखाएको छ, पुनले भने । अधिकारीसँगै तीन युवा रसुवाका कञ्चन देवकोटा, खोटाङका दावा शेर्पा र जनक राई जापानबाट फर्काइएका थिए । अधिकारीको साथ लगाएर जापान पठाइएका युवासँग गिरोहले जापानमा लुकाउने योजनासहित रकम असुलेको थियो । सरकारी वकिलको कार्यालयबाट उन्मुक्ति पाएका अधिकारी प्रधानमन्त्री केपी शर्मा ओलीको दल एमालेका नेता तथा कोशी प्रदेशका सांसद हुन् । उनी मोरङ २(२) बाट निर्वाचित हुन् ।मानव तस्करीमा मुछिएपछि उनी मन्त्रीबाट हटाइएका थिए भने एमालेले पार्टीका सबै जिम्मेवारीबाट निलम्बन गरेको थियो । अनुसन्धानका लागि गत कात्तिक २५ मा पक्राउ परेका उनको प्रदेश सांसद पद पनि निलम्बनमा परेको थियो । गिरोहको योजनामा तत्कालीन मन्त्री र तीन युवा कात्तिक १३ मा जापान उडेका थिए । तर कागजपत्र शंकास्पद देखिएपछि जापान अध्यागमनले फर्काएको थियो । राजीनामा दिएर बसेका उनलाई कात्तिक २५ मा प्रहरीले मोरङको बरगाछीस्थित निवासबाटै पक्राउ गरी अनुसन्धानका लागि काठमाडौं ल्याएको थियो ।बैठकमा माओवादी अध्यक्ष पुष्पकमल दाहालले सरकार आफू निकट भ्रष्टाचारीलाई जोगाउने अभियानमा लागेको भन्दै स्थानीय निर्वाचनमा सुशासनलाई मुख्य मुद्दा बनाएको बताए । सरकारले जतिसुकै गल्ती गरे पनि आफ्नालाई जोगाउने र विपक्षीलाई फसाउने नियत राखेको छ, दाहालको भनाइ थियो, यो कार्यको हामीले विरोध गर्नुपर्छ । स्थानीय उपनिर्वाचनको सन्दर्भमा दाहालले भ्रष्टाचारविरुद्ध र सुशासनको अभियानका रूपमा लिएको उल्लेख गर्दै आफ्नो दलका उम्मेदवारलाई जिताउन आग्रह गरेका छन् ।"
बीआरआईबिना सम्बन्ध असम्भव ?,"नेपालका प्रधानमन्त्रीको चीन भ्रमण र एजेन्डाका बारेमा यसअघि लेखेको लेखले ठ्याक्कै चौध महिना काटेछ । अघिल्लो सेप्टेम्बरमा तत्कालीन प्रधानमन्त्री पुष्पकमल दाहाल चीन गइरहँदा नेपाल र चीन सम्बन्धका आयामहरूका बारेमा भएका र गरिएका छलफलहरू पल्टाएर हेरें । आफैंले पनि के लेखेछु, कतै त्यस बेलाको बहस र आजको परिस्थितिमा फरकपन पो आएछ कि भनेर उत्साहित हुँदै यस विषयमा फेरि डुब्ने प्रयास गरें । अहिले प्रधानमन्त्रीका रूपमा केपी शर्मा ओली फेरि चीन भ्रमणको तयारी गरिरहेका छन्, तर समग्रतामा काठमाडौंमा नेपालचीन सम्बन्धका बारेमा भइरहेका बहसले नयाँपन पाएको देखिएन । वर्तमानमा देखिएको राजनीतिक घनचक्करकै बिम्बका रूपमा भने केही फरक रूप देखिए । यस कुरालाई तत्कालीन प्रधानमन्त्री दाहालले चीनसँगको सम्बन्धबारे अहिले देखाइरहेको जस्तो प्रस्ट रूप देखिने मत र तत्कालीन समयमा विपक्षमा रहेका अहिलेका प्रधानमन्त्रीको भनाइ, भूमिका र चेहरा पढेर बताउन सकिन्छ । हिजो सत्तामा रहेका बेला बरु भ्रमणको समय लम्बाएर नौनौ दिन चीन घुमेर इन्गेज हुने र आतिथ्यता इन्जोय गर्ने तर काठमाडौंमा चर्चा भएझैं बीआरआईमा मसी नचुहाउने उनै पात्र आज भूतपूर्व बनेकाहरूको दस्ताका साथमा लागेर प्रधानमन्त्री ओलीलाई भन्दै छन् कि यसलाई अगाडि बढाउन ढिला गर्न हुँदैन । त्यसमा होमा हैंसे गर्नेमा दाहालकै तत्कालीन सारथिमध्येका एक माधवकुमार नेपाल पनि छन् । यसअघि केपी ओलीसँग सामान्य बोलचाल गर्ने र हात मिलाउने शिष्टाचारसम्म ननिभाउने बरु कटुता प्रकट गर्ने गरेका नेपालले यस पटक प्रधानमन्त्रीसँगको छलफलबाट बाहिरिएपछि प्रस्तुत गरेका दृश्य अरू रोचक देखिए । सबैभन्दा अग्र सिटमा रहेर उनले पनि विपक्षमा रहँदाको मौकाको फाइदा उठाउँदै भने कि कांग्रेससँग डराएर यो सम्झौता अगाडि बढाउने कार्य रोक्न भएन । नेता हुँ भनेर वर्षौंदेखि प्रधानमन्त्रीको कुर्सी र सत्ताको वरिपरि बसिरहेकाहरूको यो व्यवहारले नेपालीहरूको मानसपटलमा एउटा जबर्जस्त प्रश्न उठ्छ उनीनेताहरूमार्फत जनसमक्ष सार्वजनिक हुने फरक समयको फरक विचारको महत्त्व र अर्थ के रहेछ होला ? उनीहरू आफैंका फरक समय र सन्दर्भका अन्य भाषण र अनुहारमा देखिने तनाव र दबाबले जनताले आफूलाई कसरी पढिरहेका होलान् भन्ने सोच र छनक देखिन्न । उनीहरूको हाउभाउ यति स्वाभाविक र नाटकीय देखिन्छ कि जनताको स्मरणशक्ति हुन्छ भन्ठानेको पनि कतै देखिन्न ! फेरि समयक्रममा बोल्न पाउँदा आफ्नो भूमिकामा परिवर्तनसँगै देखिने व्यवहार भने छेपाराको रंग जस्तो ! उही परिस्थिति र परिणाम घुमिफिरी रुम्झाटार !मौसममा परिवर्तनझैं परिवर्तन हुने नेपाली नेतृत्व, त्यसमा पनि खासगरी आफूलाई कम्युनिस्ट भन्नेहरूको चरित्रलाई एकछिन थाती राखेर हेरौं । समग्रमा बीआरआईलाई नेपालमा तीन विचारधाराबाट हेर्न खोजिएको देखिन्छ । यो परियोजनाका पक्षमा रहनेको पहिलो भनाइ हो नेपालको विकासमा यो परियोजना कामयावी हुन सक्छ । नेपालको विकासे राजनीतिमा पनि लामो समयदेखि राष्ट्रिय तथा अन्तर्राष्ट्रिय गैरसरकारी संस्थाका पनि विभिन्न भूमिकामै भएरहेकाहरूमध्ये अधिकांशको यस्तो मत देखिन्छ । देशभित्र नै विकासका योजनाको उठान, कार्यान्वयन, अनुगमन र मूल्यांकनसमेतमा पारदर्शिता र जनसहभागिताको वकालत गर्नेहरू यो समूहमा छन् । तर, बीआरआई ल्याउँदा यो प्रक्रिया चाहिने कि नचाहिनेमा त्यो समूह त्यति स्पष्ट देखिन्न । यसअघि नेपालले प्रस्ताव गरेका परियोजना किन अगाडि बढेनन् भनेर हेर्दा, ती चिनियाँ रुचिका परियोजना नभएका कारणले हो भन्ने छरपस्ट भइरहँदा पनि यस सम्बन्धमा नेपाली मौनता रोचक र ताजुबको देखिन्छ । यस परियोजनाका परिकल्पनाकार र अहिलेसम्मकै शक्तिशाली देखिने चिनियाँ राष्ट्रपति सी चिनफिङ २०१९ मा नेपाल आउँदा सहमति भएको भनिएको ३५ अर्ब चिनियाँ आरएमबी हालको विनिमय दरमा झन्डै ७० अर्ब रुपैयाँ अनुदानको घोषणाले २०७६ असोजदेखि आजसम्म कुरिरहेको छ । दुई वर्षभित्र कार्यान्वयनमा ल्याउने भनिएको उक्त रकममा तत्कालीन राष्ट्रपति विद्यादेवी भण्डारीको इच्छामा रहेर राष्ट्रपति शैक्षिक सुधार नामक परियोजना प्रस्ताव गरेको तर उक्त प्रस्तावमा चित्त नबुझेर चीनले यो रकम प्रदान गर्नमा आलटाल गरेको भनिन्छ । यससँगै माथि भनिएझैं नेपालको विकासमा सहायक हुने हो भने नेपालले चाहेको परियोजना कार्यान्वयनमा प्रतिबद्धता आवश्यक हुन्छ । रकम सहयोग गर्ने दाताले नै यो परियोजना बनाऊ र योचाहिँ हुँदैन भन्ने जस्तो सहकार्यले जेसुकै नाममा अनुदान आए पनि नेपाल र नेपालीको हित गर्दैन, आत्मसम्मानमा पनि चोट पुर्याउँछ । दोस्रो, नेपालका लागि गेम चेन्चर परियोजना चाहिएको छ र त्यसका लागि चिनियाँ बीआरआई सहयोगी हुन सक्छ । त्यस विषयका बहसकर्ताले पनि विकास आयोजना र त्यसमा पनि खासगरी पूर्वाधारमा चीनले मारेको फड्कोलाई हेरेर यो अवधारणाको वकालत गरेको देखिन्छ । यहाँ पनि हामीले सम्झिनुपर्ने विषय के हो भने हाम्रो भूमिमा आउँदा अन्यत्रको चमत्कारका कथाले हावा खाने परिस्थिति ! चीनले आफ्नो देशमा चमत्कार गरेको देखिन्छ । तर नेपाल आउँदा त हाम्रै नेपाली कम्पनीले गरेकाभन्दा पनि कमजोर पर्फर्मेन्स भएका थुप्रै परियोजनाको अनुभव काठमाडौंमै देख्न सकिन्छ । केही वर्षअगाडि चक्रपथको केही किलोमिटर सडक चौडा गर्ने क्रममा राजधानीवासीले कष्ट बेहोरेका थिए । त्यस्तै, राजधानीबाहिर आवतजावत गर्ने प्रमुख मार्ग मुग्लिननारायणघाट मार्ग अर्को उदाहरण हो । खानेपानीसम्बन्धी परियोजना मेलम्चीले बेहोरेको ढिलाइ र महँगीको मार होस् या विद्युत् विकासका नाममा अड्किएका परियोजना, यी सबैले के भनिरहेका छन् भने अन्यत्र जति नै चमत्कार गर्ने भनेर चिनिए पनि नेपालमा हामीले देखेसोचेजस्तो पर्फर्मेन्स गर्न र परिणाम दिन सक्ने रहेनछन् । जनताको दिनन्दिनीमै प्रभाव पार्ने यस्ता योजनामा भएको ढिलासुस्ती र लापरबाहीबाट पाठ नसिकी कतै गेमचेन्चरका नाममा स्वतः केही हुन्छ कि भन्ठान्नु आफैंमा व्यावहारिक नदेखिने तथ्यका लागि हुलाकी राजमार्गकै उदाहरण काफी छ । जतिखेर त्यो परियोजनाको सुरुवात भयो, त्यो आफैंमा देशको पूर्वपश्चिम हुँदै तराईका बस्तीहरूमा यातायातको सहज पहुँच पुर्याउने र तराईको जनजीवनलाई कायापलट गर्ने सन्दर्भको महत्त्वपूर्ण गेमचेन्जर थियो । भारतको अनुदान सहयोगको उक्त योजना नेपालकै कतिपय आन्तरिक किचलोका कारण वर्षौंसम्म लम्बिएर झन्डैझन्डै असान्दर्भिक भइसक्ने अवस्थामा आएर मात्र सुस्त अगाडि बढेको छ । यहाँ सोचनीय विषय यो पनि छ कि, सहुलियतपूर्ण ऋणकै परियोजना भएको भए पनि हुलाकी राजमार्ग निर्माणमा भएको ढिलासुस्तीले देशको अर्थतन्त्रमा राम्रै धक्का दिने थियो, जसबाट नेपाल कम से कम बचेको छ ।तेस्रो विचारधाराले भन्छ, प्रतिस्पर्धी शक्तिराष्ट्र छिमेकी चीनलाई चिढ्याउन हुँदैन । यसको अर्थ, बीआरआईमा उसले भनेबमोजिम गर्नुपर्छ, नत्र उ रिसाउन सक्छ र त्यो नेपालका हितमा हुन्न भन्ने देखिन्छ । यसो भन्नेहरू केही कूटनीतिक मामलामा पोख्तहरू, परराष्ट्रमन्त्री या राजदूतको भूमिकामा रहेकाहरू र पूर्वप्रधानमन्त्री पनि देखिन्छन् । के कूटनीति भनेको अर्काले जेजे भन्यो, त्यहीत्यही मानेर अरूलाई खुस राखिरहने काम र कला हो ? कि आफ्ना स्वार्थमा अरूलाई ल्याउन वा समेट्न सक्ने सीप र क्षमता हो ? यदि दोस्रो हो भने नेपालले बीआरआईका सन्दर्भमा ऋण लिने या नलिने विषय राजनीतिक उच्च तहमा प्रवेश नै पाउनुपर्ने देखिन्न । नेपालले चिनियाँ स्वार्थलाई आन्तरिक रूपमा पनि यथेष्ठ कम्प्रोमाइज गरेर साथ दिएको छ । उसको एक चीन नीतिमा नेपालले आफ्ना देशमा वर्षौं शरणार्थी भएर रहेका र यहीं जन्मिएर जवान भएका तिब्बतीयनलाई प्रताडनमा राखेर पनि सहयोग गरेको छ । लोकतन्त्रमा शान्तिपूर्ण रूपमा भेला हुने सबैको अधिकारको विपरीत गएर होस् वा नेपालमा रहेका आफ्ना नातेदार भेट्न भागेर आउनेलाई समेत चीनलाई सुम्पेर पनि उसको मुख्य चासो सम्बोधन र हित सुनिश्चित गरेको छ । नेपालले अब आफूलाई आवश्यक नै नभएको अथवा आफ्नो क्षमताले नधान्ने परियोजना गर्छु भनेर वाचा गरेन भन्दैमा चीन रिसाउला भनेर सोच्नु आफैंमा मनोविकार र लघुताभावबाहेक केही होइन भन्न सकिन्छ । नेपालजस्तै उसका छिमेकीमध्ये, के सबैले चीनले भनेकै परियोजना उसैको सर्तको ऋण लिएर खुसी बनाएका छन् र ? त्यस्तो पनि देखिन्न । त्यसको उदाहरण त बीआरआईमा नै इन्डोनेसिया र थाइल्यान्डले चिनियाँसँग सौदाबाजी गरेर आफू अनुकूल बनाएर लागू गरेर फाइदा लिएका सन्दर्भहरू छँदै छन् ।चीन र नेपालको पछिल्ला दुई दशकको सम्बन्धको कसीमा रहेर हेर्दा नेपालको एक चीन नीतिबाटै उ सन्तुष्ट देखिन्छ । उसलाई नेपालको अवस्था र बाध्यता दुवै राम्ररी थाहा छ । एक त आन्तरिक रूपमा चीन बुझेकाहरूका अनुसार, अहिले कहीं कतै बाह्य देशमा लगानी गर्ने अवस्थामा छैन । चीनका सहरभित्रका खाली देखिन लागेका भवन र सडकबाट पनि चीनले अहिले भोगिरहेको आर्थिक संकटलाई आकलन गर्न सकिन्छ । भनिन्छ, अहिलेको आर्थिक मन्दीलाई लिएर भित्रभित्रै सरकारप्रति चिनियाँ जनताको उच्च आक्रोश छ । राष्ट्रपति सी चिनफिङले पश्चिमा देशहरू खासगरी अमेरिकासँगको व्यापार सम्बन्ध सुधारेर आन्तरिक अर्थतन्त्रमा सघाउने सन्दर्भमा केही नसोची, मात्र ताइवानलाई अर्को वर्षसम्ममा चीनमा गाभ्ने राजनीतिक आश्वासनमा देश चलाइरहेको त्यहाँका मानिसहरूको बुझाइ भइसकेको छ । अर्को, नेपालमा लगानी त उसको प्राथमिकता नै होइन । बीआरआईको सुरुवाती नक्सामा नेपाल नसमेट्नुमा पनि चीनको त्यही मान्यताले काम गरेको बुझ्न सकिन्छ भने सन् २००८ पश्चात् चीनले प्रतिबद्धता गरेको १०० अर्ब बढी रुपैयाँ सहयोग कागजमा मात्र सीमित हुनुले यसलाई थप पुष्टि गरेको छ । आर्थिक अवस्थामा सबल भइरहँदा त उच्च तहको प्रतिबद्धता अनुसारको काम पनि नगर्ने र थुम्थुमाइरहने चीनले आन्तरिक रूपमा यत्रो समस्या खेपिरहँदा कसरी सहयोग गर्ला र भन्ने हामीले पनि बुझ्न आवश्यक छ । त्यसो नहुँदो हो त गत वर्ष अप्रिलमा तत्कालीन अर्थमन्त्री प्रकाशशरण महतको निजी सचिवालयले वक्तव्य नै निकालेर सन् २००८ पश्चात् चीनले प्रतिबद्धता गरेको ८० अर्ब रुपैयाँ निकासा दिन अनुरोध गरेको अवस्थामा पनि यस मामलामा केही प्रगति हुन किन सकेन ? यो दृृष्टिकोणबाट पनि हेर्नुपर्ने बेला आएको छ ।सारमा भन्दा, छिमेकीसँग रिसाउने अधिकार ठूला र शक्तिशालीकै मात्र हुन्छ भन्ने होइन । ठूलाले आफ्नो अनुकूलको निर्णय लादे रिसाउने हक साना देशलाई अरू बढी हुन्छ । र, न्यायका हिसाबले पनि यस्तो रिस समाजमा मान्य हुन्छ । माथि उल्लेख गरिएझैं परियोजनमा ढिलासुस्ती, प्रतिबद्धता कार्यान्वयन नगर्ने नीति, खरिद गरिएका सामग्रीसमेत अपारदर्शी ननडिस्क्लोजर बनाउन दबाब दिने, पुराना परियोजना (पोखरा विमानस्थल) लाई पछि आएर एकलौटी रूपले बीआरआई अन्तर्गत भनेर झेली गर्ने कारण चित्त त नेपालको बढी दुखेको छ । वर्षौंदेखि ग्राउन्डेड अवस्थामा खिया लगाएर राखेका चिनियाँ जहाजका नाममा ब्याज तिरिरहन पर्दा बल्लतल्ल चलिरहेको राष्ट्रिय ध्वजावाहक नेपाल वायुसेवा थप धराशायी बन्ने जस्ता यावत् अवस्था र अन्य कतिपय सन्दर्भमा चिनियाँ निर्णय नेपाललाई थोपर्ने प्रयास भइरहेको देखिन्छ । यसरी आफूभन्दा सानो र धेरै हिसाबले कमजोर नेपालले चीनको अपेक्षा र आशय अपारदर्शी र निसहाय बनेर मानिरहनुपर्दा आन्तरिक राजनीति र भूराजनीतिको चेपुवामा पर्दै र भोग्दै आएको छ । तर पनि नेपालले चित्त दुखाएको या चिढिएको भान वा सन्देश दिएको छैन । त्यो नै चीनका लागि ठूलै राहत र तुलनात्मक फाइदा हो । यति नरम शैलीमा प्रस्तुत हुँदा पनि चीन बिच्केला कि भनेर आफैंमा पिल्सने नेपाली मानसिकतालाई कुनै पनि तहमा कूटनीतिक र राजनीतिक मान्न सकिन्न । यो त शक्तिको चाकडी हो, कम्युनिस्टका नाममा वैचारिक लिप्सा र समर्पण हो । कुनै पनि शक्तिसँग गरिने यो शैलीको संलग्नता वा सघाइलाई नेपाली राष्ट्रहित मान्न सकिन्न ।नेपालको दुर्दशा नै भन्नुपर्छ, सत्तामा हुँदा र नहुँदा शक्तिराष्ट्र, तिनका चासो र तीसँगका सम्बन्धका विभिन्न पाटाहरूमा राजनीतिक नेतृत्वका फरकफरक सोच, राय, आश्वासन र व्यवहार बाहिरिने गर्छ । आफ्नो राष्ट्रहितका पक्षमा नियमित अभ्यास चिन्तन नगर्ने, भ्रमणका पूर्वसन्ध्यामा गाउँ गुहारदेश पुकार गर्ने, धरातलबाहिर पक्षविपक्षमा राजनीतिक र बौद्धिक समाज ध्रुवीकृत हुने संस्कारले नेपालको विश्वसनीयता गिर्दो छ । अन्तर्राष्ट्रिय वा परराष्ट्र सम्बन्धमा नेतृत्वको चेत, चिन्तन र अडान नहुँदा शक्तिहरू उपलब्धमध्ये कमजोर र समर्पितको खोजीले आन्तरिक राजनीतिक अस्थिर भएको कसैबाट छिपेको छैन, जुन राजनीतिक नेतृत्व र दलको मात्र होइन, राष्ट्रकै स्वास्थ्यका लागि हानिकारक प्रमाणित हुँदै आइरहेको छ । चीनले ठान्दैमा, उसको सार्वजनिक कूटनीति देशभित्र बढ्दैमा र तिनका भावनाले बोलेका सबै कुरा हाम्रा परिप्रेक्षमा स्वतः सत्य हुन्नन् । अन्य कतिपयले झैं चीनसँग पनि अध्ययन, आवश्यकता र तथ्य प्रमाणका आधारमा राष्ट्रहितका लागि सौदाबाजी र बहस गर्न सकिन्छ र सक्नुपर्छ । त्यसका लागि के, किन र कसरी गर्ने भन्नेमा सैद्धान्तिक प्रस्टता, पर्याप्त आन्तरिक अभ्यास र एक तहको राजनीतिक सहमति जरुरी छ । नेपालभारत शान्ति तथा मैत्री सन्धि राणाहरूले गोप्य राखेझैं लोकतान्त्रिक भनिएको राज्यले बीआरआई सहमति सार्वजनिक नगरेर सर्वसाधारणको पहुँच बाहिर राखिएको छ र नेपाली जनता समझदारीका विषयमा बेखबर छन् । अझ, सरकारी तहमा नेपाल आफैंले पर्याप्त अभ्यास नगरेको र त्यसका लागि आन्तरिक तयारीकै लागि समय लाग्ने अहिलेको अवस्थामा यही भ्रमणमा केही गरिहाल्ने भन्ने सोच व्यावहारिक र सम्भव देखिँदैन । तर, चीन भ्रमण बीआरआईको योजनाबिना जानु हुँदैन, बिना सोच जाँदा बीआरआईको भूतले सक्काइहाल्छ कि वा उसले भनेको नमान्दा मेरो तलमाथि भइहाल्छ कि भनेर सार्वभौम राष्ट्रको निर्वाचित नेतृत्वले सोच्नु कदापि शोभनीय हुँदैन । बीआरआईबाहेक नेपालचीन सम्बन्ध र सरोकारका अन्य अनगिन्ती विषय थाती छन्, जसले दुई देशबीच असमझदारी र जनस्तरमा अविश्वास सिर्जना गर्दै र बढाउँदै लगिरहेका छन् । यिनै थाती विषय शीघ्रातिशीघ्र सल्टाउने र तीव्र कार्यान्वयनको गति सुनिश्चित गर्नमा यो भ्रमण केन्द्रित गर्ने हो भने नेपालचीन सम्बन्ध थप प्रस्ट, मजबुत र सुमधुर हुन्छ । यति गर्न सके प्रधानमन्त्रीको यो भ्रमण ऐतिहासिक र खास उपलब्धिपूर्ण रहनेछ ।"
साइबर सुरक्षामा जवाफदेहिताको अनिवार्यता,"राहदानी विभागको अनलाइन प्रणाली अवरुद्ध । त्रिभुवन विश्वविद्यालय परीक्षा नियन्त्रण कार्यालयको वेबसाइट बन्द । सर्भर डाउन भएपछि वाग्मती प्रदेशअन्तर्गतका सवारी कार्यालयहरूको सेवा रोकियो । त्रिभुवन अन्तर्राष्ट्रिय विमानस्थलस्थित अध्यागमन कार्यालयको सर्भर डाउन हुँदा सेवा स्थगित । सरकारी कार्यालयहरूको वेबसाइट बन्द यस्ता खबर यति नियमित हुन थाले कि अब तिनले खबर हुनुको औचित्य गुमाइसकेका छन् । विश्वव्यापी रूपमै अनलाइन प्रणालीप्रति निर्भरता बढिरहेको पृष्ठभूमिमा नेपालमा फरकफरक कार्यालयमा हुने पटकपटकको अवरोधले हाम्रो सार्वजनिक सेवा प्रवाहलाई अनिश्चित बनाएको छ । साथसाथै, विश्वसनीय, छिटो र सहज काम हुने विशेषता बोकेको यस प्रणाली नेपालको हकमा भने अविश्वसनीय र झन्झटिलो बन्ने गरेको छ । त्यसैले अहिलेसम्म भएका अवरोधबाट पाठ सिक्दै अनलाइन प्रणालीलाई सुरक्षित र अवरोधरहित बनाउन गृहकार्य आवश्यक छ । साथसाथै, समग्र साइबर सुरक्षालाई जवाफदेहिताको प्रश्नभित्र राखिन आवश्यक छ । पटकपटक सेवा अवरुद्ध हुने विषय नेपालले लिने सेवाको विश्वसनीयतासँगै जोडिएको छ । साथसाथै, यससम्बन्धी आवश्यक उपकरण र सफ्टवेयर कसरी ल्याइन्छन्, कसरी दुई पक्षीय छलफल हुन्छ, त्यसका सर्त र सुविधा केके हुन्, तिनको प्रभावकारिता सुनिश्चित गर्न के भइरहेको छ र कस्तो जनशक्तिको भरमा समग्र प्रणाली सञ्चालन भइरहेको छ भन्ने जस्ता विषयमा समिक्षा हुने गरेको पाइँदैन । जसले गर्दा न्यून गुणस्तर र अविश्वसनीय सेवा नै हाम्रो नियति बनेको छ । जबजब अनलाइन प्रणालीमा अवरोध आउँछ, तब सम्बन्धित कार्यालयका अधिकारीले दिने सामान्य जवाफबाटै सो प्रसंगको अन्त्य हुने गरेको छ । यस्ता विषयमा गम्भीरतापूर्वक अनुसन्धान हुने हो भने कमजोरी पत्ता लाग्छन् । स्वाभाविक कमजोरी हुन् भने सुधारका लागि बाटो खुल्छ । अस्वाभाविक हो भने दोषीलाई कारबाही गरिनुपर्ने हुन्छ ।डेटा हराओस् वा सेवा अवरुद्ध होस्, कोही पनि अनुसन्धानको दायरामा आउनुपरेको वा कारबाही भोग्नुपरेको पाइँदैन । अघिल्लो वर्ष लोक सेवा आयोगको परीक्षाका लागि फर्म भरेका लाखौं परीक्षार्थीको डेटा हरायो । सिंहदरबारस्थित सरकारको एकीकृत डेटा सेन्टरमा पनि पटकपटक समस्या आउने गरेको छ र सरकारी कार्यालयका वेबसाइट एकसाथ अवरुद्ध हुने गरेका छन् । अघिल्लो वर्ष असारमा त्रिभुवन अन्तर्राष्ट्रिय विमानस्थलको अध्यागमन कार्यालयलगायत सरकारी वेबसाइटबाट हुने काममा अकस्मात् अवरोध आयो । त्यसको कारण भने राष्ट्रिय सूचना प्रविधि केन्द्रमा विद्युत् आपूर्तिमा समस्या उत्पन्न भई डेटा सेन्टर सञ्चालनमा अवरोध सिर्जना भएपछि केन्द्रबाट सञ्चालित सरकारी वेबसाइट तथा अनलाइन प्रणाली अवरुद्ध भएको बताइयो । यी दुवै प्रसंगले जिम्मेवार निकायमा रहेको गैरजिम्मेवार तौरतरिका प्रस्तुत गर्छन् । नत्र लाखौं विद्यार्थीको डेटा हराउनु जति उदेकलाग्दो विषय हो, त्यस सम्बन्धमा कसैले कारबाही भोग्नु नपर्ने विषय उत्ति नै गम्भिर हो । अब सेवा अवरोधको कारणका रूपमा प्राविधिक समस्या, भाइरस, ह्याकिङ्ग लगायतलाई देखाइदिने र आफू जवाफदेही हुनै नपर्ने प्रवृत्ति अन्त्य हुनुपर्छ । यसका लागि घटनाको गम्भीर छानबिन हुनुपर्छ ।अनलाइन सेवा अवरोध हुँदा सम्बन्धित कार्यालयका सेवाग्राहीले हैरानी बेहोर्नुपर्ने हुन्छ । जस्तो कि, राहदानी विभागको अनलाइन प्रणाली अवरुद्ध हुँदा तत्कालै राहदानी बनाउनुपर्ने वा नवीकरण गर्नुपर्नेले सास्ती खेप्नुपरिरहेको छ । त्रिभुवन विमानस्थलको सर्भर डाउन हुँदा यात्रुले झमेला बेहोर्नु परेको छ । कतिपयको उडान छुटेको छ । जुनजुन कार्यालयको प्रणाली अवरुद्ध हुन्छन्, ती कार्यालयका सेवाग्राहीका निम्ति ठूलो दुःखको कारण बन्छ । त्यहीमाथि सम्बन्धित कार्यालयबाट प्रस्ट र जिम्मेवारीबोधयुक्त जवाफ नपाउने समस्या पनि छ । तर यो विषय सेवाग्राहीको तत्कालीन हैरानीसँग मात्रै सीमित छैन । बृहत् रूपमा हेर्दा राज्य तथा नागरिकको डेटा सुरक्षासम्मै फैलिएको छ । सूचना प्रविधिको युगमा यस्ता डेटालाई संवेदनशील रूपमा लिइन्छ । र, त्यसको सुरक्षालाई राज्यको प्रमुखमध्येको दायित्व ठानिन्छ । राज्यले त्यसलाई सुनिश्चित पनि गर्न सक्नुपर्छ ।अन्तर्राष्ट्रिय दूरसञ्चार संगठन (आईटीयू) को प्रतिवेदनअनुसार, साइबर सुरक्षाका दृष्टिले विश्वव्यापी सूचकांकमा नेपाल ९४ औं स्थानमा छ । यसले समग्र साइबर सुरक्षाकै विषय अब राज्यको प्राथमिकतामा पर्नुपर्ने प्रस्ट देखिन्छ । अब गुणस्तरीय सेवा र उपकरण, त्यसको अपग्रेड र दक्ष जनशक्तिको उपयोग सुनिश्चित हुनुपर्छ । कुनै पनि सिस्टमसफ्टवेयर खरिद गर्दा त्यसको समग्र सञ्चालन पद्धति र सुरक्षाका विषयमा गहिरो अनुसन्धान हुनुपर्छ र सुरक्षाका पूर्वतयारी गरिनुपर्छ । ब्याकअप प्रणालीलाई बलियो बनाउनुपर्छ । आफ्नो आन्तरिक क्षमतालाई बलियो बनाउँदै लैजाने मात्रै होइन, आवश्यकताअनुसार अन्य देशसँग सहकार्य गर्न सकिन्छ । देखिएका समस्या समाधानका लागि तत्कालै पहलकदमी लिनुपर्छ । हाम्रा कानुन र नीति नियमलाई पनि समयअनुसार अद्यावधिक गर्दै लैजानुपर्छ । किनकि, साइबर सुरक्षा अब राष्ट्रिय सुरक्षाको विषय भइसक्यो । यसप्रति संवेदनशील बन्नैपर्छ ।"
"ठूलालाई चैन, सानालाई ऐन कहिलेसम्म ?","कान्तिपुरमा मंसिर ११ प्रकाशित किर्ते कागज बनाएर जापान लैजाने मन्त्रीलाई चैन, पैसा बुझाएर जाने युवालाई ऐन शीर्षकको समाचारले प्रश्न उब्जायो । मानव तस्करी आरोपमा पक्राउ परेका कोशी प्रदेशका पूर्वमन्त्री लीलाबल्लभ अधिकारीलाई काठमाडौं जिल्ला सरकारी वकिलको कार्यालयले मुद्दा नचलाई उन्मुक्ति दिएको देखियो । तर, प्रहरीले मन्त्री अधिकारी लगायतलाई मुद्दा चलाउन राय दिँदादिँदै अधिकारीलाई मुक्त गरी उनैसित जापान पुगेर अध्यागमनबाट फर्काइएका ३ युवासहित ११ जनाविरुद्ध भने मुद्दा दायर गरिएको छ । सत्तारूढ दल एमालेका नेता एवम् पूर्वमन्त्री अधिकारी मानव तस्करीमा मुछिएपछि मन्त्री पदका साथै दलका सम्पूर्ण पदबाट हटाई निलम्बनसमेत गरिएको थियो । उता जापानको टोकियो विमानस्थलबाटै फर्काइएका चारै जना कात्तिक १८ मा नेपाल उत्रेपछि अधिकारीले अध्यागमनले सोधपुछ गर्दा आफू मन्त्री भएको धाक लगाउँदै उम्किएका थिए भने सँगैका अन्य तीन जनालाई विमानस्थलमै पक्राउ गरिएको थियो । उता प्रदेशस्तरको अनुमति, मनोनयनबिना आफूखुसी विदेश गएको भन्दै कोशी प्रदेशका मुख्यमन्त्रीले राजीनामा मागे । राजीनामा दिएर बसेका अधिकारीलाई कात्तिक २५ गते घरबाटै पक्राउ गरी अनुसन्धानका लागि काठमाडौं ल्याइयो । पक्राउ परेका अन्य आरोपितको बयान तथा अनुसन्धानबाट खुलेका तथ्यप्रमाणका आधारमा अधिकारीको संलग्नता पुष्टि हुने आधारमा मुद्दा चलाउन राय दिँदादिँदै जिल्ला न्यायाधिवक्ताले अधिकारीको संलग्नता पुष्टि हुने आधार र तथ्य नभेटिएको भनी अधिकारीबाहेकका ११ जनालाई मात्र प्रतिवादी बनाएर मुद्दा दायर गरेछन् । तर, प्रदेश र संघ सरकारको स्वीकृतिबिना गिरोहको योजनामा तीन युवालाई जापानमा लगेर लुकाउने तयारीका साथ कल्चर एन्ड होम नामक कार्यक्रममा भाग लिने बहानामा असम्बन्धित दुई जनालाई कोशी प्रदेश कानुन मन्त्रालयका कर्मचारीको नक्कली परिचयपत्र बनाइदिएर १० लाख र ११ लाख ५५ हजारका दरले रकम असुलेको अनुसन्धानले खुलाएको थियो । तर सरकारी वकिल कार्यालयले भने अधिकारीलाई मुद्दा नलाग्ने नौ वटा आधार बनाएर मन्त्रीलाई चोखाएको समाचार आएको छ । प्रदेशका कानुनमन्त्रीसमेत भइसकेका अधिकारीले विदेश भ्रमण गर्दा अपनाउनुपर्ने पहिलो आधार मन्त्रिपरिषद्को निर्णय खोइ ? प्रदेश सरकारको सिफारिसमा राहदानी र भिसाको व्यवस्था संघ सरकार (परराष्ट्र मन्त्रालय) बाट गरिनुपर्नेमा मुख्यमन्त्रीले स्वीकृति नदिँदा पनि आफूखुसी गिरोहमार्फत भिसा व्यवस्था गर्नाको कारण के ? ट्रान्जिट विमानस्थल (हङकङ) मा कसैले भेट्दा झस्किनुपर्नाको कारण के थियो ? आफू तस्करको जालोमा फसेको चाल पाउनासाथ हङकङ प्रहरीलाई र टोकियो विमानस्थलको प्रहरीलाई किन दिएनन् ? टोकियो विमानस्थलमा मन्त्री हुँ भनी फुत्कन खोज्नु र त्रिभुवन अन्तर्राष्ट्रिय विमानस्थलमा पनि अध्यागमनको सोधपुछमै सबै सूचना दिनुपर्नेमा मन्त्रीको धाक लगाई फुत्कन खोज्नाको कारण के थियो ? बाध्य भई फर्केर प्रदेश पुगेपछि आफैं पत्रकार सम्मेलन र एमालेलाई सम्पूर्ण जिम्मेवारीबाट मुक्त गर्न माग गर्नाको कारण के थियो ? मन्त्रीजस्तो ओहदामा पुगेको व्यक्तिले निमित्त कार्यालय प्रमुखको हैसियतले परिचयपत्र बनाइदिनाको कारण के थियो ? यतिका प्रमाणका बाबजुद मन्त्री र सत्तारूढ दलका पदाधिकारी भएकै कारण उन्मुक्ति दिने हो भने उही मुद्दाका र पैसा तिरेर जान खोज्ने ११ जनालाई पनि उन्मुक्ति दिए भएन र ? गंगाराज अर्याल, पाणिनि८, अर्घाखाँची"
सत्तामाथि बीआरआईको तरबार,"चीनको बेल्ट एन्ड रोड इनिसिएटिभ (बीआरआई) रणनीतिक योजनाका विषयमा केही सातादेखि नेपालमा व्यापक चर्चा छ । सामाजिक सञ्जाल, राजनीतिक भेटघाटमा मात्र होइन प्रधानमन्त्री केपी शर्मा ओलीको छिमेकी मुलुक भारतविरुद्ध रिस फेर्ने हतियार नै यही हो भनेजसरी प्रचार भइरहेको देखिन्छ । प्रधानमन्त्री ओलीले बीआरआई कार्यान्वयन सम्झौता प्लानमै हस्ताक्षर गर्दै छन् रे ! चीनले धेरै दबाब दिएको छ, भारतले कुनै हालतमा हुन्न भनेको छ ! यस्तो हल्ला सुन्दा लाग्छ, यसै कारणले सत्तामा फेरबदल आउन सक्छ । अहिले बजारमा चर्चामा रहेका विषय यिनै हुन् । यी विषय बढ्दै जाँदा प्रधानमन्त्रीको चीन भ्रमणको मिति नजिकिएसँगै विवादहरूले भने ठूलो स्वरूप लिइरहेका छन् । सत्ता गठबन्धनका शीर्षस्थ नेताले समेत बीआरआईमा नेपाली कांग्रेस र एमालेको फरक दृष्टिकोण रहेको र कुरा नमिलेको धारणा सार्वजनिक गरिरहेको सन्दर्भले बीआरआई सत्तामाथिको तरबार बनेर प्रकट भएको संकेत दिएको छ ।नयाँ सरकारका प्रधानमन्त्रीका रूपमा भारत भ्रमणको निमन्त्रणा नपाएको यथार्थको आवेग एवं प्रतिशोध बोकेर ओली चीन जाँदा सम्झौतामा जेसुकै लेखेको भए पनि उनी चीनको बीआरआई नेपालमा भित्र्याउँदै छन् भन्ने भाष्य निर्माण भएको छ । संयुक्त राष्ट्रसंघको महासभामा भाग लिन जाने सन्दर्भमा प्रधानमन्त्री ओलीले भारतीय समकक्षी नरेन्द्र मोदीसँग द्विपक्षीय भेटवार्ता चाहे पनि कूटनीतिक वार्ताकै रूपमा त्यो सम्भव भएन । न्युयोर्कमा दुई प्रधानमन्त्रीबीच भेट त भयो तर कूटनीतिक वार्ताभन्दा बढी तस्बिर खिच्ने र आपसमा बधाई साटासाटको औपचारिकतामा मात्र सीमित रह्यो । भेटको टुंगो अन्तिमसम्म पनि नलागेपछि कम्तीमा भेटसम्म हुने वातावरणको चाँजोपाँजो परराष्ट्रमन्त्री आरजु राणा देउवाले मिलाएको चर्चा उतिबेलै परराष्ट्र स्रोतबाट भएकै थियो । त्यसका लागि मन्त्री राणाले व्यक्तिगत सम्पर्क सूत्रको प्रयोग गर्नुपरेको थाहा भएको थियो । यति गर्दा पनि भारतीय पक्षबाट ज्यादै चिसो व्यवहार (कोल्ड रेस्पोन्स) भएको विषय नेपालको उच्च राजनीतिक, कूटनीतिक एवं प्रशासनिक तहमा प्रचारित भएको सन्दर्भले समेत भारतलाई देखाइदिन चीनको बीआरआई भित्र्याउन प्रधानमन्त्री ओली लालायित छन् भन्ने तर्कले अहिले आएर राम्रैसँग स्थान पाएको छ । पूर्वप्रधानमन्त्री एवं माओवादी अध्यक्ष पुष्पकमल दाहाल प्रचण्डले एक भारतीय मिडियालाई दिएको अन्तर्वार्तामा ओली भारतविरुद्ध चीन कार्ड खेल्दै छन् भन्ने कुरा उल्लेख गरेर ओली आवेग एवं प्रतिशोधको कूटनीति गरिरहेका छन् भन्ने चर्चालाई मलजल गरिदिएको सन्दर्भ पनि यो प्रसंगमै जोडिन आउँछ । बीआरआई लागू गर्ने सन्दर्भमा प्रधानमन्त्री ओली सीमा जोडिएको चीनसँग कस्तो प्रकारको सम्झौता गर्न चाहन्छन् ? यो कुरा आधिकारिक ढंगले जनतामा आएको छैन । यसबारे आएको चाहिँ के छ भने बीआरआई नेपाली जनतालाई ऋणमा फसाउने र चिनियाँ प्रभुत्व बढाउने रणनीति हो ! स्पष्ट हुनुपर्छ कि नेपाल न चीन न भारत वा कसैको प्रभुत्वमा फस्न चाहन्छ । नेताहरूले जे गरे पनि नेपाली जनता आफ्नै प्रभुत्व चाहन्छन् । शतप्रतिशत ग्रान्ट (सहायता) रकम भए पनि अमेरिकी सहयोगसम्बन्धी परियोजना एमसीसी (मिलिनियम च्यालेन्ज कर्पोरेसन) विवादको भुमरीमा परेरपारेर नेपाल र अमेरिकाबीचको मित्रवत् सम्बन्धको हुर्मत लिने प्रयास नेपालमा भएकै थियो । अमेरिकी जनताका तर्फबाट नेपाली जनतालाई दिइएको सहायता परियोजनामाथि अचाक्ली राजनीति गरिनुमा नेपाली जनताको त्यही आफ्नै प्रभुत्व चाहने सेन्टिमेन्ट माथि अनेकन स्वार्थ समूह एवं भूराजनीतिक स्वार्थको खेलले काम गरेको थियो । अर्थात्, त्यो बेला प्रस्ट बोलेर वा नबोलेर छिमेकी मुलुक चीन र भारत नेपालमा अमेरिकी सहायताको परियोजना एमसीसी नआओस् भन्ने चाहन्थे ।अहिले बीआरआई नेपाली सत्तामाथि तरबार बनेर प्रकट हुनुमा भारत एउटा फ्याक्टर अवश्य हो । भारतले लुकाएको पनि छैन, उसले खुल्लै रूपमा पटकपटक बीआरआई परियोजनाको विरोध गरेको छ र आफूले सो परियोजनालाई इन्डोर्स पनि गरेको छैन । यो सन्दर्भमा नेपाल र नेपालीले बुझ्नुपर्ने के हो भने के भारत नेपालको माया गर्छ ? के भारतले नेपालको राष्ट्रिय स्वार्थ हेर्छ ? नेपालको शासनमा माइक्रो मेनेजमेन्ट तहमै झरेर भारतले जसरी हस्तक्षेप गर्ने गरेको छ, त्यो थाहा पाएपछि नेपाललाई उसले साँचो अर्थमा माया गर्दैन भन्ने बुझ्न धेरै समय लाग्दैन । त्यसो भए के चीनले नेपालको गरिबीकै मायाले बीआरआईमार्फत लगानी खन्याउन खोजेको हो ? त्यो पनि कूटनीतिक जानकारहरूका पछिल्ला तर्कवितर्क सुन्दा शतप्रतिशत होइन नै भन्ने अर्थ लाग्छ । त्यसो हो भने यति धेरै दबाब दिएर बीआरआई कार्यान्वयन गराउन चाहनुको मक्सद के त ?यी दुवै अतिवादी प्रश्न हुन् । र, यो आलेखको आशय पनि यी दुवै प्रश्नको पुस्ट्याइँ खोज्ने पटक्कै होइन । तर, यतिखेरको र यो प्रसंगको प्रश्न भारत वा चीनको मात्र पनि होइन । मुख्य त नेपालले कसको चाहना हेर्ने भन्ने नै हो । यही फ्रेमवर्कभित्र बसेर बुझ्नैपर्ने कुराचाहिँ के हो भने चीनको बीआरआई परियोजना उसको विदेश नीतिको एक अभिन्न अंग हो । पछिल्ला वर्षहरूमा उसले यो महत्त्वाकांक्षी आयोजनालाई यही स्वरूपमा संसारभर विकास गर्न चाहेको देखिन्छ । संसारका १५० देशमा यो परियोजनालाई इन्डोर्स गराएर चीनले आफ्नो विदेश सम्बन्धको विस्तार गर्न चाहेको छ । सायद कूटनीतिका जानकारहरू यसैलाई आर्थिक कूटनीतिका रूपमा पनि लिने गर्छन् । बीआरआई परियोजना आफूसँग भएको धन आवश्यकता परेका छिमेकी एवं अन्य राष्ट्रहरूमा लगानी गरेर त्यसबाट नाफा कमाउने उद्देश्यले बनेको चिनियाँ रणनीति हो । आफू राष्ट्रपति भएपछि सी चिनफिङले अघि सारेको रणनीतिक योजना हो यो । यसलाई उनीहरू ठाडो भाषामा नभने पनि आफ्ना भूराजनीतिक र सामरिक महत्त्वभित्र स्पष्ट रूपमा घुसाउन चाहेकै छन् । त्यसो नहुँदो हो त संसारका कुनै पनि देशमा बीआरआईको प्रवेशसँगै झन्डैझन्डै नेपालमा अहिले देखिएसरहकै कलह देखिने थिएन । संसारका कुनै पनि देशमा बीआरआईको लगानी शतप्रतिशत अनुदान सहायतामा भएका छैनन् । विभिन्न देशसँग उसको सम्बन्धको स्तर हेरेर केही अनुदान र धेरै ऋण लगानी नै यसको मोडेल हो । अझ कतैकतै त यो नगण्य मात्राको अनुदान सहयोग कुनै पनि देशभित्र छिर्ने बीआरआईको ढोकामात्र हो पनि भनिएको छ । अनुदानको प्रवेशद्वारबाट भित्र छिरेर चिनियाँहरू ऋणको डिल सुरु गर्ने गरेका उदाहरण केही दक्षिण अमेरिकी देशका केस स्टडी बाट बुझ्न सकिन्छ । बीआरआई रणनीतिक योजनामार्फत चीन विश्वभरका देशसँग सुसम्बन्ध राख्न र ती देशमा लगानी गरेर धन पनि आर्जन गर्न चाहन्छ र सोहीअनुसार आफ्ना रणनीतिलाई लागू गर्ने प्रयत्न गरिरहेको छ । अरू मुलुकमा लगानी गरिदिनु उसको अर्थमा सुसम्बन्ध हो भने लगानीको ब्याज लिनु धन कमाउने पाटो हो । त्यसैले यो उसको कूटनीतिको अभिन्न एवं प्रमुख अंग बनेको हो । बीआरआईका सन्दर्भमा प्रस्ट बुझ्नुपर्ने कुरा के हो भने चीनले उसको स्वार्थ हेर्ने हो । आफ्नो स्वार्थ छोडेर उसले हाम्रो स्वार्थ हेरिदिन्छ र नेताहरूले भाषणमा भन्ने गरेजस्तै हामी समृद्ध भइहाल्छौं भनेर सोचियो भने त्यो हाम्रो कमजोरी मात्र नभएर मूर्खता हुन जान्छ । हामीले हेर्ने भनेको हाम्रै स्वार्थ हो । हाम्रो स्वार्थअनुकूल चीनको बीआरआई छ कि छैन ? परियोजनामा लगानी वा ऋण लिँदा हामी फाइदामा हुन्छौं कि हुन्नौं भन्ने कुरा हामीले नै निर्धारण गर्ने हो । लगानीकर्ता वा ऋणदाताले जहाँ लगानी गर्छ त्यहाँबाट प्रतिफलको आशा गरेको हुन्छ । ऋण दिएर उठाउन सकिएन भने दाता पनि घाटामा पर्छ र कुनै हालतमा ऋण उठाउने विधिको प्रयोग गर्छ । दक्षिण एसियाली मुलुक श्रीलंकामा चीनले ऋण प्रवाह गरेर त्यसलाई उठाउने प्रयत्न गर्दाको हम्बनटोटा पोर्ट परियोजना अहिले बीआरआईलाई बुझ्ने एउटा केस स्टडीका रूपमा लिँदा हुन्छ । त्यो क्षेत्र नै चिनियाँ नियन्त्रणमा पुगेको र चिनियाँ फौजसमेत परिचालन गरेर त्यहाँ पोर्ट सञ्चालन गरिरहेको देखिएकै छ । सम्झौता गर्दाको बखत कस्ता प्रावधान राखियो भन्ने कुराले मुख्य अर्थ राख्छ । बेल्ट एन्ड रोड इनिसिएटिभको फ्रेमवर्क सम्झौतामा नेपालले सन् २०१७ मै हस्ताक्षर गरिसकेको छ, जतिबेला नेपाली कांग्रेसका नेता प्रकाशशरण महत परराष्ट्रमन्त्री थिए भने सरकारको नेतृत्व माओवादी केन्द्रका अध्यक्ष पुष्पकमल दाहालले गरेका थिए । त्यसैले सात वर्षअघि सैद्धान्तिक सहमतिस्वरूप फ्रेमवर्कमा हस्ताक्षर गरेका तत्कालीन प्रधानमन्त्री प्रचण्डले अहिले ओलीले गर्न खोजेको भनिएको कार्यान्वयन सम्झौतामा प्रधानमन्त्रीले चिनियाँ कार्ड खेल्दै छन् भन्ने विचार भारतीय मिडियामार्फत सार्वजनिक गर्नु पछाडिको पृष्ठभूमिको पनि अध्ययन गर्नुपर्ने त होइन ? त्यस समय नेपालको समृद्धिका लागि बीआरआईको फ्रेमवर्कमा सही गरेका प्रधानमन्त्रीले के देखे र अहिले असहमति प्रकट गर्दै छन् ? अनि त्यसमा सही गर्ने तत्कालीन परराष्ट्रमन्त्री महतले बीआरआई अनुदानमा पनि पूरै लिन नसकिने भन्नुपर्नाको कारण के हो त ? मुलुकको समृद्धिकै लागि हो भने त मतैक्यता हुनुपर्ने होइन र ?अन्योल यहींनेर छ कि त्यो सम्झौता के हो भन्ने कुरा पढ्नेबाहेक अरूलाई थाहा छैन । एमाले गर्नुपर्छ भन्छ, कांग्रेस गरे बर्बाद हुन्छ भन्छ । यति ठूलो खाडल के हो भन्ने कुरा सबै पार्टी र जनताले कसरी थाहा पाउने ? जसरी एमसीसीका बारे व्याख्या गरिएको थियो, व्याख्याले नपुगेर व्याख्यात्मक टिप्पणी नै सार्वजनिक गरिएको थियो । त्यो पनि नेपाली भाषामा अनुवाद गरेर पुस्तिका नै वितरण गरिएको थियो । बीआरआई के हो त ? दुई पार्टीले जुहारीमात्रै खेल्ने कि जनताले पनि थाहा पाउने ? सात वर्षअघिको फ्रेमवर्कमै के छ भनेर औपचारिक रूपमा सार्वजनिक भएको छैन भने त्यसको कार्यान्वयन सम्झौता झन् जनताले कसरी थाहा पाउने र ठीकबेठिक धारणा राख्ने ?यसअघिको आफ्नो कार्यकालमा प्रधानमन्त्री ओलीले ३५ वटा परियोजना बीआरआई योजनाअन्तर्गत कार्यान्वयनका लागि चीनसँग प्रस्ताव गरेका थिए । त्यसबेला चीनले हरेक परियोजनामा २५ प्रतिशत अनुदान दिनैपर्ने र बाँकी सफ्ट लोन (न्यून ब्याजदरमा ऋण) दिनुपर्ने प्रस्ताव गरेका थिए । तर, उनको प्रस्तावलाई चीनले स्वीकार गर्न सकेन । भनिन्छ, उसले अनुदानको माग धेरै भयो भन्ने तर्कका आधारमा अस्वीकार गरेको थियो । त्यसयता बीआरआई अघि बढ्न सकेको थिएन र चीनका राष्ट्रपति नेपाल आउँदा गरेको सहायताको वाचा पनि अहिलेसम्म पूरा भएको छैन । सन् २०१७ सम्म नेपाललाई दिने भनी सम्झौता भएको २८ अर्ब ६० करोड रकम चीनले हालसम्म दिएको छैन । उल्टै परियोजना माग गरेको नेपालले दिएन भनेर प्रचार भएको छ । यसलाई थामथुम पार्न नेपालले ९ वटा परियोजनाको सूची चीनलाई प्रस्ताव गरेको पनि छ । तिनमा केरुङकाठमाडौं रेलको सम्भाव्यता अध्ययन, रसुवागढीकाठमाडौं सडक स्तरोन्नति, फुकोटकर्णाली हाइडो परियोजना, तमोर जलविद्युत् परियोजना, गल्छीरसुवागढीकेरुङ ४०० केभी प्रसारण लाइन, दिपालयबाट चीनसम्मको सडक, टोखाविदुर सडकलगायत छन् । तर, यीमध्ये अहिले भइरहेको भनेको रेलमार्गको सम्भाव्यता अध्ययन मात्र हो । सन् २०१८ पछि अनुदान सहयोगसम्बन्धी कुनै सम्झौतामा हस्ताक्षर पनि भएको छैन ।यो वस्तुगत यथार्थको परिवेशमा प्रधानमन्त्री ओली मंसिर १७ गते चीन जाँदै छन् । तथ्य र भूराजनीतिक परिवेशले दुई देशको सम्बन्धलाई अझ जिम्मेवारी एवं गम्भीरतापूर्वक अगाडि बढाउनुपर्ने दायित्व उनीमाथि थपेको छ । यस पटकको भ्रमणमा उनले कस्तो कूटनीतिक चातुर्य देखाऊलान्, त्यसले नै वर्तमान सत्ताको भविष्य निर्धारण मात्र गर्दैन कि नेपालको भूराजनीतिक संवेदनशीलतालाई जोगाउन पनि सघाउनेछ । नेपालका लागि दुई विशाल छिमेकीको महत्त्व त छँदै छ, यसको संवेदनशीलतालाई कायम राख्ने मात्र नभई यथार्थताका आधारमा दिगो बनाउने दायित्व पनि ओलीकै काँधमा छ । उनको चातुर्य देशभित्र मात्र होइन देशबाहिरको सम्बन्धमा पनि परीक्षण हुने समय आएको छ । होमल्यान्ड सेक्युरिटीमा अमेरिकाबाट स्नातकोत्तर भट्टराई एएनओका महासचिव हुन् ।"
किन मर्दै छन् नदीखोला ?,_
'देवी' ले लडेको न्यायिक लडाइँ,"(काठमाडौं)आज त आउँछ होला यो विषय, कसैले त उठाउँछ होला भनेर मैले १५ वर्ष कुरेँ । म पनि त ट्रमामा नै थिए नि । ठ्याक्कै बोल्न सक्ने, आवाज उठाउन सक्ने भएको भए पहिल्यै उठाउँथे नि, आँसु चुहाउँदै देवी खड्का भन्छिन्, पछि त्यो पीडामा भएकाहरू हेर्दै गएँ र एउटा निष्कर्षमा पुगेँ, मैले नबोले कसैले नबोल्ने रहेछ । देवीको ठीक अगाडि छन्, तत्कालीन माओवादी नेता बाबुराम भट्टराई र हिसिया यमी । सुविना श्रेष्ठ निर्देशित वृत्तचित्र देवी मा युद्धकालमा महिलाहरूले भोगेका हिंसा, सहेका यातना र त्यसले उनीहरूमा पारेको असर बोल्छ । जनयुद्ध मा सुरक्षाकर्मी र माओवादी दुवैतर्फबाट बलात्कारमा परेका ३ हजारभन्दा बढी महिला छन् । तर, देवीले झैं उनीहरूले तत्काल आवाज उठाउन सकेनन्, न त्यसविरुद्ध उभिने आड नै पाए । समाज, परिवार अनि इज्जतका डरले वर्षौं चुप बसेका तिनै महिलाका न्यायका लागि देवीले अगाडि सारेको न्यायिक लडाइँ यो वृत्तचित्रमा देख्न पाइन्छ । सत्य निरूपण तथा मेलमिलाप आयोगमा निवेदन परेका करिब ३ सय जनालाई मात्रै राज्यले पीडित मान्यो । तर, यौनजन्य हिंसा, बलात्कारको पीडाले पिल्सिएका, गुम्सिएका महिलाहरू जो आयोगसम्म पुग्न सकेनन्, उनीहरूलाई पीडितको सूचीमै राखिएन । हदबन्दीको कानुनले उनीहरूलाई रोक्यो । यो वृत्तचित्रमा देवीले आफूजस्ता महिलाहरूको आवाजलाई एकत्रित गराउँदै हदबन्दीको कानुन संशोधन गर्न जोडबल गर्दै ती महिलाका लागि गरेको संघर्ष समेटिएको छ । यही कानुन संशोधन गराउन देवीहरू कसरी सफल बने भन्ने पक्षलाई पनि वृत्तचित्रले देखाउँछ । तिहारको दृश्यबाट वृत्तचित्र सुरु हुन्छ । जहाँ, देवी परिवारसँग रमझममा रमाइरहेकी हुन्छिन् । लगत्तै वृत्तचित्रले देवीले न्यायका लागि सुरु गरेको यात्रा अनि विस्तारै युद्धको अँध्यारो पक्ष केलाउँदै देवीहरूले उज्यालोतर्फ चालेको कदमलाई पस्कन्छ । उज्यालोको पर्व तिहारलाई वृत्तचित्रमा लाक्षणिक रूपमा पस्किएको छ । दियो बाल्दै औंसीको कालो रातलाई जित्ने तिहारको प्रतीकात्मक दृश्यले द्वन्द्वपीडित महिलाहरूले युद्धका दौरान सहेका अँध्यारो पक्षलाई कसरी न्यायको खोजतर्फको उज्यालो यात्रामा लम्किए भन्ने देखाउँछ । तिहारको रमझबाट सुरु भएको देवी को समापन पनि सप्तरंगी टीका लगाउँदै गरेको दृश्यमा गएर टुंगिन्छ । निर्देशक श्रेष्ठले करिब ८० मिनेटभित्र द्वन्द्वपीडित देवीहरूले दानवताविरुद्धको लडाइँ कसरी लड्छन् वा लड्दै छन् भन्ने मात्र देखाउँदैन, बरु उनीहरूका विगत खोतल्दै न्यायका लागि वकालत पनि गर्छ । देवी आफूजस्ता द्वन्द्वपीडितका विरुद्ध न्यायको लडाइँका लागि जब यात्रा तय गर्छिन्, तब क्यामेराले उज्यालो प्रकाशलाई पछ्याउँछ । अधिकांश समय देवीको यात्राले सूर्यको प्रकाश पछ्याइरहन्छ । कुनै न कुनै स्रोतको उज्यालोतर्फ यात्रा अगाडि बढिरहन्छ । वित्तचित्रकी प्रमुख पात्र देवीले पहिरेको कपडा होस् या समातेको यस्तै बाटो, त्यसले उज्यालोलाई पछ्याउन छोड्दैन । देवीहरूले अँध्यारोमाथि विजय हासिल गर्न तय गरेको साहसिक यात्राको विम्ब पनि हो यो उज्यालो । पीडितका कथा भन्न निर्देशकले अंगीकार गरेका यिनै बलिया विम्ब, ध्वनि र दृश्य भाषा नै वृत्तचित्र देवी को सशक्त पाटो हो । फिल्म साउथ एसिया मा नेपाल प्रिमियर हुँदै जुरी अवार्ड जित्न सफल देवी ले द्वन्द्वले बनाएको घाउ कोट्याउँदै वर्तमानमा त्यसलाई निको पार्न मल्हम लगाउन खोज्छ । वृत्तचित्र कहिले विगतमा पुग्छ त कहिले वर्तमानमा फर्कन्छ । विगत फर्कंदा द्वन्द्वका दृश्यहरू समेटिएका छन्, जहाँ छापामार महिलाहरू बम र बारुदसँग लडिरहेका हुन्छन्, युद्धमा बन्दुक र बारुद बोक्न तयार महिलाको शक्ति, सामर्थ्य र साहस देखाइन्छ । द्वन्द्वले पारेको आहात, निर्मम प्रहार देखाउन विष्णु कल्पितद्वारा छायांकन गरिएका हरेक दृश्य संवेदनशील लाग्छन् । जब देवी पीडितलाई भेट्न पुग्छिन्, तिनका भोगाइ समेट्दा उनीहरूका पहिचान लुकाइन्छ र क्यामेरामार्फत तिनले सहेको पीडा र यातना उजागार गरिन्छ । पीडितले बोल्दा अनायास कस्ने मुट्ठी होस् या औंलाहरू बेचैन हुँदाका दृश्य पर्दामा आइरहँदा उनीहरूले शान्तिकालपछि पर्खेको न्याय र त्यसबीचको छटपटी र उकुसमुकस महसुस हुन्छ । उनीहरूका दर्दनाक भोगाइले मुटु निचोर्छ । ध्वनिलाई पनि उनीहरूले सहेका चोटको गहिराइ उतिकै संवेदनशील रूपमा प्रयोग गरिएको छ, देवी मा । जब दृश्य वर्तमानमा फर्किन्छन् तब फरक किसिमको ध्वनिको प्रयोग देखिन्छ । दृश्य सुहाउँदो ध्वनिमा संवेदनमा पनि अपनाइएको छ । जब देवीले पीडित पात्रलाई भेट्न थाल्छिन्, तब उनीहरूले ती बलात्कारीका दानवी स्वरूप प्रस्तुत गर्छन् । पीडकहरू समाजमा शिर ठाडो गरी हिँडेका छन्, तर पीडितहरू अझै अलमलमा छन् । एक पात्रले देवीसामु आफ्नो पीडा सुनाउने क्रममा भन्छिन्, बलात्कारीहरू नै ठाडो आँखाले हेर्छन्, जसले गर्दा उनीहरूले हामीलाई घृणा गरेजस्तो अनुभूति हुन्छ । मैले न्याय पाउनुपर्यो, यो समाजको अगाडि हामीलाई सम्मान त दिनुपर्यो नि । तर ढिलोचाहिँ नगरून्, उनले भन्छिन् ।देवीहरूले सहेका यातना, पीडा र समाजमा पुनःस्थापनाका लागि गरिरहेको अनवरत संघर्षको कथाले उद्वेलित बनाउँछ । वृतचित्रका कैयन् दृश्यले मन भारी बनाउँछ । वृत्तचित्रकी कथा वाचकसमेत रहेकी देवी मनभित्रको गह्रौं भारीलाई घुम्टोमा लुकाएर बसेका पीडित महिला पछ्याउँदै पुग्छिन् । आफूलाई बलात्कार गरेका अपराधी खुलेआम समाजमा डुलिहिँड्दा उनीहरू भने सामाजिक कैदको जीवन बाँचिरहेका छन् । यो वृत्तचित्र त्यस्ता महिलाको आवाज पनि हो, जो वर्षौंदेखि बन्धनमा छन् । जसले, देवीको सहयोगमा बल्ल उज्यालोको बाटो समाउने जमर्को गर्दै छन् । उनीहरूको आँखामा न्यायको झिल्को भेटिन्छ । वृत्तचित्र देवी यस्तै देवीहरूले युद्धपछि लड्नुपरेको अर्को युद्धको वास्तविकता हो । आत्मसम्मान र समानुभूतिको लडाइँ हो । समाजमा पुनःस्थापनाका लागि अर्को युद्ध मैदानमा होमिएका योद्धाहरूको लडाइँ हो । जसले बल्ल आफूविरुद्ध भएको अपराधविरुद्ध बोल्ने साहस बटुलेका छन्, आस भेटेका छन् । आफ्नो अधिकारका लागि आवाजलाई बुलन्द बनाउँदै न्यायका लागि संघर्षमा अग्रसर ती तमाम देवीहरूको लडाइँ हो । उनीहरू समाजमा शिर उँचो गरेर हिँड्ने साहस बटुल्दै छन्, घुम्टोभित्र लुकेका कमजोर अनि हतोत्साही मनहरूलाई एकत्रित गर्दै न्यायको चर्को आवाज निकाल्न तयार छन् । देवीको यो लडाइँ, तिनै महिलाहरूको पक्षमा लडिएको लडाइँ हो, जो यो पितृसत्ता अनि युद्धले चिरिएको घाउमा मल्हम लगाउने यात्रामा छन् । एक पात्र जो बलात्कृत भएको थाहा पाएपछि पतिले छोडेर गएको सुनाउँछिन् । हुर्कंदै गरेको सन्तानको पढाइखर्च र समाजमा आफू पुनःस्थापित हुन संघर्षरत छिन्, उनी । उनको संघर्षले पनि द्वन्द्वमा बलात्कृत भएका महिलाहरूले समाजमा कसरी आफ्नो लडाइँ लड्नुपरिरहेको छ भन्ने देवी मा देखाइएको छ । यसमा ती महिलाहरूले आफू बलात्कृत हुँदा कति तहमा लडाइँ लड्नुपर्यो भन्ने पनि देखाइएको छ । उनीहरूले एन्जाइटी अनि डिप्रेसन सँग मात्रै लडेनन्, परिवारसँगै पनि लड्नुपरिरहेको छ । देवीकै परिवारले पनि दाजुको ठाउँमा तँ नै मरेको भए हुन्थ्यो भन्नसमेत भ्याए । बलात्कृत हुँदा देवीहरू स्वयंले मात्रै नभई, परिवारले पनि समाजसँग लड्नुपर्यो । त्यति मात्रै होइन, यसमा छोरीसँग देवीको अर्को जटिल सम्बन्ध पनि देखाइएको छ । त्यो सम्बन्धबीचको जटिलता र मिठासले पनि यो वृत्तचित्रलाई बलियो बनाइदिएको छ । वृत्तचित्रमा ती महिलाहरूले समाजका ती विभिन्न तहहरूसँग लड्नुपरेको दर्दनाक पीडालाई उदाङ्गो पारिदिएको छ । वृत्तचित्रले त्यस्ता पति पनि देखाउँछ, जो देवीको यो लडाइँमा अटल भई साथ दिन्छन् । उनीहरूका हरेक भावनामा सहानुभूत गर्दै साथ दिन्छन् । सरकारी सुरक्षाकर्मीद्वारा बलात्कृत भएकालाई मात्रै नभई विद्रोही छापामारद्वारा भएका घटनालाई पनि वृत्तचित्रले सन्तुलित ढंगले देखाएको छ । देवी वृत्तचित्र लैंगिक हिंसाविरुद्धको प्रतिरोध पनि हो । महिलाहरूमाथि भइरहेका यौनजन्य हिंसा र दुर्व्यवहारविरुद्धको आवाज हो । न्यायका लागि लडिएको लडाइँ, संघर्ष हो । अन्यायको पर्खाल भत्काउँदै डरबिनाको स्वतन्त्र र सम्मानजनक जीवनका लागि देवीहरूले लडिरहेको लडाइँ हो, बुलन्द आवाज हो ।"
'बुलाकी' बन्योउत्कृष्ट फिल्म,"काठमाडौं (कास) लक्ष्मण सुनारद्वारा निर्देशित बुलाकी २०८० सालको उत्कृष्ट फिल्म बनेको छ । चलचित्र विकास बोर्डले बुधबार आयोजना गरेको राष्ट्रिय चलचित्र पुरस्कार तथा सम्मान कार्यक्रममा बुलाकी ले उत्कृष्ट फिल्मको पुरस्कार जितेको हो । लिम्बू भाषाको फिल्म लोजिमा आदिवासी जनजाति मातृभाषीतर्फ उत्कृष्ट फिल्म बन्यो । उत्कृष्ट लेखनकथापटकथा र छायांकनको पुरस्कार पनि बुलाकी ले हात पार्यो । उत्कृष्ट सम्पादनको पुरस्कार महाजात्रा का मित्र डी गुरुङले प्राप्त गरे । स्वस्तिमा खड्का दिमाग खराब का लागि उत्कृष्ट अभिनेत्री र उत्कृष्ट अभिनेताको अवार्ड विपिन कार्कीले उचाले । दिमाग खराब बाट निश्चल बस्नेत उत्कृष्ट निर्देशक बने । विशेष चलचित्र पुरस्कार लक्ष्मण सुवेदीद्वारा निर्मित सतीदेवी, लिम्बू भाषामा बनेको सुगुप, गुरुङ भाषाको मार्कली ले थापे । निर्णायक समिति प्रोत्साहन पुरस्कार स्वस्तिमा कार्कीले जितिन् । निर्णायक समिति प्रोत्साहन पुरस्कार रामबाबु गुरुङले जारी बाट थापे ।राष्ट्रपति भवनमा आयोजित कार्यक्रममा ७६ वर्षीया चैत्यदेवी सिंहलाई दीर्घसाधना सम्मान प्रदान गरियो । समारोहमा राष्ट्रपति रामचन्द्र पौडेलले उनलाई नगद ३ लाख ७५ हजार रुपैयाँसहित सम्मान गरेका हुन् । सिंहले नेपालमा बनेको पहिलो फिल्म आमा बाट अभिनय थालेकी थिइन् ।विशेष योगदान सम्मान प्राविधिक स्वर्गीय सुरेन्द्रमान श्रेष्ठलाई दिइएको छ । फिल्मको रिल पुर्याउने क्रममा सडक दुर्घटनामा परी २०६१ मा निधन भएका श्रेष्ठलाई नगद ५० हजारसहित सम्मान गरिएको हो । विशेष सम्मान हास्य अभिनेता तैयब शाह, फिल्म प्रदर्शक केशवप्रसाद रायमाझी, अभिनेत्री विद्या कार्की, द्वन्द्व निर्देशक नारायण प्रधान, निर्माता नरेन्द्र महर्जन, नन्दकिशोरप्रसाद श्रीवास्तव, भोजबहादुर गुरुङ, संगीत संयोजक अमुल कार्की ढली, चलचित्र प्रदर्शक ध्रुवकुमार श्रेष्ठ, कलाकार बुद्धि तामाङ, अभिनेत्री सविता गुरुङलाई प्रदान गरियो ।"
डेढ दशकमा पनि बनिसकेन हुलाकी राजमार्ग,"ठेक्का व्यवस्थापन गर्ने तयारी भइरहेको आयोजना निर्देशक नेपालीले बताए । निकुञ्ज र दाङको एक खण्डबाहेक अन्यत्र अब ठेक्का गरेर काम गर्न बाँकी छैन, उनले भने, यसरी बनाइएका सडक दुई लेन भए, तर पुल भने सिंगल लेन र साँघुरा रहिरहे । २५० वटा पुल बनाउनुपर्नेमा अहिलेसम्म १४२ वटा पुलको निर्माण भइसकेको छ । अहिले १९ वटा पुलको ठेक्का भएर काम भइरहेको उनले सुनाए । समस्या बजेटको छ, १६ अर्बको ठेक्का भएर काम भइरहेको छ । यसको पनि भुक्तानी दिनुपर्ने हुन्छ, नेपालीले भने, थप १६ अर्ब रुपैयाँको ठेक्का गर्ने तयारीमा थियौं, स्रोत सुनिश्चितता नहुँदा ठेक्का हुन सकेको छैन । निर्माण व्यवसायीले समयमै काम नगर्दा कन्काई, कमला र वाग्मती पुल निर्माणमा समस्या भएको छ । वाग्मती पुलको ठेक्का तोडेर नयाँ ठेक्का गरिसकिएको छ । आयोजना कहिले सकिन्छ भन्ने कुरा स्रोतको अवस्थामा भर पर्छ, समस्या सधैं यसैको मात्र छ, उनले भने, सरकारी नीतिमा राष्ट्रिय गौरवका आयोजनामा समस्या हुन नदिने भनिएको हुन्छ । तर सधैं बजेटको समस्याले प्रगति हासिल गर्न समस्या भएको छ । चालु आर्थिक वर्षका लागि हुलाकी राजमार्गमा ३ अर्ब ३० करोड रुपैयाँ बजेट विनियोजन गरिएको छ । जुन गत आर्थिक वर्षको तुलनामा कम हो । गत आर्थिक वर्षमा हुलाकी राजमार्गका लागि ३ अर्ब ४९ करोड रुपैयाँ बजेट विनियोजन गरिएको थियो । बजेट पर्याप्त नहुँदा नयाँ ठेक्का व्यवस्थापन र पुरानो ठेक्कामा काम भए पनि पूरा भुक्तानी दिन समस्या भएको छ । चालु आर्थिक वर्षको प्रथम चौमासिकमै आयोजनामा बजेट अभाव भएको छ । हुलाकी राजमार्ग निर्देशनालयअन्तर्गत ६ वटा योजना कार्यालयमार्फत काम भइरहेको छ । चालु आर्थिक वर्षका लागि विनयोजन भएको बजेट गत आर्थिक वर्षको भुक्तानी दिँदैमा सकिएको आयोजना निर्देशनालयले जनाएको छ । चालु आर्थिक वर्षका लागि थप बजेट अर्थसँग माग्छौं । अब बजेट आउँछ काम गर्नुस् भन्नुबाहेक अर्को उपाय छैन, उनले भने, अर्थले स्रोतमा चाप परेकाले थप निकासा दिन नसकिने भन्दै पत्र पठाएको छ । यसले गर्दा विकासे कार्यालयहरूमा अन्योल थपिएको छ ।"
टेलिकम लाइसेन्समा सीजीको रिट खारेज,"(काठमाडौं) व्यावसायिक घराना चौधरी समूहअन्तर्गतको सीजी कम्युनिकेसन लिमिटेडले आफ्नो अनुमतिपत्र खारेजी रोक्न माग गर्दै दायर गरेको रिट पाटन उच्च अदालतले खारेज गरिदिएको छ । यो फैसलासँगै ग्रामीण दूरसञ्चार सेवाको अनुमति जोगाइराख्ने सीजीको कानुनी प्रयास असफल भएको छ । सीजीले अनुमतिपत्र नवीकरण गर्न निर्धारित समयमा निवेदन र दस्तुर बुझाउन नसकेपछि ०८० मंसिरमा अनुमतिपत्र (लाइसेन्स) स्वतः रद्द भएको थियो । नियामक नेपाल दूरसञ्चार प्राधिकरणले लाइसेन्स रद्द भएको विषयमा औपचारिक निर्णय गरेसँगै यसबारे सीजीलाई पत्र पठाएको थियो । सोही निर्णयविरुद्ध सीजीले ०८१ असार ४ मा प्राधिकरणलाई विपक्षी बनाएर उत्प्रेषणको रिट निवेदन दर्ता गराएको थियो । मंगलबार न्यायाधीश खडानन्द तिवारी र विदुर कोइरालाको संयुक्त इजलासले प्राधिकरणको पक्षमा फैसला गर्दै सीजीको रिट खारेज गरिदिएको थियो । दूरसञ्चार ऐनको दफा २५ अनुसार दूरसञ्चार सेवाको अनुमतिपत्रको अवधि बढीमा २५ वर्ष हुन्छ । तथापि एक पटकमा १० वर्षभन्दा बढी अवधिका लागि अनुमतिपत्र नदिइने ऐनमा उल्लेख छ । कम्पनीले दसौं वर्षमा पहिलो पटक नवीकरण गरेपछि बाँकी अवधिमा प्रत्येक ५५ वर्षमा लाइसेन्स पुनः नवीकरण गराउनुपर्ने व्यवस्था ऐनमा छ । सीजीले ०७५ सालमा तेस्रो पटक नवीकरण गरेको थियो । दूरसञ्चार नियमावली, ०५४ को नियम १२ को उपनियम २ अनुसार अनुमतिपत्रको अवधि सकिनुभन्दा तीन महिनाअघि नै नवीकरणका लागि प्राधिकरणमा निवेदन दिनुपर्छ । सीजीले ०६० मंसिर ५ मा ग्रामीण दूरसञ्चार सेवाका लागि प्राधिकरणबाट लाइसेन्स लिएको थियो । कम्पनीले लेटर अफ क्रेडिट बुझाएको मिति मंसिर १६ बाट गणना गर्दा ०८० मंसिर १६ भित्र चौथो नवीकरणका लागि प्रक्रिया पूरा गरिसक्नुपर्ने थियो । यसबमोजिम सीजीले मंसिरको तीन महिनाअघि अर्थात् २०८० असोजभित्र निवेदन दिनुपर्नेमा मंसिर २२ मा मात्र निवेदन दिए पनि आवश्यक दस्तुर बुझाएको थिएन । ऐनको दफा २५ को उपदफा ५ अनुसार समयमै नवीकरण नगरिए अनुमतिपत्र स्वतः खारेज हुन्छ । यद्यपि दफा २८ अनुसार प्राधिकरणले अनुमतिपत्र खारेज गरेकामा चित्त नबुझे नेपाल सरकारसमक्ष ३५ दिनभित्र उजुरी दिन सकिने व्यवस्था छ । यसबमोजिम सीजीले सरकारसँग नभई अनुमतिपत्र खारेज भएको ६ महिनापछि अदालतमा मुद्दा हालेको थियो । सीजीले सुरुवाती चरणमा भिस्याट प्रविधिमार्फत विशेषतः पूर्वी नेपालका ग्रामीण क्षेत्रमा पीसीओ नेटवर्क सेवा उपलब्ध गराएको थियो । खारेज हुनुअघि सीजीको नेटवर्क ३० भन्दा बढी जिल्लामा उपलब्ध रहेको कम्पनीले जनाएको थियो । नेपालमा फाइभजी सेवा सञ्चालन सुरु गर्न सीजीले हुवावेसँग १० करोड अमेरिकी डलरको सम्झौतासहित उपकरण र अन्य सेवा आयातसँगै आरएफ प्लानिङ, डेटा सेन्टरलगायत विषयमा आन्तरिक गृहकार्य पूरा गरिसकेको पनि वेबसाइटमा लेखेको थियो । सीजीले आधारभूत दूरसञ्चार सेवाका लागि निकै पहल गरे पनि लाइसेन्स पाउन सकेको थिएन । ग्रामीण दूरसञ्चार सेवाकै कतिपय सर्त पूरा नगरेकाले आधारभूतको लाइसेन्स दिन नमिल्ने प्राधिकरणको अडान थियो । चौधरी ग्रुपका प्रतिनिधिहरूले भने आफूहरूलाई विभिन्न कारणले टेलिकम क्षेत्रमा काम गर्न नदिइएको गुनासो गर्दै आएका छन् । गत वर्ष नेपालबाट एनसेल आजियटाको बहिर्गमन घोषणा भएपछि सीजीका प्रबन्ध निर्देशक निर्वाण चौधरीले आफूहरूले उपभोक्तालाई भ्वाइस र एसएमएस निःशुल्क उपलब्ध गराउने र ५० प्रतिशत सस्तोमा डाटा उपलब्ध गराउने वाचा गर्दा पनि स्वीकृति नपाएको भन्दै एक्स मा पोस्ट गरेका थिए । युनिफाइड लाइसेन्सका लागि विभिन्न पहल गरे पनि सीजीले ग्रामीण दूरसञ्चार सेवाको अनुमतिपत्र नवीकरणमा भने इच्छा नदेखाएको प्राधिकरण स्रोतको भनाइ छ । आधारभूत सेवाको अनुमतिपत्र पाउन ग्रामीणको अनुमतिपत्र नवीकरण गर्नुपर्नेमा सीजीले त्यो जिम्मेवारी पूरा नगरेको प्राधिकरणको निष्कर्ष छ । हाल अदालतले रिट खारेज गरेसँगै सीजीको ग्रामीण दूरसञ्चार सेवा पुनः सञ्चालनको सम्भावना टरिसकेको छ ।"
पोखराल्हासा उडान तयारी गर्दै हिमालय,"(काठमाडौं)नेपाली र चिनियाँ संयुक्त लगानीको हिमालय एयरलाइन्सले पोखराबाट चीनको ल्हासा उडान गर्ने तयारी थालेको छ । हिमालयले १ सय ४४ सिट क्षमताको एयरबस ए३१९ मार्फत पोखरा अन्तर्राष्ट्रिय विमानस्थलबाट तिब्बत स्वायत्त क्षेत्रको राजधानी ल्हासास्थित ल्हासा गोंगार अन्तर्राष्ट्रिय विमानस्थलमा उडान तयारी थालेको हो ।पोखराल्हासा सम्भावना देखेर उडानको तयारी थालेका छौं, हिमालयका एयरलाइन्सका उपाध्यक्ष विजय श्रेष्ठले कान्तिपुरसँग भने, नेपाल नागरिक उड्डयन प्राधिकरणसँग अनुमतिका लागि छलफल सकेर प्रक्रिया अघि बढाएका छौं । उता तिब्बतस्थित ल्हासा गोंगार अन्तर्राष्ट्रिय विमानस्थलमा पनि पोखराबाट उडान गर्न प्रक्रियागत काम थालेको पुष्टि गर्दै अनुमतिको पर्खाइमा रहेको उनले जनाए । हिमालयले यस रुटमा उडान गर्न त्रिभुवन अन्तर्राष्ट्रिय विमानस्थल काठमाडौंबाट पहिलो उडान ल्हासा गर्ने र त्यहाँबाट पोखरा आएर विश्राम गर्दै भोलिपल्ट पोखराबाट ल्हासा पुगेर काठमाडौं फर्किने योजना बनाएको उपाध्यक्ष श्रेष्ठले बताए । यो रुटको उडान समय १ घण्टा १५ मिनेट हाराहारी हुने हिमालयले जनाएको छ । हिमालय एयरलायन्सले गत वर्ष डिसेम्बरमा सातामा एक दिन काठमाडौंबाट ल्हासा उडान थालेको थियो । तर यात्रुको माग नभएपछि हाल उक्त उडान बन्द छ । हिमालयले चीनको बेइजिङ, छोङछिङ, छिन्दाओ र संघाईमा उडानको अनुमति पाएको छ । हिमालयले ल्हासा उडान गर्न सगरमाथा लगायत उच्च हिमाल रहेको ट्रान्स हिमालय हवाई रुटबाट गर्नेछ । १ सय ४४ सिट क्षमता भएको एयरबस ए३१९ मार्फत उडान गर्ने हिमालयले जनाएको छ । हिमालयसँग भएका चार वटा विमानमा ए३१९ एउटा मात्रै छ । हिमाल नाघेर उच्च उचाइमा उड्ने भएकाले यसमा अतिरिक्त अक्सिजन लगायतको सुविधा राखिएको छ ।हिमालयले काठमाडौंबाट चीनबाहेक मध्यपूर्वका कतार, दुबई, साउदी र कुवेतमा उडानको अनुमति लिएको छ । मलेसिया र बंगलादेश पनि उडान गर्दै आएको छ । हिमालयले पोखराबाट उडान गर्ने विषयमा प्राधिकरणले अनुमति जारी गरी नसकेको स्रोतले बतायो । हिमालयले पोखराबाट उडान गर्न इच्छा देखाएको छ, अध्ययन भइरहेका छन्, प्राधिकरणले स्रोतले भन्यो ।हिमालयले पोखराबाट नियमित उडान थाले यो रुटमा पहिलो व्यावसायिक उडान गर्ने वायुसेवा बन्नेछ । २५ अर्ब ३४ करोड रुपैयाँ लागतमा निर्माण भएको पोखरा अन्तर्राष्ट्रिय विमानस्थल ०७९ पुसमा उद्घाटन भएको थियो । त्यहाँ जेट विमान पहिलो पटक अवतरण गर्ने हिमालय एयरलायन्स पहिलो वायुसेवा थियो ।०८० साउनमा भुटानको पूर्वाधार तथा यातायात मन्त्रालय मातहत रहेको भुटान सिभिल एभिएसन अथोरिटीले पारोबाट पोखरा र भैरहवा सीधा उडानका लागि आफ्ना वायुसेवा कम्पनीहरू रोयल भुटान एयरलायन्स र ड्रुक एयरका लागि नेपाल नागरिक उड्डयन प्राधिकरणसँग अनुमति मागेको थियो । ड्रुक एयरले ०८० भदौमा एउटा मात्रै उडान गर्यो । त्यसअघि त्यहाँ चीनको सिचुवान एयरलायन्सले चार्टर उडान गरेको थियो । हाल पोखराबाट अन्तर्राष्ट्रिय उडान बन्द छ ।"
तीन वर्षभित्र भैरहवामा अत्याधुनिक इन्धन डिपो,"(काठमाडौं)नेपाल आयल निगमले तीन वर्षभित्र लुम्बिनी प्रदेशमा अत्याधुनिक इन्धन भण्डारण डिपो बनाउने भएको छ । लुम्बिनी प्रादेशिक कार्यालय, भण्डारण डिपो निर्माणका लागि आवश्यक विस्तृत सम्भाव्यता अध्ययन (डीपीआर) गर्न काठमाडौं विश्वविद्यालय (केयू) को कन्सल्टेन्सी सेवा विभागलाई जिम्मा दिइएको छ । डीपीआर गर्न केयूका कन्सल्टेन्सी विभाग प्रमुख विवेक बराल र निगमका उपनिर्देशक प्रदीप यादवबीच बुधबार द्विपक्षीय सम्झौता भयो । रूपन्देहीको ओमसतिया र रोहिणी गाउँपालिका (रोहिणी नदी किनार) बन्ने डिपोको गत वैशाखमा भूमिको शिलान्यास गरिएको थियो । बुधबार डीपीआरका लागि सम्झौता भएको हो । सम्झौतासँगै भण्डारण निर्माणको प्रक्रिया अगाडी बढेको यादवले बताए । भैरहवाको भलबारी डिपोमा दैनिक ८० वटा ट्यांकरबाट कारोबार हुन्छ । पार्किङको ठाउँ पनि छैन । इन्धन बोकेका ट्यांकरका लागि सेफ्टी चाहिन्छ । भलबारीमा करिब ५ बिघा जग्गा छ, त्यहाँ करिब १० बिघा जग्गा भएको भए डिपो अन्त सार्नुपर्ने अवस्था आउने थिएन, प्रमुख यादवले भने, केयूको डीपीआर प्रतिवेदन आएपछि अमेरिकन पेट्रोलियम इन्स्टिच्युट (एपीआई) को मापदण्डमा रहेर तीन वर्षसम्म डिपो निर्माण सम्पन्न गर्छौं । डीपीआर गर्न १ करोड ९५ लाख ७६ हजार पाँच सय रुपैयाँ लाग्नेछ । ६ महिनाभित्र डीपीआरको प्रतिवेदन आएपछि टेन्डरमा जाने यादवको भनाइ छ । ०८४ को मंसिरभित्रै डिपो तयार गर्ने गरी काम अघि बढाइने उनले जनाए । उद्योग वाणिज्य तथा आपूर्तिमन्त्री दामोदर भण्डारीको विशेष निर्देशन र निगमका कार्यकारी निर्देशक चण्डिका भट्टको नेतृत्वमा नयाँ परियोजनाको काम सुरु भएको उनले बताए । डिपो बनेपछि पहिलो प्राथमिकता स्थानीय हुन्छन् । जागिरदेखि सामाजिक उत्तरदायित्वअनुसार काम गर्छौं, यादवले भने ।लुम्बिनी प्रादेशिक कार्यालय प्रमुख शैलेन्द्र भुसालले पनि ०३६ सालमा बनेको भलबारी डिपो नवीनतम प्रविधिसहितको नयाँ ठाउँमा स्थानान्तरण गर्न जरुरी भएको बताए । अहिले दैनिक २ सय किलोलिटर पेट्रोल र ६७ सय किलोलिटर डिजेलको माग छ । तर मौज्दातको अवस्था हेर्दा पेट्रोल दुई दिनलाई मात्रै धान्छ । एक दिन इन्धन लोड नहुँदा आपूर्तिमा समस्या उत्पन्न हुन्छ, भुसालले भने, डिपो बस्तीले घेरिएको छ, नयाँ बनाउने ठाउँ छैन । इन्धन बोकेको ट्यांकर सडकमा राख्नुपर्ने अवस्था छ । तर भलबारीमै डिपो विस्तार सम्भव छैन, जग्गा छैन ।भैरहवाबुटवल मुख्य राजमार्गसँग जोडिएको करिब साढे पाँच बिघा जमिनमा हालको लुम्बिनी प्रादेशिक कार्यालय छ । यहाँ ५ सय १९ किलोलिटर क्षमताको पेट्रोल स्टोरेज ट्यांक छ । डिजेलको ३ हजार ४० किलोलिटर र मट्टितेलको १ सय ४० किलोलिटर क्षमताको ट्यांक छ । बढ्दो खपतको तुलनामा हालको भण्डारण क्षमता अत्यन्त न्यून हो । अहिलेको भण्डारण क्षमताले पेट्रोलको २ दिन र डिजेलको ५६ दिनको माग मात्रै धान्न सक्ने अवस्था रहेको जनाइएको छ । नयाँ बन्ने डिपोमा तीन हजार किलोलिटर क्षमताका तीन ठूलो भर्टिकल ट्यांकीसहित ९ हजार किलोलिटर क्षमताको डिजेल भण्डारण गृह बन्नेछ । ७ सय ६० किलोलिटर अटाउने तीन वटा भर्टिकल ट्यांकीमा २ हजार २ सय ८० किलोलिटर क्षमताको पेट्रोल भण्डारण गृह र २ सय ५० किलोलिटर क्षमताका दुई वटा भर्टिकल ट्यांकी बन्नेछन् । कुल ५ सय किलोलिटर मट्टितेल भण्डारण गृह बन्नेछ । डिपोभित्र कम्तीमा एक सय ५० वटा ट्यांकट्रक सजिलै आवतजावत गर्न सक्ने ठूलो क्षमताको पार्किङ स्थल पनि बन्ने जनाएको छ । परियोजनाको कुल लागत तीन अर्ब २० करोड रुपैयाँ प्रारम्भिक अनुमान छ ।"
ब्रिटिस कलेजको 'करिअर फेस्ट२०२४',"काठमाडौं (कास) ब्रिटिस एजुकेसन ग्रुपको द ब्रिटिस कलजले करिअर फेस्ट२०२४ सम्पन्न गरेको छ । कलेजले गत सोमबार र मंगलबारस्थित कलेज परिसरमा ग्रोथ सेलर्ससँगको सहकार्यमा उक्त फेस्ट आयोजना गरेको हो । फेस्टमा ७५ भन्दा बढी राष्ट्रिय तथा अन्तर्राष्ट्रिय कम्पनीको सहभागिता रहेको कलेजले जनाएको छ । सहभागी कम्पनीले १ हजार सात सयभन्दा बढी विद्यार्थीसँग जागिरका लागि अन्तर्वार्ता लिएका थिए । यसमध्ये एक हजार १४० जना विद्यार्थी विभिन्न ७४ वटा कलेजबाट उपस्थित थिए । उक्त फेस्ट स्थानीय अवसरको प्रवर्द्धन, रोजगारी बजारका चुनौतीको समाधान र आगामी पुस्तालाई प्रेरित गर्न सहयोग पुगेको कलेजको जनाएको छ ।"
निर्माण सामग्रीमा भएको मूल्यवृद्धि खारेज गर्न महासंघको माग,"काठमाडौं (कास) नेपाल निर्माण व्यवसायी महासंघले सिमेन्टलगायत निर्माण सामग्रीमा गरेको मूल्यवृद्धि खारेज गर्न माग गरेको छ । सिमेन्टलगायत निर्माण सामग्री उत्पादनसँग सम्बन्धित इन्धनसहित कुनै पनि कच्चा पदार्थमा मूल्यवृद्धि नहुँदा कार्टेलिङ गरी सिमेन्टमा मूल्यवृद्धि गरिएको भन्दै महासंघले आपत्ति जनाएको हो । एक महिनामै पटकपटक गरी सिमेन्टमा प्रतिबोरा १ सय रुपैयाँभन्दा बढी मूल्यवृद्धि गरिएको महासंघको भनाइ छ । निर्माण कार्य हुने अहिलेकै सिजनमा सीमित सिमेन्ट उद्योगीहरूले मूल्यवृद्धिसँगै कार्टेलिङ गरी उत्पादनमा समेत कटौती गरेकाले भुक्तानी अभावलगायत कारण अत्यन्त सकसमा रहेको निर्माण उद्योग थप मारमा परेको छ, महासंघका महासचिव रोशन दाहालले बुधबार जारी गरेको विज्ञप्तिमा भनिएको छ । खुला अर्थतन्त्रको नीतिविपरीत सिमेन्टमा गरिएको यस किसिमको अव्यावहारिक एवं अवैज्ञानिक मूल्यवृद्धि दण्डनीय अपराध भएको महासंघले जनाएको छ । मूल्यवृद्धि खारेज नभए बाध्य भएर देशभरका निर्माण कार्य ठप्प पारी कन्स्ट्रक्सन होलिडे आह्वान गर्न बाध्य हुने महासंघको चेतावनी छ ।"
नेपाल बैंक र नेपाल इन्टरनेसनल हेल्थ सर्भिसेजबीच छुट सम्झौता,काठमाडौं (कास) नेपाल बैंक र नेपाल इन्टरनेसनल हेल्थ सर्भिसेजबीच छुट उपलब्ध गराउनेसम्बन्धी सम्झौता भएको छ । बैंकका कर्मचारी र ग्राहकलाई जमलस्थित रहेको हेल्थ सर्भिसेजमा उपचार गर्दा लाग्ने शुल्कमा लाग्ने शुल्कमा छुट उपलब्ध गराउने सम्झौता भएको हो । सम्झौताअनुसार बैंकका ग्राहक तथा कर्मचारीले १० देखि २५ प्रतिशतसम्म छुट र विभिन्न सेवामा लाग्ने शुल्कमा सय प्रतिशत छुट प्राप्त गर्नेछन् । उक्त सम्झौतामा बैंकका प्रमुख कार्यकारी अधिकृत तिलकराज पाण्डेय र हेल्थका अध्यक्ष रूपनारायण शाहले हस्ताक्षर गरे ।
ईसेवाको काठमाडौंमा घर जित्ने योजनाका विजेता घोषणा,"काठमाडौं (कास) ईसेवा मनी ट्रान्सफरले सञ्चालन गरेको मेरो डिजिटल देश अभियानअन्तर्गत काठमाडौंमा घर जित्ने विजेता घोषणा गरेको छ । विजेता अञ्जुला घिमिरेले काठमाडौंमा घर जित्न सफल भएको ईसेवाले जनाएको छ । ईसेवाले बुधबार एक समारोह आयोजना गरी विजेता घोषणा गरेको हो । विजेता घिमिरेले ललितपुर, महालक्ष्मी नगरपालिका३, इमाडोलमा करिब तीन आना क्षेत्रफलमा बनेको साढे दुई तला घर हात पारेकी हुन् । उनले रोमानियाबाट ईसेवा मनी ट्रान्सफरमार्फत ईसेवा वालेटमा रेमिट्यान्स पठाएकी थिइन् । कम्पनीले ०८० को असोज १ देखि ०८१ को कात्तिक ३० सम्म उक्त योजना सञ्चालन गरेको थियो । जसमा विदेशबाट रेमिट्यान्स पठाउनेमध्ये एक जना भाग्यशाली विजेताले घर जित्ने अवसर थियो ।"
"बन्द प्रशिक्षण रोकियो, खेलाडी निराश","(सुर्खेत)उसु खेलाडी गोमा आफ्रे दसौं राष्ट्रिय खेलकुद प्रतियोगिताको टुंगो नलाग्दा घर फर्किएकी छन् । काठमाडौं र सुर्खेतमा गरी तीन महिना बन्द प्रशिक्षणमा बसेकी उनी प्रतियोगिताको मिति टुंगो नलागेपछि घर फर्किएकी हुन् ।मंसिर २ को घोषित मितिमा दसौं राष्ट्रिय खेलकुद नभएपछि गोमाजस्तै बन्द प्रशिक्षणमा रहेका विभिन्न खेलका खेलाडीहरू घर फर्किएका छन् । घरेलु भूमिबाट पदक जित्ने लक्ष्यसाथ बन्द प्रशिक्षणमा रहेका कर्णालीका खेलाडीहरू अन्ततः निराश हुन पुगेका छन् । तीन वर्षअघि राष्ट्रिय खेलकुद परिषद्ले २०८१ मंसिर २ देखि ९ सम्म कर्णाली प्रदेशमा दसौं राष्ट्रिय खेलकुदको आयोजना गर्ने गरी प्रस्तावित मिति घोषणा गरेको थियो । प्रदेश खेलकुद परिषद् र राष्ट्रिय खेलकुद परिषद्का पदाधिकारी आफूअनुकूल नभएपछि संघ र प्रदेश सरकारले प्रतियोगिताको तयारीमा विलम्ब गरिरहेको छ । घोषित मिति घर्किसक्दा समेत संघीय सरकारले अर्को मिति तोकेको छैन । यसले गर्दा यस वर्ष प्रतियोगिता हुने सम्भावना न्युन बनेको छ । प्रतियोगिताको मुख्य आयोजक राष्ट्रिय खेलकुद परिषद् हो । सरकारले नयाँ मिति प्रस्ताव नगर्दा खेलाडी प्रशिक्षणलगायत अरू व्यवस्थापकीय तयारीमा अन्योल छाएको छ । लेकबेसी नगरपालिका३ की २७ वर्षीया गोमाले प्रतियोगिता अनिश्चित भएपछि प्रशिक्षण नै रोकिएकाले घर फर्किएको बताइन् । आफ्नो शरीरलाई मारेर यति दुःख गरियो अहिले प्रतियोगिता हुने टुंगो छैन, उनले दुखेसो पोखिन्, नवौं राष्ट्रियमा कर्णालीलाई कांस्य पदक दिलाएकी थिएँ, आफ्नै आँगनमा हुने दसौंमा स्वर्ण जित्ने सपना थियो, अब सायद प्रतियोगितामै सहभागी भइन्न होला । उनीसहित टिमका ३५ खेलाडी घर फर्किएका छन् । प्रशिक्षणमा रहेका खेलाडीहरूको आशा निराशामा परिणत भएको छ । सुर्खेत बराहताल३ का अजय बिक एथलेटिक्स खेलाडी हुन् । उनी कक्षा १२ उत्तीर्ण हुनासाथ स्नातक अध्ययन गर्न छाडेर दसौंको तयारीमा जुटेका थिए । तीन महिना बन्द प्रशिक्षणमा बसे । तोकिएकै समयमा प्रतियोगिता हुने आसमा उनले पढाइ छाडेर दसौंको तयारीमा जुटे । तीन महिना बाहिरी दुनियाँ छाडेर प्रतियोगिताका लागि दिनरात मिहिनेत गरियो । अहिले यता न उताको भइयो, उनले भने, बन्द प्रशिक्षणमा बस्दा कलेजमा भर्ना छुट्यो । साथीहरू कलेज जान्छन्, म भने रंगशालामा वरिपरि दसौं राष्ट्रिय हुने मिति कुर्दै छु । घरमा अभिभावकलाई के भन्ने भनेर तनावमा छन् उनी । सरकारले बन्द प्रशिक्षणमा बसेका प्रतिखेलाडीका लागि २ लाख रुपैयाँका दरले खर्च गरेको छ । राज्यको लगानी अनि हाम्रो समय खेर गयो, उनी भावुक हुन्छन् ।वीरेन्द्रनगर२ की प्रियंका शाही कराते खेलाडी हुन् । बन्द प्रशिक्षणमा रहेकी उनले दसौं राष्ट्रिय खेलकुद हुने दोस्रो मिति तय नभएपछि घर फर्कनुपरेको बताइन् । प्रतियोगिता समयमा नभएपछि खेलाडीको मनोबल घट्दो रहेछ, उनले प्रश्न गरिन्, जागिर, पढाइ सबै छाडेर प्रतियोगिताको तयारीलाई प्रशिक्षणमा बसियो । तर, अहिले पढाइ बिग्रियो, समय खेर गयो, अब दोस्रो पटकको छनोटमा परिन्छ या परिन्न थाहा छैन । यसको जिम्मेवार को हुन्छ त ? समयमा प्रतियोगिता नहुॅदा कतिपय खेलका खेलाडीको उमेर हद जान्छ । त्यसको मार खेलाडीले खेप्नुपर्ने २१ वर्षीया प्रियंकाको गुनासो थियो । बक्सिङका प्रशिक्षक दिलीपसिंह ठकुरीले प्रतियोगितामा तयारी अवस्थामा राखेका खेलाडीले मैदान छाडेको बताए । प्रतियोगिता तोकिएकै मितिमा हुन्छ भनेर खेलाडीलाई तयारी अवस्थामा राखियो, अहिले मिति नै टुंगो नभएपछि खेलाडीमा मानसिक असर परेको छ । उनका अनुसार प्रतियोगिताको मिति नतोक्दा खेलाडीहरूमा पलायनको सम्भावना बढेको छ । वीरेन्द्रनगर१० दीपनगर टोलका बक्सिङ खेलाडी मोहन गुरुङले १०० दिने काउन्टडाउन सुरु भएपछि आफूहरू रफ्तारमै तयारीमा जुटेको बताए । प्रदेश सरकारले पदक ल्याउने गरी तयारीमा जुट्नु भनेपछि हामीहरू बन्द प्रशिक्षणमा बसेका थियौं, तर अहिले प्रतियोगिता अनिश्चित बनेपछि निराश भएर घर फर्कनुपरेको छ ।कराते प्रशिक्षक प्रदीप राईले प्रतियोगिता तोकिएको समयमा नहुँदा खेलाडीमा निराशा छाउनुका साथै पलायन हुने र अर्को क्षेत्र रोज्ने खतरा बढिरहेको बताए । यस अवधिमा ८ खेलका लागि मात्रै प्रशिक्षणमा तीन करोडसम्म खर्च भएको बताइएको छ । खाना बस्न, खेल सामग्रीलगायतमा खर्च भएको छ । प्रशिक्षक राई भन्छ्न्, बन्द प्रशिक्षणका खेलाडीले प्रतियोगितामा भाग लिन नपाउनु भनेको पाकेको बालीमा असिना पर्नु जस्तै हो । कर्णाली प्रदेश खेलकुद विकास परिषद्का प्रशिक्षण प्रमुख मेघराज कठायतले प्रतियोगिता हुने निश्चित नभएपछि असोजयता बन्द प्रशिक्षण रोकिएको जानकारी गराए । उनले भने, मंसिरमै प्रतियोगिता हुन्छ भनेर धमाधम खेलाडी छनोट गर्दै बन्द प्रशिक्षणमा राखियो, प्रतियोगिताको टुंगो नभएपछि खेलाडी धमाधम निस्किए । ८ खेलका झन्डै २ सय २० खेलाडी बन्द प्रशिक्षणमा थिए ।"
सिटीको खराब लय ग्वार्डिओलालाई सहन गाह्रो,"लन्डन (एपी) म्यानचेस्टर सिटीको लय असाध्यै धेरै खल्बलिएको छ । यो प्रशिक्षक पेप ग्वार्डिओलाका लागि सहनै गाह्रो स्थिति बनेको छ । साँच्चै यी स्पेनी प्रशिक्षकको सहन सक्ने सीमा नै तोडिएको छ । युरोपेली च्याम्पियन्स लिग फुटबलमा सिटीले मंगलबार राति फेयनुर्डसँग ३३ को बराबरी खेल्यो । यो खेल कस्तो भन्दा सिटीले सुरुमा तीन गोलको अग्रता लिएको थियो । तर, पछि खेलको अन्त्यतिर एकपछि अर्को तीन गोल नै खायो । खेलपछि ग्वार्डिओला मिडियासामु प्रस्तुत भए । उनको नाकमै घाउ थियो । अनि कपाल खौरिएको टाउकोमा चोटकै रूपमा राता धर्साहरू देखिन्थे । स्वाभाविक प्रश्न हो, के भएको होला यो ? ग्वार्डिओलाको उत्तर थियो, यो त मैले आफ्नै औंलाले कोरेको हो । नङले चोट पुगेको हो । यस्तो भन्दै गर्दा उनी भावुक देखिन्थे । तर, एकै क्षणमा अनुहारमा मन्द हाँसो फर्काउँदै उनले भने, मलाई आफूले आफैंलाई चोट पुर्याउने इच्छा लागेको छ । ग्वार्डिओलाको बुधबार सामाजिक सञ्जाल एक्स बाट अलिकति फरक प्रतिक्रिया पनि आयो । आफूसँग मिडियाले सोचेको प्रश्नमा सम्हालिन नै गाह्रो भएको स्वीकार्दै उनले आफूले आफैंलाई हानी पुर्याएर स्थिति हल्का बनाउन नखोजेको स्पष्टीकरण दिएका छन् । एक फुटबल व्यवस्थापकका रूपमा उनी आफ्नो जीवनकै सबैभन्दा खराब, नाजुक र कमजोर स्थितिमा छन् । इंग्लिस प्रिमियर लिगको पछिल्ला चार संस्करण विजेताले भर्खरै सबै प्रतियोगितामा गरेर लगातार ५ खेल गुमाएको छ । धन्न फेयनुर्डविरुद्धको खेल बराबरीमा टुंगियो । फुटबल तथ्यांक उपलब्ध गराउने ओप्टाका अनुसार च्याम्पियन्स लिगमा त्यस्तो कुनै पनि टिम छैन, जसलाई खेलको ७५ मिनेटसम्म तीन गोलको अग्रता प्राप्त भएर अन्ततः पराजित रहोस् । तर, त्यस्तो टिम भने बनेको छ, जसले ७५ मिनेटसम्म तीन गोलको अग्रता लिएर पनि त्यो खेल जित्न सकेन । भलै फेयनुर्डविरुद्ध त्यस्तो भएन, यसअघि घरेलु टिममा सिटी टोटनहमसँग ४० ले पराजित रहेको थियो । ग्वार्डिओला प्रशिक्षक बनेयता उनको टिमले तीन गोलको अग्रता लिएर खेल जित्न नसकेको यो नै पहिलो पटक हो । अब त्यही लिगमा अर्को प्रतिद्वन्द्वी हो लिभरपुल । सिटीले आफ्नो खास प्रतिद्वन्द्वीको सामना एनफिल्डमा गर्दै छ । सिटी पराजित चार खेलका विवरण भने यस्तो हो । बर्नमाउथविरुद्ध २१ ले हार । स्पोर्टिङ लिस्वनसँग ४१ ले स्तब्ध, ब्राइटनसँग २१ ले पछाडि अनि त्यही टोटनहमविरुद्ध ४ गोलको लज्जा । सिटीले सन् १९६३ मा अन्तिम पटक लगातार ६ खेलमा दुई वा त्यो भन्दा बढी गोल खाएको समय पनि हो । संयोगले त्यो वर्ष सिटी रेलिगेसनमा परेको थियो । यसपल्ट फेयनुर्डविरुद्धको खेलपछि इतिहादमा सिटीकै समर्थकले आफ्ना खेलाडी तथा टिमको खिल्ली उडाए । त्यसलाई लिएर ग्वार्डिओलाको भनाइ थियो, हामी सबैलाई थाहा छ, हाम्रा समर्थक निराश छन् । उनीहरूसँग आफ्नो असन्तुष्टि पोख्न पूरा हक छ । उनको थप प्रतिक्रिया थियो, पछिल्लो समय हामीले लगातार खेल गुमायौं र टिम साँच्चै कमजोर देखिएको छ । हामीलाई अब जित असाध्यै अत्यावश्यक बनेको छ । अहिलेको स्थिति हाम्रो टिमका लागि ठूलो शिक्षा बनेको छ । तय छ, यो सिजन हाम्रो लागि निकै गाह्रो हुनेछ र यो तथ्य हामीले स्वीकार्नै पर्छ । यता खेलमै फर्कने हो भने इर्लिङ हालान्डको दुई गोल मदतमा सिटी ५० औं मिनेटसम्म खेलमा ३० ले अगाडि थियो । त्यसपछि फेयनुर्डले तीन गोल फर्काएको हो । डाभिड हान्कोले ८९ औं मिनेटमा फेयनुर्डका लागि तेस्रो बराबरी गोल फर्काए । अन्य खेलमध्ये इन्टर मिलान भने लाइप्जिगलाई १० ले पराजित गर्दै अंकतालिकाको शीर्षमा उक्लेको छ । कास्टेलो लुकेबको आत्मघाती गोलमा इन्टर विजयी रह्यो । टोलीको ५ खेलबाट १३ अंक भएको छ । बार्सिलोना १२ अंकसहित दोस्रो स्थानमा छ । टोलीले भने ब्रेस्टलाई ३० ले पराजित गर्यो । त्यसमा रोबर्ट लेवान्डोस्कीले दुई गोल गरेका थिए । दिनको सबैभन्दा ठूलो खेलमा बायर्न म्युनिखले पेरिस सेन्ट जर्मेन (पीएसजी) लाई १० ले हरायो । किम मिनजाएले एकमात्र निर्णायक गोल गरे । हारले पीएसजीको नकआउट चरणमा प्रवेशको सम्भावना निकै कमजोर भएको छ । अन्य खेलमा बायर लेभरकुजनले आरबी लाइप्जिगलाई ५०, आर्सनलले स्पोर्टिङ लिस्बनलाई ५१, एटलान्टाले योङ ब्वाइजलाई ६१, एसी मिलानले स्लोभान ब्राटिस्लाभलाई ३२ र एट्लेटिको म्याड्रिडले स्पार्टक प्रागलाई ६० ले हराएका थिए ।"
राष्ट्रिय हाइस्कुल क्रिकेट हुने,"काठमाडौं (कास) युवा क्रिकेटरलाई प्रोत्साहन गर्ने उद्दश्यले ईप्लानेट नेसनल हाइस्कुल टी१० क्रिकेट च्याम्पियनसिप हुने भएको छ । हाइपयति इभेन्ट्स र ईप्लानेट एजुकेसनल कन्सल्टेन्सीको सहकार्यमा माघ ९ देखि १२ सम्म उक्त क्रिकेट च्याम्पियनसिप हुन लागेको हो ।देशभरका कलेजलाई सहभागी गराउने उद्देश्यले सातै प्रदेशमा छनोट प्रतियोगिता गर्न लागिएको हाइपयतिकी सीईओ एलिजा थापाले बताइन् । छनोट प्रतियोगिता पुस ३ गते हुने आयोजकले जनाएको छ । इटहरी, जनकपुर, बुटवल, पोखरा, सुर्खेत, धनगढी र काठमाडौंमा प्रदेश छनोट हुनेछ । सात प्रदेश र आयोजक एक गरी कुल ८ टोलीले च्याम्पियनसिपमा प्रतिस्पर्धा गर्नेछन् ।हाइपयति इभेन्ट्सले बुधबार पत्रकार सम्मेलनमा नकआउटका आधारमा प्रतियोगिता गरिने र त्यसमा कक्षा ११ र १२ का विद्यार्थीले मात्र प्रतिस्पर्धा गर्न पाउने जनाएको छ ।ईप्लानेटका कार्यकारी अध्यक्ष नयन लामिछानेले नेपाली क्रिकेटको युवा प्रतिभावान खेलाडीलाई प्रोत्साहन गर्ने उद्देश्यले राष्ट्रव्यापी क्रिकेट प्रतियोगिताको सुरुआत गरिएको बताए । प्रदेश विजेताले ५० हजार रुपैया जित्नेछ । राष्ट्रिय प्रतियोगिता विजेताले एक लाख र उपविजेताले ५० हजार रुपैयाँ पाउनेछन् । सर्वोत्कृष्ट खेलाडीले १० हजार पाउनेछन् । विधागत उत्कृष्ट खेलाडीले जनही १० हजार पाउनेछन् । प्रतियोगितामा कुल ५७ टोलीले प्रतिस्पर्धा गर्ने आयोजकले जनाएको छ । यो प्रतियोगिताले नेपालभरिका हाइस्कुल खेलाडीले आफ्नो प्रतिभा प्रदर्शन गर्न पाउने भएकाले राष्ट्रिय खेलाडी बन्ने वातावरण निर्माण हुने आशा राखिएको छ ।"
सेन्ट्रल ओपनमा ४ स्ट्रोकले तोरण अगाडि,"काठमाडौं (कास) सूर्य नेपाल सेन्ट्रल ओपन गल्फमा तेस्रो दिन पनि तोरणविक्रम शाही समग्रमा ११ अन्डर २ सय ५ स्कोरसहित अग्रता कायमै राखेका छन् । उनले १ अन्डर ७१ को स्कोर निकाल्दा एमेच्योरद्वय सद्भाव आचार्य र राहुल बिकेलाई ४ स्ट्रोकले पछि पार्दै उपाधि जित्ने सम्भावना बलियो बनाएका छन् ।सद्भाव र राहुल ५४ होलको समाप्तिमा ७ अन्डर २०९ को स्कोरसहित संयुक्त दोस्रो स्थानमा रहे । गोकर्ण गल्फ क्लबमा बुधबार डिफेन्डिङ च्याम्पियन सद्भावले दिनको उत्कृष्ट कार्ड बनाएका थिए । ६ अन्डर ६६ को प्रदर्शनमा उनी दोस्रो स्थानमा उक्लिए । राहुलले २ अन्डर ७० को स्कोर बनाए ।धरानका प्रो नीरज तामाङले १ अन्डर ७१ को स्कोर गरे । उनी समग्रमा ४ अन्डर २१२ सहित चौथो स्थानमा उक्लिए । दाबेदार नेपाल नम्बर एक भुवन नगरकोटीले ५ ओभर ७७ को खराब प्रदर्शन गरेका थिए । यो प्रदर्शनपछि उनी समग्रमा १ अन्डर २१५ सहित पाँचौं सथानमा तल झरे । जयराम श्रेष्ठ १ अन्डर ७१ को स्कोर गर्दै इभन पार २१६ सहित छैटौं स्थानमा छन् ।समग्रमा २ ओभर २१८ सहित रवि खड्का, कृष्णमान राजबाहक, राजेन्द्र थापामगर र सुनिल केसीले संयुक्त सातौं स्थान ओगटे । रवि र कृष्णमानले समान १ अन्डर ७१ मा दिनको खेल सकेका थिए । राजेन्द्रले २ ओभर ७४ खेले । फाइनल ग्रुपमा खेलेका सुनिलले बिर्सनलायक ९ ओभर ८१ को स्कोर निकाले । यो स्कोरमा उनी पाँच स्थान तल झरे ।अनुभवी तोरणले मंगलबार राम्रो गरे । पहिलो, दोस्रो, पाँचौं र छैटौं होलमा बर्डी प्रहार गरे । ६ होल सकिँदा ४ अन्डर स्कोर गरिसकेका थिए भने नवौं होलको बोगीले फ्रन्टनाइन ३ अन्डर ३३ मा टुंग्याए । तर यसपछि ब्याकनाइनमा तोरणले लय गुमाए । १२, १५ र १६ औं होलमा ११ शट खेर फाले । १३ औं होलको बर्डीका बाबजुद ब्याकनाइन २ ओभर ३८ मा सके । तर अन्तिम १८ होलको खेल बाँकीमा उनले अग्रता ४ स्ट्रोकमा पुर्याएका हुन् ।सद्भावले दिनकै उत्कृष्ट स्कोर कार्ड तयार गर्दा कुल सात बर्डी प्रहार गरे । पहिलो, तेस्रो र सातौं होलमा सट बचाउँदा फ्रन्टनाइन ३ अन्डर ३३ मा सके । ११ देखि १४ औं होलमा लगातार चार बर्डी प्रहार गरे । १५ औं होलको बोगीले ब्याकनाइन ३ अन्डर ३३ मा पूरा गरेका हुन् ।अर्का एमेच्योर राहुलले फ्रन्टनाइन २ अन्डर ३४ मा पूरा गरे । नीरजले फ्रन्टनाइनमा १ ओभर ३७ खेले ।"
असभको जोडी विजेता,"काठमाडौं (कास) नेपालका असभसम्राट हाडा र न्युजिल्यान्डका ज्याक्स रुपको जोडीले इमर्जिङ एथलिट जुनियर यू१४ एसियाली टेनिस प्रतियोगिताको सर्किट २ अन्तर्गत ब्वाइज डबल्समा स्वर्ण जितेको छ । सातदोबाटोस्थित टेनिस कोर्टमा असभ र ज्याक्सको जोडीले नेपालका वृजेश अर्याल र विश्वविशेष डल्लाकोटीको जोडीलाई ६२, २६, ११९ ले पराजित गर्यो । गर्ल्स सिंगल्समा सर्किट १ की विजेता शिभाली गुरुङ र माल्दिभ्सकी अइसथ करिन सैजनले फाइनल पक्का गरे।"
ललितपुर वडा ८ लाई उपाधि,काठमाडौं (कास) ललितपुर महानगरपालिका वडा ८ ले चौथो अल नेपाल अन्तरवडा टेबलटेनिस प्रतियोगिताको पुरुष टिम इभेन्टको उपाधि जितेको छ । फाइनलमा वडा ८ ले वडा ७ लाई ३२ ले हरायो । ललितपुर १६ र काठमाडौं महानगर २६ तेस्रो भए । पुरुष भेट्रान टिममा ललितपुर १६ विजेता भयो । फाइनलमा ललितपुर १६ ले ललितपुर ११ लाई ३० ले हरायो ।
चार बक्सर थाइल्यान्ड जाने,काठमाडौं (कास) नेपालका चार बक्सिङ खेलाडीले थाइल्यान्डको चियाङमाइमा हुने इलाइट पुरुष तथा महिला बक्सिङ च्याम्पियनसिपमा प्रतिस्पर्धा गर्नेछन् । नोभेम्बर ३० देखि डिसेम्बर १२ सम्म हुने प्रतियोगितामा पुरुषमा लालप्रसाद उप्रेती र लक्ष्मण राई तथा महिलामा आरती बम्जन र अस्मिता दुवालले खेल्नेछन् । प्रशिक्षकमा राज श्रेष्ठ र आईटीओमा पुष्करराज पन्त छन् ।
