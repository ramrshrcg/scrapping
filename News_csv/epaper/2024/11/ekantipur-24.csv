शीर्षक,विवरण
पाँच एयरलाइन्सको नियमित अन्तर्राष्ट्रिय उडान,"(भैरहवा)दोहाबाट कतार एयरवेज, बैंककबाट एयर एसिया, दुबईबाट फ्लाई दुबई, कुवेतबाट जजिरा तथा नेपाल एयरलाइन्सले अहिले भैरहवाबाट उडान सुरु गरेका छन् । कुनै समय असान्दर्भिक हुन लागेको भैरहवा क्षेत्रीय अन्तर्राष्ट्रिय विमानस्थल गुल्जार बनेको छ, स्थानीय व्यवसायी पनि उत्साहित छन् । काठमाडौंको अन्तर्राष्ट्रिय विमानस्थल विस्तार हुन लागेकाले उडान कटौती भएको अवस्थामा भैरहवा सरेका एयरलाइन्सको सेवा दीर्घकालीन हुन्छहुन्न भन्नेमा भैरहवाका व्यवसायीको चासो छ । त्यस्तै, श्रम स्वीकृति, मेडिकल जाँच, भिसा, कार्गो, क्वारेन्टाइन जस्ता सेवा भैरहवामा नहुँदा श्रमिक तथा व्यवसायीलाई काठमाडौं नै धाउनुपर्ने बाध्यता पनि छँदै छ । गौतमबुद्ध अन्तर्राष्ट्रिय विमानस्थलको पार्किङमा सानाठूला सवारी साधनको घुइँचो छ । यात्रुको स्वागत तथा बिदाइका लागि आएका आफन्त र सुरक्षाकर्मीको ओहोरदोहोरले विमानस्थल व्यस्त बनेको छ । फ्लाई दुबई र कतार एयरवेजका जहाज प्रत्येक दिन दिउँसो अवतरण गर्छन् । एयर एसिया, जजिरा र नेपाल एयरलाइन्सले पनि उडान गरेका छन् । ठूला जहाज अवतरणउडान गरेको अवलोकन गर्न भैरहवालुम्बिनी सडक किनारमा सर्वसाधारणको पनि भीड लाग्छ । भैरहवा विमानस्थलबाट नियमित उडान भइरहँदा रूपन्देही र आसपासमा आर्थिक गतिविधि बढ्ने विश्वासमा निजी क्षेत्र उत्साहित छ । विमानस्थल निर्माणसँगै पर्यटक बढ्ने विश्वासमा धेरै उद्योगी, व्यवसायीले होटल र रेस्टुरेन्टमा लगानी गरेका छन् । विमानस्थल उद्घाटनपछि नियमित अन्तर्राष्ट्रिय उडान नहुँदा धेरै व्यवसायी निराश बनेका थिए । धेरै होटल अधुरै छाडिएका थिए । एकैपटक पाँच वटा वायुसेवाका जहाज भैरहवा आउन थालेपछि लगानीकर्ता पुनः जुर्मुराएका छन् । उनीहरूले अधुरै छाडेका होटलको निर्माणलाई निरन्तरता दिएका छन् । बुद्ध जयन्तीका अवसर पारेर २०७९ जेठ २ मा विमानस्थल सञ्चालनमा आएको थियो । विमानस्थल उद्घाटनसँगै कुवेतको जजिरा एयरवेजले अन्तर्राष्ट्रिय उडान थालेको थियो । अन्तर्राष्ट्रिय उडान थालेको पहिलो वर्ष सन् २०२२ मा ३१ हजार ३ सय ५५ यात्रु भैरहवाबाट बाहिरिएका थिए । सन् २०२३ मा ४ हजार ७ सय ५१ जनाले यहाँबाट उडान भरेका थिए । सन् २०२४ मेमा करिब १ हजार यात्रुले यहाँबाट सेवा लिए । भैरहवाबाट १० महिना उडान गरेको जजिरा एयरवेजले प्राविधिक कारण देखाउँदै सेवा स्थगित गरेको थियो । तर अहिले फेरि सातामा तीन दिन उडान गरिरहेको छ । त्यस्तै नेपाल एयरलाइन्सले काठमाडौंभैरहवादुबई सातामा चार दिन उडान गरिरहेको छ । थाइल्यान्डको थाई एयर एसियाले भैरहवामा गत नोभेम्बर ३ (कात्तिक १९) मा पहिलो उडान गरेको हो । त्यो दिन थाई एयर एसियाको विमान यात्रुविहीन फर्किएको थियो । विमानस्थलका महाप्रबन्धक प्रतापबाबु तिवारीका अनुसार त्यसपछि थाई एयर एसियाको विमान यात्रुविहीन हुनुपरेन । अहिलेसम्म थाई एयर एसियाको विमान यहाँ ४ पटक अवतरण भयो । दोस्रो पटक यहाँबाट उडान भर्दा ३२ यात्रु लिएर फर्किएको थियो । तेस्रो पटक ७९ र चौथो पटक ९४ यात्रु लिएर फर्कियो । आउनेजाने गरेर थाई एयर एसियामार्फत अहिलेसम्म २ सय ३४ ले यात्रा गरिसके, तिवारीले भने, उडानको प्रचार भएपछि यात्रु आउन थालेका छन् । थाई एयर एसियाले सातामा एक दिन उडान गरिरहेको छ । तिवारीका अनुसार अहिलेसम्म जजिरा एयरवेजको विमानले १२ पटक उडानअवतरण गरिसक्यो । जजिरामार्फत १ हजार ८ सय ३३ यात्रुले ओहोरदोहोर गरिसकेका छन् । जजिराको जहाज प्रायः भरिभराउ हुने गरेको छ, उनले भने, लामो तयारी र प्रचारप्रसार भएकाले होला जजिराले यात्रु पाइरहेको छ । जजिराको विमान मंगलबार, बिहीबार र शनिबार बिहान ७ बजेर ३० मिनेटमा भैरहवा अवतरण र यहाँबाट ८ बजेर ३० मिनेटमा कुवेतका लागि उडान भर्ने तालिका छ । थाई एयर एसिया र जजिराले आफ्नो मुलुकबाट भैरहवा सिधा उडान गर्छन् । अन्य वायुसेवा कम्पनीले भैरहवालाई ट्रान्जिट बनाएका छन् । वायुसेवालाई आकर्षण गर्न यहाँबाट ट्रान्जिट उडानको व्यवस्था मिलाइएको तिवारीले बताए । यहाँ ट्रान्जिट बनाएर उड्न पाउने अधिकार स्थापित भयो, उनले भने । फ्लाई दुबईले दुबईभैरहवाकाठमाडौंदुबई दैनिक उडान गर्छ । फ्लाई दुबईले २६ पटक उडानअवतरण गरेको छ । यसक्रममा ४ सय ६० यात्रुले भैरहवाबाट ओहोरदोहोर गरेका छन् । भैरहवा हुँदै काठमाडौं जाने यात्रु १ हजार ४ सय ६१ थिए । कतार एयरवेजको जहाजले यहाँ २० पटक उडानअवतरण गरिसकेको छ । यस अवधिमा ३३ यात्रुले भैरहवाबाट ओहोरदोहोर गरेका छन् । कतार एयरवेजबाट भैरहवा हुँदै काठमाडौं जाने यात्रुको संख्या ६ सय ४३ रहेको छ । कतार एयरवेजको वाइडबडी जहाज भैरहवा अवतरण गर्नु नै खुसीको कुरा हो, तिवारीले भने, वाइडबडी अवतरण हुने भएपछि हामीले त्यसअनुसारका उपकरण र सुविधा थप्न पायौं । कतार एयरवेजका कारण गौतमबुद्ध विमानस्थलको प्रचारप्रसारमा मद्दत पुगेको उनले बताए । कतार एयरवेजले पनि यहाँबाट दैनिक उडान गरिरहेको छ । नेपाल एयरलाइन्सले यहाँबाट १२ पटक उडानअवतरण गरेको छ । यस अवधिमा जम्मा ८ यात्रु भैरहवा आएका छन् । भैरहवा हुँदै काठमाडौं जाने यात्रुको संख्या ९ सय २१ रहेको छ । नेपाल एयरलाइन्सले आइतबार, सोमबार, बुधबार र शुक्रबार काठमाडौंभैरहवादुबई उडान गरिरहेको छ । नेपाल एयरलाइन्सको जहाज काठमाडौंबाट राति १०ः२० बजे भैरहवा अवतरण गरेर आधा घण्टापछि दुबई उड्ने गरेको छ । जाडोयाम सुरु भएसँगै यहाँ जहाजको उडानअवतरणमा भने समस्या देखिन थालेको छ । बाक्लो हुस्सु र कुहिरो लाग्न थालेपछि आन्तरिक र बाह्य उडान प्रभावित भइरहेका छन् । विमानस्थल उद्घाटनसँगै यहाँबाट उडान थालेको कुवेतको जजिरा एयरवेजले पनि जाडोयाममा प्राविधिक कारण देखाउँदै सेवा स्थगन गरेको थियो । अन्तर्राष्ट्रिय विमानस्थलमा भिजिबिलिटीको समस्या हल गर्न इन्स्ट्रुमेन्टल ल्यान्डिङ सिस्टम (आईएलएस) उपकरण जडान गरिएको छ । आईएलएस को प्रयोगले सुरक्षा प्रभाव पर्ने जनाउँदै भारतले आपत्ति जनाएपछि त्यसको प्रयोग हुन सकेको छैन । यस्तो अवस्थामा कम भिजिबिलिटीमा जहाजलाई उडानअवतरण गराउन विमानस्थल व्यवस्थाले भूउपग्रहमा आधारित अवतरण प्रणाली (आरएनपीएआर) प्रस्ताव गरेको छ । आगामी डिसेम्बरसम्म यसबारे निर्णय हुने महाप्रबन्धक तिवारीले जानकारी दिए । उनका अनुसार आरएनपी प्रणाली जडान भएका जहाजलाई अवतरणका लागि भुइँमा उपकरण जरुरी पर्दैन । आरएनपीएआरका लागि विशेष अवतरण विधि जरुरी छ, तिवारीले भने, पाइलटले तालिम लिनुपर्छ, नियमनकारी निकायको अनुमति चाहिन्छ, परीक्षण उडान गर्नुपर्छ । तिवारीका अनुसार आईएलएस प्रविधिमा उडानअवतरणका लागि ८ सय मिटर भिजिबिलिटी जरुरी हुन्छ । आरएनपीएआर प्रविधि जडान भएका विमानले ७००८०० मिटर भिजिबिलिटीमा अवतरण गर्न सक्छन् । त्यसैले आरएनपीएआर प्रविधिलाई विकल्पमा प्रस्ताव गरिएको हो, तिवारीले भने । भैरहवास्थित गौतमबुद्ध विमानस्थलबाट पाँच वायुसेवा कम्पनीले केही सातादेखि नियमित अन्तर्राष्ट्रिय उडान गरिरहेका छन् । तर घुम्न र रोजगारीका लागि विदेश जानेले भने सहजै भैरहवाबाट विमान चढ्ने अवस्था छैन । त्यसका लागि आवश्यक्र प्रक्रिया पूरा गर्न संघीय राजधानी काठमाडौं धाउनैपर्ने बाध्यता छ । भैरहवामा स्वास्थ्य जाँच, म्यानपावर, भिसा सेन्टरलगायतका कार्यालय अहिलेसम्म स्थापना गरिएका छैनन् । यहाँका लगानीकर्ता, पर्यटन व्यवसायी र ट्राभल कम्पनीले साढे दुई वर्षदेखि बिदेसिन चाहिने आधारभूत प्रक्रिया पूरा गर्ने कार्यालय स्थापनाको माग गर्दै आएका छन् । विदेश जाने प्रक्रियाका लागि चाहिने सबै कार्यालय स्थापना भइसक्नुपर्थ्यो । अन्तर्राष्ट्रिय विमानस्थल भएको ठाउँमा यस्ता कार्यालय स्थापनाको माग गर्नुपर्ने विषय होइन, तर अहिलेसम्म माग गरिरहेका छौं, रूपन्देहीको तिलोत्तमा उद्योग वाणिज्य संघका अध्यक्ष ज्ञानेन्द्र कार्कीले भने । तत्कालीन प्रधानमन्त्री शेरबहादुर देउवाले साढे दुई वर्षअघि विमानस्थल उद्घाटन गरेका थिए । उद्घाटनलगत्तै भैरहवामा श्रम स्वीकृति सहज तुल्याउन कार्यालय स्थापना गरिएको थियो । उक्त कार्यालय नाम मात्रको भएको सिद्धार्थ उद्योग वाणिज्य संघका अध्यक्ष ठाकुरकुमार श्रेष्ठले बताउँछन् । तिलोत्तमा उद्योग वाणिज्य संघका अध्यक्ष कार्की वैदेशिक रोजगारीमा जाने व्यक्तिका लागि आवश्यक पर्ने कार्यालय सञ्चालन नभएसम्म भैरहवाबाट भइरहेको अन्तर्राष्ट्रिय उडानमा यात्रु अभाव हुने बताउँछन् । अहिलेकै अवस्थामा गौतमबुद्ध अन्तर्राष्ट्रिय विमानस्थल दिगो रूपमा सञ्चालन हुनेमा शंकै छ, उनले भने । सिद्धार्थ उद्योग वाणिज्य संघका अध्यक्ष श्रेष्ठका अनुसार अन्तर्राष्ट्रिय विमानस्थल निर्माणबाट उत्साहित निजी क्षेत्रले रूपन्देही र आसपासमा पर्यटनलगायत पूर्वाधार तयार गर्न एक खर्ब रुपैयाँभन्दा बढी लगानी गरिसकेका छन् । विमानस्थल उद्घाटन हुँदा उत्साहित थियौं, श्रेष्ठले भने, तर त्यो उत्साह धेरै दिन टिकेन । अन्तर्राष्ट्रिय उडान सुरु गरेका वायुसेवाले प्राविधिक कारण देखाएर उडान स्थगन गरे । उनका अनुसार श्रम, स्वास्थ्य परीक्षण, अभिमुखीकरण र भिसा सेन्टरका शाखा यहाँ नखुलेका कारण यात्रु पनि आकर्षित हुन सकेनन् । पहिलो पटक श्रम स्वीकृति लिनुपर्नेले काठमाडौं नै पुग्नुपर्ने बाध्यता रहेको उनले बताए । श्रम स्वीकृति नवीकरण भने अनलाइनबाट हुन्छ । यहाँबाट उड्न चाहने विद्यार्थीले एनओसी (नो अब्जेक्सन सर्टिफिकेट) का लागि काठमाडौं पुग्नुपर्छ, उनले भने, सबै काम काठमाडौंबाट गर्नुपर्ने भएपछि जहाज चढ्न मात्रै मान्छे किन आउँछन् ? लामो स्थगनपछि गत कात्तिक १९ देखि भैरहवाबाट अन्तर्राष्ट्रिय उडान भइरहेको छ । यस पटक धेरै वायुसेवाले उडान थाले पनि तिनले निरन्तरता दिनेमा यहाँका सरोकारवाला सशंकित छन् । त्यसैले विमानस्थल दिगो रूपमा सञ्चालन हुने वातावरण तयार गर्न उनीहरूले छलफल थालेका छन् । सिद्धार्थ उद्योग वाणिज्य संघले शनिबार बिहान गरेको छलफलमा संस्कृति, पर्यटन तथा नागरिक उड्डयनमन्त्री बद्रीप्रसाद पाण्डे, उद्योग वाणिज्य महासंघका अध्यक्ष चन्द्रप्रसाद ढकाल, गौतमबुद्ध अन्तर्राष्ट्रिय विमानस्थलका महाप्रबन्धक, रूपन्देहीका विभिन्न पालिका प्रमुख, लुम्बिनी विकास कोषका उपाध्यक्ष र निजी क्षेत्रका प्रतिनिधि सहभागी थिए । सिद्धार्थ होटल एसोसिएसनका अध्यक्ष चन्द्रप्रकाश श्रेष्ठले विदेश जानका लागि सरकारी कागजात बनाउन काठमाडौं जानुपर्ने बाध्यता जतिसक्दो छिटो अन्त्य गरिनुपर्ने बताए । आवश्यक कार्यालयहरू भैरहवामा सञ्चालन नगरिँदा काठमाडौंस्थित त्रिभुवन अन्तर्राष्ट्रिय विमानस्थल मर्मत गरिन्जेल मात्र यहाँबाट उडान गरिएको हो कि भन्ने आशंका उब्जिएको छ, उनले भने । उद्योग वाणिज्य महासंघका अध्यक्ष चन्द्रप्रसाद ढकालले अन्तर्राष्ट्रिय उडान भइसक्दा पनि आधारभूत पूर्वाधारमा अल्झिनुपर्ने अवस्था आउनु दुःखद् भएको बताए । एक सातामा हल हुने कुरामा सरकार अल्झिरहेको छ, उनले भने, मन्त्रालयले निर्णय गर्नासाथ आवश्यक कार्यालय भैरहवा आउँछन्, त्यसका लागि पहल हुनुपर्यो । भैरहवाबाट धेरै विमानले उडान गरिरहेकाले निजी क्षेत्रले पनि विमान कम्पनीको व्यापार बढाउन सकारात्मक रूपमा सहयोग गर्नुपर्ने उनको भनाइ थियो । काठमाडौंको विमानस्थल मर्मत भइरहेकाले जहाज यहाँ आएका हुन् भन्ने बुझाइ त्याग्न उनले अनुरोध गरे । काठमाडौंको विमानस्थल मर्मत सकिएपछि विमान फर्किन्छन् भन्ने मानसिकताले काम नगरौं, उनले भने, यहाँका प्रत्येक व्यक्तिले विमानस्थल चलाउन सकारात्मक भूमिका खेलेको अवस्थामा सरकार पनि बाध्य हुन्छ । संस्कृति, पर्यटन तथा नागरिक उड्डयन मन्त्रालयले भैरहवा र पोखरास्थित विमानस्थल सञ्चालनका लागि गत साउनमा कार्ययोजना बनाएको थियो । कार्ययोजनाअनुसार श्रम तथा रोजगार मन्त्रालयले विमानस्थल सञ्चालनका लागि श्रम, मेडिकल, भिसालगायत सेवा दिने कार्यालय सञ्चालन गर्ने जनाएको थियो । श्रम तथा रोजगार मन्त्रालयको वेबसाइटमा राखिएको सयदिने उपलब्धिअन्तर्गत भैरहवा र पोखराबाट श्रम स्वीकृति र सबै प्रदेशमा वैदेशिक रोजगार र इजाजतपत्रवालाको शाखा स्थापना गरिएको उल्लेख छ । विमानस्थल सञ्चालनका लागि आवश्यक कार्यालय स्थापनाका लागि गत साउनमै कार्ययोजना पास गरिएको हो, संस्कृति, पर्यटन तथा नागरिक उड्डयनमन्त्री पाण्डेले भने, सम्बन्धित मन्त्रालयका प्रतिनिधि बोलाएर तत्काल समीक्षा बैठक गर्दै कार्यालय सञ्चालनको पहल गर्छु । महिनामा दुई पटक भैरहवामै बसेर भए पनि विमानस्थलको दिगो सञ्चालनका लागि लागिपर्ने उनको प्रतिबद्धता थियो । विमानस्थलमा प्रहरी वरिष्ठ उपरीक्षकको नेतृत्वमा प्रहरीलाई तैनाथ गरिएको छ । विमानस्थल सुरक्षाको जिम्मेवारीमा सेना खटिएको छ । भन्सार, अध्यागमन, राष्ट्रिय अनुसन्धान, पारवहन तथा गोदाम व्यवस्थापन कम्पनी, वाणिज्य बैंकलगायत कार्यालय सञ्चालनमा छन् । विमानस्थलमा इन्धनका लागि पहिल्यै आयल निगमको डिपो रहेको थियो । अन्तर्राष्ट्रिय विमानस्थल सञ्चालनमा आएपछि डिपोको स्तरोन्नति गरिएको छ । विमानस्थल परिसरमा पार्किङ व्यवस्थित गरिएको छ । हेल्थ डेस्क सञ्चालनमा छ । नेपाल वायुसेवा निगमले ग्राउन्ड ह्यान्डलिङको जिम्मा लिएको छ । संघीय अर्थमन्त्री विष्णु पौडेलले विमानस्थल राम्रोसित चल्ने बताए । कतिपयले विमानस्थल बनाउनु हुँदैन भन्थे, बनाउने निर्णय भयो, धेरैले बन्दैन भन्थे, ढिलो भए पनि निर्माण भयो, उनले भने, बनिसकेपछि चल्दैन भन्थे, अहिले चल्न थालेको छ । अझै राम्रोसँग चल्दैन भनेको सुनिन्छ । तर, राम्रोसँग चल्छ, बाधा पन्छाउँदै चल्छ ।"
बीआरआईबारे साझा धारणा बनाउने प्रयासमा कांग्रेस,"(काठमाडौं) प्रधानमन्त्री केपी शर्मा ओलीको चीन भ्रमणको मिति नजिकिँदै गर्दा मुख्य सत्ता घटक कांग्रेस बीआरआईका विषयमा पार्टीभित्रै साझा मत बनाउने प्रयासमा जुटेको छ । प्रधानमन्त्रीको चीन भ्रमणअगावै सत्ता साझेदार एमालेसँग साझा धारणा तय गर्नुपर्ने भएकाले कांग्रेस पहिले आन्तरिक रूपमा मतैक्य कायम गर्ने गृहकार्यमा लागेको हो । औपचारिक घोषणा नगरिए पनि मंसिर १७ देखि प्रधानमन्त्री ओलीको चीन भ्रमण हुने गरी सरकारले गृहकार्य गरिरहेको छ । यही भ्रमणका अवसरमा बीआरआई कार्यान्वयन योजना सम्झौतामा नेपाललाई हस्ताक्षर गराउन चीनले चाहिरहेको छ । तर यहाँका सत्तारूढ दलहरूबीच नै बीआरआई कार्यान्वयन योजना सम्झौताका विषयमा मत मिल्न सकेको छैन । प्रधानमन्त्री एवं एमाले अध्यक्ष ओली मुलुकको आर्थिक अवस्था हेरेर चीनबाट अनुदान मात्रै लिने सवालमा सहमत भए पनि बीआरआई कार्यान्वयन योजना सम्झौता गर्नुपर्ने पक्षमा छन् । कांग्रेसका नेताहरूबाट भने बेग्लाबेग्लै राय आइरहेको छ । कांग्रेसका कतिपय नेताले देशको स्वार्थलाई केन्द्रमा राखेर सम्झौतामा हस्ताक्षर गर्दा फरक नपर्ने मत राखिरहेका छन् भने कतिपयले भूराजनीतिक अवस्थिति हेरेर अहिले यसमा प्रवेश नै गर्न नहुने तर्क गरिरहेका छन् । त्यसैले पार्टी सभापति शेरबहादुर देउवाले गठबन्धनको भविष्य र भूराजनीतिक चासोसमेतलाई दृष्टिगत गरेर बीआरआईका विषयमा पार्टीभित्र साझा धारणा बनाउने प्रयास गरिरहेका हुन् । देउवाले बुढानीलकण्ठस्थित निवासमा शनिबार पार्टीका शीर्ष नेताहरूसँग यस विषयमा छलफल गरेका थिए । उनले शुक्रबार विभिन्न विज्ञहरूसँग परामर्श गरेका थिए ।शनिबारको छलफलमा उपसभापति पूर्णबहादुर खड्का, महामन्त्री गगन थापा, नेता कृष्णप्रसाद सिटौला, गृहमन्त्री रमेश लेखकसहितका नेताहरू उपस्थित थिए । कांग्रेसका एक पदाधिकारीका अनुसार प्रधानमन्त्री ओलीको चाहनाविपरीत जाँदा गठबन्धन नै तलमाथि पर्ने हो कि भन्ने भय देउवामा देखिएको छ भने अर्कातर्फ बीआरआई कार्यान्वयनसम्बन्धी सम्झौताले भूराजनीतिक जटिलता उत्पन्न गराउने आशंका पनि छ । परराष्ट्रमन्त्री आरजु राणा देउवाले प्रधानमन्त्रीको चीन भ्रमणले गठबन्धनमा कुनै असर नपर्ने दाबी गरिन् । छिमेकी देशहरूलाई सन्तुलनमा लिएर जाने सरकारको नीति रहेको र त्यसअनुसार नै चीन भ्रमणको तयारी भइरहेको उनको भनाइ छ । प्रधानमन्त्रीको चीन भ्रमणमा जे हुन्छ, त्यो कांग्रेस र एमालेबीचको साझा धारणामा आधारित रहेर नै हुन्छ, तलमाथि हुँदैन, कान्तिपुरसँग राणाले भनिन्, बीआरआईअन्तर्गत ऋण लिने कि अनुदान भन्ने प्रश्नमा हामी प्रस्ट छौं, अहिले मुलुक ऋण लिने अवस्थामा छैन । केही समयअघि भारतले दिने भनिएको ऋण पनि लिएका छैनौं । यसबारेमा प्रधानमन्त्री र अर्थमन्त्री पनि जानकार हुनुहुन्छ । प्रधानमन्त्री ओलीले शुक्रबार एमालेको जागरण सभालाई सम्बोधन गर्ने क्रममा पनि ऋण नलिने बताएका थिए । चीनको भ्रमण सफल रहनेछ । चीनबाट फर्केपछि कसरी सफल भयो, यसै पनि थाहा पाउनुहुनेछ । म आफैं पनि सम्प्रेषण गर्नेछु । यत्तिकै यसो घुमेर आउन भनेर चीन जान लागेको होइन, देशको हित र भलाईका लागि जान लागेको हो, उनले भनेका थिए, सकेसम्म कतैको पनि ऋण लिन चाहँदैनौं, अहिले हाम्रो ऋण लिने, ऋण थुपार्ने अवस्था छैन । एमालेका एक नेताका अनुसार चीन सरकारले पठाएको सम्झौताको मस्यौदामा केही अपरिभाषित विषय र सन्दर्भ रहेकाले त्यसलाई थप प्रस्ट पारेर हस्ताक्षर गर्न सकिन्छ कि भन्ने विषयमा कांग्रेस र एमालेबीच छलफल चलिरहेको छ । कुनै न कुनै रूपमा बीचको बाटोबाट समाधान खोज्ने प्रयास जारी छ । कांग्रेसलाई कसरी विश्वासमा लिन सकिन्छ भनेर प्रधानमन्त्रीले आफ्नो ढंगले छलफल गरिरहनुभएको छ, ती नेताले भने, केही विज्ञसहित दुवै दलका कार्यदलबीच पनि छलफल भइरहेको छ । दुई दलबीच साझा मत बनाउन प्रधानमन्त्री ओली र कांग्रेस सभापति देउवाकै परामर्शमा एमालेबाट उपमहासचिव एवं प्रधानमन्त्रीका राजनीतिक सल्लाहकार विष्णु रिमाल, पूर्वअर्थमन्त्रीसमेत रहेका आर्थिक सल्लाहकार युवराज खतिवडा र कांग्रेसबाट महामन्त्री गगन थापालाई जिम्मेवारी दिइएको छ । कांग्रेसका अधिकांश नेताले चीनले पठाएको मस्यौदामा धेरै विषय अस्पष्ट रहेकाले थप अध्ययन र गृहकार्य नगरी अघि बढ्दा भूराजनीतिक जटिलताको जोखिम बढ्ने बताउँदै आएका छन् । चीनले पठाएको डकुमेन्टमा रहेका केही अस्पष्ट विषयलाई प्रस्ट बनाएर बीआरआई कार्यान्वयनमा आएको सन्देश दिन पाए हुन्थ्यो भन्ने प्रधानमन्त्रीको सोच होला, तर चीनले पठाएको डकुमेन्टमा धेरै कुरा प्रस्ट छैनन् । ऋण र अनुदान के हुने, ऋण लिनुपर्दा विश्व बैंक, एसियाली विकास बैंक, आईएमएफ जस्ता दातृसंस्थाबाट प्राप्त हुने सहुलियतकै मोडल लागू हुने कि फरक हुने हो ?, कांग्रेसका एक पदाधिकारीले भने, पार्टीभित्रै पनि एकथरी साथीहरूले बीआरआई परियोजना धेरै मुलुकमा सञ्चालन भए पनि मस्को र अस्ट्रेलियाको एउटा राज्यले मात्रै कार्यान्वयन योजना सम्झौतामा हस्ताक्षर गरेका छन् भने हामीले किन हतार गर्नुपर्यो भनिरहनुभएको छ । बीआरआई चीनका राष्ट्रपति सी चिनफिङले सत्तामा आएलगत्तै घोषणा गरेको महत्त्वाकांक्षी अवधारणा हो । माओवादी अध्यक्ष पुष्पकमल दाहाल नेतृत्वको सरकारका पालामा सन् २०१७ मा नेपालका तर्फबाट बीआरआई समझदारीपत्र (एमओयू) मा हस्ताक्षर गरिएको थियो । समझदारीपत्रमा नेपालका तर्फबाट तत्कालीन परराष्ट्र सचिव शंकरदास बैरागी र चीनका तर्फबाट राजदूत यु होङले हस्ताक्षर गरेका थिए । समझदारीपत्रमा हस्ताक्षर हुँदा कांग्रेस नेता प्रकाशशरण महत परराष्ट्रमन्त्री थिए । कांग्रेस प्रवक्ता एवं पूर्वपरराष्ट्रमन्त्री महत बीआरआई अघि बढाउने कुरामा आपत्ति नरहेको तर विस्तृत अध्ययन र गृहकार्यबिनै कार्यान्वयन योजनामा सम्झौता गर्न नहुने बताउँछन् । अहिले जुन खालको भूराजनीतिक परिवेश छ, यस्तो बेला कुनै देशप्रति झुकाब राखेको जस्तो सन्देश दिने गरी सम्झौतापत्रमा हस्ताक्षर गर्न हुँदैन । चीन सरकारले पठाएको डकुमेन्टमा जेजस्ता विषय समावेश छन्, त्यसैमा हस्ताक्षर गरेर जाने हो भने एकातिर ढल्किएको, रणनीतिक साझेदारी गरेको जस्तो देखिन जान्छ, उनले भने, बरु यसअघि चीनले गरेका प्रतिबद्धतालाई बीआरआईको फ्रेमवर्क भित्रै अघि बढाउन सकिन्छ, कार्यान्वयन योजना सम्झौता आवश्यक छैन । सात वर्षअघि बीआरआईसम्बन्धी समझदारीपत्रमा हस्ताक्षर गर्दा मुख्य रूपमा लगानी, कनेक्टिभिटी र प्राविधिक सहयोगलाई प्राथमिकतामा राखिएको महतले बताए । नेपालमा आएर लगानी गर्ने र प्राविधिक सहयोग दिने सवालमा कुनै आपत्ति हुन्न । पूर्वाधारमा अनुदान लिने विषयमा पनि आपत्ति छैन तर हामी अहिले ऋण लिने अवस्थामा छैनौं, उनले भने, सरकारले यसबारेमा प्रस्ट भन्न सक्नुपर्छ ।"
धरहरा चढ्न अब शुल्क,"(काठमाडौं) गत असोज ३ देखि शनिबारसम्म ९० हजारभन्दा बढीले निःशुल्क धरहरा चढे । अब आइतबारबाट भने धरहरा चढ्दा शुल्क लाग्ने भएको छ । धरहरा चढ्दा प्रतिव्यक्ति २ सय रुपैयाँ शुल्क तिर्नुपर्ने छ । विद्यार्थी, ज्येष्ठ नागरिक र अपांगता भएका व्यक्तिले भने उक्त रकममा ५० प्रतिशत छुट पाउनेछन् । उनीहरूले एक सय रुपैयाँ तिरे पुग्नेछ । सार्क राष्ट्रबाट आउने पर्यटकलाई प्रतिव्यक्ति ५ सय र सार्कबाहेक राष्ट्रबाट आउनेलाई प्रतिव्यक्ति १ हजार रुपैयाँ शुल्क तोकिएको सहरी विकास मन्त्रालयले जनाएको छ । अहिलेसम्म अन्तरिम व्यवस्थाअनुसार धरहरा खुला गरिएको भए पनि अब शुल्क निर्धारण गरेर चलाउन लागिएको केन्द्रीय आयोजना कार्यान्वयन इकाइ (भवन तथा आवास) आयोजनाका निर्देशक प्रकाश अर्यालले बताए । शुल्क लागू भएको दिन व्यवस्थापन गर्न समय लाग्ने हुँदा धरहरा चढ्न आउनेहरूका लागि केही ढिलाइ हुन सक्छ, अर्यालले भने, अहिलेसम्म बिहान १० देखि दिउँसो ४ बजेसम्म चलायौं, अब समय पनि हेरफेर गर्न सकिन्छ । यसका लागि केही समय लाग्ने उनले सुनाए । धरहरा परिसर प्रवेश गर्दा पनि ५० रुपैयाँ शुल्क लाग्नेछ । धरहरा परिसरमा व्यावसायिक भिडियो छायांकन शुल्क प्रतिघण्टा ५ हजार र व्यावसायिक फोटोग्राफी छायांकन शुल्क प्रतिघण्टा १ हजार रुपैयाँ तोकिएको मन्त्रालयले जनाएको छ । धरहरा स्तम्भमा राष्ट्रिय महत्त्वका व्यावसायिकबाहेकको विज्ञापन शुल्क प्रतिघण्टा ५ हजार रुपैयाँ पर्नेछ । प्रत्येक बुधबार एक दिन भने धरहरा चढ्न बन्द गरिनेछ । अहिले समिति नबन्दासम्म अन्तर्राष्ट्रिय सम्मेलन केन्द्र, नयाँ बानेश्वरमार्फत यसको सञ्चालन हुनेछ । यसको अध्यक्ष सहरी विकास मन्त्रालयका सचिव रहन्छन् । सरकारले काठमाडौंको धरहरा, झापाको दमक भ्युटावरसहित देशका ६ वटा भौतिक संरचनालाई विशिष्ट संरचना घोषणा गरेको छ । घोषणासँगै सरकारले ती संरचना सञ्चालन निजी क्षेत्रबाट गराउने प्रस्ताव अघि सारेको छ । सहरी विकास मन्त्रालयले विशिष्ट संरचना सञ्चालन तथा व्यवस्थापन विकास समिति (गठन) आदेश ०८१ जारी गरेर यस्तो व्यवस्था गरेको हो । त्यसैले अन्तर्राष्ट्रिय सम्मेलन केन्द्रले सार्वजनिक निजी साझेदारीअन्तर्गत कानुनबमोजिम अन्तर्राष्ट्रिय प्रतिस्पर्धा गर्ने गरी खरिदसम्बन्धी मापदण्ड बनाउने सहरी विकास सचिव मणिराम गेलालले बताए । त्यसपछि जसले आकर्षक प्रस्ताव पेस गर्छ, उनले भने, उसैले धरहरालगायत सरकारले तोकेका विशिष्ट संरचना सञ्चालन गर्नेछ । भौतिक संरचना बनाउने काम सरकारले गरेको र सञ्चालन निजी क्षेत्रलाई दिऔं भन्ने रहेको मन्त्रालयले जनायो । हामीले उपत्यकाभित्र र बाहिर गरेर ३५ वटा हाराहारी सभाहल बनाएका छौं, ६ वटा ठूला खालका संरचना मात्र संघ सरकारको मातहतमा राखिएको हो, गेलालले भने, अरू सबै पालिकालाई दिएका छौं, त्यसैले स्थानीय तहलाई विश्वास नगरेको भन्ने होइन । प्रक्रिया पूरा गरेर प्रतिस्पर्धाबाट आउने कम्पनीलाई सञ्चालन गर्न दिन कम्तीमा चार महिना लाग्ने सचिव गेलालले बताए । सधैं निःशुल्क गर्न सक्ने अवस्था देखिएन, धारा, विद्युत्, कर्मचारीको खर्च छ, उनले भने, नाफा चाहिँदैन, राज्यले व्यापार गर्ने होइन । तर सञ्चालन खर्च मात्र उठाउन न्यूनतम शुल्क निर्धारण गरिएको हो । समयतालिका बनाएर अहिले तोकिएको समयभन्दा अघिपछि पनि कर्मचारी खटाउन सकिए दैनिक करिब ३ हजारलाई सहजै व्यवस्थापन गर्न सकिने आयोजनाका निर्देशक अर्यालले बताए । अहिले निःशुल्क भएर धरहरा चढ्नेको दैनिक भीड हुन्थ्यो, उनले भने, शुल्क निर्धारण गरेपछि धरहरा चढ्ने कति आउँछन्, त्यो हेर्न बाँकी छ । धरहरा चढ्न आउनेको चाप हेरेर समय व्यवस्थापन गर्दै लगिने उनको भनाइ छ । अहिले दुईवटा लिफ्ट छन् । तर बेलाबेलामा लिफ्टमा भने समस्या आउँदा धरहरा चढ्न बन्द गर्नुपर्ने बाध्यता छ । पूरै सञ्चालन प्रणालीलाई चाहिने प्यानल बाहिरबाट ल्याउनुपर्ने भएर केही समस्या भएको हो, उनले भने, तिहारका बेला पानी पर्दा धरहराको टुप्पाको ढोका बन्द नभएर पानी सिधै लिफ्टमा समस्या भएको थियो, अहिले त्यो समस्या छैन । शुल्क उठाएर सरकारको राजस्वमा दाखिला गरिने उनले बताए । अनलाइनमार्फत शुल्क तिरेर टिकट लिने व्यवस्था भइसकेको छैन । यो काम गर्न एक महिना लाग्न सक्छ, उनले भने, त्यसैले केही दिन धरहरा परिसरमै पुगेर टिकट काटेर चढ्नुपर्छ । २०७२ सालको भूकम्पले धरहरा ढलेको थियो । त्यसैले भूकम्प गएको ९ वर्षपछि संविधान दिवसको अवसर पारेर असोज ३ बाट सर्वसाधारणका लागि धरहरा चढ्न खुला गरिएको हो । धरहराको सबै काम भने सकिसकेको छैन । इलेक्ट्रिकल काम बाँकी नै छ । धरहरा चढ्नेहरूका लागि यसले कुनै समस्या नगर्ने भएर चढ्न खुल्ला गरिएको प्रमुख अर्यालले बताए ।"
सुदूरको 'बनाना क्यापिटल',"(धनगढी)कैलाली टीकापुरका कृष्णप्रसाद हमालको चाहना छोरा डाक्टर बनोस् भन्ने थियो । तर छोरा कालु भने कृषिमा रुचि राख्न थाले । पढाइ पनि कृषितर्फ गरे । छोरा कालु हमालले २०३९ सालमा रामपुर कृषि क्याम्पसबाट बीएस्सी (एजी) पूरा गरेका थिए । कृषिमा स्नातक उत्तीर्ण हमाललाई अहिलेजस्तो कृषि प्राविधिकको जनशक्ति प्रतिस्पर्धा नभएको त्यसबेला सरकारी जागिर चाहेको भए सहजै हुन सक्थ्यो । तर हमाललाई त्यसतर्फ आकर्षण नै भएन । पढाइ पूरा गरेलगत्तै हमालले २०४० सालमा टीकापुर फर्केर केरा खेती सुरु गरे । उबेला उनले रोजेको केराको व्यावसायिक खेती अहिले जस्तो सहज थिएन । केराका अनेक जात हुन्छन् । टीकापुर क्षेत्रमा कुन जातको केराको व्यावसायिक खेती हुन्छ भन्ने नै यकिन थिएन । त्यसका लागि विभिन्न जातको परीक्षण आवश्यक थियो । टीकापुरमै उपलब्ध हरिछाल जातका १० बोट केरा लगाएर उनले त्यही वर्ष खेती सुरु गरे । सयौं बिघामा व्यावसायिक केरा खेती गर्ने उद्देश्य लिएका हमाललाई परीक्षण गर्नै १६ वर्ष बित्यो । २०५६०५७ सालतिर आएर बल्ल उनी ठूलो परिमाणमा केरा खेती गर्न सकिनेमा निश्चिन्त भए । त्यसबेला आफ्नो करिब १४ बिघा र भाडामा थप जग्गा लिएर कैलालीको नारायणपुरमा ६७ किलोमिटर पेरिफेरि क्षेत्रफलमा २६ बिघासम्ममा केरा खेती विस्तार गरें, हमालले भने । केराको व्यावसायिक खेती अध्ययनका क्रममा हमालले भारतमा गएका बेला केराका अनेक परिकार बन्न सक्ने कुरा थाहा पाएका थिए । त्यही सिकाइका आधारमा उनले केरा खेती विस्तारसँगै केराका परिकार मात्र बिक्री गर्ने रेस्टुरेन्ट टीकापुरमा पनि सञ्चालन गर्नेबारे सोच्न थाले । २०६३ सालमा रेस्टुरेन्ट सञ्चालनमा ल्याइहाले । रेस्टुरेन्टको नाम राखे बनानाज् रेस्टुरेन्ट । बनानाज् रेस्टुरेन्टमा केराका परिकारहरू मात्र उत्पादन गरेर बिक्री वितरण गर्न थाले । खाद्य प्रविधि तथा गुण नियन्त्रण कार्यालयसँग समन्वय गरेर आफ्नै बारीमा उत्पादित केराकै चिप्स, चिया, कफी बनाउन थाले । सुरुका दिनहरूमा ग्राहकको बानी पार्नै उनलाई सकस हुन थाल्यो । अधिकांशलाई केराका अनेक स्वादिला खाद्य परिकार हुन्छन् भन्नेमा धेरैलाई जानकारी नै थिएन । ग्राहकको बानी पार्न सुरुको केही समय त निःशुल्क पनि वितरण गरें । जब, ग्राहकको बानी पर्दै गयो र आकर्षण पनि बढ्दै गयो, त्यसपछि परिकारको संख्या बढाउँदै गएँ, ६५ वर्षीय हमालले भने, आम्दानी पनि मनग्गे हुन थालेपछि परिकार संख्या बढाएर ४२ मा पुर्यायौं । बनानाज् रेस्टुरेन्टले हमाललाई नाफा मात्रै दिएन, बेग्लै परिचयको उचाइ पनि दियो । हमाललाई सबैले बनाना किङ का नामले चिन्न थाले । स्थानीय स्तरमा मात्रै होइन, बनाना किङ चौतर्फी परिचय बन्यो उनको । केराको रोटी, तरकारीदेखि ब्रान्डीसम्म बन्न थाले । चुकाउनी, अचार, नम्किन, तरकारी, फिंगरचिप्स, पकौडा, मःमः, खिर, परौठा, स्विट बल, चिप्सहरू त भई नै हाले । त्यसपछि त रिसोर्टमा केराका परिकारहरूको स्वाद चाख्न आउनेहरूको झन् धेरै घुइँचो हुन थाल्यो । एकचोटि आएका ग्राहक फर्कीफर्की आउन थाले । रेस्टुरेन्टसँगै हमालले २०६६ सालतिर छोरा अनुजको नाममा टीकापुर पार्क नजिकै करिब साढे तीन कट्ठा क्षेत्रफलमा बनाना रिसोर्ट पनि स्थापना गरे । रेस्टुरेन्ट चम्केकै थियो, रिसोर्ट पनि चम्कियो । टीकापुर पार्क पनि चल्न थालेपछि पार्क घुमघाममा आउनेहरू रिसोर्टमा आएर बनानाका परिकारका स्वादमा मग्न हुन थाले । तत्कालीन राजा महेन्द्रले २०२८ सालदेखि बसाएको टीकापुर नगरको परिचय केराका परिकार पाइने गन्तव्यका रूपमा स्थापित हुन गयो । टीकापुरको परिचय नै बनाना रिसोर्टरेस्टुरेन्ट र टीकापुर पार्क भन्ने भयो, हमालले भने । हमालका अनुसार रिसोर्ट र रेस्टुरेन्ट राम्रो चल्न थालेपछि दैनिक २० हजारसम्मको केरा परिकारको उत्पादन र बिक्री हुन थाल्यो । खेती, रेस्टुरेन्ट र रिसोर्ट गरी ४० जनालाई त प्रत्यक्ष रोजगारी दिएका थियौं, हमालले भने । केरा खेती सुरु गर्दा उनले केरालाई वैकल्पिक खाद्य स्रोतका रूपमा विकास गर्ने हमालको चाहनाले उनलाई बनाना किङ को परिचय दियो । कालु दाइलाई त सबैले बनाना किङ भनेरै चिन्छौं, टीकापुरका रमेश बोहराले भने । व्यवसायी हमालले केरामा रुचि राख्ने जिल्ला बाहिरका अन्य किसान र व्यवसायीहरूलाई केराका परिकार बनाउने तालिमसमेत दिँदै आएको उनले बताए ।चार दशकअघि कृषि विषयका स्नातक हमाल व्यवसाय सुरु गर्दा होस् या अहिले उनको बुझाइ र दृष्टिकोण समान छ । उनलाई सरकारी सेवामा नगएकामा वा केरा व्यवसायमा लागेकामा कुनै पश्चाताप छैन, बरु गर्व गर्छन् । म रिटायर्ड नहुने पेसा रोज्न चाहन्थें, हमालले भने, म सँगै पढेर सरकारी जागिर गरेका साथीहरू अहिले रिटायर्डपछि दिक्दारीमा देखिन्छन् । म बिन्दास छु । ६५ वर्षको उमेरमा पनि नयाँनयाँ परियोजना सुरु गर्दै छु । नेपाल र सुदूरपश्चिम आत्मनिर्भर बन्न सक्ने एउटै आधार कृषि पर्यटन हो भन्ठान्छन् हमाल । हामीले बिक्री गर्ने भनेकै यहाँको एग्रो टुरिजम हो, उनी भन्छन्, भारत र चिनियाँहरूका लागि नेपाल उत्कृष्ट गन्तव्य हो । हमालकै दाबीमा बनाना रेस्टुरेन्ट पनि एग्रो टुरिजमको उदाहरण हो । अहिले उनले बनाना रेस्टुरेन्टसँगै रानी महल रिसोर्ट र दौलतपुर रिसोर्ट सञ्चालनका लागि पूर्वाधार तयार गरिरहेको हमालले बताए । रानी महल रिसोर्ट चिसापानीस्थित राष्ट्रिय गौरवको सिँचाइ आयोजना रानी, जमरा, कुलरिया सिँचाइ कुलोको इतिहाससँग जोडिएको छ । रानी, जमरा, कुलरिया सिँचाइ कुलो १९५३ सालमा निर्माण भएको बताइन्छ । उक्त कुलो निर्माण गराउने रानीकै महल भएको जग्गामा रानी महल रेस्टुरेन्ट सञ्चालन गरिरहेको हमालले बताए । कर्णाली किनारमा रहेको त्यस ठाउँको बेग्लै महत्त्व छ, हमालले भने, रानी महलमा पर्यटकहरूका लागि थप सेवासुविधासहित केराकै परिकारहरू उपलब्ध गराउने लक्ष्य छ ।नेपालमा उपलब्ध फलफूलहरूलाई खाद्यका रूपमा प्रयोग गर्न सके खाद्यान्न अभाव पनि न्यूनीकरण हुँदै जाने उनको भनाइ छ । मैले केराको परिकारलाई ब्रान्डिङ गरें, अर्को व्यवसायीले सुन्तला गर्न सक्छ, कसैले आँप त अर्कोले स्याउ गर्न सक्छ, हमालले भने, बाहिरका उत्पादन आएर धानिएका हामीहरूसँग बजारको कुनै अभाव छैन, हमालले भने, सरकारले केवल वातावरण बनाइदिए हुन्छ । केरा आफैंमा बहुउपयोगी खाद्य उत्पादन हो । खाद्य वस्तु मात्रै होइन केराका अनेक स्वास्थ्य फाइदाहरू पनि छन् । स्वास्थ्यकर्मीहरूका अनुसार मधुमेह, उच्च रक्तचाप, युरिक एसिडलगायत स्वास्थ्य समस्याहरूमा केराका परिकारहरू उपयोगी मानिन्छन् । केरामा प्रोटिन, कार्बोहाइड्रेट, क्याल्सियम, फस्फोरस, फाइबरलगायतका तत्त्वहरू पाइन्छन् । बनाना रेस्टुरेन्टमा उपलब्ध हुने केराको जुस निकै प्रख्यात छ । पोसिलो फलका रूपमा प्रयोग हुने भएकाले सबैका लागि केराको जुस उपयोगी हुने गरेको टीकापुरका धनबहादुर रावल बताउँछन् । केराको फल मात्रै खाद्य सामग्रीका रूपमा उपयोग हुने गरेको छ । केराको थाम र पातबाट विभिन्न हस्तकलाका सामग्री उत्पादन गर्ने गरिएको हमाल बताउँछन् । केराबाट सजावटका लागि विभिन्न सामग्रीहरू पनि उत्पादन गर्ने गरिएको छ । यसरी टीकापुरका कालु बनाना किङसँगै उनलाई विभिन्न मानसम्मान पनि प्राप्त भयो । २०७२ सालमा उनले दुई लाख रुपैयाँसहित राष्ट्रपति सर्वोत्कृष्ट कृषक पुरस्कार पनि पाए । तत्कालीन समयमा क्षेत्रीय र जिल्लास्तरबाट पनि उनी उत्कृष्ट कृषकसम्बन्धी थुप्रै पुरस्कारले सम्मानित भए । जेसिजको राष्ट्रिय युवा पुरस्कार र राष्ट्रिय कृषि अनुसन्धानबाट उत्कृष्ट कृषक पुरस्कारलगायत उनले प्राप्त गरेका पुरस्कार र सम्मानहरू हुन् । चार वर्षअघि अंशबन्डाको घरायसी झमेलामा अल्झिएको बताउने हमालले समस्या सल्टिन करिब पाँच वर्ष समय लागेको बताए । चार वर्षअघि पारिवारिक अंशबन्डाको झमेलामा फसेर व्यवसायमा केही नोक्सानी भयो, हमालले भने, रिसोर्ट छोरा अनुजको अंशबन्डाको भागमा पर्यो । तर छोराले रिसोर्ट राम्रोसँग चलाउन सकेन ।करिब पाँच वर्ष अंशबन्डालगायतका पारिवारिक झमेलामा अल्झिएका हमाल २०८० मंसिरमा पारिवारिक समस्याहरू सल्टिएपछि पुरानै लयमा फर्किन लागेको बताउँछन् । अंशबन्डापछि हाल मेरो भागमा रहेको करिब तीन बिघामा केरा खेती छ । रेस्टुरेन्ट सञ्चालनमै छ । बनाना रेस्टुरेन्टकै जगमा टेकेर केराकै परिकारहरूको बजारीकरण गर्ने उद्देश्यले अब फेरि खेती विस्तार र थप दुई वटा बनाना रेस्टुरेन्ट व्यवसाय विस्तार गर्ने योजना छ, उनले भने ।कैलाली सुदूरपश्चिममा ठूलो मात्रामा केरा उत्पादन हुने क्षेत्र हो । केरा खेतीको क्षेत्रफल हरेक वर्ष वृद्धि भइरहेको तथ्यांक छ । चिसापानीबाट सुरु भएको रानी, जमरा, कुलरिया सिँचाइ आयोजना अन्तर्गत सञ्चालित कृषि कार्यक्रमले केरा खेती विस्तारका लागि अनुदान दिने गरेको छ । कृषि ज्ञान केन्द्र कैलालीका अनुसार कैलालीमा करिब ८ सय ७५ हेक्टर क्षेत्रफलमा केरा खेती हुने गरेको छ । वार्षिक २८ हजार मेट्रिक टनभन्दा बढी परिमाणमा केरा उत्पादन हुने गरेको छ ।"
भत्ता विवादले चिकित्सा शिक्षामा 'पीजी' पढाइ अनिश्चित,"(काठमाडौं)विद्यार्थीलाई दिने निर्वाह भत्ताका विषयमा चिकित्सा शिक्षा आयोग र निजी मेडिकल कलेज सञ्चालकबीच असमझदारी हुँदा स्नातकोत्तर तहमा चिकित्सा शिक्षा (पीजी) को प्रवेश परीक्षा, भर्ना र पढाइ अनिनिश्चित भएको छ ।एमडी, एमएस, एमडीएस पठनपाठन गर्दा सरकारले तोकेबराबरको निर्वाह भत्ता दिन नसक्ने निजी मेडिकल कलेजहरूले अडान लिएका छन् । आयोगले भने विद्यार्थीले निर्वाह भत्ता पाउने सुनिश्चित भए मात्र सिट निर्धारण गरी एकीकृत प्रवेश परीक्षा, विद्यार्थी भर्नालगायत शैक्षिक कार्यक्रम अघि बढाउन सकिने जनाएको छ । गत भदौ पहिलो साता आयोगले चिकित्सा शिक्षाको स्नातकोत्तर तहमा सिट निर्धारणका लागि सेल्फ अप्राइजल फाराम भर्न आह्वान गरेको थियो । तर मेडिकल कलेजहरूले त्यसको अवज्ञा गर्दै आएका छन् । आयोगले शुक्रबार पुनः मंसिर ११ सम्म फाराम भर्न सक्ने म्याद तोकेको छ । आयोगका उपसचिव रुद्रप्रसाद रेग्मीले स्नातकोत्तर तहमा चिकित्सा शिक्षाका विभिन्न विधाका कार्यक्रम सञ्चालन गर्ने विश्वविद्यालय आंगिक तथा सम्बन्धन प्राप्त कलेजहरू, प्रतिष्ठानलाई सेल्फ अप्राइजल फाराम भर्न छुट भएको भए आवेदन दिन आग्रह गरेका छन् ।शैक्षिक क्यालेन्डरअनुसार मंसिरसम्म सिट निर्धारण, प्रवेश परीक्षा, भर्ना सकेर कक्षा सञ्चालन हुनुपर्ने हो । तर विवाद देखिँदा सिट निर्धारणसमेत हुन सकेको छैन । आयोगले निजी मेडिकल कलेजहरूलाई फाराम बुझाउन अन्तिम मौका दिएको आयोगका एक सदस्यले बताए । केही मेडिकल कलेजहरू तोकिएको निर्वाह भत्ता दिएर भर्ना गर्न तयार हुनुहुन्छ, उनले भने, अन्तिम पटक मौका दिएका हौं । फाराम बुझाउने कलेजहरूको अनुगमन गरेर सिट निर्धारण गर्दै शैक्षिक कार्यक्रम अघि बढाउँछौं । सरकारी र निजीमा करिब ११ सय सिटमा पीजीको पढाइ हुँदै आएको छ । निजीले फाराम नबुझाए सरकारीमा मात्र शैक्षिक कार्यक्रम अघि बढाउने तयारी आयोगको छ । ११ सयमध्ये करिब ७ सय सिटमा निजी मेडिकल कलेजले पढाउँदै आएका छन् ।पीजीको पठनपाठनमा अन्योल देखिएपछि प्रधानमन्त्री तथा आयोगका अध्यक्ष केपी शर्मा ओलीले असमझदारी मिलाउन पटकपटक निर्देशन दिएका छन् । शुक्रबार ओलीसहित स्वास्थ्यमन्त्री तथा सहअध्यक्ष प्रदीप पौडेल, शिक्षामन्त्री तथा सहअध्यक्ष विद्या भट्टराई, आयोग र कलेज सञ्चालकहरूबीच पनि छलफल भएको थियो । प्रधानमन्त्री सकारात्मक भए पनि समस्याले निकास नपाएको एसोसिएसन अफ प्राइभेट मेडिकल एन्ड डेन्टल कलेज अफ नेपालका अध्यक्ष डा ज्ञानेन्द्र कार्कीले बताए । गतसाता पनि प्रधानमन्त्री ओलीले आयोगका उपाध्यक्ष अञ्जनीकुमार झालगायतसँग परामर्श गरेका थिए । राष्ट्रिय स्वार्थअनुसार र न्यायोचित तरिकाले नेपालका विद्यार्थी स्वदेशमै पढ्न पाउन वातावरण बनाउन निर्देशन दिएको उनको सचिवालयले जनाएको छ ।स्नातकोत्तर अध्ययनरत चिकित्सक विद्यार्थीलाई मेडिकल कलेजहरूले मासिक १९ देखि २४ हजार रुपैयाँसम्म निर्वाह भत्ता दिएर पढाउँदै आएका छन् । सरकारले ८ औं तहको चिकित्सक वा सो समान निर्वाह भत्ता दिनुपर्ने व्यवस्था गरेको छ । ८ औं तहको पारिश्रमिक ४८ हजार ७ सय ३७ रुपैयाँ तोकिएको छ । स्वास्थ्यकर्मीका लागि सुरक्षित कार्यस्थल संघर्ष समितिसँग सम्झौता गर्दै स्वास्थ्य मन्त्रालयले आवासीय चिकित्सकको न्यूनतम सेवासुविधा सरकारीसरह गर्ने निर्णय गरेको थियो । मन्त्रालयले त्यसलाई कार्यान्वयन गर्न आयोगमा समेत पत्राचार गरेको छ । अध्यक्ष कार्कीले भने सरकारी बराबर भत्ता दिएर निजी कलेजहरूले पठनपाठन गर्न नसक्ने बताए । सरकारले एक वर्षमा दुई शैक्षिक सत्र सञ्चालन गर्न, विदेशी विद्यार्थी ल्याउन पढाउन, स्वदेशी विद्यार्थी नेपालमै पढ्ने वातावरण बनाउन र शुल्क वृद्धि गर्ने लगायत कुनै पनि हाम्रा कुरा पूरा गर्न सकेन, उनले भने, कलेजहरूले शुल्कभन्दा बढी भत्ता दिएर यथास्थितिमा पढाउन सक्दैनन् । पीजीको शुल्क २३ लाख तोकिएको छ ।संघर्ष समितिले भने सरकारीसरह निर्वाह भत्तासहित स्नातकोत्तर तहको पठनपाठन निःशुल्क गर्नुपर्ने माग अघि सारेको छ । समितिका संयोजक डा शेषराज घिमिरेले विज्ञप्ति जारी गर्दै निर्वाह भत्ता दिनुको सट्टा शुल्क वृद्धि गर्न सौदाबाजी गर्ने मेडिकल कलेज सञ्चालकलाई कारबाही गर्नुपर्ने बताएका छन् । संघर्ष समिति मेडिकल अधिकृत, सरकारी र निजी मेडिकल केलजका आवासीय चिकित्सकहरूको साझा संस्था हो । समितिका सहसंयोजक डा अरुण उप्रेतीले सरकारीसरह वार्षिक १३ महिनाको तलब सुविधा नदिए मान्य नहुने बताए । स्नातकोत्तर अध्ययनरत चिकित्सकहरू सातामा २८ देखि ७२ घण्टासम्म काम गर्दै पढ्ने भएकाले उनीहरूकै भरमा कलेजहरू सञ्चालन हुँदै आएकाले शुल्क तिर्नु नपर्ने आवासीय चिकित्सकहरूको भनाइ छ । आयोगका उपाध्यक्ष डा झाले निजी, सरकारी सबैखाले मेडिकल कलेजले सरकारले तोकेको निर्वाह भत्ता दिनुपर्ने बताए । आयोगले माघमा प्रवेश परीक्षा लिने गरी काम गरिरहेको छ । कोही फाराम भर्न छुटेका छन् कि भनेर पुनः म्याद थप गरेका हौं, उनले भने, जतिले सिट निर्धारणका लागि स्वेच्छिक रूपमा आवेदन दिन्छन् । तिनीहरूमा सिट निर्धारण गरेर पीजीको शैक्षिक कार्यक्रम अघि बढ्छ ।"
उपनिर्वाचनमा मुख्य दलबीच प्रतिष्ठाको प्रतिस्पर्धा,"(सुर्खेत), (दोलखा), (कालीकोट) मंसिर १६ मा हुने स्थानीय तह उपनिर्वाचनमा मुख्य दलहरू कांग्रेस, एमाले र माओवादी एकअर्काको गढ भत्काउने र आफ्नो वर्चस्व कायम राख्ने गरी चुनावी प्रचारप्रसारमा व्यस्त छन् । देशभर स्थानीय तहका ४१ पदमा उपनिर्वाचन हुँदै छ । रुकुम पूर्वको पुथाउत्तरगंगा२ को वडाध्यक्ष र जिल्ला समन्वय समिति ओखलढुंगा तथा कैलालीमा निर्विरोध निर्वाचितको नतिजा आइसकेको छ ।कर्णाली प्रदेशका ११ नगरपालिका उपप्रमुख, गाउँपालिका अध्यक्ष, उपाध्यक्ष तथा ५ वडाध्यक्ष पदमा उपनिर्वाचन हुँदै छ । जसका लागि ३५ जनाले उम्मेदवारी दर्ता गराएका छन् । उपनिर्वाचनका कारण गाउँबस्तीहरू गुल्जार हुन थालेको दैलेखको महाबु गाउँपालिका४ का शेरबहादुर बुढाले बताए । अहिले त जता जाऊ चुनावकै रौनक छ, उनले भने, कुनै न कुनै पार्टीको चुनावी प्रचार भइरहेको छ, घरदैलोले पनि मुख्य निर्वाचनकै झल्को दिइरहेको छ । महाबु गाउँपालिकामा अध्यक्षका लागि कांग्रेसबाट झलकबहादुर भण्डारी, माओवादीबाट जंगबहादुर बराल मगर, एमालेबाट जंगबहादुर शाहीलगायत ७ जनाले उम्मेदवारी दिएका छन् । २०७९ माघ २७ मा हृदयाघातका कारण गाउँपालिका अध्यक्ष लछुमन गुरुङको निधन भएको थियो । उनी २ हजार ७ सय मत ल्याएर गाउँपालिका अध्यक्षमा निर्वाचित भएका थिए । गत वर्षको भूकम्पले ठूलो क्षति पुर्याएको जाजरकोटको नलगाड नगरपालिका पनि चुनावमय भएको नलगाड४ का राजु महरले बताए । जताततै झन्डासहित गाडीको लस्कर, माइकिङ र गावैपिच्छे आमसभा छ, उनले भने, सबै दलले जिल्लाभरिका सबै कार्यकर्तालाई यहाँ केन्द्रित गराएकाले पनि उपनिर्वाचनको माहोलले सबै बस्ती गुल्जार छन् । नलगाडमा उपप्रमुखका लागि कांग्रेसबाट इन्द्रा चन्द सिंह, एमालेबाट सुनिता बोहोरा, माओवादीबाट देवका लामिछाने प्रतिस्पर्धामा छन् । कांग्रेसबाट निर्वाचित उपप्रमुख सरिता सिंहको गत वर्ष कात्तिक १७ को भूकम्पमा परी निधन भएको थियो । उनी ५ हजार ४ सय मतसहित विजयी भएकी थिइन् ।त्यस्तै हुम्लाको सर्केगाड गाउँपालिकाको उपाध्यक्षका लागि कांग्रेसबाट सविता बुढा, एमालेबाट जाना शाही र माओवादीबाट देवकी तिमल्सेनालगायत ५ जनाले उम्मेदवारी दिएका छन् । गत भदौ ४ मा सुर्खेतबाट नेपालगन्ज जाँदै गरेको गाडी दुर्घटना हुँदा सर्केगाडका उपाध्यक्ष चन्द्रसिंह कार्कीको मृत्यु भएको थियो । गत स्थानीय तह निर्वाचनमा माओवादीबाट उपाध्यक्ष निर्वाचित उनले ३ हजार २६ मत पाएका थिए । यो उपनिर्वाचनलाई मुख्य दलहरूले २०८४ मा हुने निर्वाचनको प्रक्षेपणका रूपमा लिएको राजनीतिक विश्लेषक दुर्गाप्रसाद सापकोटाले बताए । उपनिर्वाचन हुने ठाउँमा केन्द्रीय नेता र कार्यकर्ता दलबलसहित केन्द्रित छन्, आफ्नो विरासत कायम गर्ने र अर्काको वर्चस्व भत्काउने अवसरका रूपमा उपनिर्वाचनलाई लिएका छन्, उनले भने, उनीहरूको लक्ष्य पूरा होलानहोला, तर यसलाई प्रमुख राजनीतिक दलहरूको भविष्यका रूपमा पनि हेरिएको छ । मध्यपश्चिम विश्वविद्यालयका पूर्वडिन पीताम्बर ढकाल उपनिर्वाचन दलहरूलाई चुनौतीसँगै अवसर पनि भएको बताउँछन् । स्थानीय निर्वाचनमा यसअघिका उम्मेदवारको पनि धेरै ठूलो मतान्तर छैन, त्यसैले मतदातालाई आफ्नो पक्षमा पार्ने जोड सबै दलको छ, उनले भने, आफ्नो जनमत घटेको वा बढेको छ भन्ने सर्वेक्षणका रूपमा ठूला दलले यो उपनिर्वाचनलाई लिन जरुरी छ ।उपनिर्वाचनमा कर्णालीका ८ पालिकामा झन्डै ४२ हजार बढी मतदाताले भाग लिने निर्वाचन आयोगले जनाएको छ । कर्णालीका अन्य ५ स्थानमा वडाध्यक्षका लागि पनि मतदान हुँदै छ, जसमा ३ वटै प्रमुख दल मुख्य प्रतिस्पर्धामा छन् । वडा तहको निर्वाचनमा पनि केन्द्रीय नेताको उपस्थिति भइरहेको जाजरकोटको कुशे गाउँपालिका७ का पृथ्वीबहादुर विकले बताए । गत वर्ष कात्तिकमा गएको भूकम्पका कारण गाउँहरू सुनसान थिए, अहिले त दिनहुँ कुनै न कुनै टोलमा कार्यक्रम भइरहेका छन्, उनले भने, हामीलाई त अहिले पुनर्निर्माणभन्दा पनि चुनावको चटारोले छोएको छ ।गौरीशंकरमा मतदाता रिझाउँदै केन्द्रीय नेताउपनिर्वाचन नजिकिँदै जाँदा दोलखाको गौरीशंकर गाउँपालिकामा चुनावी सरगर्मी बढेको छ । गौरीशंकरमा उपाध्यक्ष पदका लागि निर्वाचन हुँदै छ । जिल्लादेखि केन्द्रसम्म पहुँच बनाएका नेताको पालिका भएकाले चुनावी माहोल तातेको हो । कांग्रेसबाट विजयी भएका श्यामसुन्दर तामाङको निधनपछि रिक्त रहेको उपाध्यक्ष पदका लागि हुन लागेको उपनिर्वाचनलाई मुख्य दलहरूले प्रतिष्ठाको विषय बनाएका छन् । पूर्वसूचना तथा सञ्चारमन्त्री रहेका एमाले पोलिटब्युरो सदस्य पार्वत गुरुङ, माओवादी नेतृ तथा पूर्वराज्यमन्त्री देवी खड्का, बहालवाला प्रतिनिधिसभा सदस्य गंगा कार्की, माओवादीका केन्द्रीय सदस्य तथा वाग्मती प्रदेशका पूर्वमन्त्री विशाल खड्का, कांग्रेसका निवर्तनमान जिल्ला सभापति रुद्रबहादुर खड्कालगायतको पालिका भएकाले गौरीशंकर यतिबेला चर्चामा रहेको हो । २०७४ मा पालिका अध्यक्ष र उपाध्यक्ष दुवै पदमा विजयी भएको एमाले आफ्नो पुरानो विरासत फर्काउने कसरतमा छ । २०७९ मा माओवादी र एकीकृत समाजवादीसँग गठबन्धन गरेर उपाध्यक्ष पद जितेको कांग्रेस उक्त पद गुम्न नदिने गरी चुनावी प्रतिस्पर्धामा होमिएको छ । यस्तै २०७९ मा गठबन्धन गरेर पालिकासहित ५ वडाध्यक्ष जितेको माओवादी सत्तामा रहेका दललाई पराजित गरेर शक्ति देखाउने होडमा छ । मनोनयन दर्ताको दिन कांग्रेस केन्द्रीय सदस्य तथा प्रतिनिधिसभा सदस्य मोहन बस्नेतले उम्मेदवार पासदिकी शेर्पालाई जिताउन मतदातालाई अपिल गरे । कांग्रेसकै केन्द्रीय सदस्य तथा वाग्मती प्रदेशका अर्थमन्त्री कुन्दनराज काफ्ले र अर्का केन्द्रीय सदस्य अजयबाबु शिवाकोटी पनि पासदिकी शेर्पालाई भोट माग्न घर दैलो गरिरहेका छन् । पूर्वमन्त्री एवं एमाले पोलिटब्युरो सदस्य गुरुङ मतदाता रिझाउन व्यस्त छन् । एमालेको उपाध्यक्ष पदकी उम्मेदवार उमा लुंगेली मगर शेर्पालाई लिएर पूर्वमन्त्री गुरुङ मतदाताको घरदैलो गरिरहेका छन् । विगतमा विकासका अधुरा काम पूरा गर्न सुशासनका लागि योग्य र सक्षम उम्मेदवार लिएर घरदैलो गरिहेका छौं, उनले भने । माओवादीबाट देवी खड्का, संघीय सांसद गंगा कार्की, केन्द्रीय सदस्य एवं वाग्मती प्रदेशका पूर्वमन्त्री विशाल खड्का उपाध्यक्ष पदकी उम्मेदवार निमलेकी शेर्पासँगै घर दैलोमा खटिएका छन् । पालिका अध्यक्ष र उपाध्यक्ष एकै पार्टीको भए विकासले गति लिन र अराजकता रोक्न सकिने भएको भन्दै मतदातालाई रिझाइरहेका छन् । विगतमा गर्न नसकेको काम अहिले गर्छौं भन्दै मत मागिरहेका छौं, पूर्वमन्त्री विशाल खड्काले भने ।एकीकृत समाजवादी पनि चुनावी मैदानमा एक्लै होमिएर आफ्नो उपस्थिति देखाउने कसरतमा छ । पहिलोपल्ट स्थानीय तह निर्वाचनमा भाग लिएको राष्ट्रिय स्वतन्त्र पार्टी (रास्वपा) विकट मानिएको पालिकामा ठूला भनिएका दललाई धक्का दिने गरी चुनावी अभियानमा छ । त्रिपक्षीय प्रतिस्पर्धा रहेको गौरीशंकरमा एकीकृत समाजवादी र रास्वपाका उम्मेदवारसमेत मैदानमा आएपछि गौरीशंकरको चुनाव रोचक हुने अनुमान गरिएको छ । एकीकृत समाजवादीबाट रविना खड्का र रास्वपाबाट गोमा श्रेष्ठ उम्मेदवार छन् । गौरीशंकरमा राप्रपा र जसपासहित ९ जना स्वतन्त्र उम्मेदवार पनि चुनावी मैदानमा होमिएका छन् । ९ वटा वडा रहेको गौरीशंकरमा १२ वटा मतदान केन्द्रमा १५ हजार ७१८ मतदाता छन् । तिलागुफा४ मा पहिरो पीडितबीच प्रतिस्पर्धा कालीकोटको तिलागुफा४ राचुली गाउँमा चुनावी रौनक बढेको छ । ०७९ असोज २३ मा तिलागुफा४ का वडाध्यक्ष परबहादुर शाही पहिरोमा परेर बेपत्ता भएका थिए । वडाध्यक्षसहित १३ जना मलामीलाई ०७९ मा राचुली गाउँको खोलाबाट उप्किएर आएको पहिरोले तिलानदीको भेलमा बेपत्ता बनाएको थियो । नेपाल मजदुर किसान पार्टीको वर्चस्व मानिने राचुलीमा ०७९ को वैशाखमा नेमकिपाका उम्मेदवार हराउन एमाले, कांग्रेस र माओवादी केन्द्रले गठबन्धन गरेका थिए । यसपटक उपचुनावमा माओवादीले तत्कालीन वडाध्यक्ष परबहादुरकी पत्नी नैशोभा शाहीलाई उम्मेदवार बनाएको छ । एमालेबाट ऐनबहादुर शाही, नेमकिपाबाट खड्कराज शाही, कांग्रेसबाट पैलबहादुर शाही, राप्रपाबाट गोगनबहादुर शाही, रास्वपाबाट गगन बम उम्मेदवार छन् ।"
महिनावारीमा मन्दिरछेउको पुल तर्न नमिल्दा रोकिन्छ पढाइ,"(अछाम)दैलेखको आठबिस नगरपालिका६ की १४ वर्षीया कविता सिंह ठकुरी अछामको पञ्चदेवल विनायक नगरपालिका९, चिल्तडास्थित चण्डिका माध्यमिक विद्यालयमा १० कक्षामा पढ्छिन् । गत असारयता उनी झन्डै महिना दिन कक्षामा अनुपस्थित भइन् । यसको कारण हो नियमित आउजाउ गर्ने पुलमा लट्ठा चुँडिएको छ, विकल्पमा रहेको अर्को पुलछेउ मन्दिर छ । महिनावारी भएका बेला त्यो पुल तर्न नमिल्ने मान्यता छ । अछामको पञ्चदेवल विनायक९ कालेकाँडा र दैलेख जोड्ने कर्णाली नदीमा रहेको झोलुंगे पुलमा गत जेठ २७ मा सामान बोकेका १३ खच्चडको भार थेग्न नसकेर लट्ठा चुँडिएको थियो । कोल्टे परेको उक्त झोलुंगे पुल अझै मर्मत गरिएको छैन । त्यसको विकल्पमा एक किलोमिटर टाढाको अर्को पुल तर्नुपर्छ । त्यस पुलमा दुवैतर्फ नैनेल देवताको मन्दिर छ । महिनावारीपछि पनि चारपाँच दिनसम्मै पूजाआजा गर्न र मन्दिरनजिक जान नपाइने मान्यता रहेको स्थानीय बताउँछन् । महिनावारी भएका बेला परीक्षा पर्यो, जरुरी पाठ पढाउने दिन भयो भने कोल्टे परेकै पुलबाट डरैडर स्कुल जान्छौं, कविताले भनिन्, नत्र हरेक महिना स्कुल छुट्छ ।मन्दिरका कारण पुलमा आउजाउ गर्न नमिल्ने विश्वासका कारण चण्डिका माविमा कक्षा ८, ९ र १० का करिब २५ छात्राले महिनामा १० दिनजति पढाइ छुटाउँछन् । हाजिर नहुँदा प्रतिदिन २० रुपैयाँ जरिवाना तिर्नुपर्ने विद्यालयको नियम छ । महिनावारी हुँदा मन्दिर भएको पुलबाट हिँडे अनिष्ट हुन्छ भन्छन्, हामीलाई पनि हिँड्न डरै लाग्छ, अर्की छात्रा गीता सुनारले भनिन्, स्कुल नजाँदा पढाइ छुट्छ, स्कुललाई जरिवाना पनि बुझाउनुपर्छ । गत जेठमा झोलुंगे पुलको लट्ठा चुँडिएपछि दैलेखपट्टिका विद्यार्थीलाई विकल्पको पुल प्रयोग गरेर विद्यालय पुग्न करिब एक घण्टा लाग्छ । पहिलेको पुलबाट जान त १० मिनेटमै स्कुल पुगिन्थ्यो, चण्डिका माविमा कक्षा ७ मा अध्ययनरत आठबिस५ की तुल्सी चौलागाईंले भनिन् । पछिल्लो समय छात्रा अनियमित हुने क्रम बढेको चण्डिका माविका शिक्षक जनक न्यौपानेले बताए । केही छात्रा जोखिम मोलेर विद्यालय आउने गर्छन् । अधिकांश छात्रा महिनावारीको १० दिनसम्म विद्यालयमा अनुपस्थित हुन्छन्, हरेक महिना १० दिन पढाइ छुट्नु भनेको सामान्य होइन, उनले भने, पहिले राम्रो पढाइ भएका छात्रा अहिले कमजोर हुँदै गएका छन् । अछामतर्फ रहेको उक्त विद्यालयमा कक्षा ८, ९, १० दैलेखका विद्यार्थीका कारण मात्र चल्न सम्भव भएको पनि उनले बताए । शिक्षक न्यौपानेले मन्दिर भएकै पुलबाट आउन सुझाव दिँदा पनि छात्राहरू परापूर्वकालदेखि मनमा डर पैदा गरिएका कारण नआउने गरेको बताए । यस विषयमा संसद्मा समेत कुरा उठेको थियो । सरोकारवालाले फिल्डमै प्राविधिक कर्मचारी पठाएर पुलको अवस्था अध्ययन गरेका थिए । प्राविधिक टोलीको प्रतिवेदनले पुल मर्मत गरेर मात्रै सञ्चालन गर्न सक्ने अवस्था नरहेकाले नयाँ निर्माण गर्नुपर्ने निष्कर्ष निकाल्यो । समय बित्दै जाँदा सरोकारवालाले पनि त्यो घटना बिर्संदै गएको स्थानीयको गुनासो छ । घुमाउरो बाटो प्रयोग गर्नुपर्ने बाध्यताका कारण अछाम र दैलेखका कतिपय मानिसले कोल्टे परेकै पुलबाट जोखिम मोलेर पुल तर्ने गरेका छन् । मन्दिर रहेको पुल उनीहरूले तर्न नमिल्ने स्थानीयको विश्वास छ । ८ महिना पुगेका गर्भवतीले पनि मन्दिरनजिकको पुलबाट आवतजावत गर्न नमिल्ने मान्यता रहेको पञ्चदेवल विनायक९ की भानादेवी कार्कीले बताइन् । गर्भावस्थामा अन्यत्र पनि पुल तर्नु हुँदैन भनिन्छ । झन् यहाँ त पुल छेउमा ठूलै देवताको मन्दिर भएकाले मिल्ने कुरै भएन, उनले भनिन्, हाम्रो मुख्य बजार भनेकै दैलेखको खिड्कीज्युला हो । गर्भवती भएको ८९ महिनामा पनि बजारतिर जानुपर्ने हुन्छ । मेडिकल पनि उतैतिर छन् । यही जीर्ण पुलबाटै नगई धर छैन । पञ्चदेवल विनायक९ का वडाध्यक्ष रामप्रसाद जैसी नैनेल देवताप्रति स्थानीयको धेरै विश्वास भएकाले महिला तथा किशोरीले डरले पुरानो चलन तोड्न नसकेको बताउँछन् । अर्को पुल अपायक भएका कारण गर्भवती र महिनावारी भएका महिलाले लट्ठा चुँडिएकै पुलबाट दैलेखको खिड्कीज्युला बजार आउजाउ गरिरहेका छन्, उनले भने, पुल बनाउने विषयमा सरोकारवाला मौन भइसके । एक किलोमिटरको पुल पनि हालसालै बनेको वडाध्यक्ष जैसीले बताए । तर त्यो लट्ठा चुँडिएको झोलुंगे पुलको विकल्पमा बनाइएको होइन, पहिलेदेखि निर्माण भइरहेको थियो, उनले भने । दुवैतिर नैनेल देवताको मन्दिर रहेका कारण कम्तीमा १० मिटर तल पुल बनाउन स्थानीयले पहिले नै आग्रह गरेको भए पनि सरोकारवालाले नसुनेको वडाध्यक्ष जैसीले बताए । नैनेल देवतालाई कर्णाली तारेर लैजाने क्रममा ठिटुवा (धागो) को रस्सी बनाएर सजिलै तार्न सकेको भन्दै सम्मानस्वरूप त्यस ठाउँको दुवैतिर मन्दिर बनाइएको उनले जानकारी दिए । पुल कोल्टे फर्केर खच्चड अड्किएको समयमा स्थानीय प्रशासनले पुल प्रयोगमा रोक लगाएको थियो । कर्णाली राजमार्गबाट अछामतिरका व्यवसायीले सामान एक घण्टाभन्दा बढीको बाटोबाट बोकेर ल्याउनुपर्ने भएकाले महँगी पनि बढेको वडाध्यक्ष जैसीको भनाइ छ । नगरपालिकासँग भएको प्राविधिक जनशक्ति र स्रोतसाधनबाट नयाँ पुल निर्माण गर्न नसकिने पञ्चदेवल विनायक नगरकी प्रमुख अम्बिका चलाउनेले बताइन् । प्रदेशका मुख्यमन्त्री, भौतिक पूर्वाधारमन्त्री, संघीय सरकारको सहरी विकास मन्त्रालय, स्थानीय पूर्वाधार विकास कार्यालयका महानिर्देशकसँग पुल निर्माण गरिदिन आग्रह गरिरहेका छौं, उनले भनिन् ।"
लोकतन्त्रको मन्दमरण,"ब्रिटिस लेखक एलेस्टैर क्याम्पबेलले राजनीतिक विसंगतिबारे लेखेको बट् ह्वाट् क्यान आई डू भन्ने पुस्तक अहिले निकै चर्चित छ । पुस्तकमा लेखकले उत्तरसत्य (पोस्ट ट्रुथ) र लोकतन्त्रको मन्दमरण (स्लो डेथ अफ डेमोक्रेसी) बारे मार्मिक चित्रण गरेका छन् । जोन मेजरले लोकतन्त्रमा हामी विश्वास गर्दछौं भन्ने भाषणमा विगत पन्ध्र वर्षदेखि लोकतन्त्र शिथिल र राजनीतिक तथा नागरिक स्वतन्त्रता कमजोर हुँदै गएको तार्किक पुष्टि गरेका सन्दर्भ उनले उल्लेख गरेका छन् । धेरै मुलुकमा लोकतन्त्रको जग नै नबसेको र जहाँ लोकतन्त्र छ भनिन्छ, त्यहाँ पनि लोकप्रियतावादीबाट जोखिम बढेको, यसलाई विदेशीद्रोहीहरूले मलजल गरेको र निर्वाचित तानाशाहहरूले कमजोर बनाउँदै लगेकाले यस राम्रो राजनीतिक प्रणालीको भविष्य अनिश्चित हुँदै गएको उनको तर्क थियो । उनको यस भनाइलाई अमेरिकाको फ्रिडम हाउस संस्थाले पनि थप पुष्टि गरेको छ । हाल विश्वका २० प्रतिशत मानिसहरूले मात्र पूर्ण स्वतन्त्रताको श्वास लिन पाएको र पन्ध्र वर्षअघि चालीस प्रतिशतले यस्तो वातावरण पाएका थिए भन्ने उक्त संस्थाको निचोड लेखकले उल्लेख गरेका छन् । यसबाट नागरिक र राजनीतिक स्वतन्त्रता आधाले घटेको बुझ्न सकिन्छ ।लोकतन्त्रका लागि पहिलो खतरा भनेकै झूटको राजनीति हो । सत्तामा रहनेहरू त्यहीं टाँसिइरहन उत्तरसत्य को रणनीति लिने गर्दछन् । यो यस्तो झूट हो, जसमा तथ्यगत आधारहरूलाई नै विकृत तुल्याएर के सत्य हो, के असत्य हो छुट्याउन नसक्ने गरिन्छ । उनीहरू आफू गलत भएको कहिल्यै स्विकार्दैनन्, विपक्ष सही भएको मान्दैनन् र असफलताको दोष अरूलाई पन्छाउँछन् । सरकारमा रहनेहरूले नै कानुन खेलाउने हो भन्ने मान्यतामा काम गर्छन् । जिम्बावेका रबर्ट मुगावे र कंगोका मोबुतु तानाशाह थिए र उनीहरूको विलासी जीवनले आधुनिक लोकतन्त्रको उपहास गरेको थियो । यी दुवै औपनिवेशिक शासनको अन्तपछि स्वतन्त्र राष्ट्रका शक्तिशाली शासकहरू थिए । फिलिपिन्सका मार्कोस हुन् वा इन्डोनेसियाका सुहार्तो, लोकतन्त्रको मास्क लगाएका तानाशाहहरू थिए । पहिलेका तानाशाहहरू हतियारको बलमा जनताका स्वतन्त्रता दबाउँथे, अहिलेका नयाँ निर्वाचित तानाशाहहरू आफूअनुकूल कानुन निर्माण गरेर वा नीतिगत परिवर्तनबाट प्रणाली भत्काउने गर्दछन् । अझ लोकप्रियतावादी हरू त आफूले मात्र जनताको प्रतिनिधित्व गर्ने कुतर्क प्रस्तुत गर्दछन् र अर्को दलले निर्वाचन जितेमा स्विकार्दैनन् । यस्ता सर्वसत्तावादी सोच भएकाहरू, फटाहा राजनीतिज्ञहरू, लोकप्रियतावादी र वाक्चपल नेताहरू लोकतान्त्रिक पद्धतिका धमिराहरू हुन् ।नेपाल लोकतान्त्रिक मुलुकहरूको लहरमा निकै पछाडि उभिएको हो । अढाई सय वर्षको इतिहास भएको नेपालले दुई सय वर्ष त सन्की राजा, निरंकुश मुख्तियार, जहाँनियाँ निरंकुशतन्त्र, महत्त्वाकांक्षी राजाहरूको सर्वसत्तावादी शासन व्यहोर्नुपर्यो । देशमा लोकतन्त्रका लागि नेपाली जनताले लामो बलिदानी संघर्षमार्फत शासक र सत्तालाई पटक पटक घुँडा टेकाएका हुन् । तर, नेता र दलहरूको सत्ता स्वार्थले गर्दा बेलाबेलामा निरंकुशतन्त्र ब्युँताउन प्रत्यक्ष शासन गर्न पल्केकाहरू सफल भए । सात सालको क्रान्ति इतिहासकै नाजुक मोड (क्रिटिकल जंक्चर) थियो, जसले पुराना सामन्ती समाजको जरै हल्लाइदिएको थियो । दलहरूको आपसी इर्ष्या, दम्भ र अपरिपक्वताले परिवर्तनका लाभ लिन सकिएन र देश पुनः फरक रूपको तानाशाहीको हातमा पुग्यो । २०४६ को जनआन्दोलनको आँधीबेहरीले तीस वर्षको पञ्चायती निर्दलीय तानाशाहीको अन्त गरिदियो । नेपाली जनताले नयाँ प्रजातान्त्रिक खुला समाजबाट देशमा उज्यालो भविष्यको कल्पना गरेका थिए । तर यो परिवर्तनको केही वर्षमा नै दलगत विकृतिले जनतामा निराशा छाउन थाल्यो । भ्रष्टाचार, सांसद खरिद बिक्री, प्राडोपजेरो काण्डले सरकारहरू मात्र होइन, राजनीतिक प्रणालीमाथि नै प्रश्न खडा भयो । सत्ताको लडाइँमा एकले अर्कोलाई पछार्न पहिले दुस्मन मानिएका प्रतिगामीहरूलाई सुनपानी छर्केर उनीहरूकै नेतृत्व स्विकार्ने झेली खेल खेलियो । राजनीतिक सिद्धान्त र आदर्शको राजनीतिलाई तिलाञ्जली दिइयो । सत्ता बिस्तारै आपराधिक सिन्डिकेट र भ्रष्टाचारीहरूको छाया जस्तै हुन थाल्यो । निष्पक्ष र तटस्थ रहनुपर्ने प्रशासन संयन्त्रमा खुला राजनीतीकरण गरियो । यी सबैको परिणामस्वरूप सरकार अप्रिय मात्र भएन कि यसले वैधानिकतासमेत गुमाउन पुग्यो । चुनाव प्राविधिक रूपमा जित्दैमा सरकारको वैधानिकता बढ्दैन । देशमा सुशासन दिएर जनतासँगको राम्रो सम्बन्ध राख्न सकेमा मात्र सरकार वैधानिक हुन सक्दछ । सरकारको वैधानिकता कमजोर भएका कारण नै सिकार गर्न पल्केको बाघझैं मौकाको ताकमा रहेको राजतन्त्रले खेल खेल्न सुरु गर्यो । राजाले आफैं शासन सत्ता लिएर आफू सुन्ने, केही नबोल्ने दाजु जस्तो नहुने भन्दै संविधानलाई कुल्चन थाले । बेलायतका राजा चार्ल्स दशमले भनेका थिए रे, इंग्ल्यान्डको सम्राट हुनुभन्दा म जंगलमा दाउरा काट्नु धेरै राम्रो ठान्दछु । राजा ज्ञानेन्द्रले पनि आफू देखिने र सुनिने राजा हुन संविधानलाई कुल्चिन थाले । इन्टरनेटमा अवरोध, गैरसंवैधानिक शाही आयोगको गठन, आफ्ना पिछलग्गुहरूलाई क्षेत्रीय र अञ्चल प्रशासकमा राजनीतिक नियुक्ति, राजनीतिक दलहरूलाई अछूत मान्दै प्रतिशोधपूर्ण कारबाही आदि कामले उनी अति चाँडो अलोकप्रिय हुन पुगे ।राजाको प्रत्यक्ष शासन र उनका अलोकतान्त्रिक कदमहरूले गर्दा उनीविरुद्ध आन्दोलनको ज्वालामुखी विस्फोट हुन गयो । निरंकुशता, लोकतान्त्रिक अधिकारमाथि लगाम, क्षेत्रीय वञ्चितीकरण, एकल सांस्कृतिक राज्य संयन्त्र, असमावेशी नीतिका कारण सबै वर्ग, सम्प्रदाय र पेसाका व्यक्तिहरू दोस्रो जनआन्दोलनमा होमिएका हुन् । एकथरीले यो आन्दोलनलाई विदेशी खेल भने पनि यो राजा स्वयंले निम्त्याएको आन्दोलन थियो । उनकै व्यवहारले गिरिजाप्रसाद कोइरालाले भने जस्तै जंगलमा रहेको गणतान्त्रिक धार र सडकमा रहेको लोकतान्त्रिक धार एउटैमा मिल्न गए र जनआन्दोलनको आँधीले राजतन्त्र नै समाप्त पारिदियो । यो सानो परिवर्तन थिएन । यसले गणतन्त्रको स्थापना मात्र गरेन, सबै वर्गका जनतामा नयाँ समावेशी, समन्यायिक नेपालको आशा जगाइदिएको थियो । संविधानसभाले जारी गरेको नेपालको संविधान विश्वको राम्रो संविधानमध्ये पर्दछ भनिन्छ । साँच्चै समावेशीकरण, लोकतान्त्रिक गणतन्त्र, संघीयता, धर्मनिरपेक्षता जस्ता विशेषताहरूले संविधान बनेको छ । जनताको उर्लंदो आकांक्षाहरू थिए, जसको पूर्ति हुन्छ भन्ने आशामा उनीहरू आन्दोलनमा होमिएका थिए । तर, आन्दोलनले ल्याएको यो परिवर्तनले पनि जनताको आशा जगाउन सकेन । लोकतन्त्रको लाभ जनताले पाएनन् र यसको लाभकारी सरकारमा रहने र उनीहरूका आसेपासे मात्र भए । इतिहासले २००७ साल, २०४६ र २०६३ मा क्रिटिकल जंक्चर दिएको हो । यो यस्तो अवस्था हो कि यसबेला आमूल परिवर्तन सम्भव हुन्छ । सामाजिक सुधार, संस्थाहरूको विनिर्माण, शासकीय सुधार र नयाँ मूल्यहरू लागू गरेर जनताको मन जित्ने यही अवसर हो । नेपालीहरूको दुर्भाग्य हो कि यी सबै क्रिटिकल जंक्चर व्यर्थ हुन पुगे ।राजतन्त्रको खेलबाट वाक्क जनताले आफैंले चुनेका प्रतिनिधिमार्फत संविधान लेख्न ६ दशक संघर्ष गर्नुपरेको थियो । जब यो अवसर प्राप्त भयो, तब उत्तर र दक्षिण फर्किएका दलहरूले आफ्ना स्वार्थअनुकूलका संविधान लाद्न चाहे । सम्झौताको दस्ताबेजका रूपमा संविधान जारी भयो र यसका प्रावधानहरू इमानदारीपूर्वक लागू गर्ने हो भने धेरैका मागहरू समेटिएकै देखिन्छ । तर, संविधानका निर्माता भनिनेहरूले छोटो समयमा नै संविधान कार्यान्वयन गर्नु त परको कुरा यसका मौलिक विशेषतामाथि नै प्रहार गरिरहेका छन् । लोकतन्त्रका सर्वमान्य सिद्धान्तहरू स्वतन्त्रता, समानता, समन्याय र लोकप्रिय सहभागितालाई लत्याउँदै नितान्त दलगत र व्यक्तिगत लाभ लिन संस्थापन भनिने यी दलका नेताहरू लागेका छन् । देशमा पर्याप्त कानुन छ तर कानुनको शासन छैन । सरकारमा रहनेहरूले आफ्ना आफन्तहरूको हितमा काम गर्ने क्लानोक्रेसी लागू गर्दै छन् । सत्ताका मुख्य पात्रहरूका सन्तान र नातेदारहरू अपराधकर्ममा जेल गएका छन्, उपप्रधानमन्त्री र गृहमन्त्रीहरूउपर मानव तस्करी र सुन काण्डमा मुद्दा चलेको छ । अर्का उपप्रधानमन्त्री स्वार्थ बाझिने मन्त्रालयमा मन्त्री भएर आफ्नै केस दबाउन लाग्छन् । गोलकिपरले बल खेलाए जस्तै सरकारले कानुन खेलाउने हो भन्ने व्यवहार देखाउने गरिएको छ । उही आरोपमा अरूलाई गिरफ्तार गर्नेले आफ्ना दलका नेताहरूलाई भने उन्मुक्ति दिन खोजेको देखिएको छ । यस्तो ठ्या र मठ्या को व्यवहार कानुनी राज्यमा गर्न पाइँदैन । उही अपराधमा रवि लामिछाने गिरफ्तार हुने र आफ्ना नेताहरूलाई त्यस्तै केसमा अनुसन्धान पनि नहुने कस्तो विधिको शासन हो ? कानुनको अगाडि सबै बराबर हुने व्यवस्था गणतन्त्र हो भन्ने हाम्रा गणतन्त्रवादी नेताहरूले बुझेको देखिएन ।राज्य नैतिक संगठन हो र यसले नागरिकहरूको व्यवहारलाई समेत व्यवस्थित र नैतिक बनाउन सक्नुपर्दछ । राज्य संयन्त्र हाँक्नेहरू नै शक्तिको आडमा अपराधकर्ममा संलग्न भए भने राज्य नै आपराधिक संगठनमा रूपान्तरित हुने खतरा हुन्छ । हालै एक जना प्रदेशमन्त्री मानव तस्करीमा गिरफ्तार हुनु र यसअघि सभामुख, उपप्रधानमन्त्री र मन्त्रीहरू पदको दुरुपयोग गरेर अपराध गर्दा जेल पर्नुले यसको पुष्टि गर्दछ । सबै जनावर समान छन् तर कोही बढी समान छन् जर्ज अर्वरेलले भने जस्तै ललिता निवास प्रकरणमा कर्मचारी र मन्त्रीहरूलाई मुद्दा चलाउनु र दुई जना पूर्वप्रधानमन्त्रीलाई (जसले मन्त्रिपरिषद्मा निर्णय गरे) उन्मुक्ति दिनु विधिको शासनको उपहास हो । भ्रष्टाचारले पूरै राज्य संयन्त्र आक्रान्त छ । यसको जरा शक्ति उच्च तहसम्म फैलिइसकेको स्थिति छ । यदि यस्तै अवस्था रहने हो भने राज्य नै आपराधिक संगठनमा रूपान्तरण हुन सक्दछ । कर्मचारीतन्त्र, पत्रकार जगत्, नागरिक समाज, निजी क्षेत्र, धार्मिक क्षेत्रलगायतमा समस्या देखिएका छन् ।देशमा समग्र सुशासनको स्थिति ऋणात्मक देखिएको छ । विश्व बैंकको सन् २०२३ को डब्लूजीआई मा समग्र सुशासनमा नेपाल ११९ औंमा परेको छ । ट्रान्सपरेन्सी इन्टरनेसनलको २०२३ को सीपीआई मा ३५ अंकसहित नेपाल भ्रष्ट देशहरूको सूचीमा १०८ औं स्थानमा परेको देखिन्छ । ड्यारोन आसेमोग्लु र जेम्स रविन्सनको पुस्तक ह्वाई नेसन्स फेल मा भनिएको छ, तपाईं विश्वका गरिब ३० देशको सूची बनाउनुहोस्, सवसहारा अफ्रिकाका देशहरू पाउनुहुनेछ र त्यसबाहेकका देशहरूमा नेपाल, हैटी र अफगानिस्तान पर्दछन् । यी तथ्यहरूले हाम्रा शासकहरूको मन दुख्दैन ? जनताको उर्लंदो आकांक्षालाई आन्दोलनको ज्वारभाटामा बदल्न सक्ने नेताहरूले परिवर्तनको अनुभूतिसम्म दिन नसक्नुले उनीहरू सत्ता सञ्चालनमा असक्षम भएको स्विकार्नुपर्छ । आफू काम नगर्ने र आलोचना गर्नेहरूलाई नकारात्मक सोचाइ भएकाहरूको अराजकता भनेर उम्किन खोज्नुलाई जवाफदेहिता भन्न मिल्दैन । नेपालमा महिनामै झन्डै साढे तीन लाख युवाहरू विदेश पलायन भइरहेको तथ्यांक सार्वजनिक भएको छ । उनीहरू देशमा सम्भावना नदेखेर आफ्नो जन्मभूमिबाट बाहिरिन्छन् । युवाहरूको अभावमा सुन्दर गाउँका बस्तीहरू निर्जन जस्तै हुँदै छन्, उर्वर जमिन बाँझो बन्दै छ । यसले के राज्य असफलतातिर गएको संकेत गर्दैन ?अत्यासलाग्दो तथ्यहरूले हाम्रा नेतृत्वहरू असफल भएको देखिन्छ । नेता र सरकारप्रति जनताको विश्वासको खाडल इतिहासमा नै फराकिलो भएको देखिन्छ । नेताहरूको असफलताका कारण जनताको बलिदानी संघर्षले ल्याएको लोकतान्त्रिक गणतन्त्र जस्तो उत्तम व्यवस्थामाथि पनि प्रहार हुन थालेको छ । विगतका तानाशाही व्यवस्थाका कष्ट र व्यथा अहिलेका नयाँ पुस्तालाई थाहा नै छैन । उनीहरूमा आशा जगाउन सकिएन भने राजनीतिक प्रणालीप्रति नै नकारात्मक बन्न सक्दछन् । त्यसैले अहिले सरकारमा रहनेदेखि छाया सरकार हौं भन्ने सबैले जनविश्वास बढाएर साख आर्जन गर्न लाग्नुपर्दछ । विगतका असफलता र कमजोरीप्रति जनतासँग माफी मागेर नयाँ सुरुवात गर्नुपर्दछ । राम्रो नेता पाएमा नेपालको छिट्टै कायापलट गर्न सकिन्छ । यस्तो नेतृत्व, जसको बचन ढुंगाको अक्षर होस्, अपिलले जनताको मन जित्न र मुटु छुन सकोस् । जनतामा जाने एक रुपैयाँ उनीहरूसम्म एक रुपैयाँ नै पुगोस् । यसका लागि भ्रष्टाचारलाई निर्मम प्रहार गर्न सक्ने नेता चाहिन्छ । उसको व्यवहार र चरित्र यति आदर्श होस् कि विरोधीले समेत सचेततापूर्वक मात्र आलोचना गर्न सकोस् । नेपालले अहिले यस्तै राजनेता चाहेको छ ।देशमा सुशासनको प्रत्याभूति गरेर, हाम्रा सामर्थ्य र सम्भावनाहरूको पूर्ण दोहन गरेर देशको स्थिति सुधार गर्न सकिन्छ । रोजगारी सिर्जना गरेर युवाहरूलाई देशमा नै बस्न लायक बनाउने काम पहिलो प्राथमिकतामा पर्नुपर्छ । नागरिकले बिनाहैरानी सहज सेवा प्राप्त हुने संरचनात्मक र प्रक्रियागत व्यवस्था लागू गरिन आवश्यक छ । सरकार इमानदार भयो भने राज्यका अन्य निकाय र संस्थाहरू आफैं प्रभावकारी हुन्छन् । कर्मचारीतन्त्र त कैंची जस्तै हो सरकारले जता चलायो, त्यतै काटिदिन्छ । देश विकासका लागि निजी क्षेत्र इन्जिन हो, सरकार चालक र शिक्षा इन्धन हो । कठोर र नरम नियमनद्वारा निजी क्षेत्रलाई व्यवस्थित गर्न सकिन्छ । सिंगापुरमा रेगुलेटरी स्यान्डबक्स यस्तो नीति हो, जसमा अतिआवश्यक क्षेत्रमा मात्र नियमन गरी अन्य कुरामा निजी क्षेत्रलाई छुट दिने गरिन्छ । निजी क्षेत्रलाई लयमा ल्याएर रोजगारी सिर्जना गर्न सकिन्छ । सरकारको इमानदार र अथक् प्रयासले जनतामा राष्ट्रप्रतिको संवेगात्मक, भावनात्मक सम्बन्ध विकास गर्न सकिन्छ । यही संवेगात्मक पुँजी (इमोसनल क्यापिटल) ले देशलाई अकल्पनीय प्रगतितर्फ लैजान्छ । अब्राहम लिंकनले विखण्डनमा जान लागेको देशलाई बचाएका थिए र नेल्सन मण्डेलाले गोरा र कालाहरूको एकताको देश दक्षिण अफ्रिका बनाउन सकेका थिए । आशाको पुनःस्थापना हुने काम गरियो भने सरकार र राजनीतिक प्रणालीप्रति जनताको विश्वास बढ्न थाल्दछ । यी भावनाहरू जगाउन नसक्ने नेताहरूले भने अब बिदा लिए हुन्छ । अन्त्यमा, अमेरिकाका पूर्वराष्ट्रपति थियोडोर रुज्बेल्टका यी भनाइ मनन गर्नुपर्दछ, हाम्रो गणतन्त्र सफल हुने हो भने औसत नागरिक राम्रो हुनुपर्दछ । पानीको बहाव यसको मूलभन्दा माथि जान सक्दैन र राष्ट्रिय शक्ति एवं राष्ट्रिय महानताको मूल स्रोत औसत नागरिकहरूमा पाइन्छ । त्यसकारण नागरिकहरूको औसत स्तर उठाउन हामीले सक्दो प्रयास गर्नु आवश्यक छ र यो औसत स्तर तब मात्र माथि उठ्छ, जब नेताहरूको औसत स्तर यसभन्दा ज्यादै माथि हुन्छ । नागरिक असल हुनुपर्दछ र त्यसभन्दा बढी नेताहरू राम्रा हुनुपर्दछ ।"
डीडीसीः दुग्ध किसानमाथि दोहन गर्ने सरकारी संस्थान,"बेथिति र अव्यवस्थाका लागि परिचित दुग्ध विकास संस्थान (डीडीसी) को नेतृत्व अब किसानमाथि थप बेइमानीको बाटोतर्फ अग्रसर बनेको छ । बढी दूध उत्पादन हुने समयमा नै उसले दूध खरिदको कोटा तोकेको छ । र, कोटाभन्दा बढी खरिद गरे अधिकारीहरू स्वयं जिम्मेवारी हुनेसम्मको निर्देशन दिएको छ । यसले डीडीसीको रणनीतिशून्य, संवेदनाहीन र गैरव्यावसायिक प्रवृत्ति पुष्टि गर्छ । डीडीसीको यो निर्णयले तत्काल मिल्क होलिडे स्थापित गर्ने र कालान्तरमा किसानलाई पेसाबाटै विमुख हुने गरी निरुत्साहित गर्छ । किसानको आधारभूत हित र डीडीसीको व्यावासायिक भविष्य सुरक्षाका लागि पनि कोटा तोकेर दूध खरिद गर्ने निर्णय तत्काल खारेज हुनुपर्छ । संस्थानलाई आर्थिक रूपमा सबल र व्यावसायिक रूपमा विश्वसनीय बनाउन पनि संस्थानले अझ धेरै दूध संकलन गर्ने, प्रशोधन गर्ने र बजार विस्तार गर्ने रणनीति बनाउनुपर्छ । कात्तिक, मंसिर, पुस, माघ, फागुन र चैतमा बढी दूध उत्पादन हुन्छ । त्यसपछि सुक्खा सिजन सुरु हुन्छ । उत्पादन बढी हुने महिना दूध संकलन गर्ने, पाउडर बनाएर राख्ने र सुक्खा सिजनमा पाउडर दूधमार्फत बजारको माग पूर्ति गर्नु संस्थानको स्वाभाविक रणनीति हुनुपर्ने हो । तर संस्थानका महाप्रबन्धक सूर्यप्रसाद पौडेलको अध्यक्षतामा गत कात्तिक २५ मा बसेको उच्च व्यवस्थापन समितिको बैठकले दैनिक संकलन गर्ने दूधको कोटा तोकेको हो । जसअनुसार मंसिरमा दिनको १ लाख २ हजार लिटर मात्र दूध खरिद गरिनेछ । गत मंसिरमा दिनको १ लाख ३० देखि १ लाख ३५ हजार लिटरसम्म दूध संकलन गरिएको थियो, यसपालि पनि सोही हाराहारीमै दूध उत्पादन हुने आकलन छ । दूध बढी उत्पादन हुने समयमा आम्दानी गर्ने योजनाअनुसार किसानले वर्षभरि दुःख गरेका हुन्छन् । यही आम्दानीका भरमा आफ्ना आर्थिक योजना बनाएका हुन्छन् । तर संस्थानले गत वर्षको भन्दा पनि कम मात्रा तोकेर कोटा निर्धारण गरेपछि किसान प्रत्यक्ष मारमा पर्दैछन् । हाल डीडीसीले आठवटा आयोजनाबाट दूध संकलन गर्दै आएको छ । करिब १२ सय दुग्ध उत्पादक सहकारीमार्फत काभ्रे, सिन्धुपाल्चोक, इलाम, मोरङ, पाँचथर, बुटवल, तौलिहवालगायत ४६ भन्दा बढी जिल्लाबाट दूध संकलन हुन्छ । १२ सय सहकारीमा करिब दुई लाख किसान परिवारको संलग्नता छ । उनीहरूबाट नियमित दूध लिए पनि डीडीसीले त्यसबापतको भुक्तानी दिन भने आनाकानी गर्दै आएको छ । अहिले पनि डीडीसीमा जोडिएका कैयौं किसानले महिनौंदेखिको भुक्तानी पाएका छैनन् । अनौठो त, डीडीसीले किसानबाट रु ६५ प्रतिलिटरमा उधारोमा दूध लिने र आफूले रु ९८ प्रतिलिटरमा नगदै बेच्छ । तैपनि यो संस्थान किसानलाई दूधको भुक्तानी गर्न सरकारबाट ऋण खोज्नुपर्ने हालतबाट गुज्रिरहेको छ । उसले किसानको बक्यौता तिर्नैका लागि सरकारबाट पटकपटक ऋण लिँदै आएको पनि छ । दुई महिनाअघि मात्रै ६० करोड ऋण पाएको थियो । तर यस्ता ऋणलाई उसले सदुपयोग गर्न सकेको छैन र आफ्नो क्षमता विकास गर्नेतर्फ प्रयोग गर्न सकेको छैन । बरु सकेसम्म संस्थानलाई नै भद्रगोल बनाउने, किसानलाई दोहन गर्ने र दूधको कोटा तोक्ने जस्तो गैरजिम्मेवार शैली अपनाइरहेको छ ।डीडीसी सरकारी संस्थान भएकाले पनि देशका किसानप्रति उसको थप दायित्व र जिम्मेवारीबोध हुन्छ । दूध बिक्री हुने सुनिश्चितता गरेर किसानलाई बढीभन्दा बढी दूध उत्पादनमा प्रेरित गर्नेर् जिम्मेवारी पनि संस्थानको हो । तर संस्थान भने किसानलाई नै मर्का पार्ने नीति बनाउन अभ्यस्त छ । यस्तै निर्णय गर्दै जाने हो भने संस्थानको औचित्य के रहन्छ ? नागरिकले तिरेको करबाट सरकारले अनुदान दिएर दुग्ध विकास संस्थानका प्रशासन चल्ने र तर त्यही संस्थानले किसानलाई हतोत्साहित गर्ने नीति बनाउँदै जाने हो भने यस्तो संस्था सरकारले पाल्नु हुँदैन । त्यसैले संस्थानले आफ्नो औचित्य पुष्टि गर्न बढीभन्दा बढी किसानको दूध खरिद गर्ने, प्रशोधन गर्ने र बजार विस्तार गर्ने रणनीति बनाउनुपर्छ । अहिले कोटा लागू गरेर नियमितभन्दा कम मात्रै दूध खरिद गर्ने हो भने डीडीसीसँग जोडिएका तर अहिले दूध बेच्न नसक्ने किसानले पशु बिक्री वा अन्य उपायमार्फत उत्पादनमै कमी ल्याउनेछन् । परिणामतः डीडीसीलाई जुन बेला बढी दूध आवश्यक हुन्छ, त्यतिबेला अभाव हुन सक्छ । त्यसैले पनि उसले दीर्घकालसम्म सोचेर रणनीति बनाउनुपर्ने हुन्छ । सरकारी स्वामित्वको संस्थान भएकाले उसले किसानको हितमा आफ्ना रणनीति अख्तियार गर्नुपर्छ । तर उसको पछिल्लो निर्णयले किसानको हित गर्दैन, बरु थप अन्योल र अप्ठ्यारो सिर्जना गर्छ । त्यसैले उसको निर्णयप्रति सरकारले पनि ध्यान दिन आवश्यक छ । किसानमैत्री निर्णय लिनका लागि सरकारले परिस्थिति सिर्जना गर्नुपर्छ । नत्र त, दूध बेच्नै हम्मे हुने, त्यसको भुक्तानी पाउनै हम्मे हुने देशमा मानिसहरू कसरी पशुपालनसँग जोडिन्छन् ? कसरी देशभित्रै श्रम गर्न तयार हुन्छन् ? देशमा कसरी फस्टाउँछ कृषि कर्म ?"
शक्ति प्रदर्शन कि जनतालाई सास्ती ?,"वर्तमान सत्ता गठबन्धनको प्रमुख घटक तथा सरकारको नेतृत्व गरिरहेको नेकपा एमालेले शुक्रबार काठमाडौंमा गरेको शक्ति प्रदर्शनले दुईवटा कुरा प्रस्ट पारेको छ राजनीतिक दलको शक्ति प्रदर्शन गर्ने क्षमता र त्यसको मूल्यमा जनसाधारणले तिर्नुपरेको सास्ती । यस प्रदर्शनले लोकतान्त्रिक व्यवस्थामा राजनीतिक दलहरूको सक्रियतालाई उजागर गरेको भए पनि यो सक्रियता आमजनताका लागि व्यावहारिक र नैतिक थियो कि थिएन भन्ने प्रश्न उठेको छ । शक्ति प्रदर्शनको उद्देश्य स्पष्ट थियो बढ्दो अराजकतालाई जवाफ दिने, आगामी चुनावका लागि जनसमर्थन जुटाउने तथा पार्टी संगठनको बल देखाउने र सरकारको योजनाप्रति जनताको ध्यान केन्द्रित गराउने । यो उद्देश्यमा एमालेले आंशिक रूपमा सफलता पनि प्राप्त गरेको देखिन्छ । हजारौं समर्थकको सहभागिताले पार्टीभित्रको संगठनात्मक एकतालाई प्रकट गरेको छ । यस प्रकारको प्रदर्शनले दलको जनाधारलाई बलियो बनाउनुका साथै सरकारलाई आफ्नो कामप्रति थप विश्वास दिलाउने काम गरेको छ एमाले नेतृत्वको बुझाइ रहेको देखिन्छ ।तर, शक्ति प्रदर्शनका कारण जनसाधारणले भोग्नुपरेको सास्तीको पक्षलाई नजरअन्दाज गर्नु अत्यन्त गैरजिम्मेवार व्यवहार हो । प्रदर्शनकै कारण हजारौं मानिस ट्राफिक जाममा परे, विद्यार्थीको कक्षा छुट्यो, दैनिक मजदुरी गरेर जीवन चलाउने मजदुरको दिनको कमाइ गुम्ने अवस्था आउनुका साथै बिरामी बोकेका एम्बुलेन्ससमेत जाममा अलपत्र परे । यी समस्या केवल एकदिने असुविधामा सीमित छैनन्, यसले राजनीतिक दलप्रति जनताको नकारात्मक धारणा र असन्तोषलाई झनै गहिरो बनाएको छ । यति मात्र होइन यो प्रदर्शनले थप गम्भीर प्रश्न खडा पनि गरेको छ राजनीतिक दलको प्राथमिकता के हो ? जनताको सेवा कि शक्ति प्रदर्शन ? लोकतान्त्रिक व्यवस्थामा राजनीतिक दलले शक्ति प्रदर्शन गर्न पाउने अधिकार सुनिश्चित छ । तर अधिकारको प्रयोगले अरूको अधिकार हनन हुने स्थिति आउँदा यसको औचित्य गुम्छ भन्ने यथार्थ पनि उत्तिकै महत्त्वपूर्ण हुन जान्छ ।शक्ति प्रदर्शन गर्दा आफ्नो संगठनात्मक क्षमता देखाउने मात्र होइन कि जनताप्रतिको उत्तरदायित्व पनि देखाउनुपर्छ । एमालेजस्तो सत्तारूढ दलले प्रदर्शनका लागि वैकल्पिक उपाय अपनाउन सक्थ्यो । जस्तैः खुला स्थानमा सभा गर्ने, प्रदर्शनका लागि दिनभर सडक अवरुद्ध नगर्ने र सार्वजनिक सेवामा न्यूनतम अवरोध पुर्याउने । यस्ता उपाय अवलम्बन गर्नुको साटो प्रदर्शनले नागरिकको दैनन्दिन जीवनलाई अस्तव्यस्त पार्नुले गलत दृष्टान्त स्थापित हुने खतरा बढेको छ । सत्तारूढ दलले यस्तो शक्ति प्रदर्शन गरेर आफ्नो संगठनात्मक क्षमताको मात्र प्रदर्शन गरेन कि ऊ नागरिकप्रति कति संवेदनशील छ भन्ने प्रश्नचिह्न पनि खडा गरेको छ । शक्ति प्रदर्शन गरिरहँदा आफ्नै मतदाताको असुविधा र दुःखलाई बेवास्ता गर्ने राजनीतिक संस्कृतिले दीर्घकालीन रूपमा लोकतन्त्रप्रति नै नागरिकको वितृष्णा उत्पन्न गर्ने आशंका उब्जिएको छ ।अब राजनीतिक दलले गम्भीर भएर आत्ममूल्यांकन गर्नैपर्छ । वास्तवमा जनतालाई सास्ती दिएर राजनीतिक शक्ति देखाउने परिपाटीलाई निरुत्साहित गर्दै प्रभावकारी र नैतिक, राजनीतिक संस्कृतिको विकास गर्नु नै दीर्घकालीन सफलता प्राप्त गर्ने मार्ग हो । सार्वभौम जनताको हक र हितको सम्मान गर्दै शक्ति प्रदर्शन गरियो भने मात्र त्यो सही अर्थमा लोकतान्त्रिक शक्ति प्रदर्शन ठहरिनेछ । नत्र शक्ति प्रदर्शनले जनतालाई अनावश्यक सास्ती थपेर नकारात्मक प्रभाव पार्ने अवस्था आउनेछ । टेकेन्द्र अधिकारी, विराटनगरराजधानीको दरबारमार्गमा एमालेको शक्ति प्रदर्शन विचित्रको देखियो । सामान्य आँखाले हेर्दा लामो ट्राफिक जाम र फुर्सदको समय व्यतीत गर्न हातमा एउटा राजनीतिक पार्टीको झन्डा बोकेर जम्मा भएको भीडको चित्र देखिन्थ्यो । भीड सकिएपछि उनीहरूले बनाएर छाडेको फोहोरको थुप्रो पनि देखियो । नदेखिएको अर्को चित्र आफ्नो दैनिक कामको चटारोमा लागेका जनतालाई ट्राफिक जामले दिएको हैरानीले विरक्तिएको अनुहार पनि थियो । जनताभित्र एक किसिमको असन्तुष्टि र आक्रोश थियो । यही विरक्तलाग्दो भीड र घिनलाग्दो फोहोरमा झल्किएको देखियोसत्तारूढ दल एमाले तथा प्रधानमन्त्री केपी शर्मा ओलीको शक्ति प्रदर्शन । सेनाप्रहरी सरकारकै छ । देशको तालाचाबी सरकारसँगै छ । विकास र समृद्धिका लागि गर्न सकिने जे जति काम छन्, त्यसको अधिकार र क्षमता पनि सरकारसँग नै हुन्छ । हामीले देख्ने सरकारको शक्ति भनेको भ्रष्टाचारीलाई कति ठेगान लगाउन सक्यो, देशको अवस्था देखी निराश भएर देश छोड्न थालेका युवालाई देशमै भविष्य देखाएर कति रोक्न सक्यो, सुशासन कति कायम गर्न सक्यो यसका आधारमा हेर्ने हो । वास्तविक शक्ति प्रदर्शन कस्तो हुन्छ भन्ने कुरा २०६२६३ को जनआन्दोलनमा हामीले देखेनौं र ? आफ्ना दुईचार सय कार्यकर्तालाई (खाना, खाजा खुवाएर, बाइकमा पेट्रोल हाल्ने पैसा दिएर) सडकमा ल्याएर देखाएको भीडलाई हामीले एमालेको शक्ति प्रदर्शन भनेर पत्याउँछौं र ? कृष्णप्रसाद शर्मा, दाङ, हालः काठमाडौं"
दलको खस्कँदो छवि,"नेपालमा २०४६ सालदेखि राजनीतिक परिवर्तनका नाममा सभा, जुलुस र आमहडतालजस्ता कार्यक्रमले राजनीतिक इतिहासमा केही उल्लेखनीय परिवर्तन ल्याएको दाबी गरिन्छ । तर, आजसम्मको अनुभव हेर्दा यस्ता गतिविधिले मुलुक र जनताका समस्या समाधानभन्दा बढी असुविधा सिर्जना गरेका छन् । राजनीतिक दलहरूले आफूअनुकूलको शक्ति प्रदर्शनका लागि सडकलाई अशान्त बनाउँदै आएका छन्, जसको मार सर्वसाधारणले खेप्नुपरेको छ ।पछिल्लो समय एमालेले दरबारमार्गमा आयोजना गरेको जागरण सभा हेर्ने हो भने, जनतासँगको सम्बद्धताको सट्टा यी कार्यक्रमले पार्टीको गैरजिम्मेवारी र असफलता उजागर गरेको देखिन्छ । यो सभा सम्पन्न भएपछि सडक र सडकपेटीभरि जथाभाबी फोहोर गरिएको थियो, जसका लागि काठमाडौं महानगरपालिकाले एमालेलाई एक लाख रुपैयाँ जरिवाना गर्यो । यस्तो जरिवानाले एमालेजस्ता ठूला पार्टीहरूलाई पाठ सिकाउन सक्छ, तर यसले पार्टीप्रति जनतामा रहेको वितृष्णा थप गहिर्याएको छ । सभामा सोचेजस्तो मानिसको उपस्थिति नभएपछि पार्टीका कार्यकर्ता र नेताहरूको मनोबलमा समेत असर देखियो । जनता किन यस्ता कार्यक्रमबाट टाढा छन् भन्ने कुरा प्रस्ट छ । सत्तामा बसेर जनताका समस्या समाधान गर्नुको सट्टा सडकमा नाराबाजी गर्ने यो दोग्लो चरित्रले एमाले मात्र होइन, सम्पूर्ण राजनीतिक दलको छवि नांगो बनाएको छ । जनताले नीतिगत निर्णय र ठोस विकासको अपेक्षा गरेका छन्, तर नेताहरू पुराना शैलीका नारा र शक्ति प्रदर्शनमै अल्झिरहेका छन् ।आजको डिजिटल युगमा दलहरूले सामाजिक सञ्जाल र स्थानीय संरचना प्रयोग गरेर आफ्ना नीति, विचार र कार्यक्रम नागरिकसम्म पुर्याउन सक्छन् । सभा, जुलुस र प्रदर्शन गरेर जनतालाई सास्ती दिने पुरानो शैली अब समाप्त गर्नुपर्छ । सरकारले नै सडकमा उत्रनुपर्ने अवस्थाले राजनीतिक नेतृत्वको असफलता मात्र होइन, नागरिकप्रति उसको असंवेदनशीलता पनि प्रस्ट पार्छ । सभा र जुलुसले मुलुकको बेरोजगारी, बन्द भएका उद्योग, वा महँगा औषधिका समस्या समाधान गर्ने छैनन् । अहिले प्राथमिकता विकास, रोजगारी सिर्जना र आधारभूत सेवाको सहज पहुँच हो । जनताले सधैं सहने छैनन् र यो असफलताले भोलिका दिनमा जनताको अविश्वासलाई थप बलियो बनाउनेछ । परिवर्तनका लागि जनताको साथ चाहियो भने, पहिले जनतासँग इमानदार बन्न जरुरी छ । सन्तोष सिम्खडा, टोकियो, जापान"
'संसारभर मतदाताको झुकाव दक्षिणपन्थतर्फ बढ्दो छ',"नेपालको सन्दर्भमा, यहाँको निर्वाचन प्रणालीमै समस्या छ भन्ने बहस सुरु भएको छ । पूर्ण समानुपातिक प्रणाली भयो भने चुनावी खर्च कटौती हुन्छ भन्ने तर्क छ । त्यसले जनताको वास्तविक प्रतिनिधित्व गर्छ भन्ने पनि छ । अर्कोतर्फ सांसद मन्त्री नबन्ने प्रणाली हुनुपर्छ भन्ने मतसमेत छन् । यी कुराहरू लागू भए भने चुनावका क्रममा हुने अनियमितता र गलत अभ्यास नियन्त्रण हुन्छन् भन्ने पनि छ । यो पृष्ठभूमिमा समस्या निर्वाचन व्यवस्थापन हो कि चुनाव प्रणालीमा ? दुवै महत्त्वपूर्ण छन् । किनकि स्पष्ट रूपमा व्यवस्थापनले प्रणालीले के तोकेको छ त्यसलाई पछ्याउने हो । भएका कानुन र नियमनको पालना हुनुपर्छ । उदाहरणका लागि, कानुनले नै दलले खर्च गर्ने रकमको सीमा तोकेको छ । त्यसको कार्यान्वयन भएको, नभएको निर्वाचन व्यवस्थापन गर्ने आयोगले अनुगमन गर्नुपर्यो । त्यसैले हामीले प्रणाली र व्यवस्थापन दुवैमा क्रमशः सुधार गर्दै लानुपर्छ । दुवै उत्तिकै महत्त्वपूर्ण छन् ।तपाईंको नजरमा नेपालको चुनाव प्रणाली कस्तो छ ? समानुपातिक समावेशी प्रतिनिधित्वका सवालमा नेपालको संविधान अत्यन्तै प्रगतिशील छ । संघीय संसद्मा सन् २०१५ र त्यसभन्दा पहिले संविधानसभामा पनि ३३ प्रतिशत महिलाको उपस्थिति सुनिश्चित हुनु धेरै ठूलो उपलब्धि हो । भारतमा ७५ वर्षको इतिहासमा संसद्मा १० प्रतिशत हाराहारीमा मात्रै महिलाको उपस्थिति हुँदै आएको छ । भारतमा भर्खरै मात्र ३३ प्रतिशत प्रतिनिधित्व गराउने कानुन पारित भएको छ । त्यो २०२९ को आमचुनावबाट कार्यान्वयनमा आउला । प्रतिनिधित्वको मामिलामा नेपाल दक्षिण एसियामै अगाडि छ । नेपालले अपनाएको प्रणाली राम्रो छ ।अहिले नेपालमा केन्द्र र प्रदेशको चुनाव एकैपटक भइरहेको छ । तपाईंले एक राष्ट्र, एक चुनाव लागू भयो भने त्यो वास्तवमा प्रत्यक्ष राष्ट्रपतिको निर्वाचनसरह हुनेछ भन्दै आउनुभएको छ । यसलाई अलि प्रस्ट्याइदिनुहुन्छ कि ?यो निकै महत्त्वपूर्ण र संवेदनशील विषय हो । झट्ट हेर्दा यसका केही फाइदा छन् । सँगै समस्याहरू पनि छन् । ओडिसाका एक सांसदले भनेका थिए, जे गर्ने हो पहिले जनतालाई सोध्नुहोस् । उनको भनाइमा जनताहरू चुनाव भइरहोस् भन्ने चाहन्छन् । उनका अनुसार चुनावले नै जनताको महत्त्व दर्शाउँछ । हुन पनि हो, पाँच वर्षमा एक पटक मात्र चुनाव भयो भने जनप्रतिनिधिहरूलाई जनताले अरू बेला देख्नसमेत पाउने छैनन् । अहिले त मेरा प्रतिनिधिहरू हराए भनेर पोस्टर टाँस्ने गरिएको छ । जहाँसम्म राज्यको स्रोतसाधनको कुरा छ । मेरो त्यसमा पनि भिन्न धारणा छ । भारतको कुरा गर्ने हो भने हालै मात्र केही राज्यहरूमा चुनाव भयो । तपाईं चार राज्यको चुनाव त एकैपटक गर्न सक्नु हुन्न अनि पूरै देशको चुनाव एकैपटक गर्ने भन्नुहुन्छ । त्यसैले यो दोहोरो मापदण्ड भयो । यो प्रस्तावमा इमानदारी छैन । जनताको कोणबाट त झन् उनीहरू चुनाव नियमित भइरहोस्, अनि मात्र राजनीतिज्ञहरूले आफूहरूलाई महत्त्व दिनेछन् भन्ने बुझाइ छ । त्यो आफैंमा गलत होइन । अर्को महत्त्वपूर्ण कुरा केन्द्रदेखि स्थानीय तहसम्मका मुद्दा नै फरकफरक छन् । संसद्को चुनावमा राष्ट्रिय र अन्तर्राष्ट्रिय मुद्दा हुन्छन् । प्रदेश (विधानसभा) को चुनावमा बेग्लै मुद्दा हुन्छ । स्थानीय वा पञ्चायतको चुनावमा गाउँघरका सडक, घर अगाडिको नालाको विषय उठ्छ । त्यतिबेला तपाईंलाई प्रतिनिधित्व गर्ने पालिका (पञ्चायत) प्रमुखका बारेमा सोच्नुहुन्छ । अब त्यतिबेला युक्रेन युद्धको विषय उठाएर हुन्छ ? त्यो मुद्दालाई कसैले गम्भीर रूपमा लिन्छ र ? मेरो बुझाइमा वास्तविक मुद्दा ओझेलमा पर्छन् । त्यसैले सबै तहका चुनावको आआफ्नो महत्त्व छ । जनताका लागि तीनै तहको चुनावको बेग्लाबेग्लै महत्त्व छ । स्थानीय चुनावमा त झन् उनीहरूसँग प्रत्यक्ष सरोकार राख्ने विषयहरू उठेका हुन्छन् । प्रधानमन्त्रीले यो विषयमा राष्ट्रिय बहस गरिने र सहमतिमा पुग्ने बताउनुभएको थियो । त्यसैका लागि भनेर उच्चस्तरीय समिति पनि गठन भएको छ । १० वर्षसम्म बहस भयो तर सहमति हुन सकेन । मेरो विचारमा यदि दस वर्षसम्म पनि बहस हुन सकेन भने यो विषयलाई त्याग्नुपर्थ्यो । तर सरकारले एकतर्फी निर्णय गरेर समिति बनाएको छ, त्यो पनि पूर्वराष्ट्रपतिको नेतृत्वमा । उक्त समितिले गरेका सिफारिसहरू पनि त्यत्तिकै हास्यास्पद छन् । तिनमा आधारभूत त्रुटिहरू छन् । एकै पटक पनि भन्ने फेरि चुनावचाहिँ क्रमशः गर्ने भन्ने छ । जबकि सर्त त एकैपटक गर्ने भन्ने हो । अनि त्यो सर्त किन उल्लंघन गर्दै हुनुहुन्छ ।अब एकैपटक नगर्ने हो भने त्यो त नयाँ निर्वाचन भइहाल्यो नि । त्यो त व्यावहारिक हिसाबले पनि ठिक हुँदैन । सय दिन पछिको निर्वाचन भनेको जुन किसिमले हेर्दा पनि नयाँ निर्वाचन हो । सबै कुरा नयाँ हिसाबले व्यवस्थापन गर्नुपर्छ । यो कस्तो किसिसमको सिफारिस हो । एकैपटक चुनाव गर्ने हो भने सबै चुनाव एकैसाथ हुन्थ्यो । तर, समितिले त पञ्चायत (स्थानीय) निर्वाचन सय दिनपछि गर्ने भनेको छ । भनेपछि फेरि सय दिनमा निर्वाचनको सबै बन्दोबस्त गर्नुपर्यो । यो कुनै हिसाबले पनि व्यावहारिक हुँदैन । खर्च र व्यवस्थापन दुवै हिसाबले । र, यो सिफारिस लागू गर्ने हो भने एकैपटक चुनाव गरेको भन्नुको अर्थ रहँदैन । यदि त्यो होइन भने अहिले यसमा किन लाग्नुपर्यो । चुनाव भनेकै कुशल व्यवस्थापनको कुरा हो । यो विश्वसनीय हुनुपर्छ । एक राष्ट्र एक निर्वाचनको कुरा गर्दा निर्वाचन व्यवस्थापनसँगै जनताको विश्वास र लोकतन्त्रलाई जीवन्त राख्ने कोणबाट पनि हेर्नुपर्छ । अर्को कुरा भारत संघीय मुलुक हो । प्रत्येक राज्यको आआफ्नो राजनीति छ र आआफ्ना मुद्दाहरू छन् । बाजपेयीको पालामा जस्तै लोकसभा (तल्लो सदन) को आयु पन्ध्र दिनमै सकियो भने के गर्ने ? भर्खरै चुनाव सकिएका २८ राज्यहरूमा फेरि चुनाव गर्ने ?त्यसैले म के भन्छु जुन कुरा राम्रै हिसाबले चलिरहेको छ त्यसमा खेलबाड गर्नु हुँदैन ।"
'कन्टेन्ट क्रिएसन'को बढ्दो बजार,"(काठमाडौं)झन्डै डेढ करोड सामाजिक सञ्जाल प्रयोगकर्ता रहेको नेपालमा व्यावसायिक कन्टेन्ट निर्माणलाई पेसा बनाउनेहरू पनि प्रशस्तै बढ्न थालेका छन् । कुनै अर्को काम गरेर साइड जबका रूपमा कन्टेन्ट बनाउनुभन्दा पनि नियमित पेसाकै रूपमा यो क्षेत्रलाई अँगाल्ने र त्यसबाट करिअर बनाउनेहरू थपिँदै गएका छन् । सामाजिक सञ्जालले चर्चा र फलोअर मात्र नभई आफूहरूलाई आयआर्जन र पहिचानसमेत दिलाएको कन्टेन्ट क्रिएटरहरूको भनाइ छ ।डिजिटल कन्टेन्ट क्रिएटरका रूपमा पूर्णकालीन काम गरिरहेका युवामध्ये एक पराक्रम राणा नेपालमा डिजिटल कन्टेन्ट क्रिएसनको बजार बढिरहेकाले यहाँ धेरै सम्भावना रहेको बताउँछन् । मुम्बईमा छँदा नै कन्टेन्ट क्रिएटरका रूपमा सामाजिक सञ्जालमा प्रवेश गरेका पराक्रम भारतको तुलनामा नेपालमा कन्टेन्ट क्रिएसनको बजार सानो भए पनि विस्तार भइरहेको पाउँछन् । कन्टेन्ट क्रिएटरका लागि मुम्बई निकै व्यस्त क्षेत्र हो, कामको चाप यति धेरै हुन्छ कि अरू केही गर्न सकिँदैन, उनले भने, नेपालमा यो क्षेत्र अझै विकासको क्रममा छ तर नेपाल बढ्दो बजार हो ।आफूले कन्टेन्ट क्रिएसनलाई नै प्रमुख पेसाका रूपमा अघि बढाउन चाहेकाले ब्रान्डहरूका कन्टेन्टलाई सक्दो आकर्षक बनाउने प्रयास गर्दै आएको उनले बताए । यो क्षेत्रमा टिकिरहन सकियोस् भनेर म आफूले सहकार्य गरेका ब्रान्डहरूको कन्टेन्ट सकेसम्म इन्गेजिङ बनाउने प्रयत्न गर्छु, उनले भने, यसलाई पूर्णकालीन पेसाका रूपमा लिएपछि यो अन्य जागिर जस्तै हुन्छ, जहाँ कार्यालय र अन्य जागिरमा जस्तै कहिलेकाहीं दबाब, तनाव महसुस भइहाल्छ ।बालबालिका र युवाहरूको अनलाइन सुरक्षाका लागि कार्यरत संस्था चाइल्ड सेफ नेट र सामाजिक सञ्जाल प्लाटफर्म टिकटकले संयुक्त रूपमा आयोजना गरेको एक कार्यक्रममा पराक्रमसँगै पूर्वमिस नेपाल एवं कन्टेन्ट राइटर शृच्छा प्रधान, कलाकार एन्जल राईलगायत युवाहरूले डिजिटल प्लाटफर्मका सकारात्मक एवं नकारात्मक पक्षसँग जुध्दै आफ्नो पहिचान निर्माण गरिरहेको अनुभव सुनाएका थिए । डिजिटल प्लाटफर्मले नयाँ पुस्तालाई सिर्जनशीलता र आवाज प्रस्तुत गर्ने ठाउँ दिए पनि यो क्षेत्रमा रहिरन सीप विकाससँगै मान्छेहरूले दिन प्रतिक्रिया झेल्ने क्षमतासमेत विकास गर्नुपर्ने उनीहरूको साझा भनाइ छ ।डिजिटल सुरक्षाका विषयमा पराक्रमले युवाहरूलाई सतर्क रहन आग्रह गरे । उनले आफ्ना पोस्टहरूमा आउने घृणास्पद कमेन्टहरूले मानसिक स्वास्थ्यमा कस्तो प्रभाव पार्यो भन्ने अनुभव पनि सुनाए । सुरुका दिनमा मानिसहरूले मेरो लैंगिक पहिचानमाथि टिप्पणी गर्दा मलाई नराम्रो लाग्थ्यो, उनले भने, त्यो समय मैले कन्टेन्ट पोस्ट गर्नै छोडें वा धेरै कम मात्रै गरें । तर विस्तारै बुझ्दै जाँदा र गाइडेन्स पाएपछि मैले आफूलाई बलियो बनाएको छु । अब कसैले घृणास्पद टिप्पणी गर्छन् भने म उनीहरूलाई ब्लक वा रेस्ट्रिक्ट गरिदिन्छु । त्यस्ता कमेन्ट आउँदा पहिला आफैंमाथि प्रश्न गर्थें भने अहिले केही न केही दुःख परेरै त्यस्तो लेखे होलान् भनेर उनीहरूको माया लाग्छ ।शृच्छाले सोसल मिडियाबाट धेरै राम्रो कुरा सिक्न सकिने बताउँदै यसलाई जिम्मेवारीपूर्वक प्रयोग गर्नुपर्ने आवश्यकता औंल्याइन् । हाम्रा स्मार्टफोन जीवनको अभिन्न अंग बनेको र यसले धेरै सकारात्मक सम्भावना ल्याए पनि यसको सुरक्षित र जिम्मेवारीपूर्वक प्रयोग गर्न आवश्यक रहेको उनको बुझाइ छ । हामीले सामाजिक सञ्जालमा के कुरामा समय खर्च गरिरहेका छौं भन्ने महत्त्वपूर्ण कुरा हो, उनले भनिन्, मैले त त्यहाँबाट धेरै सुन्दर कुराहरू सिकेकी छु । तर कहिलेकाहीं फोनबाट बाहिर निस्केर परिवार, प्रकृति र वरिपरिको वातावरण बुझ्नु पनि उत्तिकै महत्त्वपूर्ण हुन्छ ।शृच्छाले सामाजिक सञ्जालभित्रको कोलाहलमा मिसिएर अत्तालिन आवश्यक नरहेको धारणा राखिन् । डिजिटल सुरक्षाका लागि व्यक्तिगत सावधानी र संस्थागत पहल दुवै आवश्यक रहेकोमा उनको विशेष जोड छ । हामीले डिजिटल स्पेसलाई यति सुरक्षित बनाउनुपर्छ कि त्यहाँ सबैले सहज महसुस गर्न सकून्, उनले भनिन्, हामी सबै उपस्थित रहेको क्षेत्र असुरक्षित बन्नुहुँदैन ।कलाकार एन्जल राईले सोसल मिडियाबाट कसरी आफ्नो करिअर सुरु भयो भन्ने अनुभव सुनाइन् । कोभिड महामारीको समयमा सामाजिक सञ्जालमा सक्रियता बढाएको र त्यो बेला खाना बनाउने तरिकादेखि नृत्य कोरियोग्राफी र रमाइला भिडियोहरू पोस्ट गर्दै फलोअरको ठूलो जमात जम्मा पार्न सकेको उनको अनुभव छ । मेरो कन्टेन्ट मनपराउने र समर्थन गर्ने समुदायसँग जोडिन पाउँदा खुसी छु, उनले भनिन्, सानै छ भनेर होला, मलाई हेट कमेन्ट खासै आउँदैनन् ।नेपालमा कन्टेन्ट क्रिएसन नयाँ तर सम्भावना भएको क्षेत्र भएकाले सीप विकासमा जोड दिन पराक्रमले युवाहरूलाई सुझाव दिए । मैले एडिटिङ, फोटोसपजस्ता सीपहरू आफैं सिँके, यो क्षेत्रमा आउन चाहने युवाहरूले पनि आफ्नो सीपमा ध्यान दिनुपर्छ, उनले सुझाए । पराक्रम, शृच्छा र एन्जलको अनुभवमा सोसल मिडियाले व्यक्तिगत जीवनमा मात्र नभएर व्यावसायिक क्षेत्रमा पनि ठूलो परिवर्तन ल्याउन सक्छ । तथापि यो जिम्मेवारीपूर्वक प्रयोग गर्नुपर्ने माध्यम भएको उनीहरूको भनाइ छ ।युवाहरूलाई नयाँ अवसरको ढोका खोलिदिए पनि सामाजिक सञ्जालमा हेट कमेन्ट र ट्रोलिङ जस्ता नकारात्मक पक्षहरूसँग जुध्न बाध्य हुनुपर्ने तीन जनै क्रिएटरहरूले बताए । उनीहरूको सन्देश स्पष्ट थियो आफ्नो रुचिलाई पछ्याउनुस्, सीप विकास गर्नुस् र जिम्मेवारीपूर्वक डिजिटल संसारको हिस्सा बन्नुस् ।"
दाङमा बाल साहित्य सम्मेलन,"(दाङ)बाल साहित्य कस्तो छ ? कस्तो हुनुपर्छ ? कस्तो लेखिनुपर्छ ? बालबालिकालाई साहित्य सिर्जनामा कसरी सामेल गराउने ? यिनै प्रश्नहरूको जवाफ खोज्दै घोराहीमा दुई दिनदेखि जारी २९ औं राष्ट्रिय बाल साहित्य सम्मेलन शनिबार सकिएको छ । बालबालिकाबारे लेखिएका साहित्य कत्तिको उपयोगी छन् ? बाल मनोविज्ञानबाट लेख्ने काम भएको छ कि छैन ? विद्यालयमा पुस्तकालयको अवस्था र पठन संस्कृति कस्तो छ ? बालबालिकालाई सिर्जनशील काममा जोड्न के कस्ता प्रयास भएका छन् भन्ने बारे बहस गर्दै पाँचबुँदे घोषणापत्र पनि पारित गरिएको छ ।स्थानीय सरकारले साहित्य प्रवर्द्धनमा भूमिका खेल्नुपर्ने, विद्यालयले पुस्तकालयको प्रवर्द्धन गर्दै पठन संस्कृति विकास गर्नुपर्ने र स्थानीय भाषा, साहित्यको विकासमा सरोकारवाला जिम्मेवार हुनुपर्ने प्रस्ताव सम्मेलनबाट पारित भएको छ । साथै बालबालिकाको क्षमता विकासमा विद्यालय र अभिभावकले वातावरण निर्माण गर्नुपर्ने र स्थानीय तहलाई बालमैत्री घोषणा गरी बालबालिकाका लागि नतिजामूलक कार्यक्रम तय गर्नुपर्ने विषय घोषणापत्रमा समेटिएको छ ।घोराहीस्थित गोर्खा इन्टरनेसनल पब्लिक सेकेन्डरी स्कुलमा सम्पन्न सम्मेलनमा राष्ट्रिय स्तरका ५० बढी साहित्यकारहरू सहभागी भई बालबालिका सम्बन्धित विविध विषयमा विचार विमर्श गरिएको आयोजक नेपाल बाल साहित्य समाजले जानकारी दिएको छ । सम्मेलनमा कृष्णराज सर्वहारीले थारू भाषामा बाल साहित्यको अवस्था र सूर्य बीसीले दाङको बाल साहित्यको रूपरेखा विषयमा कार्यपत्र प्रस्तुत गरेका थिए । कार्यक्रममा बाल साहित्य र पठन संस्कृति, बाल साहित्यको प्रवर्द्धनमा स्थानीय सरकारको भूमिका, सामाजिक सञ्जालले बालबालिकामा पारेको प्रभाव, पुस्तकको भौतिक गुणस्तर र विद्यालयमा पुस्तकालयको भूमिकाबारे विज्ञहरूसँग बहस गरेको स्थानीय कार्यक्रम संयोजक तथा राप्ती साहित्य परिषद्का अध्यक्ष टीकाराम उदासीले बताए ।यसका साथै विद्यालय नेतृत्वसँग विद्यालय व्यवस्थापनबारे अन्तरक्रिया गरिएको उनले जानकारी दिए । यसैगरी शिक्षक, अभिभावकसँग बालबालिकाको उचित हेरचाहबारे छलफल गर्नुका साथै बालबालिकालाई साहित्य लेखन, अभिनय, चित्रकला, नृत्यकला, कथावाचनलगायतका विषयमा प्रशिक्षण दिइएको थियो । यसैगरी पुस्तक प्रदर्शनी, पुरस्कार वितरण, सम्मान र कला प्रस्तुति गरिएको बाल साहित्य समाजका केन्द्रीय अध्यक्ष प्रमोद प्रधानले बताए । कार्यक्रममा भाषाविद् प्राध्यापक चूडामणि बन्धुलाई सम्मान गरिएको थियो । सम्मेलनमा ४ सय ५० बालबालिकालाई सहभागी गराई साहित्य लेखनबारे सीप विकास गराएको स्थानीय आयोजक समितिका सदस्य सचिव सूर्य बीसीले बताए । कार्यक्रममा कथा, कविता र हस्तलेखन प्रतियोगितासमेत गरिएको थियो ।"
प्रियंका र सरोजको मनको तिर्सना,"काठमाडौं (कास) समिर खरेल र बेनिशा पौडेलको युगल गायन रहेको गीत मनको तिर्सना शुक्रबार सार्वजनिक भएको छ । रंगकर्मी मानव सुवेदीको निर्देशन रहेको म्युजिक भिडियोमा अभिनेत्री प्रियंका कार्की र सरोज ओलीले अभिनय गरेका छन् । ओलीकै शब्द रचना रहेको उक्त गीतको भिडियोलाई निर्देशक सुवेदीले होटल सञ्चालन गरेर बसेकी जमुना र साइकलमा सामान बेचेर गुजारा चलाइरहेका गोपालबीचको प्रेमलाई कथानक प्रस्तुति दिएका छन् । पटकथा भने अभिनेत्री सुरक्षा पन्तको हो । फिल्म अभिनयमा व्यस्त रहेकी प्रियंकाले लामो अन्तरालपछि भिडियोमा अभिनय गरेकी हुन् । कुनै गीत मनदेखि सन्तुष्ट भएर अभिनय गरिन्छ अभिनेत्री कार्कीले मनको तिर्सना गर्नुको कारणबारे भनेकी छन्, हो, त्यस्तै गीतहरूमध्येको एउटा गीत हो यो । गीतकार ओलीले सरल शब्दमा सरल र निश्चल प्रेमाभाव व्यक्त गर्ने गरी यसका शब्द रचना गरेको बताए । पछिल्लो समय सांगीतिक क्षेत्रमा सुगम संगीतभन्दा बढी भाइरल बनाउने ध्येयले विकृति आएको देखिन्छ, गीतका प्रस्तुतकर्तासमेत रहेका ओलीले थपे, यो गीत क्षणिक चर्चाका लागि भन्दा पनि श्रोता, दर्शकमा मिठो अनुभूति दिलाओस् भन्ने उद्देश्यले बनाएको हुँ । त्यसो त उनका अधिकांश गीतहरूले युट्युबमा करोडमाथिका भ्युज बटुलेका छन् । दीपक शर्माले संगीत भरेको मनको तिर्सना मा उदयराज पौडेलको एरेन्ज तथा श्यामश्वेत रसाइलीको मिक्सिङ मास्टरिङ रहेको छ । पवन सुस्लिङले खिचेको भिडियोको सम्पादन निर्देशक सुवेदी स्वयंले गरेका हुन् ।"
कर्मचारीको तलब वृद्धिको बाध्यता तत्काललाई टर्यो,"(काठमाडौं) सरकारले समान ओहदा र मर्यादाक्रमका कर्मचारीको तलब वृद्धि गर्नुपर्ने बाध्यता तत्काललाई टरेको छ । कर्मचारीको तलबमान समान गर्न गत असारमा सर्वोच्च अदालतले दिएको परमादेश पुनरावलोकन हुने भएपछि मुद्दाको फैसला नहुँदासम्मका लागि तलब वृद्धि गर्नुपर्ने बाध्यता टरेको हो । समान ओहदा र मर्यादाक्रमका कर्मचारीको तलबमान समान गर्न गत असारमा सर्वोच्च अदालतले दिएको परमादेश पुनरावलोकन हुने निर्णय सर्वोच्चले गरेको हो । प्रधानन्यायाधीश प्रकाशमानसिंह राउत, न्यायाधीशद्वय कुमार चुडाल र नित्यानन्द पाण्डेको इजलासले करिब ५ महिनाअघिको परमादेश पुनरावलोकन गर्न सहमति प्रदान गरेको हो ।सर्वोच्चका न्यायाधीशद्वय मनोजकुमार शर्मा र सुनीलकुमार पोखरेलको संयुक्त इजलासले कर्मचारीको तलबमान समायोजन गर्न परमादेश जारी गरेको थियो । त्यसपछि सरकारले भ्याकेट निवेदन (आदेश खारेज गरिपाऊँ भनी दिइने निवेदन) दिएको थियो । परमादेशअनुसार तलब समायोजन गर्दा ठूलो आर्थिक भार पर्ने तर्कसहित सरकार पुनरावलोकनका लागि सर्वोच्च गएको हो । पुनरावलोकनको निवेदन टुंगो नलागेसम्म तलब समायोजनको आदेश लागू हुनेछैन ।सरकारको अनुरोधअनुसार सर्वोच्च अदालतले यसअघिको परमादेश पुनरावलोकन गर्ने भएपछि तत्काललाई कर्मचारीहरूको तलब बढाउनुपर्ने बाध्यता नरहेको अर्थ मन्त्रालयका प्रवक्ता महेश भट्टराईले बताए । सर्वोच्चले मर्यादाक्रमअनुसार तलब बढाउनु भन्ने आदेश दिएको थियो । आदेशअनुसार पुनरावलोकन गर्दा मुलुकलाई ठूलो आर्थिक भार थपिने देखियो । त्यसका लागि बजेट विनियोजन भएको छैन, उनले भने, तत्काल उक्त आदेश कार्यान्वयन गर्न नसकिने भएपछि सरकारले पुनरावलोकन गर्न कानुन प्रबन्धअनुसार नै अनुरोध गरेको थियो । उक्त रिट दर्ता हुनेनहुने अन्योल थियो । पछि दर्ता भयो । अब सुनुवाइ हुन्छ । सुनुवाइमा पहिलेकै परमादेश ठीक छ भन्ने आयो भने तलब बढाउनुको विकल्प हुँदैन । उक्त निर्णय नभएसम्मका लागि स्थगित भएको भट्टराईले जनाए । निजामती सेवाका तीन श्रेणीका अधिकारीहरूको तलब समायोजन गर्न गत साउनमा सर्वोच्च अदालतले परमादेश दिएको थियो । मर्यादाक्रममा समान रहेका सैनिक र प्रहरी अधिकारीको भन्दा निजामतीका सहसचिव, उपसचिव र शाखा अधिकृतको तलब कम भएको भन्दै परेको रिटमा सुनुवाइ गर्दै सर्वोच्चले समान गराउन भनेपछि सरकारी ढुकुटीमा कम्पन आएको थियो । तीन श्रेणीका करिब १२ हजार कर्मचारीको तलब वृद्धि हुँदा बाँकी कर्मचारीको पनि तलब स्वतः वृद्धि हुने र तलबमा करिब सवा खर्ब थप दायित्व सिर्जना हुने भएको छ । सवा खर्ब भनेको गत वर्ष भएको कुल विकास खर्चको आधा बजेट हो । सेना, प्रहरी, निजामती तथा सार्वजनिक संस्थानमा फरकफरक संरचना र सोहीअनुसारको श्रेणी र तलबमान हुने अभ्यास छ । तर राज्यले दिने मानसम्मानका लागि भने मर्यादाक्रम छुट्टै हुन्छ । तलबमान अर्थ मन्त्रालयले र मर्यादाक्रम गृह मन्त्रालयले तय गर्छन् । सर्वोच्च अदालतले सेवाको प्रकृति अलग भए पनि आधारभूत (सुरु) तलब भने मर्यादाकै आधारमा गर्न परमादेश गरेको छ । मर्यादाक्रमअनुसार १६ नम्बरमा निजामती सेवाका सहसचिव हुन्छन् भने १७औं नम्बरमा सेनाका सहायक रथी र महासेनानी हुन्छन् । त्यस्तै नेपाल प्रहरी र सशस्त्र प्रहरीतर्फका डीआईजी र एसएसपीको पनि यही क्रममा छन् । तर १६औं मर्यादाका सहसचिवको तलब ५६ हजार ७७ हुन्छ भने १७औं मर्यादाका डीआईजीहरूको ६० हजार ९५० र एसएसपीहरूको ५६ हजार ७७ हुन्छ ।निजामतीका उपसचिव मर्यादाक्रमको १८औं नम्बरमा छन्, सेनाका प्रमुख सेनानी र प्रहरीका एसपीको मर्यादा यही हुन्छ । तर तलबमा भने उपसचिवको ४८ हजार ७३७ हुँदा सुरक्षा अधिकारीहरूको ५२ हजार २७९ हुन्छ । त्यस्तै मर्यादाक्रमको २०औं नम्बरमा रहेका शाखा अधिकृतको तलब ४३ हजार ६९ हुन्छ भने यही मर्यादाका सहसेनानीको तलब ४७ हजार २० हुन्छ ।अहिले २०७६ वैशाख १६ मा गृह मन्त्रालयले राजपत्रमा जारी गरेको मर्यादाक्रम लागू छ । राजपत्रअनुसार नेपाल राष्ट्र बैंकका गभर्नरको मर्यादाक्रम १२ नम्बरमा छ । तर, गभर्नरको आधारभूत तलब नै १ लाख ३६ हजार छ । मर्यादाक्रमअनुसार कर्मचारीहरूको तलब निर्धारण गर्ने हो भने सर्वोच्च अदालतका मुख्य रजिस्ट्रार, संघीय संसद्का महासचिव, सेनाका प्रधानसेनापति र मुख्यसचिवको तलब १ लाख ३६ हजारभन्दा बढी हुनुपर्छ । उनीहरू मर्यादाक्रममा गभर्नरसरह वा अघि छन् । तर सेवाको प्रकृतिअनुसार तलबमान फरक पर्ने अभ्यास रहेको अर्थ मन्त्रालयका अधिकारीहरूको भनाइ छ ।सहन्यायाधिवक्ता गोविन्द खनाल, उपन्यायाधिवक्ता सन्तोष शर्मा, पदमबहादुर कार्की, विमला रेग्मी, युवराज महत, चपला पोखरेल र प्रकाश गौतमलगायतले तलबमानमा विभेद भएको भन्दै निजामती सेवाको राजपत्रांकित प्रथम, द्वितीय र तृतीय श्रेणीमा कार्यरत राष्ट्रसेवक कर्मचारीहरूको समानताका आधारमा तलब बढाउनुपर्ने माग गर्दै सर्वोच्चमा रिट दिएका थिए । रिटमा सोही वरीयतामा रहेका सुरक्षा निकायतर्फका अधिकृतको तलबमान निजामतीतर्फका कर्मचारीको तुलनामा बढी भएको दाबी गर्दै तलब बढाउन माग गरिएको थियो ।सर्वोच्चका न्यायाधीशद्वय मनोजकुमार शर्मा र सुनीलकुमार पोखरेलको संयुक्त इजलासले कर्मचारीको तलबमान बढाउन उत्प्रेषण गत साउनमा परमादेश जारी गरेको थियो । कर्मचारीहरूलाई मर्यादाक्रमअनुसारको आधारभूत तलबमान कायम नहुँदा नेपालको संविधान, नेपाल पक्ष बनेका अन्तर्राष्ट्रिय कानुनी दस्ताबेजहरूको प्रावधान, सर्वोच्च अदालतबाट प्रतिपादित कानुनी सिद्धान्तहरूसमेतको विपरीत हुन गई निजहरूको समानताको हकसमेतमा गम्भीर आघात पर्ने देखिएकाले निजामती कर्मचारीहरूको वैध अपेक्षा र मनोबललाई ध्यानमा राखी, सर्वोच्चको आदेश छ, निजामती सेवाका राजपत्रांकित प्रथम, द्वितीय, तृतीय श्रेणीका कर्मचारीहरूको आधारभूत तलबमान समान मर्यादाक्रममा रहेका अन्य सरकारी सेवाका कर्मचारीसरह हुने गरी अविलम्ब सुरु तलबमान समायोजननिर्धारण गर्नूगराउनू ।चालु आर्थिक वर्ष ०८१८२ मा सरकारले कर्मचारीको पारिश्रमिकसुविधाबापत १ खर्ब ६० अर्ब ३१ करोड ५८ लाख रुपैयाँ खर्च हुने अनुमान गरेको छ । सर्वोच्चको आदेशअनुसार उल्लिखित तीन तहका कर्मचारीको मात्र तलब मिलान भएको अवस्थामा १ खर्ब ६१ अर्ब ५१ करोड ५८ लाख र सबै कर्मचारीको मिलान गर्दा ३ खर्ब १० अर्ब ३१ करोड ५८ लाख राज्यको कुल व्ययभार हुन जान्छ ।यस आर्थिक वर्षमा पेन्सनलगायत कर्मचारीहरूको सामाजिक सुरक्षा खर्चबापत २ अर्ब ९५ करोड ९४ लाख रुपैयाँ खर्च हुने अनुमान सरकारले बजेटमा गरेको छ । अदालतको फैसलाअनुसार कर्मचारीहरूको तलब बढेमा बढेको तलबको ६० प्रतिशतले सामाजिक सुरक्षा खर्ब बढ्ने अर्थ मन्त्रालय स्रोतले जनाएको छ । राजस्वलगायत राज्यका अन्य आम्दानीका स्रोत अपेक्षित रूपमा बढ्न नसक्दा सरकारलाई कर्मचारीहरूलाई अहिलेको स्केलअनुसार तलब खुवाउन पनि मुस्किल परेको अवस्था छ । सरकारको आय खुम्चिँदै गएको अवस्थामा खर्च उच्च दरले बढिरहेको छ । यस्तो अवस्थामा फेरि कर्मचारीको तलब बढाउन राज्यको व्ययभार बढेर धान्न नसकिने अवस्था आउन सक्ने जानकार बताउँछन् ।प्रशासनिक विज्ञहरूका अनुसार कर्मचारीको तलब श्रेणीका आधारमा तय हुन्छ तर समान मर्यादाक्रममा रहेका सेना, प्रहरी र निजामतीका कर्मचारीको तलबमा भेदभाव भएको भन्दै राजपत्रांकित प्रथम श्रेणी (सहसचिव), द्वितीय श्रेणी (उपसचिव) र तृतीय श्रेणी (शाखा अधिकृत) को तलब समायोजन गर्न सर्वोच्चले गत असार १० मा परमादेश जारी गरेको थियो । अदालतको आदेश कार्यान्वयन गर्न भन्दै अर्थ मन्त्रालयले कर्मचारीको मर्यादाक्रमअनुसार तलब मिलानका लागि हुने खर्चको अनुमान मन्त्रिपरिषद्मा पेस गरेको छ । प्रस्तावअनुसार उल्लिखित तीन तहका कर्मचारीको मात्र तलब मिलान गर्दा पनि करिब १ अर्ब ४५ करोड रुपैयाँ लाग्नेछ भने त्यसले पार्ने प्रभावअनुसार तलब र पेन्सनसमेत वृद्धि गर्दा सवा खर्ब खर्च हुनेछ ।चालु आर्थिक वर्षमा सरकारले कर्मचारीको पारिश्रमिकसुविधाबापत १ खर्ब ६० अर्ब ३१ करोड ५८ लाख रुपैयाँ खर्च हुने अनुमान गरेको छ । सबै कर्मचारीको तलब मिलान गर्दा करिब ३ खर्ब कुल व्ययभार हुन जान्छ । त्यस्तै आर्थिक वर्षमा पेन्सनलगायत कर्मचारीहरूको सामाजिक सुरक्षा खर्चबापत २ अर्ब ९५ करोड ९४ लाख रुपैयाँ खर्च हुने अनुमान छ ।नेपालमा संघ, प्रदेश र स्थानीय तहमा ८५ हजार ३ सय ९६ जना कर्मचारी छन् । नेपाली सेनामा करिब ९६ हजार, नेपाल प्रहरीमा ८० हजार र सशस्त्र प्रहरीमा ३७ हजारको जनशक्ति छ । स्वास्थ्य सेवातर्फ ३१ हजार हाराहारीमा कर्मचारी र देशभरका सामुदायिक विद्यालयमा १ लाख ९१ हजार २७ जना शिक्षक छन् । यद्यपि शिक्षकको स्थायी दरबन्दी भने १ लाख ८ हजार मात्रै छ । हाल सञ्चालनमा रहेका ४२ वटा सार्वजनिक संस्थानमा ३२ हजार १ सय ८० कर्मचारी छन् । यसरी अहिले नेपाल राज्यको व्ययभारमा पर्ने गरी कुल ५ लाख ५२ हजार ६ सय ३ राष्ट्रसेवकले काम गरिरहेका छन् । सरकारी ढुकुटीले बल्लबल्ल चालु खर्च धानिरहेको अवस्थामा एकैपटक तलब वृद्धि गर्नुपर्दा राज्यलाई अतिरिक्त आर्थिक भार पर्ने भएकाले तत्कालका लागि तलब वृद्धि गर्न नहुने अर्थविद् बताउँछन् ।"
"धितोपत्र बोर्ड अध्यक्ष नियुक्ति प्रक्रिया सुरु, आज अन्तर्वार्ता","(काठमाडौं) नेपाल सरकारले धितोपत्र बोर्ड अध्यक्ष छान्न फेरि प्रक्रिया थालेको छ । पटकपटक प्रक्रिया सुरु गरे पनि विभिन्न कारणले छान्न नसकेको सरकारले यस पटक फेरि तीन जना प्रत्याशीहरूलाई अन्तर्वार्ताका लागि बोलाएको छ । राष्ट्रिय योजना आयोगका उपाध्यक्ष शिवराज अधिकारीको संयोजकत्वमा रहेको सिफारिस समितिले आइतबार (मंसिर ९) यसअघि पहिलो चरणको छनोटमा परेर पनि अन्तर्वार्तामा सहभागी नभएका तीन जनालाई बोलाएको हो । यसअघि राष्ट्रिय योजना आयोगका पूर्वउपाध्यक्ष मीनबहादुर श्रेष्ठको संयोजकत्वमा गठित अध्यक्ष सिफारिस समितिले परेका १९ आवेदनमध्ये मुक्तिनाथ श्रेष्ठ, सन्तोषनारायण श्रेष्ठ, कृष्णबहादुर कार्की, नवराज अधिकारी र चिरञ्जीवी चापागाईंलाई पहिलो चरणमा छोटोसूची (सर्टलिस्ट) मा छानेको थियो । तीमध्ये श्रेष्ठद्वय त्यतिबेलै अन्तर्वार्तामा सहभागी भए । तर कार्की, अधिकारी र चापागाईं अन्तर्वार्तामै गएनन् । धितोपत्र ऐनको व्यवस्थाअनुसार छनोट समितिले अध्यक्षका लागि तीन जना सिफारिस गर्नुपर्छ । तर अन्तर्वार्तामा दुई जना मात्र सहभागी भएपछि समितिले कानुनअनुसार तीन जना सिफारिस गर्न सकेनन् । त्यसपछि समितिले महान्यायाधिवक्ताको कार्यालयबाट कानुनी रायका माग्यो । महान्यायाधिवक्ताबाट मिश्रित राय आयो । पहिलो चरणमा परेका पाँच जनामध्ये तीन जना पठाउने वा छनोट प्रक्रिया रद्द गर्ने र उक्त राय प्राप्त भएपछि तत्कालीन सिफारिस समितिको बैठक बस्यो । बैठकमा समितिका तीन सदस्यबीच मत बाझियो र प्रक्रिया रद्द भयो । त्यसलगत्तै अध्यक्षका प्रत्याशी सन्तोषनारायण श्रेष्ठले प्रक्रिया रद्द नगर्न माग गर्दै सर्वोच्च अदालतमा रिट हाले । गत असार १९ मा न्यायाधीश अब्दुल अजिज मुसलमानको इजलासले धितोपत्र बोर्ड अध्यक्षको नियुक्ति प्रक्रिया रद्द गर्ने निर्णय कार्यान्वयन नगराउनू भनी अल्पकालीन अन्तरिम आदेश जारी भयो । त्यति नै बेला पुरानो गठबन्धनको सरकार भत्केर नयाँ गठबन्धन बनेको थियो । त्यसपछि योजना आयोगको उपाध्यक्षमा शिवराज अधिकारी आए । नयाँ सरकारले फेरि अध्यक्ष नियुक्ति प्रक्रिया अघि बढाउने निर्णय गर्यो । यसअनुसार उपाध्यक्ष अधिकारी संयोजक रहेको सिफारिस समितिले गत असोज १९ मा प्रत्याशीमध्येका तीन जना कार्की, अधिकारी र चापागाईंलाई बोलाएको थियो । बिहान आठ बजे बोलाइएको अन्तर्वार्तामा कार्की र अधिकारी निर्धारित समयमै अर्थ मन्त्रालय पुगेका पनि थिए । तर चापागाईं उपस्थित भएनन् । करिब ११ बजेतिर उपाध्यक्ष अधिकारी बिरामी परेको भन्दै अन्तर्वार्ता स्थगन भएको जानकारी दिइयो । त्यसपछि गत असोज २९ मा समितिले सूचना जारी गरेर आइतबार (कात्तिक ९) मा अन्तर्वार्ताका लागि डाकेको छ । स्रोतअनुसार आइतबार कार्की र अधिकारी अन्तर्वार्तामा उपस्थित हुनेछन् । यस पटक पनि चापागाईं उपस्थित हुने सम्भावना न्यून रहेको स्रोतले बताएको छ । अन्तर्वार्तामा डाकिएका तीन जनामध्ये एक जना मात्र पनि उपस्थित भए, सिफारिस समितिलाई तीन जना सिफारिस गर्न कानुनी बाटो खुल्नेछ । प्रत्याशीहरू आइतबार अन्तर्वार्तामा उपस्थित भएपछि उत्कृष्ट तीन जनाको नाम सोही दिन सिफारिस गरिने र सम्भवतः सोमबार बस्ने मन्त्रिपरिषद् बैठकले एक जनालाई अध्यक्ष नियुक्ति दिने सम्भावना छ, स्रोतले भन्यो ।सुरुको प्रक्रिया रद्द नगर्न भन्दै सन्तोषनारायण श्रेष्ठले हालेको मुद्दा अदालतमा विचाराधीन छ । अदालतले सो मुद्दाको पेशी आउँदो माघ ३० मा तोकेको छ । गत पुस २१ यता बोर्ड अध्यक्षविहीन छ । पछिल्ला केही सातायता सेयर बजार निरन्तर उकालो लागिरहेको छ । उकालो लागेको बजारमा चलखेलको उच्च सम्भावना रहन्छ । यस्तो अवस्थामा नियामक निकाय बोर्ड नेतृत्वविहीन रहेकाले तत्काल अध्यक्ष नियुक्त गर्न संसद्को अर्थ समितिले सरकारलाई निर्देशन दिएको छ । तर सरकारले अध्यक्ष नियुक्ति प्रक्रियामा चासो देखाएको थिएन ।धितोपत्र ऐनको व्यवस्थाअनुसार हाल अर्थ मन्त्रालयबाट धितोपत्र बोर्ड सञ्चालक समितिमा प्रतिनिधित्व गर्ने महेश बरालले अध्यक्षको जिम्मेवारी सम्हालेका छन् । नयाँ सरकार बनेलगत्तै यही साउन २ मा अर्थ मन्त्रालयले बराललाई अर्थ मन्त्रालयको प्रतिनिधिका रूपमा बोर्डमा सञ्चालक पठाएको थियो । कानुनअनुसार हाल बरालले नै अध्यक्षको जिम्मेवारी पनि सम्हालिरहेका छन् ।बरालले अध्यक्ष पद सम्हालेलगत्तै एउटा मर्चेन्ट बैंकिङको लाइसेन्स वितरण गरिसकेका छन् भने करिब आधा दर्जन कम्पनीलाई हकप्रद सेयर निष्कासन अनुमति दिइसकेका छन् । सबै कागजात पूरा भएका, कुनै कैफियत नभएका कम्पनीहरूलाई पनि प्राथमिक सेयर निष्काशन अनुमति दिने तयारीमा आफूहरू रहेको अध्यक्ष बरालले जनाए । अध्यक्ष नभएकै कारण गत पुसयता प्राथमिक निष्कासन (आईपीओ), थप निष्कासन प्रक्रिया (एफपीओ), ऋणपत्र, हकप्रदलगायत धितोपत्रको अनुमति प्रक्रिया रोकिएको छ । बोर्डका अनुसार शुक्रबारसम्म ७७ वटा कम्पनीले आईपीओ निष्कासनका लागि बोर्डमा आवेदन दिएका छन् । यी कम्पनीले ४४ अर्ब ७५ करोड ४६ लाख रुपैयाँ बराबरको ३१ करोड ७८ लाख ९३ हजार तीन सय ५६ कित्ता सेयर निष्कासनका लागि बोर्डमा आवेदन दिएका छन् । यसबाहेक ऋणपत्र, हकप्रद, एफपीओलगायत धितोपत्र जारी गर्नका लागि परेको आवेदन जोड्दा प्रक्रियामा रहेका कम्पनी संख्या झन बढ्नेछ । प्रश्न यो छ कि सरकारले ११ महिनासम्म पनि किन बोर्ड अध्यक्ष नियुक्त गर्न सकेन ? योग्य, अनुभवी उम्मेदवार नपाएर हो वा अरू कुनै कारण ? यो प्रश्नको उत्तरका लागि निजी क्षेत्रको लगानीमा ल्याउन लागिएको स्टक एक्सचेन्जको लाइसेन्स प्रक्रियासम्म पुग्नैपर्छ ।नयाँ स्टक एक्सचेन्जका लागि मुख्य व्यापारिक घरानाबीच ठूलौ शीतयुद्ध चलिरहेको छ । व्यापारिक घरानाकै प्रभावमा परेर धितोपत्र बोर्डले नीति परिवर्तन गरेर प्राइभेट लिमिटेड कम्पनीले पनि स्टक एक्सचेन्जमा लगानी गर्न पाउने व्यवस्था गरेको छ । यही कारण व्यापारिक घराना जसरी भए पनि एक्सचेन्जको लाइसेन्स आफ्नो पोल्टामा पार्ने रस्साकसीमा छन् । यस प्रक्रियामा सत्तापक्षीय मुख्य दलका नेताहरूको पनि मिलेमतो रहेको स्रोतको दाबी छ । नयाँ स्टक एक्सचेन्जको लाइसेन्स प्रक्रियामा ठूलो आर्थिक चलखेल भएको र त्यसको हिस्सा मुख्य दलका नेतृत्वसम्म पनि पुगेकाले आफ्नो मान्छे नियुक्त गर्ने वातावरण नहुँदासम्म बोर्ड अध्यक्ष नियुक्त हुन नदिने रणनीतिमा उनीहरू छन् । यही कारण अध्यक्ष नियुक्ति प्रक्रियामा ढिलाइ भएको स्रोतको दाबी छ । गत पुस २० मा निवर्तमान अध्यक्ष रमेशकुमार हमालको कार्यकाल सकिएपछि रिक्त भएको उक्त पदमा अहिलेसम्म पनि सरकारले अध्यक्ष नियुक्त गर्न सकेको छैन ।"
राष्ट्रिय प्रसारणमा जोडियो झुम्साखोला लघु जलविद्युत्,"(पाल्पा)पाल्पाको झुम्साखोला तेस्रो लघु जलविद्युत् आयोजना राष्ट्रिय प्रसारण लाइनमा जोडिएको छ । माथागढी गाउँपालिका५ हात्तीलुङ झुम्साखोलामा सञ्चालित लघु जलविद्युत आयोजना राष्ट्रिय प्रसारण लाइनमा जोडिएको हो । आयोजना ०६४ सालमै निर्माण भएको हो । जडान गर्नुअघि भुम्साखोला लघु जलविद्युत् उत्पादन सहकारी संस्था लिमिटेड तेस्रोमा परिणत गरिएको छ । यहाँका पाँच सयभन्दा बढी घरधुरीमा आयोजनाबाट उत्पादित विद्युत् खपत भएर बाँकी रहेको विद्युत् राष्ट्रिय प्रसारण लाइनमा जोडिएको झुम्साखोला लघु जलविद्युत् सहकारीका अध्यक्ष बीरबहादुर बारघरेले जनाए । झुम्साखोला खल्लाघाटमा रहेको पावरहाउसको क्षमता ६८ किलोवाट विद्युत् उत्पादन छ । राष्ट्रिय प्रसारण लाइनमा झुम्साखोलाको बिजुली जडान शुभारम्भ गर्दै प्रतिनिधिसभा सदस्य नारायण आचार्यले आगामी दिनमा सरकारले नीतिगत तहमै यसलाई समावेश गरेर लघु जलविद्युत्लाई राष्ट्रिय प्रसारण लाईनमा जोड्ने गरी नीति निर्माणको पहल गर्नुपर्नेमा जोड दिए । विगतमा राष्ट्रिय प्रसारण लाइनबाट बिजुलीको सेवा पाउन नसकेका उपभोक्ताले लघु जलविद्युत् निकालेको तर अहिले राष्ट्रिय प्रसारणलाइन पुगेपछि अलपत्र जस्तै छन् । वैकल्पिक ऊर्जा प्रवर्द्धन केन्द्र, राष्ट्रिय लघु तथा साना जलविद्युत् उपभोक्ता समाज, नेपाल ऊर्जा प्रतिष्ठान र माथागढी गाउँपालिकाको सहयोगमा राष्ट्रिय प्रसारण लाइनमा बिजुली जोडिएको हो । झुम्साखोला लघुजलविद्युत्मा नेपाल नवीकरणीय ऊर्जा कार्यक्रम वैकल्पिक ऊर्जा प्रवर्द्धन केन्द्रबाट ५० लाख, राष्ट्रिय लघु तथा साना जलविद्युत् उपभोक्ता समाजबाट १० लाख, नेपाल ऊर्जा प्रतिष्ठानबाट १२ लाख र उपभोक्ताको सेयर रकम २२ लाख र माथागढी गाउँपालिकाको ३३ लाख लगानी गरिएको गाउँपालिका अध्यक्ष यमबहादुर चिदीले बताए । यसबाट सहकारी र उपभोक्ता समितिको आम्दानी वृद्धि गर्ने उद्देश्य छ । चौबीसै घण्टा उत्पादित ऊर्जालाई राष्ट्रिय प्रसारण लाइनमा जोड्ने काम भएको उपभोक्ता समितिका सचिव थमन रेश्मीले पुष्टि गरे । राष्ट्रिय प्रसारण लाइनमा जोडिएको भुम्सा तेस्रो जलविद्युत् आयोजनाको क्षमता ६८ किलोवाट भए पनि अहिले ३०३५ किलोवाट मात्रै स्थानीय उपभोक्ताले प्रयोग गरेको उनले बताए । बाँकी ऊर्जा विद्युत् प्राधिकरणलाई बिक्री गरेर मासिक २ लाख रुपैयाँसम्म सहरकारीलाई थप आम्दानी हुने अनुमान गरिएको सचिव रेश्मीले जनाए । लुम्बिनी प्रदेशका पहाडी जिल्लामा मात्र ६६ वटा लघु जलविद्युत् आयोजना सञ्चालनमा छन् । ती आयोजना उपभोक्ता समिति र केही सहकारीबाट सञ्चालन भएका हुन् । तीमध्ये धेरैजसो आयोजना अहिले सञ्चालन गर्ने वा नगर्ने भन्ने अयोलमा रहेको अवस्थामा छन् । जसले गर्दा त्यस्ता लघु जलविद्युत् आयोजनाबाट २ हजार २ सय ६८ किलोवाट विद्युत् उत्पादन भए पनि यसलाई राष्ट्रिय प्रसारण लाइनमा जोड्न भने निकै खर्चिलो छ । उपभोक्ताले प्रयोग गरेर बाँकी रहेको बिजुली राष्ट्रिय प्रसारण लाइनमा जोड्न नीति निर्माणको खाँचो देखिएको वैकल्पिक ऊर्जा प्रवर्द्धन केन्द्रका कार्यकारी निर्देशक नवराज ढकालको भनाइ छ । प्यानल बोर्ड, पहुँच तार, पोल, नेट मिटर, ट्रान्सफर्मरलगायत सामग्री उपभोक्ताले किन्नुपर्छ, उनले भने, त्यसका लागि आवश्यक बजेटको ५० प्रतिशत लगानी वैकल्पिक ऊर्जा प्रवर्द्धन केन्द्रले गर्ने गरेको छ । माथागढी५ हात्तीलुङमा रहेका उपभोक्ताले २५ देखि ३० किलोवाट विद्युत् प्रयोग गर्ने गरेका थिए । क्षमताअनुसार बाँकी विद्युत् राष्ट्रिय प्रसारण लाइनमा जडान भएपछि उनीहरूले फाइदा कमाउने उनले बताए । भुम्साखोला जस्तै लुम्बिनी प्रदेशका १७ वटा लघु जलविद्युत् आयोजनालाई राष्ट्रिय प्रसारण लाइनमा जोड्न सकिने अध्ययनले देखाएको छ । राष्ट्रिय प्रसारण लाइनबाट नजिक, कम्तीमा १० किलोवाटभन्दा धेरै उत्पादन क्षमता, उपभोक्ता समितिको रुचिलगायत हेरेर राष्ट्रिय प्रसारण लाइनमा जोड्न सकिने वैकल्पिक ऊर्जा प्रवर्द्धन केन्द्रका वरिष्ठ अधिकृत प्रकाश भण्डारीको भनाइ छ । राष्ट्रिय प्रसारण लाइनमा जडान गरेपछि नेपाल विद्युत् प्राधिकरणले उपभोक्ता समितिलाई खपत भएको विद्युत्को रकम भुक्तानी गर्ने व्यवस्था रहेको उनले बताए । अहिले उपभोक्तालाई मर्मतसम्भारको समस्या, काठका पोल हटाउन नसक्नु, कुलो, बाँध बाढीले बगाउने समस्या मात्र होइन, राष्ट्रिय प्रसारण लाइन गाउँगाउँमा विस्तार हुँदा अन्योल बढेको नेपाल ऊर्जा फाउन्डेशनका डिल्ली घिमिरेले जनाए । अहिले उपभोक्तालाई राष्ट्रिय प्रसारण लाइनमा बिजुली जोड्छु भन्दा त्यति सहज छैन, उनले भने, किनभने संघीय सरकारले अझै नीति बनाउन सकेको छैन । त्यसैले छिटोभन्दा छिटो नीति बनाएर अन्योलमा परेका लघुजलविद्युत् आयोजना राष्ट्रिय प्रािरण लाइनमा जडान गर्नुपर्ने उनले बताए । पाल्पाको भुम्साखोला तेस्रो जस्तै लुम्बिनी प्रदेशका १७ वटा लघु जलविद्युत् आयोजनालाई राष्ट्रिय प्रसारण लाइनमा जोड्न सकिने लुम्बिनी प्रदेशबाट भएको अध्ययनले देखाइसकेको छ । राष्ट्रिय प्रसारण लाइनबाट नजिक, कम्तीमा १० किलोवाटभन्दा धेरै उत्पादन क्षमता, उपभोक्ता समितिको रुचि आदि हेरेर राष्ट्रिय प्रसारण लाइनमा जोड्न सकिनेछ । राष्ट्रिय प्रसारण लाइनमा जडान गरेपछि विद्युत् प्राधिकरणले उपभोक्ता समितिलाई खपत भएको विद्युत्को रकम दिने भए पनि जडानका लागि भने महँगो पर्ने भएकाले उपभोक्ता आँट गर्न नसकेको उनको भनाइ छ । लुम्बिनी प्रदेशमा सञ्चालित ६६ लघु जलविद्युत् आयोजनाबाट २ हजार २ सय ६८ किलोवाट विद्युत् उत्पादन भएको तथ्यांक छ ।"
बुढीगण्डकी आयोजनाको अन्योलले सुनसान बन्दै आरुघाट बजार,"(गोरखा)जिल्लाको दोस्रो ठूलो व्यापारिक केन्द्र आरुघाट बजारको सडक ढलानका लागि गण्डकी प्रदेश सरकारले चालु आर्थिक वर्षमा ३० लाख रुपैयाँ छुट्याएको छ । तर बूढीगण्डकी जलविद्युत् आयोजनाको डुबान क्षेत्रमा विकासका संरचना निर्माणको काम नगर्ने नीतिले योजना कार्यान्वयन अन्योलमा छ । डुबानमा क्षेत्रमा पर्ने मध्यपहाडी सडक कालोपत्रको काम पनि हुन सकेको छैन । यस क्षेत्रमा निजी संरचना निर्माण तथा विकासको काम ठप्प छ । १२ सय मेगावाटको बुढीगण्डकी जलविद्युत् आयोजना बन्ने चर्चासँगै झन्डै ३ सय वर्षको इतिहास बोकेको आरुघाट बजार सुनसान बन्दै गएको छ । ०२८ सालमा पृथ्वी राजमार्ग निर्माण सुरु हुनुअघिसम्म कास्कीदेखिका पैदलयात्री आरुघाट बजार भएर त्रिशूली हुँदै काठमाडौं पुग्थे । पैदलयात्री र व्यापारीको बास बस्ने केन्द्र नै आरुघाट हुने आरुघाट गाउँपालिका९ का बुद्धिप्रसाद श्रेष्ठ बताउँछन् । एक सयदेखि १५० जनासम्म भरिया लगाएर व्यापारीले सामान ओसार्ने गरेको हामी आफैंले देखेका हौं, उनले भने, ०२८ सालमा पृथ्वी राजमार्ग खुलेपछि आरुघाट छायामा परे पनि व्यवसाय घटेको थिएन, डुबानका लागि जग्गा रोक्का भएपछि निजी घर थपिने क्रम रोकियो, भूकम्पपछि नयाँ घर बन्दै बनेनन्, अहिले सुनसानजस्तै छ । हाल आरुघाटमा ७० प्रतिशतले व्यापार घटेको स्थानीय व्यवसायी बताउँछन् । डुबानको हल्लाअघि गोरखाको चुमनुब्री, धार्चे, आरुघाट, भीमसेन थापा क्षेत्रका स्थानीय व्यापार, उपभोग्य सामग्री खरिदका लागि मात्र होइन, घडेरी किन्नुपरे पनि आरुघाट रोज्थे । केटाकेटी बोर्डिङ र स्कुल पढाउन आरुघाट झर्ने परिपाटीले बजार गुल्जार थियो । मनास्लु पदमार्ग जाने पर्यटकका कारण पनि आरुघाट चलायमान नै थियो । डुबानको चर्चासँगै ०७२ को भूकम्पपछि बजार झनै अस्तव्यस्त बन्दै गएको स्थानीय बताउँछन् । विगतको तुलनामा व्यापार निकै घटेको धादिङको त्रिपुरासुन्दरी२ विशालनगरका प्रेमकुमार श्रेष्ठले जनाए । गोरखा बजार, धादिङबेंसीको भन्दा चलायमान हो, अहिले १० प्रतिशत व्यापार छैन, उनले भने । विकास निर्माण ठप्प रहँदा मजदुरले काम नपाएको उनको गुनासो छ । जग्गा किनबेच नभएपछि घर बन्ने कुरो भएन, डुबान भनेर विकासको काम ठप्प छ, यसो हुँदा मजदुरी गर्छु भन्नेले पनि काम पाएनन्, उनले भने । भूकम्प र कोरोनापछि ७० प्रतिशत बासिन्दाले आरुघाट छाडिसकेको स्थानीय बताउँछन् । बजार सुनसान बन्दा साना व्यवसायीको रोजिरोटी खोसिएको स्थानीयको दुखेसो छ । डुबानको हल्ला नहुँदा छुट्टै जोसजाँगर थियो, अहिले बैंकसँग ऋण लिएर व्यापार विस्तार गरौंला भने पनि सरकारले कहिले जा भन्छ ठेगान छैन, श्रेष्ठले भने । मुआब्जाको रकमले काठमाडौं, चितवनलगायत क्षेत्रमा जग्गा किनेर सरेको उनको भनाइ छ । डुबान हुने भएपछि पालिका, वडाले पनि विकासमा बजेट नछुट्याउने स्थानीय गणेशकुमार श्रेष्ठले जनाए । विकास ठप्प छ, घडेरी किनबेच पनि हुने कुरो भएन, उनले भने, ०७२ वैशाख १२ को भूकम्पले घर भत्काएपछि छाड्ने ठाउँ भनेर नयाँ घर बनाउन स्थानीयले चासो देखाएनन्, बरु बसाइँ सरेर जान थाले, यसो हुँदा बजार लठीभद्र छ । थातथलो छाडेर अन्यत्र जाँदा व्यापार व्यवसाय गर्न पनि गाह्रो हुने उनले बताए ।यो उमेरमा नयाँ ठाउँमा गएर पो के गर्न सकिन्छ छ, फेरि शून्यबाट सुरु गर्नुपर्यो, गणेशकुमारले भने, आयोजनाले पुनर्बासलाई प्राथमिकतामा राखेर अघि बढे सहज बन्थ्यो । एउटै कित्ताको जग्गाको पनि फरकफरक मूल्य रहेको उनले गुनासो गरे । साविकको मान्वु१ का जायजेथा बेचेर ठाकुरप्रसाद खनालले विशालनगरमा ५ आना जग्गा खरिद गरे । ०४० सालमा विशालनगर झरेका खनालले कृषि र पशुपालनलाई मुख्य पेसा बनाए । बाबुबाजेको झिटी बेचेर हातका दरले जग्गा किन यहाँ झरेको हुँ, उनले भने, पाँच आना जग्गा किनेर पशुपालन, कृषि गरेर जीविकोपार्जन गर्थ्यौं, दाउरा एक भारी बेच्दा १००१५० आउँथ्यो, साग लिन बारीमै ग्राहक आउँथे, अहिले एक मुठा सागसम्म बिक्दैन, भैंसी पाल्यो दुध बिक्न गाह्रो छ । बिक्री ठप्प हुँदा कृषि उपजको उत्पादन पनि गर्न छाड्नुपरेको स्थानीय बताउँछन् । व्यापारिक केन्द्रमा व्यापार नभएको देख्दा मान्छे छक्क पर्ने गरेको स्थानीयको भनाइ छ । आयोजनाबाट मुआब्जा वितरणका क्रममा जग्गा वर्गीकरणमा पनि विभेद गरिएको स्थानीयको दाबी छ । आयोजनाले स्थानीयको भावना बुझ्न नसकेको प्रभावितको गुनासो छ । ११ हातको दुई आना घडेरी छ, हातको ३ लाखको दरले किन्दा ३३ लाख हुन्छ, आनाको हिसाबले त्यही जग्गाको मुआब्जा दिँदो १४१५ लाख रुपैयाँ मात्र आएको छ, खनालले भने, एउटै कित्ताको जग्गाको रेट नै फरकफरक छ । १० वर्षअघिसम्म ८ सयभन्दा बढी घर रहेको आरुघाट बजार वारि र पारिका आधा बासिन्दा सरिसकेका छन् । १० प्रतिशत प्रभावितलाई सेयर दिने आश्वासन दिए पनि आयोजना घाटामा जाने संकेत देखिएकाले उत्साहित हुने वातावरण नरहेको स्थानीयले बताए । बुढीगण्डकी आयोजनाको कार्यालय अस्तव्यस्त बन्दा प्रभावितको पनि बिचल्ली बनेको स्थानीयको भनाइ छ । आरुघाट बजार क्षेत्रमा पर्ती र ऐलानी जग्गामा बसेका करिब १ सय ५० तथा जग्गामा भाडामा लिएर संरचना बनाएका १ सय धनीले मुआब्जा नपाएको आरुघाट९ का बुद्धिप्रसाद श्रेष्ठ बताउँछन् । पञ्चायतकालदेखि नै व्यवसायका लागि जग्गा सहमति लिएर संरचना बनाई भाडामा बसेकाहरू छन्, उनीहरूको सुनुवाइ हुनुपर्यो भन्ने हाम्रो माग हो, बुद्धिप्रसादले भने । आरुघाट विशालनगरका शिवप्रसाद बस्ताकोटीले चार रोपनी निजी जग्गाको मुआब्जा पाए पनि भाडाको जग्गामा बनाएको गोठको मुआब्जा पाएका छैनन् । जग्गाको मञ्जुरी लिएर गोठ बनाएका हुँ, जमानामा डेड लाख खर्च भएको छ, जति भए पनि त्यसको मुआब्जा पाउन पाए सन्तोष मिल्थ्यो, बस्ताकोटीले भने । बुढीगण्डकी डुबानको हल्लाले निम्न स्तरको व्यक्तिलाई जिउन गाह्रो बनाएको उनको गुनासो छ । अब नयाँ ठाउँमा सरेर जिउन गाह्रो छ, उनले भने । पर्तीऐलानी जग्गामा बनेका संरचनाको पनि मुआब्जा उपलब्ध गराउनुपर्ने स्थानीयको माग छ । पर्तीऐलानी तथा निजी जग्गामा संरचना बनाएकाको समस्याबारे छलफलबाट निष्कर्षर्मा पुगिने गोरखाका प्रमुख जिल्ला अधिकारी तथा मुआब्जा निर्धारण समितिका संयोजक पुण्यविक्रम पौडेलले जनाए । केकस्तो मापदण्ड बनाएर अघि बढ्न सकिन्छ, यस विषयमा आयोजनासँग पनि छलफल गरेर अघि बढ्ने विषय रह्यो, उनले भने ।बुढीगण्डकी डुबान प्रभावितलाई राज्यले अन्याय गरेको बुढीगण्डकी जलविद्युत् आयोजना राष्ट्रिय सरोकार समितिका संयोजक हरेराम ढकाल बताउँछन् । अझै बजार क्षेत्रमा त स्वास्थ्य चौकी, प्रहरी चौकी, मोटरबाटो त छ, उनले भने, ग्रामीण क्षेत्रमा विकास निर्माण ठप्प हुँदा जनतालाई सकस छ, एम्बुलेन्स जानेसम्म मोटरबाटो छैन, भत्किएका विद्यालयको मर्मत हुन सकेको छैन । बुढीगण्डकी जलविद्युत् कम्पनी लिमिटेडले वडा कार्यालयसम्म पत्राचार गरेर विकास निर्माणको गतिविधि सञ्चालन नगर्न भनेको ढकालले जनाए । राज्यले जग्गा अधिग्रहण थाल्यो तर अधिग्रहणको काम पूरा गरेको छैन, उनले भने, डुबान प्रभावितलाई पुनर्बास पुनःस्थापना गराउने भनेको छ, आईई (विस्तृत वातारणीय परीक्षण) रिपोर्टमा पानी नजमेसम्म भोगचलन गर्न पाउने भनिएको छ, भोगचलन नहुँदासम्म आधारभूत आवश्यकताको विकासको काम त हुनुपर्ने हो, पुनर्बास पुनःस्थापनको काम अघि बढ्दैन, अब प्रभावित जाने कता ?पुनर्बास पुनःस्थापनाको काम अघि नबढेसम्म प्रभावितले थातथलो नछाड्ने उनले बताए । राज्य लज्जास्पद हिसाबले लागेको छ, ०७२ को भूकम्पमा पनि अन्य क्षेत्रका पीडितलाई सरकारले ३ लाख अनुदान दियो, अस्थायी अवास भनेर डुबान प्रभावितले २ लाख मात्र पाए, ८ वर्षअघि बनेको अस्थायी आवास भत्कँदै छन्, जनताको बिचल्ली राज्यले सुनेन, उनले भने । आईई रिपोर्टमा डुबान हुने क्षेत्र बाहिर रिङरोड बनाएर प्रभावितलाई दायाँ र बायाँ पुनःस्थापना गर्ने उल्लेख रहेको ढकालको भनाइ छ । रिङरोड बन्दै बनेको छैन, चालु आर्थिक वर्ष ५० करोड विनियोजन भएको छ, यो रकमले कसरी आयोजना अघि बढ्छ, उनले भने । गोरखा र धादिङका डुबान प्रभावितलाई हालसम्म ४२ अर्ब ६८ करोड मुआब्जा वितरण भइसकेको बुढीगण्डकी जलविद्युत् कम्पनी लिमिटेडका प्रमुख कार्यकारी अधिकृत मधुप्रसाद भेटुवालले बताए । ९५ प्रतिशत मुआब्जा वितरण सकिएको छ, उनले भने, पर्तीऐलानी तथा निजी जग्गा मञ्जुरी लिएर बनाएका संरचनाबारे क्रमशः सम्बोधन गर्दै अघि बढ्छौं । मुआब्जामा चित्त नबुझेको भन्दै ३ हजारको संख्याका डुबान प्रभावितले कम्पनीमा निवेदन पनि दिएका छन् । ती निवेदन पनि हेर्दै छौं, कतिपय कुरा फिल्डमा पुगेर पनि अध्ययन गर्नुपर्नेछ, उनले भने । आयोजनाको शिलन्यास गरेर प्रभावितको समस्या समाधान गर्दै जाने उनले जनाए । वित्तीय प्रबन्ध गर्दै आयोजनाको शिलान्यास गर्ने भन्ने हाम्रो तयारी हो, उनले भने ।"
यस वर्ष साढे १३ लाखलाई सेवा दिने मनकामना केबलकारको लक्ष्य,"काठमाडौं (कास) मनकामना केबलकार सञ्चालनको २७औं वर्षमा प्रवेश गरेको छ । शनिबार २६औं वर्ष पूरा गरी २७औं वर्षमा प्रवेश गरेको मनकामना दर्शन प्रालिले आगामी वर्षहरूमा थप स्तरीय सेवा दिने प्रतिबद्धता जनाएको छ । २६औं वार्षिकोत्सवका उपलक्ष्यमा नेपालकै पहिलो केबलकारका स्रष्टा स्व लक्ष्मणबाबु श्रेष्ठको योगदानबारे चर्चा गरियो । २६ वर्ष पुगिसकेको केबलकार एनलग प्रविधिमा सञ्चालन गरिएको थियो । यसको मर्मतसम्भार गर्दै अहिले डिजिटल प्रणालीमा स्तरोन्नति गरिएको छ । केबलकारका संस्थापक लक्ष्मणबाबुकै पालादेखि सामाजिक व्यावसायिक उत्तरदायी नीति अपनाउँदै मनकामना र आसपासका क्षेत्रमा विकास, स्वास्थ्य, शिक्षा तथा विपन्न वर्ग जातिहरूलाई सहयोग गर्दै आएको मनकामना दर्शन प्रालिद्वारा जारी विज्ञप्तिमा उल्लेख छ । सुरुका दिनमा वार्षिक १० लाख यात्रुलाई सेवा दिँदै आएको थियो । यस वर्ष भने १३ लाख ५० हजार यात्रुलाई सेवा दिने लक्ष्य लिइएको मनकामना दर्शन प्रालिले जनाएको छ । केबलकार परिसरभित्र नै सुविधासम्पन्न रिसोर्ट निर्माणको अन्तिम चरणमा पुगेको प्रालिले बताएको छ । सामाजिक व्यावसायिक उत्तरदायी नीतिअनुसार केबलकार टिकट बिक्रीबाट हुने आम्दानीको कुल रकममध्ये ११ प्रतिशतका दरले गोरखाको सहिद लखन गाउँपालिका र चितवनको इच्छाकामना गाउँपालिकालाई विकास निर्माण, शिक्षा, स्वास्थ्य, संस्कृति सम्पदा जगेर्ना, विपन्न वर्गको हित तथा दैवी प्रकोपका लागि बर्सेनि सहयोग गर्दै आएको विज्ञप्तिमा उल्लेख छ ।"
सुन्तला सुकेपछि मह उत्पादनमा,"(बागलुङ)७२ वर्षको उमेरमा पनि लोभलाग्दो मिहिनेत गर्छन् । गत वर्ष बिरामी परेर पायल्सको अपरेसन गरेपछि उस्तो काम गर्न सक्दैनन् । बिहानै उठेर भैंसीको स्याहार सकेर दिउँसो मौरीघार स्याहार्न खटिन्छन् । यति बेला उनी मह काढ्ने, तौलेर बट्टामा राख्नेर। अर्डरअनुसार उपभोक्तालाई पठाउने काममा व्यस्त छन् । उनी अर्थात् पर्वतको मोदी गाउँपालिका२ का टीकाराम तिमिल्सिनाले योसँगै घर वरिपरि ५ सय बोट सुन्तला पनि लगाएका थिए । केही वर्षयता रुख सुक्ने रोगले धेरैजसो सुन्तला सखाप बनायो । घरबाटै बर्सेनि डेढ लाख रुपैयाँको सुन्तला बेच्ने टीकारामको कमाइ त्यसयता खस्कियो । तर उनले मौरीपालन भने नियमित बनाएका छन् । पोखारबागलुङ सडकको पातीचौर बजारबाट एक घण्टा पैदल यात्रामा उनको घर पुगिन्छ । पुरानो मोडलको उनको घरको बार्दलीदेखि बारीका डिलमा मौरीका घार छन् । सेरेना जातको मौरीबाट उनले वर्षमा साढे तीन क्विन्टलसम्म मह उत्पादन गर्दै आएका छन् । यति धेरै मह बेच्न उनले बोकेर कतै जान पर्दैन । पातीचौर बजारबाट गाडीमा १५ मिनेटमा उनको घर पुगिन्छ । सडकले जोडिएकोले उनको घर जानेले हिँड्नुपर्दैन । त्यसैले उनले उत्पादन गर्ने मह बिक्रीका लागि घरमै ग्राहक पुग्छन् । उनको बारीमा अहिले पनि ५० बढी घरमा मौरी छन् । मौरी घारबाट वर्षमा ३ देखि ४ पटकसम्म मह निकाल्न सकिन्छ । उक्त मह उनले अर्डरअनुसार बेच्ने गरेका छन् । धेरै जना त घरमै आएर लैजानुहुन्छ, तिमिल्सिनाले भने, बागलुङ, कुश्मा र पोखरासम्म जाने आउने बेलामा पनि मह लगेर बेच्छु । गत वर्ष पनि दुई लाखभन्दा बढीको मह घरबाटै बिक्री भएको र बाहिर लगेर डेढ लाखको बेचेको उनले सुनाए । महमा मिसावट छैन । गाउँमा अर्गानिक खेती गरिन्छ । मौरीले पनि अर्गानिक खेतीको रस ल्याउने भएकाले मह स्वादिलो र कहिले नबिग्रने गरेको उपभोक्ता पनि बताउँछन् । मैले धेरै पटक उनको घरबाट मह ल्याएर परिवारलाई खुवाएको छु, निकै स्वादिलो र अर्गानिक छ, कुश्मास्थित शीतल डेरीका सञ्चालक शिव शर्मा पौडेलले भने, पसलमा पनि राखेर धेरै बिक्री गरेको छु । घरबाटै प्रतिकिलो १ हजार ५ सय रुपैयाँमा मह बिक्री गरेको तिमिल्सिनाले बताए । पछिल्लो २५ वर्षदेखि उनले मौरी पालेर नियमित मह बेचिरहेका छन् । सुरुवातमा घार र मौरी भित्र्याउन उनले गरेको लगानीपछि मौरीपालनमा खासै खर्च नआएको उनले जनाए । यो अनुभवले मौरीलाई उनले हिराको संज्ञा दिन्छन् । भन्छन्, सुन्तला सुन हो भने मौरी हिरा हो । महलाई मिलाएर खान जाने मानिस स्वस्थ्य बन्ने, तागत दिनेलगायतको फाइदा हुने तिमिल्सिनाको भनाइ छ । मौरीको प्रमुख शत्रु अरिंगाल हो । हिउँदका दिनमा घारमा आएर अरिंगालले मौरी मार्छ । त्यसैले दिनभर हेरालो बस्नुपर्छ । दिउँसोको समय बारीमा हेरालु बस्ने गरेको तिमिल्सिनाले सुनाए । यो काममा पत्नी पवित्रा र बुहारी लक्ष्मीले सघाएका छन् । उनका जेठा छोरा भने वैदेशिक रोजगारीमा छन् । कान्छो छोरा चितवनमा जागिरे । छोराहरूले चितवन बोलाए पनि तिमिल्सिना जान मानेनन् । वर्षौंदेखि घरमा गरेको काम र व्यवसाय छाडेर बेरोजगार बन्न मधेस नझर्ने निधो गरेको तिमिल्सिनाको भनाइ छ । बरु चाडपर्वमा मात्र भएपछि छोराछोरी घरैमा आइदिए हुन्थ्यो भन्छन् उनी । उनको यो मिहिनेत देखेर कृषि ज्ञान केन्द्र र गाउँपालिकाले पनि अनुदान दिएका छन् । अनुदान पाएर उनले मह प्रशोधन मेसिन खरिद गरेको बताए । मौरीघार बढाउने योजना पनि उनको छ । उनको भण्डार कोठामा महका बट्टा मात्र हैन, नयाँ घार थप्ने सामान पनि प्रशस्त छ । उनको मिहिनेतलाई स्थानीय तहले पनि सम्मान गरेको छ । उनलाई मेलामहोत्सवमा पालिका र जिल्ला तहमा पुरस्कारसमेत दिइएको छ ।"
महाराष्ट्रमा भाजपा गठबन्धन र झारखण्डमा जेएमएम गठबन्धनलाई बहुमत,"काठमाडौं (कास) भारतको महाराष्ट्र राज्यको विधानसभा निर्वाचनमा सत्तारूढ गठबन्धन भारी बहुमतले विजयी भएको छ । २ सय ८८ सदस्यीय विधानसभा भारतीय जनता पार्टी (भाजपा) सहितको गठबन्धनले २ सय ३५ सिट जितेको छ । यहाँ बहुमतका लागि १ सय ४५ सिट आवश्यक थियो । भाजपा मुख्यमन्त्री एकनाथ सिन्देको शिवसेना र अजित पवारको एनसीपीसहितको महायुती गठबन्धनबाट चुनावी प्रतिस्पर्धामा गरेको हो । विपक्षी गठबन्धन महा विकास अघाडी (एमभीए) ४९ सिटमा विजयी भएको भारतीय सञ्चारमाध्यम हिन्दुस्तान टाइम्सले जनाएको छ । एमभीएमा कंग्रेससँगै उद्धव ठाकरेको शिवसेना, शरद पवारको एनसीपी (एसपी) लगायत सहभागी छन् । ४ सिटमा अन्य दलहरू विजयी भएका छन् । महाराष्ट्रका सबै २ सय ८८ विधानसभा सिटका लागि बुधबार (नोभेम्बर २०) मतदान भएको थियो ।महाराष्ट्रको यस पटकको चुनाव इतिहासकै प्रतिस्पर्धात्मक हुने ठानिएको थियो । भारतमा पछिल्लो समय बढ्दै गएको विभाजनको राजनीतिले महाराष्ट्रको चुनावी परिणाम पनि प्रभावित हुने आकलन गरिएको थियो । तर त्यसविपरीत चुनावमा सत्तारूढ गठबन्धनले सहज जित निकालेको हो । सन् २०१९ को चुनावपछि महाराष्ट्रको राजनीतिमा खिचातानी चरमोत्कर्षमा पुगेको थियो । उक्त चुनावमा उद्धव ठाकरे नेतृत्वको शिवसेना र भाजपा विजयी भएका थिए । भाजपा १ सय ५ सिटमा विजयी भएको थियो । शिवसेनाले ५६ र एनसीपी ५४ सिटमा विजयी भएका थिए । कंग्रेस ४४ सिटमा सीमित भएको थियो । तर यो पाँच वर्षको अवधिमा शिवसेना र एनसीपी विभाजित भएकाले चुनावी प्रतिस्पर्धा रोचक हुने ठानिएको थियो । चुनावी परिणामपछि चुनावअघिको सहमतिअनुसार बराबर शक्ति बाँडफाँट हुनुपर्ने ठाकरेको माग भाजपाले अस्वीकार गरेपछि चुनावी गठबन्धन टुटेको थियो ।भाजपाले अजित पवार नेतृत्वको नेसनलिष्ट कंग्रेस पार्टीको सानो गुटको सहयोगमा सरकार गठन गर्यो र देवेन्द्र फडणवीस मुख्यमन्त्री भए । तर, बहुमत पुर्याउन नसकेपछि फडणवीस र उपमुख्यमन्त्री पवार तीन दिनमै राजीनामा दिन बाध्य भएका थिए । त्यसपछि उद्धव ठाकरेले कंग्रेससँगको चार दशक लामो दुश्मनी अन्त्य गर्दै सरकार बनाए । तर शिवसेना विभाजन भएपछि उनको सरकार साढे दुई वर्षमै ढल्यो । ठाकरेका विश्वासपात्र एकनाथ सिन्देले ४१ विधायकसहित विद्रोह गरेका थिए । त्यसपछि भाजपाको सहयोगमा उनी आफैं मुख्यमन्त्री बनेका थिए । त्यसको केही महिनापछि एनसीपी नेता शरद पवारका भतिजा अजित पवारले पनि विद्रोह गरे र भाजपासँग गठबन्धन गरेपछि महाराष्ट्रमा महायुती गठबन्धन बनेको हो । चुनावी परिणामसँगै महाराष्ट्रमा सत्तारूढ गठबन्धनले निरन्तरता पाउने भएको छ । यस्तै, झारखण्डमा भने झारखण्ड मुक्ति मोर्चा (जेएमएम), कंग्रेससहितको गठबन्धन बहुमतले विजयी भएको छ । ८१ सदस्यीय विधानसभामा जेएमएमको गठबन्धनले ५६ सिट जितेको भारतीय सञ्चारमाध्यम हिन्दुस्तान टाइम्सले जनाएको छ । बहुमतका लागि ४१ सिट आवश्यक थियो । भाजपा २४ सिटमा विजयी भएको छ । झारखण्ड लोकतान्त्रिक क्रान्तिकारी मोर्चाले १ सिट जितेको छ । झारखण्ड विधानसभा चुनाव दुई चरणमा सम्पन्न भएको हो । झारखण्डमा नोभेम्बर १३ र मा पहिलो चरणमा ४३ सिटका लागि र नोभेम्बर २० मा दोस्रो चरणमा ३८ सिटका लागि चुनाव भएको थियो । झारखण्डको २०१९ को विधानसभा चुनावमा कंग्रेस र जेएमएम सहभागी यूपीए गठबन्धन विजयी भएको थियो । जेएमएमले ३०, भाजपाले २५ र कंग्रेसले २५ सिट हासिल गरेका थिए । महाराष्ट्र र झारखण्डसँगै विभिन्न राज्यमा २ लोकसभा र ४६ विधानसभा सिटका लागि उपनिर्वाचन भएको हो ।"
नेपालको ऐतिहासिक फड्को,"(काठमाडौं) द वर्ल्डकप अफ टेनिस को रूपमा रहेको प्रतियोगिता डेभिस कपमा नेपालले ऐतिहासिक सफलता पाएको छ । बहराइनको मनामामा भएको एसियाओसियाना क्षेत्रको समूह ५ बाट नेपालले फड्को मारेको छ । इसा टाउनस्थित पोलिटेक्निक युनिभर्सिटीको कोर्टमा शनिबार आयोजक बहराइनलाई रोकेपछि नेपाल माथिल्लो समूह ४ मा उक्लेको हो । बढुवाका लागि भएको प्लेअफ प्रतिस्पर्धामा नेपालले बहराइनविरुद्ध २० को जित पाएको थियो । यस समूहमा नेपालसहित १५ राष्ट्रको प्रतिस्पर्धा गरेका थिए । त्यसबाट दुई टिम समूह ४ मा बढुवा हुन्थ्यो । चार समूहमा रहेर प्रतिस्पर्धा गर्दा नेपालले समूह ए मा ग्वाम र ब्रुनाई पन्छाएर प्लेअफमा स्थान बनाएको थियो । आयोजक बहराइनले समूह डी मा यमन, ताजकिस्तान र बंगलादेशलाई पछि पारेको हो । अर्को बढुवा हुने टिममा फिलिपिन्स रह्यो । टोलीले नर्थन मारियाना आइल्यान्डलाई २१ ले हराएको थियो ।सन् १९८९ देखि डेभिस कप खेल्दै आएको टिम हो बहराइन । उसले एसियाओसियाना क्षेत्रको समूह २ मा चारपल्ट सहभागिता जनाइसकेको छ । नेपालले दोस्रोपल्ट मात्र डेभिस कपमा सहभागिता जनाएको हो । नेपाली खेलाडीले दुवै सिंगल्स खेल जितेपछि डबल्सको प्रतिस्पर्धामा उत्रनुपरेन । पहिलो खेलमा नेपालका दोस्रो वरीयताप्राप्त खेलाडी अभिषेक बाँस्तोलाले बहराइनका युसुफ काइदविरुद्ध ६४, ६१ को सेटमा हराएका थिए । सन् २०१० देखि डेभिस कप खेलेका युसुफको यो १०औं सहभागिता थियो । अनुभवी विपक्षीमाथि अभिषेकले १ घन्टा ५२ मिनेटमा खेल आफ्नो पक्षमा पारेका थिए । नेपालका पहिलो वरीयताका प्रदीप खड्काले बहराइनका इलियास अब्दुल जलिलमाथि ६४, ६१ को सेटमा जित निकालेको थियो । मनामामै जन्मेका इलियास पनि २०१६ देखि डेभिस कप खेल्दै आएका खेलाडी हुन् । प्रदीपले १ घन्टा ३१ मिनेटमा खेल जितेका थिए । अभिषेक र प्रदीप दुवैको डेभिस कपमा दोस्रो सहभागिता हो ।बहराइन जस्तो अनुभवी टिमलाई निर्णायक खेलमा हराएर माथिल्लो डिभिजनमा पुग्नु नेपालका लागि ऐतिहासिक उपलब्धि भएको खेलाडी अभिषेकले बताए । उनले भने, नेपाली टेनिसका लागि यो ऐतिहासिक दिन मान्नुपर्छ । प्लेअफमा आयोजकसमेत रहेको अनुभवी बहराहनलाई हराएर माथिल्लो डिभिजनमा पुग्नु हाम्रो ठूलो हो । बाक्लो घरेलु समर्थकको हुटिङबीच हामीले आफ्नो प्रदर्शन डगमगाउन दिएनौं । अभिषेक डेभिस कपमा अपराजित छन् । उनले अघिल्लो वर्ष खेलका सिंगल्सका तीनै खेल जितेका थिए । अहिले पनि तीनै खेल जितेका छन् । यसपल्ट नेपालले समूह चरणमा ग्वामलाई २१ ले र बुनाइलाई ३० ले हराएको थियो । ग्वाम सन् २०१८ देखि डेभिस कपमा खेल्न थालेको टिम हो । ब्रुनाइको डेभिस कपमा १६ औं सहभागिता थियो । अभिषेक र प्रदीपसहित नेपाली डेभिस कप टिममा प्रनव खनाल, रितिक राना र प्रनव मानन्धरको सहभागिता थियो । दुई प्रनवको डेभिस कप यात्रा पहिलो हो । एसियाओसियाना क्षेत्रको समूह ४ मा कतार, श्रीलंका, किर्गिस्तान, कुवेत, कम्बोडिया, इराक, म्यानमारजस्ता राष्ट्र रहेका छन् । मनामाबाटै खेलाडी अभिषेकले भने, अब हाम्रो लक्ष्य भनेको अगाडि बढ्दै विश्वका शीर्ष राष्ट्रका खेलाडीसँग खेल्ने हो । त्यसका लागि हामीले अझै धेरै मिहिनेत र संघर्ष गर्नुपर्ने हुन्छ । यो सफलताको सुरुआत मात्र हो ।"
मुकेश र सन्तोषी च्याम्पियन,"काठमाडौं (कास) आर्मीका मुकेश पाल र काठमाडौंकी सन्तोषी श्रेष्ठ शनिबार राजधानीमा भएको गरिमा रोड रेसमा विजेता भएका छन् । १० किलोमिटर दूरीको पुरुषमा मुकेश र महिलामा सन्तोषी पहिलो भएका हुन् ।गरिमा विकास बैंकले १८ औं वार्षिकोत्सवका अवसरमा आयोजना गरेको प्रतियोगितामा मुकेशले ३१ मिनेट ३६२ सेकेन्डमा दूरी पूरा गरे । सञ्जय श्रेष्ठ ३१ मिनेट ५८३ सेकेन्डबाट दोस्रो र गजेन्द्र राई ३२ मिनेट १४६ सेकेन्डमा तेस्रो भए । नरेन्द्रसिंह रावल चौथो र अजितकुमार यादव पाँचौं स्थानमा रहे । दोस्रोदेखि चौथो स्थानका खेलाडी आर्मीका हुन् । अजित नेपाल पुलिस क्लबका हुन् ।नेपालमा भएको १३ औं दक्षिण एसियाली खेलकुद (साग) की स्वर्ण विजेता ओलम्पियन सन्तोषीले ३६ मिनेट ४३३५ सेकेन्डमा दुरी पार गरिन् । ३७ मिनेट ५४१९ सेकेन्डबाट आर्मीकी पूर्णलक्ष्मी न्यौपाने दोस्रो र ३८ मिनेट ४३८१ सेकेन्डमा आर्मीकै सुनसरी रोकाय तेस्रो भए । एपीएफका आशा रावत चौथो र फुलमति राना र पाँचौं भए ।कर्पोरेटतर्फ पुरुष ५ किलोमिटर दूरीमा शेर्पालय ट्रेक्स एन्ड एक्सपिडिसनका मिङ्मारसिंह तामाङ पहिलो, राइजिङ एकेडेमी काठमाडौंका सुमन भण्डारी दोस्रो, एसियन लाइफ इन्स्योरेन्सका कृष्णराज रोकाया तेस्रो, ट्राभल एन्ड टुरिजमका विकेश घिमिरे चौथो र मदरल्यान्ड सेक्युरिटीका विशाल भण्डारी तामाङ पाँचौं स्थानमा विजयी भए ।महिलातर्फ नाजरथ स्कुलकी रजिना दुलाल, सानिमा रिलायन्सकी स्वस्तिका कार्की र श्रीशा भण्डारी, महालक्ष्मी विकास बैंककी संगीता लामा र गरिमा विकास बैंककी निर्मला कुमालले क्रमशः पहिलोदेखि पाँचौंमा विजयी भए । चारै विधामा शीर्ष पाँच स्थानमा रहनेले क्रमशः ७५ हजार, ६० हजार, ४५ हजार, ३० हजार र १५ हजार रुपैयाँ पुरस्कार पाए । रेस लाजिम्पाटस्थित गरिमाको केन्द्रीय कार्यालयबाट सुरु भएर पुनः त्यही आएर टुंगिएको थियो ।विजेतालाई दक्षिण एसियाली खेलकुदका कीर्तिमानी धावक वैकुण्ठ मानन्धर, आयोजक गरिमाका अध्यक्ष श्यामप्रसाद बस्याल, गरिमाका सीईओ माधवप्रसाद उपाध्यायलगायतले पुरस्कृत गरे । सोही अवसरमा कात्तिक १४ भएको महिला साफ फुटबल च्याम्पियनसिपको फाइनलमा प्रत्येक गोलवापत टिमलाई १ लाख प्रदान गर्ने पूर्वघोषित पुरस्कार पनि गरिमाले प्रदान गरेको थियो । फाइनलमा बंगलादेशले नेपाललाई २१ गोलले हराएर उपाधि जितेको थियो ।"
अस्ट्रेलियालाई भारतको गतिलो जवाफ,"पर्थ (एएफपी) यशस्वी जयसवालले निकै सुझबुझका साथ अविजित ९० र केएल राहुलले स्टाइलिस पाराले ६२ रन बनाएपछि भारतले शनिबार अस्ट्रेलियाविरुद्धको पहिलो टेस्टमा २ सय १८ रनको बलियो अग्रता लिएको छ । विश्वको उत्कृष्ट बलिङ आक्रमण टोलीविरुद्ध जयसवाल र राहुलले दृढ संकल्पसाथ खेलेपछि भारत दोस्रो दिनको खेलमै बलियो स्थितिमा पुगेको हो । जयसवालले १ सय ९३ बल र राहुलले १ सय ५३ बल खेलेपछि भारतले दिनको खेल समाप्तिमा विनाक्षति १ सय ७२ रन बनाएको छ । भारतले अस्ट्रेलियामा पछिल्लो दुई बोर्डरगावस्कर शृंखला जित्दै आएको छ । तर, टोली न्युजिल्यान्डसँगको घरेलु शृंखलामा ३० को पीडादायी हारपछि पर्थ रंगशालामा उत्रिएको थियो । अझ पहिलो इनिङ्समा १ सय ५० रनमै अलआउट भएपछि भारतीय टोलीमाथि दबाब झनै बढेको थियो । दोस्रो दिनको खेलमा भने भारतले राम्रो जवाफ फर्काउन सफल भयो । घरेलु टोली अस्ट्रेलियालाई भोजनअघि १ सय ४ रनमा अलआउट गर्दै भारतले पहिलो इनिङ्समा ४६ रनको अग्रता बनाएको थियो । जोसिला कप्तान जसप्रित बुमराहले ३० रन खर्चेर ५ र हर्षित रानाले ४८ रन खर्चेर ३ विकेट लिएपछि अस्ट्रेलिया तहसनहस भएको थियो । जब बुमराहले विकेट लिइरहेका थिए, मलाई पनि राम्रो बलिङ गर्न ऊर्जा मिलिरहेको थियो, डेब्यु गरिरहेका रानाले भने, उनले हाम्रा लागि उदाहरण पेस गरे र हामीले पनि राम्रो प्रर्दशन गर्न सक्यौं । यसले ५ खेलको टेस्ट शृंखलामा भारतले अग्रता लिने सम्भावना बलियो बनेको छ । पहिलो इनिङ्समा खाता खोल्न नसकेका २२ वर्षे जयसवाल आफ्नो १५ औं टेस्ट खेलिरहेका छन् । उनले सुरुआतमा मिचेल स्टार्कको बलमा बाउन्ड्री प्रहार गरेर आफ्नो आत्मविश्वास देखाएका थिए । नियमित कप्तान रोहित शर्माको अनुपस्थितिमा खेलिरहेका अनुभवी राहुलले पनि नयाँ बललाई निकै राम्रोसँग खेलेका थिए । देव्रेहाते जयसवालले आफ्नो नवौं टेस्ट अर्धशतक १ सय २३ बल खेल्दै पूरा गरेका थिए । ५२ रनमा उनले जीवनदान पाएका थिए । स्टार्कको बल ड्राइभ गर्दा उनले दोस्रो स्लिपमा क्याच दिन पुगेका थिए । तर, उस्मान ख्वाजाले कठिन अवसर गुमाउन पुगे । राहुल पनि ४२ रनमा रनआउट हुनबाट जोगिएका थिए । ५४ औं टेस्ट खेलिरहेका राहुलको यो १६ औं अर्धशतक हो । मलाई लाग्छ विकेट निकै परिवर्तन भएको छ, अस्ट्रेलियाका प्रशिक्षक एन्ड्रयु म्याकडोनाल्डले भने, अघिल्लो दिनको तुलनामा सिम र स्विङ घटेको छ । तर केएल र जयसवालले निकै राम्रो खेलेका हुन् । त्यसमा कुनै शंका छैन, हामीले आफ्नो समस्या समाधान गर्नुपर्नेछ । निश्चय पनि यो स्थितिमा हामी खेलमा पछाडि परिसकेका छौं तर टेस्ट अझै सकिएको भने छैन ।पहिलो दिन १७ विकेट खसेको थियो । अस्ट्रेलियाले ६७७ बाट दिनको खेलको सुरुआत गर्दै थप ३७ रनमात्र जोड्न सकेको थियो । स्टार्क र जोस हेजलउडले अन्तिम विकेटमा २५ रनको साझेदारी गरेपछि मात्र अस्ट्रेलियाको स्कोरले १ सय रन छोएको हो । उनीहरूको साझेदारी अस्ट्रेलियाको इनिङ्समा सबैभन्दा ठूलो थियो । र्स्टाकले सर्वाधिक २६ रन बनाए । एलेक्स क्यारी २१ रनमा आउट भए । हेजलउड ७ रनमा अविजित रहे ।"
माधवनारायण र यमुनामाई विजयी,"(रौतहट)माधवनारायण र यमुनामाई नगरपालिकाले प्रथम मेयर टी२० लिग क्रिकेटमा शनिबार जित हात पारेका छन् । संघर्ष युवा क्लबको आयोजनामा चन्द्रपुर८ स्थित कोटीहोम मैदानमा माधवनारायणले गरुडा नगरपालिकालाई सुपरओभर र यमुनामाईले गौर नगरपालिकालाई १३ रनले हराए । टस हारेको गरुडाले ८ विकेट गुमाई १ सय २१ रन जोड्यो । नितेश कुमारले ३७ बलमा ३२, सुमित यादवले ३६ बलमा ३३ र अरविन्द चौधरीले २२ बलमा २२ रन बनाए । चन्दन ठाकुरले १५ रन खर्चेर ३, सतिश यादवले २६ रन दिएर ३ र अभिराज यादवले १ विकेट लिए । जवाफमा माधवनारयाणले निर्धारित २० ओभरमा ५ विकेट गुमाई १ सय २१ रन बनाएपछि खेल टाइ भएर सुपर ओभरमा पुगेको थियो । सुपर ओभरमा माधवनारायणले पहिला ब्याटिङ गर्दै १५ रन बनायो । जवाफमा गरुडाले ९ रनमात्र बनाउन सक्यो । रनवीर यादवले ४० बलमा २९, विवेक सहनीले १० बलमा १७ र सतिशले १४ बलमा १३ रन बनाए । गरुडाका नितेशकुमारले २ तथा उमेश पटेल, विकास पटेल र सर्वेन्द्र पासवानले ११ विकेट लिए । माधवनारायणका चन्दन प्लेयर अफ द म्याच भए । दोस्रो खेलमा टस हारेर ब्याटिङ गरेको यमुनामाईले ६ विकेट गुमाई १ सय १५ रन बनायो । रेहान जाकिरले ३९ बलमा ५६, शैलेन्द्र साहले १० बलमा १३ रन बनाए । गौरका आशिक बैठाले ४ ओभरमा २० रन खर्चेर ३, इस्तियाक आलमले २ र रोहित क्षेत्रीले १ विकेट लिए । पूरा ओभर खेलेको गौरले १ सय २ रनमात्र बनाउन सक्यो । सनी साहले ३२ बलमा २२, अविनाश पटेलले ३० बलामा १७ र रियाज शेखले १० बलमा १९ रन बनाए । यमुनामाईका इमरान शेखले ४ ओभरमा १९ रन खर्चेर ३, रैयान आलमले २ तथा रन्जित मुखिया र अजय ठाकुरले ११ विकेट लिए । यमुनामाईका रेहान प्लेयर अफ द म्याच भए ।"
नागस्वती लगातार विजेता,"(हेटौंडा)आयोजक नागस्वती भेट्रान्सले तेस्रो संस्करणको नागस्वती भेट्रान्स फुटबल प्रतियोगिताको उपाधि जितेको छ । नवज्योति माध्यमिक विद्यालयको मैदानमा शनिबार फाइनलमा आयोजकले जोरपाटी भेट्रान्स काठमाडौंलाई सडनडेथमा हराएर उपाधि रक्षा गरेको थियो ।निर्धारित समय ११ गोलको बराबरी भएपछि नतिजाका लागि टाइब्रेकरको सहारा लिनुपरेको थियो । आयोजकबाट निलेन्द्र देवान र जोरपाटीबाट निमा लामाले गोल गरेपछि खेल बराबरीमा पुगेको थियो । टाइब्रेकर पनि ३३ गोलको बराबरी भएपछि नतिजा सडनडेथबाट निकालिएको हो । प्लेयर अफ द म्याच आयोजकका गोलरक्षक दिलीप क्षेत्री चुनिए ।उपाधिसँगै आयोजक नागस्वतीले २ लाख १ हजार र उपविजेता जोरपाटीले १ लाख १ हजार रुपैयाँसहित सिल्ड जितेका थिए । आयोजक टिमका सन्तोष बस्नेतले प्लेयर अफ द टुर्नामेन्ट भए । उनले ५० हजार रुपैयाँ पाए । सर्वोकृष्ट गोलरक्षक आयोजककै दिलीप क्षेत्री चुनिए । उनले १० हजार रुपैयाँ पाए । उत्कृष्ट फरवार्ड सरोज सुवेदी, डिफेन्डर आयोजकका मिलन राई, मिडफिल्डर राजकुमार घिसिङ, प्रशिक्षक आयोजकका भीम श्रेष्ठ र सर्वाधिक गोलकर्तामा आयोजकका निलेन्द्र देवान भए । सबैले जनही ५ हजार रुपैयाँ प्राप्त गरे ।नागस्वती भेट्रान्सका अध्यक्ष सोमबहादुर तितुङको अध्यक्षतामा भएको समापन विजेतालाई वाग्मती प्रदेश खेलकुद विकास परिषद्का सदस्यसचिव दीपक लामाले पुरस्कृत गरे ।"
हलेसीमा महिला फुटबल सुरु,"(खोटाङ)हलेसीमा शनिबार सुरु खुला महिला फुटबल प्रतियोगितामा आयोजक हलेसी तुवाचुङ नगरपालिका र प्रगतिशील सेवा समाज बाहुनीडाँडाले विजयी सुरुआत गरेका छन् । बसाहाथान खेलमैदानमा आयोजक साकेला सिली समूह सल्लेलाई २१ ले र प्रगतिशीलले कात्तिके युवा क्लब (केवाइसी) लाई ३० ले हराए । लैंगिक हिंसाविरुद्धको १६ दिने अभियानको अवसरमा पारेर मेरो गोल, लैंगिक हिंसाविरुद्धको बोल नारासहित आयोजित प्रतियोगितामा जिल्लाका १६ टिम प्रतिस्पर्धी छन् । प्रतियोगिताको कोसी प्रदेश सरकारका भौतिक पूर्वाधार र स्वास्थ्यमन्त्री भूपेन्द्र राईले उद्घाटन गरे । विजेताले १ लाख १० हजार १ सय ११ रुपैयाँ र उपविजेताले ५५ हजार ५ सय ५५ रुपैयाँ पुरस्कार पाउनेछन् । सेमिफाइनलिस्ट दुई टिमले २२ हजार २ सय २२ रुपैयाँ पाउनेछन् । विधागत उत्कृष्ट खेलाडीलाई पनि पुरस्कृत गरिने आयोजकले जनाएको छ ।"
सिरिजंगा गोल्डकप हुने,"ताप्लेजुङ (कास) आयोजक सिरिजंगा स्पोर्टिङ क्लबले शनिबार सिरिजंगा गोल्डकप फुटबल प्रतियोगिताको खेलतालिका सार्वजनिक गरेको छ । सिरिजंगा गाउँपालिका४ तेल्लोक माविको मैदानमा मंसिर २३ देखि गोल्डकप हुनेछ । पहिलो खेलमा आयोजक र साँगुरीगढी एफसी धनकुटाबीच हुने प्रतिस्पर्धा हुनेछ । आठ टिम सहभागी प्रतियोगितामा २४ गते न्यू स्टार क्लब झापा र ब्रदर एफसी उदयपुर, २५ गते मरिक एफसी सुनसरी र पारिजात संघ एफसी भारतबीच प्रतिस्पर्धा हुनेछ । २६ गते वाइवाइ पाँचथर एफसी र सिरिजंगा स्पोर्टिङ क्लबबीच पहिलो चरणको अन्तिम खेल हुने आयोजकका अध्यक्ष अर्जुन भट्टराईले बताए । विजेताले २ लाख ५० हजार र उपविजेताले १ लाख ५० हजार पुरस्कार पाउनेछन् ।"
सरस्वतीले स्ट्रिट फुटबल खेल्ने,"काठमाडौं (कास) सरस्वती युथ क्लबले चीनको क्विन्डहोमा मंसिर ११ देखि १६ सम्म हुने थ्री बाई थ्री स्ट्रिट विश्व फुटबल च्याम्पियनसिप खेल्ने भएको छ । बी डिभिजन क्लब सरस्वती युथको प्रतिनिधित्व गर्दै नेपाली खेलाडीले च्याम्पियनसिपमा भाग लिन लागेको हो । विश्व फुटबल महासंघ (फिफा) अन्तर्गत आईएसएफएले सञ्चालन गर्ने च्याम्पियनसिपमा आयोजक चीनसहित २४ देशको सहभागिता रहनेछ । सात सदस्यीय नेपाली टोली आइतबार चीन जानेछ । टोलीका खेलाडीमा दीपेश घले, पेम्बा दोर्जे लामा, सतिश पराजुली, शुभांशु शर्मा र दिभांसु शर्मा छन् । प्रशिक्षकमा असिम अर्याल र व्यवस्थापकमा विकल्प खरेल छन् । उपाधि जित्ने लक्ष्यसाथ दुई महिनादेखि निरन्तर तयारी गरेको प्रशिक्षक असिम अर्यालले बताए । प्रशिक्षक अर्यालका अनुसार फुटसलभन्दा सानो कोर्टमा खेलिने थ्री बाई थ्री फुटबल ८ मिनेटको हुनेछ । सरस्वतीका अध्यक्ष भण्डारीले क्लबले पहिलो पटक अन्तर्राष्ट्रिय प्रतियोगितामा भाग लिन लागेको बताए ।"
रौनक र रचेललाई उपाधि,काठमाडौं (कास) रौनक उप्रेती र रचेल डेभिडसनले शनिबार मुसा मसला ओपन लिड क्लाइम्बिङ प्रतियोगिताको उपाधि जितेका छन् । मुसा मसला र वोङ्छु पिक प्रमोसनको संयुक्त आयोजनामा शनिबार भएको प्रतियोगितामा नेपालका रौनक पुरुष र अमेरिकाकी रचेल महिलातर्फ च्याम्पियन भए । काठमाडौं स्पोर्ट क्लाइम्बिङ सेन्टरमा भएको प्रतिस्पर्धाको पुरुषतर्फ अमेरिकाका भिन्सेन्ट सबलिच दोस्रो र नेपालका पेम्बा सेवाङ शेर्पा तेस्रो भए । महिलातर्फ नेपालकी स्वस्तिका चौधरी दोस्रो र अन्ने माई वन तेस्रो भए । स्वस्तिका गतवर्ष दोस्रो भएकी थिइन् । रौनक र रचेलले ३५ हजार पुरस्कार पाए ।
केभीसी सेमिफाइनलमा,"काठमाडौं (कास) जेसिस र केभीसी १० औं रेडियन्ट कप अन्तरविद्यालय बास्केटबल प्रतियोगिताको सिनियर गर्ल्समा शनिबार सेमिफाइनल पुगेका छन् । आयोजक रेडियन्ट पब्लिकको कोर्टमा जेसिसले मर्स्याङ्दीलाई २२१५ स्कोरले पराजित गर्यो । जेसिसकी स्मृति थापाले १२ स्कोर गरिन् । सिमरन पाण्डेको ९स्कोरमा केभीसीले द एक्सेल्सियर स्कुललाई ११३ ले हरायो । ब्वाइजमा रेडियन्ट, एलआरआई, क्षेत्रग्नले र संस्कृति विजयी भए ।"
