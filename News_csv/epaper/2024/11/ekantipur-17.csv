शीर्षक,विवरण
"चीन भ्रमणको तयारी सुस्त, बहस तीव्र","(काठमाडौं)प्रधानमन्त्री केपी शर्मा ओलीको चीन भ्रमणको औपचारिक घोषणा हुनै बाँकी छ, तर राजनीतिक तथा कूटनीतिक क्षेत्रमा बहस सुरु भएको छ । मंसिर तेस्रो साता चीन भ्रमण गर्ने तयारी गरेको सरकारले एजेन्डा भने तय गरिसकेको छैन, तर नेपालभित्रै पनि विभिन्न कोणबाट बहस सुरु भएको छ । चीनले प्रधानमन्त्री ओलीलाई डिसेम्बर २५ (मंसिर १७२०) मा भ्रमण गर्न निमन्त्रणा गरेको छ । दुई ठूला पार्टी कांग्रेस र एमालेको गठबन्धनबाट नयाँ सरकार बनेलगत्तै चीनले नेपालस्थित आफ्ना राजदूत छन सङमार्फत प्रधानमन्त्री ओलीलाई भ्रमणको निम्तो गरेको थियो । चौथो पटक प्रधानमन्त्री भएपछि ओलीले पाएको विदेश भ्रमणको यो पहिलो निमन्त्रणा हो । परराष्ट्र मन्त्रालयका एक अधिकारीका अनुसार त्यतिबेला असोज दोस्रो साता औपचारिक भ्रमण गर्न आग्रह गरिएको थियो । तर प्रधानमन्त्री ओली संयुक्त राष्ट्रसंघको ७९ औं महासभामा भाग लिन अमेरिका जाने तय भएकाले तत्काल चीन भ्रमण हुन सकेन । महासभाकै दौरान प्रधानमन्त्री ओलीसँग चिनियाँ विदेशमन्त्री वाङ यीले साइडलाइनमा भेटवार्ता गरेका थिए । त्यतिबेला वाङले नोभेम्बरको अन्त्य वा डिसेम्बरको पहिलो साता भ्रमण गर्नका लागि आग्रह गरेका थिए । त्यहीअनुसार चीनबाट मिति तोकेर भ्रमणको निमन्त्रणा गरिएको हो । ओलीले पहिलो र दोस्रो पटक प्रधानमन्त्री हुँदा भारत भ्रमणबाट विदेश यात्रा थालेका थिए । प्रधानमन्त्री ओलीको भ्रमणका अवसरमा बेल्ट एन्ड रोड इनिसिएटिभ (बीआरआई) कार्यान्वयन योजनामा हस्ताक्षर गर्न चीनले चाहिरहेको छ । बीआरआई समझदारीपत्रमा भने दुई मुलुकबीच सन् २०१७ मै हस्ताक्षर गरिएको थियो । तर, कार्यान्वयन योजनामा हस्ताक्षर नहुँदा चीनको महत्त्वाकांक्षी परियोजना बीआरआई नेपालमा सुरु भएको छैन । यससम्बन्धी ओलीको भ्रमणमा कार्यान्वयन योजनामा हस्ताक्षर हुन सक्ने आकलनसाथ चासो बढेको छ । कांग्रेस नेताहरूले पनि प्रधानमन्त्री ओलीलाई बीआरआई कार्यान्वयन योजनामा अहिल्यै सम्झौता गर्न नहुने सुझाव दिँदै आएका छन् । यद्यपि अहिले उनीहरूले सार्वजनिक रूपमा प्रतिक्रिया दिएका छैनन् । सुदूरपश्चिम भ्रमणमा रहेकी परराष्ट्रमन्त्री आरजु देउवा राणाले प्रधानमन्त्री ओलीको भ्रमणका लागि चिनियाँ पक्षबाट अहिलेसम्म एजेन्डा आइनसकेको बताएकी छन् । चिनियाँ पक्षले एजेन्डा तय गरेर पठाएपछि मात्रै नेपाली पक्षले प्रधानमन्त्रीसँग के कस्ता प्रस्ताव तयार पार्ने भन्नेबारेमा बसेर छलफल हुने उनको भनाइ छ । छलफलका एजेन्डा चीनले पठाउँदै छ । हाम्रातर्फबाट अलगअलग मन्त्रालयले चीनसँग कुनकुन विषयमा सहकार्य गरिरहेका छन्, कुनकुन सम्झौता भइरहेका छन्, ती कहाँ पुगेको छ भन्नेबारेमा अपडेट गरेका छौं, धनगढीमा शुक्रबार स्थानीय सञ्चारकर्मीसँग मन्त्री राणाले भनिन्, परराष्ट्र मन्त्रालयले पनि गृहकार्य गरिरहेको छ । भारतका लागि राजदूतसमेत भइसकेका प्राध्यापक लोकराज बराल गठबन्धन नै तलमाथि हुने गरी प्रधानमन्त्री ओलीले चीनसँग कुनै खालको सम्झौता नगर्ने विश्वास व्यक्त गर्छन् । कांग्रेसको सहमतिबेगर बीआरआई कार्यान्वयन योजनामा पनि सम्झौता नहुने उनको विश्लेषण छ । भारतसँग सम्बन्ध राम्रो नभए पनि संयमित भएर अघि बढ्न खोजेको सन्देश ओलीले दिइरहेको बरालले बताए । बिहीबार कान्तिपुर कन्क्लेभ मा पनि प्रधानमन्त्री ओलीले भारतको छेडखानी नगरी संयमित भएर जवाफ दिएको प्रसंग उनले सुनाए । कांग्रेस र छिमेकी भारतको विश्वास भत्किने गरी चीनसँग कुनै खालको सम्झौता नभए गठबन्धनमा कुनै असर नपर्ने प्राध्यापक बरालको विश्लेषण छ । गठबन्धनको प्रमुख दल कांग्रेस हो । कांग्रेससँग समझदारी नभईकन ओलीले बीआरआई कार्यान्वयनमा सम्झौता गर्ने विश्वास मलाई छैन । गठबन्धन नै तलमाथि पर्ने गरी जोखिम प्रधानमन्त्रीले उठाउलान् जस्तो लाग्दैन, उनले भने, त्यसमा पनि शेरबहादुर (देउवा) जीले प्रधानमन्त्री भएकै बेला बीआरआईमा अनुदान मात्रै लिने, ऋण नलिने भन्नुभएको छ । ओलीको भ्रमणमा बढी नै भए पोखरा विमानस्थल निर्माण गर्दा लिइएको ऋण अनुदानमा परिणत हुन सक्ने प्राध्यापक बरालले बताए । चीनको एक्जिम बैंकबाट लिइएको उक्त ऋणलाई अनुदानमा बदल्न नेपाल सरकारले चीनलाई पहिलेदेखि नै आग्रह गर्दै आएको छ । विदेश मामिलाका जानकारसमेत रहेका एमाले नेता राजन भट्टराईले गठबन्धनमा दुष्परिणाम निकाल्ने काम प्रधानमन्त्री ओली र सरकारले नगर्ने बताए । ढुक्क हुनुहोस्, चीन भ्रमणले गठबन्धनलाई केही गर्दैन, उनले भने । बीआरआई सम्झौता कार्यान्वयनको विषयमा पनि गठबन्धनभित्र मतक्यैता कायम राखेर मात्रै अघि बढ्ने बताए । गठबन्धनभित्र मतैक्य भयो भने बीआरआईमा सरकार अघि बढ्छ, भएन भने पनि दुई देशबीचको सम्बन्ध र नेपालचीनले अगाडि सारेका योजनाहरूलाई कार्यान्वयनमा समस्या हुँदैन । जे हुन्छ, कांग्रेसलाई विश्वासमै लिएर हुन्छ, उनले भने । पहिले भारत भ्रमण नगरी चीनको भ्रमण गर्दा गठबन्धन तलमाथि पर्छ कि भन्ने लघुताभासबाट सबै जना बाहिर निस्कनुपर्ने भट्टराईको भनाइ छ । भारतको पहिला भ्रमण नगरी चीन जाँदा के हुन्छ भन्ने कुरा उच्चारण नै नगरौं । स्वतन्त्र मुलुकले कहाँ जाने भन्ने निर्णय आफैंले गर्छ । यसलाई सामान्य अभ्यासका रूपमा लैजानुपर्छ, उनले भने, हामी भारतसँग सम्बन्ध बिगार्न चाहँदैनौं । स्वतन्त्र मुलुकले क्रमशः आफ्नो स्वतन्त्रताको उपयोग गर्दै जाने भट्टराईले बताए । हिजो एउटा सन्दर्भमा कुरा भए होलान् । २००७ सालमा हाम्रो ब्युरोक्रेसी थिएन, हाम्रो क्याबिनेटमा भारतीय प्रतिनिधि बस्थे । हाम्रो युनिभर्सिटी थिएन, पटना युनिभर्सिटीसँग हाम्रो त्रिचन्द्र कलेज आबद्ध थियो । अब त्यही ठाउँमा फर्कन सक्छौं ? भारतमा पनि ब्रिटिसहरू हट्ने बेला एउटा स्थिति थियो । त्यसैले हिजोको परिस्थितिलाई जोडेर हेर्ने काम नगरौं । प्रधानमन्त्री ओलीले यो भ्रमणलाई स्वाभाविक भन्दै यसले नेपालका दुई छिमेकीसँगको सम्बन्धमा कुनै असर नपर्ने दाबी गरेका छन् भने प्रतिपक्षी माओवादी अध्यक्ष पुष्पकमल दाहालले भने ओलीले चाइना कार्ड खेल्न खोजेकाले उनको सरकार ढल्न सक्ने आकलनसमेत गरेका छन् । दुई मुलुकसँग राम्रो सम्बन्ध राख्नुपर्ने उल्लेख गर्दै प्रधानमन्त्री ओली आफूले चीन भ्रमण गर्दा भारतसँग सम्बन्ध नबिग्रिने बताउँछन् । अजमेर र निजामुद्दिन मस्जिदको उदाहरण दिँदै बिहीबार कान्तिपुर कन्क्लेभ मा उनको भनाइ थियो, अजमेरमा इस्लाम धर्मावलम्बीहरूको एउटा मस्जिद छ । तर दिल्लीको निजामुद्दिन दर्शन गरेर मात्र त्यो अजमेर जानुपर्छ भन्छन् । यो चाहिँ मैले बुझेको छैन राजनीतिमा कुन निजामुद्दिन हो, कुन अजमेर ? नेपाल एउटा सार्वभौम देश हो । भारत नजाने भनेको छैन । जता अनुकूल पर्छ, त्यतै जाने हो । उनले पहिलो विदेश यात्रा अमेरिकामा पनि संयोगवश भएको उल्लेख गरे । मैले पहिले अमेरिका जानुपर्छ भनेर छानेको होइन । संयोगले संयुक्त राष्ट्रसंघको ७९ औं महासभामा गइयो । अमेरिकाचाहिँ निजामुद्दिन रहेछ भन्ने भ्रम नपरोस् । हाम्रा लागि कुनै अजमेर छैन, कुनै निजामुद्दिन छैन । उता, माओवादी अध्यक्ष दाहालले भारतीय पत्रिका द हिन्दु लाई बिहीबार अन्तर्वार्ता दिँदै प्रधानमन्त्री ओलीको आसन्न चीन भ्रमणको तयारीलाई अपरिपक्व कदम भनेका छन् । यो केपी ओली नेतृत्वको सरकारको अपरिपक्वता हो । दुवै छिमेकी राष्ट्रहरूको सम्बन्धमा उनीहरूले केही परिपक्वता देखाउनु पर्थ्यो । केपीजी द्विपक्षीय भ्रमणका लागि चीन जाँदै हुनुहुन्छ तर यो भ्रमण चाइना कार्ड खेल्नका लागि बढी हो जस्तो देखिन्छ । जुन गलत हो । हाम्रो इतिहास, संस्कृति र भूगोलका कारण पनि हामीले हाम्रो सम्बन्धलाई सन्तुलनमा राख्नुपर्छ । ओलीले चीन जानुअघि नेपालको भारतसँगको विशिष्ट सम्बन्धलाई ख्याल गर्नॅपर्छ । यो हुनु हुँदैनथ्यो । त्यस्तै माओवादीको काभ्रेकाठमाडौं जनसम्पर्क समितिको शनिबार आयोजित भेलामा पनि दाहालले प्रधानमन्त्री ओलीको चीन भ्रमणलाई लक्ष्य गरेर गठबन्धन तलमाथि हुन सक्ने आशय प्रकट गरेका छन् । वर्तमान गठबन्धन तलमाथि हुनासाथ माओवादीको सहभागितामा अर्को सरकार बन्ने उनको अभिव्यक्ति थियो । दाहालको अभिव्यक्तिप्रति एमालेले आपत्ति जनाएको छ । यी कथनहरू कूटनीतिक प्रोटोकलको सरासर उल्लंघन हुन् र यिनले नेपालको स्वतन्त्रताको पूर्ण अवहेलना देखाउँछन् । सार्वभौमसत्ता सम्पन्न राष्ट्र भएकाले नेपाललाई आफ्नो कूटनीतिक संलग्नताका लागि कुनै बाह्य स्वीकृति आवश्यक पर्दैन, एमाले सचिव तथा विदेश विभाग प्रमुख रघुवीर महासेठद्वारा जारी विज्ञप्तिमा भनिएको छ, प्रधानमन्त्रीको चीन भ्रमणको निर्णय नेपालको स्वतन्त्र परराष्ट्र नीतिको प्रतिबिम्ब हो, झूटो दाबी गरिएको कार्ड कूटनीति होइन ।कांग्रेस सभापति शेरबहादुर देउवा, परराष्ट्रमन्त्री आरजु राणा देउवा प्रधानमन्त्री ओली र छिमेकीसँगको सम्बन्धलाई सन्तुलित बनाउने कसरतमा देखिएका छन् । तर, कांग्रेसकै संस्थापनइतर नेता शेखर कोइराला भने वर्तमान गठबन्धनप्रति सकारात्मक भइरहेका छैनन् । गठबन्धनलाई हेर्ने दृष्टिकोणमा प्रमुख घटकभित्रै समस्या नहोस् भनेरै प्रधानमन्त्री ओली र कांग्रेस सभापति देउवाले राजनीतिक संयन्त्रमार्फत असन्तुष्टि व्यवस्थापनको प्रयाससमेत थालेका छन् । कांग्रेस नेताहरूका अनुसार आशंका हटाउनकै लागि दुईदलीय राजनीतिक संयन्त्रको कात्तिक २० मा भएको पहिलो बैठकमै चीन भ्रमणबारे छलफल भएको थियो । त्यही बैठकले चीन भ्रमणको तयारी गर्ने जिम्मेवारी परराष्ट्रमन्त्री राणालाई दिने निर्णय गरेको हो । दुई नेता (प्रधानमन्त्री ओली, कांग्रेस सभापति देउवा) को निर्देशनअनुरूप संयन्त्रको कार्यदलले भ्रमणका लागि आवश्यक गृहकार्यमा सहजीकरण गर्ने, संयन्त्रको बैठकको निर्णय थियो । तर, यो संयन्त्र गतिशील भएको छैन । एमाले महासचिव शंकर पोखरेलले पनि प्रधानमन्त्रीको चीन भ्रमणबाट गठबन्धनभित्र अविश्वास नआउने दाबी गरेका छन् । यो भ्रमण उच्चस्तरको निरन्तरता हो । यसलाई हामीले सद्भावना भ्रमणका रूपमा बुझेका छौं, कान्तिपुर टीभीसँगको कुराकानीमा उनले भने, विगतका सहमति र सम्झौताको समीक्षा, समाधानका उपायमा अघि बढ्ने दिशामा भ्रमणबाट महत्त्वपूर्ण उपलब्धि हुनेछ ।"
दाहालको चाइना कार्ड टिप्पणीप्रति एमालेको आपत्ति,"काठमाडौं (कास) सत्तारूढ एमालेले माओवादी अध्यक्ष तथा पूर्वप्रधानमन्त्री पुष्पकमल दाहालले भारतीय अखबार द हिन्दु सँगको अन्तर्वार्तामा प्रधानमन्त्री केपी शर्मा ओलीप्रति गरेको टिप्पणीको भर्त्सना गरेको छ । दाहालले अन्तर्वार्तामा प्रधानमन्त्री केपी शर्मा ओलीले चाइना कार्ड प्रयोग गरेको बताएका थिए । ओलीले मंसिर १७ देखि गर्न लागेको चीन भ्रमणको निर्णयसमेत अपरिपक्व भएको दाहालले टिप्पणी गरेका थिए । एमालेले शनिबार प्रेस विज्ञप्ति जारी गर्दै उक्त आरोप निराधार, गैरजिम्मेवारपूर्ण र नेपालको सार्वभौम छवि र परराष्ट्र नीतिमा गहिरो चोट पुर्याउने कार्य भएको जनाएको हो । यी कथनहरू कूटनीतिक प्रोटोकलको सरासर उल्लंघन हुन् र नेपालको स्वतन्त्रताको पूर्ण अवहेलना देखाउँछन् । सार्वभौमसत्ता सम्पन्न राष्ट्र भएकाले नेपाललाई आफ्नो कूटनीतिक संलग्नताका लागि कुनै बाह्य स्वीकृति आवश्यक पर्दैन, एमाले विदेश विभाग प्रमुख रघुवीर महासेठद्वारा जारी विज्ञप्तिमा भनिएको छ । प्रधानमन्त्रीको चीन भ्रमणको निर्णय नेपालको स्वतन्त्र परराष्ट्र नीतिको प्रतिबिम्ब हो, झूटो दाबी गरिएको कार्ड कूटनीति होइन, विज्ञप्तिमा उल्लेख छ ।भारत र चीन दुवै नेपालको विकास र समृद्धिको हिस्सा भएको जनाउँदै एमालेले दाहालको भनाइले नेपालले आफ्ना दुई छिमेकीसँग कायम राखेको सन्तुलनलाई कमजोर पार्ने जनाएको छ । यस्ता विचारहीन टिप्पणीले यी राष्ट्रहरूसँग नेपालले कायम राखेको बलियो र समान साझेदारीलाई खलल पार्ने खतरा छ, विज्ञप्तिमा उल्लेख छ । एमालेले परराष्ट्र नीति सानोतिनो राजनीतिक झगडाको विषय नभएको र पूर्वप्रधानमन्त्री दाहालको भनाइ नेपालको अन्तर्राष्ट्रिय मान्यताका लागि पनि हानिकारक भएको जनाएको छ । साथै एमालेले भारत र चीन दुवैसँग नेपालको सन्तुलित सम्बन्ध कायम गर्ने प्रतिबद्धता दोहोर्याउँदै दाहाललाई आफ्ना गैरजिम्मेवारपूर्ण अभिव्यक्ति फिर्ता लिन र नेपाली जनतासँग माफी माग्न आग्रह गरेको छ ।दाहालको भनाइले नेपालको सार्वभौमसत्ताप्रतिको घृणा र राष्ट्रको स्वाभिमानको मूल्यमा राजनीतिक चालबाजी गर्ने प्रवृत्ति झल्काउँछ, विज्ञप्तिमा भनिएको छ । प्रधानमन्त्री ओलीले सन्तुलित र व्यावहारिक परराष्ट्र नीति अवलम्बन गरेको र त्यसले नेपालको सार्वभौमसत्ता र राष्ट्रिय हितलाई प्राथमिकतामा राख्दै भारत र चीन दुवैसँग आपसी सम्मान र सहयोगलाई बढावा दिएको एमालेको दाबी छ ।द हिन्दु सँगको अन्तर्वार्तामा दाहालले नयाँ सरकारको नीतिका कारण नेपालभारत सम्बन्ध तनावग्रस्त भएको र फेरि सीमा समस्या चर्कने खतरा रहेको बताएका थिए । आफ्नो १८ महिने कार्यकालमा नेपालभारत सम्बन्धलाई नयाँ उचाइमा पुर्याएको उनको दाबी छ । दाहालले २०२३ जुनमा गरेको भ्रमणका क्रममा भारतसँग धेरै महत्त्वपूर्ण तथा दूरगामी सम्झौता गरेको जनाएका थिए । तर आफ्नो नेतृत्वको सरकार हटाइएपछि नेपालमा भारतविरोधी कार्य भइरहेको दाबी गर्दै उनले त्यो प्रधानमन्त्री ओली नेतृत्वको वर्तमान सरकारको अपरिपक्वताको प्रमाण भएको टिप्पणी गरेका थिए ।नेपालको इतिहास, संस्कृति र भूगोलले दुई देशबीचको सम्बन्धलाई सन्तुलनमा राख्नुपर्ने बताउँदै दाहालले प्रधानमन्त्री ओलीले चीन जानुअघि भारतसँग नेपालको अद्वितीय सम्बन्धलाई स्वीकार गर्नॅपर्ने पनि बताएका थिए । दाहालले सार्कको समस्या समाधानका लागि भारतको प्रमुख भूमिका रहेको धारणा अन्तर्वार्तामा राखेका थिए ।"
"भारतीय अस्पतालमा आगलागी, १० नवजात शिशुको मृत्यु",एजेन्सी (लखनऊ) भारतको उत्तर प्रदेश राज्यस्थित एक अस्पतालमा शुक्रबार राति आगलागी हुँदा १० नवजात शिशुको मृत्यु भएको छ । उत्तर प्रदेशको झाँसीस्थित महारानी लक्ष्मीबाई मेडिकल कलेजमा आगलागी भएको हो । ३९ शिशुलाई भने जीवितै उद्धार गरिएको भारतीय अधिकारीहरूले जनाएका छन् । तीमध्ये १६ शिशुको अवस्था गम्भीर रहेको भारतीय सञ्चारमाध्यमले उल्लेख गरेका छन् ।शनिबार बिहान घटनास्थल पुगेका उत्तर प्रदेशका उपमुख्यमन्त्री ब्रिजेश पाठकले ७ वटा शवको पहिचान भएको र ३ वटाको पहिचान हुन बाँकी रहेको जानकारी दिए । उनका अनुसार उद्धार गरिएकामध्ये १७ शिशुको सोही अस्पतालको आपत्कालीन कक्षमा र २२ जनाको जिल्ला अस्पताल तथा निजी अस्पतालमा उपचार भइरहेको छ । पाठकले आगलागीका कारणबारे अनुसन्धान भइरहेको र दोषीप्रति कडा कारबाही गरिने प्रतिबद्धता जनाएका छन् । भारतीय सञ्चारमाध्यम इन्डियन एक्सप्रेसका अनुसार स्थानीय समयअनुसार शुक्रबार राति १० बजेर २० मिनेटमा अस्पतालको एनआईसीयूमा आगलागी भएको थियो । त्यतिबेला एनआईसीयू वार्डमा ४९ नवजात शिशु थिए । आगलागी सुरु भएपछि एनआईसीयूको झ्याल फोडेर शिशुहरूको उद्धार गरिएको थियो । घटनास्थलको फुटेजमा एनआईसीयू वार्डभित्र जलेका शय्या तथा पर्खालहरू देखिएका छन् । झाँसीका प्रमुख जिल्ला अधिकारी अविनाश कुमारले विद्युतीय सर्किट सर्ट भएका कारण आगलागी भएको सञ्चारमाध्यमलाई बताएका छन् । इन्डियन एक्सप्रेसका अनुसार अस्पतालको एनआईसीयूको क्षमता १८ जनाको मात्र भए पनि ४९ शिशु राखिएको थियो । भारतीय प्रधानमन्त्री नरेन्द्र मोदीले सामाजिक सञ्जाल एक्समार्फत नवजात शिशुको मृत्युलाई हृदयविदारक घटना भन्दै पीडित परिवारजनप्रति समवेदना व्यक्त गरेका छन् ।उत्तर प्रदेशका मुख्यमन्त्री योगी आदित्यनाथले शोकाकुल परिवारलाई पाँच लाख रुपैयाँ क्षतिपूर्ति दिने घोषणा गर्दै सम्बन्धित अधिकारीलाई राहत र उद्धारका लागि निर्देशन दिएका छन् ।
फेरि चम्कँदै पाल्पाली ढाका,"(पाल्पा) जनजिब्रोमा निकै चल्तीका गीत चोली राम्रो पाल्पाली ढाकाको, ढाका टोपी शिरैमा ढलक्क ढल्कियो, पाल्पाली ढाका टोपी राम्रो ले पाल्पाको ढाकालाई निकै महत्त्व दिएको पाइन्छ । तर पाल्पाको ढाका कपडा उद्योग भने यतिबेला मुस्किलले चलिरहेको छ । एकातिर सरकारले तेह्रथुम र पाल्पालाई ढाकाको राजधानी घोषणा गरे पनि यसको पूर्वाधार व्यवस्थापनका लागि पर्याप्त बजेट दिन सकेको छैन भने ढाका जस्तै देखिने आयातित कपडाका कारण स्थानीय उद्योगलाई असर पुर्याइरहेको छ ।पाल्पाली ढाका संघका अनुसार ५ वर्षयता ढाका उत्पादनका लागि १ सय ५० भन्दा बढी तान थपिएका छन् । बन्द भइसकेका कतिपय उद्योगले पनि पुनः उत्पादन थालेका छन् । सरकारले सुतीको धागोमा भन्सार सहुलियत दिने हो भने देश ढाका कपडामा आत्मनिर्भर बन्न सक्ने उद्योगीको दाबी छ । तर सरकारले स्वदेशी उद्योगको संरक्षण गर्नुको साटो आयातलाई प्रोत्साहन गरिरहेको उनीहरूको गुनासो छ । हामीले सुती धागो मगाउन सक्ने अवस्था नै छैन, सरस्वती ढाका कपडा उद्योगका सञ्चालक हरि रायमाझी भन्छन्, यसमा सरकारले भन्सार सहुलियत दिनुपर्छ । तीनै तहको सरकारले उद्योग सञ्चालन गर्ने वातावरण मिलाउनुपर्छ । २०१५ सालमा गणेशमान महर्जनले पाल्पाली ढाका कपडा उत्पादनको सुरुवात गरेका थिए । भारतको नयाँदिल्ली पुगेका महर्जनको परिवारले नै ढाका कपडा बुन्ने उद्योग नेपाल भित्र्याएका हुन् । महर्जन दम्पतीले सञ्चालन गरेको पाल्पाली ढाका उद्योगबाट ५ सय बढी महिला तथा पुरुषले रोजगार पाएका थिए । तत्कालीन पञ्चायत सरकार, राजा, विदेशी पाहुनाले ढाका कपडाका साथै पाल्पाली ढाका टोपीको प्रयोग बढाएका थिए । जसले गर्दा उद्योग फस्टाएको थियो । त्यसबेलाको कुरै नगरौं, स्वदेशी वस्त्रकला पाल्पाली ढाका कपडा उद्योगकी सञ्चालक तथा पाल्पाली ढाका कपडाकी संस्थापक ८७ वर्षीया पूर्णमाया महर्जन भन्छिन्, अहिले त नक्कली ढाकाको आयातले हाम्रा उद्योग नै बन्द हुने अवस्थामा पुगेको छ, धिपीधिपी चलेका मात्र छन् । हातबुना पाल्पाली ढाका भन्दै मेसिनले तयार पारेका नक्कली ढाका पाल्पाली भनेर नबेच्न पूर्णमायाको आग्रह छ । मैले जतासुकै त्यही भन्ने गरेको छु, उनले भनिन्, पाल्पामै बुनेकालाई पाल्पाली भन्ने हो तर बाहिरबाट आयातितलाई पाल्पाली नभनौं । ग्राहकलाई ठग्ने काम नहोस् ।पाल्पाका हातबुना कपडा बंगलादेशको राजधानी ढाकाबाट धागो ल्याएर तयार पारिने भएकाले नै यसलाई पाल्पाली ढाका भन्ने गरिएको हो । प्रिन्टको डिजाइन बंगलादेशको ढाकाबाट सुरु भएको पूर्णमाया बताउँछिन् । हुन त गणेशमान पनि ढाका कपडा बंगलादेशसँग सम्बन्धित मलमल, कपासबाट बनेको पौराणिक कपडा भएको बताउँथे । भन्थे, तर पछि पाल्पाली ढाका टोपीलाई नेपालको हिमाली चुचुरासँग दाँजेर पनि बढी प्रसिद्ध भयो । २०५० अघिसम्म पनि पूर्णमायाले धेरै महिलालाई आफ्नो उद्योगमा रोजगारी दिएकी थिइन् । महिलालाई ढाका बुन्ने तालिम दिएर कारखानामा काम लगाउँथिन् । धेरै महिलाको उद्धार गरें, भनिन्, बहुदल आयो, लोकतन्त्र आयो, तर खै के भयो ? भएका र राम्रो चलेका ढाका कपडा उद्योग पनि खस्कँदै गयो । धेरैले त टोपी लगाउनै छाडे । पछिल्लो समयमा आधुनिकीकरणसँगै यहाँ सिकेर भारत र मुलुक पुगेर नक्कली ढाका उत्पादन गर्दा असली पाल्पाली ढाका पाउनै मुस्किल परेको छ । मेसिनले बुनेका र जेकार्ड ढाका मात्र होइन सोफाको खोललाई समेत पाल्पाली ढाका भनेर बिक्री गरेको देख्दा रुन मन लाग्ने पूर्णमायाले सुनाइन् । उनका अनुसार पछिल्लो समयमा सरकारी सहयोग हुन नसक्दा असली पाल्पाली ढाका पाउनै मुस्किल परेको छ । तर पाल्पाली ढाका जोगाउने हो भने सरकारी सहयोगको खाँचो छ, उनले भनिन्, पाल्पाली ढाकाको ब्रान्ड जोगाउन अब तीनै तहका सरकारको सहयोग हुनुपर्छ । ५ वर्षअघि सीपद्वारा उत्प्रेरित परियोजना तानसेनमा सञ्चालन भएपछि भने केही राहतको श्वास फेरेको पूर्णमायाले सुनाइन् । त्यसपछि पूर्णमायाकै अध्यक्षतामा पाल्पाली ढाका संघ गठन भयो, ११ उद्योग यसमा आबद्ध भए । यसपछि पाल्पाली ढाका उद्योगलाई पुनर्जीवित गर्न सहयोग पुगेको उनले बताइन् । यसरी बुनिन्छ पाल्पाली ढाकापुरानो पाल्पाली ढाका कपडाको तान काठैकाठले बनेको हुन्थ्यो । अहिले फलामका पनि बनेका छन् । चारकुने तानमा यो बुनिन्थ्यो । गोटी राखेर ग्राफिक्स डिजाइनअनुसार यसको उत्पादन हुन्थ्यो । गोटी राख्दा ज्याला महँगो पर्छ । यसमा मिहिनेत पनि बढी लाग्छ । पुरानो डिजाइनमा बुन्न निकै मिहिनेत हुने संस्थापक पूर्णमायाले बताइन् । ढाकामा प्रयोग हुने धागो लक्षिमामा आउँथ्यो । मेसिनको सहयोग (पहिले हातैले बेरिन्थ्यो) मा बबिनमा बेरिन्छ । त्यसपछि ग्रिलमा भरिन्छ । लट्टाईजस्तो बनाएर बिम लगाइन्छ । बुन्ने स्थानमा ससाना प्वाल हुन्छ । धागो क्रस बनाएर राखिन्छ । कंगीबाट लगेर धागो राखिन्छ । तान तयार हुन्छ । मान्छेले बुन्ने सटल हुन्छ । डिजाइन कार्ड, बुट्टा हातैले बनाउने गरिन्छ । त्यसभन्दा अघि बुट्टाको ग्राफ गरिएको हुन्छ, उनले सुनाइन् । पूर्णमायाले नै पहिलो पटक २०१३ सालमा पाल्पाली ढाका कपडा बुन्ने तान (हाते मेसिन) राखेकी हुन् । त्यसबेला ३ हजार रुपैयाँ ऋण खोजेर तान राखेको उनले सम्झिइन् । आफैं पनि वार्पिङदेखि लिएर सबै काम गर्थिन् । श्रीमान्ले ढाका बुन्ने गर्थे । सुरुसुरुमा ग्राहकले हातबुना ढाका कपडा किन्न मान्दैनथे । हातले बुनेका कपडा पसलमा लगेर छाड्यो, बिकेको छैन भन्ने मात्रै सुनिन्थ्यो, उनले भनिन् । पाल्पाली ढाका कपडा २०१५ सालमा दर्ता भए पनि तान राखेर कपडा बुन्न थालेको २०१३१४ सालमा भएको उनले बताइन् । तानमा कपडा बुन्न सिक्दा विभिन्न रंग र बुट्टामा बुन्न थाले । जसले गर्दा त्यही सिकाइ नै पछि आएर ढाका कपडा बुन्न थालियो । अरू कपडा विभिन्न प्रकारका धागोले बुनिन्थ्यो । तर, पछि ढाका कपडा दर्ता गरेर बुन्न थालेका हुन् । त्यो चाहिँ सुती धागोबाट मात्र बुनिन्थ्यो । तानमा खद्दरको साडी, अरू कपडा बुन्ने गरिन्थ्यो । बंगलादेशको राजधानी ढाकामा बुन्ने कपडाको डिजाइन भित्र्याउने पनि महर्जन परिवार नै हो । त्यही डिजाइनमा बुनेर सुरु गरेपछि बल्ल ढाका कपडा भन्ने भएको उनले सुनाइन् । तान राख्ने र त्यसलाई पूरा गर्न निकै समय लाग्थ्यो । ढाका कपडाका विषयमा बुझेकाहरूकै कारण महँगोमा खरिदबिक्री हुन थाल्यो । त्यसबेलामा सरकारी निकाय घरेलु कार्यालयमा दर्ता गरेर ढाका बुन्न थालेका हुन् । श्रीमान् घरेलु कार्यालयमा जागिरे भएकाले बिक्रीमा सहज भयो । तानसेनमा घरेलु शिल्पकला भण्डार खुलेपछि बिक्री गर्ने झन्झट भएन । ढाकाको पछ्यौरा, खद्दरको साडी, तन्ना त्यो बेलामा बढी बिक्री हुन्थ्यो । २०३० सालमा काठमाडौंमा भएको सार्क शिखर सम्मेलनले ढाका कपडालाई अझ बढी पहिचान दिलाएको महर्जनको दाबी छ । सम्मेलनमा धेरै नै साडीको माग आएको उनलाई सम्झना छ । त्यसै वर्षदेखि नै नेपाली बजारमा पनि पाल्पाली ढाकाको माग बढ्दो थियो । बजारमा यति धेरै बिक्यो कि ढाका कपडा र अन्य कपडाको माग पुर्याउनै नसक्ने अवस्था आयो । ५ सय कामदार राखेकी मैले अहिले २० जनामा चित्त बुझाएकी छु, उनले भनिन्, नक्कली ढाका बजारमा आए, पुराना तान त्यसै थन्किए । अहिले कामदार पनि नपाइने भएपछि समस्यैसमस्या छ । धागोमा कर तिर्नु नपर्ने, साइकलमा सुनौलीबाट नाका पार गराउने, अनि त्यही कमसल धागो प्रयोग गरेका ढाकालाई पाल्पाली भनेर बिक्री गर्ने गरिएको उनको गुनासो छ । 'ब्रान्डिङ' भएपछि उत्साहपाल्पाली ढाकाले उद्योग मन्त्रालयबाट पाल्पाली ब्रान्ड पाएपछि पाल्पाली ढाका संघमा आबद्ध सबै उद्योगी खुसी भएको ढाका कपडा उद्योगका सञ्चालक तथा पाल्पाली ढाका संघका सचिव मनोजराज शर्मा पौड्यालले बताए । पाल्पाली ढाकाको चोली, पछ्यौरी मात्र नभएर टाई, कोट, कुर्ता, पर्स, ब्याग, सर्टलगायत विविधीकरणमा जोड दिइएको उनी बताउँछन् । पाल्पाली ढाकाको पहिचान कायम राख्न पाल्पाली ब्रान्डिङ भएको पाल्पाली ढाका संघका कार्यक्रम संयोजक सागरमान महर्जनले बताए । ढाका पसलमा पुग्ने ग्राहकलाई कुन पाल्पाली र कुन बाहिरको हो भन्ने जानकारी नदिँदा ठगिनु परेको थियो । पाल्पाली ब्रान्डिङ भएपछि उपभोक्ताले पनि गुणस्तर पहिचान गर्न सक्ने भएका छन् । ढाकालाई राष्ट्रिय र अन्तर्राष्ट्रिय बजारमा चिनाउन ब्रान्डिङले सहयोग पुग्ने यसका कार्यक्रम संयोजक महर्जनले बताए । पाल्पाली ब्रान्ड भनेको ११ वटै उद्योगको हो, भने, यो एउटा कारखाना वा फर्मले गरेको होइन । कतिपयले घरमै तान राखेर बुनेका छन् । त्यस्तालाई पनि समेटेर अघि बढ्ने उनले बताए । अहिले उत्पादन धेरै नभए पनि त्यसलाई विविधीकरण गर्नेछौं, उनले भने, फेसनका कपडा, होम डेकोर सामग्रीलाई अहिले जोड दिएका छौं । सागरमानका अनुसार ब्रान्डिङले केही न केही सहयोग पुगेको छ । विदेशमा बस्ने नेपाली र विदेशीले समेत नमुना कपडा र यसबाट बनेका सामग्री लैजाने गरेका छन् । तर ठूलो परिमाणमा पठाउन सकिन्न कि भन्ने चिन्ता छ । अर्कोतर्फ सुती धागोमा कर छुट छैन, उनले भने, जसले गर्दा कपडा महँगो पर्न जान्छ । निर्यातका लागि कपडा पुर्याउनै सकिन्न कि भन्ने अन्योल छ ।घोषणामा सीमित 'ढाकाको राजधानी'पाल्पालाई उद्योग वाणिज्य तथा आपूर्ति मन्त्रालयले ढाकाको राजधानी घोषणा गरेको तीन वर्ष भइसकेको छ । ढाका बुन्ने सीप, कलालाई प्रचारप्रसार गर्दै व्यवसायीकरण र विविधीकरणका लागि उक्त घोषणा गरेको थियो । तर यसको बजारीकरणमा मन्त्रालयले खासै ध्यान नदिएको उद्योगीको गुनासो छ । अर्को वर्षबाट त बजेटसमेत विनियोजन भएन । ढाका राजधानी घोषणा गर्नुअघि भने तानसेन नगरपालिका, लुम्बिनी प्रदेश सरकार र सीप परियोजनाले पनि यसको प्रवर्द्धन, बजारीकरण, सीप विकासमा सहयोग पुर्याएको थियो । अन्तर्राष्ट्रिय बजारमा पनि यसको पहिचान पुर्याउन अब अझ बढी सहयोग पुग्नेछ भन्ने लागेको पाल्पाली ढाका संघका कार्यक्रम अधिकृत अनुशेष रायमाझीले बताए । तर जति अपेक्षा थियो त्यो हुन नसक्दा उद्योगी निराश छन् । परम्परागत ढंगले नभई अब व्यवसायीकरण र विविधीकरणमा जोड दिनुपर्छ भन्ने उद्योगीलाई लागेको थियो, उनले भने, तर त्यसपछि भएको सरकारी बेवास्ताले पुनः निराश बनाएको छ । कार्यक्रम संयोजक सागरमान पाल्पाली ढाका र आयातित ढाकालाई छुट्टाछुट्टै उत्पादनका रूपमा डिजाइन पेटेन्ट गरेर बिक्री गर्नुपर्ने बताउँछन् । ब्रान्ड जाँच गरेर बजारमा आएपछि गुणस्तरमा भिन्नता बताउनुपर्ने हुन्छ, उनले भने, पाल्पाली ढाका किन्दा ठगी हुने डर छैन भन्ने विश्वास ग्राहकमा दिलाउनुपर्छ । स्वदेशी बजारमा आपूर्ति गरेर अन्तर्राष्ट्रिय बजारमा निर्यात गर्न सम्भावना प्रशस्त छ ।अधिकांश पाल्पाली ढाका हाते तानबाट बुनेको गुणस्तरीय हुन्छ भन्ने ग्राहकमा विश्वास रहेको पाल्पाली ढाका कपडा संघका सचिव पौड्यालले बताए । त्यसैले धुँदा रङ नजाने भएकाले यसको व्यापार बढ्दै गएको थियो । पाल्पामा ढाका कपडाको उत्पादन जति धेरै भए पनि बजारका लागि कुनै समस्या नभएको उनले बताए । त्यसका लागि संघ, प्रदेश र स्थानीय सरकारले सहयोग गर्नुपर्ने उनको सुझाव छ । स्वदेशी उद्योगलाई बचाउने गरी नीति नियम आउनुपर्ने सुझाव उद्योगीको छ । लगानीमैत्री वातावरण बनाउनुपर्छ । दक्ष कामदारको अभाव छ । त्यसलाई समाधान गर्न केही वर्षअघि ३ सय ६८ जनालाई पाल्पाली ढाका संघले तालिम दिएको छ ।त्यसमा पनि ३ सय ५४ जना महिला रहेको पाल्पाली ढाका संघका कार्यक्रम अधिकृत अनुशेष रायमाझीले बताए । पहिला सरकारीस्तरबाटै दक्ष प्रशिक्षक उत्पादन हुन्थ्यो । अहिले तालिमको सूचना निस्के पनि मतलब नै गर्दैनन् । ढाका कपडा बुनाइ, सिलाइकटाइ, तान मर्मतको स्तरीय तालिमको अभाव छ । बजार क्षेत्रमा रहेका तानलाई स्थानीय तहबाट घरेलु औद्योगिक क्षेत्र स्थापना गरी स्थानान्तरण गर्नुपर्ने सुझाव यसका जानकारहरूको छ । विद्यालय तथा कलेजमा लगाउने टाई पाल्पाली ढाकाको अनिवार्य गराउन सक्नुपर्ने सुझाव पनि छ । संघसंस्था तथा सरकारी कार्यालयका कर्मचारीका लागि पाल्पाली ढाकाको टोपी वा पोसाक बनाउन सकिन्छ । पाल्पाली ढाकाका लागि राष्ट्रिय अन्तर्राष्ट्रिय बजारका साथै ब्रान्डिङ र मार्केटिङ रणनीति विकसित गर्नुपर्ने सुझाव छ ।वार्षिक १० करोडको कारोबारपाल्पामा ढाकाको कपडाको वार्षिक १० करोड बराबरको कारोबार हुने गरेको पाल्पाली ढाका संघले जनाएको छ । संघीय सरकारमार्फत लुम्बिनी प्रदेश सरकार, तानसेन नगरपालिका र यूकेएड सीप विकास परियोजनामार्फत ढाका बुन्ने तालिम सञ्चालन, उद्योगमा तान थप गर्न सहयोग दिएको छ । ५ वर्षअघिसम्म २ सय पनि ढाकाका तान सञ्चालनमा नआएको पाल्पामा अहिले भने ३ सय ५० तान पुगेको संघले जनाएको छ । सामान्य एउटा तान राख्नका लागि कम्तीमा ७० हजार रुपैयाँ लाग्छ । तालिम लिएका महिलाले गाउँगाउँमा समेत तान राखेर स्वरोजगार बनेको पाल्पाली ढाका संघका सचिव पौड्यालले बताए ।लुम्बिनी प्रदेश सरकारमार्फत घरेलु तथा साना उद्योग कार्यालयमार्फत पाल्पाली ढाका प्रवर्द्धनका लागि काम भइरहेको छ । कार्यालय प्रमुख श्यामकुमार पौडेलका अनुसार अघिल्लो वर्ष ढाकाको सीप परीक्षणसहितको लेबल१ तालिम सञ्चालन गर्न १८ लाख बजेटबाट तानसेन र पूर्वखोलाको वीरकोटमा तालिम सञ्चालन गरिएको उनले बताए । त्यस्तै संघीय सरकारले विनियोजन गरेको ५ लाखबाट १० वटा पाल्पाली हाते तान खरिद गरिएको उनले बताए । यसवर्ष प्रदेश सरकारले तालिमका लागि १० लाख विनियोजन गरेको छ । संघीय सरकारबाट कुनै पनि बजेट अहिलेसम्म विनियोजन गरेको आफूले थाहा नपाएको उनले बताए ।"
नेपालभारत सीमा सुरक्षा बैठक तेस्रो देशका नागरिकको घुसपैठ रोक्ने सहकार्यमा नेपालको आग्रह,"(काठमाडौं)स्थलमार्गबाट हुने तेस्रो देशका नागरिकको घुसपैठ रोक्ने सहकार्यका लागि नेपालले भारतसँग आग्रह गरेको छ । गैरकानुनी घुसपैठ राष्ट्रिय सुरक्षाकै लागि चुनौती बन्न सक्ने जनाउँदै स्थलमार्गबाट तेस्रो देशका नागरिकको आवागमनलाई कडाइका साथ नियमन गरिदिन नेपालका सुरक्षा अधिकारीले भारतीय पक्षसँग आग्रह गरेका हुन् ।काठमाडौंमा शनिबार सुरु भएको आठौं नेपालभारत सीमा सुरक्षा समन्वय बैठकमा साझा एजेन्डाका रूपमा तय भएका ११ वटा बुँदा सशस्त्र प्रहरी बल (एपीएफ) का महानिरीक्षक राजु अर्यालले प्रस्तुत गरेका थिए । त्यस क्रममा नेपाल पक्षले दुई देशका नागरिकको आउजाउमा सहजीकरण र तेस्रो देशका मानिसको नियमनका लागि छुट्टै टुरिस्ट डेस्क राख्नुपर्ने प्रस्ताव पनि प्राथमिकतासाथ उठाएको थियो । बैठकमा भारतीय सशस्त्र सीमा बल (एसएसबी) का महानिर्देशक अमृतमोहन प्रसादले अनुहार र वर्ण उस्तै भएका कारण तेस्रो देशका नागरिकलाई रूपबाट पहिचान गर्न कठिन भएको बताएका थिए । तेस्रो देशका मानिसको घुसपैठले दुवै देशलाई असर पुग्छ, यसमा दुवै देशका तर्फबाट सीमा क्षेत्रमा खटिएका सुरक्षाकर्मीले सतर्कता अपनाउनुपर्छ, उनले भनेका थिए ।अध्यागमन विभागको अभिलेखमा बंगलादेश, अफगानिस्तान, म्यानमार, भुटानलगायत देशका नागरिकले भारतीय स्थलमार्गबाट नेपाल आएर शरणार्थी का रूपमा गतिविधि गर्ने गरेका छन् । उनीहरूलाई शरणार्थी दर्जा दिलाउन नेपालस्थित शरणार्थीसम्बन्धी संयुक्त राष्ट्रसंघीय उच्च आयुक्तको कार्यालयले लबिइङ गर्दै आएको छ । नेपालमा गैरकानुनी रूपमा बसोबास गर्ने विदेशी नागरिकलाई अध्यागमन कानुनअनुसार कारबाही नगर्न र शरणार्थी का रूपमा बसोबास गर्न दिन भनेर आयुक्तको कार्यालयबाट पटकपटक दबाब आउने गरेको विभागका एक अधिकारी बताउँछन् ।म्यानमारबाट सन् २०१२ पछि विस्थापित रोहिंग्या समुदायको ठूलो संख्या भारतको बाटो भएर गैरकानुनी रूपमा प्रवेश गरी काठमाडौंका विभिन्न स्थानमा बसेका छन् । बंगलादेशमा शेख हसिनाको सत्ता हालसालै ढलेपछि त्यहाँका नागरिक पनि गैरकानुनी रूपमा नेपाल प्रवेश गरेका थिए, केहीलाई नाकाबाट फिर्ता गरिएको थियो । सन् २०२१ अगस्टमा अफगानिस्तानमा विद्रोही तालिवानी समूहले सत्ता कब्जा गरेपछि ठूलो संख्यामा अफगानी विस्थापित भएका थिए । त्यस क्रममा भारतको बाटो हुँदै आएका अफगानी नेपाल छिर्न लागेको सुइँको पाएपछि गृह मन्त्रालयले नेपाल र भारतका नागरिक आउजाउका लागि परिचयपत्र हुनुपर्ने व्यवस्था गरेको थियो । भारतीय पक्षको असन्तुष्टिपछि परिचयपत्रको प्रावधान भने हटाइएको थियो । तेस्रो देशका नागरिकको गैरकानुनी घुसपैठ र यसबाट दुवै देशलाई पर्ने जोखिमबारे भारतीय पक्षलाई ध्यानाकर्षण गराएका छौं, बैठकमा सहभागी एक अधिकारीले भने । नेपालबाट गिरोहमार्फत लागूऔषध र अवैध सुनचाँदी तस्करी भएर भारतसम्म पुग्ने गरेको भन्दै भारतीय पक्षले ध्यानाकर्षण गराएको थियो । नेपाली सुरक्षा अधिकारीहरूले पनि भारतबाट तस्करीको गिरोहले फर्मास्युटिकल ड्रग्स (चिकित्साजन्य औषधि) ल्याउने गरेको र त्यो लागूऔषधका रूपमा प्रयोग हुने गरेको भन्दै एसएसबीका अधिकारीहरूको ध्यानाकर्षण गराएका थिए । बैठकमा सहभागी दुवैतर्फका अधिकारीले यी विषयलाई गम्भीर रूपमा लिएका छन् र यसलाई नियन्त्रण गर्न सूचना आदानप्रदान, संयुक्त गस्ती, तालिमलगायतमा सहयोग आदानप्रदान गर्न सहमत भएका छन् ।सीमापार अपराध नियन्त्रणकै लागि सीमा इलाकामा तालिमप्राप्त कुकुरसहित पेट्रोलिङ गर्नुपर्नेमा दुवै पक्ष सहमत देखिएका छन् । यसका लागि चाहिने आवश्यक सहयोग भारतीय पक्षले गर्ने पनि भएको छ । सीमा क्षेत्रका नागरिकलाई दुवैतर्फ अन्तर्राष्ट्रिय सीमाको महत्त्व र संवेदनशीलताप्रति जिम्मेवार बनाउन, बेलाबेला हुने जनस्तरका असमझदारी हटाउन रक्तदानलगायतका सामाजिक कार्य सञ्चालन गर्नेमा दुवै पक्ष सहमत भएका छन् । यसले भाइचाराको वातावरण बनाउने र सुरक्षा व्यवस्थापनमा टेवा पुग्ने दुवै पक्षको निष्कर्ष छ । एसएसबीले एपीएफलाई विमानस्थल सुरक्षा तालिम दिने विषय पनि बैठकमा उठेको छ । सीमापार अपराध रोकथाम तथा नियन्त्रणमा भएका कामको समीक्षा गर्न दुई देशका सीमा सुरक्षा प्रमुखस्तरीय बैठक आलोपालो ६६ महिनामा गर्न दुवै पक्ष एकमत देखिएका छन् । २०७३ सालमा दिल्लीमा भएको तेस्रो बैठकले समन्वय बैठक वर्षको एक पटक, जिल्लास्तरीय सीमा सुरक्षा गण तहमा दुई पटक र बोर्डर आउट पोस्ट (बीओपी) तहमा हरेक महिना बैठक गर्ने निर्णय गरेको थियो । अब वर्षमा दुई पटक नेतृत्व तहमै बैठक बसी समीक्षा गर्दै थप रणनीति बनाउन दुवै पक्ष एक भएका हुन् । बैठकमा सहमति भएका विषयमा सोमबार संयुक्त हस्ताक्षर गर्ने तयारी छ ।बैठकमा नेपालका तर्फबाट सशस्त्र प्रहरी महानिरीक्षक अर्यालको नेतृत्वमा गृह मन्त्रालय, परराष्ट्र मन्त्रालय, सशस्त्र प्रहरी, नेपाल प्रहरी, राष्ट्रिय अनुसन्धान विभाग र नापी विभागका अधिकारी छन् । भारतीय पक्षको नेतृत्व एसएसबीका महानिर्देशक अमृतमोहन प्रसादले गरेका छन् । एपीएफ नेपालको अन्तर्राष्ट्रिय सीमा सुरक्षाका लागि तैनाथ प्रमुख सुरक्षा निकाय हो । भारतले नेपालतर्फको सीमा सुरक्षामा एसएसबीलाई तैनाथ गराएको छ । दुई देशबीच करिब १ हजार ८ सय ८० किमि लम्बाइमा सीमा फैलिएको छ । खुला सिमानाका कारण सीमापार अपराध रोकथाम दुवै देशका लागि चुनौती बन्दै आएको छ । सरकारले भारततर्फ २ सय ४४ स्थानमा एपीएफको बोर्डर आउट पोस्ट (बीओपी) मार्फत जनशक्ति खटाएको छ । भारतले भने ४ सयभन्दा बढी स्थानमा एसएसबीको फौज तैनाथ गराएको छ ।ताप्लेजुङदेखि सुदूरपश्चिमको कञ्चनपुरसम्म नेपालभारत अन्तर्राष्ट्रिय सीमा छुट्याउने ८ हजार ५ सय ५३ सीमास्तम्भ (पिलर) छन् । यिनको रेखदेख, संरक्षण र हराएका पिलर खोजीमा पनि बैठकमा छलफल भएको छ । केही वर्षअघिसम्म भारततर्फ सीमा कायम गर्ने २ हजार ७ सय १६ वटा सीमास्तम्भ गायब भएको पाइएको थियो । तीमध्ये केही भेटिएर मर्मत गरिएको थियो । तर अझै अधिकांशको खोजबिन हुन सकेको छैन । करिब १६ सय सीमास्तम्भ जीर्ण र करिब २९ सय स्तम्भ सामान्य मर्मत गर्नुपर्ने अवस्थामा रहेका थिए । पछिल्लो पटक बिजोर अंकका स्तम्भ नेपाल र जोर अंक र ठूलो (जंगे) स्तम्भ भारतीय पक्षले मर्मत गर्ने सहमति भए पनि मर्मत कार्यले पूर्णता पाएको छैन ।"
लुम्बिनी प्रदेश प्रमुखको प्रस्ताव ३ प्रदेश पर्याप्त,"(बुटवल) लुम्बिनी प्रदेशका प्रमुख कृष्णबहादुर घर्तीमगरले सांसद, मन्त्री, जिल्ला, प्रदेश र स्थानीय तहको संख्या घटाउनुपर्ने बताएका छन् । संघीय संरचनाले मुलुकलाई थेग्नै नसक्ने गरी आर्थिक भार थपेको अभिव्यक्तिसमेत उनले बताएका छन् । अन्तरधार्मिक सद्भाव संघले बुटवलमा शुक्रबार आयोजना गरेको अन्तरक्रियामा प्रदेश प्रमुख घर्तीमगरले तीन प्रदेश, ७५ जिल्ला र ५ सयसम्म स्थानीय तह बनाइनुपर्ने बताए । संघीय सांसद बढीमा १ सय ५० र मन्त्री १५ जना मात्र बनाउनुपर्ने उनको भनाइ छ । ७५ जिल्लालाई ७७ बनाइयो, जुन जरुरी नै छैन । नवलपरासीलाई फेरि सिंगो बनाएर गण्डकीमा र रुकुमलाई सिंगै लुम्बिनीमा राख्नुपर्छ, उनले भने, रुकुम एकै जिल्ला हुँदा १ जना मात्र राष्ट्रिय नेता हुन्थे, टुक्रिएपछि २ राष्ट्रिय र ४ प्रदेश गरी ६ नेता जन्मिए । त्यसले स्रोतविहीन देशमा खर्च र सिंगो राजनीतिमै वितृष्णा बढायो । प्रदेश प्रमुख घर्तीमगरले उपराष्ट्रपति, राष्ट्रिय सभा अध्यक्ष, उपसभामुख, राज्यमन्त्री जस्ता पदले राज्यलाई आर्थिक भार मात्रै थोपरेको बताए । कामै नभएका उप जोडिएका यी सबै पद हटाउनुपर्छ, उनले भने, नेपालमा सात होइन तीन प्रदेश, संघीय सांसद पनि २७५ चाहिन्न, बढीमा १ सय ५० जना भए पुग्छ, पालिकाहरू ७५३ बाट घटाएर ५ सयभन्दा कम बनाउनुपर्छ । संघीयता र राजनीतिप्रतिको वितृष्णा अन्त्य र मुलुकको आर्थिक समृद्धिका लागि संघीय सांसद, मन्त्री, प्रदेश र स्थानीय तहको संख्या घटाउनुपर्ने तर्क घर्तीमगरको छ । अहिलेकै अवस्थामा पनि ७ प्रदेशमा ३ प्रमुख राख्दा देशलाई आर्थिक भार कम हुने र संघीय संरचना सहजरूपमा चल्ने उनको भनाइ छ । ४ प्रदेश प्रमुख घटाउँदा प्रतिप्रदेश प्रमुख १५ जनाका दरले ६० सैनिक, ८ जुनियर प्रहरी अधिकृत, सचिवसहित १९ जनाका दरले ७६ कर्मचारी कम हुने उनले बताए । मधेश र कोशीका लागि विराटनगरमा, वाग्मती र गण्डकीका लागि नारायणगढमा, लुम्बिनी, कर्णाली र सुदूरपश्चिमका लागि बाँकेको कोहलपुरमा प्रदेश प्रमुखको कार्यालय राखेर ३ प्रमुखले ७ वटै प्रदेश सञ्चालन गर्न सकिने घर्तीमगरको भनाइ छ । म अन्य ६ वटै प्रदेशका प्रमुखसँग छलफल गरिरहेको छु, उनले भने, अन्य प्रदेश प्रमुखको सल्लाहपछि साझा धारणा बनाएर प्रधानमन्त्रीसँगै यो प्रस्ताव राख्ने तयारी गरिरहेको छु । यस प्रस्तावमा सरकार तयार भए सबैभन्दा पहिले आफैंले राजीनामा दिने उनको भनाइ छ । सरकारले मलाई प्रदेश प्रमुख नियुक्ति गर्दा पनि म खुसी छैन, छोड्न परे पनि दुःखी हुन्नँ, उनले भने ।देशको आम्दानीको स्रोत हेरेर राज्यलाई आर्थिक भार नपर्ने गरी नेतृत्वले निर्णय लिनुपर्ने प्रदेश प्रमुख घर्तीमगरको भनाइ छ । जनतामा जस्तोसुकै असन्तुष्टि बढे पनि देश राजतन्त्रतिर फर्कन सम्भव नभएको पनि उनले बताए ।"
उपकुलपति नियुक्त गर्न विश्वविद्यालयपिच्छे फरक मापदण्ड,"(काठमाडौं)उपकुलपति सिफारिसका लागि विश्वविद्यालयपिच्छे गठित छनोट तथा सिफारिस समितिले छुट्टाछुट्टै कार्यविधि बनाएको भन्दै विज्ञहरूले आलोचना गरेका छन् । प्रतिस्पर्धाबाट उपकुलपति नियुक्त गर्ने भनिए पनि सिफारिस समितिले तजबिजीमा दिने अंक धेरै भएको भन्दै सिफारिस प्रक्रियामाथि नै उनीहरूले असहमति जनाएका हुन् । कार्यविधिको मापदण्ड पनि विश्वविद्यालयपिच्छे फरकफरक छ । सरकारले दाङको नेपाल संस्कृतसहित चितवनको कृषि तथा वनविज्ञान र पोखरा विश्वविद्यालयमा उपकुलपति नियुक्तिको प्रक्रिया अघि बढाएको छ । प्राध्यापकबाट दरखास्त मागेर प्रतिस्पर्धाका आधारमा उपकुलपति छनोट र नियुक्तिको प्रक्रिया थालिएको शिक्षा मन्त्रालयले जनाएको छ ।यसअघि सोही प्रक्रियाबाट त्रिभुवनसहित पूर्वाञ्चल, मध्यपश्चिम र सुदूरपश्चिम विश्वविद्यालयमा उपकुलपति नियुक्त गरिएको थियो । उपकुलपति नियुक्तिका लागि बनाइएको कार्यविधिअनुसार मध्यपश्चिम र सुदूरपश्चिम विश्वविद्यालयको तुलनामा त्रिवि र पूर्वाञ्चल विश्वविद्यालयमा सिफारिस समितिले तजबिजका आधारमा दिने अंक बढी थियो । तर, संस्कृत, कृषि र पोखरा विश्वविद्यालयमा तजबिजका आधारमा दिने अंक त्रिवि र पूर्वाञ्चलको भन्दा पनि झनै बढी छ । यी तीन वटै विश्वविद्यालयले उपकुलपतिका लागि प्राध्यापकहरूबाट दरखास्त आह्वान गरेका छन् । कृषि विश्वविद्यालयका पूर्वरजिस्ट्रार प्राध्यापक सूर्यकान्त घिमिरेले सिफारिस समिति र कार्यविधि बनाउँदा नै बदनियत राखिएको आरोप लगाए । एउटा मान्छेलाई तोकेर उपकुलपति बनाउन त्यहीअनुसार कार्यविधि बनाइयो, उनले भने, ऐनको व्यवस्थालाई संकुचित गरियो । मध्यपश्चिम र सुदूरपश्चिम विश्वविद्यालयमा अनुसन्धानलाई सबैभन्दा बढी २५ अंक दिएको थियो । तर कृषि र संस्कृत विश्वविद्यालयमा अनुसन्धानलाई जम्मा ६ अंक मात्र छुट्याइएको छ । पोखरा विश्वविद्यालयमा पनि अनुसन्धानमा ११ अंक मात्र छुट्याइएको छ । गत फागुनमा त्रिविको उपकुलपति नियुक्ति गर्दा अनुसन्धानमा थोरै अंक दिएको भन्दै आलोचना भएपछि त्यसपछिका नियुक्तिमा अनुसन्धानमा सक्रिय प्राध्यापकलाई अंक बढाएर प्राथमिकता दिइएको थियो । पोखरा, संस्कृत र कृषि विश्वविद्यालयमा अनुसन्धानमा कम र तजबिजका आधारमा दिने अंक बढी राखेर आफ्ना मान्छेलाई नियुक्ति दिन खोजिएको आरोप संस्कृत विश्वविद्यालयका एक प्राध्यापकले लगाए । सिफारिस समितिले तजबिजका आधारमा नम्बर धेरै भएपछि स्वच्छ प्रतिस्पर्धा हुन नसक्ने उनले बताए । कृषिका पूर्वरजिस्ट्रार घिमिरेले उपकुलपति छनोटको अंक विभाजनमा ६५ नम्बर मनोमानी रूपमा दिन पाइने गरी राखिएको गुनासो गरे । अन्तर्वार्तामा सबैभन्दा धेरै अंक दिइएको छ, उनले भने, निश्चित मान्छेलाई नियुक्ति दिन उमेरहद पनि तोकिएको छ ।विश्वविद्यालयमा सभाका सदस्य नै नभएको मान्छेलाई कानुनविपरीत उपकुलपति छनोट तथा सिफारिस समितिमा राखिएको भन्दै उनले आपत्तिसमेत जनाए । कृषि विश्वविद्यालय सभाका सदस्यहरू समितिमा रहने ऐनको व्यवस्था भए पनि बाहिरका व्यक्तिलाई राखिएको उनले जनाए । पाठ्यक्रम र अनुसन्धानको निर्देशक मात्र सभाको सदस्य हुन्छ, घिमिरेले भने, तर त्योभन्दा बाहिरको निर्देशकलाई सदस्य राखिएको छ ।कृषि, पोखरा र संस्कृत विश्वविद्यालयमा अन्तर्वार्ताका लागि २०२० अंक छुट्याइएको छ । जबकि यसअघि उपकुलपति नियुक्त त्रिविमा १५, पूर्वाञ्चलमा १५, मध्यपश्चिम र सुदूरपश्चिममा १६१६ अंक छुट्याइएको थियो । प्रस्तुतीकरणमा मध्यपश्चिम र सुदूरपश्चिममा १० अंक छुट्याइएको थियो भने अहिले उपकुलपति नियुक्ति प्रक्रियामा रहेका विश्वविद्यालयमा २०२० अंक छुट्याइएको छ ।विश्वविद्यालयमा दलगत भागबन्डाका आधारमा मात्र पदाधिकारी नियुक्ति हुने गरेको आरोप र आलोचनापछि सरकारले दरखास्त लिएर प्रतिस्पर्धाका आधारमा उपकुलपति नियुक्तिको प्रक्रिया थालनी गरेको हो । कृषि विश्वविद्यालयका एक सहप्राध्यापकले सरकारले प्रतिस्पर्धाका आधारमा नियुक्ति गर्ने भने पनि कार्यविधि बनाउने क्रममा झुक्याएको बताए । कार्यविधि बनाउँदा सिफारिस समितिले जसलाई चाह्यो त्यसैलाई नियुक्ति दिने खालको छ, उनले भने ।पोखरा विश्वविद्यालयमा शिक्षामन्त्री तथा सहकुलपति विद्या भट्टराई, कृषि र संस्कृत विश्वविद्यालयमा राष्ट्रिय योजना आयोगको शिक्षा हेर्ने सदस्य गीताकुमारी पौडेलको संयोजकत्वमा ३३ सदस्यीय उपकुलपति छनोट तथा सिफारिस समिति गठन भएको छ । तीनै विश्वविद्यालयमा उपकुलपति बन्न कम्तीमा विद्यावारिधि गरेको प्राध्यापक र ६३ वर्ष उमेर पूरा नभएको हुनुपर्ने मापदण्ड तोकिएको छ । राजनीतिक दलको सदस्यता लिएकोलाई पनि आवेदन दिन कार्यविधिले रोक लगाएको छ । कृषि र पोखरामा शैक्षिक योग्यतालाई ५, प्राध्यापक पदको अनुभवलाई १०, पदाधिकारीको अनुभवलाई ४, पुस्तक प्रकाशनलाई ४, प्राज्ञिक अनुसन्धान र अनुसन्धान लेख प्रकाशनमा ६६ अंक तोकिएको छ । विश्वविद्यालयसम्बन्धी सोचपत्रमा १५ र कार्ययोजनालाई १० अंक तोकिएको छ । त्यसको प्रस्तुतीकरण र अन्तर्वार्तालाई २०२० अंक छुट्याइएको हो । कुल एक सय पूर्णाङ्कमा प्रतिस्पर्धा हुनेछ । संस्कृतमा अनुसन्धान लेखमा ६, प्राज्ञिक अनुसन्धानमा ९, अनुभवमा २, पुस्तक प्रकाशनमा ८ र प्राध्यापक पदका लागि ५ अंक विभाजन गरिएको छ । अन्यमा कृषि र पोखरा समान अंक प्रतिस्पर्धाका लागि तोकिएको छ ।"
विस्तारित स्वास्थ्य बिमाका आयाम,"विद्यमान राष्ट्रिय स्वास्थ्य बिमा कार्यक्रमले आमनागरिकलाई औषधि उपचारमा केही हदसम्म सुविधा दिएको छ । यो कार्यक्रम आमनागरिकलाई सर्वसुलभ स्वास्थ्य सेवा उपलब्ध गराउने तथा राज्यको स्वास्थ्यसम्बन्धी संवैधानिक दायित्व पूरा गर्ने एउटा महत्त्वपूर्ण प्रस्थानबिन्दु हो । अब स्वास्थ्य बिमालाई विस्तार गर्दै सार्वभौमिक स्वास्थ्य कभरेज सुनिश्चित गर्ने तथा दिगो विकासको स्वास्थ्यसम्बन्धी लक्ष्य हासिल गर्न सहयोग पुर्याउने खुड्किलोका रूपमा अघि बढाउन सकिन्छ । यसका लागि राज्यको एकीकृत सोच, बृहत् लगानी, कार्यान्वयनयोग्य कार्ययोजना र दृढ इच्छाशक्तिको आवश्यकता पर्दछ ।स्वास्थ्य बिमा कार्यक्रमलाई यही गतिमा सीमित राख्ने हो भने नागरिकमा निराशा झन्झन् बढाउँदै लैजान्छ । पछिल्ला वर्षहरूमा बिमा नवीकरणमा देखिएको घट्दो ग्राफ र उदासीनता यसका स्पष्ट प्रमाण हुन् । झन्झटिलो प्रेषण प्रणाली तथा उपलब्ध प्याकेजको सीमितताले सेवा लिनेहरू र दाबी भुक्तानीमा देखिएको अव्यवस्थापनले सेवा दिनेहरूलाई निराश बनाएको छ । जसले गर्दा, यसको भविष्यमाथि प्रश्न उठिसकेको छ । नागरिकलाई सर्वसुलभ मूल्यमा स्वास्थ्य उपचार प्रदान गर्नका लागि राज्यले प्राथमिकताका साथ सुरु गरेको महत्त्वपूर्ण एवम् संवेदनशील कार्यक्रममा नागरिकको निराशा बढ्नु गम्भीर विषय हो । त्यसैले बिमालगायत समग्र स्वास्थ्य प्रणालीलाई व्यवस्थित बनाउनका लागि लामो समयदेखि थिग्रिएर रहेका समस्याको समाधान खोज्न ढिला गर्नु हुँदैन ।स्वास्थ्य मन्त्रालयको जिम्मेवारी सम्हाल्नुअघि पनि साधारण नागरिकका रूपमा औषधि उपचारमा झेल्नुपरेको समस्या मेरो मानसपटलमा ताजा छ । अहिले ती समस्याबारे झनै बढी साक्षात्कार भएको छु । आर्थिक अभावका कारण सामान्य उपचारसमेत नपाएर वा उपचार गर्दागर्दै आफ्नो सबै सम्पत्ति रित्तिएर घरबारविहीन हुनेका कारुणिक अवस्थासमेत देखेको र सुनेको छु । उपचार महँगो भएकै कारण वार्षिक लाखौं नागरिक गरिबीको रेखामुनि धकेलिएको तथ्यांक पनि हाम्रासामु प्रशस्तै छन् । त्यसैले स्वास्थ्य क्षेत्रको क्रमशः सुधारका लागि विद्यमान स्वास्थ्य बिमाको विस्तार र दिगो व्यवस्थापन नै मुख्य आधार हो भन्ने ठम्याइ छ । यसका लागि विज्ञ समिति बनाएर अध्ययन थालिसकेका छौं ।योगदान गर्न सक्नेहरू मार्फत क्षमताअनुसारको प्रिमियम संकलन गरेर आवश्यकता पर्नेहरूको उपचार गर्ने प्रणाली नै स्वास्थ्य बिमा कार्यक्रम हो । यसलाई विभिन्न मुलुकहरूले अभ्यास गरेको पाइन्छ । नेपालमा पनि यसको अभ्यास हुँदै आएको छ, सुव्यवस्थित भने हुन सकेको छैन । यसलाई सम्पूर्ण नागरिकको निःशुल्क उपचार सेवा प्रदान गर्न सक्ने गरी व्यवस्थित बनाउन आवश्यक छ । त्यसका लागि सर्वसाधारणका तर्फबाट प्रगतिशील सिद्धान्तका आधारमा योगदान तथा राज्यको लगानीसमेत गरी सम्पूर्ण विशिष्टीकृत उपचार सेवा पनि बिमामार्फत नै प्रदान गर्ने गरी निरन्तर विकास गर्नुपर्दछ । नागरिकको सम्पूर्ण उपचार निःशुल्क गराउन हाम्रो जस्तो विकासशील मुलुकका लागि आजको भोलि नै सम्भव नहोला तर निरन्तर प्रयास गर्ने हो भने असम्भव पनि पक्कै छैन । त्यसैले कुनै पनि नेपाली नागरिकले ढुक्कसँग उपचार गराउन पुग्ने गरी स्वास्थ्य बिमाको दायरा विस्तार गर्ने हाम्रो तयारी छ । यसका लागि हामीले केही प्रस्ताव अघि सारेका छौं ।पहिलो, छरिएर रहेका कार्यक्रमलाई एकीकृत गर्ने । नेपालमा स्वास्थ्य सेवा प्रवाहका लागि तीनै तहका सरकारबाट सामाजिक सुरक्षाका विभिन्न योजना तथा कार्यक्रम अभ्यासमा छन् । जसमा, ८० भन्दा बढी कार्यक्रम छन् । यसरी तहैपिच्छे छरिएर रहेका कार्यक्रमको दोहोरोपनाले उपलब्ध सेवा प्रभावकारी हुन नसकेको र बर्सेनि राज्यको आर्थिक दायित्व बढाउँदै लागेको तथ्यांकहरूले देखाउँछन् । त्यो आर्थिक दायित्व कसरी पूरा गर्ने ? करमा मात्र निर्भर रहने हो भने यसले राष्ट्रिय बजेटमा झनै ठूलो दबाब थप्छ । बरु बिमित, सरकार र रोजगारदाता सबैको लागत साझेदारीमा एकीकृत कोषको व्यवस्थापन गरी बिमा सदस्यबाट प्राप्त प्रिमियम, हाल विनियोजन हुँदै आएको नियमित बजेट, स्वास्थ्य उपचारसँग सम्बन्धित सामाजिक सुरक्षाअन्तर्गतका सबै कार्यक्रम एकीकृत गर्ने तथा सुर्तीजन्य कर, स्वास्थ्य जोखिमका कर, अधिक चिनीजन्य खाद्य वस्तुमा लगाउन सकिने कर लगायतका सबैलाई बिमा स्रोतमा समायोजन गर्ने र सहभुक्तानी योजनाका स्रोतहरू समेत एकीकृत गरी बृहत् स्वास्थ्य बिमा कोष खडा गर्न सकिन्छ । दोस्रो, सबैलाई अनिवार्य स्वास्थ्य बिमा । आमनागरिकलाई समेटिने अनिवार्य स्वास्थ्य बिमा योजनामा निजामती, सेना, प्रहरीलगायत अन्य सरकारी सेवामा रहेका र संगठित क्षेत्रमा कार्यरत सबैलाई आबद्ध गर्नुपर्दछ । हिजो राज्यका विभिन्न संयन्त्रमार्फत सञ्चय कोष, नागरिक लगानी कोषलगायतबाट उपलब्ध स्वास्थ्य सेवा एकीकृत भएपछि अब बिमामार्फत नै सो सेवा उपलब्ध हुन्छ । यसरी उपलब्ध सेवामा सो समूहका लागि हिजो पाउँदै आएको सुविधा नघट्ने सुनिश्चित गरी बिमा लागू गर्न सकिन्छ । उदाहरणका लागि प्रतिपरिवार बिमाको दायरा ५ लाख तोकिएको अवस्थामा सम्बन्धित संस्थाहरूले आआफ्ना सदस्यलाई अतिरिक्त (५ लाखभन्दा बढी सुविधा कुनै संस्थाले आफ्ना सदस्यलाई दिन चाहेमा) सहयोग थपेर सुविधा दिन सक्नेछन् ।तेस्रो, प्रगतिशील प्रिमियम, जोखिम वितरण तथा सुपथ मूल्य । बिमालाई व्यवस्थित र प्रगतिशील बनाउन आमनागरिकबाट प्राप्त योगदानबापतको रकम एकत्रित गरेर वित्तीय जोखिम वितरण गर्न सकिन्छ । यसका लागि विभिन्न तहका प्रगतिशील प्रिमियम प्रणाली कायम गरी बिमा कोष सञ्चालन गर्ने र जुनसुकै स्तरको प्रिमियम भुक्तानी भए तापनि स्वास्थ्य उपचार समान प्रकारको हुने तथा उच्च प्रिमियम तिर्नेका लागि भने उपचारका क्रममा राम्रो भौतिक सुविधा उपलब्ध गराउन सकिन्छ । यसले भुक्तानी क्षमताका आधारमा निष्पक्ष योगदान प्रणाली सुनिश्चित गरी सामाजिक समानतालाई समेत प्रवर्द्धन गर्दछ । साथै, सेवा प्रदायकहरूबीच प्रतिस्पर्धा गराई सेवाको गुणस्तर बढाउने र औषधि तथा स्वास्थ्य उपकरणको मूल्य घटाउनेतर्फ पनि विशेष जोड दिन आवश्यक छ, जसले स्वास्थ्य सेवाको यथार्थ खर्चमा समेत कमी ल्याउन मद्दत गर्दछ ।चौथो, तीन तहको सरकारबीच सहकार्य । सामाजिक सुरक्षामा ७६१ वटै सरकारहरू उदार बन्दै जाँदा सरकारी स्रोत व्यवस्थापन थप पेचिलो बन्दै गएको छ । हाल विभिन्न रोगहरूको उपचारका लागि तीनै तहका सरकारले आआफ्नै तरिकाले अर्बौं रकम खर्च गरिरहेको देखिन्छ । यस्ता अनुदानलाई एउटै डालोमा राखेर स्वास्थ्य बिमाको परिचालनमा खर्च गर्न सकिन्छ । जसबाट स्वास्थ्य बिमा कार्यक्रम तीनै तहका सरकारको साझा र एकीकृत कार्यक्रम बन्छ । त्यसैले ७६१ वटै सरकारले अपनत्व लिन सक्ने गरी वर्तमान स्वास्थ्य बिमा प्रणालीको पुनःसंरचना गर्नुपर्दछ ।पाँचौं, विविध क्षेत्रबाट स्रोत संकलन । संवैधानिक प्रत्याभूतिअनुसार निःशुल्क स्वास्थ्य उपचार प्रदान गर्न स्वास्थ्य बिमाको दिगो व्यवस्थापन नै उत्कृष्ट विकल्प हो । यसको दीर्घकालीन वित्तीय स्रोत सुनिश्चित गर्न नवीनतम् क्षेत्रको पहिचान तथा अन्य स्रोतहरूलाई एकीकृत गर्न अब ढिलाइ गर्न हुँदैन । स्रोत जुटाउन सकिने सम्भावित केही क्षेत्रहरूका बारेमा चर्चा गरौःं ठूलो कर्पोरेट संस्थाहरूले आफ्नो सामाजिक उत्तरदायित्वअन्तर्गत खर्च गर्दै आएको रकम एकीकृत गरी स्वास्थ्य बिमा कोषमा ल्याउने । भूमि तथा सम्पत्तिको कारोबारमा लिइँदै आएको कर प्रणालीको सुधार गरी त्यसबाट संकलित रकमको केही हिस्सा स्वास्थ्य बिमा कोषमा समावेश गर्ने । हिजोका दिनमा राष्ट्रिय गौरवका आयोजना निर्माण गर्दा स्रोत थप गर्न पेट्रोलियम पदार्थमा करको व्यवस्था गरेका थियौं । यसरी नै सोही प्रकृतिका रकमलाई समेत स्वास्थ्य बिमा कोषमा ल्याउने ।यसैगरी, सुर्ती तथा मदिराजन्य वस्तुहरूमा लिइँदै आएको करलाई वृद्धि गरी त्यसबाट प्राप्त हुने शुल्क स्वास्थ्य बिमा कोषमा समावेश गर्ने । जसले स्वास्थ्य कोषमा आर्थिक योगदान पुर्याउने मात्र होइन, हानिकारक वस्तुहरूको उपभोगलाई पनि घटाउन ठूलो सहयोग पुग्दछ । वातावरण प्रदूषणमा दखल पुर्याइरहेका उद्योग तथा कलकारखानाले तिर्दै आएको करलाई एकीकृत गरी स्वास्थ्य बिमा कोषमा ल्याउन सकिन्छ । विलासिताका वस्तुमा सानो अतिरिक्त कर थप गर्ने वा उच्च आम्दानी गर्ने व्यक्ति तथा ठूला कर्पोरेटहरूबाट स्वैच्छिक योगदान गर्न प्रेरित गरी स्वास्थ्य बिमा कोषलाई अझ बलियो बनाउन सकिन्छ । हामीले प्रयोग गर्दै आएको रिचार्ज कार्डमा हाल तिर्दै आएको कर नबढ्ने गरी त्यसको सानो हिस्सा मात्रै स्वास्थ्य बिमामा ल्याउने हो भने त्यसबाट ठूलो मात्रामा स्रोत संकलन गर्न सकिन्छ । खाना पकाउन दैनिक प्रयोग हुने ग्यास, मट्टीतेललगायतका अति प्रज्वलनशील पदार्थ तथा विद्युत् महसुल (प्रतियुनिट) मा पनि आमनागरिकलाई थप आर्थिक भार नथपिने गरी थोरै रकम मात्र बिमा आउने व्यवस्था गर्ने हो भने यसको स्रोत थप बलियो बनाउन सकिन्छ । हवाई तथा लामो र मध्यम दूरीमा सञ्चालन हुने सार्वजनिक यातायातको टिकटमा आम नागरिकलाई थप आर्थिक भार नपर्ने गरी हाल कायम दुर्घटना बिमालाई समेत व्यवस्थित गरेर बिमा कोषमा ल्याउन सकिन्छ । कोषको व्यवस्थापन गर्न कतिपय देशले चिठ्ठाको अवधारणामा रही विभिन्न कार्यक्रमसमेत अभ्यास गरेको पाइन्छ । जहाँ सहभागीहरूले खरिद गरेको टिकटमार्फत प्राप्त आयको एक भाग पुरस्कार र प्रशासनिक खर्चका लागि छुट्याइन्छ भने बाँकी हिस्सा बिमा कोषमा जान्छ । नेपालमा पनि राष्ट्रिय स्वास्थ्य बिमा प्रणालीमा कोष थप गर्न यस्तो अभ्यास गर्न सकिन्छ भन्नेबारेमा छलफल गर्न सकिन्छ ।माथि उल्लेखित प्रस्तावहरू केही उदाहरण मात्र हुन् । यस्ता अन्य थुप्रै स्रोतहरू हामीले एकीकृत गरी स्वास्थ्य बिमा कोषमा ल्याउन सकिन्छ । उल्लेखित प्रस्तावहरू मात्र लागू गर्दा पनि हाम्रो स्वास्थ्य बिमा कोष वित्तीय हिसाबले धेरै बलियो हुन्छ । त्यसैले यस्ता स्रोतको विकल्पहरू एकीकृत गर्न सरोकारवाला सबै पक्षको सहयोग तथा समन्वय अपेक्षा गरिएको छ ।छैटौं, योगदानमा आधारित सुरक्षित बिमा प्रणालीको विकास । नियमित पारिश्रमिक प्राप्त गर्ने सबै नागरिकबाट आम्दानीको निश्चित प्रतिशत बिमामा योगदान गर्न अनिवार्य गर्ने हो भने ठूलो मात्रामा स्रोत थप हुन सक्छ र सो योगदानमार्फत बिमा सुरक्षित र बलियो हुन्छ । यसरी योगदान पुर्याउनेहरूलाई आधारभूत प्रिमियम तिर्न नपर्ने गरी स्वास्थ्य बिमाको व्यवस्था मिलाउन सकिन्छ । फेरि प्रश्न उठ्न सक्छ करको माध्यमबाट मात्रै बिमा प्रिमियम संकलन गर्ने हो भने आम्दानीसँग नजोडिएका र आर्थिक अवस्था कमजोर भएकालाई के गर्ने ? यसका लागि नियमित आम्दानी वा रोजगारी नहुँदासम्मका लागि बिमा प्रिमियम छुट दिने व्यवस्था गर्न सकिन्छ । यसैगरी, हाल पूर्ण रूपमा प्रिमियम अनुदान प्राप्त गर्ने समूहमा परेका अतिविपन्न, ज्येष्ठ नागरिकहरू, गम्भीर रूपमा अपांगता भएका व्यक्तिलगायत महिला सामुदायिक स्वास्थ्य स्वयंसेवकहरूका लागि अहिले कायम रहेको अनुदान नघट्ने गरी नै सुविधा सुनिश्चित गर्नुपर्दछ ।साथै, बिमा प्रिमियमको दायरा सबै नागरिकलाई एउटै हुने अनिवार्यता नराखी बिमाको सर्वमान्य सिद्धान्तअनुसार यसको व्यवस्था गर्नुपर्दछ । यसका लागि जोखिमको भारका आधारमा विभिन्न विधिको उपयोग गरी बिमाको प्रिमियम शुल्क निर्धारण गर्न सकिन्छ । यसरी वार्षिक नवीकरण गर्दा जोखिमको भारका आधारमा प्रत्येक परिवारको स्वतः नवीकरणको व्यवस्था मिलाउनुपर्दछ । निजी स्वास्थ्य संस्थाहरू तथा निजी जीवन बिमा कम्पनीहरूलाई पनि यस अभियानमा सँगसँगै लैजान सकिएमा बिमा कोषको दायरा झन् बढ्नेछ ।आगामी कार्यदिशाअब राज्यको लगानी र ऊर्जा सुदृढ स्वास्थ्य सेवामा केन्द्रित हुनुपर्दछ । स्वास्थ्य क्षेत्र मात्र होइन, अन्य क्षेत्रमा पनि राज्यको ठूलो लगानी सहरकेन्द्रित छ, तर सहरमा समेत स्वास्थ्य सेवा प्रभावकारी हुन सकेको छैन । त्यसैले हामीलाई डिपार्चर चाहिएको छ । अब राज्यको ध्यान सहरको स्वास्थ्यलाई थप व्यवस्थित गर्दै दूरदराजमा बस्ने नागरिकतर्फ पनि मोडिनुपर्दछ । हाम्रा आधारभूत स्वास्थ्य केन्द्रलाई प्रभावकारी बनाएर रोग लाग्न नै नदिन स्वस्थ एवम् निरोगी जीवनशैलीको जनचेतना विस्तार गर्ने, नियमित परीक्षण एवम् चेकजाँच गर्न प्रेरित गर्ने, सम्भावित जटिल रोगहरूको पहिचान तथा प्रारम्भिक निदानको खोजी गरी समयमै उपचारका लागि सहजीकरण गर्ने र स्वस्थ समाज निर्माण गर्नेतर्फ अभिप्रेरित हुनुपर्दछ । आधारभूत स्वास्थ्य केन्द्रलाई प्रभावकारी बनाउन यसको पुनःसंरचना गर्न हामीले अध्ययन थालिसकेका छौं । यसरी, सामान्य उपचार तथा रोकथामका लागि आधारभूत स्वास्थ्य केन्द्रलाई बलियो बनाउने र विशिष्टीकृत उपचारका लागि स्वास्थ्य बिमालाई विस्तार गर्दै लैजाने हाम्रो योजना रहेको छ ।स्वास्थ्य बिमाको दायरा विस्तार र पूर्ण कार्यान्वयन भएपछि हामीसँग मुख्यतः दुई प्रमुख स्वास्थ्य प्रणालीहरू हुनेछन् । पहिलो, स्थानीय तहमार्फत निःशुल्क आधारभूत स्वास्थ्य सेवा । दोस्रो, अर्को जटिल तथा गम्भीर प्रकारका रोग (विशिष्टीकृत) को उपचारका लागि स्वास्थ्य बिमा प्रणाली । यी दुवै प्रणालीमार्फत आमनागरिकहरूलाई आवश्यक स्वास्थ्य सेवा प्रदान गर्दै एकीकृत र सशक्त स्वास्थ्य प्रणालीको विकास हुनेछ । यसलाई अझ प्रभावकारी बनाउन दुवै प्रणालीमार्फत प्रदान हुने औषधि तथा उपचार सेवाको दोहोरोपना हटाई व्यवस्थित बनाउनुपर्दछ । त्यसपछि आपत्कालीनबाहेकका, सामान्य उपचार आधारभूत स्वास्थ्य केन्द्रमार्फत र विशिष्टीकृत उपचारका लागि मात्र ठूला अस्पतालमा जानुपर्ने गरी व्यवस्थित रिफरल प्रणालीको विकास गर्न सकिन्छ । यसका लागि देशैभरिका सम्पूर्ण वडामा कम्तीमा एउटा आधारभूत स्वास्थ्य केन्द्र रहने र त्यसको सञ्चालनका लागि आवश्यक स्रोत साधन तथा जनशक्तिको सुनिश्चित गर्नुपर्दछ । यससँगै, बिरामीको स्वास्थ्य उपचारको विवरण सुरक्षित तवरले राख्न तथा सहज प्रेषण प्रणालीको विकास गर्न प्रविधिको प्रयोग बढाउँदै लैजानुपर्दछ । कुनै पनि नागरिकले आवश्यक परेको खण्डमा आफ्नो स्वास्थ्य उपचारको विवरण (हेल्थ हिस्ट्रीपोर्टफोलियो) आफूले बोक्ने मोबाइल वा उपकरणमा नै हेर्न मिल्ने गरी विकास गर्नुपर्दछ । यसरी दीर्घकालीन योजना तय गरेर नेपालको स्वास्थ्य प्रणालीमा क्रमिक रूपमा सुधार गर्न सकिन्छ ।अर्कोतर्फ, स्वास्थ्य बिमा प्रणाली सुदृढीकरणका लागि यसको कोष बलियो बनाएर मात्र पुग्दैन, कोषको परिचालन निष्पक्ष, पारदर्शी र व्यवस्थित हुनुपर्दछ । यस प्रणालीमा देखिएको आजको अर्को मुख्य चुनौती हो कोषको अव्यवस्थापन । त्यसैले, कोषको मितव्ययिता कायम गर्न तथा दाबी भुक्तानीलाई निष्पक्ष, पारदर्शी र व्यवस्थित बनाउन कोष व्यवस्थापन, कोष परिचालन र अनुगमनका लागि छुट्टाछुट्टै संयन्त्र बनाउनसमेत आवश्यक छ । बिमाको विस्तारसँगै, समग्र स्वास्थ्य प्रणालीको सुधारका लागि रोगपछिको उपचार गर्ने योजनाले मात्र पुग्दैन, रोग लाग्न नदिन नै राज्यले ठूलो लगानी गर्नुपर्दछ । यसका लागि स्वास्थ्य मन्त्रालय, मानव स्वास्थ्यसँग जोडिने सबै पक्ष र सोसँग सम्बन्धित राज्यका विभिन्न निकायहरूका बीचमा निरन्तर समन्वय तथा सहकार्यको आवश्यकता पर्दछ । सर्वव्यापी सहभागिता सुनिश्चित गर्दै उपचारमा निरोधात्मक, प्रवर्द्धनात्मक र उपचारात्मक सबै रणनीतिहरूको एकीकृत संयोजन गरेर स्वास्थ्य प्रणालीलाई सुधार गर्नुपर्दछ ।माथि चर्चा गरिए जस्तै, आमनागरिकलाई सर्वसुलभ स्वास्थ्य सेवा उपलब्ध गराउने एउटा महत्त्वपूर्ण प्रस्थानबिन्दु हो स्वास्थ्य बिमा । यसैको जगमा उभिएर हामीले निर्धारित गुणस्तरको सार्वभौमिक स्वास्थ्य कभरेज सुनिश्चित गर्न सकिन्छ । त्यसका लागि हामी सबैको मत एउटै हुनुपर्दछ स्वास्थ्य क्षेत्रमा राज्यको एकीकृत नीति, बृहत् लगानी, कार्यान्वयनयोग्य कार्ययोजना र दृढ इच्छाशक्ति ।"
बंगलादेशमा बल्ने बिजुलीसँगै उज्यालो हुँदै नेपालको निर्यात सम्भावना,"नेपालले पहिलो पटक बंगलादेशलाई बिजुली निर्यात गरेको छ । शुक्रबार नेपालबाट ४० मेगावाट विद्युत् भारतको प्रसारण लाइन हुँदै बंगलादेश पुर्याइएको हो । दिउँसो साढे १२ बजेबाट साढे ११ घण्टा विद्युत् निर्यात गर्दा नेपाल विद्युत् प्राधिकरणलाई २८ हजार १ सय ६० डलर (३७ लाख ९३ हजार ४ सय ३३ रुपैयाँ) आम्दानी भएको छ । छिमेकी मुलुक भारतसँग यसअघि नै बिजुली आयातनिर्यात हुने गरेको भए पनि सीमा नजोडिएको तेस्रो मुलुकसम्म नेपालको बिजुली निर्यात हुनु कोसेढुंगा हो । यद्यपि, यस वर्षका लागि नेपालबाट बंगलादेशमा बिजुली बेचिने शुक्रबार नै अन्तिम दिन हो । अब आगामी जुन १५ पछि मात्रै पुनः विद्युत् बेचिनेछ । निर्यात गरिएको बिजुलीले बंगलादेशलाई त उज्यालो छर्ने छ नै, नेपाललाई पनि अनेकौं लाभ पुग्नेछ ।बंगलादेशलाई बिजुली बेच्ने यो अवस्थासम्म आइपुग्नका लागि लामो समयदेखि गृहकार्य हुँदै आएको हो । नेपाल र बंगलादेशले २०७५ साउन २५ मा ऊर्जा सहकार्यसम्बन्धी समझदारी पत्रमा हस्ताक्षर गरेका थिए । विभिन्न प्रक्रियाहरू पूरा हुँदै गएपछि गत असोज १७ मा नेपाल विद्युत् प्राधिकरण, भारतको एनटीपीसी विद्युत् व्यापार निगम (एनभीभीएन), बंगलादेश पावर डेभलपमेन्ट बोर्ड (बीपीडीबी) बीच त्रिपक्षीय सम्झौता भएको थियो । सम्झौतापछि प्राधिकरणले गत असोज २३ मा बंगलादेश निर्यात स्वीकृतिका लागि आयोजनाहरूको सूची भारतको केन्द्रीय विद्युत् प्राधिकरणमा पठाएको थियो । भारतको केन्द्रीय विद्युत् प्राधिकरणले बिहीबार स्वीकृति दिएपछि शुक्रबार विद्युत् निर्यात गरिएको हो । नेपाल र बंगलादेशबीच विद्युत् व्यापार डलरमा हुन्छ । सम्झौताअनुसार हरेक वर्षको जुन १५ देखि नोभेम्बर १५ सम्म बंगलादेशमा विद्युत् निर्यात हुनेछ । तसर्थ यस वर्ष निर्यात गर्न शुक्रबार नै अन्तिम दिन थियो । अब प्राधिकरणले आगामी जुन १५ बाट मात्रै विद्युत् बिक्रीलाई निरन्तरता दिनेछ ।नेपालको विद्युत् बंगलादेश पुर्याउनका लागि भारतीय पक्षको पनि सहयोग छ । किनकि, नेपालको बिजुली भारतको बाटो र संयन्त्र हुँदै बंगलादेश पुग्नेछ । ढल्केबरमुजफ्फरपुर ४०० केभी प्रसारण लाइन हुँदै भारतको मुजफ्फरपुर सबस्टेसन पुग्ने बिजुली त्यहाँबाट भारतको प्रसारण लाइनमार्फत बेहरामपुर (भारत)भेडामारा (बंगलादेश) ४०० केभी प्रसारण लाइनमार्फत बंगलादेशमा पुग्छ । ढल्केबरदेखि मुजफ्फरपुरसम्मको प्रसारण लाइनको प्राविधिक चुहावट प्राधिकरणले बेहोर्नेछ । नेपालले विद्युत्को मूल्य पनि भारतको मुजफ्फरपुर बिन्दुको हिसाबमा पाउनेछ । मुजफ्फरपुर बिन्दुपछिको प्रसारण लाइन शुल्क, चुहावट, भारतले लिने ट्रेडिङ मार्जिनलगायतका सम्पूर्ण कर तथा शुल्क बंगलादेशले नै बेहोर्नेछ । यस किसिमको प्रक्रियाले नेपाल, भारत र बंगलादेशबीच सहकार्य र लाभको सहयात्रा थप बलियो हुने आधार बढेको छ ।बिजुली बिक्रीको यो सफलताले नेपालको अर्थतन्त्रलाई विभिन्न कोणबाट लाभ पुग्नेछ । मुख्यतः वर्षको पाँच महिना बेचिने बिजुलीमार्फत वार्षिक करिब एक अर्ब बराबर आम्दानी हुनेछ । २०२९ सम्म बिक्री गरिने बिजुलीको आम्दानी नेपालले अमेरिकी डलरमा प्राप्त गर्नेछ । यो अर्को सकारात्मक पक्ष हो । यसले नेपालको डलर सञ्चिति वा डलरमार्फत हुने आयातका लागि भरथेग गर्नेछ । अर्कोतिर नेपालले प्रायः देशसँग व्यापार घाटा बेहोर्नुपरेको छ । बंगलादेशसँग पनि नेपालले व्यापार घाटा बेहोर्दै आएको छ । गत आर्थिक वर्षमा नेपालले ४ अर्ब २२ करोड ५६ लाख २ हजार रुपैयाँ बराबरको वस्तु आयात गर्दा केवल ५५ करोड ४६ लाख ६८ हजार रुपैयाँ बराबरको वस्तु मात्रै निर्यात गर्न सकेको थियो । बिजुलीको बिक्रीले व्यापार नाफा वा बराबरीमा ल्याउन त सक्दैन, तर व्यापार घाटाको अनुपातलाई साँघुरो बनाउन भने भरथेग गर्नेछ ।नेपालको वैदेशिक व्यापारको प्रसंग उठ्नासाथ सुनिने चर्चा हो केचाहिँ बेच्ने ? नेपालले सबै वस्तु आयात मात्रै गर्छ भन्ने धारणा स्थापित छ । तर नेपालसँग बिक्रीका लागि उल्लेखनीय वस्तु तथा सेवाहरू नभएका होइनन् । तर जलविद्युत् उत्पादनको अथाह सम्भावनाको चर्चा हुने गरे तापनि बाह्य मुलुकहरूमा यसको व्यापार उल्लेखनीय हुन सकेको थिएन । भारतसँग मात्रै गरिने खरिदबिक्रीमा सीमित हुनुपरेको थियो । बंगलादेशलाई पनि बिजुली बेच्न थालिएपछि निर्यातमा नेपालको आत्मविश्वास बढाउन भूमिका खेल्नेछ । साथसाथै, बंगलादेशलाई बिजुली बेच्न अपनाइएको प्रक्रिया र हासिल गरिएको अनुभवलाई प्रयोग गर्दै अन्य मुलुकमा पनि बिजुली बेच्न सकिने सम्भावना खुलेको छ । त्यसो हुन सक्यो भने छिमेकीहरूबीच हाम्रो महत्त्व अझ बढ्नेछ । तर यसका लागि नेपालमा बिजुलीको उत्पादन वृद्धि गर्न, विश्वसनीय र दीर्घकालीन बिक्री सम्झौताहरू गर्न, बिजुली बिक्रीका लागि प्रसारण लाइनलगायत क्षमतावान् पूर्वाधार निर्माण गर्न भने आवश्यक छ ।अहिले नेपाल, भारत र बंगलादेशबीच भएको सहकार्यमार्फत नेपालले बंगलादेशलाई बिजुली बेच्न सकेको सन्दर्भको थप अर्थ पनि छ । बिजुलीका अतिरिक्त अन्य वस्तुको आयातनिर्यातमा पनि बढीभन्दा बढी सामूहिक सहकार्य र हितको सुनिश्चित हुन सक्यो भने क्षेत्रीय सहकार्यका थप ढोकाहरू खुल्दै जानेछन् । आपसी विश्वास बलियो बन्दै जानेछन् । सामूहिक समृद्धि र सामूहिक हितको यात्रा थप मजबुत हुँदै जानेछ । त्यसले फरकफरक देशबीच रहेका तिक्त सम्बन्धलाई न्यूनीकरण गर्दै लैजाने र क्षेत्रीय शान्तिका लागि समेत योगदान गर्ने निश्चित छ ।"
प्रधानन्यायाधीशको सवाल र नेताको नैतिकता,"कान्तिपुर कन्क्लेभको उद्घाटन अवसरमा प्रधानन्यायाधीश प्रकाशमान सिंह राउतले उठाउनुभएको प्रश्न र गर्नुभएको प्रतिबद्धता सही र यथार्थपरक लाग्यो । सबै क्षेत्रले एकसाथ काम गरेमा मात्र शासकीय सुधार आउन सक्ने बताउँदै उहाँले न्यायालय सुधारको जिम्मा आफूले लिने तर अरू क्षेत्रको सुधारको जिम्मा कसले लिने हो ? भनेर सान्दर्भिक प्रश्न उठाउनुभएको छ । राज्यका सबै अंगले दायित्व र कर्तव्य बुझेर काम गरेमा प्रतिफल छिटो आउने र त्यसले मात्र जनताको विश्वास जित्न सकिने उहाँको भनाइ थियो । कुनै काम निर्धारित समयमा किन हुन सक्दैन ? किन समयमा सेवा प्रवाह हुँदैन ? त्यसको जिम्मा कसले लिने भनेर सरकार र राजनीतिक पार्टीलाई उहाँले प्रश्न सोध्दै आफ्नो जिम्मेवारी सम्झाउनुभएको छ । नेता र कर्मचारी जिम्मेवार नबन्दा, नेपालको विकास योजना निर्धारित समयमा बन्न नसक्दा जनता असन्तुष्ट छन्, जसलाई न्यायाधीश राउतले सम्बोधन गरेको हामीले बुझ्नुपर्छ । उहाँले आफूले न्यायालयको जिम्मा लिने, आफू नबेचिने र आफूलाई कसैले किन्न नसक्ने भनेर पनि प्रतिबद्धता जनाउनुभएको छ ।१८ वर्षमा १४ सरकार बनाउने नेताहरूको अस्थिर र भ्रष्ट चरित्रले नै हाम्रो मुलुकको अधोगति भएको हो भन्दा अन्यथा नहोला । पटकपटक सत्तामा जाने तर आत्मालोचना गर्नुको साटो पुष्पकमल दाहाल आफैं संसद्को रोस्ट्रममा उभिएर देश बंगलादेश बन्छ भनेर धम्की दिने अनि केपी शर्मा ओली आफ्नो सत्तालाई चौतर्फी आक्रमण भयो यसैले कार्यकर्ताहरू प्रतिकारमा ओर्लनुपर्छ भन्दै उर्दी जारी गर्ने प्रवृत्ति आफैंमा खतरनाक छ । नेताहरूले जनतालाई आशा देखाएर शासन गर्ने कि डरत्रास देखाएर शासन गर्ने ? अहिलेको यक्ष प्रश्न नै यही हो । औंलामा गनिने २४ नेताबाहेक कसैमा पनि जनताको विश्वास छैन । क्षमता देखाउन नसक्ने एउटै अनुहार प्रधानमन्त्रीको कुर्सीमा बस्दा जनता वाक्कदिक्क भइसके । सधैं घोटाला र अनियमितताका काण्ड छापाहरूमा पढ्दा जनता निराश भइसके । तर पनि हाम्रा नेताहरूमा चेत आउन सकेन । गोपाल देवकोटा, गोकर्णेश्वर, काठमाडौं"
'नो भोट राइट्स' समयको आवाज,"नो भोटको विकल्प उपलब्ध नहुँदा उम्मेदवार नै नभएको पालिकामा पनि आफ्नो मन परेको चुनाव चिह्नमा भोट खसालेको भेटियो । यो पछि बदर भयो । दलहरूले उठान गरेका कुनै पनि उम्मेदवार मतदाताको बुझाइमा स्वीकार्य भएनन् भने त्यस्तो अवस्थाका लागि नो भोटको विकल्प थिएन र स्वतन्त्र उम्मेदवारले भोट पाउनुको एउटा कारण यो पनि हो । त्यसैले सरकार र निर्वाचन आयोगले नो भोटको अधिकार जनतालाई दिलाउनेतिर लाग्नुपर्छ । निर्वाचन जसरी भए पनि जित्नैपर्ने मनसाय भएर दलहरूले बनाएको केन्द्रीय गठबन्धनलाई जनवर्गले मन पराएनन् । नो भोटको अधिकार कानुनले व्यवस्था गरे आगामी २०८४ को चुनावमा दलहरू आफ्नो आचरण बनाएर मात्र जनतामाझ जान बाध्य हुनेछन् । लोकतान्त्रिक गणतन्त्रलाई संस्थागत गर्न दलको विकल्प दलहरू नै हुन्, अरू होइन । जनविश्वास जित्न जनभावनाअनुरूप नेताहरूले काम गर्न सक्नुपर्छ । समाजको नेतृत्व गर्नेलाई जुनसुकै दलबाट चुनावमा उठाए पनि असल र सक्षम हुनुपर्छ । सर्वोच्च अदालतले जनतालाई नो भोटको अधिकार कानुन बनाएरै सुरक्षित गर्न सरकार र निर्वाचन आयोगको नाममा विगतमा आदेश दिइसकेको थियो । राजनीतिक दल र निर्वाचन आयोगले नो भोटको व्यवस्था गर्न आनाकानी गर्नु हुन्न । विगतमा स्थानीय तहका निर्वाचनमा नो भोटको महत्त्व महसुस गरिएको थियो । नो भोटको अधिकारको अर्थ नै दलहरूलाई जनताले दिने पृष्ठपोषक हो । आचरण सुधार्ने मौका हो । नो भोट अधिकारको नासो नसुम्पेमा नेपाली जनताले प्रत्यक्ष जननिर्वाचित कार्यकारी प्रधानमन्त्री वा राष्ट्रपति माग गर्नेछन् । सुमनकुमार रेग्मी, कुपण्डोल, ललितपुर"
मेरो देशमा,"मेरो देशमा अनेक काण्ड, सेटिङ अनि भ्रष्टाचार छहोनहार अधिकांश युवाको इच्छा समुद्रपार छ ।हाम्रा बोली, लेखाइ वा अनुरोध सुन्ने को छ र !सत्ता र शक्तिको आडमा घोर अन्याय अत्याचार छ ।बिचरा किसानमजदुरले श्रमको मूल्य पाउँदैनन्राजनीति र पुँजीपतिको सर्वत्र व्यापार अपार छ ।उनीहरू पदीय सुविधा, सान र मानमा रमाउँछन्हामीले बोक्नुपर्ने यो ऋण, कर र महँगीको संसार छ ।कर्तव्य सम्झने कोही छैनन्, यो संघीयता र गणतन्त्रमाप्रयोग गर्ने र बनाउने खालि अधिकारै अधिकार छ । अनिमेष पाठक, सिद्धिचरण मार्ग, ओखलढुंगा"
"'भारत नजाने भनेको छैन, जता अनुकूल पर्छ त्यतै जाने हो'",(विस्तृत अन्तर्वार्ता ईकान्तिपुर डटकममा पढ्न सक्नुहुनेछ)
स्कट्स क्लबमा मेलिसा रेग्मी,"(लन्डन) प्राथमिक विद्यालय पढ्दादेखि नै फुटबलप्रति हुरुक्क हुने उनी पोर्चुगलका क्रिस्टियानो रोनाल्डोको खेल हेर्दै हुर्किइन् । रोनाल्डोकै खेलबाट प्रभावित उनी अहिले बेलायतमा फुटबलमै करिअर बनाउने लक्ष्यका साथ अगाडि बढिरहेकी छन् । संयुक्त अधिराज्य (यूके) को स्कटल्यान्डस्थित एबरडिन सहरमा बस्ने १५ वर्षीया नेपाली मूलकी किशोरी मेलिसा रेग्मीले एबरडिन क्लबबाट फुटबल खेल्ने भएकी छन् । उनलाई उक्त क्लबले अन्डर १७ एकेडेमी का लागि हालै अनुबन्ध गरेको छ । एबरडिनको अल्बाइन प्राइभेट स्कुलमा एसथ्री लेभलमा अध्ययनरत मेलिसाले ७ वर्षकै छँदा पहिलो पटक डाइस गर्ल्स फुटबल क्लबमा आबद्ध भई फुटबल करिअर सुरु गरेकी थिइन् । त्यसपछि एबरडिन फुटबल क्लब लेडिज (एएफसीएल) बाटै उनले उमेर समूहका अन्डर ११ देखि अन्डर १६ बाट ९ नम्बरको जर्सी मा मेन स्ट्राइकर भई खेलिन् । उनी एबरडिन क्लबको अन्डर १६ एकेडेमी प्रोग्राम की पहिलो खेलाडी पनि हुन् । स्कटिस प्रिमियरसिपमा प्रतिस्पर्धा गर्ने एबरडिन क्लबले चार स्कटिस लिग उपाधि, ७ स्कटिस कप र ६ स्कटिस लिग कप जितिसकेको छ । यो सन् १९८३ मा युरोपियन कप र युरोपियन सुपर कप जितेर दुई वटा युरोपेली ट्रफी जित्ने एकमात्र स्कटिस टोली पनि हो । सर एलेक्स फर्गुसनले म्यानचेस्टर युनाइटेडमा आबद्ध हुनुअघि सन् १९७८ देखि १९८६ सम्म यस क्लबको व्यवस्थापन सम्हालेका थिए । एबरडिन महिला फुटबल क्लब स्कटल्यान्डस्थित महिला फुटबलको शीर्ष स्कटिस महिला प्रिमियर लिग १ मा प्रतिस्पर्धा गर्छ । मेलिसाको अन्डर १७ एकेडेमी टोलीले नेक्स्ट जेनरेसन लिगमा प्रतिस्पर्धा गर्नेछ, जुन स्कटल्यान्डको महिलातर्फ शीर्ष युथ एकेडेमी हो । मेलिसाले सोमबार, मंगलबार र बिहीबार राति ९ बजेसम्म डेढ घण्टा प्रशिक्षण लिन्छिन्, बुधबार डेढ घण्टा जिममा बिताउँछिन् भने शुक्रबार पर्सनल ट्रेनरले वान टु वान प्रशिक्षण दिन्छन् । प्रत्येक शनिबार मेलिसाको घरेलु मैदान र बाहिर म्याच हुन्छ । विशेषगरी एडिनबरा, ग्लास्गो, लिभिङ्सटन, ह्यामिल्टन क्षेत्रमा उनको म्याच हुने गर्छ । उनी आफ्नो स्कुल टोलीकी कप्तान पनि हुन् । जो हरेक बुधबार बिहान प्रशिक्षण लिन्छन् भने प्रतियोगिता वर्षमा दुई पटक हुन्छ । जब उनी स्कटिस स्कुल फुटबल एसोसिएसन (एसएसएफए) अन्डर १५ मा अन्तर्राष्ट्रिय टोलीमा छनोट भइन्, उनले आफ्नो स्कुलका लागि इतिहास पनि रचेकी थिइन् । मेलिसा निजी विद्यालयबाट उल्लेखनीय खेल मान्यता प्राप्त गर्ने पहिलो किशोरी नै बनिन् । उनको यो फुटबल यात्रा अल्बाइन स्कुलका लागि महत्त्वपूर्ण कोसेढुंगा मानिएको थियो । उक्त अन्तर्राष्ट्रिय टोलीमा स्कटल्यान्डभरबाट १८ खेलाडी छानिएका थिए । मेलिसाले गत मार्चमा उत्तरी आयरल्यान्ड एवं एथलोन, आयरल्यान्डमा आयोजित बब डक अन्तर्राष्ट्रिय प्रतियोगितामा इंग्ल्यान्ड, आयरल्यान्ड र उत्तरी आयरल्यान्डविरुद्ध मैत्रीपूर्ण खेल खेलेकी थिइन् ।मेलिसा यस वर्ष बीजीसी स्कटल्यान्ड यू१५ गर्ल्सको अन्तर्राष्ट्रिय टोलीमा पनि छनोट भएकी छन् । बीजीसी स्कटल्यान्डले स्कटल्यान्डका शीर्ष क्लबहरूबाट कैयौं ट्रायलमार्फत शीर्ष १६ खेलाडी चयन गर्ने गर्छ । मेलिसाको टोलीले वेल्सविरुद्ध अन्तर्राष्ट्रिय खेल खेलेको थियो । उक्त खेलमा मेलिसाले ह्याट्रिक गर्दै प्लेयर अफ दि म्याच बनेकी थिइन् । मेलिसा स्कटल्यान्ड महिला यू१६ प्रशिक्षण शिविरका लागि दुई पटक छनोट भइन् । एएफसीएल क्लब र एफसी वुमनमा अन्डर१६ खेल्दा उनी अन्डर१८ को प्रायः सबै म्याचमा कहिले मेन त कहिले सब स्ट्राइकर भएर खेलेकी थिइन् । त्यतिबेला मेलिसा १४ वर्षकी मात्र थिइन् । उनको यू१६ र यू१८ दुवै टोली सिजन २०२३२०२४ को नेक्स्ट जेनरेसन स्कटल्यान्डमा लिग र कप फाइनल दुवैको विजेता बनेका थिए ।उनका बुबा दीपेश रेग्मी एनएचएस ग्रामपियनमा पोर्टरिङ एन्ड ग्राउन्ड्स डिपार्टमेन्टको सर्भिस म्यानेजर हुन् । उनले कहिलेकाहीं एभिएसन लिएजन म्यानेजरको जिम्मेवारी पनि वहन गर्नुपर्छ भने आमा संगीता एनएचएस ग्रामपियनमै एनेसथेटिक नर्स हुन् । छोरीको प्रगतिमा बुबाआमा दुवै दंग छन् । नेपालको चितवनस्थित भरतपुरका स्थायी रेग्मी दम्पती सन् २००५ मा अध्ययनको सिलसिलामा स्कटल्यान्डको एबरडिन आएका थिए । मेलिसा नेपाल गइरहन्छिन् । तर, खेलको व्यस्त तालिकाले दुई वर्ष यता जान नपाएको बताउँछिन् । पछिल्लो समय अन्नपूर्ण बेस क्याम्पसम्मको ट्रेकिङ उनको स्मृतिमा अझै ताजै छ । स्कटल्यान्डमै जन्मिएर हुर्किए पनि नेपाली हरेक चाडपर्व उनलाई निकै मन पर्छ । उनी नेपाली भाषा पनि राम्रो बोल्छिन् ।यतिबेला नेपाली महिला टिमले फुटबलमा गरिरहेको प्रगति देखेर गर्व लाग्ने गरेको उनले बताइन् । भनिन्, साफ महिला च्याम्पियनसिप २०२४ मैले पनि हेरेकी थिएँ, तर दुर्भाग्य, हाम्रो च्याम्पियन बन्ने सपना यस पटक पनि अधुरै रह्यो, तर खेलाडीको पर्फमेन्सले भने सबैको मन जितेको छ, आफूलाई पनि नेपाली राष्ट्रिय टिमबाट खेल्न मन भए पनि पढाइका कारण तत्काल त्यो सम्भव नभएको उनले बताइन् । भनिन्, तर भविष्यमा त्यो विकल्प भने खुल्लै छ ।"
बिहीबारदेखि फिल्म साउथ एसिया,"काठमाडौं (कास) लघु फिल्म र वृत्तचित्रहरूको दक्षिण एसियाली मेला मानिने फिल्म साउथ एसिया को चौधौं संस्करण यही बिहीबारदेखि ललितपुरको यलमाया केन्द्रमा सुरु हुने भएको छ । आयोजकका अनुसार चार दिनसम्म चल्ने महोत्सवमा ४७ वटा वृत्तचित्र प्रदर्शन गरिनेछ । महोत्सवमा नेपाल, भारत, पाकिस्तान, बंगलादेश, श्रीलंकालगायतका फिल्म तथा वृत्तचित्र प्रदर्शन हुनेछन् ।महोत्सवमा प्रदर्शन हुने वृत्तचित्र र लघु फिल्मले विभिन्न पुरस्कारका लागि प्रतिस्पर्धा गर्नेछन् । महोत्सवका क्रममा वृत्तचित्र निर्माणलगायतका विषयमा छलफलसमेत हुने आयोजकले जनाएको छ । त्यस्तै अन्तर्राष्ट्रिय फेस्टिभलमा प्रदर्शन भएर चर्चा बटुलिसकेको पत्रकार सुविना श्रेष्ठद्वारा निर्देशित देवी वृत्तचित्रको पनि विशेष प्रदर्शनी हुने आयोजक संस्थाले जनाएको छ । त्यस्तै महोत्सवअन्तर्गत निर्देशनसम्बन्धी एक कार्यशाला पनि हुनेछ । कार्यशालामा भारतका चर्चित निर्देशक कविर खान प्रमुख अतिथि रहने जनाइएको छ । पुरस्कृत र अन्य प्रतिनिधि वृत्तचित्रलाई ट्राभलिङ फिल्म साउथ एसिया को नामबाट दक्षिण एसिया र विश्वका विभिन्न सहरमा पनि प्रदर्शन गरिनेछ । सन् १९९७ मा सुरु भएको यो द्विवार्षिक मेलाले परिवर्तनकारी सोचलाई प्रवर्धन गर्ने दक्षिण एसियाली विषयका वृत्तचित्रहरू प्रदर्शन गर्दै आएको छ ।"
फिरोजले ल्याए 'यो कस्तो खुसी',"काठमाडौं (कास) नेपाली फिल्म दर्पण छाया २ मार्फत अभिनयमा आएका फिरोज तिमल्सिनाले गायनमा समेत आफूलाई अगाडि बढाइरहेका छन् । नेपाल आइडल र द भ्वाइस अफ नेपाल को पहिलो सिजनमा काम गरेका फिरोजले आफ्नो गायन यात्रालाई निरन्तरता दिँदै यो कस्तो खुसी बोलको म्युजिक भिडियो सार्वजनिक गरेका छन् । उनकै गायन रहेको गीतमा शब्द भने मिलन पोखरेल र संगीत प्रकाश नेपालीको रहेको छ ।अध्ययनको सिलसिलामा अमेरिकामा रहेका फिरोजले यस गीतमा आफूभन्दा टाढा रहेका प्रेमिल जोडीको कथा प्रस्तुत गरेको बताए । भने, प्रवासमा भए तापनि संगीतप्रतिको लगावलाई छाड्न सकेको छैन । यस गीतलाई तयार गर्दा टाढा रहेर माया गर्ने जोडीलाई कल्पना गरेर सोही भावमा स्वर भरेको थिएँ । यो गीतले टाढिएर पनि मायामा रहेकालाई भावनात्मक रूपमा बलियो हुन अझै मद्दत गर्छ भन्ने लागेको छ ।अमेरिकाकै कोलोराडो राज्यमा छायांकन गरिएको भिडियो सहारा कार्की र मनोज श्रेष्ठले अभिनय गरेका छन् । भिडियोलाई भने फिरोजले अनुप गिरीसँग मिलेर निर्देशन गरेका हुन् । भिडियो सम्पादन, छायांकन र रंग संयोजन पनि निर्देशक गिरीले नै गरेका छन् ।"
जुनेली रातमा अन्न सुकाउने पर्व,"(गोरखा)कास्की घर भएका दिलबहादुर श्रेष्ठ गोरखा नगरपालिका६ ठूलोआँगनमा जूनको उज्यालोमा मकै सुकाउने सकिमना पुन्हिः पर्वमा रमाइरहेका थिए । हाम्रा संस्कृति लोप हुँदै गएका छन्, एकादशीदेखि पाँच दिनसम्म व्रत बसेर पूर्णिमाको रात चन्द्रमा उदाएपछि अन्न सुकाउने प्रचलन हो, उनले भने, हाम्रो जातिको यो प्रचलन यहाँ देख्न पाइँदो रहेछ, निकै खुसी लाग्यो । कात्तिक शुल्क पूर्णिमाको रात अमृत वर्षा हुने जनविश्वासका साथ यो पर्व मनाइने गरिन्छ । ऐतिहासिक क्षेत्र संरक्षण तथा विकास समितिको आयोजनामा शुक्रबार ठूलोआँगनमा उक्त पर्व मनाइएको हो । देवताको आकृति बनाएर अन्नलाई जूनको उज्यालोमा सुकाउने चलन छ । यसरी पूजा गरेको अन्न प्रसादका रूपमा खाने प्रचलन रहको धारापानीकी देवमाया श्रेष्ठले बताइन् । पहिले सबैको घरमा हुन्थ्यो, केही वर्षयता सामूहिक रूपमा मनाउन थालेका छौं, उनले भनिन् । मकैलगायतका अन्नको पूजा गरी ग्रहण गर्ने परम्परालाई निरन्तरता दिएको समितिका अध्यक्ष सुरेशमान श्रेष्ठले बताए । मकै, जुनेलो, पिँडालु, उखु, मास, सखरखण्डलगायत अन्नसहितका उत्पादन उब्जनी भएपछि यसरी नै जूनमा सुकाउने चलन रहेको उनले बताए । भुटेको मकै, भटमास, मास, चना, केराउ, मस्याङ, जुनेलोलगायत नौ थरी अन्न फिँजाएर स्थानीयले पूजा गरेका हुन् । पर्वको विधिवत् पूजा गर्न पाका पुस्ता सक्रिय देखिन्थे । नयाँ पुस्ता पनि नौलो पर्व मनाउने विधि हेर्दै रमाइरहेका थिए । यो पर्वको सामाजिक, सांस्कृतिक र धार्मिक महत्त्व रहेको अध्यक्ष श्रेष्ठले बताए । यसरी पूजा गरेर अन्न ग्रहण गर्दा रोगव्याधि नलाग्ने धार्मिक मान्यता छ । नयाँ अन्न उब्जनी भएपछि जूनमा सुकाएर खाने प्रचलन रहेको नेवाः देय दवुका अध्यक्ष देवी श्रेष्ठले उल्लेख गरे । ४० वर्षअघि सामूहिक रूपमा मनाउने यो पर्व लोपोन्मुख थियो । स्थानीयको सक्रियतामा २०७६ सालबाट पुनः सामूहिक रूपमा मनाउन थालिएको हो । कोरोना महामारीले दुई वर्ष भने घरघरमा मात्र यो पर्व सीमित बनेको थियो ।"
चौमासमा सरकारी वित्त आम्दानी र खर्च दुवैमा दबाब,"(काठमाडौं) पुँजीगत खर्चमा बढोत्तरी, राजस्व संकलनमा सुधार गर्नेलगायत प्रतिबद्धता सरकारले पटकपटक दोहोर्याउँदै आए पनि यस वर्षको चार महिनासम्म सरकारी वित्तमा अपेक्षित सुधार हुन सकेको छैन । गत वर्षको चार महिनाको तुलनामा यस वर्षको सोही अवधिमा रकमका आधारमा राजस्व संकलन र पुँजीगत खर्चमा सामान्य सुधार देखिए पनि सरकारबाट नागरिकको अपेक्षा धेरै रहेकाले अहिलेको उपलब्धि नगण्य रहेको अर्थविद् बताउँछन् । चालु आर्थिक वर्षको चार महिनासम्ममा सरकारले ३४ अर्ब ५३ करोड रुपैयाँ पुँजीगत खर्च गरेको छ । यो वार्षिक लक्ष्यको ९८ प्रतिशत मात्र हो । गत वर्षको चार महिनामा सरकारले २९ अर्ब ९८ करोड अथवा वार्षिक लक्ष्यको ९९३ प्रतिशत पुँजीगत खर्च गरेको थियो । यस वर्ष सरकारले पुँजीगत खर्चतर्फ ३ खर्ब ५२ अर्ब ३५ करोड ४० लाख रुपैयाँ विनियोजन गरेको छ । गत वर्षको तुलनामा यस वर्षको पहिलो त्रैमासमा सरकारी वित्तका सूचकमा खासै सुधार नदेखिएको अर्थविद् केशव आचार्यको भनाइ छ । यस वर्ष विकास निर्माणको काम भएकाले गत वर्षको तुलनामा बढी पुँजीगत खर्च देखिएको होइन । गत वर्ष निर्माण सकिएका आयोजनाको करिब २० अर्ब रुपैयाँ यस वर्ष सरकारले भुक्तानी गरेकाले पुँजीगत खर्च केही बढेको देखिएको हो, उनले भने, यस वर्ष निर्माण व्यवसायीलाई भुक्तानी गरेको करिब २० अर्ब रुपैयाँ घटाइदिने हो भने यस वर्षको चार महिनाका पुँजीगत खर्चको अवस्था नाजुक छ ।राज्यका दुई ठूला दल सरकारमा रहेको, दुईतिहाइ बहुमतको सरकार, एउटै पार्टीका प्रधानमन्त्री र अर्थमन्त्री रहेको सहज अवस्थामा पनि सरकारी वित्तमा सुधार गर्न नसक्नुमा सरकारको ठूलो कमजोरी देखिएको आचार्यले बताए । राजस्व अनुसन्धान, सम्पत्ति शुद्धीकरणलगायत महत्त्वपूर्ण विभाग सिधै प्रधानमन्त्री मातहतमा छन्, आचार्यले थपे, यसकारण पनि राजस्वसम्बन्धी सूचना अर्थमन्त्रीभन्दा पहिले प्रधानमन्त्रीसमक्ष पुग्छ । यस्तो अवस्थामा पनि किन राजस्व संकलन बढाउन नसकेको ? चालु आर्थिक वर्षको पहिलो चौमासमा सरकारले ३ खर्ब २३ अर्ब २४ करोड रुपैयाँ राजस्व संकलन गरेको छ । यो अर्थ मन्त्रालयले तय गरेको पहिलो चार महिनामा राजस्व संकलनको लक्ष्यभन्दा ८३ अर्ब १३ करोडले कम हो । यस वर्षको पहिलो चौमासमा सरकारले राजस्वमार्फत ४ खर्ब ६ अर्ब ३७ करोड संकलन गर्ने लक्ष्य राखेको थियो । गत साउनमा १ खर्ब २० अर्ब ५१ करोड ६१ लाख, भदौमा ९२ अर्ब ८४ करोड २७ लाख, असोजमा ९६ अर्ब ५६ करोड ९२ लाख र कात्तिकमा ९६ अर्ब ४४ करोड २० लाख रुपौयँ राजस्व संकलन गर्ने सरकारको लक्ष्य थियो ।चारै महिनामा राजस्व संकलन कम भएकाले त्रैमासिक लक्ष्य पूरा हुन नसकेको हो । यस वर्ष सरकारले राजस्वमार्फत १४ खर्ब १९ अर्ब ३० करोड ३० लाख रुपैयाँ संकलन गर्ने लक्ष्य राखेको छ । राजस्व संकलन सुधारको बाटोमै रहे पनि लक्ष्य भेटाउन नसकिएको उपप्रधान तथा अर्थमन्त्री विष्णु पौडेलले स्वीकार गरे । सामान्य कार्यसम्पादनले राजस्व संकलनको लक्ष्य भेट्न असम्भव रहेको उनको भनाइ छ । करको दायरा विस्तार गर्ने, करदातामैत्री वातावरण सिर्जना गर्ने, करदाता सेवाको गुणस्तरमा वृद्धि गर्ने र कर छली नियन्त्रणलगायत कार्यमा थप सक्रियता अपनाउन आवश्यक छ, राष्ट्रिय कर दिवसको कार्यक्रममा शनिबार अर्थमन्त्री पौडेलले भने, संघीयताले आर्थिक केन्द्रहरू विस्तार भए पनि त्यस अनुपातमा राजस्व संकलन बढ्न सकेन ।संघीयतापछि आर्थिक केन्द्रहरू विस्तार भएको, खर्चका निकाय एवं आर्थिक गतिविधि विस्तारित भएकोलगायत कारण अर्थतन्त्रको आकार बढ्दै गएको अर्थमन्त्री पौडेलले जनाए । सो अनुपातमा जसरी राजस्व संकलन बढ्नुपर्ने हो, त्यो बढ्न सकेको मैले पाएको छैन, मन्त्री पौडेलले भने, म कर्मचारी साथीहरूलाई जिम्मेवार र जवाफदेही हिसाबले राजस्व संकलनका काममा केन्द्रित हुन निर्देशित गर्न चाहन्छु । दिइएको जिम्मेवारीको कार्यसम्पादन र लक्ष्य एवं प्रगतिको तुलनात्मक अध्ययन गर्दा प्रगतिको अवस्था सन्तोषजनक छैन ।०८० असोज र ०८१ असोजको कार्यसम्पादन सूचकहरूको प्रगतिको अवस्था मूल्यांकन गर्दा अधिकांश परिसूचकमा गत वर्षको यसै अवधिको जति पनि प्रगति नभएको भन्दै मन्त्री पौडेलले असन्तुष्टि जनाए । ०८० असोज र ०८१ असोजको कार्यसम्पादन सूचकहरूको प्रगतिको अवस्था मूल्यांकन गर्दा अधिकांश परिसूचकमा गत वर्षको यसै अवधिको जति पनि प्रगति भएको पाउन सकेको छैन, उनले थपे, बजार अनुगमनको संख्या गत वर्षको यसै अवधिको भन्दा पनि न्यून रहेको छ, बक्यौता असुली, बेरुजु फर्स्यौट, आन्तरिक प्रशासनिक पुनरावलोकनको प्रगति पनि सन्तोषजनक छैन । यस तथ्यले पनि म साथीहरूलाई कार्यसम्पादनमा थप गम्भीर हुन हार्दिकतापूर्वक आग्रह र निर्देशित गर्न चाहन्छु । गत कात्तिकसम्ममा वार्षिक लक्ष्यको २५६५ प्रतिशत अथवा २ खर्ब ९२ अर्ब ५२ करोड ६७ लाख चालु खर्च भएको छ । यो गत वर्षको सोही अवधिको चालु खर्चभन्दा बढी हो । ०८० कात्तिकसम्म चालु खर्च २ खर्ब ७१ अर्ब १७ करोड ४७ लाख अथवा त्यस वर्षको वार्षिक लक्ष्यको २३७५ प्रतिशत थियो । चालु आर्थिक वर्षको पहिलो चौमासमा सरकारी ऋणको साँवा भुक्तानी र सरकारी संस्थानमा लगानी (वित्तीय व्यवस्था) मा मात्र सरकारले ८७ अर्ब ९६ करोड २४ लाख (वार्षिक लक्ष्यको २३९५ प्रतिशत) भुक्तानी गरेको छ । ०८० कात्तिकसम्म यो शीर्षकमा सरकारले ५४ अर्ब ४६ करोड ९९ लाख अथवा लक्ष्यको १७७२ प्रतिशत खर्चेको थियो । यस वर्षको पहिलो चौमाससम्म पनि सरकारले वैदेशिक अनुदान प्राप्त गर्न सकेको छैन । अर्थतन्त्रको विद्यमान अवस्थामा पनि ३० प्रतिशतभन्दा बढीको राजस्व संकलनको लक्ष्य राखिएको छ, यो आफैंमा चुनौतीपूर्ण भएको अर्थ मन्त्रालयका अधिकारी बताउँछन् । यद्यपि गत वर्षको राजस्व संकलनसँगको तुलनामा यस वर्ष केही सुधार देखिएको उनीहरूको दाबी छ । यसमै सन्तुष्ट हुने अवस्था नभए पनि सन्तोषजनक हो, स्रोतले भन्यो, हरेक वर्ष पहिलो त्रैमासमा दसैंतिहारको समयमा भन्सारबाट धेरै राजस्व उठ्ने गरेकामा यस वर्ष बाढीपहिरोका कारण अपेक्षाअनुसार राजस्व संकलन हुन सकेन । उत्तरतिरका दुवै नाका ठप्प भए । दक्षिणका नाका पनि प्रभावित भएका छन् बाढीपहिरोको असर भन्सार राजस्वमा परेको छ ।मुख्य गरी कोभिडपछि ओरालो लागेको अर्थतन्त्र अझै तंग्रिन सकेको छैन । उद्योगहरू ५० प्रतिशतभन्दा कम क्षमतामा चलेका छन् । उत्पादन र उत्पादकत्व, आयात, निर्यात, विदेशी लगानीलगायत सूचक घटेका छन् । तर सरकार अर्थतन्त्रले सुधारको बाटो समात्यो भन्छ, निजी क्षेत्र अर्थतन्त्र अझै मन्दीमा रहेको दाबी गर्छ । नेपालको संविधानको प्रावधानअनुरूप अर्थतन्त्रका तीन खम्बा सरकारी, निजी र सहकारी सबैको अवस्था नाजुक छ । सरकारतर्फ राजस्व संकलन र पुँजीगत खर्चको अवस्था दयनीय छ । निजी क्षेत्रको आत्मविश्वास खस्किएकाले थप लगानी गर्न सक्ने अवस्था छैन । सहकारीमा लाखौं बचतकर्ताको अर्बौं रुपैयाँ डुबेको छ । अर्थतन्त्रका तीनवटै खम्बाको जग नराम्रोसँग हल्लिएको बेला सरकार जति संवेदनशील हुनुपर्ने हो, त्यो नदेखिएको जानकारहरूको आरोप छ । सरकारले यो वर्ष ६ प्रतिशत आर्थिक वृद्धिको लक्ष्य राखेको छ । विश्व बैंकले ५१ प्रतिशत र एसियाली विकास बैंकले ४९ प्रतिशत आर्थिक वृद्धिको प्रक्षेपण गरेका छन् । तर आर्थिक वर्ष ०८०८१ को चौथो त्रैमासमा आर्थिक क्षेत्रको वृद्धिदर २१ प्रतिशत छ । उक्त अवधिमा निर्माण क्षेत्रको वृद्धिदर १३४, विद्युत् तथा ग्यासको ३५ र सूचना तथा प्रविधि क्षेत्रको वृद्धिदर १६ प्रतिशतले ऋणात्मक छ । अर्थतन्त्रको यही अवस्थामा लक्षित आर्थिक वृद्धिदर प्राप्त गर्न नसकिने अर्थविद्हरूको दाबी छ । यस वर्षको पहिलो चौमासमा सरकारको आम्दानी र खर्चको अवस्था हेर्दा करिब ८६ अर्बले सरकारी वित्त घाटामा छ । उक्त अवधिमा सरकारले ३ खर्ब २९ अर्ब १ करोड ५५ लाख रुपैयाँ आम्दानी गर्दा ४ खर्ब १५ अर्ब २ करोड खर्च गरेको छ । गत आर्थिक वर्षको कात्तिकसम्म करिब ६० अर्बले सरकारी वित्त घाटामा थियो । उक्त अवधिमा सरकारले २ खर्ब ९५ अर्ब ६५ करोड ५९ लाख आम्दानी गर्दा ३ खर्ब ५५ अर्ब ६३ करोड ४० लाख खर्चिएको थियो । चालु आर्थिक वर्षका लागि सरकारले १८ खर्ब ६० अर्ब ३० करोड बजेट विनियोजन गरेको छ । चालुतर्फ ११ खर्ब ४० अर्ब ६६ करोड अर्थात् ६१३१ प्रतिशत, पुँजीगततर्फ ३ खर्ब ५२ अर्ब ३५ करोड अर्थात् १८९४ प्रतिशत र वित्तीय व्यवस्थातर्फ ३ खर्ब ६७ अर्ब २८ करोड अर्थात् १९७४ प्रतिशत विनियोजन गरिएको छ ।"
उत्कृष्ट करदातालाई सरकारको सम्मान,"भ्याट विवरण र नियमित कर सहभागितातर्फ: होङ्सी शिवम् सिमेन्ट एकल फर्मतर्फ: श्रुति ट्रेडर्स वस्तु निर्याततर्फ: डाबर नेपाल सूचना प्रविधिसम्बन्धी सेवा निर्याततर्फ: कोडावतार टेक कृषि एवं पशुपन्छीजन्य उद्योगतर्फ: पतञ्जलि आयुर्वेद बैंक, वित्तीय संस्था र बिमातर्फ: नबिल बैंक स्वास्थ्य तथा शैक्षिक संस्थाहरूतर्फ: लुम्बिनी मेडिकल कलेज एन्ड टिचिङ हस्पिटल विशेष उद्योगहरूतर्फ: वरुण बेभरेज नेपाल ५० करोड रुपैयाासम्म कारोबार गर्नेतर्फ: सोल्टी इन्टरप्राइजेज"
इतिहास बुझाउँदै गोरखा दरबार घुमाउँछन् पथप्रदर्शक,"(गोरखा)गोरखा नगरपालिका८ का वीरेन्द्र रोका गोरखा घुम्न आएका पर्यटकलाई डुलाउन दरबार क्षेत्रमा खटिएका छन् । गोरखा संग्रहालय, दरबारलगायत क्षेत्रको इतिहास अध्ययन गरी पथप्रदर्शक बनेका रोका पर्यटकलाई यसबारे बताउन पाउँदा उत्सुक छन् । पथप्रदर्शकको तालिम पनि लिएँ, यहाँको इतिहासबारे पुस्तक पढेर अध्ययन पनि गर्दै छु, उनले भने, आफ्नै गाउँठाउँमा रहेका पर्यटकीय स्थलबारे यति धेरै कुरा सिकेर अरूलाई बुझाउन पाउँदा खुसी लाग्दो रहेछ । स्नातक तहमा अध्ययन गरिरहेका २५ वर्षीय रोका पथप्रदर्शक बन्दा रोजगारीको अवसर पनि मिलेको बताउँछन् । देशभित्रै केही गरौं भनेर पथप्रदर्शक बन्ने निर्णय गरें, अध्ययन पनि गर्दै छु, फुर्सदको समयमा अब पर्यटक पनि डुलाउने हो, उनले भने । गोरखा नगरपालिका क्षेत्रको पर्यटकीयस्थलबारे बुझाउन रोकासहित २० जना पथप्रदर्शकका रूपमा खटिएका हुन् । इतिहास बुझ्ने हुटहुटीले पथप्रदर्शक बनेको गोरखा नगरपालिका१२ स्याउलीकी पूजा पोखरेलले बताइन् । म पढ्दै पनि छु, करिअरमा के गर्ने भनेर छान्दा पथप्रदर्शक बन्ने निर्णय लिएँ, उनले भनिन्, पथप्रदर्शक बन्ने क्रममा धेरै कुरा सिकें, अब सिकेका कुरा गोरखा आएका पर्यटकलाई बुझाउने हो । गोरखा नगर क्षेत्रको गोरखा दरबार, गोरखा संग्रहालय, पस्लाङ चौतारा, मुकुन्दसेन मन्दिर, तल्लोकोट, रामशाह चौतारा, बिसे नगर्ची सालिक, बज्रभैरवलगायत पर्यटकीय क्षेत्रको जानकारी गराउने उद्देश्यले पथप्रदर्शक खटिएका हुन् । नगर क्षेत्रका पर्यटकीयस्थल घुम्न तीन वटा प्याकेज बनाइएको छ । तीन घण्टा, एक दिन र दुई दिनको तीन वटा प्याकेज रहेको गोरखा लोकल टुर गाइड समितिका सचिव हरिराम श्रेष्ठले बताए । गोरखा नगरपालिका क्षेत्रमा मात्र केन्द्रित बन्ने गरी पथप्रदर्शकका रूपमा खटिएको उनको भनाइ छ । गोरखा नगरपालिकाले तालिम सञ्चालन गरेर पथप्रदर्शक उत्पादन गरेको हो । पथप्रदर्शकले आन्तरिक तथा बाह्य पर्यटकलाई धर्म, संस्कृति, भूगोल, इतिहास र पर्यटकीय स्थलबारे जानकारी दिनेछन् । गोरखाको इतिहास वर्णन गर्ने पथप्रदर्शकको आवश्यकता महसुस गरेर प्रशिक्षण गराई इतिहास चिनाउने जिम्मेवारी दिइएको समितिका अध्यक्ष थिरभक्त श्रेष्ठले बताए । ऐतिहासिक तथा पुरातात्त्विक क्षेत्र गोरखा आउने धेरै पर्यटकले यहाँको इतिहास जान्न र बुझ्न खोज्छन् । तर इतिहास बताउने पथप्रदर्शक नभएर पर्यटक यताउतिका दृश्य हेरेर गोरखकालीको ढोका देखेर जानुको विकल्प थिएन, उनले भने, अब भने इतिहास जान्न र बुझ्न गोरखा भ्रमण गर्नेलाई हाम्रो बर्कतले भ्याएसम्मको जानकारी दिन्छौं । गोरखा, जहाँ इतिहास जीवित छ भन्ने भनाइलाई आत्मसात् गर्दै पथप्रदर्शकलाई सक्रिय रूपमा खटाइने श्रेष्ठले जनाए । नयाँ पुस्तालाई नेपाल राज्यको स्थापना कसरी भयो ? गोरखामा शाहवंशीय राजाहरूबारे वर्णन गर्दै गोरखकाली मन्दिर वरपर रहेका धार्मिक तथा ऐतिहासिक स्थलको भ्रमण गराउँछौं, उनले भने । पर्यटकले स्वेच्छाले पथप्रदर्शक राख्न सक्ने पनि उनले बताए । पर्यटकलाई बलजफ्ती गाइड राख्नुस् भन्दैनौं, स्वेच्छाले गाइड राख्ने मनसाय राख्नुभयो भने हामी खटिन्छौं, उनले भने । गोरखा दरबार क्षेत्रमा रहेको सम्पर्क कार्यालयबाट पथप्रदर्शक खटाइनेछ । पर्यटकको संख्याअनुसार पथप्रदर्शक खटाइने र सोहीअनुसार शुल्क पनि लिइने जनाइएको छ । १० जना पर्यटकको समूहलाई एक जना गाइड बराबर दुई हजार, ३० जनाको दुई गाइडको तीन हजार, ४० जनासम्मको समूहलाई दुई जना गाइडको चार हजार रुपैयाँ शुल्क तोकिएको छ । पर्यटकीय सम्भावना बोकेको नगरपालिका भएकाले पर्यटन प्रवर्द्धनलाई पहिलो प्राथमिकतामा राखिएको गोरखा नगरपालिकाका प्रमुख कृष्ण रानाले बताए । गोरखा नगर क्षेत्रको पर्यटकीय स्थलमा परिचय बोड राख्ने तयारी पनि गरिएको उनले जनाए । पर्यटन सूचना केन्द्र पनि स्थापनाको तयारीमा छौं, पर्यटकीय र ऐतिहासिक केन्द्रको फोटोसहितको पुस्तक प्रकाशन पनि गर्दै छौं, रानाले भने ।"
जोलजिबीमा २१० वर्ष पुरानो नेपालभारत मेला,"(दार्चुला)नेपालभारत सीमा क्षेत्र जोलजिबीमा लाग्ने ऐतिहासिक जोलजिबी सांस्कृतिक महोत्सव०८१ सुरु भएको छ । मालिकार्जुन गाउँपालिकाको आयोजनामा काली र गोरीको संगममा लाग्ने महोत्सवको उद्घाटन शनिबार प्रतिनिधिसभा सदस्य दिलेन्द्रप्रसाद बडूले गरे । जोलजिबीमा ऐतिहासिक कालखण्डदेखि जोलजिबी मेला लाग्दै आएको थियो । यो मेला भारतीय क्षेत्रमा मात्र लाग्ने गरेको र मुलुक संघीय संरचनामा गएदेखि नेपालतिर पनि मेला र सांस्कृतिक महोत्सव गर्ने गरिएको छ । यस्ता व्यापारिक मेलाले स्थानीय उत्पादनको बजार प्रवर्द्धनमा सहयोग पुग्ने सांसद बडूले बताए । मेलाले नेपालभारतको व्यापारसँगै संस्कृति आदानप्रदानमा सहयोग पुर्याएको उनको भनाइ छ । यो मेला ऐतिहासिक समयदेखि धार्मिक, पर्यटन र व्यापारले महत्त्वपूर्ण रहेको उनको धारणा छ । ऐतिहासिक एवं परम्परागत मेलालाई निरन्तरता दिई अब आउने पुस्तालाई समेत हस्तान्तरण गर्नुपर्ने बडूको भनाइ छ । ऐतिहासिक जोलजिबी मेला हाम्रो सान, कला संस्कृति र पर्यटन प्रवर्द्धन हाम्रो अभियान नारा दिएर यो वर्ष मालिकार्जुन गाउँपालिकाले ऐतिहासिक जोलजिबी सांस्कृतिक महोत्सव ०८१ गरेको हो । स्थानीय सरकार आएदेखि जोलजिबी मेला प्रत्येक मंसिर १ बाट सुरु हुन्छ । अन्तर्राष्ट्रियस्तरको व्यापार मेला परापूर्वकालदेखि सञ्चालन हुँदै आएको स्थानीय बताउँछन् । महाकाली र गोरी नदीको संगम जोलजिबीमा नेपाल र भारत दुवैतर्फ मेला लाग्छ । १८७१ सालबाट भारतको उत्तराखण्डको जोलजिबीमा अस्कोटी राजा पुष्कर पालले जोलजिबी मेलाको सुरुवात गरेको इतिहास छ । परम्परागत रूपमा व्यापारिक मेलाका रूपमा यसलाई मनाइँदै आएको स्थानीयको भनाइ छ । भारततर्फ लाग्ने मेला भारत सरकारले आयोजना गर्दै आएको छ । नेपालतर्फ मंसिर १ र भारतमा नोभेम्बर १४ तारिखबाट यो मेला औपचारिक रूपमा सुरु हुन्छ । मेलाका माध्यमबाट स्थानीय उत्पादनको बजार प्रवर्द्धन गरिने मालिकार्जुन गाउँपालिकाका अध्यक्ष हीरासिंह धामीले जनाए । मेलामा स्थानीय हस्तकला, घरेलु उत्पादन, कृषिजन्य वस्तु, जडीबुटी, आधुनिक विज्ञान तथा प्रविधिलगायत स्थानीय सामग्री खरिदबिक्रीका साथै सांस्कृतिक कार्यक्रमसमेत हुने गर्छ । मेलाका लागि भारतको राजधानी दिल्लीबाट समेत ग्राहक तथा व्यापारी आएका छन् । बैतडी र बझाङबाट पनि उक्त मेलामा ग्राहक आउँछन् । मेलामा सांस्कृतिक कार्यक्रममार्फत मौलिक संस्कृतिको जर्गेना गर्ने उद्देश्य रहेको गाउँपालिकाले जनाएको छ । मेलामा गायन एकल र सामूहिक, वाद्यवादन र नृत्य प्रस्तुति हुनेछ । महोत्सव मंसिर ५ सम्म मेला सञ्चालन हुने आयोजकले जनाएको छ ।"
गौतमबुद्ध विमानस्थल पूर्ण क्षमतामा निरन्तर चलाउँछौं,"भैरहवा (कास) उपप्रधान तथा अर्थमन्त्री विष्णु पौडेलले भैरहवास्थित गौतमबुद्ध अन्तर्राष्ट्रिय विमानस्थल अब पूर्ण क्षमतामा र निरन्तर रूपमा सञ्चालन हुने दाबी गरेका छन् । थारू कल्याणकारिणी सभाको २३औं राष्ट्रिय महाधिवेशन उद्घाटनका अवसरमा शनिबार भैरहवामा अर्थमन्त्री पौडेलले पत्रकारहरूसँगको भेटमा गौतमबुद्ध अन्तर्राष्ट्रिय विमानस्थल अब पूर्ण क्षमतामा निरन्तर रूपमा सञ्चालन हुने बताएका हुन् । हिजो निर्माण सुरु गर्दा बन्दैन भन्थे, बनेपछि चल्दैन भने । चलेपछि निरन्तरता पाउँदैन भन्ने पनि छन् । यस खालका नकारात्मक सबै मनोविज्ञानबाट बाहिर निस्किनुपर्छ, पौडेलले भने, गौतमबुद्ध अन्तर्राष्ट्रिय विमानस्थल पूर्ण क्षमतामा सञ्चालनका लागि मन्त्रिपरिषद्ले केही दिनअघि महत्त्वपूर्ण निर्णय गरिसकेको छ ।काठमाडौंको त्रिभुवन अन्तर्राष्ट्रिय विमानस्थलमा हवाई उडानको अत्यधिक चापका कारण घण्टौंसम्म आकाशमा विमान होल्ड गर्नुपर्दा बढ्ने लागतका कारण पनि भैरहवाको गौतमबुद्ध अन्तर्राष्ट्रिय विमानस्थल पूर्ण क्षमतामा र निरन्तर सञ्चालन हुने अर्थमन्त्री पौडेलको भनाइ छ । गौतमबुद्ध विमानस्थलमा अवतरण गर्न अन्तर्राष्ट्रिय उडान सिमरा हुँदै घुमेर आउनुपर्दा पनि बढीमा १५ मिनेट समय लाग्ने र लागत खर्चको तुलनामा त्रिभुवन अन्तर्राष्ट्रिय विमानस्थलमा अवतरण गर्न कम्तीमा एक घण्टासम्म आकाशमै विमान होल्ड गर्नुपर्दा धेरै लागत लाग्ने उनले जनाए ।"
स्वदेशी पुँजीबाटै रोजगारी बढाऔं : ढकाल,"बागलुङ (कास) नेपाल उद्योग वाणिज्य महासंघका अध्यक्ष चन्द्र ढकालले स्वदेशी पुँजी परिचालनबाटै ठूला उद्योग खोल्न र रोजगारी बढाउन सकिने बताएका छन् । विदेश गए मात्रै रोजगारी पाइन्छ, यहाँ केही छैन भन्ने भाष्य त्याग्नुपर्नेमा उनले जोड दिए । लायन्स क्लब ३२५ जेको दोस्रो डिस्ट्रिक क्याबिनेट बैठकमा बागलुङ आएका ढकालले नेपालमै पर्यटन, कृषि, ऊर्जा र आईटीको क्षेत्रमा लगानी गर्न १० अर्बको कम्पनी तयार गरेको जानकारी दिए । उक्त कम्पनीमार्फत सयौं रोजगारी सिर्जना गर्न तयार रहेको र त्यसका लागि जिल्लाजिल्लाका उद्योगीलाई पनि रोजगारका काम थाल्न उनले आग्रह गरे । युवा पलायन रोक्न अब उद्योगीव्यवसायीले थालनी गर्नुपर्ने र राज्यले वातावरण बनाउनुपर्ने उनको भनाइ छ । नेपालमा केही छैन भन्दै युवा विदेश पठाउने हो भने देश बनाउन सकिँदैन, ढकालले भने, अब नेपालमै केही गर्न सकिन्छ, सबै कुरा यहाँ सम्भव छ भन्ने देखाउनुपर्छ । आवश्यक स्थानमा लगानी गर्न तयार रहेको उनले बताए । समृद्ध नेपालीको सपना साकार पार्न अब स्वदेशी पुँजीकै परिचालन आवश्यक भएको दाबी छ । केही राम्रा काम पनि होलान्, तर विदेशको अनुदान र ऋणले हामीले विकास गर्न सक्दैनौं, त्यो विश्वसनीय पनि छैन, उनले भने, हरेक व्यवसायीले थोरैथोरै यहीं लगानी गरेर रोजगार सिर्जना गरौं । नेपाल उद्योग वाणिज्य महासंघ लायन्स क्लबहरूसँग पनि मिलेर काम गर्न तयार रहेको उनले जनाए । पछिल्लो समय सामाजिक सञ्जालमार्फत नेपालमा केही हुँदैन भन्ने भाष्य सिर्जना गर्नेहरूबाट युवा पलायन बढेको ढकालको टिप्पणी छ ।"
खानी उद्योग व्यवसायी महासंघमा पुनः न्यौपाने,"काठमाडौं (कास) नेपाल क्रसर तथा खानी उद्योग व्यवसायी महासंघको अध्यक्षमा पुनः सीताराम न्यौपाने निर्वाचित भएका छन् । महासंघको दसौं र एघारौं वार्षिक साधारणसभाले न्यौपानेलाई पुनः निर्विरोध निर्वाचित गरेको हो । न्यौपानेको अध्यक्षतामा २१ सदस्यीय नयाँ कार्यसमिति गठन भएको छ । सभाबाट तीन वर्षका लागि वरिष्ठ उपाध्यक्षमा चन्द्रमणि अधिकारी, उपाध्यक्षमा कोशी प्रदेशबाट रोहितबहादुर कार्की, मधेश प्रदेशबाट रामनारायणप्रसाद यादव, वाग्मतीबाट देवराज लुइँटेल, गण्डकीबाट लीलाधर बराल र लुम्बिनीबाट मीनबहादुर शाही निर्वाचित भएको महासंघले जनाएको छ । यसैगरी महासचिवमा देवराज तामाङ निर्वाचित भएका छन् ।"
निर्यात प्रवर्द्धनमा सघाउने महासंघको प्रतिबद्धता,काठमाडौं (कास) नेपाल उद्योग वाणिज्य महासंघ (एफएनसीसीआई) ले विभिन्न मुलुकमा रहेका नेपाली नियोगलाई निर्यात प्रवर्द्धनमा निरन्तर सहयोग गर्ने प्रतिबद्धता जनाएको छ । महासंघका अध्यक्ष चन्द्रप्रसाद ढकालले बुधबार विभिन्न १७ मुलुकका नवनियुक्त नेपाली राजदूत र तीन महावाणिज्यदूतसँगको अन्तर्क्रियात्मक कार्यक्रममा उक्त प्रतिबद्धता जनाएका हुन् । विदेशी लगानी सहायता कक्ष स्थापना गरी लगानी प्रवर्द्धनका लागि महासंघले लगानीकर्ता र सरकारबीच पुलको काम गर्न खोजिरहेको उनको भनाइ छ । नेपालमा लगानीको वातावरण बन्दै गए पनि लगानी प्रोत्साहित हुन नसकेको सन्दर्भमा ढकालले नवनियुक्त राजदूतलाई आर्थिक कूटनीतिलाई कार्यसम्पादनको मानकका रूपमा मानेर काम गर्न आग्रहसमेत गरे । उक्त अवसरमा नवनियुक्त राजदूतहरूले स्तरोन्नतिबाट न्यून प्रभाव पर्ने गरी काम गर्न आवश्यक रहेको उल्लेख गरे । चीनका लागि नेपालका प्रस्तावित राजदूत कृष्णप्रसाद वलीले नेपाली हिमालय क्षेत्रको पानी निर्यात गर्न सकिने सम्भावनालाई पनि नियाल्नुपर्नेमा जोड दिए । भारतका लागि प्रस्तावित राजदूत शंकर शर्माले भारतसँगका समस्या लिखित रूपमा दिन आग्रह गरे । युरोपेली मुलुकमा जाने जीएसपी प्लस सुविधा लिन महासंघले पहल गर्नुपर्ने जर्मनीका लागि नेपालका राजदूत सहयोग रूपाखेतीको भनाइ छ ।
माजोङलाई चौथो पटक 'बेस्ट क्यासिनो इन साउथ एसिया' अवार्ड,"काठमाडौं (कास) काठमाडौंको सोल्टी होटल परिसरमा रहेको क्यासिनो माजोङले चौथो पटक बेस्ट क्यासिनो इन साउथ एसिया अवार्ड प्राप्त गरेको छ । गत शुक्रबार भारतको नयाँ दिल्लीमा आयोजित १९औं टुरिज्म, ट्राभल एन्ड हस्पिटालिटी अवार्ड समारोहमा माजोङका प्रबन्ध निर्देशक विनोद श्रेष्ठले उक्त अवार्ड लिए । सोही अवार्डबाट माजोङ सन् २०१९, २०२२ र २०२३ मा सम्मानित भइसकेको थियो । सन् २०१८ मा बेस्ट क्यासिनो इन नेपाल अवार्डबाट समेत माजोङ सम्मानित भएको जनाइएको छ । उक्त अवार्डहरू ट्राभल एन्ड हस्पिटालिटी अवार्डमार्फत पर्यटन उद्योगका विभिन्न क्षेत्रका कम्पनीलाई आन्तर्राष्ट्रिय मान्यता प्रदान गर्ने गरिएको जनाइएको छ ।"
फिन इलेक्ट्रो टेकको तेस्रो दिन १७ हजारको सहभागिता,"काठमाडौं (कास) भृकुटीमण्डपमा जारी फिन इलेक्ट्रो टेक२०२४ को तेस्रो दिन शनिबार अवलोकनकर्ताहरूको घुइँचो लागेको छ । नेपाल विद्युतीय व्यवसायी महासंघले आयोजना गरेको मेलामा शनिबार मात्रै १७ हजारभन्दा बढी सहभागी भएको आयोजकले जनाएको छ । इलेक्ट्रिक तथा इलेक्ट्रोनिक्स सामग्री बुझ्न र हेर्न चाहनेहरूको संख्या बढेको हो । मंसिर २ सम्म सञ्चालन हुने मेलाको अन्तिम दिन पनि अवलोकनकर्ताको बाक्लो उपस्थिति हुने महासंघको अपेक्षा छ । मेलामा शनिबार ऊर्जा, जलस्रोत तथा सिँचाइ मन्त्रालयका सचिव, सहसचिव, नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्सका प्रतिनिधिले पनि अवलोकन गरेका थिए । नेपाली क्रिकेट टोलिका पूर्वकप्तान एवं क्रिकेट एसोसिएसन अफ नेपालका (क्यान) का सचिव पारस खड्काले अवलोकन गरेको बताइएको छ ।"
उपनिर्वाचनका लागि उम्मेदवारी मनोनयन आज,"काठमाडौं (कास) स्थानीय तह उपनिर्वाचनका लागि आइतबार उम्मेदवारको मनोनयन दर्ता हुँदै छ । बिहान १० बजेदेखि बेलुका ५ बजेसम्म निर्वाचन अधिकृतको कार्यालयमा उम्मेदवार मनोनयन दर्ता गर्ने निर्वाचन आयोगको तालिका छ । मंसिर १६ मा हुने उपनिर्वाचनका लागि मनोनयन दर्ता गराएका उम्मेदवारको सूची आइतबार साँझ ५ देखि ६ बजेसम्म प्रकाशन गरिनेछ । उम्मेदवारको विरोधमा मंसिर ३ गते बिहान १० देखि दिउँसो ३ बजेसम्म उजुरी दिन सकिने कार्यसूची छ । मंसिर ५ लाई उम्मेदवारीको नाम फिर्ता लिने समय तोकिएको छ । त्यही दिन अपराह्न उम्मेदवारको अन्तिम नामावली प्रकाशन गरी निर्वाचन चिह्न प्रदान गरिनेछ । २०७९ को निर्वाचनपछि रिक्त रहेका नगरपालिका प्रमुख र उपप्रमुख ११, गाउँपालिका अध्यक्ष २ र उपाध्यक्ष ४ तथा वडाध्यक्ष ३४ जना छान्न उपनिर्वाचन हुँदै छ । यही उपनिर्वाचनबाट ओखलढुंगा र कैलालीका जिल्ला समयन्व समिति प्रमुख पनि चयन गरिनेछ । काठमाडौंको कीर्तिपुर नगरपकालिकामा प्रमुख, दैलेख महाबु गाउँपालिकामा अध्यक्ष, मोरङ ग्रामथान गाउँपालिकामा अध्यक्ष पदका लागि निर्वाचन हुँदै छ । जाजरकोट नलगाड नगरपालिकामा उपप्रमुख, दोलखा गौरीशंकर गाउँपालिका, रुकुम (पूर्वी भाग) पुथा उत्तरगंगा गाउँपालिका, हुम्ला सर्केगाड गाउँपालिका र बाजुरा स्वामीकार्तिक खापर गाउँपालिकामा उपनिर्वाचनबाट उपाध्यक्ष चयन गरिनेछ । आयोगले उम्मेदवारी मनोनयनको दिनबाट निर्वाचन आचारसंहिता लागू गर्दै छ छ । नेपाल सरकार, प्रदेश सरकार र स्थानीय सरकारसहित सबै सरकारी निकाय, उम्मेदवार, राजनीतिक दल, मिडियाका लागि निर्वाचन नसकिएसम्म आचारसंहिता लागू हुने आयोगले जनाएको छ । उपनिर्वाचन हुने जिल्लाभित्र मात्र आचारसंहिता लागू हुनेछ । आचारसंहिता पूर्णरूपले पालना गरी निर्वाचनलाई स्वच्छ, स्वतन्त्र, निष्पक्ष र विश्वसनीय रूपमा सम्पन्न गराउन आयोगले सबैमा आग्रह गरेको छ ।"
जीर्ण भवनमा अछाम अस्पताल,"(अछाम)पाँच दशकअघि स्थापना भएको जिल्ला अस्पताल अछाममा भवनलगायत भौतिक संरचना जीर्ण हुँदा स्वास्थ्य सेवामा असर पुगेको छ ।१५ शय्याको मात्रै स्वीकृति रहेको अस्पताल बिरामीको चाप र जिल्ला अस्पतालले दिने सेवाको आधारमा ३५ शय्या बढी थपेर सञ्चालन भइरहेको छ । तर पर्याप्त ठाउँ नहुँदा अव्यवस्थित रूपमा शय्या राख्नुपर्ने बाध्यता रहेको अस्पताल व्यवस्थापन समिति अध्यक्ष शिव बोगटीले बताए । उनका अनुसार जस्ताले छाएको अस्पताल भवनको आपत्कालीन कक्षलगायत सबैजसो ठाउँमा पानी चुहिने समस्या छ ।सुदूरपश्चिमका ७ पहाडी जिल्लामध्ये भौतिक संरचना नभएको जिल्ला अस्पताल यो मात्रै हो । भौतिक संरचना बनाउन सरकारसँग पटकपटक आग्रह गर्दा पनि अहिलेसम्म प्राथमिकतामा परेको छैन, उनले भने, ओपीडीमा डाक्टरले बसेर जाँच गर्ने ठाउँसमेत अभाव छ । अपरेसन थिएटरमा पानी चुहिने समस्या छ ।अस्पतालमा अन्य मर्मत कार्य भए पनि हालसम्म जस्तापाता फेर्न नसकिएको उनले बताए । प्रसूति वार्ड, सुरक्षित गर्भपतन गराउने वार्ड, इमर्जेन्सी वार्ड र ओपीडी कक्षमा पानी परेको दिन चुहिएर पस्नै सकिँदैन, उनले भने, एक महिनामुनिको बच्चा राख्ने वार्ड पनि जोखिममा छ । यी समस्याबारे सम्बन्धित निकायलाई जानकारी गराए पनि काम अघि बढ्न नसकेको बोगटीको भनाइ छ ।अस्पतालका लागि आर्थिक वर्ष २०७९८० मा सहरी विकास तथा भवन निर्माण विभागले ५० शय्याको भवन बनाउन ठेक्का प्रक्रिया थालेको थियो । विभागअन्तर्गत सघन सहरी तथा भवन निर्माण आयोजनाको डोटीस्थित कार्यालयले भवन बनाउन ४९ करोड विनियोजन गरेको थियो । तर बजेटको स्रोत सुनिश्चित नभएको कारण देखाएर काम अगाडि नबढाएको बोगटीले बताए ।स्रोत सुनिश्चितताको सहमति नलिएर अगाडि बढेका ठेक्कालाई नेपाल सरकारकै निर्णयअनुसार रद्द गरिएको र सोहीअन्तर्गत जिल्ला अस्पताल अछामको ठेक्का पनि रद्द भइसकेको सघन सहरी तथा भवन निर्माण आयोजना डोटीका कार्यालय प्रमुख रामआशिष दासले बताए । जिल्ला अस्पतालको पुरानो ठेक्का तिहार अगाडि नै रद्द भइसकेको छ । अब बहुवर्षीय स्वीकृत भएर आयो भने मात्रै ठेक्का प्रक्रियामा जान्छ, उनले भने ।"
"आधारभूत अस्पताल भवन बन्यो, प्रयोगमा आएन","(सल्यान) सल्यानको कुमाख गाउँपालिकाको सेराडाँडामा सञ्चालित पाँच शय्याको आधारभूत अस्पतालको भवन बनेको चार महिना बितिसक्दा पनि प्रयोगमा आउन सकेको छैन । निर्माणको जिम्मा पाएको मार्क जेभी प्रालिबाट पेटीमा काम गरेका स्थानीय रिमप्रसाद शर्माले काम सकिएपछि पनि आफूले रकम नपाएको भन्दै पालिकाको न्यायिक समितिमा उजुरी दिएपछि भवन हस्तान्तरण रोकिएको हो ।अस्पतालको पुरानो भवन जीर्ण र साँघुरो भएपछि पालिकाले २०७७ मा ३ करोड बजेट विनियोजन गरेर भवन निर्माण गरेको थियो । २०८० असार अगाडि नै भवन निर्माण सकिएको थियो । पालिकाले योजना सकिएपछि भुक्तानी कम्पनीको नाममा दिएको थियो । पालिकाबाट मुख्य ठेकेदार निर्मल रिजालले पैसा पाएका थिए । तर उनीबाट पेटीमा काम गरेका ठेकेदार शर्माले पैसा नपाएको भन्दै पालिकामा उजुरी दिएका हुन् । आफूले करिब ७० लाख रुपैयाँ पाउन बाँकी रहेको शर्माले बताए ।भवन हस्तान्तरण रोकिएपछि स्वास्थ्यकर्मी पुरानै भवनका साँघुरो कोठाबाट सेवा दिन बाध्य भएको अस्पतालका इन्चार्ज स्वास्थ्यकर्मी दलवीर कुमाईले बताए । नयाँ भवन निर्माण गर्दा जमिन अग्लो हुँदा वर्षात भएमा पानीसमेत कोठामा पस्ने गरेको उनले जानकारी दिए । उनका अनुसार पालिकाले ५० लाखमा निर्माण गरेको पुरानो भवनमा पर्याप्त कोठा छैनन् । भएका कोठा साँघुरा छन् । औषधिलगायत सामग्री एकै ठाउँमा थुपारेर राख्नुपर्ने अवस्था छ । आधारभूत अस्पतालले ल्याब, प्रसूति, इमर्जेन्सीलगायत सेवा दिँदै आए पनि पर्याप्त उपकरण अभावमा जटिल अवस्थाका बिरामीलाई जिल्ला अस्पताल सल्यान र मिसन अस्पताल चौरजहारी पठाउनुपरेको कुमाईले जानकारी दिए । पालिकाका स्वास्थ्य शाखा प्रमुख मानसिं ओलीले नयाँ भवनबाट सेवा दिन नसक्दा अस्पताललाई आवश्यक सामग्रीसमेत पालिकाले खरिद गर्न नसकेको बताए ।"
गुर्खाजको 'आइकोनिक प्लेयर' मा क्रिस,"(काठमाडौं)क्रिस कार्कीले काठमान्डु गुर्खाजबाट मंसिर १५ देखि हुने सिद्धार्थ बैंक नेपाल प्रिमियर लिग (एनपीएल) क्रिकेट खेल्ने भएका छन् । शनिबार वानडे क्रिकेट एकेडेमी काँडाघारीमा भएको अन्तिम छनोटबाट लोकल आइकोनिक प्लेयर को रूपमा क्रिसले स्थान पक्का गरेका हुन् ।काठमान्डु गुर्खाजले क्रिकेट एक्सिलेन्स सेन्टर (सीईसी) बालुवाटार, सीईसी भक्तपुर र द ग्रेट हिमालय क्रिकेट एकेडेमी ललितपुरमा यसअघि तीन दिन प्रारम्भिक चरणको छनोट गरेको थियो । त्यसका लागि झन्डै ५ सय खेलाडीले नाम दर्ता गरेका थिए । शनिबार अन्तिम छनोटमा ३२ खेलाडी प्रतिस्पर्धामा थिए ।त्यसमध्ये उत्कृष्ट खेलाडी बन्दै क्रिस काठमान्डु गोर्खाजको टोलीमा समेटिएका हुन् । एनपीएलको नियमअनुसार हरेक टोलीले आफ्नो प्रदेशअन्तर्गतबाट एक खेलाडी लिनुपर्ने प्रावधान थियो । सोहीअनुरुप क्रिस काठमान्डु गुर्खाजको टोलीमा छनोट भएका हुन् । काठमाडौंबाट ९, ललितपुरबाट १९ र भक्तपुरबाट ४ खेलाडी अन्तिम छनोटमा परेका थिए ।क्रिसले सन् २०१८ मा नेपालबाट एसीसी यू१६ खेलिसकेका छन् । त्यतिबेला वसन्त शाही नेपाली यू१६ का प्रशिक्षक थिए । वसन्त सरले पहिलादेखि नै मेरो खेल हेरिरहनुभएकाले पनि मलाई सजिलो भयो, क्रिसले काठमान्डु गुर्खाजमा छनोट भएपछि भने । आइकोनिक प्लेयर भएवापत क्रिसले एक लाख रुपैयाँ पाउनेछन् ।ट्यालेन्ट हन्टबाट काठमान्डु गुर्खाजले विपिन न्यौपाने, असिम श्रेष्ठ, अथर्व पौडेल, शार्दूल भट्ट, राजेन्द्र बम र कमल गुप्ता गरी अरू ६ खेलाडी पनि लिएको छ । काठमान्डु गुर्खाजका प्रमुख प्रशिक्षक वसन्त शाहीका अनुसार क्रिसबाहेक ६ खेलाडीले पनि टोलीसँगै बसेर प्रशिक्षण गर्नेछन् । उनीहरूलाई प्रात्साहनस्वरुप जनही २५ हजार उपलब्ध गराइने छ । काठमान्डु गुर्खाजको मार्की खेलाडीमा करण केसी छन् । त्यसबाहेक टोलीले अक्सनबाट शाहब आलम, भीम सार्की, रशिद खान, शंकर राना, कृष्ण कार्की, दीपेश कँडेल, सुमित महर्जन, राजु रिजाल, विवेक केसी र प्रतीक श्रेष्ठलाई लिएको थियो । काठमाडौं स्पोर्ट्स डेभलपमेन्ट भेन्चर्सको स्वामित्वमा रहेको काठमान्डु गुर्खाजले विदेशी खेलाडीको रूपमा नेदरल्यान्ड्सका ओपनर माइकल लेभिट, नामिबियाका कप्तान मर्वी जेर्राड इरसमस तथा इंग्लिस क्रिकेटरद्वय स्टेफन इस्किनाजी र ड्यान डौथवेटलाई अनुबन्ध गरिसकेको छ ।"
अफगानिस्तानविरुद्ध नेपालको जित,"(ताजकिस्तान)नेपालले फिफा विन्डोअन्तर्गत खेलिएको त्रिदेशीय अन्तर्राष्ट्रिय मैत्रीपूर्ण फुटबलमा शनिबार अफगानिस्तानलाई २० गोलले पराजित गरेको छ । पहिलो हाफमा बराबरी टुंगिएको थियो । दोस्रो हाफको एक मिनेट नबित्दै जिलेस्पीजंग कार्कीले गोल गरेर नेपाललाई अग्रता दिलाएका थिए । दोस्रो गोल ७८ औं मिनेटमा रोहित चन्दले गरेका थिए । अफगानी टिमले सुरुदेखि नै नेपाललाई दबाबमा राखेको थियो । नेपालले कमै अवसर पाएको थियो । तर पाएका दुई अवसरलाई सदुपयोग गरेको हो । अफगानी टिमले थुप्रै अवसर पाए पनि त्यसलाई नेपाली खेलाडीले विपल पारेका थिए । अफगानी टिममाथि वर्चस्व राख्दै आएको नेपालले डुसान्बेस्थित सेन्टर स्टेडियममा भएको मैत्रीपूर्ण खेलमा पनि निरन्तरता दिन सफल भएको छ । अफगानी राष्ट्रिय टिमसँग नेपालले ११ वर्षपछि खेलेको हो । सन् २०१३ मा काठमाडौंमा भएको साफ च्याम्पियनसिपमा नेपाल र अफगानिस्तानबीच प्रतिस्पर्धा भएको थियो । खेलमा अफगानिस्तानले नेपाललाई १० ले पराजित गरेको थियो । सन् २००६ यता यी दुई टिमबीच ६ खेल भएको छ । त्यसमा नेपालले ३ र अफगानिस्तानले २ खेल जितेको थियो । एक खेल बराबरी टुंगिएको थियो । अफगानी टिम फिफा वरीयतामा नेपालभन्दा २५ स्थानमाथि छ । नेपालका मुख्य प्रशिक्षक नवीन न्यौपानेले फिफा वरीयतामा आफूभन्दा माथिको अफगाटी टिमविरुद्ध सुझबुझका साथ खेलेकाले जित निकाल्न सफल भएका बताए । उनले भने, अफगानसँग उत्कृष्ट प्रदर्शन गर्दै विरासत कायम राखेर सकारात्मक नतिजा निकाल्न चाहन्थ्यौं । त्यसमा सफल भएका छौं । यसअघि बुधबार घरेलु टोली ताजकिस्तानसँगको खेल नेपालले ४० ले गुमाएको थियो ।"
इटहरीमा प्रदेशस्तरीय तेक्वान्दो हुने,सुनसरी (कास) इटहरीमा प्रदेशस्तरीय खुला तेक्वान्दो प्रतियोगिता हुने भएको छ । चन्द्रमा तेक्वान्दो डोजाङको आयोजनामा मंसिर २१ र २२ मा हुने प्रतियोगितामा कोशी प्रदेशका १४ जिल्लाका ५ सय बढी खेलाडीले भाग लिने शनिबार पत्रकार सम्मेलनमा जानकारी गराइयो । इटहरी रंगशालाको कभर्डहलमा हुने प्रतियोगिता विभिन्न उमेर समूहमा जुनियर र सिनियर विधामा हुने आयोजकका अध्यक्ष कुमार गुरुङले बताए । कोशी प्रदेशमा रहेका विभिन्न ५० भन्दा बढी डोजाङका खेलाडीले भाग लिने छन् । प्रतियोगिता आयोजनाले दसौ राष्ट्रिय खेलकुदको खेलाडी छनोटलाई सहयोग पुग्ने अपेक्षा छ । प्रतियोगिताका उत्कृष्ट खेलाडीलाई नगदसहित सम्मान गरिनेछ । विगतका वर्षमा नगरस्तरीय प्रतियोगिता आयोजना गर्दै आएको डोजाङले यसपालिदेखि प्रदेशस्तरीय प्रतियोगिता गर्न लागेको अध्यक्ष गुरुङले बताए । तेक्वान्दोका राष्ट्रिय तथा अन्तराष्ट्रिय खेलाडी उत्पादन गरिसकेको इटहरीमा प्रदेशस्तरीय प्रतियोगिता आयोजना गर्दा स्थानीय सरकारबाट सहयोग नपाएको गुरुङको गुनासो थियो । इटहरीकै राष्ट्रिय खेलाडी सुशीला राई गत साता काजकिस्तानमा सम्पन्न परीक्षामा उत्तीर्ण भई पुम्से विधामा निर्णायक बन्न सफल भएकी छन् । विद्या राईले पनि ग्यारोगी अर्थात फाइटिङ विधामा अन्तराष्ट्रिय रेफ्रीको मान्यता पाएको कोशी प्रदेश तेक्वान्दो संघका उपाध्यक्ष शिवराज दाहालले जानकारी गराए ।
राजवीर र शिभाली विजेता,"काठमाडौं (कास) राजवीर प्रधान र शिभाली गुरुङ खुला जेटीआई जुनियर टेनिस प्रतियोगिताको यू१६ सिंगल्समा विजेता भएका छन् । सातदोबाटोस्थित टेनिस कोर्टमा भएको ब्वाइज फाइनलमा राजवीरले वृजेश अर्याललाई ६२, ६० को सोझो सेटमा हराए । गर्ल्सको फाइनलमा शिभालीले स्वस्तिका विष्टलाई ६२, ६७, ७६ ले हराइन् । शिभालीले दोहोरो स्वर्ण जितिन् । उनी यू१४ मा पहिलो भइन् । उनले यस इभेन्टको फाइनलमा स्वस्तिकालाई नै हराएकी थिइन् । यू१४ ब्वाइज सिंगल्समा वृजेश शीर्षस्थानमा रहे ।होटल मिस्टिक माउन्टेनको मुख्य प्रायोजनमा भएको प्रतियोगितामा १२ इभेन्टमा प्रतिस्पर्धा भएको थियो । यू८ सिंगल्स ब्वाइजमा कायान चालिसे र गर्ल्समा आमइरा गुप्ता विजेता भए । दोहोरो स्वर्ण जितेका कायान यू९ ब्वाइज सिंगल्समा पहिलो भए । गर्ल्समा निम्ति कुँवर विजेता बनिन् ।यू१० सिंगल्सको ब्वाइजमा सभ्यजंग कार्की र गर्ल्समा सारा पन्त तथा यू१२ सिंगल्सको ब्वाइजमा विश्वविशेष डल्लाकोटी र गर्ल्समा आयुषा जीसी च्याम्पियन भए । हरेक इभेन्टका शीर्ष दुई स्थानका विजेता खेलाडीलाई पुरस्कार प्रदान गरिएको थियो । १ लाख ११ हजार रुपैयाँ नगद पुरस्कार प्रदान गरियो ।"
नेपालले डेभिस कप टेनिस खेल्ने,"काठमाडौं (कास) नेपालले बहराइनको मानामामा हुने डेभिस कप टेनिस प्रतियोगिता (एसियाओसियाना क्षेत्र) मा भाग लिने भएको छ ।नोभेम्बर १८ देखि २३ सम्म हुने प्रतियोगितामा नेपालले टिम स्पर्धामा भाग लिने छ । नेपाली खेलाडी अभिषेक बाँस्तोला, प्रदीप खड्का, प्रणव खनाल, प्रणव मानन्धर र रितिक रानाले भाग लिनेछ । टेनिसको ठूलो प्रतियोगिताको रूपमा रहेको नेपालले दोस्रोपल्ट भाग लिन लागेको हो । पहिलोपल्ट भाग लिँदा अभिषेक, प्रदीप र रितिक पनि थिए । अभिषेकले तीनै एकल खेल जितेका थिए । उनले कतार र माल्दिभ्सका खेलाडीलाई हराएका थिए । टोलीका प्रशिक्षकमा शरद् लामा र व्यवस्थापकमा रूपन्देही जिल्ला टेनिस संघका अध्यक्ष गोपालप्रसाद ज्ञवाली छन् । प्रतियोगितामा १५ राष्ट्रको सहभागिता रहने टेनिस संघले जनाएको छ । नेपालसहित आयोजक बहराइन, बंगलादेश, भुटान, ब्रुनाई, लाओस, ग्वाम, मकाउ, माल्दिभ्स, मंगोलिया, नर्दन मारियाना आइल्यान्ड, फिलिपिन्स, ताजकिस्तान, तुर्कमेनिस्तान र यमन रहेका छन् । टिम स्पर्धामा २ सिंगल्स र १ डबल्स खेल हुनेछ ।नेपाली टोलीलाई नेपाल टेनिस संघकी अध्यक्ष ज्योति राणालगायतका पदाधिकारीले शनिबार सातदोबाटोस्थित टेनिस कम्प्लेक्समा बिदाइ गरे ।"
जितसहित उरुग्वे दोस्रोमा,मोन्टेभिडियो (एपी) दक्षिण अमेरिकी विश्वकप छनोटमा शनिबार उरुग्वेले कोलम्बियामाथि ३२ को महत्त्वपूर्ण जित निकालेको छ । जितसँगै उरुग्वे कोलम्बियालाई उछिंदै अंक तालिकाको दोस्रो स्थानमा पुगेको छ ।उरुग्वेको जित भने नाटकीय रह्यो । टोलीका लागि म्यानुयल उगारेटेले दोस्रो हाफको इन्ज्युरी समयको ११ औं मिनेटमा निर्णायक गोल गरे । यसअगाडि इन्ज्युरी समयकै छैटौं मिनेटमा आन्द्रेस गोमेजले कोलम्बियाबाट गोल गर्दै खेल बराबरीमा ल्याएका थिए ।खेलमा अग्रता पनि कोलम्बियाले नै लिएको हो । हुँवा फर्नान्डो क्विन्टेरोले ३१ औं मिनेटमा पहिलो गोल गरे । त्यसपछि ५७ औं मिनेटमा डाभिन्सन सान्चेजले आत्मघाती गोल गरे । त्यसपछि उरुग्वेको खेलमा फर्कने क्रम सुरु भएको थियो । टोलीका लागि रोड्रिगो एगुरेले ६० औं मिनेटमा गोल गरे । यो नतिजापछि उरुग्वे र कोलम्बियाको समान १९ अंक भएको छ । उरुग्वे गोल अन्तरले अगाडि छ । अर्जेन्टिना भने २२ अंकमा शीर्षमा छ । ब्राजिल १७ अंकमा चौथो स्थानमा छ ।रोनाल्डोको दुई गोलक्रिस्टियानो रोनाल्डोको दुई गोलमा पोर्चुगलले पोल्यान्डलाई ५१ ले हराएको छ । जितसागै पोर्चुगल नेसन्स लिगको क्वाटरफाइनल पुगेको छ । खेलको सबै ६ गोल दोस्रो हाफमा भएको हो । पोर्चुगलले उत्कृष्ट आक्रमण प्रदर्शन गरेको थियो । रोनाल्डोले ७२ औं मिनेटमा पेनाल्टीबाट गोल गरेपछि ८७ औं मिनेटमा दोस्रो थपे । उनले उत्कृष्ट बाइसाइकल किक को मदतमा दोस्रो गोल गरेका हुन् ।नेसन्स लिगमा रोनाल्डो लयमा फर्केका छन् । ५ गोल गरिसकेका छन् । यो नतिजाले पोर्चुगल लिग ए ग्रुपवानको शीर्षमा रहने निश्चित भएको छ ।समूहको अर्को खेलमा स्कटल्यान्डले क्रोएसियालाई १० ले हरायो ।लिगए ग्रुप४ मा युरोपेली च्याम्पियन्स स्पेनले डेनमार्कलाई २१ ले हरायो भने स्विट्जरल्यान्ड र सर्बियाले ११ को बराबरी खेले । स्पेन यसअघि नै यस समूहबाट क्वाटरफाइनल पुगिसकेको छ ।
'उपाधि जितेर कर्णाली आउँछौं',"सुर्खेत (कास) कर्णाली याक्सका मुख्य प्रशिक्षक ज्ञानेन्द्र मल्लले नेपाल प्रिमियम लिग (एनपीएल) को उपाधि जितेर कर्णाली परिक्रमा गर्न आउने लक्ष्य रहेको बताएका छन् ।हामीले एनपीएल उपाधि जित्ने गरेर तयारी गरिरहेका छौं । अहिले हामीसँग कर्णालीका दीपेन्द्र रावत, अर्जुन घर्ती र युनिशविक्रम सिंह टोली छन्, उनले भने, ट्यालेन्ट हन्टमार्फत थप एक खेलाडी समावेश गर्नेछौं । टोली ट्यालेन्ट हन्टबाट खेलाडी छनोट गर्न सुर्खेतमा रहेको छ । कर्णाली याक्सको मार्की खेलाडी सोमपाल कामी छन् । सोमपालले भारतीय खेलाडी शिखर धवन कर्णाली याक्समा खेल्ने विषयले टिमको चर्चा राष्ट्रिय तथा अन्तर्राष्ट्रिय स्तरमा भइरहेको बताए । कर्णाली टिममा गुलसन झा, देव खनाल, रित गौतम, नन्दन यादव, मौसम ढकाललगायतका राष्ट्रिय खेलाडी रहेकाले टिम बलियो रहेको प्रशिक्षक मल्लको भनाइ छ ।कर्णाली टिमको नभई समग्र कर्णालीको प्रचारप्रसार, क्रिकेट प्रतियोगिताहरू आयोजना गर्नेछौं, उनले भने, कर्णाली याक्समात्र नभएर अन्य प्रतियोगितामा कर्णालीका खेलाडीहरू समावेश गर्ने लक्ष्य राखेका छौं । खेलले स्थानलाई दुर्गम र सुगम नमान्ने बताउँदै मल्लले भने, प्रतिभा भएमा राष्ट्रिय तथा अन्तर्राष्ट्रियस्तरमा आफ्नो पहिचान बनाउन गाह्रो हुँदैन ।"
रुपेशलाई उपाधि,"काठमाडौं (कास) नेपालका फिडे मास्टर रुपेश जैसवालले दुई दिने वडा कप खुला र्यापिड रेटिङ बुद्धिचाल प्रतियोगिता जितेका छन् । भारत र नेपालका शीर्ष खेलाडीबीच भएको स्पर्धामा रुपेश ९ चरणको खेलबाट ८ अंक जोडेर विजेता भए । पूर्व नेपाल च्याम्पियन रुपेशले आठौं चरणमा भारतका विनायक सिंह यादवमाथि जित दर्ता गरे ।रुपेशले २५ हजारसहित उपाधि जिते । विनायक सिंह ७५ अंक प्रोग्रेसिभ प्वाइन्टका आधारमा दोस्रो भए । उनले १५ हजार पाए । समान ७५ अंक बनाएर कट वान प्रोग्रेसिभ प्वाइन्टका आधारमा पुरुषोत्तम सिलवाल तेस्रो भए । उनल १० हजार पाए । चौथोदेखि १० औं स्थानसम्म क्षितिज भण्डारी, कमल श्रेष्ठ, सुरोज महर्जन, सजिन महर्जन, राजेन्द्र वज्राचार्य, राजेन्द्रप्रसाद श्रेष्ठ र सन्देश श्रेष्ठ विजयी भए । महिलातर्फ शान्ति धिमाल, अश्विना आचार्य र सोनी डंगोल शीर्ष तीन स्थानमा विजयी भए । ललितपुरतर्फ सानुभाइ महर्जन पहिलो र बद्रीलाल नेपाली दोस्रो, महालक्ष्मीतर्फ अशोकमोहन श्रेष्ठ पहिलो र राजन पुरी दोस्रो, भेट्रानमा नवीन तण्डुकार पहिलो र पूर्णराज खड्का दोस्रो भए ।"
जिग्मे र मनतालाई स्वर्ण,"काठमाडौं (कास) नेपालका जिग्मे थिङ तामाङले प्रथम अन्तर्राष्ट्रिय वज्र मार्सल आर्ट्स प्रतियोगितामा स्वर्ण पदक जितेका छन् । त्रिपुरेश्वरस्थित राखेप कभर्डहलमा भएको पुरुष ४८ केजीमुनि फाइनलमा जिग्मेले नेपालकै विज्ञान तोलुङेलाई पराजित गरेका थिए । नेपाल क्योकुसिन कराते डो संघ वज्रको आयोजनामा भएको प्रतियोगितामा महिला ४१ केजीमुनि नेपालकी मनता राई विजेता भइन् । उनले फाइनलमा शिवानी आलेमगरलाई हराइन् । पुरुष ६२ केजीमुनि सुजिन गुरुङ र मनीष कार्की फाइनल पुगेका । महिला ५५ केजीमुनि सपना आले, ५६ केजीमुनि शान्ति थापामगर र बविता कार्की तथा ७१ केजीमुनि सपना ऐडी फाइनल पुगेका छन् । आयोजक संघका अध्यक्ष जगतप्रसाद गौचनले प्रतियोगितामा नेपालका ३६ र भारतका ५ खेलाडीको सहभागिता रहेको जनाएका छन् । स्पर्धा आइतबारसम्म चल्नेछ ।"
आत्मारामलाई गल्फ उपाधि,काठमाडौं (कास) गल्फर आत्माराम सिम्खडाले शनिबार गोकर्ण गल्फ क्लबमा भएको लक्ष्मी सनराइज बैंक आमन्त्रण गल्फ प्रतियोगिताको उपाधि जितेका छन् । सात ह्यान्डिक्यापमा खेल्दै उनले ४३ स्टेबलफोर्ड अंक बटुलेका थिए । उनले मोस्ट बर्डिजको अवार्ड पनि जिते । उनले काउन्टब्याकमा ५ बर्डी गरेका थिए । आशिषलाल श्रेष्ठ ४२ अंक जोडेर उपविजेता बने । टासी छिरिङले ३८ अंक जोड्दै बेस्ट ग्रस जिते । सिनियर गल्फरतर्फ तुलसी भट्टले ४० अंकसहित उपाधि जितेका थिए भने । महिलातर्फ तारा कार्की चित्रकार ३५ अंकसहित विजयी भइन् । सुमित्रा खड्का ३० अंकसहित महिलातर्फ दोस्रो भइन् । नोर्बुछिरिङ शेर्पाले लङ्गेस्ट ड्राइभको अवार्ड जिते भने अनिलकुमार सिन्हाले क्लोजेस्ट टु द पिन अवार्ड जिते । १ सय ७ गल्फरले भाग लिएकामा ८ महिला गल्फरको सहभागिता थियो । विजेतालाई लक्ष्मी सनराइज बैंकका अध्यक्ष रमन नेपाललगायतले पुरस्कृत गरे ।
पदक विजेता सम्मानित,"काठमाडौं (कास) काठमाडौं जिल्ला शारीरिक सुगठन तथा फिटनेस संघले माल्दिभ्समा भएको १५ औं विश्व बडीबिल्डिङ एन्ड फिजिक स्पोर्ट्स च्याम्पियनसिपका पदक विजेता नेपाली खेलाडीलाई सम्मान गरेको छ । प्रतियोगितामा नेपालले ४ रजत जितेको थियो । रुजेश शाही, प्रज्ज्वलमान शाक्य, रजनी श्रेष्ठ र सनम मुलगुठीले रजत जितेका हुन् । रुजेशलाई ३१ हजारसहित प्रशंसापत्रबाट सम्मान गरियो । अरू विजेता र सहभागी खेलाडी ललित धिमाल र रञ्जित आचार्यलाई प्रशंसापत्र प्रदान गरियो ।"
टीआईए कप बास्केटबल,"काठमाडौं (कास) १६ औं संस्करणको टीआईए अन्तर विद्यालय बास्केटबल प्रतियोगिताको क्वाटरफाइनल पुग्ने टोली तय भएको छ । ब्वाइजतर्फ टीआईए ए र सेब, निम्स र एचएचसीए, ज्ञान निकेतन र ज्ञानोदय तथा भ्याली पब्लिक र ग्रीनल्यान्डले प्रतिस्पर्धा गर्नेछन् । गर्ल्सतर्फ भ्याली पब्लिक र डाफोडिल, निम्स र हिमरश्मि, दीक्षालय र निस्ट, भक्तपुर तथा एनसीसीएस र ग्रीनल्यान्डले सेमिफाइनल पुग्न प्रतिस्पर्धा गर्नेछन् । शनिबार समूह चरणमा सेब विजयी भयो । ब्वाइजतर्फ सेबले बीएनएलाई ३८१९ स्कोरले हरायो । खेलमा पाल्तेन तामाङले १० स्कोर गरे । ग्रीनल्यान्डले गेटवेलाई ७२५२ ले हराउँदा प्रवीण गुरुङले २५ स्कोर गरे ।"
