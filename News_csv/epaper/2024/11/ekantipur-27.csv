शीर्षक,विवरण
८० लाख बुझाएर अमेरिका पुगेका युवासहित दुई नेपालीले दुर्घटनामा गुमाए ज्यान,"(रुकुम पूर्व) र (बर्दिया)अमेरिकाको भर्जिनियास्थित च्यान्टिलीमा भएको कार दुर्घटनामा दुई नेपाली युवाको ज्यान गएको छ । कमाउनका लागि ११ महिनाअघि अवैध बाटो हुँदै अमेरिका पुगेका रुकुम पूर्व आठबिसकोट नगरपालिका७ औली गाउँका सुरेश केसी र पढाइका लागि छात्रवृत्ति पाएर अमेरिका पुगेका बर्दिया मधुवनका २२ वर्षीय विवेक सुवेदीको ज्यान गएको हो । उनीहरूसँगै कारमा सवार अर्का एक युवक घाइते छन् । उनको भने पहिचान खुलिसकेको छैन । कार चालक विजय तामाङलाई भने सामान्य चोट मात्र लागेको त्यहाँको प्रहरीले बताएको छ ।स्थानीय समयअनुसार बिहीबार राति १२ः३० बजे भएको कार दुर्घटनापछि प्रहरीले ३० वर्षीय चालक तामाङलाई हिरासतमा लिएको छ । न्युयोर्कबाट प्रकाशित हुने नेप्योर्क अनलाइनका अनुसार प्रहरीले विजयलाई मद्यपान गरी सवारी चलाउँदा दुई जनाको ज्यान गएको अभियोगमा हिरासतमा लिएर मुद्दा प्रक्रिया अगाडि बढाएको छ ।दुर्घटनामा मृत्यु भएको खबर प्राप्त भएसँगै सुरेश र विवेकको परिवार शोकमा डुबेको छ । अवैध बाटो हुँदै अमेरिका पुगेका आठबिसकोट नगरपालिका७ औली गाउँका सुरेशको घरमा भेला भएका आफन्तजन बोल्न सकिरहेका छैनन् । अमेरिका जान भनेर २०७९ फागुन १८ मा घरबाट हिँडेका सुरेश २०८० पुस २० मा पुगेका थिए । बुबा हरिबहादुर खत्रीका अनुसार त्यहाँ पुगेर सुरेश रेस्टुरेन्टमा काम गर्थे । सधैंझैं कामबाट डेरामा फर्कने बेला कार दुर्घटना हुँदा सुरेशसहित बर्दिया मधुवनका २२ वर्षीय विवेक सुवेदीको ज्यान गएको जानकारी उनले पाएका थिए ।उता, बर्दियामा विवेकको मृत्युको खबर पाउनासाथ मूर्छित आमा कुसुम सुवेदी अझै पूर्ण रूपमा होसमा आउन सकेकी छैनन् । बर्दिया मधुवनको कुसुम्बा बजारमा सामान्य पान पसल सञ्चालन गरेका यमप्रसादले उच्च शिक्षाका लागि एक्ला छोरा विवेकलाई अमेरिका पठाएका थिए । गेरुवा गाउँपालिका मनाउस्थित घरमा ०५७ कात्तिक १७ मा अढाई वर्षीया छोरी रेवतीको घरनजिकै कुलोमा डुबेर मृत्यु भएको घटनापछि बसाइँ सरेका सुवेदी परिवार हाल मधुवन नगरपालिका८ गाउँ नम्बर १ मा बसोबास गर्दै आएको छ । रुकुमका सुरेश करिब ८० लाख रुपैयाँ दलाललाई बुझाएर तल्लो बाटो (विभिन्न देश हुँदै स्थल र जलमार्गबाट) अमेरिका पुगेका थिए । यसबीच उनले ११ महिनामा करिब १४ लाख रुपैयाँ घरमा पठाएको बाबु हरिबहादुरले बताए । ३ देखि ५ प्रतिशत ब्याजमा ऋण काढेर छोरालाई अमेरिका पठाएँ, कमाइरहेकै थियो, एक दिन ऋण तिरेर सकिएला र फेरि बचत होला भन्ने सोचेका थियौं, भक्कानिँदै उनले भने, घटना हुनु दुई दिनअघि छोरासँग कुरा भएको थियो, त्यही नै अन्तिम सम्पर्क भयो । पछिल्लोपल्ट कुरा हुँदा छोराले केही दिनमा तलब आउँछ अनि पठाउँछु भनेको सुरेशकी आमा रामकुमारी खत्रीले सुनाइन् । ८० लाख ऋणको ब्याजसहित तिर्नुपर्ने रकम करोड नाघेको छ, अहिलेसम्म थोरै मात्र तिरेका छौं, छोराको मृत्युको खबर पाएदेखि मुखमा अन्नपानी नहालेकी उनले रुँदै भनिन्, लाख पनि मुस्किलले देखेका हाम्रा थाप्लामा करोडको ऋण आइलाग्यो । कमाउने मान्छेसमेत गुमायौं । सुरेशको परिवारमा आमा, बुबा, तीन बहिनी र ३ वर्षका एक भाइ छन् । अमेरिकामा रहेका सुरेशका साथी सरेश गौतमले त्यहाँको प्रहरीले घटनाबारे छानबिन गरिरहेको जानकारी गराउँदै अहिलेसम्म शव अस्पतालमै रहेको बताए । शुक्रबारसम्म अन्त्येष्टिका लागि शव दिने भनिएको छ, त्यसपछि हामी दाहसंस्कार गर्ने प्रक्रियामा लाग्छौं, उनले भने ।सुरेशका फुपाजु तप्तबहादुर बटालाले उता दाहसंस्कारको काम अघि बढेपछि यता कुशको शव बनाएर विधिपूर्वक अन्त्येष्टि गर्ने सल्लाह भएको बताए । अकल्पनीय शोक र करोडको ऋणमा डुबेको पीडित परिवारलाई सहयोगको खाँचो रहेको छिमेकी दीपक केसीले बताए । एकदुई हजारले समस्या टर्ने देखिन्न, ठूलो मात्रामा सहयोगको खाँचो छ, उनले भने, देशविदेशमा रहेका साथीभाइ र आफन्तबाट सहयोग हुने अपेक्षा गरेका छौं ।केही वर्षयता रुकुमका विभिन्न गाउँबाट युवालाई मानव तस्करले अमेरिका पुर्याउने गरेका छन् । त्यहाँ पुगेपछि काम नपाउनेदेखि अपेक्षित कमाइ नभएर मानसिक तनाव व्यहोरेका र विभिन्न दुर्घटनामा परेर ज्यान गुमाउनेको संख्या बर्सेनि थपिँदै गएको छ । तर पनि अमेरिका जानेको संख्या दिननानुदिन बढिरहेको छ । आफ्नो टोलबाट मात्र १४ युवा अवैध बाटो भएर अमेरिका गएको केसीले बताए । एकपछि अर्को गर्दै अमेरिका जाने लहर चलेको छ, गएकामध्ये केहीले वर्षौंपछि ऋण तिर्न भ्याएका छन् । कमाइ गरेर घरपरिवारको सुख त धेरै परको कुरा भयो, अमेरिका भन्नु मात्रै रहेछ । छोराको दुर्घटनामा मृत्यु भएको खबर सुनेयता बर्दियामा कुसुम बेलाबेला अचेत छन् । बिहीबार छोराले फोनमा सञ्चै छु, खाना खान जाँदै छु भनेको थियो, बुबा यमप्रसादले भने, त्यसपछि कुरै हुन पाएन, त्यहीँ कुराकानी नै अन्तिम भयो । एक मात्र छोरा पनि गुमाएपछि सन्तानविहीन भएको पीडा सहन नसकेर यमप्रसाद र कुसुम भक्कानो छाडेर रोइरहन्छन् । विवेकको मृत्युले गाउँ शोकमग्न भएको आफन्त विष्णु गौतमले बताए । पढाइमा निकै जेहेन्दार विवेक छात्रवृत्ति पाएर गत वर्ष असोज ४ मा अमेरिका गएका थिए । त्यहाँस्थित वासिङ्टन युनिभर्सिटीमा कम्प्युटर साइन्स विषयमा स्नातकोत्तर प्रथम वर्षमा अध्ययन गरिरहेका थिए । छोराले फुर्सदको समयमा एउटा रेस्टुरेन्टमा काम गर्दै आएको बल्ल मात्र थाहा पाएँ, यमप्रसादले भने, पढाइ सकेर घर आउने कुरा हुन्थ्यो, अब सबै सपना चकनाचुर भयो । अन्तिम पटक छोराको मुख हेर्न पाए हुन्थ्यो । छोराको दाहसंस्कार गर्न अमेरिका जाने अवस्था नभएकाले सरकारले शव यहाँ ल्याउने व्यवस्था गरिदिए हुन्थ्यो । दुर्घटनाको खबर शुक्रबार राति थाहा पाए पनि त्यसबाहेक केही बुझ्न नसकेको उनले बताए । कारको पछाडि सिटमा बसेका छोरा विवेक र रुकुमका एक जनाको ज्यान गएको खबर पाएको छु । कारको अगाडि बसेका व्यक्ति सुरक्षित रहेको सुन्नमा आएको छ, उनले भने, आफू सम्हालिने कि श्रीमती सम्हाल्ने ? कि छोरालाई के कसो भएको हो बुझ्ने ? केही भेउ पाउन सकेको छैन । सुवेदीले छोरालाई अमेरिका पठाउन ३० लाख जति खर्च भएको बताए । अध्ययनमा निकै अब्बल विवेकले नेपालगन्जस्थित पब्लिक मार्डेन निजी आवासीय विद्यालयबाट कक्षा १२ सम्म पढेका थिए । उनी त्यहाँका सर्वोत्कृट विद्यार्थी भएका कारण उक्त विद्यालयले अध्ययनका लागि काठमाडौं जाने बेलामा १५ हजार पुरस्कारसमेत दिएको थियो । काठमाडौंमा स्नातक सकेर उनी अमेरिका गएका थिए । विवेकलाई गुमाउँदा गाउमा चार दिनदेखि सन्नाटा छाएको छ ।"
बीआरआई दस्ताबेजमा संशोधन गर्न कांग्रेसको प्रस्ताव,"(काठमाडौं) सत्तारूढ कांग्रेस र एमालेले बेल्ट एन्ड रोड इनिसिएटिभ (बीआरआई) कार्यान्वयन योजना सम्झौताका लागि चीनले पठाएको दस्ताबेजका विषयमा अझै साझा धारणा बनाउन सकेका छैनन् । चिनियाँ दस्ताबेज संशोधन गर्न दुवै दल तयार भए पनि त्यसमा समेटिनुपर्ने विषयमा मतैक्य बन्न सकेको छैन । बीआरआई फ्रेमवर्क भित्रका परियोजनाका लागि अनुदान मात्रै लिने सवालमा भने दुई दलको मत मिलेको छ । चीनले केही दिनअघि पठाएको करिब १० पृष्ठ लामो कार्यान्वयन योजना सम्झौतासम्बन्धी दस्ताबेजमा दोहोरो अर्थ लाग्ने वाक्य समावेश भएको, सुरक्षा र रणनीतिक साझेदारका छनक आउने विषय जोडिएको र कतिपय सवाल जसले जस्तो अर्थ र व्याख्या गरे पनि हुने खालको रहेको भन्दै कांग्रेसले संशोधन गर्नुपर्ने प्रस्ताव गरेको छ । कांग्रेसले लिखित रूपमै प्रधानमन्त्री केपी शर्मा ओलीलाई संशोधनका बुँदा पठाएको छ । कांग्रेसले राखेका चासो र सरोकारमा प्रधानमन्त्री ओलीले चिनियाँ प्रतिनिधिहरूसँग समानान्तर रूपमा छलफल गरिरहेको स्रोतले जनाएको छ । कांग्रेसका एक पदाधिकारीले पार्टीले राखेका सरोकारलाई चीनले मान्ने अवस्था रह्यो भने त्यसमा हस्ताक्षर गर्न आपत्ति नहुने बताए । सन् २०१७ मा बीआरआईमा एमओयू (समझदारीपत्र) मा हस्ताक्षर भएदेखि नै केही प्रगति भएको छैन । यस पटक प्रधानमन्त्रीको भ्रमणमा पनि केही हुन सकेन भने नेपाल बीआरआईबाट बाहिरिएको हो कि भन्ने सन्देश जान सक्छ भन्ने ध्येयले चीनले कार्यान्वयन योजनामा हस्ताक्षर होस् भन्ने चाहिरहेको छ, प्रधानमन्त्री ओली पनि चीनसँग सम्बन्ध नबिग्रियोस् भन्नका लागि कार्यान्वयन योजनामा सहमति गरौं भन्ने पक्षमा देखिनुभएको छ, ती पदाधिकारीले भने । बीआरआईको एमओयू मा हस्ताक्षर गर्दा अर्थमन्त्री रहेका कांग्रेस प्रवक्ता प्रकाशशरण महतले एमओयू मा उल्लेख गरिएका कनेक्टिभिटी, लगानी र प्राविधिक विषयमा सहकार्य गर्ने आधारलाई टेकेर अनुदान लिने विषयमा कांग्रेसको आपत्ति नभएको बताए । । दस्ताबेजमा दोहोरो अर्थ लाग्ने शब्द हुनु भएन, अलगअलग ढंगले व्याख्या गर्ने ठाउँ रहेन, एमओयूकै जगमा रहेर यीयी परियोजना बीआरआईको फ्रेमवर्कभित्र रहने र त्यसमा अनुदानमा हुने कुरा भयो भने कार्यान्वयन योजनामा हस्ताक्षर गर्दा कांग्रेसको आपत्ति हुँदैन, उनले भने, अहिलेसम्म हामीले उता (चीन) बाट आएका डकुमेन्टमा यीयी कुरा हुनुपर्छ भन्दै आएका छौं । एक, दुई दिनमै प्रधानमन्त्री र परराष्ट्रमन्त्रीलाई ठोस धारणा दिने योजना छ । त्यसपछि प्रतिक्रिया कस्तो हुन्छ अनि थाहा हुन्छ । परराष्ट्रमन्त्री आरजु राणा देउवा प्रधानमन्त्री ओलीको भ्रमण र एजेन्डाका विषयमा गृहकार्य गर्न बिहीबारै बेइजिङ जाने कार्यक्रम छ । त्यसअघि एजेन्डालाई अन्तिम रूप दिनुपर्ने हुन्छ । चीनले पठाएको दस्ताबेजमा साझा धारणा बनाउन सरकारले तीन सदस्यीय कार्यदल बनाएको थियो । कार्यदलमा एमालेबाट प्रधानमन्त्रीका राजनीतिक सल्लाहकार विष्णु रिमाल, आर्थिक सल्लाहकार युवराज खतिवडा र कांग्रेसबाट महामन्त्री गगन थापा छन् । प्राविधिक सहयोग लिएर कांग्रेसले प्रधानमन्त्री ओलीलाई पठाएको सुझावमा चीनका तर्फबाट प्रस्तावित मस्यौदामा यीयी विषय संशोधन हुनुपर्ने भनी बुँदागत रूपमा नै उल्लेख गरिएको छ । त्यसमा सुरक्षासम्बन्धी विषय जोडिएका रणनीतिक साझेदारी बुझिन सक्ने सबै विषय हटाउनुपर्ने भनिएको छ । बीआरआईका विषयमा साझा धारणा बनाएर जाने विषयमा सत्तारूढ दल प्रस्ट रहेको उल्लेख गर्दै कांग्रेस महामन्त्री थापाले यसै कारणले गठबन्धनमै तलमाथि नपर्ने बताए । प्रधानमन्त्रीले आफ्नो काम गर्दै हुनुहोला । मन्त्रालयले पनि आफ्नो काम गर्दै होला । पार्टीभित्र पनि छलफल गरिरहेका छौं, कार्यदलका सदस्यसमेत रहेका थापाले भने, कांग्रेस र एमालेबीच जे हुन्छ, त्यसमा साझा धारणा बनाएर जान्छौं । बीआरआई कार्यान्वयन योजनामा हस्ताक्षर गर्ने कि नगर्ने भन्नेमा कांग्रेसभित्रै पनि साझा मत छैन । एक थरी नेताहरू बीआरआई कार्यान्वयन योजनामा अहिलेसम्म एउटा मात्रै देशले हस्ताक्षर गरेको जनाउँदै नेपालले गर्न आवश्यक नभएको बताउँदै आएका छन् । अर्का थरी नेताले दुई छिमेकीसँगको सन्तुलित सम्बन्धका लागि देशको आवश्यकता र स्वार्थमा आधारित रहेर हस्ताक्षर गर्न सकिने तर्क गरिरहेका छन् । कांग्रेस सभापति शेरबहादुर देउवाले पार्टीभित्रै साझा मत बनाएर सरकारलाई सुझाव दिन मंगलबार बिहान पनि छलफल गरेका थिए । बुधबार पुनः शीर्ष नेताहरूको बैठक बोलाएका छन् । नेपाल र चीनबीच सन् २०१७ मा समझदारीपत्रमा दुई मुलुकबीचमा सहकार्य गर्न नमिल्ने कुरा केही पनि छैन । सबै कुरा त्यहीँबाट गर्न सकिन्छ । यसलाई कार्यान्वयन योजना सम्झौता गर्ने भनेर हल्ला गर्न खोजियो, कांग्रेसका अर्का एक नेताले भने, हामी बीआरआईमा छौं । चीनले हामीसँग गर्ने सम्पूर्ण काम बीआरआईअन्तर्गतकै हो । यो मान्न हामी तयार छौं । दुई पक्षबीचमा काम गर्न मिल्ने भएपछि अन्य कुरा किन आवश्यक पर्यो भन्ने पनि तर्क आइरहेको छ । नेपाल सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले पनि बीआरआईकै कारणले गठबन्धनमा कुनै असर नपर्ने बताए । बीआरआई परियोजनामा ऋण नलिने विषयमा कांग्रेससँग सहमति नै रहेको उनको भनाइ थियो । हामी अनुदान लिन तयार छौं तर ऋण कुनै पनि हालतमा लिँदैनौं, बीआरआई परियोजनालाई पनि सरकारले कुनै पनि हालतमा ऋणका रूपमा ग्रहण गर्दैन, मंगलबार काभ्रेमा आयोजित एक कार्यक्रममा उनले भने ।कांग्रेसले उठाएका मुख्य सवाल  बीआरआई फ्रेमवर्कभित्र यीयी परियोजना भनेर दस्ताबेजमा विभिन्न परियोजनाका नाम लेखिएका छन्, तिनको मात्रै नाम लेखेर दीर्घकालीन सम्झौता कसरी गर्न सकिन्छ ? प्रस्ट पारिनुपर्छ ।  कार्यान्वयन योजनाअन्तर्गत कुन परियोजना कसरी अघि बढ्ने, त्यसको समयसीमा के हुने, खरिदको व्यवस्था के हुने, कार्यान्वयन गर्ने निकाय कुन हुने र स्रोत कसरी जुटाइने भन्ने विषय प्रस्ट पारिनुपर्ने ।  परियोजना अनुदान र ऋण कुन मोडलमा सञ्चालन हुने भन्नेबारे प्रस्ट छैन, त्यसबारे स्पष्ट बोलिनुपर्छ ।  दस्ताबेजका ठाउाठाउामा एलायन्स र भिजन शब्द छन्, त्यसको अर्थ के हो ? प्रस्ट पारिनुपर्छ वा हटाइनुपर्छ, चीनले ग्लोबल सेक्युरिटी कोअपरेसनको कुरा राखेको छ, हामीले पनि त्यस्तै कुरा राख्नुपर्ने हो, होइन ?  नेपाल पक्षसाग सम्बन्धित र सरोकार नभएका सबै विषय दस्ताबेजबाट हटाउनुपर्छ  कार्यान्वयन योजनामा सम्झौता गरेपछि जुन परियोजनामा आर्थिक साझेदारी हुन्छ, त्यसमा छुट्टै सम्झौता गरिनुपर्ने हो कि होइन ? प्रस्ट हुनुपर्छ ।"
सामाजिक सुरक्षा कोषमा १८ लाख श्रमिक आबद्ध,"(काठमाडौं) रोजगारदाता र श्रमिकको सहमतिमा ल्याइएको योगदानमा आधारित सामाजिक सुरक्षा कोष कार्यान्वयनमा आएको ६ वर्ष बितिसक्दा १७ लाख ९४ हजार श्रमिक मात्र आबद्ध भएका छन् । त्यसमा सबैभन्दा ठूलो हिस्सा वैदेशिक रोजगारीमा जानेको छ । वैदेशिक रोजगारीमा जानेको कोषमा आबद्धता भए पनि नियमित योगदान छैन । सामाजिक सुरक्षा कोषका अनुसार आन्तरिक श्रम बजारमा योगदान गर्ने १९ हजार ७ सय ६७ रोजगारदाताले ५ लाख ४३ हजार श्रमिकलाई मात्रै कोषमा आबद्ध गराएका छन् । त्यस्तै वैदेशिक रोजगारमा जाने १२ लाख ५० हजार श्रमिक कोषमा आबद्ध भएका छन् । सामाजिक सुरक्षा कार्यक्रमअन्तर्गत योगदानबाट प्राप्त ७० अर्ब र त्यसको ब्याजसमेत गर्दा हाल कोषको खातामा करिब एक खर्ब रुपैयाँ छ । सरकारले वैदेशिक रोजगारमा जाने बेला श्रम स्वीकृति लिने बेला कोषमा आबद्ध हुनुपर्ने बाध्यकारी व्यवस्था गरेको छ । जसका कारण कोषमा आन्तरिक श्रम बजारमा काम गर्ने श्रमिकभन्दा वैदेशिक रोजगारीमा जानेको आबद्धता बढ्दै गएको हो । गैरआवासीय नेपाली संघका अध्यक्ष डा बद्री केसीका अनुसार सरकारले ठोस योजना र कार्यक्रम ल्याउन नसक्दा वैदेशिक रोजगारीमा रहेका र विदेशमा अनौपचारिक क्षेत्रमा रहेको ठूलो संख्या अझै पनि सामाजिक सुरक्षा कोषको दायराभन्दा बाहिर छ । सामाजिक सुरक्षा कोषको दायरामा ल्याउन सरकारले ठोस योजना र अभिमुखीकरण कार्यक्रम गर्नुभन्दा पनि औपचारिकता र विदेश जानुपूर्वको अनिवार्य प्रक्रियाका रूपमा मात्रै सञ्चालन गर्दा विदेशमा रहेका श्रमिकहरूले यस कोषको महत्त्व नै बुझन सकेन, उनले भने ।नेपाल श्रम शक्ति प्रतिवेदन२०१७१८ अनुसार अनौपचारिक क्षेत्रमा ४४ लाख ११ हजार, औपचारिक क्षेत्रमा २६ लाख ७५ हजार र स्वरोजगारीमा १८ लाख रहेको छ । कोषले ०७५ मंसिर ११ मा लागू गरेको सामाजिक सुरक्षा कार्यक्रममा सुरुमा औपचारिक क्षेत्रलाई मात्रै समेटेको थियो । तर, २०७९ फागुनदेखि वैदेशिक रोजगारीमा गएका श्रमिक र २०८० वैशाख १ देखि भने उक्त कार्यक्रममा अनौपचारिक एवं स्वरोजगार श्रमिकलाई समेत समेटिएको हो । सरकारले अझै सरकारी कोषबाट तलब सेवा सुविधा लिने स्थायी, ज्यालादारी एवं करारमा कार्यरत झन्डै ३० हजार कर्मचारीलाई सामाजिक सुरक्षाको दायराभित्र ल्याएको छैन । ट्रेड युनियनहरूका अनुसार ६ वर्षसम्ममा कम्तीमा ३५ लाख श्रमिक कोषमा आबद्ध हुने अनुमान थियो । तर, औपचारिक क्षेत्रका ५ लाख श्रमिक मात्रै कोषमा आबद्ध भएका छन् । ट्रेड युनियनहरूको साझा संयुक्त ट्रेड युनियन समन्वय केन्द्र (जेटीयूसी) ले श्रम ऐन र सामाजिक सुरक्षा ऐनलाई कार्यान्वयन गर्न सरकार र रोजगारदाता उदासीन भएकाले सामाजिक सुरक्षा कोषमा अपेक्षाअनुसार श्रमिक आबद्ध नभएका हुन् । जबसम्म सरकारले अनौपचारिकलगायतका श्रमिकको स्थानीय तहमा अनिवार्य पञ्जीकरण गरी योगदानमा आधारित सामाजिक सुरक्षा योजनामा आबद्धताका लागि व्यवस्था गर्दैन तबसम्म अनौपचारिक क्षेत्रका श्रमिक आबद्ध हुँदैनन्, जेटीयूसीका अध्यक्ष योगेन्द्र कुँवरले भने, अर्कोतर्फ औपचारिक क्षेत्रका रोजगारदाता इमानदार देखिएन । रोजगारदाताले हायर एन्ड फायर नीति मात्रै कार्यान्वयन गर्न तयार भए । सामाजिक सुरक्षामा लैजान उदासीन देखिए ।नेपाल उद्योग वाणिज्य महासंघका अध्यक्ष चन्द्रप्रसाद ढकाल भने कोषमा आबद्ध श्रमिकको संख्यालाई उत्साहजनक ठान्छन् । सुरुवाती चरणमा प्रक्रियागत हिसाबले पनि संख्या कम नै हुन्छ, त्यसैले अहिले नै लक्ष्यअनुसार भएन भनेर निराश हुनुपर्ने अवस्था होइन, उनले भने, अन्य मुलुकको उदाहरण हेर्दा पनि कोषमा योगदान गर्ने श्रमिकको संख्या उत्साहजनक नै हो । साथै उनले कोषका कार्यक्रमलाई सरलीकृत पार्दै समयसापेक्ष हिसाबले परिमार्जन गर्नुपर्ने बताए । श्रमिकको योगदान र ब्याजबाट आर्जित गरी कोषसँग रहेको १ खर्ब बराबरको रकमलाई निजी क्षेत्र र कोषको सहकार्यमा उत्पादनमूलक र पूर्वाधारको क्षेत्रमा परिचालन गर्न पनि ढकालको सुझाव छ । ठूला परियोजनाका लागि स्रोत अभाव भइरहेका बेला कोषमा रहेको रकम ब्याजका लागि मुद्दतीमा राख्नुभन्दा निजी क्षेत्रसँग मिलेर ठूला पूर्वाधारमा लगानी गर्नुपर्छ, उनले भने, यसबाट कोषमा जम्मा भएको रकमको अधिकतम सदुपयोग हुनुका साथै रोजगारी सिर्जना हुने र त्यसले कोषप्रति सकारात्मक धारणा बन्नेछ । अन्तर्राष्ट्रिय श्रम संगठन (आईएलओ) का अनुसार सामाजिक सुरक्षा योजनामा श्रमिकको सहभागिता बढेमा मुलुकको आर्थिक वृद्धि, सामाजिक स्थिरता र श्रम उत्पादकत्वमा योगदान पुग्छ । सामाजिक सुरक्षा योजनामा अधिकतम सहभागिता भएको खण्डमा जोखिम व्यवस्थापन सजिलो हुन्छ । सामाजिक अनुबन्धनलाई बलियो बनाउँछ । श्रमिकहरूबीच सामूहिक जिम्मेवारी र एकता पैदा गराउँछ, आईएलओको प्रतिवेदनमा उल्लेख छ । कोषले आईएलओको मापदण्डबमोजिम सामाजिक सुरक्षा योजना प्रदान गर्न ६ मध्ये चार योजनालाई कार्यान्वयनमा ल्याइएको छ । जसमा औषधि उपचार, स्वास्थ्य तथा मातृत्व, दुर्घटना तथा अशक्तता सुरक्षा योजना, आश्रित परिवार सुरक्षा र वृद्ध अवस्था सुरक्षा योजना छन् । कोषका कार्यकारी अधिकृत कविराज अधिकारीले असल अभ्यासलाई आत्मसात् गर्दै कोषले सामाजिक सुरक्षाको प्रभावकारितालाई मध्यनजर गर्दै अगाडि बढिरहेको बताउँछन् । हालसम्म कोषले योगदानकर्ता र निजका परिवारलाई ११ अर्ब ६२ करोड रुपैयाँ भुक्तानी गरिसकेको छ । जसमा औषधि उपचार तथा मातृत्व योजनामा ३ लाख ७४ हजार १ सय वटा दाबीबापत १ अर्ब ४८ करोड १९ लाख रुपैयाँ भुक्तानी दिइएको छ । दुर्घटना तथा अशक्त सुरक्षा योजनामा ७ हजार १ सय १७ वटा दाबी गरिएको थियो । यसबापत १५ करोड २० लाख भुक्तानी दिइएको छ । आश्रित परिवार सुरक्षा योजनाअन्तर्गत ५ सय ८७ श्रमिकका परिवारलाई १८ करोड ५४ लाख रुपैयाँ दिइएको छ । वृद्धा अवस्था सुरक्षा योजनाअन्तर्गत ९ अर्ब ८० करोड भुक्तानी भइसकेको छ । कोषबाट वैदेशिक रोजगारीमा रहेका श्रमिकले मात्र औषधि उपचार पाउने गरेकामा अबदेखि उनीहरूका छोराछोरीको उपचार थप गरिएको कार्यकारी अधिकृत अधिकारीले बताए । कोषमा आबद्ध श्रमिकका तर्फबाट प्रत्येक महिना आधारभूत तलबको ३१ प्रतिशत योगदान (जम्मा) हुन्छ, त्यसमा २० प्रतिशत रोजगारदाता र ११ प्रतिशत श्रमिकको योगदान रहन्छ । त्यो योगदान न्यूनतम तलबबाट कट्टी हुने व्यवस्था छ । रोजगारदाताका तर्फबाट कोषमा योगदान हुने २० प्रतिशतमध्ये सञ्चयकोषबापत १० प्रतिशत र उपदानबापत ८३३ प्रतिशत पुरानै श्रम कानुनले प्रत्याभूत गरेको विषय हो । बाँकी १६७ प्रतिशत रकम यसअघि नै रोजगारदाताले श्रमिकको बिमाका लागि खर्च गर्दै आएका छन् । श्रमिकका तर्फबाट यसअघि नै सञ्चयकोषका लागि १० प्रतिशत र सामाजिक सुरक्षा कर (२०६७ देखि) बापत १ प्रतिशत करको योगदान रहँदै आएको छ । कोषमा आबद्ध भएपछि श्रमिकले पहिलेदेखि पाइरहेको खाइपाई आएको सुविधा र तलबमा कटौती गर्न पाइँदैन । कोषमा सबैभन्दा पहिला रोजगारदाताले आफ्नो कम्पनीलाई सूचीकरण गरेपछि मात्रै श्रमिकको नाम समावेश हुन्छ । त्यसपछि श्रमिकलाई नम्बर दिइन्छ । श्रमिकले रोजगारदाता परिवर्तन गरे पनि कोषले दिएको नम्बर भने सधैं एउटै रहिरहन्छ ।"
कस्तो बन्यो 'टिम ट्रम्प' ?,(एजेन्सीहरूको सहयोगमा)
"चुनाव वडाध्यक्षको, प्रतिष्ठा सांसदको","०८४ का लागि भागबन्डा गरेर एमालेमाओवादी तालमेलबाजुराको स्वामीकार्तिक गाउँपालिकामा उपाध्यक्ष पदका लागि हुन लागेको उपनिर्वाचनमा एमाले र माओवादी केन्द्रले तालमेल गरेका छन् । दुवै दलले ०८४ को स्थानीय निर्वाचनका लागि समेत पद बाँडफाँटको समझदारी गर्दै अहिलेको चुनावमा तालमेल गरेका हुन् । चुनावी तालमेलअनुसार उपनिर्वाचनमा माओवादीले एमालेलाई सघाउँदै छ । माओवादीबाट उम्मेदवारी दर्ता गराएकी राजुकुमारी विकले एमाले उम्मेदवार सुलोचना भण्डारी बुढालाई समर्थन गर्दै उम्मेदवारी फिर्ता लिएकी छन् । उनी एमालेकै उम्मेदवारको चुनावी प्रचारप्रसारमा संलग्न छिन् । एमालेसँग चुनावी तालमेल गरिएको सवालमा माओवादी भने दुई समूहमा विभाजित छ । पार्टीको जिल्ला कमिटी तालमेलको विपक्षमा छ । ०८४ को निर्वाचनलाई लक्ष्य गरी एमालेसँग तालमेल गरेका हौं, माओवादीको स्वामीकार्तिक गाउँ कमिटीका अध्यक्ष रन्दिप बुढाले भने ०८४ को निर्वाचनमा एमाले र हामीबीच पद बाँडफाँट गर्ने सल्लाह छ । माओवादीले सहयोग गर्ने भएपछि एमालेको पार्टी पंक्ति उत्साहित छ । एमाले स्वामीकार्तिक गाउँ कमिटी अध्यक्ष नवराज कट्टेलले भने, ०८४ को स्थानीय निर्वाचनमा माओवादी केन्द्रलाई उपाध्यक्ष र दुईवटा वडामा अध्यक्ष दिने समझदारी गरेका छौं । स्वामीकार्तिकमा कांग्रेसबाट पुल्तीसरा शाही र एकीकृत समाजवादीबाट जवा शाही उम्मेदवार छन् । एमाले उम्मेदवार बुढा ०७९ मा पनि उपाध्यक्षको उम्मेदवार थिइन् । स्वामीकार्तिकमा कांग्रेसबाट निर्वाचित उपाध्यक्ष मैनादेवी जोशीको ०८० माघ ४ मा मृत्यु भएपछि उपनिर्वाचन हुन लागेको हो । घरदैलोमा नेताहेटौंडा उपमहानगरपालिका१२ मा वडाध्यक्ष पदको निर्वाचनमा आफ्नो दलको उम्मेदवारका लागि मत माग्न राजनीतिक दलका नेताकार्यकर्ताले घरदैलो गरिरहेका छन् । यस वडामा माओवादी केन्द्र विरासत जोगाउन कस्सिएको छ भने सत्तारूढ कांग्रेस र एमालेले लोकप्रियता मापनका आधार बनाएका छन् । राप्रपा, रास्वपा र एकीकृत समाजवादीले पनि उपनिर्वाचनबाट आफ्नो दलको हैसियत नाप्न खोजेका छन् । २०७९ मा वडाध्यक्षमा निर्वाचित माओवादीका ललित घलान जिल्ला समन्वय समिति प्रमुख भएपछि हेटौंडा१२ मा उपनिर्वाचन हुन लागेको हो । सत्तारूढ कांग्रेस र एमालेले गत निर्वाचनमा वडाध्यक्ष पदमा हार व्यहोरेका उम्मेदवारलाई नै अहिले पनि अघि सारेका छन् । कांग्रेसबाट अर्जुनप्रसाद तिवारी र एमालेका राजेश नगरकोटीले उम्मेदवारी दिएका हुन् । माओवादीबाट रविन प्रधान उम्मेदवार छन् । आशाबीर वल माओवादी परित्याग गरेर रास्वपाबाट उम्मेदवार बनेका छन् । राप्रपाका प्रेम भ्लोन लामा वडाध्यक्षको दौडमा छन् ।२०७९ मा माओवादीका घलान १३ सय ७१ मत प्राप्त गर्दै विजयी भएका थिए । उनका प्रतिस्पर्धी कांग्रेसका अर्जुनप्रसाद तिवारीले १३ सय ४० र एमालेका राजेश नगरकोटीले १३ सय २५ मत प्राप्त गरेका थिए । गत निर्वाचनमा पनि यिनै तीन दल बीच कडा प्रतिस्पर्धा थियो, अहिले यिनैबीच प्रतिस्पर्धा हुने देखिन्छ, मकवानपुर बहुमुखी क्याम्पस प्रमुख यम सिलवालले भने, रास्वपा र राप्रपाले पनि आफ्नो उपस्थिति राम्र्रै देखाउने अनुमान गर्न सकिन्छ । जिल्ला निर्वाचन कार्यालयका अनुसार यस वडामा ३ हजार ८७८ पुरुष र ४ हजार १७४ महिला मतदाता छन्, २०७९ मा ६ हजार ४६५ मतदाता थिए । त्यतिबेला ६२ प्रतिशतको हाराहारी मत खसेको थियो । वडाको निर्वाचन भए पनि दलका जिल्ला स्तरका नेताकार्यकर्ता यस वडामा केन्द्रित भएका छन् । प्रतिस्पर्धामा दुई उम्मेदवार रुकुम पूर्वको पुथाउत्तरगंगा गाउँपालिकामा वडाध्यक्ष पदमा माओवादी उम्मेदवार सर्वसम्मत निर्वाचित भइसकेका छन् । पालिका उपाध्यक्ष पदमा भने कांग्रेसएमाले गठबन्धन र माओवादी केन्द्रका उम्मेदवार चुनावी मैदानमा छन् । माओवादीले दिवंगत उपाध्यक्ष भूपेन्द्रा बुढाकी दिदी नरपुरा बुढालाई उम्मेदवार बनाएको छ । एमालेले जिल्ला उपसचिव केशकुमारी तुलाचनलाई कांग्रेसको समर्थनमा कांग्रेसकै चुनावचिह्नबाट उम्मेदवार बनाएको छ । एकीकृत समाजवादीसहित चार जना स्वतन्त्रले उम्मेदवारी फिर्ता लिएपछि बुढा र तुलाचनबीचमा मात्र प्रतिस्पर्धा भएको हो । वडा २ को अध्यक्षमा एमाले उम्मेदवार जीवन रोका र स्वतन्त्र उम्मेदवार सुकराज विकले उम्मेदवारी फिर्ता लिएपछि माओवादी केन्द्रका जगत घर्ती सर्वसम्मत निर्वाचित भएका हुन् । पालिका उपाध्यक्षको चुनावका लागि माओवादीले प्रतिनिधिसभा सदस्य पूर्ण घर्तीको नेतृत्वमा पूर्वमन्त्री गणेशमान पुन, कमला रोका, दलजित सिर्पालीका साथमा जिल्ला तहका नेताकार्यकर्तालाई परिचालन गरेको जिल्ला संयोजक कुमारी बरालले जनाइन् । कांग्रेसएमालेको टोली पनि विभिन्न वडा तथा बस्तीमा भेटघाट गरिरहेको एमाले पोलिटब्युरो सदस्य तथा रुकुम पूर्व जिल्ला इन्चार्ज खेममान खड्काले बताए । एमालेकांग्रेसको संयुक्त चुनावी प्रचारमा एमालेका खड्कासँगै नेता नन्दलाल शर्मा, जिल्ला अध्यक्ष लीलामणि गौतमलगायत छन् भने कांग्रेसका तर्फबाट जिल्ला सभापति केशरमान रोकाको नेतृत्वमा नेताकार्यकर्ता खटिएका छन् । मधेशका सातै वडामा ठूला दलबीचमै प्रतिस्पर्धामधेश प्रदेशका सातवटा वडामा अध्यक्ष पदका लागि चुनाव हुँदै छ । सप्तरीको डाक्नेश्वरी नगरपालिका१ र ४, धनुषाको धनुषाधाम नगरपालिका१, महोत्तरीको रामगोपालपुर नगरपालिका२, रौतहटको ईशनाथ नगरपालिका७, राजपुर नगरपालिका६ र रौतहटकै गढीमाई नगरपालिका८ मा उपनिर्वाचन हुन लागेको हो । धनुषाधाम१ मा १२ राजनीतिक दलकासहित २१ उम्मेदवार चुनावी प्रतिस्पर्धामा छन् । कांग्रेसबाट अशोकुमार मण्डल, एमालेबाट प्रमोद यादव, माओवादीबाट सुनिलकुमार कापर, जसपाबाट अजयकुमार यादव, जनमत पार्टीबाट कुशेश्वर मण्डल र रास्वपाबाट रामनरेश दासलगायतले उम्मेदवारी दिएका छन् । कांग्रेसबाट निर्वाचित वडाध्यक्षको निधन भएपछि धनुषाधाम१ मा उपनिर्वाचन हुँदै छ ।महोत्तरीको रामगोपालपुर२ को अध्यक्षमा माओवादीबाट निर्वाचित मुकेशकुमार यादवको गत भदौ ८ मा सवारी दुर्घटनामा मृत्यु भएपछि त्यहाँ पनि उपनिर्वाचन हुँदै छ । दिवंगत वडाध्यक्ष यादवकी श्रीमती आइती यादव माओवादीबाटै चुनावी प्रतिस्पर्धामा छिन् । चुनावी मैदानमा ८ पार्टीका उम्मेदवार र १२ स्वतन्त्र उम्मेदवार रहेकामा उनी मात्रै महिला हुन् । कांग्रेसबाट मोहम्मद जनिफ, जसपाबाट मोहम्मद नजामुदिन खान, एमालेबाट सकिवुल खाँ, जनमत पार्टीबाट ललिन्द्रकुमार साह र राष्ट्रिय स्वतन्त्र पार्टीबाट खुरसैद खाँ चुनावी प्रतिस्पर्धामा छन् । सप्तरीको डाकनेश्वरी१ मा कांग्रेसबाट निर्वाचित प्रितमलाल चौधरी र वडा ४ मा कांग्रेसकै हरिप्रसाद रायको मृत्युपछि उपनिर्वाचन हुन लागेको हो । डाकनेश्वरी१ मा ८ उम्मेदवार छन् । कांग्रेसले प्रितमलालकी श्रीमती भुलियादेवी थरुनीलाई उम्मेदवार बनाएको छ । अघिल्लो निर्वाचनमा प्रितमलालसँग ६६ मतले पराजित एमालेका धीरेन्द्रकुमार साह दुई साताअघि जनता समाजवादी पार्टी नेपालमा प्रवेश गरी उम्मेदवार बनेका छन् । रौतहटको गढीमाई८ मा वडाध्यक्षका लागि दल र स्वतन्त्रबाट १६ जनाको उम्मेदवारी परेको छ । कांग्रेसबाट सुबोधकुमार यादव, एमालेबाट जिउतीदेवी यादव, एकीकृत समाजवादीबाट बजरंगीप्रसाद यादव, जसपा नेपालबाट सन्देशप्रसाद यादवले उम्मेदवारी दिएका छन् ।"
उपनिर्वाचनमा दलहरूको मध्यावधि परीक्षण,"(काठमाडौं)राजनीतिक दलहरूले स्थानीय तह उपनिर्वाचनलाई आफ्नो मध्यावधि जनमत परीक्षणका रूपमा लिएका छन् । स्थानीय तहको ५ वर्षे कार्यकालको आधा अवधि पूरा भएको बेला आगामी आइतबार स्थानीय तहका करिब साढे तीन दर्जनमा उपनिर्वाचन हुँदै छ । उपनिर्वाचनको नतिजाले आगामी निर्वाचनसम्मलाई प्रभाव पार्न सक्ने रहेकाले वडा तहको चुनावमा पनि दलहरू शक्ति केन्द्रित गरेर सक्रियतापूर्वक होमिएका छन् । दुई जिल्ला समन्वय समिति प्रमुख र स्थानीय तहका ४२ पदका लागि उपनिर्वाचन गरिएकामा ओखलढुंगा र कैलालीको जिल्ला समन्वय समिति प्रमुखमा निर्विरोध भइरहेको छ । ओखलढुंगामा कांग्रेसका टेकराज भट्टराई र कैलालीमा कांग्रेसकै टीकाकुमार चौधरी (भुल) निर्वाचित भएका हुन् । रूकुम पूर्वको पुथा उत्तरगंगा गाउँपालिका२ को वडाध्यक्षमा पनि माओवादीका जगत घर्ती निर्विरोध चयन भइसकेका छन् । उपनिर्वाचन हुन लागेका ४१ स्थानमध्ये अघिल्लो निर्वाचनमा कांग्रेसले २७ वटामा जितेको थियो । ४१ मध्ये ४० स्थानमा कांग्रेसले उम्मेदवारी दिएको छ । उपनिर्वाचन हुन लागेको एक मात्र नगरपालिका कीर्तिपुरमा कांग्रेस, एमाले, माओवादी प्रमुख प्रतिस्पर्धी भए पनि स्वतन्त्र उम्मेदवारले पनि टक्कर दिने स्थानीयको विश्लेषण छ । २०७९ मा भएको निर्वाचनबाट कांग्रेसका राजकुमार नकर्मी प्रमुखमा निर्वाचित भएका थिए । उनको मृत्युपछि उपनिर्वाचन हुन लागेको हो । कीर्तिपुरमा नगर प्रमुखका लागि २० जनाले उम्मेदवारी दिएका छन्, त्यसमध्ये ११ जना स्वतन्त्र छन् । कांग्रेसले कृष्णमान डंगोल, एमालेले सुरेन्द्र मानन्धर, माओवादीले शिवशरण महर्जन र राप्रपाले ध्रुव महर्जनलाई उम्मेदवार बनाएका छन् । प्रतिनिधिसभाको चौथो ठूलो दल रास्वपाले यहाँ उम्मेदवारी दिएको छैन । एकीकृत समाजवादीले माओवादीका महर्जनलाई समर्थन गरेको छ । यहाँ स्वतन्त्रबाट उम्मेदवार बनेका राजमान मानवले पनि चर्चा बटुलिरहेका छन् । धरानका प्रमुख हर्क साम्पाङ उनको पक्षमा प्रचारमा उत्रिएका छन् । यही उपनिर्वाचनबाट कीर्तिपुरका वडा न १ र ४ मा पनि वडाध्यक्ष चयन हुनेछन् । कांग्रेसका प्रचार विभाग प्रमुख मीनबहादुर विश्वकर्मा कीर्तिपुरसहित अधिकांश स्थानीय तहमा जित हासिल पार्ने दाबी गर्छन् । उपनिर्वाचन जनताको पछिल्लो अभिमत थाहा पाउने अवसर हो, उनले भने, हाम्रो २७ स्थानमा खाली भएको थिया । कीर्तिपुरको मेयरसहित त्योभन्दा बढी स्थानमा जित्ने गरी लागिपरेका छौं । एमालेका प्रचार विभाग प्रमुख राजेन्द्र गौतम पनि उपनिर्वाचन हुँदै गरेका अधिकांश स्थानमा एमालेले जित्ने दाबी गरेका छन् । विगतमा एमालेले जितेका ९ स्थानमा उपनिर्वाचन हुँदै छ । कीर्तिपुरसहित बहुमत स्थानमा जित्ने गरी लागेका छौं, उनले भने, राष्ट्रिय राजनीतिमा खेलेको भूमिका, पार्टीको बलियो संगठन र जनाधारका कारण धेरै स्थान जित्छौं, उनले भने । माओवादीका उपाध्यक्ष तथा पार्टी प्रवक्ता अग्नि सापकोटा सरकारमा रहेका बेला सुशासनको पक्षधर, भ्रष्टाचारको खरो विरोधीको पहिचान बनाएकाले चुनावमा जनताको साथ पाउने दाबी गरे । उनले भने, पार्टी बढी एकताबद्ध भएर लागेको छ, चुनाव जित्छौं ।"
निर्वाह भत्ता नबढाए आन्दोलनमा उत्रने आवासीय चिकित्सकको चेतावनी,"(काठमाडौं)मेडिकल कलेजले मासिक निर्वाह भत्ता ४८ हजार दिनुपर्ने निर्णयबाट चिकित्सा शिक्षा आयोग पछि हटेपछि स्नातकोत्तरमा अध्ययनरत आवासीय (रेसिडेन्ट) चिकित्सकले आन्दोलनको चेतावनी दिएका छन् । निजी मेडिकल कलेजमा काम गर्ने आवासीय चिकित्सकहरूको निर्वाह भत्ता सरकारीसरह हुनुपर्ने अडान उनीहरूले दोहोर्याएका छन् । आयोगले यसअघि कलेजले सेल्फ अप्राइजल फाराम भर्दा निर्वाह भत्ता ४८ हजार दिने प्रतिबद्धता गर्नुपर्ने निर्णय गरेको थियो । तर प्रधानमन्त्री एवं आयोगका अध्यक्ष केपी शर्मा ओलीले आइतबार भएको आयोगको बैठकमा गत वर्षजस्तै सिट निर्धारण प्रक्रिया अघि बढाउन निर्देशन दिएका थिए । यस पटक सरकारी मेडिकल कलेजसरह आठौं तहको चिकित्सक समान निर्वाह भत्ता दिने सुनिश्चितता गर्ने निजी कलेजले मात्र फाराम भर्न पाउने व्यवस्था गरेका थियौं, आयोगका एक निर्देशकले भने, प्रधानमन्त्रीबाट नयाँ निर्देशन आएपछि त्यो व्यवस्था हटायौं ।आवासीय चिकित्सकलाई मासिक १९ देखि २४ हजार रुपैयाँसम्म निर्वाह भत्ता निजी कलेजहरूले दिँदै आएका छन् । ४८ हजार निर्वाह भत्ता दिँदा घाटा हुने कलेजहरूको तर्क छ ।आयोगका उपाध्यक्ष डा अञ्जनीकुमार झाले विवादित विषयमा समाधान खोज्न प्रधानमन्त्रीले शिक्षा र स्वास्थ्यमन्त्रीलाई जिम्मेवारी दिएपछि पहिलेजसरी नै फाराम भर्ने व्यवस्था गरिएको बताए । स्वास्थ्यमन्त्री प्रदीप पौडेल र शिक्षामन्त्री विद्या भट्टराई आयोगका सहअध्यक्ष हुन् । स्वास्थ्यकर्मीका लागि सुरक्षित कार्यस्थल संघर्ष समिति, राष्ट्रिय आवासीय चिकित्सक एसोसिएसन त्रिवि शिक्षण अस्पताल, रेजिडेन्ट एसोसिएसन अफ न्याम्स वीर अस्पताल, जुनियर रेजिडेन्ट वेलफेयर सोसाइटी बीपी कोइराला स्वास्थ्य विज्ञान प्रतिष्ठार्न, रेजिडेन्ट डाक्टर एसोसिएसन पाटन स्वास्थ्य विज्ञान प्रतिष्ठार्न र रेजिडेन्ट डाक्टर वेलफेयर सोसाइटी पोखरा स्वास्थ्य विज्ञान प्रतिष्ठानका अध्यक्षसंयोजकले आयोगको निर्णयप्रति आपत्ति जनाएका हुन् । मासिक ४८ हजार निर्वाह भत्ता दिने सुनिश्चिततापछि मात्रै सिट निर्धारण प्रक्रिया अघि बढाउन उनीहरूले आग्रह गरेका छन् ।"
लचिलो कूटनीतिको अनिवार्यता,"वाक्पटु व्यक्तिले बकबासलाई पनि घोचक, रोचक र आवश्यक बनाएर प्रस्तुत गर्न सक्छ । खसआर्य समुदायका नृजातीय मुख्तियार, एमालेका सर्वेसर्वा एवं प्राविधिक रूपमा चौथो तर राजनीतिक तवरले तेस्रो पटक प्रधानमन्त्री बन्न पुगेका खड्गप्रसाद शर्मा ओलीको योग्यता, क्षमता वा पात्रताका बारे जति बहस गरे पनि पुग्दैन । आफ्ना प्रशंसकहरूका नजरमा शर्मा ओली सर्वगुण सम्पन्न र साक्षात् देवावतार हुन् । बृहत् समाजमा व्याप्त वर्चस्ववादी व्यवहार, अभ्यास तथा मूल्य र मान्यतालाई प्रश्न नगरी पछ्याउनेलाई अनुसारक (कन्फार्मिस्ट) भन्ने गरिन्छ । जनजाति समुदायको पारिवारिक पृष्ठभूमिका बावजुद प्रभुत्वशाली बाहुनवादका प्रखर ज्ञाता, व्याख्याता र प्रतिरक्षक भएकाले विश्व हिन्दु महासंघबाट नेपाल ऋषि सम्मानबाट सुशोभित नेपाल प्रज्ञा प्रतिष्ठानका पूर्वउपकुलपति जगमान गुरुङको मूल्यांकनमा शर्मा ओली आफ्ना धर्मपत्नी राधिका शाक्यका साथ नेपाली जनताका अभिभावक हुन् । नवसम्मानित नेपाल ऋषि को ठहरअनुसार सम्पूर्ण शास्त्र, तन्त्र, रामायण, महाभारत, गीता सबै कण्ठ रहेकाले शर्मा ओलीसँग कुनै पनि पण्डितले प्रतिवाद गर्न सक्दैन । कुनै पनि इन्जिनियरले, मेडिकल डाक्टरले बहस गर्न सक्दैन ।एकताकाको नेकपा (माले) सन् १९९० को दशकको सुरुवातमै रूपान्तरित भएर एमाले बन्नुअघिदेखि केही वर्षअगाडिसम्म शर्मा ओलीसँग एउटै दलमा लामो कालखण्डमा काम गरेका पूर्वप्रधानमन्त्री माधवकुमार नेपाल अहिले आफ्नै छुट्टै राजनीतिक मञ्च नेकपा (एकीकृत समाजवादी) खडा गरेर त्यस पार्टीका अध्यक्ष छन् । अध्यक्ष नेपालको निर्क्योलअनुसार शर्मा ओली गफाडी नम्बर वान हो । उनले घरघरमा ग्यास बाल्दिसके । पानीजहाज सञ्चालन गरिसके । केही संयमित भाषामा अभिव्यक्त गरिएको भए पनि पूर्वप्रधानमन्त्री बाबुराम भट्टराईको निष्कर्ष पनि पूर्वप्रधानमन्त्री नेपालको भन्दा खासै फरक छैन । भट्टराईले शर्मा ओलीलाई अनेक उखानटुक्का, भ्रामक मिथ र अवधारणाबाट लोकरिझ्याइँ गर्न खप्पिस तर कुनै पनि गम्भीर काम योजनाबद्ध र सुविचारित ढंगले नगर्ने कार्यशैलीले ग्रस्त ठम्याएका छन् । कुनै टिप्पणीकारले उनलाई जनता झुक्याउन सबैभन्दा सिपालु पात्र भन्छन् भने कसैकसैको नजरमा उनी जोकतन्त्र चलाउँछन् । शर्मा ओलीको चरित्र चित्रणका बारेमा उनका प्रशंसक एवं आलोचकहरूबीच एउटा समानता भने छ दुवैथरी निरूपकका नजरमा उनी व्यंग बाण हान्न खप्पिस अब्बल दर्जाका कथावाचक हुन् । उनी सामान्यजनले सहजै बुझ्ने भाषामा भएनभएको कथ्य गढ्न सक्छन्, टुक्का छोड्न सक्छन् र कल्पना गरिएको विवरणलाई अनुभव सरी बनाएर सुनाउन सक्छन् । पण्डित नभए पनि प्रवचनपटु हुन्, त्यसैले शर्मा ओलीलाई वाग्मी भने पनि हुन्छ ।मनोरञ्जनकर्ताबाट सोझै राष्ट्रिय नेतृत्वमा पुगेका कतिपय राजनीतिकर्मीहरूको तुलनामा प्रधानमन्त्री शर्मा ओलीको अनुभवको दायरा निश्चय पनि फराकिलो छ । बोल्ने विषयको गहिराइको मामलामा भने उनी पटकपटक कच्चा ठहरिएका छन् । हुन त अपेक्षा गरेको भन्दा निकै कम श्रोताहरू देखेर खिन्न भएकाले पनि हुन सक्छ, तर काठमाडौंको दरबारमार्गमा एमालेले आयोजना गरेको तथाकथित जनजागरण सभा लाई सम्बोधन गर्दा उनी बहकिएर कूटनीतिक मुद्दालाई सडकमा गरिने छेडखानीको स्तरमा ओराल्न पुगेका थिए । उनका प्रश्नहरू अनुचित छैनन् पहिले कता जानुपर्ने ? धर्मशास्त्रमा लेखेको छ कि ? संविधानमा लेखेको छ कि ? संयुक्त राष्ट्रसंघको बडापत्रमा लेखेको छ ? कहाँचाहिँ परिपक्वता भेट्नुभयो ? उनी जंगिँदै कुर्लेको अभिव्यक्ति स्पष्टतः पूर्वप्रधानमन्त्री पुष्पकमल दाहालको सार्वजनिक धारणाप्रति लक्षित थियो । सामान्यतया प्रतिपक्षी दलका नेताहरूको आलोचनालाई जवाफ फर्काउन सत्तासीन दलले पदासीनभन्दा पार्टीका अन्य जिम्मेवार नेता परिचालित गर्ने गर्दछन् । एमालेको समस्या के भइदियो भने त्यस दलभित्र नेता भनेका शर्मा ओली मात्रै छन्, बाँकी सबै राजनीतिकर्मीको हैसियत कार्यकर्ताभन्दा बढी छैन ।आफ्नो भ्रमणको कार्यसूची निश्चित नहुँदै शर्मा ओलीले दाबी गरे म चीनबाट फर्केपछि कसरी सफल भयो म आफैं भन्नेछु । चीन यसै घुमेर आऊँ भनेर जान लागेको होइन । चौथो पटक प्रधानमन्त्री भएपछिको आफ्नो पहिलो विदेश भ्रमणबाट फिरेपछि उनले पत्रकारहरूलाई सुनाएका थिए म अमेरिका भैंसी दुहुन गएको होइन, यति दूध लिएर आएँ भन्नलाई । पहाडमधेश दुवैतिरको बसाइ भोगेकाले उनी गाईभैंसी दुहुने कलामा पोख्त रहेको हुन सक्दछन् । चीनतिर भने चौंरीगाई दुहुन जान लागेको जस्तो भाव दर्शाउनु परिपक्व अभिव्यक्ति कतैबाट पनि होइन । थुतुनो र अर्को एउटा संवेदनशील अंगलाई नियन्त्रणमा राख्न सक्नुपर्छ भन्ने बुढापाकाको भनाइलाई बेवास्ता गर्दै शर्मा ओलीले भारतलाई चिढाउन कुनै मौका छोड्दैनन् । उनले भारतबाट आएको कोरोना भाइरस चाहिँ अलि कडा देखिएको भन्दै गरेको टिप्पणी निरर्थक मात्र नभएर प्रत्युत्पादक पनि थियो । मिथकलाई इतिहास बनाउने हिन्दुत्ववादीहरूलाई खिसी गर्ने किसिमको राम जन्मभूमि अयोध्या नेपालमै पर्छ भन्ने दाबीलाई एकताकाका झापाली नक्सलपन्थीमा माओवादको धङधङी बाँकी रहेको लक्षणका रूपमा पनि अर्थ्याउन सकिन्छ । झन्डासँगसँगै प्रतीक चिह्नलाई राष्ट्रिय अस्मिताको परिचायक मानिने गरिन्छ । नेपालको पुच्छ्रे नक्सा संविधान संशोधनमार्फत गरिएकाले त्यस स्थलाकृतिक पराक्रमको (टापोग्रैफिक अचिभ्मन्ट) श्रेयमाथि सबै प्रमुख राजनीतिक दलले दाबी गर्न पाउँछन् । नयाँदिल्लीसँग शर्मा ओलीका हजार गुनासा होलान्, तर संसद्को रोस्ट्रमबाट उनले भारतीय प्रतीक चिह्नको सूत्रवाक्यमाथि उठाएको प्रश्न सिंहमेव जयते कि सत्यमेव जयते ? अमर्यादित मात्र नभएर बदतमिज प्रकृतिको थियो ।नेपालभारत सम्बन्ध सन् १९७० दशक जस्तै आपसी अविश्वास स्तरमा खस्किसकेको छ । त्यो अब सित्तिमित्ति सामान्य हुन सक्ने देखिँदैन । हुन त सन् २०१४ पछि हिन्दुत्व राजनीतिको अभ्यासले गर्दा स्वयं भारत पनि आफ्नो छरछिमेकमा एक्लिँदै गएको छ । लेनदेनको सम्बन्धमा हार्दिकता हुँदैन । त्यसैले ढाका, इस्लामाबाद र कोलम्बोको त के कुरा, मौका पाउनासाथ काबुल, माले र थिम्पुसमेत सम्मान गुमाएको नयाँदिल्लीतिर आँखा तर्किन धक मान्दैनन् । बेइजिङसँग गरिने व्यवहारमा भने दक्षिण एसियाली देशहरू संयम र सावधानी देखाउँछन् । विश्वशक्ति अमेरिकाको भर परेर नेपालचीन सम्बन्धलाई पनि प्रतिस्पर्धात्मक जनोत्तेजकताको सतही बयानबाजीमा ओरालेर नेपालको कूटनीतिलाई शर्मा ओली अँध्यारो कुनातिर घचेट्न लागेको देखिँदै छ । अमेरिकाको निवर्तमान र आगामी राष्ट्रपति डोनाल्ड ट्रम्पले अन्तर्राष्ट्रिय भूराजनीतिक सन्तुलनमा भूकम्पीय खस्क्याहट (साइज्मिक सिफ्ट) ल्याउने र त्यसको कूटनीतिक परकम्पबाट परिधीय देशहरू समेत जोगिन कठिन हुने आकलन गरिँदै छ । सुन्दा अमेरिकालाई फेरि महान् बनाउने राष्ट्रपति ट्रम्पको मागा नारा गौरवशाली लागे पनि उनी अमेरिकालाई साम्राज्य प्रारूप बाट राष्ट्रराज्य, खुला बजारबाट राज्य पुँजीवाद एवं वैश्विक शक्तिबाट सुरक्षित र पृथक द्वीपमा रूपान्तरण गर्न प्रतिबद्ध देखिन्छन् । त्यस्तो नीतिले अमेरिकाभित्र मात्र नभई संसारभरि नै उथलपुथल ल्याउन सक्छ । परिवर्तित परिवेशमा पश्चिमा शक्तिराष्ट्रहरूसँग नेपालले देखाउँदै आएको कूटनीतिक संलिप्तता देशको अर्थराजनीतिक भविष्यको सुनिश्चितताका लागि अपर्याप्त ठहरिन सक्छ ।आङ्लहरूको बफादारीदरबारिया इतिहासकारहरूको प्रशंसात्मक वर्णन एवं प्रशस्ति लेखनले समेत गोर्खाली विजेता पृथ्वीनारायण शाहको अपेक्षाकृत सीमित महत्त्वाकांक्षालाई छोप्न सकेका छैनन् । विपन्न गोरखाका बडामहाराज सम्पन्न नेपाल खाडलको राजा भइसकेपछि बढीमा आफ्नो असली हिन्दुस्थाना लाई फिरंगीहरूबाट जोगाइराख्न चिन्तित थिए । गोरखा राज्यलाई गोर्खाली साम्राज्यका रूपमा फैलाउने श्रेय बहादुर शाहलाई दिइनुपर्दछ । नेपाल दरबारको आन्तरिक शक्ति संघर्षले गर्दा भारतीय उपमहाद्वीपमा गोर्खाली साम्राज्यलाई स्थापित गर्ने सपनाको अन्त सन् १८१४१८१६ को युद्धपछिको सुगौली सन्धिसँगै भयो । सन् १८४६ को कोतपर्वबाट उदाएर सन् १८५६ मा नाटकीय ढंगले कास्की र लमजुङको श्री ३ महाराज घोषित भएका जंगबहादुर राणाले सन् १९५७ को सिपाही विद्रोहलाई दबाउन इष्ट इन्डिया कम्पनीलाई आफ्नै नेतृत्वमा २०,००० गोर्खाली सैनिकलाई संलग्न गराएपछि भने नेपाल दरबार हिमाली क्षेत्रमा बेलायतको बफादार हितचिन्तकका रूपमा स्थापित भयो । राणाशाहीका संस्थापकको स्वामीभक्तिलाई निरन्तरता दिँदै प्रधानमन्त्री चन्द्रशमशेरले नेपालसँग कुनै सम्बन्ध नरहेको प्रथम विश्वयुद्धमा बेलायतलाई सघाउन आर्थिक र भौतिक सहयोगका साथसाथै प्रत्यक्ष सैनिक खटन एवं जबरदस्ती भर्तीद्वारा अनुमानित २ लाखभन्दा बढी गोर्खा सिपाही परिचालन गर्न लगाएका थिए ।प्रधानमन्त्री चन्द्रका नमकहलालहरूले नेपाल र बेलायतबीच सम्पन्न सन् १९२३ को सन्धिको जतिसुकै महिमामण्डन गरे पनि यथार्थमा त्यस दस्ताबेजको मुख्य उद्देश्य धारा २ मा स्पष्ट उल्लेख गरिएझैं सन् १८१५ को सुगौली सन्धि देखि र सहित, दुई सरकारहरू बीच सम्पन्न भएको सबै अघिल्लो सन्धि, सम्झौता र संलग्नताहरूलाई परिवर्तन गरिएको बाहेक पुष्टि गर्न रहेको थियो । सम्मानित बहुविज्ञ एवं प्रख्यात संविधानविद् भीमराव अम्बेडकरले भारत सरकार अधिनियम, सन् १९१९ (गवर्नमेन्ट आफ इन्डिया एक्ट, १९१९) लाई बेलायतले भारतका लागि बनाइदिएको संविधानका रूपमा व्याख्या गरेका छन् । ब्रिटिस इन्डियाको बदलिँदो स्वरूप एवं पेरिस शान्ति सम्मेलन, १९१९ पछि स्थापित लिग आफ नेसन्स ले पनि नेपाल दरबारमाथि बेलायतको दबदबालाई निरन्तरता दिने गरी गरिएको सन् १९२३ को सन्धिले दुई देशबीचको असमान सम्बन्धलाई अझ कसिलो बनाएको थियो ।आफ्ना राणा पूर्ववर्तीहरूले सिपाही विद्रोह र पहिलो विश्वयुद्धमा बेलायतलाई गर्ने गरेको सहयोगलाई निरन्तरता दिँदै प्रधानमन्त्री जुद्धशमशेरले अनुमानित २ लाख ५० हजारभन्दा बढी सैनिक दोस्रो विश्वयुद्धमा गठबन्धन पश्चिमा शक्तिहरूको पक्षमा खटाएका थिए । सन् १९४५ को याल्टा शीर्ष सम्मेलनबाट अमेरिकी राष्ट्रपति फ्र्यांकलिन डी रुजबेल्ट, बेलायती प्रधानमन्त्री विन्स्टन चर्चिल र सोभियत प्रिमियर जोसेफ स्टालिनले युद्ध र युद्धपछिको विश्वको भविष्यको रूपरेखाका बारेमा महत्त्वपूर्ण सहमति स्थापित गरेपछि भने पश्चिमा गुटको नेतृत्व लन्डनबाट वासिङ्टन सर्ने कुरा स्पष्ट भइसकेको थियो । अमेरिकाको युद्धकालीन राष्ट्रपति रुजबेल्टपछि पदासीन भएका राष्ट्रपति ह्यारी एस ट्रुमनको कार्यकाल (सन् १९४५१९५३) शीतयुद्धको प्रारम्भिक चरण थियो । अर्थराजनीतिको सार्वभौमिकता जस्तै भूराजनीतिक संलग्नताको मामिलामा आफ्नो पक्षप्रतिको बफादारी अनिवार्य र अविभाज्य सर्त हो । अमेरिकी रणनीतिकारहरूकै अग्रसरतामा सन् १९४७ मा नेपाल र अमेरिकाबीच दौत्य सम्बन्ध स्थापना भएपछि काठमाडौंको सामरिक बफादारी लन्डनबाट वासिङ्टनतिर स्थानान्तरण भएको थियो ।धमिलो परिवेशभारतीय उपमहाद्वीपमा स्वयंलाई बेलायती साम्राज्यको उत्तराधिकारी ठान्ने नयाँदिल्ली संस्थापनलाई नेपालको नयाँ प्रश्रयदाता अमेरिका पटक्कै मन परेको थिएन । नयाँदिल्लीका रणनीतिकारहरूको आकलनमा नेपाल र भारतबीच सन् १९५० मा सम्पन्न शान्ति तथा मैत्री सन्धि काठमाडौंलाई आफ्नो प्रभावमा राख्ने आवश्यक तर अपर्याप्त कदम थियो । तर, बेइजिङ मात्र नभएर लन्डन र वासिङ्टनसमेतले काठमाडौंमा भारतको सम्भाव्य वर्चस्वलाई रुचाएका थिएनन् । दस्तखत भएको दिनदेखि विवादित रहेको सन् १९५० को सन्धिलाई परोक्ष तवरले निष्प्रभावी तुल्याउन शान्ति क्षेत्र को प्रस्ताव ल्याइयो र प्रत्यक्ष किसिमले संशोधन सुझाउन द्विपक्षीय प्रबुद्ध समूह (ईपीजी) गठन गरियो, तर जति नै विवादास्पद भइसकेको भए तापनि सन् १९५० को सन्धिलाई खारेज गरेर अन्तरिम व्यवस्थामार्फत प्रतिष्ठापनको सुरुवात गर्ने आँट अद्यापि कुनै पक्षले देखाउन सकेको छैन । अहिले नयाँदिल्लीदेखि लन्डन हुँदै वासिङ्टनसम्म लेनदेन कूटनीति (ट्रान्जैक्सनल डिप्लोमसी) प्रचलनमा रहेको छ ।द्वितीय विश्वयुद्धपछि वर्चस्वशाली बन्न पुगेको वासिङ्टन सहमति लाई चुनौती दिन परिकल्पना गरिएको बेइजिङ सहमति को रूपरेखा अद्यापि स्पष्ट भइसकेको छैन । अन्तर्राष्ट्रिय मुद्राकोष, विश्व बैंक एवं अन्तर्राष्ट्रिय व्यापार संगठन जस्ता संस्थाहरूको स्वीकार्यता र वैधानिकता घट्दै गएको भए तापनि संसारका पाँच प्रमुख उदीयमान अर्थव्यवस्थाहरू सामेल रहेको ब्रिक्स समूह, सांघाई सहयोग संगठन (एससीओ), एसियन इन्फ्रास्ट्रक्चर बैंक (एआईआईबी) वा युरेसियन आर्थिक संघ (यूएईयू) जस्ता वैकल्पिक अग्रसरताका गतिविधिहरूले स्वाभाविक गति समात्न सकिरहेका छैनन् । चीनको बेल्ट एन्ड रोड इनिसिएटिभ (बीआरआई) विश्वव्यापी पूर्वाधार विकास रणनीति हो, जसमा सुरक्षा, कूटनीतिक, वित्तीय, भूराजनीतिक र वैचारिक हितहरू समावेश छन् । बेइजिङका विश्वव्यापी विकास पहल (जीडीआई), विश्वव्यापी सुरक्षा पहल (जीएसआई) एवं विश्वव्यापी सभ्यता पहल (जीसीआई) जस्ता प्रस्तावनाहरू भव्य सुनिन्छन्, तिनका निहितार्थ एवं अन्तर्वस्तु भने अझै पनि स्पष्ट छैन । पारिस्थितिकीय विडम्बना के हो भने चीनका अग्रसरताहरूलाई नेपालले चाहेर पनि इन्कार गर्न सक्दैन । अमेरिका सुस्तरी अन्तर्मुखी, युरोप कमजोर र भारत भरोसायोग्य नरहने भएपछि अरू देशहरू जस्तै चीनसँग पनि एकआपसबीच लेनदेन सम्बन्ध विकसित गर्नुको विकल्प छैन । पश्चिमाहरू जस्तै बेइजिङले पनि अब कोष र कोसेली सँगसँगै कडा सर्त र सीमाबद्धता पोको पारेर पठाउनेछ । चिनियाँ ऋण कि अनुदान बचकाना बहस हो ऋणको भुक्तानी जिन्सी वा नगदमा गर्नुपर्ने हुन्छ भने अनुदान लिएबापत दातालाई आत्मसम्मान चढाएर पनि उन्मुक्ति नपाउने अवस्था आउन सक्छ ।केही उतारचढावका बावजुद सन् १९४५ देखि अन्तर्राष्ट्रिय सम्बन्धहरूमा पूर्वानुमानेय स्थायित्व (प्रिडिक्टबल स्टबिलिटी) कायम थियो । भ्लादिमिर पुटिनको रुस जोगाउने दम्भ, सी चिनफिङको नयाँ युगका लागि चिनियाँ विशेषतासहितको समाजवाद विचार बेच्ने अहंकार, नरेन्द्र मोदीको विश्वगुरु बन्ने भ्रमलाई डोनाल्ड ट्रम्पको मागा मृगतृष्णाले एकसाथ हल्लाउने सम्भावना टड्कारो छ । अद्यापि विकसित हुने क्रममा रहेको नयाँ विश्व व्यवस्थाभित्र आर्थिक रूपले विपन्न, प्राकृतिक स्रोतका हिसाबले कम सम्पन्न, राजनीतिक तवरले आन्तरिक चुनौतीहरूमा अल्झिएको, सामाजिक र सांस्कृतिक मुद्दामा विवादग्रस्त तथा संस्था एवं नेतृत्व कमजोर भएका परिधीय देशहरूको भूमिका र महत्त्व निरन्तर घट्न सक्ने देखिँदै छ । परिवर्तित परिवेशमा अपेक्षाकृत कम कूटनीतिक वजन भएका देशहरूका सामुन्ने दुई मात्र विकल्प देखिँदै छ सत्तीसाल जस्तो भएर अफगानिस्तान भएर उभिने वा भियतनामका राजनीतिक योद्धा गुयेन फु ट्रोंगद्वारा प्रतिपादित बाँस कूटनीति अंगीकार गरेर गतिशील हुने । पहिले रुस र पछि अमेरिकासँग लडेको अफगानिस्तान अहिले अन्तर्राष्ट्रिय मञ्चमा एक्लो छ । पालैपालो अमेरिका र चीनलाई परास्त गर्न सफल भियतनामसँग संसारका सबै शक्ति राष्ट्र जोडिन चाहन्छन् । आन्तरिक मामिलामा समन्वय र आत्मनिर्भरता तथा अन्तर्राष्ट्रिय सम्बन्धमा सन्तुलित दृष्टिकोण, सक्रिय सहभागिता एवं रणनीतिक अग्रसरता भियतनामको बाँस कूटनीतिका केही विशेषताहरू हुन् । तटस्थता र निरपेक्षता वा संलिप्तता र समदूरी जस्ता पहिलो शीतयुद्धताकाका शब्दावलीहरूबाट मुक्त भएर सोच्ने काम सडकबाट गर्न सकिँदैन । कानुन निर्माण ससेज तयारी जस्तै हो, बनाउने बेला नहेरेकै राम्रो भन्ने भनाइ कूटनीतिमा पनि लागू हुन्छ । आक्षेप पनि शिष्ट र सभ्य भाषामा लगाइनुपर्ने कूटनीतिको स्थापित मान्यतालाई शर्मा ओलीले सदनबाट सडकसम्म घिसारेर अप्ठ्यारो अवस्थामा पुर्याएका छन् । उनी दक्षिण अफ्रिकामा जन्मिएर अमेरिकी अर्थराजनीतिको प्रभावशाली खेलाडी बन्न पुगेका इलन मस्कसँग गफिँदा साह्रै रमाएका देखिन्थे । प्रधानमन्त्री शर्मा ओली बेइजिङमा पनि रमाएर फर्के हुन्छ, दूध लिएर आउने अहिले बेला भएको छैन । अन्तर्राष्ट्रिय परिवेश सङ्लिने बेलासम्म सावधानी, संयम, शिष्टता र लचकता नेपाली कूटनीतिको मूलमन्त्र हुनुपर्ने बाध्यता छ ।"
"एमाले मन्त्रीले पाएको अभय दान, कानुनी शासनमाथि उपहास","नेपालमा सत्ता र शक्तिको छत्रछायामा रहेका व्यक्ति कानुनभन्दा कति माथि हुन्छन् भन्ने दृष्टान्त कोशीका पूर्वमन्त्री लीलाबल्लभ अधिकारी प्रकरणबाट फेरि प्रदर्शित भएको छ । आफू मन्त्री रहेको मन्त्रालयका नाममा नक्कली परिचयपत्र जारी गरेर, आफैं नक्कली कार्यालय प्रमुख बनेर, तीन युवालाई सँगै लिएर जापान गएका अधिकारी मानव तस्करीको आरोपमा पक्राउ परेका थिए । तर, मन्त्रीसँगै जाने र यो योजनामा संलग्न ११ जनाविरुद्ध जिल्ला अदालतमा मुद्दा दर्ता भए पनि काठमाडौं जिल्ला सरकारी वकिल कार्यालयले मन्त्रीलाई उन्मुक्ति दिएको छ । त्यसैले उखान बनेको हो सानालाई ऐन, ठूलालाई चैन । सरकारको प्रत्यक्ष मातहतमा रहने सरकारी वकिलले अधिकारीलाई किन उन्मुक्ति दिए ? प्रश्नको सोझो जवाफ छ उनी सत्तारूढ दल एमालेका सांसद तथा पूर्वमन्त्री हुन् । सबैलाई बराबर मान्ने संविधानको मातहतमा रहेका कानुन कार्यान्वयन गर्ने निकायको यो कदम अस्वीकार्य छ, अदालती प्रक्रियाबाट यसलाई सच्याउनुको विकल्प छैन । जापानमा मानव तस्करी गर्ने यो घटनामा अनुसन्धान गरेको प्रहरीले अधिकारीसहित १२ जनाविरुद्ध किर्ते र मानव तस्करीमा मुद्दा चलाउन प्रतिवेदन दिएको थियो । तर, सरकारी वकिल कार्यालयले भने अधिकारीबाहेक ११ जनाविरुद्ध मुद्दा दायर गरेको हो । जसकारण गम्भीर आरोप लागेका अधिकारीले अदालतको सामना नगरी सरकारी वकिलकै तजबिजमा उन्मुक्ति पाएका छन् । आरोपित कुनै पनि व्यक्तिले सफाइ पाउनै हुँदैन भन्ने होइन तर अभय दान दिने अधिकार सरकारलाई किमार्थ छैन । हिजोसम्म यो लीलाबल्लभ अधिकारी व्यक्तिविशेषको कसुर थियो, उनीमाथिको अनुसन्धान नै अवरोध गरेर अब सरकार नै यो कसुरमा हिस्सेदार भएको छ । गिरोहको योजनामा तत्कालीन मन्त्री अधिकारीको नेतृत्वमा रसुवाका कञ्चन देवकोटा तथा खोटाङका दावा शेर्पा र जनक राई कात्तिक १३ मा जापान उडेका थिए । तर, कागजपत्र शंकास्पद देखिएपछि जापान अध्यागमनले फर्काएको थियो । कात्तिक १८ मा त्रिभुवन अन्तर्राष्ट्रिय विमानस्थल आइपुगेका अधिकारी सामान्य कागज गरेर उम्किएका थिए भने तीन युवालाई पक्राउ गरिएको थियो । उनीहरूको बयानबाट थप आठ जना पक्राउ परेका थिए । अधिकारीको साथ लगाएर जापान पठाइएका युवासँग गिरोहले जापानमा लुकाउने योजनासहित रकम असुलेको थियो । देवकोटा र राईबाट १०१० लाख रुपैयाँ र शेर्पाबाट ११ लाख ५५ हजार रुपैयाँ असुलिएको अनुसन्धानबाट खुलेको थियो । त्यसरी असुलेको रकम नक्कली सरकारी परिचयपत्र बनाउनेदेखि जापान उडाउने सेटिङमा संलग्नले बाँडेर लगेको पनि खुलेको छ । जापान उड्नुअघि अधिकारीले त्रिभुवन विमानस्थल आसपासमा गिरोहका महेश पाण्डे, गोपाल भनिने योगराज गौतमसहित बसेर सामूहिक तस्बिर पनि खिचाएका थिए । सँगै गएका उनीहरूलाई अध्यागमनले फर्काइदिएको थियो । तर, अदालती प्रक्रियाअगावै अधिकारीलाई निर्दोष देखाएकाले उनीमाथि राज्यको अतिरिक्त संरक्षण प्रकट भएको छ । जुन व्यक्तिले जापानमा तोकिएको कार्यक्रमसँग असम्बन्धित व्यक्तिलाई लैजाने प्रक्रियाको नेतृत्व गर्यो, उसलाई छाडेर अरूलाई मुद्दा चलाउँदा राज्यको निष्पक्ष व्यवहार झल्किँदैन । अधिकारी मात्रै होइन, सहकारी ठगीमा जोडिएका कांग्रेस उपसभापति तथा सांसद धनराज गुरुङ, एमाले सांसद ऋषिकेश पोखरेललगायतका व्यक्तिमाथि पनि राज्यले अतिरिक्त सम्मोहन राखेको देखिँदै छ । उनीहरूमाथि लागेको आरोपअनुसार गम्भीर अनुसन्धान भइरहेको छैन । कानुनी राज्यका लागि यो दुर्भाग्यपूर्ण परिस्थिति हो । यस्तै शैलीले कानुनी शासनप्रतिको विश्वास र भरोसालाई कमजोर तुल्याउँछ । अन्ततः राज्य नै अराजकतातर्फ उन्मुख हुन्छ । सुशासनलाई मूल मन्त्र बनाएको दुईतिहाइको शक्तिशाली सरकारकै पालामा राज्य त्यस दिशातिर हिँड्ने हो भने अराजकता झन् निकट हुनेछ ।शक्तिशाली सरकारले कानुनी राज्यको परिभाषा स्थापित गर्न शक्तिशाली आत्मबल देखाउला भन्ने आशा अधिकारी प्रकरणसँगै निस्तेज भएको छ । यससँगै प्रधानमन्त्री र मन्त्रीहरूले सुशासनका नाममा गर्ने भाषणको नैतिक धरातल पनि कमजोर भएको छ । त्यो नैतिक बल फर्काउने हो भने, मुलुकमा कानुनी राज्य छ भन्ने पुष्टि गर्ने हो भने अधिकारीमाथि पनि मुद्दा चल्ने परिस्थिति निर्माण हुनुपर्छ । विगतका सन्दर्भले त्यस्ता बाटा देखिन्छन् । यसका लागि प्रहरी वा जिल्ला सरकारी वकिलको कार्यालयमै पुनः जाहेरी दर्ता हुन सक्छ वा अदालतबाट पनि उनीमाथि अनुसन्धानको आदेश आउने बाटो छ । जुनसुकै कानुनी प्रक्रियाबाट होस्, सरकारले अधिकारीलाई दिएको गैरकानुनी संरक्षण निरस्त हुनुपर्छ । त्यसले मात्रै कानुनी शासनप्रतिको भरोसा जीवित रहन सक्छ । नत्र यो विषय भाषणका विषयमा सीमित रहन्छ ।"
डेडिकेटेड र ट्रंकलाइन विवाद सुल्झाउने बाटो,"नेपाली उद्योग क्षेत्र र ऊर्जा व्यवस्थापनबीचको डेडिकेटेड र ट्रंकलाइन महसुल विवादले लामो समयदेखि असमझदारी र अन्योल सिर्जना गरेको छ । यसले उद्योग र ऊर्जा क्षेत्रबीचको सम्बन्धलाई मात्र प्रभावित पारेको छैन, आर्थिक वृद्धिका लागि आवश्यक नीति स्थायित्व र पारदर्शितामाथि पनि गम्भीर प्रश्न उठाएको छ । नेपाल विद्युत् प्राधिकरणले उद्योगहरूलाई डेडिकेटेड र ट्रंकलाइनका लागि बक्यौता महसुल तिर्न आग्रह गर्दै आएको छ । प्राधिकरणको दाबी छ कि महसुल नउठ्दा राज्यको राजस्व प्रणाली कमजोर बन्नेछ । तर, उद्योगीहरूले महसुल गणनामा त्रुटि भएको, मिटर प्रमाणीकरण स्पष्ट नभएको र पारदर्शिताको अभाव रहेको गुनासो गर्दै आएका छन् । दुवै पक्षका तर्क विचारणीय भए पनि समयमै त्यसको समाधान नहुँदा यो विवाद दिन प्रतिदिन जटिलतातर्फ उन्मुख बन्दै गएको अवस्था छ । विवाद समाधानका लागि सर्वोच्च अदालतका पूर्वन्यायाधीश गिरीशचन्द्र लालको नेतृत्वमा गठन भएको आयोगले महत्त्वपूर्ण सिफारिस गरेको थियो । आयोगले समयअनुसार ऊर्जा खपतका आधारमा महसुल निर्धारण गर्न टाइम अफ डे (टीओडी) प्रणाली लागू गर्न सुझाव दिएको थियो । तर, आयोगबाट भएको सिफारिस कार्यान्वयनमा ढिलाइ हुँदा समस्या झनै गहिरिँदै गएको छ । यो विवादका कारण केवल ऊर्जा व्यवस्थापनलाई मात्र नभई औद्योगिक विकासलाई पनि प्रभावित गरिरहेको छ । यसको समाधानका लागि केही तत्कालीन र दीर्घकालीन उपायहरू आवश्यक देखिन्छ । सर्वप्रथम, प्राधिकरण र उद्योगीहरूबीच नियमित संवादको प्रक्रिया अघि बढाएर दुवै पक्षमा रहेको अविश्वास हटाउनु जरुरी देखिन्छ । त्यसका लागि स्वतन्त्र मध्यस्थकर्ताको सहयोगमा दुवै पक्षले आफ्ना गुनासो र तर्क स्पष्ट राख्न सक्ने वातावरण तयार गर्नुपर्छ । यसका साथै लाल आयोगबाट प्राप्त सिफारिसलाई कार्यान्वयन गर्न विशेष प्राथमिकता दिनुपर्छ । त्यसका लागि टीओडी मिटर प्रणालीलाई प्रभावकारी बनाएर महसुल गणनामा सरोकारवालाको चासोसमेत सम्बोधन हुने गरी प्रक्रिया अगाडि बढाउन आवश्यक छ ।अब यो विवादलाई दीर्घकालीन रूपमा समाधान गर्न कानुनी र नीतिगत स्पष्टता पनि अपरिहार्य छ । ऊर्जा नीतिमा सुधार गर्दै प्राधिकरण र उद्योगीहरूबीच विश्वासको वातावरण निर्माण गर्नुपर्छ । यसका लागि साना र मध्यम उद्योगहरूलाई आर्थिक सहुलियतका योजना प्रस्ताव गरेर समाधानको बाटो पहिल्याउन सकिन्छ । अर्को सबैभन्दा महत्त्वपूर्ण पक्ष भनेको यो विवादमा अनावश्यक राजनीतिक हस्तक्षेप रोक्नु हो । ऊर्जा क्षेत्रलाई पूर्णरूपमा व्यावसायिक रूपमा सम्बोधन गर्नु आवश्यक छ । यसका लागि विद्युत् नियमन आयोगलाई थप सशक्त बनाउँदै नीति निर्माण र कार्यान्वयनमा महत्त्वपूर्ण भूमिका खेल्न दिनुपर्छ । डेडिकेटेड र ट्रंकलाइन महसुल विवादले नेपालको औद्योगिक वातावरणलाई अस्थिर बनाइरहेको अवस्थामा यसले दीर्घकालीन रूपमा नेपालको आर्थिक वृद्धिमा समेत नकारात्मक प्रभाव पार्ने निश्चित छ । सरोकारवाला पक्षहरूलाई विश्वासमा लिएर अधिकतम सहमतिका आधारमा समयमै यो समस्या समाधान गरेर ऊर्जा व्यवस्थापनमा सुधार ल्याउने अवसर पनि हो । अतः प्राप्त अवसरको सदुपयोग गर्दै सरकारले पारदर्शी संवाद, कानुनी स्पष्टता र दीर्घकालीन ऊर्जा नीति निर्माणको माध्यमबाट यो विवादलाई सकारात्मक मोड दिन कत्ति पनि ढिलाइ गर्नु हुँदैन । सरकारले यो विवादलाई बिनाराजनीतिक आग्रहपूर्वाग्रह कसरी तार्किक निष्कर्षमा पुर्याउँछ र यसको समाधान कसरी गर्छ भनेर जनताले तीव्र रूपमा प्रतीक्षा गरिरहेका छन् । त्यसमा थोरै पनि कमजोरी भयो भने सरकारप्रतिको अविश्वासको पारो ह्वात्तै बढेर सोचेभन्दा भयावह परिणाम आउने खतरा विद्यमान छ । टेकेन्द्र अधिकारी, विराटनगर"
निजामती कानुनबाट अपेक्षा,"ऐनको अभावमा स्थायी सरकार भनिने कर्मचारीतन्त्र नै अस्थिर भएको छ । बनेका प्रदेश कानुनसमेत सहज कार्यान्वयन हुन सकेका छैनन् । निजामती सेवा विधेयक २०७५ संसद्बाट फिर्ता भई अहिले पुनः संसद्मा पुगेको छ । संघीयता कार्यान्वयनको कडीका रूपमा लिइएको विधेयक परिष्कृत भई संसद्मा पेस भएपछि यो प्राथमिकतामा परेको देखिन्छ । विधेयकमा १७०० सयभन्दा बढी संशोधन प्रस्ताव हुनुले धेरै विषयमा अवधारणागत रूपमै एकमत कायम गर्न निकै मिहिनेत गर्नुपर्ने अवस्था चित्रित गर्छ । आगामी अधिवेशनमा नै विधेयक पास गर्ने तयारी हुनु सकारात्मक हो । तर उपलब्धिमूलक तब हुनेछ, जब विधायिकाले केही गुदी मान्यताको सेरोफेरोमा बसेर निजामती सेवाको ढाँचा, स्वरूप र पद्धति निर्धारण गर्नेछ । कर्मचारीले नै आफूलाई केन्द्रमा राखेर निर्धारण गरेकाले आफ्नो वृत्तिविकास, सेवाको सुरक्षा, दण्ड र पुरस्कार समेटिएको निजामती ऐनको पार्श्वचित्रमा स्वार्थको द्वन्द्व हुन सक्नेछ । तसर्थ गैरसरकारी विधेयकका रूपमा पनि पेस गर्नुपर्ने भनेर आवाज उठेको हुँदा विधायिकाले यस दृष्टिकोणबाट पनि हेरेर टुंग्याउनु राम्रो हुन्छ । संविधानको लक्ष्य र उद्देश्य प्राप्त गर्न ऐनले कर्मचारीलाई व्यावसायिक बनाउन सक्छ कि सक्दैन भन्ने अहम् प्रश्नलाई विधायकहरूको विवेकले अक्षरमा बदल्न पर्ने समय आएको छ । जुम्सो, भुत्ते र कामचोर भनेर आलोचना हुँदै आएको निजामती सेवालाई धारिलो र कामयाबी बनाउनु छ । ऐनको मस्यौदामा दफावार छलफललाई यान्त्रिक हुन नदिन केही सैद्धान्तिक विषयमा मन्थन गर्नु अनिवार्य छ । प्रस्तावित कानुनलाई मार्गदर्शन गर्ने मूल सिद्धान्त योग्यता प्रणालीको विन्यास, समावेशीकरणको स्वीकार्यता र अन्तरसरकारी सम्बन्धको आर्किटेक्चर नै हो । योग्यतातन्त्रको परावर्तननिजामती सेवालाई योग्यता प्रणालीको द्योतकका रूपमा लिइन्छ तर लोक सेवाको प्रवेश परीक्षाले नै यसको भार बोकिरहेको छ । सेवा प्रवेशपछि कहिल्यै अभ्यास भएन । चाकडी, चाप्लुसी, चम्चागिरी नै वृत्ति, अवसर र जिम्मेवारी पाउने सामन्ती चरित्रको अवशेषले योग्यता प्रणालीको अभ्यास छ भन्ने तर्कलाई खण्डित गर्छ । नेपालको मात्र यस्तो निजामती सेवा हो, जसको मूल्यांकन पद्धतिमा अपवादबाहेक शतप्रतिशत कर्मचारीको शतप्रतिशत नै अंक प्राप्त हुन्छ भन्ने आलोचनात्मक टिप्पणीप्रति पनि जवाफ दिन गाह्रो छ । कुशलतापूर्वक जिम्मेवारी पूरा गर्ने र नगर्नेबीचको कुनै मापन हुँदैन भन्ने भाष्य स्थापित छ । निर्णय प्रक्रियामा संलग्न पदाधिकारीको नियतमाथि सधैं प्रश्न उठ्ने गरेको छ तसर्थ कर्मचारी व्यवस्थापनको हरेक चरणमा योग्यता प्रणाली झल्किने कानुनका प्रावधान बनिनुपर्छ । सचिवको नियुक्तिमा ३ गुणा उम्मेदवार सिफारिस गर्ने व्यवस्थाको पुनरावलोकनबाट यसको सुरुवात हुनुपर्छ । कम्तीमा आधा नियुक्ति ज्येष्ठताबाट गर्ने हुनुपर्छ । कुलिङ पिरियड को अभावमा प्रत्यक्ष स्वार्थको द्वन्द्वको विषय जस्तो देखिए पनि अप्रत्यक्ष रूपमा यसको अभावमा योग्यता प्रणालीको विसर्जन भइरहेको छ । उपसचिवभन्दा माथिको कर्मचारी बहाल हुँदै वा सेवाबाट अवकाश भएपछि कम्तीमा २ वर्ष स्वार्थ बाझिने विषयमा परामर्शदाता वा संवैधानिक वा कुनै रूपमा नियुक्ति हुन नपाउने कुलिङ पिरियडको व्यवस्था जरुरी देखिन्छ । बहालवाला कर्मचारीलाई संवैधानिक नियुक्तिमा निषेध भएमा राजनीति र प्रशासनको बीचमा हुने विनिमय संस्कृतिमा केही सुधारको आशा गर्न सकिन्छ ।समावेशीकरणको समीक्षा निजामती ऐन जारी भएपछिको १६ वर्षपछि प्रस्तावनामै सैद्धान्तिक प्रवेश भएको विषय हो, समावेशीकरण । यसले निजामती सेवाको ऊर्ध्व संरचनामा संरचनात्मक उथलपुथल नै ल्याएको छ । तर विवादमुक्त हुन सकेको छैन । सेवाभित्रकै केहीले कुनै जातमा जन्म लिएकै कारण सिट सुरक्षित पाउनु हुँदैन अथवा एउटा मान्छेले पटकपटक अवसर लियो भन्ने प्राविधिक तथा व्यवस्थापकीय विषयलाई उठाएर समावेशीकरणको एजेन्डालाई गलत साबित गर्न खोजेको देखिन्छ । जबकि समावेशीकरणलाई कसरी आवधिक बनाउने र यसले राखेको लक्ष्य कसरी छिटो प्राप्त गर्ने भन्ने बहस हुनुपर्ने हो । निजामती सेवाको समावेशीकरण वा आरक्षणको सैद्धान्तिक आधार र गन्तव्य के हो र कहिलेसम्म प्राप्त हुने अपेक्षा गर्नुपर्ने हो भन्ने आधारभूत प्रश्नको जवाफ खोजेर मात्र यसभित्रका प्राविधिक विषयमा प्रवेश गर्नुपर्ने हो । समावेशीकरण नै निजामती सेवाको विकृत रूप तथा सारा नालायकीको एकमात्र कारण हो भन्ने भाष्य स्थापित गर्न प्रशासनका स्वघोषित विद्वान् लागिपरेको देखिन्छ । समावेशीकरणअघि सरकारी सेवा उत्कृष्ट, सदाचारी र कामयाबी थियो त ? २०४९ सालको ऐन पुनःस्थापित हुने हो भने व्यावसायिक कर्मचारीतन्त्र प्राप्त हुन्छ त ? समावेशीकरणका विभिन्न क्लस्टरको धरातल र आधार तथ्यांक के हो, कति अवधिमा कति प्रतिनिधित्व भएपछि सन्तोषजनक मान्ने, सुरक्षित सिट प्रतिशत कुन बिन्दुबाट घटाउने भन्ने यकिन गर्नुपर्नेछ । अन्त्यहीन ढंगले सिट सुरक्षित गर्नु आफैंमा समावेशीकरणको सैद्धान्तिक मान्यताविपरीत छ । यो आधारभूत रूपमा क्षतिपूर्तिको साधन मात्र बन्नुपर्छ । घोषितअघोषित योगदानको ब्याज खाने माध्यम बन्नु हुँदैन । यसले नै विभेद सिर्जना गरेर फेरि अर्को क्लस्टर जन्माउन सक्छ । जसलाई पुनः सकारात्मक विभेद गरेर माथि उठाउन परोस् ।सर्वोच्च अदालतले निर्मम समीक्षा गरेर समावेशीकरणको औजार आरक्षणलाई तरमारा वर्गको कब्जाबाट मुक्त गर्नुपर्छ भनेको छ । यसको अर्थ सीमित मानिसको कब्जामा छ, दुरुपयोग भएको छ । सरकारी दस्ताबेजमै तरमारा वर्गको उदय भएको शब्द प्रयोग भएको छ । भलै शब्दको प्रयोगकर्ता आफैं तरमारा छन् । यस्तो गम्भीर विषयमा पर्याप्त छलफल नभई क्लस्टरको थपघट र प्रतिशतको बाँडफाँट हुनु ठिक होइन । ऐन लागू भएको १० वर्षपछि यो व्यवस्थाको समीक्षा गरिने भनिए तापनि त्यो सामान्य परामर्शदाताको रिपोर्टमा सीमित रह्यो । बरु समावेशी आयोगले समावेशीकरण खारेज गर्ने निष्कर्षसहित एक विवादास्पद नोट प्रकाशित गरेको थियो । सर्वोच्चको आदेशले आरक्षणसम्बन्धी व्यवस्थालाई वर्गीय वा जातीयता नभई आवश्यकताकेन्द्रित बनाएमा मात्र यसले संविधानको साध्य हासिल गर्न सक्छ भनेको छ । संविधानले संरक्षण गर्नुपर्ने ठानेको वर्गमा पर्ने तर यसभित्रको सक्षमलाई बाहेक गरेमा मात्र संविधानको लक्ष्यलाई पछ्याउन सक्छ भनेर हाल अपनाइएको समावेशीकरणको औजारको समीक्षा हुनुपर्ने आवश्यकता औंल्याएको छ । नीतिगत प्रस्टता एउटा आदेशले जातीय वा वर्गीय हुनु हुँदैन भन्छ भने अर्कोले थारूका निम्ति प्रतिशत तोकेरै सिट छुट्याऊ भन्छ । वर्गीय र जातीय आधारमा हुनु हुँदैन भन्ने आदेशमा लिंगीय आधारबारे केही बोलिएको छैन । जबकि आरक्षित सिटको मुख्य हिस्सा महिलालाई छ । यो तहमा समेत अन्तरविरोध राखेर निजामती ऐन जारी हुनु उपयुक्त होला कि नहोला भनेर पनि सोचिनुपर्छ । किनकि यो तीनै तहको र अन्य सार्वजनिक सेवाको पनि मार्गदर्शक ऐन हो ।प्रस्तावित ऐनमा थारू क्लस्टर थप गरिएको छ भने अरूको प्रतिशत तलमाथि मात्र गरिएको छ । महिलाभित्र आन्तरिक प्रतिस्पर्धा सीमित गराउन खोजेको देखिन्छ तर असमानताको खाडलका कारण महिला सहभागिता बढे पनि फेरि कथित तरमाराको कब्जा हुने त होइन ? सक्षम वर्ग, जाति वा क्लस्टरलाई कसरी संरक्षित समूहबाट बाहेक गराउने भन्ने नै आजको यक्ष प्रश्न हो । गोलमोटल समावेशीकरणलाई कसरी शुद्धीकरण गर्ने भन्ने अध्ययन, अनुसन्धान र बहसले मात्र विभेदलाई संस्थागत हुन रोक्ने देखिन्छ । संविधानले महिला र दलितका हकमा समानुपातिक समावेशी प्रतिनिधित्वको र अन्यको हकमा समावेशी हुने राज्य व्यवस्थाको परिकल्पना गरेको छ । यो राजनीतिक नियुक्तिमा, मनोनयनमा, निर्वाचित प्रतिनिधिमा मात्र लागू हुने हो कि निजामतीलगायत हरेक सार्वजनिक सेवामा हो भन्ने तय हुनुपर्छ । समावेशीकरणका निम्ति अभ्यासमा रहेको आरक्षण खारेज गर्न पेस गरेका आधार सँगै राखेर सार्वभौम संसद्मा छलफल हुनुपर्छ । यसका आधार र तथ्यांकलाई आधार मानेर आरक्षित सिट, आरक्षित समूहभित्रका उपसमूह केलाइनुपर्छ । संविधानले आत्मसात् गरेको राज्यका नीतिविपरीत छ भने उक्त आयोगका पदाधिकारीको नियतमाथि प्रश्न उठाइनुपर्छ । अन्तरसरकारी सम्बन्ध तेस्रो अन्तरतह सम्बन्धको निम्ति प्रमुख पदमा संघीय सरकारले कर्मचारी खटाउने विषय हो । सैद्धान्तिक रूपमा संघीय सरकारले खटाउनु गलत होइन तर हामीले अभ्यास गरेको अस्थिर कर्मचारी व्यवस्थापनको अभ्यासले प्रदेश र स्थानीय तह संस्थागत हुन सकेनन् । तसर्थ संघले केही मुख्य पदबाहेक यसबाट हात झिक्नुपर्ने देखिन्छ । अन्तरसरकारी समन्वय राजनीतिक तह र वित्तीय हस्तान्तरणसम्बन्धी कानुनी व्यवस्थाको रिपोर्टिङबाट गर्न सकिन्छ ।निजामती सेवालाई तहगत प्रणालीमा रूपान्तरण गर्ने सिफारिस धेरै अगाडिदेखिको हो । विशेषगरी अधिकृत र सहायक तहबीच हुने फासला (बार) हटाउने, अधिकृतमुखी कार्यविभाजन साथै ज्येष्ठ र कनिष्ठबीच कार्य विस्तृतीकरण तथा नेतृत्व दिन तहगत प्रणाली सिफारिस गरिएको पाइन्छ । हाल स्वास्थ्य सेवामा लागू छ । कार्यालय प्रमुखको जिम्मेवारीमा भइरहेको अस्वस्थ हानथाप, वरिष्ठताको प्रतिस्पर्धा र हस्तक्षेप आमन्त्रण गर्ने वातावरण तिता अनुभव हुन् । कुनकुन पद कुन तहका लागि हो भन्ने प्रशस्त छलफल भई तहगतमा जान पर्याप्त तयारी हुनुपर्ने देखिन्छ । सरसर्ती हेर्दा स्थायी सरकारको स्वरूप र गन्तव्यका विषयमा धेरै सैद्धान्तिक तथा अवधारणागत प्रस्टीकरणका निम्ति गृहकार्य पुगेको छैन । लामो रस्साकसीपछिको मस्यौदा पनि कर्मचारीको बढुवा प्रणालीकै वरिपरि घुमेको देखिन्छ । सुरुको १५ तहको प्रस्ताव १४ तह अथवा अतिरिक्त सचिवको व्यवस्था नभई आउनुमा ठूलो हिस्सा बढुवा हुने वा नहुने भन्ने स्वार्थबाट प्रेरित छ भन्ने सुनिएको छ । अनुमानयोग्य वृत्तिविकासलाई निजामती सेवाको आधारभूत चरित्र मानिन्छ । तर कहिल्यै त्यस्तो हुन सकेको छैन । २९ वर्षमा २८ पटक निजामती नियमावली संशोधन हुँदा बढुवासम्बन्धी विषय केन्द्रमा रहेको इतिहास छ । छड्के प्रवेशको प्रभावले कम उमेरका उम्मेदवारको नियुक्ति हुँदा र श्रेणीगतबाट तहगत प्रणालीमा रूपान्तरण हुँदा ठूलो संख्यामा कर्मचारीको वृत्तिविकासमा बिर्को लाग्ने सम्भावना छ । १५ वर्षभन्दा बढी एकै पदमा काम गरेर पनि बढुवा नहुने कारण मनोबल गिराएर काम गर्नुपर्ने वा पलायन हुनुपर्ने अवस्था प्रक्षेपण गरिँदै छ । हरेक पदको निश्चित अवधिपछि बढुवा नत्र अवकाश हुने पनि विकल्प खोज्न सकिन्छ । अन्यथा संक्रमणले निराशा भित्र्याउन सक्छ । सचिवको कार्यकाल ३ वर्ष र मुख्यसचिवको २ वर्ष भएमा अहिलेको वृत्तिविकासमा लागेको अवरोधले निकास पाउन सक्छ । यसो भएमा छड्के प्रवेश, २४ (घ) को विशेष बढुवा र तहगत प्रणालीमा प्रवेश हुँदाको संक्रमणकालीन व्यवस्थाले निम्त्याएको अनिश्चय र निराशामा केही सहज हुन सक्छ । हरेक तहमा यसरी विश्लेषण हुनुपर्छ ।क्लस्टर प्रणालीको औचित्य निजामती सेवा विशेषज्ञ हो कि जनरलिस्ट अथवा उच्च पदजस्तै सचिव र सहसचिव विशेषज्ञ हुनु जरुरी छ कि जनरलिस्ट भन्नेमा कतै एकमत पाइन्न । विशेषतः सचिव पद प्रशासनिक नेतृत्वको पद हो, यसले कर्मचारीतन्त्रको व्यावसायिक कार्य र राजनीतिक नेतृत्वलाई जोड्ने काम गर्छ भनेर मान्ने हो भने सचिव बढुवा र जिम्मेवारीमा क्लस्टर प्रणालीको खास औचित्य देखिँदैन । अझ बढुवामा क्लस्टर लागू हुने तर पदस्थापनमा नहुने भन्ने विकल्प पनि अघि सारिएको छ । प्रचलित ऐनमा विशेषज्ञ सेवाको व्यवस्था छ तर यसको अभ्यासको कोसिस नै भएन । इन्जिनियरिङ जस्तो प्राविधिक सेवामा विशेषज्ञ ज्ञान जरुरी हुन्छ । विशेष जिम्मेवारीमा रहँदा छुट्टै सुविधा र कार्य विवरण बनाउन सके विशेषज्ञ जनशक्ति बनाउन र टिकाउन सकिन्छ । जनरलिस्ट नेतृत्वको पक्षमा उभिने हो भने सेवाभित्रका उपसमूह उपसचिवसम्म मात्र रहने व्यवस्था राम्रो हुन्छ । सचिव हुने व्यक्तिले सहसचिवदेखि नै अन्य विभाग वा मन्त्रालयमा एक्सपोजर पाएर नेतृत्व क्षमता र सोचाइको क्षितिज अलि फराकिलो बनाउन सक्छ । अन्यथा कमजोर कार्यसम्पादन र सेवाभित्रकै अन्य समूह, उपसमूहको समेत नेतृत्व र अभिभावकत्व लिन नसकेको विद्यमान अवस्थामा कुनै सुधार हुँदैन । सचिव बढुवामा क्लस्टरको खारेजी उत्तम हो । ट्रेड युनियनको सही उपयोग निजामतीभित्रको राजनीतिको अर्को नाम नै ट्रेड युनियन हो भन्नेमा सायदै विमति छ । कानुन निर्माता र ट्रेड युनियन दुवै राजनीतिको सदस्य भएकाले उपभोग गरेको घोषित, अघोषित सञ्जालीकृत अधिकारमा कटौती हुने सम्भावना अत्यन्त कम छ । यद्यपि ट्रेड युनियनको परिष्कृत अभ्यासको कल्पनाबिना निजामती सेवा अनुशासन, चेन अफ कमान्ड र सुशासनको परिकल्पना गर्नु बेकार छ । ट्रेड युनियनको जन्म नै मजदुर र मालिकबीचको अन्तरसम्बन्धमा भूमिका हुने गरी भएको हो । जो वर्गीय हुन्छ, असमान श्रम योगदान र लाभको वितरणसँग सम्बन्धित हुन्छ । राज्यकोषबाट बेतन लिई समान कानुनबाट परिचालित हुने कर्मचारीबीचमै वा राजकीय नेतृत्वसँगको कुन विषयमा ट्रेड युनियन अपरिहार्य हो भन्ने विषय अझै अनुत्तरित छ । अधिकृतस्तरको कर्मचारी ट्रेड युनियनको सदस्य हुन नपाउने अवस्था हुन्जेल यो सम्बन्ध सेतु सहायक कर्मचारीको हकहितको विषय हो भन्न सकिने थियो । अहिले पदस्थापन नहुन्जेल ट्रेड युनियनको पदाधिकारी र भएपछि कार्यालय प्रमुखको जिम्मेवारी हुने परस्पर विरोधी परिस्थिति सिर्जना भएको छ । अघोषित रूपमा त ट्रेड युनियनले गैरपदीय हाकिम प्रशस्तै जन्माएको छ भनिन्छ, जसले अलिखित अधिकार प्रयोग गर्छन् तर कानुनी उत्तरदायित्व लिनु पर्दैन । अख्तियारका माननीय प्रमुख आयुक्तले संसदीय समितिमै ट्रेड युनियन सुशासनमा गम्भीर बाधक बनेको बताइसकेको अवस्थामा यसको संख्या, आकार र गठनमा गुणात्मक परिवर्तन गर्न नसकिए नयाँ ऐन पनि प्राविधिक संस्करण मात्र हुनेछ । उनीहरू विकृतिका वाहक हुन् भन्न खोजिएको होइन । ट्रेड युनियनको आडमा रोटी सेकाउने र राजनीतिलाई वर्तमान व्यवस्था र अभ्यास मलिलो सावित भएको छ । तसर्थ तत्काल गर्न सकिने भनेको बहुट्रेड युनियनको उपस्थितिलाई अन्त्य गर्ने र सहायक कर्मचारी तहमा मात्र सीमित गर्ने हो । आधिकारिक ट्रेड युनियनको उपस्थिति नै सबै समस्याको जड होइन । तर आधा दर्जन ट्रेड युनियनका समानान्तर गतिविधि अवश्य अवाञ्छित हो । आफ्ना कार्यकर्ताको व्यवस्थापन गरिदिनुपर्ने उनीहरूका समानुपातिक सूचीजस्ता जाँतो प्रशासकहरूको शिरमा सधैं झुन्डिरहेको छ । कम्तीमा यसको स्थायी बन्ध्याकरण हुनुपर्छ । असल नियत भएका कर्मचारीले नयाँ निजामती कानुनबाट यस्तो धेरै अपेक्षा गरेको देखिन्छ । यी सबै अवधारणागत मन्थनबीच पनि मौजुदा निजामती ऐन कमसल भने होइन । कानुनको विवेकपूर्ण प्रयोग नभएमा जति सुन्दर लिपिबद्ध भए पनि उद्देश्य प्राप्त हुन सक्दैन । कर्मचारी सरुवामा तोडफोड र हात हालाहाल हुने अवस्था किन सिर्जना भइरहेको छ ? टिप्पणी सदर गरेर निर्णायक पदाधिकारी किन मोबाइल अफ गर्न विवश छन् अथवा लामो बिदाको अघिल्लो साँझ किन सरुवाको निर्णय हुन्छ ? किन हरेक सरकार परिवर्तनसँगै कर्मचारीको सेट नै परिवर्तन हुन्छ ? यी प्रवृत्तिगत उपचारको जडीबुटी नखोजेसम्म मौजुदा ऐन कानुन हुँदा र नयाँ ऐन जारी भएपछि पनि खासै फरक नतिजा आउँदैन भन्नेमा सायद विमति नहोला ।"
हामी किन रुखो बन्दै छौं ?,"धेरैजसो अरूकै कुरा काटिरहेका हुन्छन् । सामाजिक सञ्जाल चहारेर अनावश्यक पोस्ट गर्न र अतिरञ्जित टिप्पणी गर्ने पनि धेरै देखिन्छन् । अरूलाई अर्ती, बुद्धि र सल्लाह दिनुपरे कोही कमजोर छैनौं । काम गर्ने जाँगर प्रतिदिन हट्दैघट्दै गइरहेको छ । भ्रमलाई यथार्थ बनाउन परोस् वा यथार्थलाई भ्रम बनाउन परोस्, एक ढिक्का भएर उभिन्छौं । अरूले राम्रो काम गर्यो भने, राम्रो प्रगति गर्यो भने डाहले मन, मुटु र मस्तिष्क जल्छ । आफू र आफ्नाले गरेको जघन्य गल्ती र अपराधसमेत स्विकार्न सकिँदैन । राम्रो काम भए आफूले गरेको, नराम्रो भए अर्कोले गरेको भन्छौं । माया, प्रेम, करणा, दया सबै देखावटीपनमा रूपान्तरण भइरहेको छ । सत्य कामकुरालाई पचाउने हैसियतसमेत हामीले गुमाउँदै छौं ।हामीले आफ्नै आनीबानीमा किन निर्मम प्रहार गरिरहेका छौं ? यस्तै बानीले आडम्बरमा चुर्लुम्म डुब्दै जाँदा एक दिन मानवता हराएको ज्युँदो अस्थिपञ्जर भइने त होइन ? काम केही नगर्ने अल्छी संस्कृतिको निर्माण किन गर्दै छौं ? जहिले पनि एकले अर्कोलाई दोषारोपण मात्र गरेर विकासको मूल फुट्ला त ? एक पटक सबैले गम्भीर भएर सोच्न जरुरी देखिन्छ । दृढ इच्छाशक्ति र जाँगर हुने हो भने राम्रा काम गर्न सकिन्छ । हाम्रो सोचाइमा नै खोट छ । हरेक विषयवस्तुमा झट्ट हेर्नासाथ नकारात्मक सोचले झड्का दिन्छ । जस्तो कि सरकार खत्तम छ, दल खत्तम छन्, कर्मचारी खत्तम, हरेक पेसाकर्मी र व्यवसायी काम नलाग्ने ! यसरी सबैलाई खत्तम देख्ने मानसिकताले किन आफूलाई मात्र उत्तम देख्छ ? आखिर सरकार भने पनि, दल भने पनि, विभिन्न पेसाधारी व्यवसायी भने पनि समग्रमा हरेक नागरिकको समष्टि नै त हो । प्रत्येक नागरिक सचेत हुन सके, असल हुन सके को नै पो खत्तम हुन्छ र ? एक पटक गहन रूपमा सोचेर हाम्रै आनीबानीको चियोचर्चो गरौं त । जमिनदारहरूको बाँझो जमिनको कुरा छाडौं । आफ्नै करेसाबारीसमेत बाँझो राखेर एकाबिहानै मर्निङ वाकमा हात हल्लाउँदै हिँड्दा गर्वको महसुस हुन्छ । शारीरिक श्रम गरेर करेसाबारीमा खनजोत गरी उत्पादन गर्दा हामी सानो भइने त पक्कै होइन । यसले एक त हामीमा परिश्रम गर्ने बानीले निरन्तरता पाउँछ, अर्को त्यहाँको उत्पादनले पोषणयुक्त ताजा तरकारी, फलफूल खान पाइन्छ । वातावरणीय सुन्दरता र स्वच्छतामा वृद्धि हुन्छ । हाम्रा खेतबारीमा उत्पादन भएका मकै, भटमास, कोदो, फापर, गहुँलगायतका खाद्यान्नका परिकार हामीलाई मन नपर्ने मात्र होइन, उत्पादनसमेत निकै न्यून हुन थालेको छ । ममः, चाउमिन, पिज्जा, बर्गरलगायत प्रशोधित खानेकुराको स्वादले हाम्रो मुख, जिब्रो र मस्तिष्कमा एकाधिकार जमाएर रमाएको छ । एकदुई पुस्ता अन्तरमा नै बालबच्चाहरूले धान, कोदो, मकैको बोटसमेत छुट्याउन नसक्ने हुँदै गएका छन् । बच्चा हुँदा मेरै छोरीले गाउँको भैंसीले बाच्छा पायो कि बाच्छी भनेर सोधेकी थिइन् । त्यस्तै, सानो छँदा छोरोले गहुँबारीमा ओहो यहाँ त कति धेरै लसुन रहेछ भन्दा मलाई आत्मग्लानि भएको थियो । पाडापाडी र बाच्छाबाच्छी नचिन्नु बालबालिकाको कमजोरी होइन । त्यो गल्ती उसका अभिभावकको हो । बाबाआमाको हो ।सदियौंदेखि हामीले गर्दै र मान्दै आएका चालचलनमा समेत व्यापक सुधारको खाँचो छ । परिवारभित्रै पनि जसले धेरै पैसा कमाउँछ ऊ नै सबै सदस्यको प्यारो हुन्छ । जोसँग पैसा छैन उसलाई नै सबैले हेयको दृष्टिकोणले हेर्छौं । हामीले आफ्नो आनीबानीमा सुधारको आवश्यकता महसुस गरेकै छैनौं । जे छ त्यसैमा रमाउने मात्र होइन, हाम्रा संस्कृति आयातित, खाद्यान्न आयातित हुँदाहुँदा विचार, शैली, चिन्तन, मन, बचन र कर्ममा समेत आयातित प्रभावले नकारात्मक मानसिकता जड बन्न थालेको छ । जसको प्रभावले काम नै नगरी सुकिला भएर हिँड्नेहरू नै सम्मानका भागीदार हुन्छन् । उनीहरूको नै सामाजिक मूल्य बढी हुन्छ । समाजसेवीका रूपमा उनीहरू नै पुजिन्छन्, अर्कातिर दिनरात परिश्रम गर्नेहरूको गनितोमनितो हुँदैन । श्रमको सम्मान गर्ने बानी हामीमा निकै कमजोर छ । मज्जाले पसिना निकालेर काम गर्नेलाई हजुरतपाईं भन्नसमेत लाज लाग्छ । जसले काम गर्छ, जसको पौरखले हाम्रो जीवन धानेको छ, उनीहरूलाई नै तल्लो दर्जाको व्यवहार गर्दा आफू ठूलो मान्छे भएको भान हुन्छ । खै यो कस्तो आनीबानी हो हाम्रो ?आफू असल बनौं । जस्तो सीपक्षमता छ, सोहीअनुसार कर्ममा रमाउन सिकौं । कुरा कम गर्ने, काम बढी गर्ने बानीको विकास गर्नु जरुरी छ । श्रमको सम्मान गर्न सिकौं । जुनसुकै काम ठूलो र सानो हुँदैन । काम त काम नै हो जसको आवश्यकताअनुसार उपयोगिता मूल्य बराबर हुन आउँछ । भोक लागेका बेला खानेकुरा ठूलो हो भने तिर्खा लागेका बेला पानी । हामी हरेकभित्र अथाह माया, ममता, आदरभाव र सभ्यताको खानी नै छ । यति हुँदाहुँदै पनि हामी किन रुखो बनिरहेका छौं ? आडम्बरी र घमण्डले आफैंलाई नाश गर्छ । सत्मार्ग, सदाचार र नैतिकताका ढोका बन्द गरिदिन्छ । मायालु बनौं । आदर गर्नुपर्नेलाई आदर र सम्मान गर्नुपर्नेलाई सम्मान गरौं । ठिकलाई ठिक छ भनेर मुक्तकण्ठले प्रशंसा गरौं । बेठिकलाई सकारात्मक आलोचनासहित बेठिक छ भनेर खबरदारी गरौं । सभ्य समाज निर्माण गर्ने हामीले हो । हामी सबै सभ्य भए मात्र समाज सभ्य हुन्छ । समग्र देश नै सभ्य हुन्छ । सभ्यताको जग भनेको हामी सबैको आनीबानी नै हो । हाम्रो मुलुक सानो र सुन्दर छ । प्राकृतिक स्रोत र साधनले भरिपूर्ण छ । विकासका लागि अथाह सम्भावना छन् । काम र अवसर हाम्रै वरिपरि घुमिरहेका छन् । जहाँ जे काम उपलब्ध छ, आफूसँग जस्तो सीप छ, त्यसको प्रयोग गरेर श्रम गरौं । कामलाई माया गरौं । श्रम गर्ने संस्कृतिको निर्माण गरौं । आफू असल बन्दा, परिश्रमी र इमानदार बन्दा, सदाचारी र नैतिकवान् बन्दा कसैलाई पनि घाटा हुँदैन । यसले हरेकलाई सभ्य र कर्मठ बनाउँछ । आत्मनिर्भर बनाउँछ । समग्र मुलुक नै आत्मनिर्भर बन्छ । यो जिम्मेवारी हाम्रो हो । सभ्यता र संस्कृतिका पहरेदार भनेका हरेक नागरिक हौं । एकले अर्कोलाई दोष लगाएर सभ्य बन्न सकिँदैन । असल आनीबानीको निर्माण गर्दै सभ्य समाज निर्माणको महायज्ञमा एकजुट भएर अगाडि बढौं ।"
बिजुली नकाट्न प्राधिकरणलाई नियमन आयोगको निर्देशन,"(काठमाडौं)विद्युत् नियमन आयोगले उद्योगमा बिजुली नकाट्न नेपाल विद्युत् प्राधिकरणलाई निर्देशन दिएको छ । आयोगले मंगलबार चारबुँदे पत्र पठाउँदै बक्यौता नबुझाउने उद्योगमा तत्काल लाइन नकाट्न निर्देशन दिएको हो ।गत कात्तिक २५ को मन्त्रिपरिषद्ले टाइम अफ डे (टीओडी) मिटरसमेतको आधारमा गणना गरेर १५ दिनभित्र बक्यौता असुल गर्ने निर्णय गरेको थियो । लगत्तै कात्तिक २७ मा प्राधिकरण सञ्चालक समितिले मंसिर १२ भित्र बक्यौता बुझाउन सूचना जारी गरेको थियो । प्राधिकरणले उद्योगीलाई डेडिकेटेड फिडर र ट्रंकलाइनको बक्यौता बुझाउन दिएको अवधि बुधबार सकिँदै छ । त्यसअघि नै पत्र पठाउँदै आयोगले टीओडी मिटरसमेतका आधारमा गणना गरेर मात्र असुलीलाई निरन्तरता दिन प्राधिकरणलाई निर्देशन दिएको हो । ऊर्जा मन्त्रालयले प्राधिकरणले काटेका बिलबिजकलाई टीओडी मिटरको मूल्य निर्धारण र प्राविधिक पक्ष अध्ययन गर्न यही मंसिर २ मा अरविन्दकुमार मिश्रको संयोजकत्वमा समिति गठन गरेको छ । समितिले सरकारलाई प्रतिवेदन नबुझाएसम्म थप कारबाही नगर्न पनि आयोगको निर्देशन छ । विवादित उपभोक्ताहरूले मासिक विद्युत् महसुल नियमित रूपमा बुझाइरहेकै अवस्था छ । डेडिकेटेड फिडर र ट्रंकलाइनको विषय सरकारको छानबिनको दायरामा आएकाले छानबिन नटुंगिउन्जेल उपभोक्ताहरूलाई कारबाहीको दायरामा राखिरहनु न्यायोचित हुँदैन । समितिले सरकारलाई प्रतिवेदन बुझाएपछि त्यसउपर सरकारबाट निर्णय भएर तथ्य स्थापित नहोउन्जेलसम्म वा यस आयोगबाट अर्को निर्देशन प्राप्त नभएसम्म थप कारबाही नगरी यथास्थितिमा राख्नु आयोगले पठाएको पत्रको तेस्रो बुँदामा उल्लेख छ ।समितिले प्रतिवेदन नबुझाएसम्म छानबिनको प्रक्रियामा रहने भएकाले कारबाहीलाई यथास्थितिमा राख्न प्राधिकरणलाई निर्देशन दिएको आयोगका अध्यक्ष रामप्रसाद धितालले बताए । मन्त्रीस्तरीय निर्णयबाट बनेको छानबिन समितिले काम अघि बढाइसकेको छ, त्यसैले समितिको प्रतिवेदन कुर्नै पर्यो, त्यसपछि थप प्रक्रिया अघि बढ्ला, उनले भने, समितिको प्रतिवेदन आइसकेपछि उपभोक्ताले बुझाएको रकम सोहीअनुसार समायोजन गर्दै जान भनेका छौं । समितिले आइतबारदेखि नै काम सुरु गरिसकेको ऊर्जा मन्त्रालयका प्रवक्ता चिरञ्जीवी चटौतले बताए । समितिले मागेका विवरणहरू दिनू भन्ने पत्र प्राधिकरणलाई पठाइसकिएको छ, उनले भने, समितिले कसरी काम गर्ने भन्ने कार्यविधि बनाएर मन्त्रालयले दिएको कार्यदेशअनुसार नै अघि बढ्छ ।आयोगले प्राधिकरणलाई पठाएको पत्रको पहिलो बुँदामा बक्यौता रकम टीओडी मिटरसमेतको आधारमा महसुल निर्धारण तथा असुलीसम्बन्धी तत्काल प्रचलित कानुनबमोजिम गणना गरी असुलउपर गर्ने अभियानलाई निरन्तरता दिने उल्लेख छ । आयोगले बक्यौता असुल गर्न उद्योगहरूको लाइन काट्नबाहेक अन्य दबाबमूलक कारबाही गर्न रोक नलगाएको समेत पत्रमा भनिएको छ । कुनै उपभोक्ता बक्यौता रकम बुझाउन आएको खण्डमा मन्त्रिपरिषद्को कात्तिक २५ को निर्णयअनुसार हिसाब मिलान गर्न र पछि छानबिनबाट ठहर हुन आएको रकमअनुसार असुली गर्न पनि आयोगले निर्देशन दिएको छ ।प्राधिकरणका कार्यकारी निर्देशक कुलमान घिसिङले नियमन आयोगको पत्र पाइसके पनि प्राधिकरण सञ्चालक समितिले निर्णय गर्न बाँकी रहेको बताए । आयोगको पत्र पायौं, तर के कसरी अघि बढ्ने प्राधिकरणको बोर्डले निर्णय गर्ने हो, बुधबार बोर्ड बैठक बोलाइएको छ, उनले भने । पछिल्लो पटक प्राधिकरणले कात्तिक ८ मा एकै पटक ४० उद्योगको बिजुली काटेको थियो । सरकारी २ र अन्तरिम आदेश लिएका ७ वटा उद्योगमा भने काटिएको थिएन । बिजुली काटिएका ४० मध्ये १२ उद्योगले किस्ताबन्दी सुविधा लिएर बक्यौता तिर्न थालिसकेको प्राधिकरणले जनाएको छ । प्राधिकरणले एकतर्फी रूपमा लाइन काटेको भन्दै निजी क्षेत्रले विरोध गरेपछि कात्तिक २५ मा मन्त्रिपरिषद् बैठकले टीओडी मिटरसमेतको आधारमा महसुल निर्धारण तथा असुली गर्ने निर्णय गरेको थियो । बैठकले १५ दिनभित्र बक्यौता असुल गर्ने र चौबिस घण्टाभित्र लाइन जोड्ने निर्णय पनि गरेको थियो । सोही आधारमा कात्तिक २७ मा प्राधिकरणको बोर्ड बैठकले बिजुली जोड्ने निर्णय गरेको थियो । डेडिकेटेडका हकमा २४ घण्टा निरन्तर आपूर्ति हुनुपर्ने र ट्रंकलाइनमा ६ घण्टा लोडसेडिङ भएको अवस्थामा समेत कम्तीमा निरन्तर २० घण्टा बिजुली आपूर्ति हुनुपर्ने मापदण्ड थियो । पूर्वन्यायाधीश गिरीशचन्द्र लालको नेतृत्वमा बनेको आयोगले त्यति बेलाको मापदण्डअनुसार ग्राहकलाई विद्युत् आपूर्ति गरिएको दिन तथा अवधि यकिन गरी पुनः हिसाब गरेर छुट महसुल उठाउनुपर्ने सुझाव दिएको थियो । ०७२ माघदेखि ०७५ वैशाखसम्मको बक्यौता महसुल ६ अर्ब ६० करोड रुपैयाँ रहेको प्राधिकरणको दाबी छ । नियमअनुसार ६० दिन कटिसकेकाले २५ प्रतिशत थप दस्तुर पनि तिर्नॅपर्ने प्राधिकरणको भनाइ छ । यस हिसाबले बक्यौता ८ अर्ब २५ करोड रुपैयाँ पुग्छ । सरकारले हालै गठन गरेको मिश्र संयोजकत्वको समितिलाई पूर्वन्यायाधीश गिरीशचन्द्र लाल संयोजकत्वको आयोगले बुझाएको प्रतिवेदनअनुसार ०७२ माघदेखि ०७५ वैशाखसम्म टीओडी मिटरसमेतका आधारमा डेडिकेटेड र ट्रंकलाइनबाट विद्युत् उपभोग गर्ने ग्राहकको बक्यौता विद्युत् महसुल निर्क्योल गरी विवरणप्रमाण संकलन एवं प्रमाणीकरण गर्न भनिएको छ ।"
काममा फर्किए निगमका पाइलट,"(काठमाडौं)करारमा कार्यरत अस्थायी पाइलटसरह तलब सुविधा माग गर्दै बिहीबारदेखि सल्लाह गरेरै बिरामी परेका नेपाल वायुसेवा निगमका पाइलटहरू काममा फर्किएका छन् । मंगलबार संस्कृति, पर्यटन तथा नागरिक उड्डयन मन्त्रालयमा भएको वार्तापछि पाइलटहरू काममा फर्केका हुन् । वार्तामा सहभागी मन्त्रालयका एक अधिकारीका अनुसार, पाइलटहरूले बुझाएका मागलाई वैज्ञानिक आधारले सम्बोधन गर्ने मौखिक प्रतिबद्धतापछि उनीहरू काममा फर्किने भएका छन् । पाइलटहरूसँग लिखित सहमति भएन । दुईपक्षीय छलफलपछि उहाँहरूले स्वास्थ्य जाँच गरेर उडानमा फर्किने बताउँदै जानुभएको छ, ती अधिकारीले भने । बिहीबारयता ८ जना पाइलटले सल्लाह गरेरै बिरामी परेको भन्दै भैपरी बिदा लिएपछि निगमको उडान तालिका अस्तव्यस्त भएको थियो । पाइलटहरू उडानमा नआएपछि निगमले आइतबार काठमाडौंदुबई तथा मुम्बईकाठमाडौंको उडान रद्द गरेको थियो भने अरू आधा दर्जन उडान ढिलो हुँदा करिब एक हजार यात्रु अलपत्र परेका थिए । मंगलबारको वार्तामा पर्यटन मन्त्रालयका सचिव गणेशप्रसाद पाण्डेले पाइलटहरूलाई अत्यावश्यक सेवामा हडताल निषेध भएको स्मरण गराउँदै ५० अर्ब ऋणमा डुबेको निगमका पाइलटहरूलाई उच्च पेसागत आचरण पालना गर्न निर्देशन दिएका थिए । सेवा सुविधाबारे निगमका पाइलटहरूले उठाएका विषयलाई वैज्ञानिक आधारमा सम्बोधन गर्ने प्रतिबद्धता मन्त्रालयका तर्फबाट गरेपछि उनीहरू काममा फर्किने भएका हुन्, सचिव पाण्डेले भने । मंगलबार वार्तामा निगमका ७ जना पाइलट थिए भने मन्त्रालयका तर्फबाट पर्यटन सचिव पाण्डे, सहसचिव रामकृष्ण लामिछाने, अर्थ मन्त्रालयका सहसचिव मदन दाहाललगायत सहभागी थिए । निगमका चार वटा जेट विमान उडाउने ४३ पाइलटमध्ये २२ जनाले ८ वर्षदेखिको खाइपाई आएको पारिश्रमिक पुनरावलोकन गर्दै करारमा कार्यरत पाइलटले पाउने तलबसरह पारिश्रमिक पाउनुपर्ने माग राख्दै असोज २२ मा निगमका कार्यकारी अध्यक्ष युवराज अधिकारीलाई ज्ञापन बुझाएका थिए । उनीहरूले तीन वर्षअघि ५८ वर्ष उमेर हदले अवकाशमा गएका पाइलट विजय लामालाई मासिक १२ लाख रुपैयाँ दिई करारमा नियुक्ति दिइएको तर त्यहाँ कार्यरत स्थायी पाइलटहरूलाई लामालाई दिइएको पारिश्रमिकको आधा पनि नदिने गरेको ज्ञापनपत्रमा उल्लेख गरेका छन् । हाल निगमले लामासहित वाइडबडी उडानमा विशाल देवान, अमृत महर्जन र वाईपी ज्वारचनलाई करारमा लिएको छ । त्यस्तै न्यारोबडीमा भावना गिरी र प्रदीपराज भण्डारी करारमा कार्यरत छन् । निगमका स्थायी पाइलटले ५८ वर्षमा अवकाश पाउँछन् । तर, ६५ वर्षसम्म उनीहरूलाई करार सेवामा राख्न पाइने व्यवस्था छ । मंगलबारको वार्तामा सहभागी वाइडबडीका एक क्याप्टेनले मन्त्रालयका तर्फबाट दिइएको आश्वासन पूरा हुने अपेक्षा रहेको प्रतिक्रिया दिए ।"
मूल्य घटेपछि सुनको माग बढ्यो,"काठमाडौं (रासस) सरकारले सुन आयातमा लाग्ने भन्सार दर आधा घटाएपछि त्यसको प्रभाव उपभोक्ता बजारमा देखिएको छ । सुनचाँदी पसलमा सुन किन्ने उपभोक्ताको संख्या बढेको छ । सुनचाँदी व्यवसायी महासंघका पूर्वअध्यक्ष मणिरत्न शाक्य मूल्य घटेपछि माग बढ्नु स्वाभाविक रहेको बताउँछन् ।बजार भाउ घटेपछि त्यसको प्रभाव स्वाभाविक रूपमा मागमा देखिन्छ । सस्तो भएपछि मान्छेले किन्न खोज्छन्, उनले भने । पछिल्ला दुई दिनमा मात्र सुनको मूल्य प्रतितोला १८ हजार ५ सयले घटेको छ । आइतबार प्रतितोला १ लाख ६७ हजार २ सय रुपैयाँमा कारोबार भएकोमा सोमबार घटेर प्रतितोला १ लाख ५१ हजार ३ सय रुपैयाँ कायम भएको थियो । त्यस्तै, सोमबार सुन प्रतितोला २ हजार ६ सय रुपैयाँले घटेर १ लाख ४८ हजार ७ सय रुपैयाँ कायम भएको महासंघले जनाएको छ ।सरकारले सुनमा २० प्रतिशत भन्सार लगाउँदै आएकामा १० प्रतिशत बिन्दु अर्थात् आधा घटाएर १० प्रतिशत कायम गरेको छ । उच्च भन्सार दरका कारण नेपाली बजारमा सुनको मूल्य उच्च रहेको र छिमेकी भारतमा सस्तो सुन पाइने भएपछि त्यहाँबाट अवैध आयात बढेको आशंकाबीच सरकारले भन्सार दर घटाएको हो । दुई दिनयता काठमाडौंको न्युरोड क्षेत्रका सुनचाँदी पसलहरूमा ग्राहकको भीड बढेसँगै कारोबार पनि बढेको व्यवसायीको भनाइ छ । सुनचाँदी व्यवसायी महासंघका निर्देशक राजेन्द्र तुलाधर सुनचाँदी पसलमा भीड देखिएको भए पनि कति कारोबार भयो भन्ने विवरण उपलब्ध नरहेको बताउँछन् । हरेक पसलमा ग्राहकको भीड देखिए भन्ने जानकारी आएको छ । तर कारोबारको यकिन तथ्यांक उपलब्ध छैन । महासंघले कारोबारको तथ्यांकसमेत मागेको थियो । तर व्यापारीले दिँदैनन्, उनले भने ।"
सल्यानमा दर्जनौं विकास योजना अलपत्र,"(सल्यान) शारदा नगरपालिका१ श्रीनगरस्थित शारदा नदीमा पक्की पुल निर्माण गर्न सडक डिभिजन कार्यालय दाङले ०७८ मा १० करोड बजेट छुट्यायो । ०७८ मै ठेक्का गर्दा पुल निर्माणको कामको जिम्मेवारी पाएको जलजला जयमा स्वर्गद्वारी निर्माण कम्पनीले काम सुरु गर्यो । पक्की पुलको पिलर खन्ने क्रममा जमिनमुनि ठूलो चट्टान भएको र ड्रिल मेसिन भाँचिएपछि डिजाइन बदल्न माग राखेर सुरु गरेको चार महिना नबित्दै निर्माण कम्पनीले काम रोक्यो । निर्माण कम्पनीले काम नगर्दा यो योजना अढाइ वर्षदेखि अलपत्र छ । कालीमाटी गाउँपालिका१ लक्ष्मीपुरको कोटमा पालिकाको १ करोड बजेटमा २०७७ मा लिफ्ट खानेपानी योजनाको काम सञ्चालन गरियो । ४० प्रतिशत काम हुन नपाउँदै निर्माण कम्पनीको लापरबाहीका कारण उक्त योजना पनि दुई वर्षदेखि अलपत्र छ । ठेकेदारले काम गर्ने भन्दै आलटाल गरेकाले अहिले स्थानीय दुई दर्जनभन्दा बढी परिवार खानेपानीका लागि १ घण्टा हिँड्न बाध्य छन् । जिल्लामा संघीय, प्रदेश र स्थानीय सरकारले १ करोडदेखि २० करोडसम्मका १ सयभन्दा बढी मझौला तथा ठूला योजना सञ्चालन गरिरहेका छन् । यसमध्ये आधारभूत अस्पताल, खानेपानी, सडक, विद्यालय भवन निर्माण, सिँचाइ कुलो, पक्की पुललगायत छन् । यसमध्ये पछिल्नो समयमा ६० योजना अलपत्र छन् । सञ्चालित योजनामा सरकारले नियमित बजेट विनियोजन नगर्दा, निर्माण कम्पनीले बेवास्ता गर्दा र गरेको कामको चित्त नबुभेर अख्तियारमा मुद्दा हाल्दा जिल्लाभर ६० वटा योजना अलपत्र छन् । जिल्लाका १० पालिकामध्ये शारदा नगरपालिकाभित्र १२, बाग्चौर नगरपालिकामा तीन, बन्गाड कुपिण्डे नगरपालिकामा ३, दार्मामा ९, कपुरकोटमा १२, कालीमाटीमा ९, त्रिवेणीमा ४, छत्रेश्वरीमा ४, सिद्धकुमाखमा २ र कुमाख गाउँपालिकामा २ योजना अलपत्र छन् । समयमा काम हुन नसकेका तथा अधुरा रहेका जसमध्ये पक्की पुल २, खानेपानी १२, विद्युत् २, अस्पताल भवन ८, सिँचाइ कुलो ५, विद्यालय भवन ७, सडक १२, ग्याबिन पर्खाल २, स्वास्थ्य चौकी भवन १, मन्दिर १, विद्यालय पर्खाल १, युद्ध पर्यटन पार्क र ६ वटा अन्य योजना छन् । ०७० सालअघि सञ्चालित केही योजना निर्माण पूरा नहुँदै तहसनहस भइसकेका छन् । दर्जनौं योजना अलपत्र पर्दा स्थानीय सेवासुविधाबाट वञ्चित मात्र भएका छैनन्, सरकारको करोडौं लगानीसमेत खेर गएको छ । सरकार परविर्तनसँगै बजेट रोकिने भएकाले पनि जिल्लाभरिका संघीय र प्रदेश सरकारले सञ्चालन गरेका ठूला योजना प्रभावित हुँदै आएको बाग्चौर नगरपालिकाका सूचना अधिकारी तीर्थराज डाँगीको भनाइ छ । पूर्वाधार विकास कार्यालय सल्यानले जिल्लाभित्र दर्जनभन्दा बढी योजना सञ्चालन गरे पनि बाग्चौर नगरपलिकाको शारदा नदीमा पर्ने पक्की पुल र त्रिवेणी गाउँपालिकाको रिटेनिङ वाल ठेकेदारको लापरबाहीका कारण २ वर्षदेखि अलपत्र परेको कार्यालय प्रमुख इन्जिनियर नवीन थापाको भनाइ छ । योजनामा प्राविधिक त्रुटि भएकाले डिजाइन केही परिवर्तन गरेर पुनः सञ्चालनमा ल्याउन थालेको उनी बताउँछन् । खानेपानी तथा ऊर्जा विकास कार्यालय सल्यानद्वारा सञ्चालित योजना सरकारले कम बजेट पठाउँदा समयमै काम सम्पन्न हुन नसकेको कार्यालयका इन्जिनियर प्रेम ओलीले बताए ।"
"जोन्टा, एनसेल, यूएनएफपीए र युनिसेफ नेपाल लैंगिक हिंसाविरुद्ध १६ दिने अभियानमा","काठमाडौं (कास) जोन्टा क्लब काठमाडौं, एनसेल फाउन्डेसन, यूएनएफपीए र युनिसेफ नेपाल लैंगिक हिंसाविरुद्ध १६ दिने अभियानमा जोडिएका छन् । बालविवाह अन्त्यका लागि सचेतना जगाउन संयुक्त पहलद्वारा यसको समाधान खोजी योगदान पुर्याउने उद्देश्यले महिला हिंसाविरुद्धको हिंसा उन्मूलनका लागि एक कार्यक्रम आयोजना गरी उक्त अभियानमा जोडिएको जनाएका हुन् । कार्यक्रममा जोन्टाकी अध्यक्ष बिना रानाले बालविवाह रोक्न सबै पक्षको सहकार्य अपरिहार्य बताइन् । सोही अवसरमा यूएनएफपीए र युनिसेफ नेपालले किशोरकिशोरीलाई बालबिवाहका असरबारे सचेत गराउन सन्देशमूलक संगीत भिडियोसमेत सार्वजनिक गरिएको थियो । युनिसेफ नेपालकी डेपुटी रिप्रेजेन्टेटिभ टु नेपाल जी ह्युन राह, यूएनएफपीए नेपालकी लैगिंक तथा मानव अधिकार विशेषज्ञ कमला विष्ट, कलाकार प्रकाश सपूत र एसडीजी स्टुडियोले शिरमै फुर्के रिबन बोलको भिडियो सार्वजनिक गरे । कार्यक्रममा एनसेलकी हेड अफ कर्पोरेट कम्युनिकेसन्स एन्ड सीएसआर विशाखा लक्ष्मी खड्काले लैंगिक हिंसा अन्त्य सामाजिक आवश्यकता मात्र नभई सबैको नैतिक जिम्मेवारी भएको बताइन् ।"
सूर्य ज्योति लाइफले गर्यो बिमांकीय मूल्यांकन प्रतिवेदन स्वीकृत,"काठमाडौं (कास) सूर्य ज्योति लाइफ इन्स्योरेन्सले नेपाल बिमा प्राधिकरणबाट आर्थिक वर्ष २०८०८१ को बिमांकीय मूल्यांकन प्रतिवेदन स्वीकृत गरेको छ । कम्पनीले प्राधिकरणबाट जारी आरबीसी (रिस्क बेस्ड क्यापिटल) निर्देशिकालाई पालना गरी आरबीसी स्वीकृत गर्ने र बिमांकीय मूल्यांकन प्रतिवेदन स्वीकृत गराउने पहिलो कम्पनीसमेत रहेको दाबी गरेको छ । जसअनुसार कम्पनीले बिमा लेखमा दिइने बोनससमेत सार्वजनिक गरेको छ । कम्पनीले सावधिक तथा आजीवन जीवन बिमा योजनामा न्यूनतम ४० देखि ७५ र अग्रिम भुक्तानी जीवन बिमा योजनामा न्यूनतम ४२ देखि ६० रुपैयाँसम्म बोनस दर दिने विज्ञप्तिमार्फत जानकारी दिएको छ । यसैगरी, कम्पनीले चौरासी पूजा जीवन बिमा योजनामा न्यूनतम ४५ देखि ९० रुपैयाँसम्म बोनस दिने जनाएको छ ।"
नबिल एसएसईबाट ८२० लाई उद्यमशीलता प्रशिक्षण,काठमाडौं (कास) नबिल स्कुल अफ सोसियल इन्टरप्रेनरसिप (नबिल एसएसई) बाट ८२० जनाले उद्यमशीलतासम्बन्धी प्रशिक्षण लिएका छन् । नबिल बैंकको नबिल एसएसई फेलोसिप र सर्टिफिकेट कार्यक्रम सञ्चालन गर्दै आएको छ । बैंकले एसएसई कार्यक्रम सन् २०२१ देखि सुरु गरेको जानकारी दिएको छ । कार्यक्रमअन्तर्गत हालसम्म ८२० जनाभन्दा बढीले प्रशिक्षण लिइसकेका छन् । यसैगरी ११७ नयाँ उद्यमको समेत स्थापना र १२ सय रोजगारी सिर्जना भएको बैंकले जानकारी दिएको छ ।
आईसीटी अवार्ड २०२४ का उत्कृष्ट पाँच सार्वजनिक,"काठमाडौं (कास) आईसीटी अवार्ड २०२४ का उत्कृष्ट पाँच सार्वजनिक गरिएको जनाइएको छ । स्टार्टअप, प्रडक्ट, राइजिङ स्टार इन्नोभेसन र सोसल इन्नोभेसन गरी चार विधामा उत्कृष्ट भएका पाँचलाई सार्वजनिक गरिएको हो । जसमा क्रमशः सर्भिसेस, क्रिमसन टेक, फ्यान्टासी गेम्स, जियोभेसन नेपाल र हेल्थ यदा आयो छन् । उत्कृष्ट पाँच सार्वजनिक भएसँगै पब्लिक भोटिङसमेत सुरु भएको जनाइएको छ । भोटिङबाट उत्कृष्ट हुनेलाई पुस ५ गतेको फिनालेमा सम्मान गरिनेछ । उक्त अवार्डलाई सञ्चार तथा सूचना प्रविधि मन्त्रालय, सूचना प्रविधि विभाग, नेपाल दूरसञ्चार प्राधिकरण र नास्टको सहयोग छ । यसैगरी एनसेल, नेपाल क्यूआर र स्मार्टन टेक्नोलोजीको सहयोग छ । साथै उक्त अवार्डमा राष्ट्रिय वाणिज्य बैंक, एमआईटी कलेज, हाम्रो पात्रो, आईसीटी फाउन्डेसनलगायतको सहकार्य रहेको जानकारी दिइएको छ ।"
एनपीएलको एक्सक्लुसिभ टिकटिङ पार्टनरमा खल्ती,काठमाडौं (कास) डिजिटल वालेट खल्तीले क्रिकेट एसोसिएसन अफ नेपाल (क्यान) सँग सहकार्य गरेको छ । सहकार्यसँगै खल्ती नेपाल प्रिमियर लिग (एनपीएल) को आधिकारिक टिकटिङ पार्टनर बनेको छ । साथै खल्तीले एनपीएलका लागि टिकट खुला गरेको समेत जानकारी दिएको छ । एनपीएलका दर्शकले अब अनलाइनमार्फत टिकट खरिद गर्न सक्छन् । खल्तीका अनुसार साधारण टिकटतर्फ तीन सय र भीआईपीतर्फ पाँच सय रुपैयाँ पर्नेछ । दर्शकलाई सबै खेलको म्याच एकमुष्ट मूल्य तिरी हेर्न सकिने सुविधा खल्तीले ल्याएको छ । जसमा साधरणतर्फ ४ हजार ४ सय ८० र भीआईपीतर्फ ८ हजार २ सय ४० रुपैयाँ खल्तीले जानकारी दिएको छ । एनपीएल यही मंसिर १५ देखि कीर्तिपुरको टीयू अन्तर्राष्ट्रिय क्रिकेट मैदानमा हुनेछ ।
सीजीका जाडो लक्षित नयाँ उत्पादन सार्वजनिक,"काठमाडौं (कास) सीजीले जाडोलाई लक्षित गर्दै आफ्ना नयाँ उत्पादनहरू सार्वजनिक गरेको छ । कम्पनीले चिसोबाट बच्न उपभोक्ताका लागि जाडोका उत्पादन बजारमा ल्याएको जनाएको हो । कम्पनीले सीजी मेरिडियाको वाटर डिस्पेन्सर, वाटर हिटर, थर्मस र भ्याकुम फ्ल्याक्स बजारमा उपलब्ध गराएको विज्ञप्तिमार्फत जानकारी दिएको छ । साथै हिटर, थर्मस, गिजर, वाटर डिस्पेन्सर, वासिङ मेसिन, एसीलगायत उत्पादनहरू बिक्री गर्दै आएको कम्पनीले जनाएको छ । कम्पनीले आफ्ना उत्पादनहरूमा १ देखि १० वर्षसम्मको वारेन्टी सेवासमेत दिँदै आएको छ ।"
गौरमा 'बजाज माइलेज च्याम्पियन',काठमाडौं (कास) बजाज नेपालले रौतहटको गौरमा बजाज माइलेज च्याम्पियन आयोजना गरेको छ । जसमा लोकेशकुमार चौरसिया ९९ किलोमिटर प्रतिलिटरको माइलेज प्रदर्शनी गर्दै पहिलो भए । कार्यक्रममा देशभरका बजाज प्लाटिना चालक आफ्ना मोटरसाइकलको उच्चतम माइलेज क्षमता प्रदर्शन गर्न सहभागी थिए । प्रतियोगितामा ९४ किमि प्रतिलिटरको प्रदर्शन गर्दै मुकेशकुमार शाह दोस्रो र ९० किमि प्रतिलिटरको प्रदर्शन गर्दै रोशन अली यादव तेस्रो भए ।
एनपीएलका उत्कृष्ट नेपाली खेलाडीले कार पाउने,"(काठमाडौं)नेपाल प्रिमियर लिग (एनपीएल) क्रिकेटको उत्कृष्ट नेपाली खेलाडीले कार पुरस्कार पाउने भएका छन् । नेपाल क्रिकेट संघ (क्यान) को आयोजनामा शनिबारदेखि कीर्तिपुरस्थित त्रिवि मैदानमा एनपीएल सुरु हुनेछ । पुस ६ गते हुने फाइनलले कार पाउने खेलाडीको टुंगो लगाउने छ । यसका लागि एसपीजी अटोमोबाइल्सले मंगलबार क्यानसँग सम्झौता गरेको छ । चीनको ओमोडा एन्ड जेइको अटोमोबाइल्सको नेपालका लागि आधिकारिक वितरक एसपीजी अटोमोबाइल्स हो । एसपीजीका निर्देशक गौरव शारडा र क्यानका सचिव पारस खड्काले सम्झौतापत्रमा हस्ताक्षर गरे । सम्झौताअनुरुप एसपीजी अटोमोबाइल्स एनपीएलको सहप्रायोजकको रूपमा रहनेछ । एनपीएलका उत्कृष्ट नेपाली खेलाडीले एसपीजी अटोमोबाइल्सबाट पुरस्कारमा कार पाउनेछन्, क्यान सचिव खड्काले मंगलबार आयोजित कार्यक्रममा भने, एनपीएलको प्लेयर अफ द सिरिजमा विदेशी वा नेपाली खेलाडी हुन सक्छन् । विदेशी प्लेयर अफ द सिरिज चुनिएमा नेपालको उत्कृष्ट खेलाडीले वा नेपाली प्लेयर अफ द सिरिज भएमा उनै खेलाडीले कार पाउनेछन् ।शारडा समूहले एनपीएलका उत्कृष्ट नेपाली खेलाडीलाई बजारमूल्य ६२ लाख रहेको ओमोडाई ५ कार दिने घोषणा गरेको छ । एनपीएलको व्यावसायिक अधिकार व्यवस्थापन गरिरहेको ब्रान्ड डिजिटल लजिक प्रालि र क्यानको सहकार्यमा शारडा समूहसँग सम्झौता भएको हो । घरेलु क्रिकेट प्रतियोगितामा पहिलो पटक नेपाली खेलाडीले उत्कृष्ट खेलाडी भएवापत कार पाउन लागेका हुन् । क्रिकेटमा खेलेरै बाँच्न सकिन्छ भन्नका लागि यो पुरस्कार ठूलो आधार भएको सचिव खड्काले बताए । एसपीजीका निर्देशक गौरव शारडाले एनपीएलसँगको यो सहकार्यले नेपालमा क्रिकेट प्रवर्द्धन र विकासमा टेवा पुग्ने जनाउँदै भने, हामीले लामो एवं रोमाञ्चक यात्रा सुरुआत गरेका छौं । एसपीजी अटोमोबाइल्सका शिवरतन शारडा, धिरेन्द्र तामाङलगायत कार्यक्रममा उपस्थित थिए ।यसैबीच क्यानले एनपीएलको युट्युब प्रशारण अधिकार डिस मिडिया नेटवर्कलाई दिने भएको छ । ब्रान्ड लजिक र डिस मिडिया नेटवर्कबीच सम्झौता भएको छ । एनपीएल पहिलो संस्करणका खेलको युट्युब प्रशारण अधिकार एक्सन स्पोर्ट्सले पाएको हो । एक्सन स्पोर्ट्सको आधिकारिक युट्युब च्यानलमार्फत प्रत्यक्ष प्रशारण गर्नेछ । टेलिभिजनमा भने स्टार स्पोर्ट्स नेटवर्कले प्रशारण गर्नेछ ।"
जनकपुर बोल्ट्सको मुख्य प्रायोजकमा डीएनए,"काठमाडौं (कास) नेपाल प्रिमियर लिग (एनपीएल) क्रिकेटको फ्रेन्चाइज टोली जनकपुर बोल्ट्सले प्रमुख प्रायोजकको रूपमा डीएनए इन्टरनेसनल नेपालसँग प्रायोजन सम्झौता गरेको छ । रन्जना ट्रेड सेन्टरको आधिकारिक बिक्रेता रहेको डीएनए इन्टरनेसनल कपडा उत्पादन कम्पनी हो ।जनकपुर बोल्ट्सका महाप्रबन्धक नीरज खतिवडा र डीएनएका प्रबन्ध निर्देशक अनुप घिमिरेले मंगलबार सम्झौतापत्रमा हस्ताक्षर गरे । दुवै पक्षले आर्थिक पक्ष भने खुलाएका छैनन् । ८ वर्षअघि नेपालमा स्थापना भएको डीएनए कम्पनीले अहिले नेपालमा आफ्नो बजार विस्तार गरिरहेको र भविष्यमा एमेजनजस्ता प्लेटफर्महरूबाट विश्व बजारमा जाने योजनामा रहेको छ । एनपीएलका लागि जनकपुर बोल्ट्समा आबद्ध हुने मौका पाउनु हाम्रा लागि ठूलो सौभाग्य हो । हाम्रो कम्पनी नेपालमा व्यवसाय गरी गुणस्तरीय उद्पादनसहित आएको छ, पछिल्ला केही वर्षमा यसले ठूलो इभेन्टसँग पनि आबद्ध हुँदै आएको छ । भविष्यमा अन्तर्राष्ट्रिय बजारमा जाने प्रयासमा रहेकाले एनपीएल र जनकपुर बोल्ट्सको साथ हामीलाई ठूलो प्लेटफर्म हुनेछ, घिमिरेले भने । जनकपुर बोल्ट्सका महाप्रबन्धक खतिवडाले डीएनएको साथमा एनपीएलका लागि मैदानमा उत्रन जनकपुरले बलियो आधार पाएको जनाए । एनपीएलको पहिलो संस्करण शनिबार सुरु हुँदै छ । ड्रिम स्पोर्ट्सको स्वामित्वमा रहेको जनकपुरले विराटनगर किंग्ससँग प्रतियोगिताको पहिलो खेलमा खेल्नेछ । आसिफ शेख मार्की खेलाडी रहेको जनकपुर बोल्ट्सले न्युजिल्यान्डका चर्चित क्रिकेटर जिम्मी निसमलाई अनुबन्ध गरिसकेको छ । बोल्ट्सका अन्य विदेशी खेलाडीमा लाहिरू मिलान्थालगायतका छन् । मुख्य प्रशिक्षकमा नेपालका पूर्वप्रशिक्षक पुबुदु दासानायके र प्रशिक्षकमा मनोज कटुवाल छन् । दुई पटकको नेपाली राष्ट्रिय टोलीको प्रशिक्षक रहिसकेका दासानायके एनपीएलमा बोल्ट्समार्फत पुनः नेपाल फर्किएका हुन् । एसोसिएट राष्ट्रमा एनपीएल सबैभन्दा ठूलो लिग हो, यस लिगमा सहभागी टोली जनकपुर बोल्ट्सको हिस्सा बनेर नेपाल फर्किन पाएकामा म निकै खुसी छु । एनपीएलबाट पुनः नेपाली समर्थकमाझ जोडिने छु, दासानायकेले भने । उनकै प्रशिक्षणमा नेपालले १० वर्षअघि बंगलादेशमा पहिलो पटक ट्वान्टी२० विश्वकप खेलेको थियो । बोल्ट्सका निर्देशक अमित श्रेष्ठद्वारा जारी विज्ञप्तिमा भनिएको छ, एनपीएललाई जनकपुरको राम्रो तयारी भइरहेको छ, डीएनए नेपालको साथले हामीलाई व्यावसायिक रूपमा अगाडि बढ्न ठूलो सहयोग पुगेको छ । एनपीएल जस्तो ठूलो इभेन्टमा समावेश भएपछि डीएनएले पनि उचाइ छुने हाम्रो विश्वास छ, त्यसका लागि अग्रिम शुभकामना ।कार्यक्रममा डीएनएले नगद पुरस्कार पनि घोषणा गरेको छ । जनकपुरले उपाधि जितेमा डीएनएले टोलीका हरेक सदस्यलाई १ लाख र उपविजेता भएमा जनही ५० हजार रुपैयाँ दिने घोषणा गरेको थियो ।"
सूर्य प्लाईसँग सुदूरको सम्झौता,नेपाल प्रिमियर लिगको टोली सुदूरपश्चिम रोयल्सले मंगलबार सूर्य प्लाईसँग प्रायोजन सम्झौता गरेको छ । रोयल्सले स्ट्रेन्थ पार्टनरको रूपमा सूर्य प्लाईलाई लिएको हो । सूर्य प्लाईको तर्फबाट सरावगी प्लाइवुड इन्डस्ट्रिजका प्रबन्ध निर्देशक देव आनन्द सरावगी र रोयल्सका प्रमुख कार्यकारी अधिकृत प्रकाश खड्काले सम्झौतामा हस्ताक्षर गरे ।सीईओ खड्काले रोयल्सलाई साथ दिने संस्थालाई समर्थकबाट पनि उत्तिकै साथ मिल्ने विश्वास व्यक्त गरे । उन प्लाइउड क्षेत्रमा अग्रणी रहेको सूर्य प्लाई नम्बर एक संस्था भएको बताए । प्रबन्ध निर्देशक सरावगीले नेपाली खेलकुद विकासका लागि एनपीएलले महत्त्वपूर्ण भूमिका खेल्ने र सदा सूर्य प्लाईको साथ रहने विश्वास दिलाए । सुदूरपश्चिम रोयल्सको मार्की खेलाडीमा सुदूरपश्चिम प्रदेशकै दीपेन्द्र सिंह ऐरी छन् । मुख्य प्रशिक्षकमा जगत टमाटा छन् ।
राष्ट्रिय संघहरूले ज्ञापनपत्र बुझाउने,"काठमाडौं (कास) कन्फेडेरेसन अफ नेसनल स्पोर्ट्स एसोसिएसनको बैठकले समसामयिक खेलकुदका विभिन्न माग राखेर युवा तथा खेलकुदमन्त्री तेजुलाल चौधरीसक्षम ज्ञापनपत्र पेस गर्ने भएको छ ।कन्फेडेरेसन नेपाल ओलम्पिक कमिटीमा आबद्ध खेलसंघहरू मिलेर बनेको संस्था हो । सातदोबाटोस्थित तेक्वान्दो संघको सभाहलमा टेनिस संघकी अध्यक्ष ज्योति राणाको अध्यक्षतामा बसेको कन्फेडेरेसनको बैठकले उक्त निर्णय गरेको छ ।राष्ट्रिय खेलकुद विकास ऐन, २०७७ संशोधनका लागि बनेको विधेयकको मस्यौदा यथाशीघ्र माग गर्ने, १० औं राष्ट्रिय खेलकुदको मिति निर्धारण गर्नुपूर्व सम्बन्धित खेल संघका प्रतिनिधिबाट खेलस्थलको अनुगमन, निरीक्षण र सरोकारवाला खेल संघको परामर्शमा १० औं राष्ट्रिय खेलकुदसम्बन्धी निर्देशिका जारी गर्नुपर्नेलगायतका मागसहित ज्ञापनपत्र पेस गरिने भएको छ ।त्यससम्बन्धी निर्णय नहुञ्जेलसम्म हाल तय गरिएको राष्ट्रिय खेलकुद परिषद्को बोर्ड बैठकसमेत स्थगित गर्न माग गर्ने निर्णयसमेत जनाइएको छ । राखेपको बोर्ड बैठक यसै साता गर्ने तयारी भइरहेको छ । १५ महिनापछि बोर्ड बैठक बस्न लागेको हो । यी विषयहरूको सहजीकरणका लागि सम्बन्धित निकायमा नेपाली कांग्रेसका खेलकुद विभाग प्रमुख उमेशजंग रायमाझीले आवश्यक पहल गर्ने बताइएको छ ।"
लगातार दोस्रो जित,"काठमाडौं (कास) नेपालले बहराइनको मनामा भइरहेको बिली जिन किङ कप (एसियाओसियाना क्षेत्र) टेनिसमा लगातार दोस्रो जित हात पारेको छ । टोलीका व्यवस्थापक अजय विष्टका अनुसार समूह बी मा नेपाली महिला टोलीले मंगलबार ग्वामलाई ३० ले पराजित गर्यो । महिला सिंगल्समा नेपालकी अभिलाषा विष्टले फ्रेमोन्ट गिब्सनलाई ६७ (३), ७५, ६२ ले हराइन् । अर्को सिंगल्समा नेपालकी सुनीरा थापाले अमेल्ले हेलेन पेरेजलाई ६०, ६० ले हराइन् । डबल्समा स्वस्तिका विष्ट र प्रकृति श्रेष्ठको जोडीले फ्रेमोन्ट र इस्पिनोसाको जोडीलाई ६१, ६१ ले हराएको थियो । नेपालले बिहीबार फिलिपिन्सविरुद्ध खेल्नेछ ।"
गरुडासँग पटनाको पराजय,"रौतहट (कास) गरुडा नगरपालिकाले मंगलबार प्रथम मेयर टी२० लिग क्रिकेट प्रतियोगितामा भारतको पटनालाई ६ विकेट पराजित गरेको छ । दोस्रो खेलमा भारतको मुजफ्फरपुरले यमुनामाई नगरपालिकालाई ५३ रनले हरायो । आयोजक संघर्ष युवा क्लबले समय अभावका कारण पहिलो खेल १८ र दोस्रो खेल १९ ओभरमा खेलाएको थियो । टस जितेको पटनाले १८ ओभरमा ४ विकेट गुमाई १ सय १ रन बनायो । राज यादवले ४ चौका र १ छक्कासहित ३७ रन बनाए । एमडी साहिलले एक चौका र एक छक्काबाट १७ र विश्वजित कुमारले १७ रन बनाए । अन्यले दोहोरो अंकमा रन बनाउन सकेनन् । गरुडाका रामकिसुन मुखियाले ३ र उमेश पटेलले एक विकेट लिए । १ सय २ रनको लक्ष्य पाएको गरुडाले ४ विकेट गुमाई १५१ बलमा १ सय ७ रन बनायो । गरुडाका विजय गुप्ताले ७ चौका २ छक्काबाट ५३ रन बनाए । उनी अविजित रहे । नितेश कुमारले ३३ रन बनाए । पटनाका अभिनाश कुमारले २ विकेट, अमन कुमार र राज यादवले ११ विकेट हात पारे । गरुडाका विजय गुप्ता प्लेयर अफ द म्याच भए ।दोस्रो खेलमा टस जितेको मुजफ्फरपुरले ७ विकेट गुमाई १ सय ४० रन बनाएको थियो । आतुल्य प्रियन्कर ३ चौका र १ छक्कामा ३४ रन बनाए । राजा कुमारले ३ चौका र १ छक्कासहित २८ रन बनाए । इमरान नाजिरले १५, सुदर्शनकुमार सिंहले १०, मञ्जय कुमारले ८ रन बनाए । गरुडाका रन्जित मुखिया, अजय ठाकुर, रैयन आलमले २२ र डब्लु मलिकले १ विकेट लिए । १ सय ४१ रनको लक्ष्य पाएको यमुनामाई ८७ रनमै समेटियो । शैलेन्द्र साहले २२, जेनिस मुखियाले १३ र डब्लु मलिकले ११ रन बनाए । मुजफ्फरपुरका बलर राहुल रोमाउलाले ४ विकेट हात पारे । आदित्य कुमार र गुडु कुमारले समान २ विकेट लिए । राजा कुमार प्लेयर अफ द म्याच भए ।"
नेपाली यू१९ टोली दुबईतिर,"काठमाडौं (कास) एसीसी यू१९ एसिया कप क्रिकेट खेल्नका लागि नेपाली क्रिकेट टोली बुधबार यूएई जाने छ । एसियाली क्रिकेट परिषद् (एसीसी) को आयोजनामा यू१९ एसिया कप शुक्रबार सुरु हुँदै छ । डिसेम्बर ८ सम्म चल्ने प्रतियोगितामा नेपालले शुक्रबार श्रीलंका यू१९ सँग पहिलो खेल खेल्नेछ । नेपाल क्रिकेट संघ (क्यान) ले मंगलबार नेपाली क्रिकेट टोलीको बिदाइ गर्यो । राष्ट्रिय खेलकुद परिषद्का सदस्य सचिव टंकलाल घिसिङ र क्यान पदाधिकारीलगायतले हेमन्त धामीको नेतृत्वमा रहेको नेपाली टोलीलाई बिदाइ गरेका थिए । नेपाली टोलीमा हेमन्तसहित अर्जुन कुमाल, मयन यादव, आकाश त्रिपाठी, रोशन विश्वकर्मा, नरेन भट्ट, अभिषेक तिवारी, सन्तोष यादव, उत्तम थापामगर, नरेन साउद, युनिशविक्रम सिंह ठकुरी, युवराज खत्री, विपिन महतो, अपराजित पौडेल र रन्जित कुमार छन् । टोलीका प्रशिक्षकमा शक्ति गौचन, सहयाक प्रशिक्षकमा धिरेन्द्र चन्द, टेक्निकल एनालिस्टमा रमन सिवाकोटी र फिजियोमा विक्रम न्यौपाने छन् । पूर्वराष्ट्रिय खेलाडी शक्तिले पहिलो पटक अन्तर्राष्ट्रिय क्रिकेटमा मुख्य प्रशिक्षकको रूपमा टिम हेर्न लागेका हुन् । दुई साताको क्याम्प गरे पनि तयारी राम्रै भएको र कर्णाटकको टिमसँग ५ खेल खेल्दा निकै सहज भएको प्रशिक्षक गौचनले बताए । बाहिरको टिमसँग खेल्दा हामीलाई धेरै सजिलो भयो । आफैंआफैं खेलेर आफ्नो शक्ति र कमजोरी थाहा हुँदैन, जति बाहिरका टोलीसँग खेल्दा हुन्छ, उनले भने, अब हामी आफ्नो टोलीबारे धेरै कुरामा क्लियर भएका छौं । ४५ जनाबाहेक ७५ प्रतिशत जति खेलाडी नयाँ छन् र उनीहरूलाई यस्तो अभ्यास खेल्न जरुरी थियो ।क्यानले सियिनर टोलीको उत्कृष्ट सपोर्टिङ स्टाफ दिएकाले यू१९ टोलीको मनोबल उच्च रहेको गौचन बताउँछन् । फ्रेस टिमलाई एकै पटक एसिया कपमा उतारे पनि उनी प्रशिक्षकको रूपमा यसलाई खासै ठुलो चुनौती मान्दैनन् । नेपाल समूह ए मा श्रीलंका, अफगानिस्तान र बंगलादेशसँगै छ । समूह बी भारत, पाकिस्तान, यूएई र जापान छन् । जनवरीमा दक्षिण अफ्रिकामा भएको यू१९ विश्वकपको ठीकअघि खुट्टामा चोट लागेपछि हेमन्त नेपाली टोलीबाट बाहिरिएका थिए । उनले फेब्रुअरीमा क्यानडाविरुद्ध राष्ट्रिय टोलीबाट एकदिवसीय अन्तर्राष्ट्रियमा डेब्यु गरेका थिए । आकाश त्रिपाठी, अर्जुन कुमाल र विकेटकिपर उत्तम थापामगरले जनवरीमा यू१९ विश्वकप खेलिसकेका छन् । अर्जुनसहित मयन यादव, रन्जित कुमार, नरेन भट्टले नेपाल ए बाट खेलिसकेकाले प्रशिक्षक गौचनले नेपाली यू१९ टोली अनुभवी नै भएको बताउँछन् । नेपाली यू१९ टोलीका हेमन्त धामी र आकाश त्रिपाठीले जनकपुर बोल्ट्स, अर्जुन कुमाल र नरेन साउद सुदूरपश्चिम रोयल्स, युनिसविक्रमले कर्णाली याक्स, रन्जितले चितवन राइनोज तथा नरेन भट्टले विराटनगर किंग्सबाट नेपाल प्रिमियर लिग खेल्दै छन् । नेपालको यू१९ टोलीमा रहेकाले उनीहरूले एनपीएलका सुरुआती खेल गुमाउने छन् ।"
