शीर्षक,विवरण
रवि लामिछानेले नै ३ सहकारीको डेढ करोड ब्याज तिर्न काटेका ३ दर्जन चेक भेटिए,"(काठमाडौं)कम्पनी र सहकारीबीचको कारोबारमा आफूलाई कुनै जानकारी नभएको दाबी गर्दै आएका गोर्खा मिडिया नेटवर्क प्रालिका तत्कालीन प्रबन्ध निर्देशक रवि लामिछानेले चेक काटेर सहकारीलाई ब्याज तिरेको प्रमाण भेटिएको छ । सहकारी बचत अपचलन छानबिन गर्न गठित संसदीय विशेष समितिले औंल्याएभन्दा बढी प्रमाण प्रहरीले फेला पारेपछि अदालतले समेत लामिछानेलाई थुनामा राख्ने म्याद थप्दै लगेको छ ।सहकारी ठगीसम्बन्धी समाचार आउन थालेपछि हतारहतार गठबन्धन बनाएर गृहमन्त्री भएका लामिछानेले सत्ता र शक्तिको दुरुपयोग गर्दै अनुसन्धान दबाउन खोजेका थिए । तर, संसद्मा निरन्तर आवाज उठेपछि बनेको विशेष समितिले गोर्खा मिडिया नेटवर्कका सञ्चालकहरू जीबी राई, कुमार रम्तेल, छविलाल जोशी र रवि लामिछानेलाई प्रचलित कानुनअनुसार कारबाही गर्न नेपाल सरकारलाई लेखी पठाएको थियो । संसदीय समितिको सिफारिसका आधारमा प्रहरीले कात्तिक २ मा लामिछानेलाई काठमाडौंमा पक्राउ गरेर पोखरा लगेको थियो । त्यसअघि र पछि प्रहरीले प्राप्त गरेका प्रमाणले सहकारीसँगको कारोबार र ठगीमा लामिछानेको प्रत्यक्ष संलग्नता पुष्टि गरेका छन् । उनले काटेका चेकको प्रतिलिपि कान्तिपुरले प्राप्त गरेको छ ।प्रहरीले अहिलेसम्म प्राप्त गरेका प्रमाणअनुसार गोर्खा मिडिया नेटवर्कले पाँच सहकारीबाट ६७ करोड ७६ लाख लिएको थियो, त्यसको ब्याज भुक्तान गर्न १ करोड ५५ लाख ८६ हजार ३ सय ४ रुपैयाँ लामिछाने आफैंले चेक काटेर भुक्तान गरेका थिए । यसका लागि उनले विभिन्न मितिमा काटेका करिब तीन दर्जन चेक प्रहरीले बरामद गरेको छ । स्वर्णलक्ष्मी सहकारीलाई ब्याजबापत ९३ लाख ६ हजार ६ सय ६० रुपैयाँ भुक्तान गर्न लामिछानेले गोर्खा मिडिया नेटवर्कको नाममा ग्लोबल आईएमई बैंकमा रहेको ०४०१०१००००५७७ नम्बरको खाताबाट १५ थान चेक काटेको भेटिएको छ, अनुसन्धानमा संलग्न एक प्रहरीले भने, त्यस्तै पोखराको सूर्यदर्शन सहकारीलाई ब्याजबापत २२ लाख ३७ हजार ६ सय ४४ रुपैयाँ भुक्तान गर्न लामिछानेले ग्लोबल आईएमई बैंकमा रहेको ०४०१०१००००५७७ नम्बरको खाताबाट १५ थान चेक काटेको भेटिएको छ । त्यस्तै रूपन्देहीको सुप्रिम सहकारीलाई ४० लाख ४२ हजार रुपैयाँ भुक्तान गर्न पनि लामिछानेले नै चेक काटेको पनि प्रहरी अधिकारीहरूले पुष्टि गरेका छन् । गोर्खा मिडिया नेटवर्कका अध्यक्ष गितेन्द्रबाबु (जीबी) राई, सञ्चालक छविलाल जोशी र तत्कालीन प्रबन्ध निर्देशक रवि लामिछानेमध्ये कुनै एक जनाको हस्ताक्षर चल्ने गरी ग्लोबल आईएमई बैंकमा सञ्चालन गरिएको खाताको विवरण संसदीय समितिले नै प्राप्त गरेको थियो । समितिले खाता सञ्चालकका रूपमा लामिछानेसहितले भरेको केवाईसी फारामसमेत फेला पारेको थियो । सोही खाताबाट लामिछानेले सहकारीलाई ब्याज पनि भुक्तान गरेको प्रमाण प्रहरीले संकलन गरेको हो । सहकारी ठगीमा संसदीय समितिले दिएको आधार तथा प्रमाणभन्दा थप गम्भीर प्रकृतिको प्रमाण भेटिएको छ, अनुसन्धानमा संलग्न एक प्रहरी भन्छन्, सहकारीसँगको कारोबारबारे जानकारी नै छैन भन्दै आएका लामिछानेले नै हस्ताक्षर गरी काटेका चेक फरेन्सिक परीक्षणका लागि प्रहरीको केन्द्रीय विधि विज्ञान प्रयोगशालामा पठाइएको छ । ती चेकमा भएको हस्ताक्षर आफ्नै भएको लामिछानेले प्रहरीसँग स्विकारिसकेका छन् । बयानका क्रममा उहाँले मेरो हस्ताक्षर होइन भन्नुभएको छैन । मैले हस्ताक्षर गरेर अफिसको घर्रामा चेक राखेको थिएँ, कसैले काटिदियो होला, त्यो त मलाई थाहा छैन भन्नुभएको छ, ती प्रहरी अधिकृतले भने, पहिलेजस्तो यो मेरो हस्ताक्षर हुँदै होइन भन्नुभएको छैन । त्यसो त गोर्खा मिडियाको प्रबन्ध निर्देशक रहेका लामिछानेले त्यहाँ लगानी कसरी आयो, उनका नाममा सहकारीमा कसरी कारोबार भयो भन्ने सबै प्रश्नमा खोइ, मलाई थाहा छैन भन्ने शैलीमा बयान दिँदै आएका छन् । गोर्खा मिडिया नेटवर्कमा काठमाडौंको स्वर्णलक्ष्मी, रूपन्देहीको सुप्रिम, पोखराको सूर्यदर्शन, चितवनको साहरा र वीरगन्जको सानोपाइला सहकारीबाट रकम ल्याई बचत अपचलन गरेको कसुरसहित प्रहरीले उनीसहित विभिन्न व्यक्तिमाथि अनुसन्धान गरिरहेको छ । सूर्यदर्शन सहकारी ठगीमा १८ जनाविरुद्ध मुद्दा दायर भएको छ, गोर्खा मिडियाका सञ्चालकसमेत रहेका कुमार रम्तेलसहितका व्यक्ति पुर्पक्षका लागि कास्की कारागारमा छन् । त्यस्तै बुटवलको सुप्रिम सहकारी ठगीमा २८ जनाविरुद्ध मुद्दा दायर भएको छ । रूपन्देहीमा पक्राउ परेका व्यक्तिहरू पुर्पक्षका लागि थुनामा छन् । संसदीय छानबिन विशेष समितिको सिफारिसअनुसार अनुसन्धानमा जुटेको प्रहरीले संसदीय समितिले औंल्याएभन्दा बढी रकम सहकारीबाट गोर्खा मिडिया नेटवर्कमा प्रवाह भएको पनि फेला पारेको छ । छानबिन समितिले सहकारीबाट गोर्खा मिडियामा ६५ करोड ५४ लाख रकम प्रवाह भएको तथ्य संकलन गरेको थियो । तर पाँच सहकारीबाट गोर्खा मिडिया नेटवर्कमा कम्तीमा ६७ करोड ७६ लाख रुपैयाँ रकम प्रवाह भएको देखिन्छ, स्रोतले भन्यो । उक्त रकम झन्डै ५० हजार बचतकर्ताको हो ।ठगी, संगठित अपराध, सरकारी कागज किर्ते र सम्पत्ति शुद्धीकरणसम्बन्धी कसुरमा अनुसन्धानका लागि लामिछानेलाई हिरासतमा राखेर अनुसन्धान गर्न कास्की जिल्ला अदालतले थप १५ दिनको म्याद दिएको छ । आइतबार न्यायाधीश हिमलाल बेल्वासेको इजलासले लामिछानेसहित समान कसुरमा हिरासतमा रहेका चार जनालाई अनुसन्धानका लागि म्याद थप गरेको हो । लामिछानेसँगै गोर्खा मिडिया नेटवर्कका अर्का सञ्चालक पूर्वडीआईजी जोशी, उस्तै कसुरमा पक्राउ परेका लीला पछाईं र रामबहादुर खनाललाई हिरासतमा राख्न म्याद थप गरेको हो । लामिछानेविरुद्ध यसअघि सुरुमा ६ दिन, त्यसपछि ७ दिन, १० दिन र १३ दिन म्याद थप गरिएको थियो । लामिछानेले गोर्खा मिडियाको खातावालका रूपमा अन्य प्रयोजनका लागि काटेका चेक संसदीय समितिले प्राप्त गरेको थियो । संसदीय छानबिन विशेष समितिमा सदस्यसमेत रहेका रास्वपा सांसद शिशिर खनालले कान्तिपुरसँग भने, रवि लामिछानेजीले हस्ताक्षर गरेको चेक त समितिको प्रतिवेदनमा उल्लेख गरिएकै छ । ती चेकहरू कि गोर्खा मिडियामा काम गर्ने कर्मचारीको तलबसँग सम्बन्धित थिए कि गोर्खा मिडियाले विभिन्न कम्पनीलाई रकम भुक्तान गर्ने विषयसँग सम्बन्धित थिए । संसदीय समितिले छानबिन गर्दा गोर्खा मिडिया र सहकारीबीच लेनदेनमा लामिछानेले चेक काटेको प्रमाण भेटिएको थिएन ।तर, प्रहरी अनुसन्धानमा भने सहकारीको ब्याज भुक्तान गर्न लामिछानेले नै काटेका चेक भेटिएको विषयमा प्रश्न सोध्दा खनालले भने, यो विषय हाम्रो समितिको नोटिसमा आएको थिएन । अहिले अनुसन्धानका क्रममा रहेकाले हामीलाई पूर्ण जानकारी छैन । समाचारबाहेक के, कस्तो चेक भन्ने थाहा नभएकाले थप अध्ययनपछि मात्र प्रतिक्रिया जनाउन उपयुक्त हुन्छ ।"
"लामिछानेले चुनौती दिएपछि प्रहरीले चेक देखायो, उनी झसंग भए, अनि घोरिए","(बुटवल)बुटवलको सुप्रिम सहकारीको बचत अपचलनमा बयान लिने क्रममा रूपन्देही प्रहरीमा हाजिर गराइएका रास्वपा सभापति रवि लामिछानेले सहकारीबाट आफ्नो नाममा कसले रकम झिक्यो, किन झिक्यो, उक्त सहकारीसँग कम्पनीले गरेको कारोबारबारे आफूलाई केही थाहा नभएको बयान दिएका थिए । तर, प्रहरीले कारोबारबारे थाहै छैन भने ब्याज भुक्तान गर्न किन चेक काट्नुभयो भन्दै प्रश्न गरेका थिए । एक प्रहरी अधिकारी भन्छन्, तपाईंको हस्ताक्षरसहितको चेकबाट रकम जम्मा भएको रहेछ, त्यो के हो भनेर सोधिएको थियो ।प्रहरीको प्रश्न सुनेर लामिछाने आक्रोशित बनेका थिए । प्रमाणबिना आरोप लगाउने ? प्रमाण भए ल्याऊ भन्दै उहाँले चुनौती पनि दिनुभयो, एक प्रहरी अधिकारीले भने । त्यसपछि प्रहरीले हस्ताक्षरसहितको चेकको प्रतिलिपि देखाइदियो, त्यो देखेपछि लामिछाने नर्भस हुनुभयो, उनले भने, धेरैबेर घोरिएपछि मलाई मेरा कानुन व्यवसायीसँग बुझ्न दिनुस् भन्नुभयो । अनि बरन्डामा गएर थप घोरिनुभयो । धेरैबेरपछि फर्किएर मैले हस्ताक्षर गरेर घर्रामा राखेको चेकमा कसैले रकमसहितको विवरण भरेर बुझाएको हुन सक्छ भन्ने जवाफ दिनुभयो ।सहकारी ठगी, संगठित अपराध र सम्पत्ति शुद्धीकरणसम्बन्धी कसुरमा अनुसन्धानका लागि थुनामा रहेका लामिछानेलाई सुप्रिम सहकारीको रकम ठगी सम्बन्धमा अनुसन्धान गर्न कात्तिक २७ मा भैरहवा पुर्याइएको थियो । पर्सिपल्ट कात्तिक २९ मा दिउँसो २ बजेसम्म बयान सकेर ३ः४० को जहाजबाट उनलाई पोखरा फिर्ता पठाउने तयारी थियो । त्यही तयारीअनुसार प्रहरीले लामिछानेलाई ७४ वटा प्रश्न गरेको थियो । अन्तिममा लामिछानेको हस्ताक्षरसहितको चेकबाट सहकारीमा रकम जम्मा भएको प्रश्न आएपछि बयान साँझ ७ बजेसम्म लम्बिएको थियो । त्यस क्रममा प्रहरीसँग लामिछानेले धेरै लामो सवालजवाफ गर्नुभयो, अनुसन्धानमा संलग्न एक अधिकारीले भने, अन्त्यमा सहकारी कारोबारमा मेरो संलग्नता छैन भनेर इन्कारी बयान दिनुभयो ।पोखरा प्रहरीमा पनि अरू कसैले चेक काटिदिएको हुन सक्ने बयान लामिछानेले दिएका छन् । काठमाडौंको स्वर्णलक्ष्मी सहकारीको खातामा लामिछानेले रकम जम्मा गरिदिएको विषयमा पनि प्रश्न सोध्ने प्रहरीको तयारी छ । उनीसँग हालसम्म पोखरा र रूपन्देहीमा मात्रै बयान लिइएको छ । अन्य सहकारी ठगीमा सम्बन्धित जिल्लामा लामिछानेलाई लगेर बयान गराउने प्रहरीको तयारी छ ।"
"निगममा पाइलटहरू सल्लाह गरेरै बिरामी, यात्रु बिचल्लीमा","(काठमाडौं)नेपाल वायुसेवा निगमका स्थायी पाइलटहरूले सल्लाह गरेरै बिरामी परेको वा अपर्झट भैपरी काम आइपरेको जनाउँदै अन्तिम समयमा बिदामा बसेपछि शनिबारयता कम्तीमा आधा दर्जन उडान प्रभावित भएका छन् । निगमको वाणिज्य विभागका अनुसार झन्डै दर्जन पाइलट (क्याप्टेन) बिदामा बस्दा आइतबार मात्रै कम्तीमा ९ सय ६३ यात्रु काठमाडौं, मुम्बई र दुबईमा अलपत्र परेका छन् ।सेवासुविधाको माग उठाउँदै आएका पाइलटहरू बिरामी परेको वा अपर्झट भैपरी काम आइपरेको भन्दै बिदा बसेका हुन् । उनीहरू ड्युटी नआएका कारण आइतबार साँझ साढे ९ बजे काठमाडौंबाट १ सय ६७ यात्रु लिएर दुबई उड्नुपर्ने जहाज काठमाडौंमै रोकियो । त्यस उडानका यात्रुलाई निगमले गौशालाका होटलमा कोठा खोजेर निगमकै खर्चमा राखेको छ । यस्तै, दिउँसो साढे १२ बजे १ सय ५५ यात्रु लिएर निगमको जहाज भारतको मुम्बई जानुपर्ने थियो । यात्रु भने १० बजेअघि नै विमानस्थल पुगेका थिए । अबेरसम्म पनि उडान नभएपछि यात्रुले नाराबाजी गरेका थिए । विमानस्थल प्रहरी प्रमुख एसएसपी डम्बरबहादुर विकका अनुसार आक्रोशमा उत्रिएका केही यात्रुलाई प्रहरीले नियन्त्रणमा लिइएको थियो । उनीहरूलाई आइतबार नै उडान हुने आश्वासन दिएर विमानस्थलभित्रकै लाउन्ज र रेस्टुरेन्टमा राखेर खाना व्यवस्था गरिएको थियो । यात्रुले विमानस्थलमा तोडफोड गर्लान् जस्तो भयो, निगमका कर्मचारी भागाभाग भए, जहाज आइतबार जसरी पनि उड्छ भनेर आश्वासन दिइएपछि यात्रु मत्थर भए, काठमाडौं विमानस्थलको टर्मिनल कार्यालयका एक अधिकृतले भने । विमानस्थलको टर्मिनल कार्यालयका अनुसार राति १० बजे निगमले हडतालमा संलग्न नभएको पाइलटको खोजी गरेर जहाजलाई दिल्ली उडाएको थियो । मर्मत कार्य भइरहेकाले त्रिभुवन अन्तर्राष्ट्रिय विमानस्थलमा उक्त जहाज बिहान ८ बजेअघि आउन पाउँदैन । यताबाट जाने जहाजमा आइतबार ४ बजे काठमाडौं आउन मुम्बईमा ८८ यात्रु तयार भएर बसेका थिए । मुम्बईमा आयोजित दुईदिने वर्ल्ड मार्केटिङ कंग्रेसमा सहभागी भई आइतबार बेलुकी काठमाडौं फर्किन लागेकी एमएडब्लू इन्टरप्राइजेजकी प्रमुख मार्केटिङ अफिसर पुनम सिंहले पाइलटको हडताल हुँदाहुँदै आफूहरूलाई विमानस्थल बोलाइएको बताइन् । दिनभर भोकभोकै थियौं । अन्तर्राष्ट्रिय नियमअनुसार खाजाखाना पनि दिइएन । बेलुकी आफैं होटल जान र बिहान ५ बजे ट्याक्सी लिएर पुनः एयरपोर्ट आउन भनियो, उनले भनिन्, यहाँ महिला, बिरामी, वृद्ध यात्रु छन् । तर निगमले हामीलाई सामान्य सेवा पनि गरेन । कर्मचारीले झर्केर हप्काए ।त्यस्तै, २ सय ७७ यात्रु लिएर दिल्ली जानुपर्ने जहाज झन्डै २ घण्टा ढिलो उड्यो । उडान सर्ने क्रम बेलुकी १० बजेसम्म जारी थियो । शुक्रबार पनि बिहान हङकङ जानुपर्ने जहाज करिब ५ घण्टा ढिलो उडेको थियो । शनिबार अरू उडान पनि कम्तीमा १ घण्टा ढिलो भएको विमानस्थल कार्यालयले जनाएको छ । दुबईबाट नेपाल आउँदै गरेका ८१ नेपाली कामदार तथा तेस्रो मुलुकबाट आएका यात्रु उतै अलपत्र परेका छन् । उनीहरूमध्ये कति विमानस्थलमा छन्, कति होटलमा छन् भन्ने जानकारी निगमसँग छैन । निगमसँग दुई वटा न्यारोबडी र दुई वटा वाइडबडी उडाउन ४३ क्याप्टेन छन् । स्थायी सेवामा कार्यरत निगमका पाइलटहरूले मासिक तलबभत्ता ६ लाख हाराहारी पाउँछन् । करार सेवामा कार्यरत विज्ञ पाइलट तथा क्याप्टेनलाई भने निगमले १२ लाख रुपैयाँसम्म तलबभत्ता दिने गरेको आन्दोलनरत पाइलटहरूको गुनासो छ । करारमा कार्यरत विज्ञ पाइलटसरह तलब पाउनुपर्ने माग राख्दै स्थायी पाइलटहरूले एक महिनाअघि निगमका कार्यकारी अध्यक्ष युवराज अधिकारीलाई ज्ञापन बुझाएका थिए । पत्नीको उपचारका लागि अधिकारी झन्डै एक महिना बिदामा बसे । अधिकारी बिदामा गएपछि पाइलटहरूले संस्कृति, पर्यटन तथा नागरिक उड्डयनमन्त्री बद्री पाण्डेलाई मन्त्रालयमा भेटेरै ज्ञापन बुझाएका थिए । मन्त्री पाण्डेले कात्तिक महिनाको समय मागेका थिए । तर, माग सम्बोधन नभएको भन्दै उनीहरू बिहीबारदेखि भैपरी घरको काम, बिरामी भएको कारण देखाउँदै उडानमा नगएका हुन् । अर्को पाइलट जोहो गर्दा निगमको जहाज उडान १ देखि १० घण्टासम्म ढिला भएको देखियो ।वाइडबडीका एक क्याप्टेनले हडताल भन्न नमिल्ने भएकाले आफूहरूले बिदा बस्दै विरोध गरेको बताए । यो हाम्रो एक प्रकारको आन्दोलन हो । उडान नै ठप्प पारेका छैनौं, उनले भने, माग पूरा नभए केही दिनपछि उडान हुने छैन । ती क्याप्टेनले एकैसाथ १२ पाइलट बिदा बसेको जानकारी अपरेसन विभागका निर्देशक दिपुराज ज्वारचनमार्फत निगमका कार्यकारी अध्यक्ष अधिकारीलाई पठाएको बताए । अपरेसन विभाग प्रमुख ज्वारचनले भने निगमका ४३ मध्ये ८ पाइलट बिहीबारदेखि सुनियोजित शैली अपनाउँदै बिदा बसेको र त्यसले उडान प्रभावित भएको जनाएका छन् । उनले यसरी बिदा बस्दा निगमलाई आर्थिक नोक्सानी मात्र पर्न नगई निगमको साख र इज्जतमा नकारात्मक असर परेको उल्लेख गर्दै सबै पाइलटहरूलाई आइतबार राति पत्र पठाएका छन् । निगमले यसलाई अत्यन्तै गम्भीर रूपमा लिएको छ, पाइलटहरूलाई पठाइएको पत्रमा लेखिएको छ, निगमलाई पर्ने आर्थिकलगायतका नोक्सानीका सम्बन्धमा नियमअनुसार कारबाही हुने भएकाले सम्पूर्ण पाइलटहरू उडानमा फर्किनुहोला ।यसअघि असोज दोस्रो साता अवकाश हुने उमेर हद ४५ वर्षबाट बढाएर ५० वर्ष पुर्याउनुपर्ने माग राख्दै निगमका केही क्याबिनक्रुले आन्दोलन गरेका थिए । त्यस आन्दोलनका कारण दर्जनौं उडानका हजारौं यात्रु अलपत्र परेका थिए । निगममाथि करोडौं रुपैयाँको व्ययभार थपिएको थियो । जबकि अत्यावश्यक सेवामा हडताल गर्न निषेध छ । पर्यटन मन्त्रालयका प्रवक्ता रामकृष्ण लामिछानेले पाइलटका मागका सम्बन्धमा अर्थ मन्त्रालयमा फाइल कारबाहीको प्रक्रियामा रहेकाले शनिबारयता केही पाइलटहरूले गरेको हडताललाई मन्त्रालयले गम्भीर रूपमा लिएको बताए । पाइलटको मागबारे अर्थ, पर्यटन मन्त्रालयमा अध्ययन भइरहेको छ । देशकै बदनाम गराउने उद्देश्यले भएको यो हडताल पेसागत मर्यादाविपरीत छ, सहसचिवसमेत रहेका प्रवक्ता लामिछानेले कान्तिपुरसँग भने ।"
भारतमा मजदुरी गर्ने पिताका ५ छोराछोरी सरकारी सेवामा,"(वीरेन्द्रनगर)सानैमा आमा गुमाएका दैलेख आठबिस नगरपालिका९ छेपाडीका ६० वर्षीय सन्यासी बडुवालको जीवन अभावै अभावमा बित्यो । बुबाले जेनतेन हुर्काए । घरको एक्लो छोरा उनले कक्षा ६ भन्दा माथि पढ्न पाएनन् । बिहेपछि त झन् परिवारको जिम्मेवारी पनि सन्यासीकै काँधमा आयो । त्यसपछि भारत गएर मजदुरी गर्न थाले । जिन्दगीको आधा समय भारतमै बिताए । श्रीमती, छोराछोरीको लालनपालन र घरव्यवहार धान्नका लागि वर्षमा ६ महिना भारतमा रोजगारी गर्नुपर्ने बाध्यता थियो । यता श्रीमती नान बडुवाल आफू निरक्षर भए पनि छोराछोरीलाई पढाउनेदेखि घरव्यवहार सम्हाल्ने गर्थिन् । आफूहरूले पढ्न नपाए पनि छोराछोरीलाई पढाउनुपर्छ भन्ने सोचले नै सन्यासीले सबै सन्तानलाई पढ्न प्रेरित गरिरहे । ८ छोरी र १ छोरा गरी सबै सानैदेखि पढाइमा अब्बल थिए । भारतमा मौसमी मजदुरी गरेर जेनतेन घर धानिरहेका सन्यासीले छोराछोरीलाई सहरका निजी विद्यालयमा पढाउने सपना कहिल्यै देखेनन् । सामुदायिक विद्यालयमै पनि राम्रो पढ्न सकिन्छ भनेर उनले सबै छोराछोरीलाई गाउँकै कालिका माविमा पढाए । १० देखि १२ कक्षासम्म सबै छोराछोरीले त्यहीँ पढे । कतिले उनलाई एक्लो छोरालाई त निजी विद्यालयमा पढाउनुपर्छ पनि भने । तर उनी छोरा र छोरीमा यस्तो खालको विभेदको पक्षमा थिएनन् । सबै छोराछोरीलाई समान व्यवहार गर्दै एकै खालको शिक्षादीक्षा दिलाए । बडुवाल दम्पतीका ९ छोराछोरीमध्ये अहिले ४ छोरी र एक छोरा सरकारी सेवामा कार्यरत छन् । उनीहरू देशका विभिन्न ठाउँका फरकफरक तह र कार्यालयमा काम गरिरहेका छन् ।गाउँको सामान्य परिवेशमा हुर्किएका ९ भाइबहिनीमध्ये ४ जना एकै वर्ष सरकारी सेवामा प्रवेश गर्न सफल भएका हुन् । २०६७ सालमा आईएस्सी पढ्नका लागि जेठी छोरी मीनाकुमारी सिजापति सुर्खेतको वीरेन्द्रनगर झरिन् । उनले लोक सेवा पढेर सरकारी सेवामा प्रवेश गर्नुपर्छ भन्ने कुरा वीरेन्द्रनगर बस्न थालेपछि मात्र थाहा पाएकी हुन् । गाउँमा सरकारी सेवामा काम गर्ने खासै कोही नभएकाले उनलाई त्यसअघि यसबारे थाहा थिएन । वीरेन्द्रनगरमा धेरैले लोक सेवाको तयारी गर्ने गरेको देखेपछि उनलाई पनि रहर जाग्यो । अनि खरिदार पदको तयारी किताब किनिन् । अनि बहिनीहरूलाई सरकारी कर्मचारी बन्न सके सेवासुविधा राम्रो हुन्छ भनेर प्रेरित गरिन् । कक्षा १२ पढेपछि मीनाले पनि निजी विद्यालयमा पढाउन सुरु गरिन् । आर्थिक अवस्था कमजोर भएका कारण बीएस्सी पढ्न भने पाइनन् । बीएस्सी पढ्नका लागि दैनिक कक्षा नगई नहुने । त्यसैले शिक्षा क्याम्पसमा एड साइन्समा भर्ना गरे । अनि पढ्दै पढाउँदै गरे, उनले भनिन्, बुबाले भारतमा मजदुरी गरेको पैसा र आफूले निजी स्कुल पढाएको तलबले बहिनी र भाइहरूलाई पढाइमा सहयोग पुग्न थाल्यो । साहिँली बहिनी शर्मिलाकुमारी सिजापतिलाई १२ कक्षापछिको पढाइका लागि कोहलपुर पठाएको उनले बताइन् । बागेश्वरी क्याम्पसबाट स्नातक सकेर शर्मिला लोक सेवाको तयारीका लागि काठमाडौंमा मामासँग बस्न थालिन्, उनले भनिन्, बहिनीले १ वर्षमै खरिदारमा नाम निकालेपछि त सबै भाइबहिनी हौसियौं । शर्मिलाले २०७५ पुसदेखि खरिदार पदको नियुक्ति लिएर काम गर्न थालेकी हुन् । उनले सुरुमा केही वर्ष सिरहा जिल्लामा काम गरेर आफ्नै पालिका दैलेख आठबिसकोटमा पनि केही समय काम गरिन् । शर्मिलाले भर्खर वाग्मती प्रदेशको सातौं तहको अधिकृत पदमा नाम निकाल्न सफल भएकी छन । उनी २०८१ असोज ९ मा सातौं तहको नियुक्ति लिएर स्वास्थ्य कार्यालय मकवानपुरमा कार्यरत छिन् । साहिँली बहिनी सरकारी सेवामा प्रवेश गरेपछि परिवारको आर्थिक अवस्था सुधार हुँदै गयो । भाइबहिनीले पनि लोक सेवाको तयारी गर्न पाए, मीना भन्छिन्, बहिनी पास भएपछि लोक सेवामा नाम निकाल्न सकिने रहेछ भन्ने हामीमा पनि आत्मविश्वास बढ्यो । बहिनीले जागिर थालेपछि बुबाले भारतमा मजदुरी गर्न जान नपरेको उनले सुनाइन् । त्यसपछि त घर चलाउन सजिलो भयो । अरू बहिनी र भाइले पनि काठमाडौंमा बसेर लोक सेवाको तयारी कक्षा लिन पाए, मीनाले सुनाइन्, मिहिनेत गरेपछि सोर्सफोर्सबिना नै खान सकिने जागिर लोक सेवा हो जस्तो लागेर आफू र भाइबहिनीले पनि तयारी गर्न थाल्यौं । बहिनी शर्मिलाले गर्दा नै आफू र अरू भाइबहिनीले लोक सेवा पास गर्न सफल भएको मीना बताउँछिन् । बहिनीले नाम निकालेपछि हामी पनि सक्छौं भन्ने लागेर मिहिनेत गर्न थालेको उनले बताइन् । मीनाले केही समय दैलेखमै राहत शिक्षकका रूपमा पढाइन् । २०७९ चैतमा उनले प्राथमिक तहको शिक्षकमा आयोग पास गरिन् । ६ महिना प्राविको शिक्षकका रूपमा काम गरेपछि उनले विज्ञान विषयमा माध्यमिक तहको शिक्षक सेवा आयोग पास गरिन् । उनले २०८० मंसिर २२ मा मावि तहको शिक्षकको नियुक्ति लिइन् । ३२ वर्षकी मीना अहिले मुगुको सोरु गाउँपालिका६ स्थित भवानी माविमा कार्यरत छिन् । आफू घरको जिम्मेवारीले गर्दा पनि निजामतीभन्दा शिक्षक सेवामा जानुपर्छ भनेर यतातर्फ लागेको उनी सुनाउँछिन् । त्यो बीचमै बिहे भएर बच्चा जन्मिएको थियो, उनले भनिन्, बच्चाको हेरचाह, घरव्यवहारसँगै मैले शिक्षक सेवाको तयारी गरें । सबैतिर सफल हुँदा खुसी नै छु ।काठमाडौंमा बसेर लोक सेवाको तयारी गरिरहेका शर्मिलाभन्दा कान्छा २ बहिनी र भाइले पनि लोक सेवामा नाम निकालिसकेका छन् । दुर्गाकुमारी सिजापतिले २०८० मा लुम्बिनी प्रदेशबाट चौथो तहमा सहलेखापाल पदमा नाम निकाल्ल सफल भइन् । दुर्गाकुमारी २०८० पुस २४ गते नियुक्ति बुझेर पाल्पाको रामपुर नगरपालिकामा कार्यरत छिन् । त्यसपछिकी कौशीकुमारी सिजापति पनि खाद्य तथा व्यापार कम्पनीको चौथो तहमा नाम निकालेर बर्दियाको राजापुरमा कार्यरत छिन् । उनले २०८० मंसिर ६ गते नियुक्ति बुझेकी हुन् । भाइ हर्कबहादुर सिजापतिले पनि गत कात्तिक १० गते गण्डकी प्रदेशको सबइन्जिनियर चौथो तहका लागि नियुक्ति बुझेका छन् । २१ वर्षका उनी अहिले तनहुँको भानु नगरपालिकामा कार्यरत छन् । दिदीहरूको प्रेरणाले नै आफू लोक सेवामा आउन सफल भएको हर्कबहादुर बताउँछन् । दिदीहरूको सहयोग र आफ्नो मिहिनेतले एक महिनाअघि मात्र लोक सेवामा नाम निकालेर काम गर्न थालेको उनले बताए । दिदीले लोक सेवाको किताब किनेर सरकारी कर्मचारीलाई हुने सुविधा र निष्पक्ष परीक्षा हुने कुराको जानकारी गराएबाट आयोगको तयारीका लागि पढ्न थालेको शर्मिला बताउँछिन् । लोक सेवाका किताबहरू हेर्दै जाँदा पढ्न सक्छु । किन बेरोजगार बस्ने भन्ने सोचेर पढ्न थालेकी हुँ, उनले भनिन्, दिदीले त्यसरी प्रोत्साहित नगरेको भए अहिले यो अवस्थामा पुगिने कल्पना पनि थिएन । सुरुमा दिदीले पढ्न सुरु गरे पनि आफू सफल भएपछि अरू बहिनी र भाइलाई मिहिनेत गरे सफल हुन सकिने रहेछ भन्ने लागेर सबैले यसतर्फ हात हालेको उनले सुनाइन् । लोक सेवा परीक्षाको निष्पक्षताले पनि हामीहरूलाई तयारी गर्न प्रेरित गर्यो, हाम्रो त भनसुन गरिदिने कोही थिएन । निष्पक्ष परीक्षा हुन्छ भन्ने थाहा भएपछि पढे कसो नसकिएला भन्ने लाग्यो, शर्मिला भन्छिन् । आफूले पास गरेपछि भाइबहिनीहरूले पनि लोक सेवा पढ्ने इच्छा देखाएकाले काठमाडौंमा राखेर तयारी कक्षा लिन लगाएको उनले बताइन् । उनले भनिन्, मेरोतर्फबाट हुने सहयोग गरें । उनीहरूले मिहिनेत गरे । पढेका जतिले नाम पनि निकाले । अहिले राम्रो लाग्छ । खुसी छु । मिहिनेतअनुसार हामी ५ भाइबहिनी सफल भएका छौं । अब संघ सरकारको अधिकृतका लागि तयारी गर्ने योजना बनाइरहेको शर्मिलाले बताइन् । आफूहरूले दुःख गरेर हुर्काएका छोराछोरीले मिहिनेत बुझेर पढेकामा सन्यासी दम्पती झन् खुसी छन् । अभावै अभावमा हुर्किएका छोराछोरीले सरकारी सेवामा जागिर खान थालेपछि पहिलाको दुःख बिर्सन पाएको सन्यासीले बताए । ३०३२ वर्षको उमेरदेखि वर्षका ६ महिना भारत त ६ महिना घरमा बस्थें । दुःखै दुःखमा छोराछोरी हुर्काउन श्रीमतीको हात झन् बढी छ । हाम्रो दुःख छोराछोरीले बुझे यसैमा खुसी लाग्छ । सन्यासीले गाउँमा सुन्तला खेती पनि गरेका छन् । छोराछोरी हुर्किसकेकाले अब गाउँमै बसेर खेतीपाती स्याहार्ने काममै रहने उनले बताए । पढाइमा अब्बल भएकाले मीनाका भाइबहिनीहरूलाई सानैबाट समाजले पनि उदाहरणका रूपमा लिन्थे । अहिले ५ जना दिदीभाइ नै सरकारी सेवामा देखेर गाउँका अन्यलाई पनि प्रेरणा मिलेको छ । पढेपछि लोक सेवामा नाम निकाल्न सकिने रहेछ भनेर अरू दिदीबहिनी र दाजुभाइले उत्प्रेरणाका रूपमा लिने गरेका मीना बताउँछिन् । पढाइमा राम्रो भए पनि स्वास्थ्य अवस्थाले गर्दा माइली बहिनीले भने ८ कक्षासम्म मात्र पढेर छोड्नुपरेको मीनाले बताइन् । पछिका ३ बहिनी पढिरहेको उनले बताइन् । भाइभन्दा कान्छी एक बहिनी चितवनमा स्टाफ नर्स पढिरहेकी छन् । अर्की बहिनी कालिका माविमै कक्षा १२ मा पढिरहेकी छन् । सबैभन्दा कान्छी बहिनी पनि गाउँमै कक्षा १० मा पढिरहेकी छन् । अहिले पढिरहेका बहिनीहरू पनि पछि लोक सेवा नै पढ्ने भनेर योजना बनाइरहेको शर्मिला बताउँछिन् । उनी भन्छिन्, नर्सिङ पढिरहेकी बहिनीले पनि पढाइ सकेर लोक सेवा नै तयारी गर्छु भनिरहेकी हुन्छिन् । कक्षा १२ मा व्यवस्थापन संकायमा पढिरहेकी बहिनीको सपना पनि लोक सेवा नै पास गर्नेछ ।"
"डेडिकेटेड तथा ट्रंकलाइन विवादमा गतिरोध, थपिएको म्याद पनि बुधबार सकिँदै","(काठमाडौं)मन्त्रिपरिषद्ले टाइम अफ डे (टीओडी) मिटरसमेतका आधारमा महसुल निर्धारण तथा असुल गर्नगराउन ऊर्जा, जलस्रोत तथा सिँचाइ मन्त्रालयलाई दिइएको म्याद बुधबार सकिँदै छ । उद्योगीहरूले भने डेडिकेटेड र ट्रंकलाइनबाट विद्युत् दिने बेला राखिएको मापदण्ड र विभिन्न समिति तथा आयोगले भनेअनुसार विद्युत् प्राधिकरणले बिल नपठाएको भन्दै बक्यौता नतिर्ने अडान लिएका छन् । मन्त्रिपरिषद् बैठकले गत कात्तिक २५ मा उद्योगमा काटिएका लाइन २४ घण्टाभित्र जोड्ने र १५ दिनभित्र बक्यौता असुल गर्ने निर्णय गरेको थियो । उक्त निर्णयअनुसार कात्तिक २७ मा प्राधिकरणले काटिएका लाइन जोड्ने निर्णय गर्दै सबै बक्यौता चुक्ता गर्न सूचना जारी गरेको थियो । प्राधिकरणका कार्यकारी निर्देशक कुलमान घिसिङले मंसिर १२ भित्र बक्यौता तिर्न भनेर पत्र काटे पनि कुनै पनि उद्योगी बक्यौता तिर्न नआएको बताए । हामीले प्रमाण हेरेर नै बिल पठाइसकेका छौं, उनले भने, विद्युत् नियमन आयोग र अड्डा अदालतले पुष्टि गरिसकेको बिललाई उद्योगीले नमान्ने हो भने कसरी प्रमाणीकरण गर्ने हो ? आगामी बुधबारभित्र बक्यौता नतिरेको अवस्थामा प्राधिकरणसम्बद्ध निकायहरूले बाटो खोल्नुपर्ने उनको भनाइ छ ।प्राधिकरणले प्रमाणित बिल पठाएको दाबी गरे पनि डेडिकेटेड र ट्रंकलाइनबाट विद्युत् दिँदा तोकेको मापदण्ड र आयोग तथा समितिले भनेअनुसार पुनः गणना गरेर छुट बिल नपठाएको उद्यमी पशुपति मुरारकाको भनाइ छ । नियमित महसुल तिरिसकेका छौं । प्रिमियम महसुलको कुरा मात्र हो, त्यो पनि हामीलाई बिजुली दिँदा तोकेको मापदण्ड वा आयोग तथा समितिले भनेजस्तो टीओडी मिटरका आधारमा पुनः गणना गरेर बिल पठाउनुपर्यो, हामी तिर्न तयार छौं, मुरारकाले भने । डेडिकेटेड र ट्रंकलाइनका सन्दर्भमा देखिएको विवाद सुल्झाउन विभिन्न समिति तथा आयोग गठन गरिए पनि समस्या ज्युँका त्युँ छ । डेडिकेटेड र ट्रंकलाइनबाट ०७२ माघदेखि ०७५ वैशाखसम्म खपत भएको विद्युत्को महसुलका विषयमा प्राधिकरण र उद्योगी आआफ्नै अडानमा छन् । त्यति बेला डेडिकेटेडका हकमा २४ घण्टा निरन्तर आपूर्ति हुनुपर्ने र ट्रंकलाइनमा ६ घण्टा लोडसेडिङ भएको अवस्थामा समेत कम्तीमा निरन्तर २० घण्टा बिजुली आपूर्ति हुनुपर्ने मापदण्ड थियो । पूर्वन्यायाधीश गिरीशचन्द्र लालको नेतृत्वमा बनेको आयोगले त्यति बेलाको मापदण्डअनुसार ग्राहकलाई विद्युत् आपूर्ति गरिएको दिन तथा अवधि यकिन गरी पुनः हिसाब गरेर छुट महसुल उठाउनुपर्ने सुझाव दिएको थियो । ०७२ माघदेखि ०७५ वैशाखसम्मको बक्यौता महसुल ६ अर्ब ६० करोड रुपैयाँ रहेको प्राधिकरणको दाबी छ । नियमअनुसार ६० दिन कटिसकेकाले २५ प्रतिशत थप दस्तुर पनि तिर्नुपर्ने प्राधिकरणको भनाइ छ । यस हिसाबले बक्यौता ८ अर्ब २५ करोड रुपैयाँ पुग्छ । यो बक्यौता सरकारलाई तिर्नुपर्ने दायित्वमा मिलान गर्ने गरी मन्त्रिपरिषद्ले लिखित निर्णय गरेमा विवाद सुल्झन सक्ने धारणा पछिल्लो समय प्राधिकरणका कार्यकारी निर्देशक घिसिङले राख्दै आएका छन् । विद्युत्को महसुलको बिलमा चित्त नबुझे प्राधिकरणको पुनरावलोकन समिति, विद्युत् नियमन आयोग र अन्तिममा विभिन्न अदालत जान सकिने कानुनी व्यवस्था छ । सोझै अदालत पुगेका उद्योगहरूलाई प्रक्रिया पूरा गर्न आदेश जारी हुँदै आएको छ । यस सन्दर्भमा उद्योगी मुरारका सबै उद्योगी पुनरावलोकन समिति र आयोगमा नगए पनि गएकाहरूका हकमा कुनै फैसला नभएको सुनाउँछन् । शतप्रतिशत धरौटी राखेर प्राधिकरणको पुनरावलोकन समितिमा म आफैं गएँ । ३० दिनभित्र फैसला गर्नुपर्ने ठाउँमा ५ वर्षसम्ममा पनि फैसला भएन । विद्युत् नियमन आयोगमा ५ प्रतिशत सेवा शुल्क राखेर जानुपर्छ, ०७५ सालतिर केही उद्योग गएका थिए तर फैसला आएन, उनले भने । विद्युत् नियमन आयोगका अध्यक्ष रामप्रसाद धिताल भने विद्युत्को बिलका सन्दर्भमा कुनै पनि उद्योगहरू नआएको बताउँछन् । उद्योगीले ५ प्रतिशत सेवा शुल्क तिरेर तोकेको रीतपूर्वक निवेदन ल्याएमा प्राविधिक समिति, उपसमिति बनाई अध्ययनअनुसन्धान गरेर फैसला गर्थ्यौं तर अहिलेसम्म कुनै उद्योगी आएका छैनन्, उनले भने । मन्त्रिपरिषद्ले नै पटकपटक निर्णय गरिसकेकाले उद्योगीहरूले आयोगको बाटो आउन नचाहेको हुन सक्ने उनले बताए । विद्युत् नियम आयोग ऐन, २०७४ अनुसार अनुमतिपत्र प्राप्त व्यक्तिहरूबीच उत्पन्न विद्युत्सम्बन्धी विवाद अथवा अनुमति प्राप्त व्यक्तिले गरेको कुनै निर्णयमा चित्त नबुझेको वा निजले गरेको आफूलाई मर्का परेको उल्लेख गरी क्षतिपूर्तिको दाबी गरेका विषयमा उपभोक्ता वा अनुमति प्राप्त दुवैले आयोगसमक्ष उजुरी गर्न सक्नेछन् । विद्युत् नियमन आयोग नियमावली, २०७५ मा विवाद समाधान गर्दा दाबी खुलेको मूल्यको विवाद भए दाबी मूल्यको ५ प्रतिशत र दाबी मूल्य नखुलेको भए आयोगले तय गरेको मूल्यमा तोकेर आयोगमा निवेदन दिएपछि ९० दिनभित्र निरूपण गर्नुपर्ने भनिएको छ । चित्त नबुझे उच्च अदालतमा पुनरावेदन गर्न सकिन्छ, आयोगका अध्यक्ष धितालले भने । यसैबीच प्राधिकरणले बुझाएको बिल सही छ कि गलत भनेर प्रमाणीकरण गर्न ऊर्जा मन्त्रालयले नेसनल कलेज अफ इन्जिनियरिङका प्राध्यापक अरविन्दकुमार मिश्रको संयोजकत्वमा तीन सदस्यीय समिति गठन गरेको छ । समितिलाई लाल आयोगको प्रतिवेदनअनुसार टीओडी मिटरसमेतका आधारमा डेडिकेटेड र ट्रंकलाइनबाट विद्युत् उपभोग गर्ने ग्राहकको बक्यौताबारे सत्यतथ्य विवरणप्रमाण संकलन एवं प्रमाणीकरण गर्न भनिएको छ ।मन्त्रीस्तरीय निर्णयबाट गठित मिश्र नेतृत्वको समितिको वैधतामाथि प्राधिकरणले भने प्रश्न उठाएको छ । प्राधिकरणको नियामक निकाय विद्युत् नियमन आयोगमार्फत अध्ययन गरिनुपर्ने कार्यकारी निर्देशक घिसिङ बताउँछन् । त्यो समिति विद्युत् नियमन आयोगमार्फत आउनुपर्छ, उनले भने, अहिले बनेको समितिको वैधता उहाँहरूले बुझ्ने विषय हो ।ऊर्जा मन्त्रालयका प्रवक्ता चिरञ्जीवी चटौतले भने मिश्र संयोजकत्वको समितिले आइतबार काम सुरु गरिसकेको बताए । समितिले काम सुरु गरिसकेको छ, समितिले मागेका विवरणहरू दिनू भन्ने पत्र प्राधिकरणलाई पठाइसकिएको छ, उनले भने । उनका अनुसार बिजुली काट्नेनकाट्ने विषयमा भने प्राधिकरणलाई पछिल्लो समय पत्र पठाइएको छ । प्राधिकरणले बक्यौता उठाउन भन्दै ०७६ चैत ५ मा विराटनगरका केही उद्योगको विद्युत् लाइन काटेपछि डेडिकेटेड र ट्रंकलाइनको विवाद पहिलो पटक सतहमा आएको थियो । तत्कालीन केपी शर्मा ओली नेतृत्वको मन्त्रिपरिषद्का ऊर्जामन्त्री वर्षमान पुन, अर्थमन्त्री युवराज खतिवडा र उद्योगमन्त्री लेखराज भट्टको बैठकले विद्युत् नकाट्न र काटेका उद्योगमा जोडिदिन प्राधिकरणलाई निर्देशन दिएको थियो । त्यसपछि प्राधिकरणले काटिएका उद्योगको लाइन जोडिदिएको थियो । त्यसयता उद्योगलाई ताकेता गर्ने, लाइन काट्ने, दबाबपछि पुनः जडान गर्ने चक्र चलिरहेको छ । यसबीचमा विवाद समाधानका लागि सर्वोच्च अदालतका पूर्वन्यायाधीश लालको नेतृत्वमा तीन सदस्यीय आयोग गठन गरेको थियो । आयोगले प्रतिवेदन तयार गरिसकेपछि पनि विवाद समाधान हुन सकेको छैन ।"
नियमन आयोग र अदालतभन्दा माथि समिति हो ?,"मन्त्रिपरिषद्ले टीओडी मिटरका आधारमा मात्र बक्यौता उठाउन प्राधिकरणलाई भनेको थियो, प्राधिकरणले अहिलेसम्म टीओडी मिटरको प्रमाण दिन सकेन भन्ने गुनासो छ । प्रमाण नदिई फेरि बक्यौताको ताकेता किन गर्दै हुनुहुन्छ ?प्रमाण हेरेर नै बिल पठाएका छौं । पठाएको बिल नै प्रमाण हो । अदालतले पनि पुष्टि गरिसकेको प्रमाण हो । हामीले सबै प्रमाण दिइसकेका छौं । विद्युत् नियमन आयोग र अड्डा अदालतले पुष्टि गरिसकेको छ । त्यो नमान्ने हो भने कसरी प्रमाणीकरण गर्ने ?डेडिकेटेड र ट्रंकलाइनको बक्यौता उठाउने अवधि आगामी बुधबार सकिँदै छ ? बक्यौता उठेन भने फेरि लाइन काट्नु हुन्छ ? १५ दिनको अवधिमा कुनै पनि उद्योगीले पैसा तिरेका छैनन् । किस्ताबन्दी सुविधा लिएर पहिलो किस्ता तिर्नुभन्दा त कोही आएनन् भने यो १५ दिनमा त एकैचोटि सबै पैसा तिर्नुपर्थ्यो । कसले तिर्छ ? बक्यौता उठेको छैन । सरकारले १५ दिनभित्र तिराउने भनेको छ । सरकार र सबै सम्बन्धित निकायले सोच्नुपर्यो िन । बक्यौता उठाउने प्रक्रियामा लाग्नुपर्यो । प्राधिकरण मात्रै जिम्मेवार रहेन । अब के गर्ने ? कसरी बक्यौता उठाउने भनेर सम्बन्धित निकायले भन्नुपर्यो । लाइन काट्ने र जोड्दै गर्दा धेरै उद्योगीहरू किस्ताबन्दी सुविधा लिन आएका छन् । ४९ उद्योगबाट २८ उद्योग मात्रै किस्ताबन्दी सुविधामा आएका छैनन् । नतिर्ने भन्ने उद्योगीहरू घट्दै थिए ।डेडिकेटेड र ट्रंकलाइनको बिल सोही समयमा किन काटिएन ? छुट बिल काट्दा यो समस्या आयो, यसको जिम्मा प्राधिकरणले लिने कि नलिने ?त्यो मैले अहिले व्याख्या गर्ने होइन । अदालतमा पटकपटक यसबारे व्याख्या भएको छ । विभिन्न कमिटीहरू गठन भएका छन् । अन्तरिम आदेशहरू आएको छ । छुट बिल काट्ने अधिकार प्राधिकरणलाई छ । प्राधिकरण बोर्डले नै समिति गठन गरेर निर्क्योल गरेर छुट बिल काटेको हो । कमिटीको रिपोर्ट आउन र छानबिन गरेर प्रतिवेदन आउन ढिला भयो । प्राधिकरणले बोर्डले निर्णय गरिसकेपछि छुट बिल काटेको हो । छुट बिल जहिले पनि काट्न सक्छौं । ५ वर्षपछि पनि काट्न सक्छौं । विवाद निरूपण गर्ने निकाय छन् । ती निकायहरूले हाम्रो बिल सही वा गलत भन्नुपर्यो ।लाल आयोगले पनि टीओडी मिटरका आधारमा मात्र बक्यौता उठाउन निर्देशन दिएको छ, प्राधिकरणले दिएको मिटर कानुनसम्मत छैन भन्ने गुनासो आएपछि ऊर्जा मन्त्रालयले अरविन्दकुमार मिश्रको नेतृत्वमा समिति गठन गरेको छ, तपाईंहरूले काटेको बिल सही छ भने समितिलाई सहयोग गर्न के समस्या छ ?मन्त्रिपरिषद्ले गठन गरेको आयोगले दिएको सिफारिसअनुसार प्राधिकरणले बक्यौता उठाउन लागेको हो । कानुनी प्रक्रियाभन्दा बाहिरको समितिसँग भन्ने कुरा रहेन । कानुनी प्रक्रियामा आएका विषयहरू प्राधिकरणसम्बद्ध निकायहरूले भनेको मान्ने हो । सरकारले छुट्टै समिति गठन गरेको जानकारी आएको छ । विद्युत् नियमन आयोगमार्फत उक्त समिति आउनुपर्ने हुन्छ । अहिले बनेको समितिको वैधता के हो भनेर उहाँहरूले बुझ्ने विषय हो ।बिल कानुनसम्मत छ कि छैन भनेर छानबिन गर्न सरकारले गठन गरेको समितिले प्रतिवेदन नदिँदै लाइन फेरि काट्न मिल्छ ?बिल सही छ कि छैन भनेर ५ वर्षसम्म अदालतमा छानबिन भएको छ । तत्कालीन सार्वजनिक लेखा समितिमा पनि २ वर्षसम्म छानबिन भएर आएको हो । मैले कसलाई ठीक छैन भनेर प्रस्टीकरण दिन जाने ? हामीले पठाएको बिल सही हो । वैध हिसाबले आउनुहुन्छ भने सहयोग गर्छौं । विद्युत् नियमन आयोगमा छलफल हुँदै होला । अदालत र नियमन आयोगले भनेको कुरा मैले होइन भन्नै मिल्दैन । प्राधिकरणले पठाएको बिल ठीक छैन भनेर कि नियमन आयोग कि अदालतले भन्नुपर्यो नि ?प्राधिकरणमा भएका अनियमितता छानबिन गर्न भनेर सरकारले उच्च अदालतका पूर्वन्यायाधीश हरिकुमार पोखरेलको नेतृत्वमा समिति गठन गरेको छ नि ?यसबारे मलाई थाहा छैन । हामीलाई लिखित जानकारी आएको छैन ।महसुलमा चित्त नबुझे प्राधिकरणको पुनरावलोकन समितिमा निवेदन दिएको ३० दिनमा फैसला गर्नुपर्ने व्यवस्था भए पनि समितिले ५ वर्षसम्म फैसला नगरेको उद्यमीको आरोप छ नि ?अर्घाखाँची सिमेन्टले वितरण केन्द्रमा निवेदन दिएको रहेछ । जुन प्राधिकरणको केन्द्रीय कार्यालयसम्म आइपुग्दा ढिला भएको हो । तर प्राधिकरणको पुनरावलोकन समितिले बक्यौता तिर्नुपर्छ भनेर त्यहिबेला फैसला गरिसकेको छ । फैसला नगरेको भन्ने होइन् । यो विद्युत् प्राधिकरण र उद्यमीबीचको व्यावसायिक सम्बन्धको विषय हो, यसलाई किन यति राजनीतीकरण गरियो ? त्यसमा तपाईंहरूको जिम्मेवारी कति छ ?राजनीतीकरण मैले गरेको छैन । उद्यमी साथीहरूले राजनीतीकरण गरिरहेका छन् । हामीले कानुनी प्रक्रियामै रहेर काम गरिरहेका छौं ।"
टीओडी मिटरको बिल आए भुक्तान गर्न तयार छौं,"मन्त्रिपरिषद्को निर्देशनअनुसार प्राधिकरणले १५ दिनभित्र डेडिकेटेड र ट्रंकलाइनको बक्यौता उठाउने अवधि आगामी बुधबार सकिँदै छ ? तपाईंहरूले यसबीचमा बक्यौता भुक्तान गर्नुभयो कि भएन ? गर्नुहुन्छ कि हुन्न ?मन्त्रिपरिषद्ले लाल आयोगको प्रतिवेदनअनुसार टाइम अफ डे (टीओडी) मिटरका आधारमा पुनः गणना गरेर बिल जारी गर्नु भनेको थियो । हामी कहाँ नयाँ बिल आइपुगेको छैन । नयाँ बिल नआई कसरी तिर्नु ? पछिल्लो समय पुरानै बिलअनुसार बक्यौता तिर्नु भन्दै चिट्ठी आएको छ । मन्त्रिपरिषद्को निर्णयअनुसार पुनः गणना गरेर प्राधिकरणले बिल पठाएको छैन । टीओडी मिटरका आधारमा बिल आए तिर्न तयार छौं ।प्राधिकरणले कानुनसम्मत बिल काटेको भनेको छ, तपाईंहरूले कानुनसम्मत छैन भन्नुभएको छ । यो विवादको निर्क्योल कसले गर्ने हो ?बिल गणना गर्न ऊर्जा, जलस्रोत तथा सिँचाइ मन्त्रालयले प्राडा अरविन्दकुमार मिश्रको संयोजकत्वमा समिति बनाएको छ । अब प्राधिकरणले पठाएको बिल सही हो कि गलत हो भनेर उक्त समितिले निर्क्योल गर्ला नि ।त्यसको निर्क्योल सरकारले वा उसले गरेको समितिले गर्ने हो भने विद्युत् प्राधिकरणमा पुनरावलोकन समिति र विद्युत् नियमन आयोगको औचित्य के भयो ? ती निकायमा जान तपाईंहरूलाई किन अप्ठ्यारो परेको हो ?हामीलाई प्राधिकरणको पुनरावलोकन समिति र विद्युत् नियमन आयोगमा जान अप्ठ्यारो छैन । हामी गएका पनि हौं । शतप्रतिशत धरौटी राखेर प्राधिकरणको पुनरावलोकन समितिमा गएको पनि हो । तर ३० दिनभित्र फैसला गर्नुपर्ने ठाउँमा ५ वर्षसम्म पनि गरिएन । शतप्रतिशतलाई घटाएर २५ प्रतिशत पुर्याइयो । त्यो कतिको जायज हो ? प्राधिकरणले काटेको बिलमा प्राधिकरणकै पुनरावलोकन समितिले के फैसला दिन्छ ? यद्यपि फैसला दिएको भए अदालतमा जान्थ्यौं होला । विद्युत् नियमन आयोगमा ५ प्रतिशत सेवा शुल्क राखेर जान सक्ने व्यवस्था थियो । त्यो भनेको अदालत नजाऊ भनेको हो । लाल आयोगले पनि ५ प्रतिशतभन्दा बढी भयो भने पुनरावलोकन गर्नु भनेको छ । पुनरावलोकन समिति र आयोगमा धेरै महँगो भयो र गएका उद्योगहरूको विषयमा पनि निर्णय भएन ।कतिपय उद्यमी अदालत पनि जानुभएको छ, उहाँहरूलाई अदालतले पहिले सम्बन्धित समिति वा आयोगमा जाऊ, त्यहाँबाट अन्याय भयो भने आऊ भनेको छ । त्यो प्रक्रिया पूरा गर्नुभयो ?सबै प्रक्रिया पूरा गरेका हौं । सबै उद्यमी साथीहरू पुनरावलोकन समितिमा गएनन् होला, सबै नियमन आयोगमा गएनन् होला । तर गएका उद्योगीहरूको हकमा निर्णय भएन । हामी प्रक्रिया पूरा गर्न पछि परेका छैनौं । समयमै उपचार भएको खण्डमा सबै जान्थे होला । तर उपचार पनि भएन । सबैको मुद्दा उस्तै हो । कुनै पनि मुद्दामा न्याय नपाएपछि सबै त्यहीं जाने कुरा भएन । प्राधिकरणले वर्षौंवर्षसम्म थन्काएर राख्यो तर फैसला गर्न गएन । बिल काट्ने र न्याय दिने प्राधिकरण र प्राधिकरणको पुनरावलोकन समिति भएका कारण स्वार्थको द्वन्द्व पनि हुने भयो । पुनरावलोकन समितिले दिएको फैसला नै अन्तिम हुने भनिएको छ । त्यसपछि न्याय खोज्न अन्त जान नपाइने भयो ।सरकारले गठन गरेका समिति र आयोग, संसदीय समितिले समेत बक्यौता उठाउन भनेको छ, त्यसका लागि प्राधिकरणले किस्ताबन्दीको सुविधा पनि दिन्छु भनेको छ, कतिपय उद्योगले त्यो सुविधा उपयोग पनि गरे, तपाईंहरूले किन उपयोग गर्नुभएन ?सबैले कानुनअनुसार बक्यौता उठाउनु भनेको छ । प्राधिकरणले कानुनअनुसार भन्ने शब्द निकालेर बक्यौता उठाउन भनेको छ भनेर ताकेता गर्यो । नियमन आयोगले पनि १०३ र १०८ औं बैठक अनुसार र सार्वजनिक लेखा समितिले पनि ६ घण्टा लोडसेडिङ भएका बेला २० घण्टा निरन्तर बिजुली आपूर्ति गरेको अवस्थामा पैसा किन असुल गरिएन भनेर कानुनी कारबाही गर्ने भनेको छ । डेडिकेटेड फिडर र ट्रंकलाइनबाट बिजुली दिँदा राखेको मापदण्डअनुसार गर्न लेखा समितिले पनि भनेको छ । लाल आयोगले पनि डेडिकेटेड लाइनको हकमा २४ घण्टा आपूर्ति गरेको दिन तथा अवधिहरू यकिन गरेर पुनः हिसाब गरेर छुट महसुल लिन भनेको छ । तर त्यसो गरेको छैन । मेरै केसमा जिल्ला अदालतले पुनरावलोकन समितिबाट निर्णय दिनु र तत्कालीन महसुल निर्धारण आयोगको १०३ र १०८ औं बैठक र टीओडी मिटरको तथ्यांकका आधारमा बिल जारी गर्नु भनेको छ । त्यो पनि मानेको छैन । प्राधिकरण त संविधानभन्दा माथि देखियो ।यो विद्युत् प्राधिकरण र उद्योगीबीचको व्यावसायिक सम्बन्धको विषय हो, यसमा किन यति राजनीतीकरण गरियो ? त्यसमा तपाईंहरूको जिम्मेवारी कति छ ?हामीले किन राजनीति गर्नु ? मलाई कुन सांसद, कुन मन्त्री बन्नु छ र राजनीति गर्नुपर्यो ? प्राधिकरणले उद्योगीलाई छुट बिल थोपरेको छ, त्यो बिल गलत हो । हामीमाथि जबर्जस्ती गलत बिल थुपार्यो भनेर्र ठाउँमा भन्नुपर्ने हो कि होइन ? मैले त आफ्नो बचाउ मात्र गरेको हो । आफ्नो बचाउ गर्दा कसैले राजनीतीकरण गरेको भन्छ भने त्यो गलत हो । प्राधिकरणको पुनरावलोकन समिति, नियमन आयोग र अड्डा अदालत पनि गयौं । सार्वजनिक लेखा समितिमा हामी नगए पनि नियमअनुसार उठाउनु भनेको छ । सबैले नियमअनुसार उठाउन भनेका छन् । हामी २ प्लस २ जोड्दा ४ पढ्छौं । प्राधिकरणले २ प्लस २ जोड्दा ८ पढ्छ भने के गरौं ? कुनै पनि निकायले कानुनबाहिर गएर यति उठाउ भनेका छैनन् ।"
भाइरसले राहदानी सेवा प्रभावित,"(काठमाडौं)भाइरसका कारण राहदानी सेवा प्रभावित भएको राहदानी विभागले जनाएको छ । आइतबार सूचना जारी गर्दै विभागले राहदानी आवेदन प्रणालीसँग सम्बन्धित केही कम्प्युटरमा भाइरस प्रवेश गरेको प्रारम्भिक निष्कर्ष निकालेको हो । भाइरसलाई थप फैलिन नदिन सेवा बन्द रहेको र पूर्ण रूपमा सेवा सुरु हुन १२ सातासम्म लाग्न सक्ने सूचनामा उल्लेख छ ।विभागका अनुसार भाइरसका कारण आवेदन प्रणाली अवरुद्ध भएपछि नेपालभित्र र बाहिर गरी दैनिक तीन हजारभन्दा बढी सेवाग्राही प्रभावित भएका छन् । विभागमा दैनिक १५ सय तथा जिल्ला र बाहिर गरी १५ सयभन्दा बढीले राहदानीका लागि आवेदन दिन्छन् । भाइरस देखा परेपछि सुरक्षा संवेदनशीलतालाई ध्यानमा राखी पर्याप्त सतर्कता अपनाइएको र आवेदनको तथ्यांक पूर्ण सुरक्षित रहेको उल्लेख गर्दै विभागले धैर्य अपनाउन सेवाग्राहीलाई अनुरोध पनि गरेको छ । भाइरसको फैलावट रोक्न पर्याप्त सतर्कता अपनाउनुपर्ने भएकाले जिल्लाइलाका प्रशासन कार्यालय तथा विदेशस्थित नियोगहरूको राहदानी सेवा बन्द गर्नुपरेको छ, विभागको भनाइ छ, उक्त स्थानहरूमा सेवा क्रमशः प्रारम्भ हुँदै जाने गरी व्यवस्था मिलाइएको र पूर्ण रूपमा कार्य प्रारम्भ हुन १२ सातासम्म लाग्न सक्ने देखिएको छ । फाराम भर्ने सेवाग्राहीहरूलाई विभागबाट सेवा सुरु गरिएको सूचनामा जनाइएको छ । १२ दिनभित्र नयाँ आवेदन फाराम भर्नका लागि बुकिङ खुला गरिनेछ, विभागले उल्लेख गरेको छ ।अत्यावश्यक पर्ने सेवाग्राहीका लागि सेवा उपलब्ध गराउन सुरु भइसकेको पनि विभागले जनाएको छ । साथै, सेवाग्राहीलाई आआफ्नो जिल्लाइलाका प्रशासन कार्यालय वा विदेशस्थित नेपाली नियोगमा आवेदन दिनेसम्बन्धी अध्यावधिक जानकारी दिन पनि आग्रह गरेको छ । राहदानी सेवामा प्रभाव परेपछि परराष्ट्रमन्त्री आरजु राणा देउवाले राहदानी विभागका महानिर्देशक तीर्थराज अर्याललाई बोलाएर छिटोभन्दा छिटो पहिलेकै अवस्थामा सहज सेवा सञ्चालन गर्न निर्देशन दिएकी छन् ।"
धनी राष्ट्रहरूको स्वार्थ चंगुलमा विश्व जलवायु,"जलवायु परिवर्तनसम्बन्धी महासन्धिका पक्ष राष्ट्रहरूको सम्मेलन (कन्फरेन्स अफ पार्टिज अथवा कोप) को आयोजना सन् १९९५ मा पहिलो पटक जर्मनीको बर्लिनमा भएको थियो । यी तीन दशकमा यो सम्मेलन बर्सेनि भइरहेको छ । उनन्तीसौं संस्करण, कोप२९ अजरबैजानको राजधानी बाकुमा नोभेम्बर ११ मा सुरु भएको हो । गत शुक्रबार समापन हुनुपर्ने सम्मेलन मुख्यगरी जलवायु प्रकोप न्यूनीकरणमा लगानी गर्ने विषयमा धनी र गरिब राष्ट्रहरू समझदारीमा पुग्न नसक्दा आइतबार बिहानसम्म लम्बियो ।बर्लिनदेखि बाकुसम्म आइपुग्दा यो सिंगो अभियान नै उपलब्धिहीन, असान्दर्भिक, स्वामित्वविहीन, स्रोतविहीन र अनिश्चित भविष्यतर्फ उन्मुख हुँदै गएको छ । सन् १९९० मा जलवायु परिवर्तनबारे अन्तरसरकारी प्यानल (आईपीसीसी) ले तयार पारेको पहिलो प्रतिवेदनका आधारमा सन् १९९२ मा जलवायु परिवर्तनसम्बन्धी संयुक्त राष्ट्रसंघीय प्रारूप महासन्धि (यूएनएफसीसीसी) अगाडि सारिएको थियो । अहिले यो महासन्धिका १ सय ९८ पक्ष (राष्ट्रहरू) छन् । हरितगृह ग्यास उत्सर्जन र विश्व तापमान वृद्धि जस्ता वातावरणमाथि मानव सिर्जित (एन्थ्रोपोजेनिक) ध्वंस कम गर्ने उद्देश्यले संरचना गरिएको यो बहुपक्षीय अन्तर्राष्ट्रिय अभियान सम्पूर्णतः तुहिएकै भन्न नमिले तापनि औचित्य पुष्टि र अस्तित्व रक्षाको पहाड अगाडि उभिएको छ ।सन् १९९४ मा यूएनएफसीसीसी कार्यान्वयनमा ल्याइएपछि क्योटो प्रोटोकल (१९९७) र पेरिस सम्झौता (२०१५) जस्ता जलवायु परिवर्तनसम्बन्धी वार्ता र सहकार्यलाई अगाडि बढाउन ऐतिहासिक साझा आधारहरू तयार भए । तथापि, खासगरी विश्व जलवायु परिवर्तनलाई अहिलेको खतरनाक अवस्थामा ल्याउन मुख्य जिम्मेवार नरहेका अल्पविकसित र विकासशील मुलुकहरूलाई जलवायु न्याय दिलाउने तथा विकसित राष्ट्रहरूलाई नै जलवायु प्रतिकूल थप औद्योगिक गतिविधि गर्नबाट रोक्ने मुख्य उद्देश्यहरू हसिल गर्न यो संयुक्त राष्ट्रसंघीय अभियान असफलप्रायः भइसकेको छ ।धनी राष्ट्रहरूको छलछामविश्व जलवायु कोष स्थापनाको आवश्यकतामाथि वर्षौंदेखि चर्चा भइरहेको छ । प्रकृतिको अति दोहन नगरेका कारण औद्योगिकीकरण, आर्थिक एवम् पूर्वाधार विकास र जीवनस्तरमा पछाडि परेका गरिब राष्ट्रहरूको प्रतिवर्ष १३ खर्ब अमेरिकी डलर बराबरको रकम वार्षिक रूपमा विकसित राष्ट्रहरूले उपलब्ध गर्नुपर्ने माग छ । गत शुक्रबार सन् २०३५ सम्म वार्षिक अढाई खर्ब डलर दिने प्रस्ताव ढिलो गरी अजरबैजानले अध्यक्षका हैसियतमा अघि सार्यो । त्यसलाई विकासशील राष्ट्रहरूले अत्यन्तै ढिलो गरी आएको, न्यून आकारको प्रतिबद्धता मानेर अस्वीकार गरे । धनी देशहरूले पृथ्वी गर्माउँदै गएका कारण सबभन्दा बढी जोखिममा परेका गरिब राष्ट्रहरूलाई कति पैसा उपलब्ध गराउनुपर्छ भन्ने मूल प्रश्नमा सहमति हुन नसक्दा यो सिंगो सम्मेलन नै असफल भएको टिप्पणी विश्वव्यापी रूपमा भयो ।साझा सहमति हुन नसकेपछि सौदाबाजीको समय थपेर आइतबार बिहान घोषणा गरिएको सहमतिमा सन् २०३५ सम्म वार्षिक ३ खर्ब डलर पुर्याउने उल्लेख छ । र, सबै सरकारीनिजी प्रयासबाट सन् २०३५ सम्म कोषलाई वार्षिक १३ खर्ब डलर उपलब्ध हुन सक्ने बनाउने खुकुलो शब्दजाल संयुक्त राष्ट्रसंघ जलवायु परिवर्तन इकाइद्वारा प्रकाशित विज्ञप्तिमा छ । नयाँ सामूहिक परिमाणात्मक लक्ष्य (न्यु कलेक्टिभ क्वाटिफाइड गोल वा एनसीक्यूजी) नाम दिइएको यो आर्थिक स्रोत परिचालनको लक्ष्य पेरिस सम्झौताको एक प्रमुख अवयव हो । यसले सन् २००९ मा व्यवस्थापन गर्ने भनिएको १ खर्ब अमेरिकी डलरको कोषलाई थपेर तीन खर्ब बनाइएको हो । मुख्य कुरा कागजी प्रतिबद्धता जनाउनु होइन । त्यो अनुसार पैसा प्रवाह हुनुपर्छ । तर, सन् २००९ कै प्रतिबद्धताअनुरूप न कोषमा रकम जम्मा भएको छ, न त अविकसित मुलुकहरूले रकम पाउन सकेका छन् । नयाँ प्रतिबद्धता कार्यान्वयन यसर्थ स्वतः शंकाको घेरामा छ । विकसित मुलुकहरूले यो कोषमा योगदान गर्न पटक्कै रुचि नदेखाउनु र टालटुलछलछामको नीति अपनाउनुले अविश्वास घना छ । तेह्रवटा सबभन्दा बढी कार्बनडाइअक्साइडको प्रदूषक देशका शीर्ष नेताहरू कोप२९ मा देखिएनन् । ती राष्ट्रहरूमा चीन (वायु प्रदूषण हिस्सा ३१ प्रतिशत), संयुक्त राज्य अमेरिका (१४ प्रतिशत), भारत (७३ प्रतिशत), रुस (५ प्रतिशत), जापान (३ प्रतिशत), इरान (२ प्रतिशत), साउदी अरेबिया (२ प्रतिशत), जर्मनी (२ प्रतिशत), इन्डोनेसिया (१७ प्रतिशत), दक्षिण कोरिया (१७ प्रतिशत), क्यानडा (१५ प्रतिशत), ब्राजिल (१३ प्रतिशत) र मेक्सिको (१२ प्रतिशत) हुन् । सन् २०२३ को तथ्यांकअनुसार यी मुलुकहरू तापमान बढाउने ग्यास उत्पादनउपभोगमा ७० प्रतिशत जिम्मेवार छन्, जहाँ विश्वका ५० प्रतिशतभन्दा बढी मानिसहरू बस्छन् ।जलवायु परिवर्तनलाई ठूलो धोखाधडी (होक्स) र समाजवादी जालसाजी (सोसलिस्ट स्क्याम) तथा जीवाष्म इन्धनको अति दोहनको महत्त्वाकांक्षा दर्शाउने ड्रिल बेबी ड्रिल को नारा दिएर भर्खरै अमेरिकी राष्ट्रपतिको चुनाव जितेका डोनाल्ड ट्रम्पको भयावह राजनीतिक छाया कोप२९ माथि परेको टिप्पणी विश्वभर भइरहेको छ । खासगरी पेट्रोलियम उत्पादनमा निर्भर अर्थतन्त्रका सरकारहरू ट्रम्पको ऊर्जा राष्ट्रवादबाट विशेष हौसिएका छन् । त्यस्तै मुलुकमध्ये एक, कोप२९ को आयोजक अजरबैजानका राष्ट्रपति इल्हाम अलियेभले भने, तेल र ग्यास घाम, हावा र खनिज जस्तै ईश्वरको देन हो । यस्ता स्रोत उपलब्ध भएकामा ती देशहरूलाई दोषी ठान्नु वा यी स्रोतहरू बजारमा ल्याएकामा आलोचना गर्नु आवश्यक छैन ।चीन र भारतजस्ता मुलुकहरूले जलवायु परिवर्तन र आफ्नो भूमिकाबारे अक्सर अपनाउने दोहोरो मापदण्डले पनि जलवायु अभियानमा गतिरोधको काम गरेको छ । चीनमा अहिले पनि ६१ प्रतिशत बिजुली उत्पादनमा कोइला प्रयोग हुन्छ । त्यस्तै भारतको ४६ प्रतिशत विद्युत्को स्रोत कोइला र २४ प्रतिशत तेल हो । अथवा, विकास र जलवायु परिवर्तन न्यूनीकरणका दुईविपरीत ध्रुवीय लक्ष्यलाई सन्तुलन गर्न यी दुवै मुलुकहरूका अगाडि भयंकर ठूलो चुनौती छ ।चीनले एकातर्फ आफूलाई संसारको दोस्रो ठूलो अर्थतन्त्र र अमेरिकालाई चुनौती दिने विश्व शक्तिका रूपमा प्रस्तुत गरिरहेको छ भने अर्कोतर्फ विश्व जलवायु कोषमा आफूले लगानी नगर्ने बरु विकासशील राष्ट्रसरह यो कोषबाट सहयोग पाउनुपर्ने अडान राख्दै आएको छ । भारतको पनि विकासको प्राथमिकतालाई जलवायु परिवर्तनको असर न्यूनीकरणको प्रतिबद्धताले छायामा पार्नु हुँदैन भन्ने दृष्टिकोण छ । सार के भने, जलवायु परिवर्तनसँग सम्बन्धित विश्व कूटनीतिमा साँखुल्ले बनेर इज्जत बचाउन गरिने लोकाचारबाहेक आर्थिक हैसियत भएको कुनै पनि मुलुकको गरिब र साना राष्ट्रहरूलाई यथार्थमै सघाउने इमानदार प्राथमिकता छैन ।शक्तिशाली राष्ट्रका नेताहरूको पछिल्ला कूटनीतिक प्राथमिकताहरूले पनि त्यही देखाउँछ । बाकु आउन महत्त्वपूर्ण नठानेका अमेरिकी राष्ट्रपति जो बाइडेन, चिनियाँ राष्ट्रपति सी चिनफिङ, क्यानडेली प्रधानमन्त्री जस्टिन ट्रुडो, जापानी प्रधानमन्त्री सिगेरु इसिबा र मेक्सिकोकी राष्ट्रपति क्लाउडिया शेनबोम पार्दोसहितका नेताहरू कोप२९ कै मध्यमा, नोभेम्बर १५१६ मा, एसिया प्रशान्त आर्थिक सहाकार्य (एपेक) सम्मेलनमा भाग लिन पेरुको राजधानी लिमातर्फ हानिए । त्यहाँ भएको बाइडेनसी द्विपक्षीय वार्ताको सञ्चारमाध्यमहरूले विशेष महत्त्वका साथ प्रचार गरे । त्यसलगत्तै ब्राजिलले नोभेम्बर १८१९ मा संसारका बीस ठूला अर्थतन्त्रहरूको समूह जीट्वान्टी को बैठक आयोजना गर्यो । यसमा सबै शक्तिशाली १९ वटा सदस्य मुलुकका सरकार प्रमुख, अफ्रिकी र युरोपेली संघका प्रमुखहरू सहभागी भए ।पूर्वनिर्धारित कोप२९ सँगै जुध्ने गरी यी महत्त्वपूर्ण बैठकहरू किन राखिए भन्ने प्रश्न आफ्नै ठाउँमा छ । प्रस्ट यथार्थ के हो भने, कुनै पनि आर्थिक, सामरिक र कूटनीतिक हैसियत भएको मुलुकको प्राथमिकतामा अब जलवायु परिवर्तन र कोप को कर्मकाण्ड पर्न छोडेको छ । यसमा अनेकौं कारण छन् । त्यसमा संलग्न भइरहनु समयको बर्बादी अहिले सबैको साझा भाष्य भएको छ । जलवायुको मुद्दा संयुक्त राष्ट्रसंघका महासचिव एन्टोनियो गुटेरेस एक्लैको एजेन्डा जस्तो मात्रै देखिएको छ । उनले जति जोडतोडले प्रयास र प्रचार गरे पनि कुनै पनि धनी राष्ट्र न त पैसा निकाल्न तयार छ, न त जलवायु प्रतिकूल आर्थिक गतिविधि र उपभोग रोक्न इच्छुक नै ।कोप अब ठूला अन्तर्राष्ट्रिय मञ्चहरूमा देखापर्ने हैसियत नभएका साना, गरिब र अपहेलित मुलुकका राष्ट्राध्यक्ष वा सरकार प्रमुखहरूको विदेश भ्रमणको बहाना, केही एनजीओकर्मीहरूलाई देशाटन गर्ने र केही विषय विज्ञहरूलाई बुद्धिविलासको अवसरमा मात्र सीमित भएको छ । त्यहाँ खासगरी कमजोर, पीडित र जोखिममा पर्नेहरूको सरोकार सुन्ने र त्यसको सम्बोधन पनि हुने कुनै संयन्त्र वा स्रोत उपलब्ध छैन । नेपालका राष्ट्रपति रामचन्द्र पौडेल तीस जनाको टोली लिएर गएकामा ठूलै आलोचना भएका बेला फिजीजस्तो सानो मुलुकबाट बैसठ्ठी जनाको टोली कोप२९ मा सहभागी हुनु बाकुमा खास ठट्टाको विषय बन्यो । यसका अतिरिक्त अलग्गै निम्तो र फरक फरक हैसियतमा त्यहाँ पुग्नेहरूमा यिनै साना वा मध्यम हैसियतका राष्ट्रका केही टाठाबाठाहरू देखिन्थे । औचित्य स्थापित हुने वा कुनै प्रभाव छोड्ने सहभागिता कमैको थियो । सिंगो कोप नै असान्दर्भिक हुँदै गएका बेला किनाराका झिनामसिना हस्तक्षेप को अर्थ हुने सम्भावना कति नै हुन्छ र ?नेपालको सहभागितानेपालको बाकु भ्रमण टोलीको प्राथमिकतामा जलवायु परिवर्तन र तापमान वृद्धिले पग्लँदै गएका हिमालय र त्यसका आर्थिक, सामाजिक, पर्यावरणीय र जीवनचक्रीय असरहरूबारे संसारलाई बुझाउनुपरेको छ । जलवायु उत्पन्न प्रकोप र त्यसबाट हुने लस एन्ड ड्यामेज को क्षतिपूर्तिको सम्भावनाहरूलाई सबल गर्नु रहेको देखिन्छ । यी महत्त्वका प्राथमिकता हुन् । यो पंक्तिकार सहभागी प्यानलले पनि हिमालय, हिमनदी द्रुतगतिमा पग्लिँदाका लगानी र जोखिम, आर्थिक मूल्यका पाटाहरू, व्यापार एवम् आपूर्ति चक्रको विखण्डन र जनजीविकामा पर्ने प्रत्यक्ष असरबारे चर्चा गरेको थियो ।तर राष्ट्रपतिदेखि बौद्धिक प्यानलसम्मले उठाएका मुद्दा हाम्रो ग्रहको भविष्यमाथि निर्णयको ठेकेदारी गर्ने शक्तिशाली मुलुक, संस्था र व्यक्तिहरूलाई कति गम्भीरताकासाथ सुनाउन सकियो र त्यसको परिणाम कसरी र कहाँ देखिएला भन्ने गम्भीर प्रश्नहरूको उत्तर पाउन वा खोज्न सहज छैन । हामीमध्ये धेरैको मानसिकता कोप२९ मा उपस्थित भएर केही थान तस्बिर खिचाउनुलाई उपलब्धि सम्झनु र त्यो उपलब्धिलाई स्वधन्यवाद दिनुमा परिमित छ । हिमालयको परिपर्यावरणबारे संसारका कसैलाई पनि यथार्थ जानकारी र गम्भीर चासो छ भन्ने भ्रममा यस भूक्षेत्रका नीतिनिर्माताहरू अब बसिरहनु हुँदैन ।अब के त ?आफ्नो पर्याप्त भौतिक पूर्वाधार र औद्योगिकीकरण गरिसकेको तथाकथित पहिलो विश्वले आफ्नो सुविधायुक्त जीवनशैली, वैभव र व्यवहारलाई सर्लक्कै बदलेर कार्बन उत्सर्जन घटाउन निर्णायक कदम चाल्छ अथवा तेस्रो विश्वलाई वातावरण नबिगारी विकासको आफ्नो हाराहारी आउन उदार हृदयले पैसा र प्रविधि दिन्छ भन्ने भाष्य र भ्रमबाट अब आशामुखी विश्व पूर्णतः मुक्त हुनु जरुरी छ । विगत पैंतीस वर्षको अभ्यासपछि यो अभियानको अहिलेको नियतिले दिएको सन्देश त्यही हो ।कार्बन व्यापार र कार्बन विनिमय (कार्बन अफसेटिङ) जस्ता अमूर्त र अपर्याप्त संरचनागत व्यवस्थाहरू प्रकारान्तरले विकसित मुलुकलाई अनियन्त्रित कार्बन उत्सर्जनको छुट दिने गरी डिजाइन गरिएका छन् । र, औद्योगिकीकरण गर्न नसकेकै कारण कम कार्बन उत्सर्जन गर्ने मुलुकहरूले कार्बन क्रेडिट बेच्ने सूत्र पनि उनीहरूले नै तय गरेका हुन् । कार्बन गणना गर्ने पद्धति उनीहरूकै सुविधाअनुरूप हुनु आश्चर्य भएन ।अबको अपरिहार्यता पनि प्रस्ट छ । निराशा र कसैले केही गरेन भन्ने हताशाको सट्टा समस्या समाधानका उपायहरूलाई नयाँ शिराबाट हेर्नु आवश्यक छ । पहिलो, जलवायु परिवर्तनका विभिन्न आयामहरू र तिनलाई सम्बोधन गर्ने कार्ययोजना र स्रोत परिचालन स्थानीयकृत हुनु आवश्यक छ । जहाँ समस्या छ, त्यहीँको तथ्यमा आधारित खोज, अनुसन्धान र निर्णयका लागि यसो गर्नुको विकल्प छैन । राष्ट्रिय रणनीतिहरू हरेक देशका अलग्गै तर समन्वयमा बन्नु जरुरी छ । उदाहरणका लागि, हिमालय शृंखला हिमशून्य हुँदा प्रभावित हुने कम्तीमा यसको पानीढलोका आठैवटा मुलुकहरूको साझा रणनीति हुनुपर्छ । विश्व समुदायसँग जलवायु कूटनीति परिचालन गर्नका लागि पनि एउटै आवाज यस्तो रणनीतिको मूल अंश हुनु जरुरी छ ।बर्हिमुखी भएर सोच्ने प्रवृत्तिले आफ्नै राष्ट्रिय स्रोतबाट हुन सक्ने तथ्यतथ्यांकको संकलन, विश्लेषण र तिनमा आधारित नीति बनाउने कुरामा पनि हामी आफैं चुकिरहेको अवस्था छ । अन्य धेरै मुद्दामा भूराजनीतिक प्रतिस्पर्धा वा द्वन्द्वमा रहेका हिमालय क्षेत्रका मुलुकहरूले पनि अब प्रकृतिले खडा गरेको साझा चुनौती सामना गर्न सहकार्य गर्नुको विकल्प छैन । हामी सबै अहिले अस्तित्व रक्षाको संघारमा जो उभिएका छौं ।"
मेडिकल शिक्षालाई विवादको शृंखलाबाट मुक्त गराऊ,"मानवजीवनका लागि सबैभन्दा संवेदनशील ज्ञान र सीपमा पर्छ मेडिकल । तर, नेपालमा मेडिकल शिक्षा निरन्तर विवादको घेरामा छ । मेडिकल कलेजलाई सम्बन्धन, विद्यार्थीको कोटा, छात्रवृत्ति वितरण, प्रवेश परीक्षामा धाँधली, अध्यापन शुल्क निर्धारणजस्ता विवादले नेपालमा मेडिकल शिक्षालाई जटिल बनाउँदै ल्याएको छ । यसमा सबैभन्दा कमजोर भूमिका सरकारको देखिन्छ । विद्यार्थी, व्यवसायी र समाजका लागि उपयुक्त निर्णय लिने र आफ्नो अठोटमा दृढ हुने मनस्थितिहैसियत सरकारले देखाउन सकेको छैन । त्यही शृंखलामा पछिल्लो समय एमडी, एमएस र एमडीएससहित चिकित्साशास्त्रको स्नातकोत्तर तह (पीजी) अध्ययन गर्ने विद्यार्थीको प्रवेश परीक्षा, भर्ना र पढाइका प्रक्रिया धकेलिएका छन् । चिकित्सकलाई चिकित्सा शिक्षा आयोगको निर्णयअनुसार भत्ता दिने नीति छ, तर निजी मेडिकल कलेजले त्यस्तो भत्ता नदिने अडान लिएपछि सम्पूर्ण प्रक्रिया अवरुद्ध छ । खासमा कुनै चिकित्सक वा विद्यार्थीले माग गरेको आधारमा निजी कलेजले भत्ता दिने होइनन्, यो त सरकार र कलेजबीचको अनुबन्ध र दायित्वको विषय हो । तर निजी मेडिकल कलेजले अडान नछाड्दा र सरकारले तार्किक गाँठो फुकाउन नसक्दा भर्ना प्रक्रिया रोकिएको छ र अध्ययनको पूर्वतयारीमा रहेका चिकित्सक पनि अन्योलमा परेका छन् । स्नातकोत्तर अध्ययनरत चिकित्सक विद्यार्थीलाई मेडिकल कलेजहरूले मासिक १९ देखि २४ हजार रुपैयाँसम्म निर्वाह भत्ता दिएर पढाउँदै आएका छन् । तर स्वास्थ्यकर्मीका लागि सुरक्षित कार्यस्थल संघर्ष समितिसँग सम्झौता गर्दै स्वास्थ्य मन्त्रालयले आवासीय चिकित्सकको न्यूनतम सेवासुविधा ८ औं तहको चिकित्सक वा सो समान हुनुपर्ने निर्णय लिएको थियो । जुन भत्ता ४८ हजार ७ सय ३७ रुपैयाँ हुन आउँछ । मन्त्रालयबाट भएको पत्राचारअनुसार आयोगले निर्णय गरेको छ । पहिलो पटक लागू हुन लागेको यस दरको भत्ताबारे आयोगले मेडिकल कलेजबाट अग्रिम प्रतिबद्धता खोजेको छ । तर यो मात्राको भत्ता दिन निजी मेडिकल कलेजले अस्वीकार गर्दै आएका छन् । उनीहरूले त्यति भत्ता दिएर पीजी पढाउनै नसक्ने बताउने गरेका छन् । अहिले पीजीको शुल्क २३ लाख रुपैयाँ तोकिएको छ ।अहिलेकै शुल्क लिएर पढाउन र नयाँ भत्ता शुल्क दिन कति सम्भव छ भन्ने विषयमा छलफल र पुनर्मूल्यांकन गर्नै नसकिने होइन । तर मेडिकल कलेजले चिकित्सकलाई भत्ता सित्तैमा दिनुपर्ने भने होइन । विशेषज्ञ चिकित्सक बन्नका लागि पीजी अध्ययन गर्ने क्रममा आवासीय चिकित्सकले कठिन समय बिताउनुपर्छ । ती चिकित्सक सातामा २८ देखि ७२ घण्टासम्म काम गर्दै पढ्छन् । उनीहरूकै भरमा कलेजहरू सञ्चालन हुँदै आएका छन् । तर उनीहरूको श्रम शोषण हुने गरेको प्रतिवेदन नै सार्वजनिक भएका छन् । कलेजहरूले प्राप्त शुल्क र दिएको भत्ताको मात्रै चर्चा गर्ने भए पनि चिकित्सकको श्रमको मूल्य, उनीहरूको श्रमका आधारमा कलेज चलेको, त्यसको बाह्य प्रतिष्ठा आर्जन भएको र अन्ततः अस्पतालसम्म आउने बिरामीबाट लिने गरेको शुल्क जस्ता विषय बिर्सन मिल्दैन । त्यसैले भत्ता दिने विषयमा पुनर्विचार गर्ने हो भने यी विषयको पनि समीक्षा हुनुपर्छ ।निजी मेडिकल कलेजले भत्ताको विषयलाई आफ्ना अन्य माग सम्बोधन गराउनका लागि अवसरका रूपमा प्रयोग गर्न खोजेका छन् । खासगरी एक वर्षमा दुई शैक्षिक सत्र सञ्चालन गर्न पाउनुपर्ने, विदेशी विद्यार्थी ल्याउन, पढाउन पाउनुपर्ने, पीजीको शुल्क वृद्धि गर्नुपर्नेलगायतका माग उनीहरूको छ । यीमध्ये कतिपय विषय सरकार आफैं अग्रसर भएर सम्बोधन गर्नुपर्ने हो । अझ, मेडिकल कलेजले अतिरिक्त शीर्षक खडा गरेर विद्यार्थीबाट बढी शुल्क लिने गरेको आरोप छ । साथसाथै, पीजी अध्ययनरत आवासीय चिकित्सकलाई अहिले दिने गरिएको १९ हजारदेखि २४ हजार रकम पनि सहज रूपमा दिने गरिएको छैन । समयमा भत्ता नदिने गरेको गुनासो यसअघि नै सार्वजनिक भइसकेका छन् । यी विषय पनि यही मेसोमा सम्बोधन भए निजी मेडिकल कलेज, चिकित्सा शिक्षा आयोग र मेडिकल शिक्षासँग सम्बन्धित धेरै विषय किनारा लाग्नेछन् । सरकारी र निजी मेडिकल कलेजमा गरी १२ सय हाराहारी सिटमा पीजीको पढाइ हुँदै आएको छ । त्यसमध्ये सात सय हाराहारी सिटमा निजी मेडिकल कलेजले पढाउँदै आएका छन् । भदौ पहिलो साता आयोगले चिकित्सा शिक्षाको स्नातकोत्तर तहमा सिट निर्धारणका लागि सेल्फ अप्राइजल फाराम भर्न आह्वान गरेको थियो । तर मेडिकल कलेजले त्यसको अवज्ञा गरेका छन् । पछिल्लो पटक मंसिर ११ सम्मको म्याद तोकिएको छ, यो म्यादसम्म पनि निर्क्योल हुने निश्चित छैन । जसले गर्दा समग्र प्रक्रिया नै महिनौं धकेलिएको छ । यसअघि माघ आसपासमा पढाइ सुरु हुने भए पनि यस पटक भने त्यतिबेला प्रवेश परीक्षा गर्ने आयोगको तयारी छ ।सरकारी मेडिकल कलेजले नयाँ निर्णयअनुसारको भत्ता दिने तर निजीले नदिने हो भने उस्तै काममा दिइने पारिश्रमिकमै विभेद हुनेछ । त्यसैले पनि एकरूपता कायम गर्न आवश्यक छ । अर्कोतिर, अहिले जस्तै अन्योल बढ्दै जाने र पढाइको प्रक्रिया सुरु नहुने हो भने विद्यार्थीमाथि समस्या थपिनेछ । निजी मेडिकल कलेजले पढाउन मानेनन् भने सात सय हाराहारीका चिकित्सकले विकल्प खोज्नुपर्ने बाध्यता बन्छ । साथसाथै, निजी कलेजले पनि समग्रमा सात सय चिकित्सक पाउने छैनन् । यसबाट उनीहरूको अस्पताल सञ्चालन र बिरामीको सेवासम्ममै अवरोध निम्तिन्छ । त्यसैले यतिबेला सरकारले निजी मेडिकल कलेजलाई विश्वासमा लिएर भत्ताको निर्णय लागू हुने स्थिति निर्माण गर्नुपर्छ । प्रधानमन्त्री, स्वास्थ्यमन्त्री, शिक्षामन्त्री, चिकित्सा शिक्षा आयोग तथा कलेज सञ्चालकको संयुक्त पहल अझै तीव्र बन्नुपर्छ । किनकि, यो विषयले निष्कर्ष नपाउने हो भने सबैलाई हानि हुने निश्चित छ ।"
युक्रेनरुस युद्ध: शीघ्र समाधान आवश्यक,"लामो समयदेखि सानो मुद्दालाई लिएर चलिरहेको युक्रेनरुस युद्ध अहिले आएर उग्ररूपमा परिणत हुँदै छ । विश्वयुद्धमा एक्लै भिड्न सक्ने क्षमता भएको अत्याधुनिक हातहतियारले सुसज्जित रुसलाई एउटा सानो देशले यतिसारो अप्ठ्यारो पार्ला भन्ने सायद अनुमान थिएन । युक्रेनलाई पनि यति लामो समय रुससँग युद्ध होला भन्ने अनुमान थिएन । विश्व जगत्लाई पनि यो सामान्य खालको युद्ध धेरै लामो समय चल्न सक्दैन भन्ने लागेको थियो । तर यी सबै अनुमान हालका केही दिनदेखि यताका दृश्यले फेल खाइसकेको अनुभव हुँदै छ । युक्रेनरुस युद्धमा दुवै देश आआफ्नै तरिकाले लडिरहेका छन् भन्नेमा शंका लागिरहेको परिप्रेक्ष्यमा युक्रेनलाई चीन र अमेरिका जस्ता देशको सहयोग छ र रुसलाई भारतको समर्थन हुन सक्छ भन्ने लागिरहेको थियो । जुन अहिले आएर प्रस्ट देखिँदै छ । अमेरिकामा भर्खरै चुनाव सकिएको र जो बाइडेन अबका दुई महिनापछि संसारको सर्वशक्तिमान अमेरिकी राष्ट्रपतिको आसनबाट स्वतः बाहिरिँदै छन् । उनको पदमा डोनाल्ड ट्रम्प आउँदै छन् । आफू सत्ताबाट बिदा हुनै लाग्दा बाइडेनले यतिबेला निकै विवादित निर्णय गरेर लगभग विश्वयुद्ध निम्त्याउँदै छन् वा त्यसो हुन नसके सम्भवतः युक्रेनलाई नै तहसनहस पार्नेछन् । युक्रेनरुस युद्धमा हतियार, बजेट, सैनिक र अन्य भित्री सहयोग अनौपचारिक तरिकाले गर्दै आएको अमेरिकाले यतिबेला औपचारिक रूपमै आफ्नो रूप विश्वसामु छर्लंग देखाएको छ । अमेरिकाका सर्वोच्च कार्यकारी बाइडेनले खुला रूपमा युक्रेनलाई रुसमा लामो दूरीका क्षेप्यास्त्र प्रयोग गर्न अनुमति दिने गलत निर्णयसहित उक्साउने कामसमेत गरेका छन् । जसलाई विश्व जगत्ले अत्यन्तै गलत निर्णय भनी आलोचना गरिरहेका छन् । अमेरिकाको अनुमतिपछि युक्रेनले लामो दूरीको क्षेप्यास्त्र प्रयोग गरेको दाबी गरिएको छ । उता रुसी राष्ट्रपति भ्लादिमिर पुटिन पनि निकै क्रुद्ध भएका छन् । उनले यो कदमले युक्रेन त ध्वस्त हुने, साथै युक्रेनलाई सहयोग गर्ने, युद्धका लागि उकास्ने र हतियार दिने राष्ट्रहरूलाई समेत तहसनहस बनाइदिने चेतावनी दिइरहेका छन् । यसबाट विश्वजगत् ध्रुवीकरण हुँदै जाने र तेस्रो विश्वयुद्धसमेत हुन सक्ने आशंकाले विश्व आतंकित छ । अत्याधुनिक र आणविक हातहतियारले अधिकांश देश सुसज्जित छन् र चाहेमा क्षणभरमै पृथ्वी नै ध्वस्त पार्न सक्ने क्षमता छ । त्यसमाथि दुईदुईवटा विश्वयुद्ध भएर निहुँ खोज्ने र आफूलाई शक्तिशाली राष्ट्र बताउने देशहरू सखाप भएको र अकल्पनीय धनजनको क्षति भएको त सबैका सामु छर्लंग छ । युद्धले विनाशबाहेक अरू केही हुँदैन । सामान्य खालका मुद्दामा यसरी विश्वयुद्ध नै निम्त्याउने हो र आफैं ध्वस्त हुने सपना देख्ने हो भने त भन्नु केही छैन, अन्यथा कहाँनेर कुन देशको के समस्या हो समाधान गर्ने उपायतिर लाग्नुपर्छ । यसका लागि संयुक्त राष्ट्रसंघलगायत मध्यस्थता गर्ने देश र निकाय समयमै सचेत भई युद्धको मानसिकता भएका देशलाई यथाशीघ्र छलफलमा ल्याई युद्ध अन्त्य गर्न पहल गर्ने कि ? नरनाथ पाण्डे, प्राध्यापक, मध्यबिन्दु बहुमुखी क्याम्पस, कावासोती, नवलपुर"
जनताले निर्णय लिने बेला,"प्रजातन्त्रमा जनमत नै सबभन्दा ठूलो अस्त्र हो । त्यसैले आउँदो मंसिर १६ को उपनिर्वाचनमा जनताले सचेत नागरिकको भूमिका निभाउनुपर्छ । अब दलहरूले केही गरेनन् भनेर गाली गर्ने होइन, त्यस्ता दललाई नै जिताएर पठाउने कार्य बन्द हुनुपर्छ । जनता नसच्चिएसम्म नेता सच्चिने भएनन्, त्यसकारण नेतालाई पाठ पढाउनकै लागि भए पनि जनता सच्चिनु जरुरी छ । फलानो मेरो मान्छे, यसलाई भोट हाल्नुपर्छ भनेर सम्झौता नगरौं । देशप्रेमी र जनताको भावना बुझ्ने उम्मेदवारलाई भोट हालौं । हाम्रालाई होइन राम्रालाई छाने मात्रै परिवर्तन आउला । होइन भने जति निर्वाचन भए पनि जति उम्मेदवार फेरिए पनि जनताको हालत फेरिने छैन । निर्वाचन सकिएको भोलिपल्ट आफ्नो ठाउँ, आफ्नो जनता नचिन्ने नेताहरूलाई सबक सिकाउने यो एउटा मौका हो । हिजो हामीले धेरै गल्ती गरेका छौं, अब यो छुट जनतालाई छैन । जनताले सचेत भएर भोट हाल्नुपर्यो । पार्टी होइन असल व्यक्तिलाई जिताएर असल नागरिकको भूमिका जनताले देखाउने बेला आएको छ । पुरुषोत्तम घिमिरे, जोरपाटी, काठमाडौं"
सार्वजनिक ऋणको जालो,"कान्तिपुरमा मंसिर ७ मा प्रकाशित सार्वजनिक ऋण विकासको संवाहक हो, जालो नबनोस् शीर्षकको सम्पादकीय सटीक र मार्मिक लाग्यो । किनभने सरकारले तिर्न बाँकी सार्वजनिक ऋण बढ्दो क्रममा छ । गत कात्तिकसम्म सार्वभौम ऋण २५ खर्ब १८ अर्बभन्दा माथि पुगेको छ भने बाह्य ऋण करिब १३ खर्ब र आन्तरिक ऋण झन्डै १३ खर्ब रहेको छ । यस्तो ऋणको विवरण सार्वजनिक हुँदा प्रत्येक नेपालीको काँधमा पर्ने ऋणको हिस्सा पनि देखिन्छ । तर यसरी बढ्दो सार्वजनिक ऋणबारे विगत, वर्तमान र भविष्यका सरकार सञ्चालकले कहिल्यै गम्भीर भएर योजना बनाउन, त्यस्ता आयोजनाको प्रतिफलबारे बहस गर्न र त्यसबाट उठ्न सक्ने तथा उठेका प्रश्न एवम् उत्तर सोचेनन् । ऋण काढेरै भए पनि घिउ खाँदा पनि नमोटाइने हो र सन्तोष नलाग्ने हो भने किन र कसको अभिरुचिमा ऋण लिने ? देशका नागरिकलाई ऋणमा चुर्लुम्म डुबाएर कमिसन खाने सरकारको रवैयाले यस्तो अवस्था आएको सबैका सामु छर्लंग छ । अतः उचित सान्दर्भिक र प्रतिफल निश्चित गर्न सकिने आयोजना निर्माण गर्ने, भ्रष्टाचार नहोस्, गुणस्तर सुनिश्चित र अनावश्यक लागत नबढोस् भन्नेतर्फ सचेत भई सरकार, राजनैतिक दल, कर्मचारी वृत्त, नीति निर्माताहरूले ऋण लिएरै भए पनि निर्माण गरिने आयोजनाको प्रतिफल अनुमान गर्ने क्षमता विकास गर्न र सोहीअनुसारका योजनाका लागि ऋण लिने गरेमा मात्र ऋणको जालोमा नफसी सकारात्मक लाभ लिन सकिन्छ । गंगाराज अर्याल, पाणिनि८, अर्घाखाँची"
भूमिहीनका नाममा आयोगका अन्त्यहीन शृंखला,"नेपाल जीवनस्तर सर्वेक्षण २०७९०८० ले २०२७ प्रतिशतभन्दा बढी जनता प्रत्यक्ष गरिबीको रेखामुनि रहेको तथ्यांक सार्वजनिक गर्यो । झन्डै ६० लाख जना अहिले पनि गरिबीको कारण सामान्य जीविका जिउन संघर्ष गरिरहेका छन् । यसमध्येको ठूलो संख्या भूमिहीन छन् । २०४६ सालयता भूमिहीनको समस्या समाधान गर्न भूमि आयोग गठन गर्ने शृंखला चलिरहेको छ । यसै क्रममा राष्ट्रिय भूमि आयोग विघटन भएको झन्डै ८ महिनापछि २०८१ कात्तिक १२ गते सरकारले अर्को आयोग गठन गर्यो, जसमा प्यूठानका हरि रिजालको नेतृत्वमा दुई विज्ञसहित ८ जना पदाधिकारी नियुक्त भएका छन् । आयोगले आगामी तीन वर्षभित्र मुलुकभरको भूमिहीनका समस्या समाधान गर्ने कार्यदेश पाएको छ । यसबीच बनेका दुई आयोगले जम्माजम्मी ४ वर्ष काम गर्न पाए, तर, मात्र ५ हजार परिवारले मुस्किलले जग्गाधनी पुर्जा पाउन सके । विभिन्न प्रक्रियागत झन्झटका कारण निवेदन पेस गरेर लामो पर्खाइमा रहेका भूमिहीन परिवारले लालपुर्जा पाउन सकेनन् । भूमिहीनका समस्या समाधान गर्ने विषय पनि संविधानमै समेटियो । अझ स्पष्टसँग किटानी नै गरेर मौलिक हकको धारा ४० मा त भूमिहीन दलितलाई एक पटक खेती किसानी गर्न एवं आवासको लागि जग्गा दिने भनियो । त्यसैलाई कार्यान्वयन गर्न भूमिसम्बन्धी ऐनको सातौं र आठौं संशोधन गरी भूमिहीन दलित, भूमिहीन सुकुम्बासी र अव्यवस्थित बसोबासी को समस्या समाधान गर्ने व्यवस्था पनि थपियो । सो अनुसार नियमावली संशोधन भयो र केही कार्यविधि एवं निर्देशिका बनाई पर्याप्त कानुनी आधार दिइएको थियो । २०७६ चैत ९ मा बनेको र २०७८ साउन १९ सम्म काम गर्न पाएको देवी ज्ञवाली नेतृत्वको भूमिसम्बन्धी समस्या समाधान आयोग विघटन हुनुपूर्वसम्म ११ लाख ८० हजार ७ सय ६१ परिवारले स्थानीय तहमार्फत निवेदन पेस गरेका थिए । यस्तै, २०७८ भदौ २८ मा गठन भएको र २०८० चैत ८ सम्म काम गर्न पाएको केशव निरौला नेतृत्वको राष्ट्रिय भूमि आयोग विघटन हुनुपूर्वसम्म आयोगले ५ हजार ३ सय ५३ परिवारलाई लालपुर्जा वितरण गरेको थियो । आयोगमा ७२७ स्थानीय तहमार्फत कुल १३ लाख ५० हजार परिवार (भूमिहीन दलित, भूमिहीन सुकुम्बासी र अव्यवस्थित बसोबासी) ले निवेदन पेस गरेका थिए । साथै विभिन्न समयमा गठित भूमि आयोग तथा समितिहरूले संकलन गरेको पुरानो निवेदन ८६ हजार ४ सयको समेत लालपुर्जा वितरण प्रक्रिया अघि बढाएको थियो । हाल कुल १४ लाख ३४ हजार ४ सय परिवारको फाइल आयोगमा छ । भर्खरै बनेको आयोगले गम्भीरतापूर्वक प्रक्रिया अघि बढाई आफ्नो कार्यकाललाई सदुपयोग गरिदिने हो भने मुलुकभरका करिब १५ लाख परिवारको भूमिसम्बन्धी समस्याको स्थायी समाधान हुनेछ । पटकपटक आयोग बन्ने तर उपलब्धिमूलक काम हुन नसक्दा यसप्रति टीकाटिप्पणी हुने गरेको छ । वर्तमान आयोगलाई पनि यो एउटा चुनौतीकै रूपमा खडा हुनेछ । भूमिहीनका समस्या बग्रेल्ती छन्, यसलाई कानुनी हिसाबले मात्रै समाधान गर्न सकिँदैन, केही व्यावहारिक हिसाबले पनि समाधानको उपाय खोज्नुपर्ने हुन्छ । कसरी गर्ने समाधान ?यसअघिका दुई आयोगले सिधै स्थानीय तहसँग सम्झौता गरी भूमिहीनका समस्या समाधान गर्ने अभ्यास अघि बढाएका थिए । जिल्लामा बन्ने आयोग (समिति) को भूमिका समन्वय गर्ने र पुर्जा वितरणका लागि निर्णय दिने र सहजीकरण गर्ने मुख्य हुनेछ । अहिले गठन भएको आयोगले पनि स्थानीय सरकारसँग समन्वय गरी अघिल्ला आयोगले जहाँसम्म कार्य पुर्याएको थियो, त्यहींबाट नै प्रक्रिया थाल्नुपर्छ । यसो गरिँदा छोटो समयमा नै धेरै उपलब्धि देखिनेछ । किनकि करिब ३ लाख परिवारको पुर्जा वितरण गर्न सकिने गरी प्रक्रिया सकिएको बुझिएको छ । जुन फाइल स्थानीय तहमा छ । दक्ष, अनुभवी र समस्या समाधानको उपायसमेत पहिल्याइसकेका कर्मचारी पनि स्थानीय तहमै छन् । समस्यालाई मसिनोसँग बुझेका, स्थानीय जनतासँग पटकपटक प्रतिबद्धता व्यक्त गरिसकेका जनप्रतिनिधि पनि स्थानीय तहमै छन्, त्यसैले कार्यविधिलाई अझ सरल र निर्णायक अधिकार स्थानीय तहलाई दिने गरी नयाँ कार्यविधि निर्माणसंशोधन गरी सहजता दिनु जरुरी छ । साथै केही व्यावहारिक खालका निर्णय जुन मन्त्रालयबाट गरिनुपर्ने हुन्छ ती आयोगबाट माग भएको खण्डमा मन्त्रालयले प्राथमिकता दिई सहजीकरण गरिदिनुपर्छ । यसो गरियो भने कार्यदेशमा तोकिएको तीन वर्षभित्र नै निवेदन पेस गरेका भूमिहीन एवं व्यवस्थित परिवारले लालपुर्जा पाउन सक्नेछन् । स्थानीय तहहरूले लगत संकलन, त्यसको डिजिटल प्रविष्टीकरण, सत्यापान र व्यवस्थापन गरेका छन् । विभिन्न ठाउँमा लगत संकलन, जग्गा नापी, लगत प्रविष्टीकरण र लालपुर्जा वितरणको तयारी पनि भइरहेको थियो, त्यसबीच आयोग विघटन भएपछि प्रक्रिया रोकिएको छ । नयाँ आयोगले स्थानीय तहसँग सम्झौता नवीकरण गरी अब जहाँबाट रोकिएको छ, त्यहींबाट नै अघि बढ्दा छिटो उपलब्धि दिन सकिन्छ । पालिकास्तरीय सहजीकरण समितिले पनि जुन जुन वडाको काम सकिएर फाइल अघि बढ्छ, त्यसलाई नै केन्द्रित गरी छिटोछिटो बैठक बसी निर्णय दिनुपर्छ । पहिलेको जस्तो पालिकाभरको फाइल आउँछ अनि निर्णय गराउँला बनेर बस्दा समय, स्रोत र शक्तिको खर्च हुन्छ, उपलब्धि पनि आउँदैन । यसअघिका दुई आयोगले जग्गा दर्ता गर्नका लागि केही प्रक्रियागत झन्झट गरेका थिए । अव्यवस्थित बसोबासीसँग राजस्व असुल्ने व्यवस्था कानुनमै राखियो । कार्यविधिअनुसार ठाउँ र प्रकृति हेरी ८ देखि २०० प्रतिशतसम्म राजस्व असुल्न मिल्ने व्यवस्था नै अव्यवस्थित बसोबासीलाई जग्गा दर्ता गरी लालपुर्जा वितरण गर्नका लागि एक प्रमुख बाधक बन्यो । रूपन्देहीको देवदह नगरपालिकालगायत केही स्थानीय सरकारले लालपुर्जा वितरण गर्न लाग्दा भूमिहीनले राजस्व तिर्नै नसक्दा रोकियो । यो समस्या अधिकांश स्थानीय तहमा छ । सडक सञ्जालले छोएको ठाउँमा जग्गाको मालपोत मूल्य बढी राखिएको पाइयो । त्यसका विविध कारण होलान् तर केही रोजीरोटी, केही मजदुरी, केही सहजता हेरेर सडकछेउ र त्यस आसपास बस्दै आएका भूमिहीनलाई यसले बेस्सरी भारी पारेको छ । अबको आयोगले यसलाई सहज र सरल बनाउन सहजीकरण गर्नुपर्छ । नत्र त्यहीं अल्झिने समस्या हुन सक्छ । अहिलेको आयोगको कार्यदेश हेर्दा वन क्षेत्र तथा मध्यवर्ती क्षेत्रमा बसोबास गर्दै आएका भूमिहीनका समस्या समाधानका लागि थप व्यवस्था समेटेको देखिएन । पहिल्यैदेखि बसोबास भएको ठाउँमा वन्यजन्तु आरक्ष, राष्ट्रिय निकुञ्ज निर्माण भएपछि यसको मध्यवर्ती क्षेत्रको सीमारेखाभित्र बसोबास गर्ने भूमिहीन सुकुम्बासी तथा अव्यवस्थित बसोबासीको समस्या एक जटिल मुद्दा हो । जुन विषय भूमि आयोगले प्रमुख चासो दिएर नै समाधान खोज्नुपर्छ । यसका लागि उचित कानुनी बाटो खोज्नुपर्छ, नत्र फेरि पनि यी समस्याका जनता मारमा पर्नेछन् । यहाँको समस्या बाँकी रहिरहँदा भविष्यमा वन तथा निकुञ्ज कार्यालयले पनि थप समस्या व्यहोर्नुपर्ने हुन्छ, द्वन्द्व बढ्दै जाने निश्चित छ । त्यसैले यो भूमिहीनको समस्या समाधान गर्ने कार्य राष्ट्रिय अभियान हो, पहिलो मानवअधिकार हो भन्ने विषयलाई ध्यान दिएर वन र निकुञ्ज कार्यालयविभागमन्त्रालयले पनि सरल सहजीकरण गरिदिनुपर्छ । यसअघि जग्गा नापी गर्ने र नक्सा बनाउने कार्यले धेरै समय लिएको देखिन्छ । केही प्राविधिक स्थानीय तहले नियुक्त गर्ने, केही आयोगले पठाउने, दोहोरो प्रावधानले कर्मचारी परिचालनमा केही समस्या देखियो । त्यसैले जग्गा नापी गर्ने, नापीपछिको नक्सा तयारी र प्रमाणीकरण गर्ने कार्यमा पनि डेडिकेटेट टिम जिल्ला नापी कार्यालयबाट व्यवस्थापन गरिनुपर्छ, सोका लागि मन्त्रालयले नै स्पष्ट निर्देशन जारी गर्नुपर्छ । अधिकतम् व्यावहारिक समस्या फिल्डमा नै हल गर्ने गरी सहजीकरण गरिदिनुपर्छ । जग्गा वितरणको निर्णय गर्दा पहिलो चरणमा भूमिहीन दलितलाई लालपुर्जा दिनेबाट सुरु गर्नुपर्छ । किनकि दलितलाई एक पटक जग्गा दिने कुरा संवैधानिक व्यवस्था हो । जुन बाध्यात्मक हुन्छ । दलित भूमिहीनलाई जग्गा दिँदा राजस्व तिर्नुपर्ने व्यवस्था छैन । त्यसैले पहिलो चरणमा दलित भूमिहीन, त्यसपछि भूमिहीन सुकुम्बासी र अनिमात्रै अव्यवस्थित बसोबासीको समस्या समाधानमा केन्द्रित हुनुपर्छ । भूमिहीनका मुद्दा समाधानका लागि राजनीतिक प्रतिबद्वता महत्त्वपूर्ण विषय हो । किनकि केन्द्र तथा जिल्लामा सरकार नेतृत्व पार्टीको संरचनाको आयोग बने पनि को भूमिहीन हुन् वा होइनन्, को अव्यवस्थित बसोबासी हुन् वा होइनन् भनेर निर्क्योल गरी सिफारिस गर्ने, त्यसको सत्यापान गर्ने सहजीकरण समिति (यस्तो समिति गाउँनगरपालिका र वडामा रहने व्यवस्था छ) मा राष्ट्रिय मान्यताप्राप्त सबै राजनीतिक दलका प्रतिनिधि सदस्य रहने व्यवस्था छ । मुख्य सिफारिस हुने ठाउँ त्यहाँ भएकाले राजनीतिक आग्रह र पूर्वाग्रह नराखी सबैले हिजो हामी सबैले उठाएको मुद्दा पनि हो भनी ठानी यो समस्यालाई समाधान खोजिन सहयोग र सहकार्य गर्नु अति नै जरुरी छ । नयाँ आयोगप्रति आशाभूमिहीनका अघिल्ला पुस्ताहरूले आफ्नो जमिन नभएकै कारण धेरै समस्या भोग्नुपरेको यथार्थ हो । अबको नयाँ पुस्ताले नयाँ परिवेशसँग जुध्दै जीवन जिउनुपर्ने बाध्यता छ । जमिनकै लागि संघर्ष गरिरहने समय र अवस्था सबैको छैन । किनकि पछिल्लो पुस्ता आफ्नो जीविका संघर्षका लागि लगभग सबै बिदेसिने क्रम तीव्रतर बढ्दो छ । यो कसैको बाध्यता, कसैको कहर र कसैको रहर होला । यद्यपि सुरक्षित घरमै आफ्नो परिवार छाडेर हिँड्न (श्रम गर्न बाहिरिन) पाए हुन्थ्यो भन्ने चाहना हुनु स्वाभाविकै हो । अब यी समस्या बाँकी राखेर आयोग गठन र विघटन को शृंखला दोहोर्याउनु हुँदैन । यसलाई लिएर थप राजनीति गर्नु पनि हुँदैन । एक पटक मुलुकभरका भूमिहीनलाई घर जग्गाको अधिकार दिलाउने, अनेकन बाधा र अड्चनमा अल्झिएका अव्यवस्थित र अनौपचारिक बसोबासीको समस्या समाधानमा सबैको ध्यान जानुपर्छ । यी कार्यका लागि सरकार र आयोग दुवैलाई सकारात्मक दबाब जानुपर्छ । आयोगले पनि स्पष्ट र सरल कार्ययोजना बनाएर आफ्नै कार्यकालभित्र भूमिहीन दलित, भूमिहीन सुकुम्बासी र अव्यवस्थित बसोबासीको जग्गा दर्ता एवं जग्गा व्यवस्थापन गर्ने कार्य सक्ने गरी अघि बढ्नु जरुरी छ ।यसअघिका १८ औं पटक गठन भएका आयोग तथा समितिसँग भन्दा नयाँ आयोगसँग आशा र अपेक्षा अझ बढी छ । यो स्वाभाविक पनि हो । किनकि पछिल्लो समय भूमिको महत्त्व र आवश्यकता, सुरक्षित घरबासको चाहना र आवश्यकता अझ बढ्दै गएको छ । आजसम्म जे जे भयो भयो, त्यसलाई टिप्पणी गरेर समस्याको समाधान हुने होइन । अब त समाधान केन्द्रित हुनुपर्छ । यसैमा सबैको ध्यान जानु जरुरी छ ।"
कोप२९ र नेपालको मुद्दा,"जलवायु परिवर्तन र यसका असरलाई सिंगो पृथ्वीवासीको चिन्ता र चासोका विषयका रूपमा छलफल गर्न थालिएको पनि लामो समय भइसकेको छ । यसै सन्दर्भमा जलवायु परिवर्तनसम्बन्धी संयुक्त राष्ट्रसंघीय संरचना महासन्धि पक्ष राष्ट्रको २९ औं सम्मेलन (कोप२९) अजरबैजानको बाकुमा समापन भएको छ । जलवायु परिवर्तनको नकारात्मक असरले उच्च जोखिम र बर्सेनि ठूलो जनधनको क्षति व्यहोर्न बाध्य नेपालले कोपमा ठोस र मजबुत रूपमा विषयवस्तु उठाउनुको अझ बढी महत्त्व छ । नेपालले हरेक वर्ष हिमनदी पग्लने, अधिक वर्षाका कारण बाढी, पहिरो र डुबानबाट अपूरणीय क्षति बेहोर्दै आएको छ । यस वर्ष असोज १०१२ को बेमौसमी वर्षा र बाढीपहिरोले संघीय राजधानी काठमाडौं उपत्यकामा समेत ठूलो जनधनको क्षति हुन पुग्यो । न्यूनतम कार्बन उत्सर्जन गर्ने देश भएर पनि जलवायु परिवर्तनको गम्भीर नकारात्मक प्रभाव सहनु परिरहेको तथ्य नेपालका लागि वास्तवमै विडम्बनापूर्ण छ । यस सन्दर्भमा नेपालको समस्या र आवश्यकतालाई उठाउन कोप नै उपयुक्त थलो हो । अधिकांश भूभाग हिमाली र पहाडी भागले ओगटेको नेपालजस्ता देशले जलवायु परिवर्तनका कारण बढी जोखिम भोगिरहेका छन् । हिमाल पग्लने, अधिक वर्षा, बाढी, पहिरो र तापक्रमको अनियमितता जस्ता प्रभावले जनजीवन र अर्थतन्त्रलाई नकारात्मक असर पुर्याइरहेको छ । जैविक विविधता र प्राकृतिक सम्पदामा धनी राष्ट्र नेपालमा जलवायु परिवर्तनका कारण दिनानुदिन जोखिम बढिरहेको छ । यसै सन्दर्भमा नेपालले कोप२९ मा जलवायु न्यायको माग गर्दै अन्तर्राष्ट्रिय समुदायलाई आफ्ना पीडा सुनिदिन आह्वान गरेको छ । राष्ट्रपति रामचन्द्र पौडेलले कोप२९ मा हिमालको सुरक्षा भनेको पृथ्वीको सुरक्षा हो भन्ने कुरा विश्व समुदायलाई ध्यान दिन आग्रह गर्नुभएको छ । विश्व नेताहरूको उच्चस्तरीय सत्रलाई सम्बोधन गर्दै उहाँले पर्वतीय मुलुकका सेता हिमाल काला पहाडमा परिणत हुने क्रमले ती मुलुकमा मात्र होइन, तल्लो तटीय मुलुकलाई पनि संकटमा पार्न सक्ने चिन्ता दर्शाउनुभयो । जलवायु जोखिममा परेका विकासशील राष्ट्रलाई सहायताका लागि स्थापना भएको हानिनोक्सानी कोष छिटो सञ्चालनमा ल्याउन र हिमाल, स्वच्छ पानी र जैविक विविधताको संरक्षणमा योगदान गर्ने नेपालजस्ता मुलुकको योगदानको मूल्यांकन तथा सोको क्षतिपूर्तिमा जोड दिन उहाँले माग गर्नुभएको थियो । नेपाल विश्व समुदायलाई आफूले भोग्नुपरेको वास्तविकता सुनाउन त सफल भएको छ, तर नेपालले पाउनुपर्ने न्याय र क्षतिपूर्तिको विषय अझै अन्योलमा नै छ ।कोपजस्ता विश्व मञ्चमा हुने प्रस्तुति, वार्ता र कूटनीतिक पहलकदमीका लागि लामो गहिरो अनुभव, चातुर्य र निरन्तरको प्रयास आवश्यक पर्छ । यही विषय नेपालका लागि सहज बन्न सकिरहेको छैन । यस वर्ष कोप२९ का लागि पर्याप्त तयारी नपुगेको महसुस भएपछि, जलवायु परिवर्तनमा क्रियाशील सांसदहरूले छलफल गर्यौं । कोपमा सहभागी हुन जानुअघि राष्ट्रपतिलाई भेटेर उठान गर्नुपर्ने विषयका लागि लिखित अनुरोध गर्यौं, बाकु सम्बोधनमा राष्ट्रपतिले केही विषय समेट्नुभएको पनि छ । तर नेपालजस्तो उच्च तहमा जलवायु संकट सामना गरिरहेको देशले यत्ति मात्रै गरेर पुग्दैन । वर्तमान सरकारले यसको प्राथमिकता र महत्त्वलाई जति गम्भीरतापूर्वक लिएर पूर्वतयारी गर्नुपर्ने थियो, त्यो गम्भीरता देखिएन । सरकार एक अविच्छिन्न उत्तराधिकारी संस्था हो । अघिल्लो सरकारले यस क्षेत्रमा विशेष प्राथमिकताका साथ गरेका कामलाई वर्तमान सरकारले निरन्तरता दिन सकेन । गत वर्ष दुबईमा सम्पन्न कोप२८ को अनुभवलाई स्मरण गर्नुपर्छ । नेपालका अघिल्ला कूटनीतिक प्रयासले सकारात्मक दिशा लिएका थिए । कोप२८ मा नेपालका तर्फबाट तत्कालीन प्रधानमन्त्री पुष्पकमल दाहाल प्रचण्डले सम्मेलनलाई सम्बोधन गर्नुभएको थियो । उहाँले हिमाली देशका मुद्दाहरू अन्वेषण गर्न उच्चस्तरीय गोलमेच बैठकको आयोजना गर्नुभयो । जलवायु परिवर्तनमा नेपालको शून्य योगदान हुँदा पनि नेपालीहरूले यसको विनाशकारी असर भोग्नुपरेको र बाढी, पहिरो, डढेलो, हिमताल विस्फोटजस्ता गम्भीर परिणामहरूको अन्यायपूर्ण असर सहनु परिरहेको विषय उठान गरी विश्वको ध्यान नेपालतर्फ आकर्षित गराउनुभएको थियो । मुद्दाहरू प्रभावकारी र वस्तुनिष्ठ रूपमा प्रस्तुत गरिएकाले नेपाललाई प्राथमिकता प्राप्त देशको सूचीमा समावेश गर्ने वातावरण बनेको थियो । संयुक्त राष्ट्रसंघीय जलवायु परिवर्तन सम्मेलनका क्रममा नेपालले आयोजना गरेको पहिलो बैठकले विश्वको ध्यान नेपालतर्फ आकर्षित गरेको थियो । त्यति मात्र नभई, गत वर्ष प्रधानमन्त्री प्रचण्डको निमन्त्रणामा संयुक्त राष्ट्रसंघका महासचिव एन्टोनियो गुटेरेसको नेपाल भ्रमण भएको थियो । जलवायु परिवर्तनका कारण मार खेपिरहेका हिमाली क्षेत्र, सगरमाथा आधारशिविर र अन्नपूर्ण आधारशिविर क्षेत्रको भ्रमण र अवलोकनले विश्वलाई विशेष सन्देश पुर्याएको थियो । महासचिव गुटेरेसले संघीय संसद्को संयुक्त सदनलाई सम्बोधन गर्नुभएको थियो । तत्कालीन प्रधानमन्त्री प्रचण्ड नेतृत्वको सरकारले २०८१ जेठ ९ र १० गते हिमाल, मानव र जलवायु परिवर्तन: विशेषज्ञहरूको अन्तर्राष्ट्रिय संवाद चन्द्रागिरिमा सम्पन्न गरी विश्व समुदायको थप ध्यानाकर्षण गराएको थियो । नेपालमा जुनसुकै दल वा दलहरूले सरकारको नेतृत्व गरे पनि जलवायु परिवर्तन र यसका असर प्रभावका बारेमा उठाउने मुद्दामा एकरूपमा कायम हुन जरुरी छ । संघीय संसद्मा पनि यस विषयमा पटकपटक धारणा राख्ने र जलवायु परिवतर्नका विषयमा छलफल गर्न स्थायी संयन्त्र निर्माणका विषयमा धेरै बहस भएका छन् । नेपालले अन्तर्राष्ट्रियस्तरमा जोड दिएर उठाउनुपर्ने प्रमुख मुद्दाहरूमा हिमालकेन्द्रित जलवायु वित्तको विनियोजनका लागि सहकार्यको विषय प्रमुख रहेको छ । जलवायु सम्मेलनमा नेपालको वार्ता टोलीको गठन र क्षमतामा देखिएको कमजोरी सुधार गर्दै, नेपाल सरकारका प्रतिनिधिको नेतृत्वमा स्थायी र बहुपक्षीय वार्ता टोली निर्माण र क्षमता विकास गर्नु अर्को अत्यावश्यक विषय हो । नेपाल विकासशील राष्ट्रमा प्रवेश गर्दै छ । सो अवस्थामा जलवायु न्यायका लागि गरिरहेको सहकार्यलाई अद्यावधिक गर्न तथा जलवायु वित्तमा पहुँच बढाउने विषयमा गरिने रणनीतिक छलफललाई प्रभावकारी बनाउन जरुरी छ । नेपालको कुल क्षेत्रफलको करिब ४५ प्रतिशत भूभाग वन जंगलले ढाकेको छ । यसबाट देशले विश्वलाई ठूलो गुण लगाएको छ । जैविक विविधता र अन्य पारिस्थितिक प्रणाली सन्तुलनमा सहयोग पुर्याउँदै आएको छ । तर जलवायु परिवर्तनका कारण यो संकटमा पर्न सक्छ । नेपालले कोपजस्ता हरेक अन्तर्राष्ट्रिय मञ्चमा हिमाल, मानव र जलवायु परिवर्तनको मुद्दामा विश्वको ध्यान केन्द्रित गर्न आवश्यक छ । जलवायु परिवर्तनले उत्पन्न गरेका संकट समाधान गर्न पर्याप्त जलवायु वित्त, प्रविधि र क्षमता विकास आवश्यक छ । तर हाल उपलब्ध वित्तीय सहयोग न्यून हुँदा योजना कार्यान्वयनमा चुनौती देखिएको छ । यो वित्तीय सहयोग ऋणको रूपमा नभई सहयोग र क्षतिपूर्ति स्वरूप उपलब्ध गराउनुपर्छ भन्ने मुद्दामा सधैं एकरूपता कायम गर्न जरुरी छ । पेरिस सम्झौताअनुसार विश्वको तापक्रम १५ डिग्री सेल्सियसमा सीमित राख्न तत्काल र महत्त्वाकांक्षी जलवायु कार्यहरू आवश्यक छ । जलवायु अनुकूलनका लागि उपलब्ध कोषलाई दोब्बर बनाउने प्रतिबद्धताको कार्यान्वयन हुनुपर्छ, जसमा महिला, युवा र आदिवासी जनजातिको सामाजिक, आर्थिक सुधारमा योगदान पुर्याउन विशेष ध्यान दिइनुपर्छ । साथै, अनुकूलनमा विश्वव्यापी लक्ष्य, समीक्षा, जलवायु वित्तमा नयाँ सामूहिक लक्ष्य र हानिनोक्सानी कोषजस्ता मुद्दाहरूमा जलवायु वित्तको परिचालन आवश्यक रहेको विषय जोडदार रूपमा उठाउन आवश्यक छ । नेपालले वन संरक्षण, स्वच्छ ऊर्जामा लगानी र जलविद्युत् प्रवर्धन जस्ता असल अभ्यासलाई अन्तर्राष्ट्रियस्तरमा अझ व्यापक रूपमा प्रस्तुत गर्नुपर्नेछ । विकसित देशले क्षति र नोक्सानी कोषप्रति प्रतिबद्धता पूरा गर्न आह्वान गर्नुका साथै अनुकूलनका लागि जलवायु वित्तमा साना देशको पहुँच सुदृढ गराउन आह्वान गर्नु जरुरी छ । नेपालले जलविद्युत् र सौर्य ऊर्जामा लगानी तथा प्रविधि हस्तान्तरणलाई प्रोत्साहन दिनुपर्ने देखिन्छ, जसले स्वच्छ ऊर्जा उत्पादनमा योगदान पुर्याउँछ र रोजगारी सिर्जना गर्न मद्दत पुग्छ । कार्बन उत्सर्जन घटाउन नेपालले सबै राष्ट्रलाई थप महत्त्वाकांक्षी लक्ष्य लागू गर्न र विशेषतः विकसित देशहरू जिम्मेवार बन्नुपर्नेमा जोड दिनुफर्छ ।"
समतामूलक समाजको खोजी,"संविधानले समानुपातिक, समावेशी र सहभागितामूलक सिद्धान्तका आधारमा समृद्ध र न्यायपूर्ण समाजको निर्माण गर्ने संकल्प गरेको छ । तापनि धेरै महिला विभेद र हिंसाकै चपेटामा छन् । घरेलु हिंसा, यौनजन्य तथा लैंगिकतामा आधारित हिंसाबाट बढी मात्रामा बालिका, किशोरी तथा महिला प्रभावित भएका छन् । मानव बेचबिखन तथा ओसारपसार, वैदेशिक रोजगारीका नाममा महिला एवं किशोरीको तस्करीलगायत लैंगिकतामा आधारित हिंसा बढिरहेका छन् । हिंसामा परेका महिलाको न्यायका लागि कानुनमा उल्लिखित दण्ड र सजायको प्रभावकारी कार्यान्वयन हुन सकेको छैन । कानुनले निषेध गरेका बोक्सी, छाउपडी, दाइजो, तिलक, छुवाछूत, घरेलु महिला हिंसाजस्ता कुप्रथाका कारण अझै पनि कैयौं महिला विविध किसिमका हिंसा, विभेद र अपमानका पीडा खप्न बाध्य भएका छन् । प्रहरीका अनुसार गत आर्थिक वर्ष मात्र लैंगिक हिंसाका २० हजार ९ सय १३ वटा उजुरी दर्ता भएकामा सबैभन्दा बढी घरेलु हिंसाका १६ हजार ५ सय १९ उजुरी थिए । ८८२ प्रतिशत नातासम्बन्ध र चिनजानका व्यक्तिहरूबाटै यौनजन्य हिंसाका घटना भएका छन् । प्रहरीले गत वर्ष ३ हजार २ सय ४३ जना चिनजानका अभियुक्तलाई पक्राउ गरेको थियो । जसमा ८ सय १० जना पारिवारिक नातासँग जोडिएकै व्यक्ति छन् । यसैगरी ६२ श्रीमान्, ९ सय ५३ जना छिमेकी, ६७ जना शिक्षकले महिला तथा बालिकाविरुद्ध यौनजन्य हिंसा गरेका छन् । महिला हिंसाको यस्तो चित्रले समाजलाई कुरूप र भययुक्त बनाएको छ । लैंगिक हिंसाका घटनामा घरेलु हिंसाका घटना ८० प्रतिशत रहेका छन् । अधिकांश घटना तुलनात्मक रूपमा कम शैक्षिक योग्यता भएका वर्ग बढी पीडित र पीडक भएको देखिएको प्रहरीले जनाएको छ । समान अधिकार स्थापित गराउन महिलाले थालेको संघर्षको सचेत र योजनाबद्ध इतिहासले धेरै चरण पार गरिसकेको छ । नेपालमा महिलाविरुद्ध हुने हिंसाका सम्बन्धमा आवाज उठाउने प्रथम महिला योगमाया न्यौपाने हुन् । उनले तत्कालीन नेपाली समाजमा महिलामाथि हुने गरेका अन्याय, अत्याचार र कुसंस्कार अन्त्य गरी सामाजिक परिवर्तन र महिला अधिकार स्थापना गराउन सशक्त रूपमा आवाज उठाएकी थिइन् । कहिले जागरण फैलाउँदै, कहिले सडकसंघर्षमा होमिँदै समान अधिकारका निम्ति महिला संगठित हुँदै आएका छन् । वैदेशिक रोजगारीमा रहेका महिलाहरू पनि आफ्नो अधिकारका लागि संगठित भएका छन् । राज्यको विकासको साधन बनेका महिलाहरू आफू भने अझै पनि विभिन्न समस्यामा छन् । विदेशमा श्रम गर्न गएका महिलाहरूले पनि आफ्नो सीप र योग्यताअनुसारको काम नपाउने, श्रम शोषणमा पर्ने तथा ठगिने जस्ता विभिन्न समस्या भोग्नुपरेको छ । नेपालका महिलाहरू आर्थिक तथा सामाजिक रूपले धेरै पछाडि परेको अवस्थामा लैंगिक समानता हासिल गर्नु चुनौतीपूर्ण पनि छ । समृद्ध र न्यायपूर्ण राज्यको विकास गर्नेतर्फ सबै तह र क्षेत्रहरूमा महिला र बालिकाको अधिकार सुनिश्चित गर्नु जरुरी छ । महिलाविरुद्धका हिंसा र विभेद अन्त्य भएमा मात्र सुशासन, मानवअधिकार र समावेशी समाज निर्माणको आधारशिला खडा गर्न सकिन्छ । एक महिलालाई भेदभावरहितको अधिकार र अवसर दिई सक्षम बनाउने हो भने त्यसको प्रतिफल उनी, उनका परिवार तथा समाज मात्र नभई सिंगो राज्यले पाउन सक्छ । त्यसैले तीनै तहका सरकारले लैंगिक हिंसाविरुद्धका कानुनी तथा संस्थागत व्यवस्थालाई संवेदनशील भएर महत्त्वका साथ कार्यान्वयन गर्न आवश्यक छ । संयुक्त राष्ट्रसंघको महासभाले महिला हिंसा निर्मूलसम्बन्धी अन्तर्राष्ट्रिय दिवस विश्वभर मनाउने निर्णय गरेबमोजिम नेपालमा २०५४ सालदेखि लैंगिक हिंसासम्बन्धी १६ दिने अभियान सञ्चालन गरिएको छ । यस पटकको अभियानको राष्ट्रिय नारा हामी सबैको प्रतिबद्धता ः लैंगिक हिंसा अन्त्यका लागि ऐक्यबद्धता रहेको छ । त्यसो त केही दिनको तामझामले मात्र केही अर्थ राख्दैन । नीति निर्माण र कार्यान्वयनको तहमा भएका सरोकारवालाहरूको समान प्रयास, प्रतिबद्धता, समन्वय, सहकार्य र ऐक्यबद्धता चाहिन्छ ।"
ऋषभको सनसनीपूर्ण दोस्रो इनिङ्स,"(काठमाडौं)मलाई लागेको थियो, अब मेरा दिन सकिए, ऋषभ पन्तले यस्तै भनेका थिए । सन् २०२२ डिसेम्बर ३० को त्यो कालो दिन उनी नराम्रोसँग गाडी दुर्घटनामा परेका थिए । उनी आफैं मात्र के र, अरूलाई पनि लागेको थियो, यी क्रिकेट खेलाडी बाँच्ने छैनन् । बाँचिहाले पनि यिनले क्रिकेट त खेल्नै सक्ने छैनन् । अलिकति निको भइसकेपछि ऋषभ फेरि भन्थे, यो त मेरो जीवनकै दोस्रो इनिङ्स हुनेछ । यिनै विकेटकिपर खेलाडीले फेरि क्रिकेट मात्र खेलेनन्, मज्जाले खेले ।अब त उनी इन्डियन प्रिमियर लिग (आईपीएल) कै सबैभन्दा महँगा खेलाडी पनि सावित भएका छन् । विश्व क्रिकेटको सबैभन्दा धनी फ्रेन्चाइज लिगको आइतबार मात्रै साउदी अरेबियामा भएको खेलाडी लिलामीमा उनी चर्को मूल्यमा बिक्री भए । उनका लागि लखनउ जायन्ट्सले कीर्तिमान ३२ लाख अमेरिकी डलर तिरेको छ । त्यो भनेको २७ करोड भारतीय रुपैयाँ हो । त्यो अर्थमा उनी आईपीएलकै मात्र नभएर विश्व क्रिकेटकै पनि सबैभन्दा महँगा खेलाडी बनेका छन् ।मृत्युको मुखैमा पुगेर फर्केका यी खेलाडीको पछिल्लो यात्रा आफैंमा अविश्वसनीय भएन त अब ? वास्तवमै उनी निकै उपयोगी खेलाडी हुन्, चाहे त्यो पारम्परिक टेस्ट क्रिकेट होस् अथवा यो खेलकै कान्छो ढाँचा टीट्वान्टी । विकेटको पछाडि ग्लोभ्समा उनी सानदार छन् नै । झ्वाट्ट हेर्दा केही मोटो देखिन्छन्, त्यसैले विकेटकिपरका रूपमा उनको लचकदार प्रदर्शन हेर्दा नै विश्वास गर्न गाह्रो हुन्छ । ब्याटरका रूपमा उनको आक्रामकपन उत्तिकै आकर्षक छ ।मध्यक्रममा आएर उनी तीव्र गतिमा रन बटुल्न माहिर छन् । उनको सबैभन्दा ठूलो विशेषता भन्नु नै टेस्ट क्रिकेट पनि टीट्वान्टी पारामा खेल्न सक्ने भन्ने छ । अब सोचौं, टीट्वान्टी क्रिकेट उनी आफैंमा कस्तो खेल्दो हो । त्यसैले त जेद्दामा भएको मेघाअक्सनमा उनीमाथि ठूलै बोली लाग्ने अनुमान थियो, यस्तै भयो पनि । सन् २०१६ देखि पछिल्लो सिजनसम्म उनी दिल्ली क्यापिटल्सका खेलाडी थिए । गत सिजन दुर्घटनाको चोटबाट मुक्त हुँदै मैदानमा फर्केका थिए ।अक्सनमा लखनउले सुरुमै उनीमाथि बोली लगाएको थियो । पछि रोयल्स च्यालेन्जर्स बैंगलरु र सनराइज हैदरावादले पनि रुचि देखाएपछि स्थिति साह्रै रोमाञ्चक बनेको थियो । लखनउले उनका लागि पछि २० करोड ७५ लाख भारतीय रुपैयाँ तिर्ने भएपछि अनुबन्ध यत्तिकै रकममा हुने निश्चित देखिएको थियो । ठीक यही बेला दिल्लीले आरटीएम प्रयोग गरे । त्यो भनेको राइट टु मार्च कार्ड हो । तर दिल्ली आफैंले लखनउजत्तिको तिर्न सकेन ।ऋषभ टिममा आएपछि लखनउले अब उनको धेरै अर्थमा उपयोग गर्न सक्छ । जस्तो, टीट्वान्टी क्रिकेटलाई साँच्चै सुहाउँदो माथिल्लो क्रमको ब्याटर पाएको छ । अनि उनी उम्दा विकेटकिपर भइहाले । अझ त्योभन्दा पनि उत्तिकै ठूलो त के भने लखनउले एउटा सम्भावित कप्तान पनि पाएको छ । अहिले ऋषभ अस्ट्रेलियामा छन् र भारतका लागि पर्थमा पहिलो टेस्ट खेलिरहेका छन् । उनीमाथि लागेको कीर्तिमान बोलीले भारतीय टिममै पनि उनको स्थिति अझ बलियो भएको छ ।रमाइलो के भने उनीभन्दा अगाडि उनकै साथी खेलाडी श्रेयश अय्यरका लागि कीर्तिमान बोली लागेको थियो । यस्तोमा केही घण्टाका लागि उनी सबैभन्दा महँगो खेलाडी बने । उनलाई भने पञ्जाब किंग्सले २६ करोड ७५ लाख भारतीय रुपैयाँमा किनेको थियो । पञ्जाबलाई पनि आउने सिजनका लागि एउटा कप्तान चाहिएको थियो, त्यो पनि भरपर्दो । ऋषभजस्तै उनले आफ्नो खेल जीवनको सबैभन्दा बढी समय दिल्ली क्यापिटल्समै बिताएका छन् ।सन् २०२२ मा उनी कोलकाता नाइटराइडर्समा गएका थिए । उनकै नेतृत्वमा त हो, पोहोरको सिजन कोलकाताले आफ्नो इतिहासमै तेस्रोपल्ट आईपीएल जितेको । कोलकाताले यो उपाधि जित्ने क्रममा पूरा प्रतियोगितामै सानदार प्रदर्शन गरेको थियो । कोलकाताले लिग चरणमा पनि शीर्ष स्थान कब्जा गरेको थियो । यसको मुख्य कारण श्रेयशको कप्तानी र ब्याटबाट प्रदर्शन मानिन्छ । यस्तोमा पञ्जाबलाई के लाग्यो भने उनीमाथि ठूलै रकमको बोली लगाउँदा केही फरक पर्दैन ।ऋषभमाथि बढी बोली लागेपछि अब श्रेयश दोस्रो महँगो खेलाडी भए । तर उनलाई यसमा कुनै अपसोच रहने छैन । यस्तो किन भन्दा अब उनलाई पनि भारतीय टिमको सम्भावित कप्तानका रूपमा हेर्न थालिएको छ, विशेषतः टीट्वान्टी टिममा । ऋषभ र श्रेयश यति धेरै रकमले बिक्री भएपछि एउटा तथ्य पनि निश्चित भएको छ र यो हो, भारतीय क्रिकेट आफैंमा नयाँ पुस्तामा हस्तान्तरण हुँदै छ । अब भारतीय क्रिकेट लामो समय रोहित शर्मा र विराट कोहलीमा टिक्ने छैन ।"
राजु अर्यालको 'ए मायालु',"काठमाडौं (कास) सशस्त्र प्रहरी प्रमुख राजु अर्यालको शब्दमा ए मायालु बोलको गीतको भिडियो सार्वजनिक भएको छ । गैरे सुरेशको संगीत रहेको उक्त गीतलाई सुगम पोखरेललेगाएका हुन् । दीपेन्द्र तिमल्सिनाले निर्देशन गरेको म्युजिक भिडियोमा प्रियंका कार्की, आकाश श्रेष्ठ, जीवनकुमार ज्ञवाली, शिवशरण न्यौपाने र शिवराम भट्टले अभिनय गरेका छन् । अर्यालकै शब्द रहेको तिम्रो साथै मिठो, तिम्रो गाथै मिठो गीत शिव परियार, नलेखेको सुख हजुर सोच्न हुँदैन गीत बेनिशा पौडेलले गाएका छन् । त्यस्तै सत्यराज आचार्यको स्वरमा यो माटो मेरो हो बोलको राष्ट्रिय गीत पनि रेकर्ड भइसकेको छ । फुर्सदको समयमा गीत रचना गर्ने गरेको अर्यालले सुनाए ।"
शिवको हिँड्दै छु एक्लै,"काठमाडौं (कास) गायक शिव परियारको स्वरमा नयाँ गीत हिँड्दै छु एक्लै को भिडियो सार्वजनिक भएको छ । उक्त गीतमा प्रदीप गौतमको शब्द तथा रिदम कँडेलको संगीत रहेको छ । विक्रम चौहानले निर्देशन गरेको भिडियोमा विक्रम बुढाथोकी र सुरक्षा इतानीले अभिनय देख्न सकिन्छ । अन्यभन्दा यो गीतमा केही फरकपन रहेको र भिडियोमा प्रेम, संघर्षको कुरा देखाइएको गीतकार गौतमले बताए ।"
११ महिनापछि धितोपत्र बोर्ड अध्यक्ष नियुक्त हुँदै,"(काठमाडौं)अध्यक्ष पद खाली भएको करिब ११ महिनापछि नेपाल धितोपत्र बोर्डले नेतृत्व पाउने भएको छ । राष्ट्रिय योजना आयोगका उपाध्यक्ष शिवराज अधिकारीको संयोजकत्वमा गठित अध्यक्ष सिफारिस समितिले आइतबार तीन जनाको नाम मन्त्रिपरिषद्मा सिफारिस गरेसँगै बोर्डले अध्यक्ष पाउन लागेको हो । चर्को विवाद र लामो राजनीतिक खिचातानीकै कारण लामो समयसम्म सरकारले अध्यक्ष नियुक्त गर्न सकेको थिएन ।सिफारिस समितिले यसअघि पहिलो चरणमा छानिए पनि कार्यपत्र प्रस्तुति र अन्तर्वार्तामा सहभागी नभएका कृष्णबहादुर कार्की, नवराज अधिकारी र चिरञ्जीवी चापागाईंलाई पछिल्लो पटक आइतबार बोलाएको थियो । उल्लिखित तीन जनामध्ये कार्की र अधिकारी कार्यपत्र प्रस्तुति र अन्तर्वार्तामा उपस्थित भए । कार्की र अधिकारीको अन्तर्वार्ता सकिएपछि बसेको सिफारिस समितिको बैठकले तीन जनाको नाम सिफारिस गर्ने निर्णय गरेको अर्थ मन्त्रालय स्रोतले बताएको छ । सिफारिस नाममध्ये एक जनालाई अब बस्ने मन्त्रिपरिषद् बैठकले अध्यक्ष छनोट गर्ने सम्भावना रहेको स्रोतको दाबी छ ।कार्यपत्र प्रस्तुति र अन्तर्वार्तामा सहभागी चार जनामध्ये तीन जनाको नाम सिफारिस गरेर पठाएका छौं, अध्यक्ष सिफारिस समितिका एक सदस्यले भने, सम्भवतः अब बस्ने मन्त्रिपरिषद् बैठकले अध्यक्ष नियुक्त गर्ला । गत पुस २१ देखि बोर्डमा अध्यक्ष पद खाली छ । अध्यक्ष नभएकै कारण २०८० पुसयता प्राथमिक सेयर निष्कासन (आईपीओ), थप निष्कासन प्रक्रिया (एफपीओ), ऋणपत्र, हकप्रदलगायत धितोपत्रको अनुमति प्रक्रिया रोकिएको छ । बोर्डका अनुसार शुक्रबारसम्म ७७ वटा कम्पनीले आईपीओ निष्कासनका लागि बोर्डमा आवेदन दिएका छन् । यी कम्पनीले ४४ अर्ब ७५ करोड ४६ लाख रुपैयाँ बराबरको ३१ करोड ७८ लाख ९३ हजार तीन सय ५६ कित्ता सेयर निष्कासनका लागि बोर्डमा आवेदन दिएका छन् । यसबाहेक ऋणपत्र, हकप्रद, एफपीओलगायत धितोपत्र जारी गर्न परेको आवेदन जोड्दा प्रक्रियामा रहेका कम्पनी संख्या झनै बढ्ने देखिन्छ ।प्रश्न छ सरकारले ११ महिनासम्म पनि किन बोर्ड अध्यक्ष नियुक्त गर्न सकेन ? योग्य, अनुभवी उम्मेदवार नपाएर हो वा अरू कुनै कारण ? यो प्रश्नको उत्तरका लागि निजी क्षेत्रको लगानीमा ल्याउन लागिएको स्टक एक्सचेन्जको लाइसेन्स प्रक्रियासम्म पुग्नैपर्छ । नयाँ स्टक एक्सचेन्जका लागि मुख्य व्यापारिक घरानाबीच ठूलै शीतयुद्ध चलिरहेको छ । व्यापारिक घरानाकै प्रभावमा परेर धितोपत्र बोर्डले नीति परिवर्तन गरेर प्राइभेट लिमिटेड कम्पनीले पनि स्टक एक्सचेन्जमा लगानी गर्न पाउने व्यवस्था गरेको छ । यही कारण व्यापारिक घराना जसरी भए पनि एक्सचेन्जको लाइसेन्स आफ्नो पोल्टामा पार्ने रस्साकसीमा छन् । यस प्रक्रियामा सत्तापक्षीय मुख्य दलका नेताहरूको पनि मिलेमतो रहेको स्रोतको दाबी छ । नयाँ स्टक एक्सचेन्जको लाइसेन्स प्रक्रियामा ठूलो आर्थिक चलखेल भएको र त्यसको हिस्सा मुख्य दलका नेतृत्वसम्म पनि पुगेकाले आफ्नो मान्छे नियुक्त गर्ने वातावरण नहुँदासम्म बोर्ड अध्यक्ष नियुक्त हुन नदिने रणनीतिमा उनीहरू छन् । यही कारण अध्यक्ष नियुक्ति प्रक्रियामा ढिलाइ भएको स्रोतको दाबी छ । गत पुस २० मा निवर्तमान अध्यक्ष रमेशकुमार हमालको कार्यकाल सकिएपछि रिक्त भएको उक्त पदमा अहिलेसम्म पनि सरकारले अध्यक्ष नियुक्त गर्न नसकेको हो । यसअघि राष्ट्रिय योजना आयोगका पूर्वउपाध्यक्ष मीनबहादुर श्रेष्ठको संयोजकत्वमा गठित अध्यक्ष सिफारिस समितिले परेका १९ आवेदनमध्ये मुक्तिनाथ श्रेष्ठ, सन्तोषनारायण श्रेष्ठ, कृष्णबहादुर कार्की, नवराज अधिकारी र चिरञ्जीवी चापागाईंलाई पहिलो चरणमा छोटोसूची (सर्टलिस्ट) मा छानेको थियो । तीमध्ये श्रेष्ठद्वय त्यतिबेलै अन्तर्वार्तामा सहभागी भए । तर कार्की, अधिकारी र चापागाईं अन्तर्वार्तामै गएनन् ।धितोपत्र ऐनको व्यवस्थाअनुसार छनोट समितिले अध्यक्षका लागि तीन जना सिफारिस गर्नुपर्छ । तर अन्तर्वार्तामा दुई जना मात्र सहभागी भएपछि समितिले कानुनअनुसार तीन जना सिफारिस गर्न सकेनन् । त्यसपछि समितिले महान्यायाधिवक्ताको कार्यालयबाट कानुनी रायका माग्यो । महान्यायाधिवक्ताबाट मिश्रित राय आयो । पहिलो चरणमा परेका पाँच जनामध्ये तीन जना पठाउने वा छनोट प्रक्रिया रद्द गर्ने र उक्त राय प्राप्त भएपछि तत्कालीन सिफारिस समितिको बैठक बस्यो । बैठकमा समितिका तीन सदस्यबीच मत बाझियो र प्रक्रिया रद्द भयो ।त्यसलगत्तै अध्यक्षका प्रत्याशी सन्तोषनारायण श्रेष्ठले प्रक्रिया रद्द नगर्न माग गर्दै सर्वोच्च अदालतमा रिट हाले । गत असार १९ मा न्यायाधीश अब्दुल अजिज मुसलमानको इजलासले धितोपत्र बोर्ड अध्यक्षको नियुक्ति प्रक्रिया रद्द गर्ने निर्णय कार्यान्वयन नगराउनू भनी अल्पकालीन अन्तरिम आदेश जारी भयो । त्यति नै बेला पुरानो गठबन्धनको सरकार भत्केर नयाँ गठबन्धन बनेको थियो । त्यसपछि योजना आयोगको उपाध्यक्षमा शिवराज अधिकारी आए ।नयाँ सरकारले फेरि अध्यक्ष नियुक्ति प्रक्रिया अघि बढाउने निर्णय गर्यो । यसअनुसार उपाध्यक्ष अधिकारी संयोजक रहेको सिफारिस समितिले गत असोज १९ मा प्रत्याशीमध्येका तीन जना कार्की, अधिकारी र चापागाईंलाई बोलाएको थियो । बिहान आठ बजे बोलाइएको अन्तर्वार्तामा कार्की र अधिकारी निर्धारित समयमै अर्थ मन्त्रालय पुगेका पनि थिए । करिब ११ बजेतिर उपाध्यक्ष अधिकारी बिरामी परेको भन्दै अन्तर्वार्ता स्थगन भएको जानकारी दिइयो । त्यसपछि गत असोज २९ मा समितिले सूचना जारी गरेर आइतबार (कात्तिक ९) मा अन्तर्वार्ताका लागि डाकेको थियो ।सुरुको प्रक्रिया रद्द नगर्न भन्दै सन्तोषनारायण श्रेष्ठले हालेको मुद्दा अदालतमा विचाराधीन छ । अदालतले सो मुद्दाको पेशी आउँदो माघ ३० मा तोकेको छ । गत पुस २१ यता बोर्ड अध्यक्षविहीन छ । यसबीचमा सेयर बजारमा निकै उतारचढाव आए । बजार अस्थिर हुँदामा चलखेलको उच्च सम्भावना रहन्छ । यस्तो अवस्थामा नियामक निकाय बोर्ड नेतृत्वविहीन रहेकाले तत्काल अध्यक्ष नियुक्त गर्न संसद्को अर्थ समितिले सरकारलाई निर्देशन दिएको छ । तर सरकारले अध्यक्ष नियुक्ति प्रक्रियामा चासो देखाएको थिएन ।"
५० प्रतिशत घट्यो सुनको भन्सार,"(काठमाडौं)सरकारले सुन आयातको भन्सार दर ५० प्रतिशतले घटाएको छ । गत बिहीबार बसेको मन्त्रिपरिषद् बैठकले भन्सार दर २० बाट १० प्रतिशत कायम गर्ने निर्णय गरेको एक मन्त्रीले जानकारी दिए । नेपाल र भारतबीचको भन्सार दर एउटै बनाउन १० प्रतिशत गर्ने निर्णय भएको छ, उनले भने, भन्सार दर घटाउने निर्णय भए पनि सार्वजनिक गरिएको छैन । आर्थिक वर्ष ०८१८२ को बजेटमा सरकारले भन्सार दर ५ प्रतिशतबाट बढाएर २० प्रतिशत बनाएको थियो । भन्सार बढेपछि व्यवसायीले घटाउन माग गर्दै आएका थिए । केही महिनाअघि नेपाल सुनचाँदी व्यवसायी महासंघको प्रतिनिधिमण्डलले अर्थमन्त्री विष्णु पौडेलसँग भेटेर भन्सार दर समायोजन गर्न आग्रहसमेत गरेको थियो । अर्थ मन्त्रालयका प्रवक्ता महेश भट्टराईले पनि यसको पुष्टि गरे । सुनको भन्सार दर २० प्रतिशतबाट घटाएर १० र चाँदीको १५ बाट १० प्रतिशत कायम गरिएको छ, भट्टराईले भने । भारतले आफ्नो बजेटमार्फत सुनचाँदीमा लाग्दै आएको भन्सार दर १५ प्रतिशतबाट घटाएर ६ प्रतिशतमा झारेको छ । नेपालले भने चालु आर्थिक वर्षको बजेटमार्फत सुनको भन्सार दर ५ प्रतिशतले वृद्धि गरी २० प्रतिशत पुर्याएको थियो । यसले नेपालमा सुन महँगो र भारतमा सस्तो हुन पुगेको थियो । खुला सीमाका कारण भन्सार दरबीच असन्तुलनले अवैध कारोबारले प्रोत्साहन पाएको महासंघले जनाएको थियो । भन्सार दरबीच भएको असन्तुलनले अवैध कारोबार हुने भन्दै भन्सार दर ८ प्रतिशत कायम गर्नुपर्ने महासंघले सुझाएको थियो । मन्त्रिपरिषद्ले १० प्रतिशत कायम गरिदिएको हो । सुन आयातको भन्सार दर घटेसँगै उपभोक्तालाई केही राहत भएको छ । नेपाली बजारमा प्रतितोला १२ हजार रुपैयाँसम्म मूल्य घट्न सक्ने महासंघअन्तर्गत मूल्य निर्धारण समितिका संयोजक तेजरत्न शाक्यले जनाए । वाणिज्य बैंकहरूले तिहारताका ३२ किलो सुन आयात गरेका थिए, अब एकदुई किलो बाँकी होला । वाणिज्य बैंकहरूले नयाँ सुन आयात गर्दा नयाँ भन्सार दर लागू हुन्छ, त्यसपछि मात्रै नयाँ मूल्य लागू हुन्छ, शाक्यले भने । अहिले कोटा प्रणालीअनुसार वाणिज्य बैंकलाई मात्रै सुन आयातको अनुमति छ । बैंकहरूले दिनको २० किलो सुन बिक्री गर्न पाउँछन् । त्यो सुन बिक्री गर्न सरकारले सुन बिक्रीवितरण कार्यविधिनिर्देशिका २०६८ समेत बनाएको छ । तर सुनको भाउले कीर्तिमानीमाथि कीर्तिमानी बनाएको छ । जसले गर्दा बैंकहरूले कम मात्रामा मगाएका छन् । अब आयात हुने सुन भने भन्सार दरकै कारण केही सस्तो हुनेछ । भन्सार दर १० प्रतिशतभन्दा कम हुँदा व्यावहारिक हुँदैन । सीमा क्षेत्रभन्दा नेपालमै सस्तो हुन्छ । अन्ततः सुन भारत जान्छ । केही गहना व्यवसायी भने अहिलेकै भन्सार दरले पनि सुन तस्करी हुने आकलन गरेका छन् । नेपाल र भारतबीचको मूल्य सन्तुलनमा राख्दा भन्सार दर १५ प्रतिशत उचित रहेको एक गहना व्यवसायीले बताए । सरकार र समग्र व्यवसायीको हितका लागि भन्सार दर ५ प्रतिशत मात्रै घटाए पुग्थ्यो । नेपालमा १५ प्रतिशत हुँदा नेपाल र भारतको मूल्य उस्तैउस्तै हुन्छ, ती गहना व्यवसायीले भने, सरकारको राजस्व उठ्ने र नेपालबाट तस्करी पनि नहुने । तर १० प्रतिशत हुँदा नेपालबाट भारत जाने सम्भावना छ ।ती व्यवसायीका अनुसार भारतले ६ प्रतिशत भन्सार दर लगाए पनि साढे ३ प्रतिशत जीएसटी लगाउँछ । त्यसमा ०५ प्रतिशत भन्सार शुल्क (चार्ज लाग्छ) । यी सबै जोड्दा भारतमा पनि १० प्रतिशत हुन्छ । भारतीय मुद्राको तुलनामा नेपाली मुद्राको भाउ सस्तो हुने भएकाले सुन नेपालमै सस्तो हुन्छ, त्यसो हुँदा सुन नेपालबाट भारत जाने सम्भावना रहन्छ, ती व्यवसायीले भने, नेपालमा भन्सार दर १५ प्रतिशत हुँदा मूल्य उस्तैउस्तै हुन्छ । तस्करी हुँदैन । सरकारको राजस्व पनि बढ्छ ।सुनको मूल्य फेरि बढ्न थालेको छ । रुस अनि युक्रेन र इजरायल अनि हमासबीचको युद्ध चर्किन थालेपछि ओरालो लाग्न थालेको सुनको भाउ फेरि बढ्न थालेको हो । साताअघि युक्रेनले रुसमाथि मिसाइस प्रहार गरेपछि सुनको भाउ बढेको छ । सुरक्षित लगानी खोज्न व्यवसायीहरूले सुनमा लगानी बढाएपछि मूल्य उकालो लागेको बताइन्छ ।"
नेपाली चिया आयात रोक्न दार्जिलिङका चिया श्रमिकको माग,"(विराटनगर) नेपाली चियाले दार्जिलिङ चियाको ब्रान्डमा असर पुर्याएको भन्दै दार्जिलिङका चिया श्रमिक संगठनका एक नेताले नेपाली चियाको आयात तत्काल रोक्न केन्द्र सरकारले पहल गर्नुपर्ने अभिव्यक्ति दिएका छन् । एक साताअघि दार्जिलिङ भ्रमणमा आएका बखत पश्चिम बंगालकी मुख्यमन्त्री ममता बेनर्जीले नेपाली चियाको आयात रोक्ने आश्वासन दिएकी थिइन् । यसअघि राज्यसभा सांसद शान्त क्षेत्रीले राज्य विधानसभामा नेपाली चियामाथि प्रतिबन्ध लगाउन राज्य सरकारसँग माग गरेकी थिइन् । क्रान्तिकारी मार्क्सवादी कम्युनिस्ट पार्टी (क्रामाकपा) दार्जिलिङ जिल्लाका महासचिव सुनिल राईले सिलिगुडीमा हालै त्यस्तो अभिव्यक्ति दिएका हुन् । दार्जिलिङ चियाको नाम गरेर बिक्री गरिने नेपालको चियालाई भारतमा रोक लगाउनको विकल्प छैन, दार्जिलिङका चिया श्रमिकहरूको बोनस बृद्धि मागसम्बन्धी एक कार्यक्रममा राईले भने, नेपाली चियालाई रोक्न पश्चिम बंगाल र केन्द्र सरकार दुवै तहबाट पहल गरिनुपर्यो । भारतीय चिया श्रमिकको बैठक त्यहींका श्रमिकको भन्दा बढी नेपाली चियाबारे केन्द्रित भएको थियो । खासगरी नेपाली चिया गुणस्तर जाँचमा गम्भीर भएर लाग्न पनि सरकारसँग माग गरिएको थियो । हामीले पहिलादेखि नेपालको चियालाई अंकुश लगाउनुपर्छ भन्ने विषय उठाउँदै आएका छौं, महासचिव राईको भनाइ उद्धृत गर्दै नेपाली भाषाको अखबार हिमालय दर्पणमा उल्लेख छ, तर सरकारले गम्भीर चासो दिएकै छैन । यसले भविष्यमा थप जटिलता पैदा हुन सक्छ । सन् २०१६ मा तत्कालीन राष्ट्रपति प्रणव मुखर्जी दार्जिलिङ भ्रमणमा आएका बखत भारतीय चिया उद्यमी र श्रमिक संगठनहरूले नेपाली चियालाई प्रतिबन्ध लगाउन माग गर्दै ज्ञापन बुझाएका थिए । उक्त मागलाई भारत सरकारले अहिलेसम्म खासै गम्भीर रूपमा नलिएको भन्दै उद्यमी रुष्ट बनेका छन् । नेपाली चियाले दार्जिलिङमा प्रत्यक्ष असर पारेको श्रमिक नेताहरूको तर्क छ । दार्जिलिङको चिया श्रमिक र चिया उद्योगलाई बचाउने हो भने केन्द्र सरकारले तत्काल नेपाली चियामाथि प्रतिबन्ध लगाउनुपर्छ, राईले भने । नेपाली चिया खुला रूपमा भारत निर्यात हुन्छ । त्यही चियालाई केही व्यापारिक गिरोहले दार्जिलिङ ब्रान्ड बनाएर तेस्रो देश पठाउने गरेको पाइएको छ । सन् २०२३ मा करिब १ करोड ७० लाख किलो चिया भारत निर्यात भएको थियो । नेपाली चियाको बढ्दो आयातका कारण दार्जिलिङ चियालाई प्रत्यक्ष असर परेको चिया श्रमिक संगठनहरूको दाबी छ । नेपाली चिया रोक्नेबित्तिकै दार्जिलिङको चियाको बजार बढ्न थालिहाल्छ, अर्का एक श्रमिक नेताले भने, नत्र दार्जिलिङ ब्रान्डको शाख बिस्तारै खस्किएर जाने कुरामा ढुक्क छौं । विश्वबजारमा दार्जिलिङ ब्रान्डको गरिमा बचाइराख्न राज्य र केन्द्र दुवै तहका सरकारले पहल गर्नुपर्ने धारणा श्रमिक संगठनहरूको छ । इलाम र दार्जिलिङको भूगोल र हावापानी मिल्दोजुल्दो रहेको इलामको गोर्खा टी इस्टेटका सञ्चालक उदय चापागाईं बताउँछन् । जसका कारण नेपालमा उत्पादित चियाको स्वाद दार्जिलिङसँग मेल खान्छ । जसकारण कतिपय भारतीय चिया उद्यमी नेपाली चियासँग त्रस्त बनेका हुन् । जसरी हुन्छ नेपाली चियामाथि विभिन्न बहानामा अंकुश लगाउने भारतीय रणनीति देखिन्छ, चापागाईंले भने, यसका लागि नेपाल सरकारले बेलैमा ध्यानाकर्षण गर्न जरुरी छ ।"
बेलायतका इन्जिनियरले देखाए काठमाडौंमा मेट्रो रेल चल्ने आधार,"(लन्डन)बेलायतका इन्जिनियरहरूले काठमाडौं उपत्यकामा मेट्रो रेल चलाउन सकिने विभिन्न आधार प्रस्तुत गरेका छन् । इन्स्टिच्युसन अफ सिभिल इन्जिनियर्स र सोसाइटी अफ नेप्लिज इन्जिनियर्स यूके ले गत बुधबार आयोजना गरेको एक कार्यक्रममा बेलायती र नेपाली इन्जिनियरले यसको सम्भाव्यता र दीर्घकालीन प्रभावसहित गुरुयोजनाबारे छलफलसमेत गरे ।काठमाडौंको ट्राफिक चाप घटाउन, क्षेत्रीय सम्पर्क बढाउन, वातावरणीय प्रदूषण घटाउन, सहरी विकास, रोजगारी र अर्थतन्त्र सुधारका लागि रेल जरुरी भएको मेट्रो रेल विकासको गुरुयोजना सम्बन्धमा कार्यपत्र प्रस्तुत गरेका सिभिल इन्जिनियर डा विनोदलाल अमात्य बताउँछन् । यसले सहर पुनर्जागृत (अर्बन रिजेनेरेसन) पनि हुन्छ । मोबिलिटी बढेपछि उत्पादनशीलता पनि बढ्छ, इन्स्टिच्युसन अफ सिभिल इन्जिनियर्सका फेलोसमेत रहेका उनले कान्तिपुरसँग भने । गुरुयोजनामा काठमाडौं उपत्यकामा पाँच लाइन काठमाडौं लाइन (बनेपा, धुलिखेल, कोटेश्वर, भृकृटीमण्डप भएर थानकोट), पाटन लाइन (गोदावरीदेखि भृकुटीमण्डप, बुढानीलकण्ठ), विष्णुमती लाइन (दक्षिणकाली, चोभार, बल्खु, टंकेश्वर, नयाँ बसपार्क, धर्मस्थली), चक्रपथ लाइन (रिङरोड आसपास) र भ्याली लाइन (आउटर रिङरोड) प्रस्ताव गरिएको छ । यो कुल १९२५ किमि लामो हुनेछ भने ८५ किमि भूमिगत टनेल र १०७५ किमि ओभरहेड (जमिनमाथि) हुनेछ । यसमा अन्डरग्राउन्ड स्टेसन ३९ र ओभरग्राउन्ड स्टेसन ४९ रहनेछन् । ३६५ किमि दूरीको काठमाडौं लाइन बनाउन २६ बिलियन अमेरिकी डलर लाग्ने अनुमान गरिएको छ । यसमा १५ किमि टनेल र २१५ किमि जमिनमाथि हुनेछ । ओभरग्राउन्ड स्टेसन १२ र अन्डग्राउन्ड स्टेसन ९ वटा रहनेछन् ।गोदावरीदेखि भृकुटीमण्डप, बुढानीलकण्ठ जाने २६ किमि लामो पाटन लाइनमा १४५ किमि टनेल र ११५ किमि जमिनमाथि बनाउनुपर्ने डा अमात्यको सुझाव छ । यसको ओभरग्राउन्ड स्टेसन ९ र अन्डरग्राउन्ड स्टेसन ११ रहनेछन् । यसको अनुमानित बजेट २ अर्ब अमेरिकी डलर छ । काठमाडौं लाइन सञ्चालन खर्च १७ देखि ४३ मिलियन डलर वार्षिक र पाटन लाइनका लागि १२ देखि ३१ मिलियन अमेरिकी डलर लाग्ने अनुमान छ । निजी व्यावसायिक प्रतिष्ठान, सफ्ट लोन, वैदेशिक लगानी, करदाता आदिबाट बजेट जोहो गर्न सकिने जनाइएको छ । इङ्ल्यान्डको युनिभर्सिटी अफ वारविकमा अध्ययनरत १५ विद्यार्थीले सन् २०१८ मा पनि उपत्यकामा मेट्रो रेलबारे ६ महिना अनुसन्धान गरेका थिए । अनुसन्धान काठमाडौंको माटोमा सुरुङ प्रविधि कस्तो हुन्छ भन्ने विषयमा केन्द्रित थियो । उपत्यकामा जमिनको सतह समथर छैन । त्यसकारण रेलको ट्र्याक राख्न १५ देखि ३५ मिटर जमिनमुनि सुरुङ जान सक्छ । किनभने रेल धेरै उकालोओरालो गर्न सक्दैन । टनेल ५४ देखि ५८ डायमिटर हुनुपर्छ । भूकम्प प्रतिरोधक बनाउन कंक्रिटको स्ल्याब २७५ देखि ३०० एमएम बाक्लो ल्याएर राख्नुपर्छ ।मेट्रो रेल सञ्चालन गर्दा एकीकृत यातायात, संस्कृति तथा सम्पदा संरक्षण संवर्द्धन, मोबिलिटी एन्ड कनेक्टिभिटी, अर्बन रिजेनेरेसन, हरियाली कायम, भूमिगत ठाउँको प्रयोग, अर्थतन्त्र जस्ता विषयलाई पनि हेरिनुपर्ने अमात्यको भनाइ छ । मेट्रो रेल निर्माण गर्न सरकारी संस्था, निर्माण व्यवसायी र परामर्शदाताको कार्यक्षमता वृद्धि, विश्वविद्यालयको अनुसन्धान क्षमता वृद्धि, राजनीतिक नेताहरूको क्षमता वृद्धि, निर्माण सामग्रीहरूको गुणस्तर वृद्धि गर्ने योजना र नागरिकहरूमा सामाजिक जागरण जरुरी रहेको उनले बताए । बेलायतमा लन्डन अन्डरग्राउन्ड लिमिटेड भए जस्तै सरकारले मेट्रो रेल प्राधिकरण बनाएर त्यसअन्तर्गत मेट्रो बनाउने जिम्मा दिनुपर्ने उनको सुझाव छ ।"
परिसंघको वरिष्ठ उपाध्यक्षमा पाण्डे,"काठमाडौं (कास) नेपाल उद्योग परिसंघको वरिष्ठ उपाध्यक्षमा वीरेन्द्रराज पाण्डे चुनिएका छन् । परिसंघको गभर्निङ काउन्सिल समितिले आइतबार विधानअनुरूप पाण्डेलाई वरिष्ठ उपाध्यक्ष चुनेको हो । परिसंघको विधानअनुसार वरिष्ठ उपाध्यक्ष नयाँ कार्यकालका लागि स्वतः अध्यक्ष हुने व्यवस्था छ । सोही व्यवस्थाअनुसार आगामी वार्षिक साधारणसभापछि पाण्डे स्वतः परिसंघको अध्यक्ष हुने परिसंघले जानकारी दिएको छ । २०७२ सालदेखि परिसंघको राष्ट्रिय परिषद् सदस्यसँगै विभिन्न समितिमा रहेर काम गरिसकेका पाण्डे २०७५ देखि परिसंघको उपाध्यक्षमा थिए । पाण्डे तीन दशकदेखि निरन्तर निर्माण उद्योगमा छन् । सिभिल इन्जिनियरिङ, आवास र सहरी विकास, सडक तथा पुल, जलस्रोत व्यवस्थापन, संरचनात्मक प्रबलीकरणमा पाण्डेले दखल राख्छन् । उनी नेपाल आदर्श निर्माण कम्पनीका कार्यकारी निर्देशक हुन् ।"
१२७५० मेगावाट सौर्य विद्युत् उत्पादन गर्न भाटभटेनी र रिन्यु होल्डिङ्सबीच सम्झौता,"काठमाडौं (कास) १२७५० मेगावाट सौर्य विद्युत् उत्पादन गर्न भाटभटेनी सुपरमार्केट एन्ड डिपार्टमेन्ट स्टोर र रिन्यु होल्डिङ्सबीच सम्झौता भएको छ । भाटभटेनीका विभिन्न सुपरमार्केटहरूको छत तथा खाली स्थानहरूलाई उपयोग गरेर उक्त क्षमताको सौर्य विद्युत् उत्पादन तथा सहकार्य गर्न सम्झौता भएको हो । हालै सम्पन्न सो सम्झौतापत्रमा भाटभटेनीका सञ्चालक सावित्री गुरुङ र रिन्यु होल्डिङ्सका प्रबन्ध निर्देशक किरणकुमार श्रेष्ठले हस्ताक्षर गरे । रिन्यु होल्डिङ्सले सोलर, हाइड्रोलगायत नेपालको नवीकरणीय ऊर्जाका साथै चार्जिङ स्टेसन र नवीकरणीय ऊर्जासम्बन्धी नवीनतम प्रविधिमा काम गर्ने लक्ष्य लिएको जनाइएको छ । भाटभटेनीले देशभर २७ वटा सुपरमार्केट स्थापना गरिसकेको छ । यसले पाँच वर्षभित्र ५१ वटा स्टोर स्थापना गर्ने लक्ष्य लिएको छ । जहाँ सबै संरचनामा नवीकरणीय ऊर्जा प्रयोगमा जोड दिइने कम्पनीद्वारा जारी विज्ञप्तिमा उल्लेख छ ।"
ग्लोबलका ग्राहकलाई समाज डेन्टलमा छुट,"काठमाडौं (कास) ग्लोबल आईएमई बैंकका ग्राहकले समाज डेन्टल अस्पतालमा छुट पाउने भएका छन् । आइतबार आयोजित एक समारोहबीच बैंकका ट्रान्जेक्सन बैंकिङ सेल्स तथा बिजनेस प्रमुख प्रकाश पौडेल र अस्पतालका प्रबन्ध निर्देशक शंकु घिमिरेले छुटसम्बन्धी सम्झौतापत्रमा हस्ताक्षर गरे । छुटसँगै बैंक र अस्पतालबीच बैंकको क्रेडिट कार्डको प्रयोग गरी भुक्तानी गरे १२ महिनाको किस्ताबन्दी सेवा (ईएमआई) समेत प्रदान गर्ने सम्झौतासमेत भएको छ । सम्झौताअनुसार बैंकका ग्राहकले अस्पतालमा डेबिट तथा क्रेडिट कार्ड र ग्लोबल स्मार्ट प्लसमार्फत भुक्तानी गर्दा ओपीडी दर्ता शुल्क, डाक्टरको परामर्श शुल्क र अस्पतालको आजीवन सदस्यता शुल्कमा शतप्रतिशत छुट पाउनेछन् । यसैगरी अस्पतालको एक्सरेबाहेकका सेवा शुल्कमा १० प्रतिशत छुट पाउनेछन् । साथै किस्ताबन्दी सेवाअन्तर्गत क्रेडिट कार्डवाहकले अस्पतालमा उपचार गरे १५ हजारदेखि पाँच लाख रुपैयाँसम्मको रसिद आए सरल किस्ताबन्दीमार्फत भुक्तानी गर्न सकिने बैंकले जनाएको छ ।"
वाग्मतीका सीईओ क्लब सदस्यलाई नेसनल लाइफको सम्मान,"काठमाडौं (कास) नेसनल लाइफ इन्स्योरेन्सले प्रमुख कार्यकारी अधिकृत (सीईओ) क्लबलाई सम्मान गरेको छ । कम्पनीले काठमाडौंमा वाग्मती प्रदेशबाट आर्थिक वर्ष २०८०८१ मा तोकिएको बिमा शुल्क संकलन गरी सो क्लब सदस्यता प्राप्त गर्न सफल सीईओहरूलाई सम्मान गरेको जनाएको छ । कार्यक्रममा क्लबका सदस्य हुन सफल अभिकर्तालाई सदस्यता वितरण, प्रदेशबाट आफ्नो कोड र सञ्जालमा प्रथम, द्वितीय र तृतीय हुन सफल अभिकर्तालाई सम्मान तथा पुरस्कृत पनि गरिएको थियो । उक्त अवसरमा कम्पनीका प्रमुख कार्यकारी अधिकृत सुरेशप्रसाद खत्रीले वाग्मती प्रदेशबाट नेसनल रत्न हुन सफल अभिकर्तालाई सम्मान गरेका थिए । यो कार्यक्रम अन्य प्रदेशमा समेत आयोजना गरिने उनले बताए ।"
ईसेवाको काठमाडौंमा घर जित्ने विजेता घोषणा हुँदै,काठमाडौं (कास) ईसेवा मनी ट्रान्सफरले मेरो डिजिटल देश अभियानअन्तर्गत सञ्चालन गरेको एक योजनाको विजेता घोषणा गर्ने जनाएको छ । ईसेवाले काठमाडौंमा घर जित्ने योजनाका भाग्यशाली विजेतालाई मंसिर १२ मा सार्वजनिक गर्ने जनाएको हो । कम्पनीले डिजिटल रेमिट्यान्स र सुरक्षित कारोबारलाई प्रोत्साहन गर्ने उद्देश्यका साथ दुई वर्षदेखि सो योजना सञ्चालन गर्दै आएको बताएको छ । योजनाअनुसार विदेशबाट ईसेवामार्फत ईसेवा वालेटमा रेमिट्यान्स पठाउने एक जना ग्राहकले घर जित्ने अवसर पाउनेछन् । साथै सोही योजना अवधिभर १० जना विजेताले ईसेवामा पठाएको दोब्बर रकम र चार परिवारले पुरस्कार प्राप्त गरिसकेको कम्पनीले जनाएको छ ।
टाटा ग्रिन होम यूपीएस र इन्डस्ट्रियल ब्याट्री सार्वजनिक,"काठमाडौं (कास) टाटा ग्रिन ब्याट्रीको च्यानल पार्टनर मिट सम्पन्न भएको छ । टाटा ग्रिन ब्याट्रीको नेपालका लागि आधिकारिक वितरक लक्ष्मी ग्रुपअन्तर्गतको लक्ष्मी अटोकम्पले सो मिट सम्पन्न गरेको जनाएको हो । कम्पनीले मंसिर ७ मा काठमाडौंमा उक्त मिट सम्पन्न गरेको हो । सोही अवसरमा कम्पनीले टाटा ग्रिन होम यूपीएस र इन्डस्ट्रियल ब्याट्री लन्च गर्यो । अब नेपाली बजारमा ८५० भीए, १४५० भीएका टाटा ग्रिन स्विच अन होम यूपीएस उपलब्ध भएको कम्पनीले जारी गरेको विज्ञप्तिमा उल्लेख छ ।"
निर्मला कुर्मीको न्यायका लागि संघर्षरत सुखरानी अस्ताइन्,"(नेपालगन्ज)बाँकेकी निर्मला कुर्मीको न्यायका लागि आन्दोलनमा खटिँदै आएकी अधिकारकर्मी सुखरानी चमारको निधन भएको छ । बाँकेको डुडुवा गाउँपालिका६ बगौलीकी ७० वर्षीया सुखरानीको नेपालगन्ज नर्सिङ होममा उपचारका क्रममा आइतबार निधन भएको हो । निर्मला कुर्मीको शंकास्पद मृत्युको विषयमा छानबिन र दोषीलाई कारबाहीको माग गर्दै पटकपटक गरिएको आन्दोलनमा सुखरानी सहभागी हुँदै आएकी थिइन् । पछिल्लो पटक गत साउन २५ देखि रुबी खानको नेतृत्वमा सुखरानीसहितको टोलीले हातमा संविधान र तराजु बोकेर काठमाडौंमा आन्दोलन गरेको थियो । त्यस क्रममा सुखरानीसहित १४ जनाको समूहले ८२ दिनसम्म निरन्तर कलंकीदेखि पैदलै माइतीघर पुगेर धर्नामा बस्ने गर्थ्यो । आन्दोलनरत समूह र गृह मन्त्रालयका प्रतिनिधिबीच गत कात्तिक १३ मा तीनबुँदे सहमति भएपछि आन्दोलन स्थगन भएको थियो ।सरकारसँग सहमति भएको भोलिपल्ट नै सुखरानीसहितको टोली नेपालगन्ज फर्किएको थियो । यस पटकको बर्खाभरि आन्दोलनमा थियौं, पानीमा भिजेरै न्यायका लागि लड्यौं । त्यसले पनि सुखरानी दिदीको स्वास्थ्यमा समस्या भयो, अभियन्ता खानले भनिन्, निर्मला कुर्मीको न्यायका लागि पैदलै काठमाडौं गएको समाचार सुनेपछि उहाँ पनि सहभागी हुन्छु भनेर आन्दोलनमा जोडिनु भएको हो । आज हामीले बलियो आत्मबल भएकी अधिकारकर्मी गुमाएका छौं । उनका अनुसार सुखरानी २०७८ मंसिर ८ देखि भएको दोस्रो चरणको आन्दोलनबाट निरन्तर सहभागी थिइन् । अस्पतालमा एक सातादेखि उपचार गराइरहेकी चमारको फोक्सोको संक्रमणपछि निमोनिया भएर ज्यान गएको चिकित्सकले जनाएका छन् । उनका आफन्तका अनुसार नर्सिङ होममा उपचारमा लागेको खर्च तिर्न नसकेर चमारको शव उठाउनसमेत समस्या भएको थियो । अधिकारकर्मीले सहयोग जुटाएर नर्सिङ होममा खर्च बुझाइएको थियो । नर्सिङ होमको उपचार खर्च त बुझाइयो तर औषधि पसलमा तिर्नुपर्ने पैसा बाँकी नै छ, खानले भनिन् । सामान्य ज्याला मजदुरी गरेर जीविका चलाउने सुखरानीको मृत्युपछि परिवारले पैसाको अभाव झेल्नुपर्ने बाध्यता आइपरेको अधिवक्ता विश्वजित तिवारीले बताए । महिलाका लागि लड्दै गरेकी अधिकारकर्मीले अस्वस्थ भएर ज्यान गुमाउनुपर्यो । परिवार तिर्नुपर्ने पैसाको व्यवस्थापनमा जुट्नु परेको छ, उनले भने । सुखरानीका श्रीमान्, दुई छोरा र एक छोरी छन् । उनको आइतबार नै अन्त्येष्टि गरिएको छ । नेपालगन्जकी निर्मलाका श्रीमान् महलु कुर्मीको २०६२ सालमा कालगतिले मृत्यु भएको थियो । चार वर्षपछि २०६६ मा दुई साताको अन्तरमा उनका दुई छोराको ज्यान गएको थियो । श्रीमान् र दुवै छोराको मृत्युपछि एक्लै बस्दै आएकी निर्मलाको २०७६ चैत १४ मा शंकास्पद मृत्यु भएको थियो । निर्मलाको मृत्युसँगै उनका नाममा भएको सम्पत्ति हिनामिना भएको सुइँको पाएपछि २०७७ चैत २० मा महिला अधिकार मञ्च बाँकेकी केन्द्रीय सदस्य मनकुमारी गुप्ताले बादशाह कुर्मीलगायतविरुद्ध जिल्ला प्रहरी कार्यालय बाँकेमा किटानी जाहेरी दिएकी थिइन् । बाँके प्रहरी र केन्द्रीय अनुसन्धान ब्युरो (सीआईबी) ले छुट्टाछुट्टै अनुसन्धान गरेर बादशाह कुर्मीलाई मुद्दा चलाउनुपर्ने निष्कर्ष निकालेका थिए । बादशाहविरुद्ध ठगी, आपराधिक विश्वासघात, आपराधिक लाभ, किर्ते र सम्पत्ति शुद्धीकरणसम्बन्धी कसुरमा मुद्दा चलाउनुपर्ने निष्कर्ष प्रहरीको थियो । प्रहरी प्रधान कार्यालयले २०७९ फागुन ३ मा एसएसपी दिनेश आचार्यको नेतृत्वमा गठन गरेको टोलीले पनि बादशाहलगायत व्यक्तिकै मिलेमतोमा निर्मला कुर्मीलाई जबर्जस्ती नियन्त्रणमा लिई शारीरिक, मानसिक र मनोवैज्ञानिक त्रास मा पारेर सम्पत्ति हडपिएको ठहर गरेको थियो । तर कांग्रेसबाट लुम्बिनी प्रदेश सांसद रहेका बादशाहले सत्ताशक्तिको आडमा उन्मुक्ति पाउँदै आएका छन् । उल्टै उनलाई कांग्रेसले गत साउन ९ मा लुम्बिनी प्रदेशको वन तथा वातावरणमन्त्री बनाएपछि खानको समूहले पुनः आन्दोलन सुरु गरेको थियो । पार्टीभित्रै र जनस्तरबाट समेत विरोध भएपछि बादशाहले गत भदौ २५ मा मन्त्री पदबाट राजीनामा दिएका थिए ।"
सभामुख विदेश भ्रमणमा रहेका बेला प्रतिनिधिसभा सचिवको राजीनामा,"काठमाडौं (कास) संघीय संसद् प्रतिनिधिसभाका सभामुख विदेश भ्रमणमा रहेका बेला सचिव सुरेश अधिकारीले पदबाट राजीनामा गरेका छन् । पाँच वर्षका लागि गत असार १८ मा प्रतिनिधिसभा सचिव नियुक्त भएका अधिकारीले ५ महिना पूरा नहुँदै पदबाट राजीनामा दिएका हुन् । अधिकारीले राष्ट्रपति रामचन्द्र पौडेललाई आइतबार राजीनामा बुझाएका थिए । सोमबारदेखि लागू हुने गरी उनको राजीनामा स्वीकृत भएको राष्ट्रपति कार्यालयकी प्रवक्ता शैलजा रेग्मी भट्टराईले जनाएकी छन् । अधिकारीले स्वास्थ्य समस्याका कारण पदबाट राजीनामा दिएको बताएका छन् । उनले राजीनामा गर्ने मौखिक जानकारी यसअघि नै सभामुख देवराज घिमिरेलाई दिएका थिए । सभामुख घिमिरेले आफू कम्बोडिया भ्रमणबाट फर्किएपछि सल्लाह गरेर निर्णय लिन उनलाई सुझाएका थिए । संसद्का एक अधिकारीले भने, सभामुखले अहिले नै राजीनामा नदिइहाल्नुस्, उपयुक्त समय आएपछि सल्लाह गरौंला भन्नुभएको थियो । तर यो पेसागतभन्दा पनि राजनीतिक अड्डा रहेछ भन्दै सभामुख बाहिर भएको बेला राजीनामा दिनुभयो ।अधिकारीले शिक्षा मन्त्रालयको सचिवबाट गत वैशाख तेस्रो साता अवकाश पाएका थिए । त्यसको दुई महिनामै प्रतिनिधिसभा सचिवमा नियुक्त भएका थिए । दोस्रो महिनादेखि नै उनी असन्तुष्ट रहेको संसद् सचिवालयका एक कर्मचारीले बताए । अधिकारीले पछिल्लो समय संसद्को संयुक्त समिति राज्यका निर्देशक सिद्धान्त, नीति र दायित्वको कार्यान्वयन अनुगमन तथा मूल्यांकन समिति सचिवको समेत जिम्मेवारीमा थिए । उक्त समितिका दुई बैठकमा सांसदहरूले सचिव अधिकारीलाई लक्ष्य गर्दै पढाउने काम नगर्न भनी टिप्पणी गरेका थिए । उनले त्यो कुरा सभामुखसम्म पुर्याएका थिए । सभामुखले त्यस विषयमा आवश्यक पहल नगरिदिएको उनको गुनासो थियो । सभामुखलाई प्रतिनिधिसभा बैठक सञ्चालनमा सहजीकरण गर्ने, सभाको कार्यसूची निर्धारण गर्नेलगायतका जिम्मेवारी हुने प्रतिनिधिसभा सचिव संवैधानिक पद हो । सभामुखको सिफारिसमा राष्ट्रपतिले प्रतिनिधिसभाको सचिव नियुक्ति गर्ने संवैधानिक व्यवस्था छ ।"
कांग्रेस कोषाध्यक्षमा उमेश श्रेष्ठलाई प्रस्ताव,"(काठमाडौं) कांग्रेस सभापति शेरबहादुर देउवाले महाधिवेशन सम्पन्न भएको तीन वर्षपछि पार्टीको कोषाध्यक्षमा उमेश श्रेष्ठलाई प्रस्ताव गरेका छन् । पार्टीको १४ पदाधिकारीमध्ये कोषाध्यक्षबाहेक सबै पद निर्वाचित हुने व्यवस्था छ । ०७८ मंसिरमा सम्पन्न १४ औं महाधिवेशनबाट दोस्रो कार्यकालका लागि सभापति निर्वाचित देउवाले आइतबार श्रेष्ठलाई कोषाध्यक्षमा प्रस्ताव गरेका हुन् । देउवाले कोषाध्यक्षमा प्रस्ताव गरेका श्रेष्ठलाई अब बस्ने केन्द्रीय कार्यसमितिबाट निर्वाचित गर्नुपर्ने हुन्छ । विधानमा केन्द्रीय कार्यसमितिमा निर्वाचित सदस्यमध्येबाट सभापतिले कोषाध्यक्षका लागि नाम प्रस्ताव गर्ने र केन्द्रीय कार्यसमितिबाट निर्वाचित हुने व्यवस्था उल्लेख छ । पूर्वराज्यमन्त्री समेत रहेका श्रेष्ठ सभापति देउवानिकट हुन् । उनी देउवाका आर्थिक सहयोगीका रूपमा समेत चिनिन्छन् । विधानमा ६ महिनाभित्र पार्टीका संरचनालाई पूर्णता दिनुपर्ने व्यवस्था छ । तर, देउवाले कोषाध्यक्षलगायत पार्टीका विभाग तथा सदस्यहरूको पूर्णता दिने कामसमेत कार्यकाल सकिने बेलामा गरेका छन् । पार्टीको कोषाध्यक्ष संसदीय निर्वाचनमा उम्मेदवार चयन गर्ने पार्टीको शक्तिशाली संसदीय बोर्डको पदेन सदस्यसमेत रहने भएकाले यसमा श्रेष्ठ जस्तै धेरै नेताहरूको दाबी रहँदै आएको थियो ।"
दसौं राष्ट्रिय खेलकुद पर्खिरहेको कर्णाली,"(सुर्खेत)तीन वर्षअघि वीरेन्द्रनगर८ आवास क्षेत्रको पश्चिमतर्फ खाली मैदान थियो । मुलुक संघीयतामा गएपछि कर्णाली प्रदेशमा रंगशाला निर्माणको चर्चा चल्यो । अन्य प्रदेशमा खेलकुदका कुनै न कुनै संरचना थिए । कर्णाली प्रदेशको सुर्खेतमा अत्याधुनिक रंगशाला निर्माण गर्ने र दसौं राष्ट्रिय खेलकुद आयोजना गर्ने हुटहुटीका साथ तत्कालीन मुख्यमन्त्री जीवनबहादुर शाहीले २१ मंसिर, २०७८ मा कर्णाली रंगशाला आयोजनाको शिलान्यास गरेका थिए । सम्भाव्यता अध्ययन, जग्गा प्राप्तिलगायतका निर्माणपूर्वका सबै तयारीहरू अघिल्ला मुख्यमन्त्री महेन्द्रबहादुर शाहीका पालामा सम्पन्न भइसकेका थिए ।नवौं राष्टिय खेलकुद गण्डकी प्रदेशमा हुने तयारी हुँदै थियो, हामीले पूर्वाधार निर्माणका काम तीन वर्षमा सकेर २०८१ मंसिरमा दसौं राष्ट्रिय खेलकुद कर्णालीमा आयोजना गर्न सकिन्छ भन्ने ध्येयका साथ रंगशाला निर्माणलाई तीव्रता दिएका थियौं, तत्कालीन मुख्यमन्त्री जीवनबहादुर शाहीले भने, प्रदेश गौरवका रूपमा आयोजना अघि बढाइएकाले त्यसपछिका हरेक सरकारको प्राथमिकतामा पर्यो, आयोजना निर्माणमा कुनै अवरोध भएन ।कर्णाली प्रदेश खेलकुद विकास परिषद्का अनुसार कर्णाली रंगशाला निर्माणको ९९ प्रतिशत काम पूरा भएको छ । नेपालमा भइरहेकामध्ये यसलाई अत्याधुनिक प्रकृतिको रंगशाला मानिन्छ । प्रदेश सरकारले वीरेन्द्रनगरमा निर्माणाधीन कर्णाली रंगशालाका अतिरिक्त दसौं राष्ट्रिय खेलकुदलाई लक्षित गरेर कालिञ्चोकमा क्रिक्रेट मैदान निर्माण भई सञ्चालन र व्यवस्थापनका लागि कर्णाली प्रदेश क्रिक्रेट संघलाई हस्तान्तरण भइसकेको छ ।वीरेन्द्रनगरको मध्य भागमा बनेको अत्याधुनिक रंगशालाका रंगीन तस्बिरहरू यति बेला सामाजिक सञ्जालमा छाइरहेका छन् । यो रंगशालालाई कर्णालीको समृद्धिसँग जोडेर हेर्ने गरिएको छ । भव्य र सुन्दर यो रंगशालाले दसौं राष्ट्रिय खेलकुदलाई निम्तो दिनुका साथै नेपाली खेलकुदको महाकुम्भलाई व्यवस्थापन गर्न सक्षम रहेको परिचय दिइरहेको छ । परिषद्का सदस्यसचिव विश्वामित्र सञ्ज्याल दसौं राष्ट्रिय खेलकुदका लागि सबै पूर्वाधारहरू तयारी अवस्थामै रहेको बताउँछन् । पूर्वाधारको हिसाबले कर्णालीमा कुनै कमी छैन, आवास व्यवस्थापनमा पनि समस्या नहुने गरी विभिन्न जिल्लामा प्रतियोगिता सञ्चालन गर्न सकिन्छ, उनी भन्छन् तर संघीय सरकारले कहिले गर्ने भनेर मिति टुंगो लगाइदिनुपर्यो, हामी स्वागत गर्न तयार छौं । २०७९ कात्तिक ३ गते गण्डकी प्रदेशको पोखरामा दसौं राष्टिय खेलकुद प्रतियोगिता २०८१ मंसिर २ देखि ९ गतेसम्म कर्णालीमा आयोजना गर्ने गरी झन्डा हस्तान्तरण गरिएको थियो । त्यतिबेला तत्कालीन प्रधानमन्त्री शेरबहादुर देउवाले प्रदेशका सामाजिक विकासमन्त्री यज्ञबहादुर बुढाक्षेत्रीलाई दसौंको जिम्मेवारी सुम्पेका थिए । मंसिर २ को प्रस्तावित मिति राष्ट्रिय खेलकुद परिषद्को हो । विभिन्न कारणले यो मिति घर्के पनि अब कुन मितिमा प्रतियोगिता हुन्छ भन्ने टुंगो लागेको छैन । संघीय सरकारले नयाँ मिति प्रस्ताव गरेको छैन । त्यसले गर्दा कर्णालीमा हुने भनिएको दसौं राष्ट्रिय खेलकुद प्रतियोगिता अन्योलमा छ । मिति नतोकिँदा प्रदेशलाई खेल व्यवस्थापनको तयारीमा समेत सकस भइरहेको छ । बन्द प्रशिक्षणमा रहेका खेलाडीहरूलाई घर पठाइएको छ भने तम्तयार अवस्थामा रहेका खेल संरचनाहरूमा ताला लाग्ने अवस्था रहेको छ । पटकपटक केन्द्र र प्रदेशको सत्ता परिवर्तनको प्रत्यक्ष असर दसौं प्रतियोगितालाई परेको छ । राजनीतिक नेतृत्वको अनुकूल खेलकुद परिषद्हरू बनाउन खोज्दा दसौंको भविष्य अन्योलमा परेको आरोप लाग्ने गरेको छ । कर्णाली प्रदेशका पूर्वअर्थमन्त्री बिन्दमान विष्टका अनुसार नेपालको खेल क्षेत्रको इतिहासमा पहिलो पटक एउटा राष्ट्रिय प्रतियोगिता सकिँदै गर्दा अर्को प्रतियोगिताको मिति तोकिएको दसौं राष्ट्रिय खेलकुद प्रतियोगिता नै हो । कर्णालीलाई उहिलेबाट हेर्ने दृष्टिकोण ठीक छैन, त्यसमाथि दसौं प्रतियोगिता कर्णालीमै हुने भन्दा झनै चासो दिइएको पाइँदैन, उनले भने, कुनै व्यक्ति र पदाधिकारीका कारण प्रतियोगिता रोकिएको हो भने यो ठीक होइन । सरकारले कार्यकर्ता भर्ती गराउनेभन्दा पनि प्रतियोगिता गराउन ध्यान दिन आवश्यक रहेको उनको भनाइ छ ।सदस्यसचिव सन्ज्यालले कर्णाली प्रदेशले खेलकुदको महाकुम्भ गर्न सक्ला ? सम्झौता अवधिमा रंगशाला निर्माण गर्ला र भन्ने संशयलाई काम गरेर देखाइदिएको बताउँछन् । राष्ट्रियस्तरको प्रतियोगिता पहिलो पटक कर्णालीले गर्ने अवसर जुटेको थियो, त्यो प्रदेश सरकार र संघ सरकारले चासो दिएनन्, प्रतियोगिताको मुखमै राजनीति हावी भयो, उनी भन्छन् । संघीय सरकारले तयारी नगर्दा खेलाडी र पूर्वाधार तयार हुँदासमेत प्रतियोगिता आयोजनाको समय टर्दै गएको बताइएको छ । परिषद्ले झन्डै ८ खेलका २ सय २० खेलाडीहरू बन्द प्रशिक्षणमा राखेको थियो । प्रतियोगिता नहुने हुँदा खेलाडीहरू प्रशिक्षणबाट फर्काएर घर पठाइएको छ । प्रदेश खेलकुद परिषद्का उपाध्यक्ष प्रेम हमालले पूर्वाधारका कारण प्रतियोगिता नसरेको दाबी गर्छन् । संरचना पूरा भएको छैन, त्यसैले प्रतियोगिता हुन ढिला भएको भन्न बेकार छ, उनले भने, यहाँ विविध कारणहरू देखापरे, पूर्वाधार त प्रतियोगिता सार्ने बहानो हो ।राष्ट्रिय खेलकुद परिषद्का अध्यक्षसमेत रहेका युवा तथा खेलकुदमन्त्री तेजुलाल चौधरीले दसौं प्रतियोगिता फागुनमा गर्ने तयारीमा जुटेको बताउँदै सञ्चालन कार्यविधिबारे मन्त्रालयमा छलफल भइरहेको जानकारी दिए । राष्ट्रिय खेलकुद परिष्दका सदस्यसचिव टंकलाल घिसिङले सरकारले चासो नदिँदा तोकिएको मितिमा प्रतियोगिता गर्न नसकेको बताउँछन् । कर्णालीका सुर्खेतबाहेक रुकुम पश्चिमको चौरजहारी, दैलेख, कालीकोट, जुम्ला, हुम्ला र मुगुमा विभिन्न खेलहरू खेलाइने तयारी छ । दैलेखमा कबड्डी, कालीकोटमा कराते, जुम्लामा फुलककन्ट्याक्ट, कराते र बुद्धिचाल, हुम्लामा हक्की, मुगुमा कबड्डी, रुकुम पश्चिममा तेक्वान्दो, सल्यानमा टेबलटेनिस प्रतियोगिता गराउने तयारी गरिएको थियो । ती खेलहरू सञ्चालन हुँदा त्यहाँ पुग्ने खेलाडी र दर्शकको अनुमान गरेर मात्र व्यवस्थापकीय तयारी भइसकेको परिषद्को भनाइ छ । कर्णाली प्रदेश रंगशाला परिसरमा एथलेटिक्स आईएएफ स्ट्यान्डर्डको सेन्थेटिक ट्र्याक बनेको छ । फिना स्ट्यान्डर्डको पौडी पोखरी, फिफा स्ट्यान्डर्डको फुटबल मैदान, मल्टिप्रपोज इन्डोर कबर्ड हल, आउटडोर खेल मैदान, मार्सल आर्ट कबर्ड हल बनेका छन् । यस्तै सर्टर ब्लक, पार्किङ, विभिन्न प्रकारका फाउन्टेनहरू तयार भइसकेका छन् । १ अर्ब ५९ करोड ४७ लाख लागतमा निर्माण सम्पन्न भएको हो ।रंगशालाभित्र के छ ?कर्णाली प्रदेश सरकारले गौरवको आयोजनाको रूप दिएको प्रदेश रंगशालामा विभिन्न प्रविधिका सुविधा सम्पन्न संरचनाहरू निर्माण भएका छन् । रंगशालाभित्र निर्माण गरिएको फुटबल फिफाको मापडण्डअनुसार १०५ मिटर लम्बाइ र ६८ मिटर चौडाइको फुटबल मैदान बनेको छ । उक्त मैदानमा १० हजार दर्शक बस्ने प्याराफिट बनेको छ । मैदानभित्र अत्याधुनिक प्रविधिअनुसार निर्माण गरिकाले पानी परेको खण्डमा २० देखि २५ मिनेटभित्र पुनः प्रतियोगिता सञ्चालन गर्न मिल्नेछ । मैदानभित्र सिँचाइका लागि नयाँ प्रविधिको स्प्रिनकल जडान गरिएको छ । ३० मिनेटभित्र मैदान सिँचाइ हुने गरी ७ वटा प्वाइन्ट जडान गरिएको छ । मैदानसँगै खेलाडीका लागि चेन्जिङ कक्ष, वेटिङ कक्ष, रेस्ट रुम, फिजियो कक्ष र मेडिकल कक्षलगायत पूर्वाधारको निर्माण गरिएको छ । १५ सय दर्शक क्षमतासहित निर्माण भएको इन्डोर भलिबल कबर्ड हल तयारी अवस्थामा छ । राष्ट्रिय तथा अन्तर्राष्ट्रिय प्रतियोगिता सञ्चालन गर्न मिल्ने गरी बत्ती जडान गरिएको छ । इकोकबरेज गर्न साउन्ड सिस्टम लगाइएको छ । हलमा एकै पटक दुई वटा प्रतियोगिता सञ्चालन गर्न सकिनेछ । फुटबल मैदानसँगै बनेको एथलेटिक्स ट्र्याक आईएएफ स्टान्डर्डबाट सर्टिफाई भएको ४ सय मिटर लामो ट्र्याक बनेको छ । यसमा हाइजम्प, लमजम्पलगायत एथलेटिक्सका सम्पूर्ण विधाहरूका प्रतियोगिता गर्न सकिनेछ । फुटबलको मैदानसँगै निर्माण गरिएको फिना स्टार्न्डडको २५ मिटर चौडाइ २५ मिटर लम्बाइको पौडी पोखरी बनेको छ ।एकै पटक १० जना खेलाडीहरूले प्रतियोगितामा भाग लिन सक्नेछन् । त्योसँगै पानी फिल्टर गर्ने मेसिनहरू र खेलाडीहरूका लागि छुट्टै भवन निर्माण गरिएको छ । प्रतियोगितालाई लक्षित गर्दै एकैसाथ रंगशालामा फुटबल, एथलेटिक्स ट्र्याक, पौडी पोखरी, मार्सलआर्ट इन्डोर हल, भलिबल तथा बहुउद्देश्यीय कबर्ड हललगायत आउटडोर कोटहरू निर्माण भएका छन् । कर्णालीमा २४ वटा विधाका खेल प्रतियोगिता सञ्चालन गर्ने प्रस्ताव गरिएको थियो ।"
कर्णालीबाट खेल्दै मक्सुद,"काठमाडौं (कास) ओमानका भेट्रान अलराउन्डर जिसन मक्सुदले कर्णाली याक्सबाट नेपाल प्रिमियर लिग (एनपीएल) क्रिकेट खेल्ने भएका छन् । हिमालयन बिल्डर्स एन्ड इन्जिनियर्सको स्वामित्वमा रहेको कर्णालीले ३७ वर्षे ओमानका पूर्वकप्तान जिसन मक्सुदलाई अनुबन्ध गरेको हो ।बायाँ हाते ब्याटर मक्सुद कर्णालीका पाँचौं विदेशी खेलाडी हुन् । गत साता भारतका पूर्वओपनिङ ब्याटर शिखर धवनलाई टोलीमा अनुबन्ध गरेको थियो । एनपीएल खेल्न आउने सबैभन्दा ठूलो नाममध्येका हुन् । टोलीमा अन्य विदेशी खेलाडीमा वेस्ट इन्डिजका चाडविक वाल्टन र हङकङका बाबर हायात छन् ।ज्ञानेन्द्र मल्ल प्रशिक्षक तथा सोमपाल कामी मार्की रहेको कर्णाली याक्सले ट्यालेन्ट हन्टबाट विपिनप्रसाद शर्मालाई लोकल आइकोनिक प्लेयरमा छनोट गरिसकेको छ । प्रशिक्षक मल्लले अनुभवी अलराउन्डर मक्सुदको आगमनसँगै टोलीको ब्याटिङ र बलिङ बलियो हुने बताए । मक्सुदले पनि नेपाल प्रिमियर लिग खेल्न आफू उत्साहित रहेको बताएका छन् । उनले ओमानका लागि ४८ एकदिवसीय अन्तर्राष्ट्रियमा १ हजार २ सय ७३ रन र ७३ ट्वान्टी२० अन्तर्राष्ट्रियमा १ हजार ३ सय ६९ रन बनाएका छन् । बलिङतर्फ उनले ट्वान्टी२० अन्तर्राष्ट्रियमा ५१ विकेट लिएका छन् ।कर्णालीमा नेपाल राष्ट्रिय टोलीबाट खेलिरहेका गुल्सन झा, देव खनाल, नन्दन यादवसहित अर्जॅन घर्ती, रित गौतम, मौसम ढकाल, भुवन कार्की, दीपेन्द्र रावत, युनिसविक्रमसिंह ठकुरी, दीपक डुम्रे छन् ।"
गरुडा र यमुनामाई विजयी,"(रौतहट)गरुडा र यमुनामाई नगरपालिकाले प्रथम मेयर टी२० लिग क्रिकेटमा आइतबार जित हात पारेका छन् । संघर्ष युवा क्लबको आयोजनामा चन्द्रपुर८ स्थित कोटिहोम मैदानमा गरुडाले कटहरिया नगरपालिकालाई ४ विकेट र यमुनामाईले चन्द्रपुर नगरपालिकालाई ३ विकेटले पराजित गरे । यमुनामाईको यो दोस्रो जित हो । टस हारेर पहिला ब्याटिङ गरेको कटहरियाले ७ विकेट गुमाई १ सय ७ रन जोड्यो । नरेश साहले ४२ बलमा ४४, राहुल यादवले ३३ बलमा २३, ईशान अन्सारीले १४ रन बनाए । गरुडाका अभिनाश चौधरीले १८ रन खर्चेर ३, नितेश कुमारले २ तथा राकेश पटेल, रामकिसुन मुखियाले ११ विकेट लिए ।धर्मेन्द साहले सानदार प्रदर्शन गर्दै गरुडालाई विजयी बनाउन मद्दत गरे । उनले २९ बल खेलेर २७ रन बनाए । दीपेश साहले २२ बलमा २० र निश्चलविक्रम साहले २२ बलमा २१ रन बनाए । कटहरियाका भोला माली र राहुल यादवले २२ तथा ईशान अन्सारी र दीपु साहले ११ विकेट लिए । गरुडाका अरविन्द चौधरी प्लेयर अफ द म्याच भए । दोस्रो खेलमा टस हारेर ब्याटिङमा उत्रेको चन्द्रपुरले ६ विकेट गुमाएर १ सय ११ रन बनायो । एमडी नवी आलमले ९ बल खेलेर ३ चौकाको मद्दतमा २०, आदिल अन्सारीले २३ बल खेलेर २०, दानिस अहमदले ३३ बलमा १८, गौरव खड्काले १६ बलमा १८ र लालु अन्सारीले १५ बलमा १४ रन बनाए । यमुनमाईका अजय ठाकुर र कप्तान डब्लु मलिकले ३३ विकेट लिए । यमुनामाईले ५ बल बाँकी छँदै जित हात पार्यो । शैलेन्द्र साहले ४७ बल खेलेर ४४ र प्लेयर अफ द म्याच मलिकले ४० बल खेलेर ३२ रन बनाए । चन्द्रपुरका नवी आलमले २३ रन दिएर ४ तथा मोहन घिमिरे र सोनु यादवले ११ विकेट लिए ।"
भारत अपूर्व जितको संघारमा,"पर्थ (एएफपी) यशस्वी जयसवालको सानदार १ सय ६१ रनसँगै विराट कोहलीको शतकको मद्दतले भारत अस्ट्रेलियाविरुद्धको पहिलो टेस्टमा आइतबार अपूर्व जितको संघारमा पुगेको छ । पाहुना टिमले तेस्रो दिनको अन्तिम सेसनमा ६ विकेट गुमाएर ४ सय ८७ रनमा आफ्नो दोस्रो इनिङ्स समाप्तिको घोषणा गरेको थियो । कोहली ठ्याक्कै सय रनमा अविजित रहे । यस्तोमा अस्ट्रेलियासामु जितका लागि ५ सय ३४ रनको विशाल लक्ष्य खडा भएको थियो । दिनको खेल सकिन आधा घण्टा अगाडि अस्ट्रेलियालाई ब्याटिङ गर्नुपरेको थियो र त्यसमा घरेलु टिम नराम्रोसँग चुक्यो । पहिलो टेस्ट खेलिरहेका ओपनर नथान म्याकस्वानी जसप्रति बुमराह शून्यमै आउट भए । लगतै नाइटवाचम्यान प्याट कमिन्स दुई रन बनाएर पेभिलियन फर्के । उनी भने मोहम्मद सिराजको बलमा कोहलीद्वारा स्लिपमा समातिएका हुन् । बुमराहकै बलमा मार्नस लबुससेन पनि तीन रन बनाएर आउट भएपछि अस्ट्रेलियाको स्थिति कमजोर भएको हो ।खेल सकिँदा अस्ट्रेलियाले १२ रन मात्र बनाएको छ र उसले तीन विकेट गुमाइसकेको छ । दिनको खेल भने जयसवालको नाममा रह्यो । मुम्बईको झुपडी बस्तीमा हुर्के बढेका उनले १५ चौका र ३ छक्का प्रहार गरे । उनले २ सय ९७ बलको इनिङ्समा पर्याप्त जिम्मेवारीपूर्ण खेलको प्रदर्शन गरे । भारतका लागि १५ औं टेस्टमा दोहोरो शतकतर्फ अग्रसर रहेका बेला उनी मिचेल मार्सको बलमा स्टिभ स्मिथद्वारा प्वाइन्टमा समातिए । पेभिलियन फर्किंदा उनलाई दर्शकले उभेर अभिवादन गरेका थिए ।कोहली भने आक्रामक रहे र उनले त्यति बेला यो शतक प्रहार गरेका हुन्, जति बेला भारतीय टिममा उनको स्थानलाई लिएर आलोचना सुरु भइरहेको थियो । यही आलोचनाको उत्तर फर्काउने क्रममा ३६ वर्षीय स्टारले आफ्नो ३० औं टेस्ट शतक पूरा गरे । गत वर्षको जुलाईयता उनको यो पहिलो टेस्ट शतक हो । पछिल्लो समय उनी लयमा थिएनन् । तर अस्ट्रेलियाविरुद्ध भने उनको प्रदर्शन अधिकांश समय राम्रो रहने गरेको छ । यो उनको सातौं शतक रह्यो र उनको औसतले पनि ५४ छोएको छ । लञ्च अगाडि अस्ट्रेलियाले ७७ रन बनाएका केएल राहुलसहित देवदत्त पाडिकल, ऋषभ पन्त, ध्रुव जुरेल र वासिङ्टन सुन्दरलाई आउट गरेको थियो । राहुलले आउट हुन अगाडि जयसवालसँग पहिलो विकेटका लागि २ सय १ रनको साझेदारी गरे । अस्ट्रेलियाली भूमिमा भारतका लागि यो सबैभन्दा ठूलो पहिलो विकेटको साझेदारी हो । उनीहरूले यस क्रममा सन् १९८६ मा सुनील गावस्कर र क्रिस श्रीकान्तले सिड्नीमा गरेको साझेदारीलाई उछिने ।भारत तेस्रो दिनको सुरुआत खेल आफ्नो पकडमा राख्दै सुरु गरेको थियो । भारत पहिलो इनिङ्समा १ सय ५० रनमै समेटिएपछि अस्ट्रेलियाले त्यसको फाइदा लिन सकेन र आफैं १ सय ४ रनमा अलआउट भएको थियो । तेस्रो दिनको सुरुआत बिनाविकेटको क्षति १ सय ७२ रनबाट अगाडि खेल्न सुरु गरेको भारतका लागि जयसवालले आफ्नो खेल जीवनकै उत्कृष्ट प्रदर्शन गरे । जोस हेजलउडको बलमा छक्का प्रहार गर्दै बायाँ हाते ब्याटरले आफ्नो शतक पूरा गरे ।"
सूर्य नेपाल गल्फ टुर सोमबारदेखि,"(काठमाडौं)सूर्य नेपाल गल्फ टुरको २०२४२५ सिजन सोमबारदेखि सूर्य नेपाल सेन्ट्रल ओपनसहित गोकर्ण फरेस्ट गल्फ रिसोर्टमा सुरु हुनेछ । ३४ व्यावसायिक र १३ एमेच्योर खेलाडीले प्रतिस्पर्धा गर्नेछ । सिजनको पहिलो प्रतियोगितामा कुल ८ लाख ८२ हजार पुरस्कार राशि रहेको छ । विजेताले १ लाख ५० हजार र उपविजेताले १ लाख पाउने छन् । कुल पुरस्कारको १७८६ प्रतिशत रकम विजेताले र ११९० प्रतिशत रकम उपविजेताका नाममा हुनेछ । गत वर्षको तुलनामा सूर्य नेपाल टुरको पुरस्कार राशिमा ५ प्रतिशतले वृद्धि गरिएको नेपाल प्रोफेसनल गल्फ संघका महासचिव दीपक आचार्यले बताए । त्यस्तै तेस्रोदेखि २१ औं स्थानमा रहनेले क्रमशः ७५ हजार, ६३ हजार, ५३ हजार, ४६ हजार, ४२ हजार, ३८ हजार, ३५ हजार, ३२ हजार, २९ हजार, २७ हजार ५ सय, २६ हजार, २४ हजार ५ सय, २३ हजार ५ सय, २२ हजार ५ सय, २१ हजार ५ सय, २० हजार ५ सय, १८ हजार ५ सय र १७ हजार ५ सय र १७ हजार पाउने छन् । गत वर्षको विजेता एमेच्योर सद्भाव आचार्यसहित भुवन नगरकोटी, नीरज तामाङ, धन थापा, सञ्जय लामा, रवि खड्का, तोरण शाही, कुमार कामीबीच तीव्र प्रतिस्पर्धा हुने अपेक्षा गरिएको छ । नेपाल गल्फ संघको सहकार्यमा हुन लागेको प्रतियोगिता चार दिन चल्नेछ र पहिलो दुई दिनको खेलमा ३६ होलपछि कट लागू हुनेछ । १३ औं दक्षिण एसियाली खेलकुदमा दोहोरो सफलता दिलाउनेदेखि सद्भाव आचार्यलाई फाल्डो सिरिजमा आफ्नो उमेर समूहमा विजेता बनाउने जति पनि सफलताहरू भएका छन्, त्यो सबै सूर्य नेपाल गल्फ टुरकै कारण छ, किनभने एमेच्योर खेलाडीले पनि खेल्न पाउने यही इभेन्टमै हो, आचार्यले भने, एमेच्योर र व्यावसायिक दुवै खेलाडीलाई आफ्नो प्रतिभा देखाउन सूर्य नेपाल टुर ठूलो प्लेटफर्म हो । हाम्रो लक्ष्य एसियाली खेलकुदमा स्वर्ण पदक हो, यस्ता प्रतियोगिताले लक्ष्यमा पुग्न निकै सहयोग गर्छ । नेपाल प्रोफेसनल गल्फ संघले यस वर्षको सूर्य नेपालको टुरको तालिका पनि सार्वजनिक गरेको छ । सूर्य नेपाल एनपीजीए म्याच प्लेबाहेक अन्य ७ इभेन्टमा एमेच्योर खेलाडीले प्रतिस्पर्धा गर्नेछन् । सूर्य नेपाल टुरको कुल पुरस्कार राशि ६७ लाख ३२ हजार रहेको छ । सूर्य नेपाल प्रिमियर गल्फ च्याम्पियनसिपमा सर्वाधिक पुरस्कार राशि छ । सो प्रतियोगितामा १६ लाख १९ हजार पुरस्कार राशि राखिएको छ । सूर्य नेपाल टुरले लगातार १८ वर्षको यात्रा गरिसकेको छ, प्रतिस्पर्धात्मक गल्फका लागि यसले उत्कृष्ट प्लेटफर्म दिँदै आएको छ र गल्फमा निकै रोमाञ्चकता थपिएको छ । पछिल्लो समय धेरै प्रतिभाहरू देखिएका छन्, यसले नेपाली गल्फलाई निकै आशा देखाएको छ, प्रोफेसनल गल्फ संघका अध्यक्ष रवीन्द्रमान श्रेष्ठले भने । यी ८ मध्ये एक इभेन्ट नेपाली सेनाले भर्खरै बर्दिबासमा निर्माण गरेको गल्फ कोर्समा हुन सक्ने सम्भावना रहेको आचार्य बताउँछन् । अबको २३ महिनामा त्यो गल्फ कोर्स कुन हिसाबमा अपग्रेड हुन्छ, त्यसलाई मात्र पर्खिरहेको उनले जनाए ।"
