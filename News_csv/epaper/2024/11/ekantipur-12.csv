शीर्षक,विवरण
श्रमिकलाई गन्तव्य मुलुकको हवाई टिकट पाउनै महाभारत,"बिदामा आएर तत्काल फर्कनुपर्ने र नयाँ श्रम स्वीकृति लिएका ४५ हजार श्रमिक हवाई टिकट अभावका कारण समस्यामा परिसकेको महासचिव भुर्तेलको भनाइ छ । मैले पठाउनुपर्ने श्रमिकका लागि जनवरीयताको टिकट पाएको छैन, उनले भने । व्यवसायीहरूले परराष्ट्रमन्त्री आरजु राणा र श्रम, रोजगार तथा सामाजिक सुरक्षामन्त्री शरतसिंह भण्डारी, संस्कृति, पर्यटन तथा नागरिक उड्डयनमन्त्री बद्री पाण्डेलाई शुक्रबार भेटेर उडान कटौतीपछि हवाई भाडामा भएको अस्वाभाविक वृद्धि नियन्त्रण गर्न तथा अन्तर्राष्ट्रिय उडानका लागि भैरहवा वा पोखरा विमानस्थललाई प्राथमिकता दिन माग गरेका थिए । हवाई भाडा अस्वाभाविक रूपमा अकासिएको गुनासो बढेपछि नागरिक उड्डयन प्राधिकरणले स्वदेशी र विदेशी सबै वायुसेवा कम्पनीलाई उपभोक्ता मर्कामा नपर्ने गरी टिकट उपलब्ध गराउन निर्देशन जारी गरेको छ । नेपाल सरकार र वायुसेवा सञ्चालकहरूबीच भएको सम्झौताको सर्तविपरीत महँगो हवाई भाडा लिए कारबाही गर्ने चेतावनी पनि प्राधिकरणले दिएको छ ।सरकारले श्रमिकका लागि फ्रि भिसा, फ्रि टिकट को नीति ल्याएको भए पनि सबै श्रमिकका लागि लागू हुन सकेको छैन । खाडी तथा मलेसियामा जानेमध्ये करिब चार प्रतिशत श्रमिकले मात्र शून्य लागतको सुविधा पाइरहेका छन् । अन्य श्रमिक भने गन्तव्य मुलुकमा जानुपर्दा महँगो हवाई भाडा दरका कारण मर्का पर्ने गरेका छन् । यहीबीचमा भैरहवास्थित गौतमबुद्ध अन्तर्राष्ट्रिय विमानस्थलबाट चार विमान कम्पनीले अन्तर्राष्ट्रिय उडान गरेका छन् । थाई एयर एसियाले बैंकक, कुवेतको जजिरा एयरलाइन्सले भैरहवाकुवेत, फ्लाई दुबई एवं नेपाल एयरलाइन्सले काठमाडौंभैरहवादुबई उडान सुरु गरेका छन् । कतार एयरवेजले पनि मंगलबारदेखि गौतमबुद्ध अन्तर्राष्ट्रिय विमानस्थलबाट उडान थाल्दै छ । यसले केही सहज भए पनि प्रमुख गन्तव्य देशका लागि अपुग हुने वैदेशिक रोजगार व्यवसायी संघका महासचिव भुर्तेलको भनाइ छ । विकल्पमा भैरहवा र पोखराबाट अन्तर्राष्ट्रिय उडान बढाउनुपर्छ, उनले थपे, हामी भैरहवा र पोखरासम्म श्रमिक पुर्याउने जिम्मेवारी लिन्छौं । योभन्दा अर्को उत्तम विकल्प छैन ।उडान नबढाएसम्म हवाई भाडा कटौती गर्न प्राधिकरणले दिने कागजी निर्देशनले काम नगर्ने संघका महासचिव भुर्तेल बताउँछन् । टिकटको अवस्था सहज नभएसम्म श्रमिकहरू वैदेशिक रोजगारीमा जाने अवस्था नबन्ने उनको भनाइ छ । नेपालबाट दिनमा १५ सय हाराहारी युवा हवाई मार्गबाट वैदेशिक रोजगारीमा जाने गरेका छन् ।"
कन्क्लेभका १२ सत्रमा १० विदेशीसहित ५५ वक्ता,"(काठमाडौं) कान्तिपुर मिडिया ग्रुपले आयोजना गर्ने कान्तिपुर कन्क्लेभको चौथो संस्करण बुधबार र बिहीबार (कात्तिक २८ र २९ मा) काठमाडौंमा हुँदैछ । राष्ट्रिय र अन्तर्राष्ट्रिय मुद्दामा बहस गरिने कन्क्लेभको यस वर्षको मुख्य अवधारणा डेमोक्रेसी इन डिलेमा रहेको छ । एनआईसी एसिया बैंकको मुख्य प्रायोजन र एसियन पेन्ट्सको सहप्रायोजन हुने बहसका १२ सत्रमा १० विदेशीसहित ५५ वक्ता रहनेछन् । कन्क्लेभमा नोबेल शान्ति पुरस्कार विजेता भारतका कैलाश सत्यार्थीले कीनोट स्पिच दिनेछन् ।प्रधानमन्त्री केपी शर्मा ओली, पूर्वप्रधानमन्त्री पुष्पकमल दाहाल र सर्वोच्च अदालतका प्रधानन्यायाधीश प्रकाशमान सिंह राउत वक्ताका रूपमा कन्क्लेभमा सहभागी हुनेछन् । भारतका पूर्वप्रमुख निर्वाचन आयुक्त एसवाई कुरेशी, राजनीतिशास्त्री प्रताप भानु मेहता, विल्सन सेन्टर अमेरिकाको साउथ एसिया इन्स्टिच्युटका निर्देशक माइकल कुगलम्यान, हुवाङचोङ विश्वविद्यालय चीनको इन्स्टिच्युट अफ स्टेट गभर्नेन्सका वाङ पेङ, द हिन्दुकी डिप्लोमेटिक अफेयर्स एडिटर सुहासिनी हैदर, भारतका राजनीतिक अभियन्ता योगेन्द्र यादव, बेलायती लेखक तथा पत्रकार थोमस बेल र अमेरिकी पत्रकार पिटर गिल विभिन्न सत्रमा सहभागी हुनेछन् । कन्क्लेभको पहिलो दिन बुधबार दोबाटोमा लोकतन्त्र, नीति र समृद्धि, लोकरिझ्याइँको लहर, सामाजिक सञ्जाल ः दुईधारे तरबार, कलम र शक्ति ः नेपाली लोकतन्त्र र पत्रकारिताका तीन दशक र प्रचण्डपथ ः सडक कि सत्ता ? शीर्षकमा बहस हुनेछन् । दोस्रो दिन बिहीबार निर्वाचन सुधार ः नीति कि प्रवृत्ति ?, भूराजनीतिक खलबल, मैदानमा महिला नायक, सीमापार समृद्धि, मुख्यमन्त्रीका मुख्य मुद्दा र प्रधानमन्त्रीसँग परिसंवाद शीर्षकका सत्र रहेका छन् ।सन् २०२४ मा संसारका धेरैजसो मुलुकका जनताले निर्वाचनमार्फत नेता र नीतिको छनोट गर्ने चुनावमा भाग लिँदै गर्दा मतदातालाई प्रभावित पार्ने पपुलिजमको लहर पनि चलेको छ । आफ्नो प्रभाव र वर्चस्व स्थापित गर्न सूचना प्रविधिको दुरुपयोग गर्ने प्रवृत्तिले पनि लोकतान्त्रिक आयाममाथि चुनौती थपेको छ । यस्तै विषयमा सार्थक बहस र लोकतन्त्रलाई मजबुत बनाउन यो वर्ष डेमोक्रेसी इन डिलेमालाई मुख्य अवधारणा बनाइएको कान्तिपुर मिडिया ग्रुपले जनाएको छ ।सूचना संयन्त्रलाई थप जिम्मेवार बनाउन, प्रश्न र बहसलाई सघन बनाउन, जवाफदेहिताको पक्षमा आवाज सशक्त बनाउन र समग्रमा लोकतन्त्रलाई समृद्ध बनाउन सार्थक बहस गर्ने र हस्तक्षेपलाई प्रवर्द्धन गर्न कान्तिपुरले विज्ञप्तिमा जनाएको छ ।वर्तमानका योजनाकार तथा भविष्यका स्वप्नद्रष्टा, देशभित्रका नीति निर्माता, क्षेत्रीय र अन्तर्राष्ट्रिय सरोकारवाला तथा विचारकहरूको बृहद् मञ्च कान्तिपुर कन्क्लेभमा समस्याको जड खोज्ने मात्र होइन, समाधानको प्रारूपमा पनि बहस गरिने उल्लेख छ । कन्क्लेभको इकान्तिपुर र कान्तिपुर टीभीमा प्रत्यक्ष प्रसारण हुनेछ । त्यस्तै, कान्तिपुर कन्क्लेभको वेबसाइट र सामाजिक सञ्जालबाट पनि कन्क्लेभका बहसहरूको अपडेट लिन सकिनेछ ।"
सुप्रिम सहकारी ठगीमा अनुसन्धानका लागि लामिछानेलाई भैरहवा पुर्याइँदै,"(बुटवल)सहकारी ठगी, संगठित अपराध र सम्पत्ति शुद्धीकरणमा अनुसन्धानका लागि कास्की प्रहरीको हिरासतमा रहेका राष्ट्रिय स्वतन्त्र पार्टीका सभापति तथा पूर्वगृहमन्त्री रवि लामिछानेलाई सुप्रिम सहकारी ठगीमा अनुसन्धानका लागि भैरहवा ल्याइने भएको छ । कात्तिक २ देखि प्रहरी हिरासतमा रहेका लामिछानेलाई मंगलबार भैरहवा ल्याउन लागिएको हो । जिल्ला अदालत रूपन्देहीले सहकारी ठगी र संगठित अपराधमा अनुसन्धानका लागि गोर्खा मिडिया नेटवर्कका तत्कालीन प्रबन्ध निर्देशकसमेत रहेका लामिछाने, नेटवर्कका उपाध्यक्ष छविलाल जोशीसहित १२ जनालाई पक्राउ गर्न कात्तिक ८ मा नै अनुमति दिइसकेको छ । बुटवलको सुप्रिम बचत तथा ऋण सहकारीको १४ करोड २९ लाख ३६ हजार रुपैयाँ गैरकानुनी रूपमा गोर्खा मिडिया नेटवर्कमा लगेर खर्च गरेको प्रहरी अनुसन्धानबाट खुलेको छ । लामिछानेलाई भैरहवा ल्याएपछि बयानका लागि जिल्ला सरकारी वकिलको कार्यालयमा लैजाने तयारी रहेको रूपन्देही प्रहरी प्रमुख एसपी रञ्जितसिंह राठौरले बताए । मंगलबार १० बजेदेखि नै बयान सुरु गर्ने गरी सरकारी वकिल कार्यालयमा उपस्थित गराउने प्रयासमा छौं, उनले भने । लामिछानेलाई बढीमा ३ दिन मात्र भैरहवामा राख्ने प्रहरीको तयारी छ । त्यसपछि उनलाई कास्की नै पठाइनेछ । गोर्खा मिडियाका उपाध्यक्ष जोशीलाई यसअघि नै भैरहवा ल्याएर बयान लिई कास्की लगिएको छ । सहकारीको रकम अपचलन मुद्दामा कास्की अदालतबाट पुर्पक्षका लागि कास्कीमै थुनामा रहेका कुमार रम्तेल र शिवबहादुर गुरुङलाई पनि सुप्रिम सहकारीको रकम अपचलनमा अनुसन्धानका लागि भैरहवा ल्याइएको छ । सरकारी वकिलको कार्यालयमा उनीहरूको बयान भइरहेको प्रहरीले जनाएको छ ।लामिछानेलाई भैरहवा ल्याउने भएपछि रास्वपा लुम्बिनी प्रदेश र सुप्रिम पीडितहरूले छुट्टाछुट्टै प्रदर्शनको तयारी गरेका छन् । स्थानीय प्रशासनले भने जिल्ला अदालत र सरकारी वकिल कार्यालय क्षेत्रलाई निषेधित क्षेत्र घोषणाको तयारी गरेको छ । सोमबार बसेको सुरक्षा संयन्त्रको बैठकले सम्भावित प्रदर्शनको विश्लेषण गरिरहेको र आवश्यकताअनुसार मंगलबार नै निषेधित क्षेत्र घोषणा गर्ने निर्णय गरेको छ । सुप्रिमबाट १ करोड ९६ लाख लामिछानेकै नाममा र १४ करोड २९ लाख ३६ हजार रुपैयाँ जोशी, कुमार रम्तेलसहितका विभिन्न व्यक्ति र संस्थामार्फत गोर्खा मिडिया नेटवर्कमा पुगेको संसदीय छानबिन विशेष समिति र रूपन्देही प्रहरीको अनुसन्धान प्रतिवेदनमा उल्लेख छ । इलाका प्रहरी कार्यालय बुटवलले यसअघि सुप्रिम सहकारीका पीडितको उजुरीका आधारमा २८ जनाविरुद्ध सहकारी ठगी र संगठित अपराधमा मुद्दा चलाउने गरी फाइल तयार गरेर जिल्ला सरकारी वकिल कार्यालयमा पेस गरेको थियो । कार्यालयले वैशाख २ मा सहकारी ठगीमा मुद्दा चलाएको थियो । सुप्रिम सहकारीका पूर्वअध्यक्ष जीबी राई र पूर्व उपराष्ट्रपतिका छोरा एवं सुप्रिम सहकारीका पूर्वसचिव दीपेश पुनसहित २८ जनालाई प्रतिवादी बनाइएको थियो । सुप्रिम सहकारीका १० हजार ३ सय ९१ बचतकर्ताले जम्मा गरेको १ अर्ब ७ करोड रकममध्ये झन्डै ७८ करोड अनियमित तबरले विभिन्न संघसंस्थामा लगेर खर्च गरिएको प्रहरी अनुसन्धानमा देखिएको छ । संस्थाका पूर्वअध्यक्ष एवं अहिलेका संरक्षक जीबी राई, तत्कालीन सचिव दीपेश पुन, व्यवस्थापक सागर केसीसहित ३२ जनाभन्दा बढी व्यक्तिले अनधिकृत रूपमा रकम लगेर खर्च गरेको र सहकारीमा फिर्ता नगरेको अनुसन्धानबाट खुलेको छ । तीमध्ये राई, केसीसहितका २५ भन्दा बढी फरार छन् । लामिछानेको नामबाट गोर्खा मिडिया नेटवर्कमा रकम जम्मा गर्ने सुप्रिमकी कर्मचारी रोशनी गुरुङसहित ६ जना धरौटी बुझाएर छुटेका छन् ।"
जिप दुर्घटनामा ५ को मृत्यु,"(बागलुङ)यात्रु बोकेको पिकअप जिप सडकदेखि ५ सय मिटर तल भीरमा खस्दा एउटै गाउँका ५ जनाको मृत्यु भएको छ । घटनामा एक जना गम्भीर घाइते छन् । बागलुङ जैमिनी नगरपालिका८ को केवैबाट सदरमुकाम बागलुङ आउँदै गरेको ग२च ९२४७ नम्बरको जिप सोमबार बिहान ढुंगाखानीमा दुर्घटना भएको हो ।घटनामा जैमिनी८ केवैका ३८ वर्षीय चालक महेन्द्र पुन, २० वर्षकी रश्मी श्रीश, ५० वर्षकी नन्दकली पुन, १७ वर्षका नीरज श्रीश र ७५ वर्षीय कुलप्रसाद श्रीशको मृत्यु भएको बागलुङका प्रहरी निरीक्षक केशव थापाले जानकारी दिए । सोही गाउँका ४५ वर्षीय गंगाबहादुर श्रीश गम्भीर घाइते छन् । घाइतेलाई स्थानीयले उद्धार गरेर उपचारका लागि धौलागिरि अस्पताल पुर्याएका थिए ।प्रहरीले गाडीको स्टेयरिङ फेल भएर दुर्घटना भएको अनुमान गरेको छ । घटनाबारे थप अनुसन्धान भइरहेको प्रहरी निरीक्षक थापाले जानकारी दिए । यही साताभित्रै बागलुङमा भएका तीन घटनामा ६ जनाको मृत्यु भएको छ भने २५ जना घाइते भएका छन् । दक्षिण बागलुङको छिस्ती, जैदीलगायतका गाउँ पुग्ने सडकहरू अप्ठ्यारा छन्, जसका कारण दुर्घटना हुने गरेका छन् ।नगरपालिकाले केही सडकलाई दिगो रूपमा चलाउन लगानी गरेको जानकारी दिएो छ । कतिपय सडक हालै चौडा पार्ने कामसमेत भएको छ । चालु वर्षको बजेटबाट दसैंतिहारमा सबै सडकका खाल्डाखुल्डी पुर्ने, केहीलाई चौडा पार्ने काम थालेका छौं, जैमिनी८ का वडाध्यक्ष विमल श्रीशले भने, सानो बजेटले धेरै काम गर्न सकिँदैन, सक्दो मर्मतको प्रयास भने गरेका छौं ।"
उपनिर्वाचनमा माओवादी उम्मेदवार टुंगो,"(काठमाडौं) माओवादीले आगामी मंसिर १६ मा हुने स्थानीय तहको उपनिर्वाचनका लागि आफ्ना उम्मेदवार टुंगो लगाएको छ । सोमबार बसेको पदाधिकारी बैठकले प्रदेश, जिल्ला तहबाट आएका सबै सिफारिसलाई अनुमोदन गरेको हो । यसअघि पदाधिकारी बैठकले उपनिर्वाचनका लागि सहकार्यको विकल्प खुला राखे पनि माओवादीले उपनिर्वाचनमा गठबन्धन नगर्ने जनाएको छ ।माओवादीले मोरङको ग्रामथान गाउँपालिका अध्यक्ष उम्मेदवारमा नामेनारायण माझी, काठमाडौंको कीर्तिपुर नगरपालिकाको प्रमुखमा शिवशरण महर्जन, दोलखाको गौरीशंकर गाउँपालिका उपाध्यक्षमा निमलेकी शेर्पा, रुकुमपूर्वको पुथा उत्तरगंगा उपाध्यक्षमा ज्ञानदेवी पुन, जाजरकोटको नलगाड नगरपालिका उपप्रमुखमा देवका लामिछाने र दैलेखको महाबु गाउँपालिका अध्यक्ष उम्मेदवारमा जंग बराललाई अनुमोदन गरेको छ । विभिन्न पालिकाका रिक्त ३४ वडाध्यक्षका उम्मेदवार पनि माओवादीले टुंगो लगाएको छ ।पार्टी प्रवक्ता अग्निप्रसाद सापकोटाले बैठकमा उपनिर्वाचनमा सफलता हासिल गर्न योजनाबद्ध कार्यक्रम बनाउने निर्णय भएको जानकारी दिए । माओवादीले पालिकाको चुनावी प्रचारमा केन्द्रीय पदाधिकारी पठाउने निर्णय गरेको छ । वडाको चुनाव प्रचारमा केन्द्रीय सदस्य सहभागी हुनेछन् । माओवादीले कात्तिक मसान्तसम्म उपनिर्वाचन हुनेलगायत सबै पालिकामा सम्मेलन गरिसक्ने निर्णय गरेको छ । पालिकाको सम्मेलन र खबरदारी सभा एकैसाथ लैजाने निर्णय भएको छ, सापकोटाले जानकारी दिए, खासगरी सरकारको गलत कामको भन्डाफोर गर्छौं ।"
कर्णाली राजमार्गमा बढ्दो दुर्घटना,"पछिल्लो ५ दिनयता कर्णालीबाट आएका समाचार यस्ता छन् कात्तिक २१ मा वनभोज खाएर फर्किंदै गरेका यात्रु बोकेको बस सुर्खेतको वीरेन्द्रनगर७ कपासेमा दुर्घटनाग्रस्त भयो, २६ जना घाइते भए । कात्तिक २३ मा दैलेखबाट सुर्खेत आउँदै गरेको फोर्स गाडी वीरेन्द्रनगर१४ रातानाङला नजिकै दुर्घटना हुँदा चार जनाको मृत्यु भयो, २५ घाइते भए । कात्तिक २५ मा कालीकोटको पताला३ राडुनेटामा बोलेरो दुर्घटना हुँदा सात जनाको मृत्यु भयो, १३ घाइते भए । त्यही दिन जाजरकोटको नलगाडमा बोलेरो र भेरीमा फोर्स गाडी दुर्घटना हुँदा ३९ जना घाइते भए । यसरी पाँच दिनमा पाँच दुर्घटना हुँदा ११ जनाको मृत्यु र १०३ जना घाइते भएका छन्, केही गम्भीर छन् । राष्ट्रिय रूपमा चर्चा नभएका दुर्घटना अझ बढी हुन सक्छन् । यो सूचीले कर्णालीको सडकमा यात्रा जोखिमपूर्ण भएको निष्कर्ष निस्किन्छ ।कर्णाली डेटलाइन मा लेखिने अनेकौं समाचारमा सबैभन्दा बढी आउँछ सडक दुर्घटना र त्यसबाट निम्तिने घाइते र मृत्युको विवरण । अन्य प्रदेशको तुलनामा कम मात्रै सडक सञ्जाल भएको यस प्रदेशमा पछिल्ला वर्षमा वार्षिक औसत सय जनाले ज्यान गुमाइरहेका छन् । कर्णाली प्रदेश प्रहरी कार्यालयका अनुसार पछिल्ला तीन वर्षमा सडक दुर्घटनाबाट कर्णालीमा २ सय ९७ जनाको ज्यान गएको छ भने ३ हजार ८ सय ८३ जना घाइते भएका छन् । सडक दुर्घटना र त्यसले पुगेको मानवीय क्षतिको तथ्यांक भयावह छ । तथ्यांकमा मृत्यु वा घाइतेलाई अंकमा देखिने भए पनि त्यसभित्रका कथा भयावह हुन्छन् । सडक दुर्घटनामा सामान्यतया सक्रिय उमेर समूहका व्यक्ति पर्छन् । जसले सम्बन्धित परिवारको आर्थिक र सामाजिक जीवनलाई नै कठिनाइतिर धकेल्छ । परिवारलाई नै मानसिक आघात थोपर्छ । मानवीय क्षतिका अगाडि भौतिक क्षतिको चर्चा फिका हुन जान्छ । यी सबै पक्षमा गम्भीर बहस गर्न, नीति बनाउन र दुर्घटना न्यूनीकरणका उपायहरू पहिल्याउन अत्यावश्यक भइसकेको छ ।तुलनात्मक रूपमा जटिल पहाडी र हिमाली भूगोल भएको कर्णालीमा सडक निर्माणको विषय अत्यन्तै जटिल छ । त्यहीमाथि गुणस्तरीय र तुलनात्मक सुरक्षित सडक निर्माण झनै कठिन छ । त्यसैले अन्य प्रदेशको तुलनामा यस प्रदेशमा सडक निर्माण प्रगतिदर न्यून छ । त्यसमा पनि ग्राभेल तथा धूले सडकको हिस्सा बढी छ । यस्ता सडकमा उकालो, ओरालो, घुम्ती र ओसिलो क्षेत्रजस्ता विषयलाई सुरक्षाको मापदण्डमा राखेको पाइँदैन । जस्तोसुकै स्वरूपमा भए पनि सडक बनाएर सवारीसाधन चलाउने गरिएको पाइन्छ । जस्तो, दुई वर्षअघि ट्र्याक खुलेको सडकमा उकालो चढ्न नसक्दा कात्तिक २५ मा कालिकोटको राडुनेटामा बोलेरो दुर्घटना परेको हो । सडकको अवस्थिति र दुर्घटनाको स्वरूप हाम्रा पहाडी तथा हिमाली भेगका साझा कमजोरी हुन् । कर्णालीमा पनि भएको त्यही हो । यस्तो अवस्थामा त्यस्ता सडकको यात्रा सधैं जोखिमपूर्ण हुन्छ । र, बारम्बार दुर्घटना निम्तिरहन्छ । दुर्गम स्थानमा हुने दुर्घटनापछि त तत्काल उद्धारसमेत हुन सक्दैन । त्यसले पनि मृत्युको संख्या बढाउन वा घाइतेको अवस्थालाई थप जटिल बनाउने गरेको छ ।सडक दुर्घटनाका केही कारण समान हुन्छन् । त्यसमा पनि सडकको अवस्था, सवारीसाधनको अवस्था तथा चालकको सीप र मनोविज्ञान मुख्य हुन् । कर्णालीका सडकमा भइरहेका दुर्घटनामा पनि यी सबै कारण सन्निहित छन् । सडकको अवस्थाको विषयमा प्रशस्तै चर्चा हुने भए पनि बाँकी विषय ओझेलमा पर्ने गरेका छन् । जस्तो कि, दुर्गम क्षेत्रमा चल्ने सवारीसाधनको नियमित मर्मत सम्भारको काम हुन सकिरहेका हुँदैनन् । उसै पनि त्यस्ता स्थानमा अधिकांश सवारीसाधन पुरानो अवस्थामा पुग्छन् । पुराना र नियमित मर्मत सम्भार नभएका सवारीसाधन जटिल सडकमा वर्षौं चल्छन् । यात्रुका आफ्नै बाध्यता हुन्छन्, सवारीसाधनको अवस्था र क्षमता रोज्ने सुविधा र जानकारी उनीहरूसँग हुँदैन । किनकि, यात्रा आफैंमा बाध्यताकै विषय हो । सवारी आवागमन पातलो हुने सडकमा यदाकदा प्राप्त हुने सवारीसाधनमै जसोतसो कोचिएर यात्रा गर्नुपर्ने बाध्यता हुन्छ । नीति निर्माताले नै सडक दुर्घटनालाई गम्भीर रूपमा नलिने प्रवृत्तिका कारण सवारीसाधनका सञ्चालक, चालक तथा यात्रुसम्मले सुरक्षाको विषयलाई नजरअन्दाज गर्ने गरेको पाइन्छ । जसले दुर्घटनाको सम्भावना बढाउँछ । जति बढी दुर्गम क्षेत्र, सडक सुरक्षाबारेका कार्यक्रम पनि उति नै कम छन् । ट्राफिक प्रहरीको उपस्थिति पनि हुँदैन । सडकको अवस्थाको अद्यावधिक, मर्मत सम्भार, पुनर्निर्माण जस्ता पक्षमा कमै ध्यान पुग्छ । यी सबै अवस्था कर्णालीका सडकमा बढी छन् । एकातिर सुरक्षाका मापदण्ड पूरा नगरिएका सडक र अर्कोतिर अनुगमन गर्ने निकायको लापरबाहीले दुर्घटना बढेका छन् । उपलब्ध बजेटको सदुपयोग गरेर सडकको गुणस्तरमा सुधार, नियमित मर्मत सम्भार, सूचना प्रणालीको सबलीकरण, ट्राफिक सचेतनाजस्ता कामलाई उच्च प्राथमिकतामा राख्नुपर्छ । साथसाथै सवारीसाधनको नियमित परीक्षण तथा मर्मतका लागि नीतिलाई बाध्यकारी बनाउन सकिन्छ । तोकिएको जिम्मेवारी पूरा नगर्ने अधिकारीलाई नसिहतको व्यवस्था हुनुपर्छ, किनकि मानवजीवन अमूल्य छ ।"
प्रचण्डको नयाँ आन्दोलन,"प्रमुख प्रतिपक्षी दल नेकपा माओवादीका अध्यक्ष एवं पूर्वप्रधानमन्त्री पुष्पकमल दाहाल प्रचण्ड ले गत शनिबार हेटौंडा पुगेर नयाँ आन्दोलनको नयाँ नाङ्ले पसल खोल्नेतर्फ सङ्केत गरेका छन् । आफूले राजनीतिमा हालीमुहाली गर्न पाउने अवस्था देखुन्जेल उनलाई यही अवस्था सही लाग्यो, अब यही अवस्थामा रहेर आफूले सत्तामा रजगज गर्न पाउने परिस्थिति नदेखेपछि प्रत्यक्ष कार्यकारी प्रमुखको ढोङ बजाउन सुरु गरेका छन् । जुन कुरा संविधान निर्माण हुनुअगावै उनकै पार्टीका वरिष्ठ उपाध्यक्ष डा बाबुराम भट्टराईले दृढताका साथ उठाएका थिए । संविधान जारी गर्नका लागि संवैधानिक राजनीतिक संवाद तथा सहमति समितिका सभापतिको जिम्मेवार भूमिकामा समेत रहेका भट्टराईले प्रचण्डका हठकै कारण पार्टीका तर्फबाट आफूले उठाएको उक्त कुरा संविधानमा समावेश गराउन असफल भएका थिए । आज आएर माओवादीमा मात्रै होइन कांग्रेस, एमालेलगायत अन्य दलमा पनि प्रत्यक्ष कार्यकारीको कुरा उठ्न थालेका छन् । संविधान जारी भएको नौ वर्ष बितिसक्दासमेत अहिलेको जस्तो शासकीय व्यवस्थाले देशमा झन् भद्रगोलको अवस्था सिर्जना भएको नाटकीय अवस्था देखेपछि अरूले बल्ल प्रत्यक्ष कार्यकारीको आवश्यकता महसुस गरेको बुझिन्छ । तर भट्टराईले यो अवस्थाको आकलन पहिल्यै गरेर उक्त कुरा संविधानमा नै समावेश गर्न सक्दो प्रयास गरेका थिए । प्रचण्डको हकमा कुरा गर्ने हो भने उनलाई अझै पनि देशको अवस्था बिग्रन लाग्यो, यो व्यवस्थाले देश बन्दैन भन्ने चिन्ता भएको भन्दा पनि यो शासकीय अवस्थामा आफूले शासन गर्ने बेला सकियो भन्ने बुझेर यस प्रणालीलाई परिवर्तन गर्नुपर्छ भन्ने निचोडमा पुगेका हुन् । प्रचण्डले भनेझैं अब पनि २०५२ सालको जस्तो आन्दोलन गरेर कुनै व्यवस्था परिवर्तन हुने देखिँदैन । जनताले माफी दिने भनेको एकदुई पटक हो, पटक पटक माफी दिइरहन सक्दैनन् । उनले भनेको जस्तो शासकीय अवस्था परिवर्तन गर्नका लागि कुनै आन्दोलनको जरुरी पनि देखिँदैन । ठूला भनिएका लगभग सबै दलमा वर्तमान शासकीय अवस्था परिवर्तन गर्नुपर्छ भन्ने मान्यता स्थापित भइसकेको बुझिन्छ । यसर्थ आन्दोलनको धम्की दिएर होइन बरु छलफल र सहमतिका आधारमा प्रत्यक्ष कार्यकारी प्रणालीमा जान सहज र छिटो हुने देखिन्छ । देशले फेरि नयाँ आन्दोलन चाहेको छ, मेचीदेखि महाकालीसम्म माओवादी र आफूमाथि नागरिकमा ठूलो भरोसा देखिएको छ भन्ने जस्ता कुरा उठाएर पुनः एक पटक जनतालाई छक्काउन खोजिरहेका छन् । उनले आफू नथाकेको र नथाक्ने कुरा पनि सत्ताका लागि मात्रै हो भन्ने कुरामा जनता ढुक्क छन् । तीन पटक प्रधानमन्त्री हुँदा अलिकति सकारात्मक काम गर्न नसकेका प्रचण्डले फेरि नयाँ आन्दोलनको नेतृत्व गर्छु भन्नु आगामी निर्वाचनका लागि ढोक्सा थाप्नु सिवाय केही होइन । सुजन देवकोटा, पालुङ्टार४, गोरखा"
बक्यौता चुक्ता नगरी किन लाइन जोड्ने ?,"सर्वसाधारणले हरेक महिना बत्तीको महसुल बुझाउनुपर्ने तर उद्योगधन्दा चलाउने साहुहरूले वर्षौं नबुझाउँदा पनि केही गर्न नमिल्ने राज्यको कस्तो नीति हो ? विद्युत् प्राधिकरणले पटक पटक विद्युत् महसुल बुझाउन ताकेता गर्दा पनि अटेर गरेर बस्ने उद्योगको लाइन काट्नैपर्छ र पूरा बक्यौता नबुझाएसम्म लाइन जोड्न पनि मिल्दैन । नियम भनेको सबैलाई समान हुनुपर्छ । केही महिनाअघि प्राधिकरणले विद्युत् महसुल नबुझाउने उद्योगको लाइन काटेको थियो । आइतबारको मन्त्रिपरिषद् बैठकले डेडिकेटेड र ट्रंक लाइन बक्यौताको समाधानका लागि टाइम अफ डे (टीओडी) मिटर तथ्यांकका आधारमा असुल्ने निर्णय गरेको समाचार आएका छन् । यो कति प्रभावकारी हुने हो, हेर्न बाँकी छ । दैनिक १८ घण्टा लोडसेडिङको मारमा बसेका जनताले अहिले आएर राहत पाएका छन् । कुलमान घिसिङले जब प्राधिकरणको जिम्मेवारी सम्हाले, त्यसपछि प्राधिकरण फाइदामा गयो । एउटा कर्मचारी निष्ठावान् भयो भने के गर्न सक्दैन भन्ने उदाहरण उनले देखाए । सरकारी संयन्त्र फाइदामा गएको भनेकै एउटा प्राधिकरण होला त्यसलाई पनि कसरी तहसनहस बनाउन सकिन्छ भनेर लागेको देख्दा अचम्म लाग्छ । पुरुषोत्तम घिमिरे, जोरपाटी, काठमाडौं"
हवाई भाडादरमा मनोमानी,"आर्थिक दृष्टिकोणले हवाई भाडा वृद्धि हुँदा नेपालको विदेशी मुद्रा भण्डारमा समेत असर पर्न सक्छ । कम पर्यटकले देश भित्रिने विदेशी मुद्राको भण्डारमा कमी ल्याउँछ, जसले देशको आयातमा प्रतिकूल असर पार्न सक्छ । यसका कारण अझै थुप्रै वस्तु आयात गर्न परेमा, भुक्तानी गर्ने विदेशी मुद्राको मात्रा घट्न सक्छ । सामाजिक र सांस्कृतिक रूपमा पर्यटकको आगमन घट्दा देशका ग्रामीण क्षेत्रमा रोजगारीको अवसरमा पनि कमी आउँछ । विभिन्न ग्रामीण समुदाय पर्यटनसँग जोडिएका हुन्छन्, यस प्रकारको स्थितिले उनीहरूको दैनिकीमा कठिनाइ निम्त्याउँछ । स्थानीय तहमा रोजगारीको संकटलाई बढावा दिने सम्भावना हुन्छ, जसले गर्दा धेरै जनसंख्या वैदेशिक रोजगारतिर आकर्षित हुन सक्छन् । सन्तोष सिम्खडा, टोकियो, जापान"
"हाइकमान्ड चाहिँदैन, कमान्ड फेरौं","पहिलो, घरेलु सन्दर्भ कांग्रेस र एमाले तत्काल यो गठबन्धन तोड्ने सोच र अवस्थामा छैनन् । दुवैलाई गठबन्धन टिकाउने बाध्यता छ । असफल हुने छुट छैन भनिएको गठबन्धन सरकार तलमाथि भएमा त्यसको अपजस दुवैलाई जानेछ ।तर, सय दिन नाघिसकेको गठबन्धन सरकारले जनमानसमा आशा र उत्साह जगाउन सकेको छैन । यसको सबैतिरबाट आलोचना हुन थालेको छ । सत्तारूढ गठबन्धनका नेताहरू सरकारको प्रतिरक्षा गर्न नसक्ने अवस्थामा पुगेका छन् । यो गठबन्धनको सुरुदेखि वकालत गर्दै आएका कांग्रेस नेता शेखर कोइराला सरकार असफल भएको निचोडमा पुगेका छन् र उनका असन्तुष्टिहरू प्रकट भइरहेका छन् । अर्थात् असफल हुने छुट नभएको सरकार असफलतातिरै उन्मुख छ । यो अवस्थामा राजनीतिक बजारमा गठबन्धनको भविष्यलाई लिएर सन्देहहरू प्रकट भएका छन् । ती सन्देह चिर्न ओलीले राजनीतिक संयन्त्रको अस्त्र अघि सारेका हुन् । संयन्त्र गठन गरेर उनले गठबन्धनमा समस्या नभएको सन्देश दिन खोजेका हुन् । हुन त गठबन्धनका अर्का मुख्य सारथि कांग्रेस सभापति देउवाले सरकारको कामकारबाहीप्रति आफू सन्तुष्ट भएको टिप्पणी गरिदिएर ओलीलाई राहत महसुस गराएका हुन् । यद्यपि, गठबन्धनको आयुका बारेमा थोरै पनि शंका बाँकी नरहोस् भनेर कांग्रेसएमालेले संयन्त्र बनाएका हुन् । दोस्रो, राजनीतिक संयन्त्रले प्रधानमन्त्री ओलीको चीन भ्रमणको तयारीको संयोजन परराष्ट्रमन्त्री आरजुलाई दिनु पनि अर्थपूर्ण छ । प्रधानमन्त्रीको विदेश भ्रमणको संयोजन परराष्ट्र मन्त्रालयले नै गर्ने हो । यो संयन्त्र गठन गरेर निर्देशन दिइरहनुपर्ने विषय होइन । उच्चस्तरीय भ्रमणहरू हुँदा यो मन्त्रालयको नियमित काम हो । तर, ओलीले आफ्नो आसन्न चीन भ्रमणको जानकारी संयन्त्र गठन गरेर दिए र भ्रमणको संयोजनको दायित्व परराष्ट्रमन्त्री आरजुलाई तोके । किन त ? किनभने, कदाचित ओली चीन जाने आफ्नो निर्णयमा गठबन्धन सहयात्री कांग्रेस पनि उत्तिकै सकारात्मक छ भन्ने सन्देश दिन चाहन्छन् । भारतले आफूलाई कम महत्त्व दिएको नठानोस् भनेर सचेत भएर उनले आरजुलाई भ्रमण तयारीको संयोजक बनाएको घोषणा संयन्त्रमार्फत गराएका हुन् । ओली सरकार गठन भएपछिका साढे तीनमहिने घटनाक्रम नियाँल्दा यो सन्देश बुझ्न सहज हुन्छ । जानकारहरूलाई थाहा छ, ओली भारतसँग चिसिएको सम्बन्ध सुधार्न प्रयत्नरत छन् । उनले निवर्तमान प्रधानमन्त्री पुष्पकमल दाहाल (प्रचण्ड) ले जस्तो सार्वजनिक रूपमा सबैभन्दा पहिले भारत भ्रमण गर्ने अभिव्यक्ति त दिएनन् । यद्यपि, उनी चौथो पटक प्रधानमन्त्री भएपछि विदेश भ्रमण भारतबाटै सुरु गर्न चाहन्थे । तर, त्यो अवसर जुर्न सकेन । भारतले उनलाई नजानिँदो इग्नोर गरिदियो । भारतले परराष्ट्रमन्त्री आरजुलाई रातो कार्पेट बिछ्याएर स्वागतसत्कार गर्यो । भारतीय समकक्षी परराष्ट्रमन्त्रीको निमन्त्रणामा गएकी आरजुलाई भारत सरकारले राम्रै महत्त्व दिएको देखियो । भारतीय प्रधानमन्त्री मोदीले महत्त्व दिएर भेटे । भेटमा आरजुले मोदीलाई ओलीको सन्देश अर्थात् नेपाल भ्रमणको निम्तो दिइन् । नेपाल आउन यसअघि आतुर देखिने मोदी यस पटक किन हो, आलटाल गरिरहेका छन् । न मोदी आए, न त ओलीले निम्तो नै पाए । संयुक्त राष्ट्रसंघको महासभामा भाग लिन जाँदाको साइडलाइन वार्तापछि पनि आफ्नो भारत भ्रमण हुने वा मोदी आउने दुवै लक्षण नदेखिएपछि ओलीको रोजाइ चीन भएको हो । यो पृष्ठभूमिमा चीन जाँदै गरेका ओलीलाई थाहा छ, भारतसँगको सम्बन्धमा यसले थप चिसोपना बढाउन सक्छ । त्यसप्रति सचेत हुँदै उनले संयन्त्र बनाएका हुन् । संयन्त्रका एक नेता भन्छन्, संयन्त्रको एउटा मुख्य काम अन्तर्राष्ट्रिय सम्बन्धका विषयमा साझा धारणा बनाउने र आउन सक्ने चुनौतीहरूको सहजीकरण गर्ने हो । यसबाट पनि संयन्त्रको अन्तर्य बुझ्न सकिन्छ । यद्यपि, यतिखेर संयन्त्र किन गठन भयो भन्ने प्रश्नसँगै विश्लेषण गर्नुपर्ने अर्को महत्त्वपूर्ण प्रश्न हो, असफल हुने छुट नभएको कांग्रेसएमाले गठबन्धन सय दिनमै किन सन्देहको घेरामा पर्यो ? संयन्त्र गठनले संसदीय गणितमा तत्काल तलमाथि नहुने जनाउ दिए पनि यसप्रति जनभरोसा किन खण्डित हुँदै गएको छ ? नेपाली राजनीतिको यो जोखिमपूर्ण प्रयोग पनि असफल हुने त होइन ? एकथरीले भनेका छन्, कांग्रेसएमाले गठबन्धन पनि असफल भयो भने विकल्प सकिन्छ । के त्यस्तै हो ? अब विकल्प बाँकी छैन ? कांग्रेस र एमालेबीच गठबन्धन बन्दा मूलतः दुईथरी तर्क आएका थिए । एउटा कोणबाट समर्थन र अर्कोथरीले आलोचना । आलोचना गर्नेहरूको कथन थियो, मुलुकका दुई ठूला दलको संयुक्त सरकार बन्दा प्रतिपक्षीय राजनीति कमजोर हुने मात्रै होइन, सरकार सर्वसत्तावादको बाटोमा अघि बढ्ने जोखिम हुन्छ । त्यसैले यो प्रयोग जोखिमपूर्ण छ । गठबन्धन पक्षधरहरूको तर्क थियो, संसद्को तेस्रो दलको सत्ता दाउपेचमा प्रयोग भइरहनुभन्दा गणितीय खेललाई पूर्णविराम दिनु निको हो । यसले राजनीतिक अस्थिरताको अन्त्य भई बलियो सरकार बन्छ र मुलुकले सही बाटो पक्डिन्छ । राजनीतिक स्थायित्वबाट लोकतन्त्र संस्थागत र सुदृढ हुने तिनको थप दलिल थियो । त्यसै दलिलका आधारमा गठबन्धनले राष्ट्रिय सहमतिको सरकार बनाउने, संविधानका सबल र दुर्बल पक्षको समीक्षा गर्दै संविधान संशोधन गर्ने, अर्थतन्त्र उकास्ने, आलोपालो नेतृत्व गरेर राजनीतिक स्थिरता दिने, सुशासन कायम राख्ने, विदेश सम्बन्ध सुधार्नेलगायतका प्राथमिकता तय गर्यो । तर, ती प्राथमिकता सातबुँदे सहमतिपत्रमै सीमित रहे । सहमतिपत्र दस्ताबेजका रूपमा सुरक्षित छ तर जनताले त्यो कार्यान्वयन भएको अनुभूति गर्न पाएका छैनन् । दुई ठूला दलको सहकार्यले पनि आमरूपमा कुनै आशा र उत्साह जगाउन सकेको छैन । कांग्रेस र एमाले नेपाली राजनीतिका ठूला र पुराना शक्ति हुन् । मुख्य प्रतिद्वन्द्वी हुँदाहुँदै विशेष परिस्थितिमा यी दुई पार्टीबीच सहकार्य भएका नजिर पनि थुप्रै छन् । मूलतः दुइटा मोर्चा सडक र सत्तामा यी दुई दलबीच सहकार्य भएका दृष्टान्त छन् । २०४६ सालको ऐतिहासिक जनआन्दोलन, माओवादीलाई शान्ति प्रक्रियामा ल्याउने अभियान, २०६२६३ को दोस्रो जनआन्दोलनमा कांग्रेसएमालेबीचको सहकार्य स्मरणीय छ । नेपाली कांग्रेसको नेतृत्वमा नेपाली कम्युनिस्टहरूले नेपालको लोकतान्त्रिक प्रणाली स्थापित गर्ने अभियानमा हातेमालो गरेको दृष्टान्त सुखद छ । यसबाहेक सत्ता सहकार्य हुँदा पनि कतिपय उपलब्धि नभएका होइनन् तर अधिक सत्ता सहकार्य भागबन्डा र गणितको खेल बनेको छ । २०४६ पछि कृष्णप्रसाद भट्टराईको अन्तरिम सरकारमा कांग्रेसएमाले सम्मिलित थिए । त्यो सरकारले दुइटा महत्त्वपूर्ण काम गर्यो । संविधान निर्माण र आम निर्वाचन । संविधान निर्माणमा एमाले सहमत हुन नसकेर आलोचनात्मक समर्थन गर्यो । अन्तरिम सरकारले कार्यभार पूरा गर्यो । यद्यपि दुई ठूला पार्टीबीचको सहकार्यमा द्वन्द्व र असमझदारीहरू देखिए । त्यसपछिका दिनमा पनि कांग्रेस र एमालेबीच प्रतिस्पर्धा र कटुताहरू बढे । गठबन्धनहरू निर्माण हुँदा पार्टी विभाजनहरू भए । २०५४ ताका गठबन्धन सरकार बन्दा एमाले विभाजित भएको थियो । त्यो कालखण्डमा कांग्रेसले कहिले माले त कहिले एमालेलाई सत्ताका लागि उपयोग गरेको थियो । संसदीय राजनीतिको विकृत खेल त्यही कालखण्डमा भएको हो । ती सत्ता सहकार्य खासै सुखद रहेनन् ।दरबारले लोकतान्त्रिक अधिकार अपहरण गरेपछि पुनः कांग्रेसएमाले एकै ठाउँमा उभिन बाध्य भए । त्यसै दौरान माओवादीलाई शान्तिमार्गमा ल्याउन पनि यी दुई दल एकै ठाउँमा आए । २०६३ पछि बनेको गिरिजाप्रसाद कोइरालाको अन्तरिम सरकारमा एमालेले पुनः कांग्रेससँग सत्ता सहकार्य गर्यो । त्यसपछि माधव नेपाल नेतृत्वको सरकारमा कांग्रेस सम्मिलित भयो । संविधान निर्माण र घोषणाका बेला सुशील कोइराला नेतृत्वको सरकारमा एमाले सम्मिलित थियो । इतिहासका यी पाना पल्टाउँदा महत्त्वपूर्ण र ऐतिहासिक राजनीतिक घुम्तीहरूमा कांग्रेसएमाले सँगै रहेका दृष्टान्त भेटिन्छ ।अहिले पनि मुलुक विशिष्ट राजनीतिक अवस्थितिमा छ । परिवर्तनकारी राजनीतिक शक्तिहरू राजनीतिक, आर्थिक, नैतिक सबै हिसाबले विचलन र पतनोत्मुख छन् । मुलुक कुशासन र भ्रष्टाचारको दलदलमा फस्दै गएको छ । आमरूपमा निराशा र असन्तुष्टि छ । उदार लोकतन्त्र थलिँदै गएको छ । दक्षिणपन्थी शक्तिहरू धमिलो पानीमा माछा मार्न सकिन्छ कि भनेर पुनर्उत्थानको प्रयत्नमा भएभरको बल लगाएर लागेका छन् । भूराजनीतिक जटिलता बढ्दो छ । लोकरिझ्याइँको बोलवाला त्यस्तै छ । अपूरा र भ्रमित सूचनाको साम्राज्य बढ्दै जाँदा लोकतान्त्रिक प्रणाली र मूल्यहरू आहत हुँदै गएको यो विषम परिस्थितिमा कांग्रेसएमाले सत्तासीन छन् । लामो समयदेखि नेपाली राजनीतिको संस्थापन बनेका यी शक्तिहरूले लिने निर्णय, नीति र अख्तियार गर्ने कार्यशैलीमा लोकतान्त्रिक मूल्य र प्रणालीको संवर्द्धन वा क्षयीकरण निर्भर रहनेछ । त्यसर्थ यो गठबन्धनले लिने निर्णयले अर्थ राख्छ । र, त्यसैले गठबन्धनले गठन गरेको संयन्त्रको औचित्यमा प्रश्न उठेको हो । प्रधानमन्त्री ओलीले पार्टी पंक्तिलाई गठबन्धनमा अप्ठ्यारो नभएको र अन्तर्राष्ट्रिय परिवेश परिस्थिति पनि अनुकूल भएको भनेर ढाडस दिएका छन् । यद्यपि, उनलाई थाहा छ, संयन्त्रका नाममा गैरसंवैधानिक शक्तिकेन्द्र बनाउँदा त्यसले थप समस्या पैदा गर्छ । विगतमा उनी सरकार सञ्चालनमा सघाउन राजनीतिक हाइकमान्ड बनाउने कुरा आउँदा यसै भन्थे । अहिले घरेलु र बाह्य शक्तिकेन्द्रको खपतका लागि उनी यो संयन्त्र बनाउन तयार भएका हुन् । नेपाली राजनीतिमा यसखाले संयन्त्रको अभ्यास यसअघि भएको पनि हो । तर यसले सरकारको काममा सघाउनेभन्दा बढी द्वन्द्व बढाएका नजिर छन् । अहिले नै पनि चीन भ्रमणको तयारीमा दलीय संयन्त्र हाबी भयो, परराष्ट्र मन्त्रालय छायामा पर्यो भनेर असन्तुष्टिहरू सुनिन थालिसकेको छ ।त्यसकारण गठबन्धनको प्रभावकारिताका लागि कांग्रेसएमालेले अरू विकल्प खोज्नतिर लाग्नु श्रेयस्कर हुन्छ । कम्तीमा संयन्त्र गठन गर्दैगर्दा शीर्ष नेतृत्वले सरकार प्रभावहीन भएको र काम गर्न नसकेको स्विकारेका छन् । यदि यो इमानदार स्वीकारोक्ति हो भने कांग्रेस र एमालेको नेतृत्वले इमानदार विकल्पका लागि तयार हुनुपर्छ । यतिखेर छाएको निराशा र अन्योल हटाई भरोसाको पुनःस्थापना पटक पटक परीक्षण भएर असफल भएको शीर्ष नेतृत्वबाट सम्भव छैन । ओली र देउवाजस्ता सत्तालाई सबैथोक ठान्ने शीर्ष नेतृत्वले यो विकल्प प्रिय ठान्दैन । यद्यपि, कलुषित हुँदै गएको राजनीतिमा थोरै भए पनि आशा जगाउने हो भने यी दुई नेताले सत्ता आसक्ति त्याग्न सक्नुपर्छ । कांग्रेसएमालेबीचको अहिलेको सत्ता सहकार्य यी दुई शीर्ष नेताको साझेदारी मात्रै हो । यो साझेदारीलाई संस्थागत बनाउने र लोकतान्त्रिक मूल्य पद्धतिलाई संवर्द्धन गर्ने हो भने संयन्त्र नामको राजनीतिक हाइकमान्ड होइन, सरकारको कमान्ड फेर्नुपर्छ । र, त्यस्तो कमान्ड परीक्षण नभएको, राजनीतिक इमानदारिता र सोच भएको गतिशील नेतृत्वले लिनुपर्छ । आखिर नेपाली राजनीतिमा प्रयोग र परीक्षणको सिलसिला चल्दै आएको छ । एउटा अर्को परीक्षण सही, कांग्रेसएमालेले शीर्ष नेतृत्वको विकल्पमा एउटा अर्को प्रयोग गर्न सक्ने ठाउँ अझै छ ।"
रोगका अनेक उपचार,"बाथ रोगसँग पौंठेजोरी गरिरहेको दुई दशकभन्दा बढी भएछ । रोग लागेको सुरुवाती वर्षमा खुट्याउनै गाह्रो भयो । औंला, गोलीगाँठो र जोर्नीको दुखाइ बढ्दै गएपछि पेनकिलरको मात्रा बढाउनुपर्यो । जसले गर्दा कब्जियत सुरु भयो । त्यसपछि सुरु भयो घरेलु औषधोपचार । कहिले एलोप्याथिक त कहिले प्राकृतिक । कहिले आयुर्वेदिक त कहिले होमियोप्याथिक उपचार गर्दागर्दै एक दशक बित्यो । आयुर्वेदिक उपचारअन्तर्गत लामो समय औषधि सेवन गर्नुपर्दा जन्डिस देखापर्यो र केही समय उपचार नै बन्द गर्नुपर्यो । केही गर्दा पनि सन्चो नभएपछि अन्तिममा प्राकृतिक उपचार थाल्नुपर्यो । जागिरे श्रीमान्लाई मेरो उपचारका लागि समय व्यवस्थापन गर्न हम्मे पर्यो । स्कुल जाने उमेरका छोराछोरीको पढाइमा समेत आंशिक असर देखियो । ती दुःखदायी क्षण सम्झँदा आज पनि मन चसक्क हुन्छ । यसरी बाथ रोगले एक दशकसम्म मेरो बौद्धिक कर्ममा पूर्णविराम जस्तै लाग्यो । रोगले च्यापेको एक दशकपछि भने आफन्तको सहयोगमा पाटन अस्पतालका बाथ रोग विशेषज्ञ चिकित्सक बुद्धिप्रसाद पौड्यालकहाँ जँचाउन थालेपछि बल्ल केही राहत मिल्यो । उहाँले औषधिका साथै फिजियोथेरापी गर्न सुझाएपछि भने मेरो दैनिकी सामान्य हुँदै गयो । त्यसो त औषधि र फिजियोथेरापीसँगै बिहान र बेलुकी योगासन गर्दै आएकाले पनि दैनिकी सामान्य हुँदै छ । यसरी केही वर्षसम्म चिकित्सक पौड्यालले जाँच्दै आए पनि थप समस्या देखिन थालेपछि भने नेसनल बाथ सेन्टर काठमाडौंमा थप उपचार गराउनुपर्यो । केही वर्षदेखि भने उक्त सेन्टरले सेवाग्राहीका लागि बिर्तामोडमा शाखा स्थापना गरेपछि मजस्ता धेरै बाथ रोगीले सेवा पाउन थालेका छन् । यद्यपि बहुसंख्यक सेवाग्राही अझै औषधिमा मात्रै भर परेको देख्छु । हुन त बहुसंख्यक चिकित्सकले पनि औषधि सेवनसँगै शारीरिक व्यायाम र शाकाहारी जीवनशैली अपनाउँदा दिनचर्या सहज हुन्छ भनेर सल्लाह दिने गरेको पाइँदैन । बाथ रोगका मात्र होइन अन्य रोगबाट ग्रसित रोगीहरूले पनि चिकित्साकर्मीबाट यी र यस्ता कतिपय परामर्शहरू नपाउँदा शारीरिक मात्र होइन मानसिक अवस्थासमेत खस्कँदै गएको देखिन्छ । खासमा औषधि सेवनसँगै शाकाहारी जीवनशैली तथा शारीरिक व्यायाम गर्दै आएका म जस्ता धेरै बाथ रोगीको दिनचर्या सामान्यसरह हुँदै जाने बहुसंख्यकलाई थाहा नहुन सक्छ । ठ्याक्कै सात वर्ष भयो मैले पनि शाकाहारी जीवनशैली अपनाउन थालेको । छ महिनादेखि शाकाहारी जीवनशैलीसँगै कोदोलगायत मकै शैली अपनाउन थालेकी छु । फेरि कोदो शैली वा मकै शैली भन्नाले कोदो र मकैकै परिकार मात्रै खानुपर्छ भन्ने होइन । दैनिकजसो आफूले खाने परिकारमा कोदाको गिलो रोटी, सुप तथा दालमा समेत कोदोको पिठो राख्न सकिन्छ वा जुनसुकै दालमा कोदोको ससाना डल्ला (दालपिठी) मिसाउन सकिन्छ । यस्तै, चामलसँग मकैको च्याँख्ला मिसाएको भात खाँदा पनि कब्जियतको समस्या निर्मूल हुँदै जान्छ । कोदो तथा मकै मिश्रित परिकारले एकातिर मेरो शारीरिक दुखाइ कम भएको छ अर्कातिर कब्जियतको समस्या पूर्णरूपमा हटेको छ । खासमा स्वास्थ्य विज्ञानले पनि जुनसुकै रोग लागे पनि शाकाहारी जीवनशैली अपनाउँदा फाइदा हुने कुरा प्रमाणित गरेको छ । कोदो शैली अपनाउँदा शरीरलाई चाहिने थप पौष्टिक तत्त्वलगायत अतिरिक्त भिटामिन तथा खनिज पनि प्राप्त हुने विज्ञले सुझाउँदै आएका छन् ।बाथ रोग मात्र होइन सामान्य मानिने कब्जियतलगायत रक्तचाप तथा चिनी रोगका बिरामीले आफ्नो खानपानसँगै आहारविहार सुधार्ने हो भने औषधिको त्यति भर पर्नु पर्दैन, परे पनि न्यून गर्न सकिन्छ । मेरै आफ्नै बहिनीमा केही वर्षअघि चिनी रोग देखापर्यो । केही समय आहारविहारसँगै योगासन गर्न थालेपछि आज उसको दैनिकी सामान्यसरह भएको छ । तथापि नियमित व्यायाम तथा योगासन भने गरिरहन्छिन् । कतिपय मानिस खानपान तथा आहारविहार सुधार्नेभन्दा पनि रोगअनुसारको औषधि अन्य उपभोग्य वस्तु भण्डारण गरेर राख्छन् । औषधिको मात्र भर पर्दा कतिपयले अनाहकमा जटिलता निम्त्याउने गर्छन् । त्यसो त केही समययता कतिपय स्वास्थ्यविद् तथा चिकित्सकले समेत सञ्चारका विभिन्न माध्यममार्फत लेखेर हुन्छ कि बोलेर हुन्छ जनस्वास्थ्यका आधारभूत कुरा जनसमक्ष ल्याउने गरेका छन् । तीमध्ये जनस्वास्थ्यविद् डा अरुणा उप्रेती अग्रपंक्तिमै पर्नुहुन्छ । उहाँले आफ्नो लेखमा प्रायःजसो स्वास्थ्य सचेतनालगायत खानपान र आहारविहारका बारेमा सन्देशमूलक सामग्री समेट्ने गर्नुहुन्छ । सामाजिक सञ्जालमार्फत पनि उहाँले स्वास्थ्य सल्लाह दिँदै आउनुभएको छ । विडम्बना, सामाजिक सञ्जाल प्रयोगकर्ताको प्राथमिकतामा यस्ता स्वास्थ्यसम्बन्धी सचेतनामूलक सामग्री पर्दैन । त्यसो त सञ्चारका विभिन्न माध्यमले पनि पछिल्लो समय स्वास्थ्यसम्बन्धी सामग्री तथा कार्यक्रम प्रकाशन तथा प्रसारण गर्दै आएका छन् भने कतिपय मजस्ता सेवाग्राहीले समेत आफ्ना अनुभव जनसमक्ष ल्याउने गरेका छन् । पछिल्लो समय भारतीय सञ्चारमाध्यम र विशेषगरी सामाजिक सञ्जालमा विषयविज्ञ चिकित्सकले स्वास्थ्य सचेतनालगायत आहारविहार तथा व्यायामका बारेमा श्रव्यदृश्य सामग्री प्रसारण गर्दै आएको देखिन्छ । हामीकहाँ पनि मुटु रोग विशेषज्ञ डा भगवान कोइराला तथा डा ओममूर्ति अनिलले बेलाबेला मुटु रोगसम्बन्धी स्वास्थ्य सचेतनाबारे आफ्ना कुरा जनसमक्ष ल्याउने गर्नुभएको छ ।रोग अनेक भए पनि यसबाट निदान पाउन अथवा रोगको व्यवस्थापन गर्न उपाय पनि अनेक छन् । तथापि यस्ता उपाय अवलम्बन गर्न औषधिसँगै शारीरिक व्यायामलगायत योगासन नियमित गर्न सके धेरथोर स्वास्थ्यलाभ हुने निश्चित छ । साथै, शाकाहारी जीवनशैलीसँगै कोदो शैली तथा मकै शैली अपनाउन सके शरीरलाई स्वस्थ राख्न सकिन्छ ।"
जलवायु मुद्दामा सहकार्य,"जलवायु परिवर्तन २१ औं शताब्दीको सबैभन्दा ठूलो चुनौती हो भन्ने त संसारभर देखिएका प्राकृतिक विपत्तिबाट प्रस्ट हुँदै आएको छ । चाहे त्यो नेपालमा हिमताल फुटेर सोलुखुम्बुको थामेमा आएको बाढी होस् या भारत, पाकिस्तान हुँदै भियतनामलाई तहसनहस बनाउने ताइफुन यागी । जलवायु परिवर्तनको प्रभाव विश्वभर नै देखिएको छ । तर नेपालजस्ता विकासशील र हिमाली देशमा यसको असर अझ गहिरो छ । नेपालले वैश्विक रूपमा ००२७ प्रतिशत मात्रै विश्वव्यापी कार्बन उत्सर्जन गरे तापनि यसले जलवायु परिवर्तनका गम्भीर चुनौतीको सामना गरिरहेको छ । हिउँदमा हिउँ पग्लनु, अनियमित वर्षा, बाढीपहिरो र अत्यधिक तापक्रमका कारण नेपालको कृषि, जलस्रोत, जंगल, जैविक विविधता, स्वास्थ्य, पर्यटन र पूर्वाधारमा नकारात्मक प्रभाव परिरहेको छ । यो वर्ष दसैंको मुखैमा देशले ठूलो प्राकृतिक विपत्ति भोग्यो ।गत वर्ष संयुक्त राष्ट्रसंघका महासचिव एन्टोनियो गुटेरेसले कोप२८ को संघारमा नेपाल भ्रमण गरेका थिए । उनी सोलुखुम्बुको स्याङबोचे पुगे, जहाँ हिमनदीका प्रभावबारे स्थानीय समुदायसँग संवाद गरे । उनले भने, हिमालयका हिमनदी पग्लिँदै छन्, जसले यहाँका नदीहरूको प्रवाह घटाउँदै छ र सम्पूर्ण समुदायलाई जोखिममा पार्दै छ । उनले जलवायु परिवर्तनका कारण नेपालले पछिल्लो ३० वर्षमा लगभग एकतिहाइ हिउँ गुमाएको बताएका थिए । गुटेरेसले विश्वलाई जलवायु परिवर्तनबाट हुने क्षति रोक्न आह्वान गरे र हिमालय क्षेत्रको संरक्षणका लागि तत्काल कदम चाल्न आग्रह गरेका थिए । त्यसैले, यस क्षेत्रको जलवायु परिवर्तनबाट हुने असरलाई उजागर गर्न, अनुकूलनका उपायमा ध्यान दिनु आवश्यक छ । प्रभावकारी जल व्यवस्थापन, बाढी नियन्त्रण, पहिरो नियन्त्रण, हरित प्रविधिको प्रयोग, सूचना प्रणाली, मौसमसम्बन्धी पूर्वजानकारी र जलस्रोतको दिगो प्रयोगको आवश्यक नीति तथा योजना बनाउनुपर्ने देखिन्छ ।जलवायु परिवर्तनका मुद्दामा नेपालले अन्तर्राष्ट्रिय मञ्चमा सक्रिय सहभागिता जनाउँदै जलवायु न्यायको माग गर्नुपर्ने अवस्था छ । कार्बन उत्सर्जनमा कम योगदान पुर्याउने तर अत्यधिक असर बेहोर्ने राष्ट्रका रूपमा नेपालले जलवायु क्षतिपूर्ति र सहयोगका लागि उच्च प्रदूषक राष्ट्रहरूसँग वार्ता गर्नुपर्छ । अजरबैजानको बाकुमा जारी कोप२९ जस्ता अन्तर्राष्ट्रिय मञ्चमा नेपालको आवाज प्रस्ट मुखरित गर्न सक्नुपर्छ । जलवायु परिवर्तनको असर उजागर गर्न र अनुकूलनका लागि आवश्यक समर्थन जुटाउन नेपालले वैज्ञानिक प्रमाणहरूको प्रयोग गर्नुपर्नेछ । वैज्ञानिक तथा तथ्यांकमा आधारित जानकारीले अन्तर्राष्ट्रिय समुदायलाई नेपालको जलवायु परिवर्तनको संवेदनशीलताबारे सजग तुल्याउँछ । यसका लागि प्रासंगिक डाटा संकलन, अनुसन्धानको माध्यमबाट जलवायु परिवर्तनको असरको प्रमाणीकरण र अध्ययनलाई प्राथमिकता दिनुपर्छ । नेपालले अनुसन्धानमा पर्याप्त रकम खर्च गरेको देखिँदैन । विशेषज्ञहरू नियुक्ति गर्दा विज्ञता होइन राजनीतिक निकटतालाई प्राथमिकता दिने प्रवृत्ति छ ।हाम्रा मानव पुर्खाले प्राकृतिक वातावरणमा सीमित प्रभाव पारेका थिए । वायुमण्डलमा कार्बनडाइअक्साइडको नियमनमा महासागरहरू हाबी थिए । बिस्तारै मानव आविष्कार थपिएसँगै कसरी कार्बन चक्र र जलवायुमा तिनीहरूको तीव्र प्रभाव पर्न थाल्यो भन्ने कुरा चाखलाग्दो छ । सिकारी युगदेखि कृषि युगसम्म आइपुग्दा मान्छे एकीकृत रूपमा बस्न थाले । पश्चिमी युरोपमा कोइलाको आविष्कारसँगै विश्व कोइलाद्वारा सञ्चालित मेसिनका कारण यान्त्रिक युगमा प्रवेश गर्यो । केही दशकहरूमा रासायनिक उत्पादन, स्टिम पावर र मेसिन औजारको नयाँ विधिहरूले व्यापकता पाए । त्यसबेलादेखि नै वायु प्रदूषण, कार्बनडाइअक्साइड उत्सर्जन र बढ्दो मानव गतिविधिहरू एकअर्कासँग जोडिएका देखिन्छन् । विश्व जलवायु संगठनको भविष्यवाणीअनुसार आगामी चार वर्षमा विश्वको औसत तापक्रम पूर्वऔद्योगिक स्तरभन्दा ११ देखि १८ डिग्री सेल्सियसबीच रहने सम्भावना छ ।यसरी बढ्दो तापमान र जलवायु परिवर्तन न्यूनीकरणका लागि नेपालले छिमेकी राष्ट्र भारत र चीनसँग एकीकृत सहकार्य गर्न आवश्यक छ । माथिल्लो तटमा बनाइने ठूला हाइड्रोपावरका पूर्वाधारमा कुनै प्राकृतिक विपत्ति आइपरे तल्लो तट भारतका लाखौं जनता प्रभावित हुने हुँदा यसमा दुवै देशको सहकार्यमा वातावरणीय प्रभाव मूल्यांकन निष्पक्ष निकायबाट गरिनु अनिवार्य छ । ठूला छिमेकीहरूको अति विकास र निर्माणले निम्ताएको बढ्दो कार्बन प्रभावका बारेमा खुलेर बोल्न सक्नुपर्छ । मिलेर त्यो असर कम गर्नतर्फ लाग्नुपर्छ ।नेपालले विकासशील राष्ट्रहरूको मुद्दालाई उजागर गर्दै जलवायु परिवर्तनसँग जुध्न दिगो, साझा र एकीकृत प्रयासको प्रवर्द्धन गर्नु आवश्यक छ । यसले जलवायु न्यायका लागि विश्वस्तरमा विकासशील राष्ट्रको मागलाई बलियो बनाउनेछ । यो वैश्विक समस्या हामी सबै मिलेर मात्र समाधान गर्न सक्छौं । नेपालले क्षेत्रीयस्तरमा नवीकरणीय ऊर्जाको रोलमोडलका रूपमा विकासशील देशको नेतृत्व गर्नुपर्छ । आफ्ना जलस्रोत, वायु एवं सोलार ऊर्जाको माध्यमबाट, ४५ प्रतिशत जंगल र सम्भाव्य नवीकरणीय स्रोतलाई कार्बन क्रेडिटमा रूपान्तरण गरेर कार्बन न्यूनीकरणमा नेतृत्व लिन सक्नुपर्छ ।"
विदेशीको रोजाइमा 'भेगन ट्रेक,"(बागलुङ)उत्तरतर्फ हिमाली शृंखलाको मनोरम दृश्य हेर्दै बस्ती पसेर बारीमा काम गरेपछि बेलुकी होमस्टेमा बसेर रमाउन पनि पाइनेछ । एकै स्थानबाट तीन जिल्लाको भूगोल अवलोकन गर्न सकिनेछ । यही विशेषताका कारण बागलुङको भेगन ट्रेकिङ ट्रेल पर्यटकको रोजाइमा पर्न थालेको छ । यस रुटमा शाकाहारी विदेशी तथा नेपालीहरूका भेगन समूह नियमित आउने गर्छन् भने अन्य पर्यटकलाई पनि यस ट्रेडिङ रुटले उत्तिकै लोभ्याउने गरेको छ । पशुजन्य उत्पादन नखाने र प्रयोग नगर्नेहरू भेगनहरूले फलफूल र अर्गानिक खाना बढी रुचाउने गर्छन् । यहाँ उत्पादन हुने आलु, भाँगो, मकै र गहुँका परिकार उनीहरूले धेरै रुचाउने गरेको स्थानीयले बताए ।दशकअघि रेखांकन भएको बागलुङ सदरमुकामदेखि भकुन्डे, सिगाना हुँदै रेसको बौरसम्म जाने गरी भेगन ट्रेकिङ ट्रेल बनाइएको हो । यस ट्रेलमा हरेक वर्ष भेगन समूहका पर्यटक आउने क्रम बढेको छ । ती पर्यटकले घुम्ने मात्र नभई स्थानीयको काममा पनि सघाउने गर्छन् । समुद्री सतहदेखि २ हजार ५ सय मिटरसम्मको उचाइमा रहेको यस रुटमा पर्यटकहरू हिमाल हेर्ने, अर्गानिक खाना खाने र रमाउने गरी आउने गरेको स्थानीय पर्यटन व्यवसायी महादेव शर्माले बताए । पछिल्लो ५ वर्षदेखि यस रुट भेगन समूहका लागि चर्चित छ । बेलायत, अमेरिका र युरोपका विभिन्न देशका पर्यटक यहाँ आउने गरेका छन् भने आन्तरिक पर्यटक पनि नियमित पुग्छन् । भेगन समूह आउने बेला व्यवसायीले पहिले नै जानकारी दिएपछि रुटभित्र पर्ने होटल, रेस्टुरेन्ट र होमस्टेले शाकाहारी खानेकुराको जोहो गर्छन् । यस रुटमा नेपाली पदयात्री भए दुई दिन र विदेशी भए ६ दिनको यात्रा गर्दै आएका छन् । यो रुटमा पर्ने होमस्टेलाई पनि भेगन फ्रेन्डली बनाइएको शर्माले बताए ।यस रुटमा अन्तर्राष्ट्रिय भेगन अर्गनाइजेसन र नेपाल भेगन समूहले संयुक्त रूपमा समय मिलाएर साता दिनको भ्रमण तालिका नै बनाएका छन् । उनीहरूले स्थानीयसँग मिलेर काम गर्ने र मनोरन्जन लिने गर्छन् । एक पटकमा १० देखि ५० जनासम्मको भेगन समूहले यो रुटबाट ट्रेडिङ गर्ने गर्छन् । यस रुटबाट ट्रेडिङ गर्दा भकुन्डेस्थित बराह ताल अवलोकन, होमस्टेमा बास, सूर्योदय अवलोकन, धौलागिरि, अन्नपूर्ण र माछापुच्छ्रेलगायतका हिमशृंखलाको अवलोकनको मौका मिल्छ । भकुन्डेमा बास बसेपछि पर्यटकले दैनिक ३ घण्टासम्मको पैदल यात्रा गर्ने र स्थानीय समुदायसँगै बसेर रमाउने गर्छन् । भेगन समूहका पर्यटक पैदल हिँड्न बढी रुचाउँछन्, भकुन्डेका होमस्टे सञ्चालक अप्सरा थापाले भनिन्, अन्न र फलफूल खाने भएकाले हामीले पनि सोही प्रकारका परिकार तथा सामग्री तयार पार्छौं । केही खण्ड सिँढी मार्ग, केही डाँडाको पुरानो बाटो र केही खण्डमा नयाँ पदमार्ग बनाएर ट्रेडिङ रुट बनाइएको छ । बेलायती पर्यटक मेडीले यस रुटबाट ट्रेडिङ गर्दा नेपाली कला, संस्कृति हेर्न, बुझ्न, परिकारहरू चाख्न र खेतीपाती भित्र्याउने समयमा स्थानीयसँगै खेतबारीमा काम गर्दै रमाउन पाएकोमा खुसी लागेको बताइन् । उनले कृषिजन्य उत्पादन बढाउन र स्थानीय रक्सीको ब्रान्ड बनाई त्यसलाई व्यावसायिक रूपमा उत्पादन बढाउन पनि सुझाव दिइन् । चिसो मौसम र हिमाली शृंखलाको अवलोकन गर्न पाइने भएकाले यहाँ आउने पर्यटक रमाउने गरेको स्थानीय होमस्टे सञ्चालक खिमबहादुर थापाले बताए । भेगन समूहका सदस्यहरू पर्यटक मात्र नभई वातावरण संरक्षणको अभियानसमेत लिएर गाउँ पुग्ने गरेका हुन् । गतवर्ष यस रुटमा अन्तर्राष्ट्रिय भेगन अर्गनाइजेसनका उच्च पदाधिकारीसमेत घुम्न आएका थिए । उनीहरूले अहिंसाको सन्देश फैलाउने गरी ट्रेडिङ रुट विस्तार गरिनु आफैंमा सुखद् भएको बताएका थिए । अधिकांश भेगन समूहले वातावरण संरक्षणमा जोड दिने गरेका छन् । साथै उनीहरूले अहिंसा, भ्रातृत्व र उत्पादनमा जोड दिने गरेको शर्माले बताए । भेगन रुट विकास भएपछि ग्रामीण क्षेत्रमा होमस्टेहरू पनि सञ्चालनमा छन् । यो रुटमा बागलुङ नगरपालिका११ शान्ति बौद्धगुम्बासमेत पर्छ । कतिपयले एकरात गुम्बामा समेत पुगेर बस्न रुचाउने गरेका छन् । यो गुम्बाबाट बागलुङको सदरमुकामसहित जैमिनी नगरपालिका, काठेखोला गाउँपालिका, पर्वतको कुस्मा, फलेबास र जलजला तथा म्याग्दीको केही खण्डको दृश्यावलोकन गर्न सकिन्छ ।"
तिलिचोमा आन्तरिक पर्यटकको भीड,"(मनाङ) पछिल्लो समय नेपालीको घुम्ने संस्कृति विकास भएसँगै तिलिचो तालमा आन्तरिक पर्यटकको भीड लाग्न थालेको छ । नेपालकै सबैभन्दा अग्लो स्थानमा रहेको उक्त ताल हेर्न जानेमा विदेशीभन्दा आन्तरिक पर्यटक बढी देखिन थालेका छन् । दसैं, तिहार र छठको लामो बिदाको सदुपयोग गर्दै तिलिचो ताल पुग्नेमा ९० प्रतिशत स्वदेशी पर्यटक रहेको तिलिचो बेस क्याम्पका होटल व्यवसायी पेमा लामा बताउँछन् । पछिल्ला केही वर्षयता नेपालीहरू धेरै आउन थालेका छन्, उनले भने, तिहारपछि त मेरो होटलमा दैनिकजसो भीड लागिरहेको छ । होटलका कोठा भरिभराउ भएपछि डायनिङ हलमै समेत सुताउनुपरेको उनले बताए । १४ वर्षअघिदेखि खाङसारमा समेत होटल यवसाय गरेका लामाले थपे, पहिलापहिला विदेशी मात्र आउने गर्थे, अहिले ९० प्रतिशत त स्वदेशी नै आउने गरेका छन् ।मनाङ खाङसारका होटल व्यवसायी अनिल गुरुङले पनि केही वर्षयता नेपाली पर्यटकको निकै भीड लाग्ने गरेको बताउँदै भने, जसले गर्दा खाङसार र तिलिचो बेस क्याम्पमा होटलसमेत थपिएका छन् । पहिला ससाना खर्कजस्ता होटलहरू पनि अहिले स्तरीय बनेको उनले बताए । तिलिचो ताल जान माथिल्लो मनाङ गाउँबाट खाङसार र श्रीखर्क हुँदै बेसक्याम्प पुगिन्छ । बेसक्याम्पबाट चार घण्टाको दूरीमा ताल पुगिन्छ । तिहार, छठको बिदामा ट्रेकिङ गर्ने आन्तरिक पर्यटकको संख्या ह्वात्तै बढेकाले होटलका कोठासमेत भरिभराउ भएपछि डायनिङ हलमै सुत्नुपर्ने अवस्था आएको तिलिचो तालमा भेटिएका रैनादेवी छहरा४ का सन्तोष पोखरेलले बताए । विदेशीभन्दा स्वदेशी नै बढी देखियो, उनले भने । तिलिचोमा असोजदेखि पुसको दोस्रो सातासम्म धेरै मात्रामा आन्तरिक पर्यटक पुग्ने गर्छन् ।"
भैरहवामा अब सातै दिन अन्तर्राष्ट्रिय उडान,"जसमा भैरहवा उडान गर्ने वायुसेवाले त्यहाँ ल्यान्डिङ, पार्किङ र न्याभिगेसन शुल्क पूर्ण रुपमा ०८३ भदौसम्मलाई छुट पाउँछन् । अन्तर्राष्ट्रिय यात्रुले पनि हवाई टिकटमा लागू भएको ३ हजार रुपैयाँको यात्रु सेवा शुल्क तिर्नुपर्दैन । विदेशी पर्यटकले बुझाउनुपर्ने १ हजार रुपैयाँ पर्यटक शुल्क पनि छुट छ । नेपाल वायुसेवा निगमले जहाजको भुमिस्थ व्यवस्थापन गर्दा लिने ग्राउन्ड ह्यान्डलिङ शुल्क पनि ७५ प्रतिशत छुट दिइएको छ । गौतमबुद्ध विमानस्थलमा एकपछि अर्को विदेशी वायुसेवा कम्पनीले उडान सुरु गर्न थालेपछि यस क्षेत्रका पर्यटन व्यवसायी र सरोकारवाला उत्साहित छन् । काठमाडौंमा उडानको चाप बेहोर्दैै आएका आन्तरिक वायुसेवा कम्पनीले पनि यो रुटमा व्यापारको सम्भावना रहेको जनाउँदै उडान बढाउने संकेत गरेका छन् । यती एयरलाइन्सले मंगलबारदेखि नै पोखराबाट भैरहवा दैनिक उडान थाल्ने भएको छ । उसले सोमबार विज्ञप्ति जारी गर्दै एकतर्फी भाडा २५ सय रुपैयाँ लिने जनाएको छ ।"
"स्टार्टअपलाई १ अर्ब बजेट, १ हजार उद्यमीलाई कर्जा","काठमाडौं (कास) स्टार्टअपलाई १ अर्ब बजेट विनियोजन गरिएको उद्योग, वाणिज्य तथा आपूर्तिमन्त्री दामोदर भण्डारीले बताएका छन् । विनियोजित बजेट करिब १ हजार उद्यमीलाई ३ प्रतिशत ब्याजमा वितरण गरिने उनको भनाइ छ । करिब एक हजार उद्यमीलाई ३ प्रतिशत ब्याजमा ५ लाखदेखि २५ लाखसम्म स्टार्टअप उद्यमी कर्जा प्रदान गर्छौं, सेन्टर फर इनोभेटिभ्स गभर्नेन्स प्राक्टिसेस (सीआईजीपी) र स्वशासन अध्ययन प्रतिष्ठान (इनलोगस) ले संयुक्त रूपमा आयोजना गरेको कार्यक्रममा मन्त्री भण्डारीले भने ।कार्यक्रममा नेपाल उद्योग वाणिज्य महासंघअन्तर्गत स्टार्टअप र इनोभेसन फोरमका सभापति जुना माथेमाले स्टार्टअपसँगै आउने शब्दलाई बुझाउने प्रयास गरेको जनाइन् । स्टार्टअप भनेको युवाका लागि मात्रै होइन, स्टार्टअप जो पनि हुन सक्छ । प्रविधि प्रयोग गर्ने पनि स्टार्टअप हुन ।कृषिमा काम गर्ने पनि स्टार्टअप हुन्, उनले भनिन्, नीति नियमले बाँधिएपछि इनोभेसन झनै कम भएको छ ।"
ट्रंक लाइन विवादमा लाल आयोगको प्रतिवेदन सार्वजनिक,"(काठमाडौं)ऊर्जा, जलस्रोत तथा सिँचाइ मन्त्रालयले डेडिकेटेड र ट्रंक लाइन विवादसम्बन्धमा सर्वोच्च अदालतका पूर्वन्यायाधीश गिरीशचन्द्र लालको अध्यक्षतामा गठित आयोगको प्रतिवेदन सार्वजनिक गरेको छ । मन्त्रालयमा आयोजित पत्रकार सम्मेलनमा सोमबार ऊर्जामन्त्री दीपक खड्काले प्रतिवेदन सार्वजनिक गरेका हुन् । मन्त्रिपरिषद् बैठकले आइतबार लाल आयोगको प्रतिवेदन सार्वजनिक गर्ने, २४ घण्टाभित्र बिजुली जडान गर्ने र टाइम अफ डे (टीओडी) मिटरका आधारमा महसुल निर्धारण तथा असुलीसम्बन्धी तत्काल प्रचलित कानुनबमोजिम गणना गरी १५ दिनभित्र असुलउपर गर्ने निर्णय गरेको थियो ।सोमबार साँझ नै नेपाल विद्युत् प्राधिकरणलाई बिजुली काटिएका उद्योगमा लाइन जोड्न पत्र पठाइसकेको ऊर्जामन्त्री खड्काले बताए । लाइन काटिएका उद्योगमा बिजुली जोड्न प्राधिकरणको सञ्चालक समितिको बैठक बस्नसमेत आवश्यक नभएको उनले बताए । प्राधिकरण सञ्चालक समितिको बोर्डभन्दा माथि मन्त्रिपरिषद् हुने भएकाले विद्युत् लाइन काटिएका उद्योगमा लाइन जोड्न बोर्डको निर्णय कुरिराख्नु नपर्ने उनको दाबी छ । यद्यपि मंगलबार बोर्ड बैठक बस्नेसमेत उनले जनाए । लिखित पत्र आएपछि बोर्ड बैठकले निर्णय गरेर मात्रै उद्योगमा बिजुली जोडिने प्राधिकरणको उच्च स्रोतले बतायो । साढे ४ बजेसम्म लिखित पत्र आएको छैन, लिखित आएपछि बोर्ड बैठक बस्ने र निर्णय गरेर बिजुली जोडिनेछ, स्रोतले भन्यो । मन्त्रिपरिषद्ले निर्णय गरे पनि सोमबार अबेरसम्म बिजुली नजोडिएको उद्योगी पशुपति मुरारकाको भनाइ छ । सरकारले लाल आयोगले प्रतिवेदनमा दिएको सुझावका आधारमा प्राधिकरणले विद्युत् महसुल उठाउन सहजीकरण गरेको जनाएको छ । अर्कोतिर प्राधिकरणले पनि लाल आयोगको प्रतिवेदनअनुसार नै बक्यौता उठाउन लागेको दाबी गर्दै आएको छ । मन्त्रिपरिषद्ले स्पष्ट रूपमा प्राधिकरणले बिल दिएर विद्युत् प्रयोग गरेको प्रमाणित गरी उद्योगीहरूसँग महसुल उठाउने र बिलअनुसार उद्योगीहरूले महसुल तिर्नुपर्ने मुरारकाले बताए । अब प्रतिवदेन राखिन्छ, त्यसकै आधारमा प्राधिकरणले बिल पठाउने हो, ऊर्जामन्त्री खड्काले भने, यसअघि पठाएको बिलभन्दा बढी निस्क्यो भने घट्छ, कम निस्कियो भने झन् घट्छ । टीओडी मिटरका आधारमा उद्योगीले महसुल तिर्नुपर्ने उनको भनाइ छ । पत्रकार सम्मेलनमा ऊर्जा सचिव सुरेश आचार्यले ०७२ पुसअघि अदालतको आदेशबमोजिम हुने र ०७५ वैशाखपछि लोडसेडिङ अन्त्य भएको बताए । आयोगको सिफारिसबमोजिम बिल काटेर बक्यौता रकम असुल गरिने उनको भनाइ छ । ०८० पुस २४ मा बसेको मन्त्रिपरिषद् बैठकले सर्वोच्च अदालतका पूर्वन्यायाधीश लालको नेतृत्वमा तीन सदस्यीय आयोग गठन गर्ने र तत्काल बिजुली जोड्ने निर्णय गरेको थियो । ऊर्जा सचिव र उद्योग सचिव सदस्य रहने गरी गठित आयोगले गत वैशाख २३ मा तत्कालीन ऊर्जामन्त्री शक्ति बस्नेतसमक्ष प्रतिवेदन बुझाएको थियो । आयोगले विद्युत् महसुल निर्धारण भई नसकेको अवधि ०७२ साउनदेखि ०७२ पुससम्मको रकम उठाउनु नपर्ने जनाएको थियो ।दोस्रो अवधि अर्थात् ०७२ माघदेखि ०७५ वैशाखसम्मको हकमा तोकिएको मापदण्डअनुसार ग्राहकहरूलाई विद्युत् आपूर्ति भएका दिन तथा अवधिहरू यकिन गरी पुनः हिसाब गरी छुट महसुल लिनुपर्ने आयोगको सुझाव छ । डेडिकेटेडको हकमा २४ घण्टा निरन्तर आपूर्ति हुनुपर्ने र ट्रंक लाइनको हकमा ६ घण्टा लोडसेडिङ भएको अवस्थामा समेत कम्तीमा निरन्तर २० घण्टा बिजुली आपूर्ति हुनुपर्ने मापदण्ड थियो ।तेस्रो अवधि अर्थात् ०७५ जेठदेखि ०७७ असारसम्मको हकमा लोडसेडिङ अन्त्य भइसकेकाले बक्यौता उठाउन नमिल्ने आयोगले सुझाएको छ । ०७२ माघदेखि ०७५ वैशाखसम्म उद्योगीले तिर्नुपर्ने बक्यौता ६ अर्ब ६० करोड रुपैयाँ रहेको प्राधिकरणले जनाएको छ । तर बिल तिर्न ६० दिन कटिसकेकाले त्यसमा २५ प्रतिशत थप दस्तुर जोडेर भुक्तानी गर्न उद्योगीलाई प्राधिकरणले भन्दै आएको छ ।"
अर्थ संक्षेप,"अपडेटेड भर्सनमा सामसङ ग्यालेक्सी ए१६ काठमाडौं (कास) सामसङले अपडेट गरिएको ग्यालेक्सी ए१६ फाइभजी सार्वजनिक गरेको छ । हालै आयोजित एक समारोहबीच सामसङले ग्यालेक्सी ए१६ सार्वजनिक गरेको हो । सामसङले ग्यालेक्सी ए१६ फाइभजीलाई ग्यालेक्सी एसिरिजको सबैभन्दा पातलो मिड रेन्जमा ल्याएको छ । यसको मोटाइ ७९ एमएम रहेको कम्पनीले जनाएको छ । यसको पातलो डिजाइनले गर्दा सजिलै हातमा लिन सकिने भएकाले प्रयोग गर्न सहज हुने कम्पनीको दाबी छ । साथै यसमा प्रिमियम फिनिस, विशिष्ट आइल्यान्ड फ्रेम र ग्लास स्टिक ब्याक प्यानलको सुविधा छ । यसमा ५० मेगापिक्सेल अल्ट्रावाइड क्यामेरा, १३ मेगापिक्सेलको फ्रन्ट क्यामेरा, ६७ इन्च फुल एचडी प्लस सुपर एमोलेड डिस्प्ले, पाँच हजार एमएएच ब्याट्रीलगायत विशेषता छन् । नेपाली बजारमा यसको मूल्य २८ हजार ९९९ देखि सुरु भई ३२ हजार ९९९ रुपैयाँ रहेको सामसङले जनाएको छ ।बुटवलमा चांगानको दीपल ईभी काठमाडौं (कास) नेपालका लागि चांगानको आधिकारिक बिक्रेता एमएडब्लू वृद्धिले बुटवलमा दीपल ईभी सार्वजनिक गरेको छ । आइतबार एक समारोहबीच कम्पनीले दीपल एस०७ र एल०७ ईभी सार्वजनिक गरेको हो । कार्यक्रममा बुटवल उपमहानगरपालिकाका प्रमुख खेलराज पाण्डेय, बुटवल उद्योग वाणिज्य संघका अध्यक्ष हरि अर्याल, भैरहवा उद्योग वाणिज्य संघका अध्यक्ष ठाकुर श्रेष्ठ, एमएडब्लू वृद्धिका प्रमुख कार्यकारी अधिकृत जोजु जोस थाटिलले संयुक्त रूपमा गाडी सार्वजनिक गरे । दीपलमा वेलकम सिट, सनफ्लावर टच स्क्रिन, अग्मेन्टेड रियालिटी हेड अपडिस्प्ले, जेस्चर कन्ट्रोल, हेडरेड, आउटडोर स्पिकरलगायत विशेषता रहेको कम्पनीले जानकारी दिएको छ । कम्पनीले कात्तिक २७ (मंगलबार) देखि बुटवलमा एक्सचेन्ज एन्ड टेस्ट ड्राइभ क्याम्पसमेत सुरु गरेको छ । उक्त क्याम्पमा ग्राहकले चांगानका सेरेस ब्रान्डका गाडी ४५ लाख ४९ हजार रुपैयाँमा खरिद गर्न सकिने अवसर रहेको कम्पनीले जानकारी दिएको छ ।एनवाईईएफ कनेक्ट प्लेटफर्मको सुरुवातकाठमाडौं (कास) नेपाल युवा उद्यमी मञ्च (एनवाईईएफ) ले काठमाडौंमा एनवाईईएफ कनेक्ट प्लेटफर्म सुरु गरेको छ । एनवाईईएफले हालै एक समारोहबीच उक्त कनेक्ट प्लेटफर्मको सुरुवात गरेको जनाएको छ । फरकफरक ४० क्षेत्रका एनवाईईएफ सदस्यको विभिन्न समूह, पूर्वसदस्य (एनवाईईएफ अल्मुनाई) र पूर्वअध्यक्षलाई एकै ठाउँमा ल्याएर नेपालका युवा उद्यमीमाझ सहकार्य तथा अवसर प्रवर्द्धन गर्नु रहेको यो प्लेटफर्मको उद्देश्य जनाइएको छ । एनवाईईएफ कनेक्टको लक्ष्य स्रोत, सञ्जाल र ज्ञान आदानप्रदान गर्ने अवसर प्रदान दिनु रहेको विज्ञप्तिमा उल्लेख छ । साथै उद्यमीहरूलाई सशक्तीकरण गर्नु र दिगो प्रगति प्रवर्द्धन गर्ने खालको सहयोगी उद्यमशील इकोसिस्टमलाई बढावा दिनु रहेको एनवाईईएफको विज्ञप्तिमा उल्लेख छ ।ॅफिन इलेक्ट्रो टेक २०२४ आयोजना हुनेकाठमाडौं (कास) इलेक्ट्रिक तथा इलेक्ट्रोनिक्स सामानहरूको एघारौं संस्करणको फिन इलेक्ट्रो टेक २०२४ आयोजना हुने भएको छ । नेपाल विद्युतीय महासंघको आयोजनामा कात्तिक २९ देखि मंसिर २ सम्म काठमाडौंको भृकुटीमण्डपमा उक्त टेक २०२४ सञ्चालन हुनेछ । विद्युत् तथा विद्युतीय सामग्रीको व्यवसाय विकास एंव यस क्षेत्रसँग आबद्ध आन्तरिक तथा अन्तर्राष्ट्रिय व्यापारको सहजीकरण र प्रवर्द्धन गर्न उक्त टेक आयोजना गर्न लागिएको आयोजकले जनाएको छ । यस संस्करणमा आयोजकले प्रविधिको नयाँ आयाम, विद्युतीय सामग्रीमा सुरक्षा र गुणस्तर कायम मूल नारासहित टेक सञ्चालन गर्न लागेको हो । प्रदर्शनीमा ४४ वटा ब्लक, २८ वटा स्टल रहेको एक प्याभिलिएन, हल बाहिर डोममा २६ वटा स्टल छन् । प्रदर्शनीमा हलभित्र र बाहिर गरी ९८ वटा प्याभिलियन तथा स्टल रहेको आयोजकले जारी गरेको विज्ञप्तिमा उल्लेख छ । प्रदर्शनीमा भारत सरकारको वाणिज्य तथा उद्योग मन्त्रालय, वाणिज्य विभागको सहयोगमा इन्डियन चेम्बर अफ कमर्सका व्यवसायीका २८ वटा स्टल छन् । प्रदर्शनीमा नेपाली उत्पादनलगायत बहुराष्ट्रिय कम्पनीका उत्पादन हुनेछन् । जसमा ट्रान्समिसन तथा डिस्ट्रिब्युसन सामग्री, ऊर्जा आपूर्ति तथा नियन्त्रण यन्त्र, हाउस वायरिङ सामग्री, वायर, केबल एवं कन्डक्टर, अत्याधुनिक प्रकारका स्विचलगायत प्रदर्शनीमा रहने आयोजकले जनाएको छ ।होन्डाको नेपालको चाडबाड योजनाका विजेता सार्वजनिककाठमाडौं (कास) होन्डा नेपालले हाम्रो चाडबाड, होन्डाको खुसीयाली बारबार योजनाअन्तर्गतका विजेता सार्वजनिक गरेको छ । अहिले पनि चलिरहेको होन्डाको उक्त चाडबाड योजनाअन्तर्गत १० लाख रुपैयाँका एक भाग्यशाली विजेता सार्वजनिक गरेको हो । भैरहवाबाट होन्डाको सीबी साइन डीएसएस खरिद गर्ने कपिलवस्तुका इरफान अहमद मुसलमानले उक्त नगद हात पार्न सफल रहेको कम्पनीले बताएको छ । उक्त योजनाअन्तर्गत ६ जना ग्राहकले पनि एक लाख रुपैयाँ जितेका छन् । उक्त योजनाको मुख्य विजेता भने इरफान हुन् । फुडमान्डुको वार्षिकोत्सवमा वानमार्ट सुरु काठमाडौं (कास) फुड डेलिभरी कम्पनी फुडमान्डुले १४औं वार्षिकोत्सवका अवसरमा वानमार्ट सुरु गरेको छ । मंगलबारदेखि सुरु फुडमान्डु वानमार्टले ग्राहकलाई ग्रोसरीलगायत दैनिक आवश्यक वस्तु घरमै डेलिभरी गर्ने जनाएको छ । वार्षिकोत्सवका अवसरमा फुडमान्डुले फ्यान्टास्टिक १४ नामक सेल्स क्याम्पेनको सुरु गर्दै ७० प्रतिशतसम्मको छुटसमेत उपलब्ध गराउने जनाएको छ । कम्पनीका अनुसार अब ग्राहकले फुडमान्डु एपबाट सात सयभन्दा बढी वस्तुको भरपर्दो डेलिभरी पाउनेछन् । हाल यो सेवा काठमाडौंको गैरीधाराबाट तीन किमिको दायराभित्र पर्ने महाराजगन्ज, धुम्बाराही, बालुवाटार र मैतीदेवी क्षेत्रमा उपलब्ध रहेको कम्पनीले जनाएको छ । उक्त सेवा काठमाडौं उपत्यकाभर विस्तार गरिने कम्पनीले बताएको छ । सन् २०१० मा सुरु भएको फुडमान्डुले अनलाइन फुड डेलिभरी सेवा गर्दै आएको छ । टाइगर प्यालेसले ल्यायो ॅटाइगर रिवार्ड्स भैरहवा (कास) रूपन्देहीको तिलोत्तमा नगरपालिका१५ स्थित पाँचतारे टाइगर प्यालेस रिसोर्टले ग्राहक सम्मान कार्यक्रम ल्याएको छ । बारम्बार आएर सेवा लिने ग्राहकलाई सम्मान प्रकट गर्न सेवामा विशेष छुट व्यवस्था गरिएको रिसोर्टले जारी गरेको विज्ञप्तिमा उल्लेख छ । बारम्बार आउने ग्राहक लक्षित गरेर टाइगर रिवार्ड्स कार्यक्रम सार्वजनिक गरिएको रिसोर्टका प्रमुख कार्यकारी अधिकृत (सीईओ) दीपक लेखकले जनाए । टाइगर प्यालेसमा आएर नियमित सेवा लिने ग्राहकलाई कोठा, खाना, स्पालगायत सुविधामा विशेष छुटको व्यवस्था गरिएको छ, उनले भने, हामीप्रति ग्राहकले देखाएको मायाको सम्मानस्वरूप छुट व्यवस्था गरेका हौं । नियमित सेवा लिने ग्राहकलाई धन्यवाद दिन र सम्मान गर्न टाइगर रिवार्ड्स सञ्चालनमा ल्याएको उनले बताए ।"
लुम्बिनी अब गर्जिन्छ : हमाल,"काठमाडौं (कास) अभिनेता राजेश हमाल नेपाल प्रिमियर लिग (एनपीएल) क्रिकेटको फ्रेन्चाइज टोली लुम्बिनी लायन्सको ब्रान्ड एम्बासडर बनेका छन् । लुम्बिनीले सोमबार आयोजित कार्यक्रममा नेपाली चलचित्र क्षेत्रमा महानायक रूपमा चिनिएका हमाललाई आफ्नो ब्रान्डसँग जोडेको घोषणा गरेको थियो । लुम्बिनीका मार्की खेलाडीमा रोहितकुमार पौडेल र कन्सलटेन्ट प्रशिक्षकमा शक्ति गौचन छन् । हमालले शक्ति गौचनलाई प्रत्यक्ष भेट्न पाउँदा निकै खुसी लागेको बताए । यता शक्तिले पनि विगतमा राजेश (दाइ) सँग भेट्नु खेलाडीहरूको ठूलो उपलब्धि हुने गरेको र अहिले क्रिकेटको ठूलो प्लेटफर्म बनेकाले यस्तो भेट अब नौलो नरहेको आशय पोखेका थिए । शक्तिको अभिनेता हमालसँगको विगतलाई लिएर फरक मत रहेको थियो । काठमाडौं क्ल्यास (सन् २००३ मा भारत यू१९ सँगको तीन खेलको शृंखला) मा हामीले उहाँ (राजेश हमाल) लाई भेट्ने सौभाग्य पाएका थियौं, नेपालको यू१९ टोलीलाई हौसला दिन आउनुभएका उहाँले त्यतिखेर जिस्किएर हो कि के भएर हो, अरे शक्ति तिमी अझै खेलिरहेका छौं भन्नुभयो, जतिखेर मेरो खेलजीवन भर्खर सुरु भएको थियो, शक्तिले यस्तो स्मरण गर्दा हमाल बेस्सरी हाँसेका थिए ।अभिनेता हमालले एनपीएलले लामो फड्को मार्ने विश्वास लिँदै ब्रान्ड एम्बासडर हुनु भनेको कहीँ न कहीँ भावनात्मक रूपमा टिमसँग जोडिनु पनि भएको बताए । उनले भने, अव लायन्सको हुँकार गर्जिने छ । भारतमा केही समय बसे पनि खासै मैले क्रिकेट फलो गरेको थिइनँ, तर जब नेपालले अन्तर्राष्ट्रिय क्रिकेट खेलेदेखि रुचि देखाएर हेर्न लागें, त्यसपछि जोसजाँगर बढेको छ । लुम्बिनी लायन्सका प्रमुख ईश्वर जीसीले अभिनेता हमालसँगको सम्झौता अहिले एक वर्षका लागि मात्र भए पनि लामो यात्राका लागि सहकार्य गरिएको बताए । उनले भने, राजेश हमाल महानायक मात्र होइनन्, लायन्स पनि हुन् । अब लुम्बिनी लायन्स गर्जिने छ । उनले एनपीएलले नेपाल मात्र नभई विश्व क्रिकेटमै प्रभाव पार्ने विश्वास लिँदै लुम्बिनी एनपीएल जित्न तयार भइरहेको जनाए । राष्ट्रिय टोलीका कप्तान रहेका लुम्बिनीका मार्की खेलाडी रोहितले राजेश हमाल लुम्बिनी लायन्सको मात्र नभई नेपालकै ब्रान्ड एम्बासडर भएको जनाए । रोहितले भने, म लुम्बिनी प्रदेशकै भएकाले यो क्षेत्रको प्रतिनिधित्व गर्न पाउँदा एकदमै खुसी छु । राजेश हमालले जसरी नेपाली चलचित्र क्षेत्रलाई यहाँसम्म पुर्याउनुभएको छ, हामी आफ्नो टोलीलाई त्यसरी नै माथि उकास्न चाहन्छौं ।"
