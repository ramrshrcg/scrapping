शीर्षक,विवरण
अमेरिकाले पाउला पहिलो महिला राष्ट्रपति वा फर्किएलान् ट्रम्प ?,"(काठमाडौं)अमेरिकामा नयाँ राष्ट्रपति चयनका लागि आज मतदान हुँदै छ । ४७ औं राष्ट्रपति बन्नका लागि उपराष्ट्रपति कमला ह्यारिस र पूर्वराष्ट्रपति डोनाल्ड ट्रम्प प्रतिस्पर्धामा छन् । डेमोक्रेटिक उम्मेदवार ह्यारिस र रिपब्लिकन उम्मेदवार ट्रम्पबीचको चुनावी प्रतिस्पर्धा इतिहासकै कडा देखिएको छ । एनबीसी न्युजको सर्वेक्षणमा दुवै उम्मेदवारको अवस्था बराबर छ । ट्रम्प र ह्यारिस दुवैलाई समान ४९ प्रतिशतले मत दिने बताएका छन् भने दुई प्रतिशतले निर्णय लिइनसकेको जनाएका छन् । विभिन्न चुनावी सर्वेक्षणले ट्रम्पभन्दा ह्यारिस अगाडि देखाएका छन् । एबीसी न्युजको सर्वेक्षणअनुसार ट्रम्पलाई ४७ प्रतिशत मतदाताको साथ छ भने पहिलो महिला राष्ट्रपति हुने दौडमा रहेकी ह्यारिसले ४८ प्रतिशत मतदाताको समर्थन जुटाएकी छन् । तर यो सर्वेक्षण निर्वाचित हुनका लागि यकिन छैन । सर्वेक्षणअनुसार ५ प्रतिशत मतदाता अन्तिम समयसम्म पनि कसलाई मत दिने भन्ने निर्णयमा पुगिसकेका छैनन् । जसका कारण दुईमध्ये जुनसुकै उम्मेदवारले जित हासिल गर्न सक्ने देखिएको छ ।अमेरिकी राष्ट्रपतिमा विजयी हुन देशभरको समग्र मत बढी ल्याएर मात्र पुग्दैन । अमेरिकी राष्ट्रपतिको चुनाव इलेक्टोरल कलेज प्रणालीमा आधारित भएकाले कम मत प्राप्त गर्ने उम्मेदवार पनि राष्ट्रपति बन्न सक्ने सम्भावना हुन्छ । सन् २०१६ मा देशभरिबाट पाएको मत हिलारी क्लिन्टनको भन्दा करिब ३० लाख कम भएको अवस्थामा पनि डोनाल्ड ट्रम्प राष्ट्रपतिमा निर्वाचित भएका थिए । सन् २००० मा राष्ट्रपतिमा निर्वाचित रिपब्लिकन दलका जर्ज डब्लु बुसले डेमोक्रेटिक उम्मेदवार अल गोरको भन्दा पाँच लाख कम मत पाएका थिए ।राष्ट्रपतिमा निर्वाचित हुन कुल ५३८ इलेक्टोरल मतमध्ये कम्तीमा २७० ल्याउनुपर्नेछ । अमेरिकाका ५० राज्यका लागि जनसंख्याका आधारमा ५३५ र संघीय राजधानी डिस्ट्रिक्ट अफ कोलम्बिया का लागि ३ इलेक्टोरल मत निर्धारण गरिएको छ । दलहरूले आफ्ना समर्थक वा पार्टी अधिकारीलाई चुनाव हुनुअघि नै इलेक्टोरलका रूपमा चयन गर्छन् । इलेक्टरले सिद्धान्ततः आफूलाई मन परेको उम्मेदवारलाई मत दिन पाउने भए पनि आफ्नो राज्यमा लोकप्रिय मत बढी पाउने उम्मेदवारलाई नै समर्थन गर्छन् ।दुई उम्मेदवारले पाएको इलेक्टोरल मत बराबर भयो भने अमेरिकी संसद्को तल्लो सदनले मतदानमार्फत सबैभन्दा बढी इलेक्टोरल मत पाउने तीन उम्मेदवारबीचबाट राष्ट्रपति छान्छ । यस्तो प्रक्रियाबाट अमेरिकामा सन् १८२४ मा मात्र राष्ट्रपति निर्वाचित गरिएको छ । राष्ट्रपतिमा विजयी भएका उम्मेदवारले चयन गरेका उपराष्ट्रपतिका उम्मेदवार पनि स्वतः निर्वाचित हुन्छन् । ट्रम्पले जेडी भेन्सलाई उपराष्ट्रपतिको उम्मेदारमा अघि सारेका छन् भने ह्यारिसले मिनिसोटाका गभर्नर टिम वाल्ट्जलाई उपराष्ट्रपति बनाउने निर्णय लिएकी छन् ।५० राज्यमध्ये अधिकांश राज्यले परम्परागत रूपमा राष्ट्रपतीय निर्वाचनमा प्रायः एउटै पार्टीलाई जिताउने गरेका छन् । त्यस्ता राज्यहरू ब्लु र रेड स्टेटका रूपमा चिनिन्छन् । डेमोक्रेटिक दलका उम्मेदवारको पक्षमा रहेका राज्यलाई ब्लु र रिपब्लिकन उम्मेदवारको पकड रहेका राज्यलाई रेड स्टेटका रूपमा चिनिन्छ । विगतको नतिजालाई हेर्ने हो भने ह्यारिसले सबैभन्दा बढी इलेक्टोरल मत रहेको क्यालिफोर्निया (५४), न्युयोर्क (२८) र इलिनोई (१९) सहित २२६ इलेक्टोरल मत ल्याउने लगभग निश्चित छ । यो अवस्थामा राष्ट्रपतिमा निर्वाचित हुन ह्यारिसलाई कम्तीमा थप ४४ इलेक्टोरल मत आवश्यक पर्नेछ । त्यस्तै ट्रम्पले टेक्सास (४०), फ्लोरिडा (३०), ओहायो (१७) सहित कम्तीमा २१९ इलेक्टोरल मत पाउने निश्चितजस्तै छ । उनका लागि अब राष्ट्रपतिमा निर्वाचित हुन कम्तीमा थप ५१ इलेक्टोरल मत चाहिन्छ । हालसम्मको अवस्थामा ७ राज्यको इलेक्टोरल मत कुन उम्मेदवारलाई जान्छ भन्ने यकिन छैन । निर्वाचन परिणाम नै निर्धारण गर्ने यस्ता राज्यलाई ब्याटलग्राउन्ड स्टेट वा स्विङ स्टेट भनिन्छ । पेन्सिलभेनिया (१९), जर्जिया (१६), नर्थ क्यारोलाइना (१६), मिसिगन (१५), एरिजोना (११), विस्कन्सिन (१०) र नेभादा (६) गरी ब्याटलग्राउन्ड स्टेट वा स्विङ स्टेट को कुल इलेक्टोरल मत ९३ छ । एबीसी न्युजको सर्वेक्षणअनुसार यी सात राज्यमध्ये मिसिगन र विस्कन्सिनमा मात्र ह्यारिस अगाडि छिन् । अन्य पाँचमा ट्रम्प अगाडि देखिएका छन् । तर उनको अग्रता मत कुन उम्मेदवारलाई दिने भन्ने निर्णयमा पुग्न बाँकी पाँच प्रतिशत मतदाताभन्दा निकै कम छ । एट्लस इन्टेल सर्वेक्षणले भने मिसिगनबाहेक ६ राज्यमा ट्रम्प अगाडि रहेको जनाएको छ ।त्यसैले दुवै उम्मेदवार ब्याटलग्राउन्ड स्टेट को चुनावी अभियानमा केन्द्रित छन् । दुवै उम्मेदवारले यी राज्यमा प्रचार तीव्र पारेका छन् । ब्याटलग्राउन्ड स्टेट मा ट्रम्पले भन्दा ह्यारिसले विज्ञापनका लागि बढी खर्च गरेकी छन् । अक्टोबर ७ सम्मको तथ्यांकअनुसार ह्यारिसले पेन्सिलभेनियामा १५ करोड ९० लाख, मिसिगनमा १२ करोड ६० लाख, जर्जियामा ७ करोड ३० लाख, विस्कन्सिनमा ७ करोड ५० लाख, एरिजोनामा ६ करोड २० लाख, नर्थ क्यारोलाइनमा ५ करोड ५० लाख र नेभादामा ४ करोड ४० लाख अमेरिकी डलर विज्ञापनका लागि खर्च गरेको बीबीसीले जनाएको छ ।ट्रम्पले भने विज्ञापनका लागि पेन्सिलभेनियामा १२ करोड २० लाख, मिसिगनमा ७ करोड ८० लाख, जर्जियामा ७ करोड २० लाख, विस्कन्सिनमा ५ करोड ३० लाख, एरिजोनामा ४ करोड ९० लाख, नर्थ क्यारोलाइनमा ४ करोड ४० लाख र नेभादामा २ करोड २० लाख अमेरिकी डलर खर्च गरेका छन् ।ट्रम्पलाई भन्दा ह्यारिसलाई २७० इलेक्टोरल मत पुर्याउन केही सहज हुने देखिन्छ । पेन्सिलभेनिया, मिसिगन र विस्कन्सिनमा जितेको खण्डमा उनी राष्ट्रपति निर्वाचित हुन सक्छिन् । चुनावी सर्वेक्षणले यी तीन वटै राज्यमा कडा प्रतिस्पर्धा देखाएको छ । मिसिगन र विस्कन्सिनमा ह्यारिस केही अगाडि देखिएकी छन् भने पेन्सिलभेनियामा दुई उम्मेदवार बराबरीको अवस्थामा छन् । ह्यारिसलाई यी तीन राज्यमा जित हासिल गर्न केही सहज देखिन्छ । यी तीन राज्यमा २०१६ को चुनावमा डेमोक्रेटिक उम्मेदवार हिलारी क्लिन्टन निकै कम मतान्तरले हारेकी थिइन् भने २०२० को चुनावमा जो बाइडेन विजयी भएका थिए । तर यीमध्ये कुनै एक राज्यमा ट्रम्प विजयी भएको खण्डमा राष्ट्रपति बन्न ह्यारिसले अर्को राज्यमा जित्नुपर्छर् । यस्तो अवस्थामा उनका लागि नर्थ क्यारोलाइना वा जर्जिया विकल्प हुन सक्छ । यसअघिको चुनावमा जर्जियामा विजयी भएका बाइडेन नर्थ क्यारोलाइनमा झिनो मतान्तरले पराजित भएका थिए । ट्रम्पले भने पेन्सिलभेनिया, जर्जिया र नर्थ क्यारोलाइनामा जित हासिल गरेको खण्डमा राष्ट्रपति बन्ने देखिन्छ । पेन्सिलभेनिया गुमाएको खण्डमा उनले जर्जिया, नर्थ क्यारोलाइना, एरिजोना, विस्कन्सिन र नेभादा राज्यको नतिजा आफ्नो पक्षमा पारेको खण्डमा दोस्रो कार्यकालका लागि राष्ट्रपति हुनेछन् । ट्रम्पले सन् २०१६ को जस्तै नतिजा दोहोर्याउन सके भने नेभादाबाहेकका सबै स्विङ स्टेट जित्दै ३०६ इलेक्टोरल मतसहित राष्ट्रपति बन्नेछन् ।डेमोक्रेटिक दल उदारवादी पार्टीका रूपमा चिनिन्छ । नागरिक अधिकार, व्यापक सामाजिक सुरक्षा सञ्जाल र जलवायु परिवर्तनको असर सम्बोधन गर्ने विषय यसका मुख्य एजेन्डा हुन् । अमेरिकाको परम्परावादी दल रिपब्लिकन कम कर लगाउने, छरितो सरकार बनाउने, बन्दुक राख्न अधिकार दिने र अध्यागमन तथा गर्भपतनमा कडा प्रतिबन्ध लगाउने पक्षमा छ । यस वर्षको चुनावमा करिब २४ करोड मतदाता छन् । ७ करोड ८० लाखले प्रिभोटिङ गरिसकेको अमेरिकी सञ्चारमाध्यमले जनाएका छन् । १८ देखि २७ वर्षसम्मका ४ करोड ८ लाख युवा मतदातामध्ये ८३ लाखले पहिलो पटक मताधिकार प्रयोग गर्दै छन् । त्यसको ४५ प्रतिशत जेनजी पुस्ताका छन् । त्यस्तै अनुमानित ४ करोड ७९ लाख अश्वेत अमेरिकी छन् । ल्याटिन अमेरिकी मूलका कम्तीमा ६ करोड २० लाख छन् । भारतीयअमेरिकी मतदाताको संख्या ५२ लाख छ । एनबीसीको सर्वेक्षणअनुसार ह्यारिसलाई ५७ प्रतिशत महिलाले मत दिने देखिएको छ भने ४१ प्रतिशत महिला मतदाता ट्रम्पको पक्षमा छन् । ट्रम्पको पक्षमा ५८ र ह्यारिसको पक्षमा ४० प्रतिशत मतदाता छन् । दुई प्रतिशतले मतदानबारे निर्णय नलिएको देखिन्छ । ब्याटलग्राउन्ड स्टेट मा मात्र ४ लाखभन्दा बढी दक्षिण एसियाली मतदाता रहेको बताइएको छ । त्यसमा बहुसंख्यक भारतीय छन् । जबकि २०१६ को चुनावमा ट्रम्पले मिसिगनमा १० हजार ७ सय ४ मतले मात्र जितेका थिए । त्यस्तै सन् २०२० को चुनावमा बाइडेनले जर्जियामा ११ हजार ७ सय ७९ र एरिजोनामा १० हजार ४ सय ५७ मतले जित हात पारेका थिए । बहुमत ल्याटिन अमेरिकी मतदाता ह्यारिसको पक्ष छन् । ५४ प्रतिशत ल्याटिन अमेरिकी मतदाताले ह्यारिस र ४० प्रतिशतले ट्रम्पलाई मत दिने बताएका छन् । अश्वेत मतदाता भने निकै कम मात्र ट्रम्पको पक्षमा छन् । ट्रम्पलाई १२ र ह्यारिसलाई ८२ प्रतिशत अश्वेतले मत दिने जनाएका छन् । ६ प्रतिशत अनिर्णीत छन् । मतदाताहरूका लागि अर्थ व्यवस्था नै पहिलो प्राथमिकता हो । अमेरिकामा पछिल्लो समय बेरोजगारी दर निकै घटेको र स्टक बजार उकालो लागेको छ । तर अधिकांश अमेरिकीले आफूहरू हरेक दिन मूल्यवृद्धिविरुद्ध संघर्ष गर्न बाध्य भएको बताएका छन् । मुद्रास्फीति १९७० को दशकयताकै उच्च छ । यसको फाइदा निश्चय नै ट्रम्पलाई हुने ग्यालपको सर्वेक्षणले देखाएको छ ।विश्वका विभिन्न देशमा भएका मतदानमा धेरै पटक सत्तामा रहेका पार्टीले चुनावी हार बेहोरेका छन् । यसको मुख्य कारण कोभिडपछिको अर्थतन्त्र र जीवनयापनका लागि हुने खर्चको वृद्धि नै हो । यस आधारमा अमेरिकी मतदाताहरू पनि परिवर्तनको पक्षमा रहेको आकलन गर्न गाह्रो छैन । ग्यालपको अध्ययनअनुसार केवल एक चौथाइ अमेरिकी मात्र देश सही दिशामा अघि बढिरहेकामा सन्तुष्ट छन् । ६२ प्रतिशत अमेरिकीले आर्थिक अवस्था झन् खराब बन्दै गएको बताएका छन् । अर्थतन्त्रपछि कुनै पनि चुनावलाई भावनात्मक मुद्दाले पनि प्रभावित पार्ने देखिन्छ । डेमोक्रेटिक उम्मेदवार ह्यारिसले गर्भपतनको अधिकारलाई जोडतोडका साथ उठाइरहेकी छन् भने रिपब्लिकन उम्मेदवार ट्रम्पले अध्यागमनको मुद्दालाई प्राथमिकता दिएका छन् ।बाइडेन प्रशासनमा सीमा क्षेत्रमा मुठभेडहरू बढेको तथ्यांक सार्वजनिक भएसँगै मतदाताले ट्रम्पलाई अध्यागमन मामिलामा बढी विश्वास गर्ने देखिएको सर्वेक्षणले देखाएका छन् । त्यसका साथै ट्रम्पले अघिल्लो चुनावको तुलनामा ल्याटिनअमेरिकी मूलका मतदातालाई रिझाएको देखिन्छ ।अमेरिकीले ट्रम्पलाई गहिरो ध्रॅवीकरण गर्ने राजनीतिज्ञका रूपमा लिन्छन् । सन् २०२० को चुनावमा उनले पाएको मत रिपब्लिकन उम्मेदवारको हालसम्मकै बढी मत हो । त्यसका बाबजुद पनि उनी चुनावमा पराजित भएका थिए । यस पटक उनले ह्यारिसको कडा चुनौती सामना गरिरहेका छन् । ह्यारिसले ट्रम्पलाई फासिस्ट को संज्ञा दिँदै लोकतन्त्रका लागि खतरा भएको बताएकी छन् । रोयटर्सइप्सोस पोलले गरेको एक अध्ययनमा पाँचमध्ये चार अमेरिकीले देश नियन्त्रण बाहिर गइरहेको र उनीहरूले ह्यारिसलाई स्थिरताको उम्मेदवारका रूपमा हेरेका छन् ।अमेरिकी सर्वोच्च अदालतले रोय भर्सेस वेड र गर्भपतनको संवैधानिक अधिकारलाई खारेज गरेपछिको यो पहिलो राष्ट्रपतीय चुनाव हो । गर्भपतनको अधिकार संरक्षण गर्नुपर्ने पक्षका मतदाताले ह्यारिसलाई अत्यधिक रूपमा समर्थन गरेका छन् । यसको असर २०२२ को मध्यावधि चुनावमा पनि देखिएको थियो । यस पटक स्विङ स्टेट एरिजोनासहित १० राज्यमा गर्भपतनलाई नियमन गर्ने विषयमा मतदातालाई सोधिँदै छ । यसले ह्यारिसको पक्षमा मत बढाउन सक्ने देखिएको छ । त्यसका साथै अमेरिकाले पहिलो महिला राष्ट्रपति पाउने भएकाले पनि ट्रम्पको तुलनामा ह्यारिसलाई धेरै महिला मतदाताले मत दिने सम्भावना छ । अमेरिकी राष्ट्रपति चयनका लागि हुने निर्वाचनमा १८ वर्ष वा सोभन्दा माथिका अधिकांश अमेरिकी नागरिकले मत दिन पाउँछन् । तर नर्थ डकोटाबाहेकका सबै राज्यमा निर्वाचनअघि मतदाता नामावलीमा दर्ता हुनुपर्ने नियम छ । प्रत्येक राज्यमा मतदाता नामावलीमा दर्ता गर्ने नियम र समयसीमा फरकफरक छ । विदेशमा रहेका अमेरिकी नागरिकले संघीय हुलाक कार्यालयको प्रणालीमा निवेदन दिएर हुलाकमार्फत मत दिन सक्छन् । अधिकांश राज्यमा मतदानको दिनअघि नै मतदातालाई मत दिने सुविधा दिइन्छ । नेपाली समयअनुसार आज रातिदेखि हुने मतदानबाट चार वर्षका लागि चयन हुने उम्मेदवारले सन् २०२५ को जनवरी २० देखि कार्यभार सम्हाल्नेछन् । साधारणतया चुनाव सकिएकै रात विजेताको घोषणा हुने गरेको छ । तर हुलाकमार्फत गरिएको मतदानले नतिजा निर्धारित गर्ने अवस्थामा भने नतिजा आउन केही दिन लाग्न सक्छ । चुनावमा बहालवाला राष्ट्रपतिभन्दा अर्को उम्मेदवार निर्वाचित भएको अवस्थामा पद बहाली नगर्दासम्मको अवस्थालाई संक्रमणकाल भनिन्छ । उक्त समयमा नवनिर्वाचित राष्ट्रपतिले मन्त्रीहरू चयन र कार्यकालको योजना बनाउने गर्छन् ।राष्ट्रपतिको चुनावबारे धेरै चर्चा हुने गरे पनि अमेरिकी मतदाताले अरू पदमा पनि मत दिँदै छन् । आजकै चुनावबाट संघीय संसद्को तल्लो सदन हाउस अफ रेप्रिजेन्टेटिभ्स (प्रतिनिधिसभा) का सबै ४ सय ३५ सदस्य र सय सदस्यीय माथिल्लो सदन सिनेटका ३३ पदका निर्वाचन पनि हुँदै छन् । प्रतिनिधिसभामा हाल रिपब्लिकनका २२० र डेमोक्रेटिकका २१२ सदस्य छन् । सरकारका प्रमुख नियुक्तिहरूमा मतदान गर्ने सिनेट भने डेमोक्रेटको नियन्त्रणमा छ । संसद्का यी दुई सदनले कानुनहरू पारित गर्नॅका साथै ह्वाइट हाउसमाथि नियन्त्रणको काम गर्छन् । सिनेटमा हरेक राज्यबाट दुई सदस्य निर्वाचित हुने व्यवस्था छ । सिनेटमा हाल रिपब्लिकनका ४९, डेमोक्रेटिकका ४७ र डेमोक्रेटिक पक्षधर ४ स्वतन्त्र सदस्य छन् । मोन्टाना, विस्कन्सिन, ओहायो, नेभादा, पेन्सिलभेनिया, मिसिगन, एरिजोना र टेक्सास राज्यमा सिनेट सदस्यका लागि हुने निर्वाचन निकै प्रतिस्पर्धात्मक हुने ठानिएको छ । यी आठमध्ये हाल ७ सदस्य डेमोक्रेटिक दलका छन् ।अमेरिकाको उपराष्ट्रपति सिनेटको अध्यक्ष रहने व्यवस्था छ । उनले सिनेटका सत्रहरूको अध्यक्षता गर्नॅका साथै निर्णायक मत दिन्छन् । सिनेटले विधेयक पारित गर्नॅका अलावा राष्ट्रपतिद्वारा नियुक्त मन्त्रिपरिषद् सदस्यहरू, सर्वोच्च अदालत र अन्य संघीय न्यायाधीशहरू तथा राजदूतहरूको नियुक्ति पारित गर्नॅपर्छ । त्यस्तै ११ राज्य र दुई क्षेत्रका मतदाताले गभर्नर निर्वाचित गर्दै छन् । अमेरिकन समोआ, डेलावेयर, इन्डियान, मिसोरी, न्यु ह्याम्सायर, नर्थ क्यारोलाइना, नर्थ डकोटा, प्युटो रिको, युटा, भर्मन्ट, वासिङ्टन र वेस्ट भर्जिनियामा नयाँ गभर्नर निर्वाचित हुँदै छन् । (एजेन्सीहरूको सहयोगमा)"
कोरियामा दक्ष श्रमिक पठाउन सरकारको गृहकार्य,"(काठमाडौं)श्रम, रोजगार तथा सामाजिक सुरक्षा मन्त्रालयले म्यानपावर कम्पनीमार्फत कोरियामा ई७ भिसा प्रणालीअन्तर्गत सीपयुक्त श्रमिक पठाउने तयारी गरेको छ । श्रम मन्त्रालयले कोरियामा सीपयुक्त श्रमिक पठाउनेसम्बन्धी कार्यविधि०८० लाई संशोधन गरी रायका लागि परराष्ट्र र कानुन मन्त्रालय पठाएको छ । व्यक्तिगत रूपमा गइरहेका सीपयुक्त श्रमिकलाई संस्थागत रूपमा पठाउन प्रक्रिया अगाडि बढाइएको श्रम, रोजगार तथा सामाजिक सुरक्षामन्त्री शरतसिंह भण्डारीले बताए । कोरियामा ठूलो संख्यामा सीपयुक्त जनशक्तिको माग छ । कतिपय ई७ मार्फत कोरिया गइरहेका छन् । यसलाई व्यवस्थित र पारदर्शी बनाउन जरुरी छ, श्रममन्त्री भण्डारीले भने, निजी क्षेत्रको संलग्नता हुने गरी कार्यविधि बनाइएको छ । त्यसमा सुझाव लिन परराष्ट्र र कानुन मन्त्रालय पठाएका छौं । परराष्ट्र र कानुनबाट सुझाव आएपछि संशोधित कार्यविधिलाई कोरिया पठाइने मन्त्री भण्डारीले जनाए । कोरिया पक्ष सकारात्मक भयो भने मात्रै यो कार्यविधि कार्यान्वयनमा आउनेछ, उनले भने । हालै मात्रै नेपालका लागि कोरियन राजदूत र श्रममन्त्री भण्डारीबीच यस विषयमा छलफलसमेत भएको थियो । दक्षिण कोरियाले नेपालसँग सन् २००७ मा रोजगार अनुमति प्रणाली (ईपीएस) अन्तर्गत सरकारी संयन्त्रमार्फत ई९ भिसामा उत्पादन र कृषि क्षेत्रमा अदक्ष श्रमिक लैजाँदै आएको छ । भाषा परीक्षामा लाखभन्दा बढी नेपाली सामेल हुने तर न्यून संख्यामा मात्रै लैजाने भएपछि नेपालले ईपीएसबाहेकको क्षेत्र खोज्न थालेको श्रम मन्त्रालयको भनाइ छ । कोरियाले यस वर्षका लागि ईपीएसअन्तर्गत उत्पादन क्षेत्रतर्फ करिब ९ हजार ७२८, कृषि क्षेत्रतर्फ ९ हजार ६७२, सिप बिल्डिङ क्षेत्रतर्फ ३ हजार ८८५ जना र सीबीटी क्षेत्रतर्फ ७५४ जना गरी करिब २४ हजार ३९ जना कोरिया जाने रोस्टरमा छनोटको प्रतीक्षामा छन् । पछिल्लो १० महिनामा ५ हजार ५ सय १४ नेपाली श्रमिकसँग करार सम्झौता भइसकेको छ । कोरिया जान नेपालमा परीक्षा आवेदकको संख्या दुई लाखभन्दा बढी छ । यो संख्याको तुलनामा कोरियाबाट माग हुने संख्या भने कम छ । ई७ भिसा प्रणालीअन्तर्गत श्रमिक पठाउँदा नेपाल र कोरिया सरकारबीचको सहमतिमा सञ्चालित इपीएस प्रणाली जोखिममा पर्नसक्ने सरोकारवालाहरूको आशंका छ । तर, ई७ मा सीपयुक्त श्रमिक पठाउँदा ई९ मा जाने अदक्ष श्रमिकलाई कुनै असर नपर्ने श्रममन्त्री भण्डारीले दाबी गरे । १५ वर्षदेखि नेपालबाट कोरियाले अदक्ष श्रमिक मात्रै लैजाँदै आएको छ । कोरियाका रोजगारदाताबाट ठूलो संख्यामा सीपयुक्त श्रमिक माग भइआएको छ । कोरियामा सीपयुक्त श्रमिकले पाउने अवसरलाई हामीले प्रयोग गर्न सक्नुपर्छ, श्रममन्त्री भण्डारीले कान्तिपुरलाई भने, ईपीएस र सीपयुक्त श्रमिक पठाउने प्रणाली अलगअलग विषय हुन् । यसलाई हेर्ने मन्त्रालय नै छुट्टाछुट्टै छ । ई९ मा जाने श्रमिकले गर्ने काम, तलब सुविधाभन्दा बढी ई७ ले पाउँछन् । हामीले सुरक्षित र लाभदायक गन्तव्यमा भएका अवसर खोज्दै जानुपर्छ ।आफूहरूको जिम्मामा ई७ मा जाने श्रमिक नपर्ने ईपीएस प्रणालीमा जाने श्रमिकको व्यवस्थापनका लागि सहजीकरण गर्न स्थापित कोरियाको काठमाडौंस्थित मानव संसाधन विभागका एक अधिकारीले बताए । हामीले ई९ मा जाने श्रमिकलाई मात्रै सहजीकरण गर्छौं, ती अधिकारीले भने, ई७ भिसा कोरियाको अर्को निकायले हेर्छ । श्रम मन्त्रालयका अनुसार ई७ भिसा प्रणाली सञ्चालन मापदण्ड पूरा गरेका म्यानपावरले मात्रै दक्षिण कोरियामा श्रमिक पठाउन पाउँछन् । यसका लागि म्यानपावरसँग भाषा र सीपका लागि प्रचलित मापदण्डबमोजिमको आफ्नै स्वामित्वको तालिम केन्द्र या पूर्णकालीन उपयोग गर्न सकिने गरी करार सम्झौता गरी लिएको तालिम केन्द्र भएको हुनुपर्नेछ । ई७ भिसा प्रणालीको माग संकलन, प्रमाणीकरण तथा सहजीकरण एवं नेपाली श्रमिकका लागि आवश्यक कल्याणकारी सेवा तथा कार्य गर्ने प्रयोजनका लागि दक्षिण कोरियामा यसै कामका लागि कानुनी रूपमा दर्ता तथा अनुमतिप्राप्त संस्था एसोसिएसनसँग सम्झौता गरेको हुनुपर्नेछ । मन्त्रालयले कोरियामा दर्ता भएको एसोसिएसनले म्यानपावरसँग कुनै शुल्क नलिने सम्झौता भएको हुनुपर्ने मापदण्ड बनाएको छ । कार्यविधिअनुसार ई७ भिसा प्रणालीअन्तर्गत रोजगारीका लागि गणतन्त्र कोरिया जान इच्छुक नेपाली नागरिकले कोरिया सरकारको सम्बन्धित निकायबाट मान्यताप्राप्त संस्था वा इजाजतपत्र प्राप्त संस्थाबाट सञ्चालन भएको आधारभूत कोरियाली भाषा ज्ञान र पेसागत सीप परीक्षा उत्तीर्ण गरेको हुनुपर्नेछ । छनोट भएका श्रमिकको लागत शुल्क भने मन्त्रालयले निर्धारण गर्न बाँकी छ । नेपाली नागरिकलाई रोजगारीका लागि कोरिया पठाउँदा लाग्ने हवाई भाडा, बिमा, स्वास्थ्य परीक्षण कल्याणकारी कोषमा योगदान, सामाजिक सुरक्षा कोषमा योगदान र श्रम स्वीकृतिमा लाग्ने खर्च रोजगारदाताले बेहोर्ने भनिएकामा सोहीबमोजिम र अन्यको हकमा मन्त्रालयले तोकेबमोजिम हुनेछ, कार्यविधिमा उल्लेख छ । ईपीएसमा जाने श्रमिकले कोरिया जाने सम्पूर्ण लागत शुल्क करिब एक लाख २० हजार रुपैयाँ आफैंले बेहोर्नुपर्नेछ । ई७ मा जाने श्रमिकले ईपीएसको लागत खर्चभन्दा बढी बेहोर्न नपर्ने श्रममन्त्री भण्डारी बताउँछन् । कोरियाली रोजगारदाताको अनुरोधमा नेपाली सीप तथा भाषा प्रशिक्षण प्रदायक संस्थाले सञ्चालन गर्ने सीप तथा भाषा प्रशिक्षण एवं परीक्षणको शुल्क सम्बन्धित रोजगारदाताले बेहोर्नुपर्नेछ । मन्त्रालयले कोरियामा जाने श्रमिकका लागि सहजीकरण गर्न वैदेशिक रोजगार विभागमा छुट्टै शाखा बनाउने भएको छ । नेपाली दूतावासले वैदेशिक रोजगारसम्बन्धी मागपत्र जाँचबुझ कार्यविधि, ०७५ अनुसार प्रमाणीकरण गरी विभाग पठाउनुपर्नेछ । दूतावासमा प्राप्त मागपत्र प्राप्त भएको मितिले १५ दिनभित्र प्रमाणीकरण नभए रोजगारदाताले त्यस्तो मागपत्र प्रमाणीकरणका लागि विभागमा पठाउने र विभागले प्रमाणीकरण गरिदिनुपर्ने कार्यविधिमा उल्लेख छ । त्यसरी प्रमाणीकरण भएको मागपत्र दैनिक पत्रिकामा सूचना प्रकाशन गर्नुपर्नेछ । मागपत्रमा रोजगारीको पद संख्या र पेसागत क्षेत्र, कामको विवरण, सुरक्षा तथा स्वास्थ्य जोखिम, तलब भत्ता तथा सेवा सुविधा र सामाजिक सुरक्षाको व्यवस्था, दरखास्त दिने प्रक्रिया, छनोट प्रक्रिया र अवधिको जानकारी खुलाउनुपर्नेछ । छानिएका श्रमिक श्रमिकसँग रोजगारदाताले तीन वटा रोजगार सम्झौतापत्रमा हस्ताक्षर गर्नुपर्नेछ । यस्तो रोजगार सम्झौतामा सीपयुक्त श्रमिकका लागि गणतन्त्र कोरिया सरकारले तोकेको तलबमान, श्रमिकको बिमा, अतिरिक्त समय कार्य गरेबापतको भत्ता, बिदा, सामाजिक सुरक्षा र अन्य कल्याणकारी सुविधा रहेनरहेको बारे विभागले यकिन गर्नुपर्ने कार्यविधिमा उल्लेख छ । श्रम मन्त्रालयले ई७ भिसा प्रणालीअन्तर्गत कोरिया गएका नेपाली कामदारले गर्ने काम, सेवा सुविधा, गुनासो सुनुवाइ, व्यवसायजन्य सुरक्षा तथा स्वास्थ्य, कल्याणकारी सेवाहरूको सञ्चालन, श्रम विवादको निरोपण, कार्यस्थल निरीक्षण र कामदारको सम्पर्क विवरण, क्षतिपूर्ति माग दाबी तथा परिपूरणसम्बन्धी कामको जिम्मेवारी कोरियाली एसोसिएसनलाई पनि दिएको छ । नेपाली श्रमिकको शारीरिक तथा मानसिक स्वास्थ्यको कारणले उद्धार गर्नुपर्ने भए वा कुनै पनि कारणले मृत्यु भए मृतकको परिवारलाई दिनुपर्ने क्षतिपूर्तिसहित मृतकको शव नेपाल पठाउन लाग्ने खर्च रोजगारदाताले बेहोर्नेछ । ईपीएसमा जाने श्रमिक मृत्यु भए शव ल्याउन लाग्ने खर्च वैदेशिक रोजगार बोर्डले बेहोर्दै आएको छ । दुई दशकभन्दा बढी समयदेखि कोरियामा व्यवसायरत गैरआवासीय नेपाली संघ (घले समूह) का अध्यक्ष विनोद कुँवरले कोरियामा निश्चित काममा दक्षता हासिल गरेपछि मात्रै ई७ को भिसाको स्टाटस पाइने जनाए । यो कम्पनीले श्रमिकको कामको दक्षता हेरेर मात्रै दिन्छ । अदक्ष हैसियतमा आएका श्रमिकले सीपयुक्तको भिसा पाउन आफ्नो क्षमता विकास गर्नुपर्छ । ई७ भिसामा आएको श्रमिकको तलब सुविधा उच्च हुन्छ । परिवारसहित बस्न पाउने अधिकार हुन्छ, उनले भने, नेपालबाट सिधै ई७ मा आउन पाउनु ठूलो अवसर हो । कोरियासँगको अर्को मोडल अपनाउँदा ईपीएसलाई असर पुर्याउन नहुने विषयमा निकै सजग हुनुपर्ने श्रम प्रशासनविद् पूर्णचन्द्र भट्टराई बताउँछन् । कोरियामा सीपयुक्त जनशक्तिले सिधै अवसर पाउने विषय एकदमै राम्रो हो । नेपालले श्रमिक भर्ना प्रक्रियामा सबैभन्दा राम्रो अभ्यास गरेको मोडल ईपीएस हो, उनले भने, यो पारदर्शी छ । यसलाई असर नपुग्ने गरी सरकारले सीपयुक्त जनशक्ति पठाउने विषयमा ध्यान दिनुपर्छ । कोरियाका ट्रेड युनियन भने ईपीएस प्रणाली खारेजीको अभियानमा छन् । ईपीएस प्रणालीको सबैभन्दा खराब पक्ष रोजगारदाता हाबी हुन पाउनु रहेको आप्रवासी ट्रेड युनियन (एमटीयू) का अध्यक्ष उदय राईको भनाइ छ । ईपीएस प्रणालीको एउटै राम्रो पक्ष भनेको कामदारको छनोट प्रक्रिया पारदर्शी छ । भाषा परीक्षा गर्ने जोकोही पनि आउन सक्छ । नेपालबाट कोरिया ल्याउने प्रक्रियासम्म ठीक छ, उनले भने, ईपीएसमा कामदारलाई ल्याउन, निष्कासन गर्न र श्रमिकलाई अर्को कम्पनीमा जान पाउने सबै अधिकार रोजगारदातालाई जिम्मा दिइएको छ । यसले श्रमिकको शोषण गर्न सहज बनाइदिएको छ, राईले भने ।"
सुप्रिम सहकारी ठगीमा अनुसन्धानका लागि लामिछानेलाई भैरहवा पुर्याइने,"(बुटवल)रूपन्देहीस्थित सुप्रिम बचत तथा ऋण सहकारी ठगीमा अनुसन्धानका लागि राष्ट्रिय स्वतन्त्र पार्टी (रास्वपा) सभापति एवं पूर्वगृहमन्त्री रवि लामिछानेलाई भैरहवा पुर्याइने भएको छ । सहकारी ठगी, संगठित अपराध र सम्पत्ति शुद्धीकरणमा अनुसन्धानका लागि हाल कास्की प्रहरीको हिरासतमा रहेका लामिछानेलाई छठपछि बुटवल ल्याउने तयारी रूपन्देही प्रहरीले गरेको हो । सहकारी ठगीमा अनुसन्धानका लागि लामिछाने कात्तिक २ देखि कास्की प्रहरी हिरासतमा छन् । अनुसन्धानका लागि अदालतबाट पाएको थप म्याद कात्तिक १४ मा नै सकिएको छ । तिहार बिदाका कारण मंगलबार मात्र कास्की प्रहरीले म्याद थपका लागि उनलाई अदालत लैजाने तयारी गरेको छ । कास्की प्रहरीले सम्पत्ति शुद्धीकरणमा पनि लामिछानेमाथि अनुसन्धान गर्ने भएको हो । मंगलबार म्याद थप नभए मात्र उनलाई बुटवल ल्याइने रूपन्देही प्रहरीको तयारी छ । बुटवलको सुप्रिम बचत तथा ऋण सहकारी संस्थाको १४ करोड २९ लाख ३६ हजार रुपैयाँ गोर्खा मिडिया नेटवर्क प्रालिमा लगेको देखिएकाले त्यसको अनुसन्धानका लागि रूपन्देही अदालतले लामिछानेलाई पक्राउ गर्न कात्तिक ८ मा प्रहरीलाई अनुमति दिएको छ । रूपन्देही प्रहरीले अदालतको पत्र कास्की प्रहरीलाई पठाइसकेको छ ।रूपन्देही प्रहरी प्रमुख एसपी रञ्जितसिंह राठौरले अदालतको अनुमतिअनुसार लामिछानेलाई बिहीबार (छठ) पछि रूपन्देही ल्याएर अनुसन्धान गर्ने तयारी भइरहेको बताए । उनका अनुसार सीआईबीको अनुसन्धान टोली पनि रूपन्देही पठाउन माग गरिएको छ । कास्कीमा सीआईबीका डीएसपी सुन्दर तिवारीको टोलीले अनुसन्धान गरिरहेको छ । रविजी अहिले पनि अनुसन्धानकै प्रक्रियामा हुनुहुन्छ, अदालत खुल्नासाथ म्याद थप हुन्छ होला, राठौरले भने, छठ सकिएपछि रूपन्देही ल्याउने तयारी छ । कास्की अदालतबाट म्याद थप नभए रूपन्देही ल्याएर अनुसन्धान गर्न सकिने उनले बताए । बुटवलस्थित सुप्रिम सहकारीबाट २०७७ चैत १८ मा १ करोड ९६ लाख लामिछानेकै नाममा र १४ करोड २९ लाख रुपैयाँ विभिन्न व्यक्तिमार्फत गोर्खा मिडिया नेटवर्कमा पुगेको संसदीय छानबिन विशेष समिति र प्रहरीको प्रतिवेदनमा उल्लेख छ । लामिछाने गोर्खा मिडियाका पूर्वकार्यकारी निर्देशक हुन् । रकम जम्मा गरेको भौचरमा रोशनी गुरुङरवि लामिछाने लेखिएको छ । प्रहरीले अहिले तयार गरिरहेको अनुसन्धान प्रतिवेदनमा लामिछानेको नाममा प्रवाह गरिएको ऋणको भौचर सुप्रिम सहकारीका व्यवस्थापक सागर केसीले सदर गरेको खुलाएको छ । गुल्मीको मालिका गाउँपालिका८ घर भएका ३० वर्षीय केसी फरार छन् । केसीले भौचर सदर गरेर रोशनी गुरुङले गोर्खा मिडिया नेटवर्कको नाममा रहेको ग्लोबल बैंकको खातामा रकम जम्मा गरेको अभियोग पत्रमा उल्लेख छ । रोशनी यसअघि नै अदालतबाट धरौटी बुझाएर रिहा भएकी छन् । लामिछानेसँगै गोर्खा मिडिया नेटवर्कका उपाध्यक्ष एवं पूर्वडीआईजी छविलाल जोशी पनि कास्की प्रहरी हिरासतमा छन् । जोशीलाई भने यसअघि नै बुटवल ल्याएर बयान सकी कास्की लगिएको हो । जोशीको नाममा पनि सुप्रिमबाट २ करोड ५० लाख रुपैयाँ ऋण लिएको देखिएको छ । उनले २०७७ माघ २९ मा २ करोड ५० लाखमध्ये ५ लाख सेवा शुल्क कटाएर २ करोड ४५ लाख रुपैयाँ ऋण लिएको देखिएको छ । लामिछाने र जोशी दुवैको नाममा गोर्खा मिडियाको ग्लोबल आईएमई बैंकको खातामा रकम जम्मा भएको अनुसन्धानले देखाएको छ । सहकारी ऐन२०७४ को दफा १२२ अनुसार झूटा वा गलत विवरण पेस गरी कर्जा लिएमा र कृत्रिम व्यवसाय खडा गरी वा गराई ऋण लिएमा वा दिएमा कानुनी कारबाही हुने व्यवस्था छ ।यसअघि प्रहरीले संस्थाका पूर्वअध्यक्ष गीतेन्द्रबाबु (जीबी) राई र पूर्व उपराष्ट्रपतिका छोरा एवं सुप्रिम सहकारीका पूर्वसचिव दीपेश पुनसहित २८ जनालाई प्रतिवादी बनाएर रूपन्देही अदालतमा मुद्दा दर्ता गरेको थियो । तर अनुसन्धानका क्रममा रकम लगेको देखिए पनि लामिछानेलाई प्रतिवादी नबनाएको भन्दै सहकारीपीडितले प्रश्न उठाउँदै आएका थिए । मुद्दा दर्ता गर्दा लामिछाने गृहमन्त्री थिए । अहिले प्रहरीले लामिछानेविरुद्ध पूरक अनुसन्धान प्रतिवेदन लैजाने गरी इलाका प्रहरी कार्यालय बुटवलले अनुसन्धान गरिरहेको छ ।"
म्याद थपका लागि अदालत लगिँदै,"(पोखरा)सहकारी ठगी, संगठित अपराध र सम्पत्ति शुद्धीकरणसम्बन्धी कसुरमा अनुसन्धानका लागि कास्की प्रहरीको हिरासतमा रहेका रास्वपा सभापति रवि लामिछानेको अभियोजन कास्की अदालतमा प्रस्तुत गर्न समय लाग्ने भएको छ । लामिछाने र गोर्खा मिडिया नेटवर्कका अर्का सञ्चालक पूर्व डीआईजी छविलाल जोशीलाई मंगलबार म्याद थपका लागि कास्की अदालतमा उपस्थित गराइने भएको छ ।जोशी असोज ६ देखि हिरासतमा छन् भने लामिछानेलाई कात्तिक २ मा रास्वपाको केन्द्रीय कार्यालयबाट पक्राउ गरेर कास्की ल्याइएको थियो । लामिछानेलाई सुरुमा ६ दिन र त्यसपछि ७ दिन अदालतबाट म्याद थप गरी प्रहरीले अनुसन्धान गरिरहेको छ । कात्तिक १४ मा म्याद सकिए पनि तिहार बिदा भएकाले मंगलबार उनलाई अदालतमा उपस्थित गराउन लागिएको हो । पोखराको सूर्यदर्शन सहकारी ठगी प्रकरणमा लामिछाने र जोशीसँगै उस्तै कसुरमा पक्राउ परेका लीला पछाईं र रामबहादुर खनाललाई म्याद थपको अनुमतिका लागि अदालतमा उपस्थित गराइने प्रहरीले जनाएको छ । पछाईंको खातामा सूर्यदर्शन सहकारीबाट ३ करोड रुपैयाँ अनधिकृत रूपमा गएको देखिएको थियो भने तनहुँका खनाल गीतेन्द्रबाबु राई (जीबी) समूहले सञ्चालन गरेको नेटवर्किङ व्यवसाय नेचर हर्ब्सका सञ्चालक हुन् । अनुसन्धान नसकिएकाले मंगलबार अदालतसमक्ष थप म्याद माग्ने प्रहरी र सरकारी वकिल कार्यालयको तयारी छ । प्रमाणहरू जुट्दै जाँदा थप अनुसन्धान गर्नुपर्ने भएकाले चार जनाकै म्याद थपका लागि आग्रह गरिने जिल्ला सरकारी वकिल कार्यालयकी न्यायाधिवक्ता कमला काफ्ले बताइन् । म्याद थप गर्न हामीसँग प्रशस्त आधार र कारणहरू छन्, उनले भनिन्, प्रहरीको अनुसन्धान प्रतिवेदन पनि आइसकेको छैन । अभियोजन यति छिट्टै लैजान सम्भव छैन ।पछिल्लोपल्ट कात्तिक ९ मा पक्राउ परेका नेचर हर्ब्सका सञ्चालक खनालको बयान चलिरहेको छ । लामिछानेको प्रारम्भिक बयान सकिए पनि मगाइएका कागजात र प्रमाण जुट्दै जाँदा थप बयान लिन सक्ने कानुनी बाटो खुला नै रहेको काफ्लेले बताइन् । सम्पत्ति शुद्धीकरणसम्बन्धी कसुरमा ९० दिन हिरासतमा राखेर अनुसन्धान गर्न मिल्छ । उक्त कसुरमा असोज ६ मा जोशी पहिलोपल्ट पक्राउ परेकाले म्याद मिलान गर्दा हालसम्म झन्डै डेढ महिना भएको छ । यसअघि प्रहरीले २५ दिन म्याद थपको माग गरेकोमा अदालतले ७ दिन थप गरेको थियो । मंगलबार पनि २५ दिन म्याद थपको माग गर्ने जिल्ला सरकारी वकिल कार्यालयको तयारी छ ।"
थपिएको अवधिमा पनि सकिएन काम,"(तनहुँ)पृथ्वी राजमार्गअन्तर्गत मुग्लिनपोखरा सडक खण्डको काम थपिएको समयमा पनि पूरा नहुने भएको छ । पूर्वी खण्डको आगामी फागुनसम्म र पश्चिम खण्डको मंसिरसम्म म्याद थप गरिए पनि उक्त अवधिमा काम नसकिने आयोजनाले जनाएको हो । हालसम्म पूर्वी खण्डको ६८ प्रतिशत र पश्चिम खण्डको ३१ प्रतिशत मात्र काम सकिएको छ । ३ वर्षभित्र सडक निर्माण गरी हस्तान्तरण गर्ने गरी राजमार्गको पूर्वी खण्ड (आँबुखैरेनीजामुने) २०७७ माघ १७ मा र पश्चिम खण्ड (जामुनेपोखरा) २०७८ जेठ २ मा सरकार र ठेकेदारबीच सम्झौता भएको थियो । तर सरकारले समयमै लाइन क्लियर नगरिदिँदा र ठेकेदारले कामको गति नबढाउँदा राजमार्ग विस्तार कार्यले पूर्णता पाउन सकेको छैन । २०८१ वैशाखसम्म काम सक्ने गरी चाइना कन्स्ट्रक्सन कम्पनी कर्पोरेसनले ६ अर्ब २१ करोड ३१ लाख रुपैयाँमा पूर्वी खण्डको ठेक्का सम्झौता गरेको थियो । तर, तोकिएको अवधिभित्र काम नसकिएपछि २०८१ फागुन १ सम्मका लागि म्याद थपिएको मुग्लिनपोखरा सडक योजना (पूर्वी खण्ड) का इन्जिनियर विष्णुप्रसाद पाण्डेले बताए । उनको दाबीअनुसार यस खण्डको भौतिक प्रगति ६८ प्रतिशत र वित्तीय प्रगति ५० प्रतिशत छ ।यस्तै, २०८१ भदौसम्म काम सक्ने गरी चिनियाँ कम्पनी यनहुई काइयुयान हाइवे एन्ड ब्रिज कन्स्ट्रक्सनले जामुनेपोखराको काम ७ अर्ब ४० करोड ४६ लाख रुपैयाँ लागतमा सक्ने गरी सम्झौता गरेको थियो । सम्झौताअनुसार निर्माण पक्षले काम अगाडि बढाउन नसक्दा २०८१ मंसिर महिनासम्मका लागि म्याद थपिएको थियो । यो अवधिमा समेत काम सक्ने अवस्था नरहेकाले पुनः दोस्रो पटक म्याद थप्न निर्माण पक्षले प्रक्रिया अगडि बढाएको पश्चिम खण्डका इन्जिनियर नारायण पौड्यालले बताए । उनका अनुसार यस खण्डमा हालसम्म ३१ प्रतिशत मात्र भौतिक प्रगति भएको छ । कोरोना अवधिको थप १०१ दिन सहुलियत समय सकिन डेढ महिना रहेको पश्चिम खण्डका इन्जिनियर पौड्यालले बताए । हालसम्म २११ किलोमिटर दुईतर्फी सडक कालोपत्र गरिएको छ, उनले भने, बाँकी रहेको एकदुई महिनामा काम सम्पन्न नहुने हुनाले म्याद थप्नुपर्ने देखिएको छ । हाल दुलेगौंडा खण्डमा कालोपत्र र कोत्रे खण्डमा नाली निर्माणको तयारी भइरहेको उनले बताए । कास्कीस्थित सेती पुलसहित ५ ठूलो र ८ सानो पुल गरी १३ वटा पुल निर्माण गर्नुपर्नेमा ९ वटा पुल सम्पन्न गरिएको र अन्य निर्माणाधीन रहेको उनले बताए । सेती पुलको २७ प्रतिशत भौतिक प्रगति छ । काम गर्ने स्थल पूर्ण क्लियर नभएर आफ्नो हिसाबबाट काम गर्न सकिएको छैन, उनले भने, खानेपानीको पाइप, विद्युत्का पोल, कुवा, धारा उपभोक्ता समितिका कारण काम गर्न ढिलाइ भइरहेको छ । निर्माण कम्पनीले जता खाली छ त्यहीं कालोपत्र गर्दै आएका छन् ।यस्तै, ४१४५ किलोमिटर रहेको पूर्वी खण्डमा आँबुखैरेनी, डुम्रे र जामुने खण्डको करिब ६३ किलोमिटर सडक एकतर्फी कालोपत्र गरिएको पूर्वी खण्डका इन्जिनियर पाण्डेले बताए । उनले भने, योमध्ये २९ किलोमिटर सडक ४ लेन र ५ किलोमिटर २ लेन सडक कालोपत्र गरिएको छ । पूर्वी खण्डमा १३ वटा साना पुल बनिसकेका छन् भने ३ वटा ठूला पुल निर्माणाधीन छन् । मादी नदीमाथिको पुलको काम ४० प्रतिशत सम्पन्न भएको उनले बताए । बर्खायाममा काम सुस्त गतिमा भएको थियो तर अब तिहारलगात्तै तीव्रता दिनेछौं, उनले भने, दमौली र डुम्रे खण्डमा तिहारलगात्तै कालोपत्र गर्ने तयारीमा छौं । २०२६ मा रेखांकन भएको पृथ्वी राजमार्गमा सवारीसाधनको चाप बढ्दै गएपछि एसियाली विकास बैंक (एडीबी) को ऋण सहयोगमा साबिक २ लेनमा रहेको सडक चार लेनमा विस्तार गर्न लागिएको हो ।"
वैदेशिक रोजगारी ठगीमा फरार दुई नेपाली कम्बोडियामा पक्राउ,(काठमाडौं)वैदेशिक रोजगारी ठगीको मुद्दामा फरार भई इन्टरपोलको खोजी सूचीमा रहेका सिन्धुपाल्चोक माङ्खाकी बिनु शाक्य र उदयपुर त्रियुगाका सुजन आचार्य कम्बोडियाबाट पक्राउ परेका छन् ।इन्टरपोलको रेड नोटिस मा परेका दुवै जनालाई कम्बोडियामा पक्राउ गरी कानुनी कारबाहीका लागि नेपाल ल्याइएको हो । कम्बोडिया सरकारले दुवै जनालाई नेपाल पठाएको हो । नेपाल प्रहरीले शाक्य र आचार्यको खोजीका लागि इन्टरपोल र कम्बोडिया प्रहरीसँग अनुरोध गरेको थियो । त्यसपछि कम्बोडिया प्रहरीले शाक्यलाई पक्राउ गरेको हो । नेपाल प्रहरी प्रधान कार्यालयले शाक्य र आचार्यलाई कात्तिक ९ मा नेपाल ल्याइएको जनाएको छ ।दुवै जनालाई कम्बोडियास्थित इन्टरपोल न्होम्पेनको समन्वयमा पक्राउ गरी नेपाल ल्याइएको प्रहरीले जनाएको छ । आचार्य र शाक्यले वैदेशिक रोजगारीमा सिंगापुर पठाइदिन्छु भनेर ४० जनाभन्दा बढी व्यक्तिबाट ५ करोड २ लाख ९४ हजार रुपैयाँ ठगी गरेको अभियोग छ ।दुवै जनाविरुद्ध २०८० माघ १९ मा इन्टरपोलले रेड नोटिस जारी गरी खोजीकार्य अघि बढाएको थियो । त्यसपछि इन्टरपोलका सदस्य राष्ट्रका प्रहरीले उनीहरूको खोजीकार्य जारी राखेकामा दुवै जना कम्बोडियाबाट पक्राउ परेका हुन् । दुवै जना असोज १ मा पक्राउ परे पनि कानुनी प्रक्रिया पूरा गर्दा नेपाल ल्याउन केही ढिलाइ भएको थियो ।नेपालमा विभिन्न जिल्लाका युवालाई आकर्षक वैदेशिक रोजगारी दिलाइदिन सिंगापुर पठाउने भन्दै मोटो रकम असुलेर उनीहरू फरार भएका थिए । आफूहरू रकम बुझाएर पनि विदेश जान नपाएपछि पीडित युवाले प्रहरीमा उजुरी दिएका थिए ।
जनकपुर चुरोट कारखानाबाट उडेको धूवाँ,"सरकारले उद्योग चलाउने कि वातावरण बनाउने ? यो बहस अब उति सान्दर्भिक किन छैन भने सरकारले चलाएका उद्योग उल्टै सेतो हात्ती भएका छन् । राज्यको साधनस्रोत खर्चेर सञ्चालन भएका उद्योगले नाफा दिनु त कता हो कता, कर्मचारीलाई तलब पनि दिन नसक्ने अवस्था भएपछि तिनलाई यथास्थितिमा चलाउन सम्भव छैन भन्ने प्रस्ट छ । तर, निजीकरण गरिएका उद्योग पनि कता हराए ? लगानी थप्ने, उत्पादन बढाउने र रोगगारी प्रवर्द्धन गर्ने उद्देश्यसहित निजीकरण गरिएका उद्योगको नामोनिसाना नै हराएर गएको छ । खासमा उत्पादन, बजार, रोजगारी हेरेर होइन, जग्गा कब्जा गरेर बिनाश्रम र सिर्जना पैसा कमाउने उद्देश्यले निजीकरण भएको थियो । त्यसैले निजीकरणको प्रसंग आउनासाथ नेपाली मनोविज्ञान झसङ्ग हुने गरेको छ । जनकपुर चुरोट कारखाना पुनः सञ्चालन हुने वा निजीकरण गर्ने भन्ने चर्चाले नेपाली समाजलाई त्यसैगरी झस्काएको छ । विराटनगर जुट मिल होस् वा जनकपुर चुरोट कारखाना, हेटौंडा कपडा उद्योग होस् वा नेपाल औषधि लिमिटेड । गोरखकाली रबर उद्योग, बुटवल धागो कारखानाजस्ता उद्योग अहिले थला परेका छन्, जसलाई अहिलेको सरकारी सोच र संरचनाले उठाउन सम्भव छैन । राजनीतिक खपतका लागि हरेकजसो सरकारका उद्योगमन्त्रीले यी सबै उद्योग चलाउने घोषणा गर्छन् । तर, यसका लागि न सरकारसँग योजना हुन्छ न बजेट । खासमा इच्छाशक्तिबिनाका यस्ता घोषणा आफैं बिलाएर जान्छन् । फलस्वरूप उद्योगका कलपुर्जा झन्झन् खिइएर जान्छन् भने भौतिक संरचना जीर्ण बन्दै गएका छन् । यसरी धमिरा लागेका उद्योगको उद्धार त अत्यावश्यक नै छ । तर सस्ता नाराको आधारमा होइन, व्यवहारिक योजनाका साथमा । चुरोट कारखानाको त विषय अलग्गै छ, औषधि, कपडा, धागो, जुट, रबर उद्योग भने देशमा चल्नुपर्छ । तर, निजीकरण गर्ने गराउनेहरूको मूल उद्देश्य उत्पादन र बजारमा हो कि उद्योगको बचेखुचेको जग्गामा प्लटिङ गर्ने हो भन्ने विषयमा चनाखो हुनैपर्ने अवस्था छ । किनकि, सरकारले चलाउन नसकेका उद्योग किनेर निजी क्षेत्रले चलाएर सफल भएका उदाहरण कम छन्, भृकुटी कागज, बाँसबारी छाला जुत्ता, हरिसिद्धि इँटा टायलजस्ता कैयौं उद्योगका दृष्टान्तले यही भन्छ ।यतिबेला जनकपुर चुरोट कारखाना लिमिटेड (जचुकालि) का सम्बन्धमा भइरहेको चर्चामा स्वार्थ र भावनाका विषय एकै पटक प्रकट भएका छन् । सरकारको खास योजना अझै प्रस्ट भएको छैन । तत्कालीन सोभियत संघको सहयोगमा स्थापना भई २०२१ सालदेखि उत्पादन सुरु गरेको जचुकालि नेपालका ठूलामध्येका एक उद्योग थियो । याक, गैंडा र देउराली ब्रान्डका चुरोटको उत्पादक जचुकालिले ३३ बिघा ९ कट्ठा जग्गा चर्चेको थियो । त्यहाँ साढे तीन सयभन्दा बढीले रोजगार पाएका थिए । तर आन्तरिक र बाह्य दुवै कारणले यो संस्था शिथिल बन्दै गयो । अन्ततः २०६८ सालमा उत्पादन र २०७० सालमा कारखाना नै बन्द भयो । संघीय सरकारको निर्णयअनुसार जचुकालिको ८ बिघामा रहेको कारखाना भवन र प्रमुख प्रशासनिक भवनबाहेक क्षेत्रमा हाल मधेश सरकारको मुख्यालय र आवास छ । जचुकालि चुरोट कारखाना हो । आजभन्दा ६० वर्षअघिको परिवेश, नीति र प्राथमिकताका आधारमा सरकारले चुरोट कारखाना खोलेको हो । तर, चल्न नसकेर बन्द भएको चुरोट कारखाना ब्युँताउने विषय सरकारको प्राथमिकतामा पर्नु हुँदैन । शिक्षा तथा स्वास्थ्य क्षेत्रमा निजीकरणलाई प्रवर्द्धन गरिरहेको राज्य चुरोट उत्पादनमा लाग्न मिल्दैन । राज्यले जति सक्छ शिक्षा, स्वास्थ्य र पूर्वाधारमा लगानी गर्ने हो । जचुकालिमा कुनै पूर्वाधार बनाउने हो भने पनि त्यो विषय अब जटिल छ । यसको जग्गा तथा भवनसहितको सम्पत्तिको भोगाधिकार संघीय सरकारले प्रदेश सरकारलाई हस्तान्तरण गरिसकेको छ । अब पुनः यसलाई संघीय सरकारले नै लिएर प्रदेश सरकारलाई जतासुकै जाऊ भन्न मिल्दैन । किनकि संघीयता दयामायाले प्राप्त व्यवस्था होइन, यो हिस्सेदारीको प्रणाली हो । प्रदेश सरकारलाई कुनै स्रोत सम्पत्ति दिने वा नदिने भन्ने विषय संघीय सरकारको मनोमानीमा सीमित हुन सक्दैन । तर, अब यो उद्योग फेरि चलाउने, निजीकरण गर्नेजस्ता विषय चर्चामा आइरहेका छन् । चुरोट कारखानाबाट उडेको धूवाँले सरोकारवालाहरूलाई सशंकित बनाएको छ । होइन, जचुकालिको जग्गा र भवनलाई अहिलेको भन्दा उन्नत काममा प्रयोग गर्न खोजिएको हो भने पर्दाभित्र खेलकुद होइन, पारदर्शी बहस हुनुपर्छ । कुनै पनि निर्णयमा जनकपुरका बासिन्दा र प्रदेश सरकारको अपनत्व अपरिहार्य छ ।"
प्रधानमन्त्रीको आसन्न चीन भ्रमणले उठाएको तरंग,"प्रधानमन्त्री केपी शर्मा ओलीलाई भारतले भ्रमणको निम्तो नदिएपछि पहिलो राजनीतिक भ्रमण चीनबाट गर्ने योजना सुरु भएको छ । ओलीले मंसिर १७ देखि २० सम्म चीनको भ्रमण गर्ने अनौपचारिक कार्यक्रम बाहिर आएको छ । कुनै छिमेकीले नबोलाउँदैमा अर्को छिमेकीको पनि भ्रमण नगर्ने कुरा आउँदैन । सबै छिमेकी समान हुन् । भारतीय समकक्षी मोदीले बोलाएर ओली नगएको भए बेग्लै कुरा हुन्थ्यो । तर यहाँ त बोलावट नै भएको छैन । माननमान, मे तेरा मेहमान भनेर कसरी भारतमा जानु ? प्रधानमन्त्री भएपछि पहिलो भ्रमण भारतबाटै सुरु गर्नुपर्छ भनेर पनि त कहींकतै लेखिएको छैन । मात्र भारत रिसाउला कि भनेर नेपालका प्रधानमन्त्रीहरूले पहिले पहिले आँट नगरेका हुन् । तर पनि प्रचण्डले एउटा खेलकुद समारोहमा भाग लिन भारतभन्दा पहिला चीन गएर त्यो चलन तोडेका थिए र अहिले ओलीले तोड्न खोज्दै छन् । जुन नाजायज होइन । ओलीले परराष्ट्रमन्त्री आरजु राणा देउवामार्फत मोदीलाई नेपाल भ्रमणको निम्तो दिइसके । तर पनि मोदीले ओलीलाई न पराष्ट्र मन्त्रालयमार्फत न त आफैं न्युयोर्कमा भेट हुँदा नै निम्तो दिए । यसबाट मोदी अहिलेसम्म पनि ओलीसँग चुच्चे नक्साका कारण खुसी रहेनछन् भन्ने बुझ्न सकिन्छ । छिमेकी रिसाउँछ भन्दैमा आफ्नो राष्ट्रको भूमि र सार्वभौमसत्तासँग सम्झौता गर्न सकिँदैन । त्यस हिसाबमा ओलीको अडान र अहिलेको चीन भ्रमण जायज छ । ओलीले कुनै बेला संसद्को रोस्ट्रमबाटै भारतलाई भनेका थिए सत्यमेव जयते कि सिंहमेव जयते ? त्यो बेलादेखि चिसिएको ओलीमोदी सम्बन्ध अहिलेसम्म पनि तातो हुन नसकेको संकेत मोदीले हालसम्म पनि भारत भ्रमणको निम्तो नदिएबाट बुझ्न सकिन्छ । मोदीले लामो समय हुँदा पनि ईपीजी प्रतिवेदन बुझ्न मानेका छैनन् । सहमतिमा ईपीजी गठन गरिसकेपछि उसले तयार पारेको प्रतिवेदन बुझ्दिन भन्नु मोदीको अर्घेल्याइँ नै हो । मोदी र भारतको कुनै विशेष कुरा वा अडान थियो भने त्यो कुरा भारततर्फका प्रतिनिधिलाई भनेर पठाउनुपर्थ्यो । ओलीले हालै मोदीसँग अमेरिकामा प्रत्यक्ष भेट हुँदा ईपीजी प्रतिवेदन र कालापानीको जग्गाबारे कुरा उठाउनुभयो कि भएन ? त्यो भने अहिलेसम्म खुलिसकेको छैन । गोपाल देवकोटा, जोरपाटी, काठमाडौं"
आफ्नै सरकारको प्रशंसा !,"कांग्रेस सभापति शेरबहादुर देउवाले प्रधानमन्त्री केपी शर्मा ओलीको नेतृत्वको सरकारले सय दिनमा सोचेको भन्दा राम्रो काम गरेको बताएको सुन्दा अचम्म लाग्यो । सभापतिज्यू, सरकारले सय दिनमा के त्यस्तो उल्लेखनीय काम गर्यो ? त्योचाहिँ देख्न पाए हुन्थ्यो । सरकारमा सामेल दलले मात्र देख्ने जनताले नदेख्ने कस्तो काम हो त्यो ? भ्रष्टाचार हुन दिन्नँ, भ्रष्टाचार गर्दिनँ भन्ने बचन दिएर सरकारमा गएका ओलीले विगतमा खुलेका भ्रष्टाचारका फाइल किन बन्द गरे ? भ्रष्टाचार अभियोग लागेका विवादित व्यवसायी मीनबहादुर गुरुङसँग जग्गा दान लिएर किन उन्मुक्ति दिन खोजे हो ? जनताले कहिलै सरकारको विरोध गरेका छैनन्, मात्र सरकारको रवैया सुध्रनुपर्यो भनेका हुन् । प्रधानमन्त्रीज्यू, तपाईंले गरेको गलत काम गलत भन्नेबित्तिकै विरोध हुँदैन । लगभग दुई तिहाइको सरकार छ, जनहितमा काम गर्नुहोस् न, केले रोकेको छ ? देश बनाउँछु भनेर आउनुभएको हो भने यो अवसर नगुमाउनुहोस् । पुरुषोत्तम घिमिरे, जोरपाटी, काठमाडौं"
शिक्षामा सुधार र नैतिकताको पाठ,"धेरैजसो शिक्षाविद् नेपालको शिक्षा प्रणालीमा त्रुटि भयो भन्ने गर्छन् । तर के त्रुटि भयो, कुन कुन क्षेत्रसँग सम्बन्धित हुन् भनेर गम्भीर विश्लेषण गरेको पाइँदैन । सर्वप्रथम अहिले नेपाली शिक्षा क्षेत्र सुधार्ने हो भने एक कक्षादेखि नै नैतिकताको पाठ सिकाउनुपर्छ ताकि त्यो विद्यार्थीले मास्टर्स डिग्री या पीएचडी गरेपछि पनि समाजमा कमसेकम अपाच्य शब्दबाण प्रहार नगरोस् । अरूलाई पनि नैतिकता र अनुशासनको पाठ सिकाओस् । नैतिकता थियो भने हालै भएको महिला फुटबल खेलमा दशरथ रंगशालामा केही दर्शकले अभद्र नारा लगाउने थिएनन् । राजनीतिमा लाग्ने युवा जमातले दल र दलका नेतालाई एउटै दृष्टिकोणबाट हेर्नु हुँदैन । पृथक दलसँग पनि कुनै बेला सहकार्यको यात्रा तय हुन्छ भन्ने राजनीतिक संस्कार क्षणमै भुल्नाले अहिले राजनीति पनि दोबाटोमा फालिएको फोहोरको डुंगुरजस्तो दुर्गन्धित भएको छ । अर्को, सैद्वान्तिकभन्दा चीन र जापानमा जस्तो व्यावहारिक शिक्षामा जोड दिइयोस् । किनकि घरमा गर्नुपर्ने साधारण लाग्ने बिजुलीबत्ती, प्लम्बिङ, पेन्टिङ जस्ता काममा प्रत्येक घरमा प्राविधिक शिक्षा जानेका व्यक्ति होऊन् । अहिले कुनै कामदारलाई ल्याउनुपर्यो भने ज्याला महँगो पर्न जान्छ । तेस्रो, विकसित मुलुकमा जस्तो बालक अवस्थामा नै ल्याबमा धेरै किसिमका रुचिका विषय राख्ने र बच्चाको चाहना केमा बढी छ त्यसैमा अध्ययन गराउने । जस्तैः महावीर पुनको आविष्कार केन्द्रलाई सकारात्मक उदाहरणका रूपमा लिन सकिन्छ । खिमराज गिरी, काठमाडौं"
कहाँ छ कानुनी राज ?,"यो देश बनाउँछौं भन्नेहरू धेरै आए, गए । गिरिजाप्रसाद, कृष्णप्रसाद, गणेशमान, माधवकुमार, बाबुराम, खड्गप्रसाद, झलनाथ, शेरबहादुर आदि । त्यसैगरी सहर बनाउँछु भन्नेहरू पनि आएका थिए विद्यासुन्दर, पदमरत्न, केशव आदि । तर गएँ कहाँ ? गरे के ? आए, खाए, गएभन्दा अरू केही छ महोदय ? खान त राणाहरूले पनि खाए । केही भौतिक विकास पनि गरे । शाहहरू पनि आए । तर आफ्नालाई खुवाए, आफूहरूले खाए अनि गए । त्यस्तै त भयो यो दलीय व्यवस्था पनि । महेन्द्रले दलीय व्यवस्था माटो र संस्कारलाई फापसिद्ध हुने छैन भनेका थिए । आखिर सत्य साबित बनाइदिए अरूले । अब सबैमाथि प्रश्नचिह्न पनि उठ्यो, उठाइयो, कहाँ छ निष्पक्षता ? कहाँ छ कानुनी राज ? आखिर यत्रो वितृष्णा किन ? कहाँ पुर्याउँछ यसले देशलाई ? सोचेर निर्णय लिने अवस्था आइसक्यो । अब राजनीतिक चेतना बढाएर असललाई छानौं, अन्यथा पश्चातापबाहेक अरू हात लाग्ने देखिँदैन । बेलैमा सचेत होऔं । यज्ञबहादुर कार्की, गुण्डु, भक्तपुर"
युवा पलायन रोक्न उद्यमशील शिक्षा,"उद्यमशील पाठ्यक्रमको आवश्यकताउद्यमशील विश्वविद्यालयको उद्देश्य नयाँ वस्तु वा प्रविधि वा ज्ञानको अन्वेषण गर्ने, अवसरको सिर्जना र पहिचान गर्ने हुन्छ । समूहमा काम, जोखिम बहन र चुनौती सामना गर्न समर्थ विश्वविद्यालयलाई उद्यमशील विश्वविद्यालय भनिन्छ । यसमा काम गर्ने सम्पूर्ण शिक्षक, कर्मचारी र विद्यार्थीको मानसिकता शैक्षिक उद्यम सिर्जना गर्ने ज्ञान प्राप्तिप्रति उन्मुख हुन्छ । यही मानसिकताले उद्यमशील विश्वविद्यालय र अन्य विश्वविद्यालयबीचको भिन्नता छुट्याउन सकिन्छ ।जर्मनीमा प्रधान कार्यालय रहेको उद्यमी विश्वविद्यालयको विश्व लिगले स्वघोषित उद्यमशील विश्वविद्यालयको परीक्षण गरी उद्यमशील विश्वविद्यालयका मापदण्ड पूरा गरेको यकिन भएमा उद्यमशील विश्वविद्यालयको मान्यता दिन्छ । विश्वका केही विश्वविद्यालयले आफूलाई उद्यमशील विश्वविद्यालय घोषणा गरेका छन् । मध्य कजाकस्तानको अल्माटी व्यवस्थापन विश्वविद्यालय, मलेसियाको व्यवस्थापन र विज्ञान विश्वविद्यालय, कोलम्बियाको व्यवसाय प्रशासन विश्वविद्यालय, संयुक्त अधिराज्यको लिड्स विश्वविद्यालय र एन्जेला रुस्किन विश्वविद्यालय यस्तैमा पर्छन् । दक्षिण अफ्रिकाको डार्बिन विश्वविद्यालय, जर्मनीको ह्यामबर्गमा रहेको प्राविधिक विश्वविद्यालय, अमेरिकाको एरिजोना विश्वविद्यालय, म्यासाच्युसेट प्राविधिक प्रतिष्ठान र पश्चिम भर्जिनिया विश्वविद्यालय, अस्ट्रियाको व्यवस्थापन केन्द्र, इन्डोनेसियाको जाकार्तामा अवस्थित बिनुस विश्वविद्यालय उद्यमशील विश्वविद्यालयका रूपमा प्रख्यात छन् । यीबाहेक विश्वका विभिन्न भागमा उद्यमशीलसम्बन्धी पढाइ हुने २०२५ भन्दा बढी कार्यक्रम छन् । कम्तीमा विश्वमा १००० भन्दा बढी विश्वविद्यालयमा उद्यमशीलसम्बन्धी पढाइ हुन्छ । हाल यस किसिमको शिक्षा विश्वविद्यालय तहमा द्रुत गतिमा विस्तार भइरहेको छ । नेपालका विश्वविद्यालयले पनि यी विश्वविद्यालयका असल अभ्यासबाट सिकाइ गर्ने र ढिलो नगरी उद्यमशीलता शिक्षा प्रवर्द्धन गर्ने वातावरण बनाउन आवश्यक छ । माथिका असल अभ्यासबाट सिकाइ गर्दै नेपालका विद्यालय र विश्वविद्यालय तहका विद्यार्थीलाई तहअनुसार उद्यमशीलसम्बन्धी पाठ्यक्रम तर्जुमा गरी पठनपाठन गराउनु जरुरी छ । उद्यमशील शिक्षाका साथै माध्यमिक विद्यालय र महाविद्यालयमा प्रविधि कोरल्ने केन्द्र खोली विद्यार्थीलाई देशको औद्योगिकीकरणका लागि चाहिने प्रविधि अन्वेषण गर्न प्रोत्साहन गर्नुपर्छ । नयाँ साना तथा मझौला उद्यम सुरु गर्न युवालाई नवप्रवर्तन र प्रतिस्पर्धाको आधारमा बृहत स्तरमा सुरु पुँजी उपलब्ध गराउन आवश्यक छ । उत्पादित वस्तुको बजारीकरणका लागि हाम्रा उत्पादन हाम्रै उपभोग को अभियान चलाई देशमा खपत गर्ने र बाँकी विदेश निर्यात गर्ने लक्ष्य राख्न सकिन्छ । नेपालका विश्वविद्यालयलाई उद्यमशील विश्वविद्यालयमा रूपान्तरण गरी उद्योगसँगको सहकार्यमा उद्यम सञ्चालनका लागि व्यावहारिक ज्ञान दिने संयन्त्र जरुरी छ । यसका लागि शिक्षाको पाठ्यक्रम परिवर्तनदेखि विद्यालय तथा विश्वविद्यालयका भौतिक संरचना परिवर्तन, शिक्षाको दरबन्दी मिलान, नयाँ शिक्षा ऐन, विज्ञान प्रविधिसम्बन्धी नयाँ ऐन ल्याउनेदेखि विद्यार्थीलाई पढ्दादेखि नै कुनै औद्योगिक प्रतिष्ठान वा उद्योगमा सीप सिकाउन लैजाने व्यवस्था गर्न आवश्यक छ । उद्यमशील शिक्षाको साथमा सहयोगी सेवाले विद्यार्थीमा अध्ययन सकिनेबित्तिकै देशमा कुनै व्यवसाय वा उद्यम स्थापना गरी सञ्चालन गर्ने सोचको विकास हुन्छ । फलस्वरूप देशका युवा विदेसिने क्रम रोकिन्छ र देश औद्योगिकीकरणतर्फ अग्रसर हुन्छ । तसर्थ नेपालको शिक्षा प्रणालीमा ढिलो नगरी उद्यमशील पाठ्यक्रम समावेश गरौं र युवा विदेसिनबाट रोकौं । पौडेल गण्डकी प्रदेश नीति तथा योजना आयोगका पूर्वउपाध्यक्ष तथा संयुक्त राष्ट्रसंघीय विकास कार्यक्रम दिगो विकास लक्ष्यका पूर्वसल्लाहकार हुन् ।"
भौगोलिक संकेतक कानुनको आवश्यकता,"बौद्घिकताको प्रयोग गरी सिर्जना गरिएका आविष्कार, कला, कौशल, वस्तुगत वा भाषिक रचना बौद्घिक सम्पत्ति हुन् । नेपालको संविधानले सम्पत्तिको परिभाषाभित्र बौद्घिक सम्पत्तिलाई समेत समेटेको छ । संविधानले बौद्घिक सम्पत्तिलाई मौलिक अधिकारका रूपमा सुनिश्चित गरेको छ । मुलुकी देवानी संहिता २०७४ ले चल र अचलका रूपमा रहेका भौतिक वा अभौतिक, मूर्त वा अमूर्त जुनसुकै अवस्थामा रहे भएको भएका कुरालाई सम्पत्ति मानेको छ । प्रतिलिपि अधिकार र सम्बद्ध अधिकारलाई प्रतिलिपि अधिकार ऐन २०५९ र औद्योगिक अधिकारभित्रको पेटेन्ट, डिजाइन र ट्रेडमार्कलाई पेटेन्ट, डिजाइन र ट्रेडमार्क ऐन २०२२ ले संरक्षण गर्छ । कलेक्टिभ मार्क निर्देशिका २०७२ अन्तर्गत कलेक्टिभ मार्कको संरक्षण हुन्छ । राष्ट्रिय बौद्घिक सम्पत्ति नीति २०७३ ले प्रतिलिपि अधिकार र सम्बद्ध अधिकार पेटेन्ट, डिजायन र ट्रेडमार्क अनि अरू थप आठ विषयलाई थपेर बौद्घिक सम्पत्तिको दायरालाई फराकिलो बनाएको छ । बौद्घिक सम्पत्तिभित्र प्रतिलिपि अधिकार, पेटेन्ट, डिजाइन र ट्रेडमार्कसहित भौगोलिक संकेतक, वनस्पति प्रजाति संरक्षण, व्यापारिक गोपनीयता, एकीकृत सर्किटको लेआउट र डिजाइन, परम्परागत सांस्कृतिक अभिव्यक्ति तथा अमूर्त सांस्कृतिक सम्पदा, जैविक विविधता र आनुवंशिक स्रोत पनि समेटिन्छन् । भौगोलिक संकेतक भन्नाले देशको कुनै पनि क्षेत्रमा निर्मित वा उत्पादित कृषि उत्पादन वा प्राकृतिक वस्तु हो । भौगोलिक संकेतकले वस्तु भनेको कृषि उत्पादन वा प्राकृतिक वस्तुहरू वा हस्तकला वा उद्योगको कुनै पनि वस्तु वा आर्ट र यसमा खाद्यपदार्थसमेत जनाउँछ । संकेत भन्नाले कुनै पनि शब्द, शब्दको संयोजन वा चिह्न वा नक्सा वा शब्द, चिह्न, नक्साको सम्पूर्ण संयोजनलाई बुझिन्छ ।नेपाललाई प्रकृतिप्रदत्त वा मानवद्वारा प्रशोधित भौगोलिक संकेतको बौद्धिक सम्पत्ति अधिकार रक्षार्थ कानुन आवश्यक छ । नेपालसँग प्रशस्त भौगोलिक संकेतक जनाउने वस्तु छन् । यस्ता वस्तुमा भक्तपुरको जुजु धौ, खोकनाको तेल, इलामको चिया, पाल्पाको ढाका र विभिन्न ठाउँमा हुने अर्गेली र यस्तै अन्य थुप्रै वनस्पति पर्छन् । यी वस्तुको कानुनी संरक्षणका लागि अन्तर्राष्ट्रिय कानुनी प्रबन्ध छ र त्यस्ता सन्धि सम्झौतामा नेपाल पक्ष बनेको छ । उदाहरणका लागि, नेपालले विश्व बौद्घिक सम्पत्ति संगठनको सदस्यता सन् १९९७ मा प्राप्त गरेको हो । त्यस्तै, नेपाल औद्योगिक सम्पत्ति संरक्षणसम्बन्धी पेरिस महासन्धिमा सन् २००१ मा सदस्य भएको छ । सन् २००४ मा बौद्धिक सम्पत्तिका व्यापारसम्बन्धी सम्झौताको पक्ष बनेको छ । यस्ता सन्धि सम्झौताका प्रावधानको राष्ट्रिय तहमा कार्यान्वयनका लागि पनि यससम्बन्धी राष्ट्रिय कानुन अपरिहार्य हुन्छ । बौद्धिक सम्पत्तिसम्बन्धी अन्तर्राष्ट्रिय कानुनअन्तर्गत भौगोलिक संकेतकसम्बन्धी मुद्दाले अदालतमा प्रवेश पाइसकेका छन् । हाम्रा भौगोलिक संकेतकलाई अरूले आफ्नो भनी दर्ता गर्दा त्यसविरुद्ध आवाज उठाउनुपर्ने अवस्था नेपाललाई आइपरिसकेको छ । उदाहरणका लागि, राष्ट्रिय कृषि अनुसन्धान परिषद्ले युरोपेली संघ (युरोपियन युनियन) मा बासमती चामलमा नेपालको पनि भौगोलिक संकेतकको अधिकार हुनेबारेमा दाबी गरेको छ । भौगोलिक संकेतकसम्बन्धी कानुन कस्तो बनाउने भन्ने विषय गहन छ । अन्तर्राष्ट्रियस्तरमा भौगोलिक संकेतक संरक्षण विधिको विषयमा अमेरिका र युरोपेली संघ एकमत नहुँदा अन्योल सिर्जना भएको छ । अमेरिकाले कलेक्टिभ मार्कअन्तर्गत संरक्षण गर्नुपर्ने मत राखेको छ भने कुनै देशले आफ्नै ढाँचाको भौगोलिक संकेतकअनुुसारको कानुन बनाउनुपर्ने मत युरोपेली संघको छ । बंगलादेश, भारत, पाकिस्तान र श्रीलंकाले आआफ्ना देशअनुुसारको भौगोलिक संकेतकको कानुन बनाई त्यस्ता वस्तुको संरक्षण गरेका छन् । आफ्नै देशलाई चाहिने भौगोलिक संकेतकको कानुन र कलेक्टिभ कानुनको मुख्य फरक भनेको भौगोलिक संकेतक कानुनद्वारा संरक्षण गर्दा पूरै समुदायलाई त्यसको फाइदा हुन्छ । समुदायको यो हक अरूमा अहस्तान्तरणीय भई समुदायकै स्वामित्वमा रहिरहन्छ । यता नेपालले कलेक्टिभ मार्कअन्तर्गतको कुरा समेटेर अहिले काम चलाइरहेको अवस्था छ । निर्देशिकाअनुसार यसरी संरक्षण गर्दा केही व्यक्तिको नाममा बौद्धिक सम्पत्ति दर्ता हुन्छ र बौद्धिक सम्पत्तिको एकाधिकार तिनैमा रहन्छ र तिनले कसैलाई हस्तान्तरण गर्न पाउँछन् । सिंगो समुदाय यसको लाभबाट वञ्चित हुन पुग्छ । बितेका १३ वर्षमा नेपालले निर्देशिकाअन्तर्गत जम्मा सातवटा वस्तुको मात्र संरक्षण गर्न सकेको छ । मुख्य राष्ट्रिय कानुनको रूपमा रहेको पेटेन्ट, डिजाइन र ट्रेडमार्क ऐन २०२२ ले कलेक्टिभ मार्कलाई चिनेकै छैन । कलेक्टिभ मार्क ट्रेडमार्कसम्बन्धी केही नियमअनुसार संरक्षण गर्नुपर्छसम्म भनेकाले निर्देशिकाले यसलाई राष्ट्रिय कानुनसँग सम्बन्धित गराएको हो कि भनेर अन्दाज गर्नुपर्ने अवस्था छ । नेपालको संविधानमा गरिएको समाजवादउन्मुख राष्ट्रको किटानीले निर्यातमूलक अन्तर्राष्ट्रिय व्यापारबाट हुने लाभको फाइदा व्यक्तिविशेषमा सीमित नरहने र बृहत्तर समुदायलाई फाइदा पुग्ने हुनुपर्छ भन्ने माग गर्छ । यसैले बौद्धिक सम्पत्तिको संरक्षणको विषयलाई बृहत्तर राष्ट्रिय हितमा प्रयोग हुने बनाइनु अत्यावश्यक छ । अतः भौगोलिक संकेतक बौद्धिक सम्पत्ति संरक्षणसम्बन्धी कानुन बनाउँदा समुदायलाई फाइदा हुने कानुन बनाउनुपर्छ ।नेपालमा विभिन्न भौगोलिक संकेतक पाइन्छ । यसमा नेपाली कागज अर्गेली पनि एक हो । जापानले आफ्नो देशको नोट येन बनाउन नेपालको अर्गेलीको बोक्रालाई कच्चा पदार्थका रूपमा प्रयोग गर्छ । अर्गेलीबाट बनेको जापानको त्यस्तो कागज युरोपेली मुलुक खासगरी बेलायतमा निर्यात हुन्छ । नेपालमा नेपाली कागजको कच्चा पदार्थ अर्गेली, लोक्ता पाइने कारण ताप्लेजुङ, पाँचथर, इलाम, धनकुटा, तेह्रथुम, भोजपुर, संखुवासभादेखि दोलखासम्मका क्षेत्रको भौगोलिक तथा पर्यावरणीय भूगोल हो । राष्ट्र्र्रिय व्यापार एकीकरण रणनीति २०८० ले अर्गेलीको लोक्तालाई निर्यातयोग्य वस्तुका रूपमा पहिचान गरेको छ । नेपाल व्यापार नीति २०७२ ले यसलाई सम्भावित व्यापारिक वस्तुका रूपमा राखेको छ । मन पौडेलले लोक्ता कागज भौगोलिक संकेतकका सम्भावित वस्तु भनेर उल्लेख गरेका छन् । अन्तर्राष्ट्रिय व्यापार केन्द्रले तयार गरेको प्रतिवेदनअनुसार नेपालले लोक्ता सन् २००९ मा सबैभन्दा धेरै निर्यात गरेको थियो, जसको बिक्रीबाट ७२ लाख डलर विदेशी मुद्रा भित्रिएको थियो । नेपाल सरकारले प्रकाशन गरेको २०७९८० को नेपाल वैदेशिक व्यापार वस्तुस्थितिले नेपालले ३ लाख २२ हजार ९ सय ५९ किलो लोक्ता निर्यात गरेको देखाएको छ । कच्चा पदार्थकै रूपमा निर्यात गरिँदै आएको अर्गेलीको बोक्रामार्फत देशभित्रै राम्रो कागज उत्पादन गर्न सकिन्छ । साथै, नेपालको प्राकृतिक वनस्पति हुनाले यसको बौद्धिक सम्पत्तिगत स्वामित्व पनि नेपालले राख्नुपर्ने आवश्यकता छ । अर्गेली एक हजार पाँच सयदेखि तीन हजार मिटरको उचाइमा पाइने बुट्यान हो । अंग्रेजीमा यसलाई नेपाली पेपरबुस भनेर चिनिन्छ । इड्गेवर्थिया गार्डनेरी वैज्ञानिक नाम दिइएको अर्गेलीको बोक्राबाट नेपाली कागजको उत्पादन पूर्वी नेपालमा राणाकालपूर्व सुरु भएको थियो । देशको पूर्वी भेगबाट तयार भएको नेपाली कागज काठमाडौंसम्म आउँथ्यो र अड्डाअदालतका मिसिल र स्रेस्ताका काममा प्रयोग हुन्थ्यो । यसमा लेखिएको अक्षर र चित्रको मसीको रङ लामो समयसम्म रहिरहन्छ अर्थात् मसी उडेर लेखिएको पाठ वा कोरिएको चित्र मेटिएर जाँदैन । राष्ट्रिय अभिलेखालयमा रहेको लिच्छविकालीन गुणकरण्डव्युहसूत्र यसको ज्वलन्त प्रमाण हो । अनि यो कागज अरू कागजजस्तो दोब्रिएका ठाउँमा च्यातिँदैन ।नेपालले अन्तर्राष्ट्रिय तहमा समेत मान्य हुन सक्ने बौद्घिक सम्पत्तिको कानुन बनाउनुपर्दा नेपाललाई विश्व समुदायमा परिचित गराउने भौगोलिक संकेतकलाई समेत समावेश गरेर बनाउनु वाञ्छनीय हुन्छ । अर्गेलीजस्ता नेपालको भूगोलमा पाउने जैविक विविधताका प्रतिनिधिकारी वस्तुबाट गुणस्तरीय उपयोग्य वस्तु उत्पादन गर्न सकिन्छ । त्यसैले यिनको खेती, संरक्षण, प्रशोधनमूलक उद्योग यथासम्भव भूगोलले नै गर्ने कुरा कानुनले सुनिश्चित गर्नुपर्छ । यसका लागि यस्ता उत्पादनको निर्यातमूलक बजारीकरणबाट हुने लाभ सीमित व्यक्तिले प्राप्त गर्नेमा भन्दा समुदायले प्राप्त गर्ने प्रबन्धसहितको कानुन बनाइएमा अन्तर्राष्ट्रिय तहमा राष्ट्रिय उत्पादनको पहिचान वृद्धि हुन्छ । सरकारले यसमा ध्यान र प्राथमिकता दिनुपर्छ साथै र यस्ता वस्तुको संरक्षण र प्रवर्द्धनमा पनि जोड दिनुपर्छ । सापकोटा काठमाडौं स्कुल अफ लकी सहप्राध्यापक हुन् ।"
थाई एयर एसियाले थाल्यो बैंककभैरहवा उडान,"काठमाडौं (कास) बैंककको थाई एयर एसियाले आइतबारदेखि बैंककबाट भैरहवास्थित गौतम बुद्ध अन्तर्राष्ट्रिय विमानस्थलमा सिधा उडान थालेको छ । नेपाल नागरिक उड्डयन प्राधिकरणबाट थाई एयर एसियाले सातामा दुई दिन बैंककभैरहवाबैंकक उडान अनुमति पाएको छ ।थाई एयर एसियाले अर्को उडान शुक्रबार गर्दै छ । थाई एयर एसियाको पहिलो र दोस्रो प्रमोसन उडान हुने र तेस्रो उडानबाट यात्रुको चाप वृद्धि हुने प्राधिकरणलाई बताएको छ । नेपालबाट भिसा लिन समय लाग्ने भएकाले यताबाट जानेभन्दा उताबाट नेपाल आउने यात्रुको बुकिङ आशालाग्दो छ, प्राधिकरणलाई थाई एयर एसियाले भनेको छ, हामी बैंककभैरहवा उडानमा आशावादी छौं । उडानलाई निरन्तरता दिनेछौं ।थाई एयर एसियाको १ सय ८० सिट क्षमताको एयरबस ए३२० ले हरेक सातामा दुई दिन बैंककभैरहवाबैंकक उडान गर्न मागेको अनुमति गत बुधबार स्वीकृत गरिएको प्राधिकरणका सहप्रवक्ता ज्ञानेन्द्र भुलले जनाए । यसै प्रकारको जहाजलाई प्राधिकरणले सातामा चार दिन काठमाडौं उडान अनुमति खुला गरेको छ । आइतबार, सोमबार, बुधबार र शुक्रबार बैंकककाठमाडौंबैंकक उडान हुनेछ भने भैरहवामा आइतबार र शुक्रबार उडान हुने प्राधिकरणद्वारा जारी अनुमतिमा उल्लेख गरिएको छ । यसैबीच कुवेतको जजिरा एयर र दुबईको फ्लाई दुबईले पनि भैरहवा उडानको अनुमति पाइसकेका छन् ।"
चिलिमेत्रिशूली २२० केभी प्रसारण लाइन निर्माण सकियो,"(काठमाडौं)त्रिशूली नदी र त्यसका सहायक खोलामा निर्माणाधीन तथा निर्माण हुने जलविद्युत् आयोजनाबाट उत्पादित विद्युत् राष्ट्रिय प्रणालीमा प्रवाह गर्न सुरु गरिएको चिलिमेत्रिशूली २२० केभी प्रसारण लाइनको निर्माण सकिएको छ । रसुवाको आमाछोदिङमो गाउँपालिका थम्बुचेतस्थित चिलिमे हब सबस्टेसनदेखि नुवाकोटको किस्पाङ गाउँपालिकाको पहिरेबेंसीस्थित त्रिशूली थ्री बी हब सबस्टेसनसम्मको २८ किमि प्रसारण लाइन निर्माण सकिएको हो ।दसैं र तिहारको सार्वजनिक बिदामा समेत कर्मचारी, निर्माण व्यवसायी अहोरात्र खटी प्रसारण लाइन निर्माण गरिएको नेपाल विद्युत् प्राधिकरणका कार्यकारी निर्देशक कुलमान घिसिङले बताए । प्राधिकरणको सहायक कम्पनी चिलिमे जलविद्युत्को अगुवाइमा निर्माण भएका १११ मेगावाटका रसुवागढी र ४२५ मेगावाटको साञ्जेनसहित रसुवामा निर्माणाधीन तथा निर्माण हुने जलविद्युत् आयोजनाको विद्युत् प्रवाहका लागि प्रसारण लाइन पूर्वाधार तयार भएको उनले जनाए । रसुवागढी र साञ्जेन आयोजना निर्माण सम्पन्न भई विद्युत् उत्पादनको चरणमा छन् ।भौगोलिक रूपमा अत्यन्तै जोखिमयुक्त र कठिन हिमाली क्षेत्रमा टावर बनाउनुपर्ने, भीरैभीर रहेको र सडक पनि नभएकाले ढुंगागिट्टी, बालुवा, टावरका सामान, पानी मानिस या खच्चडबाट बोकाएर लैजानु पर्ने, बाढीपहिरो, वन क्षेत्रको जग्गा प्रयोगको समस्या, स्थानीयको अवरोध, कोभिड१९, निर्माणस्थल हिमाली र पहाडी क्षेत्रमा पर्ने भएकाले लाइन निर्माणमा मौसमको पनि प्रतिकूल प्रभाव जस्ता कारणले समस्यामा परेको आयोजना निरन्तरको प्रयासपछि निर्माण सम्पन्न हुन ठूलो उपलब्धि हो, उनले भने, उत्तरतर्फको छिमेकी देश चीनसँगको विद्युत् व्यापारका लागि चिलिमेकेरुङ अन्तरदेशीय प्रसारण लाइन निर्माण गर्न लागिएको छ, चिलिमेत्रिशूली प्रसारण लाइनले नै चीनलाई जोड्नेछ ।चिलिमेत्रिशूली २२० केभी प्रसारण लाइन आयोजनाअन्तर्गत नै २२०१३२३३ केभीका चिलिमे हब र त्रिशूली थ्री बी हब सबस्टेसन निर्माण सकिएका छन् । त्रिशूली थ्रीबी हब सबस्टेसनमा आएको विद्युत् काठमाडौंको मातातीर्थसम्मको त्रिशूलीकाठमाडौं २२० केभी प्रसारण लाइन हुँदै राष्ट्रिय प्रणालीमा समाहित हुनेछ । सान्जेन र रसुवागढी जलविद्युत् आयोजनाहरूबाट उत्पादित विद्युत् चिलिमे हब सबस्टेसनमा जोडी चिलिमेत्रिशूली प्रसारण लाइन हुँदै राष्ट्रिय प्रणालीमा जोडिनेछ ।२८ किलोमिटर लामो प्रसारण लाइनका लागि ७६ वटा टावर निर्माण गरिएका छन् । प्रसारण लाइन समुद्री सतहबाट ६८० देखि २६०० मिटरसम्म पर्ने भूभागमा निर्माण गरिएको छ । ३३ वटा टावर पहुँच सडक नै नभएका ठाउँमा निर्माण गर्नुपर्ने अवस्था थियो । उक्त स्थानसम्म पुग्न छुट्टै पहुँच सडक निर्माण गरिएको छ ।आयोजनाले लाइन निर्माणका लागि २० किलोमिटरभन्दा बढी पहुँच सडक निर्माण गरेको प्राधिकरणको उच्च भोल्टेज ग्रिड विभागका निर्देशक थर्कबहादुर थापाले बताए । खच्चड र मानिसबाट निर्माण सामग्री र उपकरण ढुवानी गरी ९ वटा हेलिकोप्टरबाट निर्माण सामग्री ढुवानी गरी २ वटा टावर निर्माण गरिएको उनले जनाए ।उत्तरगया गाउँपालिका१ तिरुबाट सोही वडाको सिरुचेतसम्म १ हजार २ सय ३५ मिटर लम्बाइमा तार तानिएको छ । मैलुङखोलामाथि पर्ने उक्त खण्ड (मैलुङ क्रसिङ) मा ड्रोनको प्रयोग गरी तार तानिएको थियो । प्रसारण लाइनअन्तर्गत चिलिमेमैलुङ खण्ड २० किलोमिटर डबल सर्किट र मैलुङत्रिशूली थ्रीबी हबसम्म ८ किलोमिटर चार (मल्टी) सर्किट लाइन निर्माण गरिएको छ । कोरियन कम्पनीहरूको अगुवाइमा निर्माणाधीन २१६ मेगावाटको माथिल्लो त्रिशूली१ जलविद्युत् आयोजनाको विद्युत् जोड्नका लागि मल्टी सर्किट लाइन बनाउन लागिएको हो । माथिल्लो त्रिशूली१ ले मल्टी सर्किट लाइन बनाउँदा भएको खर्चको ६० प्रतिशत रकम बेहोर्नेछ ।अनुमानित लागत ३ अर्ब ६२ करोड ८९ लाख रुपैयाँ रहेको चिलिमेत्रिशूली आयोजनामा नेपाल सरकार तथा नेपाल विद्युत् प्राधिकरणको लगानी र जर्मन विकास बैंक (केएफडब्लू) को अनुदान छ । युरोपेली युनियनले स्थापना गरेको युरोपेली लगानी बैंक (ईआईबी) को आयोजनामा सहुलितपूर्ण ऋण छ । प्रसारण लाइन र सबस्टेसन निर्माणका लागि चिनियाँ कम्पनी पिङगाओ ग्रुप अफ कम्पनीजसँग ०७४ को कात्तिकमा ठेक्का सम्झौता भएको थियो । ठेक्का सम्झौता ०७४ को पुसमा कार्यान्वयनमा आएको थियो ।"
भारतमाथि 'किवी को 'ह्वाइटवास,"मुम्बई (एएफपी) न्युजिल्यान्डका ब्याटर ड्यारल मिचेल मान्छन्, उनको टिम एक हूल किवी ले बनेको छ । त्यही टिमले विश्व क्रिकेटको सबैभन्दा ठूलो शक्ति भारतमाथि टेस्ट क्रिकेट शृंखलामा ३० को ऐतिहासिक ह्वाइटवास रचेको छ । पाहुना टोलीले आइतबार मात्रै तेस्रो तथा अन्तिम टेस्ट २५ रनले जितेको थियो, त्यो पनि तीन दिनभित्रै । नतिजा भारतले आफ्नो घरेलु मैदानमा खालि दोस्रोपल्ट मात्रै टेस्ट क्रिकेट शृंखलामा क्लिन स्विप हार बेहोरेको छ । यसले पनि सजिलै अनुमान गर्न सकिन्छ, न्युजिल्यान्डको उपलब्धि आफैंमा कति ठूलो हो । भारतको जनसंख्या रहेको छ, १ अर्ब ४० करोड । यसमध्ये लगभग सबै नै क्रिकेट भनेपछि त्यसमै रमाउने खालका छन् । त्यही क्रिकेट शक्तिलाई त्यस्तो देशले पूर्णतः माथ दिएको छ, जसको जनसंख्या आकारमा २ सय ७० गुणा सानो छ । मिचेल भन्छन्, हामी एक हूल किवी हौं । अनि आफ्नो देशको प्रतिनिधित्व गरेर विश्वकै क्रिकेट शक्तिसँग जोरी खोजेका थियौं । हामी सबैलाई के पनि थाहा छ भने क्रिकेटमा भारत कति मात्रै बलियो टिम हो भनेर । त्यसो त इतिहास आफैंमा साक्षी छ, न्युजिल्यान्डले दोहराएर भारतलाई क्रिकेटमा स्तव्ध पार्ने गरेको छ । ब्ल्याक क्याप्स ले बेंगलुरुमा भएको पहिलो टेस्ट जितेर भारतीय भूमिमा सन् १९८८ यता पहिलो टेस्ट जित हात पारेको थियो । त्यसपछि दोस्रो टेस्ट जितेर न्युजिल्यान्डले भारतमाथि भारतमै पहिलो टेस्ट सिरिज जितेको थियो, त्यो पनि टिमका प्रमुख खेलाडी केन विलियमसनबिना नै । उनी सायद हारकै सम्भावनाबीच भारत गएका थिएनन् ।अहिले विलियमसन चोटबाट मुक्त भएर आराम गरिरहेका छन् र उनको एक मात्र उद्देश्य थियो, इंग्ल्यान्डविरुद्धको सिरिजका लागि तयार हुने । उनको अनुपस्थितिमा युवा विलियम योङले तेस्रो क्रमको ब्याटिङ स्थान ओगटेका थिए र उनले आफ्नो छाप छाडे पनि । उनले अन्तिम टेस्टमा ७१ र ५१ रनको इनिङ्स खेले । उनै योङ के मान्छन् भने न्युजिल्यान्डको यो जित आफैंमा ठूलो हो । त्यसै उनी मात्र होइन, उनका सबै साथी खेलाडीले यो सिरिजसँग जोडिएका सम्झना कहिले पनि बिर्सन सक्ने छैनन् । उनी भन्छन्, त्यसैले पनि हामीले यो शृंखलामा यति राम्रो खेलेको हुनुपर्छ । उनी नै प्लेयर अफ द सिरिज भए । उनको ब्याटबाट छ इनिङ्समा २ सय ४४ रन निस्केको थियो । त्यसैले उनी पनि आफ्नो उपलब्धिमा असाध्यै खुसी हुन चाहन्छन् । न्युजिल्यान्डले सन् १९६९ मा विदेशी भूमिमा पहिलो टेस्ट शृंखला जितेको थियो र यो पाकिस्तानविरुद्ध थियो । ग्राहम डोलिङको नेतृत्वमा न्युजिल्यान्ड तीन टेस्टको शृंखला १० ले आफ्नो पक्षमा पार्न सफल रहेको थियो ।सन् असी र नब्बेको दशकमा मात्र न्युजिल्यान्डले टेस्ट क्रिकेटमा खासै राम्रो गरेको हो । १९७९ देखि १९८१ बीच न्युजिल्यान्डले घरमा वेस्ट इन्डिज र भारतलाई टेस्ट सिरिजमा हराएको थियो । यसपल्ट पनि न्युजिल्यान्डको तयारी आफैंमा राम्रो थिएन् । भारत आउन अगाडि न्युजिल्यान्ड श्रीलंकामा २० ले टेस्ट शृंखलामा पराजित रहेको थियो । तर यही टिमले भारतलाई १२ वर्षयता पहिलो पटक उसकै भूमिमा टेस्ट सिरिजमा हार चखाएको छ ।पहिलोपल्ट पूर्णकालीन कप्तान बनेका टिम साउथीले श्रीलंकामा हार बेहोरेपछि पद छाडे । उनी अहिले भन्छन्, घरमा फर्केपछि पनि हामीलाई भारतमा प्राप्त यस जितलाई विश्वास गर्न केही समय लाग्नेछ । हाम्रो जित साँच्चै अद्वितीय रहेको छ, न्युजिल्यान्ड क्रिकेट इतिहासकै सबैभन्दा ठूलो । अब न्युजिल्यान्डले घरमा इंग्ल्यान्डविरुद्ध तीन टेस्टको शृंखला खेल्नेछ । पहिलो टेस्ट क्राइस चर्चमा हुनेछ भने त्यसपछिका खेल वेलिङ्टन र ह्यामिल्टनमा हुनेछन् ।न्युजिल्यान्ड टिम र खेलाडी यो शृंखला जितले जति खुसी छन्, त्योभन्दा पनि दुःखी भारतीय टिम रहेको छ, यो हारमा । लगभग सबै पूर्वखेलाडी अहिलेको भारतीय टिमको आलोचनामा लागेका छन् र सबै के तथ्यमा विश्लेषण गर्न ब्यस्त छन् भने भारतीय टिम किन यति नराम्रोसँग पराजित भयो त ? भारतीय कप्तान रोहित शर्मा भने आफ्नो टिमको बचाउ गर्नमा व्यस्त छन् । तर उनी पनि मान्छन्, टिमको प्रदर्शन वास्तवमै निकै खराब रह्यो । उनी भन्छन्, क्रिकेटमा कहिलेकाहीं यस्तो हुन्छ, केही पनि राम्रो नहुने । यो सिरिज हाम्रो लागि यस्तै रह्यो । यसको नतिजालाई लिएर म असाध्यै दुःखी छुं । उनी आफ्नो ब्याटबाट नभएर कप्तानीमा पनि ठाउँठाउँमा चुकेको मान्छन् । उनको विश्लेषण रहेको छ, सबैको खेल जीवनमा यस्तो हार सबैभन्दा खराब समयका रूपमा रहने गर्छ । कप्तान भएको नाताले म यो हारको पूर्ण जिम्मेवारी लिन्छु । मैले ब्याटबाट पनि राम्रो गर्न सकिनँ ।"
पोखरामा इंग्लिस क्रिकेटर,"पोखरा (कास) इंग्लिस क्रिकेटर म्याट क्रिचलीले पोखरा एभेन्जर्सबाट नेपाल प्रिमियर लिग (एनपीएल) क्रिकेट खेल्ने भएका छन् । पोखराले अनुबन्धन गरेको उनी चौथो विदेशी खेलाडी हुन् । यसअघि पोखराले वेस्ट इन्डिजका एन्डरसन फिलिप, अमेरिकाका आन्द्रेस गौस र नेदरल्यान्ड्सका क्रिकेटर बास डि लिडलाई टोलीमा अनुबन्ध गरिसकेको छ ।एसेक्सबाट काउन्टी क्रिकेट खेल्ने २८ वर्षीय लेग स्पिन अलराउन्डर क्रिचली डर्बिसायरको प्रतिनिधित्व गर्छन् । उनले १ सय ८ प्रथम श्रेणीको क्रिकेट, ४६ लिस्ट ए र १ सय ४१ ट्वान्टी२० म्याच खेलेका छन् । क्रिचलीले विग बास, द हन्ड्रेड, भाइटालिटी ब्लास्टजस्ता ग्लोबल इभेन्ट खेलिसकेका छन् । सन् २०१५ को मेमा काउन्टी च्याम्पियनसिपमा ग्लेमरगनविरुद्ध आफ्नो पहिलो प्रथम श्रेणी क्रिकेट खेलेका क्रिचलीले आफ्नो दोस्रो खेलमै डर्बिसायरका लागि शतक बनाएका थिए । क्रिचलीले डर्बिसायरका लागि रचेको इतिहास आज पनि बिर्सिएका छैनौं । हामीलाई आशा छ, पोखरा एभेन्जर्समा उनको प्रवेशसँगै एनपीएलमा पनि अर्को नयाँ इतिहास कोरिनेछ, पोखरा एभेन्जर्सका प्रवर्द्धक मनोबल श्रेष्ठले टोलीको विज्ञप्तिमा भनेका छन् । मंसिर १५ देखि सुरु हुने एनपीएलमा पोखराको मार्की खेलाडीमा नेपाल राष्ट्रिय टोलीका ओपनर कुशल भुर्तेल रहेका छन् ।"
भलिबल उपाधि मंगलेश्वरलाई,"हेटौंडा (कास) विनयबाबु स्मृति मकवानपुर जिल्लास्तरीय रनिङ शिल्ड भलिबल प्रतियोगिताको उपाधि मंगलेश्वर युवा क्लब थाहा नगरपालिका२ ले जितेको छ । थाहा२ स्थित खेल मैदानमा शनिबार भएको फाइनल खेलमा मंगलेश्वरले आयोजक विनयबाबु स्मृति प्रतिष्ठान ए लाई घरेलु मैदानमा स्तब्ध पार्यो । मंगलेश्वरले फाइनलमा आयोजक विनयबाबु स्मृति प्रतिष्ठान ए लाई ३२ को सेटमा माथ दियो । मंगलेश्वरले अघिल्लो वर्षको जितको साखलाई निरन्तरता दिँदै आयोजकलाई २५१९, २५२२ र २५२३ को सेटको अन्तर लिएको थियो । मंगलेश्वरले उपाधिसँगै ५५ हजार ५ सय ५५ रुपैयाँ, विनयबाबु स्मृति प्रतिष्ठानले २८ हजार ८ सय ८८ रुपैयाँसहित पुरस्कार पाएको छ । तृतीय भएको सशक्त युवा क्लबले ११ हजार १ सय ११ रुपैयाँसहित शिल्ड, मेडल र प्रमाणपत्र प्राप्त गरेको छ । प्रतियोगितामा मकवानपुरका १७ टिमको सहभागिता थियो । विजयी खेलाडीलाई प्रमुख अतिथि थाहा नगर प्रमुख विष्णुबहादुर विष्टले पुरस्कार प्रदान गरे । उत्कृष्ट खेलाडी मंगलेश्वरका बलराम सुवेदी घोषित भए । उत्कृष्ट बेस्ट ब्लकर सुजल कार्की, लिबेरो सुजल कपाली, स्पाइकर रमेश तामाङ, सेटर उत्सव आले मगर तथा नव प्रतिभा खेलाडी किसन थापा घोषित भए । उत्कृष्ट प्रशिक्षक योगबहादुर सिन्तान घोषित भए । उनीहरूलाई नगदसहित मेडल प्रदान गरिएको थियो । कात्तिक १४ बाट सुरु भएको प्रतियोगिता सशस्त्र प्रहरीमा सेवारत थाहा नगरपालिका२ का विनयबाबु बस्नेतको दुर्घटनामा परी मृत्यु भएपछि उनका नाममा २०७४ सालबाट सुरु गरिएको हो । उनी उदयीमान भलिबल खेलाडीसमेत रहेका थिए ।"
उथलपुथलबाट गुज्रिँदै म्यानचेस्टर युनाइटेड,"युनाइटेडले उठाएको जोखिमयुनाइटेडले शुक्रबार मात्रै एमोरिमलाई प्रशिक्षक बनाउने घोषणा गरेको थियो र यो आफैंमा जोखिमले भरिएको निर्णय रह्यो । किनभने यी व्यवस्थापक युवा छन् तर उनको काँधमा सुम्पिएको छ, विश्व फुटबलको सबैभन्दा गाह्रो र चुनौतीले भरिएको लिग । अनि त्यो पनि कमजोर हुँदै ओरालो लागेको एक समयको महाशक्ति क्लब । एमोरिम भर्खर ३९ वर्षका भए । उनी स्पोर्टिङ लिस्वन बीचमै छाडेर युनाइटेड आउन लागेका हुन् । सन् १९६० यता उनी नै युनाइटेड सम्हाल्ने सबैभन्दा कान्छा प्रशिक्षक हुनेछन् ।सन् २०१३ मा फर्गुॅसनले प्रशिक्षणबाट संन्यास लिएका थिए । त्यसयता एमोरिम युनाइटेड सम्हालने छैटौं पूर्णकालीन प्रशिक्षक हुनेछन् । स्पोर्टिङको जिम्मेवारी औपचारिक रूपमा छाडेर उनी युनाइटेड आउनेछन् र उनले सन् २०२७ सम्मका लागि अनुबन्ध गरेका छन् । त्यसमा एक वर्ष थप्न सकिने सर्त पनि छ । युनाइटेड आफैं भन्छ, रुबेन युरोपेली क्लब फुटबलमा सबैभन्दा प्रतिभाशाली युवा प्रशिक्षक हुन् र उनीबारे धेरै अपेक्षा छ ।कीर्तिमान २० पल्टको इंग्लिस लिग च्याम्पियन युनाइटेडले फर्गुसन गएयता एकैपल्ट पनि लिग उपाधि जित्न सकेको छैन । त्यसैले एमोरिमको सबैभन्दा ठूलो र एक मात्र उद्देश्य हुनेछ, तिनै पुराना सफल दिन फर्काउने । यो त्यो काम हो, जसलाई लुइस भान गाल, जोसे मोउरिनहो र अहिले तत्कालका लागि टेन ह्यागले समेत सकेनन् । अहिले तत्कालका लागि युनाइटेड प्रिमियर लिगका २० टिममध्ये १३ औं स्थानमा छ, १० खेलबाट जम्माजम्मी १२ अंक बटुलेर ।युनाइटेडले यी दस खेलमध्ये चारमा हार बेहोरिसकेको छ । एमिरोम ती पोर्चुगाली मिडफिल्डर हुन्, जसले आफ्नो खेल जीवनको अधिकांश समय बेनफिकाका बिताए । उनलाई अनुबन्ध गरेबापत मात्रै युनाइटेडले लिस्वनलाई एक करोड युरोभन्दा बढी तिर्नुपर्नेछ । उनले चार सिजन लिस्वन सम्हालिसकेका छन् र त्यसमध्ये दुईपल्ट क्लबले लिग जितेको छ । उनले अहिलेसम्म काम गरेको भनेकै पोर्चुगलमा मात्रै हो र उनीसँगै ठूला नामका खेलाडी सम्हालेको अनुभव पनि छैन ।तर एमिरोम ती प्रशिक्षक हुन्, जसले लिस्वनको १९ वर्ष लामो लिग उपाधिका खडेरी सन् २०२१ मा तोडेका थिए । उनी आएयता पोर्चुगाली लिगमा बेनफिका र पोर्टोको एकाधिकार सकिएको थियो । पहिलो सिजनमै उनी लिग मात्र होइन, लिगकप पनि जित्न सफल रहे । गत सिजन पनि लिस्वनले लिग जितेको थियो र यसपल्ट लिगका दस खेलमध्ये सबै दसमै जित निकालेको छ । नोभेम्बर २४ मा इपस्विच टाउनविरुद्ध हुने खेलमा उनले पहिलो पटक युनाइटेडको नेतृत्व गर्नेछन् ।गत सिजन वेस्ट ह्यामले एमिरोमसँग कुराकानी चलाएको थियो । त्यस्तै लिभरपुलले योर्गन क्लोपको विकल्पका रूपमा पनि उनलाई प्रत्याशी मानेको थियो । अब भने उनको काँधमा त्यस्तो ठूलो क्लबको जिम्मेवारी आएको छ, जसको प्रदर्शन पछिल्लो दशक नाटकीय रूपमा ओरालो लागेको छ । टिमको स्वामित्वमा बेलायती अरबपति धनाढ्य जिम र्याक्टफिल आएपछि भने युनाइटेडले फेरि पुरानै दिनमा फर्कने महत्त्वाकांक्षा देखाएको छ ।"
मण्डली कपमा १० टोली,"पाल्पा (कास) जिल्लामै सर्वाधिक राशिको आठौं मण्डली कप भलिबल प्रतियोगितामा पुरुषतर्फ ६ र महिलातर्फ ४ टिमको सहभागिता निश्चित भएको छ । कात्तिक २१ देखि २४ गतेसम्म हुने क्लबस्तरीय भलिबल प्रतियोगितामा राष्ट्रियस्तरका खेलाडीको सहभागिता हुनेछ । क्लबस्तरीय पुरुष तथा महिला भलिबल प्रतियोगितामा भलिबलका मुख्य क्लबले सहभागिता जनाउने आयोजक मण्डली स्पोर्ट्स क्लबका अध्यक्ष अनन्तप्रसाद श्रेष्ठले बताए । पुरुषतर्फ निस्दी खेलकुद विकास समिति पाल्पा, मणिमुकुन्द भलिबल क्लब रूपन्देही, न्यु होराइजन स्पोटर््स क्लब बुटवल, जिल्ला भलिबल संघ पाल्पा, बर्दले भलिबल क्लब रामपुर पाल्पा, आयोजक मण्डली स्पोर्ट्स क्लबको सहभागिता रहनेछ । महिलातर्फ निस्दी खेलकुद विकास समिति पाल्पा, रामपुर भलिबल क्लब पाल्पा, वालिङ भलिबल क्लब स्याङ्जा, एभरेस्ट भलिबल क्लब रूपन्देही, हिमालयन भलिबल संघ चितवन सहभागी छन् । क्लबमार्फत जुनसुकै स्थानका खेलाडीहरू पनि प्रतियोगितामा प्रतिस्पर्धाको अवसर पाउने मण्डली स्पोर्ट्स क्लबका सचिव कृष्णप्रसाद पंगेनीले बताए । पुरुषतर्फ प्रथम हुनेले १ लाख ५० हजार, उपविजेताले १ लाख, तेस्रो हुनेलाई ७० हजार र सान्त्वनाले ३५ हजार प्राप्त गर्नेछन् ।"
सोलुखुम्बुमा ३१० किलोमिटर लामो म्याराथन,"(सोलुखुम्बु) विश्वकै लामो दूरीको म्याराथन प्रतियोगिता दाबी गरिएको सोलुखुम्बु ट्रेल २०२४ सोमबारबाट सुरु भएको छ । सोलुखुम्बुको सोलुदूधकुण्ड नगरपालिका ८ धापदेखि सगरमाथा आधारशिविर नजिक कालापत्थर पुगेर पुनः धापसम्मै आएर टुंगिने गरी म्याराथन सुरु भएको हो । रनिङ इन नेपालको आयोजनामा सुरु भएको प्रतियोगिता ३ सय १० किलोमिटर लामो हुनेछ । १५ दिनमा टुंगिने प्रतियोगितामा स्वदेशी र विदेशी गरी २३ जना धावकको समूह सहभागी रहेको आयोजक संस्थाका प्रमुख तथा अन्तर्राष्ट्रिय धावक दा छिरि दावा शेर्पाले जानकारी दिए । प्रगितयोगितामा फ्रान्स, स्विट्जरल्यान्ड र इटालीका गरी २० जना अन्तर्राष्ट्रिय र ३ नेपाली धावकको सहभागिता छ । धावकहरू पत्तालेस्थित धापबाट सुरु भई पिके, दूधकुण्ड, फाक्दिङ, नाम्चे, थामे हुँदै कालापत्थर पुग्नेछन् । कालापत्थरबाट पुनः नाम्चे, पैया, टाक्सिन्दु, फाप्लु हुँदै सल्लेरी आएर प्रतियोगिता सम्पन्न हुने प्रतियोगिता संयोजक फुछिरिङ शेर्पाले बताए । सोलुदूधकुण्ड नगर प्रमुख नाम्गेल जाङ्बु शेर्पाले प्रतियोगिताको उद्घाटन गरेसँगै दौड सुरु भएको हो । पर्यटन प्रवर्द्धनको लक्ष्य राखेर विश्वकै लामो दूरीको ट्रेल सोलुखुम्बुमा आयोजना गरिएको आयोजकको भनाइ छ । हाम्रो टिममा धावक मात्रै नभएर फोटोग्राफरदेखि चिकित्सकसम्मका व्यक्ति भएकाले यसको प्रचारले नेपालको पर्यटनमा ठूलो टेवा पुग्छ, आयोजक संस्थाका प्रमुख तथा अन्तर्राष्ट्रिय धावक दावा शेर्पाले भने, विश्वकै सर्वोच्च शिखर सगरमाथा क्षेत्रमा लामो दूरीको प्रतियोगिता गर्दा विश्वमै फरक सन्देश जान्छ । त्यस्तै अन्तर्राष्ट्रिय धावकहरूका कारण लुकेर रहेका पर्यटकीय क्षेत्रको पनि प्रचार हुने स्थानीय सरकारको अपेक्षा छ । उहाँहरूको दौडले नयाँ पर्यटकीय क्षेत्रको पहिचान तथा प्रचारप्रसारमा ठूलो मद्दत पुग्छ, सोलुदूधकुण्ड नगरपालिकाका मेयर नाम्गेलजाङ्बु शेर्पाले भने । सोलुखुम्बु ट्रेल सन् २००८ बाट सुरु भएको थियो । कोभिडका कारण सन् २०२० मा प्रतियोगिता नभएको र प्राविधिक कारणले सन् २०२३ मा पनि प्रतियोगिता भएको थिएन ।"
