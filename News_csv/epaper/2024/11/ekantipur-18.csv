शीर्षक,विवरण
"जसले सत्तापक्षको 'दमन लाई ठाउँ दिएनन्,संसद् प्रतिपक्षको भन्ने मान्यता स्थापित गराए","तर सबैभन्दा बढी सभामुखकै कार्यकाललाई सम्झिने गरिन्छ । अहिले पनि संसदीय कामकारबाहीमा सभामुखको निष्पक्षतामाथि प्रश्न उठ्दा कतिपय सांसद र समकालीन नेताहरूले ढुंगानाको कार्यकाललाई उदाहरण दिने गर्छन् । ढुंगानालाई समकालीनहरू एक प्रकारले सदाबहार प्रतिपक्ष नेता भन्न रुचाउँछन् । सभामुख भएको समयबाहेक उनले राज्यसत्ताको सुविधासमेत लिएनन् । पार्टीमा निष्क्रिय रहेको विषयमा ढुंगाना भन्ने गर्थे, लोकतन्त्रका लागि जति मैले काम गरें, त्यति काम पार्टीका लागि गर्न सकेको छैन । उनले लोकतान्त्रिक व्यवस्था र गणतन्त्र स्थापनाका लागि भएका आन्दोलनहरूमा सक्रिय भूमिका निर्वाह गरेका थिए । उनी गणतन्त्र स्थापनाका लागि भएको २०६२०६३ को जनआन्दोलनमा नागरिक समाजका तर्फ अगुवाइ गर्नेमध्ये एक थिए । ढुंगानासँग २०२६ सालदेखि संगत गरेका राजनीतिक विश्लेषक नीलाम्बर आचार्यले लामो समय सक्रिय राजनीतिमा नरहे पनि उनको विचारको उपस्थिति भने नेपाली समाजमा रहिरहेको बताए । सुरुदेखि नै उनलाई राजनीतिक दृष्टिकोणयुक्त वकिलका रूपमा आफूले चिनेको उनले सुनाए । उहाँ विद्यार्थीकालदेखि जीवनभर राजनीतिमै रहे पनि भूमिकाको हिसाबले कहिले वकिल, कहिले सभामुख त कहिले शान्ति प्रक्रिया, मानवअधिकार, संविधान निर्माणका लागि सक्रिय रहनुभयो, आचार्यले भने, वकिलका रूपमा रहँदा पनि दमनजीले त्यसलाई राजनीतिक रूपमा हेर्नुभयो । तत्कालीन सभामुख ढुंगानाले प्रतिपक्षको सबै विरोध संसद्मा आउनुपर्छ भन्ने मान्यता राख्ने गरेको आचार्यले सम्झिए । राजनीतिक विवाद समाधान गर्ने मुख्य थलो संसद् नै हो भन्ने मान्यता राख्नुहुन्थ्यो । सरकारले त काम गर्ने हो, संसद् भनेको प्रतिपक्षकै हो भन्ने मान्यता स्थापित गर्नुभयो, उनले भने । ढुंगानासँग किताब साटासाट गरेर पढ्ने र दुःखसुख बाँड्ने अत्यन्तै घनिष्ठ मित्रता रहेका पनि आचार्यले सुनाए । तत्कालीन सभामुख ढुंगाना र एमालेका तत्कालीन सांसद विरोध खतिवडाबीच संसद्मा हुने गरेका जुहारी र नोकझोंक अहिले पनि संसदीय फाँटमा चर्चाको विषय बन्ने गर्छन् । उनै खतिवडा संसद्लाई जीवन्त बनाउने दिशामा ढुंगानाको अतुलनीय योगदान रहेको बताउँछन् । २०४८ सालतिरै हो, टनकपुरको सन्धिपछि एमालेले संसद् अवरोध गरेको थियो । संसद्भित्रको स्थिति तनावपूर्ण थियो । प्रतिपक्षको बेन्चबाट सबैभन्दा चर्को र बढी कराउने मै थिएँ । त्यसपछि सभामुखले तपाईंको नाम विरोध, विरोध गरिरहनुहोस् । मेरो नाम दमन, दमन गरिरहन्छु भन्नुभयो । त्यसपछि सबै गलल हाँसे, खतिवडाले त्यतिबेलाको ठट्यौली सम्झिए, तनावपूर्ण वातावरणमा रहेको संसद्लाई उहाँले एकैछिनमा सहज बनाइदिनुभयो । संसद् प्रतिपक्षको र सरकार सत्तापक्ष भन्ने मान्यतालाई व्यवहारमा उतारेर ढुंगानाले संसदीय फाँटमा नयाँ मानक स्थापित गरेको खतिवडा बताउँछन् । त्यो समय कांग्रेस र कम्युनिस्टका बीचमा ठूलो टसल थियो । गिरिजाप्रसाद कोइराला कम्युनिस्टप्रति अनुदार थिए, एमाले बहुदलीय व्यवस्था स्विकारेर आइसके पनि प्रजातन्त्रप्रति अलि कम विश्वास गर्थ्यो, हाल एकीकृत समाजवादीमा रहेका उनले भने, दमनजी कानुनी पृष्ठभूमि भएकाले मानवअधिकार, मौलिक अधिकारका विषयमा राम्रो जानकार हुनुहुन्थ्यो । कम्युनिस्ट नेताहरूसँग राम्रो उठबस थियो । कम्युनिस्टप्रति पूर्वाग्रह थिएन । दर्शन मात्रै फरक हो भन्नुहुन्थ्यो । खतिवडाका अनुसार संसद् तनावपूर्ण बनेको अवस्थामा सभामुखले सरकारलाई सहज बनाइदिऊन् भन्ने अपेक्षा सत्तापक्षले गरेको हुन्थ्यो । तर उहाँ ठीक विपरीत गर्नुहुन्थ्यो । विपक्षीको विरोध संसद्बाट भेन्टिलेन्ट भएन भने सडकमा अराजकता फैलिन्छ भन्ने गर्नुहुन्थ्यो । प्रतिपक्षको विरोध राति १२ बजेसम्म चल्दा पनि धैर्य राखेर संसद् चालु राख्नुहुन्थ्यो, उनले भने, संसद्लाई सन्तुलित बनाउँदाको परिणामस्वरूप नै उहाँ पार्टीबाट दण्डित हुनुभयो । पार्टीभित्र उहाँको पहुँच र हैसियत दुवै कम बनाइयो । कांग्रेस नेता शेखर कोइराला सभामुखका रूपमा ढुंगानाले संवैधानिक र संसदीय मूल्यमान्यताअनुरूप लिएको भूमिकाले त्यतिबेला सरकारमा रहेको कांग्रेसलाई नै पटकपटक अप्ठ्यारोमा पारेको स्मरण गर्छन् । सभामुखको भूमिकामा छँदा मात्रै होइन, अरू बेला पनि उहाँ गणेशमान सिंह, कृष्णप्रसाद भट्टराई र गिरिजाप्रसाद कोइरालाका गलत कामलाई प्रस्ट र निडर ढंगले राख्नहुन्थ्यो, उनले भने, तत्कालीन राजा ज्ञानेन्द्र शाहको सक्रिय शाही शासनका बेला होस् वा तत्कालीन ७ राजनीतिक दल र माओवादीबीच १२ बुँदे समझदारी भएपछि गिरिजाप्रसाद कोइरालासँग नै किन नहोस्, माओवादी नेताहरूको सम्पर्क सूत्रका रूपमा उहाँले काम गर्नुभयो । ढुंगाना र अर्का मानवअधिकारवादी नेता पद्मरत्न तुलाधार सँगै काम गर्ने र मिल्ने साथी थिए । तुलाधरको २०७५ कात्तिकमा निधन भएको थियो । सशस्त्र द्वन्द्वको नेतृत्व गरेका माओवादी अध्यक्ष पुष्पकमल दाहाल र सडक आन्दोलनको नेतृत्व गरेका कोइरालाबीच संवाद सम्पर्क सूत्रका रूपमा ढुंगाना र तुलाधरले काम गरेको कोइरालालाई भर्खरै लाग्छ । माओवादीको कुरा गिरिजाप्रसाद कोइरालासँग र गिरिजाप्रसाद कोइरालाको कुरा माओवादी नेताहरूसँग पुर्याएर तत्कालीन अवस्थामा विश्वासको वातावरण निर्माण गर्ने काममा दमन दाइ र पद्मरत्नजीले ठूलो भूमिका खेल्नुभएको थियो, उनले भने, राजाको सक्रिय शासनकालमा एक पटक वार्ताको मध्यस्थतासमेत गर्नुभएको थियो । ८३ वर्षका ढुंगाना कलेजोसँग सम्बन्धित समस्याका कारण केही समयदेखि उपचारमा थिए । बानेश्वरस्थित फ्रन्टलाइन अस्पतालमा उपचारकै क्रममा उनले आइतबार विश्राम लिएका हुन् । ढुंगानाको पार्थिव शरीर त्रिवि अस्पतालको शवगृहमा राखिएको छ । ढुंगानाको अन्त्येष्टि सोमबार पशुपति आर्यघाटमा गरिने परिवारजनले जनाएका छन् । ढुंगानाको निधनमा शोक व्यक्त गर्दै राष्ट्रपति रामचन्द्र पौडेलले नेपालको संसदीय र संवैधानिक इतिहासमा ढुंगानाको योगदान विशिष्ट रहेको बताएका छन् । आफूले राजनीतिकर्मी, वरिष्ठ अधिवक्ता र नागरिक अगुवाका रूपमा ढुंगानालाई सम्झिरहने पनि उनले उल्लेख गरेका छन् । प्रधानमन्त्री केपी शर्मा ओलीले २०४६ मा प्रजातन्त्र पुनःस्थापना भएपछि निर्वाचित पहिलो प्रतिनिधिसभाका सभामुखको निधनको खबरले अत्यन्त दुःखी भएको उल्लेख गरेका छन् । नेपालमा मानवअधिकार रक्षाको आन्दोलन र संसदीय अभ्यासको प्रवर्द्धनमा उहाँको योगदान सम्झिरहेको छु, प्रधानमन्त्री ओलीले भनेका छन् । कांग्रेस सभापति शेरबहादुर देउवाले लोकतन्त्र, मानवअधिकार र न्याय क्षेत्रमा ढुंगानाले गरेको योगदान सम्झिएका छन् । सभामुख देवराज घिमिरेले नेपालको लोकतान्त्रिक आन्दोलनका अगुवा, संसदीय अभ्यासका ज्ञाता र शान्ति प्रक्रियामा महत्त्वपूर्ण व्यक्तिका रूपमा ढुंगानाको स्मरण गरेका छन् । उनले नेपालको संसदीय अभ्यासलाई संस्थागत गर्न महत्त्वपूर्ण योगदान गरेको सभामुख घिमिरेले उल्लेख गरेका छन् । उपसभामुख इन्दिरा रानाले संसदीय मूल्य र मान्यताका विषयमा निष्पक्ष भएर भूमिका निर्वाह गर्ने सभामुखका रूपमा ढुंगानालाई युगयुगसम्म सम्झिइरहने बताइन् ।"
स्थानीय तह उपनिर्वाचन ४४ पदका लागि ४१० उम्मेदवार,"प्रमुखमा २० जनाले उम्मेदवारी दर्ता गराएका छन्, जसमध्ये ११ स्वतन्त्र उम्मेदवार छन् । कांग्रेसबाट कृष्णमान डंगोल, एमालेबाट सुरेन्द्र मानन्धर र माओवादीबाट शिवशरण महर्जन उम्मेदवार छन् । जसपा नेपालबाट दीपक महर्जनले उम्मेदवारी दर्ता गराएका छन् । राप्रपाबाट ध्रुव महर्जन, एकीकृत समाजवादीबाट भानु रिजाल उम्मेदवार छन् भने जनमतका केशव श्रेष्ठ र नेमकिपाका श्रीकृष्ण महर्जन र नेसपाका दिलकुमार महर्जनले मनोनयन दर्ता गराएका छन् । स्वतन्त्र उम्मेदवारी दिनेमा नवरथकुमार बानियाँ, राजमान महर्जन, रामकृष्ण महर्जन, मिम महर्जन, प्रेमबहादुर महर्जन, दिनेशकुमार अधिकारी, नरेश श्रेष्ठ, धर्मरत्न मानन्धर, कविकुमार महर्जन, नरेशराज पाण्डे र आनन्द महर्जन छन् ।मोरङको ग्रामथान गाउँपालिका अध्यक्षका लागि १६ जनाको उम्मेदवारी परेको छ, जसमध्ये एक स्वतन्त्र उम्मेदवार छन् । यहाँ एमालेका तुलसीराम विश्वास, कांग्रेसका बलराम सरदार थारू, माओवादीका नमोनारायण माझी, रास्वपाका नवीनकुमार विश्वास खवास, राप्रपाका दिनेशकुमार थन्दार, जसपाका धर्मेन्द्रकुमार चौधरी, एकीकृत समाजवादीका दिलबहादुर विश्वकर्मालगायत उम्मेदवार छन् । दैलेखको महाबु गाउँपालिका अध्यक्षमा ७ जनाको उम्मेदवारी परेको छ । कांग्रेसका झलकबहादुर भण्डारी, एमालेका जंगबहादुर शाही, माओवादीका जंगबहादुर बराल मगर, एकीकृत समाजवादीका जगतबहादुर हमाल, रास्वपाका प्रकाशकुमार बुढा, राप्रपाका सुर्जे रावल र नेमकिपाका दुर्गबहादुर मगर उम्मेदवार छन् । जाजरकोटको नलगाड नगरपालिका उपप्रमुखका लागि ६ जनाको उम्मेदवारी परेको छ । कांग्रेसकी इन्द्रा चन्द (सिंह), एमालेकी सुनिता बोहरा, माओवादीकी देवका लामिछाने, रास्वपाकी पार्वती पुन, राप्रपा नेपालकी सुनिता पुन रावल र नेसपाकी पवित्रा जैसीको उम्मेदवारी परेको हो । दोलखाको गौरीशंकर गाउँपालिका उपाध्यक्षका लागि १६ जनाको उम्मेदवारी परेको छ । कांग्रेसकी पासदिकी तामाङ, एमालेकी उमा लुंगेली मगर शेर्पा, माओवादीकी निमलेकी शेर्पा, रास्वपाकी गोमा श्रेष्ठ, राप्रपाकी मनकुमारी श्रेष्ठ, एकीकृत समाजवादीकी रविना खड्कालगायत उम्मेदवार छन् । रुकुमपूर्वको पुथाउत्तरगंगा गाउँपालिका उपाध्यक्ष पदमा ७ जनाले मनोनयन दर्ता गराएका छन् । जसमा कांग्रेसकी केशकुमारी तुलाचन, माओवादीकी नरपुरा बुढा, एकीकृत समाजवादीकी सुनिता बुढामगर छन् भने ४ स्वतन्त्र उम्मेदवार छन् । तुलाचन एमालेकी नेतृ हुन्, उनी कांग्रेसको चुनावचिह्नमा उम्मेदवार बनेकी हुन् । हुम्लाको सर्केगाड गाउँपालिका उपाध्यक्षका लागि ७ जनाको उम्मेदवारी परेको छ । कांग्रेसकी सविता बुढा, एमालेका ऐनबहादुर शाही, माओवादीकी देवकी तिमल्सिना, रास्वपाकी बाचा बुढा, राप्रपाकी संगीता शाही उम्मेदवार छन् । बाजुराको स्वामीकार्तिक खापर गाउँपालिका उपाध्यक्षका लागि ५ जनाको उम्मेदवारी परेको छ । त्यहाँ उम्मेदवारी दिनेमा कांग्रेसकी पुल्तीसरा शाही, एमालेकी सुलोचनाकुमारी भण्डारी, माओवादीकी राजुकुमारी विक, राप्रपाकी सुनादेवी थापा भोटे (धामी) र एकीकृत समाजवादीका जवा शाही छन् । काठमाडौं महानगरपालिका१६ को वडाध्यक्षमा १९ जनाको उम्मेदवारी परेको छ । मकवानपुरको हेटौंडा उपमहानगरपालिका१२ को अध्यक्षका लागि १४, कीर्तिपुर४ को अध्यक्षका लागि १३ र कीर्तिपुर१ को अध्यक्षका लागि ९ जनाले उम्मेदवारी दिएका छन् । नुवाकोटको ककनी गाउँपालिका२ को अध्यक्षमा ११, सुनसरीको गढी गाउँपालिका६ को अध्यक्षमा १४, महोत्तरीको रामगोपालपुर नगरपालिका२ को अध्यक्षमा २० जना उम्मेदवार छन् । रौतहटका ईशनाथ नगरपालिका७ को अध्यक्षका लागि १५, राजपुर नगरपालिका६ को अध्यक्षका लागि १४ उम्मेदवार छन् । रौतहटकै गढिमाई नगरपालिका८ को अध्यक्षका लागि १६ जनाले मनोनयनपत्र दर्ता गराएका छन् । कपिलवस्तुको शुद्धोधन गाउँपालिका१ को अध्यक्षका लागि १४ जनाले उम्मेदवारी दर्ता गराएका छन् । कञ्चनपुरको भीमदत्त नगरपालिका६ को अध्यक्षका लागि १२ जनाले उम्मेदवारी दर्ता गराएका छन् । गुल्मीको मुसीकोट१ को वडाध्यक्षका लागि ८ जनाले उम्मेदवारी दिएका छन् । गोरखा नगरपालिका५ को वडाध्यक्षमा १० जना उम्मेदवार छन् । निर्वाचन आयोगले उपनिर्वाचनका लागि आइतबारदेखि कार्यतालिका लागू गरेको छ । जसअनुसार मंसिर २ मा मनोनयनपत्र दर्ता, मंसिर ३ मा १० देखि ३ बजेसम्म उम्मेदवारको विरोधमा उजुरी दिने, मंसिर ४ मा अपराह्न ५ बजेसम्म उजुरीमाथि जाँचबुझ तथा निर्णय गरी ६ बजे उम्मेदवारको नामावली प्रकाशन गर्ने कार्यतालिका छ । त्यस्तै, मंसिर ५ मा उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने र अपराह्न ३ देखि ५ बजेसम्म उम्मेदवारलाई निर्वाचन चिह्न प्रदान गरिनेछ । मंसिर १६ मा मतदान हुनेछ । स्थानीय तह उपनिर्वाचनका लागि आइतबारदेखि निर्वाचन आचारसंहिता लागू भएको छ । संघीय सरकार र प्रदेश सरकारका मन्त्री, संवैधानिक निकाय र पदाधिकारी, स्थानीय तह, तीनवटै तहका कर्मचारी, सुरक्षा निकाय, राजनीतिक दल र सम्बद्ध कार्यकर्ता, उम्मेदवारलगायतका लागि निर्वाचन आचारसंहिता लागू गरिएको हो । आयोगले उपनिर्वाचन हुने स्थानीय तहबाहेकमा आचारसंहिताले निषेध गरेका कार्य गर्नुगराउनुपरेमा आयोगलाई पूर्वजानकारी दिई निकास भएबमोजिम गर्न सकिने आचारसंहितामा उल्लेख छ । कहींकतैबाट निर्वाचन आचारसंहिता विपरीतको कार्य भएगरेको पाइएमा वा हुन सक्ने पर्याप्त आधार र कारण देखिएमा उजुरी दिई वा जानकारी गराई आचारसंहिता कार्यान्वयनमा सहयोग गर्न आयोगले आह्वान गरेको छ । घनश्याम गौतम (बुटवल), महेश केसी (रुकुम पश्चिम), अर्जुन शाह (धनगढी), केदार शिवाकोटी (दोलखा), मनोज पौडेल (कपिलवस्तु), भवानी भट्ट (कञ्चनपुर), सुवास विडारी (मकवानपुर), मनोज बडू (दार्चुला), शिव पुरी (रौतहट), गगनशीला खड्का (गुल्मी) र हरिराम उप्रेती (गोरखा)"
रुस पुगेका ३४ विद्यार्थी कानुनी फन्दामा,"३४ विद्यार्थी पक्राउ परेको विषयमा रुसको विदेश मन्त्रालयलाई पत्राचार गरेर विस्तृत विवरण मागिएको उनले जानकारी दिए । एनआरएनए रुसका अध्यक्ष केशव तिमल्सिनाले पक्राउ परेका विद्यार्थीसँग बलियो कागजात नभएका कारण कानुनी हक खोज्न नसकिएको बताए । अदालतको आदेश चित्तनबुझे पुनरावेदन गर्न पाइन्छ । डिपोर्ट रोक्न पक्राउ परेका विद्यार्थीका आफन्त र साथीभाइ एनआरएनएको सम्पर्कमा आएका थिए । हामीले कानुनी उपचार खोज्न वकिल राख्ने तयारी गरेका थियौं, उनले कान्तिपुरसँग भने, तर काम गर्ने कम्पनीसँग गरिएको करारपत्र र विश्वविद्यालयमा पढिरहेको कागज उनीहरूले जुटाउन सकेनन् । कागजपत्र नभएपछि पुनरावेदनका लागि अदालत जाने बाटो नै बन्द भयो ।तिमल्सिनाका अनुसार उनीहरू लाखौं तिरेर डेढ वर्षदेखि तीन महिनाअघिका बीचमा रुस पुगेका थिए । अदालतले ती ३४ जनालाई तीन महिनाभित्र डिपोर्ट गर्न आदेश दिएको छ । प्रहरीले भने उनीहरूलाई चाँडै नेपाल फर्काउने तयारी गरेको छ । उनीहरूसँग राहदानी भएकाले दूतावासबाट ट्राभल डकुमेन्ट लिन आवश्यक पर्नेछैन । यसअघि १५ विद्यार्थी १४ दिनभित्रै डिपोर्ट भएका थिए । एनआरएनए रुसका अध्यक्ष तिमल्सिनाले सरकारी छात्रवृत्ति पाएकाबाहेक दलालमार्फत रुस पुगेका अधिकांश विद्यार्थी पीडित बनेको बताए । रुसले हरेक वर्ष नेपालबाट दुई सय जनालाई छात्रवृत्ति दिने गरेको छ । छात्रवृत्ति पाउनेलाई पैसा लाग्दैन, उनले भने, रुस सरकारी शैक्षिक छात्रवृत्तिमा मात्रै पढ्न आउने ठाउँ हो । छात्रवृत्ति पाएको विद्यार्थीले होस्टेल, खानाका लागि तीन सय डलर पाउँछन् । काम गर्दै पढ्ने भनेर कसैले पठाउँछ भने सम्भव नै छैन ।आर्थिक वर्ष ०७९८० मा मात्रै रुसमा पढ्नका लागि ९ सय ९६ जनालाई शिक्षा मन्त्रालयले एनओसी (नो अब्जेक्सन सर्टिफिकेट) जारी गरेको थियो । रुसी सेनामा नेपाली भर्ती भएको खबर सार्वजनिक हुन थालेपछि गएको आर्थिक वर्षमा भने एनओसी वितरणमा कडाइ गरिएको थियो । विद्यार्थीको हैसियतमा श्रमिक बनेर रुस पुगेका १ सय ५० नेपाली युवाको भिसा गत भदौ साता नवीकरण हुन सकेन । ती विद्यार्थीबाट भिसा नवीकरण गर्ने भन्दै करिब ३ करोड ५० लाख रुपैयाँ उठाएर सिन्धुलीका राजकुमार श्रेष्ठ, अर्जॅनकुमार चौधरी र रोहण उप्रेती फरार भएका थिए । ड्रिम कन्सल्टेन्सीलाई १० लाख रुपैयाँ तिरेर सप्तरीका जीवछ यादव मासिक एक लाख रुपैयाँ कमाउने सपना बोकेर एक वर्षअघि मस्को पुगेका थिए । कन्सल्टेन्सीले पढ्दै काम गर्न पाइन्छ, महिनामा ७० हजार रुवेल (करिब एक लाख रुपैयाँ) कमाउन सकिन्छ भन्यो, उनले सुनाए, शिक्षा मन्त्रालयबाट एनओसी पनि पाइएन, उनीहरूले भारतमा ७ दिन राखेर रुस ल्याए । रुसमा कन्सल्टेन्सीले भनेको भन्दा फरक अवस्था पाएको उनले बताए । विश्वविद्यालयमा साताको ५ दिन ६ घण्टाका दरले पढ्नु पर्दोरहेछ । उता काम भने १२ घण्टाभन्दा कम गर्न नपाइने रहेछ, उनले भने, दिनमा ३४ घण्टा पनि सुत्न पाइएन ।गोरखाका सुजन मगरले कमाएर रुसमा बस्न र पढाइ खर्च धान्न गाह्रो परेको बताए । हामीले कमाएर रुसमा बस्न र पढाइ खर्च धान्नै सकिएन । पढाइ शुल्क मात्र १ लाख ७६ हजार ४ सय रुबेल (दुई लाख ५८ हजार रुपैयाँ) लाग्दोरहेछ । कोठाभाडा १२ हजार रुबेल लाग्छ । दैनिक १२ घण्टा खट्दा ६० हजार रुबेल आउँछ, उनले भने, सुरुसुरुमा काम गर्न नै सकिएन, ऋणसमेत तिर्न सकिएको छैन । पैसा खर्च गरेर रुसमा सित्तैमा काम गर्न आएजस्तो भएको छ ।एनआरएनए रुसका महासचिव मिलन कट्टेलका अनुसार कक्षामा नियमित उपस्थित नहुनेलाई विश्वविद्यालयले निकालिदिन्छ । नेपालका एजेन्ट (शैक्षिक परमर्शदाता) ले रुस पुगेपछि युरोप छिर्न पाइन्छ, रुसमै पनि काम पाइन्छ भनेर विद्यार्थी पठाउने गरेको उनले बताए । त्यसरी आउनेमा कमै मात्र सरकारी विश्वविद्यालयका विद्यार्थी हुन्छन् । उनीहरूले भाषा सिकाउने जस्ता निजी विश्वविद्यालयमा नियमित कक्षा लिनुपर्छ, पढ्न रकम तिर्नुपर्छ, उनले भने, यहाँ पढाइ र काम सँगसँगै लैजान सम्भव छैन । विद्यार्थी काम गर्नतिर लाग्दा विश्वविद्यालयबाट निस्कनुपर्छ ।वैदेशिक रोजगार व्यवसायी संघका अध्यक्ष राजेन्द्र भण्डारीले शिक्षा मन्त्रालयले प्रभावकारी अनुगमन नगर्दा शैक्षिक परामर्शदाताले विद्यार्थीको आवरणमा जथाभावी श्रमिक पठाउने गरेको बताए । नेपालबाट वैदेशिक रोजगारीमा पठाउने निश्चित प्रक्रिया छ । म्यानपावर कम्पनीले १ करोडदेखि ५ करोड रुपैयाँसम्म धरौटी राखेर काम गर्नुपर्छ । दूतावासबाट मागपत्र प्रमाणीकरण गरेपछि मात्रै रोजगारदाताले श्रमिक लैजान पाउने बाध्यकारी नियम पालना गर्नुपर्छ, उनले भने, शैक्षिक परामर्श दाताले भने कानुन छलेर विद्यार्थी भिसामा श्रमिक पठाइरहेका छन् ।नेपाल शैक्षिक परामर्श संघ (इक्यान) का अध्यक्ष शेषराज भट्टराईका अनुसार युद्ध सुरु भएदेखि नै रुस र युक्रेनमा विद्यार्थी नपठाउन मातहतका कन्सल्टेन्सीहरूलाई निर्देशन दिइएको दाबी गर्छन् । युद्ध सुरु भएलगत्तै नै रुसमा रहेका विद्यार्थीमा समस्या आएको थियो । त्यसपछि कन्सल्टेन्सीहरूले विद्यार्थी पठाएका छैनन् । अरू नै संयन्त्रबाट विद्यार्थी र युवा जाने गरेका छन् भन्ने सुनेको हो, उनले भने, रुसमा विद्यार्थी कसरी गइरहेका छन् भन्ने विषयमा शिक्षा मन्त्रालयले छानबिन गर्नुपर्छ । भट्टराईका अनुसार अन्तर्राष्ट्रिय शिक्षा अध्ययनमा सहजीकरण गर्न नेपालमा १ हजार ५ सयभन्दा बढी शैक्षिक कन्सल्टेन्सी सक्रिय छन् । त्यसमध्ये ५ सय वटाले इक्यानको सदस्यता लिएका छन् । शिक्षा मन्त्रालयका प्रवक्ता लक्ष्मीप्रसाद भट्टराईका अनुसार अध्ययनका लागि रुस र युक्रेन जान खोज्नेलाई गत साउनदेखि एनओसी बन्द गरिएको छ । एनओसी पाएका विद्यार्थीबारे जानकारी लिने संयन्त्र शिक्षा मन्त्रालयसँग छैन । विदेश पढ्न जान्छु भन्नेलाई एनओसीसम्म दिने काम शिक्षा मन्त्रालयको हो । त्यसपछि ती विद्यार्थी विदेश गए कि गएनन्, गएका भए के गर्दै छन्, त्यसको रेखदेख गर्ने संयन्त्र जरुरी छ, भट्टराईले भने ।"
सन्थाल समुदायका एक्ला उपसचिव,"(विराटनगर)लोपोन्मुख आदिवासी सन्थाल समुदायका विश्वदीप बेस्रा समुदायकै पहिलो उपसचिव हुन् । मूलतः पूर्वी नेपालको झापा, मोरङ र सुनसरीमा सन्थाल समुदायको बसोबास छ । करिब ५० हजार हाराहारी जनसंख्या रहेको सन्थाल समुदायबाट यत्तिको उच्च ओहदामा पुग्ने उनी पहिलो र एक्लो प्रतिनिधि हुन् । निरन्तरको मिहिनेत र परिश्रम गर्ने स्वभावले विश्वदीपलाई सफलताको शिखर चुम्न सहज भएको हो । २०७२ मा लोक सेवा भिडेर पहिलो प्रयासमै शाखा अधिकृतमा नाम निकाले, त्यो पनि खुला प्रतिस्पर्धाबाट । आदिवासी जनजातिका लागि आरक्षणको व्यवस्था पनि थियो तर उनले खुलाबाटै भिड्ने निधो गरे । अन्ततः पहिलो पटकमा नै नाम निकालेर सबैलाई चकित पारे । २०७७ मा उनी उपसचिव भए । त्यो बेला भने उनले परीक्षा दिनु परेन । न्याय सेवा आयोगले उनलाई कार्य मूल्यांकनका आधारमा उपसचिवमा बढुवा गरेको हो । दक्षिण झापाको तत्कालीन टाघनडुब्बा गाविस (हाल झापा गाउँपालिका४ खयरबारी) मा २०४१ मा जन्मिएका हुन् विश्वदीप । अभावै अभावमा उनको बाल्यकाल बित्यो । आदिवासी गाउँमा स्कुल पढ्ने विद्यार्थी भेट्नै मुस्किल थियो । त्यसमाथि सन्थाल समुदायका विद्यार्थी त सिला खोज्नुपर्ने जस्तो स्थितिमा थिए । तर, विश्वदीप भने सानैदेखि स्कुल जान अग्रसर हुन्थे । उनका बुबा सुन्दर बेस्रा नै शिक्षक थिए । बुबाकै कारण सानैदेखि उनमा पढ्ने, लेख्ने काममा बढी लगाव बस्यो । बुबाले २०३७ सालतिर एसएलसी पास गरेका थिए, तत्कालीन तोपगाछी गाविसको सुनहारास्थित बाँसबारी माविबाट । एसएलसीपछि उनीहरू कनकाई नदीपारि तत्कालीन टाघनटुब्बा गाविसमा बसाइँ सरे । त्यसपछि त्यहीँको जगदम्बा प्राविमा पढाउन थाले । विश्वदीपले पनि बुबाकै औंला समातेर स्कुल धाए । ५ कक्षासम्म जगदम्बामै पढे, त्यसपछि अलि पर्तिरको गणेशराज मावि धाउन थाले । उनी जान्ने विद्यार्थीकै पंक्तिमा थिए । २०५६ सालमा पहिलो श्रेणीमा एसएलसी उत्तीर्ण गरे । एसएलसीपछि के पढ्ने ? अन्योल भयो उनलाई । बुबाले पनि सल्लाह दिन सकेनन् । परिवारको भित्री चाहना विज्ञान पढेर छोरा डाक्टर या इन्जिनियर होस् भन्ने थियो । तर, विश्वदीपलाई किन हो, सानैदेखि कानुन पढ्न मन थियो । तर, त्यो बेला कानुन पढ्ने कुरा उनको वशमा थिएन । अन्ततः परिवारकै चाहनाबमोजिम झापा भद्रपुरको मेची क्याम्पसमा उनी विज्ञान संकायमा भर्ना भए । तर, उनको रुचिको विषय नभएर हो या किन हो एसएलसीपछिको पढाइको गति लगभग धिमा थियो । विज्ञान पढ्ने भएर तीन वर्ष बेकारमा क्षति भयो, विश्वदीप थकथकी मान्दै भन्छन्, काउन्सिलिङको अभावका कारण मेरो समय बर्बाद भयो । उनी कानुन पढ्ने धाउन्नमा विराटनगरतिर पनि भौंतारिएर हिँडे । तर, उपाय केही भएन । अन्ततः २०५९ मा उनी काठमाडौं उक्लिए । काठमाडौंमा सम्भावनाका अनेकौं ढोका उघार्न सकिन्छ भन्ने उनलाई लागेको थियो । तर, त्यहाँ पनि उनी अलमलमा परे । काठमाडौं पुगेर परिवारको चाहनाअनुसारै त्रिचन्द्रमा आईएस्सी पढ्न थाले । आईएस्सी सकेर इन्जिनियरिङतिर पो जान सकिन्छ कि भनेर उनले प्रयत्न पनि गरिहेरे । किनकि नतिजा चित्तबुझ्दो आएन । ५० प्रतिशत नतिजाका आधारमा इन्जिनियरिङतिर जाँदा उपयुक्त हुने उनले ठाने । तर, सोचेजस्तो कहाँ हुन्छ र ? बरु केही समय पढाइमा अवरोध आयो । त्यही बेला उनले निजी स्कुलमा पढाए पनि, जीविका चलाउन । त्यही सिलसिलामा एक दिन एउटा अखबारमा छापिएको विज्ञापनले उनको ध्यान खिच्यो । काठमाडौं स्कुल अफ ल ले प्रकाशन गरेको विज्ञापनमा छात्रवृत्तिमा कानुन पढ्न पाइने उल्लेख थियो । खासगरी सीमान्तकृत, दलित, विपन्न समुदायलाई छात्रवृत्तिको अवसर देखेपछि सोधखोज गर्दै उनी त्यता पुगे । त्यहाँ संस्थापक युवराज संग्रौलासँग उनको भेट भयो । कानुन पढ्ने हुटहुटी सुनाइसकेपछि संग्रौलाले उनलाई सोधे, त्रिचन्द्रतिर पढ्नेहरू आन्दोलनकारी मात्रै हुन्छन्, ढुंगामुढा गर्ने काम तिमी त गर्दैनौ नि ? संग्रौलाको प्रश्न सुनेपछि विश्वदीपले भनेछन्, आन्दोलन गर्ने फुर्सद मसँग छैन सर, मौका दिनुभयो भने राम्रो नतिजा ल्याएर देखाउँछु । विश्वदीपको उत्तरबाट संग्रौला सायद प्रभावित भए होलान्, पूर्ण छात्रवृत्ति दिने भए । त्यहाँ पाँच वर्ष लगाएर एलएलबी उत्तीर्ण गरे, प्रथम श्रेणीमा । त्यसपछि अमेरिकी दूतावासमा करिब ९ महिना जति इन्टर्नसिप पनि गरे । निकै लामो यात्रा तय गरेपछि बल्ल उनलाई लाग्यो, अब सरकारी सेवातिर पनि प्रयास गर्नुपर्छ । कानुन पढ्दाका सहपाठीहरूले पनि सरकारी सेवा करिअरका लागि सुरक्षित हुने भनेर उनलाई त्यतैतिर जोड दिन सुझाएका थिए । एलएलबीको फर्स्ट डिभिजन नतिजाले आत्मविश्वास बलियो थियो । नाम निकाल्छु भन्ने लागेरै लोक सेवा पढ्न थालें, उनले सुनाए, लोक सेवा परीक्षाको तयारीसँगै नेपाल ल क्याम्पसमा एलएलएम पनि गर्दै थिएँ । उनले त्यो बेला धेरै मिहिनेत गरे । किनकि उनलाई लाग्यो, अरू उपाय अब केही छैन, पढेर केही नगरे त भविष्य बर्बाद हुन्छ । त्यही डरले मनमा डेरा गरेर बस्यो । टुप्पी कसेर पढ्न थाले । मिहिनेत गरे असम्भव भन्ने केही पनि छैन, उनी अनुभव साट्छन्, जीवनकै धेरै मिहिनेत मैले त्यो बेला गरेको थिएँ । अन्ततः २०७२ मा पहिलो प्रयासमै कानुन सेवातर्फ शाखा अधिकृतमा नाम निकाल्न सफल भए उनी । पहिलो पोस्टिङ प्रधानमन्त्री तथा मन्त्रिपरिषद्को कार्यालय सिंहदरबारमा भयो । त्यहाँको कानुन तथा फैसला कार्यान्वयन शाखामा करिब दुई वर्ष काम गरेपछि त्यहीँको मानवअधिकार तथा अन्तर्राष्ट्रिय महाशाखामा उनको सरुवा भयो । करिब ५ वर्ष काम गरेपछि २०७७ मा उपसचिवमा बढुवा भएँ, उनले थपे, उपसचिवको तयारी गरिरहेको थिएँ, त्यही बेला न्याय सेवा आयोगले कार्यक्षमता मूल्यांकन आधारमा बढुवा गरिदियो । उनले उपसचिवमा प्रतिस्पर्धा गर्नु परेन तर भिड्न भने उनी तयारी अवस्थामै थिए । उपसचिव भएपछि सुदूरपश्चिम मुख्यमन्त्री तथा मन्त्रिपरिषद्को कार्यालयमा ९ महिना जति काम गरे । त्यसपछि आन्तरिक मामिला तथा कानुन मन्त्रालयमा सरुवा भयो । त्यहाँ तीन वर्ष काम गरे । उपसचिवमा उनको साढे तीनवर्षे यात्रा जारी छ । हाल उनी कोशी प्रदेशको आन्तरिक मामिला तथा कानुन मन्त्रालयका प्रवक्ता हुन् । उनको लामो अनुभवले के भन्छ भने सन्थाल समुदायमा काउन्सिलिङको समस्या छ । अन्य समुदायको जस्तो पहुँच सन्थालहरूको छैन । एसएलसीपछि के पढ्ने ? कुन बाटो रोज्ने ? के बन्ने भन्ने अन्योलले सन्थालहरूले प्रगति गर्न नसकेको उनी बताउँछन् । धेरैजसो त पढ्दापढ्दै छाड्न बाध्य छन्, उनी भन्छन्, दुःख गरेर एसएलसीसम्म पास गरेकाहरू त्यसपछि के पढ्ने, कता जाने भनेर गन्तव्यहीन यात्रीझैं अलमलिएर बसेको पाइन्छ । उनलाई पनि त्यो बेला त्यस्तै भयो । लोक सेवा दिनुपर्छ भन्ने हेक्का पछि मात्रै भयो । त्यो पनि साथीभाइको जोडबलबाट ।झापातिरै पढेको भए त त्यो पनि सम्भव नहुने रहेछ, विश्वदीप भन्छन्, काठमाडौंले विकल्पहरू, आइडियाहरूचाहिँ धेरै दियो है । काठमाडौं जाने निर्णय परिवारकै थियो । ठूलो मान्छे बन्न सहर पस्नैपर्छ भन्ने ज्ञानचाहिँ बाबु सुन्दरबाट पाएका थिए । बिरानो सहरमा उनको चिनजान गाउँले दाइ दिलीप बास्केसँग मात्रै थियो । लोक सेवा पढ्ने बेलामा दिलीपले उनलाई धेरै सहयोग र हौसला दिए जसले उनलाई सफलताको शिखर चुम्न सजिलो भयो । शिक्षकको छोरा भएकाले गाउँको स्कुलमा खासै हेपिनु परेन । तर, काठमाडौंमा चाहिँ उनले घुमाउरो पारामा विभेद भोग्नुपर्यो । खासगरी उनले रङका आधारमा उनीमाथि धेरै विभेद भयो । तर, उनले कहिल्यै प्रतिरोध गर्न सकेनन् । बरु सहेर बसे । रङका आधारमा भएको विभेदले कताकता हतोत्साहितजस्तो बनाउँथ्यो, उनी सम्झिन्छन्, त्यही विभेदले मलाई अझै मिहिनेती र परिश्रमी बन्न सिकायो ।"
भागबन्डा नमिल्दा रोकियो त्रिविको डिन र क्याम्पस प्रमुख नियुक्ति,"(काठमाडौं)दलहरूबीच भागबन्डा नमिल्दा त्रिभुवन विश्वविद्यालयका ८ डिनसहित १८ क्याम्पस र ७ जना सहपरीक्षा नियन्त्रकको नियुक्ति असोज दोस्रो सातादेखि रोकिएको छ । त्रिविले खुला प्रतिस्पर्धाबाट विश्वविद्यालयमा नियुक्ति गर्ने भन्दै छनोट तथा सिफारिस समिति गठन गरी आवेदन माग गरेको थियो । छुट्टाछुट्टै सिफारिस समितिले कार्यविधिअनुसार ३३ जनाको नाम सिफारिस गरे पनि कार्यकारी परिषद्ले निर्णय गर्न नसकेको हो ।उपकुलपतिको अध्यक्षतामा कार्यकारी परिषद् रहने व्यवस्था छ । त्यसमा रेक्टर, रजिस्ट्रार, मनोनीत डिन र प्राध्यापक गरी ७ जना रहन्छन् । कार्यकारी परिषद्भित्र नियुक्तिसम्बन्धी कुरा नमिलेकाले निर्णय हुन नसकेको एक सदस्यले बताए । राजनीतिक दल र तिनका भ्रातृ संगठनहरूले विभिन्न संकायसंस्थानका डिनसहित क्याम्पस प्रमुखको दाबी गरेका कारण निर्णय गर्न विलम्ब भएको उनले जानकारी दिए । गत असारदेखि संस्थानसंकायहरू डिन र क्याम्पसहरू प्रमुखविहीन छन् । निमित्तलाई जिम्मेवारी दिइएको छ ।सिफारिस समितिहरूले असोज दोस्रो साता नियुक्तिका लागि ३३ जनाको नाम सिफारिस गरेपछि पदाधिकारीले राजनीतिक दलका नेतृत्वसँग भेटघाट गरेका थिए । भेटघाटपछि भागबन्डाको आधारमै डिन नियुक्ति हुने आशंका त्रिविका प्राध्यापकहरूले गरेका छन् । उपकुलपति केशरजंग बराल, रेक्टर खड्ग केसी र रजिस्ट्रार केदारप्रसाद रिजालले प्रधानमन्त्री केपी शर्मा ओली, कांग्रेस सभापति शेरबहादुर देउवा र माओवादी अध्यक्ष पुष्पकमल दाहाललाई भेटेर डिन नियुक्तिबारे जानकारी गराएका थिए । कार्यकारी परिषद्को बैठक डाकेर नियुक्ति प्रक्रिया अघि बढाउन खोजे पनि भागबन्डामा कुराकानी नमिल्दा सफल हुन नसकेको परिषद् स्रोतले जनायो ।चिकित्साशास्त्र अध्ययन संस्थान (आईओएम), इन्जिनियरिङ अध्ययन संस्थान (आईओई), कृषि तथा पशु विज्ञान अध्ययन संस्थान, विज्ञान, प्रविधि अध्ययन संस्थान, मानविकी तथा सामाजिकशास्त्र संकाय, वन विज्ञान अध्ययन संस्थान, शिक्षा र व्यवस्थापन संकायमा डिन नियुक्तिको प्रक्रिया अघि बढाइएको छ । व्यवस्थापन, विज्ञान प्रविधि र वन विज्ञानबाहेकमा सिफारिस समितिले नियुक्तिका लागि नाम सिफारिस गरिसकेको छ । सबै डिनहरू एकै पटक प्याकेजमा नियुक्ति गर्ने तयारी भएकाले ढिलाइ भएको रजिस्ट्रार रिजालले जनाए । नियुक्तिमा कुनै राजनीतिक दबाब नभएको र भागबन्डा पनि नहुने उनको भनाइ छ ।कांग्रेस, एमाले र माओवादीले डिन र क्याम्पस प्रमुख नियुक्तिमा आआफ्नो दाबी गरेकाले प्याकेजमै भागबन्डा गरेर मिलाउन खोजिएको उपकुलपति कार्यालयका एक कर्मचारीले बताए । कांग्रेसले आईओएम, आईओई, शिक्षा, व्यवस्थापन, विज्ञान तथा प्रविधि, मानविकी र कृषि संकायको डिनको दाबी गरेको स्रोतले जनायो । त्यस्तै एमालेले पनि आईओएम, आईओई, व्यवस्थापन, मानविकी र कृषिको डिनको दाबी गरिरहेको छ । माओवादीले पनि शिक्षा, कृषि, मानविकीलगायतका डिन माग गरिराखेकाले भागबन्डा मिल्न नसकेको ती कर्मचारीले बताए । दुई वटा पार्टी र तिनका प्राध्यापक संगठनले एउटै डिनमा दाबी गरेपछि निर्णय लिन मुस्किल परेजस्तो देखिन्छ, उनले भने । त्रिविका पदाधिकारीले भने सिफारिस समिति गठन भएका कानुन संकायबाहेक सबै डिनका लागि सिफारिस आएपछि मंसिर १५ सम्म नियुक्ति गरिसक्ने समझदारी कार्यकारी परिषद्मा भएको बताएका छन् ।पाटन संयुक्त, भैरहवा, पृथ्वीनारायण, रामस्वरूप रामसागर क्याम्पस जनकपुरमा पनि प्रमुख नियुक्ति हुन सकेको छैन । सानोठिमी, सुर्खेत बहुमुखी, महेन्द्र बहुमुखी क्याम्पस नेपालगन्ज, रत्नराज्य लक्ष्मी (आरआर), बुटवल बहुमुखी, ललितकला क्याम्पस कीर्तिपुर, भोजपुर बहुमुखी, सूर्यनारायण सत्यनारायण क्याम्पस सिरहा र विश्वभाषा काठमाडौं, त्रिभुवन बहुमुखी क्याम्पस पाल्पा, वीरेन्द्र बहुमुखी, डोटी बहुमुखी, जुम्ला क्याम्पस र शंकरदेव क्याम्पसमा पनि प्रमुख नियुक्त हुन बाँकी छ । सिफारिस समितिले दरखास्त आह्वान गरी कार्यविधिका आधारमा क्याम्पस प्रमुख नियुक्तिका लागि ३३ जनाको नाम सिफारिस गरिसकेका छन् ।त्रिवि परीक्षा नियन्त्रण केन्द्रीय कार्यालय र क्षेत्रीय कार्यालयसहित ६ जना सहपरीक्षा नियन्त्रक र शिक्षा विकास तथा अनुसन्धान केन्द्रलगायतमा निर्देशक पनि नियुक्ति हुन सकेको छैन । ठूलो संख्यामा डिन, क्याम्पस प्रमुख, निर्देशकलगायत विभागीय प्रमुखहरू नियुक्ति नहुँदा विश्वविद्यालयमा अनिश्चितता, अस्तव्यस्तता र अन्योलको स्थिति आएको प्राध्यापक तथा कर्मचारीको गुनासो छ । आईओएममा डिन नियुक्तिमा ढिलासुस्ती भएको भन्दै त्रिवि प्राध्यापक संघ महाराजगन्ज चिकित्सा क्याम्पस एकाइले उपकुलपतिको ध्यानाकर्षण गराएको छ । उपकुलपतिलाई ज्ञापनपत्र बुझाउँदै कार्यवाहक एकाइ सभापति डा गोपाल सेढाईंले डिन नियुक्ति नहुँदा क्याम्पस प्रमुख, कार्यकारी निर्देशक, विभागीय प्रमुख नियुक्ति र अध्यापक बढुवा अवरुद्ध भएको प्राध्यापक संघले जनाएको छ । डिन छनोटका लागि चिकित्सामा प्राध्यापक केके ओलीको संयोजकत्वमा छनोट तथा सिफारिस समिति गठन गरिएको छ । इन्जिनियरिङमा जीवराज पोखरेल, शिक्षाशास्त्रमा हेमराज ढकाल, मानविकीमा नवराज कँडेल, कृषिमा कैलाश प्याकुरेल, व्यवस्थापनमा प्रेमराज पन्त, वन विज्ञानमा पीके झा र विज्ञानमा तुलसी पाठकको संयोजकत्वमा समिति गठन गरिएको छ ।क्याम्पस प्रमुख छनोट र सिफारिसका लागि पनि छुट्टाछुट्टै समिति बनाइएको छ । समितिले नियुक्तिसम्बन्धी मापदण्डअनुसार एक सय पूर्णाङ्कका लागि आवेदकबीच प्रतिस्पर्धा गराएर ३३ जनाको नाम सिफारिस गरेका छन् । सिफारिस भएका मध्येबाट भागबन्डा गरी नियुक्ति हुने सम्भावना बढी रहेको आशंका त्रिविका प्राध्यापकहरूको छ । गत फागुनमा उपकुलपति र वैशाखमा रेक्टर, रजिस्ट्रार खुला प्रतिस्पर्धाबाट नियुक्त भएपछि मातहतको नियुक्ति पनि सोही प्रक्रियाबाट गर्न उनीहरूमाथि दबाब परेको छ ।"
लुम्बिनी प्रदेश प्रमुखको गैरजिम्मेवार अभिव्यक्ति,"नयाँ संविधान र व्यवस्थाबाट सिर्जित पदमा बस्ने र त्यसैविरुद्ध अभिव्यक्ति दिने प्रवृत्ति जारी छ । लुम्बिनी प्रदेश प्रमुख कृष्णबहादुर घर्ती मगरले त्यसलाई निरन्तरता दिएका छन् । शुक्रबार बुटवलमा अन्तरधार्मिक सद्भाव संघले आयोजना गरेको अन्तर्क्रिया कार्यक्रममा उनले संघीयताप्रति नै भ्रम फैलाउने वा यसलाई बदनाम गर्ने आशयले अभिव्यक्ति दिएका हुन् । कुनै कार्यकारी अधिकार नरहेको र सामान्यतयाः प्रदेश मन्त्रिपरिषद्को सिफारिस र सम्मतिलाई अनुमोदन गर्ने भूमिकामा रहेका उनले पदीय गरिमाविरुद्ध दिएको अभिव्यक्ति आलोचनायोग्य छ । व्यक्तिका रूपमा उनको अभिव्यक्तिले कुनै ठोस उथलपुथल ल्याउन नसक्ने त निश्चित नै छ, तर संघीयताको रूखमा बेलाबखत देखापर्ने ऐंजेरुको शुद्धीकरणमा भने सरोकारवाला सबैले ध्यान दिन आवश्यक छ । प्रदेश प्रमुख घर्ती मगरले संघीय संरचनाले मुलुकलाई थेग्नै नसक्ने गरी आर्थिक भार थपेको अभिव्यक्ति दिए । अहिले कायम सात प्रदेशलाई घटाएर तीनवटा मात्रै बनाउनुपर्ने उनको मत छ । त्यस्तै, ७७ वटा जिल्ला बनाइएकामा पनि उनले असन्तुष्टि पोखेका छन् । जिल्ला टुक्र्याउँदा नेताको संख्या मात्रै बढेको उनको भनाइ छ । जिल्लालाई ७५ मै झार्नुपर्ने र स्थानीय तहको संख्या पनि ७५३ बाट घटाएर ५ सयसम्म राख्नुपर्ने उनले प्रस्ताव राखेका छन् । संघीय सांसद पनि २७५ नचाहिने, बढीमा एक सय ५० भए पुग्ने उनको तर्क छ । त्यस्तै, उपराष्ट्रपति, राष्ट्रिय सभा अध्यक्ष, उपसभामुख, राज्यमन्त्री जस्ता पदले राज्यलाई आर्थिक भार थोपर्ने भएकाले अनावश्यक पद भएको बताएका छन् । त्यसका अतिरिक्त उनले नेपालको समसामयिक राजनीतिक प्रवृत्तिप्रति पनि टिप्पणी गरेका छन् । उनले आर्थिक रूपमा कमजोर वर्ग राजनीतिमा लागेर अकुत कमाउने, सुविधाभोगी हुने प्रवृत्ति र अर्कोतिर धनाढ्यले सांसद र मन्त्री पद किनेर पार्टीलाई नै आफ्नो कब्जामा राख्ने प्रवृत्ति बढ्दै गएको बताएका छन् ।प्रदेश प्रमुख संविधानद्वारा सिर्जित पद हो । नेपालको संविधानको धारा १६३ (१) मा प्रत्येक प्रदेशमा नेपाल सरकारको प्रतिनिधिका रूपमा प्रदेश प्रमुख रहनेछ भन्ने उल्लेख छ । यी र यस्ता पदको आफ्नै सीमा र गरिमा हुन्छन् । जसलाई पदासीनले ख्याल गर्ने अपेक्षा गरिन्छ । खासगरी उनीहरूको अभिव्यक्ति संयमित हुनुपर्ने हुन्छ । आफ्ना केही सवाल छन् भने उनले प्रधानमन्त्री वा राष्ट्रपतिलाई अवगत गराउन सक्छन् । त्यसमार्फत सम्बोधन हुन सकेन भने पद त्यागेर सार्वजनिक वकालत गर्न सक्छन् । तर, प्रदेश प्रमुख जस्तो गरिमामय पदमा बसेर सार्वजनिक कार्यक्रममा संविधानको प्रावधानप्रति असन्तुष्टि जनाउने, यो चाहिन्छ र त्यो चाहिन्छ भन्ने, आफ्नो नियुक्तिप्रति स्वयं नै खुसी नरहेको बताउने, समसायमिक राजनीतिक प्रवृत्तिप्रति तिखा टिप्पणी गर्ने जस्ता अभिव्यक्ति शोभनीय होइनन् । मानौं न, भोलि अन्य प्रदेशका प्रमुखहरूले पनि आफ्ना व्यक्तिगत असन्तुष्टि तथा विचारहरू यसैगरी सार्वजनिक मञ्चमा राख्न थाले भने कति कोलाहल र विद्रुप होला ? त्यसैले घर्ती मगरको अभिव्यक्ति कति गैरजिम्मेवार हो र त्यसको परिणाम के हुन्छ भन्ने विषयमा अहिल्यै टुंगो लगाउन आवश्यक छ ।प्रदेश संरचनाले खर्च बढाएको र विकास निर्माणको काम हुन नसकेको तर्क गर्ने प्रदेश प्रमुख घर्ती मगर एक जना व्यक्ति होइनन् । तर बुझ्नुपर्ने कुरा के छ भने, विकास निर्माणका लागि छुट्याइएको बजेट नै खर्च हुन सकेको छैन । संघीय सरकारले गत आर्थिक वर्ष २०८०८१ मा विकास निर्माणमा (पुँजीगत खर्च) ३ खर्ब २ अर्ब ७ करोड रुपैयाँ खर्च गर्ने लक्ष्य तय गरेकामा १ खर्ब ९१ अर्ब ७१ करोड रुपैयाँ खर्च गरेको थियो । यो वार्षिक लक्ष्यको साढे ६३ प्रतिशत हो । यो गत आर्थिक वर्षको मात्रै होइन, सबै जसो आर्थिक वर्षको साझा प्रवृत्ति हो । जुन रकम विकास निर्माणकै लागि भनेर छुट्याइन्छ, वर्षौंदेखि त्यो रकम नै खर्च हुन सकिरहेको छैन भने संघीयता वा अन्य कारणले विकास गर्ने पैसा खोसियो भन्ने तर्क नै हास्यास्पद छ । संघीयताका पक्ष वा विपक्षमा रहेका सबैले यो यथार्थलाई बुझ्नुपर्छ ।प्रदेश प्रमुख घर्ती मगरले वर्तमान संविधान र व्यवस्थाका प्रतीकात्मक पदहरूप्रति असन्तुष्टि जारी गर्दा त्यसले अर्को प्रवृत्तिलाई पनि उजागर गर्छ । त्यो हो यो संविधान र व्यवस्थाप्रति नै अपनत्व नभएका व्यक्तिहरू नै यो व्यवस्थाका सारथि र सञ्चालक बन्ने गरेका छन् । जसले संविधानको मर्मअनुसार काम गर्नुपर्ने हो, व्यवस्थाको ओज राख्नुपर्ने हो । उनीहरू नै पदमा बस्ने र संविधान तथा व्यवस्थालाई कमजोर तुल्याउन लागे भने त्यसले अन्ततः व्यवस्थालाई नै कमजोर र विकृत बनाउँछ । यो दुर्भाग्यपूर्ण अवस्थाको पुनरावृत्ति हुँदै आएको छ । जो कसैले संविधान र व्यवस्थाप्रति फरक मत राख्न सक्छ । तर, उसले आफ्नो राजनीतिक स्थानलाई प्रस्ट पार्नुपर्छ । नत्र जुन पदमा बसेको हो, त्यहीँबाट सोही पदको औचित्य खण्डन गर्ने, जग भत्काउने, पदीय जिम्मेवारीविपरीत क्रान्तिकारी देखिन खोज्ने, लोकप्रियताका लागि बोल्ने छुट कसैले पाउनु हुँदैन । साथसाथै, यस्ता पदमा नियुक्त गरिँदा सरोकारवालाहरूले ख्याल गर्नुपर्छ ।"
नेपाली चलचित्रले थपेको उत्साह,"भुवनेश्वर शर्मा, बोस्टन, अमेरिका"
सरकारी वायुसेवाको अराजकता,"गंगाराज अर्याल, पाणिनि८, अर्घाखाँची"
अराजनीतिले थलिएको सडक राजनीति,"सदन कि सडक ?के त्यसो भए नेपाली राजनीतिमा सडक आन्दोलनको आधारभूमि छैन त ? त्यसो पनि होइन । लोकतान्त्रिक गणतन्त्रको परिधिभित्रै दलतन्त्रका विरुद्ध, कुशासन र भ्रष्टाचारका विरुद्ध एउटा जबर्जस्त सडक आन्दोलनको विकल्प छ । हुन त लोकतान्त्रिक प्रणाली स्थापित भइसकेकाले सडकभन्दा उपयुक्त विकल्प सदन हुनुपर्ने हो । लोकतान्त्रिक प्रणाली सुदृढ र संस्थागत हुँदै जाँदा जनताका यावत् समस्याको समाधान गर्ने थलो संसद् नै हुनुपर्थ्यो । तर, संसद्मा पनि दलतन्त्रकै छाया देखिन थालेको छ र यो सत्ता स्वार्थको दुष्चक्रमा फसेको छ । सदनदेखि सडकसम्म सत्ता स्वार्थ बढिरहँदा, असन्तुिष्ट र चरम निराशा बढिरहँदा, त्यसले नेपाली समाजलाई ढिलोचाँडो विस्फोटतिर अग्रसर गराउनेछ । प्रश्न के हो भने, त्यस्तो विस्फोट मूल्य र विधिको पक्षमा समृद्ध लोकतन्त्रका लागि हुन्छ कि भीडतन्त्र र अराजनीतिले सडक थफ थलिन्छ ?"
आत्मसम्मान र इमानका प्रतीक,"शनिबार बिहान दमन ढुंगानासँग भेट्दा उहाँको अनुहार किञ्चित उज्यालो थियो । दिल्लीमा उपचार गरेर फर्किनु हुँदाको चहक थिएन अनुहारमा । मसँग कुरा गर्दा अलिकति उत्साही हुनुहुन्थ्यो । आवाज क्षिण थियो । भूपादिदी (भुवन ढुंगाना) ले भन्नुभयो बिस्तारै सन्चो हुँदै छ । अहिले त आफैं बाथरुम जानुहुन्छ।आइतबार अपराह्न २ः५८ बजे मेरा मित्र राधेश्याम अधिकारीले फोन गर्नुभयो दमन दाइ रहनुभएन । मेरा लागि यो अप्रत्याशित समाचार थियो । म हतारहतार फ्रन्टलाइन अस्पताल पुगें । उहाँको पार्थिव शरीर देखेपछि म त्यहाँ टिक्न सकिनँ । सोचें देशबाट एक जना भलाद्मी लोकतन्त्रवादी शून्यमा विलीन भयो ।दमन दाइसँग मेरो निकटता सानो उमेरदेखिको हो । म दमन दाइ र उहाँका मित्रहरूले खोलेको आदर्श विद्याश्रममा पढेर हुर्किएको हुँ । उहाँका पिताजी केदारनाथ ढुंगाना शिक्षाप्रेमी हुनुहुन्थ्यो । हामी गाउँका केटाकेटीहरू उहाँसँग हिसाब र अंग्रेजी सिक्थ्यौं । हाम्रो शिक्षामा उहाँको गम्भीर चासो थियो । त्यतिबेला दमन दाइ लक्का जवान भइसक्नुभएको थियो । उहाँको अनुहारमा एक प्रकारको आधिकारिकता थियो । उहाँको नजिक जान हच्किन्थ्यौं हामी । तर, उहाँको छायामा हुर्किंदै जाँदा हाम्रो हच्किने बानी हट्यो ।त्यतिखेर हामीलाई नेपाली कांग्रेससँग दमन दाइको राजनीतिक संलग्नताको ज्ञान थिएन । उदार विचारका उहाँका पिताजीलाई यसको ज्ञान थियो । उहाँका लागि यो प्रसन्नताकै विषय थियो । पिताजी स्वयं पनि राजनीतिमा चासो राख्नुहुन्थ्यो ।दमन दाइले एक पटक मलाई सुनाउनुभएको थियो केटाकेटीमा दादादिदी (दमन दाइको घरमा बाआमालाई दादादिदी भनेर सम्बोधन गरिन्थ्यो) मलाई चेयरम्यान भन्नुहुन्थ्यो । मेरो स्वभाव अल्छी भनुँ कि फुर्तिलो नभएको भनुँ, कतै केही सोचेर बस्ने भनुँ कि के भनुँ, कसैले केही अह्रायो भने अर्कोलाई काम अह्राएर आफू जुरुक्क उठ्थें । मेरो त्यही स्वभावलाई देखेर उहाँहरू मलाई चेयरम्यान भन्नुहुन्थ्यो होला ।दमन दाइको जीवन मानिसहरूले सोचेजस्तो सहज थिएन । बडो संघर्षपूर्ण जीवन थियो उहाँको । उहाँ अविचलित योद्धा हुनुहुन्थ्यो । उहाँले सक्रिय पत्रकारिता पनि गर्नुभयो । गोपालदास श्रेष्ठ, मणिराज उपाध्याय, गोविन्द वियोगी, मनिन्द्रराज श्रेष्ठहरूसँग उहाँको उठबस थियो । उहाँले गोपालदास श्रेष्ठको सम्पादनमा प्रकाशित हुने दि कमनर अंग्रेजी दैनिक पत्रिकामा लामै समय काम गर्नुभयो । नेपालको पहिलो समाचार एजेन्सी नेपाल संवाद समितिमा पनि उहाँको संलग्नता थियो । जीवनयापनका क्रममा उहाँले विदेशी पत्रपत्रिकाका लेखहरूको अनुवाद पनि गर्नुभयो । उहाँ कवि र गद्यकार हुनुहुन्थ्यो । रोमान्टिक मुडमा उहाँ गुनगुनाउने गर्नुहुन्थ्यो तिमीसँग मेरो जीवनको एक साँझ बित्यो ।काम जे जे गरे पनि दमन दाइ मूलरूपले राजनीतिक प्राणी हुनुहुन्थ्यो । नेपालको विद्यार्थी आन्दोलनलाई संगठित गर्न उहाँले निकै कडा परिश्रम गर्नुभएको थियो । प्रजातान्त्रिक समूहबाट त्रिभुवन विश्वविद्यालय विद्यार्थी युनियनका अध्यक्ष चुनिएका नवराज सुवेदीको मन राजाको पञ्चायती व्यवस्थातिर आकर्षित भएपछि दमन ढुंगानाकै अग्रसरतामा उनका विरुद्ध अविश्वासको प्रस्ताव पारित गरेर पदबाट हटाइएको थियो । आजका कुनै पनि वरिष्ठ नेताहरू दमन दाइको प्रभावबाट मुक्त छैनन् । प्रजातन्त्रवादीहरूका विरुद्ध पञ्चायतले कठोर नीति अपनाउँदा काठमाडौंको प्रजातान्त्रिक राजनीतिमा शंकर घिमिरे, कमल चित्रकार र दमन ढुंगाना हाबी थिए ।दमन दाइ नेपाली लोकतान्त्रिक आन्दोलनका अथक योद्धा हुनुहुन्थ्यो । उहाँका लागि व्यक्तिको स्वतन्त्रता सबैभन्दा प्रिय थियो । उहाँ भन्नुहुन्थ्यो स्वतन्त्रताको लडाइँ कसैका लागि लड्ने होइन, आफ्नै लागि लड्ने हो । तिमी र म सँगै बस्ने भएकाले स्वतन्त्रता तिम्रो पनि भयो र मेरो पनि भयो । मानिसले जन्मिँदै पाएको प्राकृतिक अधिकार प्राप्तिका लागि संघर्ष गर्दै हामी जब सामाजिकराजनीतिक जीवनमा प्रवेश गर्दछौं, त्यसबेला संगठनको आवश्यकता हुन्छ । मान्छे पहिले आफू हुन्छ, अनि पछि परिवारछोराछोरी भनेर सोच्छ । हामी सँगसँगै बस्यौं भने भोक जसलाई लागे पनि त्यो भोकको अनुभूति सबैलाई हुन्छ ।दमन दाइ भन्नुहुन्थ्यो अध्ययनका क्रममा संसदीय प्रजातन्त्र भनेर मैले जसरी बुझेको थिएँ, संसद् बलियो भयो भने त्यसले सबै काम गर्छ । बजेट बनाउने, कार्यक्रम बनाउने, नीति बनाउने, ऐन बनाउने, यी सब कुरा राज्यका दैनिकी हुन् । जनताबाट चुनिएर नआएका राज्य शासकले पनि त्यो काम गर्थे । तर, जनताको आवाज अभिव्यक्त गर्ने काम त संसद्ले गर्नुपर्दछ । सरकारलाई उत्तरदायी बनाउने पक्ष त संसद् नै हो । त्यही कारण लोकतन्त्र उत्तरदायी व्यवस्था हो । एक जनाको हुकुमी शासन र प्रजातान्त्रिक शासनमा त्यति फरक हुँदैन । लोकतान्त्रिक हिसाबले चुनिएका प्रधानमन्त्री पनि अधिनायकवादी र सर्वसत्तावादी भएको हामीले देखेका छौं ।२०४८ सालको चुनावपछि एउटा पत्रिकाले दमन ढुंगाना किन मन्त्री हुनुभएन भनेर समाचार दिएको थियो । त्यो समाचारका बारेमा दमन दाइले मलाई बताउनुभएको थियो, मैले गिरिजाप्रसाद कोइरालालाई सहयोग नगरेकाले उहाँले मलाई नलिएको व्यंग्यात्मक टिप्पणी थियो त्यो । तर दमन दाइले पार्टीमा सक्रिय रहँदासम्म पार्टी अनुशासन कहिल्यै उल्लंघन गर्नुभएन । उहाँलाई पार्टीले टिकट दिएको थियो र उहाँ पार्टीकै नाममा जितेर आउनुभएको थियो । चुनावमा काठमाडौंबाट दमन दाइ एक्लै कांग्रेसबाट जित्नुभएको थियो । उहाँको अलिकति दाबी पनि थियो, काठमाडौंको प्रतिनिधित्व हुनुपर्यो भन्ने । पछि उहाँ प्रतिनिधिसभाको सभामुख हुनुभयो । उहाँले सरकार सत्तापक्षको हुन्छ, संसद् प्रतिपक्षको भन्ने मान्यता स्थापित गर्नुभयो ।दादादिदीले भन्नुभए जस्तै उहाँ साँच्चै संसद्को चेयरम्यान हुनुभयो । राष्ट्रिय जनआन्दोलन २०४६ ले संवैधानिक राजतन्त्र र बहुदलीय प्रजातन्त्र पुनःस्थापित गरेपछिको पहिलो सर्वाधिक शक्तिशाली सभामुख ।दमन दाइमा गहिरो दार्शनिक चेतना थियो । उहाँ बौद्धिक छलफलहरूमा रमाउनुहुन्थ्यो । यसै क्रममा उहाँले समकालीन राजनीतिको विचारोत्तेजक विश्लेषण गर्दै एक पटक भन्नुभएको थियो मानिसको सबभन्दा प्रिय वस्तु हो, उसको ज्यान । सामान्य भोक र तृष्णा मानिसको मात्र होइन, कुकुर, बिरालो, बाघ र स्याल सबैको उस्तै हो । मानिसहरू आफ्नो ज्यान बचाउन जुनसुकै संघर्ष र प्रतिकार गर्न तयार हुन्छन् । हो, उनीहरूमा चेतनाको अभाव हुन सक्छ । त्यो चेतनाको प्रसार गर्ने काम राज्यको हो । स्वतन्त्र सञ्चारमाध्यमले राज्यको कामको निगरानी गर्दै चेतना र ज्ञान फैलाउने हो । चेतनाको प्रसार नगरी ज्यानको जिम्मा लिनु भनेको राज्यको हास्यास्पद कदम हो । वास्तविक कुरा के हो भने, अहिले देशको प्रमुख समस्या कसैले केलाउन सकेको छैन ।एउटा क्रान्ति भयो, ठिक छ । संसदीय लोकतन्त्र आयो । त्यतिले पुगेन । गणतन्त्र आयो । तैपनि आजको राज्यको संरचनामा कुनै रूपान्तरण भएको छैन । चलनचल्तीको शब्दमा भन्ने हो भने राज्यसत्ताको हस्तान्तरण त भयो, राज्यको रूपान्तरण भएको छैन । बारम्बार संघर्ष, क्रान्ति, विद्रोह भइसक्दा पनि किन हुन सकेको छैन राज्यको रूपान्तरण ? नभएको कारण त स्पष्ट नै छ ।उहाँको मान्यता थियो सत्रौंअठारौं शताब्दीमा बेलायत र फ्रान्सबाट सुरु भएका कतिपय राजनीतिक विचारधारा तेस्रो भनिने विश्वका लागि बिलकुलै उपयुक्त छैनन् । अहिलेसम्म पनि हामी ती विचारधाराभन्दा अगाडि बढ्न सकेका छैनौं । एसियाली परिस्थितिलाई साँचो अर्थमा बुझेर मौलिक परिवर्तन गर्न खोजेका थिए, मोहनदास करमचन्द गान्धीले । कार्ल मार्क्सले संसदीय व्यवस्थाको कडा आलोचना गरेका छन् । तर, उनको भन्दा गम्भीर भाषामा गान्धीले आलोचना गरेका छन्, संसदीय व्यवस्थाको । गान्धीले भनेका छन् राज्यको सम्पूर्ण शक्ति जनतालाई दिनुपर्छ ।दमन दाइको विचारयात्रामा सधैं सहभागी हुन नपाए पनि उहाँका लोकतान्त्रिक विचारसँग म कहिल्यै अपरिचित हुन परेन । राजनीतिक चिन्तनका हिसाबले दमन दाइसँग असहमतिको गुन्जायस पनि थिएन ।अध्ययनशील स्वभाव र ज्ञान शक्तिले उहाँलाई मजबुत बनाएको थियो । उहाँको स्वाभिमानलाई कसैले चुनौती दिन सक्दैनथ्यो । दमन दाइले सत्ताको सुख कहिल्यै भोग्नुभएन । सुविधाहरूसँग उहाँ सधैं तर्सिनुहुन्थ्यो । उहाँ कर्मयोगी हुनुहुन्थ्यो ।आफ्नै हातले आफ्नो दाइको अविच्युरी लेख्नु निर्मम काम हो । सम्झनाहरू यति धेरै छन्, तिनलाई यो सानो सम्झनामा लिपिबद्ध गर्न सम्भव छैन । दमन दाइसँग मैले दुःख र सुख दुवै सँगसँगै भोगेको छु । मेरो जीवनमा उहाँको अभाव खट्किइरहनेछ ।"
हात्तीसँगै काव्य गोष्ठी,"(कञ्चनपुर) वरिपरि हात्तीहरू, बीचमा साहित्यकारको जमघट । शुक्लाफाँटा राष्ट्रिय निकुञ्जको पिपरियास्थित हात्तीसार परिसरमा प्रकृति तथा वन्यजन्तुसँग रमाउँदै साहित्यकारले शनिबार आफ्ना रचना पस्किए । शुक्लाफाँटा राष्ट्रिय निकुञ्जलगायत यहाँका पर्यटकीय क्षेत्रको प्रचारप्रसारका लागि मानसखण्ड फाउन्डेसनद्वारा अन्तर्राष्ट्रिय काव्य गोष्ठीको आयोजना गरिएको हो । काव्य गोष्ठीमा नेपाल र भारतका विभिन्न क्षेत्रबाट गरी पाँच दर्जनभन्दा बढी साहित्यकार सहभागी छन् । उनीहरूले यस क्षेत्रको पर्यटन विकासका लागि आफ्ना रचना प्रस्तुत गरे । शुक्लाफाँटा आकर्षक पर्यटकीय क्षेत्र हो, तर यसको प्रचार हुन सकेको छैन, फाउन्डेसनका सचिव हेमबाबु लेखकले भने, त्यसकै लागि नेपाल र भारतका साहित्यकारको यहाँ भेला गरेका हौं । उनले साहित्यकारका रचनाबाट पनि यसको प्रचारप्रसार हुने बताए । निकुञ्जको पिरिया पोस्टमा ६ वटा हात्ती छन् । तिनै हात्ती भएको क्षेत्रमा साहित्यकारहरूले आफ्ना प्रस्तुति पस्केका हुन् । हात्तीलाई फलफूल खुवाएर गोष्ठीको आरम्भ गरिएको थियो । यस्ता गतिविधिले पर्यटन विकासमा ठूलो टेवा पुग्न सक्छ, सुदूरपश्चिम विश्वविद्यालयका पूर्वडिनसमेत रहेका साहित्यकार टेकराज पन्तले भने, साहित्यबाट धेरै कुरा परिवर्तन हुन सक्छ, यसमा पनि अवश्यक सफलता मिल्नेछ । भारत उत्तराखण्डको पिथौरागढबाट आएका साहित्यकार पीताम्बर अवस्थीले यस्ता गोष्ठीबाट कला संस्कृतिको संरक्षणसँगै आपसी सद्भाव वृद्धि हुने बताए । यता र उता दुवैतर्फका कुरा आदानप्रदान गर्छौं, अवस्थीले भने, यस क्षेत्रको प्रचारप्रसारका लागि हामी सक्दो सहयोग गर्छौं, आफ्ना रचनाबाट पनि सक्दो प्रयास गर्नेछौं । गोष्ठीको उद्घाटन सुदूरपश्चिम प्रदेशका आर्थिक मामिलामन्त्री बहादुर थापाले गरेका हुन् । हात्तीसार परिसरमा साहित्यकारहरूले आफ्ना रचना प्रस्तुत गरिसकेपछि साँझ शुक्लाफाँटा राष्ट्रिय निकुञ्ज छेउमै रहेको रानाथारू होमस्टेमा पनि कविता, गजल र गीत प्रस्तुत गरेका थिए ।"
भरियाबाट पर्वतारोही बनेका सोनाम,"पिक हुँदै सगरमाथा फ्रान्सका प्रख्यात युट्युबर इनस डेनी बनज्जाउजले सगरमाथा आरोहण गर्दा बनाएको वृत्तचित्र एभरेस्ट चढ्न एक वर्ष लाई पेरिसमा सार्वजनिक गर्दा मिलेको खुसी सोनाम बिर्संदैनन् । त्यो पर्वतारोहणका क्रममा पाएका अनेकौं खुसीमध्येको एक हो जस्तो लाग्छ, उनले भने । २०८१ जेठ ८ मा सगरमाथाको चुचरोमा पुगेर नेपालको राष्ट्रिय झन्डा फहराएका उनले २०८० जेठमा मकालु (८४६३), सोही वर्षको कात्तिकमा आमादब्लम (६,८१४) लगायत हिमाली चुचुरा टेकिसकेका छन् । भरिया, पथप्रदर्शक हुँदै पर्वतारोहीसम्म आइपुग्दा उनी पर्यटन क्षेत्रलाई प्रवर्द्धनमा सरकारले खास प्राथमिकता नदिएकोमा चिन्तित छन् । सरकारले पर्यटकीय क्षेत्रमा लगानी गर्दै पर्यटकलाई मौलिक संस्कृति र कलाले तान्नुपर्ने ठान्छन् ।"
जो नाकले नै बजाउँछन् बाजा,"(पाँचथर)मुखले मुरली, बाँसुरी र सहनाई जस्ता बाजा बजाउनु त सामान्य नै भयो, तर पाँचथरको सुभाङका मातृकाप्रसाद संग्रौला भने नाकैले यी बाजा बजाउन सक्छन् । हाल झापाको सहरेडाँगी बस्ने उनमा नाकबाटै जोर मुरली, जोर बाँसुरी, सहनाई, मेलोडिका जस्ता बाजा घण्टौंसम्म बजाउने अनौठो खुबी छ । विभिन्न किसिमका बाजा बजाउनमा दख्खल उनको घरैमा सांस्कृतिक तथा लोक बाजाको संग्रह पनि छ । नरसिंहा, मसक, हुकुमुकु, एकतारे, टुङ्ना, खैंजडी, दमाहा, सारङ्गी, हारमोनियमलगायत ५० थरी बाजा बजाउने सीप भएका उनी वाद्यवादनमा नै लागेको डेढ दशकभन्दा बढी भइसक्यो । यत्तिका समय साधना गर्दा संग्रौला संगीतकार र वाद्यवाधकसँगै प्रशिक्षककै रूपमा स्थापित भइसकेका छन् । नेपाल विद्युत् प्राधिकरणका जागिरे ५६ वर्षीय संग्रौलाले वाद्यवादनको औपचारिक शिक्षा वा प्रशिक्षण भने लिएका छैनन् । स्वस्फूर्त रूपमा गरेको अभ्यास र साधनाकै कारण नाकले फुकेर विभिन्न बाजा बजाउन पोख्त भएका हुन् । उनी विभिन्न भाका निकालेर पातबाटै संगीत निकाल्नेदेखि सुसेली लगाउने, चराचुरुङ्गीको आवाज निकाल्ने र नयाँपुराना भाखामा गीत, कविता, गजल भजन र मुक्तक पनि गाउँछन् । उनलाई झापादेखि इलाम, पाँचथरसम्म हुने कुनै पनि सांगीतिक कार्यक्रममा निम्तो छुट्दैन, अनि संग्रौला पनि त्यस्ता कार्यक्रममा घण्टौं आफ्नो कला प्रस्तुत गरेर सबैलाई मोहित पार्छन् ।संग्रौलाले मुरली, बाँसुरी, टुंगना, मुर्चुङ्गा, मसक बिनायो र पात बजाएर नेपालसँगै भारतको सिक्किमसम्म गएर प्रस्तुति दिइसकेका छन् । उनले सार्वजनिक कार्यक्रममा नाकले मुरली, बाँसुरी, सहनाईलगायत बाजा बजाउँदा दर्शकहरू आश्चर्य मान्दै मन्त्रमुग्ध भएर सुन्ने गर्छन् । नियमित योग साधनाबाट नै मैले यत्तिको बजाउन सक्ने भएको हुँ, संग्रौला भन्छन् । केही फरक तरिकाले गरौं भनेर प्रयोग गर्दागर्दै नाकले बाजा बजाउन सिकेको उनले सुनाए । सहरे डाँगीमा एउटा भजनकीर्तन समूह गठन गरिएको छ । संग्रौलाले सात वर्षअघि आफ्नै टोलका महिला समूहका सदस्यलाई पहिलो पटक लोक बाजा प्रशिक्षण दिएका थिए । अहिले इलाम, झापा र मोरङका विभिन्न जिल्लाबाट बाजा बजाउने तालिम दिन निम्तो आउँछ । समय व्यवस्थापन गरेर बोलाएका ठाउँमा पुग्ने प्रयास गर्छु, उनले भने । हालसम्म दुई हजारभन्दा धेरैलाई उनले वाद्यवादन प्रशिक्षण दिइसकेका छन् । तालिम दिएका धेरैजसो युवा रहेको उनी सुनाउँछन् । युवामा परम्परागत र लोक लयमा आधारित ज्ञान र सीप हस्तान्तरण गर्न सके संस्कृति जगेर्नामा मद्दत पुग्ने उनको तर्क छ ।तालिम लिने क्रममा अधिकांशले बिनायो, मुर्चुङ्गालगायतका बाजा बजाए पनि नाकले भने थारैले मात्रै बजाउन सकेको उनको अनुभव छ । मुखले राम्ररी बजाउन जान्नेहरू नाकले अभ्यास गर्न खोज्छन्, तर नाकमा छिर्नासाथ काउकुती लागेर हाँस्न थाल्छन्, उनीहरू हाँसेको देखेर मलाई पनि हाँसो उठ्छ, उनी भन्छन् । संग्रौलाले आफू बसेको घरको एउटा कोठामा नयाँपुराना बाजासँगै पुर्खाहरूले प्रयोग गरेका औजार र यन्त्र सजाएका छन् । उनी फुर्सदमा त्यही कोठामा बसेर लोक बाजाको लयमा गीत र भजन गुनगुनाउँछन् । अर्को कोठालाई पुस्तकालयको रूप दिएर विभिन्न पुस्तक सजाएका छन् । जोकोहीलाई पुस्तकालयमा गएर रुचिअनुसारका पुस्तक पढ्न छुट छ ।लेखन विधामा पनि संग्रौलाको रुचि उत्तिकै छ । हालसम्म कथा कविता, उपन्यास, खण्डकाव्य र भजनसंग्रह गरी ९ कृतिलाई पुस्तकको रूप दिइसकेका छन् । उनका गीत, भजन, कविता र लोक दोहोरी गरी हालसम्म ९ वटै एल्बम सार्वजनिक भइसकेका छन् । योसँगै उनले आफू संरक्षक रहेको मातृकालय प्रतिष्ठान खोलेका छन् । आफूले आर्जेको ज्ञान, सीप र वाद्ययन्त्र यही प्रतिष्ठानलाई अर्पण गर्ने योजना रहेको उनले सुनाए । जीवन जिउने क्रममा खाएका अनेकन हन्डर र ठक्करले आफूलाई संगीततर्फ डोर्याएको संग्रौला बताउँछन् ।कला र गलाको सम्मान गर्दै नेपाल र भारतका दर्जनभन्दा धेरै संस्थाले उनलाई सम्मान तथा पुरस्कृत पनि गरेका छन् । प्रस्तुतिका लागि भारत जाँदा त्यहाँ बस्ने नेपाली मूलकाले नेपाली लोक, लय र भाकाप्रति दर्शाएको माया अतुलनीय रहेको उनी सुनाउँछन् । अब भने उनलाई नाकले नै घण्टौंसम्म मुरली, बाँसुरी, सहनाई बजाएर गिनिज बुकमा नाम लेखाउने इच्छा रहेछ । जसका लागि नेपाल लोक, संगीत र नाट्य प्रतिष्ठान जस्ता संस्थाले पहल गरिदिए हुन्थ्यो भन्ने उनलाई लागेको छ । नाकले यति धेरै बाजा बनाउन सक्ने अनौठो कलाबाट प्रभावित नहुने कोही छैन, लोक गायक खड्ग बोहोरा भन्छन्, ग्रामीण परिवेशमा हुर्किएका उहाँको नाकमै सरस्वतीको बास छ । उहाँको प्रतिभाको कदर गर्नुपर्छ ।"
राष्ट्र बैंकको प्रतिवेदन भन्छ साइबर ठगीमा युवा बढी,राष्ट्र बैंकको सम्पत्ति तथा दायित्व ३० प्रतिशतले बढ्यो गत असार मसान्तसम्ममा नेपाल राष्ट्र बैंकको सम्पत्ति तथा दायित्व २० खर्ब ६७ अर्ब रुपैयाँ पुगेको छ । ०८० असार मसान्तको तुलनामा यो ३०१५ प्रतिशतले बढेको हो । राष्ट्र बैंकका गभर्नर महाप्रसाद अधिकारीले आइतबार उपप्रधान तथा अर्थमन्त्री विष्णु पौडेलसमक्ष गत आर्थिक वर्षको वार्षिक प्रतिवेदन पेस गरेका छन् । प्रतिवेदनमा आर्थिक वर्ष ०८०८१ को विदेशी विनिमय तथा अन्य सम्पत्ति पुनर्मूल्यांकन लाभहानि समायोजनअघिको खुद आय अघिल्लो वर्षको तुलनामा २१९६ प्रतिशतले बढेर ७३ अर्ब ७६ करोड २३ लाख २१ हजार कायम भएको छ । ०८१ कात्तिक २९ मा बैंकको सञ्चालक समितिको बैठकले बैंकको खुद मुनाफाबाट विभिन्न आवश्यक कोषहरूमा छुट्याउनुपर्ने रकम विनियोजन गरी बाँकी बचत रकम ३७ अर्ब २२ करोड ३८ लाख २१ हजार नेपाल सरकारलाई उपलब्ध गराउने निर्णय गरेको छ ।
नारायणगढबुटवल सडक विस्तारमा ६ वर्षमा तीन पटक म्याद थप,"एनटीसीअनुसार २०२४ डिसेम्बरसम्म एक साइडको काम ७० प्रतिशत सकिसक्नुपर्ने र २०२५ को मार्चसम्म कम्तीमा एक साइडको पूरै काम सकेर यातायातका साधन चल्ने बनाउनुपर्नेछ । तोकिएको सर्तअनुसार काम नभए ठेक्का तोड्नुको विकल्प नहुने सडक विभागअन्तर्गतको आयोजना निर्देशनालय (एडीबी) का आयोजना प्रमुख चूडाराज ढकालले बताए । निर्माण व्यवसायीलाई सबैभन्दा ठूलो कारबाही तोकिएको समयमा काम नसक्दा उसले लिएको ठेक्का तोड्नु नै हो, उनले भने, यो सडकमा अन्य सबै उपाय अपनाइसकियो, अब पनि काम नभए ठेक्का तोड्ने कुरा निर्माण व्यवसायीलाई अवगत गराइसकेका छौं । यसको ठेक्का चाइना स्टेट कन्स्ट्रक्सन इन्जिनियरिङ कर्पोरेसनले लिएको हो । काम नभएको बारे निर्माण कम्पनीको केन्द्रीय कार्यालय चीनमा जानकारी गराइसकेका छौं, ढकालले भने, त्यसैले डिसेम्बरसम्म हेरौं । एनटीसी नोटिस दिइरहनु राम्रो नभएको उनले सुनाए । यस्तो अवस्था आउनु राम्रो होइन, उनले भने, काममा प्रगति छैन, सर्वसाधारणलाई यो सडक भएर ओहोरदोहोर गर्न र यातायातका साधन चलाउन समस्या छ । उनका अनुसार निर्माण व्यवसायीले स्थानीय भेन्डर, सप्लायर्सलगायतको डेढ अर्बभन्दा बढी तिर्नुपर्ने रहेको उनले बताए । जसले गर्दा भुक्तानी नपाएकाहरूले काम रोक्नेसम्मको चेतावनी दिँदै आएका छन् । अब निर्माण व्यवसायीको केन्द्रीय कार्यालयले पैसा लगानी गरेर भए पनि छिटो काम सक्नुपर्छ, उनले भने, यसो हुन नसके सरकारसँग दुई विकल्प रहनेछन् कि ठेक्का तोड्नुपर्छ, कि ठेक्का संशोधन गरेर पेस्की रकम थपिदिनुपर्छ । काम सक्नेजस्तो देखिए समस्या नहुने ढकालको भनाइ छ । भरसक ठेक्का नतोड्ने भन्ने नै हो, उसैबाट काम गराऔं भन्नेमा हाम्रो जोड छ । ठेक्का तोडेपछि फेरि नयाँ ठेक्कामा जानुपर्छ, जसले थप समय लिन्छ । लागत पनि बढी पर्छ, ढकालले भने, फेरि अब पनि कामै नहुने, प्रगति नभए अरू विकल्प छैनन्, अरू उपाय छैनन् । अहिले पैसा नभएको भन्दै निर्माण व्यवसायीले काम नगरेको उनको भनाइ छ । काम गरेको भुक्तानी रोकिएको छैन, ठेक्का सम्झौता भएपछि कुल रकमको १५ प्रतिशत पेस्की दिइसकिएको छ, उनले भने, एनटीसी नोटिस पठाएपछि निर्माण व्यवसायीले भेटेर काम गर्छौं भनेका छन् । ०७९ साउन २२ भित्र काम सक्ने गरी ०७५ चैत ८ मा ठेक्का सम्झौता भएको थियो । यसलाई दुई खण्डमा विभाजन गरी ठेक्का गरिएको छ । ११३ किमि सडकमध्ये ७० किमि ४ लेन, २९ किमि ४ लेनसहित दुवैतर्फ ६६ मिटरको सर्भिस लेन, दाउन्नेमा १४ किमि ३ लेनको सडक हुनेछ । बीचमा ६४ वटा पुल र ४६२ वटा कल्भर्टलगायत संरचना निर्माण गर्नुपर्नेछ । अहिलेसम्म दुई लेन सडक ८० र चार लेन सडक ४० किमि मात्र सडक कालोपत्र भएको छ । अहिले मौसम राम्रो छ । त्यसैले अब मुखले काम गर्छु भनेर मात्र भएन, प्रमुख ढकालले भने, फिल्डमा देखिने गरी काम हुनुपर्छ ।तोकिएको समयमा काम नसकिएपछि दोस्रो पटक ०८१ साउन ८ सम्मका लागि म्याद थपिएको थियो । यस अवधिमा पनि काम पूरा नभएपछि गत साउनमा तेस्रो पटक ०८२ साउन ८ सम्मका लागि म्याद थप गरिएको छ । एसियाली विकास बैंक (एडीबी) को ऋण सहयोगमा ठेक्का भएको हो । यसको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । अहिलेसम्म पेस्कीसहित साढे ९ अर्ब रुपैयाँ भुक्तानी भइसकेको छ । केही समयअघि यो सडकको अनुगमनमा पुगेका भौतिक पूर्वाधार तथा यातायातमन्त्री देवेन्द्र दाहालले थपिएको समयभित्र काम नसकिए ठेक्का तोडेर नयाँ प्रक्रिया थालिने बताएका थिए । काममा प्रगति नभएको बारे र प्रगति बढाउन मन्त्रालयले आयोजना कार्यालयमा पटकपटक ताकेता गरिरहेको भौतिक पूर्वाधार तथा यातायात मन्त्रालयका सहसचिव एवं प्रवक्ता सुशीलबाबु ढकालले बताए । एनटीसी नोटिस जारी गरिसकिएको छ, त्यसअनुसार काम हुनुपर्छ, उनले भने, त्यसअनुसार काममा प्रगति नभए मन्त्रालय ठेक्का तोड्ने प्रक्रिया अघि बढ्नेछ । पटकपटक काम गर्ने मौका दिँदा पनि काम नगर्नेसँग ठेक्का तोड्न ढिलाइ भएको पूर्वसचिव तुलसी सिटौला बताउँछन् । ठेक्का तोड्न अप्ठ्यारो छैन, समय सकिसक्यो, काम आधा मात्र भएको छ, उनले भने, ठेक्का गत वर्ष नै तोड्नपर्थ्यो, ढिलो भइसक्यो, अब समयमै ठेक्का तोडेर नयाँ ठेक्काको व्यवस्थापन गरी काम सम्पन्न गर्नेतर्फ लाग्नुपर्छ । अब प्रगति बढाउने अवस्था नदेखिएकाले सरकारले अवसर दिँदा पनि काम नगर्नेलाई कारबाही प्रक्रिया अघि बढाउनुपर्ने उनले जनाए ।"
उड्डयन प्राधिकरणले ल्यायो ३४ अर्बको बजेट,"प्राधिकरणले व्यावसायिक उडानमा नरहेका आन्तरिक विमानस्थल बागलुङको बलेवा, मनाङको हुम्दे, ओखलढुंगाको रुम्जाटार, बैतडीको पाटनलाई निजी क्षेत्रको सहकार्यमा प्याराग्लाइडिङ, स्काई डाइभिङ, अल्ट्रालाइट जस्ता मनोरञ्जनात्मक साहसिक पर्यटनका लागि खुला गरेको छ । चालु वर्षको बजेटले भरतपुर विमानस्थलमा रात्रि उडान सञ्चालन गराउन उपकरण जडान गरिने भएको छ । यस वर्ष दाङको टारीगाउँ, जुम्ला र अछामको कमलबजार विमानस्थल सुदृढीकरण पनि गरिने भएको प्राधिकरणले जनाएको छ । खराब मौसमका कारण आन्तरिक उडान अवरोध भइरहने जोमसोम, लुक्ला, नेपालगन्ज, सिमकोट सेक्टरमा मौसमी क्यामरा जडान पनि गरिने भएको बताइएको छ ।"
बिटक्वाइनको मूल्यमा नयाँ उचाइ,"(काठमाडौं) विश्वको सबैभन्दा पुरानो र ठूलो क्रिप्टोकरेन्सी बिटक्वाइनको मूल्य अहिलेसम्मकै उच्च ९० हजार अमेरिकी डलरभन्दा माथि पुगेको छ । यसलाई बिटक्वाइनको ऐतिहासिक उपलब्धिका रूपमा विश्लेषण गरिएको छ । अमेरिकी राष्ट्रपतिमा डोनाल्ड ट्रम्प विजयी भएयता बिटक्वाइन मात्रै होइन, डजक्वाइन, इथेरियमलगायत क्रिप्टोकरेन्सीको मूल्य ह्वात्तै बढेको छ ।क्रिप्टोकरेन्सीको यस्तो चामत्कारिक वृद्धिका पछाडि पछिल्लो अमेरिकी राजनीतिक र आर्थिक घटनाक्रमहरूले भूमिका खेलेका छन् । विशेषगरी ट्रम्पको जित र इलन मस्कको समर्थनले बिटक्वाइनसहितका क्रिप्टो मुद्राको मूल्य अकासिएका हुन् । ट्रम्पले क्रिप्टोकरेन्सीमैत्री नीति अपनाउने र अमेरिकालाई पृथ्वीकै क्रिप्टोकरेन्सीको राजधानी बनाउने वाचा गर्दै आएका छन् । कुनै बेला क्रिप्टोप्रति शंकालु ट्रम्प अहिले आफैं यसका लगानीकर्ता बनेका छन् । उनले चुनावी अभियानका बेला क्रिप्टोमा चन्दा स्विकारेका थिए । टेस्ला र स्पेस एक्सका प्रमुख कार्यकारी अधिकृत इलन मस्कले पनि बिटक्वाइनको सार्वजनिक समर्थन गर्दै आएका छन् । टेस्लाले बिटक्वाइनमा गरेको ठूलो लगानीले बजारमा सकारात्मक प्रभाव पार्ने गरेको छ । मस्कका ट्विट र सार्वजनिक अभिव्यक्ति पनि प्रायः बिटक्वाइनको मूल्यमा तात्कालिक वृद्धिको कारण बन्ने गरेका छन् ।विश्वका सयभन्दा धेरै देशले बिटक्वाइन र अन्य क्रिप्टोकरेन्सीहरूमा सीमित मात्रामा कारोबार गर्न दिएका छन् भने अन्यले पूर्ण रूपमा यसलाई प्रतिबन्ध लगाएका छन् । अमेरिका, क्यानडा, युरोपेली संघ, सिंगापुर, अस्ट्रेलिया, न्युजिल्यान्डलगायत देशमा क्रिप्टोकरेन्सीले कानुनी मान्यता पाएका छन् । चीन, पाकिस्तान, साउदी अरेबिया र ट्युनिसियाले क्रिप्टोमा कारोबार गर्न नपाउने गरी कडा प्रतिबन्ध लगाएका छन् । नेपालमा पनि क्रिप्टोकरेन्सी प्रतिबन्धित छ । अलजजिराको विश्लेषणअनुसार पछिल्ला चार वर्षमा बिटक्वाइनको मूल्य उल्लेख्य रूपमा फेरबदल हुँदै आएको छ । आर्थिक गतिविधि, बजारको मनोविज्ञान र नियमनका कारण बिटक्वाइनको मूल्य कहिले माथि त कहिले स्वाट्टै तल झर्ने गरेको छ । सन् २०२० को मार्चमा विश्व बजार कोभिड महामारीसँग जुधिरहेका बेला बिटक्वानको मूल्य ५ हजार डलरमा झरेको थियो । त्यसको केही समयपछि सन् २०२१ को नोभेम्बरमा बिटक्वाइन त्यो बेलासम्मको सबैभन्दा उच्च मूल्य ६९ हजार डलरमा पुगेको थियो । सन् २००९ मा सतोसी नाकातो भन्नेले एक अवधारणापत्रबाट बिटक्वाइन सुरु गरेका थिए । त्यो बेला यो सानो र प्रभावविहीन डिजिटल मुद्रा मात्र थियो । यसले सन् २०१३ मा १ हजार अमेरिकी डलरको मूल्य पार गरेर पहिलो पटक विश्वबजारको ध्यान आकर्षित गरेको थियो । तर बिटक्वाइनको यात्रामा स्थिरता कायम रहेको छैन । यसको मूल्यले पटकपटक चरम उचाइ र गिरावट झेल्ने गरेको छ । बिटक्वाइनको भविष्य अहिलेलाई सकारात्मक देखिए पनि अनिश्चितता उत्तिकै छन् । विश्लेषकहरूले बिटक्वाइनको अहिलेको उछाल एक लाख डलरभन्दा माथि पुग्न सक्ने सम्भावना रहेको बताउँदै आएका छन् । संस्थागत लगानीको बढ्दो आकर्षण र अनुकूल नियामक विकासहरूले थप सहयोग पुर्याउने अपेक्षा गरिएको छ । तर बिटक्वाइनलगायत क्रिप्टोकरेन्सीलाई लिएर अमेरिका सकारात्मक भए पनि अन्य देशहरूको नियामकीय नियन्त्रणका कारण यसको विस्तारलाई असर गर्ने सम्भावना छ । बिटक्वाइनका लागि इथेरियम, सोलाना र कार्डानो जस्ता नयाँ प्रतिस्पर्धीहरूले बजार हिस्सामा चुनौती प्रस्तुत गरिरहेका छन् । ट्रम्प र मस्क जस्ता प्रभावशाली लगानीकर्ताका कारण अहिले बिटक्वानले नयाँ उचाइ कायम गरे पनि यसको आगामी यात्रा अझै पनि अनिश्चितता र प्रतिस्पर्धाले भरिएको छ । क्रिप्टोकरेन्सीबारे अन्य प्रभावशाली व्यक्तिहरूको विचार फरकफरक छ । माइक्रोसफ्टका संस्थापक बिल गेट्सले बिटक्वाइनलाई प्रविधिको अद्भुत नमुना भन्ने गरेका छन् । (एजेन्सीको सहयोगमा)"
अर्थ संक्षेप,"चौधरी ग्रुपले साढे १८ अर्ब कर तिर्यो काठमाडौं (कास) आर्थिक वर्ष ०८०८१ मा चौधरी ग्रुपले सरकारलाई १८ अर्ब ५२ करोड ५७ लाख रुपैयाँ कर तिरेको छ । चौधरी ग्रुपअन्तर्गत सञ्चालित कम्पनीले सरकारलाई उल्लिखित रकम बराबर कर तिरेका हुन् । आर्थिक मन्दीबाट देशको समग्र अर्थतन्त्र प्रभावित रहेको, व्यावसायिक वातावरण सुमधुर नरहेको, उत्पादन तथा निर्माण क्षेत्रको अवस्था कमजोर रहेको पृष्ठभूमिमा पनि यो समूहले उल्लिखित रकम बराबरको कर तिरेको विज्ञप्तिमा उल्लेख छ । चौधरी ग्रुपले सरकारलाई भुक्तानी गरेको कर गत वर्षको तुलनामा १५ प्रतिशतले बढेको बताइएको छ । आर्थिक वर्ष ०७९८० मा यो ग्रुपले १६ अर्ब १४ करोड रुपैयाँ कर तिरेको थियो । राष्ट्रिय अर्थतन्त्रमा देखिएको प्रतिकूल वातावरणका बीच पनि राष्ट्रिय अर्थतन्त्रमा उल्लेख्य योगदान पुर्याउन सकेकामा हामीलाई खुसी लागेको छ । यसले देशको विकास निर्माण र आम नागरिकको सामाजिक सुरक्षामा सरकारी दायित्व निर्वाह गर्न सहयोग पुग्नेछ, ग्रुपका अध्यक्ष विनोद चौधरीले भने, राष्ट्रिय अर्थतन्त्रको विस्तार र देशका विकास परियोजनामा योगदान गर्न पाउँदा हामीले गौरवान्वित छौं । गत पाँच वर्षमा चौधरी ग्रुपले सरकारलाई ७६ अर्ब ५४ करोड रुपैयाँ कर तिरेको छ । आर्थिक वर्ष ०७६७७ मा ९ अर्ब ८७ करोड, ०७७७८ मा १४ अर्ब २८ करोड, ०७८७९ मा १७ अर्ब ७२ करोड, ०७९८० मा १६ अर्ब १४ करोड, ०८०८१ मा १८ अर्ब ५२ करोड रुपैयाँ कर तिरेको चौधरी समूहले जारी गरेको विज्ञप्तिमा उल्लेख छ । भरतपुरको गीतानगरमा कृषि बैंकको शाखाकाठमाडौं (कास) कृषि विकास बैंकले चितवन, भरतपुरको गीतानगरमा २७१औं शाखा विस्तार गरेको छ । बैंकले गत शुक्रबारदेखि उक्त शाखा सञ्चालनमा ल्याएको जानकारी दिएको हो । बैंकका सञ्चालक समिति सदस्य सञ्जीव पौडेलले उक्त शाखा कार्यालय उद्घाटन गरे । बैंकमा करिब ३ लाख सेयरधनी रहेको जारी विज्ञप्तिमा उल्लेख छ । अहिले गीतानगर बजार शाखा क्षेत्रमा १ सयभन्दा बढी निक्षेपकर्ताले खाता खोली बैंकिङ कारोबार गर्दै आएको जनाइएको छ । साथै बैंकले एक लाख ५२ हजार कर्जाग्राहीबाट २ सय ६ अर्ब लगानी गरेको छ भने २१ लाख निक्षेपकर्ताबाट २ सय ६० अर्ब रुपैयाँ निक्षेप संकलन गरेको बताएको छ । बीवाईडी एट्टो ३ को टेस्ट ड्राइभ काठमाडौं (कास) बीवाईडी अटो इन्डस्ट्री कम्पनी लिमिटेडको आधिकारिक वितरक साइमेक्स इन्कले बीवाईडी एट्टो ३ २०२४ भर्सनका लागि टेस्ट ड्राइभ कार्यक्रम गरेको छ । बीवाईडी ड्राइभ टू डिस्कभर नाम दिइएको यस कार्यक्रमले मिडिया प्रतिनिधिलाई नेपालका विभिन्न भूभागमा ड्राइभ गर्दै नेपालको पहिलो स्पोर्टी इलेक्ट्रिक एसयूभीको विशेष क्षमता अनुभव गराएको कम्पनीले जारी गरेको विज्ञप्तिमा उल्लेख छ । काठमाडौंको नक्सालस्थित बीवाईडी सोरुममा आयोजित कार्यक्रममा अटोमोबाइलप्रेमीहरूको उत्साही सहभागिता रहेको विज्ञप्तिमा जनाइएको छ । सहभागीहरूले बीवाईडी एट्टो ३ २०२४ को पर्फर्मेन्स, आरामदायी यात्रा र नयाा प्रविधिलाई प्रत्यक्ष अनुभव गर्ने मौका पाए, विज्ञप्तिमा भनिएको छ ।"
काठमान्डु गुर्खाजको जर्सी सार्वजनिक,"(काठमाडौं)काठमान्डु गुर्खाजले आफ्नो जर्सी सार्वजनिक गरेको छ । मंसिर १५ देखि सुरु हुने सिद्धार्थ बैंक नेपाल प्रिमियर लिग (एनपीएल) क्रिकेटका लागि काठमाडौं स्पोटर््स डेभलपमेन्ट भेन्चरको स्वामित्वमा रहेको काठमान्डु गुर्खाजले आफ्नो तयारीस्वरूप जर्सी सार्वजनिक गरेको हो । काठमान्डु गुर्खाजको मार्की खेलाडी करण केसी, टिम प्रवर्द्धक एवं पूर्वमिस नेपाल शृंखला खतिवडा र गुर्खाजका क्रिकेट एम्बासडर एवं नेपाली राष्ट्रिय महिला टोलीकी कप्तान इन्दु बर्माले जर्सी सार्वजनिक गरेका थिए । एनपीएलले नेपाली खेलकुदमा ठूलो स्थान बनाइरहेको जनाउँदै करणले खेलाडीलाई आर्थिक र एक्सपोजरका रूपमा यो ठूलो अवसर भएको जनाए । काठमान्डु गुर्खाजबाट मार्की खेलाडीका रूपमा नयाँ अध्याय सुरु गर्न आफू तयार रहेको उनले जनाए । काठमाडौं स्पोटर््स डेभलपमेन्ट भेन्चरका अध्यक्ष उपेन्द्र महतोले एनपीएलका कारण उत्साह बढेको जनाउँदै यसमा सहभागी हुन सबैलाई आह्वान गरे । काठमाडौं स्पोटर््स डेभलपमेन्ट भेन्चरका प्रवर्द्धक कैलाश सिरोहिया र अरुण सरार्फले काठमान्डु गुर्खाजमार्फत एनपीएलले ठूलो फड्को मार्ने आशा लिएको जनाए । काठमान्डु गुर्खाजले अक्सनबाट शाहव आलम, भीम सार्की, रसिद खान, शंकर राना, कृष्ण कार्की, दीपेश कँडेल, सुमित महर्जन, राजु रिजाल, विवेक केसी र प्रतीक श्रेष्ठलाई लिएको थियो भने विदेशी खेलाडीका रूपमा यसअघि नै नेदरल्यान्ड्सका ओपनर माइकल लेभिट, नामिबियाका कप्तान मर्वी जेर्राड इरसमस तथा इंग्लिस क्रिकेटरद्वय स्टेफन इस्किनाजी र ड्यान डौथवेटलाई अनुबन्ध गरिसकेको छ । शनिबार भएको ट्यालेन्ट हन्टबाट काठमान्डु गुर्खाजले क्रिस कार्कीलाई आइकोनिक खेलाडीका रूपमा लिएको थियो । काठमान्डु गुर्खाजको प्रमुख प्रायोजकमा बीवाईडी मोटर रहेको छ । काठमान्डु गुर्खाजका प्रवर्द्धकहरूले बीवाईडी नेपालका प्रमुख अनिल श्रेष्ठ र यमुनाथ श्रेष्ठलाई स्वागत गरेका थिए । काठमान्डु गुर्खाजले एनपीएलमा आफ्नो जर्सीमा बीवाईडीको लोगो लगाएर खेल्नेछ ।"
क्रिकेट एम्बासडरमा इन्दु बर्मा,"काठमान्डु गुर्खाजले आफ्नो क्रिकेट एम्बासडरमा नेपाली महिला राष्ट्रिय टोलीकी कप्तान इन्दु बर्मालाई नियुक्त गरेको छ । इन्दुलाई काठमाडौं स्पोटर््स डेभलपमेन्ट भेन्चरका अध्यक्ष उपेन्द्र महतोले स्कार्फ लगाइदिएर आफ्नो टोलीमा स्वागत गरेका थिए ।इन्दुले एनपीएल आयोजनाले नेपाली क्रिकेटमा ठूलो माहोल ल्याएको बताइन् । उनले भनिन्, काठमान्डु गुर्खाजले मलाई ठूलो अवसर दिएको छ, म आफ्नो भूमिका राम्रोसँग निभाउन लाग्नेछु । एनपीएल आयोजना हुन लाग्दा सबै खेलाडी निकै खुसी हुनुहुन्छ । अर्को वर्षसम्म महिलाहरूको पनि एनपीएल हुने आशा मैले लिएको छु, यो विषयमा क्यानबाट हामीले सकारात्मक संकेतहरू पाइरहेका छौं ।सन् २०१० मा सिंगापुरमा भएको एसीसी यू१९ मा इन्दुले पहिलो पटक एसीसी यू१९ कप खेलेर अन्तर्राष्ट्रिय क्रिकेटमा खेलेकी थिइन् । इन्दुले २०१३ मा कुवेतमा भएको एसीसी ट्वान्टी२० बाट नेपाली राष्ट्रिय टोलीमा डेब्यु गरेकी थिइन् । उनले ५६ ट्वान्टी२० अन्तर्राष्ट्रियमा एक अर्धशतकका साथ ६ सय ५९ रन बनाउनुका साथै २९ विकेट लिएकी छन् । २०२३ को नोभेम्बर ९ देखि इन्दु नेपाली महिला टोलीकी कप्तान छिन् । इन्दुको कप्तानीमा नेपालले जुलाईमा यूएईलाई पराजित गरी एसीसी महिला एसिया कपमा पहिलो विजय हात पारेको थियो ।"
लुम्बिनी लायन्सको जर्सी सार्वजनिक,"(लुम्बिनी)एनपीएल (नेपाल प्रिमियर लिग) फ्रेन्चाइज टोली लुम्बिनी लायन्सले आगामी मंसिर १५ गतेदेखि हुने लिगका लागि प्रशिक्षण तयारी थालेको छ । उसले प्रशिक्षण स्थलका रूपमा रूपन्देहीमा रहेको एक्स्ट्राटेक ओभल क्रिकेट मैदान रोजेको छ । मैदानमा मुख्य प्रशिक्षक नन्दन फार्डिसले नेपाली खेलाडीलाई प्रशिक्षण दिइरहेका छन् । हाम्रो बुद्धभूमि, हाम्रो लुम्बिनी भन्ने नाराका साथ अघि बढेको आफ्नो टिमको उद्देश्य लुम्बिनीलाई खेलका माध्यमबाट संसारभर चिनाउने रहेको क्लबका मालिक ईश्वर जीसीले बताए । उनले टिमका नाममा लुम्बिनी जोडिनुले नै सकारात्मक तथा पवित्र भाव सिर्जना गर्ने भएकाले खेलाडीलाई ऊर्जासमेत हुने विश्वास लिएको बताए ।शनिबार बुद्ध जन्मस्थल लुम्बिनीको उपवनस्थित मायादेवी मन्दिर परिसरमा अशोक स्तम्भ अघि लुम्बिनी लायन्सले अफिसियल जर्सी सार्वजनिक गरेको हो । क्लबका मालिक ईश्वर जीसी, लुम्बिनी लायन्सका ब्रान्ड एम्बासडर महानायक राजेश हमाल र गायिका आनीछोइङ डोल्माले संयुक्त रूपमा जर्सी सार्वजनिक गरे । जर्सी सार्वजनिकीकरणले लुम्बिनीको पहिचान र गरिमालाई थप उँचो बनाएको जीसीको भनाइ छ । हामीले लुम्बिनीको माटोमा जर्सी सार्वजनिक गर्न पाउनु गर्वको विषय बन्यो, उनले भने, बुद्धभूमिको पहिचानका लागि यो टिमको खेल अपरिहार्य हुनेछ ।टिममा नेपाली क्रिकेट टिमका कप्तान रोहितकुमार पौडेलसँगै आशुतोष घिरोइया, सन्दीप जोरा, सूर्य तामाङ, दुर्गेश गुप्तालगायतका खेलाडी सम्मिलित छन् । साथै क्लबले आइतबार ट्यालेन्ट हन्ट सम्पन्न गरेको छ । ट्यालेन्ट हन्टबाट स्थानीय ४ खेलाडी टिममा समावेश गरिएको छ ।"
