शीर्षक,विवरण
मानव तस्करीमा मुछिएका पूर्वमन्त्री अधिकारी अनुसन्धानबाहिरै,"अधिकारीमाथि छानबिन गर्न मागकोशी प्रदेशसभामा रहेका विपक्षी दलसहित नागरिक अगुवाले यस घटनामा निष्पक्ष छानबिनको माग गर्दै आएका छन् । कोशी प्रदेशसभामा एमाले, कांग्रेस, माओवादी केन्द्र, राप्रपा, एकीकृत समाजवादी र जनता समाजवादी पार्टी नेपाल सम्मिलित छन् । प्रदेशसभाका अधिकांश दलले तत्कालीन कानुनमन्त्री मुछिएको घटनाको सत्यतथ्य बाहिर ल्याउन माग गरेका छन् । माओवादी केन्द्र कोशीले अधिकारीको जापान भ्रमण र मानव तस्करसँगको उनको सम्बन्धबारे सत्यतथ्य छानबिन गर्नुपर्नेमा जोड दिएको छ । माओवादी केन्द्र संसदीय दलकी प्रमुख सचतेक गीता तिम्सिनाले बिहीबार विज्ञप्तिमार्फत भनेकी छन्, प्रदेश सरकारको आचारसंहिता र भ्रमण निर्देशिकाविपरीत मन्त्री भ्रमणमा जानु र मानव तस्करसँग उनको नाम जोडिनुले प्रदेशवासीकै शिर निहुरिने काम भएको छ । सांसद अधिकारीको जापान भ्रमणका विषयमा राप्रपाले पनि शुक्रबार विज्ञप्ति जारी गरेर ध्यानाकर्षण भएको जनाएको छ । राप्रपा संसदीय दलका नेता भक्तिप्रसाद सिटौलाले जारी गरेको विज्ञप्तिमा मन्त्री जस्तो जिम्मेवार र गरिमामय पद ग्रहण गरेको व्यक्तिले न्यूनतम कानुनी मर्यादा पालना नगर्नु, ४८ घण्टासम्म जापान सरकारको अध्यागमनमा बेइज्जतीपूर्ण ढंगले नियन्त्रणमा रहनु, नक्कली परिचयपत्रधारी शंकास्पद र अपरिचित व्यक्तिहरू भ्रमण दलमा सामेल गराई अमर्यादित ढंगले फर्काउनु जस्ता कार्यप्रति भर्त्सना गरिएको छ । यो घटनाले नेपाल सरकार, नेपाली जनता, कोशी प्रदेश सरकार, कोशी प्रदेशका सभासदहरूको गरिमामा समेत आँच पुगेको छ । घटनाको निष्पक्ष छानबिन गरी आवश्यक कानुनी प्रक्रिया अघि बढाइनुको विकल्प छैन, विज्ञप्तिमा भनिएको छ ।एकीकृत समाजवादीले भने आधिकारिक धारणा सार्वजनिक गरेको छैन । सचेतक विद्या चाम्लिङ राईले भने घटनाको वास्तविकताबारे राज्यले तत्काल छानबिन गर्नुपर्ने जनाएकी छन् । घटना के भएको हो, तत्काल छानबिन गरेर सत्यतथ्य बाहिर ल्याइनुपर्छ, उनले भनिन्, गल्ती भए कारबाही हुनुपर्यो, निर्दोष भए सफाइ पाउनुपर्यो । सत्ता गठबन्धनमा रहेका एमालेकांग्रेस भने तत्कालीन कानुनमन्त्री अधिकारी मुछिएको घटनामा मौन छन् । एमाले कोशीका प्रमुख सचेतक रेवतीरमण भण्डारीले संसदीय दलको कोर टिम को बैठकपछि मात्रै घटनाबारे आधिकारिक निर्णय लिइने बताए । पर्व बिदाले बैठक बस्न पाइएको छैन, उनले भने, बिदालगत्तै बैठक बसेर पार्टी र संसदीय दलको आधिकारिक धारणा बनाउँछौं । कांग्रेस कोशीका प्रमुख सचेतक गोपाल तामाङले घटनाबारे आफूले मिडियामार्फत जानकारी पाएको उल्लेख गर्दै सत्यतथ्य सार्वजनिक गरिनुपर्ने बताए । वास्तविकता बुझ्न पाएको छैन, घटना वास्तविक हो भने यसमा पार्टीले कुनै सम्झौता गर्ने छैन, उनले भने । राजनीतिशास्त्रका प्राध्यापक कृष्ण पोखरेलले घटनाबारे छानबिन हुनुपर्ने बताए । मिडियामा एउटा कुरा आएको छ, मन्त्री अर्कै भन्दैछन्, उनले भने, यथार्थ कुरो के हो, सरकारले उपयुक्त ढंगले छानबिन बाहिर ल्याउनुपर्छ । कानुन पढेको कानुनमन्त्रीबाटै यस किसिमको गल्ती लज्जाजनक रहेको उनले बताए । उनले थपे, उहाँ कानुनी प्रक्रिया पूरा नगरी जापान जानु नै अमिल्दो देखिन्छ । भविष्यमा यस्ता कुरा दोहोरिन नदिन पनि छानबिन जरुरी छ ।कोशी प्रदेशसभाको दोस्रो कार्यकालमा सांसद, मन्त्री या मुख्यमन्त्री कोही पनि पदीय मर्यादाविपरीत गम्भीर अपराधका घटनामा जोडिएका थिएनन् । मोरङ २ (२) बाट निर्वाचित एमाले सांसद अधिकारी कानुन व्यवसायीसमेत हुन् । अघिल्लो प्रदेशसभामा पनि उनी सोही क्षेत्रबाट निर्वाचित भएका थिए ।"
किन पाउँदैनन् मजदुरले ज्याला ?,"फितलो कानुन खरिद ऐन, श्रम ऐन वा अन्य कुनै ऐनले तोकेरै जिल्ला प्रशासन कार्यालय र प्रहरीलाई मजदुरको ज्याला दिलाउनुपर्ने दायित्व तोकेको छैन । हामीले मध्यस्थता गर्ने मात्र हो, म्याग्दीका प्रमुख जिल्ला अधिकारी लक्ष्मण ढकाल (हालै संघीय मामिला तथा सामान्य प्रशासन मन्त्रालयमा सरुवा भएका) ले भने, देशको कानुन नै औपचारिकताका लागि बढी र कार्यान्वयनका लागि कम भएकाले निर्माण र अनौपचारिक क्षेत्रका श्रमिक अन्यायमा परेका छन् । सार्वजनिक खरिद ऐन २०६३ र नियमावली २०६४ अनुसार खरिद सम्झौता भएका फर्मलाई तोकिएको खातामा भुक्तानी गर्नुपर्ने कानुनी व्यवस्था छ त्यसैले सरकारी कार्यालयले मुख्य ठेकेदारलाई मात्र भुक्तानी दिन्छ । खरिद ऐनको दफा २ को पहिलो संशोधनबाट थप गरिएको माल सामान भन्नाले चल वा अचल (सजीव वा निर्जीव) जुनकुनै किसिमको वस्तु सम्झनुपर्छ र सो शब्दले त्यस्तो वस्तु आपूर्ति गर्ने कार्यको आनुषङ्गिक सेवासमेतलाई जनाउनेछ उल्लेख गरी श्रमिकलाई वस्तुसरह परिभाषा गरेबाहेक सिंगो सार्वजनिक खरिद ऐन २०६३ र नियमावली २०६४ मा कतै पनि मजदुरश्रमिक भन्ने शब्द उल्लेख छैन । स्थानीय सरकार सञ्चालन ऐन २०७४ को परिच्छेद ८ को दफा ४७ (१) घ मा ज्याला मजदुरी नदिएको हेर्ने जिम्मेवारी स्थानीय तहमा गठित न्यायिक समितिलाई तोकिएको छ । ऐनको दफा ४७ (२) ट मा भनिएको छ मेलमिलाप माध्यमबाट मिलाउने व्यक्ति वादी भई दायर हुने, एक वर्षसम्म कैद हुने देवानी मुद्दामा प्रतिवादीको नाममा बैंक, कम्पनी, वित्तीय संस्था वा कुनै निकायमा रहेको खाता रोक्का गर्न सक्नेछ । यद्यपि, श्रम ऐन २०७४ ले श्रमिक आपूर्तिकर्ताले इजाजत लिनुपर्ने, रोजगार सम्झौता बिनाश्रममा लगाउन नपाइने तथा रोजगारदाता वा श्रमिक आपूर्तिकर्ताले श्रमिकको पारिश्रमिक भुक्तानी नगरेमा मुख्य रोजगारदाताले बैंक ग्यारेन्टीबाट भुक्तानी दिनुपर्नेसम्मको व्यवस्था गरेको छ । म्याग्दीका जिल्ला न्यायाधिवक्ता गोविन्द उपाध्याय भन्छन्, अहिले श्रम ऐनलाई ठूला ठेकेदारहरूले सरकारविरुद्ध लड्ने माध्यम बनाएका छन् । कानुन कार्यान्वयन गर्नुपर्ने अधिकारीले अनदेखा गर्दा श्रमिकले न्याय पाउन सकेका छैनन् । (खोज पत्रकारिता केन्द्रका लागि)"
"बाढीपहिरोको क्षति संकलनमै डेढ महिना, राहत कुर्दै प्रभावित","(काभ्रे)पनौती नगरपालिका१२ कलाँतीका ५२ वर्षीय गोसाई विक छिमेकीको टहरामा बस्न थालेको डेढ महिना पुगेको छ । गत असोज ११ र १२ मा आएको बाढीले घरमा क्षति पुर्याएपछि आश्रय खोज्दै उनको परिवार छिमेकीको टहरामा पुगेको थियो । छिमेकीले टहरा खाली गर्न भनेपछि उनलाई अब बासस्थानको चिन्ता भएको छ । भूकम्पपछि माथि गाउँबाट तल झरेर घर बनाएका थियौं, त्यो घर पनि बाढीले बाँकी राखेन, उनले भने, नयाँ बनाउन न पैसा छ, न त जग्गा नै । यसैलाई मर्मत गरेर बस्न मिल्ने पनि छैन । सरकारले अस्थायी बसोबासका लागि धेरथोर पैसा दिन्छ भन्ने सुने पनि अहिलेसम्म कतैबाट एक रुपैयाँ नपाएको उनले बताए । छिमेकीले अहिले बसेको टहरा खाली गर्न पटकपटक भनिरहेका छन्, सरकारले अलिअलि भए पनि पैसा दिए, एउटा सानो टहरा बनाउने थियौं, गोसाईले भने । असोज १२ देखि नै पनौती१२ रोशीका वीरबहादुर तामाङको परिवार पनौती बजारमा कोठा लिएर बस्दै आएको छ । डाँडाघरमा दुई तले पक्की घरगोठ, बजारमा ३ तले पक्की घर भएका उनी कुखुरा फार्म, काठ मिल, सिसा पसलको व्यवसाय गर्दै आएका थिए । वीरबहादुरको अहिले सम्पत्तिको नाममा केही बाँकी छैन । डाँडामा भएको घरगोठ पहिरो र बजारमा भएको घरपसल बाढीले क्षति गरेपछि उनको बिल्लीबाठ भएको हो । विदेशमा दुःख गरी कमाएको धनले यहाँ घर बनाएर व्यवसाय सुरु गरेको थिएँ, उनले भने, वर्षौंको दुःख र मिहिनेत बाढीले क्षणभरमै लगेर सुकुम्बासी बनायो । व्यवसायका लागि लिएको ऋण छ, अब कसरी तिर्ने ? डाँडामा पहिरोको पीर र बजारमा बाढीको चिन्ताले अब कहाँ र कसरी घर बनाउने भन्ने भएको उनले बताए । घर बनाउन अब त पैसा पनि छैन, सरकारले दिने पैसाले टहरा भए पनि बनाउने भनेको, त्यही पैसा कुरेको पनि महिना दिन बढी भइसक्यो, उनले भने, सरकारले चाँडै पैसा दिए टहरा बनाएर भए पनि बस्थ्यौं, कोठा भाडा तिरेर त बस्नु पर्दैनथ्यो । उनको परिवार अहिले मासिक १५ हजार रुपैयाँ भाडा तिरेर पनौतीमा बसिरहेको छ । रोशी खोलाको बाढी र पहिरोले बासस्थान नै क्षतविक्षत बनाएपछि पनौती१२ मानखोला दोभानकी दुर्गा खत्रीको परिवार छिमेकीको घरमा भाडामा बस्दै आएको छ । बाढीपहिरोले भएको सम्पत्ति केही बाँकी राखेन, उनले भनिन्, भाडा तिरेर कति दिन बस्ने ? उनलाई पुरानै ठाउँमा कसरी घर बनाउने भन्ने चिन्ता छ । अरू ठाउँमा बनाउन जग्गा छैन । जग्गा किनेर घर बनाउन सक्ने स्थिति छैन । के गर्ने ? कसो गर्ने भएको छ, उनले भनिन् । सरकारी घोषणाअनुसार जिल्ला विपद् व्यवस्थापन समितिले गत कात्तिक ५ मा बाढीपहिरोका कारण जनधनको क्षति हुनेलाई राहतको घोषणा गरेको थियो । समितिले तत्काल प्रतिपरिवार पाँच जनासम्म सदस्य भएकालाई १५ हजार र त्यसभन्दा बढी सदस्य भएका परिवारलाई २० हजार रुपैयाँका दरले रकम उपलब्ध गराउने निर्णय गरेको थियो । निर्णय भएको दुई साता बित्दासमेत रकम प्राप्त नभएको पीडितहरूले बताएका छन् । सरकारी निकायले भने आधिकारिक तथ्यांक प्राप्त नभइसकेकाले राहत रकम उपलब्ध गराउन नसकिएको बताएको छ ।स्थानीय तहबाट क्षतिको आधिकारिक विवरण प्राप्त नभएकाले रकम वितरणमा ढिलाइ भएको जिल्ला विपद् व्यवस्थापन समिति संयोजक एवं प्रमुख जिल्ला अधिकारी उमेशकुमार ढकालले बताए । उनका अनुसार केही पालिकाबाट विवरण अझै आउन सकेको छैन । विवरण संकलन कार्य छिट्टै सम्पन्न गर्न सम्बन्धित पालिकाहरूलाई निर्देशन दिइएको छ ।कुनै पालिकामा भने सबै राहत रकम वितरणका लागि प्रक्रिया सबै पूरा भएर विरतण कार्य पनि भएको छ, उनले भने, कुनै पालिकामा सबै प्रक्रिया पूरा गरी रकम वितरणका लागि अन्तिम चरणमा पुगेको छ, केही पालिकामा भने अझै पनि विवरण संकलन गर्ने कार्य भइरहेको छ, आधिकारिक विवरण संकलन भएपश्चात् जिल्लाका सम्पूर्ण लाभग्राहीले राहत रकम प्राप्त गर्नेछन् । आधिकारिक विवरण प्राप्त नभएकै कारण प्रभावितलाई राहत रकम वितरणमा ढिलाइ भएको पनौती नगरपालिका प्रमुख रामशरण भण्डारीले बताए । सुरुमा वास्तविक प्रभावितको तथ्यांक संकलन गर्न केही समय लाग्यो, वडास्तरबाट आएका विवरणको प्रमाणीकरण गर्नुपर्यो, सबै प्रक्रिया पूरा गर्न समय लाग्ने भएकाले पनि केही ढिलाइ भएको हो, उनले भने । उनका अनुसार नगरका सबै वडाका विपद् व्यवस्थापन समितिमार्फत राहत रकम वितरणको तयारी भइरहेको छ । आउँदो सातासम्म राहत वितरण सुरु हुने उनले बताए । काभ्रेका १३ पालिकामध्ये बेथानचोकमा लाभग्राही सूचीमा रहेका ६ सय २१ जना प्रभावितलाई नगद राहत उपलब्ध गराएको गाउँपालिकाका अध्यक्ष भगवान अधिकारीले बताए । उनले जिल्ला विपद् व्यवस्थापन समितिसँग समन्वय गरी प्रभावितलाई अस्थायी बासस्थानको व्यवस्थापन गर्ने तयारी पालिकाले गरिरहेको जानकारी दिए । समितिको प्रारम्भिक विवरणअनुसार असोज दोस्रो साताको बाढीपहिरोले जिल्लाका १३ वटै पालिकामा २ हजार ८ सय ४४ वटा आवास पूर्ण रूपमा र ६ हजार ४६ वटा आंशिक रूपमा क्षति भएका छन् । सबै पालिकाबाट आगामी सातासम्म यकिन विवरण प्राप्त हुने सहायक प्रजिअ सुवास पौडेलले बताए ।"
विश्व वरीयतामा हजारभित्रका विदेशी कलेजलाई मात्र अनुमति दिन सिफारिस,"(काठमाडौं)विश्व वरीयतामा एक हजारभित्र सूचीकृत विश्वविद्यालयको सम्बन्धनमा मात्रै नेपालमा विदेशी कलेज सञ्चालन अनुमति दिन विज्ञहरूले सरकारलाई सुझाव दिएका छन् । विदेशी शिक्षण संस्थाको सम्बन्धनमा उच्च शिक्षा सञ्चालन गर्नेसम्बन्धी निर्देशिका, २०५९ संशोधनका लागि गठित विज्ञहरूको समितिले संस्थागत र शैक्षिक कार्यक्रममा गुणस्तर प्राप्त विश्वविद्यालयका कार्यक्रम मात्रै नेपालमा सञ्चालन गर्न दिनुपर्ने राय दिएको हो ।शिक्षा मन्त्रालयको अनुमति लिएर विदेशी विश्वविद्यालयको सम्बन्धनमा सञ्चालित ५९ कलेजमध्ये ४८ कलेज टाइम्स हायर एजुकेसन वर्ल्ड युनिभर्सिटी र्यांकिङ मा एक हजारभन्दा पछाडि छन् । निर्देशकामा एक हजारभित्रको वरीयतामा रहेको विश्वविद्यालय हुनुपर्ने मापदण्ड उल्लेख छ । उक्त मापदण्डलाई अनिवार्य लागू गर्नुपर्नेमा समितिको जोड छ । शिक्षामन्त्री विद्या भट्टराईले निर्देशिका संशोधनका लागि त्रिभुवन विश्वविद्यालयका प्राध्यापक विनिल अर्यालको संयोजकत्वमा समिति गठन गरेकी थिइन् । समितिले वरीयतामा हजारभित्र नपरेका विश्वविद्यालयबाट सम्बन्धन प्राप्त गरी सञ्चालित कलेजलाई मापदण्ड पूरा गर्न ५ वर्ष समय दिनुपर्ने सुझाव दिएको छ । विदेशी सम्बन्धनका कलेजहरूको अध्ययन गर्न तत्कालीन शिक्षामन्त्री सुमना श्रेष्ठले गठन गरेको समितिले समेत विश्व वरीयतामा एक हजारभन्दा पछाडिका विश्वविद्यालयका शैक्षिक कार्यक्रम सञ्चालन गर्न दिन नहुने सुझाव दिएको थियो । पूर्वसचिव शंकरप्रसाद कोइराला नेतृत्वको उक्त समितिले प्रतिवेदन बुझाएकै दिन श्रेष्ठ मन्त्री पदबाट हटेकी थिइन् । त्यसपछि अर्को समिति गठन गरिएको थियो । विद्यार्थी भर्ना, कोटा प्रणाली, १० प्रतिशत विद्यार्थीका लागि छात्रवृत्तिलगायत विषयमा दुवै समितिले शिक्षा मन्त्रालयलाई एकै प्रकारका सुझाव दिएका छन् ।सरकारले नेपालका विश्वविद्यालयमा समेत राज्यले निर्धारण गरेको शैक्षिक गुणस्तर पूरा गरेको हुनुपर्ने नीति लिएको छ । शैक्षिक गुणस्तर प्राप्त नगरेका विदेशी कलेजलाई प्राप्त गर्न ३ वर्षको समय दिन सकिने सुझाव समितिले दिएको छ । वरीयतामा हजारभित्र परेका, शैक्षिक गुणस्तर कायम भएका र नेपालमा सञ्चालन नभएका कार्यक्रम सञ्चालन गर्ने कलेजलाई मात्र नयाँ अनुमति दिन सकिने समितिको प्रतिवेदनमा उल्लेख छ । नयाँ कलेजलाई अनुमति दिँदा जनसंख्या, भूगोल र अन्य आवश्यकताको शिक्षा मन्त्रालयले ख्याल गर्नुपर्ने सुझाव दिइएको छ । विदेशी सम्बन्धनका कलेजमा भर्ना हुने विद्यार्थीको तथ्यांक विश्वविद्यालय अनुदान आयोगले अभिलेख राख्नुपर्ने प्रतिवेदनमा उल्लेख छ । हाल शिक्षा मन्त्रालयले उक्त काम गर्दै आए पनि तथ्यांक संकलनसमेत उपयुक्त तरिकाले हुन नसकेको पाइएको समितिले जनाएको छ । विश्वविद्यालय अनुदान आयोगको मापदण्डअनुसार विद्यार्थी भर्नामा कोटा प्रणाली लागू गर्न र वर्षको दुई पटक मात्रै विद्यार्थी भर्ना गर्न पाउने व्यवस्था गर्न समितिले सिफारिस गरेको छ । हाल विदेशी कलेजहरूले जति पनि विद्यार्थी भर्ना गर्दै आएका छन् । कलेजको भौतिक, शैक्षिक पूर्वाधारको मूल्यांकनको आधारमा विद्यार्थी भर्नाको कोटा निर्धारण गर्नुपर्ने विज्ञहरूको सुझाव छ ।कलेजमा भर्ना भएका मध्ये १० प्रतिशत विद्यार्थीलाई छात्रवृत्ति उपलब्ध गराउने व्यवस्था मिलाउन समितिले सुझाव दिएको छ । निर्देशिकामा छात्रवृत्तिसम्बन्धी व्यवस्था भए पनि कार्यान्वयन हुन सकेको छैन । कलेजको नाम परिवर्तन गर्न नपाइने र ठाउँ परिवर्तन गर्दा सम्बन्धित जिल्लाभित्र मात्रै गर्न पाइने मापदण्ड लागू गर्न सिफारिस गरिएको छ । हाल कलेजको ठाउँ र नाम परिवर्तन गर्दा शिक्षा मन्त्रालयभित्र आर्थिक चलखेलसमेत हुन गरेको आरोप लाग्दै आएको छ । एउटै भवनपरिसरमा दुईवटा स्वदेशी वा विदेशी विश्वविद्यालयको अनुमतिमा शैक्षिक कार्यक्रम सञ्चालन गर्ने कलेजको सम्बन्धन खारेज गर्नुपर्ने सिफारिस गरिएको छ । निर्देशिकाअनुसार पूर्वाधार पूरा नगरेका कलेजको सम्बन्धन रद्द गर्न सुझाव दिइएको छ । निर्देशिकाको भरमा सञ्चालनमा रहेका कलेजलाई ऐन बनाएर त्यसको दायरामा ल्याउन सिफारिस गरिएको छ । पूर्वसचिव कोइराला संयोजकत्वको समितिले पनि २०५९ देखि निर्देशिकामा चलेका कलेजलाई विधायिकी कानुनको दायराभित्र ल्याउन सुझाव दिएको थियो । शिक्षा मन्त्रालयले प्रस्ताव गरेको उच्च शिक्षा विधेयकमा यस्ता कलेज सञ्चालनसम्बन्धी मापदण्ड राखेर, पूरा नगर्नेलाई बन्द गर्ने व्यवस्था गर्न सुझाव दिइएको छ । कानुनी प्रबन्ध गर्दा मन्त्रालयले शिक्षण संस्थाहरूले पूरा गर्नुपर्ने न्यूनतम मापदण्ड निर्धारण गर्ने र सो मापदण्ड पूरा वा कायम गर्न नसकेका शिक्षण संस्था बन्द गर्न सकिने गरी कानुनी प्रबन्ध गरिनुपर्छ, प्रतिवेदनमा भनिएको छ । कानुन नबन्दासम्म कलेज सञ्चालन सिफारिसका लागि विश्वविद्यालयका प्राध्यापकको संयोजकत्वमा समिति रहने व्यवस्था गर्न सुझाव दिइएको छ । समितिको सिफारिसमा मात्र शिक्षा मन्त्रालयले कलेज सञ्चालन अनुमति दिने व्यवस्था गर्न भनिएको छ । अहिले सिफारिस समितिमा शिक्षामन्त्री संयोजक हुने निर्देशिकामा उल्लेख छ । शिक्षामन्त्री नै सिफारिस समितिमा रहने र अनुमति पनि शिक्षा मन्त्रालयले नै दिने गर्दा निर्णय प्रक्रिया पारदर्शी र जवाफदेहीयुक्त हुन नसकेको समेत औंल्याइएको छ । सञ्चालित कलेजहरूको नियमित नियमन र अनुगमन गर्न छुट्टै समिति रहने व्यवस्था गर्नसमेत प्रस्ताव गरिएको छ । उक्त समितिलाई शिक्षण संस्थाको अनुमति, नाम तथा स्थान परिवर्तन र कार्यक्रम थपका लागि सिफारिस गर्ने अधिकार दिनुपर्ने सुझाव छ । तोकेको सिट संख्याअनुसार मात्र विद्यार्थी भर्ना गर्न पाउने र कानुनअनुसार छात्रवृत्ति उपलब्ध गराउने व्यवस्था गर्न सिफारिस गरिएको छ । स्वदेशी लगानीका शिक्षण संस्थाले भर्ना भएका मध्ये १० प्रतिशत विद्यार्थीलाई निःशुल्क छात्रवृत्ति उपलब्ध गराउनुपर्छ । छात्रवृत्ति वितरणका लागि विद्यार्थीबीच प्रतिस्पर्धा गराउनसमेत सुझाव दिइएको छ । मन्त्रालयले कलेजलाई सञ्चालन अनुमति दिए पनि शुल्क, छात्रवृत्तिमा मापदण्ड लागू गरेर नियमन गर्न नसकेको गुनासो छ । कलेजहरूले दुई वर्षभित्र गुणस्तर सुनिश्चिता प्रत्यायन (क्यूएए) लिनुपर्ने प्रबन्ध गर्नसमेत सिफारिस गरिएको छ । एकै परिसरमा एउटा विश्वविद्यालयको भन्दा अन्य कार्यक्रम सञ्चालन गरेको भेटिए रोक लगाउनुपर्ने सुझाव प्रतिवेदनमा उल्लेख छ । कलेजमा अध्ययनअध्यापन हुने कार्यक्रम, अवधि, पाठ्यक्रम, क्रेडिट, शिक्षण विधि, सिट निर्धारण, शुल्क, मूल्यांकन प्रणाली, उपाधि र मान्यता सर्वसाधारणको पहुँचमा हुने गरी सार्वजनिक गर्ने व्यवस्था मिलाउन सुझाव दिइएको छ ।"
पेन्टिङमा कुण्डलिनी चक्र,"(चितवन) पूर्वीय दर्शनको मान्यताअनुरूप मान्छेको मेरुदण्डको आधारमा रहेको कुण्डलिनीमा जीवन जागृत गराउन सक्ने ऊर्जाबारे सुनेका चित्रकार भीमप्रसाद शर्मा कोरोनाकालमा त्यसैबारे घोत्लिए । उक्त ऊर्जालाई जागृत गराउने विधि र साधनाका बारेमा पढे, बुझे । ज्योतिषीसमेत रहेका पण्डित पिताले चिना कोर्दा बनाएका चित्र हेर्दै हुर्केका उनले चिना कोर्न पनि सिके । आध्यात्मको प्रभाव विस्तारै पर्दै गएपछि भने कुण्डलिनीका बारेमा उनको चासो बढ्न थाल्यो । उनले कुण्डलिनीबारे आफूले पाएका ज्ञानलाई पेन्टिङमार्फत क्यान्भासमा उतारे । त्यसरी तयार पारेका मध्येबाट ३७ वटा पेन्टिङलाई उनले कुण्डलिनी शीर्षक दिएर बुधबारदेखि प्रदर्शनीमा राखेका छन् । प्रदर्शनीको अन्तिम दिन मंसिर १२ मा कुण्डलिनी योगका बारेमा आफैंले लेखेको २ सय १८ पृष्ठको पुस्तक पनि विमोचन गर्ने तयारीमा छन्, भीमप्रसाद । बाग्लुङ सर्कुवामा जन्मेका ६१ वर्षीय भीमप्रसाद २०३९ सालदेखि गैंडाकोटमा बस्दै आएका छन् । कुण्डलिनी उनको १२ औं एकल चित्रकला प्रदर्शनी हो । देशमा बाहेक जर्मनी, क्यानडामा समेत एकल चित्रकला प्रदर्शनी गरिसकेका उनका पेन्टिङ जर्मनीमा ५ हजार युरोसम्ममा बिक्री भएका थिए । यस पटकको प्रदर्शनीका लागि उनले तीन वर्ष मिहिनेत गरेको बताउँछन् । पिताजी पण्डित जुक्तिबल्लभ शर्मा चिना लेख्ने ज्योतिषी हुनुहुन्थ्यो । लामालामा चिना लेख्दा घरमै रंगहरू तयार गरेर आकर्षक चित्र बनाउनुहुन्थ्यो । जसले मलाई सानैदेखि चित्रप्रति रुचि जगायो । अनि अध्यात्मका बारेमा पनि सानैदेखि चासो बढ्दै गयो, शर्माले सुनाए ।कुण्डलिनीका बारेमा बुझ्ने क्रममा यसका बारेमा लेखिएका धार्मिक ग्रन्थहरू पनि पढे, ज्ञाताका कुरा सुने । अनि जानेबुझेका आधारमा त्यसलाई चित्रमा उतार्ने निधो गरे । यसका बारेमा चित्र बनाउने उत्तम समय कोरोनाकाल बन्यो, उनले भने । मुक्त ढंगले उनले कुण्डलिनीका चित्र क्यान्भासमा उतार्न सुरु गरे । एउटै पेन्टिङका लागि महिना दिनसम्म लागे । कुण्डलिनीबारे बुझ्दै क्यान्सभासमा त्यसलाई उतार्न धेरै मिहिनेत परेको छ । यसका बारेमा बुझ्दै गएपछि किताब लेख्न थालेँ । सबै तयारी पूरा भएपछि प्रदर्शनी गरेको हुँ । यसका लागि तीन वर्ष बित्यो, भीमप्रसादले भने । यी चित्रले कुण्डलिनीबारेमा समाजमा चासो र चर्चा बढोस् भन्ने उनको चाहना छ । कुण्डलिनीका सात चक्र हुन्छन् भन्ने मान्यता छ । उनले एउटा चक्र बुभाउन दुई वटा चित्र कोरेका छन् । एउटा चित्र चक्र साधनाका बारेमा र अर्को चित्र साधनाका लागि गरिने मुद्रासँग सम्बन्धित छ । प्रदर्शनमा राखिएका १४ चित्र कुण्डलिनीको विधिसँग सम्बन्धित रहेको उनले बताए । बाँकी २३ चित्र कुण्डलिनी साधनाले हुने प्रभावका बारेमा छन् । कुण्डलिनी जागृत हुँदा व्यक्तिमा हुने प्रभावका बारेमा आफूले बुझेको कुरा चित्रमा राखेको उनले बताए । यसलाई कसैले हठ योग भन्छन्, कसैले गुप्त ज्ञान भन्छन् । यो खासमा के हो ? जीवनका लागि उपयोगी हो भने समुदायले कसरी उपयोग गर्ने ? त्यसको चर्चा व्यापक होस् भन्ने चाहना हो मेरो,शर्माले भने ।"
सर्वाधिक कमाउने 'इन्फ्लुएन्सर्स,"(काठमाडौं)सामाजिक सञ्जालमार्फत सर्वाधिक आम्दानी गर्ने शीर्ष ५० इन्फ्लुएन्सर (प्रभावशाली व्यक्ति) हरूको सूची सार्वजनिक भएको छ । अनलाइनमा आधारित रही काम गरिरहेका हजारौं व्यक्तिका अपेक्षित कुल आम्दानी, फलोअर संख्या, इन्गेजमेन्ट दर र उद्यमशीलताका लागि गरिएका प्रयासलगायत विवरणको विश्लेषणका आधारतमा फोर्ब्स म्यागाजिनले यो सूची सार्वजनिक गरेको हो । यस सूचीमा डिक्सी र उनकी बहिनी चार्ली डिमेलियोजस्ता कन्टेन्ट क्रिएटर, कमेडियन म्याट राइफ, युट्युबर जेक पल, मेकअप गुरु मिकेला नुगेरा, पडकास्ट होस्ट एलेक्स कुपर, टिकटकर खाबी लेमलगायत शीर्ष स्थानमा छन् । कन्टेन्ट क्रिएटरहरूको शीर्ष पंक्तिमा भने पछिल्लो तीन वर्षदेखि लगातार एउटै नाम दोहोरिरहेको छ मिस्टर बिस्ट । सामाजिक सञ्जालको दुनियाँमा मिस्टर बिस्ट भनेर चिनिने जिम्मी डोनाल्डसन यसपटक पनि सबैभन्दा धेरै फलोअरसहित उल्लेख्य आम्दानी गर्ने इन्फ्लुएन्सरका रूपमा पहिलो नम्बरमा देखिएका छन् ।फोर्ब्सका अनुसार मिस्टर बिस्टले सन् २०२४ मा ८५ मिलियन डलर (करिब ११ अर्ब ४७ लाख रुपैयाँ) आम्दानी गरेका थिए । विभिन्न सामाजिक सञ्जाल प्लाटफर्ममा गरेर उनका ५० करोडभन्दा धेरै फलोअर्स छन् । उनी सामाजिक सञ्जालमा सबैभन्दा धेरै फलोअर भएका व्यक्ती पनि हुन् । मिस्टर बिस्टको मुख्य युट्युब च्यानललाई मात्रै ३२ करोडभन्दा धेरैले सब्स्क्राइब गरेका छन् भने गत वर्ष उनका भिडियोहरूको कुल भ्युज ९ अर्ब नाघेको थियो ।आफूलाई जिउँदै जमिनमुनि कफिनमा पुर्न लगाएर एक हप्ता बिताउनेदेखि बुर्ज खालिफा चढ्ने, बडेमानको पिज्जा एकै पटकमा खाइसक्ने, जिउँदै बिच्छी चपाउनेजस्ता अजिबअजिब का स्टन्टबाजी गरी भिडियो बनाएर मिस्टर बिस्टले लाखौं भ्युज आर्जन गर्ने गरेका छन् । उनले आफ्नै ब्रान्डको पहिरन र फिस्टेबल नामक क्यान्डी बार पनि बनाएका छन् जुन निकै लोकप्रिय छन् । उनी आफ्ना प्रशंसक र भिडियो प्रतियोगिताका सहभागीलाई अक्सर बहुमुल्य तथा अनौठा पुरस्कार दिने गर्छन् । ओटीटी प्लेटफर्म नेट्फ्लिक्सको प्रख्यात स्क्विड गेम लाई रिक्रिएट गरेर उनले बिजेतालाई ५ लाख डलर त पुरस्कार नै दिएका थिए । एउटा भिडियोमा उनी र उनका केटाहरूले बैंक लुट्दै गरेको नाट्य प्रस्तुति आयोजना गरेर पूरै १० लाख डलर आफ्ना युट्युब सब्स्क्राइबरलाई बाँडेका थिए । मिस्टर बिस्टले भिडियोमा देखाउने कतिपय गतिविधिहरू विवादास्पद पनि बन्ने गरेका छन् । उनीविरुद्ध कैयौं मुद्दासमेत परेको छ । उनले दिने भव्य राशिका उपहारमा कतिपयले कर छलीको आशंका गर्दै आएका छन् भने भिडियोमा इन्गेजमेन्ट बढाउन उनले चाहिनेभन्दा बढ्ता नौटंकी गर्ने गरेको भन्दै आलोचना हुने गरेको छ । पछिल्लो समय अमेजन प्राइमका लागि उनले बनाएको बिस्ट गेम्स छायांकनका क्रममा असुरक्षित अवस्थालाई लिएर केही प्रतियोगीले मुद्दासमेत हालेका छन् । यस विषयमा मिस्टर बिस्टले हालसम्म कुनै प्रतिक्रिया दिएका छैनन् । त्यस्तै, फोर्ब्सको शीर्ष ५० इन्फ्लुएन्सरको सूचीमा दोस्रो नम्बरमा छन्, अमेरिकी उद्यमी एवं फिल्म निर्माता धार म्यान । गत वर्ष उनले गुगल एड्सेन्स र हृवाट्सएप, युनिभर्सल, सोसल प्वाइन्टजस्ता ब्रान्डसँगको साझेदारीमार्फत ४५ मिलियन डलर आम्दानी गरेका थिए । सामाजिक सञ्जालमा उनका फलोअर १ सय २० मिलियन रहेको फोर्ब्सले जनाएको छ । उनी बुलिङ, परिवारसँगको उल्झन र करिअरका समस्याजस्ता युवाहरूको आम समस्यामाथि युट्युब भिडियो बनाउँछन्, जुन निकै चर्चित छन् । सकारात्मकता खोजी हिँडेका युवायुवतीलाई मिल्ने खालका आकर्षक र स्पष्ट सन्देशसहितका भिडियो बनाउनु उनको खुबी मानिन्छ । सुरुदेखि नै मेरो लक्ष्य कठिन समयबाट गुज्रिरहेका मानिसलाई सहयोग गर्नु थियो, म्यानले फोर्ब्ससँग भनेका छन् ।सन् २०२२ ताका टिकटकमा भाइरल भएका कमेडियन म्याट राइफ चर्चित इन्फ्लुएन्सरको सूचीमा तेस्रो स्थानमा परेका छन् । उनको वार्षिक आय ५० मिलियन डलर छ भने सामाजिक सञ्जालमा उनका फलोअर ३०४ मिलयन छन् । सामाजिक सञ्जालको लोकप्रियताले उनका स्ट्यान्ड अप सोहरूमा दर्शकको घुइँचो लाग्ने गरेको छ । सर्वाधिक चर्चितइन्फ्लुएन्सरमध्ये कुनै बेला पहिलो नम्बरमा आउने गरेकी टिकटकर चार्ली डिमेलियो यसपटक भने चौथो नम्बरमा पुगेकी छन् । सन् २०२१ मा १८ वर्षको उमेरमै उनी आफ्नो नृत्य कौशलका कारण सर्वाधिक धेरै आम्दानी गर्नेइन्फ्लुएन्सर बनेकी थिइन् । उनी गार्नियरलगायत प्रोडक्टका विज्ञापनहरूमा पनि देखिन्छिन् । चार्लीले आफ्नी दिदी डिक्सीसँग मिलेर फुटवेयर व्यवसाय अघि बढाएकी छन् । डिक्सी पनि चर्चित इन्फ्लुएन्सरको सूचीमा छैटौं स्थानमा छिन् ।जुम्ल्याहा दाजुभाइ एलेक्स र एलन स्टोक्स युट्युबमा प्र्यांक भिडियो, च्यालेन्ज र भ्लगहरू पोस्ट गर्छन् । यसैले उनीहरूलाई सर्वाधिक आम्दानी गर्नेइन्फ्लुएन्सरको सूचीको पाँचौं स्थान दिलाएको छ । टिकटक, इन्स्टाग्राम र युट्युबमा गरेर उनीहरूका फलोअर १० करोडभन्दा धेरै छन् । विगत एक वर्षमा दुई भाइले २ करोड डलर आम्दानी गरेका थिए । छैटौं स्थानकी डिक्सीले एक वर्षमा डेढ करोड डलर कमाएकी थिइन् भने उनका फलोअर करिब ९ करोड छन् । त्यस्तै सातौं स्थानमा रहेका अमेरिकी स्पेस एजेन्सी नासाका पूर्वइन्जिनियर मार्क रोबर अहिले विज्ञानसम्बन्धी युट्युब कन्टेन्टका लागि प्रख्यात छन् । विज्ञानका विषयलाई सरल ढंगले बुझाउन उनलाई गुगललगायत संस्थाले शैक्षिक कन्टेन्ट बढाउन साझेदारी गरेकाछन् । मार्कले गत वर्ष अढाई करोड डलर आम्दानी गरेका थिए ।यौन तथा प्रेमसम्बन्धी पडकास्ट कल हरड्याडी की होस्ट एलेक्जान्ड्रा कुपरले हालैआफ्नो शोलाई साइरसएक्सएममा प्रसारण गर्न करिब १३ करोड डलरको साझेदारी गरेकी छन् । स्पटिफाइमा चर्चित उनी यसै वर्ष एनबीसी च्यानलमार्फत पेरिस ओलम्पिक्सको होस्ट गरेर मूलधारको मिडियामासमेत प्रवेश गर्ने संकेत दिएकी थिइन् । विगत एक वर्षमा २ करोड डलरभन्दा धेरै आम्दानी गरेर उनी फोर्ब्सको सूचीमा आठौं नम्बरमा परेकी छन् । नवौं नम्बरमा छन् कमेडियनद्वय रेट र लिंक । युट्युबमा उनीहरूको गुड मिथिकल मर्निङ चर्चित छ । यी दुईको गत वर्षको आम्दानी साढे तीन करोड डलर थियो ।त्यस्तै, टिकटकर खाबी लेम दसौं नम्बरमा छन् जसको एक वर्षको आम्दानी २ करोड डलर छ । उनलाई सामाजिक सञ्जालमा २६ करोडले फलो गर्छन् । डिजिटल मिडियाको चार्ली च्याप्लिन भनेर चिनिने खाबी टिकटकमा सबैभन्दा धेरै फलोअर (१७ करोड) भएका व्यक्ति पनि हुन् । मिम र भाइरल ट्रेन्डहरूमा नबोलीकनै हाउभावले प्रतिक्रिया दिने उनी चर्चित हुनुअघि इटालीको टुरिन भन्ने ठाउँका एक सामान्य मजदुर थिए । हाल ह्युगो बस, फोर्टनाइट, सोनी पिक्चर्स, वालमार्टजस्ता ख्यातिप्राप्त ब्रान्डहरूले उनीसँग साझेदारी गरेका छन् । मदिरा कम्पनी, चुरोट वा कुनै पनि हानिकार वस्तुको प्रचार म कहिले पनि गर्न चाहदिनँ, किनभने मलाई धेरै संख्यामा बालबालिकाले फलो गर्छन्, खाबीले फोर्ब्ससँग भनेका छन् ।हाल २ सय ५० अर्ब डलरको इन्फ्लुएन्सर उद्योग तीन वर्षभित्रमा व्यापक बढेर ५ सय अर्ब डलरको हुने गोल्डम्यान स्यासको प्रक्षेपण छ । सामाजिक सञ्जालको बढ्दो प्रयोग र प्रभावले यस्ता इन्फ्लुएन्सरहरूको कमाइ र चर्चा मात्रै नबढेर सामाजिक, आर्थिक र राजनीतिक मुद्दामा समेत प्रभाव विस्तार हुँदै गएको छ । आगामी दिनमा वस्तु तथा सेवाको व्यापार र मनोरञ्जनबाट अघि बढेर सामाजिक विषयवस्तुमा पनि यस्ता इन्फ्लुएन्सरको बोलवाला थपिँदै जाने अनुमान गर्न सकिने फोर्ब्सले जनाएको छ । (एजेन्सीको सहयोगमा)"
भैरहवाबाट चार एयरलाइन्सको अन्तर्राष्ट्रिय उडान,"(भैरहवा) सञ्चालनमा आएको दुई वर्षपछि भैरहवास्थित गौतमबुद्ध अन्तर्राष्ट्रिय विमानस्थलबाट चारवटा विमान कम्पनीले शुक्रबार र शनिबारबाट अन्तर्राष्ट्रिय उडान गर्दै छन् । एकै पटक धेरै कम्पनीले अन्तर्राष्ट्रिय उडान थाल्ने भएपछि स्थानीय सरोकारवाला खुसी छन् । यसले लामो समय अन्तर्राष्ट्रिय उडानविहीन विमानस्थलमा रौनक छाएको छ । स्थानीय सरोकारवालाले यहाँबाट अन्तर्राष्ट्रिय उडानले निरन्तरता पाउने वातावरण बनाउन माग गरेका छन् । गत भाइटीकाको दिन यहाँ उडान थालेको थाई एयर एसियाको विमान शुक्रबार मध्याह्न दोस्रो पटक भैरहवा अवतरण गरेको थियो । शुक्रबार ७ यात्रु बोकेर आएको थाई एयर एसियाको विमान ३२ यात्रु लिएर फर्किएको छ । आउँदो साताबाट भने थाई एयर एसियाले सोमबार र बिहीबार उडान गर्ने तय भएको छ ।नागरिक उड्डयन प्राधिकरणबाट स्वीकृत तालिकाअनुसार थाई एयर एसियाको विमान मध्याह्न सवा १२ बजेट यहाँ अवतरण गर्ने गौतमबुद्ध विमानस्थलका सूचना अधिकारी विनोद रावतले जनाए । एक घण्टा आराम गरेपछि यात्रु लिएर थाइल्यान्ड फर्किने तालिका छ । शनिबार कुवेतको जजिरा एयरलाइन्स र फ्लाई दुबईले यहाँबाट उडान सुरुवात गर्ने रावतको भनाइ छ । जजिराले सातामा तीन दिन भैरहवाकुवेत उडान गर्नेछ । यसअघि १० महिना उडान भरेर स्थगन गरेको जजिरा शनिबार भैरहवा फर्किन लागेको हो । दुई वर्षअघि गौतमबुद्ध विमानस्थल उद्घाटनसँगै यहाँबाट उडान थालेको जजिराले जाडो सुरु भएपछि प्राविधिक कारण देखाउँदै उडान स्थगन गरेको थियो । जजिराले सातामा तीन दिन मंगलबार, बिहीबार र शनिबार उडान भर्नेछ । विमानस्थलका अनुसार जजिराको विमान बिहान ७ बजेर ३० मिनेटमा भैरहवा अवतरण गर्नेछ । यहाँबाट ८ बजेर ३० मिनेटमा कुवेतका लागि उडान भर्नेछ । रावतका अनुसार फ्लाई दुबईले दुबईभैरहवाकाठमाडौंदुबई उडान गर्ने जनाएको छ । फ्लाई दुबईले यहाँबाट साताका सातै दिन उडान गर्ने रावतले बताए । फ्लाई दुबईले शनिबारबाट दैनिक उडान थाल्ने गौतमबुद्ध अन्तर्राष्ट्रिय विमानस्थलले पुष्टि गरेको छ । नागरिक उड्डयन प्राधिकरणबाट स्वीकृत उडान तालिकाअनुसार प्रत्येक दिन पौने दुई बजे फ्लाई दुबईको जहाज भैरहवा अवतरण गर्नेछ । पौने ३ बजे यहाँबाट उडान भर्नेछ । नेपाल एयरलाइन्सले शुक्रबारबाट काठमाडौंभैरहवादुबई उडान सुरुवात गर्ने तय भए पनि रद्द गरिएको रावतले जनाए । नेपाल एयरलाइन्सले सातामा चार दिन आइतबार, सोमबार, बुधबार र शुक्रबार उडान गर्ने तय भएको छ । नेपाल एयरलाइन्सको जहाज काठमाडौंबाट राति १०ः२० बजे भैरहवा अवतरण गर्नेछ । यहाँ आधा घण्टा आराम गरेर दुबईका लागि उडान भर्ने तालिका तय भएको रावतले बताए । नेपाल एयरलाइन्सले यसअघिबाट गरिरहेको सातामा एक दिन मंगलबार क्वलालम्पुरकाठमाडौंभैरहवा उडान कायम छ । शुक्रबारबाट नियमित अन्तर्राष्ट्रिय उडान सुरु भएपछि गौतमबुद्ध विमानस्थलमा चहलपहल देखिएको छ । अन्तर्राष्ट्रिय विमान कम्पनीका कर्मचारीको ओहोरदोहार बढेको छ । अन्तर्राष्ट्रिय विमानस्थल टर्मिनल बाहिर यात्रु र सर्वसाधारणको भीड लाग्न थालेको छ । लामो समयदेखि सुनसान विमानस्थल परिसरमा रौनक छाउन थालेको छ । दुई वर्षअघि तत्कालीन प्रधानमन्त्री शेरबहादुर देउवाले विमानस्थल उद्घाटन गरेका थिए । लगत्तै विमानस्थलमा अन्तर्राष्ट्रिय उडानका लागि आवश्यक भन्सार, अध्यागमन, राष्ट्रिय अनुसन्धान, पारवहन तथा गोदाम व्यवस्थापन कम्पनी, वाणिज्य बैंकलगायत कार्यालय सञ्चालनमा आएका थिए । सुरक्षा व्यवस्थापनका लागि नेपाल प्रहरी र सेना खटाइएको थियो । विमानस्थलमा हेल्थ डेस्क सञ्चालनमा छ । आवश्यक जनशक्ति व्यवस्थापन गरिएको थियो । अहिले यहाँ नेपाल वायु सेवा निगमले ग्राउन्ड ह्यान्डलिङको जिम्मा लिएको छ । अन्तर्राष्ट्रिय विमानस्थल निर्माणसँगै रूपन्देहीमा होटल, रेस्टुरेन्ट, ट्राभल एजेन्सीलगायत पर्यटन पूर्वाधारमा लगानी वृद्धि भएको छ । विमानस्थल लक्ष्य गरेर करोडौं लगानीका गरेका व्यवसायी विमानस्थलमा नियमित अन्तर्राष्ट्रिय उडान सञ्चालन नभएपछि निराश थिए । उडान सञ्चालन गर्न माग गर्दै स्थानीय विभिन्न संघसंस्थाले धर्नादेखि पटकपटक प्रधानमन्त्रीलाई ज्ञापनपत्र समेत बुझाएका थिए । विभिन्न विमान कम्पनीले नियमित उडान गर्ने निश्चित भएपछि लुम्बिनीका पर्यटन व्यवसायीमा आशाको सञ्चार भएको नेपाल एसोसिएसन अफ टुर एन्ड ट्राभल एजेन्ट्स (नाटा) का लुम्बिनी प्रदेश पूर्वअध्यक्ष सागर अधिकारीले बताए । चार वायुसेवा कम्पनीले नियमित उडान गर्नु खुसीको कुरा भएको र यसलाई निरन्तरता दिने वातावरण बनाएर थप विमान कम्पनीलाई आकर्षित गर्नुपर्नेमा उनको जोड छ । लुम्बिनी, कर्णाली र सुदूरपश्चिमका बासिन्दलाई काठमाडौंबाट भन्दा भैरहवाबाट विदेश जान सहज र सस्तो पर्ने गरी व्यावसायिक वातावरण बनाउने दायित्व निजी क्षेत्रको पनि रहेको उनको भनाइ छ । यहाँ विमान चल्न थालेको जानकारी व्यापक बनाउनुपर्छ, अधिकारीले भने, पहिले उडान थाल्न माग गर्ने तर विमान कम्पनीले उडान सुरु गरेपछि मौन बस्नु हुँदैन । जतिसक्दो धेरै प्रचार गरेर यात्रुलाई भैरहवाबाट उड्ने वातावरण तयार गर्न सरोकारवाला जुटनुपर्ने उनले बताए । यसका लागि रूपन्देही र आसपासका पर्यटन व्यवसायीले भूमिका खेल्नुपर्ने उनको भनाइ छ । पहिले उडान सञ्चालन माग गर्दै विमानस्थल बाहिर भैरहवाका व्यवसायी धर्नामा बसेका थिए । अहिले धेरै विमान कम्पनीले उडान सुरु गरे पनि उनीहरू प्रचारमा जुटेका छैनन् । भैरहवा विमानस्थल चलायमान हुँदा जिल्लास्थित निजी क्षेत्रलाई धेरै लाभ हुने बुटवल उद्योग वाणिज्य संघका अध्यक्ष हरिप्रसाद अर्यालले जनाए । त्यसैले अन्तर्राष्ट्रिय उडानलाई निरन्तरता दिन राज्यसँगै निजी क्षेत्रले आआफ्नो क्षेत्रबाट भूमिका खेल्नुपर्ने उनले बताए ।"
ट्रम्प राष्ट्रपति बन्दा घटेको सुनको भाउ शुक्रबार बढ्यो,"तर शुक्रबार भएको मूल्यवृद्धिको कारण अमेरिकी केन्द्रीय बैंक फेडरल रिजर्भ बैंक र बैंक अफ इंग्ल्यान्ड रहेको शाक्यले बताए । प्रतितोला १ लाख ७१ हजार रुपैयाँ कायम हुँदा अन्तर्राष्ट्रिय बजारमा प्रतिऔंस सुन २७८६ डलरमा कारोबार भएको थियो । मूल्य घटेर बिहीबार प्रतिऔंस २६६० डलर पुग्यो । शुक्रबार फेरि प्रतिऔंस ३५ डलर बढेर २६९५ डलर कायम भयो, शाक्यले भने, शुक्रबार मूल्य बढ्नुको मुख्य कारण अमेरिकी केन्द्रीय बैंक फेडरल रिजर्भ बैंक र बैंक अफ इंग्ल्यान्डले ब्याजदर घटाउनु हो । यी बैंकले ०२५ ब्याजदर घटाएका छन्, त्यही कारण मूल्य फेरि बढेको छ । अमेरिकाका नयाँ राष्ट्रपति ट्रम्पले आर्थिक सुधारका नीति अवलम्बन गर्ने चर्चा रहेकाले मूल्य घट्न सक्ने उनले बताए । एकदुई दिन पर्ख र हेरको अवस्था छ । आर्थिक सुधारका नीति आए मूल्य घट्न सक्छ, उनले भने । अमेरिकी डलरको विनिमय दरमा देखिएको उच्च रेकर्डले पनि केही प्रभाव परेको छ । भारतले सुन आयातमा ६ प्रतिशत भन्सार लगाएको छ । नेपालमा २० प्रतिशत भन्सार लाग्छ । भारत र नेपालको तुलनामा नेपालमा तोलाकै १०१२ हजार महँगो परेको व्यवसायी बताउँछन् । अहिले कोटा प्रणालीअनुसार वाणिज्य बैंकलाई मात्रै सुन आयातको अनुमति छ । बैंकहरूले दिनको २० किलो सुन बिक्री गर्न पाउँछन् । सुन वाणिज्य बैंकहरूले मात्रै आयात गर्छन् ।"
खोकनामै रुमल्लिइरह्यो द्रुतमार्ग,"खोकना क्षेत्रमा मन्त्रालयबाट टोली गएर स्थानीयसँग प्रत्यक्ष बुझ्दै समन्वय गरेर अगाडि बढ्ने तयारी रहेको आचार्यको भनाइ छ । खोकना क्षेत्रको समस्या समाधान गर्न लागिरहेको रक्षा मन्त्रालयका सहसचिव ज्ञानप्रसाद ढकालले बताए । तिहारअघि संघ, प्रदेशका सांसद, स्थानीय तहका जनप्रतिनिधि र मन्त्रीहरूको उपस्थितिमा पुल्चोक इन्जिनियरिङका प्राध्यापकहरूले तयार पारेको अध्ययन रिपोर्टबारे छलफल भएको थियो, उनले भने, अब खोकनाबाटै निर्माण थाल्ने वा यसको विकल्प खोज्ने भन्ने सम्बन्धमा स्थानीयसँग कुरा गर्छौं । धेरै ढिला नगरी फिल्डमै गएर समाधानको उपाय निकालिने उनको दाबी छ । अहिले फास्ट ट्र्याकमा तीनवटा सुरुङ निर्माणाधीन छन् भने थप तीन सुरुङको निर्माण थालिँदै छ । लेनडाँडा र धेद्रे सुरुङको काठमाडौं तर्फबाट बाहिरिने र आउने दुवै सुरुङको ब्रेक थ्रु भएर फिनिसिङको चरणमा छ । महादेवटार सुरुङ खन्ने काम ६५ प्रतिशत सकिसकेको र ०८१ को अन्तिमसम्म ब्रेक थ्रु गरिने सहायक रथी केसीले जनाए । काठमाडौंबाट निजगढतर्फ जाने सुरुङ ३३८६ मिटरमा २२८८ मिटर खनिसकिएको छ, उनले भने, यसैको निजगढबाट काठमाडौं आउने सुरुङ ३३२२ मिटरमध्ये २०२९ मिटर खनिसकिएको छ । डीपीआर संशोधन भएर थप भएका दुईवटा देवीचौर र सिसौटार सुरुङको खरिद सम्झौता भई डिजाइनका क्रममा छन् । चन्द्रामभीर सुरुङ ठेक्का हुने प्रक्रियामा रहेको उनको भनाइ छ । यी सुरुङमा समस्या छैन, उनले भने, छोटा दूरीका भएकाले ठेक्का हुनासाथ काम अघि बढ्छ ।८९ पुलमध्ये ८५ पुलको ठेक्का भएर काम भइरहेको छ । खोकना खण्डमा पर्ने ४ वटा पुलको ठेक्का व्यवस्थापन हुन सकेको छैन । ८९ पुलमध्ये प्याकेज नम्बर ३ मा पर्ने ५ वटा पुलको निर्माण सकिइसकेको छ । ०७६ असोजमा सरकारबाट डीपीआर स्वीकृत भएर आएपछि मात्र आयोजनाको काम सुरु भएको सेनाको दाबी छ ।आर्थिक वर्ष ०८०८१ भित्र काम नसकिने देखिएपछि समग्र आयोजनाको म्याद ०८३ चैत मसान्तसम्म थपिएको छ । आयोजनाको १ खर्ब ७५ अर्ब लागत अनुमानलाई फेरि संशोधन गरेर २ खर्ब ११ अर्ब ९३ करोड रुपैयाँ बनाइएको छ । अहिलेसम्म ६७ अर्ब ९ करोड रुपैयाँ खर्च भइसकेको छ ।"
दूरसञ्चार सेवा प्रदायकलाई नयाँ अनुमतिपत्रको बाटो खुला,"(काठमाडौं)दूरसञ्चार क्षेत्रमा अनुमतिपत्रको २५ वर्षे अवधि सकिएपछि के गर्ने भन्नेमा लामो समयदेखि विद्यमान नीतिगत अन्योल चिर्दै सरकारले पुनः अनुमतिपत्र उपलब्ध गराउने बाटो खुला गरेको छ । यससँगै सेवा प्रदायकहरूले सरकार तथा नियामकलाई बुझाउन बाँकी रोयल्टी तथा ग्रामीण क्षेत्रमा दूरसञ्चार विकास कोष (आरटीडीएफ) रकम चुक्ता गरेपछि नयाँ अनुमतिपत्रका लागि प्रक्रिया अघि बढाउन सक्ने भएका हुन् । दूरसञ्चार नियमावली, २०५४ को दसौं संशोधनमा सरकारले २५ वर्ष पुगेका सेवा प्रदायकहरूलाई पुनः अनुमतिपत्र दिन सकिने प्रावधान राखेको हो । मूल नियमावलीमा नियम ७ (क) थप गरेर सरकारले पुनः अनुमतिपत्र प्राप्त गर्न निवेदन दिने व्यवस्था समावेश छ । यसअघि दूरसञ्चार कानुनमा अनुमतिपत्रको २५ वर्षे अवधि सकिएपछि केकसरी नयाँ लाइसेन्स जारी गर्ने भन्ने स्पष्ट थिएन । यसले गर्दा अवधि सकिएका सेवा प्रदायकको लाइसेन्सको आगामी विकल्पका विषयमा अन्योल थियो । हाल नेपाल टेलिकमको जीएसएम सेलुलर मोबाइल सेवा र वर्ल्डलिंक कम्युनिकेसन्स लिमिटेड, मर्कन्टायल कम्युनिकेसन, कम्युनिकेसन एन्ड कम्युनिकेट्स नेपालजस्ता सेवा प्रदायकको नेटवर्क सेवातर्फको लाइसेन्सको अवधि २५ वर्ष पूरा भइसकेको छ । गत वैशाख २८ को मन्त्रिपरिषद् बैठकले नेपाल टेलिकमलाई नयाँ लाइसेन्स दिन नियामक नेपाल दूरसञ्चार प्राधिकरणलाई निर्देशन दिएको थियो । प्राधिकरणले पाँच वर्षका लागि २१ करोड रुपैयाँ दस्तुरसहित अनुमतिपत्र उपलब्ध गराएको छ । यसको कानुनी आधारमा दूरसञ्चार सेवालाई नियमित गर्ने प्रयोजनका लागि दूरसञ्चार ऐन, ०५३ को दफा २० को अधिकार प्रयोग गरी नेपाल टेलिकमलाई सोही ऐनको दफा ३३(४) बमोजिम पुनः अनुमतिपत्र जारी गर्न मन्त्रिपरिषद्ले प्राधिकरणलाई निर्देशन दिएको थियो । वर्ल्डलिंक, मर्कन्टायलजस्ता निजी क्षेत्रका सेवा प्रदायक भने ६ महिनायता बिनालाइसेन्स नै चलिरहेको भन्दै जानकारहरूले प्रश्न उठाउने गरेका थिए ।गत असोज २१ को मन्त्रिपरिषद् बैठकले दूरसञ्चार नियमावली (दसौं संशोधन), २०८१ स्वीकृत गर्ने निर्णय गरेको थियो । के विषयमा संशोधन गरियो भन्ने बीचमा गोप्य नै राखिएकोमा अहिले संशोधित नियमावली राजपत्रमा प्रकाशन गरिएको छ । के संशोधन गरेको हो, हामीलाई त जानकारी छैन, दूरसञ्चार प्राधिकरणका एक वरिष्ठ अधिकारीले भने, २५ वर्षे अवधिबारे केही गरिएको छ रे भन्नेसम्म सुनेका छौं । मन्त्रालयको आधिकारिक पत्र आएपछि मात्रै संशोधनबारे थप व्याख्या गर्न सकिएला ।संशोधित नियावलीको नियम ७, उपनियम क (१) मा भनिएको छ, दूरसञ्चार सेवा सञ्चालन गर्न अनुमतिपत्र लिँदाको बखत जम्मा पुँजी लगानीको ५० प्रतिशतसम्म विदेशी व्यक्ति वा संगठित संस्थाको लगानी भएको दूरसञ्चार सेवाको सञ्चालन अनुमतिपत्रको अवधि समाप्त भएको त्यस्तो अनुमतिपत्र प्राप्त व्यक्तिले ऐनको दफा ३३ को उपदफा (४) बमोजिम पुनः अनुमतिपत्र लिन चाहेमा साबिकको अनुमतिपत्रको सर्तबमोजिम नेपाल सरकार तथा प्राधिकरणलाई बुझाउनुपर्ने रोयल्टी तथा ग्रामीण क्षेत्रमा दूरसञ्चार विकासका लागि बुझाउनुपर्ने रकम चुक्ता गरी सोको निस्सासहित अनुसूची १ (क) बमोजिमको ढाँचामा प्राधिकरणमा निवेदन दिनुपर्नेछ ।दूरसञ्चार ऐनको दफा ३३ (४) मा जम्मा पुँजी लगानीको ५० प्रतिशतसम्म विदेशी व्यक्ति वा संगठित संस्थाको लगानी भएको दूरसञ्चार सेवाको सञ्चालन अनुमतिपत्रको अवधि समाप्त भएपछि पूर्व अनुमतिपत्र प्राप्त व्यक्तिले पुनः अनुमतिपत्र लिई सञ्चालन गर्न सक्ने उल्लेख छ । संशोधित नियमावलीको उपनियम २ मा अनुमतिपत्र दिन उपयुक्त देखिए प्राधिकरणले नयाँ अनुमतिपत्र प्रदान गर्दा लाग्ने सरहको दस्तुर, रोयल्टी र ग्रामीण क्षेत्रमा दूरसञ्चार विकासका लागि बुझाउनुपर्ने रकमको शुल्क निर्धारण गरी पुनः अनुमतिपत्र दिनुपर्ने उल्लेख छ । उपनियम ४ अनुसार अनुमतिपत्र नवीकरणका लागि सेवा प्रदायकले अनुमतिपत्रको अवधि सकिनुभन्दा तीन महिनाअगाडि नै निर्धारित दस्तुरसँगै निवेदन दिनुपर्छ । तर, त्यसो गर्न नसके अनुमतिपत्र बहाल रहने अवधिभित्रै कारण खुलाई प्राधिकरणसमक्ष निवेदन दिएमा नवीकरण दस्तुरको १५ प्रतिशत थप दस्तुर लिई प्राधिकरणले अनुमतिपत्र नवीकरण गरिदिने प्रावधान राखिएको छ । यो सबै नगरे उपनियम ७ बमोजिम अनुमतिपत्र नवीकरण नहुने संशोधित नियमावलीमा उल्लेख छ । जम्मा पुँजी लगानीको ५० प्रतिशतभन्दा बढी विदेशी व्यक्ति वा संगठित संस्थाको लगानी भएका एनसेल जस्ता दूरसञ्चार सेवा प्रदायकहरूको हकमा भने अनुमतिपत्रको अवधि समाप्त भएपछि नेपाल सरकारको स्वामित्वमा आउने दूरसञ्चार ऐन २०५३ मा उल्लेख छ ।"
अर्थ संक्षेप,"सिटिजन्स बैंक र लेमन ट्री प्रिमियरबीच छुट सम्झौताकाठमाडौं (कास) सिटिजन्स बैंक इन्टरनेसनल र काठमाडौंको बूढानीलकण्ठस्थित लेमन ट्री प्रिमियरबीच बैंकका ग्राहकलाई छुट दिनेसम्बन्धी सम्झौता भएको छ । शुक्रबार भएको सम्झौतापछि बैंकका कार्डवाहक र मोबाइल बैंकिङ ग्राहकले लेमन ट्री प्रिमियरमा २० प्रतिशतसम्म छुट पाउनेछन् । यस किसिमको सहकार्यबाट बैंकका ग्राहक लाभान्वित हुने बैंकले जनाएको छ । साथै नगदबाट डिजिटल कारोबारतर्फ उत्प्रेरित हुने विश्वास बैंकले जारी गरेको विज्ञप्तिमा उल्लेख छ । हयात रिजेन्सीले मनायो ॅकेक मिक्सिङ सेरेमोनीकाठमाडौं (कास) हयात रिजेन्सी काठमाडौंले केक मिक्सिङ सेरेमोनी गरेको छ । हरेक वर्ष मनाइँदै आएको केक मिक्सिङ सेरेमोनीलाई हयातले आफ्नो पर्वका रूपमा मनाउँदै आएको जनाएको छ । शुक्रबार एक विशेष समारोहबीच उक्त उत्सव मनाइयो । होटल सुरु भएको २४ वर्ष भएको छ । सुरुवातदेखि नै हामीले यसलाई होटलको उत्सवका रूपमा मनाउँदै आएका छौं, हयात रिजेन्जी काठमाडौंकी बिक्री तथा बजार प्रबन्धक सिम्रन सापकोटाले भनिन्, यो पश्चिमी संस्कार हो । तर हामीले होटलमा आएका पाहुनालाई स्वागत र सत्कार गर्न मनाइरहेका छौं । उत्सवमा काजु, बदाम, किसमिसलगायत फलफूलका ससाना टुक्रालाई पेय पदार्थसँग मिश्रण गरिन्छ । मिश्रण गरिएको खानेकुरा क्रिसमसमा केक बनाएर होटलका पाहुनालाई खुवाउने चलन रहेको उनले बताइन् । आपसमा नजिक हुन एक परम्पराका रूपमा उक्त उत्सव मनाउँदै आएको होटलका महाप्रबन्धक आशिष कुमारले जनाए । उत्सवमा राजदूतहरू, भ्लगर्स र प्रतिष्ठित व्यक्तित्व गरी विभिन्न क्षेत्रका ४० भन्दा बढी पाहुना उपस्थित रहेको हयातले जनाएको छ ।इन्फोडेभलपर्सलाई जापानमा सम्मानकाठमाडौं (कास) नेपालको सूचना प्रविधि कम्पनी इन्फोडेभलपर्स जापानमा अन्तर्राष्ट्रिय अवार्डबाट सम्मानित भएको छ । एसियनआसियान कम्प्युटिङ इन्डस्ट्रिज एसोसिएसनले जापानमा आयोजना गरेको सन् २०२४ को डिजिटल समिटमा डिजिटल गभर्मेन्ट अवार्ड बाट कम्पनीलाई सम्मान गरेको हो । इन्फोडेभलपर्सलाई प्राइभेट सेक्टर श्रेणीमा उक्त अवार्डबाट सम्मान गरिएको कम्पनीले जारी गरेको विज्ञप्तिमा उल्लेख छ । कम्पनीका संस्थापक तथा मार्केटिङ, इनोभेसन र स्ट्राटेजी निर्देशक उमेश रघुवंशीले उक्त सम्मान ग्रहण गरे । नेपालमा सरकारी सेवाहरूको डिजिटल रूपान्तरणमा इन्फोडेभलपर्सले गरेको योगदानको कदरस्वरूप उक्त सम्मान प्रदान गरिएको बताइएको छ । एसोसिएसन एसियाका २४ राष्ट्रको सूचना प्रविधिका संस्थाको अन्तर्राष्ट्रिय महासंघ हो । यो संस्थाले हरेक वर्ष सूचना प्रविधि क्षेत्रमा उत्कृष्ट कार्य गर्ने कम्पनी र व्यक्तिहरूलाई सम्मान गर्ने गरेको विज्ञप्तिमा उल्लेख छ ।"
यू१९ मा नेपालको पहिलो खेल श्रीलंकासँग,"काठमाडौं (कास) नेपालले एसीसी पुरुष यू१९ एसिया कप क्रिकेटमा श्रीलंकासँग पहिलो खेल खेल्ने भएको छ । एसियाली क्रिकेट परिषद् (एसीसी) ले शुक्रबार जारी गरेको प्रेस विज्ञप्तिमा नेपाल र श्रीलंकासहित बंगलादेश र अफगानिस्तान समूह बी मा परेका छन् । समूह ए मा भारत, पाकिस्तान, यूएई र जापान छन् । यूएईमा नोभेम्बर २९ देखि डिसेम्बर ८ सम्म हुने प्रतियोगिताका खेल दुबई र शारजहाँमा हुनेछ । नेपालले नोभेम्बर २९ मा श्रीलंकासँग शारजहाँ, डिसेम्बर १ मा बंगलादेशसँग दुबई र डिसेम्बर ३ मा अफगानिस्तानसँग शारजहाँमा खेल्नेछ । समूहका शीर्ष दुई टोली सेमिफाइनल पुग्नेछन् । डिसेम्बर ६ मा दुबई र शारजहाँमा दुई सेमिफाइनल खेल हुनेछ भने फाइनल डिसेम्बर ८ मा दुबईमा हुनेछ ।"
काठमाण्डू गुर्खाजमा दोस्रो इंग्लिस क्रिकेटर,"काठमाडौं (कास) काठमाण्डू गुर्खाजले नेपाल प्रिमियर लिग (एनपीएल) का लागि इंग्लिस क्रिकेटर ड्यान डौथवेटलाई अनुबन्ध गरेको छ । इंग्लिस क्रिकेटका अनुभवी डौथवेटले मंसिर १५ देखि हुने एनपीएलमा काठमाण्डू गोर्खाजबाट खेल्नेछन् । २७ वर्षे मिडियम पेस अलराउन्डर डौथवेटले कार्डिफ मेरिलेबोन क्रिकेट क्लबबाट सन् २०१९ मा प्रथम श्रेणीमा डेब्यु गरेका थिए । पछिल्लो समय उनले इंग्लिस काउन्टीमा ग्लामोर्गनबाट खेल्छन् । उनले भाइटालिटी ब्लास्टमा ग्लामोर्गनबाट ५९ खेलमा १ सय ३७ माथिको स्ट्राइक रेटमा दुई अर्धशतकसहित ६ सय ३६ रन बनाएका छन् । साथै उनले २६७८ को औसतमा ६२ विकेट लिएका छन् ।त्यस्तै उनले द हन्ड्रेडमा म्यानचेस्टर ओरिजिनिल्सबाट खेले । काठमाडौं स्पोर्ट्स डेभलपमेन्ट भेन्चरको स्वामित्वमा रहेको काठमाण्डू गुर्खाजबाट एनपीएल खेल्न लागेका उनी चौथो विदेशी खेलाडी र दोस्रो इंग्लिस क्रिकेटर हुन् । गुर्खाजले यसअघि नेदरल्यान्ड्सका ओपनर माइकल लेभिट, नामिबियाका कप्तान मर्वी जेर्राड इरसमस र इंग्लिस क्रिकेटर स्टेफन इस्किनाजीलाई अनुबन्ध गरिसकेको छ । एनपीएलमा एउटा टोलीले ६ विदेशी खेलाडीसम्म राख्ने प्रावधान छ । काठमाण्डू गोर्खाजका प्रमुख कार्यकारी अधिकृत सन्देश कटवालले डौथवेटको अनुबन्धमा भने, ड्यान डौथवेट एक असाधारण प्रतिभा हुन्। जसको अलराउन्डर क्षमताले एनपीएलमा हाम्रो टोलीलाई रणनीतिक फाइदा मिल्नेछ । उनको आक्रामक खेलशैली र बहुमुखीपन हाम्रो लक्ष्यसँग मेल खान्छ र उनले मैदानमा ठूलो प्रभाव पार्नेमा पूर्ण विश्वस्त छु ।डौथवेटले पनि नेपाल आएर खेल्न उत्तिकै उत्साही देखिए । काठमाण्डू गोर्खाजमा सामेल हुन पाउँदा मैले धेरै गर्व महसुस गरिरहेको छु । म टोली र प्रशंसकका लागि उत्कृष्ट प्रदर्शन गर्न प्रतिबद्ध छु र नेपालमा हुने यस रोमाञ्चक यात्रा सुरु गर्न आतुर छु । यो सिजनलाई अविस्मरणीय बनाउने छु, गोर्खाजको विज्ञप्तिमार्फत उनले भनेका छन् । काठमाण्डू गुर्खाजको मार्की खेलाडीमा करण केसी छन् । अक्सनबाट गुर्खाजले शाहब आलम, भीम सार्की, रसिद खान, शंकर राना, कृष्ण कार्की, दीपेश कँडेल, सुमित महर्जन, राजु रिजाल, विवेक केसी र प्रतीक श्रेष्ठलाई लिएको थियो ।"
एनपीएलमा स्टार स्पोर्ट्स आउन सक्ने,"काठमाडौं (कास) नेपाल क्रिकेट संघ (क्यान) ले नेपाल प्रिमियर लिग (एनपीएल) को पहिलो संस्करणको प्रसारण प्रसिद्ध खेल च्यानल स्टार स्पोर्ट्सले गर्ने संकेत गरेको छ । प्रसारण अधिकारका लागि स्टार स्पोर्ट्स नेटवर्क इच्छुक देखिएको एनपीएलको स्ट्राटेजिक एन्ड कमर्सियल राइट्स लिएको ब्रान्ड लजिकले जनाएको छ ।ब्रान्ड लजिकले जनाएअनुसार भारतीय स्पोर्ट्स च्यानल स्टार स्पोर्ट्स नेटवर्कसँग प्रसारण अधिकारका लागि अन्तिम चरणको छलफल भइरहेको छ । लजिकका प्रमुख कार्यकारी अधिकारी रोशन निरौलाले एनपीएलको प्रसारण अधिकारको लागि स्टार स्पोर्ट्ससँगको छलफल सकारात्मक रूपमा अघि बढिरहेको र छिट्टै नतिजा आउने बताए । उनले भने, नेपाली क्रिकेट प्रशंसकहरू सधैं खेलको प्रसारण गुणस्तरलाई लिएर चिन्तित छन्, हामी नेपाली क्रिकेटलाई माया गर्ने समर्थकको खेल हेर्दाको अनुभव राम्रो बनाउने विषयप्रति एकदमै सचेत छौं । एनपीएललाई विश्वस्तरीय लिग बनाउने हाम्रो लक्ष्यमा खेलको राम्रो स्तरको उत्पादन र प्रसारण अत्यन्त महत्त्वपूर्ण हुन्छ, यही कारणले हामी विश्वस्तरीय उत्पादन र प्रसारणसम्बन्धी अनुभवी कम्पनीसँग छलफलमा थियौं । स्टार स्पोर्ट्ससँगको छलफल अन्तिम चरणमा पुगेको छ र हामी छिट्टै सकारात्मक नतिजा सार्वजनिक गर्छौं ।स्टार स्पोर्ट्स विश्वव्यापी रूपमा सबैभन्दा धेरै हेरिने खेल च्यानलमध्ये एक हो, जसले एनपीएललाई नेपालभित्र मात्र सीमित नगरी दक्षिण एसियालगायत अन्तर्राष्ट्रिय दर्शकसम्म पुर्याउने विश्वास ब्रान्ड लजिकको छ ।"
फेदापलाई अन्तरपालिका भलिबल उपाधि,"पाँचथर (कास) तेह्रथुमको फेदाप गाउँपालिकाले फाल्गुनन्द गाउँपालिकामा आयोजित अन्तरपालिका खुला भलिबल प्रतियोगिताको उपाधि जितेको छ । फाइनलमा भोजपुरको आमचोक गाउँपालिकालाई ३२ सेटले हराउँदै फेदापले १ लाख २५ हजार रुपैयाँ पुरस्कार राशिको प्रतियोगिता जितेको हो । फाइनलमा सुरुका दुई सेट गुमाएको फेदापले त्यसपछि लगातार तीन सेट जितेर उपाधि हत्याएको हो । उपविजेता भोजपुरले ७५ हजार पाये ।फेदापका कुमार बस्नेत उत्कृष्ट खेलाडी भए । मिलन लिम्बू बेस्ट सर्भर, मनोज घिमिरे वेस्ट सेटर भए । बेस्ट ब्लकर भोजपुरका सन्दीप विष्ट र बेस्ट स्पाइकर राजकुमार तामाङ चुनिए । बेस्ट लिबरो पाथीभरा याङवरकका गिरिराज श्रेष्ठ चुनिए । उनीहरूले जनही ५ हजार पाए । प्रतियोगितामा भोजपुर, ताप्लेजुङ, तेह्रथुम र पाँचथरका १२ टोली प्रतिस्पर्धी थिए ।फाल्गुनन्द गाउँपालिका६ र ७ को संगमस्थल बसाँगुमा प्रत्येक वर्ष भाइटीकाको दिनदेखि हुने प्रतियोगिता त्रिवेणी क्लबले आयोजना गरेको हो । यसपटक प्रतियोगिता भएको ५० वर्ष पूरा भएको छ । विजेतालाई फाल्गुनन्द गाउँपालिका अध्यक्ष वृजहाङ आङदेम्बे र पूर्वअध्यक्ष वीरबहादुर कुरुम्वाङले पुरस्कार प्रदान गरे ।"
टेबलटेनिसकी सेलिशाको निधन,काठमाडौं (कास) नेपाली राष्ट्रिय टेबलटेनिस खेलाडी सेलिशा खड्गीको शुक्रबार निधन भएको छ । टेबलटेनिस प्रशिक्षक राकेश महर्जनका अनुसार लामो समयदेखि पेटको क्यान्सरबाट पीडित सेलिशाको निधन भएको हो । ३० वर्षीया सेलिशाको शुक्रबारै कीर्तिपुरमा अन्त्येष्टि गरिएको छ ।सेलिशाले सन् २०१५ मा थाइल्यान्डको पटायामा भएको एसियन टेबलटेनिस च्याम्पियनसिप र सन् २०१६ मा भारतमा भएको १२ औं दक्षिण एसियाली खेलकुद (साग) मा सहभागिता जनाएकी थिइन् । उनले सन् २००९ मा भारतको जयपुरमा सम्पन्न ओएजीसी दक्षिण एसियाली जुनियर टेबलटेनिस च्याम्पियनसिपबाट नेपाललाई कांस्य पदक दिलाएकी थिइन् ।
"'इपिसेन्टर बबरमहल ः रंगीन सम्झना, सादा सम्झना","यसैबीच बबरशमशेरले थप चार भित्रिनीहरू भित्र्याए । तर, उनले ती सबै भित्रिनीहरूलाई आदेश दिए वेदभक्तसँग अदवसाथ पेस हुनु र बडामहारानी कै सम्बोधन गर्नू ! अनि ती सबैलाई बाँझै राखिराख्ने उपाय पनि अपनाए । सेविकाहरूका लागि भुइँतलामा कोठाहरू थिए । दरबारको तेस्रो चोकमा भिन्नै भान्सा थियो । आफ्ना भित्रिनीहरूमध्ये पनि बबरशमशेर र प्यान्जीबीच विशेष निकटता थियो । दिनभरको तनावपछि साँझपख सोफामा ढल्कँदै बबरशमशेर राजकाजका मामिलामा समेत प्यान्जीको राय लिने गर्थे । हरेक सेविकाका निम्ति निश्चित काम तोकिएको हुन्थ्यो । नौजना ब्राह्मण सेविकाहरू हाम्रो परिवारका लागि फराकिलो भान्सामा खाना पकाउने गर्थे । एकजना सिद्धहस्त अनार नामकी नेवार्नी दिदी एउटा सानो टोलीको नेतृत्व गर्दै तरहतरहका च्याट्टचुट्ट गुलिया, अमिला अचार अनि खानापछि पनि मुख मिठ्याउन फलफूलका सुकुटीका चानाहरू तयार गर्थिन् । त्यसैगरी अर्का निपुण हलवाई छुट्टै कोठामा मिठाईका अनेकन् परिकारहरू तयार गर्थे । परिवारका प्रत्येक सदस्यका लागि दुई सेविका र अझ बालबालिकाका हकमा दिदीसमेतको व्यवस्था गरिएको हुन्थ्यो । रजस्वलापछिको चार दिन कामबाट छुट्टी दिइन्थ्यो । मैले सुनेअनुसार, बबरमहलको हाम्रो हुर्काइ हाम्रा बुवा मृगेन्द्रको सिंहदरबारको बाल्यकालभन्दा धेरै फरक थिएन रे । हामी केटाकेटीहरू ६ बजेसम्म उठिसकेका हुन्थ्यौं । त्यसपछि एक गिलास दूध पिउँथ्यौं (काठमाडौंमा सन् ४० को दशकको उत्तरार्धतिर मात्रै चिया पिउन थालिएकाले हाम्रो बाल्यकालको सुरुवाती अवस्थामा दूध नै पिलाइन्थ्यो) । त्यसपछि हामीलाई घोडसवार र हल्का कसरत निम्ति लगिन्थ्यो । अबको समय चाहिँ नुहाउने र प्रार्थनाको हुन्थ्यो । त्यसपछि हामी पहिले हजुरबुवाहजुरमुवा अनि बुवाआमाकहाँ पुगेर उहाँहरूको पाउमा झुक्दै दर्शन टक्र्याउँथ्यौं । बबरमहलमा ठीक १० बजे बिहानको खानाको समय हुन्थ्यो । त्यसलगत्तै हामी १२१५ जना केटाकेटीको पढाइ सुरु हुन्थ्यो । अपराह्न ३ः३० मा खाजाको ब्रेक हुन्थ्यो र हामी केटाकेटीहरू चौर र बगैंचामा फुटबल, भलिबल, व्याडमिन्टन, टेनिस अनि त्यसैगरी रैथाने खेलहरू कबड्डी खेल्नतिर लाग्थ्यौं । टेबल टेनिस र विलियर्ड जस्ता इन्डोर खेल अलग्गै बंगलाभित्रै खेलिन्थे । साँझ परेपछि दरबारमा फेरि दर्शन को चक्र सुरु हुन्थ्यो, पहिले हजुरबुवाहजुरमुवा अनि बुवामुवाहरू! रातको खानापछि हामी आआफ्नो खोपीमा सुत्न जान्थ्यौं । यो कथाले केही हदसम्म बालबालिका र उनीहरूका अभिभावकबीचको औपचारिक अनि लगभग सुदूर सम्बन्ध चित्रण गर्छ । मेरी दिदीले कुनै साख्य आमाले झैं हामीप्रति असीम समर्पणका साथ बात्सल्य बर्साइरहिन् । नुवाकोट घर भएकी सुन्दर र सुशील क्षेत्री महिला, म चार महिना मात्रको हुँदा दरबार छिरेकी थिइन् । उनलाई रजनी नाम दिइए तापनि मैले बोली फुटेदेखि नै निनी सम्बोधन गर्न थालें । उनी मलाई धार्मिक ग्रन्थ तथा मिथकीय कथाहरूको लोरी सुनाउँदै सुलाउँथिन् । त्यसैगरी मलाई नुहाइदिएर जीउ र कपालमा तेल लगाइदिन्थिन् । काइँयोले जुल्फी मिलाइवरी मलाई सुन्दर पहिरनमा तयार गरिदिन्थिन् । निधारमा सौर्यको प्रतीक रातो र खराब नजरहरूबाट बचाउनका निम्ति सानो कालो टीका लगाइदिन्थिन् । आँखामा होसियारीपूर्वक गाजल पनि लगाइदिन्थिन् । उनले मलाई तिनताका धेरै बालबालिकाका मृत्युका कारण बनेका हैजा र लहरे खोकीको दुईदुई पटकको प्राणघातक हमलाबाट सकुशल स्याहारसुसार गरी बचाइन् । उनी मलाई भगवान् रामचन्द्रझैं सत्यवादी बन्ने नैतिक प्रेरणा दिन्थिन् । भारतको हिमाञ्चल प्रदेशबाट सत्र वर्षको उमेरमा दुलही बनेर भित्रिएकी मेरी पत्नी वृन्दालाई बबरमहलको कुल परम्परा पनि उनैले सिकाइन् । हाम्रा तीन सन्तान वृन्दा सँगसँगै निनीको रेखदेखमा हुर्किएका हुन् । निनीले पाटन अस्पतालमा अन्तिम श्वास लिँदा मेरा कान्छा छोरा उदय उनको बेडछेवै थिए । चारपाँच वर्षको रहुन्जेल मेरो दिनको समय बबरमहल दरबारभित्रै बित्थ्यो । नियोक्लासिक वास्तुकलाको बबरमहल तीनतले दरबार हो । त्यहाँ आवासीय कक्षहरूले तीन ठूला चोकहरूलाई घेरेका छन् । पहिलो चोकको चार सुरमा आँपका रुखहरू रोपिएका थिए र ती उष्ण जलवायुको वृक्षहरूलाई अग्ला भवनले स्वतः चिसोबाट जोगाइदिन्थे । त्यसैगरी भुइँमा छापिएका दक्षिण ढुंगाले तातो बनाइराख्थे । युरोपका राजप्रासादहरू झैं नेपालका नियोक्लासिकल दरबारहरूमा स्थापनाका बखत शौचालय वा स्नान कक्ष थिएनन् । ती पछि मात्रै थपिएका हुन्, त्यो पनि धेरै कक्षहरू रहेका दरबारको एक खण्डमा एकमात्रै शौचालय र स्नान कक्ष रहने गरी । शौचालयसँग जोडिएको एउटा परिहास पनि निकै रोचक छ । राणाशाहीको अन्तिम वर्षतिर आयोजित प्रधानमन्त्री मोहनशमशेरको एक नातिनीको विवाहोत्सवमा सरिक एक भारतीय राजकुमारले कटाक्ष गर्दै भनेछन्, तिमी राणाहरूलाई शौचालय पुग्न कति समय लाग्छ ? त्यहाँ उपस्थित एक राणाले हाजिरजवाफी शैलीमा ती राजकुमारलाई खिस्स पार्ने गरी भनेछन्, होइन हामीलाई शौचालय जानु पर्दैन, बरु शौचालय नै हामीसम्म आइपुग्छ । उनले राणा दरबारहरूमा त्यतिबेला प्रचलित कोपरातर्फ संकेत गर्दै जवाफ फर्काएका थिए । मेरो अक्षराम्भ संवत १९९८, श्रीपञ्चमीका दिन भयो । पहिले मलाई बाह्रखरी सिकाइयो । साँवा अक्षर चिन्न सक्ने भएपछि मलाई भानुभक्तको रामायण पढ्न दिइयो । भानुभक्त रचित सरल, तर गहन काव्यधारा त्यतिबेला सबै तह र तप्काका नरनारीबीच लोकप्रिय बनिसकेको थियो । खस कुरालाई राष्ट्रभाषाका रूपमा स्थापना गर्न भानुभक्तको रामायण को महत्त्वपूर्ण देन छ । दिदी र परिवारका अग्रजहरूको रामायण र महाभारत का कथा र पात्रहरूको सुरुचिपूर्ण वर्णन हाम्रा निम्ति हिन्दु धर्म र त्यसका नैतिक मान्यता ग्रहण गर्ने महत्त्वपूर्ण आधार थिए । उता, पुरेतहरूले अर्थ नबुझाइ संस्कृतमा भट्याउने पाठहरू हाम्रो टाउको माथिबाटै उडेर जाने हुँदा सनातन धर्मका मौलिक दर्शन र सिद्धान्तहरू हाम्रा ज्ञानका स्रोत बन्न सकेनन् । मेरो जेठा दाजु भरत शमशेर त उतिबेलै कट्टर नास्तिक बनिसकेका थिए । उनी धार्मिक विश्वास र स्थापित सामाजिक रीतिरिवाजविरुद्ध खुलेरै उभिन्थे । कम्पाउन्डभित्रको भीमसेन पहाडमा (अहिलेको कला परिषद्) भीमसेनको सानो मन्दिर थियो । उनी त्यस मन्दिरलाई ललकार्दै तँ भीमसेन होस् भने म पनि अर्जुन हुँ भन्दै मूर्तिलाई ताक्दै ढुंगा बर्साउँथे । तर, ती सबै उद्दण्डताका बाबजुद पनि उनी आफूभन्दा दस वर्षले कान्छो ममाथि निकै प्रेमभाव राख्थे । चारपाँच वर्षको मलाई उनी काँधमा बोक्दै बच्चाको सम्मानमा रचिएको गीत गाउन थाल्थे । दाइदिदीहरू चाहिँ उनलाई पछ्याउँदै कोरस गाउने गर्थे । आज पनि त्यो दृश्य र ती शब्दहरू मेरो मानसपटलमा ताजा छन् । जसै म अलि ठूलो हुँदै गए, भरतले मलाई चरा र माहुरीहरूका गोप्य कुराहरू पनि सिकाए । आठ वर्ष पुगुन्जेल मैले गर्भधारण र प्रजननबारे जानिसकेको थिएँ । आजको भाषामा भन्नुपर्दा मैले यौनशिक्षा त्यतिबेलै पाइसकेको थिएँ ।"
आत्मअन्वेषणको यात्रा,"सामाजिक विभेद, राजनीतिक पाखण्ड, आदर्श देखिने नेतृत्वको नीचता, सामान्य ठानिएकाहरूको जीवनमा संसारले देख्न नसकेको असामान्य प्रेमको उत्सर्ग, साधारण ठानिएका मानिसको असाधारण वीरता, वीर भनिएकाहरूको जीवनका लुकेको कायरता इत्यादि जीवनजगत्का अनेकन पहलुलाई उपन्यासले पात्रकै मार्फत भन्दै आएको छ । र, कहिलकाहीँ त्यसमा त्यो छोटो प्रश्न म को हुँ ? पनि लेखकहरू पात्र मार्फतै गराउन पुग्छन् र त्यसको उत्तर पात्रका जीवनमा आएको अनेकन् बेचैनी र असाधारण अनुभूतिहरूमार्फत देखाउन खोज्छन् । यो प्रयासमा संसारका धेरै लेखकले ज्यादै पठनीय कृति जन्माएका छन् । हर्मन् हेस्सेको सिद्धार्थ होस् कि जोस्टिन गार्डरको सोफिज वर्ल्ड, त्यही एक प्रश्न नै पात्रलाई गर्न लगाएर उनीहरूको जीवनमा आएको उतारचढाव र त्यसपछिको बोधलाई मोहक ढंगले लेखिएका जुनै कृतिले पनि अजम्बरी जुनी पाएका छन् । साहित्यमा आत्म अन्वेषणको यो पाटो नेपाली भाषा र परम्परामा भने उति ठूलो परिधिमा फैलिन पाएको छैन । जबकि, संसारको गञ्जागोलबीच जीवनलाई रूपान्तरण र बोधको शिखरमा लैजाने उत्प्रेरणा आम पाठकलाई दिनका लागि यो विधाको साहित्य उत्तम र कारगर सावित भएका छन् । रूपान्तरणकारी साहित्यमा भएको यो दीर्घ अभावलाई थोरै भए पनि पूर्ति गर्ने प्रयत्न पछिल्लो समयमा केही हुन थालेका छन् । र, त्यस काममा दत्तचित्तले उभिएकी छन् लेखिका सरस्वती प्रतीक्षा । उनको पछिल्लो किताब स्व पढिसक्नुभएको भए तपाईं मेरो यो कथनमा विमति राख्नु हुनेछैन । र, पढ्नुभएको छैन भने पढिसकेपछि तपाईं भन्नु हुनेछ हो, कुरा त ठीक रहेछ । स्व भन्नु वेदको आत्यन्तिक खोज हो, जसलाई जान्दा रत्नाकर वाल्मीकि र अंगुलीमाल अर्हत् भएका थिए । जब जागा तब सबेरा भन्ने हिन्दी उखान जस्तो, जसले म को हुँ ? भन्छ उसले स्व पाएरै छाड्छ एक दिन । प्रश्न सुरु हुन्छ को हम् ? बाट । अनि बोध बढ्दै गएपछि सो हम् हुँदै तत् त्वम् असि को मौन उच्चारण गर्न पुग्छ खोज्नेवाला मनुष्य । सोधखोजको यो अर्वाचिन परम्परालाई आफ्नै ढंगले स्व मा निरन्तरता दिएकी छन् सरस्वतीले । त्यस अर्थमा उनको यो उपन्यास एक गहिरो आत्मअन्वेषणको कथा हो, जसमा पात्रको आन्तरिक संघर्ष र सामाजिक मान्यतासँगको मौन, तर पीडादायी संघर्षको रूपान्तरणकारी यात्रा समावेश छ । स्व उपन्यास समकालीन नेपाली समाज र त्यसमा बाँचिरहेका समकालीन मानिसका जीवनकथा कल्पनाको संसारमा वास्तविक जस्तो गरी आएका छन् । उपन्यासको मूल पात्र सप्तम आफूभित्रको अनेकन् व्यावसायिक परिचयभित्र कतै निसास्सिएको पाउँछ आफैंलाई । निसास्सिन त आम रूपले तपाईंहामी सब निसास्सिएकै छौं यसैगरी । तर, सप्तमलाई जस्तो त्यसभित्र रुमल्लिएको स्व को बोध गर्ने अवकाश हामीलाई हम्मेसी हुँदैन, भएको छैन । किनभने हामीभित्र त्यो उद्दिप्त प्रश्न छैन । अझ भनौं हाम्रो प्रश्न नै छिपछिपे छ र खोजको तीव्रता नै कहीँ छैन । त्यसै हुनाले हामी जान्न सक्दैनौं, हामीले के गुमाइरहेका छौं । जसरी, जीवनको यो भागदौडबाट वाक्क भएर तीव्र गतिमा बसमा हुइँकिउन्जेलसम्म पनि सप्तमलाई थाहा थिएन, उसको जिन्दगीको सच्चाइ के हो ! अचानक दुर्घटना भएपछि कोमामा पुग्दा अरूले ठानेका थिए, सप्तमको जिन्दगी सक्कियो । तर, उसको सूक्ष्म शरीरले एक स्वप्नवत संसारको जुन यात्रा गर्छ र जे अनुभवमा उतार्छ त्यसले उसको आफ्नै खोजको यात्राको सुरु गर्छ । हामी बाहिर जे खोज्छौं त्यसले संसार खडा गर्छ । र, आफैंलाई खोज्न सुरु गर्छौं तब संसारप्रतिको हाम्रो झुकावमा गतिरोध आउँछ । स्व खोज्न सबै छाडेर सप्तम हिँडेपछि एक्लिन पुगेकी काव्याको विरह चित्रण गरेर सरस्वतीले यही भनेकी छन् कतै नभनीकनै । मलाई लाग्छ, यो नै लखकीय खुबी हो । इन्द्रेणीको सात रङजस्तै सप्तमका पनि अनेकन् परिचय छन् जीवनमा । संसार नामको घट्टो घुमाउन ऊ कहिले शिक्षक त कहिले पत्रकार, अनि कहिले वकिल त कहिले घरजग्गा व्यवसायीका रूपमा प्रस्तुत हुन्छ । र, परिआए उत्प्रेरणादायी वक्ताको भूमिकामा पनि ऊ सरिक छ । लेखकसमेत पनि हो ऊ, जसको पुस्तकले आम पाठकको हृदयमा प्रेमपूर्ण स्थान पाएको छ । यसरी सबैतिरबाट ऊ सफल देखिन्छ । बाहिरी दुनियाँमा सप्तमको जीवन आरिसलाग्दो छ । तर, भित्रभित्रै ऊ दुःखी, निराश र निरस छ जसको अत्तोपत्तो उसलाई सफल देख्नेहरूले पाएकै छैनन् । अरू त अरू, सप्तम स्वयंलाई पनि आफूभित्रको हैरानीको प्रस्ट बोध छैन । यस्तोमा, एक मानसिक अवस्थाको सिकार हुन पुग्छ ऊ र दोहोरो व्यक्तित्वको जन्म हुन्छ । एउटा व्यक्तिभित्र हुर्कने दुई अलगअलग व्यक्तित्वले दिने हैरानीहरूबारे अनेकन् सिनेमा बनेका छन् र कथाहरू लेखिएका छन् । नेपाली साहित्यमा भने यसको प्रयोग सम्भवतः सरस्वतीले नै पहिलो पटक गरेकी छन् । उपन्यासको आधाउधी खण्ड सप्तमको यही द्वैध व्यक्तित्वको रहस्यमयी आवरणको वरपरको कथानकले पाठकलाई आफूले भोगिरहेको समाज र समकालीन जीवनको छिपछिपेपनसँग साक्षात्कार गराउँछ । र, दोस्रो खण्डमा एक स्वैरकाल्पनिक जगत्मा विचरण गराएर अनेकन् पात्र र तिनका अत्यासलाग्दा दुःखहरूसँग जानकारी गराउँदै ती कसरी त्यस दुःखपूर्ण जीवनको भूमरीबाट माथि उठ्न सके भन्ने संकेत दिन्छ । उपन्यास अघि बढ्दै जाँदा यसको परिधि पनि फैलिँदै जान्छ । यस्ता अव्याख्येय विषयलाई आख्यानमा उतार्न खोज्दाको जोखिम के हुन्छ भने वर्णन र व्याख्याभन्दा बढी कथानकताको विकासमा ल्याउनुपर्ने चुनौतीमा सन्तुलन कायम राख्न खोज्दा भन्नुपर्ने जति कुरा भन्न छुट्न सक्छ । र, देखाउन खोजेको तस्बिर अर्कै रूपमा प्रकट भइदिन सक्छ । स्व पढिसक्दा एउटा साँघुरो दूरीमा सरस्वतीले आफूलाई त्यो जोखिमबाट अलग पारेकी छन् भन्न दुविधा हुँदैन । स्वको खोजीमा लागेको सप्तमको यात्रालाई यहाँ उनले देखाएर गन्तव्यको चर्चा नगर्नाले त्यो जोखिम एक हिसाबले टरेको त छ । तर, अर्को हिसाबले पाठकलाई दिनुपर्ने जति बोधपूर्ण परिवेश दिने काम भएन कि भन्ने आलोचकीय दृष्टिकोणलाई त्यसले ठाउँ पनि दिएको छ । त्रुटि खोज्नेले चन्द्रमामा पनि दाग नै देख्छन् । तर, चन्द्रमाको त्यो दाग उसको प्रकाशित अस्तित्वका अघिल्तिर केही पनि होइन । फेरि, दाग त चन्द्रमा र देख्ने व्यक्तिबीचको अवस्थित बादलका कारण देखिन पुगेको भ्रमित यथार्थ मात्रै हो । आफैंमा चन्द्रमा त दागरहित नै छ । स्व पनि यसै अर्थमा ग्रहण गरिन योग्य किताब हो भन्ने मेरो मूल्याङ्कन छ । पात्रको चरित्र चित्रण वा तिनको नियत गन्तव्यको बोधपूर्ण व्याख्यामा केही अझै गर्न सकिने ठाउँ जहिले जुनै कृतिमा पनि हुन्छ । त्यस अर्थमा, त्यो ठाउँ स्व मा पनि छ । जीवनका सारा कृत्रिमताहरू फालेर जीवनलाई जस्तो छ त्यस्तै रूपमा चिन्नु, जान्नु र हुनुको आनन्द अनुबोध गर्न गराउनका लागि एउटा असल साहित्यले दिने भनेको उत्प्रेरणा हो र त्यो स्व मा प्रशस्त छ । फेवातालमा साँझ जलकुम्भीको माझ मधुरो क्षणमा भेट भएका दुई अनौठा पात्र काव्या र सप्तमको सम्बन्धले दैहिक र सांसारिक लेनदेनको घेरा तोडेर एक हार्दिकतापूर्ण प्रेमको जन्म दिएको थियो । उनीहरूका आआफ्ना काम र संसारलाई त्यस प्रेमको मधुरताले बाँच्न योग्य बनाएकै थियो । तर, वेदका रचयिताहरूलाई तिनको अविद्यापूर्ण जीवनकालमा लखेटेको प्रश्नले जब सप्तमलाई पनि लखेट्यो तब सबै कुरामा फेरबदल आयो । त्यसबीचमा भएको दुर्घटना, अचेत अवस्थामा सप्तमको सूक्ष्म शरीरले गरेको स्वैरकाल्पनिक अनुभव र त्यसको आलोकमा उसभित्र पलाएको आफैंलाई खाज्ने तीव्र अभिसंकल्पले उनीहरू दुईको बाटो अलग हुन पुग्यो । सप्तम र काव्या सँगै बसेर पनि आफूलाई पाउन सक्दैनथे ? सप्तमले पायो त अलग भएर ? काव्यालाई चाहिँ आफैंलाई खोज्नु किन नपरेको ? के बुद्धत्व लोग्ने मान्छेको मात्रै अधिकारक्षेत्र हो ? प्रश्नहरू उठ्न सक्छन् । यसको बदलामा अर्को कुनै तरिकाले कथा अघि बढेको भए पनि प्रश्न त उठ्थे नै । तर, मूल कुरा के हो भने सप्तमले प्रश्न गर्यो र उसको बाटो मोडियो । काव्याले गरिन र उसको बाटो उही भयो । यसको यो अर्थ पनि होइन कि काव्याले कहिल्यै प्रश्न गर्नेछैन वा खोज्ने छैन आफूलाई । र, यसको यो अर्थ पनि होइन कि सप्तम फर्केर आउने छैन र भेट्ने छैन काव्यालाई । हालका लागि यी दुईको खोज वा अखोजले एकअर्कालाई अलग पार्यो । तर, बुझाइको क्रमले पूर्णता पाएपछि भन्नैपर्ने छैन कि छाडेर केही छाडिनेवाला छैन यहाँ किनभने न यहाँ छाड्नुपर्ने केही छ न छाड्नेवाला नै कोही छ । मात्र भिन्न अस्तित्वको भ्रमपूर्ण अनुबोधले मानिस आफूलाई अरूबाट अलग ठान्छ वा केही छाडें वा पाएँ भन्छ । समुद्र र छालको भिन्नता जति छ, त्यति मात्रै छ यस्तो ठान्नुमा । असलमा छाल समुद्रबाट एक क्षण पनि अलग छैन र हुन सक्दैन । त्यस्तै, हामी यो चराचरजगत्बाट अलग छैनौं र हाम्रो एक्लो व्यक्तित्व छैन । सँगै हुँदैमा न यहाँ कोही सँगै सधैं हुन सक्छ, अलग हुँदैमा न कोही वस्तुतः कसैबाट अलग हुन सक्छ । एक दिन, सप्तमले बुझ्नेछ हामी एक विराट अस्तित्वका अलगअलग अभिव्यक्ति मात्रै हौं खासमा । अर्को दिन काव्यालाई लाग्नेछ, जतिसुकै हृदय खन्याएर पाएको भए पनि मात्र कसैको सान्निध्यले जीवनको वास्तविकतालाई देखाउन र उजिल्याउन सक्दैन । यो त स्वयंको जागरणले मात्रै भेटिने कुरा हो । त्यसैले आफैंभित्र डुबुल्की नमारी यो पाइन्न । यो तर्क र दृष्टिकोण राख्न मैले किन सकें भने सरस्वतीले त्यसका लागि ठाउँ दिएकी छन् । असल कृतिको खुबी नै यो हो कि यसले पाठकलाई पनि कल्पना गर्न, सोच्न र अनुभूतिको स्तरमा आत्मसात् गर्न उद्वेलित तुल्याउँछ । मानिसको आन्तरिक असुरक्षा, आत्मसन्देह र बाह्य दबाबका बीच पात्रहरू यहाँ उपन्यासमा आफूलाई जसरी पुनः परिभाषित गर्ने प्रयास गर्छन्, त्यही प्रयास पढ्नेले पनि गर्न पुग्छ थाहै नपाई, कतिपय ठाउँमा यो भइदिएको भए हुन्थ्यो, यो किन भयो भनेर प्रश्न गरेर, अनि कतिपय ठाउँमा चाहिँ अब यस्तो हुन्छ सायद भन्ने अनुमान गरेर । प्रतीक्षाले रचना गरेका नायक र नायिका परम्परागत नायकनायिकाभन्दा फरक किन छन् भने उनीहरू जटिल, दोषपूर्ण र मानवीय कमजोरीहरूका साथ उपस्थित छन् । त्यसैले ती स्वाभाविक लाग्छन् । नथिया जस्तो सामाजिक उपन्यासमा आफ्नो परिचय बनाएकी उनले अर्कै विधामा यति सुन्दर उपन्यास रचना गरेर आफ्नो प्रतिभाको बृहत्तर परिधिको परिचय दिएकी छन्, जो ज्यादै प्रशंसायोग्य छ । सरस्वती को वस्तुतः अर्थ हुन्छ, ज्ञान । वेद भन्छ, आफू को हुँ भनेर चिन्नु नै असली ज्ञान हो । हाम्रा सबै दुःख यही ज्ञान नहुनाले भएको हो । र, हाम्रो खोज, यही ज्ञानको खोज हो वास्तवमा । त्यस हिसाबले हामी सबमा त्यही सरस्वती को प्रतीक्षा छ, जो सरस्वती प्रतीक्षामा पनि छ र छ उनको स्व मा पनि ।"
प्रशासन चियाउने आँखीझ्याल,"निजामती सेवामा प्रवेश गर्ने कुनै अधिकृत कर्मचारीको अन्तिम लक्ष्य के हुन सक्छ ? बढीमा मुख्य सचिव, नभए सचिव । तर, पछिल्लो समय अधिकांश विशिष्ट श्रेणीका कर्मचारीको सपना यत्तिमै सीमित छैन । अवकाशपछि पनि राजनीतिक नियुक्तिमार्फत सत्ता र शक्तिकै वरिपरि घुमिरहने आम प्रवृत्ति बढेको छ । त्यस्तो हैसियत प्राप्त गर्न पदमै रहँदादेखि अस्वाभाविक लेनदेनमार्फत प्रधानमन्त्री र मन्त्री रिजाउने, त्यसबाट राजनीतिक सम्बन्ध र पहुँच स्थापित गर्ने विषय अब नौलो रहेन । तर, निजामती प्रशासनको इतिहासमा केही अपवाद बोकेका प्रशासक पनि छन्, जसले आफ्नो जागिरे जीवनमा सिद्धान्त र कानुनसँग कहिल्यै सम्झौता गरेनन्, बरु राजीनामा दिएर बिदा भए । एक उदाहरण हुन् पूर्वप्रशासक खेमराज रेग्मी । जसको सार्वजनिक छवि नै छ आजपर्यन्त, मनपर्नेका लागि निडर र काबिल र मन नपर्नेका लागि घमण्डी । अवकाशपछि एकपटक रेग्मीलाई अख्तियार दुरुपयोग अनुसन्धान आयोगको प्रमुख आयुक्त बनाउन कांग्रेसभित्रै केही नेताहरूको लबिङ पनि चलेको थियो । तर, पार्टीका उच्च नेताहरूले यसले कसैले भनेको मान्दैन, घमण्डी छ भनेरै उनलाई पन्छाएका थिए । प्रशासकबाट रिटायर्ड भएपछि उनी ट्रान्सपरेन्सी इन्टरनेसनल नेपालको अध्यक्ष भएर पूरै कार्यकाल काम गरे, तर राजनीतिक नियुक्ति पाएनन् । २०३१ सालमा शिक्षा सेवाको अस्थायी माध्यमिक विद्यालय निरीक्षक पदबाट जागिर सुरु गरेका रेग्मी जिल्ला शिक्षा अधिकारी, अञ्चलाधीश, प्रमुख जिल्ला अधिकारी हुँदै निजामती प्रशासनको उच्चतम पदको सचिवसम्म भए । त्यसमा पनि अधिकांश समय उनले शक्तिशाली गृह मन्त्रालयको सचिव भएर काम गरे । केही सचिवहरू आफ्नो पदावधि बढाउन तत्कालीन प्रधानमन्त्री गिरिजाप्रसाद कोइरालासँग धाइरहेका बेला उनले भने पदावधि सकिनु दुई वर्षअघि नै उनैलाई राजीनामा बुझाएर नागरिक जीवनमा निस्केका थिए । पञ्चायती कालखण्डदेखि २०४६०५७ को प्रजातान्त्रिक शासनकालसम्मका प्रत्यक्ष साक्षी बनेका रेग्मीले केहीअघि आफ्नै भोगाइ लेखेका छन् जोधाहा राष्ट्रसेवक पुस्तकमा । प्रशासनिक क्षेत्रमा काम गर्दा मन्त्री, प्रधानमन्त्री र सांसदसँग स्वार्थका लागि बारम्बार परिरहने टकराब मोलाहिजाको फेहरिस्त उनले पुस्तकमा उतारेका छन् । जस्तोसुकै कठिन अवस्थामा पनि सिद्धान्तसँग सम्झौता नगरीकन निडर र निर्भीक भएर काम गर्दा एउटा प्रशासकलाई आउने अनेकन् चुनौतीपूर्ण घुम्तीहरूको विववरण उनले पच्चीस शीर्षकमार्फत पुस्तकमा समेटेका छन् । जसले राजनीतिक नेतृत्व र निजामती प्रशासनका बीचमा हुने टकराब, स्वार्थ र लेनदेनका विषय कसरी आउँछ भन्ने चित्र देखाउँछ । रेग्मी जुन मन्त्रालयमा रहे, त्यहाँ प्रायः मन्त्रीसँग टकराब हुने गरेको घटना पुस्तकमा छ । उनी आफैं लोकतान्त्रिक पृष्ठभूमिका व्यक्ति हुन् । पञ्चायतकालमा बहुदलको पक्षमा लाग्ने नेताहरूसँगको सम्पर्कमा पुगे मात्रै पनि कर्मचारीको जागिर खोसुवा गर्ने चलन थियो । त्यस्तो जगजगीमा पनि रेग्मी बीपीसँग भेट्न पुगेको पुस्तकमा उल्लेख गरेका छन् । पञ्चहरूसँग पनि उनले कानुन र प्रक्रिया बाहिर गएर कुनै काम नगरेको धेरै उदाहरण पुस्तकमा पस्केका छन् । २०३६ सालतिर सरकारकै संरक्षणमा ठूलो मात्रामा काठ तस्करीको घटना भएको थियो । त्यसमा संलग्नमध्ये एउटा थिए सांसद हेमबहादुर मल्ल । पछि काठ तस्करीमा मात्रै नभएर हिंसात्मक गतिविधिमा संलग्न पनि देखिए । रेग्मी त्यतिबेला जनकपुरमा सीडीओ थिए । सांसद मल्ललाई पक्राउ गरेर कानुनी प्रक्रिया अघि बढाइयो । त्यति नै बेला मल्लका एक जना विश्वासपात्रले मल्ललाई छुटाउन पाँच लाख रुपैयाँ घूस दिने प्रस्ताव गरेछन् । त्यसको जवाफमा रेग्मीले मेरो घरमा एक हल गोरु पालिएको छ । हलो जोतेरै खान्छु, तर तपाईंहरूको कुकर्मको कमाइएको एक पैसा पनि चाहिएको छैन । यो कुरा तपाईंको माननीयलाई सुनाइदिनुहोस् भनेर फर्काइदिएछन् । पुस्तकमा उनले कृष्णप्रसाद भट्टराईमाथि गिरिजाप्रसाद कोइरालाले कसरी अन्तर्घातको योजना अघि बढाइरहेका थिए भन्ने रमाइलो र ऐतिहासिक प्रसंग पनि लेखेका छन् । त्यतिबेला गिरिजाप्रसाद कोइराला प्रधानमन्त्री थिए र पार्टीका सभापति थिए कृष्णप्रसाद भट्टराई । मदन भण्डारीको निधनपछि रिक्त काठमाडौंको निर्वाचन क्षेत्र नम्बर १ को उपनिर्वाचनमा भट्टराई उम्मेदवार बन्ने भएपछि गिरिजाप्रसाद तनावमा थिए । त्यति नै बेला प्रधानमन्त्री कार्यालयका सचिव शारदाप्रसाद दाहालले आफूलाई बोलाएर किसनुजीलाई असहयोग गर्न आग्रह गरेको सवालजवाफसहितको प्रसंग उनले पुस्तकमा लेखेका छन् । दाहालले भट्टराईलाई असहयोग गर्ने योजना अघि सारेपछि रेग्मीले जवाफ फर्काएका थिए, के मैले हलोमा भोट हाल्नुपर्यो ? त्यसमा दाहालको जवाफ थियो, हलोमा होइन, सूर्यमा । २०५४ सालतिर माओवादी सशस्त्र द्वन्द्वले आकार लिइरहेका बेला लोकन्द्रबहादुर चन्द नेतृत्वको सरकारमा गृह मन्त्रालयको जिम्मेवारीमा वामदेव गौतम थिए । गौतमले गृह मन्त्रालयलाई लाहुरे पारामा चलाएको अनुभव रेग्मीले लेखेका छन् । एकातिर सुरक्षाकर्मीहरू माओवादी सशस्त्र लडाकुसँग भिड्ने र अर्कोतर्फ गृहमन्त्री पक्राउ परेका माओवादी नेतालाई रिहा गर्नेदेखि माओवादीका नेता तथा कार्यकर्तालाई दमन नगर्न निर्देशन दिने गरेको विषयप्रति उनको तिखो टिप्पणी छ । गिरिजाप्रसाद कोइराला पटकपटक अवसर पाएर पनि सत्ता र शक्तिको मोहमा पर्दा राजनेता बन्न नसकेको उनी लेख्छन् । हवाई उड्डयनको क्षेत्रमा अन्तर्राष्ट्रिय आतंक खडा गर्न पुगेको भारतीय विमान अपहरणको घटनालाई समेत उनले पुस्तकमा समेटेका छन् । २०५६ पुसमा नेपालबाट उडेको केही छिनमै भारतीय विमान अपहरणमा परेको थियो । विमान अपहरणसम्बन्धी छानबिन गर्न बनेको पूर्वप्रहरी महानिरीक्षक हेमबहादुर सिंहको संयोजकत्वमा गठित समितिमा रेग्मी आफैं सदस्य थिए । त्यस घटनापछि मुलुकको सार्वभौमसत्ता र स्वतन्त्र अस्तित्वमाथि नै आँच पुर्याउने खालका प्रस्ताव भारतीय पक्षबाट आउने गरेको उनले पुस्तकमा लेखेका छन् । जसमा सबैभन्दा गम्भीर विषय छानबिन समितिमा भारतका प्रतिनिधिलाई पनि समावेश गरिनुपर्ने र प्रतिवेदन तयार पार्दा अपहरण काण्डमा पाकिस्तानकै हात छ भन्ने कुरा पुष्टि हुने गरी उल्लेख गरिनुपर्ने भारतीय पक्षको दबाब रहेको उनी लेख्छन् । पुस्तकमा राजनीतिक दाउपेच, सरकार अदलबदल, मन्त्रीहरूका स्वार्थ, राजनीति र प्रशासनिक क्षेत्रमा हुर्कंदै गएको विसंगतिको लामो अनुभव समेटिएको छ । मन्त्रालयमा कलमदेखि हवाईजहाज किन्दासम्मको कमिसनको चलखेल, पिउनदेखि सचिवसम्मको नियुक्ति तथा सरुवामा मन्त्रीहरूको अनावश्यक चासोका व्यापक उदाहरण छन् । निजामती प्रशासन र राजनीतिबीचको सम्बन्धका आयाम बुझ्न पुस्तकले सघाउँछ ।"
नगरदुर्गाको खमेय्,"भीड छिचोल्दै एउटा केटोको काँध समाएर रश्मिला नवदुर्गा द्योछें (देवघर) को पिँढीमा उक्ली र आँखीझ्यालबाट खमेय् (जन्ड राँगो) लाई हेरी । यसपालि उसकै बाबु हरिसुन्दर मुनकर्मीले नङ्खेल निवासी आशाकाजी ब्यान्जुको राँगो दुई लाख तिरेर नवदुर्गालाई चढाएको थियो । राँगो चढाउँछु भनेर इच्छाएको चार वर्षपछि बल्ल पालो आउँदा बाबुको मात्र नभई रश्मिलाको पनि मनको इच्छा पूरा भएको थियो । देवीलाई खमेय्् चढाउने बाको र मेरो इच्छा पूरा भयो । मलाई अरू केही चाहिएन, खालि ज्ञानराम सानो जात भए पनि ऊसँग मेरो जीवन हाँसीखुसी बितोस्, यति पुर्याइदेऊ दुर्गे ! भनेर हरेक दिनजसो ऊ बारम्बार नवदुर्गालाई पुकारा गर्थी । नवदुर्गालाई चढाइने राँगो निक्खर कालो, चिल्लो, सिङ, कान र शरीरका कुनै पनि भागमा खत नभएको, शरीरमा सात चक्र भएको र पुच्छर घुँडाभन्दा तलसम्म आउने हुनुपर्छ भन्ने उसले सुनेकी थिई । खमेय्को शरीरमा सात चक्र उसले याद गरिन । तर, खमेय् साँच्चिकै तगडा थियो । चिल्लो, मोटो, फुर्तिलो र उत्ताउलो । त्यसको जीउभरि तेल र सुन्तला रङको अबिर दलिएको थियो । गठमुगदेखि नागपञ्चमीसम्म भित्र्याए हुने खमेय् यसपालि गठमुगको भोलिपल्टै नवदुर्गा द्योछेंमा भित्र्याइएको थियो । रश्मिलालाई देखेर चिनेझैँ गरी खमेय्ले आँखा तर्यो । आङ तनक्क तन्काएर चाक चुच्चो पार्यो । अनि भैंसीमाथि उक्लन लागेझैँ गरी मुन्टो जुरुक्क उचाल्यो र भुँडीमा छालाको लाम्टोबाट तिखो लिङ्ग बाहिर निकाल्यो । रश्मिलालाई दिगमिग लाग्यो । आङ सिरिङ्ग भयो । थाहै नपाई जीउ हल्लियो र अनौठो किसिमको लाज लाग्यो । कुन सुरमा उसले मोबाइलमा त्यसको फोटो खिची । तस्बिरमा खमेय्को रातो लिङ्गसमेत प्रस्टै देखियो । सँगैकी साथीले छ्या भनेर जिब्रो टोकी । रश्मिलाको अनुहार लाजले झनै रातो भयो । उसले फोटो हटाइदिई । के मन लागेर हो, एकपल्ट उसलाई खमेय्सँग सेल्फी खिच्न मन लाग्यो । तर, त्यो भित्र थियो, ऊ बाहिर थिई । द्योछेंका देवगण र अरू कारिन्दाले उसलाई ढोकाबाट छिर्न दिएनन् । अनि आँखीझ्यालभित्रको राँगोलाई पृष्ठभागमा राखेर उसले केही सेल्फी खिची । लाइट नमिलेर सेल्फी उति राम्रो आएन । राँगोसमेत देखिने गरी फोटो खिचिदिन आग्रह गर्दै उसले एउटा केटोलाई मोबाइल दिई । हाँस्दै केटोले फोटो खिचिदियो । खमेय्सँग चाहिँ फोटो खिच्न हुने, हामीसँग खिच्न नहुने ?, मोबाइल फर्काउँदै केटोले भन्यो । उसले नसुनेझैँ गरी ।ज्ञानराम तल आँगनमा धिमेय र भुस्या बजाइरहेको समूहको अगाडि उभिएर उसैलाई हेरिरहेको थियो । टुम टुम छ्याँ, टुम टुम टुम टुम, छयाँ छ्याँ छ्याँ छ्याँ, ढ्याङ ढ्याङ ढ्याङ ढ्याङ ढ्याङ ढ्याङ । बाजा समूह तीन वटा थिए र मिश्रित ध्वनि आइरहेको थियो । थ्वँ (जाँड) तन्काएर रातो अनुहार भएका युवा र प्रौढ जोसिएर नाच्दै बाजा बजाइरहेका थिए । नेवाः कुर्तासुरुवाल लगाएका किशोरीहरू पनि उसैगरी दायाँबायाँ आफ्ना समूहका साथीसँग पालैपालो आँखा जुधाउँदै, मुन्टो हल्लाउँदै खैंजडी बजाइरहेका थिए । नाच्न खुब मन पराउने ज्ञानराम यहाँ कम्मर मर्काइमर्काई, टाउको घुमाइघुमाई, औंला ठड्याइठड्याई, आँखा सन्काइसन्काई अनि बुसर्टको फेर घुमाइघुमाई खुब नाच्यो । बाबु पनि यहीं भएकाले रश्मिलाले ज्ञानरामलाई अगाडि ढिम्किन दिएकी थिइन । भोलि तलेजुको खड्ग पूजामा भेट्ने र त्यहींबाट भागी विवाह गर्ने उनीहरूको योजना थियो । भागी विवाहले पनि यो दिन कानुनीसरह मान्यता पाउने भएकाले उनीहरूले यस्तो योजना बनाएका थिए । गर्न त दुवैलाई मागी विवाह नै गर्ने मन थियो नि ! तर, समाजमा पानी नचल्ने मानिएको पोडे ज्ञानरामसँग विवाह गर्न घरपरिवारले रश्मिलालाई कदापि अनुमति दिने थिएनन् । गत वर्ष नवरात्रको पहिलो दिन ब्रह्मायणीमा भेटेपछि उनीहरूको मनको तार जोडिएको थियो । ताक्न त कतिले ताके ताके, रश्मिलाको मनको तार भने हँसिलो, फरासिलो र उज्यालो मुहारको ज्ञानरामसँग मात्र गाँसियो । लगातार उनीहरूले नौ दिन नवदुर्गाका विभिन्न पीठमा भेटेर मायालाई गाढा बनाएका थिए । त्यसपछि उनीहरूको प्रीति, भेटघाट र घुमफिर जारी छ । यसपालि पनि नौ दिनै ज्ञानरामसँगै नवदुर्गाका विभिन्न पीठको दर्शन गरेर आफ्नो माया सफल होस् भनी रश्मिलाले देवीसँग कामना गरेकी थिई ।जोसिलो नाचका कारण ज्ञानराम सबैको आकर्षण केन्द्र भएको थियो । बाजा समूहका सदस्यहरू उसलाई वरिपरि घेरा दिएर झन् झन् जोसले बाजा बजाइरहेका थिए । ज्ञानरामले द्योछेंको पिँढीमा उभिएकी रश्मिलालाई हेरेर आँखा झिम्क्यायो र सँगै आएर नाच्न संकेत गर्यो । उसले आँखा तरी । बाजा र ज्ञानरामको नृत्यसँगै सबैको मन नाचिरहेको थियो । जीउ पनि अलिअलि हल्लिरहेको थियो । तर, नाच्न धकाएर ताली बजाउँदै ज्ञानरामलाई हौस्याइरहेका थिए । आफ्नी छोरीसँग ज्ञानरामको सम्बन्धबारे केही पत्तो नपाएको हरिसुन्दर पनि मुन्टो हल्लाउँदै ताली पड्काइरहेको थियो । बाबुलाई खुसीको मुडमा देखेर रश्मिलाले पनि ताली बजाउँदै ज्ञानरामलाई हौस्याई । अभिनयसहितको नाचले ज्ञानराम तरुनीहरूलाई पेट मिचीमिची हँसाइरहेको थियो । आफ्नो हुनेवाला बौचा यति रमाइलो र रसिक छ भन्ने थाहा पाउँदा रश्मिलाको मन अलिकति खुसी र अलिकति आशङ्काले भरियो । ज्ञानरामसँग उसको जिन्दगी रसिक पाराले रामरमाइलोमा बित्न सक्थ्यो । यसैगरी तरुनीले घेरे भने उसको ज्ञानराम ऊबाट तर्किन सक्थ्यो । हे दुर्गे ! ज्ञानराम अरू तरुनीसँग नलहसियोस् भनेर उसले मनमनै पुकारा गरी ।पसिनाले लछप्पै भिजेर ज्ञानराम द्योछेंको पूर्वपट्टि घरको पिँढीको डिलमा टुसुक्क बस्यो । हत्केलाले पसिना पुछेर भुइँमा छर्कियो । पिठ्युँ र छातीको पसिना पुछ्न रुमाल निकाल्यो । रश्मिला द्योछेंको पिँढीमै अलमलिरहेकी थिई । बाबुचाहिँ यहीं भएकाले आज उसले सँगै ढिम्किन दिन्न भन्ने थाहा पाउँदा ज्ञानराम अलि खिन्न भयो । खमेय् निकालेर सहर घुमाउने प्रतीक्षामा तीनवटै बाजा समूह उत्तिकै जोसका साथ बाजा बजाइरहेका थिए । रश्मिलालाई हेर्न उसले एक जोर चोर आँखा द्योछेंको पिँढीतिर मिल्कायो । भीडमा रश्मिलालाई उसले ठम्याउन सकेन । बाबुचाहिँ पनि त्यहाँ देखा परेन ।ए हेल्लो, कल्लाई हेरिराख्या ?, रश्मिला उसको पाखुरा समाउन आइपुगी ।का, जी छन्त हे स्वया च्वना (लौ, म त तिमीलाई नै खोजिरहेको) !अँ, होला, लजाउँदै रश्मिलाले भनी, नाटक गरी गरी नाच्न न खुबै जान्याँ रहेछ त ! तिमीलाई मन परेन ?पर्यो नि । यति राम्रो नाचेको किन मन नपर्नु !बिहेपछि जिन्दगीभरि नाचेरै तिमीलाई खुसी पार्छु नि हुन्न ?य माँ, कस्तो उत्ताउलो मान्छे । बाले सुन्नुभो भने मार्नुहुन्छ । ल म गएँ, केही बिर्सेझैं फर्किएर हाँस्दै उसले भनी, अनि खमेय्लाई छोएर मनको इच्छा पूरा होस् भन्नू ?खमेय्ले मनको इच्छा पूरा गरिदिने हो र ?छँ अनविश्वासी ! विश्वास गरे पो हुन्छ त ! ल म गएँ ।बीबीएस पढ्दै गरेकी आधुनिक युवतीको यस्तो अन्धविश्वास देखेर ज्ञानराम छक्क पर्यो । तर, रूपवती आइमाईको जिद्दीसामु कसैको केही लाग्दैन । बिहेअघि नै बिहेपछिको जिन्दगीको छनक मिलिसकेको थियो । रश्मिलाको चित्त बुझाउनैलाई पनि उसले खमेय्लाई छोएर ढोग्ने प्रण गर्यो ।चोकमा मान्छेको थामिनसक्नु भीड थियो । जति पछि भयो, भीड झन् झन् बढिरहेको थियो । द्योछेंको ढोकाबाट खमेय् निकाल्न लागेझैँ गरी देवगण र स्वयंसेवकहरू भीडलाई बारम्बार पछाडि हटाउँथे । यसरी तिनले पचास चोटिभन्दा बढी भीड पछाडि हटाइसके होलान्, तर खमेय् निकालिएको थिएन । जुन बेला हेर्दा पनि खमेय् आँखीझ्यालभित्र पुच्छरले हम्केर पिठ्युँको झिँगा धपाइरहेको हुन्थ्यो । खमेय् कुन बेला निकाल्छ र फोटो खिचुँला भनेर तरुनी, तन्नेरी र पत्रकारहरू क्यामरा तेर्स्याएर उभिइरहेका थिए । जति बेला सोध्दा पनि स्वयंसेवकहरू निकाल्नै लाग्यो भन्थे र पछाडि हट्न आदेश दिन्थे ।निकाल्यो, निकाल्यो, मानिसहरू चिच्याए ।खोइ त ?निकालेको छैन क्या रे !भीड अगाडि दौडिरहेको थियो ।ऊ तल पुर्याइसक्यो ।ओहो देख्नै पाइएन त, भीड पनि कति हो !रश्मिला कता पुगी थाहा थिएन । ज्ञानराम भीड पन्छाउँदै, दायाँबायाँ घरका पिँढीको डिलैडिल साकोलनतिर हत्तारिँदै अगाडि बढ्यो । भीड यति धेरै थियो कि पछाडि घरका पिँढीको डिलबाट हेर्दा ज्ञानरामलाई टाउकाहरूको समुद्र अगाडि बढिरहेझैँ लाग्थ्यो । खमेय् कतै देखिँदैनथ्यो, मात्र त्यसलाई छोपेर दौडिरहेका मान्छे मात्रै देखिन्थे । कः (जाँडको कट) खाएर मात्तिएको राँगो छिटोछिटो दौडिरहेको थियो । यत्रा मान्छेले घेरा दिँदा त्यो डराइरहेको पनि थियो । मान्छेहरू ऊ ऊ भनेर घरका झ्याल, कौसी र छतबाट औंला तेर्स्याइतेर्स्याई देखाइरहेका थिए । साकोलनमा मन्दिर घुम्दै गर्दा बल्ल ज्ञानरामले सुन्तला रङको अबिर र तेलले राताम्मे भएको राँगोलाई झलक्क देख्यो । उसलाई राँगो भीड देखेर डराएझैँ लाग्यो । कठै, भरे यसलाई ब्रह्मायणीमा पुर्याएर चुपीले घोपी घोपी मार्छन् र त्यसको एक टुक्रा मासु धुप बाल्न भनेर घर घर लान्छन् भन्ने सम्झेर उसलाई दिक्क लाग्यो र मनको भित्री तहमा राँगोप्रति गहिरो करुणा जागेर आयो । कसैले त्यसको सिङ, कसैले पुच्छर, कसैले पिठ्युँ समाइरहेका थिए । राँगोलाई अब दत्तात्रेयतिर दौडाउन थालियो । त्यसलाई छोएर मनको इच्छा पूरा होस् भनेर कामना गर्नू भन्ने रश्मिलाको वाणी सुनेर उसलाई भित्रभित्रै हाँसो उठिरहेको थियो । राँगोले उसको मनोकामना के पूरा गर्न सक्नु ! सक्ने भए त ऊ आफ्नै ज्यान जोगाउन र मान्छेको यो भीडबाट अलग भएर आनन्दले बाँच्न चाहँदो हो । तैपनि रश्मिलाको वचन राखिदिनै पर्यो । राँगोलाई जसरी पनि छुने अठोट गर्दै ऊ भीड पन्छाउँदै अगाडि बढ्यो ।रश्मिलाका आँखा ज्ञानरामलाई नै खोजिरहेका थिए । तर, टाउकाहरूको यो असम्भार भीडमा कसको पो टाउको ठम्याइसक्नु थियो र ! ज्ञानरामलाई देखेर केटीहरू लट्ठ पर्दा रहेछन् भन्ने त अघि उसको नाचमा देखिइसकेको थियो । यो सम्झेर रश्मिलालाई भित्र कतै औडाहा हुन थाल्यो । टाउकाहरूको असम्भार भीडमा टलक्क टल्कने हल्का रातो कपालवाला टाउको देखियो र छिनमै कता गायब भयो । भीडको बहानामा एउटा केटोले रश्मिलाको दुबै काँधमा हात राख्यो । बेलाबेला त्यो उसको कम्मर र पेटसम्मै हात पुर्याइरहेको थियो । अगाडि पनि केटो नै थियो । त्यो बेलाबेला टक्क उभिन्थ्यो र उसको स्तनमा आफ्नो पिठ्युँले दबाब दिने प्रयास गर्थ्यो । पछाडिबाट कसैले धकेल्यो । पछाडिको केटोले उसका दुवै स्तन च्याप्प समात्यो । उसलाई पछाडि फर्केर त्यसको गाला चड्काउँझैँ रिस उठ्यो । तर, कुनचाहिँ हो राम्ररी ठम्याउन मुस्किल पर्यो अनि आफैं अलि पन्छिएर हिँड्न थाली ।खमेय् अब तौलातुछी हुँदै सूर्यमढी पुगिसकेको थियो । च्याम्हासिंह पुग्न गाडी गुडिरहेको सडक पार गर्नुपर्थ्यो । स्वयंसेवकहरूले सडकको उत्तरदक्षिण दुवैतिर उभिएर एक छिन गाडी रोक्न लगाए । यसै बेला राँगो बुर्कुसी मारेर दौडियो । युवकहरू त्यसलाई लखेट्दै आइरहेका थिए । सडक र घरका पेटीमा उभिइरहेका मान्छे भागाभाग गर्न थाले । एकैछिनमा फेरि मानिसहरूले राँगोलाई घेरा हाले । फेरि राँगोले उधुम मच्चाउन थाल्यो । भीडमा मान्छेको भागाभाग भयो । कोलाहाल मच्चियो ।राँगोले मान्छेलाई हान्यो रे, कसैले भन्यो ।पेटमै बेस्सरी हानेछ । केटो बेहोस छ ।केटो बाँच्दैन जस्तो छ, लल्याकलुलुक भइसकेको थियो ।कहाँको मान्छे रहेछ ?तः मारी (तौमढी) को पोडे रे भन्छन् ।त्यै अघि कम्मर मर्काएर नाच्ने केटो हो क्या रे !त्यै हो र ? हैन होला ।त्यै हो । कलाकारले जस्तै कस्तो राम्रो नाच्ने रहेछ !हे भगवान् ! त्यल्लाई केही नहोस् ।कहिल्यै यस्तो भएको थिएन । यसपालि के भएको होला !केटो राँगोको पिठ्युँ छोएर ढोगिरहेको थियो । अगाडि मान्छेको भीड देखेर रिसाएको राँगो फरक्क फर्कियो र अगाडि पर्नेलाई उछिट्टिने गरी हानिदियो ।मान्छेको पाप झुसी भइसक्यो । नवदुर्गा माता रिसाएजस्तो छ । हे दुर्गे, रक्षा गर ।नवदुर्गा रिसाएकी होइन, राँगो रिसाएको हो । कुनै पनि प्राणीले आफूमाथि अत्याचार भएपछि जे पनि गर्छ !रश्मिलाको मन आशङ्काले सिरिङ्ग भयो । मानिसहरू राँगोले हानेको युवकलाई घेरिरहेका थिए । उसले घाइतेलाई हेर्न खोजी, तर मान्छेको असम्भार घेरो छिचोल्न सकिन । एकैछिनमा एम्बुलेन्स आइपुग्यो । घाइतेलाई एम्बुलेन्सभित्र राखियो । एम्बुलेन्सको झ्यालबाट घाइतेको नीलो जिन्स पाइन्ट र रातो चेक सर्ट देखेर रश्मिलाको मुटु फुट्ला जस्तो भयो । एम्बुलेन्स सोझै कमलविनायकतिर दौडियो । त्यताबाट पश्चिमतिर हान्नियो । घाइतेलाई कहाँ लगिएको हो, उसले केही बुझ्न पाइन । कसैलाई सोध्ने आँट पनि भएन । भित्र कतै औडाहा भएर उसको सासै रोकिएलाजस्तो भयो ।उज्यालो अनुहार र रातो कपाल भएको घाइते युवक उसकै प्राणप्रिय ज्ञानराम थियो ।"
सुनमा रमाएका तेजरत्न,"अहिले सुन तोलाकै दुई लाख रुपैयाँ नजिक छ । तर, ६ दशकअघि सुन व्यवसायमा लागेका काठमाडौं, न्युरोडका तेजरत्न शाक्यले सुनको भाउ यतिबिघ्न बढ्ला भन्ने त्यसताका अनुमान गरेकै थिएनन् । उनी २०२२ सालमा यो व्यवसायमा आउँदा तोलाको २३२ रुपैयाँ थियो सुनको भाउ । तेजरत्नको पुरानो समयतिर चियाउँदा त्यो आँखीझ्यालबाट फरक श्यामश्वेत तस्बिर देखिन्छ । त्यतिबेला उनी भर्खरै १६ पुगेर १७ वर्ष टेक्ने तरखरमा थिए, अहिले ७५ लागे । ५९ वर्षदेखि यही पेसामा छन् । बुवा चिढिरत्नकै बाटो पछ्याए उनले । तेजरत्न चौथो पुस्ताका रूपमा सुन व्यवसाय सम्हालिइरहेका छन् । मैले जान्दासम्म यो व्यवसाय धान्ने चौथो पुस्ता हुँ म, उनी भन्छन्, यो हाम्रो परम्परागत पेसा । सुन नेवार समुदायको परम्परागत व्यवसाय हो । तर, अहिलेका नयाँ पुस्ता भने यस पेसामा खासै आकर्षित भएको देखिँदैन, उनी भन्छन्, पहिले लेख्नेपढ्ने र त्यसपछि विदेश पलायन हुने मात्र बढी छन् । शाक्य, बज्राचार्यहरू सुन व्यवसायमा धेरै थिए । त्यसको विकास लिच्छविकालबाट भएको हो, त्यसैले लिच्छविकाललाई स्वर्णयुग भनिन्छ, सुन र आर्ट एन्ड आर्किटेक्चरको विकास त्यहीबेला भएको हो । अहिले विश्वकर्मा समुदायहरू यो पेसामा धेरै छन् । उनले नेपाल सुनचाँदी व्यवसायी महासंघमा २०५८ सालदेखि २०६९ सालसम्म तीन कार्यकाल नेतृत्व लिए । सानैदेखि यो व्यवसायमा लागेको भएर होला सबैले तपाईंको नाम र सुन त पर्यायबाचीजस्तै बनेको छ भन्नुहुन्छ, उनी भन्छन्, त्यस अवधिमा सुनबारे धेरै कुरा जान्ने र सिक्ने अवसर पाएँ । अहिले शाक्य, बज्राचार्य, श्रेष्ठ र ताम्राकार यो व्यवसायमा छन् । ताम्राकारहरू सुनअघि तामा पित्तलको काम गर्थे । विश्वकर्माले फलामको काम गर्थे । फलामबाट तामापित्तलमा आए । त्यसपछि चाँदीको काम गर्दै सुन व्यवसायमा आए । उनका अनुसार, अहिले २५ प्रतिशत नेवार समुदाय सुन व्यवसायमा छन् । व्यवस्थापन संकायमा स्नातक गरेका शाक्य सुन व्यवसायका अलराउन्डर हुन् । पाँचौं पुस्ताका रूपमा छोरा प्रमोदराज यही पेसामा छन् । ल ल ल२०२५ सालमा सुन २ सय रुपैयाँ तोला थियो, २०२६ मा ३ सय १५ रुपैयाँ पुग्यो । त्यसपछि सुनभाउको ग्राफ बढ्दै गयो । २०५२ सालमा पहिलो पटक १० हजार रुपैयाँ पुग्यो । पछि फेरि ७३ सयमा झर्यो । यो बढ्ने घट्ने क्रम भई नै रह्यो । २०६४ सालमा तोलाको १४ हजार पुगेको सुन त्यसपछि बढेको बढ्यै छ ।पहिले सुनबजार सानो थियो । २०२२ सालमा एसएलसी पास गरेर तेजरत्न यो व्यवसायमा लागेका थिए । जनसंख्या थोरै थियो, व्यापार खासै थिएन, उनी विगत सम्झिन्छन्, बुवाले २०१३ सालमा न्युरोडमा किन्नुभएको घरमै सुन पसल थियो । त्योबेला सुनको मूल्यमा बढीमा १० रुपैयाँ मात्रै तलमाथि हुन्थ्यो । यति मूल्य तलमाथि हुँदैमा पनि मान्छेहरू आहा सुनको मूल्य यति घट्यो, यति बढ्यो भन्थे, अचम्मित हुन्थे, उनी भन्छन्, सुन पसल पनि हातमा गन्ने मात्रै थिए । सुनको माग कमै हुन्थ्यो । सुनको आयात दिगो थिएन । जसोतसो बजार धानिएको थियो । शाक्यका अनुसार, त्यसताका सुनको स्रोत ब्रिटिस लाहुरेहरू थिए । ब्रिटिस आर्मीको पेन्सन क्याम्प एउटा धरान र अर्को बागलुङमा थियो, उनी भन्छन्, सैनिक भर्ना पनि त्यहीं हुन्थ्यो, अवकाश भएकाहरूलाई पेन्सन दिन क्याम्प नै खडा हुन्थ्यो, त्यो काम ब्रिटिस सरकारले गर्थ्यो । तर, त्यो तलब बराबर सुन दिइन्थ्यो । सायद पैसाभन्दा सुन ल्याउन सजिलो भएर हो, उनी भन्छन्, पैसाको सट्टा सुन नै दिइन्थ्यो । लाहुरेहरूलाई दिइने सुन नेपालको लोकल मार्केट लाई पुग्ने गरी आउँथ्यो । पछि ब्रिटिसले धरानको क्याम्प हटाए । बागलुङको चाहिँ चलिरहेकै थियो । फेरि भारतमा सुनको बजार के छ भनेर नवभारत टाइम्स पत्रिका हेरेपछि मात्रै थाहा हुन्थ्यो, त्यो हिन्दी भाषामा आउँथ्यो, उनी भन्छन्, अघिल्लो दिन प्रकाशन भएको पत्रिका भोलिपल्ट मात्रै नेपाल आइपुग्थ्यो, त्यही हेरेर मूल्य निर्धारण गरिन्थ्यो । त्योबेला सुन ल्याएर बिक्री गर्ने साहुहरूमा इन्द्रचोकका आशाकाजी श्रेष्ठ, मखनका सूर्यलाल श्रेष्ठ, इन्द्रचोकका कीर्तिबहादुर श्रेष्ठ र असनका ज्ञान शाक्य होलसेलर थिए । हामी सुन किन्नुपरे पनि वा बिक्री गर्नुपरे पनि उहाँहरू सँगै पुग्थ्यौं, उनले सुनाए, कति मूल्य तोक्ने कुरा चाहिँ नवभारत टाइम्स हेरेपछि थाहा हुन्थ्यो । धरानबाट लाहुरेका सहयोगीहरूले सुनको सप्लाई गर्थे । बिहानै धरानमा लाहुरेका सहयोगीहरूसँग काठमाडौंका सुनका होलसेलर साहुहरूले कुरा गरिसकेपछि मात्र मूल्य निर्धारणको कुरा हुन्थ्यो, उनी भन्छन्, लाहुरेहरूबाट सुन पाइरहेकाले पनि होला, त्यो कहिल्यै समस्या भएन । २०३४ सालमा नेपालमा एक हजारको नोट नचल्ने हल्ला फैलियो । किनभने बर्मा (म्यान्मार) को मुद्रा क्याट को भाउ अवमूल्यन गरी १ सय क्याटलाई ७५ मात्रै निर्धारण गरिएको थियो । त्यसपछि यो हल्ला सबैतिर फैलियो । त्यससँगै नेपालमा पनि हजार रुपैयाँका नोट चलनचल्तीबाटै हटाउने चर्चा सुरु भयो । हजारका नोट चलनचल्तीबाट हटाउने हल्लाले सुनप्रति स्वतः लगानीकर्ताको आकर्षण बढ्यो । त्योबेला प्रतितोला सुनको मूल्य ३४ सय थियो । घण्टाघण्टामा मूल्य फरक पर्थ्यो । हुँदाहुँदै एकै दिन मूल्य बढेर ४ हजारसम्म पुग्यो । हजारको नोट नचल्ने हल्लाले सूर्य साहुकोमा सुन लिन आउनेको भीड हुन्थ्यो, उनी भन्छन्, सम्पत्ति बचाउनका लागि सुन किन्नेहरू हुन्थे । त्यहीबेला धेरै हल्ला चलेपछि राष्ट्र बैंकले सूचना जारी गर्दै एक हजारको नोट नचल्ने विषयमा सत्यता नभएको प्रस्ट्यायो । कसैले हजारको नोट साट्न चाहे साट्न सक्नुहुनेछ भन्यो, उनी भन्छन्, न्युरोड गेटमा भ्यानै राखेर हजारको नोट लिएर आउनेलाई त्यो बराबरको खुद्रा नोट साटिदियो । त्यसपछि नोटप्रतिको अविश्वास हटेको उनले सुनाए । २०४६ सालपछि सुनको माग बढ्दै गयो । बजार पनि बढ्दै जान थाल्यो । २०४४ सालमा नेपाल सुनचाँदी संघ पनि गठन भयो । सुनचाँदी व्यवसायी महासंघ भने २०६९ सालमा गठन भयो ।सूर्यलालका छोरा जितेन्द्रलालको संयोजकत्वमा १२ सदस्यीय संघ गठन गरियो । तेजानन्दको घरमा संस्था गठन गरिएको थियो । त्योबेला संघमा ३०३५ जना मात्रै व्यवसायी आबद्ध थिए । अहिले महासंघमा ७ हजार हाराहारी व्यवसायी छन् । व्यवसायीको संख्या भने २२ हजार हाराहारी छ । हङकङबाट टेलमा सुन आउन थाल्यो । एक टेल बराबर तीन तोला बीस लाल हुन्छ । त्यतिबेला अर्थ मन्त्रालयअन्तर्गत झिटीगुन्टा भारी नियम थियो, जसअनुसार एक यात्रुले एक टेल ल्याउन पाउँथ्यो । व्यवसायी आफैं लिन जाँदैनथे । यात्रुहरूले ल्याएको सुन जम्मा गरेर बिक्री गरिन्थ्यो । जब विभिन्न मुलुकमा शान्ति सेना जाने व्यवस्था बन्यो त्यसपछि तिनलाई सुन ल्याउन छुट दिइयो । तिनले नेपालमा सुन ल्याउन थाले । एकजनाले १० किलोसम्म ल्याउन पाउँथे । त्योबेला एकैपटक वैधानिक रूपमै १ सय ५४ टन सुन नेपाल आएको थियो । त्यसैले सुनको स्रोत लाहुरे, झिटिगुन्टा, शान्तिसेना र युरोपमा पढ्न गएका प्रहरीहरू हुन्थे । फेरि त्यहीबेला सुनको दुरुपयोग बढेको पनि सुनिन्थ्यो । त्यसपछि सरकारले झिटिगुन्टादेखि सुन ल्याउने सबै उपाय बन्द गर्ने नीति लियो, फेरि २०५५ सालमा गरगहनामा भ्याट लगाउने कुरा आयो, हामीले यसको विरोध गर्यौं, तेजरत्न भन्छन्, यसमा रिट्रेड र रिसाइकल हुने भएकाले भ्याट लगाउन हुँदैन भन्यौं । पछि सरकारले यसमा त्रुटि भएको कुरा सुधार गर्छौं भनेर भ्याट छुट गरिदिएको उनले सुनाए । २०५८ सालसम्म सुनबाट राजस्व नै जम्मा हुँदैनथ्यो । २०५० देखि ०५८ सालसम्म धेरै सुन भित्रने गर्थ्यो, त्यो बेला सोकेस भन्ने नै हुँदैनथ्यो, उनी भन्छन्, कसैको बिहेव्रतबन्ध हुने भयो भने एक वर्षअघि नै गरगहना बनाउन अर्डर लिइन्थ्यो । सुनको भाउ घटबढका पुराना साक्षी हुन् तेजरत्न । उनको बुझाइ छ, नेपालमा ज्वलरीको विकास भीमसेन थापाकै पालाबाट सुरु भएको हो । उनी केवल व्यवसायी होइन, बेलाबेला सुनविश्लेषकझैं सुनिन्छन् । सामान्यतया डलरको भाउ बढ्दा सुनको भाउ घट्छ । डलरको भाउ कमजोर भए सुनको मूल्य बढ्छ, जसले गर्दा लगानीकर्ताहरू कि डलरमा कि सुनमा लगानी गर्छन्, उनी भन्छन्, त्यसकारण डलर महँगो हुनेबेला सुन बिक्री गरेर त्यतै लगानी बढाउनेहरू हुन्छन्, डलर सस्तो हुँदा क्रयशक्ति बचाउन त्यो बिक्री गरी सुनमा लगानी गर्नेहरू बढ्छन् र यसको मूल्य बढ्छ । विभिन्न देशहरूबीच हुने युद्धका कारण पनि सुनको मूल्य बढ्ने गर्छ ।"
सिकार आरक्ष : रैथानेलाई बेवास्ता,(डा कमल थापा प्राकृतिक स्रोत संरक्षण विज्ञ हुन् भने अधिवक्ता इन्दिराकुमारी श्रीस मगर इनोल्याग की अध्यक्ष हुन् ।)
