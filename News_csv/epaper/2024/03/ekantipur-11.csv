शीर्षक,विवरण
"ताक्लाकोटमा तमसुक, हिल्सा हुँदै तस्करी","उताको कारोबारीबाट सुन उधारो वा नगदमै किनेको भए पनि व्यक्तिले बेचबिखन गर्ने गरी सुन ल्याउनु गैरकानुनी हो । नेपालमा राष्ट्र बैंक र उसले तोकेका बैंकले ल्याएको सुन व्यापारीले किनेर मात्र बजारमा बेचबिखन गर्न पाउँछन् । यसबाहेकको सुनको कारोबार दण्डनीय हुन्छ । सुन दिनुअघि चिनियाँ कारोबारीले नेपालका तत्कालीन उपराष्ट्रपति पुनलाई समेत भेटेकाले छोरालाई विश्वास गरेको बताएका छन् । त्यस्तै पैसा लिन उनले बाबु पुनको सहारा लिन खोजेका थिए । चिनियाँ कारोबारलाई अलमलाउन तत्कालीन उपराष्ट्रपतिको सचिवालय नै प्रयोग भएको देखिन्छ । त्यो छोरा मूर्ख छ, त्यसको विश्वास छैन । उसले के भन्छ र के गर्छ भन्ने कुराको हिसाबकिताब छैन, उपराष्ट्रपतिका सहयोगी शरद रोकाले चिनियाँ कारोबारीलाई वीच्याटमा भनेका छन्, तर त्यो उधारो भुक्तान गर्नुपर्छ । यसरी नेपालको उपराष्ट्रपति पदको गरिमा दाउमा राखेर पुनले छोराका गैरकानुनी कारोबारलाई ढाकछोप गर्दै आएको देखिन्छ । अझ, तोकिएको समयमा रकम भुक्तान नभएपछि पटकपटक नेपाल धाएको, तत्कालीन उपराष्ट्रपतिसँग समेत सिकायत गरेको, पटकपटक म्याद दिँदा पनि भुक्तानी नगरेको भन्दै सुन बिक्रेता पक्ष चिनियाँ अदालतमा गएको थियो । गत साउन १० (२६ जुलाई २०२३) मा सेन्जेन अदालतमा मुद्दा दायर भएपछि जितेन्द्रलाई प्रतिरक्षाका लागि पुर्जी काटिएको थियो । तर उनी उपस्थित नभएको अदालतको फैसलामा उल्लेख छ । संघीय लोकतान्त्रिक गणतन्त्र नेपालको रोल्पा जिल्ला दुईखोली गाउँपालिका निवासी राहदानी नम्बर ०६०५१ भएका जितेन्द्र पुन मगरलाई अदालतमा उपस्थित भएर आफ्नो प्रतिरक्षा गर्न भनिएकामा उनी उपस्थित भएनन्, कानुनी प्रतिनिधि पनि पठाएनन् । आफ्नो पक्षमा कुनै प्रमाण पेस गरेनन् । त्यसैले अदालतले कानुनबमोजिम प्रक्रिया पूरा गरेर सुनुवाइ गरेको छ, अदालतले भनेको छ ।चिनियाँ कारोबारी र जितेन्द्रबीच ६ अक्टोबर २०१९ मा भएको तमसुकलाई प्रमाणित गर्दै चार किलो सुनको १४ लाख ३२ हजार युयान (तत्कालीन विनिमय दरअनुसार करिब अढाई करोड नेपाली रुपैयाँ) र ब्याजबापत हुन आउने एकमुष्ट ७१ लाख रुपैयाँलाई समेत अदालतले मान्यता दिएको छ । अदालतको फैसलामा भनिएको छ, प्रतिवादीले सुन प्राप्त गर्दा गरिएको सम्झौता, ततणका तस्बिर तथा भिडियो र अन्य सन्देशलाई पनि अदालतले प्रमाणका रूपमा मानेको छ । यसका आधारमा प्रतिवादी पुनले काँचो सुन लिन सम्झौता गरेको, निर्धारित मितिमा साँवा तथा ब्याज नतिरेको, पटकपटक ताकेता गर्दा पनि आलटाल गरेको र मुद्दा परेपछि पनि उपस्थित नभएकाले उनको दोष पुष्टि हुने अदालतको ठहर छ । चिनियाँ अदालतको फैसलाअनुसार जितेन्द्र फरार दोषी हुन् । तर यता नेपालमा भने जितेन्द्र र उनका भाइ दीपेशले अनुसन्धानबाट उन्मुक्ति पाउँदै आएका थिए । दीपेश गत असारमा चिनियाँ गिरोहले हङकङबाट सवारीसाधनका ब्रेक सुमा लुकाएर ल्याएको करिब ६१ किलो सुन तस्करी प्रकरणमा मुछिए पनि सत्ता र शक्तिको आडमा अनुसन्धान बाहिरै छन् । उक्त प्रकरणमा प्रहरीले दीपेशलाई सामान्य सोधपुछ मात्रै गरेर छाडेको थियो । सुन प्रकरणको जाँचबुझ गर्न पूर्वन्यायाधीश डिल्लीराज आचार्यको नेतृत्वमा गठित आयोगले पनि पूर्वउपराष्ट्रपति पुन र उनका छोरा जितेन्द्रलाई सोधपुछ नै नगरी प्रतिवेदनलाई अन्तिम रूप दिने तयारी गरेको छ । ब्रेक सुमा ६१ किलो सुन लुकाएर ल्याएको प्रकरणमा आयोगले दीपेशमाथि सामान्य सोधपुछ गरेको थियो भने जितेन्द्र जोडिएको तस्करी प्रकरणका बारेमा आयोगले चासो दिएको छैन । प्रतिवेदन लेखनका क्रममा छौं । अन्तिम रूप दिन लागिएकाले अहिले कुरा गर्न सकिएन भन्दै अध्यक्ष आचार्य पन्छिए । तत्कालीन उपराष्ट्रपतिका छोराहरू जितेन्द्र र दीपेश सुन तस्करीमा संलग्न भएको विषयमा प्रहरीले अनुसन्धान थालेको छ । प्रहरीको केन्द्रीय अनुसन्धान ब्युरो (सीआईबी) ले संगठित अपराध, भन्सार ऐनले वर्जित गरेका कसुर, सरकारी छाप तथा दस्तखत किर्तेलगायत कसुरमा अनुसन्धान अघि बढाएको छ । समाचारमा आएका तथ्य प्रमाण गम्भीर रहेको भन्दै उपप्रधान तथा गृहमन्त्री रवि लामिछानेले बिनादबाब र प्रभाव निष्पक्ष अनुसन्धान गरी दोषीलाई कारबाहीको दायरामा ल्याउन प्रहरी महानिरीक्षक वसन्त कुँवरलाई निर्देशन दिएका छन् । सीआईबीका एसएसपी दिनेश आचार्यले सुन तस्करीसँग सम्बन्धित समाचारका तथ्यहरूलाई नोटिस मा राखिएको भन्दै कानुनको दायरा बाहिर रहेका अभियुक्तलाई कुनै पनि हालतमा अनुसन्धानको दायरामा ल्याइने बताए ।सुन प्रकरणसँग सम्बन्धित विगतका मुद्दाको अभियोजन अनुसन्धानलाई खुलै राखेर गरिएको थियो । त्यसको अर्थ अनुसन्धान जारी छ भन्ने हो, एसएसपी आचार्यले भने, सुरुका अनुसन्धानमा केही आरोपित स्पष्ट प्रमाण अभावमा छुटेका रहेछन् भने पनि पछि प्रमाणले डोर्याउँदै जाँदा उनीहरूलाई कारबाहीको दायरामा ल्याइन्छ ।"
नेतृत्व हत्याउन द्वन्द्वमा दम्पती,"उन्मुक्तिकै कैलाश चौधरीलाई हटाएर गिरीलाई नियुक्त गरिएको हो । उन्मुक्तिका रामेश्वर चौधरी यसअघि नै भूमि व्यवस्था, कृषि तथा सहकारीमन्त्री छन् । यससँगै नागरिक उन्मुक्तिका सात सांसदमध्ये तीन मन्त्री र एक राज्यमन्त्री बनेका छन् । तर, अध्यक्ष रञ्जिता कांग्रेस नेतृत्वको सरकारलाई समर्थन गर्न नहुने पक्षमा छिन् । रेशम अर्का एक सांसदलाई मन्त्री बनाएर भए पनि सरकार टिकाउने प्रयत्नमा छन् । नागरिक उन्मुक्ति स्थापना भएको धेरै भएको छैन । रेशम जेलमै रहेका बेला उनकै पहलमा श्रीमती रञ्जिताको अध्यक्षतामा २०७८ पुस १९ मा निर्वाचन आयोगमा पार्टी दर्ता गरिएको थियो । अध्यक्ष रञ्जिता भए पनि सबै निर्णय भने कारागारमा रहेका रेशमकै निर्देशनमा हुने गरेको थियो । नागरिक उन्मुक्तिका एक नेताका अनुसार रञ्जिताले हरेक निर्णय रेशमकै सल्लाहबमोजिम गर्थिन् । पार्टी गठनको ६ महिनामै भएको निर्वाचनमा उक्त पार्टीले प्रतिनिधिसभा, लुम्बिनी र सुदूरपश्चिममा राम्रो मत पाएको थियो । जब रेशम राष्ट्रपतिबाट आममाफी पाएर गत जेठमा कैदमुक्त भए, त्यसपछि पार्टी अध्यक्ष रहेकी श्रीमती रञ्जिता र उनीबीच दरार सुरु भयो । उनीहरूबीच पावर एक्सरसाइजलाई लिएर मनमुटाव सुरु भएको हो, नागरिक उन्मुक्तिका एक नेता भन्छन्, भित्री रूपमा अन्य कारण पनि होलान् । रेशमले आफ्नो ढंगले पार्टी चलाउन थाले भने रञ्जिता आफू अध्यक्ष भएर पनि सल्लाह नै नगरी मनपरी गर्न थालिएको भन्दै आक्रोशित हुँदै गइन् । यसैबीच रेशमकै सक्रियतामा गत पुस २७ मा कैलालीको टीकापुरमा पार्टीको पहिलो राष्ट्रिय महाधिवेशन आयोजना भयो । महाधिवेशनबाट उनी आफैं अध्यक्ष चुनिए । आफैं अध्यक्ष हुने रञ्जिताको चाहनामा रेशम तगारो बनेपछि उनी असन्तुष्ट भएर महाधिवेशनको बीचैमा काठमाडौं हिँडेकी थिइन् । महाधिवेशनकै बेला उनीहरूबीचको विवाद सतहमा आएको थियो, नागरिक उन्मुक्तिका ती नेताले भने, अहिले उत्कर्षमा पुगेको मात्रै हो ।रेशमले पार्टी अध्यक्षमा आफूलाई अभिलेख गरिदिन निर्वाचन आयोगमा निवेदन दिएका थिए । तर, आयोगले बिहीबार महाधिवेशनलाई अवैधानिक घोषणा गर्दै रञ्जिताकै अध्यक्षतामा गठित पुरानै कमिटीलाई ब्युँताइदिएको छ । आयोगको निर्णयपछि निराश रेशमले सुदूरपश्चिमका सांसदहरूलाई आफ्नो पक्षमा राखेर कांग्रेस नेतृत्वकै सरकारलाई टेको दिने निर्णय गरेका हुन् । अध्यक्ष रञ्जिताले सोमबारका लागि केन्द्रीय कमिटीको बैठक बोलाएर औपचारिक रूपमा सुदूरपश्चिम प्रदेश सरकारबाट बाहिरिने निर्णय गर्ने आकलन गरिएका बेला यता रेशम भने थप एक सांसदलाई मन्त्री बनाउने कसरतमा छन् । सात सांसदमध्ये पाँच जनालाई मन्त्री बनाएर प्रदेश संसदीय दलभित्र आफ्नो निर्णयको पक्षमा सुविधाजनक संख्या राख्ने उनको प्रयास देखिएको छ । त्यस अवस्थामा केन्द्रको निर्णयलाई प्रदेश संसदीय दलबाट बेवास्ता गर्ने उनको रणनीति छ । नागरिक उन्मुक्तिलाई थप एक मन्त्री दिन मुख्यमन्त्री शाह पनि तयार भएको स्रोतको भनाइ छ । सरकार टिकाउन सकिने अवस्थामा मुख्यमन्त्री शाह सामाजिक विकास र उद्योग, पर्यटन, वन तथा वातावरण मन्त्रालयलाई टुक््रयाएर भए पनि अघि बढ्ने कसरतमा छन् ।"
मानवअधिकार अधिकृतमा टपर भइन्,"(काठमाडौं)हामीले तय गरेको यात्रा र समातेको बाटोले अक्सर एक नयाँ परिचय दिन्छ जीवनलाई । जस्तो कि, पूजा न्यौपानेसँग अब जोडिने परिचय हुनेछ, मानवअधिकार अधिकृत । राष्ट्रिय मानवअधिकार आयोगका लागि चाहिने अधिकृत तहको लोक सेवा आयोगको परीक्षामा फागुन ८ मा टप घोषित गरिएकी न्यौपानेको अबको दैनन्दिनको काम हुनेछ, संविधानमा उल्लेख गरिएका मौलिक हक हनन हुन नदिनु र पालना गराउने आयोगको काममा लाग्नु । यसका लागि मेरो भूमिका ठ्याक्कै के हुन्छ र कामको प्रकृति के हुन्छ चाहिँ केही दिन अझै भन्न सक्दिनँ, जीवनको पहिलो जागिरको सानदार सुरुवात हुने दिन चैत १ पर्खेर बसेकी उनको उल्लासपूर्ण उत्सुकता छ, किनभने मेरो डिपार्टमेन्ट तोकिनै बाँकी छ ।अन्तर्राष्ट्रिय कानुनमा स्नातकोत्तर गर्दै गरेकी पूजालाई लाग्छ, मानवअधिकारको संरक्षण र प्रवर्द्धन गर्ने गराउने आयोगको काममा उनको पढाइ र उत्साह दुवैले साथ दिनेछ । कानुनको स्नातक तह सकिएपछि २०८० को सुरुवात हुनुअघि नै उनले लोक सेवा आयोगको तयारी गर्न थालेकी थिइन् । भक्तपुरको दक्षिणपश्चिम कुनोमा पर्ने गाउँ बिरुवामा जन्मेहुर्केकी पूजाले पहिलो तयारीमै टपर हुनुको गौरवपूर्ण आनन्द बटुलेको देख्दा मानिसहरू सोध्ने गर्छन्, आखिर कसरी उनी यो सफलताको भागीदार हुन सकिन् ? के त्यस्तो कारण थियो, जसले उनलाई अरूभन्दा अब्बल सावित गर्यो ? बधाईसँगै उनलाई मानिसहरू अचेल सोध्छन्, सारा तन्नेरीले देश छाडिरहेका बेला के कारणले उनलाई लोक सेवा लड्न उत्प्रेरित गर्यो त ?सायद घरको प्रभाव । बाबु र दिदी दुवै जना सरकारी जागिरे भएकाले सानैदेखि आफू पनि यही जीवनवृत्ति रोज्छु भन्ने लाग्थ्यो, पूजा मुसुक्क हाँसिन्, सानैदेखि देशका लागि काम गर्नुपर्छ जस्तो लाग्थ्यो, देशमा सकारात्मक परिवर्तन ल्याउन सक्ने र विकास गर्न सक्ने स्थानमा पुग्ने मन थियो, अहिले त्यही भयो । उनका सहसचिव बुवा शिवराम र उपसचिव दिदी आरती दुवै सामान्य प्रशासन मन्त्रालयमा छन् । उनीहरू दुवैको करिअरले पूजालाई पनि आकर्षित गरेको हुँदो हो, उनले विद्यार्थी जीवनमै लोक सेवामार्फत नै जीवनवृत्तिलाई अघि बढाउने तय गरेकी थिइन् । त्यसैले, २०७० मा एसएलसी दिँदा उनको स्कुल भीएस निकेतनमा पढ्ने सँगैका दुई सयभन्दा बढी सहपाठी प्लस टु सकेपछि अस्ट्रेलिया र अमेरिका उडे तर पूजाले भने यहीं पढाइ जारी राखिन् । पावर अफ योर सबकन्सियस माइन्ड, दी सेक्रेट, दी पावर अफ पोजिटिभ थिङकिङ, एटोमिक ह्याविट, विकमिङ सुपर नेचुरल, दी मङ्क हु सोल्ड हिज फेरारी जस्ता उत्प्रेरणादायी पुस्तकका पाना पल्टाएर उनले सपनालाई कसरी पाउन सकिन्छ भन्ने विधि पत्ता लगाइन् ।अस्ट्रेलियाकी प्रसिद्ध लेखिका रोन्डा बर्नको लोकप्रिय पुस्तक दी सेक्रेटमा सोचविचार र कल्पनाको वस्तुलाई पाउन मस्तिष्कलाई तयार पार्ने विधि भिजन बोर्ड का बारेमा उल्लेख छ । आफूले पाउन खोजेको कुरा र बाँच्न खोजेको जीवन कस्तो छ, त्यसलाई महसुस गर्दै प्रतीकका रूपमा केही लेख्नु वा तस्बिरहरू काठको फलेक वा यस्तै केहीमा टाँसेर दिनरात देखिने ठाउँमा राखिएको वस्तु नै भिजन बोर्ड अर्थात् दर्शन पाटी हो । दर्शन पाटी दिनमै धेरै पटक आँखामा पर्नाले प्रत्येक दिन लक्ष्यको स्मरण हुन जान्छ र हाम्रो अवचेतन मनले त्यसअनुसारै विचारको शक्ति र कर्मको बल प्रदान गर्छ भन्ने सिद्धान्त यसमा छ ।दी सेक्रेट मा पूजाले जब आकर्षणको नियम र त्यसलाई फलदायी बनाउन दर्शन पाटीको भूमिकाका बारेमा पढिन्, तत्कालै उनले आफ्नो शयन कक्षमा एक भिजन बोर्ड तयार पारिन् । अन्तर्राष्ट्रिय तहमा मानवअधिकारका बारेमा भएका कामलाई सम्झाउने वाक्य र त्यस क्षेत्रका नामी व्यक्तिको तस्बिर उनले दर्शन पाटीमा टाँसिन् । जतिखेर पनि यो देखेपछि आफूलाई एकाग्र चित्तले तयारीमा लाग्न बल मिलेको उनको अनुभव छ । अनि मैले आफू पनि मानवअधिकारको क्षेत्रमा काम गरेको र अरूको जीवनमा प्रभाव पार्ने भूमिका निभाइरहेको भिजुलाइजेसन एकदम धेरै गरें, पूजा भन्छिन्, त्यसले साँच्चै नै म गर्न सक्छु भन्ने एउटा गहिरो आत्मविश्वास दिने रहेछ ।रोन्डा बर्नले भनेजस्तै आकर्षणको नियमलाई पूराका पूर पालना गरेर पूजाले गएको वर्ष स्नातक पढाइ सक्नेबित्तिकै लोक सेवाको तयारी थालिन् । गत भदौमा उनले कानुन सेवा, मानवअधिकार अधिकृत र परराष्ट्र समूहका लागि लहरै परीक्षा दिइन् । परराष्ट्रमा उनले अधिकृत र सुब्बा दुवैका लागि जाँच दिएकी थिइन् । पहिलो नतिजा कानुन समूहको आयो, जसमा उनको नाम निस्किएको थियो । तर उनलाई पूराका पूरा कानुनी काम गर्नु थिएन, दृश्य पाटीमा पनि उनको आउनेवाला भविष्यमा कानुन अधिकृतको जीवनवृत्ति थिएन । त्यसैले मैले कानुन सेवामा नाम निक्ले पनि अन्तर्वार्ता दिन गइनँ, किनभने परराष्ट्र र मानवअधिकार आयोगको नतिजा आउनै बाँकी थियो, कसरी उनले आफ्नो सपनालाई विश्वासपूर्वक पछ्याइन् भन्ने सुनाउँदा पूजाका आँखा चम्किला भए, अलिक पछि, परराष्ट्रको नतिजा आयो, अधिकृतमा वैकल्पिक र सुब्बामा चाहिँ नियुक्तिका लागि नाम निक्लियो तर मलाई त्यो पनि खानु थिएन ।यसरी, दुईदुईतिर मिलेको जागिर छाडेर, आकर्षणको नियम भन्दै टुंगो नभएको जागिर कुरेर बसेकी पूजालाई देख्दा उनका चिनजानकाहरू छक्क पर्ने नै भए । तर, ती तब झन् धेरै छक्क परे, जब साँच्चै नै चाहेको जागिरमा पूजाको नाम एक नम्बरमा सिफारिस भयो । फागुन ८ गते टपरका रूपमा आफ्नो नाम देख्दा पूजालाई खुसीको उन्मादी छाल आउने गरी अतिरिक्त हर्ष लागेन, किनभने यो हुन्छ नै भन्ने उनको विश्वासको परिणति थियो । तर, घरपरिवारदेखि टोलछिमेक र विदेश गएका साथीहरूसमेतले बधाईको ओइरो लगाएपछि उनलाई लाग्यो, यो त अलिक विशेष उपलब्धि पो रहेछ । मलाई टपरको यस्तो चासो हुन्छ भन्ने थाहा थिएन, परीक्षाको नतिजा प्रकाशन र नियुक्तिको मितिका बीचमा मिलेको फुर्सदिलो समयमा घरमा लागेको भागवत् सप्ताहको पूजा सिध्याएर गएको बिहीबार कान्तिपुरसँगको कुराकानीमा पूजाले भनिन्, जसले पनि अहो, टपर पो भनेर बधाई दिन थालेपछि यसको महत्त्व धेरै रहेछ भन्ने लाग्न थालेको छ ।पूजाको सानदार प्रवेशसँगै उनको पाँच जनाको परिवारमा सरकारी जागिर खानेहरूको बहुमत पुगेको छ । ब्युरोक्रेट्सको घरेलु क्लबमा कक्षा ९ मा पढ्दै गरेको भाइले पनि पूजाले झैं आकर्षणको नियम पछ्याएर सदस्यता लिन पुग्यो भने त बहुमत दुई तिहाइको हुनेछ । र, यस्तो भयो भने रोजगारीको खोजीमा विदेशिएर युवाहरूले रित्तिन पुगेको नेपाली घरहरूको माझमा उनको घर एक आकर्षक अपवाद हुनेछ । तर भाइले के गर्छ, त्यो त म भन्न सक्दिनँ, पूजा मुस्कुराइन्, हाललाई, हामी तीन बाबुछोरीचाहिँ नेपाल सरकारकै सेवामा हाजिर छौं ।२५ वर्षीया पूजाले हात पारेको यो सफलताको पृष्ठभूमिमा उत्साहपूर्ण तयारी मात्रै होइन, निराश पार्ने समय र परिस्थितिहरू पनि थिए । पूरा तयारी गरेर बसेका बेला कहिले परीक्षा सर्ने, कहिले मानवअधिकार आयोगको भर्ती प्रक्रियामै मुद्दा पर्ने स्थितिले समय त्यसै लम्बियो । सँगैका साथीहरूले पढाइ सक्दै जागिर खाइसक्दा आफू भने फारमहरू भर्ने र परिणामको टुंगो नभएको प्रक्रियामा पट्यार लाग्दो गरी सहभागी हुने उपक्रममै टाक्सिएको देख्दा पूजालाई म त पछि पो परें कि क्या हो भन्ने भावले तिलमिल्याउँथ्यो । परिणामतः लोक सेवाको तयारीमा जुटेका अरू तन्नेरीलाई झैं उनलाई पनि निराश बनाएको थियो । त्यसलाई जित्न उनले ध्यानहरू गरिन्, एकाग्रताका साथ चित्तको विचलनलाई नियालिन् र दर्शन पाटीको सहाराले फेरि उही उत्साहका साथ तयारीमा जुटिरहिन् ।संसारभरकै सामान्य ज्ञानका बारेमा जान्नुपर्ने अनि लिखित परीक्षाका प्रश्नको उत्तरमा गहिरो सुझबुझ चाहिने भेउ पाएपछि लोक सेवाको परीक्षा कलेजको भन्दा फरक रहेछ भन्ने बुझ्न उनलाई धेरै समय लागेन । सामाजिक सञ्जालमा समय बिताउने समवयी युवाहरूको चल्तीको बानीविपरीत मोबाइल र इन्टरनेट उस्तो नचलाउने पूजाको दिनचर्याले पढ्नमा प्रशस्त समय निकाल्यो । घरमै बाबु र दिदीहरूको अनुभवले होला, तयारीका लागि उनलाई बाहिर खुलेका कुनै कक्षाहरू लिन जरुरत छजस्तो लागेन ।टपरहरूलाई अक्सर सोधिने साझा प्रश्न हो तिनको सफलताको रहस्य । पूजालाई पनि मानिसहरू यो सोध्छन् नै । मैले कलेजमा जसरी पढें, त्यही बानीले लोक सेवाको तयारी गरें, पूजाको सरल जवाफ छ, किनभने, जसरी पढ्दा बुझ्ने गरिन्छ, त्यसरी नै पढ्ने बानी बसेको हुन्छ हाम्रो, त्यो बदल्न हुँदैन । आफ्नो पढ्ने शैलीलाई पूजाले नाम दिएकी छन्, सिस्टमेटिक अन्डरस्ट्यान्डिङ अर्थात् प्रणालीबद्ध बुझाइ । लोक सेवा भन्दैमा रट्नुपर्ने र सबै फरर याद हुनुपर्ने भन्ने होइन, उनी भन्छिन्, बुझ्नुपर्ने हो मुख्यतः, त्यसका लागि हरेक विषयको पछिल्लो सन्दर्भ पनि खोज्ने अनि परीक्षाका बेला त्यो पनि लेख्ने गर्नु सबभन्दा राम्रो हो ।तथ्यांक, समसामयिक घटना र तथ्यहरूको सन्दर्भ सम्झेर मात्रै हुँदैन, त्यसको पृष्ठभूमि लेख्न र व्याख्यासमेत गर्न सक्ने गरी पढ्न पर्छ भन्ने पूजाको ठम्याइ छ । जसरी, हप्तामा एक वा दुई दिन कामबाट पूरै छुट्टी लिने अनि कामका बीचमा बेलाबेला आराम गर्ने चलनले श्रमको निरन्तरतामा बल दिन्छ, त्यही ढाँचा अवलम्बन गर्नाले पढाइमा पनि बाधा आउन पाउँदैन भन्ने पूजाको अनुभवसिद्ध निचोड छ । पढ्ने भन्दैमा घोटिएको घोटियै गर्छन् अक्सर परीक्षार्थीहरू । पूजा भने आराम र अध्ययनको सन्तुलन मिलाएर पढ्नुपर्छ भन्ने सिद्धान्तको पक्षधर छन् ।मानवअधिकारका मूलभूत सिद्धान्त जीवन, स्वतन्त्रता, समानता, मर्यादा र न्यायप्रति पूजाको गहिरो लगाव छ । संयुक्त राष्ट्रसंघको माथिल्लो इकाइमा पुगेर संसारभरका मानिसको जीवन र स्वतन्त्रताका लागि काम गर्ने आफ्नो सपनाको पहिलो खुड्किलो मानवअधिकार आयोगको अधिकृत हुनु नै हो भन्ने ठम्याइ र पढाइको सुझबुझपूर्ण रणनीतिले आयोगले २९ अधिकृतका लागि खुलाएको आवेदनमा सहभागी भएका ५ सय २४ प्रतिस्पर्धीलाई उछिनेर पूजा पहिलो बनेकी छन् ।लोक सेवा आयोगमा अन्तर्वार्ताका दिन उनलाई चासोपूर्वक सोधिएको थियो, मिलिसकेको कानुन सेवाको जागिरमा नगएर किन मानवअधिकार आयोगकै लागि कुरेर बसेको ? प्रत्युत्तरमा पूजाले आफू मानिसका हक र अधिकारका विषयमा ज्यादा अनुरक्त हुनाले यसैलाई रोज्न पुगेको भनी बुझाउन सक्दो तर्क गरेको बताइन् । किन किन, मलाई मानवअधिकारका विषयमा लगाव छ, उनी भन्छिन्, यसका बारेमा बोल्दा, लेख्दा र सोच्दा मलाई आनन्द आउँछ ।मनोवेत्ताहरूको विश्लेषण के छ भने खुसी हुने दुई तरिका छन् । पहिलो हो जे गर्दा आनन्द आउँछ, त्यही काम गर्ने । दोस्रो चाहिँ जे गरिरहेको छ, त्यसैमा आनन्द मान्ने । आनन्द आउने गर्न पाइएन र गरेको काममा आनन्द आएन भने परिणाममा आइलाग्ने भनेको निराशा र दुःख नै हो । त्यसो नहुन पूजाले आनन्द आउने काम रोजेर पहिलो बाटोमा पाइला हालेकी छन् । म सानो दायरामा खुम्चेर बस्न चाहन्नँ, पृथ्वीभर नै फैलिन चाहने आफ्ना आकांक्षाहरूका बारेमा पूजा भन्छिन्, मानिसका हक र अधिकारको कुनै सीमा र भूगोल छैन, त्यसैले यसलाई रोजेको हुँ । हुन पनि, उनको मनले रुचाएको मानवअधिकारको संरक्षण र पैरबी नै त्यस्तो काम हो, जसले सीमाहरूका कारण यसमा आउने संकुचनलाई अस्वीकार गर्छ । त्यसैले त, एक ठाउँमा भएको मानवअधिकारको उल्लंघन सबै ठाउँका लागि दण्डनीय अपराध ठहर्छ । जबकि, कुनै एक देशमा भएको वित्तीय वा अन्य कसुर अर्को देशको कानुनमा कसुर नठहर्न पनि सक्छ ।यस्तो विश्वव्यापी महत्त्व भएको र सीमाहरूको साँघुरो परिधिभन्दा माथि उठेको विषयमा काम गर्ने आयोगको अधिकृत हुन पाउँदा अपार हर्ष लागेको छ पूजालाई । तर, त्योसँगै चुनौतीको पनि आभाष हुन थालेको छ, उनले भनिन्, किनभने, टपर भनेर सबतिरबाट चासोका साथ सोधीखोजी भएको हुनाले अपेक्षाअनुसारको सक्रियता देखाउन र परिणाममुखी काम गर्न पर्छ भन्ने दबाब यसले बढाएको छ ।"
सिटौलाको राष्ट्रिय सभा प्रवेश कांग्रेसलाई महँगो,"(काठमाडौं)प्रधानमन्त्री पुष्पकमल दाहालले गठबन्धनको बाटो फेरेपछि नै कांग्रेस नेता कृष्णप्रसाद सिटौलाको राष्ट्रिय सभा अध्यक्ष बन्ने सपना लगभग त्यतिबेलै टरिसकेको थियो । किनकि यसअघि प्रधानमन्त्री दाहाल र कांग्रेस सभापति शेरबहादुर देउवाले सिटौलालाई राष्ट्रिय सभा अध्यक्षमा ल्याउने तयारीसहित कोशी प्रदेशबाट गठबन्धनका साझा उम्मेदवार बनाइएका थिए । सिटौलाले उक्त निर्वाचनमा विजय हात पार्दै राष्ट्रिय सभामा इन्ट्री त मारे, तर यतिबेला उनलाई त्यही उपलब्धि भारी भएको छ ।राष्ट्रिय सभा अध्यक्षको निर्वाचनअघि नै प्रधानमन्त्री दाहालले कांग्रेससहितको सत्ता गठबन्धन परिवर्तन गरी एमालेसहितको गठबन्धन गरेपछि सिटौला एकाएक यु टर्न भएका छन् । अध्यक्षमा जित्ने सम्भावना टरेको आकलनसहित कांग्रेसले आइतबार सिटौलाको ठाउँमा ७२ वर्षीय युवराज शर्मालाई राष्ट्रिय सभा अध्यक्षको उम्मेदवारका रूपमा अघि सारेको छ । कांग्रेस सभापति देउवाले शनिबार नै सिटौलालाई राष्ट्रिय सभातर्फ पार्टीको संसदीय दलको नेतामा मनोनयन गरेका थिए । उनी अब राष्ट्रिय सभामा प्रतिपक्षी दलको नेताको कुर्सीमा हुनेछन् । संवैधानिक परिषद्को सदस्यसमेत हुने भएकाले राष्ट्रिय सभाको अध्यक्ष कसले पाउने भन्नेमा गत साता कांग्रेस र माओवादीबीच चर्कै रस्साकसी चल्यो । सोमबार भने प्रधानमन्त्री दाहालले कांग्रेससँगको सत्ता गठबन्धन तोडेपछि सिटौलाको अध्यक्ष बन्ने धोको समाप्त भएको हो । दाहालसँग लामो र निकट सम्बन्ध रहेका सिटौलाले यस घटनालाई असामान्य रूपमा लिँदै आफूलाई ठूलो सरप्राइज र धोकाधडी भएको बताएका छन् । मेरा लागि त यो निकै ठूलो सरप्राइज, धोकाधडी सबै चिज हो आइतबार कान्तिपुरसँग सिटौलाले भने, प्रचण्डजी र शेरबहादुरजीले नै आग्रह गरेकाले म राष्ट्रिय सभामा आएको हुँ । म आफैं द्विविधामा भएकाबेला उहाँहरू दुवैले संयुक्त र छुट्टाछुट्टै भेटेर मलाई आग्रह गरेपछि र पार्टीमा पनि सर्वसम्मति हुने भएपछि मात्रै तयार भएको हुँ । संविधान मस्यौदाको नेतृत्व गरेका सिटौलाले एकातिर संविधानकै मर्मविपरीत प्रतिनिधिसभाबाट चुनाव हारेको एक वर्षभित्रै राष्ट्रिय सभामा प्रवेश गरेपछि तीव्र आलोचना व्यहोरेका थिए भने अर्कोतर्फ प्रधानमन्त्री दाहालले शनिबार पार्टीको संसदीय दलको बैठकमा कांग्रेससँगको गठबन्धन फेर्नुको एउटा कारणमा राष्ट्रिय सभा अध्यक्षकै निर्वाचन पनि भएको अभिव्यक्ति दिएपछि सिटौलालाई राष्ट्रिय सभामा अघि सार्नु नै कांग्रेसका लागि महँगो परेको छ । पछिल्लो घटनाक्रमले स्तब्ध बनेका सिटौलाले प्रधानमन्त्री दाहालसँग आक्रोश पोखेका छन् । यो धोकाधडी कांग्रेसलाई मात्रै होइन, व्यक्तिगत रूपमा मलाई पनि भएको छ । यो त्यसै टुंगिन्छ भन्ने नठान्नुहोला, चेतावनी शैलीमा सिटौलाको भनाइ थियो, तपाईंले नै होइन, मलाई बैठकमा राष्ट्रिय सभाको अध्यक्ष सिटौलाजीलाई बनाउने हो भने हामी समर्थन गर्न तयार छौं भनेर भन्नुभएको ? नत्र म राष्ट्रिय सभामा जानेवाला पनि थिइनँ । मेरो दलले बनाउनेवाला पनि थिएन । अब तपाईंले किन बनाउनुभएन ? उनले गठबन्धन भत्काउन अनेक बहानाबाजी बनाएर छल गरेको आरोप लगाए । प्रधानमन्त्री दाहाल र कांग्रेस सभापति देउवाबीच राष्ट्रपति निर्वाचनकै बेलामा सिटौलालाई राष्ट्रिय सभाको अध्यक्ष बनाउने अनौपचारिक समझदारी बनेको थियो । कांग्रेस महामन्त्री विश्वप्रकाश शर्माले प्रधानमन्त्री दाहाल र पार्टी सभापति देउवाबीच अनौपचारिक समझदारीकै आधारमा कांग्रेसलाई राष्ट्रिय सभा अध्यक्ष हुने गरी सिटौलालाई अघि सारिएको बताए । त्यहीअनुरूप नै हामीले अध्यक्षकै लागि हुने गरी मत मागेकाथियौंं शर्माले भने, गठबन्धन फेरिएपछि अवस्था अर्कै बन्यो । गत माघ ११ मा राष्ट्रिय सभाको १९ पदका लागि भएको निर्वाचनमा सिटौला निर्वाचित हुँदा कोशी प्रदेशबाटै गठबन्धन उम्मेदवार माओवादीकी चम्पादेवी कार्की भने पराजित भएकी थिइन् । उक्त निर्वाचनको परिणामबाट कांग्रेस मतदाताले आफ्ना उम्मेदवार कार्कीलाई भोट नहालेको निष्कर्षसहित माओवादी कांग्रेससँग बिच्किएको थियो । त्यसबाहेक पनि मन्त्रिमण्डलमा कांग्रेसको कोटाबाट बनेका अर्थमन्त्री प्रकाशशरण महतको असहयोगदेखि कोशीमै मुख्यमन्त्री निर्वाचनमा गठबन्धनका साझा उम्मेदवार माओवादीका इन्द्र आङ्बोविरुद्ध कांग्रेसकै ८ सांसदले विद्रोह गर्दै एमालेसँगको सहकार्यमा कांग्रेसका केदार कार्कीलाई उठाएपछि माओवादी झस्किएको थियो । यतिबेला माओवादीले गठबन्धन परिवर्तनको कारण यिनै परिघटनालाई बताइरहेको छ । प्रधानमन्त्री दाहालले पनि राष्ट्रिय सभाको अध्यक्ष उम्मेदवारीकै कारण अझ चाँडो गठबन्धन टुट्न गएको बताएका छन् । प्रधानमन्त्रीले राष्ट्रिय सभा अध्यक्षको निर्वाचनको कारणले पनि यो निर्णय चाँडै लिन दबाब पर्यो भन्नुभएको छ माओवादीका एक सांसदले बताए । कांग्रेस नेता रमेश लेखक प्रधानमन्त्रीको उक्त तर्कसंग भने सहमत छैनन् । पछिल्लो समयमा मन्त्री फेरबदल गर्नेदेखि लिएर राष्ट्रिय सभाको अध्यक्ष माओवादीलाई दिन तयार भइसक्दा पनि प्रधानमन्त्रीले गठबन्धनलाई निरन्तरता दिन नचाहेको उनले आरोप लगाए । प्रधानमन्त्रीका रूपमा दाहालको दुईवर्षे कार्यकाल थप एक वर्ष बढाउन कांग्रेस तयार हुँदा पनि उनी नमानेको कांग्रेस नेताहरू दाबी गर्छन् । यता नयाँ समीकरणपछि राष्ट्रिय सभाको अध्यक्षमा माओवादीको र उपाध्यक्षमा एमालेको उम्मेदवारलाई समर्थन गर्ने समझदारीपत्रमा सत्ता गठबन्धनका चार राजनीतिक दलले गत सोमबार नै हस्ताक्षर गरिसकेका छन् । सोही सहमतिअनुसार माओवादीले प्रधानमन्त्री दाहालका भाइ नारायण दाहाललाई उम्मेदवार बनाएको छ ।"
प्रधानमन्त्रीका भाइ गठबन्धनबाट उम्मेदवार,"(काठमाडौं)माओवादीले प्रधानमन्त्री पुष्पकमल दाहालका भाइ नारायण दाहाललाई राष्ट्रिय सभा अध्यक्षको उम्मेदवार बनाउने निर्णय लिएको छ । सांसदहरू झक्कु सुवेदी, रेणु चन्द र अहिले उपाध्यक्ष रहेकी उर्मिला अर्यालको नाम चर्चामा आए पनि राष्ट्रपतिको मनोनीत कोटाबाट राष्ट्रिय सभामा प्रवेश गरेका दाहाललाई अध्यक्षको उम्मेदवार बनाउने निर्णय माओवादीले गरेको हो । प्रधानमन्त्री निवास बालुवाटारमा आइतबार साँझ बसेको पदाधिकारी बैठकमा प्रधानमन्त्री तथा पार्टी अध्यक्ष दाहालले आफ्ना भाइसहित सुवेदी र अर्यालको नामबारे नेताहरूको धारणा माग गरेका थिए ।राष्ट्रिय सभामा अर्यालको कार्यकाल ४ वर्ष बाँकी छ भने दाहाल र सुवेदीको ६६ वर्ष । प्रधानमन्त्री दाहालले छलफलका लागि नाम अगाडि सारेपछि पदाधिकारीहरूले ६ वर्षे कार्यकाल भएका सुवेदी वा रेणु चन्दमध्येबाट एकलाई राष्ट्रिय सभा अध्यक्ष बनाउनुपर्ने धारणा राखेको एक नेताले बताए । चारवर्षे कार्यकाल भएकालाई उम्मेदवार बनाउने भए अहिले राष्ट्रिय सभा उपाध्यक्ष रहेकी अर्याललाई नै बनाउनुपर्ने पनि धारणामा केहीले राखेका थिए । मूलतः ६ वर्ष कार्यकाल भएका झक्कु सुवेदी वा रेणु चन्दलाई अध्यक्ष बनाउनुपर्छ भन्ने केही साथीको कुरा रह्यो । महिलालाई राष्ट्रिय सभा अध्यक्ष बनाउनुपर्छ भन्ने कुरा पनि आयो । पुरानो र अवसर नपाएकाले नारायण दाहाललाई अध्यक्ष बनाउनुपर्छ भन्नेहरू पनि हुनुहुन्थ्यो, ती नेताले भने । पदाधिकारीका फरकफरक धारणा सुनेका अध्यक्ष दाहालले नारायण दाहाल उम्मेदवार बनाउने निर्णय गरौं भनेर बैठक सकिएको घोषणा गरेका थिए । बैठकपछि सचिव चक्रपाणि खनालले निर्णय सार्वजनिक गरेका थिए । राष्ट्रिय सभा अध्यक्षको सम्बन्धमा व्यापक रूपले छलफल भयो । बैठकको निर्णय नारायण दाहाललाई उम्मेदवार बनाउने भयो, खनालले भने । प्रधानमन्त्रीका भाइलाई राष्ट्रिय सभा अध्यक्ष उम्मेदवार बनाउने पदाधिकारीको निर्णयलाई लिएर माओवादीका सांसदसमेत रहेका केही नेताले भने असन्तुष्टि जनाएका छन् । स्थायी समिति सदस्यसमेत रहेका एक सांसदले भने, राष्ट्रिय सभा अध्यक्ष बनाउनका लागि कुनै न्यायसम्मत त हुनुपर्यो । एउटा आधार त हुनुपर्यो । राष्ट्रपतिबाट मनोनीत हुने अनि अध्यक्ष खाने ? माओवादीको यो निर्णयसँगै नारायण दाहाल सत्ता गठबन्धनबाट राष्ट्रिय सभा अध्यक्ष उम्मेदवार बन्ने भएका छन् । राष्ट्रिय सभामा प्रतिनिधित्व गर्ने सत्ता गठबन्धनका माओवादी, एमाले, एकीकृत समाजवादी, जसपाका संयुक्त उम्मेदवार दाहाल हुनेछन् । सत्ता गठबन्धनबीच फागुन २१ मा भएको ८ बुँदे सहमतिमा राष्ट्रिय सभाको अध्यक्षमा माओवादीका उम्मेदवारलाई समर्थन गर्ने उल्लेख छ । अध्यक्ष दाहालले शनिबार बसेको पार्टी संसदीय दलको बैठकमा कांग्रेससँग गठबन्धन तत्काल तोड्नुको कारण राष्ट्रिय सभा अध्यक्षको निर्वाचन भएको बताएका थिए । चारवर्षे कार्यकाल रहेका दाहाल मन्त्रिपरिषद्को सिफारिसमा राष्ट्रपतिबाट २०७८ चैतमा राष्ट्रिय सभा सदस्य मनोनीत भएका थिए । चितवन स्थायी ठेगाना भएका दाहाल २०३१ सालदेखि पार्टीमा सक्रिय रहेको संघीय संसद् सचिवालयले प्रकाशित गरेको संघीय संसद् सदस्य विवरण, २०८० पुस्तकमा उल्लेख छ । त्यसअघि उनी २०२७ देखि विद्यार्थी राजनीतिमा सक्रिय थिए । उनी २०५७ देखि माओवादी केन्द्रीय सदस्य छन् । माओवादी शान्ति प्रक्रियामा आएपछि २०६३ मा दाहाल अन्तरिम व्यवस्थापिका संसद् सदस्य बनेका थिए । २०६४ मा भएको पहिलो संविधानसभा निर्वाचनमा दाहाल चितवन३ बाट संविधान सभा सदस्यमा निर्वाचित भएका थिए । यसअघि पुष्पकमल दाहाल प्रधानमन्त्री हुँदा उनी सल्लाहकारसमेत भइसकेका छन् ।राष्ट्रिय सभामा सत्ता गठबन्धनको बहुमत छ । राष्ट्रिय सभामा माओवादी १७ सांसदसहित पहिलो दल रहेको छ । एमाले १०, एकीकृत समाजवादी ८ र जसपा ३ गरी सत्ता गठबन्धनसँग राष्ट्रिय सभामा ३९ सांसद छन् । राष्ट्रिय सभा अध्यक्षमा मनोनीत हुनका लागि ३० जना सांसद भए बहुमत पुग्छ । मनोनीत वामदेव गौतमले कहाँ भोट हाल्ने खुलाएका छैनन् । कांग्रेसले राष्ट्रिय सभा अध्यक्षमा युवराज शर्मालाई उम्मेदवार बनाएको छ । कांग्रेससँग राष्ट्रिय सभामा १६ सांसद छन् । कृष्णप्रसाद सिटौलालाई राष्ट्रिय सभाको अध्यक्ष बनाउने गरी कांग्रेसले राष्ट्रिय सभा सदस्य बनाएको थियो । तर, माओवादीसँगको गठबन्धन टुटेपछि कांग्रेसले उम्मेदवारमा शर्मालाई अघि सारेको हो । ७४ वर्षीय शर्मा बाँकेका हुन् । २०४५ मै कांग्रेसको बाँके सभापति भएर काम गरेका उनी २०२८ मा देउवा नेविसंघको सभापति हुँदा उपाध्यक्ष थिए । नेता सुशील कोइरालासँग विवादका कारण राजनीतिक रूपमा पछि परेका उनी दुई पटक बागी उम्मेदवारसमेत बनेका थिए । उनी पाँच दलीय गठबन्धनबाट उम्मेदवार बनेर २०७८ मा राष्ट्रिय सभाको सदस्य निर्वाचित भएका थिए ।राष्ट्रिय सभा अध्यक्षको निर्वाचन फागुन २९ गते मंगलबार हुनेछ । सोमबार ११ देखि १ बजेसम्म उम्मेदवारी दिने समय तोकिएको छ । सोमबार नै उम्मेदवारको अन्तिम नामावली प्रकाशित हुनेछ ।"
'प्रचण्डजीले गठबन्धन तोड्नु मेरा लागि धोका,"एक वर्ष कार्यकाल बढाउने कुरा पनि तपाईंहरूले राख्नुभएको थियो ? मैले होइन । पूर्णजीले राख्नुभएको होला । तर, गठबन्धन नतोड्नुहोस्, राष्ट्रिय सभाको अध्यक्ष लिनुहोस्, हामी खुसीले सघाउँछौं भनेका हौं ।"
स्वास्थ्यमा यादवको दोस्रो कार्यकाल,"काठमाडौं (कास) जनता समाजवादी पार्टीका अध्यक्ष उपेन्द्र यादवले आइतबारदेखि स्वास्थ्य तथा जनसंख्या मन्त्रालयको जिम्मेवारी सम्हालेका छन् । राष्ट्रपति रामचन्द्र पौडेलबाट उपप्रधान एवं स्वास्थ्य तथा जनसंख्यामन्त्रीको शपथ लिँदै उनले पदबहाली गरेका हुन् । स्वास्थ्यमन्त्रीका रूपमा यो उनको दोस्रो कार्यकाल हो । यसअघि २०७५ जेठ १८ देखि करिब डेढ वर्ष उनी स्वास्थ्यमन्त्री भएका थिए ।पदबहाल गरेलगत्तै मन्त्री यादवले दुईवटा निर्णय गरेका छन् । निजामती ऐनमा स्वास्थ्य सेवा ऐन समायोजन गर्न कार्यदल बनाउने र संघीय अस्पतालहरूमा उपचार र शल्यक्रियालाई सहज बनाउन डिजिटल प्रणाली लागू गर्ने निर्णय उनले गरेका हुन् । यादवले चार वर्षपछि पुनः स्वास्थ्य मन्त्रालयको जिम्मा लिन पाउँदा आफू हर्षित भएको बताए । चार वर्षपछि फेरि यही मन्त्रालयमा आउँदा घर फर्किएको अनुभव भइरहेको छ । त्यतिबेला पनि मलाई कर्मचारी साथीहरूले सहयोग गर्नुभएको थियो । अब पनि गर्नुहुन्छ भन्ने अपेक्षा छ, उनले भने । पहिलो कार्यकाल आलोचित भए पनि यादव आफूले राम्रो काम गरेको र त्यसलाई निरन्तरता दिन स्वास्थ्यमा फेरि आएको बताउँछन् । जनतालाई गुणस्तरीय उपचार सेवा दिनु नै हाम्रो लक्ष्य हो । त्यसैमा केन्द्रित रहेर काम गर्न कोसिस गर्नेछु, उनले भने । मन्त्रालयका प्रवक्ता डा प्रकाश बुढाथोकीका अनुसार हाल संघीय निजामती ऐनमा स्वास्थ्य सेवालाई नसमेटिएका कारण मन्त्री यादवले संघीय स्वास्थ्य ऐन बनाउनका लागि कार्यदल बनाउन गरेको निर्णय निकै महत्त्वपूर्ण छ । यो कार्यदलले संघीय निजामती ऐनमै स्वास्थ्य सेवालाई पनि समावेश गर्ने कि नगर्ने र नगर्ने हो भने स्वास्थ्य सेवा ऐन कस्तो बनाउने भन्ने अध्ययन गरेर सिफारिस गर्नेछ, उनले भने, अहिले कार्यदल बनाउने मात्रै निर्णय भएको हो । कार्यदलका सदस्यहरूको बारेमा निर्णय हुन बाँकी छ ।सरकारी अस्पतालमा उपचार लिन लामो लाइन लाग्नुपर्ने बाध्यतालाई कम गर्नुका साथै शल्यक्रिया गर्न लामो समय पालो कुर्नुपर्ने अवस्थालाई अन्त्य गर्न डिजिटल प्रणाली लागू गर्ने निर्णय पनि महत्त्वपूर्ण रहेको बुढाथोकीको भनाइ छ । यो सिधै जनताले पाउने सेवासँग जोडिएको विषय भयो । अहिले नियमित उपचारका लागि टिकट किन्न नै लामो लाइन बस्नुपर्ने बाध्यता छ । केही अस्पतालमा डिजिटल प्रणाली लागू भइसकेको पनि छ । त्यसलाई सुधार गर्ने र नभएकामा थप गर्नुपर्छ, उनले भने, सरकारी अस्पतालमा शल्यक्रियाको पालो पाउन पनि लामो समय कुर्नुपर्छ । त्यसलाई कसरी कम गर्न सकिन्छ, त्यो पनि अध्ययन गरेरै अगाडि बढ्नुपर्ने छ । डिजिटल प्रणाली लागू गर्न सके दुवै सेवालाई सहज बनाउन सहयोग गर्छ ।मन्त्रिपरिषद्मा उपप्रधानमन्त्रीको वरीयतामा मन्त्री यादव चौथो स्थानमा छन् । उपप्रधानमन्त्रीको वरीयतामा एमालेका रघुवीर महासेठ पहिलो, माओवादीका नारायणकाजी श्रेष्ठ दोस्रो र रास्वपाका रवि लामिछाने तेस्रो वरीयतामा छन् । मन्त्री यादवले जनताको सेवा गर्न वरीयताले फरक नपर्ने प्रतिक्रिया दिए । म ग्रासरुटमा बसेर काम गर्ने मान्छेलाई यस्ता कुराको वास्ता हुँदैन, जनताको सेवा गर्ने हो, त्यस्ता कुरामा ध्यान दिएर साध्य छैन, उनले भने ।"
स्वास्थ्य इकाइ साढे चार महिनादेखि टेन्टमा,"(सल्यान) भूकम्पले भवनमा क्षति पुगेपछि दार्मा गाउँपालिका५ ढाकाडामस्थित सामुदायिक स्वास्थ्य इकाइ केन्द्र साढे चार महिनादेखि टेन्टमा सञ्चालन हुँदै आएको छ । जाजरकोटको रामीडाँडा केन्द्रबिन्दु भएर गत कात्तिक १७ मा गएको भूकम्पले स्वास्थ्य केन्द्रको भवनमा क्षति पुगेको हो । टेन्ट पनि भिरालो स्थानमा राखिएकाले बिरामीलाई समस्या हुँदै आएको छ । टेन्टभित्र गर्मीका कारण औषधि जोगाउनसमेत हम्मे पर्ने गरेको स्वास्थ्यकर्मी बताउँछन् । एउटा मात्र टेन्टमा बिरामीको बेड, टेबललगायत सामग्री र औषधि राख्नुपर्दा सेवा दिन धेरै कठिनाइ भएको केन्द्र प्रमुख यज्ञबहादुर खड्काले बताए । टेन्टभित्र तीनचार जनाभन्दा बढी बस्न नमिल्ने भएकाले उपचार गर्न आएका सबैलाई खुला स्थानमा राख्नुपर्ने उनले बताए । दिउँसो टेन्ट बाफिएर भित्र बस्न सकिँदैन, उनले भने । उपयुक्त जग्गा नहुँदा काम चलाउका लागि गाडेको टेन्ट भिरालो स्थानमा भएको र बिरामी आउजाउ गर्ने बाटो साँघुरो भएकाले हिँड्दा लड्ने जोखिमसमेत रहेको उनले बताए । केन्द्रमा कार्यरत स्वास्थ्यकर्मी हीरा ओलीले गर्भवतीलाई सेवा दिन झनै कठिनाइ भएको बताइन् । गर्भ परीक्षण सुताएर गर्नुपर्ने हुन्छ । त्यसका लागि छुट्टै कोठा चाहिन्छ । एउटै टेन्टमा पर्दा लगाई काम चलाउनुपरेको छ उनले भनिन्, कतिपय महिला त लाजले राम्रोसँग जाँच गर्न पनि मान्दैनन् । चैतदेखि जेठअसारसम्म गर्मी हुने र त्यसपछि वर्षातको समय आउने भएकाले टेन्टकै भरमा स्वास्थ्य केन्द्र सञ्चालन गर्न नसकिने उनको भनाइ छ । मौसमी परिवर्तनका कारण भाइरल ज्वरोलगायत कारणले अहिले यहाँ दैनिक २०२२ जना बिरामी आउने गरेका छन् । भूकम्पले दार्माका सबै वडामा रहेका स्वास्थ्य संस्थाका भवन क्षति भएका थिए । अन्य भवन मर्मत गरी सेवा सुरु गरिएको छ । ढाकाडामस्थित केन्द्रको भवन धेरै क्षति भएकाले टेन्टबाट सेवा दिँदै आए पनि स्वास्थ्यकर्मीलाई कठिनाइ भएको पालिकाका स्वास्थ्य शाखा प्रमुख यज्ञबहादुर बस्नेतले बताए । उनले तत्कालका लागि अस्थायी रूपमा चलाइएको र भवन निर्माणका लागि बजेट माग गरिएको बताए । पालिकाका सबै वडामा स्वास्थ्य चौकी भए पनि सबैलाई पायक पर्ने स्थानमा नहुँदा गाउँपालिकाले स्वास्थ्यकर्मी भर्ना गरेर केही वर्षअघि इकाइ केन्द्र सञ्चालन गरेको थियो । केन्द्रले प्रसूति सेवाबाहेक अन्य सबै आधारभूत सेवा दिँदै आएको छ । केन्द्रबाट ढाकाडामका झन्डै तीन सय परिवार लाभान्वित हुँदै आएका छन् ।"
मलेसियाको निर्णयले जनाएको घण्टी,"नेपाली श्रमिकको प्रमुख गन्तव्य मलेसियाले आगामी जेठ १८ देखि आप्रवासी श्रमिक नलिने भएको छ । मागभन्दा आपूर्ति बढी भएको र त्यसले आन्तरिक सुरक्षामा समेत समस्या निम्त्याएको भन्दै मलेसियाले अर्को आदेश नहुँदासम्म औपचारिक क्षेत्रमा आप्रवासी श्रमिकको प्रवेश रोक्ने निर्णय गरेको हो । खाडी मुलुकका तुलनामा राम्रो कमाइ हुने मलेसियाको ढोका बन्द हुँदा नेपाली श्रमिकलाई प्रत्यक्ष प्रभाव पर्नेछ । वैदेशिक रोजगारीको गन्तव्य खुम्चिनु भनेको अहिले कीर्तिमानी रूपमा बढिरहेको रेमिट्यान्स आप्रवाहमा असर पर्नु हो । गत वर्षमात्र दुई लाख १९ हजार नेपाली श्रमिक मलेसिया गएका थिए भने पाँच लाखभन्दाबढी अहिले त्यहाँ कार्यरत छन् । यस्तो सुगम गन्तव्य बन्द हुनु आफैंमा दुःखद् हो भने यसले अन्तर्राष्ट्रिय श्रम बजार भरपर्दो विकल्पहोइन, जुनसुकै दिनमा जुनसुकै गन्तव्य बन्द हुन सक्छ भन्ने जनाउ घण्टी पनि दिएको छ ।आगामी जेठ १८ (मे ३१) देखि आप्रवासी कामदारको प्रवेशमा रोक लगाउने तयारी स्वरूप मलेसियाको गृह मन्त्रालयले आवश्यक आप्रवासी श्रमिकलाई त्यसअघि नै ल्याइसक्न रोजगारदाता कम्पनीलाई समयसीमा तोकिदिएको छ । काठमाडौंस्थित मलेसियाली दूतावासले पनि अनलाइन भिसाको आवेदन लिन अनुमति पाएका भिसा सेन्टरहरूलाई यसबारे औपचारिक जानकारी गराइसकेको छ । मलेसियाले आफूसँग भएको कुल श्रमशक्तिको १५ प्रतिशत मात्रै विदेशी राख्ने नीति लिएको छ । मलेसियामा एक करोड ७० लाख श्रमशक्ति छ, जसअनुसार विदेशी श्रमशक्तिको अधिकतम संख्या २५ लाख ५० हजार हो । गएको फेब्रुअरीसम्ममै विदेशी श्रमिकको संख्या २१ लाख ३० हजार नाघिसकेको छ । मलेसियामा आर्थिक मन्दीले उत्पादन र सेवा क्षेत्रमा असर गरेपछि रोजगारदाताले पर्याप्त काम दिन सकेका छैनन् । रोजगारदाताले ओभरटाइम काम दिन नसक्दा धेरै श्रमिक न्यूनतम तलब १५ सय रिंगेटमा काम गर्न बाध्य छन् । काम नपाएर बिचल्ली पर्नेको संख्या बढ्दो छ । मलेसियामा कानुनी हैसियत गुमाएका (अलेखबद्ध) कामदार पनि ठूलो संख्यामा छ । यसलाई व्यवस्थापन गर्न आउँदो डिसेम्बरसम्म सहजै स्वदेश फर्कन पाइने नीति लागू गरेको छ । मलेसियाले अब श्रमिक आपूर्ति कहिलेदेखि सहज बनाउँछ वा सधैंलाई बन्द हुन्छ भन्ने टुंगो छैन ।सामान्य श्रमिकका लागि मलेसिया जतिको सहज गन्तव्य देश अरू छैन । मलेसियाले नेपालीलाई उत्पादन, कृषि र सेवा क्षेत्रमा रोजगार दिएको छ । सुरक्षा क्षेत्रमा त नेपालबाहेक अन्य देशका नागरिक लगेको छैन । दुई मुलुकबीच २०७५ मा शून्य लागत रहने श्रम सम्झौता भएपछि मलेसियाले नेपाललाई प्राथमिकतामा राख्दै आएको थियो । गत वर्ष खाडीमा रोजगारीको अवसर खुम्चिएका बेला मलेसिया नेपाली कामदारका लागि पहिलो गन्तव्य बनेको थियो । मलेसिया बन्द हुनु भनेको श्रमिकको लागि विकल्प साँघुरिनु हो । यसको भार खाडी क्षेत्रमा पर्छ । खाडी क्षेत्रमा पनि हाम्रो आवश्यकता अनुसारको रोजगारी उपलब्ध छैन । मलेसियाका बहुराष्ट्रिय कम्पनीले शून्य लागतको नीति कार्यान्वयन गर्न थालेका छन् । सामान्य श्रमिकका लागि अन्य मुलुकभन्दा मलेसियामा न्यूनतम तलब राम्रो छ । मलेसिया र नेपालबीच श्रम सम्झौता नवीकरण प्रक्रिया अगाडि बढिरहेका बेला आप्रवासी कामदार प्रवेशमा रोक लगाउने निर्णय आएको हो । वैदेशिक रोजगारीमा जाने नेपालीको संख्या बढिरहेकै कारण अहिले रेमिट्यान्स आप्रवाह कीर्तिमानी रूपमा बढिरहेको छ । चालु आर्थिक वर्षको पहिलो ६ महिनामै ७ खर्ब ३३ अर्ब रुपैयाँ रेमिट्यान्स भित्रिसकेको छ । गएको आर्थिक वर्षमा १२ खर्ब २० अर्ब रुपैयाँ रेमिट्यान्स भित्रिएको थियो, जसलाई यो वर्षले उछिन्ने देखिएको छ । निर्यात, पर्यटन, विदेशी सहयोग, अनुदान, ऋणजस्ता अर्थतन्त्रका अन्य स्रोत शिथिल बन्दा पनि रेमिट्यान्स आप्रवाह बलियो भएकाले मुलुकको अर्थतन्त्र संकटग्रस्त बन्नबाट जोगिएको छ । तर यो अवस्था सधैं यस्तै रहँदैन भन्नेमा मलेसियाको श्रमिक रोकसम्बन्धी निर्णयले सचेत गराएको छ । अन्य गन्तव्य मुलुकसँग पनि जुनसुकै बेला श्रम सम्झौता टुट्न सक्छ, कामदार आपूर्ति बन्द वा कटौती हुन सक्छ । त्यसैले तत्कालका लागि एउटा गन्तव्य बन्द हुँदा अर्को भरपर्दो गन्तव्यको खोजी गर्ने विषय त छँदै छ, तर त्यसमा भन्दा पनि स्वदेशमै रोजगारी सिर्जना हुने वातावरण तयार गर्नुपर्छ । उद्योगधन्दामा लगानी प्रोत्साहन, विकास निर्माणमा तीव्रता, पर्यटन प्रवर्द्धनले मुलुकभित्रै रोजगारीका अवसरहरू सिर्जना हुन्छन् । प्रभावकारी कूटनीतिक लबिइङ मार्फत वैदेशिक सहयोग, अनुदान तथा सहुलियत ऋण जुटाएर मुलुकभित्र आर्थिक गतिविधि थप बढाउने नीति लिनुपर्छ । अर्थतन्त्रका अरू अवयवलाई बलियो बनाउन सके वैदेशिक रोजगारी प्रभावित हुँदैमा वा रेमिट्यान्स घट्दैमा चिन्ता गर्नुपर्ने अवस्था आउँदैन ।"
"सरकार बनाइरहने, अनि देश ?","राजनीतिक दलहरू छोटोछोटो समयमा समीकरण बदल्दै सरकार फेरबदल गरिरहन्छन् । लाग्छ, उनीहरू सधैं सरकार बनाउने तर देश कहिल्यै नबनाउने खेल मञ्चनमा केन्द्रित छन् । सबै दलको उद्देश्य सत्तामा पुग्नु छ र आफ्नो स्वार्थअनुसारको काम गर्नु छ । काग्रेससँग सहकार्य छाडेर एमालेसँग मिलेर माओवादी अध्यक्ष पुष्पकमल दाहालले सरकार गठन गर्नुको उद्देश्य के हो ? गठबन्धन छँदै थियो । माओवादी यही गठबन्धनबाट आम निर्वाचनमा गएकै हो । एकाएक गठबन्धनको डोरी किन चुँडियो ? माओवादी कहिले एमालेलाई च्यापेर हिँड्छ, कहिले कांग्रेसलाई अँगालो मारेर अघि बढ्छ । यसो गर्नुको उसको उद्देश्य के हो ? राजनीतिक दलहरूले सरकार बनाउने, गिराउनेबाहेक केही गर्न जानेनन् । जनताको विषयमा सोच्न सकेनन् । मिटरब्याजपीडितले राजधानी आएर आन्दोलन गरिरहेका छन्, उनीहरूको मागप्रति सरकारले ध्यान दिन सकेको छैन । सहकारी संस्थाले बिचल्ली बनाएका नागरिकको समस्यामा सरकार गम्भीर छैन । सहकारीको बचत अपचलन गरेको आरोप लागेका व्यक्ति रवि लामिछानेलाई नै गृहमन्त्री बनेका छन् । देशको आर्थिक अवस्था कमजोर भयो भनेर मात्र हुन्छ ? के कारण यस्तो अवस्था आयो भनेर सोच्नु पर्दैन ? अस्थिर सरकार र अराजक गतिविधिको निरन्तरता भइरहे मुलुकको अवस्थामा कसरी सुधार आउँछ ? पुरुषोत्तम घिमिरे, जोरपाटी, काठमाडौं"
पम्फाको बोली र सरकारको छवि,"माओवादी नेतृ पम्फा भुसालले शुक्रबार गठबन्धन सरकारबारे निकै खरो र सत्य कुरा व्यक्त गरिन् । वर्तमान गठबन्धनमा रहेका केही शुद्ध नरहेको तर पनि बाध्यताले गठबन्धन गरेर सरकार चलाउनुपरेको उनको भनाइ छ । उनले को शुद्ध होइन भनेर नाम भने खुलाइनन् । तथापि सत्तारूढ पार्टीकै उपाध्यक्ष जस्तो व्यक्तिले नै कोही शुद्ध नरहेको बताएर विद्रोहको चरित्र देखाइएकी छन् । उता कांग्रेसको प्रमुख सचेतक रमेश लेखकले त संसद्मै कडा रूपमा अनुसन्धानको दायरामा रहेका व्यक्तिलाई मन्त्री बनाउन मिल्छ भनेर प्रधानमन्त्रीलाई प्रश्न गरेका छन् । लेखकले प्रचण्डको धोकाधडीले १३ महिनामा ३ वटा गठबन्धन सरकार बनेको र यस्तै पाराले अघि बढे ५ वर्षमा १३ वटा गठबन्धन बन्ने र भत्कने अनि देशमा विकास र स्थिरता नहुने बताए । जनमोर्चाका अध्यक्ष चित्रबहादुर केसीले अहिलेको नयाँ सरकार वामपन्थीहरूको नभएर खामपन्थीहरूको भएको भनी टिप्पणी गरे । आफ्नो छविमाथि लागेको यो दागलाई सत्तारूढ दलहरूले कसरी पखाल्छन् ? अर्कातिर माओवादी नेताहरूका सुपुत्रहरू नै सुन तस्करीमा संलग्न भएका प्रमाण सार्वजनिक भइरहेका छन् । उनीहरूलाई कानुनी कारबाहीको दायरामा ल्याउन गृहमन्त्री रवि लामिछाने खरो उत्रन्छन् कि उत्रँदैनन् ? त्यसको प्रतीक्षा आम जनताले गरिरहेका छन् । गोपाल देवकोटा, गोकर्णेश्वर, काठमाडौं"
कर्मचारीतन्त्रको शिर निहुराएर सुशासन ?,"फागुन १७ मा प्रकाशित मुख्य सचिव अर्याल र भ्रष्टाचार अभियुक्त विकल पौडेलबीच आर्थिक लेनदेन शीर्षकको समाचार र २५ गते छापिएको मुख्य सचिवको दर्पणमा सुशासनको परीक्षण शीर्षकको सम्पादकीय पढेपछि टिप्पणी नगरिरहन सकिन । विकल पौडेलले सुरक्षण मुद्रण केन्द्रको कार्यकारी निर्देशकमा २०७४ सालमा नियुक्ति पाएका थिए । दुई वर्षअघि उनलाई पुनः नियुक्ति दिलाउने गरी मापदण्ड संशोधन गर्न सघाएका तत्कालीन सञ्चार सचिव वैकुण्ठ अर्यालले सघाएका थिए । नियुक्तिको आसपासमा अर्याल र पौडेलबीच तेस्रो व्यक्तिमार्फत लेनदेन भएको खुलासा भएको छ । अर्यालको खातामा रकम जम्मा गरिदिएको प्रमाणसमेत भेटिएको छ । पौडेल भ्रष्टाचार मुद्दामा अख्तियार दुरूपयोग अनुसन्धान आयोगको थुनामा छन् । अर्कातिर नेपालको कर्मचारीतन्त्रको सर्वोच्च पदाधिकारी (मुख्य सचिव) अर्याल टेरामक्स प्रविधिको उपकरण खरिद प्रकरणमा अख्तियारकै अनुसन्धानमा छन् । यता नयाँ सत्ता समीकरण बनेर मन्त्रिपरिषद् पुनर्गठन गरिएपछि प्रतिनिधिसभा बैठकमा प्रधानमन्त्री पुष्पकमल दाहालले परिवर्तन, सुशासन र समृद्धिको प्रतिबद्धता दोहोर्याएका छन् । जनप्रतिनिधिको सर्वोच्च थलोमा सुशासनको प्रतिबद्धता व्यक्त गरिरहँदा प्रशासनिक संयन्त्रको सर्वोच्च पदमा अनियमितताका आरोपित अर्याल छन् । सरकारले कर्मचारीतन्त्रलाई माया गर्न चासो राखेन, समयसापेक्ष उनीहरूको सुविधा दिन कहिल्यै सोचेन तर सर्वोच्च पदाधिकारीमाथि अनियमितताको आरोप लाग्दा चुप बसेको छ । यसले समस्त कर्मचारीतन्त्रको शिर निहुरिँदैन ? सरकारले कर्मचारीतन्त्रलाई माया गर्नुपर्छ, र गलत काम गर्नेलाई सजाय पनि दिन सक्नुपर्छ । राज्यका लागि व्यक्तिभन्दा ठूलो विधि र जवाफदेहिता हुन्छ, त्यसैबाट सुशासन जन्मने र प्रतिबद्धता पूर्ण हुने होइन र ? गंगाराज अर्याल, पाणिनि ८, अर्घाखाँची"
मिटरब्याजपीडितलाई सुन,"आफ्नो पैताला फुटाएर पूर्व मेचीदेखि पश्चिम महाकालीसम्मबाट आएका मिटरब्याजपीडितको आवाज सुन्ने र उनीहरूको फुटेको पैतालामा मलम लगाउने फुर्सद प्रधानमन्त्री पुष्पकमल दाहाल र सरकारलाई कहाँ फुर्सद छ र ! सरकारको नेतृत्वमा बसेका पार्टी र नेतालाई पनि ती नागरिकप्रति आफ्नो दायित्व छ भन्ने हेक्का छैन । संसद्मा पनि ती गरिब र शोषित नागरिकका पक्षमा बोल्ने कोही छैनन् । कोही राजनीतिक दल र नेता सरकारबाट बाहिरिनुपर्दाको पीडामा छन्, कोही सरकारमा सहभागी हुन पाएकामा खुसी छन् । उनीहरू एकअर्कालाई आरोप लगाउन तल्लीन छन् । मिटरब्याजपीडितको समस्यालाई समाधान गर्ने आश्वासन दिएर गत वर्ष गाउँ फर्काएको दाहाल नेतृत्वकै सरकारले होइन र ? अहिले साहुले शोषण गर्यो, घरबारविहीन बनायो, न्याय देऊ भन्दै पैदल काठमाडौं आइपुगेकाहरूलाई सुन्न सरकारले किन आलटाल गरेको हो ?सरकारले यसरी नै बेवास्ता गर्दा नागरिकमा चरम अविश्वास बढ्छ । पीडित झन् पीडित हुँदै जाने, साहु झन्झन् मोटाउँदै जाने र सरकार भने टुलुटुलु हेरेर मात्रै बस्ने प्रवृत्ति अन्त्य गर्नुपर्छ । पीडितलाई न्याय दिलाउन ढिला गर्नु हुँदैन । भगवान पुडासैनी, जोरपाटी, काठमाडौं"
समृद्धिको ढोका,"राजनीतिमा अलिकति इमान देख्न पाएराम्रो हुन्थ्यो नेताहरूमा निष्ठा बाँकी रहेविकृति र विसंगति बाढी जस्तै आयोयही बाढीले राजनीतिलाई जरैदेखि खायोदेशवासीको आङमा कहिल्यै घाम लागेनयुगौं युगको अथक् प्रयास काम लागेनभनाइ एउटा गराइ अर्को बन्द भए हुन्थ्योआजैदेखि समृद्धिको ढोका खुले हुन्थ्यो कृष्ण कुम्पुरे, आदमटार, धादिङ"
कम्युनिस्ट मिल्दा किन हौसिन्छ चीन ?,"जब नेपालमा कम्युनिस्ट शक्तिहरू मिल्छन्, उत्तर छिमेकी चीन उत्साहित हुने गर्छ । यी गठजोडमा उसको प्रभावसंलग्नताको प्रमाणिक तथ्य नभेटिए पनि नेपाली कम्युनिस्ट मिलाउन चीनको भूमिका हुन्छ भन्ने भाष्यलाई यस प्रकारको उत्साहले बल पुर्याउँछ । फागुन २१ मा प्रधानमन्त्री पुष्पकमल दाहालले कांग्रेससँगको सहकार्य तोडेर फेरि एमालेलगायत दलहरूको नयाँ गठबन्धन सरकार बनाएपछि चीन फेरि उत्साहित देखिएको छ । अन्तर्राष्ट्रिय वृत्तबाट नयाँ गठबन्धनप्रति आशावादी देखिएको टिप्पणी गर्ने चीन पहिलो राष्ट्र भयो । चिनियाँ विदेश मन्त्रालयकी प्रवक्ता माओनिङले नेपालमा नयाँ सत्ता समीकरण बनेको विषय नोट गरेको भन्दै राजनीतिक स्थायित्व कायम हुने आशा र विश्वास लिएको बताइन् । यसअघि २०७९ पुस १० मा एमालेको समर्थनमा दाहाल तेस्रो पटक प्रधानमन्त्री बन्दा चीन योभन्दा धेरै हौसिएर सक्रियता ह्वात्तै बढाएको थियो । विदेश मन्त्रालयले पत्रकार सम्मेलन गरेरै उनलाई बधाई दियो । तीन वर्षदेखि नखुलेको रसुवागढीकेरुङ नाका खोलिदियो । केरुङ हुँदै रेल ल्याउने कुरा नेपाली नेताहरूको भाषणको विषय बनिरहँदा चीनले केरुङकाठमाडौं रेलमार्गको सम्भाव्यता अध्ययन थाल्यो । जसका लागि चिनियाँ प्राविधिक टोली काठमाडौं उत्रियो । २०७८ चैतमा नेपालचीनबीच रेलमार्ग सम्भाव्यताको अध्ययन गर्ने सहमति बने पनि त्यो अलपत्र थियो ।यसप्रकार चिनियाँ सक्रियता बढेपछि त्यो गठबन्धन सरकार निर्माणको सन्दर्भमा सीमित भएन, कम्युनिस्टबीचको सहकार्य चिनियाँ जित र भारतको हारका रूपमा व्याख्याविश्लेषण भए । भारत, चीन र नेपालकै मिडिया डिस्कोर्सहरूमा भूराजनीतिक जितहारको कोणबाट टिप्पणी भए । जानकारहरू भन्थे, भारत दाहाललाई सत्ताबाहिर राख्न चाहन्थ्यो । नेपालको एउटा प्रबुद्ध नागरिक तप्का त खुलेरै उनको नेतृत्वमा सरकार बन्न नहुने वक्तव्यबाजीमै उत्रेको थियो । कांग्रेसएमालेबीच समीकरण बन्नुपर्छ तर दाहाल प्रधानमन्त्री हुनुहुँदैन भनेर उतिबेलै थालिएको लबिङ अहिले पनि हुने गर्छ । यो पृष्ठभूमिमा प्रधानमन्त्री बनेका दाहालले कांग्रेससँगको सहकार्य तोडेर फेरि नयाँ गठबन्धन बनाएपछि मूलतः दुई प्रश्न उठेका छन् । पहिलो, एकअर्कालाई धारेहात लगाएर सत्तोसराप गर्ने दाहाल र एमाले अध्यक्ष केपी ओलीलाई कुन स्वार्थले मिलायो ? दोस्रो, माओवादी र एमाले जोड्ने रसायन कतैमेड इन चाइना त होइन ? नयाँ गठबन्धन सरकारलाई भूराजनीतिकोलेन्सबाट हेर्नुअघि पहिलो प्रश्नमा केन्द्रित रहेर विवेचना गरौं । माओवादीकांग्रेस गठबन्धन भत्किनु र एमालेसँग बन्नुका पछाडि कतिपय आन्तरिक राजनीतिक कारण पनि छन् । यद्यपि, ती कारण प्रधानमन्त्री दाहालले संसद्को रोस्ट्रममा उभिएर वर्णन गरेजस्ता मात्रै होइनन् । उनले सहकार्य टुट्नुमा प्रधानमन्त्रीका रूपमा आफूलाई असहयोग गरेको भन्दै दोषजति कांग्रेसमाथि थोपरे । कोशी प्रदेशको मुख्यमन्त्री चुनाव र राष्ट्रिय सभा सदस्य निर्वाचनमा असहयोग, महासमिति बैठकबाट चुनावअघि गठबन्धन नगर्ने प्रस्ताव पारित, हिन्दु राष्ट्रका पक्षमा हस्ताक्षर अभियान, उपसभापति पूर्णबहादुर खड्काको राजनीतिक दस्तावेजमा माओवादीको सशस्त्र विद्रोहको अवमूल्यन गरिनु लगायतका कारणबाट गठबन्धन तोड्नुपरेको उनको दाबी छ । दाहालले अघि सारेका कारणले यी दुई पार्टीबीचको अविश्वास बढाएको साँचो हो तर यी देखिने कारण मात्रै हुन्, जसलाई उनले गतिलो निहुँ बनाए । अरू केही महिना गठबन्धन लम्ब्याउँदा सायद उनले यत्तिका निहुँ पाउने थिएनन् । त्यसैले यो अवसर अहिले नै उपयोग गरेका हुन् । खासमा दाहाल दुई कुराले प्रेरित भएर गठबन्धन भत्काउने निष्कर्षमा पुगेको देखिन्छ । पहिलो, संक्रमणकालीन न्यायसम्बन्धी विधेयक पारित गर्न एमालेलाई प्रतिपक्षमा राख्दा जति कठिन हुन्छ, त्यति कांग्रेसलाई राख्दा हुँदैन भन्ने उनको आकलन । शान्ति प्रक्रियाका अरू धेरै कुरा टुंगिए पनि बेपत्ता, छानबिन, सत्यनिरूपण र मेलमिलापसम्बन्धी कानुन नबन्दा यो मुद्दा किनारा लागेको छैन । अहिले पनि कैयौं पीडित न्यायको पर्खाइमा छन् भने माओवादी पंक्तिका लागि यो मनोवैज्ञानिक त्रासको विषय बनेको छ । त्यसकारण पनि सरकारमा आएदेखि नै दाहालले यो मुद्दालाई प्रधानता दिएका हुन् । दोस्रो, उनले सत्ताको दाउपेचबाट आफ्नो नेतृत्व सक्दो लम्ब्याउने आकांक्षा एकातिर पालेका छन् भने अर्कोतर्फ यहीबीच सांगठनिक र राजनीतिक रूपमा कमजोर हुँदै गएको पार्टीलाई बलियो बनाउने प्रयत्नमा पनि देखिन्छन् । एक्लो माओवादीको पुनर्उदय हुने सम्भावना क्षीण भएको कुरा दाहालले निकै अघि बुझिसकेका थिए । त्यसैले कम्युनिस्ट घटकसँग मिलेर कार्यगत एकता गर्ने, मोर्चाबन्दी गर्ने र अनुकूल हुँदा पार्टी एकता नै गर्ने नीति उनले लिइसकेको जगजाहेर नै छ । समाजवादी मोर्चा बनाएर बढेका उनले अहिले एमालेसँग फेरि सहकार्य गरेर विगतको अभ्यासलाई पुनर्जीवन दिने प्रयत्न थालेका हुन् । यसमा एमाले अध्यक्ष ओली पनि सकारात्मक भएपछि यो गठबन्धन सम्भव भएको हो । गठबन्धनका लागि ओली तयार हुनुका पछाडि पनि केही कारण छन् । पहिलो, कांग्रेसमाओवादी गठबन्धन टुटाउने आग्रह पालेर बसेका ओली अवसरको खोजीमा थिए । उनको यो प्रयत्न चुनाव अघिदेखिकै हो । चुनावपछि कांग्रेस सभापति शेरबहादुर देउवा र दाहालबीच पहिले को प्रधानमन्त्री बन्ने भन्ने विषयमा मतभेदका कारण उक्त गठबन्धन टुटेको थियो । जसलाई ओलीले भरथेग गरे र दाहाललाई तेस्रो पटक प्रधानमन्त्री बन्ने मार्गप्रशस्त गरिदिए । तर, ओलीसँग लय नमिलेपछि दाहालले दुई महिनामै फेरि पुरानै गठबन्धन ब्युँताएर कांग्रेसकै पोल्टा गए । त्यो तोडले घायल ओली पुनः गठबन्धन टुटाउने दाउपेच र अभ्यासमा थिए । यतिबेला उनको आग्रह पूरा हुने अनुकूल अवसर देखियो र उनी तयार भए । दोस्रो, नयाँ गठबन्धन बन्दै गर्दा ओलीका प्रारम्भिक अभिव्यक्ति र हाउभाउ हेर्दा उनले पनि कम्युनिस्ट शक्ति एकीकृत हुनुपर्ने आवश्यकताबोध गरेको देखिन्छ । माधव नेपाललाई समेट्न कोटेश्वर निवास पुग्नु, त्यसपछि सम्बन्ध सुधार्न भेटवार्ता बढाउनु, मन्त्रालय भागबन्डामा लचिलो देखिनु, गठबन्धन चारै वर्ष टिकाउने पैरवी गर्नु केही यस्ता संकेत हुन्, जसबाट ओलीले अलि परको राजनीतिक लक्ष्य साँधेको हुन सक्ने अनुमान गर्न सकिन्छ । हुन त प्रतिष्ठाको लडाइँ, सत्तामोह, अस्थिर चरित्र भएका यी नेताबीचको सहकार्य कति टिक्ला ? अनुमान गर्नु सजिलो विषय होइन । यसअघिका दृष्टान्तहरू स्मरण गर्दा प्रशस्त सन्देह जन्मिन्छन् । यद्यपि, आम जनतामा अविश्वास र निराशा बढेको, नयाँ राजनीतिक शक्ति उदाउँदै गरेको, कम्युनिस्ट पार्टीहरू कमजोर हुँदै गरेको सन्दर्भमा एकताको बोध हुनु अस्वाभाविक होइन । केही महिनायता निरन्तर दाहाल र ओलीबीच अन्तरंग संवाद चल्नुले पनि यो कदम तात्कालिक स्वार्थबाट मात्रै प्रेरित नभएको हुन सक्छ । त्यसमाथि, ओलीले २०७४ मा जस्तै शक्तिशाली कम्युनिस्ट पार्टीको अध्यक्ष र बलियो प्रधानमन्त्री बन्ने महत्त्वाकांक्षा पनि पालेका छन् । कम्युनिस्टबीचको मोर्चाबन्दी वा एकता भएमा त्यस्तो आकांक्षा २०८४ मा पूरा हुन पनि सक्छ । त्यसैले उनले यो गठबन्धन मिसन ८४ को लक्ष्यबाट प्रेरित भएर गरेका हुन सक्छन् । त्यसमाथि आफ्नो राजनीतिक सुरक्षाबाट चिन्तित माओवादी, एमाले र एकीकृत समाजवादीका दोस्रो पुस्ताका नेताहरूको पार्टी एकता नै गर्नुपर्ने दबाब पनि उत्तिकै छ । यी कारण दाहाल कांग्रेसको नजरमा राजनीतिक बेइमान बन्न तयार भएका हुन् भने ओलीले दाहालनेपाल झेल्ने जोखिम मोलेका हुन् । तर, नयाँ गठबन्धनको अन्तर्य खोतल्दा यी नेताको आकांक्षा वा आग्रहबाट मात्रै भएको निष्कर्ष निकालियो भने त्योचाहिँ अपूर्ण हुन्छ । यसमा कहीं न कहीं भूराजनीतिक प्रभाव छ । जसको पुष्टि चार दलबीच भएको आठबुँदे समझदारीले नै गर्छ । चार दल नयाँ गठबन्धन निर्माणको निष्कर्षमा पुग्नुको एउटा महत्त्वपूर्ण आधार हो सन्तुलित र फराकिलो अन्तर्राष्ट्रिय सम्बन्ध विकास गर्ने । सहमतिको यो आधारले गम्भीर प्रश्न जन्माउँछ, के यसअघिको गठबन्धनले सन्तुलित र फराकिलो अन्तर्राष्ट्रिय सम्बन्धको नीति अंगीकार गरेको थिएन ? सहमतिपत्रमा यस्तो वाक्यांश राखेर नयाँ गठबन्धनले कुनै चिढिएको अन्तर्राष्ट्रिय शक्तिलाई आश्वस्त रहन सन्देश दिएको होइन ? कूटनीतिक मामिलाका जानकारहरूलाई थाहा छ, दाहाल सरकारसँग चिढिएको अन्तर्राष्ट्रिय शक्ति चीन हो । यही सन्देशबाट आश्वस्त भएर सायद चीनले ढिलो नगरी नयाँ गठबन्धनसँग आशावादी रहेको अभिव्यक्ति दियो । प्रधानमन्त्री दाहालको पछिल्लो पन्ध्र महिने कूटनीतिक अभ्यास असन्तुलित र एकपाखे बन्दै गएको थियो । हुन त उनले यसबीच भारत, अमेरिका, चीनजस्ता शक्ति राष्ट्रको भ्रमण गरे । संयुक्त राष्ट्रसंघ, जलवायु परिवर्तन, असंलग्न परराष्ट्र सम्मेलनलगायत ठूल्ठूला फोरममा सहभागिता जनाए । हरेक भ्रमणबाट फर्केपछि उनले उपलब्धिका फेहरिस्त पेस गर्दै कूटनीतिक सन्तुलन कायम राखेको, आर्थिक विकास र सहकार्यलाई जोड दिएको, विश्व राजनीतिक मञ्चमा प्रभावकारी उपस्थिति जनाएको आदि सनातनी प्रतिक्रिया दिएकै हुन् । तर, प्रो नेपाली हुन्छु भनेर सुरु भएको दाहालको तेस्रो प्रधानमन्त्रित्वकालको पन्ध्र महिने कूटनीति सन्तुलित हुन सकेन । किनभने, उनी अन्तर्राष्ट्रिय शक्तिकेन्द्र रिझाएर सत्ता टिकाउने प्रपञ्चमा बढी केन्द्रित देखिए । शक्ति राष्ट्रहरूसँगको सम्बन्धमा उनको अस्थिर चरित्र यसबीच पनि सुध्रिएन । कहिले चीनमुखी र कहिले भारतमुखी भनेर उनीमाथि लाग्दै आएको आरोपलाई गलत सावित गर्न सकेनन् । पहिलो पटक २०६५ मा प्रधानमन्त्री हुँदा क्रमभंग गरेको भन्दै विदेश भ्रमण चीनबाट थालेर उनले भारतलाई चिढ््याए । २०७३ मा दोस्रो पटक प्रधानमन्त्री हुँदा भारतसँग नजिकिए, चीन चिढियो । तेस्रो कार्यकालको प्रारम्भमा चीनसँग नजिक देखिएका उनी पछिल्ला समय भारतअमेरिकी प्रभावमा कति धेरै परे भने उनी चीनलाई पूरै बेवास्ता गर्ने तहमा ओर्लिए । भारत भ्रमणको निम्तोको पर्खाइमा रहेका दाहालले चीनको बोआओ सम्मेलनको निमन्त्रणा स्विकारेनन् र गएनन् । हुन त उनले निमन्त्रणा दिन गएका चिनियाँ राजदूतसँगको सल्लाहमै नगएको भनेर बचाउ गर्न खोजे तर यसबीच चीनसँग भएका यातायातपारवहन सम्झौता, बीआरआई अन्तर्गतका विभिन्न परियोजनाप्रति उदासीनता देखाए । हस्ताक्षर भइसकेका सम्झौता कागजमै सीमित भएपछि चीन रुष्ट थियो । चीन मामिलाका विज्ञहरूले त दाहाल सरकार पछिल्लो कार्यकालमा चीनसँगको सम्बन्धको डोरी चुँडिएको निष्कर्ष नै निकाले । निश्चय पनि दाहालले जलविद्युत् विकास र विस्तारमा भारतसँग विद्युत् व्यापार सम्झौता गरेर, बंगलादेशलाई विद्युत् बेच्ने प्रबन्ध गरेर उल्लेखनीय उपलब्धि कमाए । असंलग्न परराष्ट्र नीतिको पैरवी गरे तर त्यसले व्यवहारमा सार्थकता पाएन । मुलुकलाई भूराजनीतिक जटिलतामा फस्न नदिने, विदेशी शक्तिको अवाञ्छित शक्ति क्रीडास्थल बन्न नदिने जुन चुनौती थियो, त्यसमा उनी खरो उत्रन सकेनन् । अहिले नयाँ गठबन्धन बनेपछि पनि उनीसामु उही चुनौतीपूर्ण अवस्था छ । हिजो भारतअमेरिकी स्वार्थ समीप जाँदा चीन रुष्ट थियो । आज चीनले सहकार्यका लागि तयार रहेको अभिव्यक्ति दिँदा भारतअमेरिका चनाखो हुन थालेका छन् । भारतीय कूटनीतिक मामिलाका जानकारहरू अहिलेको गठबन्धनलाई नेपाली कम्युनिस्ट मिलाउने चीनको उद्देश्यको कडीका रूपमा विश्लेषण गर्न थालेका छन् । नेपाली कम्युनिस्टसँग चीनको अनुराग बढ्नुमा उसका केही नेपाल प्राथमिकता र स्वार्थ छन् । चीन नेपालको राजनीति स्थिरताको पक्षमा छ । राजनीतिक अस्थिरता चुलियो भने बाह्य शक्तिकेन्द्रको चलखेल र प्रभाव बढ्छ, त्यसो हुँदा आफ्नो सुरक्षा चासो कम्प्रोमाइज गर्नुपर्छ भन्ने ठान्छ । निर्वाचित र शक्तिशाली सरकार गठन हुँदा राजनीतिक स्थिरता हुन सक्छ भन्ठानेर उसले कम्युनिस्ट शक्तिहरूको एकताको स्वार्थ पालेको हुनुपर्छ । २०७४ मा त्यो प्रयोग सफल भए पनि कम्युनिस्टहरू आआफ्नै सत्तास्वार्थ र इगोका कारण विभाजित भए । विश्व अर्थतन्त्रमा पहिलो हुने दौडमा रहेको चीनको चासो नेपालमा लगानी बढाउने पनि छ । नेपाल हुँदै भारत र दक्षिण एसियाली मुलुकमै आफ्नो उपस्थिति र व्यापार विस्तारको उद्देश्य बोकेको चीनले त्यसकारण पनि बीआरआई कार्यान्वयनलाई जोड दिँदै आएको हो । अन्तर्राष्ट्रिय, क्षेत्रीय फोरममा नेपालले आफूलाई समर्थन र सहयोग गरोस् भन्ने आग्रह पनि चीनको रहेको पाइन्छ । यस्तै आग्रह बोकेको भारतचाहिँ नेपाल चीनमुखी नहोस् र आफ्नो प्रभाव क्षेत्रभित्रै रहोस् भन्ने चाहन्छ । नेपालमा अमेरिकी स्वार्थ र भूरणनीतिक उद्देश्यहरू एमसीसी लगायतका मुद्दामा बढ्दो सक्रियता र सम्बद्ध अधिकारीको शृंखलाबद्ध भ्रमणले उजागर गरेकै छ । सारमा, उत्तर र दक्षिण छिमेक, सात समुद्रपारिको अमेरिकीलगायत शक्ति राष्ट्रहरूको नेपालमा बढ्दो चहलपहल निगरानी कै तहमा रहेको पाइन्छ ।यस्तो जटिल अवस्थामा नयाँ सहयात्रीको साथ लिएर बढेका प्रधानमन्त्री दाहालसामु भूराजनीतिक सन्तुलन कायम राख्दै गठबन्धनको स्थायित्व कायम गर्ने जबर्जस्त चुनौती छ । चीनसँगको इन्गेजमेन्ट बढाइरहँदा भारतसँगको विद्युत् व्यापार लगायतका आर्थिक विकास र विस्तारका सहमतिहरू प्रभावित नहुनेतर्फ उनी सचेत हुन सक्नुपर्छ । चीनसँग टुटेको सम्बन्धको धागो गाँस्दै गर्दा सहमतिमा सन्तुलित र फराकिलो अन्तर्राष्ट्रिय सम्बन्धको नीति अंगीकार गर्ने कुरा लेखेर पुग्दैन, सुझबुझका साथ व्यवहारमै कार्यान्वयन गर्न सक्नुफर्छ ।"
अब सबै तहमा प्रत्यक्ष निर्वाचन,"नयाँ विचार र नयाँ नेतृत्वराष्ट्रिय स्वाधीनताको रक्षा र लोकतन्त्रको सबलीकरण, सुझाव र समृद्धिको एजेन्डा सफलतापूर्वक कार्यान्वयनका लागि नयाँ निर्देशक विचारसहित नयाँ नेतृत्व चाहिन्छ । युग अनुसार निर्देशक विचारको संश्लेषण हुन्छ । युगीन हिसाबले अहिलेको विश्वमा हामी उत्तर पुँजीवादी चरणमा पुगेका छौं । तर नेपाल पुँजीवादी संक्रमणकालीन चरणमा छ । त्यसैले हाम्रो निर्देशक विचार पनि त्यहीअनुसार विकास हुनुपर्छ । पहिले सामन्ती राजतन्त्रात्मक युग थियो, त्यो अब संसारभर इतिहासमा कैद भइसकेको छ । बीसौं शताब्दीमा विश्वभर पुँजीवादी उदार लोकतन्त्र र साम्यवादी प्रणाली हावी रहे । पुँजीवादी उदार लोकतन्त्रले निजी स्वतन्त्रता र आर्थिक विकास त प्रत्याभूत गर्यो । तर त्यसले भयंकर आर्थिकसामाजिक असमानता, पर्यावरण विनाश र निरन्तर युद्धको दुश्चक्र पैदा गर्यो । पार्टी र राज्यले सबै क्षेत्र नियन्त्रण र निर्देशन गर्ने साम्यवादी प्रणालीले केही हदसम्म आर्थिक विकास र सामाजिक न्याय तथा समानताको प्रत्याभूति त गर्यो । परन्तु त्यो प्रकारान्तरमा भयंकर केन्द्रीकृत र निरंकुश प्रणालीमा रूपान्तरण भयो । आर्थिक गत्यारोधमा फस्यो । अन्ततः आफ्नै वजनले ढल्यो वा राज्यपुँजीवादी प्रणालीमा बदलियो । विश्वका ती दुई वैचारिकराजनीतिक धारका नेपाली संस्करण कांग्रेस र कम्युनिस्ट पार्टीहरूको अन्तिम नियति पनि त्यही हो । यी दुवै बाटोभन्दा अघि बढेर व्यक्तिको निजी स्वतन्त्रताको रक्षा पनि हुने र वर्ग, जाति, लिंग, समुदायबीच समानता र न्याय हुने नयाँ बाटोप्रणालीको खोजी अहिले विश्वभर भइरहेछ । त्यसो भएको हुनाले हामीले संविधानमा लोकतान्त्रिक मूल्यमान्यतामा आधारित समाजवाद प्रस्तावनामै राखेका हौं । विचार र दर्शनको कोणबाट हेर्दा व्यक्तिव्यक्ति रूपान्तरण भएर मात्र उन्नत समाज बन्छ भन्ने बुद्ध, गान्धी लगायतले अघि सारेको सिद्धान्त हो । अर्कोतिर समाज व्यवस्था र वर्गीय सम्बन्ध नबदलेसम्म उन्नत सभ्यता निर्माण गर्न सकिन्न भन्ने मार्क्स लगायतको प्रस्थापना हो । हाम्रो विचारमा बुद्ध र मार्क्स अथवा गान्धी र माओले अघि सारेको बाटोलाई संयोजन र विकास गरेर जानु अबको युगमा उपयुक्त र आवश्यक हुन्छ । व्यक्तिको निजी स्वतन्त्रता र सामाजिक न्यायको उचित सन्तुलत भएको उन्नत प्रकारको विचार र प्रणाली अब हुनुपर्छ । यसलाई दार्शनिक रूपमा वैज्ञानिक मानवतावाद, राजनीतिक रूपमा लोकतान्त्रिक मूल्यमान्यतामा आधारित समुन्नत समाजवाद र आर्थिकसामाजिक रूपमा आलोचनात्मक, आधुनिकतावाद भन्न सकिन्छ । विश्वका चिन्तकहरूले यसै सन्दर्भमा प्रगतिशील लोकतन्त्र, सहभागितामूलक समाजवाद आदिबारे बहस चलाइरहेछन् । पोस्टआइडोलजी र पोस्ट ट्रूथ आदिको खोलभित्र पपुलिज्मको अभ्यास गर्नेहरू र सभ्यताराज्यको आडमा धार्मिक कट्टरपन्थको उन्माद मच्चाउनेहरू अर्कोतिर हुनै नै भए । सही विचारको संश्लेषण भएपछि त्यसलाई बोक्ने प्रखर नेतृत्व हुनुपर्छ । पुरानो युगका चाणक्य र मेक्यावेलीको सिद्धान्त अनुसार साम, दाम, दण्ड, भेद, छलछामबाट राजनीतिक नेतृत्व लिइन्छ । अहिले नेपालमा भएको अभ्यास यही हो । आवधिक निर्वाचन त बाहिरी खोल मात्रै हो । परन्तु अबको उन्नत सहभागितामूलक लोकतन्त्र र सहभागितामूलक समाजवादमा राजनीतिक नेतृत्व पनि दूरदृष्टि भएको, नैतिकवान, राजनेता हुनुपर्छ । त्यस निम्ति दल र राज्यको नेतृत्व चयन प्रणालीलाई सुधार गर्नैपर्छ । सबै तहमा प्रत्यक्ष निर्वाचनको व्यवस्था हुनैपर्छ । हामीले हिम्मत गरेर भन्नैपर्छ, पुराना दल र नेतृत्वलाई विस्थापित गर्ने नयाँ विचार र नयाँ नेतृत्व अपरिहार्य छ । यसलाई सशक्त अभियानकै रूपमा लैजानुपर्छ । अब समय खेर फाल्न हुँदैन । हामीले दस वर्षअघिदेखि नयाँ विचार र नेतृत्वसहित नयाँ शक्ति निर्माण प्रक्रिया सुरु गरेका थियौं । अहिले विभिन्न झिल्का उठेका छन् । नयाँ विचारसहित नयाँ नेतृत्व क्रमशः जन्मँदै छ । अब पुराना पार्टी र नेतृत्वबाट होइन, भुइँतहबाटै वैकल्पिक शक्तिहरू जन्मिनुपर्छ । ती शक्तिहरू सुरुमा एउटै नभएर विभिन्न निकटवर्ती विचार र प्रवृत्ति बोकेका एकभन्दा बढी पनि हुन सक्छन् । ती शक्ति मिलेर नयाँ राष्ट्रिय अभियान सुरु गर्नुपर्छ । अग्रगामी साझा मुद्दा लिएर बृहद् राष्ट्रिय नवजागरण अभियान चलाउनुपर्छ । यही बीचबाट नयाँ नेतृत्व जन्मनेछ ।(राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थानबिन्दु जहाँ फरकफरक विज्ञले लेख्नेछन् सुधारका प्रस्तावना, निरन्तर ।)"
साढे ५ करोडको सिँचाइ योजना ८ वर्षदेखि अलपत्र,"(कपिलवस्तु)वन क्षेत्रमा प्रक्रिया नपुर्याई निर्माण भइरहेको भन्दै रोकिएको सिँचाइ आयोजनाको काम ८ वर्ष बितिसक्दा पनि पुनः सुरु हुन सकेको छैन । बुद्धभूमि नगरपालिकास्थित चङघाटमा निर्माणाधीन गुडरुङखोला सिँचाइ आयोजनाको काम रोकिएको हो । वन क्षेत्रको जग्गामा कागजी प्रक्रिया नपुर्याई निर्माणको काम थाल्दा वनले नहर निर्माणको काम रोकेपछि ५ करोड ३१ लाख लागतमा निर्माण भइरहेको सिँचाइ आयोजना अलपत्र परेको हो ।प्रारम्भिक वातावरणीय परीक्षण (आईईई) स्वीकृत नगरी वन क्षेत्रमा योजना निर्माण थालिएपछि काम रोकेको वन कार्यालयले जनाएको छ । सिँचाइ आयोजनाका लागि नदीमा पक्की बाँध (हेड वर्क्स) बनाइएको छ भने नहर बन्न सकेको छैन । नहर बनाउने धेरै भाग वन क्षेत्रमा पर्ने हुँदा समस्या थपिएको हो । ०६९ फागुन १३ मा सम्झौता भई चङघाटस्थित गुडरुङखोलामा पक्की बाँध निर्माण थालिएको थियो । दुई वर्षमै ३ करोड ८१ लाखको लागतमा बाँध (हेड वर्क्स) निर्माण सकिएको थियो । तर बाँधबाट सिँचाइ गर्न पानी लैजाने मुख्य नहर खन्न थाल्दा काम रोकिएको थियो ।बाँधको नहर निर्माण ०७१ पुसदेखि सुरु गरिएको थियो । नहर (क्यानल) निर्माणको काम भइरहँदा ०७२ जेठ २७ मा वनका कर्मचारीले एक्स्काभेटरको साँचो खोसेपछि निर्माण काम अवरुद्ध बनेको थियो, जुन अहिलेसम्म सुरु हुन सकेको छैन । दुई प्याकेजमा तत्कालीन डिभिजन सिँचाइ कार्यालयले ठेक्का लगाएको थियो । हेड वर्क्सको ३ करोड ८१ लाख र नहर निर्माणको १ करोड ५० लाखमा कञ्चनजंघा मेचीको लोकप्रिय जेभीले ठेक्का लिएको थियो । तर, काम हुन नसक्दा कार्यालयले ०७४ मा ठेक्का तोडेको थियो । मुख्य नहर निर्माणको आधाभन्दा बढी काम पनि भइसकेको थियो । मुख्य नहर ५ दशमलव ८ किमि र शाखा नहर ४ दशमलव ५ किमि छ । मुख्य नहरको ४ किमि क्षेत्र वनमा पर्छ । ४ वटा सामुदायिक वन क्षेत्र हुँदै नहर बग्छ । खनेको नहर मर्मत सम्भार नहुँदा पुरिँदै गएको छ । बाँधको हेरचाह नहुँदा जीर्ण बन्दै गएको छ । विश्व बैंकको आईडब्लूआरएमपी कार्यक्रमअन्तर्गत उक्त योजनाको निर्माण भइरहेको हो । योजना पूरा भएपछि ४ सय हेक्टरमा सिँचाइ सुविधा पुग्ने लक्ष्य छ । त्यस्तै बाँधको पानी नहर हुँदै बुड्ढीका विभिन्न तालमा लगेर त्यहाँबाट सहायक नहरमार्फत थप सिँचाइ गर्ने योजना पनि बनाइएको थियो ।जिल्लामा समन्वय गर्ने वन र सिँचाइका कार्यालय प्रमुख फेरिइरहने हुँदा निर्माण काम सुरु हुन नसकेको सिँचाइ योजना उपभोक्ता समिति अध्यक्ष श्याम खनालले बताए । कर्मचारीलाई खासै मतलब हुने कुरा भएन, उनले भने, झन्डै ५ वर्षसम्म काठमाडौंमा रहेका विभिन्न मन्त्रालय र विभाग धाएँ । तर काम सुरु गराउन सकिएन । उल्टै मन्त्रालय र विभागबाट कहिले थुन्ने त कहिले कारबाहीको धम्की आउँछ । अहिले नयाँ शिराबाट काम सुरु गर्ने पत्राचार सुरु गरेको उनले जनाए । ०७२ सालमा गरिएको आईईई सिँचाइ विभागको सचिवस्तरीय निर्णयले मात्र स्वीकृत गर्दा कानुनी अड्चन आएको डिभिजन वनका डीएफओ विजयराज सुवेदीको भनाइ छ । त्यतिखेर वन मन्त्रालयको पनि सहभागितामा निर्णय भएको भए समस्या हुन्थेन, उनले भने, हामीले सहजीकरण गरिरहेका छौं । पछिल्लो पटक गत वर्ष गरिएको आईईईमा वन मन्त्रालयको समेत सहभागितामा निर्णय गरिएको छ । ०७२ सालमा गरिएको आईईईमा नहर बन्ने वन क्षेत्रमा २ सय ३२ वटा रूख पर्ने उल्लेख थियो ।गत पुसमा वन र सिँचाइका अधिकृत र उपभोक्ता समिति प्रतिनिधिले नहर क्षेत्रमा पर्ने रूखको अनुगमन गर्दा ५८ वटा पर्ने देखिएको छ । उक्त रूख काट्ने अनुमतिका लागि सिँचाइ र उपभोक्ता समितिले डिभिजन वनमा पत्राचार गरेको जलस्रोत तथा सिँचाइ विकास डिभिजन कार्यालय प्रमुख पुरुषोत्तमप्रसाद उपाध्यायले बताए । प्रक्रिया लामो छ । वन विभाग, मन्त्रालय हुँदै क्याबिनेटले निर्णय गर्नुपर्छ, उनले भने, निर्णय भएर आउँदा कति समय लाग्छ, थाहा छैन । यो समस्या जिल्लाबाट समाधान हुने नभई दुवै विभागले आवश्यक समन्वय गर्नुपर्ने उनको भनाइ छ । बाँध बन्छ र सिँचाइ गर्छौं भनेर खुसी भएका थियौं, सिँचाइ आयोजना उपभोक्ता समिति अध्यक्ष खनालले भने, अहिले रुनु न हाँस्नु भएको छ ।"
बजेट नहुँदा बबई सिँचाइको काम रोकिएको रोकियै,"(बर्दिया) ३५ वर्षअघि निर्माण सुरु भएको राष्ट्रिय गौरवको बबई सिँचाइ आयोजनाको काम बजेट अभावमा लक्ष्यभित्र सम्पन्न हुने सम्भावना न्यून हुँदै गएको छ । आर्थिक वर्ष ०८२८३ मा आयोजना सम्पन्न गर्ने लक्ष्य रहे पनि बजेट अभावमा स्वीकृत गुरुयोजनाअनुसार समयभित्र पूरा नहुने आयोजना कार्यालयले जनाएको छ ।चालु आर्थिक वर्षमा आयोजनाका लागि ६३ करोड १ लाख बजेट निकासा भएको थियो । त्यसमध्ये हालसम्म ५१ करोडभन्दा बढी रकम खर्च भइसकेको छ । आयोजनाले चालु आर्थिक वर्षका लागि १ अर्ब ५० करोड रकम माग गरे पनि ६३ करोड १ लाख निकासा भएको छ । गत आर्थिक वर्षदेखि मागअनुसार बजेट निकासा नहुँदा नहरको ठेक्का लिएका निर्माण व्यवसायीले भुक्तानी पाउनुपर्ने २५ करोड रुपैयाँ पाएका थिएनन् । चालु आर्थिक वर्षमा निकासा भएको ६३ करोड १ लाखमध्ये २५ करोड मात्रै भुक्तानी दिएपछि आयोजनाको काम प्रभावित भएको छ । मागअनुसार बजेट निकासी नहुँदा चालु आर्थिक वर्षमा गर्नुपर्ने काम सक्ने अवस्था नरहेको आयोजना प्रमुख सुशील देवकोटाले बताए । यस्तै अवस्था रह्यो भने ०८२८३ मा आयोजनाको काम लक्ष्यअनुसार पूरा हुँदैन, उनले भने, कर्मचारीको तलब, इन्धनदेखि मर्मतका काम यसै बजेटमा गर्दा नहर निर्माणको काम गर्ने अवस्था न्यून हुँदै गएको छ, उनले भने । आर्थिक वर्ष ०७७७८ मा स्वीकृत गुरुयोजनाअनुसार आयोजनाको कुल लागत १८ अर्ब ९६ करोड ३० लाख ४४ हजार रहेकामा हालसम्म ७२ दशमलव २२ प्रतिशत भौतिक प्रगति हासिल भएको छ । हालसम्म १३ अर्ब १४ करोड ९८ लाख ६२ हजार रुपैयाँ खर्च भएको आयोजनाले जनाएको छ । काम गरेको रकम समयमा नपाउँदा निर्माण रोक्नुपर्ने अवस्था आएको निर्माण व्यवसायी संघ बर्दियाका निवर्तमान अध्यक्ष भेषराज पौडेलले बताए । यस्तो अवस्था रह्यो भने लक्ष्यअनुसार काम सम्पन्न नहुने उनको दाबी छ । बबई मूल नहरको हेडवर्क्स परेवा ओडारदेखि पश्चिम मूल नहर गुलरिया रत्नापुरसम्म ४२ किमि लम्बाइमध्ये हालसम्म २१ किमि बनेको छ । आर्थिक वर्ष ०८१८२ सम्म पश्चिमी मूल नहर सम्पन्न गर्न जग्गाधनीलाई मुआब्जा दिने भनिए पनि बजेट अभावमा काम अघि बढ्न सकेको छैन । ०७५ सम्म नहरको काम सम्पन्न गर्ने लक्ष्य लिएको थियो । नाकाबन्दी, कोभिड महामारी, बाढी र मुआब्जाको समस्याले म्याद थप भई ०८२८३ सम्म काम सम्पन्न गर्ने लक्ष्य बजेट अभावमा पूरा नहुने देखिएको छ ।"
मल्चर प्रविधिले घटायो गहुँ खेतीको लागत,"(पर्सा)जगरनाथपुर गाउँपालिका३ बिजयबनियाका किसान दाजुभाइ जयकिशोर र अभय यादवले यस वर्ष गहुँ खेतीमा नयाँ प्रयोग गरे । धानबाली काटेको खेतमा उनीहरूले गहुँ छर्न न धान बालीको ढुटोअवशेष फाले, न खेतको जोताइ नै गरे । मेसिनले मल्चर (छाप्रो) लगाउने विधिले यस वर्ष गहुँ खेती गर्दा यादव दाजुभाइले खेतीको लागत ५० प्रतिशतसम्म घटेको बताए ।एकातिर खेत जोत्नुपरेन, अर्कोतिर सिँचाइको आवश्यकता पनि परेन, उनले भने, यति हुँदा गहुँ खेतीको लागत ५० प्रतिशतले घट्यो । यसअघि जिरो टिलेज (शून्य जोताइ) मेसिनले गहुँ छर्ने गरेकामा यो नयाँ प्रविधिले झनै सहज र खेतीको लागत पनि कम भएको जयकिशोरले जनाए । हाम्रा लागि यसअघि शून्य जोताइ प्रविधि सबैभन्दा उपयोगी थियो, उनले भने, मल्चर प्रविधि झनै उपयोगी भयो । मेसिनले गहुँ छर्ने र खेतमा रहेको धानको ढुटोको व्यवस्थापन गरेर यो प्रविधिबाट गहुँ खेती गरिएको उनको भनाइ छ । यस प्रविधिले खेतमा गहुँको बीउ छरेपछि धानको ढुटोलाई भुस बनाएर गहुँको बीउ छोपिन्छ, उनले भने, अनि चारपांग्रे ट्र्याक्टरमा मल्चर मेसिन जडान गरेर खेतमै यो प्रविधिबाट गहुँ बाली लगाइन्छ । धानको ढुटोबाट उत्पादित भुसले गहुँको बीउलाई छोप्दा खेतमा रहेको चिस्यान कायमै रहने जयकिशोरका भाइ अभयले बताए । यसो गर्दा गहुँ बालीलाई सिँचाइको आवश्यकता पर्दैन र खेतमा घाँस पनि पलाउँदैन, उनले भने, खेतबाट घाँस हटाउने झन्झट पनि भएन र अतिरिक्त मजदुर पनि लागेन । त्यसैगरी झारपात हटाउन विषादी र रासायनिक मलको पनि कम प्रयोग गर्नुपरेको छ, जसले गर्दा कृषि मजदुरको लागत पनि घट्न जान्छ । शून्य जोताइ प्रविधिबाट गहुँ खेती गर्दा बीउबिजनबाहेक प्रतिबिघा खेती लागत ५ हजार ७ सय रुपैयाँ पर्ने गरेकामा मल्चर प्रविधिबाट गहुँ खेती गर्दा त्यसको आधा लागत पर्न गएको उनले जनाए । कृषि औजार अनुसन्धान केन्द्र, रानीघाट वीरगन्जले आफूहरूलाई यस वर्ष मल्चर मेसिन प्रयोग गर्न दिएको अभयको भनाइ छ । यो मेसिन अति उपयोगी रहेछ, अभयले भने, अब आफैं मेसिन किन्ने सोच बनाएका छौं । केन्द्रले दुई वर्षअघि भारतको पन्जाबमा निर्मित मल्चर मेसिन भारु २ लाखमा किनेको केन्द्रका प्रमुख एवं इन्जिनियर सचिनकुमार मिश्राले बताए । मल्चर मेसिन प्रयोग गर्दा किसानको खेतमा रहेको धानको ढुटो हटाउन खेतमा आगो लगाउनु नपर्ने हुँदा यसले वातावरण संरक्षणमा पनि ठूलो भूमिका खेल्ने मिश्राले जनाए । विशेषगरी उत्तर भारत र नेपालको मधेशमा यसरी गहुँ बाली लगाउनुअघि खेतमा रहेको धानको ढुटोलाई व्यवस्थापन गर्न आगो लगाउने चलन छ, यसले वातावरणीय प्रदूषण व्यापक बढाइरहेको छ, उनले भने, तर मल्चर मेसिन प्रयोग गर्दा धानको ढुटो हटाउनुपरेन, बरु त्यही ढुटो उपयोग गर्न पाइयो र पछि त्यही ढुटो कुहिएर मल पनि बन्छ, जसबाट अर्ग्यानिक खेती पनि प्रोत्साहित हुन्छ, खनजोत र सिँचाइ दुवै गर्नु नपरेपछि खेतीको लागत पनि घटने नै भयो । केन्द्रको आफ्नै परिसर तथा किसानको खेतमा पनि मल्चर मेसिन प्रयोग गर्दा त्यसको नतिजा राम्रो आएकाले केन्द्रले आउँदो वर्ष सर्फेस सिडर मल्चर मेसिन भित्र्याउन लागेको मिश्राले बताए । यो मेसिनले गहुको बीउ छर्ने, धानको ढुटोले बीउलाई छोप्ने मात्र काम गर्दैन, उनले भने, यससँगै रासायनिक मल पनि एकसाथ छर्ने हुँदा यो मेसिन बहुउपयोगी प्रमाणित हुनेछ ।"
बंगलादेश च्याम्पियन,"(काठमाडौं)दक्षिण एसियाली महिला फुटबलमा बंगलादेशको वर्चस्व फेरि एकपल्ट सिद्ध भएको छ । यसपल्ट साक्षी बनेको छ साफ यू१६ वुमन्स च्याम्पियनसिप । बंगलादेशले आइतबार सातदोबाटोस्थित एन्फा कम्प्लेक्समा सम्पन्न खेलमा भारतलाई टाइब्रेकरमा ३२ ले हरायो । पूरा प्रतियोगितामा अपराजित बंगलादेश उपाधिका लागि पूर्ण हकदार रह्यो । बंगलादेश लिग चरणका तीनै खेलमा विजयी थियो । फाइनलको नायिका गोलरक्षक यारजन बेगम रहिन् । टाइब्रेकरमा उनी नै निर्णायक साबित भइन् । उनले भारतको तीन प्रहार रोकिन् । जितपछि भावनात्मक भएकी यारजनले भनिन्, म निकै खुसी छु र यसलाई शब्दमा बयान गर्न सक्दिनँ ।बंगलादेशका लागि पहिलो प्रतियोगिता खेल्नेक्रममै उनले देशलाई उपाधि मात्र दिलाइनन्, उत्कृष्ट गोलरक्षक पनि चुनिइन् । बंगलादेशी प्रशिक्षक सैफुल बारीले आफ्नो टिम उपाधिका लागि हकदार रहेको र सबै खेलाडीमात्र नभई बंगलादेशी महिला फुटबललाई नै बधाई दिन चाहे । उनले कान्तिपुरसँगको कुराकानीमा भने, पछिल्लो समय बंगलादेशी महिला फुटबलले प्रगति गरेको छ र यो यसकै कारण हो । खेलाडीले नियमित प्रशिक्षक र अभ्यासको मौका पाइरहेका छन्, त्यसैले राम्रो गरिरहेका छन् । यसको श्रेय सबैले पाउनुपर्छ फुटबल संघदेखि खेलाडीको लगातार मिहिनेत । त्यसैले यो सफलतामा सबैको मिहिनेत छ ।बंगलादेशले उनकै नेतृत्वमा साफ वुमन्स यू१९ को उपाधि पनि जितेको थियो । अहिलेको यू१६ विशेष रह्यो, किनभने यो उनका लागि विदेशी भूमिमा प्राप्त सफलता रह्यो । निर्धारित समयको खेल ११ को बराबरीमा रहेपछि खेल टाइब्रेकरमा गएको हो । बंगलादेशले दुवै अवसरमा पुनरागमन गर्न सक्यो । ९० मिनेटको खेल र त्यसपछिको सिधै पेनाल्टीमा । अनुष्का कुमारीको गोलमा भारतले खेलको नवौं मिनेटमै अग्रता लियो । अन्त्यतिर पुगिरहँदा बंगलादेश निराश हुनुपर्ने स्थिति देखिएको थियो । तर, मारिमा बिन्टे हन्टाले ७१ औं मिनेटमा बराबरी गोल फर्काइन् । त्यसपछि थप गोल नहुँदा खेल टाइब्रेकरमा गएको हो । त्यसमा बंगलादेशकी सौरभी अखण्ड प्रीति चुकिन् । लगत्तै भारतकी स्वेता रानीले गोल गरिन् । प्रीतिको प्रहार भारतीय गोलरक्षक मुन्नीले बचाइन् । यसरी १० ले पछाडि रहेर दबाबमा देखिएको बंगलादेशका लागि त्यसपछि लगातार दुई गोल भयो । त्यसको ठीक उल्टो भारतले लगातार दुई प्रहार गोलमा परिणत गर्न सकेन । बिन्टी हानासँगै थुनुए मारमाले बंगलादेशबाट गोल गरे भने एलिनादेवी सरनगेथम र बोनिफिला सुलाइ गोल गर्न असफल भए । यसरी बंगलादेश २१ ले अगाडि रह्यो । लगत्तै अल्पी अख्तरले बंगलादेशबाट गोल गर्न सकिनन् भने भारतबाट अनविता रघुरमणले गोल गरिन् । अल्पीको प्रहार पोस्टमा लागेको थियो । खेल २२ को बराबरीमा रह्यो । फेरि स्थिति सायद खेल सडनडेथमा जानेछ । तर, त्यस्तो भएन । बंगलादेशका लागि साथी मुन्डाले गोल गरिन् भने अन्तिम प्रहारमा भारतकी दिव्यानी लिन्डा असफल रहिन् । भारतको तीन प्रहार बंगलादेशी गोलरक्षक यारजन बेगमले रोकेकी थिइन् । प्रीति पेनाल्टीमा चुकेको भए पनि त्यो महँगो साबित भएन । उनी नै प्रतियोगिताको उत्कृष्ट खेलाडी घोषित भइन् । पूरा प्रतियोतिगामा उनले ५ गोल गरिन् । भारतकी अनुष्का शर्मा प्रतियोगितामा सबैभन्दा बढी गोल गर्ने खेलाडी रहिन् । उनले ६ गोल गरिन् । लिग चरण समाप्तिपछि नेपाली टोली भने फाइनल पुग्न असफल रहेको थियो ।"
पुलिस र आर्मीको जित,"(विराटनगर)विभागीय टोली नेपाल पुलिस र त्रिभुवन आर्मी क्लबले आइतबार कोशी प्रदेश ट्रफी पेप्सी राष्ट्रिय टी२० क्रिकेट प्रतियोगितामा जित दर्ता गरेका छन् ।बैजनाथपुरस्थित जीपी कोइराला क्रिकेट रंगशालामा आइतबार पुलिसले गण्डकी प्रदेशमाथि ४ विकेटको जित पायो । पुलिस समूह बी मा एक जित र एक हार बेहोर्दै २ अंकसाथ तेस्रो स्थानमा उक्लिँदा लगातार तीन खेल हारेको गण्डकीको चुनौती सकिएको छ ।टस जितेको गण्डकीले निर्धारित २० ओभरमा ६ विकेट गुमाई १ सय ४४ रन बनायो । दिनेश बुढा मगरले १ छक्का र ५ चौका प्रहार गरी ४६, ईश्वर क्षेत्रीले २ छक्का र ५ चौकासहित ४१, दीपक डुम्रेले १ छक्का र ३ चौकासहित ४० रन जोडे । पुलिसका अभिषेक कार्कीले ८ रन दिएर ३ विकेट लिए । ललित भण्डारी, शरद भेषवाकर र दीपक सेरलाले ११ विकेट लिए । जवाफमा १ सय ४५ रनको लक्ष्य पाएको पुलिसले १९३ ओभरमा ६ विकेट गुमाएर भेट्टाएको थियो । प्लेयर अफ द म्याच शंकर रानाले ३ छक्का र ५ चौकासहित अविजित ५१ रन बनाउँदा अमित श्रेष्ठले २८, रोहन विकले १९ र शरद भेषवाकरले १८ रन जोडे । गण्डकीका अमृत गुरुङ र सन्दीप पराजुलीले २२ विकेट लिए । दोस्रो खेलमा आर्मीले मधेश प्रदेशलाई ७ विकेटले हराएर समूह ए को शीर्षस्थानमा उक्लेको छ । टस जितेको मधेशले ९ विकेट गुमाई १ सय ५३ रन बनायो । पवन सराफले ३९ बलमा ६ छक्का र २ चौकासहित ६३ रन बनाउँदा साहिल पटेलले २२ र राहुल मण्डलले १७ रनको योगदान गरे । आर्मीका नितेश पटेलले ४ विकेट लिए । उनले ४ ओभरमा १९ रन मात्र दिए । तृतराज दास र शाहब आलमले २२ विकेट लिए ।जवाफमा १ सय ५४ रनको लक्ष्य पछ्याएको आर्मीले १६५ ओभरमा ३ विकेट गुमाई पूरा गरेको थियो । प्लेयर अफ द म्याच तृतराज दासले ४३ बलमा २ छक्का र ६ चौकासहित अविजित ६० रन बनाए । सन्तोष कार्कीले ३८ बलमा ५ छक्का र २ चौकासहित ५७ रन र तुल थापाले १९ रन जोडे । मधेशका रुपेश सिंह, अभिषेक तिवारी र पवन सराफले ११ विकेट लिए । सोमबार सुदूरपश्चिम र वाग्मती तथा कोशी प्रदेश र एपीएफबीच प्रतिस्पर्धा हुने आयोजन मोरङ जिल्ला क्रिकेट संघले जनाएको छ ।"
तेक्वान्दो टोली चीन जाने,काठमाडौं (कास) फ्रान्सको पेरिसमा हुने ओलिम्पक तथा पारा ओलिम्पक गेम्सका लागि हुने एसियाली तेक्वान्दो छनोट प्रतियोगिता खेल्न तेक्वान्दोको दुई टोली चीन जाँदै छ । छनोट प्रतियोगिता मार्च १५ देखि १७सम्म चीनको ताइयाङमा हुनेछ । पेरिस ओलम्पिकको छनोटअन्तर्गत पुरुष ५८ केजीमुनि राहुल कुमाल र ६८ केजीमुनि वीरबहादुर महरा तथा महिला ४९ केजीमुनि अन्जली तामाङ र ६७ केजीमुनि इन्दिरा बस्नेतले प्रतिस्पर्धा गर्नेछन् । प्रत्येक तौल समूहमा पहिलो र दोस्रो हुने खेलाडी पेरिस ओलम्पिकलाई छनोट हुनेछन् । प्रशिक्षकमा टीकाप्रसाद लिम्बू छन् । छनोट प्रतिस्पर्धा मार्च १५ र १६ मा हुनेछ । त्यसका लागि टोली सोमबार चीन जानेछ । अहिलेसम्म तेक्वान्दोबाहेक नेपालका कुनै पनि खेलका खेलाडीले छनोट चरण पार गरेर ओलम्पिक खेलेको इतिहास छैन । संगीना वैद्य र दीपक विष्टले छनोट चरण पार गरेर ओलम्पिक खेलेका छन् । पेरिस पारा ओलम्पिक छनोटअन्तर्गत के४४ क्याटगोरीको पुरुष ५८ केजीमुनि भरतसिंह महता र ६३ केजीमुनि अमिर ब्लोन तथा महिला ५७ केजीमुनि पलेशा गोवर्धनले प्रतिस्पर्धा गर्नेछन् । हरेक स्पर्धामा पहिलो हुने खेलाडी पेरिस पारा ओलम्पिकलाई छनोट हुने प्रावधान छ ।टोकियो ओलम्पिक खेलेकी पलेशा चौथो एसियाली पारा खेलकुदकी कांस्य विजेता हुन् । बाँकी दुई खेलाडीको भने यो डेब्यु अन्तर्राष्ट्रिय प्रतियोगिता हो । प्रशिक्षकमा कविराज नेगी लामा छन् । लामा टोकियो ओलम्पिक र हाङचाउ पारा एसियाली खेलकुदका पनि प्रशिक्षक हुन् । मार्च १७ छनोट प्रतिस्पर्धा हुनेछ । टोली मार्च १४ तारिख चीन जानेछ । दुवै टोलीलाई राष्ट्रिय खेलकुद परिषद्का सदस्यसचिव टंकलाल घिसिङले आइतबार बिदाइ गरे । उनले छनोट प्रतियोगिता नेपाली खेलाडीका लागि चुनौतीसँगै इतिहास दोहोर्याउने अवसर भएको बताए ।
नेपालहङकङको खेल वर्षाले रद्द,काठमाडौं (कास) त्रिकोणात्मक ट्वान्टी२० अन्तर्राष्ट्रिय शृंखलामा आइतबार नेपाल र हङकङबीचको खेल वर्षाका कारण रद्द भएको छ । नेपालले टस जितेपछि ब्याटिङ निम्तो पाएको हङकङले ८ ओभर खेलेपछि वर्षाले थप खेल हुन दिएन ।हङकङले २ विकेट गुमाई ६५ रन बनाएको थियो । करण केसीले खेलको पहिलो बलमै मार्टिन कोइट्जीलाई शून्यमा आउट गरे । त्यसपछि कप्तान निजाकत खान र अंशुमन रथले दोस्रो विकेटमा ६१ रनको साझेदारी गरिसकेका थिए । निजाकतले २० बलमा ३ चौका र एक छक्कासहित २५ रन बनाए । उनलाई गुलशन झाले आउट गरे । अंशुमन २४ बलमा ४ चौका र १ छक्कासहित ३६ रन बनाएर अविजित रहे । अर्का अविजित ब्याटर बाबर हायातले ३ रन बनाए । हायातले अघिल्लो दिन नेपालसँगको मैत्रीपूर्ण खेलमा १ सय १० रन बनाएपछि हङकङ ७३ रनले विजयी भएको थियो । नेपालले मंगलबार पपुवा न्युगिनीविरुद्ध खेल्ने छ । नेपाल र पपुवा न्युगिनी दुवैले जुनमा वेस्ट इन्डिज र अमेरिकामा हुने ट्वान्टी२० विश्वकपमा प्रतिस्पर्धा गर्नेछन् ।
बास्केटबल समीकरण पूरा,"काठमाडौं (कास) खुला थ्री बाई थ्री बास्केबटल प्रतियोगितामा महिलाको सेमिफाइनल र पुरुषको क्वाटरफाइनल समीकरण पूरा भएको छ । त्रिपुरेश्वरस्थित राखेपको सेमि कभर्डहलमा भइरहेको प्रतियोगितामा महिलातर्फ समूह ए बाट ललितपुर ए र पोसिलो नेपाल सेमिफाइनल पुगेका छन् । समूह बी बाट आईआईएमएस र आईएसए नेपाल सेमिफाइनल पुगेका छन् । अब सेमिफाइनलमा ललितपुरले आईएसए नेपाल तथा आईआईएसएमले पोसिलो नेपालसँग खेल्नेछन् । पुरुषतर्फ विभागीय टोली आर्मीका तीन टोली ए, बी र सीसहित हाउन्ड्स एकेडेमी ए, टाइम्स ए, बंगलादेश नेभी, बीएमके क्लब र ललितपुर बी क्वाटरफाइनल पुगेका हुन् । आइतबार प्रिक्वाटरफाइनलमा आर्मी ए ले ललितपुर ए लाई २११५ ले, आर्मी बी ले हाउन्ड्स सी लाई २१८ ले र आर्मी सीले कीर्तिपुरलाई २११७ स्कोरले हराए ।हाउन्ड्स एकेडेमी ए ले टाइमआउट बी लाई २११० ले, टाइम्स ए ले टाइमआउट एलाई २११७ ले, बंगलादेश नेभीले टाइम्स बी लाई २११८ ले, बीएमके क्लबले इन्डिपेन्डेन्ट युनिभर्सिटी बंगलादेशलाई २१२० ले र ललितपुर बी ले बर्न टु होपलाई २११९ स्कोरले हराए । प्रतियोगिता नेपाल बास्केटबल संघ र थ्री एक्स थ्री नेपाल बास्केटबलको संयुक्त आयोजनामा भइरहेको हो ।"
सीईसीलाई क्रिकेट उपाधि,काठमाडौं (कास) क्रिकेट एक्सिलेन्स सेन्टर (सीईसी) ले आइतबार नवौं नेपालपाकिस्तान फ्रेन्डसिप टी२० क्रिकेटको उपाधि जितेको छ । विजेता टोलीले ५० हजार रुपैयाँ पुरस्कार पायो ।फाइनल खेलमा ली क्रिकेट क्लब (एलसीसी) लाई ३२ रनले हराएर सीईसीले ट्रफी जितेको हो । पहिले ब्याटिङ गरेको गरेको सीईसीले निर्धारित २० ओभरमा ९ विकेट गुमाई १ सय १९ रन बनाएको थियो । किरण चन्दले २२ रन जोडे । जवाफमा १७ ओभर खेल्दै ८७ रनमै एलसीसी समेटियो । आयुष बस्नेतले २३ रन बनाउनुबाहेक अन्य खेलाडीले राम्रो स्कोर गर्न सकेनन् । सीईसीलाई जित दिलाउन मनोज यादवले ३ विकेट लिए । उनी म्यान अफ द म्याच चुनिए । प्रतियोगितामा पाकिस्तानी दूतावासको एकसहित १२ टोलीको सहभागिता रहेको थियो । नौ दिन चलेको प्रतियोगिता पाकिस्तानी दूतावासको शंखपार्कस्थित क्रिकेट मैदानमा भएको थियो ।
देवदह विजयी,"(भैरहवा)देवदह क्रिकेट क्लबको जितसँगै भैरहवामा ड्रिम युनिक रूपन्देही सुपर लिग क्रिकेट सुरु भएको छ । आइतबार उद्घाटन खेलमा देवदहले बुटवल राइनोजलाई २ विकेटले पराजित गर्यो ।भैरहवास्थित सिद्धार्थ रंगशालामा टस जितेर ब्याटिङ गरेको बुटवल राइनोजले २०५ ओभरमा सबै विकेट गुमाई ९५ रन बनायो । सुमन सुनारले २९, सलाउद्दिन खानले १६ र शिव कुँवरले अविजित १५ रन जोडे । बुटवललाई सस्तैमा समेट्न देवदहका सुरज खड्काले २ मेडन विकेटसहित १७ रन खर्चेर ५ विकेट लिए । अर्जुन रायमाझीले ३ र शिव ज्ञवालीले २ विकेट लिए ।जवाफमा देवदहले ३३ ओभरभित्र ८ विकेटमा १ सय १ रन जोड्दै जित हासिल गर्यो । सुमन पाण्ड्ये र संकेत भट्टराईले २७२७, कृष्ण पासीले अविजित १२ रनको योगदान दिए । राइनोजका शिव कुँवरले ३, सलाउद्दिन र सन्देश ज्ञवालीले २२ तथा शुभम घमालले १ विकेट लिए । देवदहका सुरज खड्का म्यान खफ द म्याच भए । उनले १ हजार २ सय रुपैयाँ प्राप्त गरे ।२०५४ सालदेखि यहाँ सञ्चालन हुँदैं आएको लिगमा यसपालि जिल्लाका २० क्लबले सहभागिता जनाएको रूपन्देही जिल्ला क्रिकेट संघका सचिव सञ्जय गुरुङले बताए । उनका अनुसार ५० ओभर संरचनामा खेलाइने यो बी डिभिजनको लिग हो । लिगमा ३५ खेल हुनेछ । अहिले जिल्लाका ए र बी डिभिजनका २० क्लबले सहभागिता जनाएका छन् । काठमाडौंबाहिर हुने लामो अवधिको यस सुपर लिगलाई रूपन्देहीले निरन्तरता दिएको छ, गुरुङले भने, कोरोनाका कारण केही वर्ष स्थगित लिगले निरन्तरता पाएको हो ।गत वर्षसम्म लिगलाई नेपाल टेलिकमले प्रायोजन गर्दै आएको थियो । यसपालि प्रायोजक परिवर्तन भएको संघका अध्यक्ष हरीबहादुर थापाले बताए । प्रतियोगिताको टाइटलसँगै विजेता र उपबिजेताको पुरस्कार क्रिकेटप्रेमीले प्रायोजन गरेका छन् । विजेताले १ लाख र उपविजेताले ५० हजार रुपैयाँ पाउनेछन् । नेपाल क्रिकेट संघका उपाध्यक्ष रोशनकुमार सिंहले यस्ता प्रतियोगिताले खेलाडीलाई प्रतिभा निखार्ने अवसर प्रदान गरिरहेको बताए ।"
