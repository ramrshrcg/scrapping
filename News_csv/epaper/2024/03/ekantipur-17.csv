शीर्षक,विवरण
३३ किलो सुन छानबिन आयोगको प्रतिवेदन ५ वर्षदेखि लुकाइयो,"(काठमाडौं)सुनको अवैध पैठारी (तस्करी) नियन्त्रणसम्बन्धी जाँचबुझ आयोगले सरकारलाई प्रतिवेदन बुझाए पनि त्यसले दिएका सुझाव र सिफारिस कार्यान्वयनमा भने आशंका उब्जेको छ । विगतमा बनेका यस्तै उच्चस्तरीय छानबिन समिति र आयोगका प्रतिवेदन लागू गर्नुको सट्टा सरकारले नै गायब पार्नेसम्मका काम गरेकाले यस पटक पनि कार्यान्वयन हुनेमा ढुक्क हुने अवस्था देखिँदैन । यसअघि २०५५ र २०७५ सालमा सुन तस्करी काण्ड छानबिन गर्न गठित जाँचबुझ समिति र आयोगका प्रतिवेदन पनि कार्यान्वयन भएका छैनन् । उच्चपदस्थ व्यक्तिहरू जोडिएपछि २५ वर्षअघिको सुन तस्करीसम्बन्धी जाँचबुझ बीचैमा रोकिएको थियो भने ५ वर्षअघिको छानबिन प्रतिवेदन नै गायब पारिएपछि तस्करीका प्रभावशाली आरोपीले छुटकारा पाउँदै आएका छन् । गृह, अर्थ मन्त्रालय, अख्तियार अनुसन्धान आयोग, भन्सार, अध्यागमन, प्रहरी, प्रशासनलगायतका निकायले गरेका दर्जनौं छानबिन र अनुसन्धान पनि तस्करीका नाइकेसम्म पुग्नुअघि नै रोकिएका दर्जनौं वृत्तान्त छन् । राजनीतिक र प्रशासनिक नेतृत्वमा बचाइदेऊ जोगाइदेऊ भन्ने प्रवृत्ति हावी रहेकाले पहुँचवाला दोषीले उन्मुक्ति पाउँदै आएको नेपाल प्रहरीका एक पूर्वएआईजीले कान्तिपुरलाई बताए ।पछिल्लो पटक त्रिभुवन अन्तर्राष्ट्रिय विमानस्थलबाट विद्युतीय चुरोट (भेप) र ब्रेक सुभित्र लुकाएर सुन तस्करी गरिएको घटनाको छानबिन गर्न गठित आयोगले बिहीबार सरकारलाई प्रतिवेदन बुझाएको छ । भेपमा ९ र ब्रेक सुमा ६१ किलो सुन तस्करी भएको भेटिएको थियो । सो घटनाका विषयमा पूर्वन्यायाधीश डिल्लीराम आचार्य अध्यक्ष रहेको आयोगले बुझाएको प्रतिवेदन कार्यान्वयन गर्ने निर्णय मन्त्रिपरिषद् बैठकले गरेको छ । तर जस्ताको तस्तै कार्यान्वयन गरिने भने पनि प्रधानमन्त्री पुष्पकमल दाहाल र गृहमन्त्री रवि लामिछानेले मन्त्रिपरिषद् बैठकमा प्रतिवेदन सार्वजनिक गर्ने विषयमा अनिच्छा देखाएको एक मन्त्रीले बताए । सार्वजनिक गर्दा कार्यान्वयनमा चुनौती हुने उनीहरूले बताएका थिए । त्यसमा माओवादीकै उच्च तहका नेता, सुरक्षा र प्रशासनिक निकायका वर्तमान र पूर्वउच्च पदस्थ अधिकारीहरू जोडिएपछि थप छानबिन, अनुसन्धान र कारबाही हुनेनहुनेमा थप संशय पैदा भएको गृह मन्त्रालयका उच्च अधिकारीहरू बताउँछन् ।उक्त प्रतिवेदनमा दोषीलाई मुद्दा चलाउन र विभागीय कारबाही गर्न सिफारिस गरिएको छ । त्यसैअनुसार सरकारले अनुसन्धानमा लापरबाही गर्ने केही प्रहरी अधिकारीलाई सरुवासहितको विभागीय कारबाही सुरु गरे पनि तस्करीमा संलग्न शक्तिशाली व्यक्तिहरूलाई कारबाही हुनेमा शंका गरिएको छ । २०५५ सालमा गठित सुन तस्करीसम्बन्धी सर्वदलीय संसदीय छानबिन समितिका संयोजक तत्कालीन जनमोर्चाका सांसद परी थापाले प्रतिवेदन पूर्ण रूपमा कार्यान्वयन हुनेमा अविश्वास व्यक्त गरे । संस्थागत रूपमै भइरहेको ठूला भ्रष्टाचार र तस्करीमा मुछिएकाहरूले राजनीतिक संरक्षणकै आधारमा छुटकारा पाउँदै आएको उनले टिप्पणी गरे । छानबिन समितिआयोग ठूलालाई उन्मुक्ति दिन बनाइएको छ, उनले भने, कुनै पनि ठूलो भ्रष्टाचार वा सुन तस्करी काण्डको छानबिन भएर निष्कर्षमा पुग्न सकेको छैन । दुबईलगायत मुलुकबाट तस्करी गरेर ल्याएको सुन विमानस्थलबाट रिकन्डिसन (पुराना मर्मत गर्नुपर्ने) गाडीमा राखेर ल्याएको सार्वजनिक भएपछि २५ वर्षअघि संसदीय छानबिन समिति बनेको थियो । समितिले थप अनुसन्धान गर्नुपर्ने, राजनीतिक र प्रशासनिक व्यक्तिहरू नै तस्करीमा संलग्न रहेको औंल्यायो । तर २०५६ सालको चुनावलगत्तै अर्को सरकार बनेपछि सुन तस्करी प्रकरणको छानबिन र दोषीलाई कारबाही रोकिएको थापाले जनाए । त्यतिबेला पनि सुन तस्करीको बाढी नै थियो जुन अहिलेसम्म रोकिएको छैन । राज्य व्यवस्था नै तस्करीमा लागेको छ, उनले थपे, प्रधानमन्त्री, मन्त्री, सचिव, राजनीतिक र प्रशासनिक नेतृत्वमा रहेका मान्छेहरू यसका जिम्मेवार हुन् । उनीहरूमाथि छानबिन गर्नुपर्छ भनेका थियौं । ६ महिना म्याद दिइएको समितिलाई पुनः ६ महिना थप गर्दा पनि छानबिन पूरा गर्न नसकेको उनले सुनाए । विमानस्थल भन्सारबाहेक पनि देशभरका ठूलासाना सबै भन्सारमा पुगेर अध्ययन गरेका थियौं । तस्करीमा उच्च पदस्थ व्यक्तिहरू जोडिन थालेपछि म्याद थप भएन । छानबिन त्यसै रोकियो ।२५ वर्षपछि त्रिभुवन अन्तर्राष्ट्रिय विमानस्थल हुँदै भेप र ब्रेक सुमा लुकाएर सुन तस्करी गरेको प्रकरणमा पनि राजनीतिक र प्रशासनिक रूपमा उच्च पदस्थहरू जोडिएका छन् । छानबिन र अनुसन्धानको दायरामा नेता, कर्मचारी र प्रहरीका उच्च अधिकारीलाई तान्नुपर्ने सुझाव आचार्य आयोगले दिएको छ । स्रोतका अनुसार आयोगले पूर्वसभामुख तथा माओवादी उपाध्यक्ष कृष्णबहादुर महरा, छाया सेन्टरमा वाल्डो क्यासिनो सञ्चालक चिनियाँ नागरिक टेरेन्स टीएचसी, पूर्वउपराष्ट्रपति नन्दबहादुर पुनका वैदेशिक मामिला विज्ञसल्लाहकार जीवनबहादुर गुरुङ, विध ल्याबका सञ्चालक भीमकान्त भण्डारी, प्रहरी संगठनभित्र बिचौलियाको भूमिकामा सक्रिय जीवन चलाउने, होटल भियनाका सञ्चालक मञ्जिल श्रेष्ठ, सुबुप्रताप केसीलाई सुन तस्करीको प्रकरणमा अनुसन्धानको दायरामा ल्याउन सिफारिस गरेको छ । त्यस्तै पूर्वआईजीपी सर्वेन्द्र खनाल र धीरजप्रताप सिंहको कनेक्सन मा पनि तस्कर समूहका नाइकेहरूसँग देखिएकाले निगरानीमा राख्न सुझावसमेत दिएको छ । अध्यागमन विभागका तत्कालीन महानिर्देशक झलकराम अधिकारी लगायतलाई मुद्दा चलाउन आयोगले सिफारिस गरेको छ । सहसचिव अधिकारी हाल नेपाल ट्रस्टको कार्यालयको प्रवक्ता छन् । सरकारी वकिल कार्यालय काठमाडौंका वासुदेव शर्मा र जनकराज घिमिरेलाई कारबाहीको सिफारिस गरिएको छ । आरोपीको बयान कागज च्यात्ने र प्रमाण नष्ट गरी अनुसन्धानमा लापरबाही गर्ने केन्द्रीय अनुसन्धान ब्युरो सीआईबीका प्रमुख किरण बज्राचार्य, एसपी सञ्जय सिंह थापा, डीएसपी रुगम कुँवर र दुर्गा दाहाल पनि विभागीय कारबाहीको सिफारिसमा परेका छन् । ती प्रहरी अधिकारीहरू हाल सरुवा भएका छन् । २०५५ सालमा गठित आयोगका अध्यक्ष तथा पूर्वसांसद थापाले त्यतिबेला संवैधानिक प्रावधानअनुसार बनेको सर्वदलीय संसदीय समितिले दिएको सुझावसमेत कार्यान्वयन नगरेको सरकारले पछिल्लो आयोगले दिएको प्रतिवेदन पूर्ण रूपमा कार्यान्वयन गर्नुभन्दा पनि दोषीलाई उन्मुक्ति दिन सक्ने खतरा रहेको औंल्याए । २०७५ सालमा ३३ किलो सुन तस्करी प्रकरणको छानबिन गर्न सहसचिव ईश्वर पौडेलको संयोजकत्वमा गठित प्रभावशाली आयोगको प्रतिवेदन पनि कार्यान्वयन भएको छैन । प्रधानमन्त्रीमा केपी शर्मा ओली र गृहमन्त्रीमा रामबहादुर थापा रहेको बेला आयोगले प्रतिवेदन बुझाएको थियो । उक्त प्रतिवेदन त्यतिबेला र त्यसयता बनेका सरकारले कार्यान्वयन गरेका छैनन् भने सरकार र गृह मन्त्रालयले सो प्रतिवेदन फेला नपरेको प्रतिक्रिया दिँदै आएका छन् । २०७५ सालको सुन तस्करीसम्बन्धी प्रतिवेदन माग्दा नपाएको २०८० असोजमा गठित आयोगका अध्यक्ष आचार्यले बताए । तस्करीमा संलग्न भरियादेखि कारोबारीसम्मको नाम किटान गरिएको प्रतिवेदन सार्वजनिक नगरेको सरकारले आयोगलाई समेत प्रतिवेदन नदिएपछि ३३ किलो सुन प्रकरण थप रहस्यमय बनेको थियो । नेपाल प्रहरीका पूर्वएक एआईजीले विगतदेखिको अभ्यास हेर्दा जाँचबुझ प्रतिवेदन कार्यान्वयन हुनेमा आशावादी हुन सक्ने अवस्था नरहेको औंल्याए । छानबिनमा प्रमाणसहित दोषी किटान भएका, तस्करीमा संरक्षण गर्नेलाई निर्विवाद कारबाही हुनुपर्ने हो । तर विगतमा बार्गेनिङ गरेर आफ्ना सत्तास्वार्थ पूरा गर्ने गरेका छन्, उनले भने, सरकारले प्रतिवेदन कार्यान्वयन गर्दिन त भन्दैन । पहिले पहिलेका सुन तस्करी प्रकरण हेर्दा ठूलालाई कारबाही गरेको छैन । सरकारले कारबाही प्रक्रिया अघि बढाइहाले पनि ठूला तस्करी, घोटालामा प्रतिवेदनसमेत लुकाउने, न्यायालयबाट जोगाउनेसम्मका प्रवृत्तिसमेत हावी हुँदै गएको ती पूर्वएआईजीले बताए ।२०७४ फागुनमा तस्करले दुबईबाट ल्याएको ३३ किलो सुन गन्तव्यमा नपुग्दै गायब बनेपछि गोरे भनिने चूडामणि उप्रेतीको समूहले भरियाका रूपमा खटिएका सनम शाक्यको हत्या गरेको खुलेको थियो । त्यसको १ महिनापछि चैत २० मा मन्त्रिपरिषद्ले शाक्यको हत्या, हराएको सुनको खोजी र तस्करीको नेटवर्क पत्ता लगाउन गृह मन्त्रालयका तत्कालीन योजना महाशाखा प्रमुख सहसचिव पौडेलको संयोजकत्वमा ९ सदस्यीय विशेष अनुसन्धान टोली गठन गरेको थियो । समितिले करिब ४ महिना लगाएर २०७५ साउन १६ मा ७ सय ७२ पृष्ठ लामो प्रतिवेदन सरकारलाई बुझाएको थियो । प्रधानमन्त्री निवास बालुवाटारका तत्कालीन प्रधानमन्त्री ओलीले प्रतिवेदन बुझेका थिए । उच्च स्रोतका अनुसार समितिले प्रतिवेदनमा सुन तस्कर, भरिया र अवैध कारोबारमा संलग्न व्यापारीसम्मका २ सय ९२ जनाको नाम किटान गरेको छ । तर, त्यो सूची अझै गोप्य छ । समितिले त्यसबेला ७९ जनालाई अनुसन्धानको दायरामा ल्याएको थियो । त्यसरी किटान गरिएका व्यक्तिको संलग्नतामा ३८ क्विन्टल सुन भित्रिएको निष्कर्षसहित प्रहरी वा गृह मन्त्रालयले नै छुट्टै संयन्त्र बनाएर कसुरमा संलग्नमाथि थप अनुसन्धानकारबाही गर्नॅपर्ने सुझाव प्रतिवेदनमा दिइएको स्रोत बताउँछ । तर, सरकारले प्रतिवेदन सार्वजनिक नगरी ५ वर्षअघिदेखि गुपचुप राखेको हो ।समितिका एक सदस्यले रिपोर्ट गोप्य रहनुमा मुख्य रूपमा कमजोर सरकारी अभिलेख प्रणालीको आडमा प्रतिवेदन कार्यान्वयन नगर्ने भित्री चाहनाले काम गरेको बताए । रिपोर्ट गोप्य राख्नु र अहिले भेटिएन भन्नुका पछाडि दुई सयभन्दा बढी व्यक्तिमाथि थप अनुसन्धान हुनुपर्ने निष्कर्ष निक्लेको रिपोर्ट थन्काउनमा सबैको स्वार्थ मिलेको हुनुपर्छ, उनले भने, यदि त्यस्तो हुन्थेन भने कानुनबमोजिम थप अनुसन्धान र पूरक मुद्दाको सिलसिला नै चल्नुपर्थ्यो । उनले प्रतिवेदनमा त्रिभुवन विमानस्थलको कमजोर चेकजाँच संयन्त्रदेखि, राष्ट्र बैंकको भूमिका र सीमापार कारोबारसम्मको पाटोलाई प्रस्ट ढंगले उल्लेख गरिएको बताए । तर, प्रतिवेदन नै हराएको बहाना बनाएर त्यसले दिएका सुझाव र निष्कर्षलाई बेवास्ता गरिएकै कारण सुन तस्करी थप संगठित बन्दै गएको उनको भनाइ छ । विगतको अनुभवलाई हेर्दा नै आचार्य आयोगका सुझावहरू कार्यान्वयन हुने सम्भावना न्यून रहेको उनले बताए । २०७५ सालमा आफ्नो नेतृत्वमा सरकार हुँदा प्रतिवेदन कार्यान्वयन नगरेको एमालेले ब्रेक सु र भेपबाट सुन तस्करी प्रकरणमा भने आयोग बनाई छानबिन गर्न माग राख्दै करिब एक महिनासम्म संसद् अवरुद्ध गरेको थियो । प्रतिपक्षी एमालेले संसद् अवरुद्ध गरेपछि माग पूरा गर्न कांग्रेस, माओवादी गठबन्धन सरकार सहमत भयो । अहिले एमालेसहित त्यतिबेला आयोग गठन गर्न माग गर्ने राष्ट्रिय स्वतन्त्र पार्टी सत्तामा छन् । सुन तस्करीमा राजनीतिक, प्रशासनिक र सुरक्षा निकायका शक्तिशाली जालो तोड्नुपर्ने भन्दै एमाले र रास्वपाले उच्चस्तरीय आयोगको माग राखेका थिए । ३३ किलो सुन प्रकरणको छानबिनपछि कांग्रेस सभापति शेरबहादुर देउवा र माओवादीका अध्यक्ष पुष्पकमल दाहालले सरकारको नेतृत्व गरे पनि आयोगले दोषी देखाएकालाई कारबाही गर्न चासो देखाएका छैनन् ।पछिल्लो आचार्य आयोगलाई भेप र ब्रेक सुमा लुकाएर दुबई र हङकङबाट ल्याएको सुन प्रकरणको जाँचबुझ एवं सुन तस्करी नियन्त्रण गर्न संरचनागत, नीतिगत र भौतिक सुधारका लागि सुझाव दिने गरी कार्यादेश तोकिएको थियो । आचार्य आयोगले साढे ५ महिना लगाएर ती समिति सुझाव र सिफारिस गरेको जनाएको छ । सुन गुडेर, उडेर र हिँडेर आउने गरेको जाँचबुझ आयोगको निष्कर्ष छ । यसको मूल कारण खुल्ला सिमाना, अव्यवस्थित सुरक्षा प्रणाली र दुई देश (नेपालभारत) का नागरिकका बीचको सम्बन्ध मूल कारण देखिएको जनाइएको छ । तस्करीलाई रोक्नका लागि अन्तर्राष्ट्रिय विमानस्थल र अरू स्थल नाकामा एकीकृत सुरक्षा जाँच प्रणालीको विकास गर्नसमेत आयोगले सरकारलाई सुझाव दिएको छ । नाका तथा भन्सार क्षेत्रमा सीमित निकायका सीमित अधिकारीलाई छुट्टाछुट्टै भूमिकामा खटाइँदा सेटिङ हुने र त्यसबाट तस्करीलाई मलजल हुने भन्दै आयोगले एकीकृत जाँचपास प्रणालीमार्फत नियमन, निगरानी र व्यवस्थापन गर्न भनेको छ । एकीकृत जाँचपास प्रणालीअन्तर्गत विमानस्थल र अरू ठूला नाकामा अधिकृत प्रथम श्रेणीका कर्मचारीको नेतृत्वमा परिचालन गर्नॅपर्ने उल्लेख छ । राजस्व समूह नै खडा गरेर भन्सारसीमा नाकामा कर्मचारी व्यवस्थापन गर्न पनि सुझाव दिइएको छ । यस्तै, सुन तस्करीमा प्रयोग हुने सम्भावित सबै नाकाहरूका आधुनिक उपकरणहरू जडान गर्न पनि भनिएको छ । पूर्वगृह सचिव उमेश मैनालीले अहिलेसम्मका कुनै पनि सरकारमा इच्छाशक्ति नदेखिँदा सुन तस्करीको छानबिन र अनुसन्धान निचोडमा पुग्न नसकेको टिप्पणी गरे । आयोग वा छानबिन समिति बनेपछि त्यसको सत्यतथ्य छानबिन र अनुसन्धान गरेर रिपोर्ट दिने काम हो । उसले आफैंले कारबाही गर्ने होइन । रिपार्ट पाएपछि त्यसलाई सार्वजनिक गरेर कारबाही प्रक्रिया सरकारले थाल्नुपर्छ । कार्यान्वयन नहुने प्रतिवेदनको कुनै अर्थ हुँदैन, उनले भने । धेरैजसो आयोग र छानबिन समितिहरू तत्कालको घटना र अवस्थालाई सामुसामु पार्दै टार्नेका लागि मात्र गठन हुने भएकाले पनि प्रतिवेदन कार्यान्वयन हुन नसकेको उनले औंल्याए । घटना सामसुम पारेर टार्ने मात्र कि सधैंका लागि समाधान गर्ने सरकारकै हातमा निर्भर रहन्छ, मैनालीले भने ।"
दीपेश पुनमाथि अनुसन्धान सुरु,"(बुटवल)बुटवलको सुप्रिम बचत तथा ऋण सरकारीको ७८ करोड रकम अपचलन गरेको आरोपमा प्रहरीले सहकारीका पूर्वसचिव दीपेश पुनलाई पक्राउ गरेर अनुसन्धान सुरु गरेको छ । सहकारीमा कोषाध्यक्ष र सचिवका रूपमा व्यवस्थापनको जिम्मेवारीमा रहेकाले उनी अनुसन्धानमा तानिएका हुन् । दीपेश पूर्वउपराष्ट्रपति नन्दबहादुर पुनका कान्छा छोरा हुन् । पीडितले सहकारीका पूर्वअध्यक्ष एवं संरक्षक गितेन्द्रबाबु (जीबी) राई र सचिव पुनलाई पक्राउ गरेर कारबाही गर्न माग गर्दै आएका थिए । सुप्रिम सहकारीका यसअघि पक्राउ परेका अध्यक्ष ओमप्रकाश गुरुङ, भैरहवा शाखाकी व्यवस्थापक दुर्गा पाण्डेय चापागाईं, पोखराको सूर्यदर्शन सहकारीका सञ्चालक कुमार रम्तेल र आईटी प्रमुख भविश्वर अर्यालसँगको बयानका आधारमा प्रहरी केन्द्रीय कार्यालयले शुक्रबार काठमाडौंबाट पुनलाई पक्राउ गरेको थियो । इलाका प्रहरी कार्यालय बुटवलले झन्डै एक महिनादेखि सुप्रिम सहकारी ठगी प्रकरणको अनुसन्धान गरिरहेको छ । पुनलाई शुक्रबार राति नै बुटवल ल्याइएको हो । उनलाई इलाका प्रहरीको ५ नं थुनुवा कक्षमा अन्य थुनुवासँगै राखिएको छ । पोखरामा पक्राउ परेका रम्तेल र अर्याललाई पनि अहिले बुटवलमै ल्याएर अनुसन्धानमा राखिएको छ । पक्राउ परेका रम्तेल दीपेशले राजीनामा दिएपछि सुप्रिमको सचिव थिए । बुटवलमा २०५७ सालमा दर्ता भएर सञ्चालनमा रहेको मैत्रेय बचत तथा ऋण सहकारी संस्थाको नाम परिवर्तन गरेर २०७२ फागुन १ मा सुप्रिम बचत तथा ऋण सहकारी संस्था बनाइएको थियो । फागुन ३० को साधारणसभाबाट ओखलढुंगाका जीबी अध्यक्षमा र रोल्पाका दीपेश कोषाध्यक्षमा चयन भएका थिए । २०७६ कात्तिक १६ मा भएको अर्को साधारणसभाबाट दीपेश सचिव बनेका थिए । उनी सचिव रहेकै बेला सहकारीको ७८ करोड बढी रकम अपचलन भएको अनुसन्धानबाट देखिएपछि प्रहरीले पुनलाई पक्राउ गरेको हो । इलाका प्रहरी बुटवलका डीएसपी विजयराज पण्डितले सहकारी पीडितका अन्य व्यवस्थापकहरूविरुद्ध दिएको जाहेरीअनुसार अनुसन्धान क्रममा दीपेश पनि सुप्रिम सहकारीको रकम अपचलनको अनुसन्धानमा तानिएको बताए । व्यवस्थापकका रूपमा देखिएपछि अनुसन्धानमा तानिनु स्वाभाविक हो, उनले भने, यहाँ सहकारीको रकम अपचलनको विषयमा मात्र अनुसन्धान हुन्छ । दीपेश शुक्रबार राति पक्राउ परेका र शनिबार बिदा भएकाले आइतबार म्याद लिएर अनुसन्धान अघि बढाइने उनले बताए । संस्थापक कोषाध्यक्ष र पछिल्लो तीन वर्ष सचिव रहेको सुप्रिममा बचतकर्ताको करोडौं रकम अपचलन भएको सार्वजनिक भए पनि उनी सत्ता र शक्तिको आडमा अनुसन्धानबाट उन्मुक्ति पाइरहेका थिए । उनीविरुद्ध सुन तस्करीमा संलग्न भएको आरोप पनि छ ।सुप्रिमका १० हजार ३ सय ९१ बचतकर्ताको १ अर्ब ७ करोड ८२ लाख ६७ हजार रुपैयाँ संकलन गरेकामा ७८ करोड ५० लाख रुपैयाँ पदाधिकारीले नै अपचलन गरेको बचतकर्ताको उजुरी छ । लुम्बिनी प्रदेशको सहकारी दर्ता अधिकारीको कार्यालयले तयार पारेको प्रतिवेदनले सहकारी दर्ता प्रक्रिया, सदस्यता वितरण, रकम संकलन र ऋण लगानीमै प्रश्न उठाएको छ । सहकारी दर्ता अधिकारी यमबहादुर कुँवरले सहकारी ऐनविपरीत सहकारीको कार्यक्षेत्रभन्दा बाहिरका व्यक्तिको सहकारीमा प्रवेश भएको तर बसाइँसराइका अन्य प्रमाणपत्र पेस नगरी ती व्यक्तिहरू सञ्चालक समितिमा रहेको विषयलाई प्रमुख कमजोरीका रूपमा औंल्याएको छ । बुटवलको मैत्रेय बचत तथा ऋण सहकारी संस्था र भैरहवाको जय अम्बे बहुउद्देश्यीय सहकारी संस्था एकीकरण हुँदा कार्यक्षेत्र थप गर्ने उद्देश्यले यी सहकारी संस्थाहरू अस्वाभाविक रूपमा एकीकरण भएको देखिन्छ, प्रतिवेदनले औंल्याएका अस्वाभाविक विषयहरूबारेमा उनले भने, सुप्रिम बचत तथा ऋण सहकारी संस्थाको आन्तरिक बैठकसभामा कास्कीको सूर्यदर्शन बचत तथा ऋण सहकारी, काठमाडौंको स्वर्णलक्ष्मी बचत तथा ऋण सहकारी र चितवनको सहारा बचत तथा ऋण सहकारीका कर्मचारी र प्रतिनिधिहरूको उपस्थिति किन भयो ? प्रतिवेदनले ६५ करोडभन्दा बढी ऋण लगानी संस्थाका भूतपूर्व अध्यक्षलगायतका व्यक्तिहरू र कम्पनीमा सहकारीको मूल्यमान्यता विपरीत गरिएको देखिएको उल्लेख छ । प्रतिवेदनमा दीपेश सचिव भएकै समयमा सुप्रिमका संस्थापक अध्यक्ष तथा अहिले संरक्षक रहेका जीबी र उनी संलग्न विभिन्न पाँचवटा कम्पनीलाई मात्र ७८ करोड ५० लाख ७६ हजार ६ सय ६५ रुपैयाँ ऋण दिइएको छ । राईले आफू अध्यक्ष रहेकै बखत आफ्ना विभिन्न चार कम्पनीका नाममा १३ करोड ७० लाख ९२ हजार २ सय ७० रुपैयाँ ऋण लगेका थिए । राईले २०७६ कात्तिक १६ मा राजीनामा दिएपछि त्यही दिन संस्थाको अध्यक्ष ओमप्रकाश गुरुङ र सचिवमा दीपेश चयन भएका थिए । गुरुङ अध्यक्ष र दीपेश सचिव भएपछि गोर्खा मिडिया नेटवर्कबाहेकका राई र उनका ४ वटा कम्पनीमा मात्र ६४ करोड ७९ लाख ८३ हजार रुपैयाँ ऋण लगेको प्रतिवेदनमा उल्लेख छ । सुप्रिम सहकारीको बुटवल र भैरहवा कार्यालयबाट संकलन भएको १ अर्ब ७ करोडमध्ये अध्यक्ष जीबी र तत्कालीन प्रबन्ध निर्देशक रवि लामिछाने रहेको गोर्खा मिडिया नेटवर्कका नाममा १० करोड ७४ लाख रुपैयाँ ऋण प्रवाह भएको थियो । गोर्खा मिडिया नेटवर्कले नै ग्यालेक्सी टेलिभिजन पनि सञ्चालन गरेको हो । यसमध्ये १ करोड रुपैयाँ तत्कालीन सञ्चारकर्मी लामिछानेका तर्फबाट गोर्खा मिडियामा सारिएको थियो । त्यहीं रकमको कारोबार कम्पनी रजिष्ट्रारको कार्यालयमा बुझाएर लामिछानेले गोर्खा मिडिया नेटवर्कको १५ प्रतिशत शेयर कायम गराएका थिए । गुरुङ अध्यक्ष रहेकै बेला नेचर नेस्ट कम्पनीका निर्देशक कुमारका नाममा पनि २ करोड ९० लाख रुपैयाँ ऋण दिएका थिए । हाल सहकारीको सचिवसमेत रहेका रम्तेल पोखराको सूर्यदर्शन सहकारीमा रकम अपचलन गरेका आरोपमा पुर्पक्षका लागि थुनामा छन् । राई नेतृत्वको समूहले लगेको ऋणको ब्याजमात्र ९ करोड १९ लाख १ सय रुपैयाँ सुप्रिम सहकारीलाई बुझाउनुपर्ने प्रतिवेदनमा देखिएको छ । सावाँ र ब्याज गरी ८७ करोड ६९ लाख ७६ हजार ७ सय ६५ रुपैयाँ लिएर राई सम्पर्कविहीन छन् । सुप्रिम सहकारीका बचतकर्ताले रकम फिर्ता माग्न थालेपछि पुनले २०७९ मंसिर २४ मा सचिव पदबाट राजीनामा दिएका थिए ।"
पहाड उक्लेका संघारी,"(डोटी)२०५३ सालतिरको कुरा हो, १५ वर्षीय प्रदेशीराम चौधरीका जुंगा रेखी मात्रै बसेका थिए । गाउँका संघारी (साथी) हरू ज्याला मजदुरी गर्न धमाधम पहाड उक्लने क्रम बढ्दो थियो । कैलालीको घोडाघोडी नगरपालिका१० लठैयाको समथर भूमिमा बाल्यकाल बिताएका प्रदेशीरामलाई पनि पहाड चढ्ने रहर जाग्यो । कामको खोजीमा दिपायल आइपुग्दा जताततै अग्ला पहाड र बीचमा सलल बगेको सेती नदीले उनलाई दंग पार्यो । सेती बगरमा लम्पसार दिपायल बजार देख्दा छक्कै परे । काम खोज्दै जाँदा उनका लागि भगवान्सरह भेटिए वासुदेव गौतम । गौतमको त्यो बेला फोटो स्टुडियो थियो । उनले प्रदेशीरामलाई पनि फोटो खिच्न जान्ने बनाए, कम्प्युटर सिकाए र जीवनजगत्को संघर्ष पनि बुझाए । जीवनमा बाटो देखाउने नै उहाँ हो, अहिले म जहाँ पुगेको छु, त्यसका लागि उहाँलाई सधैं सम्मान गर्छु, उनले भने । तीन दशकयताको संघर्षले प्रदेशीराम डोटीमा सबैभन्दा नाम चलेको फोटो स्टुडियो व्यापारीका रूपमा चिनिएका छन् । ०६३ सालमा दिपायलमै घरजम गरेका उनले यहीं पिपल्ला बजारमा स्थायी बसोबास बनाएका छन् । पहाड उक्लेपछि तराई झर्ने कल्पना नै भएन, उनले सुनाए, सुरुमा आफन्त नहुँदा नियास्रो लागे पनि अब यतै संघारीहरू बढेका छन्, माया यतैको लाग्छ । प्रदेशीरामकै जस्तो कथा चौधरी समुदायका युवाको छ, जो कामको खोजीमा कुनै समय पहाड उक्लेका थिए र पहाडकै मायाले यतै अड्किएका थिए । ०६३ सालमा एउटा मदिरा कम्पनीको बजार प्रतिनिधि भएर बुझावनप्रसाद चौधरी पहाड उक्लिए । सुरुका तीन वर्ष कम्पनीमै जागिर गरे । त्यसक्रममा यतै संघारीहरू बढे, आफन्त थपिए । तत्कालीन सशस्त्र द्वन्द्वका कारण गाउँबाट झरेकाहरूको बाक्लो बसाइले दिपायलको पिपल्ला बजारको रौनक नै बेग्लै थियो । तीन वर्षको बसाइमा बुझावनले आफ्नो भविष्य जागिर होइन, व्यापार भन्ने बुझे । त्यतिबेला व्यवसाय थालेर सुरु भएको संघर्षले उनलाई दिपायलमै स्थापित गरायो । तराईमा बाल्यकाल बिताए पनि युवावस्था भने उनले दिपायलमै काटे । संघारीहरू यतै छन्, यही भूमि प्यारो लाग्छ । खै कसरी कसरी मन यतै अडिन्छ, उनले भने । यतै रहँदा बस्दा उनले श्रीमतीलाई स्टाफ नर्स पढाए । उनी लोकसेवा पास गरेर सरकारी कर्मचारी भइन् । बुझावन दिपायलमा सेकुवा कर्नरमार्फत राम्रो व्यापार गरिरहेका छन् । उनले दिपायलमा जमिन पनि जोडिसकेका छन् । जागिर तथा व्यापारका सिलसिलामा पहाड चढेका यी दुई पात्र उदाहरण मात्र हुन् । पछिल्लो समय घरजम गरेर बसेका थारू समुदायको संख्या दिपायलमा बढ्दो छ । स्थानीय युवा रोजगारी छैन भन्दै भारत र विदेश पलायन भइरहेका बेलामा थारू तन्नेरीहरू भने पहाडतिर सोझिएका छन् । इमानदार र परिश्रमीका रूपमा चिनिने थारू समुदायका युवा यहाँ ठेक्कापट्टा, व्यापार, कम्प्युटर, लेखापाल, गाडी चालकजस्ता पेसामा छन् । इमानदारी र मिहिनेती भएकाले उहाँहरूलाई अधिकांशले विश्वास गर्छन्, डोटी उद्योग वाणिज्य संघका अध्यक्ष विक्रम साउदले भने, बरु यताका युवामा विचलन बढी छ, कामको सम्मान नगर्ने प्रवृत्ति भएकाले अधिकांश व्यापारी थारूकै युवालाई काममा राख्न रुचाउँछन् । अहिले दिपायल मात्र २ सयभन्दा बढी थारू समुदायका व्यक्ति काम गरिरहेको हुन सक्ने साउदले अनुमान सुनाए । कतिपय थारू डोट्याल भाषामा पोख्त रहेको बताउँदै साउदले उनीहरू यतैका मौलिक परिकार र रीतिरिवाजमा रमाइरहेको बताए ।दिपायल उक्लेका थारूहरू धेरैजसो कैलालीबाट आएका छन् । केहीले घरजग्गा जोडिसकेका छन् । कतिपय भने अस्थायी रूपमा ज्यालामजदुरीका लागि आउने र वर्षात्मा घर फर्कने पनि गर्छन् । वर्षभरि यता मजदुरी गरेर खेतीपातीका लागि तराई जाने गरेको सुवास चौधरीले बताए । आर्थिक अवस्था कमजोर हुँदा कक्षा ९ को पढाइ छोडेर आइपुगेका रामप्रसाद चौधरी पनि अहिले दिपायलमै परिवारसहित फेन्सी पसल सञ्चालन गरिरहेका छन् ।गणेश इन्टरप्राइजेजमा युवावस्थामै जागिरका लागि आएका जग्गु चौधरी पनि डेढ दशकदेखि दिपायलमा संघर्ष गरिरहेका छन् । उनले पनि अहिले आफ्नै कम्प्युटर तथा फ्लेक्स प्रिन्टको पसल खोलेका छन् । बेइमानी र झूट बोल्न जान्दैनौं, बालापनदेखि नै संघर्ष गर्नुपर्छ भन्ने पाठ सिकेका छौं, जग्गुले भने, जुन ठाउँमा रोजगारीका लागि आउँदा माया ममता र जीवन पायौं त्यही ठाउँमा रमाउन पाउँदा खुसी छौं । यतैको बासिन्दा झैं भएकाले यहाँको विकास निर्माणका सवालमा समेत आफूहरूको चासो रहने सुरेन्द्र चौधरी बताउँछन् । उनी दिपायलमा लेखापरीक्षणको काम गर्दै आएका छन भने श्रीमती ललिता ब्युटिपार्लर खोलेर बसेकी छन् । उनले यहाँको शिक्षा, स्वास्थ्य, पूर्वाधारलगायत सवालमा राज्यपक्षलाइ दबाब दिन आफूहरू कहिल्यै पछि नपरेको बताए ।"
नेपालमा केवलकार चिनाउने मनकामना,"(काठमाडौं)गोरखाका लक्ष्मणबाबु श्रेष्ठ पैदल हिँडेर थकाइ मार्न चौतारोमा बस्दा वरिपरिका डाँडा नियाल्न बिर्संदैनथे । किनभने, ती डाँडाकाँडाले उनलाई औधि लोभ्याउँथ्यो । एक दिन यसरी नै नियाल्दै गर्दा बादल एक डाँडाबाट अर्को डाँडातर्फ सरिरहेको देखे । त्यसपछि उनलाई लाग्यो, बादलजसरी हिँड्न सके कति सहज हुन्थ्यो होला । त्यस्तो खालको प्रविधि भइदिए काठमाडौं पुग्न कति सहज हुन्थ्यो । त्यतिबेला चारपाँच दिन हिँडेर मात्रै काठमाडौं पुगिन्थ्यो । पछि बिस्तारै मोटरबाटो बन्यो । यातायातका साधनहरू चल्न थाले । जसले गर्दा गोरखाबाट काठमाडौं आउजाउ सुगम बन्यो ।त्यसो त सुरुमा लक्ष्मणबाबु निर्माण व्यवसायीका रूपमा चिनिन्थे । २०३३ सालबाट उनले चितवन कोई अर्थात् चितवन कन्स्ट्रक्सन इन्जिनियरिङको काम थालेका थिए । क वर्गको निर्माण कम्पनीले पहिलो ठेक्काको काम चितवनमा गरेकाले निर्माण कम्पनीको नाम नै चितवन कोई राखेका थिए । २०१६ सालमा लक्ष्मणबाबुको परिवार गोरखाबाट चितवन झर्यो । बुवासँगै आफूहरू पनि चितवन झरेर चौबीसकोठीमा बस्न थालेको उनका कान्छा छोरा राजेशबाबुले सुनाए ।मनकामना केवलकारका संस्थापक लक्ष्मणबाबुको निधन भइसकेको छ । १० वर्षअघि उपचारका क्रममा उनको भारतको मेदान्त अस्पतालमा निधन भएको हो । तर, उनले सुरु गरेको यात्रु बोक्ने मनकामना केवलकार अहिले ब्रान्ड बनेको छ । अहिले देशैभरि मठमन्दिरसम्म पुग्न केवलकार बनाउने प्रतिस्पर्धा चले पनि पहिलो बाटो देखाउने काम मनकामना केवलकारले गरेको थियो भन्दा अतिशयोक्ति नहोला ।यो सफलता मनकामना केवलकारले यत्तिकै हासिल गरेको भने होइन । ठूलै जोखिम मोलेर लक्ष्मणबाबुले केवलकारमा लगानी गरेका थिए । व्यवसायका सिलसिलामा बुवा युरोप जानुभएको थियो, त्यहाँ रोपवे केवलकार देख्नुभएछ, राजेशबाबुले भने, बाल्यकालमा बुवाले जसरी एक डाँडाबाट अर्को डाँडा जान केही प्रविधि भए यात्रामा कति सहज हुन्थ्यो भनेर हिँड्दा सोच्नुभएको थियो, त्यहाँ डाँडाबाट केवलकार झरेको देख्नुभएछ, यो गज्जबको चिज रैछ भन्ने भएछ, त्यसपछि नेपालमा पनि बनाउन सकिएला भनेर फर्किनुभएको हो । केवलकारमै लगानी गर्ने अठोट बोकेर विदेशबाट बुवा फर्केको राजेशबाबुले सुनाए । त्यसबेलासम्म नेपालमा मानिस ओहोरदोहोर गर्ने केवलकार बनिसकेका थिएनन् । सामान बोक्ने रोपवे भने थिए ।गोरखामा अवस्थित मनकामना मन्दिरसम्म पुग्ने उपयुक्त माध्यम फेला पार्न नसकेपछि नै चितवनको कुरिनटार (इच्छाकामना गाउँपालिका४) बाट गोरखाको मनकामना (सहिद लखन गाउँपालिका३) जोड्दै केवलकार निर्माण गर्ने निर्णयमा पुगेको राजेशबाबुले सुनाए । २०५३ कात्तिक २२ मा मनकामना दर्शन प्रालि स्थापना भयो । २०५४ माघ अन्तिमबाट निर्माणको काम सुरु भई २०५५ मंसिर ८ बाट मनकामना केवलकार व्यावसायिक रूपमा सञ्चालनमा आएको थियो । उक्त केवलकारको तत्कालीन युवराज दीपेन्द्र शाहले उद्घाटन गरेका हुन् । अहिले केवलकार सञ्चालनमा आएको २६ वर्ष पूरा भएको छ । केवलकार १ हजार ३ सय २ मिटरको उचाइसम्म पुगेको छ । त्यस बेला केवलकारलाई नौलो मानिन्थ्यो । मान्छेहरू चढ्न पनि डराउँथे, राजेशबाबुले भने, हेर्न आएर मात्र फर्किने पनि धेरै हुन्थे । चढ्न भनेर आएकाहरू डराएर चढ्न नसकेर फर्किएका पनि देखें । उनका अनुसार कतिले त यसलाई विद्युतीय घिर्लिङ पनि भन्थे । केहीकेहीले हवाईजहाज जस्तै पनि भन्थे ।पहिले एकैदिन १५ सयदेखि २ हजारसम्म यात्रु आए व्यवस्थापन गर्न हम्मेहम्मे पर्थ्यो । केवलकार आकर्षण होइन, एउटा यातायातको माध्यम मात्र हो, राजेशबाबु भन्छन्, यति धेरै केवलकार सञ्चालनमा आउँदा मनकामना केवलकारलाई असर गरेको छछैन भन्नेहरू पनि हुनुहुन्छ तर केवलकारकेवलकारबीच प्रतिस्पर्धा हुँदैन, यसमा मात्र गन्तव्यको प्रतिस्पर्धा हुने हो । आज अन्यत्रभन्दा मनकामनामा किन बढी मान्छे आउँछन् भन्दा उनी भन्छन्, यो एक धार्मिक गन्तव्य क्षेत्र हो, नेपालमा मात्र होइन, विश्वव्यापी रूपमै यो प्रख्यात छ ।अहिले सडकमार्गबाट पनि मनकामनासम्म पुग्न सकिन्छ । हामी सानै हुँदा मनकामना प्रमुख धार्मिक गन्तव्य स्थलका रूपमा चिनिन्थ्यो, त्यहाँ हिँडेरै जाने आउने गर्थ्यौं, राजेशबाबुले भने, बुवाले धर्म र पर्यटनको अवधारणालाई अघि सार्दै मनकामनामा केवलकार निर्माण गर्न अग्रसर हुनुभएको हो ।२०४६ सालपछि केही राजनीतिक उथलपुथल भयो कि बाह्य पर्यटक आवागमन ठप्प बन्ने गर्थ्यो । यहाँका पर्यटन व्यवसायी बाह्य पर्यटकसँग निर्भर थिए । धर्म र पर्यटनलाई जोडेर केवलकार सुरु गर्दा आन्तरिक पर्यटकले पुग्ने अनुमान गरेरै यसको सुरुवात भएको उनले सुनाए । लगानी के हुने हो भन्ने थियो, लगानी कसरी जुटाउने पिरलो पनि उत्तिकै थियो, थोरै लगानीमा केवलकार बन्ने कुरा थिएन, राजेशबाबु भन्छन्, त्यसबेला ६५ करोड लगानी गर्नु ठूलो कुरा थियो, अहिले त्यही मापदण्डमा ३ अर्ब रुपैयाँले पनि पुग्दैन । जसमा ७० प्रतिशत बैंकहरूको मात्र लगानी थियो ।त्यसबेला बैंक वित्तीय संस्थाले लगानी गर्न डर माने । पछि नेपाल बैंकको अगुवाइमा राष्ट्रिय वाणिज्य बैंक र तत्कालीन नेपाल बंगलादेश बैंकले लगानी गरे । द्वन्द्वको समय भएकाले सोचेअनुरूप सेवा सञ्चालन गर्न गाह्रो थियो । द्वन्द्वका कारण नयाँ सेवा सुरु गर्न एकदमै चुनौतीपूर्ण थियो, उनी भन्छन्, तर सञ्चालनको दुईचार वर्षमा अपेक्षा गरेजति यात्रु नपाए पनि पछि राम्रै सफलता पायौं । त्यसो त सेवा सुरु गर्दै गर्दा ५ वर्षमा ऋण चुक्ता गर्ने लक्ष्य कम्पनीले लिएको थियो । लक्ष्यअनुसार ऋण चुक्ता गर्न नसकिए पनि ७ वर्षभित्र ऋण चुक्ता गर्न सफल भयौं, उनले भने । निर्माण कम्पनी आफ्नै भएकाले केवलकार बनाउने बेला चितवन कोईले नै अध्ययन गरेको थियो । त्यसपछि अस्ट्रियाको केवलकार निर्माण गर्ने कम्पनी डोपलमेरले निर्माणको क्रममा सहयोग गरेको थियो ।डिजाइनको मुख्य काम यही कम्पनीले गरेको थियो । अन्य डिजाइनको काम नेपालकै सिनियर इन्जिनियर रामहरि श्रेष्ठले गरे । केही विदेशी प्राविधिकको पनि सहयोग लिइएको थियो । कास्कीको अन्नपूर्ण केवलकारको इन्जिनियरिङ प्रक्योरमेन्ट कन्स्ट्रक्सन (ईपीसी) को ठेक्काको कामसमेत आफूहरूले गरेको उनले बताए । त्यसमा पनि रामहरिले काम गरेका थिए ।केवलकार सुरु गर्दै गर्दा नेपालीमा घुम्ने बानीको विकास हुँदै थियो । त्यो बेला पनि चितवन, लुम्बिनी, पोखरा घुम्न जाने नेपाली हुन्थे । मनकामनालाई सुगम बनाउन सकिए धेरै पर्यटक आउँछन् भन्ने भयो । केवलकार सञ्चालनमा आएको दुई वर्षपछि रेस्टुरेन्टहरू सञ्चालनमा ल्याइएको थियो । त्यस बेला मनकामना जाने बाटो थिएन । खच्चडमा बोकाएर मनकामना हुँदै आसपासका गाउँसम्म सामान पुर्याइन्थ्यो । डाँडापाखामा केवलकार बनाएर सेवा दिने काम सामान्य थिएन । केवलकारको टावर हेलिकोप्टरबाट जडान गरिएको थियो । जतिबेला हेलिकोप्टरको विकल्प थिएन । कुरिनटारमा एसेम्बल गरी उक्त टावरलाई लिफ्टिङ गरेर लग्यौं, त्यो बेला रसियन पाइलट थिए, यसबारे उनीहरू जानकार हुन्थे, राजेशबाबु पुराना दिन सम्झँदै भन्छन्, त्यसपछि उनीहरूकै सहयोगमा टावर राख्यौं, २० वटामध्ये १६ वटा मात्र राख्यौं, चारवटा पछि राखेका हौं । एसेम्बल गरेको ३ दिनमा टावर जडानको काम गरेको उनले सुनाए ।वीरगन्ज भन्सारबाट सामान छुटाएर ल्याउन समेत धेरै समय लाग्यो । तर मिहिनेत गरेअनुसार सहजै सेवा दिन सकेको उनको भनाइ छ । द्वन्द्वकालीन समयमा सुरु गरेकाले यात्रुको चाप थिएन । त्यसबेला सेवा सुरु गरेको दुईतीन वर्षमा माओवादीले टावरमा बम पड्काइदिए । सेवा थाल्दै गर्दा ४५ लाख मान्छे आए पनि राम्रो हो भन्ने थियो, उनले भने, पछि त मासिक ८८ हजारभन्दा बढी मानिस आउजाउ गर्न थाले ।हाल मनकामना केवलकारले वार्षिक ११ लाख यात्रुलाई सेवा दिँदै आएको छ । केवलकार सञ्चालनमा आएयता अहिलेसम्म १ करोड ८४ लाख ९७ हजार ४ सय २८ जना यात्रुले सेवा लिइसकेका छन् । फागुनमा मात्र १ लाख २ हजार ५ सय ९० जना यात्रुले सेवा लिएका थिए । चालु आर्थिक वर्षको फागुनसम्म मात्र ७ लाख ५ हजार ६२ जना यात्रुले केवलकार चढेका छन् ।गत वर्ष ११ लाख यात्रु आएका थिए । चालु आर्थिक वर्षको ८ महिनामा ७ लाख मानिस ओहोरदोहोर गरिसकेका छन् । गत वर्ष ९ महिनामा ७ लाख ४० हजार यात्रुले सेवा लिएका थिए, उनले भने, अहिले आठै महिनामा ७ लाखभन्दा बढी पुगेका छन्, त्यसैले यो आर्थिक वर्षमा १२ लाख ५० हजारसम्मले सेवा लिने अनुमान छ । सुरुमा ३१ वटा डब्बा थिए, पछि तीनवटा थपेर ३४ वटा पुर्याइएको छ ।अहिले केवलकारबाट मनकामना पुग्ने यात्रुको चाप बढी छ । त्यो चापलाई व्यवस्थापन गर्न सञ्चालनको समयतालिका बढाउनुपरेको छ । औसतमा चार हजार यात्रु प्रतिदिन आउँछन् । कुनै कुनै दिन त १०११ हजार यात्रु पनि एकैदिन आउँछन्, उनले भने, २५ वर्षको दौरानमा एनलग प्रणाली थियो, यो पनि धेरै नै पुरानो भयो, अब डिजिटल प्रणालीमा जाँदै छौं, डोपलमेर कम्पनीको डिकनेक्ट भन्ने डिजिटल प्रणालीमा स्तरोन्नति गर्ने प्रथम चरणको काम सन् २०२१ मै पूरा गरिसकेका छौं । जसमा करिब ९ करोड खर्च भयो । आगामी आर्थिक वर्षको साउनमा दोस्रो र तेस्रो चरणको काम एकैचोटि गर्दै छौं, त्यसमा पूरै प्रणाली नै परिवर्तन हुनेछ, उनले भने, अहिलेको ड्राइभ प्रणाली नै अर्को आउनेछ, कन्ट्रोल प्रणाली नै परिवर्तन भएर डिजिटल हुनेछ ।यसमा समस्या आए अस्ट्रियाबाटै अनलाइनमार्फत समाधान गर्न सकिनेछ । अबको चरणमा कन्ट्रोल सिस्टम कम्युनिकेसन केवलका साथै केवुलका लट्ठा फेरिने र पहिलेकै जस्तो स्तरीय र नयाँ हुनेछ । यसको समग्र स्तरोन्नतिका लागि ४५ करोड रुपैयाँ लगानी हुनेछ । जसले यसको आयु बढाउनेछ । यसको अर्को २०२५ वर्ष आयु बढ्नेछ, उनले भने, २५ वर्ष पुरानो भएकाले हाम्रो मर्मतसम्भार खर्च धेरै थियो, अब यो खर्च घट्नेछ ।लट्ठा अबको ५७ वर्षमा परिवर्तन गर्दा हुन्छ । तर, त्यो समयभन्दा अघि नै मुख्य लट्ठा परिवर्तन गर्न लागेका छौं, उनले भने, कम्युनिकेसन केवल पनि डिजिटल हुनुपर्छ भनेर फेर्न लागेका हौं । लट्ठा आइसकेको छ । साउनभदौमा केवलकार बन्द हुनेछ । असोजबाट पुनः चल्नेछ । तर पूरै नयाँ प्रणालीमा चल्ने उनको भनाइ छ । अहिले केवलकारले १ सय ७५ जनालाई प्रत्यक्ष रोजगारी दिएको छ भने अप्रत्यक्ष रोजगारी पाउने पनि धेरै छन् । केवलकार सञ्चालनमा आएपछि मात्रै मनकामना र कुरिनटार आसपास होटल तथा रेस्टुरेन्ट खुल्ने क्रम बढेको छ । बुवाले भन्नु हुन्थ्यो विकासले विकासै निम्त्याउँछ, पहिला कुरिनटारका बारेमा स्थानीयबाहेक कमैलाई थाहा थियो, राजेशबाबु भन्छन्, धेरैलाई मलेखु, मुग्लिङ भन्ने मात्र थाहा थियो, अहिले कुरिनटारबारे थाहा नपाउने सायदै फेला पर्लान् ।केवलकारमा सेवा लिने कुल यात्रुमा अहिले ७० प्रतिशत नेपाली, २६ प्रतिशत भारतीय र अन्य विदेशी यात्रु ४ प्रतिशत छन् । यो केवलकारको ३०१ किलोमिटर दूरी छ । १० देखि १२ मिनेटमा कुरिनटारबाट मनकामना पुगिन्छ । एउटा डब्बामा ६ जना यात्रु अट्छन् । सुरुसुरुमा बिहान ९ देखि साँझ ५ बजेसम्म केवलकार चलाइन्थ्यो । अहिले शनिबार बिहान साढे ६ देखि साँझ ८ बजेसम्म चलाइन्छ भने अन्य दिन साढे ७ बजेबाट साढे ५ बजेसम्म चलाउने गरिएको छ । साँझ केवलकारलाई कुरिनटारमा ल्याएर पार्किङ गर्ने गरिएको छ ।२०७२ वैशाख १२ को भूकम्पमा भने केवलकार चलिरहेको थियो । शनिबार भएकाले यात्रुको चाप धेरै नै थियो । त्यो दिन केवलकार चढेर मनकामना मन्दिर दर्शनका लागि पुग्ने यात्रुको संख्या ५ हजार हाराहारी थियो, राजेशबाबुले भने, भूकम्पपछि केही समय केवलकार रोकेर पहिला खाली डब्बा परीक्षणका रूपमा चलायौं, त्यसपछि मनकामनामा रहेका सबै यात्रुलाई केवलकारबाट कुरिनटार ल्यायौं । तर कोभिडका बेला भने गाह्रो भयो । केही समय केवलकार बन्द भयो । पछि नेपाली नै आएर केवलकार चल्न सहज बनाएको राजेशबाबु सुनाउँछन् ।अहिले लक्ष्मणबाबुको सोच र सपना पूरा गर्न उनका तीन छोराहरू राजुबाबु, रोशनबाबु र राजेशबाबु लागिपरेका छन् । प्रभावित क्षेत्रका स्थानीयलाई केवलकारमा ओहोरदोहोर गर्न सहुलियत दिइएको छ । सामाजिक उत्तरदायित्वअन्तर्गत केवलकार टिकट बिक्रीको कुल आम्दानीबाट वार्षिक ११ प्रतिशत सहिद लखन गाउँपालिका र इच्छाकामना गाउँपालिकालाई सहयोग गरिएको छ । दुवै गाउँपालिकामा मनकामना केवलकारका तर्फबाट निःशुल्क एम्बुलेन्स सेवा पनि उपलब्ध गराउँदै आएको राजेशबाबुले बताए ।अहिले मनकामनाजस्तै केवलकार बनाउन परो भन्दै डाँडाकाँडालाई देखाएर आउनेहरू धेरै भएको राजेशबाबुले बताए । हाम्रोतिरका डाँडाकाँडामा ठूलो मेला लाग्छ, केवलकार बनाउनुपर्यो भन्दै आउनेहरू पनि धेरै छन्, उनी भन्छन्, मेला लागेकै आधारमा केवलकार बनाउने कुरा होइन तर नेपालमा केवलकार चलाउन सक्ने ठाउँ धेरै छन्, त्यसका लागि तल्लो स्टेसनसम्म मोटरबाटो पुगेको हुनैपर्छ । मनकामना केवलकार सञ्चालनमा ल्याएको टोलीले अन्यत्र पनि छिट्टै केवलकार बनाउने सोचमा पुगेको छ । बुवाको सपना केवलकार नेपालभर सुहाउँदो भन्ने थियो, त्यसबेला मनकामना जस्तो क्षेत्र कहीं पनि पाएनौं, प्यूठानको स्वर्गद्वारीमा पनि त्यो सर्भे गर्यौं, उनी भन्छन्, सर्भेमा गएका बेला द्वन्द्वको समय थियो, नजिकै बम पड्कियो, त्यसपछि थप काम अघि बढाउन सकेनौं ।मनकामना पर्यटक अड्याउन अहिले ५५ करोड लागतमा मनकामना केवलकार हाताभित्र रिसोर्ट निर्माणको काम भइरहेको छ । ४० कोठाको यो रिसोर्टमा स्विमिङ पुल, हेल्थ क्लब, सभा सेमिनार हल र रेस्टुरेन्ट हुनेछन् । रिसोर्ट सन् २०२४ को अन्त्यसम्ममा सञ्चालन ल्याइने जनाइएको छ । एउटा राम्रो रिसोर्ट मनकामनामा चाहिन्छ भनेर सुरुवात गरेका हौं, मन्दिर दर्शन गर्न आउनेहरू पहिला मनकामनामा एक रात पनि बस्दैनन् भन्ने थियो, अहिले बस्न थालेका छन्, अब कम्तीमा दुई रात बास बस्ने वातावरण बनाउनुपर्छ भन्ने हो, उनले भने, यहाँ बास बसेर नजिकै बक्रेश्वर महादेव शक्तिपीठ जान सकिन्छ, रमाइला डाँडाहरू देख्न पाइन्छ, यो ठाउँमा होमस्टेहरू चलाउन सकिन्छ ।अहिले मनकामना क्षेत्रमा दुई हजार बेड क्षमताका होटल खुलिसकेका छन् । जहाँ वार्षिक ६ लाख पाहुना अटाउन सक्छन् । हाम्रो जस्तो मापदण्डका ७८ वटै रिसोर्ट खोल्न सकिन्छ, हाम्रोसहित दुईवटा खुल्दै छन्, राजेशबाबुले भने, अबको चारपाँच महिनाभित्र हामीले बनाउन लागेको रिसोर्टका बारेमा सबैलाई जानकारी गराउनेछौं ।"
सुशासन र आर्थिक सुधारमा जोड,"(काठमाडौं) संघीयता, सुशासन, सामाजिक न्याय र समृद्धिलाई मुख्य कार्यभार बनाएको सत्ता गठबन्धनले सरकारको साझा न्यूनतम नीति कार्यक्रमको मस्यौदा तयार गरेको छ । गठबन्धनले मुलुकको आर्थिक स्थितिलाई सुधार गरी समृद्धिको बाटोमा अघि बढ्ने नीतिअनुसार नीति तथा कार्यक्रम बनाएको नेताहरूले बताएका छन् । कार्यदलले शनिबार प्रधानमन्त्री पुष्पकमल दाहाल, एमाले अध्यक्ष केपी शर्मा ओली, एकीकृत समाजवादी अध्यक्ष माधवकुमार नेपाल र राष्ट्रिय स्वतन्त्र पार्टी सभापति रवि लामिछानेलाई मस्यौदा हस्तान्तरण गरेको छ ।पाँच दलको साझा संकल्पसहित सात पेज लामो कार्यक्रम आर्थिक मन्दी, बेरोजगारी, सरकारी कामको ढिलासुस्ती, शिक्षा र स्वास्थ्यमा सर्वसाधारणले भोग्नुपरेका समस्या समाधानमा केन्द्रित गरिएको छ ।एमाले, माओवादी, जसपा र एकीकृत समाजवादीले समतामूलक समाज निर्माणका लागि कार्यक्रम केन्द्रित गरेका छन् । उनीहरूले किसान, मजदुर, निम्नवर्गको हित हुने कार्यक्रम सरकारले अँगाल्नुपर्ने कार्यक्रम राखेका छन् भने राष्ट्रिय स्वतन्त्र पार्टीका तर्फबाट उदारवादी अर्थनीतिसहित सुशासन, रोजगारी, तीव्र विकाससम्बन्धी नीति समावेश गरिएको छ । समग्रमा यसपटक सरकारको नीति तथा कार्यक्रम वामलोकप्रियतावादी हुने भएको छ । समग्रमा मुलुकका समस्या समाधान गर्ने नीति लिएको कार्यदलका सदस्य एवं माओवादी उपमहासचिव जनार्दन शर्माले बताए । मुलुकमा व्याप्त निराशालाई चिरेर आशा जगाउन नीति तथा कार्यक्रम केन्द्रित छ, उनले भने । राष्ट्रपति रामचन्द्र पौडेलले वैशाख दोस्रो साता संसद्मा पढ्ने नीति तथा कार्यक्रमको मस्यौदामा मुलुकमा सुशासन, भौतिक पूर्वाधार, गुणस्तरीय शिक्षा र स्वास्थ्यमा सुधार, सरकारी कामकारबाही छिटोछरिटो बनाउन प्रविधिको प्रयोग र कर्मचारीको मनोबल बढाउनेलगायत समावेश छन् ।पाँच दलका शीर्षस्थ नेतासँग छलफल गरेपछि नीति तथा कार्यक्रमलाई अन्तिम रूप दिइने कार्यदल सदस्य एवं जसपा नेता मनीष सुमनले जनाए । शीर्ष नेताहरूको सुझाव लिएर सोमबार अन्तिम रूप दिइनेछ, उनले भने । व्यवहारमा उतार्न सक्ने गरी सरकारको नीति तथा कार्यक्रम बनाइएको जसपा नेता एवं कार्यदल सदस्य राजेन्द्र श्रेष्ठको भनाइ छ । मुलुकको आर्थिक वृद्धि र उत्पादन बढाउन डिजिटल इकोनोमीलाई जोड दिएर कार्यक्रम बनेको छ, श्रेष्ठले भने, समृद्धि र सामाजिक न्यायका लागि सुशासन कडाइपूर्वक लागू गरी सरकारी सेवालाई छिटोछरितो बनाउनुपर्ने कार्यक्रममा जोड दिइएको छ । सरकारी सेवालाई अनलाइनबाट लिन सक्ने नीति पनि कार्यक्रममा समावेश छ । निःशुल्क शिक्षा कडाइपूर्वक लागू गर्ने र सर्वसाधारणलाई गुणस्तरीय स्वास्थ्य सेवा उपलब्ध गराउने गरी सरकारले नीति लिनुपर्नेमा मस्यौदाको जोड छ । संघीयता, सुशासन, समृद्धि, सामाजिक न्यायसहित समाजवादउन्मुख सरकारको नीति तथा कार्यक्रमको सैद्धान्तिक आधार भएको बताए । कृषिमा उत्पादन बढाउन आधुनिक यान्त्रिकीकरण, डिजिटल प्रविधिको प्रयोग गर्नुपर्ने नीति मस्यौदामा उल्लेख छ । त्यस्तै पर्यटन र जलस्रोत विकासमा जोड दिइएको छ ।मस्यौदामा १७ वर्षदेखि थाती रहेको संक्रमणकालीन न्यायलाई टुंगोमा पुर्याउने नीति लिइएको छ । सबै दलसँग छलफल गरी सहमतिका आधारमा संक्रमणकालीनसम्बन्धी टीआरसी विधेयक संसद्बाट पारित गर्ने उल्लेख छ । त्यस्तै संघीयता कार्यान्वयन गर्नुपर्ने मुख्य दायित्व भएकाले त्यससँग सम्बन्धित विधेयक अघि बढाउने नीति सरकारले लिएको छ । साझा न्यूनतम नीति तथा कार्यक्रमका आधारमा सरकारले बजेट निर्माण गर्नेछ ।नीति तथा कार्यक्रम मस्यौदा लेख्न एमालेबाट उपाध्यक्ष विष्णु पौडेलको संयोजकत्वमा उपमहासचिव विष्णु रिमाल, माओवादीबाट उपमहासचिव तथा अर्थमन्त्री वर्षमान पुन र जनार्दन शर्मा, रास्वपाबाट उपसभापति स्वर्णिम वाग्ले, महासचिव मुकुल ढकाल, जसपाबाट नेताद्वय राजेन्द्र श्रेष्ठ र मनीष सुमन र एकीकृत समाजवादीबाट उपाध्यक्ष प्रमेश हमाल र महासचिव घनश्याम भुसाल सदस्य रहेको कार्यदल बनाइएको थियो ।"
झन् एक्लिँदै भट्टराई,"(काठमाडौं)वैकल्पिक राजनीतिक शक्ति निर्माणका लागि संघर्ष गर्दै आएका नेपाल समाजवादी पार्टी अध्यक्ष एवं पूर्वप्रधानमन्त्री बाबुराम भट्टराई झन् एक्लिँदै गएका छन् । नेसपाका अर्का अध्यक्ष महिन्द्र राय यादव, सहअध्यक्ष गंगानारायण श्रेष्ठ समूहले माओवादीसँग शनिबार एकता गर्ने सहमति गरेपछि भट्टराई एक्लिएका हुन् । भट्टराईले चैत ४ र ५ मा केन्द्रीय समिति बैठक बोलाएकोमा यादवले असहमति जनाउँदै माओवादीसँग एकता गर्ने घोषणा गरेका छन् । प्रधानमन्त्री पुष्पकमल दाहालको अध्यक्षमा बालुवाटारमा बसेको बैठकले नेसपा (यादव समूह) सँग एकता गर्ने निर्णय गरेको छ । माओवादी महासचिव देवप्रसाद गुरुङ र नेसपा महासचिव रमेशप्रसाद यादवले जारी गरेको विज्ञप्तिमा आगामी महाधिवेशनमा औपचारिक एकता गर्ने निर्णय गरेको छ ।भट्टराईले पार्टी विधि मिचेर एकता गर्नु रहस्यमय भएको टिप्पणी गरे । उनले एकताका लागि आफू संयोजक भए पनि एकपक्षीय ढंगले एकता गर्ने निर्णय गरी पार्टी कब्जा गर्ने नीति लिइएको बताए । म र प्रचण्ड पार्टी एकताका लागि संयोजक छौं । मेरो उपस्थितिबिना एकताको निर्णय गर्नु पार्टी हाइज्याक गर्न खोज्नु हो, भट्टराईले भने, यो नैतिक मूल्य, मान्यताविपरीत छ । नैतिक स्खलनको पराकाष्ठा हो । उनले एकताको यो निर्णय अनाधिकृत भएको बताए । भट्टराईले स्वार्थका कारण केही व्यक्ति माओवादीमा मिसिए पनि नयाँ राजनीतिक शक्ति निर्माणका लागि वैकल्पिक राजनीतिक अभियान सुरु गर्ने बताए ।नेसपा अध्यक्ष यादवले पार्टी एकताका लागि भट्टराईलाई बारम्बार आग्रह गर्दा पनि बेवास्ता गरेपछि आफू नै अघि सरेको बताए । पार्टी एकताका लागि हामीले धेरै आग्रह गर्यौं । भट्टराईजीले रुचि देखाउनुभएन, उनले भने, पार्टी एकता गरी हामी आगामी महाधिवेशनमा सहभागी हुन्छौं । भट्टराईले अनधिकृत रूपमा केन्द्रीय समिति बैठक बोलाएको उल्लेख गर्दै आफूनो समूहले पार्टी निर्णयको कार्यान्वयन गर्दै एकता प्रक्रियामा गएको बताए । हामीले पार्टी निर्णयको कार्यान्वयन गरेका हौं । निर्णय कार्यान्वयन गर्नु नैतिक मूल्य मान्यताविपरीत कसरी भयो ? उनले नेसपा आफूसँग रहने दावी गर्दै थपे, नेसपा कसको पक्षमा रहन्छ, निर्वाचन आयोगको निर्णयबाट थाहा भइहाल्छ ।माओवादी उपाध्यक्ष एवं माओवादी प्रवक्ता अग्निप्रसाद सापकोटाले नेसपा (यादव समूह) सँग एकता प्रक्रिया अघि बढेको बताए । बाबुरामजीलाई पनि सँगै लिएर जाने प्रयास भएको थियो, आउनुभएन, उनले भने, महिन्द्र यादव र गंगानारायणजीहरू एकतामा आउनुहुन्छ । २०७२ मा माओवादीबाट अलग हुँदा हाल वाग्मती आन्तरिक मामिला मन्त्री गंगानारायण श्रेष्ठले भट्टराईलाई साथ दिएका थिए । त्यसबेला हाल माओवादी सचिव देवेन्द्र पौडेल पनि नयाँ शक्ति निर्माणका लागि भट्टराईतिर गएका थिए । केही समयपछि पौडेल माओवादीमै फर्केर बागलुङबाट प्रतिनिधिसभामा जितेर शिक्षामन्त्री भएका थिए ।माओवादीबाट अलग भएको चार वर्षपछि २०७६ वैशाखमा भट्टराईको नयाँ शक्ति र उपेन्द्र यादव अध्यक्ष रहेको संघीय समाजवादी पार्टीबीच एकता भएको थियो । पार्टीको नाम जनता समाजवादी पार्टी राखिएको थियो । त्यसको एक वर्षपछि २०७७ वैशाखमा राजपाले जसपासँग एकता गर्यो । एक वर्षपछि २०७८ जेठमा जसपा विभाजन भयो । भट्टराई र यादवले जसपामै रहे भने महन्थ ठाकुर, राजेन्द्र महतोलगायतले पुनः लोसपा ब्युँताएका थिए । भट्टराई र यादवबीचको सहकार्य पनि लामो समय टिकेन । २०७९ असारमा जसपा पनि विभाजन भयो । भट्टराईले नेपाल समाजवादी पार्टी गठन गरे । जसपा विभाजन हुँदा महिन्द्र राय भट्टराईतिर लागेका थिए । दुई अध्यक्ष रहेको नेसपामा विवाद बढिरहेका बेला यादव समूहले माओवादीसँग एकता गर्ने पछिल्लो निर्णय गरेको हो ।गत निर्वाचनमा माओवादीसँग एकता गर्ने भन्दै माओवादीको चुनाव चिह्न लिएर नेसपाले उम्मेदवार उठाएको थियो । संघमा २ र प्रदेशमा २ गरी चार सांसद निर्वाचित भएका थिए । चारमध्ये तीन सांसद माओवादीमै रहने निर्णयमा पुगेका छन् । शनिबार बसेको बैठकले पार्टी एकता गर्ने सहमति गर्दै महाधिवेशनले नाम टुंगो लगाउने गरी निर्णय गरेको छ । एकीकृत पार्टीको नयाँ नामका सन्दर्भमा आगामी महाधिवेशनमा टुंगो लगाउने निर्णय गरिएको छ, विज्ञप्तिमा भनिएको छ, पार्टी एकताका लागि वैचारिक एकरूपता र संगठनात्मक तयारी गर्न कार्यदल गठन गरिएको छ । कार्यदलमा माओवादी केन्द्रका तर्फबाट महासचिव देवप्रसाद गुरुङ र उपमहासचिव जनार्दन शर्मा तथा नेपाल समाजवादी पार्टीका तर्फबाट सहअध्यक्ष गंगानारायण श्रेष्ठ र महासचिव रमेशप्रसाद यादव छन् ।गत निर्वाचनमा माओवादीको चुनाव चिह्न लिएर निर्वाचित जनप्रतिनिधिलाई माओवादीबाट हटाएर नेपाल समाजवादी पार्टीको नाममा अभिलेखमा राख्न फागुन २२ मा भट्टराईले पत्र लेखेका थिए । उनले पत्र पठाएपछि यादव समूह झस्किएको थियो । नेपाल समाजवादीमा रहेर माओवादीको चुनाव चिह्न लिएर संघमा दुई र प्रदेशमा दुई सांसद निर्वाचित भएका छन् । संघमा सर्लाही२ बाट महिन्द्र राय यादव, वाग्मती प्रदेशमा सिन्धुली २ (२) बाट गंगानारायण श्रेष्ठ र गोरखा २ (२) बाट फणिन्द्र देवकोटा निर्वाचित भएका थिए । संघको समानुपातिकमा उमरावती देवी निर्वाचित भएकी थिइन् । सांसद रायले आफू माओवादीमै रहने पत्र संसद् सचिवालयलाई पठाइसकेका छन् । त्यस्तै वाग्मती सरकारमा आन्तरिक मामिलामन्त्री गंगानारायण श्रेष्ठले पनि आफू माओवादीमै रहने बताएका छन् । वाग्मतीका सांसद देवकोटा भने नेपाल समाजवादी पार्टीमै रहने तयारीमा छन् । दाहाल र भट्टराईबीच दूरी बढ्दै जाँदा माओवादी चुनाव चिह्न लिएर निर्वाचित सांसदहरूलाई माओवादीकै ह्वीप लाग्ने भएकाले चार सांसदमध्ये तीन माओवादीमै रहने निष्कर्षमा पुगेका छन् । करिब साढे दुई दशक एउटै पार्टीमा रहेका दाहाल र भट्टराई २०७२ असोज ९ मा फरकफरक बाटो लिएका थिए । दाहालले नेतृत्व गरेको माओवादी र भट्टराईले नेतृत्व गरेको नयाँ शक्ति (पछि नेसपा) कमजोर हुँदै गएपछि निर्वाचन अघि पुनः एक ठाउँमा उभिने समझदारी गरेका थिए । भट्टराईले गोरखा २ को आफ्नो क्षेत्रमा अध्यक्ष दाहाललाई लगेर उम्मेदवार बनाएका थिए । त्यसबेला दाहाललाई रेस्क्यु गरेको टिप्पणी भएको थियो । निर्वाचनअघि भएको वार्तामा पार्टीको नाम नेकपा समाजवादी राख्ने र वैचारिक नीति निर्माण, योजनाको जिम्मा भट्टराईले लिने, कार्यकारी भूमिकामा दाहाल रहनेसम्मका कुराकानी भएको थियो । माओवादीमा दोस्रो नेताका रूपमा रहेका भट्टराई दाहालसँग लामो संघर्षपछि ०६८ असोजमा प्रधानमन्त्री बनेका थिए । एउटै पार्टीमा रहँदा दाहालले भट्टराईलाई भारतप्रति नरम रहेको आरोप लगाउँथे । भट्टराईले दाहाललाई ठोस विचार नभएको नेताका रूपमा चित्रण गर्थे ।"
आगलागीमा परी तीन बालबालिकाको मृत्यु,"विराटनगर (कास) भोजपुरको हतुवागढी७ पिप्लेमा शनिबार आगलागीमा परेर एकैघरका तीन बालबालिकाको मृत्यु भएको छ । स्थानीय केदार कार्कीको गाईगोठमा आगलागी हुँदा गोठमा खेलिरहेका ७ वर्षीय दीपशिखा कार्की, ५ वर्षीय प्रनिश र ३ वर्षीय दियुनिषको मृत्यु भएको हो । मृतक बालबालिका केदार र उनका भाइ रमेशका छोराछोरी भएको प्रहरीले जनाएको छ । आगलागीको कारण खुल्न नसकेको र घटनाको अनुसन्धान भइरहेको कोशी प्रदेश प्रहरी प्रमुख डीआईजी चन्द्र कुँवर खापुङले बताए । शनिबार नै भोजपुरकै टक्सार बजारमा आगलागी हुँदा ७ घर र १० गोठ जलेको प्रहरीले बताएको छ । यस्तै, मोरङको रंगेली नगरपालिका३ बावुसाहेव टोलको सन्थाल बस्तीमा शनिबार अपराह्न आगलागी हुँदा २२ घर जलेर नष्ट भएका छन् । मोरङ प्रहरी प्रवक्ता डीएसपी रञ्जन दाहालका अनुसार आगलागीको कारण र क्षतिको प्रारम्भिक विवरण उपलब्ध भएको छैन । खोटाङको हलेसी तुवाचुङ नगरपालिका८ धितुङको चौतारा सामुदायिक वनमा शनिबार दिउँसो लागेको डढेलोले नजिकैको दुई घर, गोठ र चौपाया जलेका छन् । स्थानीय ज्ञानमाया राई र देवराज राई घर जलेर नष्ट भएको हो । यस्तै, तेह्रथुमको आठराई गाउँपालिका१ संक्रान्ति बजारनजिकै रहेको पुराना गाउँमा शनिबार बेलुकी आगलागी हुँदा ४ घर जलेर नष्ट भएका छन् । आगलागीमा परी स्थानीय देवी गौतम, बलराम गौतम, गणेश गौतम, गोविन्द गौतमको घर र दुइटा गोठ जलेका छन् । गाउँनजिकै रहेको स्याखोक जंगलबाट आएको आगो बस्तीमा सल्किएको इलाका प्रहरी कार्यालय संक्रान्तिले जनाएको छ । बस्तीमा सल्किएको आगो प्रहरी र स्थानीयको सहयोगमा निभाए पनि डढेलो भने नियन्त्रणमा आउन नसकेको उद्योग वाणिज्य संघ संक्रान्ति बजारका अध्यक्ष प्रेम पौडेलले बताए । यस्तै, शनिबार नै म्याङलुङ नगरपालिका४ पिप्ले गैरीगाउँका रुद्र तामाङको घर आगलागीबाट पूर्णरूपमा नष्ट भएको छ ।"
भारतका अखडामा पाल्पाका देवा,"(पाल्पा) युट्युबमा देवा थापा भनेर सर्च गरियो भने भारतका अनेकन सहरमा भएका कुस्ती प्रतियोगितामा भीमकाय कुस्तीवाजसँग भिडिरहेका होचो कदका देवबहादुर कँवर मगर (देवा थापा) लाई देख्न सकिन्छ । निस्दी गाउँपालिका७, ज्यामिरेको रोल्लाबास गाउँमा बस्ने देवाका बाबु चन्द्रबहादुर भने छोराको यो प्रसिद्धिबारे थोरै मात्र जानकार छन् । इन्टरनेटको पहुँचमा नभएका उनी अरूले युट्युब खोलेर देवाको कुुस्ती खेलेको देखाए भने दंग पर्छन् । पहलमानसँग लड्ने गर्छ रे भन्ने सुनेको छु, ५३ वर्षीय बाबु चन्द्रले भने, अरू कुरा मलाई खासै केही थाहा छैन । सदरमुकाम तानसेनदेखि ७५ किलोमिटर पूर्व र नवलपरासीको सिमानामा पर्ने रोल्लावास गाउँ पनि देवाको प्रसिद्धिबारे उतिधेरै जानकार छैन । २०२५ घर रहेको यही दुर्गम बस्तीमा देवा जेठो छोराका रूपमा जन्मिएका थिए । चन्द्रले सुनाए, हामी गरिब मान्छे, पढाउन सकिएन । सानोमै काम गर्न बाहिर हिँड्यो । अहिले भारतमा छ । चन्द्रका अनुसार देवाले गाउँकै स्कुलमा ५ कक्षासम्म मात्रै पढेका हुन् । चन्द्रका अनुसार देव सानै उमेरमा कामको खोजीमा गाउँबाट बुटवल झरेका थिए । उनले छोरा दुईतीन वर्ष काम गर्दागर्दै भागेर भारततिर पसेको सुनाए । भने, भारतको पञ्जावमा होटल (ढाबा) मा काम गर्दै गर्दा कुस्ती खेल्न सिकेको हो । चन्द्रका अनुसार १५ वर्षयता उनी तीन पटक मात्रै घर आएका छन् । चन्द्रका छिमेकी डेमबहादुर सिंजालीका अनुसार भारत गएपछि देवाको बुबासँग खासै सम्पर्क नै भएन । तर पनि साथीभाइसँग उनको कहिलेकाहीं सम्पर्क हुन्छ । गाउँ आएका बेला देवाले सबैसँग भेटघाट पनि गर्छन् । घरमा बुबा एक्लै भएको थाहा भए पनि देवा बाध्यताले गाउँमा बस्न नसकिरहेको पनि उनले बताए । बाबु चन्द्रका अनुसार देवबहादुरले दुई वर्षअघि भारतको आसामबाट भारतीय मूलकी नेपालीसँग बिहे गरे । छोराको कुस्तीवाज मन पराएकी केटीसँग देवाको बिहे भएको भन्नेसम्म चन्द्रलाई थाहा छ । युट्युब र सामाजिक सञ्जालमा देवाले कुस्ती भिडिरहेका सयौं भिडियो उपलब्ध छन् । जसको भ्युअर्स दसौं लाखभन्दा धेरै छ । भारतका चर्चित कुस्तीबाजसँग उनी भिडिरहेको र दर्शकले नेपाल नेपाल भन्दै हुटिङ गरिरहेका दृश्य पनि देख्न सकिन्छ । ज्यानमा आफूभन्दा दोब्बर आकारका पहलमानसँग पनि उनी कुस्तीमा भिडिरहेको र चातुर्यपूर्ण रूपले प्रतिस्पर्धीलाई सजिलै पछारिरहेको देख्दा जोकोही दंग पर्छन् । परिवारका सदस्य र स्थानीयका अनुसार भारतको पञ्जावमा ढावामा काम गर्दागर्दै एक दिन टेलिभिजनमा कुस्ती खेलेको देखेर जोसिएका देवाले साहुसँग कुस्ती खेल्नेबारे सुनाए । ढावा नजिकैको कुस्ती अखडामा बेलाबेला पुगेर हेर्दाहेर्दै कुस्तीको टेक्निक सिकेका देवा बिस्तारै ससाना प्रतियोगिता खेल्दाखेल्दै चर्चित हुन पुगे । भारतका ससाना सहरदेखि ग्रामीण भेगमा हुने सांस्कृतिक कार्यक्रम, मेला र पर्वमा हुने कुस्ती प्रतियोगितामा देवा पहलमानहरूसँग भिडिरहेका भेटिन्छन् । यस्ता प्रतिस्पर्धामा देवालाई नेपालका कुस्तीबाज भनेर चिनाइन्छ । अनि दर्शकले चर्को स्वरमा उनको पक्षमा हुटिङ गरिरहेको सुनिन्छ । सिंगो नेपालको नाम राख्ने देवाप्रति स्थानीय तह र सरकार बेखबर भएकामा देवाका गाउँलेहरूको चित्त दुखाइ छ । त्यस्ता युवालाई यहीं बस्ने वातावरण बनाउने हो भने नेपालको नाम विश्वमा फैलाउने थिए, निस्दी गाउँपालिका७, ज्यामिरेका मोहन राक्सेले भने, सरकारले अझ पनि सोच बनाउने हो भने उनलाई नेपाल फिर्ता गर्न सकिन्छ ।"
संघर्षपछिको खुसी नाटकमा,(प्रशिक्षार्थी)
प्रा सुवेदीको पुस्तक लोकार्पण,"(काठमाडौं) प्राध्यापक सूर्य सुवेदीको जीवनीमा आधारित प्रा सूर्य सुवेदी महाविद्यावारिधिदेखि नोबेल पुरस्कार मनोनयनसम्म पुस्तक सार्वजनिक भएको छ । प्रधानमन्त्री पुष्पकमल दाहालले उक्त पुस्तक बालुवाटारमा शनिबार सार्वजनिक गरेका हुन् । लमजुङको सामान्य परिवारमा जन्मीहुर्की अक्सफोर्ड विश्वविद्यालयबाट विद्यावारिधि गर्ने पहिलो नेपाली र अक्सफोर्डबाटै कानुनमा महाविद्यावारिधि उपाधिसमेत हासिल गर्ने सुवेदीको बाल्यकालदेखि राष्ट्रिय र अन्तर्राष्ट्रिय यात्रा, संघर्ष र उपलब्धिबारे पुस्तकमा चर्चा गरिएको छ । प्रधानमन्त्री दाहालले विश्वका विभिन्न मुलुकमा गएर नेपालीले राम्रो प्रगति गरिरहेको र विश्वस्तरमा चिनिने गरी काम गरिरहेको दाबी पनि गरे । विश्वव्यापीकरणसँगै विश्वका विभिन्न मुलुकमा नेपाली जाने गरेका छन् । त्यहाँ गएकामध्ये कैयौं नेपालीले राम्रो प्रगति पनि गरेका छन् । त्यसको उदाहरण डा सूर्य सुवेदी पनि हुन्, उनले भने, सुवेदीसँग मैले नेपालको संविधान निर्माण, नेपालले विगतमा विश्वका विभिन्न मुलुकसँग गरेका सन्धिसम्झौताको पुनरावलोकनबारे सहयोग मागेको थिएँ । प्रधानमन्त्री दाहालले पछिल्लो समय एमसीसी सम्झौतामा पनि सुवेदीले मध्यमार्गी विकल्प अपनाउन सुझाव दिएको र सोहीअनुसार १२ बुँदे व्याख्यात्मक घोषणासहित अनुमोदन गरेको बताए । प्रा सुवेदीले आफूले तत्कालीन प्रधानमन्त्री गिरिजाप्रसाद कोइरालादेखि अहिलेका प्रधानमन्त्री पुष्पकमल दाहालसम्मलाई भेटेर संविधान निर्माण गर्दा आवश्यक सहयोग गरेको उल्लेख गरे । उनले आफूले सन् १९८९ मा तत्कालीन राजा वीरेन्द्र शाहको कानुनी सल्लाहकार भएर काम गरेको उल्लेख गर्दै नेपाललाई आवश्यक पर्दा सधैं सहयोग गर्न तयार रहेको सन्देश पनि दिए । संविधान बनाउन सबैको ठूलो योगदान छ । प्रधानमन्त्री (दाहाल) र माओवादी पार्टीको सबैभन्दा बढी योगदान छ, सुवेदीले भने । पूर्वउपसभामुख पुष्पा भुसाल र पूर्वकानुनमन्त्री अग्नि खरेलले प्रा सुवेदीले देश र दुनियाँका निम्ति गरेको योगदान प्रशंसनीय रहेको उल्लेख गरे । बुकहिल प्रकाशनले बजारमा ल्याएको पुस्तकको लेखन र सम्पादन पत्रकारद्वय भगीरथ योगी र नवीन पोखरेलले गरेका हुन् ।"
इजरायलको पहिलो महिला प्रधानमन्त्री,सन् १९६९ मा आजकै दिन (मार्च १७) मा ७० वर्षको उमेरमा गोल्ड मिह इजरायलको पहिलो महिला प्रधानमन्त्री बनेकी थिइन् । इजरायलको चौथो प्रधानमन्त्रीका रूपमा उनले पदभार ग्रहण गरेकी हुन् । युक्रेनको किभमा जन्मिएकी मिहले स्वास्थ्यको कारण देखाएर अक्टोबर १९७४ मा पद छाडिन् । उनीपछि यित्ज्याक रविन प्रधानमन्त्री बनेका थिए । मिहको ८० वर्षको उमेरमा ८ डिसेम्बर १९७८ मा निधन भएको थियो ।
कर्णालीको संघीयतामा कुपोषण,"अहिले कर्णालीमा खाद्यान्नको हाहाकार छ । खाद्यान्न भनेको चामल मात्रै हो कि कर्णालीमै उत्पादन हुने काग्नो, चिनो, कोदो पनि ? जतिबेला चामल सकिन्छ, त्यतिबेला खाद्यान्नको हाहाकार भनिन्छ । कर्णालीलाई यो भाष्यले गाँजेको लगभग पचास वर्ष भयो । कर्णालीमा कुपोषण छ, तीस वर्षदेखि तथ्यांकहरू निस्कँदै छन् । अर्कोतिर अनुसन्धान प्रतिवेदनहरू भन्छन् कर्णालीको खाद्यान्न काग्नो, चिनो, कोदो र मार्सी संसारकै उत्कृष्ट छन् । संसारकै सबैभन्दा पौष्टिक खाद्यान्न उत्पादन हुने ठाउँमा किन कुपोषण छ ? यस प्रश्नको उत्तर खोज्न जरुरी छ । उत्तर खोज्न अलिकति इतिहासतिर जानुपर्छ । नेपाल एकीकरणका बेला गोरखा राज्य विस्तारका क्रममा गोरखा राज्यलाई सबैभन्दा चुनौती दिने राज्य कर्णाली हो । तेस्रो पटकमा अनेक तिकडम गरी विजय हासिल गर्यो । कर्णालीको नेतृत्वलाई तिब्बत निर्वासनमा जान बाध्य पार्यो । शक्ति काठमाडौंमा केन्द्रीकरण भयो । कर्णाली नेतृत्वविहीन भयो । काठमाडौंसँग कर्णालीको संवाद हुन सकेन । कर्णालीले यसलाई गोरखा राज्यको विस्तार ठान्यो र एउटा प्रतिरोध सँगालेर राख्यो । काठमाडौंको केन्द्रीकृत गोर्खाली शासनले कर्णाली बुझ्नै सकेन । गोरखा राज्यको विस्तार कर्णालीमा भइसक्दा पनि कर्णाली आत्मनिर्भर मात्रै थिएन, कर्णालीले तिब्बतलाई खाद्यान्न र पशु बेच्थ्यो । केन्द्रीकरणको मात्रा बढ्दै गयो । कर्णालीको भूगोल र संस्कृतिलाई काठमाडौंले चिन्न सकेन । कर्णालीमा उत्पादन घट्न थाल्यो । तिब्बत स्वशासित क्षेत्र भयो । आफ्नो प्रकृति र संस्कृतिअनुसार विकासको लय पक्रियो । आज तिब्बत कहाँ छ, कर्णाली कहाँ ! हिजो तिब्बतको अगाडि कर्णालीको ठूलो सान थियो । कर्णाली उत्पादक पनि थियो र व्यापारी पनि थियो । नुनचामलको राजनीतिकर्णालीमा बिस्तारै उत्पादन घट्न थाल्यो । किनभने नेपालको कृषि नीति र रणनीतिहरूले कर्णालीलाई छुनै सकेनन् । कर्णाली शुष्क र अर्धशुष्क क्षेत्र हो । अर्थात्, बेग्लै हावा, पानी, तापक्रम, माटो भएको ठाउँ हो । बेग्लै विशेषता भएको भूगोल हो । केन्द्रीकृत कृषि नीतिहरूले यो कुरा बुझ्नै सकेनन् । अर्कोतिर स्थानीय उत्पादन बढाउने रणनीति कुनै लिइएन । बरु, काठमाडौंले माया देखाएर २०२९ सालबाट जहाजमा चामल उडाएर कर्णाली पठाउन थाल्यो । यो पञ्चायती राजनीतिलाई गाउँगाउँमा फैलाउने एउटा पाटो थियो । २०३६ सालमा पञ्चायतले अधिक भोट पाएपछि यो रणनीति झन् मजबुत भयो । हिजो तिब्बतलाई खाद्यान्न निर्यात गर्ने कर्णाली आज जहाजबाट कहिले चामल आउँछ भनेर आकाशतिर हेर्ने बनाइयो । अनि अर्को भाष्य निर्माण गरियो कर्णालीका मानिस अचेत छन् । अल्छी छन् । काठमाडौंले चामल पठाएर पाल्नुपर्छ । यसरी कर्णालीलाई शासकहरूको प्रपञ्चले स्वाभिमानबाट हीनताबोधको बाटोमा हिँडाइयो । तिब्बतसँग कर्णालीको एक प्रकारको सम्बन्ध थियो । तिब्बतबाट कर्णालीले नुन ल्याउँथ्यो र अरू कुरा बेच्थ्यो । दिल्लीको प्रभावमा काठमाडौं पर्यो र भन्न थाल्यो तिब्बतको नुनमा आयोडिन छैन । त्यो नुन खाँदा लाटागाँडा धेरै हुन्छन् । नुनको राजनीतिले कर्णालीलाई अर्को वज्रपात थपियो । जनताजनताबीचको सम्बन्ध काटेर शासकशासकबीचको सम्बन्ध खडा गरियो । अब तिब्बतसँग कर्णालीका मानिसले होइन, काठमाडौंका शासकहरूले सम्बन्ध गर्ने बनाइयो । यसमा चीनको पनि भूमिका छ । कर्णाली र तिब्बतको सम्बन्ध पूरै कट्यो । कर्णालीलाई काठमाडौंप्रति निर्भर बनाइयो । इतिहासमा न कहिल्यै काठमाडौं कर्णालीसँग सकारात्मक भयो न कहिल्यै काठमाडौंसँग कर्णाली । इतिहासदेखि आजसम्म कर्णालीले काठमाडौंसँग संवाद गर्न सकेन । त्यति समृद्ध ठाउँलाई काठमाडौंले आफ्नो अह्रनखटनमा राख्ने र दिएको खाने बनायो । गुणस्तरहीन दालचामल पठाउँछ । कर्णाली अचेत भएकाले कुपोषण भयो भन्छ । यो शृंखला चलिरहेको छ । आपत्कालीन अवस्थामा आगलागी हुँदा, बाढीपहिरो जाँदा राहत बाँड्नुपर्छ । तर, पचास वर्षअघिदेखि राहत कार्यक्रम सञ्चालन भइरहेको छ । आखिर चामल पनि हुने खानेले पाउने हो । राजनीतिको गाँठो नै चामलमा अड्कियो । जुन नेताले चामल धेरै पठाउँछ, ऊ सक्षमजस्तो भयो । पञ्चायतको राजनीतिले बहुदल, गणतन्त्र र संघीयता पनि फटाउँदै छ । कर्णालीमा चामल पठाएर के भयो ? कर्णालीको स्वाभिमान र आत्मसम्मान मात्रै गुमेन, स्थानीय उत्पादन बहिष्करणमा पर्यो । चामल पहिलो दर्जाको खान्कीमा पर्यो भने स्थानीय पौष्टिक खाद्यान्न दोस्रो दर्जामा । चामल खाने एउटा नयाँ वर्ग जन्मियो । चामलसँग मान, सम्मान र इज्जत प्रतिष्ठा जोडियो । स्थानीय उत्पादन खानै नहुनेजस्तो भयो । संसारको सार्वभौम नियम हो जुन कुरा खाइँदैन, खाँदा इज्जत छैन, त्यसको उत्पादन घट्छ । बिस्तारै कर्णालीमा बजारिया उत्पादन जान थाल्यो । बजारका आकर्षक नाराका अगाडि कर्णाली झन् थला पर्यो । चाउचाउ खानु त कता हो कता इज्जतको कुरा भयो । सुत्केरी छोरीलाई चाउचाउ खुवाएर माया गर्ने प्रचलन बढ्यो । अब चामल र चाउचाउको रजगज सुरु भयो । अहिले पनि कायमै छ । विकासेको जालोभित्र कर्णाली२०४६ को परिवर्तनपछि कर्णालीमा विकासे संस्था पुगे । कर्णालीको भोग, रोग र अशिक्षा विकासेका लागि फलिफापको मैदान बन्यो । नयाँ तरिकाबाट चामल पुर्याइयो कामका लागि खाद्यान्न भनेर । फेरि सुरु भयो पुरानो विचारको नयाँ अध्याय । विकासे संस्थाहरूले दान बाँड्न थाले । कर्णाली फेरि थाप्न थाल्यो । विकासे संस्थाहरू दयालु देखिए । नयाँ बीउ बाँड्न थाले, जुन उम्रिएन, फलेन । विकासे संस्थाहरूले भौतिक पूर्वाधार बनाउन थाले । गाउँलेले बैठक गर्नुपर्छ भनेर भवन बनाउन थाले । उनीहरू बैठक त चौतारामै गर्थे, अब त्यो भवनमा तास खेल्न थाले । कर्णालीको अनुसन्धानका क्रममा मुगु पुग्दा एक पटक सोधेको थिएँ किन त्यो भवनमा बैठक नगर्नु भएको ? स्थानीयको जवाफ थियो त्यो हामीलाई चाहिएर बनाइएकै होइन । हामी छलफल चौतारामै गर्छौं । भवन तास खेल्न काम लागेको छ । कालीकोटमा कृषि उपज संकलनका लागि एउटा टहरो बनेछ । दुई वर्षसम्म कुनै कृषि उपज नआएपछि एक जना स्थानीयले रक्सीभट्टी खोलेछन् । मैले एक महिलालाई सोधें किन यो कृषि उपजको टहरोमा रक्सीभट्टी राख्न दिएको ? उल्टो मलाई उनले उडाइन् के उत्पादन छ र ल्याएर राख्ने ? पहिला उत्पादन बढाउने कार्यक्रम भए पो संकलन गर्ने टहरो काम लाग्छ । यो हामीलाई चाहिएर होइन, हाकिमलाई चाहिएर बनेको टहरो हो ।विकास प्राथमिकता नमिलेको कर्णालीमा हजार उदाहरण छन् । तर फेरि कर्णालीलाई दोष लगाइन्छ विकास दिँदा पनि प्रयोग गर्न सकेनन् । अचेत छन् । अशिक्षित छन् । फेरि कर्णालीले विकासेहरूको नयाँ दोष बोक्न बाध्य भयो । विकासेहरू देख्न चाहँदैनन् कसरी ऐतिहासिक रूपमा कर्णाली नेतृत्वविहीन भयो ? कसरी कर्णालीलाई काठमाडौंले शोषण गर्यो । कसरी हिन्दुकरण गर्यो र भाषासंस्कृति गुम्न पुग्यो । हुन त औपचारिक शिक्षा सुरु भएपछि नेपालभरि नै गरिएको हिन्दुकरण कर्णालीमा बढी बलजफ्ती भएर पुग्यो । विकासेलाई चासो छैन । राजनीतिक व्यवस्थित सीमान्तकरणलाई नबुझेर, कसैले सडक नपुगेर कर्णाली पछि पर्यो भने । सडकले काठमाडौं जोड्नुपर्छ भने । सडक अहिले पुग्यो, तर अझै काठमाडौंसँग कर्णाली जोडिएन । मूल कुरा काठमाडौंको राजनीतिसँग कर्णाली जोडिनुपर्थ्यो । हुनुपर्ने यो थियो, अरू हजार थोक गरियो । ती सबैले कर्णालीलाई हीनताबोध थपिरह्यो । अशिक्षित छन्, अचेत छन्, अल्छी छन् को बाँसुरी बजिरह्यो । संघकै अह्रनखटनकर्णालीलाई न्याय हुने एउटा बहस नेपालले संघीयताको गर्यो । अरू विधिबाट कर्णालीको सीमान्तकरणलाई बाहिर निकाल्ने बाटो थिएन र छैन । तर प्रदेशको सीमांकनमै गडबढ भयो । विगतको कर्णाली क्षेत्रलाई, जो बाजुरा, बझाङसम्म थियो, यसलाई क्षतविक्षत गर्यो । कर्णालीको राजधानीका लागि सुर्खेत उपयुक्त हो कि होइन, बहस भएन । कर्णालीभित्र धेरै कर्णालीहरू छन् । उपल्लो डोल्पालाई होस् या हुम्लाको हिल्सालाई अहिलेको कर्णाली प्रदेशले कसरी हेर्छ । फेरि सुर्खेत अर्को काठमाडौं बन्ने खतरा बढिरहेको छ । कर्णालीभित्रका कर्णालीहरू सीमान्तकरणमा छन् । कर्णालीमा आर्थिक, सांस्कृतिक रूपमा आदिवासी जनजाति समुदायको बेग्लै सन्दर्भ हो । कर्णालीका दलितहरू दोहोरो चपेटामा छन् । एउटा त कर्णालीको भूमिहीन हुनु, अझ त्यहीमाथि दलित हुनु, शिक्षाको पहुँचबाट वर्षौं बाहिर पर्नु । यो शोषणको पत्रलाई कर्णाली प्रदेशले कसरी हेर्छ, ठूलो प्रश्न छ । यो प्रश्नको जवाफ आएको छैन । कर्णालीभित्रका सीमान्त कर्णालीलाई संघीयताभित्रको विशेष क्षेत्र, स्वायत्त र संरक्षित क्षेत्रको शासकीय इकाइहरू स्थापित नगर्ने हो भने फेरि पनि शोषणको चक्र अर्को रूपमा चलिरहनेछ । यसका लागि बृहत् अध्ययन भने जरुरी छ । हावाहुरीमा, भावनामा, आवेशमा यो काम हुन सक्दैन । तर नेपालको संघीयता यो लयमा छैन । एक प्रकारले नेपालको संघीयता जन्मँदै रोगी बालक जस्तो छ, जसलाई कसैले स्याहारसुसार गरेको छैन । कर्णालीभित्रको कर्णालीलाई न्याय गर्ने शासकीय संरचना बनाउन जति ढिलो हुन्छ, फेरि पनि कर्णालीमा कुपोषण र चामलको हाहाकार सुनिरहनुपर्नेछ । अहिले हेर्दा कर्णाली प्रदेश छ । संविधानमा छ । व्यवहारमा छ । तर, अन्तर्यमा छैन । प्रदेश, प्रदेशजस्तो भएकै छैन । प्रदेशले आफ्नो विकासका स्थानीय विशेषताहरू पहिचान गरेकै छैन । संघको अह्रनखटनमा छ । प्रादेशिक विशेषतालाई खोजबिन गरी संस्थागत विकासको बाटो लिएकै छैन । स्थानीय उत्पादन बढाउने रणनीति के हुन्, ती रणनीतिको विविधता के हो, कर्णालीभित्र चार भूगोल छन् । लेक छ, लेकमा के गर्ने ? बीचमा दुई भाग छन्, तल धान फल्ने भाग छ । कसरी, कहाँ, उत्पादन बढाउने रणनीति के हो ? कहाँ पशुपालन, कहाँ खाद्यान्न, कहाँ फलफूल उत्पादनमा जोड दिने, केही मेलोमेसो छैन । एक किसिमले कार्यक्रममा हेर्ने हो भने संघीयता आएकै छैन । कसरी प्रादेशिक अर्थतन्त्रलाई विस्तार गर्ने, स्थानीय अर्थतन्त्रको जग के हो, जस्ता विषयहरू जति पर्गेल्नुपर्ने थियो, जति अनुसन्धान हुनुपर्ने थियो, केही भएको छैन । कार्यक्रमहरू पुरानै ढाँचाका छन् । सुर्खेतमा प्रदेश सरकार छ । त्यसैले संघीयता आएजस्तो छ । ठूलो राजनीतिक, ऐतिहासिक सीमान्तकरणमा परेको कर्णालीले मौलिक बाटो खोज्नुपर्ने जरुरी छ । त्यो बाटोभित्र कर्णालीको औद्योगिकीकरणको बाटोबाट छलफल हुन जरुरी छ । इतिहासदेखि कालापहाड गएर कर्णालीका मानिसले जीवन चलाए । अहिले पनि निरन्तर छ । खाडी मुलुकहरू थपिएका छन् । कर्णाली यस्तो ठाउँ हो, जहाँ स्रोत साधन धेरै छन्, रोजगार हुनेहरू थोरै छन् । के हामी कर्णालीमा रोजगार सिर्जना गर्न सक्दैनौं ? यिनै कुरालाई चाहिएको हो संघीयता । फेरि संघले कर्णाली प्रदेशलाई राजनीतिक रूपमा कुपोषित बनाएको छ । राजनीतिक कुपोषण नहटेसम्म, स्वास्थ्यको कुपोषण नहट्ने पक्का छ ।"
सुन तस्करी सञ्जालको जन्जाल,"अनुसन्धानमा संलग्न प्रहरी अधिकारीमाथि नै प्रश्न उठाउँदै जाँचबुझ आयोगले कारबाही सिफारिस गरेपछि सुन तस्करी प्रकरण थप पेचिलो बनेको छ । स्कुटरको ब्रेक सु मा लुकाएर ल्याइएको ६१ किलो र विद्युतीय चुरोट (भेप) मा ल्याइएको नौ किलो सुन अनुसन्धानका क्रममा प्रहरीले केही व्यक्तिलाई उन्मुक्ति दिएको आयोगको निष्कर्ष छ । आयोगले प्रतिवेदन बुझाएको भोलिपल्टै सरकारले अनुसन्धानकर्ता प्रहरीको केन्द्रीय अनुसन्धान ब्युरो (सीआईबी) को नेतृत्व हेरफेर गरेको छ । आयोगले औंल्याएका सत्तारूढ माओवादी र एमालेकै नेतामाथि अनुसन्धानमा पनि यस्तै तत्परता देखाइन्छ कि देखाइँदैन, आम चासो छ । सुन तस्करीको सञ्जाल नै तोडिने गरी थप प्रभावकारी अनुसन्धान र कारबाही हुन सक्यो भने अरू आपराधिक कार्य पनि निरुत्साहित हुनेछन् र त्यसबाट मुलुककै छवि उँचो हुनेछ । हङकङबाट विमानमा भित्र्याइएको ६१ किलो सुन राजस्व अनुसन्धान विभागको टोलीले सिनामंगलबाट गत साउन २ मा बरामद गरेपछि सीआईबीले अनुसन्धानको जिम्मा पाएको थियो । सीआईबीको अनुसन्धानमा शंका गर्दै तत्कालीन प्रतिपक्षी एमाले र राष्ट्रिय स्वतन्त्र पार्टीले उच्चस्तरीय छानबिनको मागसहित संसद् अवरुद्ध गरेका थिए । उनीहरूकै माग सम्बोधन गर्दै सरकारले गत असोजमा पूर्वन्यायाधीश डिल्लीराज आचार्यको नेतृत्वमा जाँचबुझ आयोग गठन गरेको थियो । सीआईबीले आयोग गठनअघि नै तीन अर्ब ५० करोड रुपैयाँ बिगो दाबीसहित २९ जनाविरुद्ध जिल्ला अदालत काठमाडौंमा मुद्दा दायर गरिसकेको थियो । संयोग, आयोग गठनको माग गरेका त्यति बेलाका प्रतिपक्ष एमाले र रास्वपा दुवै अहिले सत्तामा छन् । सुनमा अनुसन्धान गर्ने निकायको तालुक मन्त्रालय रास्वपा सभापति रवि लामिछानेको जिम्मेवारीमा छ ।सुन बरामद हुने, भरिया पक्राउ पर्ने तर कारोबारीको तहसम्म अनुसन्धान नपुग्ने प्रवृत्ति कायम रहेकामा सीआईबीले ६१ किलो सुनमाथि अनुसन्धान गर्ने क्रममा तस्करको ठूलो सञ्जाल पहिल्याएको थियो । तस्कर र राजनीतिकप्रशासनिक क्षेत्रका उच्च पदस्थ व्यक्तिसँगको सम्बन्ध पनि केलाएको थियो । तर प्रहरीको उक्त अनुसन्धानमा पनि जाँचबुझ आयोगले त्रुटि औंल्याएको हो । गत असोज १४ मा गठित आयोगलाई विद्युतीय चुरोट (भेप) का नाममा तस्करी गरेको ९ किलो सुनका साथै यसअघिका अन्य छानबिनअनुसन्धान पनि अध्ययन गरी नीतिगत, प्रशासनिक र संरचनागत सुधारका लागि सुझाव दिने कार्यादेश थियो । अनुसन्धान र कारबाहीमा प्रहरीले पूर्वसभामुख तथा माओवादी उपाध्यक्ष कृष्णबहादुर महरा र अध्यागमन विभागका तत्कालीन महानिर्देशक झलकराम अधिकारीलाई उन्मुक्ति दिएको आयोगको निष्कर्ष छ । त्यस्तै तस्करीमा संलग्न व्यापारी जीवन चलाउनेले पूर्वप्रहरी महानिरीक्षक तथा एमाले नेता सर्वेन्द्र खनालको नाम लिएपछि बयानको कागज च्यातिएको र सीआईबीको सहयोगमा चलाउने फरार भएको आयोगले प्रतिवेदनमा उल्लेख गरेको छ । सीआईबी प्रमुख एआईजी किरण वज्राचार्यलाई विभागीय कारबाही सिफारिस गरिएको छ । आयोगले औंल्याएजस्तै सीआईबीले अनुसन्धानमा पक्षधरता देखाएको हो भने गम्भीर गल्ती हो । यसले नागरिकमा अविश्वास फैलाउँछ भन्नेमा स्वयं प्रहरी संगठन र सरकार सजग रहनुपर्छ । सुनको अवैध पैठारी (तस्करी) नियन्त्रणसम्बन्धी जाँचबुझ आयोगले उपप्रधान तथा गृहमन्त्री लामिछानेसमक्ष बिहीबार प्रतिवेदन पेस गरेको थियो । लामिछानेले शुक्रबार बिहान प्रधानमन्त्री पुष्पकमल दाहाललाई उक्त प्रतिवेदन बुझाए । त्यही दिन मन्त्रिपरिषद् बैठकले सीआईबी प्रमुख वज्राचार्यलाई हटाएर उनको ठाउँमा एआईजी श्याम ज्ञवालीलाई जिम्मेवारी दिएको छ । सीआईबीमा रहेका एसपी सञ्जयसिंह थापा, डीएसपी दुर्गा दाहाल र रुगम कुँवरको पनि जिम्मेवारी हेरफेर भएको छ । सुन तस्करीमा जोडिएका दीपेश पुन पनि शुक्रबार नै पक्राउ परेका छन् । पूर्वउपराष्ट्रपति नन्दबहादुर पुनका छोरा दीपेशलाई सहकारी संस्थाको अनियमितता अनुसन्धानका क्रममा समातिएको प्रहरीको भनाइ छ । आयोगले उनलाई पनि सुनको अनुसन्धान दायरामा ल्याउन सिफारिस गरेको छ । प्रहरी अधिकारीको जिम्मेवारी हेरफेरमा जस्तै तदारुकता आयोगले सिफारिस गरेका व्यक्तिका सन्दर्भमा पनि हुनुपर्छ । उनीहरूमाथि अनुसन्धानले थप पहेली खुलाउन सक्छ, जसबाट सुन तस्करी रोकथाममा मद्दत पुग्न सक्छ । आयोगले छानबिनको दायरामा ल्याइनुपर्ने भनेर सिफारिस गरेका व्यक्तिले प्रहरी अधिकारीमाथि नै बार्गेनिङ गरेको आरोप पनि लगाइरहेका छन् । यस विषयमा छानबिन जरुरी छ । जाँचबुझ आयोगले सरकारलाई बुझाएको प्रतिवेदन सार्वजनिक गरिएको छैन । प्रतिवेदन सार्वजनिक नहुँदासम्म सरकारले आफ्नो अनुकूलता हुने सिफारिस मात्र कार्यान्वयन गर्ने जोखिम रहन्छ । २०७४ मा दुबईबाट भित्र्याइएको ३३ किलो सुनसम्बन्धी छानबिन प्रतिवेदन नै अहिलेसम्म सार्वजनिक गरिएको छैन । प्रतिवेदनका सिफारिस कार्यान्वयनमा पनि सरकारले चासो दिएन । सुन तस्करीले भने निरन्तरता पाइरह्यो । त्यसैले आचार्य नेतृत्वको आयोगले तयार पारेको प्रतिवेदन त्यसरी नै गोप्य राखिनु हुन्न, सार्वजनिक गर्नुपर्छ र त्यसका सबै सिफारिस जतिसक्दो चाँडो कार्यान्वयनमा ल्याइनुपर्छ ।"
लामो बस यात्राको जोखिम,"यस पटक मैले काठमाडौंदेखि सल्यानसम्म बसको यात्रा गरेँ । सल्यान म कहिल्यै नपुगेको जिल्ला थियो । फागुन १३ गते अपराह्न साढे ४ बजे म गोंगबु बसपार्क पुगेको थिएँ । हामीले चढ्ने बसको बाहिरी आवरण हेर्दा ठिकै लागे पनि भित्र पानीका बोतल, कागजका टुक्राटाक्री र गुट्खाका खोल छरिएका थिए । गाडी साँझ करिब ६ बजेतिर गुड्यो । काठमाडौंबाट छुटेको करिब एक घण्टापछि तेल चुहिएर बस रोकियो । टेपले बेरबार गरेपछि तेल चुहिन रोकियो र गाडी अगाडि बढ्यो । नारायणगढबाट पश्चिम लागेपछि धुलाम्मे भइयो । कच्ची सडकका कारण झ्यालको लक लाग्न छोड्यो, लागे पनि फुत्किहाल्थ्यो । भालुबाङ कटेपछि अचानक केही खसेको आवाज आयो र गाडी रोकियो । हेर्दा स्प्रिङ पत्ता झरेको रहेछ । ठोकठाक गरेपछि गाडी फेरि अगाडि बढ्यो । केही समयको यात्रापछि टायर पन्चर भएको आवाज आयो । गाडी पुनः रोकियो । मक्किएर बोक्रा झरेको मुडाजस्तो जगेडा टायर थियो, त्यही फिट गरे । दिसापिसाब गर्नका लागि एकान्त ठाउँमा रोक्नुबाहेक चिया, नास्ता तथा फ्रेस हुनाका लागि गाडी कतै रोकिएन । तुलसीपुरबाट करिब बिहान ११ बजेतिर सल्यानका लागि गाडी अगाडि बढ्यो । करिब आधा घण्टाको यात्रापश्चात् उकालोमा अचानक गाडी रोकियो । डिजेल सकिएको रहेछ । गन्तव्य कति टाढा छ, कति इन्धन चाहिन्छ केही मतलब नगरी गाडी कुदाउने कस्ता चालक दल हुन् ? तुलसीपुर जान लागेको एउटा गाडीमा लिफ्ट मागेर गाडी स्टाफ डिजेल खोज्न हिँडे । हामी यात्री भोक न तिर्खा न निद्रा झोक्राइरह्यौं । करिब एक घण्टाको पर्खाइपछि २० लिटर जति डिजेल लिएर गाडी स्टाफ आइपुगे र गाडीमा तेल खन्याएपश्चात् गाडी अगाडि बढ्यो । करिब ४ बजेतिर श्रीनगर बजारबाट खलंगाका लागि गाडी उकालो लाग्यो । करिब १५ मिनेटको यात्रापश्चात् बस उकालोमा अचानक रोकियो र चालकले तुरुन्तै गाडी ओरालोतिर फर्काएर रोके । गाडीमा इन्धन सकिएको रहेछ । हामी निरीह यात्री सबै बीच बाटामै ओर्लियौं । म बाइकमा लिफ्ट मागेर खलंगा बजार पुगें । यो यात्रापछि मनमा उठेका केही प्रश्न क) लामो यात्रामा दुई चालकले आलोपालो गाडी हाँक्ने गरेको देखेका, सुनेका थियौं तर हामी चढेको बसमा एउटै चालकले २४ घण्टाभन्दा बढी समय निरन्तर बस चलाए । दुई जना चालक छन् कि छैनन्, आलोपालो गाडी हाँकेका छन् कि छैनन् भनी कसरी निगरानी गर्ने हो ?ख) राजमार्गका वरपर रहेका यात्रुलाई खाना, खाजा खुवाउन खोलिएका होटल तथा रेस्टुरेन्टमा गुणस्तर तथा मूल्य निर्धारण कसले गर्ने हो ?ग) सवारीसाधन नियमित जाँच तथा मर्मत सम्भार नगरी जबर्जस्ती गाडी चलाए कसले, कसरी कारबाही गर्ने ? शशिधर सेढाईं, बालाजु, काठमाडौं"
नबल्ने ट्राफिक बत्ती,"काठमाडौंका धेरै चोकमा ट्राफिक बत्ती जडान गरिएको देखिन्छ तर ती बलिरहेका हुँदैनन् । ती ट्राफिक बत्ती निरन्तर चलाउनुहुन ट्राफिक कार्यालयलाई विनम्र अनुरोध छ । यसले बटुवालाई रातोहरियो बत्ती हेरेर बाटो काट्ने बानी बसाल्छ । ट्राफिक बत्ती चलाए टाढाबाटै देखिन्छ । सोहीअनुसार चालकले आफ्नो सवारीको गति मिलाउन पाइन्छ । बत्तीले समय पनि देखाउने भएकाले गाडीबाइकको स्विच निभाएर राख्न पनि पाइयो र अन्तिम ४५ सेकेन्ड बाँकी हुँदा गाडीबाइक स्टार्ट गरे पुग्यो । ट्राफिक प्रहरी मात्र खटाउँदा उसले कुन बेला रोक्छ, कुन बेला जान पाइने थाहै हुँदैन । सबैले इन्जिन चलाएरै राख्छन्, जसले गर्दा इन्धन धेरै खपत हुन्छ र त्यसले प्रदूषण पनि बढाउँछ । सबै ट्राफिक प्रहरी एकैनासका हुँदैनन्, कसैले लामो समय रोकिदिन्छन्, कसैले छोटो समय । धेरैबेर एकातिर रोकिदिनाले अर्कोतर्फ ठूलै जाम भइसकेको सडकको बीचमा उभिएर हात हल्लाउने ट्राफिक प्रहरीलाई थाहै हुँदैन । एकैसुरमा एकातर्फ रोकेको रोक्यै गर्दा ट्राफिक व्यवस्था अस्तव्यस्त हुन पुग्छ । ट्राफिक बत्ती नियमित चलाए ट्राफिक प्रहरी बीच सडकमा हात हल्लाएर बस्नै पर्दैन । सिठी बजाउँदा हुने ध्वनि प्रदूषणमा कमी आउँछ । हालै कोटेश्वरको सडकमा बसले ठक्कर दिँदा ट्राफिक प्रहरीको मृत्यु भयो । ट्राफिक प्रहरीलाई ट्राफिक बत्ती नभएको सडकतिर परिचालन गरे हुन्छ । सहरको भित्री सडकमा ट्राफिक बत्ती पनि हुँदैन, ट्राफिक प्रहरी पनि खासै हुँदैनन् । त्यस्ता ठाउँमा ट्राफिक जाम पनि भइरहेको हुन्छ । ट्राफिक बत्ती भएको ठाउँमा नभई भित्री सहरमा ट्राफिक प्रहरी परिचालन गर्नुपर्छ । दीपक तुलाधर, दरबारमार्ग, काठमाडौं"
"हिउँ चितुवा, पेन्जोक्ला र हाम्रो पर्यटन","नेपालको पहिचान सगरमाथा हो । त्यसमा पनि हिमालमा पाइने हिउँ चितुवाले पर्यटनको सम्भावनालाई अरू ज्यादा तेजिलो बनाएको छ । पछिल्लो समय प्राणी अधिकारका सन्दर्भमा यो धर्ती ती प्राणीको पनि हो, उनीहरूको संरक्षण अब अपरिहार्य सर्त हुनुपर्छ भन्ने विषयमा बहस प्रारम्भ भएको छ । हिमालको रानी उपमा दिइएको हिउँ चितुवाबारे अनेक कथन बाहिर आएका छन् । यद्यपि सीमित मान्छेले यसलाई देखेका छन्, आवाज सुनेका छन् । संसारको अति दुर्लभ प्राणीका रूपमा रहेको हिउँ चितुवाको संरक्षण गर्दै यसका आनीबानीबारे जानकारी राख्ने चाहना मानव मात्रमा हुनु आश्चर्यको कुरा रहेन । २०७० सालमा हिउँ चितुवाको घाँटीमा स्याटेलाइट झुन्ड्याएर कञ्चनजंघा क्षेत्रमा अध्ययन गरिएको थियो । हिउँ चितुवाले कृषकको भेडा र चौंरीमाथि क्षति पुर्याएका अनगिन्ती उदाहरण छन् । अति दुर्लभ हिउँ चितुवाको संरक्षणमा स्थानीयसमेत सचेत छन । यसबखत पेन्जोक्ला शेर्पाले हिउँ चितुवा संरक्षण समितिको नेतृत्व सम्हालेकी छन् । महिलाले यति ठूलो जिम्मेवारी सम्हाल्नु गर्वको विषय हो । अब हिउँ चितुवाका बारेमा धेरै तथ्य सार्वजनिक हुनेछन् भन्ने विश्वास बढेको छ । अब हामीले सुनेका यतीका कहानी तथा हिउँमै रमाउने न्याउर जस्ता अन्य पशुपन्छीबारे पनि नयाँ तथ्य आउलान् । पेन्जोक्लाको कार्य सफलताको शुभकामना व्यक्त गर्दै अब सर्वत्र प्राणी अधिकारका पक्षमा यस्तै हात उठ्ने विश्वास पनि लिएकी छु । रविना पौडेल, माकलबारी, काठमाडौं"
'सत्तापक्षले कांग्रेसलाई जबर्जस्ती वेलमा पुर्यायो',"नयाँ सत्ता गठबन्धन बनेसागै त्यसको भविष्यलाई लिएर प्रमुख प्रतिपक्ष कांग्रेससहितका विपक्षी दलले एकातिर दिनगन्ती थालिसकेका छन् भने अर्कोतर्फ सत्ताको गोलचक्करमा फेरि पनि संसद् नै हतियार बन्न थालेको छ । सरकार पक्षबाट प्रतिपक्षमा पुगेको कांग्रेसले सहकारी ठगीका आरोपित रवि लामिछानेलाई गृहमन्त्री बनाइएको भन्दै शुक्रबारदेखि संसद् अवरोध सुरु गर्यो । उनको राजीनामा माग्न थालिएको छ । यसले राजनीतिमा जेजस्ता दृश्य र द्वन्द्व देखिन थालेका छन्, त्यसले शान्तिप्रक्रियादेखि संविधान र संघीयता कार्यान्वयनसाग जोडिएका दर्जनौं विधेयक फेरि पनि प्रभावित हुने संकेत देखिएको छ । सत्ता गठबन्धनको असर, प्रतिपक्षको भूमिका र संसद्लाई प्रभावकारिता बनाउने विषयमा कांग्रेस संसदीय दलका प्रमुख सचेतक रमेश लेखकसँग कान्तिपुरका कुलचन्द्र न्यौपाने र जयसिंह महराले गरेको कुराकानीको सम्पादित अंश । कांग्रेस सरकारमा हुँदा एमालेले गरेको संसद् अवरोधलाई तपाईंहरू गैरजिम्मेवारी भनेर प्रतिक्रिया दिनुहुन्थ्यो । अहिले त्यही भूमिकामा तपार्ईँहरू देखिनुभएको छ । एमाले र कांग्रेसबीच अब कुनै भिन्नता रहेन ?संसद्मा अहिले सबैभन्दा महत्त्वपूर्ण विषय विनियोजन विधेयकको सिद्धान्त र प्राथमिकतामाथिको छलफल हो । सभामुख र सत्तापक्षका साथीहरूलाई निरन्तर हामीले यो विषय बजेटसँग सम्बन्धित भएकाले सदन अवरोध गर्न चाहँदैनौं भन्दै आएका थियौं । मैले नै सदन निरन्तर सञ्चालन गरौं भनेर ४५ दिनदेखि भनेकै हो । तर, एकाएक माननीय गृहमन्त्रीले राजनीतिक दलसम्बन्धी विधेयक प्रस्तुत गर्ने संसद्को कार्यसूचीमा राखियो । गृहमन्त्रीमाथि हामीले प्रश्न उठाएका छौं, प्रधानमन्त्रीको जवाफ मागेका छौं । जवाफ दिन नआएपछि यो विषयलाई सूचीबाट हटाऔं र बजेटमा छलफल गरौं भनेर अनुरोध गरेको हो । तर, सत्तापक्षले नै सदन नचलेनचलोस् भन्ने भाव देखाउन खोजेको देखियो । गृहमन्त्री रवि लामिछानेले ॅममाथि लागेको आरोपको जवाफ दिन्छु भनेर गएको थिएँ तर कांग्रेसले बोल्न दिएन भनेर प्रतिक्रिया दिनुभएको छ नि ?हामीले गृहमन्त्रीसँग नभएर प्रधानमन्त्रीसँग जवाफ मागेको हो । प्रधानमन्त्रीले जवाफ नदिँदासम्म गृहमन्त्रीसँग सम्बन्धित एजेन्डा हाउसबाट हटाइदिए भइहाल्थ्यो । तर, हामी हटाउँदैनौं, प्रधानमन्त्री पनि जवाफ दिन आउनु हुन्न भनिसकेपछि बाध्यात्मक रूपले संसद् चल्न नदिने कदम उठाएका हौं । गृहमन्त्रीसँग तपाईंहरूको आपत्तिको मुख्य विषय के हो ?अहिले सहकारीका पीडितहरू सडक आन्दोलनमा छन् । लाखौंलाख मानिसको जम्मा गरेको पैसा सञ्चालकहरूले हिनामिना गरेको ठूलो प्रश्न छ । गृहमन्त्रीजीले पनि सहकारीका निक्षेपकर्ता र सर्वसाधारणले जम्मा गरेको पैसा गैरकानुनी ढंगले लिनुभएको छ । सहकारी ऐनको दफा ५० मा सहकारीमा बचत गर्ने, परिचालन गर्ने र ऋण लिने अधिकार सहकारीका सदस्यले मात्रै राख्ने उल्लेख छ । गृहमन्त्री जुन सहकारीको होइन, तर त्यहींबाट पैसा लिनुभयो । त्यो पैसा कहाँ लगानी गर्नुभयो, उहाँले जान्ने कुरा भयो । यसरी सहकारीमा सर्वसाधारणको पैसा अपचलन गरिएको विषयमा गृहमन्त्रीमाथि प्रश्न मात्रै होइन कि प्रहरीमा जाहेरी दिएको स्थिति छ । पोखरा महानगरपालिकाको छानबिनले यो कुरा उल्लेख गरेको छ, उहाँको खातामा पैसा गएको देखिन्छ । यस्तो परिस्थितिमा उहाँ आफैं गृहमन्त्री हुनुभएको छ । अर्को, सुन प्रकरणमा राजनीतिक दबाबका आधारमा दोषीलाई उन्मुक्ति दिइयो भनेर आइरहेको छ । गृहमन्त्री भएर बसेको मानिसमाथि प्रहरीले निष्पक्ष छानबिन गर्न सक्दैन । उहाँ निर्दोष हुनुहोला तर निष्पक्ष छानबिन हुनुपर्यो भन्ने हाम्रो माग हो । त्यसका लागि प्रधानमन्त्रीले आएर आश्वस्त पार्नुपर्छ । तर, उहाँबाट प्रतिपक्ष नै छैन जस्तो व्यवहार गरियो । हिजो तपाईंहरूमाथि पनि अख्तियारमा बयान दिन गएका मन्त्रीलाई हटाउन नखोजेको आरोप छ । अभियोग लाग्दैमा कुनै व्यक्तिलाई दोषी करार गरेर सजाय दिन हुन्न भन्ने तपाईंहरूले अहिले सहकारी ठगीको विषयमा संलग्न भएको अभियोगमा गृहमन्त्रीको राजीनामा माग्न मिल्छ र ?हिजो एमाले प्रतिपक्षमा हुँदा राज्यको अनुसन्धान गर्ने कुनै पनि निकायले अनुसन्धान र छानबिनको घेरामा परेको मानिस मन्त्री भएर बस्दा अनुसन्धान र छानबिन निष्पक्ष हुँदैन भन्ने मान्यता अघि सार्यो । त्यसबारे हाउसमा छलफल भयो । ती सबैलाई प्रधानमन्त्रीले निष्कर्षमा पुर्याउनुभयो । उहाँले त्यस्ता मन्त्रीलाई हटाएको छु भनेर सदनमा जवाफ दिनुभयो । त्यसले त्यस्ता अभियोग लागेका र अनुसन्धानको घेरामा रहेका मन्त्री बस्न नपाउने रहेछ भन्ने सिद्धान्त स्थापित भयो । अभियोग लाग्दैमा राजीनामा दिनु पर्दैन भनेर हिजो तपाईंहरूले अडान लिनुभयो । आज गृहमन्त्रीका बारेमा पनि अभियोग पुष्टि भएको अवस्था होइन भने कांग्रेसले हिजो लिएको अडान र आज उठाइरहेको विषयमै विरोधाभास भएन र ?पहिले र यसमा फरक परिस्थिति छ । हामीले विधिवत् निर्णय गरेर त्यस्ता मन्त्री हटाउँदैनौं भनेका छैनौं । अनुसन्धानको घेरामा आएका मन्त्री हटाउँदैनौं भनेर कांग्रेसले भनेको थिएन । कांग्रेसभित्रै केही साथीहरूले हटाउनुपर्छ भनेर कुरा उठाउनुभएकै हो । सहकारी ठगीका बारेमा अनुसन्धान गर्ने प्रहरीले हो । कुनै स्वतन्त्र निकायले होइन । धेरै भए अनुसन्धान ब्युरोले गर्ला । तर, गृहमन्त्रीमाथि अनुसन्धान गर्न त्यो प्रहरीले सक्छ ? हिजोको कुरा अख्तियारले अनुसन्धान गरेको विषय थियो । त्यससँग असम्बद्ध मन्त्री थिए । त्यो र अहिलेको यो विषय दाँजेर हेर्दा पनि फरक छ । त्यसैले प्रधानमन्त्रीले स्थापित गरेको मान्यता नै उल्लंघन हुने अवस्था आयो । यस्ता अनुसन्धानको घेरामा रहेको मन्त्रीलाई हिजो पनि हटाएको थिएँ, आज पनि हटाउँछु भनेर प्रधानमन्त्री आउनुहोला भन्ने आशा छ । तपाईंहरू प्रधानमन्त्रीले जस्तो जवाफ दिए पनि चित्त बुझाउने पक्षमा हुनुहुन्छ कि गृहमन्त्रीको राजीनामा नै खोज्नुभएको हो ?गृहमन्त्रीमाथि नै प्रहरीले अनुसन्धान गर्नुपर्ने देखिसकेपछि उहाँ गृहमन्त्री बस्न हुन्न भन्ने त आधारभूत कुरा हो । सहकारीका विषयमा किन अनुसन्धान अघि बढ्न सकिरहेको छैन, गृहमन्त्रीजीले आफ्नै विषयवस्तुमा मै जवाफ दिन्छु भनेर हुन्छ त ? प्रधानमन्त्रीले के जवाफ दिनुहुन्छ, त्यसमा भर पर्छ । प्रतिपक्षमा हुँदा एउटा नीति, सरकारमा हुँदा अर्कै नीति देखिँदै आएको छ । गृहमन्त्रीको राजीनामालाई लिएर कांग्रेस वेल घेराउमा पुगेको छ । माग पूरा भएन भने त्यहाँबाट फर्कने बाटो के हो त ?सत्तापक्षले नै हामीलाई वेलमा जबर्जस्ती पठाउनुभएको हो । मैले समस्या मात्रै होइन, समाधानसहितको विषय राखेको थिएँ । प्रधानमन्त्रीले जवाफ नदिँदासम्म गृहमन्त्रीसँगको सम्बन्धित विषयलाई सदनमा नल्याइदिनुहोला भनेको थिएँ । सभामुखजी, संसद् सचिवालयको महासचिवलाई तीन दिनदेखि र आज (शुक्रबार) सत्तापक्षका प्रमुख सचेतक, सरकारका मन्त्रीहरूलाई हातै जोडेर अनुरोध गरेको हो । तर, कांग्रेसलाई जबर्जस्ती वेलमा पुर्याउने काम गर्नुभयो । मन्त्रीको राजीनामा वा कुनै मुद्दालाई लिएर संसद्मा कुरा उठाउनुसम्म ठीकै हो, तर अवरोध गर्ने अभ्यासले त संसद् निष्प्रभावी हुने खतरा बढेन र ?यो त सरकारमा भर पर्ने हो । सत्तापक्षमा हुँदा हिजोको दिनमा सबैभन्दा ठूलो दलको प्रमुख सचेतक भएर पनि काम गरें । हमेसा मैले प्रतिपक्षलाई संसद्मा स्पेस दिनुपर्छ, उठाएका विषयलाई सम्मान गर्नुपर्छ भन्दै आएको छु । प्रतिपक्षले विरोध र आलोचना गर्नेबित्तिकै सरकार आतंकित हुनु पर्दैन । तर, सत्तापक्षले प्रतिपक्षलाई स्पेस नै नदिने जस्तो व्यवहार गरियो । शुक्रबार एक पटक प्रधानमन्त्री आउनुपर्छ भनेर विषय उठाएर हाउस अवरुद्ध भइसकेपछि दोस्रो पटक सभामुखले जबर्जस्ती गृहमन्त्रीलाई रोस्ट्रममा पुर्याउने प्रयास गर्नुभयो । बैठक सुरु भइसकेपछि प्रमुख प्रतिपक्ष उठेर विरोध जनाइसकेपछि मन्त्रीलाई रोस्ट्रममा सभामुखजीले बोलाउनुहुन्छ ? प्रमुख प्रतिपक्ष उभियो भने हाउस अवरुद्ध मानिने नजिर छ । यो सामान्य मान्यतालाई समेत अनदेखा गरेर मन्त्रीलाई रोस्ट्रममा बोलाउनु पेलेरै लैजान्छु भन्न खोजिएको हो नि । भनेपछि सभामुखको भूमिका पनि निष्पक्ष भएन भन्ने हो ?सभामुखको भूमिकामा मैले प्रश्न खडा गरेको छैन । तर, वेलमा आउन सभामुखले पनि बाध्य पार्नुभएको हो । प्रतिपक्ष उठिसकेपछि, सभाध्यक्षको ध्यान आकर्षित गराइसकेपछि प्रक्रिया अघि बढाउनु हुन्थेन । सरकारले पनि सभामुखलाई त्यो ठाउँमा पुर्याउनु हुन्थेन ।विश्वासको मत लिने बेला नै प्रधानमन्त्रीले ॅतपाईंहरूले प्रधानमन्त्रीको प्रस्ताव राख्दा ठीक हुने मैले गृहमन्त्री बनाउँदा ठीक नहुने भनेर जवाफ त दिइसक्नुभएको छ नि ?त्यसरी प्रधानमन्त्रीले ओठे जवाफ दिने हो भने त्यस्तो जवाफ हामीसँग पनि प्रशस्त छन् । उहाँले जिम्मेवारीबोधका साथ त्यसै दिन जवाफ दिएको भए एउटा कुरा हुन्थ्यो, तर हामीले उठाएका विषयलाई साह्रै हल्का रूपमा लिइदिनुभयो । हाउसमा आउनुभएन । अबको स्थिति भनेको सरकार सदनमा जसरी प्रस्तुत हुन्छ, प्रतिपक्षको भूमिका त्यसरी नै निर्धारण हुन्छ । प्रधानमन्त्रीले कांग्रेससँगको गठबन्धन छाडेपछि तपाईंहरूले अहिलेका गृहमन्त्रीलाई प्रधानमन्त्रीको प्रस्ताव राख्नुभएको त हो नि ?यो कुरा मलाई थाहा छैन । थाहा नभएको कुरालाई हो कसरी भन्ने ?अहिले सदनमा तपाईंहरूले जुन माग उठाइरहनुभएको छ, प्रधानमन्त्रीले गठबन्धन भत्काएको असर हो ?सरकार बदलिएर कांग्रेस प्रतिपक्षमा पुग्यो, प्रतिपक्षमा पुगेपछि कडा ढंगको विरोध गर्न थाल्यो भन्ने कसैलाई लागेको होला, त्यो होइन । तर, मुद्दा जुन बेलामा आउँछ, त्यही बेला उठाउने हो । रविजीका माथि प्रश्न त उठेका छन् नि । गृहमन्त्री नहुँदासम्म हामीले केही भनेनौं, गृहमन्त्री भइसकेपछि प्रश्न उठाउन पाइँदैन र ? कोही व्यक्ति जिम्मेवार ठाउँमा आएपछि प्रश्न उठ्छ नै । सुनको कुरा हिजोदेखि उठिरहेको छ । आयोगले प्रतिवेदनमा केके उल्लेख गरेको सार्वजनिक नभएकाले हामीलाई थाहा छैन । तर, तपाईंहरूले निकालेको समाचार हेर्ने हो भने त दिनहुँ नयाँ नयाँ कुरा आएका छन् । तर, कांग्रेस प्रतिपक्षमा जानसाथ यो कुरा उठायो भन्न त पाइएन नि । गठबन्धन टुटेकै दुई साता पुग्न लाग्यो । सदनमा तपाईंहरू जसरी प्रधानमन्त्रीले धोका दिए भनेर कुरा उठाइरहनुभएको छ, यसले त सत्ताबाहिर कांग्रेस बस्नै नसक्ने रहेछ भन्ने सन्देश दिएन र ?हिजोको दिनमा छलफल नै त्यसै विषयमा थियो र हामीले कुरा राखेका थियौं, अब यो च्याप्टर समाप्त भइसक्यो । सहकारी ठगीमा संलग्न भएका मान्छे गृहमन्त्री भएर आए, भूतपूर्व उपराष्ट्रपतिको सचिवालय नै सुन तस्करीमा संलग्न भएको कुरा आएको छ । यो अहिलेको अर्थमन्त्रीसँग पनि जोडिएको छ । यही विषयलाई भोलिका दिन कांग्रेसले उठायो भने सत्ताको छटपटाहट भन्न त भएन नि । कांग्रेस प्रतिपक्षमा छ, सरकारबाट हटेका कारणले अहिले मुद्दा उठाइरहेको होइन । तपाईंले संसद्मा धोका खाएकाहरू एक ठाउँमा उभिए भने तपाईंको हालत के हुन्छ ? भनेर प्रधानमन्त्रीलाई भन्नुभएको थियो । यसको अर्थ अर्को वैकल्पिक गठबन्धनतिर तपाईंहरू लाग्नुभएको हो ?हामी धोका पाएका प्रतिपक्षमा छौं । अरू धोका खाएकाहरू के गर्छन्, त्यसमा भर पर्ने हो ।संसद्मा राजनीतिक दलहरूले उठाउने विषयमा सत्ता र प्रतिपक्षको बेन्च परिवर्तन हुँदा किन फरक पर्छ ? हिजो तपाईंहरू सत्तामा हुँदा रवि लामिछानेको सहकारी ठगीबारे मौन हुनुहुन्थ्यो, सरकारमा हुँदा छानबिन पनि गर्नुभएन नि ? समसामयिक घटनाका बारेमा आलोचनात्मक रूपले प्रतिपक्षले नै विषय उठाउने हो । त्यसकारण प्रतिपक्ष बेन्च बनाएको हो । प्रतिपक्षले किन उठायो भनेर अन्यथा लिनुहुन्न । हामी सत्तामा भएका बेला जो प्रतिपक्षमा थियो उसले विषयवस्तु उठाइरहेको थियो । कांग्रेसमा गुटबन्दीका कुरा हुन्छन् भन्ने गरी पनि बुझ्छन् । आफैंले आफ्नै विरोध गर्छ भन्ने कुरा उठ्छ तर सहकारीको मामिलामा कांग्रेस अरूभन्दा किन इमानदार छ भने हिजोका दिनमा पनि यस्ता घटनाबारे प्रतिपक्षले नउठाएका कुरा पनि सत्तापक्षको कांग्रेसले उठाएको छ । रोस्ट्रमबाट कांग्रेसका एक माननीयले सभामुखज्यू तपाईंको दायाँ बसेका हुन् कि बायाँ बसेका हुन्, कोही मान्छे अनुसन्धानको घेराभित्र आएको छ भने मन्त्रीका हैसियतले बस्न पाइँदैन भन्या होइन ? त्यो कांग्रेसले भन्यो त भन्नुहुन्न तपाईंहरू । छानबिन गर्ने ठाउँमा हुनुहुन्थ्यो, त्यो किन गर्नुभएन ?हामी छानबिन गर्ने ठाउँमा, सरकारमा संलग्न भएका बेला पोखरामा जाहेरी दर्ता भएको सूचना मसँग छ । जाहेरी मात्रै दर्ता भएको होइन केन्द्रबाट अनुसन्धान ब्युरो खटिएको भन्ने आएको छ । गठबन्धन भत्किँदा फर्कियो भन्ने पनि छ । हिजोको सरकारले छानबिन गरिराख्या थियो । सत्ता परिवर्तन हुनेबित्तिकै त्यो रोकियो र गृहमन्त्री त्यसैमा संलग्न मान्छे हुनुभयो ।भोलि रवि लामिछाने यो गठबन्धन छोडेर कांग्रेससँग गए गृहमन्त्री बनाउनुहुन्छ कि बनाउनुहुन्न भन्ने कोणबाट पनि प्रश्न उठ्न थालेका छन् नि ?हामी त्यसमा अत्यन्त गम्भीरतापूर्वक निर्णय गर्छौं ।कांग्रेस महामन्त्री गगन थापाले सहकारी ठग्ने र दुईचार थान नागरिकता बोक्नेलाई घर पठाऔं भन्नुभएको थियो । कानुन निर्माण गर्ने संसद्का महासचिव पद्मप्रसाद पाण्डेयले सरकारी अधिकृत हुँदा ६ वर्ष उमेर घटाएर नागरिकता लिएको र सहन्यायाधिवक्ता हुँदा त्यो दुरुपयोग गरेर राहदानी लिएको विषयमा कांग्रेसको धारणा के हो ?संविधानको व्यवस्थाले सभामुख र राष्ट्रिय सभाको अध्यक्ष दुवै जिम्मेवार पदाधिकारीले सिफारिस गर्नुभयो । राष्ट्रपतिले रोक्न नसक्ने संवैधानिक व्यवस्था छ । केही दिन राष्ट्रपतिले अध्ययन गर्नुभयो । संविधान, कानुन हेर्नुभयो होला । यसमा राष्ट्रपतिजीलाई दोष दिने ठाउँ छैन । राष्ट्रपति त संवैधानिक हो, सिफारिसअनुसार गर्नुपर्छ । जिम्मेवारी सिफारिसकर्ताले लिनुपर्छ । संसदीय समितिले छानबिन गरेर अगाडि बढाओस् । नियुक्तिका विषयमा अदालतले पनि बोलेको छ । सर्वोच्चले नियुक्तिका विषयमा प्रश्न छैन भन्दिइसकेको भन्ने छ । जहाँसम्म नागरिकता र राहदानीको विषय छ, त्यो संसदीय समितिमा छ । सरकारको नियमित प्रक्रियामा हेर्ने कुरा हो । त्यसमा प्रहरीले हेर्ला, छानबिन हेर्ला । ती निकायले कसरी हेर्छन्, त्यसमा हामी पनि अध्ययन गर्छौं । संक्रमणकालीन न्याय र संघीयता कार्यान्वयनमा कानुनका कुरा विगतमा पनि उठेका थिए । मुलुकका सामुन्ने यी जति विषय छन्, तिनमा कांग्रेसको दृष्टिकोण के हो ?टीआरसीको कामलाई पूर्णता दिनका लागि गठबन्धन बनाउनुपर्यो भन्ने पनि दस्ताबेजमा आयो, म अचम्म परेँ । टीआरसीमा सबैभन्दा लचिलो र मध्यमार्ग एमाले र माओवादीका कुरा कहाँ छन्, कसरी मिल्न सक्छ भनेर सबैभन्दा ज्यादा मिहिनेत गरेको कांग्रेसले हो । त्यसमा म नै संलग्न छु । कुनै हालतले नमिलेपछि प्रक्रियामा टुंग्याऔं मैले भनेको हो । जबकि यो देशमा द्वन्द्वबाट पीडित सबैभन्दा बढी कांग्रेस परिवारका छन् । पीडितमैत्री कानुन बनाउनुपर्छ, संक्रमणकालीन न्यायको दृष्टिबाट पनि हेर्नुपर्छ र सबै दलबीच साझा धारणा कसरी बन्न सक्छ भनेर ज्यादा पहल कांग्रेसले गरेको हो । हामी सत्तामा हुँदा र नहुँदा गरेको हो । संक्रमणकालीन न्यायसम्बन्धी विधेयक कसरी टुंगो लाग्छ ?अघिल्लो गठबन्धन हुँदा टीआरसीलाई पूर्णता दिन नसकिएकाले त्यसलाई पूर्णता दिन नयाँ गठबन्धन बनाएको हो भनेर गोलमटोलमा बोलिएको छ । त्यसमा कांग्रेसलाई आरोपित गर्न खोजिएको छ, यसमा प्रधानमन्त्रीजीले आफ्नो पोजिसन स्पष्ट गर्नुपर्छ । अब सरकार कसरी प्रस्तुत हुन्छ, त्यो हेर्छौं । टीआरसीको विषयलाई हामी टुंगो लगाउन चाहन्छौं । टीआरसी आफू पास नगर्ने, सहमति नगर्ने अनि यसको अपजस कांग्रेसलाई बोकाउने खालको जुन स्थिति देखियो, यसमा हाम्रो गम्भीर असहमति हो । विगतमा संक्रमणकालीन न्यायसम्बन्धी कानुनलाई एमालेले सत्तामा जाने ॅबार्गेनिङ टुल को रूपमा प्रयोग गर्यो भन्नुहुन्थ्यो, के अब कांग्रेसले त्यस्तै गर्न लागेको हो ?टीआरसीसँग हाम्रो सत्ताको लेनादेना छैन । उहाँहरूले त्यो पटकपटक गर्नुभएको छ । यो पालि पनि उहाँहरूको गठबन्धन बन्ने क्रममा टीआरसीबाटै कुरा सुरु भएर बनेको मलाई जानकारी छ । उहाँहरू (दाहाल र ओली) बस्ने मेसो टीआरसीबाट सुरु भयो र राजनीतिक निर्णयसम्म पुग्यो भन्ने सूचना मसँग छ । उहाँहरूले हमेसा टीआरसीलाई सत्ता बार्गेनिङको विषय बनाउनुभएको छ । संघीयता कार्यान्वयनमा कांग्रेसको भूमिका के हुन्छ ?यसमा हामी सकारात्मक हुन्छौं । दुई अधिवेशनसम्म एकदुई विधेयक पास भए ती पनि कांग्रेसकै मन्त्रीले अगाडि बढाएका हुन् । हामी सरकारमा हुँदा पनि संसद्ले बिजनेस नपाएकै हो । सरकारले कानुन निर्माणमा काम नगरेकै हो । सरकारले पर्याप्त विधेयक दिएन, प्रतिपक्षले सदन अवरोध गर्दा भएका विधेयक अघि बढ्न सकेनन् । हामीले कमीकमजोरीलाई स्विकार्नुपर्छ ।केन्द्रको सत्ता गठबन्धनको परकम्प प्रदेशतिर पुगेको छ । अहिलेको गठबन्धनले सबै प्रदेशमा भागबन्डा गरेर नयाँ सरकार बनाउन खोजेको छ, यसलाई कांग्रेसले कसरी हेरिराखेको छ ?संघीय र प्रदेश संसद् कुनैमा पनि कसैको एकल बहुमत छैन, त्यसकारण हर ठाउँमा गठबन्धन हुने हो । केन्द्रमा गठबन्धन तलमाथि हुनेबित्तिकै परकम्प तलसम्म पुग्छ । हामीले आफ्नो पक्षमा बहुमत पुर्याउन प्रयत्न गर्ने हो र अहिलेको सत्तापक्षले आफ्नो बहुमत पुर्याउन प्रयास गर्छ । कांग्रेसले पनि त्यो प्रयत्न गर्छ ?हामी प्रयत्न गर्छौं । बहुमत पुर्याउन सकियो भने सरकार बनाउँछौं सकेनौं भने उहाँहरूले बनाउनुहुन्छ । केन्द्रको सत्ता परिवर्तन भएसँगै प्रदेशमा पनि सरकार ढल्ने र बन्ने प्रवृत्तिले संघीयताप्रति प्रश्न उठ्ने कुरा त छँदै छ, यसले अस्थिरता सिर्जना गर्यो नि हैन ?अरू मुलुकमा प्रदेशका पनि पार्टी हुन्छन् । त्यसकारण केन्द्रको सत्ता समीकरणले प्रदेशमा काम गर्दैन । हामीकहाँ पार्टीहरू राष्ट्रिय मात्रै भए । राष्ट्रिय स्तरका पार्टीको वडादेखि केन्द्रसम्म संगठन संरचना छ । केन्द्रमा केही कुरा हुनेबित्तिकै त्यसको प्रभाव प्रदेशमा पर्छ । धन्न स्थानीय तहमा सत्ता परिवर्तनको सम्भावना छैन, होइन भने त्यहाँसम्म पुग्थ्यो । हामी संघीयतामा छौं तर पार्टीहरू कोही प्रदेशस्तरीय हुन चाहँदैनन्, त्यसले यो स्थिति ल्याएको हो । भनेपछि प्रदेश भनेको केन्द्रको इकाइजस्तो भयो ?पार्टीगत आधारमा हेर्दा हाम्रो प्रदेश कमिटी छ । त्यो हाइरार्कीमा त केन्द्रीय कमिटी मातहतको हो । कोशी प्रदेशलाई लिएर कांग्रेस सभापतिले छलफल पनि गर्नुभयो । त्यहाँ सरकार परिवर्तनका लागि संवैधानिक जटिलताका कुरा आइरहेका छन् । यस विषयमा कांग्रेसको धारणा के हो ?प्रदेश समिति, प्रदेश संसदीय दल र नेताको कुरा के छ भनेर सातै प्रदेशका सभापति र संसदीय दलका नेतासँग छलफल गर्यौं । केन्द्रले फटाफट परिपत्र गरेको भए हुन्थ्यो तर संघीयताले उहाँहरूको निर्णय गर्ने कुरामा अधिकार छ । लुम्बिनी र सुदूरपश्चिमको कुरा गर्दा त्यहाँका पार्टी अन्य दलसँग मिल्न सक्छन् भने समीकरण बनाउन सक्छन् । तर मिल्ने सम्भावना किन हुन्न भने पार्टी त एउटै हो । संवैधानिक व्यवस्थाको अन्तिम प्रयोग गरेर कोशीमा यो सरकार बनेको हो । पार्टीभन्दा पनि प्रदेशसभा सदस्यहरूको बहुमतबाट बनेको सरकार हो । त्यसो भएको हुनाले यो सरकार रहिरहन्छ भन्ने लाग्छ । एउटा कुरा के हो भने, कांग्रेस कुनै पनि प्रदेशमा मध्यावधि चुनावमा जान चाहन्न । संसदीय व्यवस्था अंकको खेल हो । कोशीमा बहुमत सदस्यहरूले वैकल्पिक सरकार बनाइपाऊँ भनेर गए भने त्यो अवस्थामा के हुन्छ ?यो अन्तिम अभ्यासमा बनेको सरकार भएकाले संवैधानिक व्याख्याको प्रश्न छ । यो सरकार परिवर्तन गर्न संविधानको कुन धारा टेकेर को आउँछ, कसरी आउँछ त्यसपछि छलफल हुने भयो । त्यो त उहाँहरू कसरी आउनुहुन्छ, त्यसपछि छलफल हुन्छ ।हाम्रो संसदीय अभ्यासमा सार्वजनिक लेखा समितिका सभापति प्रमुख प्रतिपक्षको हुन्छ । अहिले सभापति एमाले सांसद छन् । तपाईंहरू प्रतिपक्षमा गएपछि सभापति परिवर्तनका विषयमा छलफल भयो ?यस विषयमा कुरा त भएको छैन । यसमा हाम्रो तर्फबाट पनि विगतमा कमजोरी भएको छ । हामी प्रतिपक्षमा हुँदा सभापति लियौं पछि सरकारमा गइसकेपछि पनि छाडेनौं । त्यो हाम्रो त्रुटि हो । हामीले गलत अभ्यास गरेका हुनाले उहाँहरूले त्यो अभ्यासलाई निरन्तरता दिन्छौं भन्नुभयो भने हुन्छ भन्नुपर्छ । अब अभ्यास करेक्सन गरेर जाऔं भन्ने भयो भने करेक्सन गरेर जाऔंला । कांग्रेस सभापति रहेका अरू समितिको नेतृत्व त कायम रहन्छ । सार्वजनिक लेखा समितिको विषय मात्रै हो अरू समिति सभापतिका बारेमा प्रश्न छैन । अहिलेको सरकार कति दिन टिक्छ भन्ने केही आकलन गर्नुभएको छ ?सरकारका दिन हामीले गन्ने होइन । सरकारका गतिविधि के कस्ता हुन्छन् त्यसमा भर पर्छ । अर्को गठबन्धन बनाएर सत्तामा आउने प्रयास त भइरहेको छ नि ?हामी प्रतिपक्षमा छौं । हामीले प्रभावकारी, रचनात्मक र सशक्त प्रतिपक्ष भनेर तीन शब्द प्रयोग गरेका छौं । हामी प्रतिपक्षको धर्मभित्र पर्ने राजनीति गर्छौं । कांग्रेससँग गठबन्धन भत्किनुको कारणबारे प्रधानमन्त्रीले सार्वजनिक रूपमा व्यक्त गरेका कुरा छँदै छन् । तर नजिकका मान्छेसँग उहाँले संविधान नै फाल्नेसम्मको डिजाइन चलिरहेको थियो, गणतन्त्र, धर्मनिरपेक्षताका बारेमा भूराजनीतिक गतिविधि पनि जोडिएका थिए । त्यसमा प्रतिपक्षका नेता केपी ओलीले देशभर प्रतिवाद गर्नुभयो र गणतन्त्रको पक्षमा वकालत गर्नुभयो तर कांग्रेसको सभापति सत्तामात्रै पर्खेर बस्नुभयो केही बोल्नुभएन बरु चितवनमा गएर धर्मकै बारेमा बोलिदिनुभयो, महासमितिमा धर्मकै विषय उठाउन दिनुभयो, त्यसकारण संविधानको सुरक्षाका लागि गठबन्धन परिवर्तन गर्नुपरेको भन्नुभएको कुरा आएको छ । यसलाई कसरी लिएको छ कांग्रेसले ?त्यही भएर उहाँसँग चित्तदुखाइ हो । उहाँले जे निर्णय गर्नुहुन्छ, आफू अनुकूल व्याख्या गर्नुहुन्छ । गणतन्त्रका बारेमा कांग्रेस कसैभन्दा कमजोर छ ? संविधान त कांग्रेसकै नेतृत्वमा बनाएको हो नि । कांग्रेसले मात्रै गरेको भन्ने होइन तर सबैलाई एक ठाउँमा ल्याउने काम कांग्रेसले गरेको थियो । २०६४ मा संविधानसभा बन्यो र कांग्रेस कमजोर हुँदा संविधान बनेन । २०७० को संविधानसभामा कांग्रेस सबैभन्दा ठूलो पार्टी भयो । कांग्रेसकै सरकार थियो, संविधान बन्यो र यी सबै व्यवस्था भएका होइनन् ? संघीय लोकतान्त्रिक व्यवस्थाप्रति कांग्रेसको यत्रो कमिटमेन्ट नभएको भए यो संविधान र व्यवस्था सम्भव हुन्थ्यो ? अनि कांग्रेसमाथि त्यो ढंगले प्रश्न गर्दा चित्त दुख्दैन ? तपाईंले गठबन्धन फेर्नुभयो ठीकै छ, बदलिइरहन्छ तर कांग्रेसलाई अवाञ्छित टिप्पणी र काल्पनिक कुरा गरेर त ठीक भएन नि । कांग्रेस महासमितिले तत्कालीन सत्ता गठबन्धनको बारेमा कुरै गरेको होइन । २०८४ को चुनावबारे प्रिपोल गठबन्धन गर्ने कि नगर्ने अनि पोस्ट पोल गर्ने कि भन्ने हो । त्यत्ति छलफल पनि बर्जित हुन्छ र ? यो त कम्युनिस्ट पार्टी होइन नि । पहिला कांग्रेसका रूपले बुझ्नुपर्यो । नेताको फलाना लाइन छ, त्योभन्दा बाहिर बोल्न पाइँदैन भन्ने पार्टी होइन । बहुलवादमा विश्वास गर्ने व्यक्तिगत स्वतन्त्रताका लागि लडेको पार्टी हो । अनि मेरो पार्टीमा मैले कुरा राख्दा आतंकित हुनुपर्छ ? कांग्रेसले कुन ठाउँमा आधिकारिक रूपले संविधानको खिलाफमा बोल्या छ ? छैन नि । संघीय लोकतान्त्रिक व्यवस्थासँग कुनै सम्झौता हुँदैन । यो संविधान हाम्रो नेतृत्वमा बनेको हो । यसको रक्षा हाम्रो सबैभन्दा ठूलो दायित्व हो भनिराख्या छौं । कांग्रेसएमाले सहकार्यका चर्चा चलिरहेका छन्, त्यो कति टाढा वा नजिक छ ? राजनीतिमा धेरै सम्भावना हुन्छन् । अहिले एमालेसँग कुरा भइराख्या छ, हाम्रो गठबन्धन हुने कुरा केही पनि छैन । संसद्को रोस्ट्रमबाट ओलीले 'हामीसँग बोल्दै नबोल्ने' भन्दा देउवाले 'अब कुरा गर्ने हो' भन्नुभएको पनि थियो नि ?त्यो हाम्रो इमानदारी हो । त्यसकारण काल्पनिक र आशंकाका कुरा गरेर आफूले एउटा निर्णय गरिसकेपछि त्यसलाई जस्टिफाई गर्नका १० थरी तर्क गर्नु बेग्लै हो । अस्ति ओलीजीले भन्नुभयो नि वर्णाश्रम व्यवस्थामा पानी बाराबार हुन्छ, भात बाराबार हुन्छ, दाल बाराबार हुन्छ, कुरो बाराबार हुन्न । कुरो बाराबार भएको सत्य हो । किनकि हामी एउटा गठबन्धनमा थियौं । एमालेसँग कुरा गर्ने भनेको त धोकाबाजी हो । एमालेसँग कुरा मात्रै गरे पनि प्रधानमन्त्रीलाई आशंका हुने । कुरै नगरीकन, प्रधानमन्त्रीलाई जसरी पनि सफल पार्नुपर्छ भनेर लाग्दा त यति आशंका र आतंक सिर्जना गर्नुभयो भने ओलीजीसँग कुरा गरेको भए त त्यसैलाई निहुँ बनाउनुहुन्थ्यो । एमालेले हामीसँग मिलेर गठबन्धन तोड्ने भनेको माओवादीलाई धोका दिने कुरा हो । नजाने गाउँको बाटो किन सोध्नु भनेजस्तै जब एमालेसँग गठबन्धन बनाउनु छैन भने किन कुरा गर्नु भनेर कुरै नगरेको हो । ओली कमरेडले भनेको कुरा सत्य हो । अब विपक्षको धर्म निर्वाह गर्ने हो ।"
भारतमा सात चरणमा लोकसभा चुनाव,"(नयाँदिल्ली)भारतमा सात चरणमा लोकसभा चुनाव हुने भएको छ । भारतीय निर्वाचन आयोगले शनिबार ५ सय ४३ सदस्यीय लोकसभाको चुनाव १९ अप्रिलदेखि सुरु भएर चरणबद्ध रूपमा हुने घोषणा गरेको हो । अहिले कायम लोकसभाको ५ वर्षे कार्यकाल भने आगामी जुनमा सकिनेछ । आयोगका अनुसार १९ अप्रिलमा हुने पहिलो चरणको मतदानका लागि यही २० मार्चदेखि उम्मेदवारी दर्तालगायत प्रक्रिया सुरु हुनेछ । दोस्रो चरणको मतदान २६ अप्रिल, तेस्रो ७ मे, चौथो १३ मे, पाँचौं २० मे, छैटौं २५ मे र सातौं चरणको मतदान १ जुन हुनेछ । सात चरणको मतदान डेढ महिनामा पूरा हुनेछ । सबैतिरको मतगणना एकै साथ ४ जुनमा सुरु हुने मुख्य निर्वाचन आयुक्त राजीव कुमारले बताए । पहिलो चरणमा लोकसभाका १ सय २ सिट, दोस्रोमा ८९, तेस्रोमा ९४, चौथोमा ९६, पाँचौंमा ४९, छैटौंमा ५७ र सातौं चरणमा ५७ सिटका लागि मतदान हुने आयोगले जनाएको छ ।उत्तर प्रदेश, बिहार र पश्चिम बंगाल राज्यमा सातवटै चरणमा मतदान हुने कार्यतालिका छ । यी तीनवटै भारतीय राज्यहरू नेपालसँग सिमाना जोडिएका छन्, जसका कारण सुरक्षा संवेदनशीलताका आधारमा नेपालभारतको सीमा क्षेत्र करिब डेढ महिनासम्म नै प्रभावित रहनेछ ।पहिलो चरणको मतदानको ३४ दिन अगाडि मात्रै आयोगले निर्वाचनको मिति सार्वजनिक गरेको हो । मुख्य निर्वाचन आयुक्त कुमारका अनुसार आयोगले चुनावको तयारी भने दुई वर्षदेखि गर्दै आएको थियो । यद्यपि, तीन सदस्यीय आयोगमा गत शुक्रबार मात्र अन्य दुई आयुक्त नियुक्त गरिएको थियो । आयोगले चुनावको मिति घोषणा नगर्दै राजनीतिक दलहरू भने चुनावी तयारीमा लागिसकेका थिए । दलहरूले चरणबद्ध रूपमा उम्मेदवारहरूको घोषणा गर्दै आएका छन् ।लोकसभा चुनावसँगै आन्ध्र, उडिसा, सिक्किम र अरुणाचल राज्यमा विधानसभा चुनाव पनि हुँदै छ । त्यस्तै, देशभर विधानसभामा रिक्त २६ सिटमा उपनिर्वाचन पनि यही अवधिमा गराइने मुख्य आयुक्त कुमारले जानकारी दिए । सुरक्षाको कारण देखाउँदै जम्मुकश्मीरको विधानसभा निर्वाचन लोकसभा चुनावपछि हुनेछ । उनले मतदानमा सहजता हुने गरी मतदान केन्द्र र आवश्यक सहजीकरणको व्यवस्था गरिएको बताए । ८५ वर्ष उमेरमाथि र ४० प्रतिशत शारीरिक अशक्त जो घरबाटै मतदान गर्न चाहन्छन्, उनीहरूललाई त्यसअनुसारको सुविधा प्रदान गरिने मुख्य निर्वाचन आयुक्त कुमारले जानकारी दिए । लोकसभा चुनावका लागि भारतमा ९६ करोड ८८ लाख २१ हजार ९ सय २६ मतदाता छन् । त्यसमध्ये ४९ करोड ७ लाख पुरुष र ४७ करोड १ लाख महिला मतदाता छन् । अघिल्लो चुनावभन्दा यस वर्ष १ करोड ८४ लाख ८१ हजार ६ सय १० जना नयाँ मतदाता थपिएका छन् । ती मतदाताका लागि देशभर साढे १० लाख पोलिङ स्टेसन राखिने जनाइएको छ । मतदानका लागि ५५ लाख इलेक्ट्रोनिक भोटिङ मेसिनको प्रयोग हुनेछ । यस्तो छ मतदान तालिकापहिलो चरणमा अरुणाचल प्रदेश, असम, बिहार, छत्तीसगढ, महाराष्ट्र, मणिपुर, मेघालय, मिजोरम, नागाल्यान्ड, राजस्थान, सिक्किम, तमिलनाडु, त्रिपुरा, उत्तर प्रदेश, उत्तराखण्ड, पश्चिम बंगाल, अण्डमान निकोबार, जम्मुकश्मीर, लक्षद्वीप, पुड्डुचेरीको १ सय २ निर्वाचन क्षेत्रमा मतदान हुनेछ । दोस्रो चरणमा असम, बिहार, छत्तीसगढ, कर्नाटक, केरल, मध्यप्रदेश, महाराष्ट्र, मणिपुर, राजस्थान, त्रिपुरा, उत्तरप्रदेश, पश्चिम बंगाल, जम्मुकश्मीरको ८९ सिटका लागि मतदान तोकिएको छ ।तेस्रो चरणमा असम, बिहार, छत्तीसगढ, गोवा, गुजरात, कर्नाटक, मध्यप्रदेश, महराष्ट्र, उत्तरप्रदेश, पश्चिम बंगाल, दादर नागर हवेली र दमन दीवको ९४ सिटमा चुनाव हुनेछ । चौथो चरणमा आन्ध्र प्रदेश, बिहार, झारखण्ड, मध्यप्रदेश, महाराष्ट्र, उडिसा, तेलंगाना, उत्तरप्रदेश, पश्चिम बंगाल र जम्मुकश्मीरको ९६ सिटमा मतदान हुनेछ । त्यस्तै, पाँचौं चरणमा छत्तीसगढ, झारखण्ड, महाराष्ट्र, उडिसा, उत्तरप्रदेश, पश्चिम बंगाल, जम्मु कश्मीर, लद्दाखको ४९ सिटमा मतदान हुने कार्यतालिका छ । बिहार, हरियाणा, झारखण्ड, उडिसा, उत्तरप्रदेश, पश्चिम बंगाल दिल्लीका ५७ सिटमा छैटौं चरणमा मतदान हुनेछ । अन्त्यमा, बाँकी बिहार, हिमाचल प्रदेश, झारखण्ड, उडिसा, पञ्जाब, उत्तर प्रदेश, पश्चिम बंगाल र चण्डिगढको ५७ सिटका लागि मतदानको कार्यतालिका छ । यसअघि पनि सात चरणभारतमा यसअघि २०१९ मा १७ औं लोकसभाको चुनाव पनि सात चरणमा गराइएको थियो । तर, अघिल्लो पटकभन्दा यसपटक अवधि बढी राखिएको छ । अघिल्लो पटक ११ अप्रिलमा सुरु भएर १९ मेमा सकिएको थियो । २३ मेमा निर्वाचन परिणाम घोषणा गरिएको थियो । लोकसभा सिटको संख्याका हिसाबले सबैभन्दा ठूलो राज्य उत्तर प्रदेश हो । त्यहाँ ८० लोकसभा सिट छ । त्यसपछि महाराष्ट्रमा ४८, पश्चिम बंगालमा ४२ र बिहारमा ४० सिट छन् । तमिलनाडुमा ३९, मध्यप्रदेशमा २९, कर्नाटकमा २८, गुजरातमा २६, आन्ध्र प्रदेश र राजस्थानमा २५२५ लोकसभा निर्वाचन क्षेत्र छन् । उडिसामा २१, केरलमा २०, तेलंगानामा १७, झारखण्ड र असममा १४१४ लोकसभा सिट छन् । पञ्जाबमा १३, छत्तिसगढमा ११, हरियाणामा १० र दिल्लीमा ७ लोकसभा सिट छ । जम्मुकश्मीरमा ६, उत्तराखण्डमा ५, हिमाचल प्रदेशमा ४ सिट छ । अरुणाचल प्रदेश, गोवा, मणिपुर, मेघालय र त्रिपुरामा २२ सिट छ । अण्डमान निकोबार द्वीप, चण्डीगढ, दादर नगर हवेली, दमन दीव, लक्षद्वीप, मिजोरम, नागाल्यान्ड, पुड्डुचेरी र सिक्किममा ११ सिट छन् । तेस्रो कार्यकालका लागि मोदीको प्रयास सत्तारूढ भारतीय जनता पार्टीले सन् २०१४ र २०१९ को लोकसभा चुनावमा लगातार बहुमत ल्याएको थियो । त्यसयता प्रधानमन्त्री बनेका नरेन्द्र मोदीले आफ्नो दुई कार्यकाल पूरा गर्दै छन् । लगातार १० वर्षदेखि प्रधानमन्त्री रहेका उनले यसपटक लोकसभामा अघिल्लो दुई चुनावभन्दा बढी सिट जित्ने दाबी गर्दै आएका छन् । यस चुनावमा भाजपा एक्लैले ३ सय ७० सिट र भाजपासहितको गठबन्धनले चार सय सिट जित्ने उनको दाबी छ । सन् २०१४ मा कांग्रेसलाई पराजित गर्दै भाजपा एक्लैले बहुमत ल्याएको थियो । त्यतिबेला भाजपाले २ सय ८२ सिट जितेको थियो । २०१९ मा त्योभन्दा पनि राम्रो परिणाम निकाल्दै भाजपा एक्लैले ३ सय ३ सिट हात पारेको थियो । दुई चुनावबाट उत्साहित मोदीले आगामी चुनावमा आफ्नो पार्टीको लक्ष्य बढाएका छन् । भाजपाले आफ्नो घोषणापत्रमा उल्लेख गरेको अयोध्यामा राम मन्दिरको निर्माण, जम्मुकश्मीरलाई प्रदान विशेषधिकार संविधानको धारा ३७० को खारेजी तथा अफगानिस्तान, बंगलादेश तथा पाकिस्तानबाट भारत आएका गैरमुस्लिमलाई नागरिकताको अधिकार दिनेजस्ता एजेन्डाहरू कार्यान्वयनमा ल्याएर चुनावमा उत्रिँदै छ । ती तीनवटै विषयले हिन्दु मतदातालाई आफ्नो पक्षमा थप ध्रुवीकृत बनाउनेमा भाजपा आशावादी देखिन्छ । चुनावको मिति घोषणालगत्तै प्रधानमन्त्री मोदीले सामाजिक सञ्जाल एक्समार्फत भाजपा र एनडीए गठबन्धन चुनावी प्रतिस्पर्धामा उत्रिन तयार रहेको बताएका छन् । उनले मतादाताको स्नेह र आशीर्वाद लगातार तेस्रो पटक आफूलाई प्राप्त हुने विश्वास व्यक्त गरेका छन् । मोदीलाई कांग्रेससहित विपक्ष दलहरूको गठबन्धनले चुनौती दिने तयारी गरेको छ । केही महिना अगाडि कांग्रेस, राष्ट्रिय जनता दल, समाजवादी पार्टी, आम आदमी पार्टी, तृणमूल कांग्रेस र वाम दललगायत दुई दर्जन दलहरूले गठबन्धन घोषणा गरेका थिए । कम्तीमा ४ सय ५० सिटमा साझा उम्मेदवारी दिने तयारीका साथ गठबन्धन बनाइएको थियो । तर, गठबन्धनबाट बिहारमा नीतिश कुमारको जनता दल युनाइटेडको बर्हिमन, पश्चिम बंगालमा तृणमूल कांग्रेसकी नेतृ ममता बनर्जीको एक्लै चुनाव लड्ने घोषणाले विपक्षी गठबन्धनबीच कसिलो सहकार्य हुन सकेको छैन । मोदीको राष्ट्रियस्तरमा बनेको छविलाई देश दौडाहा गरेर कम गर्ने र जनमत आफ्नो पक्षमा पार्ने प्रयासमा कांग्रेस नेता राहुल गान्धी छन् । लोकसभामा सरकार बनाउन सामान्य बहुमत २ सय ७२ सिट आवश्यक छ । २०१४ को चुनावमा सबैभन्दा ठूलो विपक्षी दल कांग्रेसले ४४ र २०१९ मा ५२ सिट जितेको थियो । २०१९ मा भाजपाले निर्णायक मानिएका ठूला राज्यहरूमा राम्रो सिट ल्याएको थियो । सबैभन्दा ठूलो राज्य उत्तर प्रदेशको ८० मध्ये ६२ सिट जितेको थियो । पश्चिम बंगालको ४२ सिटमा १८, बिहारको ४० सिटमा भाजपा एक्लैले १७ र गठबन्धले ३९ सिट जितेको थियो । कांग्रेस १ सिटमा खुम्चिएको थियो । गुजरातको सबै २६ सिट, हरियाणाको १०, दिल्लीको ७ र हिमाचल प्रदेशको ४ सिटमा भाजपाले क्लिन स्विप गरेको थियो । कर्नाटकको २८ सिटमा भाजपाले २५ र कांग्रेसले १ सिट जितेको थियो । त्यस्तै, मध्यप्रदेशको २९ मध्ये भाजपाले २८ र कांग्रेसले १ सिट जितेको थियो । ठूलो राज्य महाराष्ट्रको ४८ सिटमा भाजपाले २३ जित्दा कांग्रेस १ सिटमा खुम्चिन पुगेको थियो ।"
अमेरिकी सहायता समुद्री मार्ग हुँदै गाजामा,"गाजा (राससएएफपी) अमेरिकी परोपकारी संस्था वर्ल्ड सेन्ट्रल किचन ले पठाएको सहायता सामग्री शनिबार युद्धग्रस्त गाजा क्षेत्रमा पुगेको छ । सहायताका लागि पठाइएको २ सय ४० टन खाद्यान्न लगायत सामग्री गाजामा वितरणका लागि तयारी भइरहेको संस्थाले विज्ञप्तिमार्फत जानकारी गराएको छ । संस्थाले साइप्रसबाट हुँदै अर्को २ सय ४० टन खाद्यान्न भरिएको डुंगा ढुवानीका लागि तयारी भइरहेको जनाएको छ । संस्थाले खाद्यान्न अभाव कम गर्न सहायता जारी राखेको बताएको छ । यसले गाजामा अनिकालको चेतावनीलाई कम गर्ने आशा गरिएको छ । उक्त ढुवानीमा तयारी खानेकुरा सिमी, गाजर, चना, मकै, चामल, पिठो, तयारी खाना तथा तेल र नुनलगायत सामानहरू समावेश रहेको संस्थाले जनाएको छ । मानवीय सहायता समूहले दोस्रो जहाज कहिले गाजा पुग्छ भन्नेबारे जानकारी नभएको बताएको छ । इजरायली सेनाले शुक्रबार स्पेनी परोपकारी संस्था ओपन आर्म्सद्वारा सञ्चालित पहिलो जहाज आइपुगेको पुष्टि गरेको छ । उक्त क्षेत्रलाई सुरक्षित गर्न र सुरक्षा निरीक्षण गर्न सैनिकहरू तैनाथ गरिएको सेनाले बताएको छ । सन् २००७ देखि हमासद्वारा शासित समुद्री मार्गबाट मानवीय सहायता वितरण गर्न लागिएको हो । यसले गाजाको वर्षौं लामो समुद्री नाकाबन्दीलाई उल्लंघन नगर्ने सेनाले बताएको छ । संस्थाले सहायता पुर्याउन गाजा सहरको दक्षिणपश्चिममा अस्थायी पोर्ट निर्माण गर्नुपर्ने जनाएको छ । दक्षिणी इजरायलमा अक्टोबर ७ मा प्यालेस्टिनी लडाकु समूह हमासको अकल्पनीय आक्रमणमा परिणामस्वरूप लगभग एक हजार १ सय ६० जनाको मृत्यु भएको थियो । इजरायल आक्रमणको बदलामा इजरायली सेनाले गाजामा सुरु गरेको सैन्य कारबाहीमा ३१ हजारभन्दा बढी व्यक्तिको मृत्यु भइसकेको छ ।"
सुडानमा लाखौं व्यक्ति भोकमरीको जोखिममाः राष्ट्रसंघ,"जेनेभा (राससएएफपी) संयुक्त राष्ट्रसंघले सुडानको द्वन्द्वरत समूहलाई विनाशकारी भोकमरीबाट बचाउन मानवीय राहत वितरण गर्न अनुमति दिन शुक्रबार आग्रह गरेको छ । एएफपीले शुक्रबार प्राप्त गरेको संयुक्त राष्ट्रसंघको दस्तावेजअनुसार सुडानका प्रतिद्वन्द्वी जनरलबीचको करिब एक वर्ष लामो युद्धले देशलाई टुक््रयाउने क्रम जारी रहँदा आगामी महिनाहरूमा करिब ५० लाख सुडानीले खाद्य असुरक्षाको सामना गर्नुपर्ने हुनसक्छ ।सेना प्रमुख अब्देल फताह अल बुरहान र उहााका पूर्व सहयोगी मोहमद हमदान डग्लोबीच गत वर्षको अप्रिलदेखि जारी युद्धले दशौं हजारको ज्यान लिइसकेको छ भने पूर्वाधार ध्वस्त पारेको छ । युद्धका कारण यहाँको अर्थतन्त्र धराशायी बनेको छ । यसले गम्भीर मानवीय संकट र तीव्र खाद्यान्न अभाव पनि निम्त्याएको छ र देश अनिकालको संघारमा पुगेको छ । संयुक्त राष्ट्रसंघका मानवीय सहायता प्रमुख मार्टिन ग्रिफिथ्सले सुरक्षा परिषद्लाई लेखेको पत्रमा करिब एक करोड ८० लाख सुडानीले खाद्य असुरक्षाको सामना गरिरहेको उल्लेख गर्दै आगामी महिनामा देशका केही भागमा करिब ५० लाख मानिस विनाशकारी खाद्य असुरक्षामा फस्न सक्ने चेतावनी दिएका छन् । डार्फरका दुई लाख ४० हजारभन्दा बढीसहित करिब सात लाख ३० हजार सुडानी बालबालिका गम्भीर कुपोषणबाट पीडित रहेको उनले बताए । संयुक्त राष्ट्रसंघका महासचिव एन्टोनियो गुटेर्रेसका प्रवक्ता स्टेफन दुजारिकले भने, सहायता संगठनहरूलाई सुडानभित्रको द्वन्द्वग्रस्त क्षेत्रमा समेत सुरक्षित, छिटो, दिगो र निर्बाध पहुाचको खाँचो छ । अन्तर्राष्ट्रिय समुदायबाट स्रोतसाधनको व्यापक परिचालन पनि महत्वपूर्ण छ । राष्ट्रसंघको विश्व खाद्य कार्यक्रमले युद्धले विश्वको सबैभन्दा ठूलो भोकमरीको संकट निम्त्याउने चेतावनी दिएको छ । पोर्ट सुडानमा पर्याप्त मात्रामा सहायता मौज्दात रहेको तर समस्या भनेको त्यहाँबाट आवश्यक परेका मानिसहरूलाई सहयोग पठाउनु रहेको संयुक्त राष्ट्रसंघीय बालबालिकासम्बन्धी निकाय युनिसेफका सुडानका लागि आपतकालीन प्रमुख जिल ललरले बताए ।ललरले ११ महिना पहिले युद्ध सुरु भएयता खार्तुममा पुग्ने संयुक्त राष्ट्रसंघको पहिलो मिसनको नेतृत्व आफूले गत साता गरेको बताएका थिए । उनले पनि युद्धले सुडानलाई भोकमरी र अनिकालतर्फ धकेलिरहेको बताए ।"
'बैंकबाट ऋण लिएपछि तिर्दिनँ भन्न पाइन्न',"(काठमाडौं) बैंक तथा वित्तीय संस्थाबाट ऋण लिइसकेपछि तिर्दिनँ भनेर उन्मुक्ति नपाइने अर्थमन्त्री वर्षमान पुनले बताएका छन् । केही महिनायता बैंकविरुद्ध फैलिएका अराजक गतिविधिलाई लक्ष्य गर्दै अर्थमन्त्री पुनले आफ्नो सीमित स्वार्थका लागि बैंक तथा वित्तीय संस्थाविरुद्ध अफवाह र अनास्था फैलाउने प्रवृत्ति सरकारका लागि सह्य नहुने चेतावनी दिए । बैंक तथा वित्तीय संस्थाको ऋण नतिरेर कालोसूचीमा परेकाले फैलाएको अफवाहबाट नआत्तिन बैंकर र निजी क्षेत्रलाई मन्त्री पुनले आग्रहसमेत गरे । बैंक तथा वित्तीय संस्थालाई नयाँ सुदखोर भनेर आरोपित गर्ने प्रवृत्तिसँग सहमत हुन सकिँदैन, राष्ट्रिय वाणिज्य बैंकले शनिबार काठमाडौंमा आयोजना गरेको व्यवस्थापन सम्मेलन २०२४ मा उनले भने, बैंकबाट ऋण लिने, कालोसूचीमा पर्ने अनि ऋण तिर्दिनँ भनेर हिँड्ने प्रवृत्ति छ । बैंकिङ प्रणालीप्रति अनास्था फैलाउने प्रवृत्ति सरकारलाई स्वीकार्य हुन सक्दैन । नेपालको बैंकिङ प्रणाली उत्कृष्ट रहेको र बैंकहरू जत्तिको व्यवस्थित रूपमा सञ्चालित कुनै पनि संस्था नेपालमा नरहेको पुनले बताए । नेपालमा कुनै संस्था व्यवस्थित रूपमा सञ्चालनमा छ भने त्यो बैंकिङ क्षेत्र हो । यो हामीले भनेको होइन । अन्तर्राष्ट्रिय संस्थाहरूले अध्ययन गरेर निकालेको निष्कर्ष हो, मन्त्री पुनले भने, आपराधिक मनोवृत्तिका मानिसले भ्रम फैलाउँदैमा कोही पनि डराउनुपर्ने अवस्था छैन । कुनै बैंकर्सले गल्ती गरेको भए तिनलाई कारबाही हुने स्पष्ट गर्दै उनले आरोपित व्यक्तिका परिवार र बैंकिङ क्षेत्रमा कार्यरत सबै खराब भन्ने प्रवृत्ति देखिएकामा चिन्ता जनाए । कोही पनि व्यक्ति तथा परिवार कानुन र संविधानभन्दा माथि छैन । एउटा बैंकरले गल्ती गर्दा सबै बैंकर्सलाई आरोपित गर्न मिल्दैन । एउटा व्यक्तिले गल्ती गर्दा सिंगै परिवार र संस्थालाई दोषी करार गर्ने प्रवृत्ति समाजमा घातक रूपमा अघि आएको छ, मन्त्री पुनले भने, बैंक, निजी क्षेत्र वा नियामक निकायमा काम गर्ने व्यक्तिका कमजोरी हुन सक्छन् । तर सम्बन्धित क्षेत्रमा काम गर्ने सबैलाई आरोपित गर्न मिल्दैन । अर्थ मन्त्रालय र नेपाल राष्ट्र बैंक प्रतिस्पर्धी नभएको पनि पुनले प्रस्ट्याए । सरकार र राष्ट्र बैंक दुवैले जनताको अपेक्षा, आकांक्षा र संविधानले दिशानिर्देश गरेअनुसारका कानुन र नियमावलीभित्र बसेर काम गर्ने भएकाले एकअर्कालाई आरोपित गर्नु गलत भएको उनको भनाइ छ । सरकार र राष्ट्र बैंकबीच रचनात्मक, सहयोगात्मक र आपसी समन्वयात्मक सम्बन्ध हुनुपर्नेमा मन्त्री पुनले जोड दिए । पछिल्ला केही वर्षयता अर्थमन्त्री र गभर्नरबीच समधुर सम्बन्ध हुन सकेको छैन । उदाहरणका रूपमा तत्कालीन अर्थमन्त्री जनार्दन शर्मा र राष्ट्र बैंकका गभर्नर महाप्रसाद अधिकारीबीचको खटपटलाई लिन सकिन्छ । केही व्यक्तिले विदेशबाट ल्याएको स्रोत नखुलेको रकम राष्ट्र बैंकले रोक्का गरिदिएको र त्यो खुलाउन पूर्वअर्थमन्त्री शर्माले दबाब दिएपछि उनीहरूबीचको द्वन्द्व छताछुल्ल भएको थियो । तत्कालीन मन्त्रिपरिषद्ले ०७९ चैत २४ मा गभर्नरविरुद्ध सर्वोच्च अदालतका पूर्वन्यायाधीश पुरुषोत्तम भण्डारीको अध्यक्षतामा जाँचबुझ समिति गठन गरेसँगै अधिकारी स्वतः निलम्बनमा परेका थिए । त्यसको प्रतिरक्षामा अदालत पुगेको गभर्नर अधिकारीलाई न्यायाधीश हरिप्रसाद फुँयालको एकल इजलासले अन्तरिम आदेशको सम्बन्धमा निर्णय नहुन्जेलसम्मका लागि उनलाई आफ्नो पदीय जिम्मेवारी पूरा गर्न दिनू भनी विपक्षीहरूका नाममा अन्तरिम आदेश जारी गरेपछि उनी पुनः काममा फर्केका थिए । त्यसपछि पनि अर्थमन्त्री शर्मा र गभर्नर अधिकारीबीचको सम्बन्ध समधुर रहन सकेको थिएन । विश्वव्यापी रूपमै कोभिड महामारीले थलिएको र त्यसको प्रत्यक्ष मारमा रहेको नेपाली अर्थतन्त्रलाई तंग्य्राउन अर्थमन्त्री र गभर्नरबीच प्रभावकारी समन्वय हुनुपर्ने थियो । तर अर्थमन्त्री र गभर्नरबीच राम्रो सम्बन्ध नहुँदा अहिलेसम्म पनि शिथिलता कायमै रहेको, अर्थतन्त्रले लय समात्न नसकेको आरोप निजी क्षेत्रले लगाउँदै आएको छ । त्यति बेला अर्थमन्त्री शर्माले पूर्वाग्रहपूर्ण तरिकाले आफूलाई हटाउन जाँचबुझ समिति गठन गरेको, समितिको नेतृत्व आफ्नै नातेदारलाई दिएको र समिति सदस्यहरूमा पनि अर्थमन्त्री शर्मा आबद्ध नेकपा माओवादी केन्द्रका कार्यकर्तालाई राखेको भन्दै जाँचबुझ समितिकै वैधानिकतामा चुनौती दिएर सर्वोच्चमा रिट हालेका थिए । कार्यक्रममा नेपाल राष्ट्र बैंकका गभर्नर अधिकारीले आफ्नो स्रोतलाई उत्पादनशील क्षेत्रमा केन्द्रित गर्न राष्ट्रिय वाणिज्य बैंकलाई निर्देशन दिए । साना खराब कामले संस्थालाई असर गर्ने हुँदा सचेत भएर काम गर्न र बैंकिङ क्षेत्रले जनविश्वास कायम गर्ने गरी सेवा दिन उनले आग्रह गरे । सरकारका संसदीय समितिहरूमा पनि घूस नलिई, मध्यस्थता नभई कर्जा पाइँदैन भन्ने प्रश्न उठ्न थालेका छन्, प्रमाण दिनुस्, कारबाही गर्छौं भनेर हामीले जवाफ दिँदै आएका छौं, उनले भने, झुक्किएर पनि तपाईंहरूले व्यवस्थापन गरिरहेका ठाउँमा यस्ता गतिविधि हुन नपाऊन् । ग्राहकको विश्वास बैंकका सबैभन्दा ठूलो सम्पत्ति हो, त्यसलाई जोगाउनुस् । यसकारण बैंक तथा वित्तीय संस्थाका काम कारबाही नागरिकको आत्मविश्वास बढाउने खालका हुनुपर्ने उनको भनाइ छ । मुलुकमा सुशासनको प्रत्याभूतिसहित नयाँ आशा जगाउन र दण्डहीनताको अन्त्य गर्न विभिन्न भ्रष्टाचार र आर्थिक अनियमिततामा जोडिएका व्यक्तिलाई कारबाहीको दायरामा ल्याउनुपर्ने अर्थविद् एवं राष्ट्रिय स्वतन्त्र पार्टी (रास्वपा) का सांसद स्वर्णिम वाग्लेले बताए । सुशासन कायम गर्ने र नीतिगत सुधारको प्रयाससहित सत्तारूढ दलले न्यूनतम साझा संकल्प ल्याएर जनतालाई सुशासनको अनुभूति दिलाउने गरी काम गर्नुपर्नेमा उनको जोड थियो ।अर्थतन्त्रको सुधारलाई मुख्य केन्द्रमा राखेर जनतामा भरोसा जगाउने गरी सरकारले न्यूनतम साझा कार्यक्रम ल्याउनुपर्छ । यसले सुशासनका साथै आर्थिक नीति सुधारमा नयाँ प्रस्थानबिन्दु तय गर्नेछ, वाग्लेले भने, सुशासनको प्रत्याभूतिसहित नयाँ आशा जगाउने तथा दण्डहीनताको अन्त्य गर्नुपर्छ । अर्थतन्त्रमा देखिएको समस्या समाधानका लागि सार्वजनिक वित्त व्यवस्थापनका क्षेत्रमा देखिएका चुनौतीलाई सम्बोधन गर्नु आवश्यक रहेको उनको भनाइ छ । अहिलेको सरकारले संरचनागत सुधारका लागि प्रयास गर्नुपर्ने उनले जनाए । अहिले चालु खर्च र सार्वजनिक ऋणको साँवाब्याज भुक्तानीमा ठूलो रकम खर्च भइरहेको बताउँदै सांसद वाग्लेले पुँजी निर्माण गर्ने विकास खर्च भने निकै कम रहेको धारणा राखे । उपभोक्ता मागको संकुचन र विकास खर्चमा देखिएको न्यूनताका कारण निजी क्षेत्रको लगानी पनि बढ्न नसकेको उनको भनाइ छ ।आफूहरूले दिगो व्यावसायिक वृद्धिको आधार र गुणस्तरमा सुधार भन्ने नाराका साथ कार्य गरिरहेको राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठले बताए । पछिल्लो समयमा बैंकिङ क्षेत्रबारे विभिन्न टीकाटिप्पणी हुने गरे पनि वित्तीय अवस्था ठीक रहेको नेपाल बैंकर्स संघका अध्यक्ष सुनिल केसीको दाबी छ ।"
भारतले हटायो नेपाली प्लाइउड निकासी अवरोध,"(विराटनगर) नेपालबाट निर्यात हुने प्लाइउडमा भारतले लगाएको ब्युरो अफ इन्डियन स्ट्यान्डर्ड (बीआईएस) गुणस्तर चिह्न नीति हटाएपछि पुनः निकासी सुरु भएको छ । भारतले यही फागुन १८ (मार्च १) देखि कार्यान्वयनमा ल्याएको बीआईएस नीतिका कारण तीन सातादेखि नेपालगन्ज, भैरहवा र कृष्णनगर नाकाबाट प्लाइउड निकासी ठप्प थियो । यसको प्रभाव मेची र विराटनगर नाकामा चाहिँ परेको थिएन ।भारतको उद्योग तथा वाणिज्य मन्त्रालयले शुक्रबार राजपत्र प्रकाशन गर्दै आगामी एक वर्षसम्म नेपालबाट आयात हुने प्लाइउडका सामग्रीमा बीआईएस आदेश जारी नहुने उल्लेख गरेपछि नेपाली प्लाइउड निकासीको अवरोध अन्त्य भएको नेपाल प्लाइउड उत्पादक संघका अध्यक्ष होमप्रसाद घिमिरेले बताए । भारतीय उद्योग तथा वाणिज्य मन्त्रालयको राजपत्रअनुसार ठूला उद्योगका नाममा सन् २०२५ फेब्रुअरी २८ देखि मात्र गुणस्तर चिह्नसम्बन्धी आदेश लागू हुनेछ । साना तथा मझौला उद्योगका हकमा २०२५ को मे २८ र लघु उद्योगका नाममा २०२५ अगस्ट २८ देखि यस्तो आदेश लागू हुनेछ । नेपालबाट भारततर्फ प्लाइउड, प्लाई बोर्ड र प्लाईका ढोका निकासी हुँदै आएको छ ।कूटनीतिक पहलपछि अब यी तीन वटै वस्तुको निकासीमा अवरोध छैन, घिमिरेले भने, ६० प्रतिशत प्लाइउड, २०२० प्रतिशत बोर्ड र ढोका निकासी हुँदै आएको छ । केन्द्रीय सरकारले जारी गरेको राजपत्र भारतीय भन्सारमा आइपुगेपछि अवरुद्ध निकासी पुनः सुरु हुने उनको भनाइ छ । नेपाल र भारतबीच सन् २००१ मा भएको व्यापारिक सन्धिबमोजिम नेपालबाट निर्यात हुने प्लाइउडलाई भारतीय पक्षले रोक्न मिल्दैन । सन्धिमा नेपालका लघु, साना तथा मझौला उद्योगलाई भारतले पनि लघु, साना तथा मझौला उद्योगका रूपमा मान्यता दिने गर्ने उल्लेख छ । भारतीय भन्सारका कर्मचारीले सन्धिको मर्मलाई नबुझ्दा पश्चिमी नाकाबाट प्लाइउड निकासी तीन साता अवरुद्ध भएको थियो, घिमिरेले भने । पूर्वी नाकामा भने यस्तो समस्या नरहेको उनले जनाए । नेपालमा करिब ७० प्रतिशत स्वदेश कच्चा पदार्थमा आधारित ७५ वटा प्लाई उद्योग सञ्चालनमा छन् । तीमध्ये कोशीमा ३४ वटा छन् । यी उद्योगले चालु वर्षको माघसम्म साढे ४ अर्ब मूल्य बराबरको प्लाइउड निकासी गरेको भन्सार विभागको तथ्यांक छ । गत वर्ष यही अवधिमा २ अर्ब १६ करोडको प्लाइउड निकासी भएको थियो । गत आर्थिक वर्ष ४ अर्ब ७० करोड ५२ लाख मूल्य बराबरको प्लाइउड निकासी भएको थियो । भारतले अवरोध नगरे यस वर्ष ८ अर्ब मूल्य बराबरको प्लाइउड निकासी गर्ने लक्ष्य रहेको घिमिरेले बताए । काठको पत्ता (भेनियर) बाट तयार पारिने प्लाइउड खासगरी फर्निचर, कोठाको पार्टिसन, सजावटका सामग्री र झ्यालढोका बनाउन प्रयोग गरिन्छ । यो नरम प्रजातिका र छिटो वृद्धि हुने कुकाठ, उत्तिस, कदम, आँपलगायत प्रजातिका रूखबाट उत्पादन गरिन्छ । यहाँ उत्पादित प्लाइउड भारतको महाराष्ट्र, कर्नाटक, राजस्थान, जयपुर, बैङ्लोर, उत्तर प्रदेशलगायत क्षेत्रमा धेरै खपत हुने गरेको छ । दशक पहिला प्लाइउड भारतबाट पैठारी हुन्थ्यो । दशकयता नेपाली व्यवसायीले स्वदेशमै उद्योग स्थापना गरेपछि भारतबाट पैठारी हुने क्रम रोकिएर निर्यात हुन थालेको हो । भारतमा चार हजारभन्दा बढी प्लाइउड उद्योग छन् । तीमध्ये ८ सयले मात्र बीआईएस मापदण्ड लिएका छन् । सरकारले प्लाइउडको निर्यातमा नगद अनुदान दिने निर्णय गरेपछि उद्योगीले गत आर्थिक वर्षदेखि निर्यातलाई प्राथमिकता दिएका हुन् । तत्कालीन उद्योग, वाणिज्य तथा आपूर्तिमन्त्री दिलेन्द्रप्रसाद बडूका पालामा सरकारले प्लाइउडको निर्यातमा ४ देखि ८ प्रतिशतसम्म नगद अनुदान दिने निर्णय गरेको थियो ।"
"नागढुंगा सुरुङमा सरकारको बेवास्ता, आर्थिक भार थपिने जोखिम","(काठमाडौं)नागढुंगासिस्नेखोला सुरुङमार्ग निर्माणको काम २८ दिनदेखि ठप्प छ । स्थानीयले आयोजना सुरु हुँदादेखिकै माग अघि सारेर काम रोकिरहेका छन् । उपप्रधान एवं भौतिक पूर्वाधार तथा यातायातमन्त्रीका रूपमा रघुवीर महासेठले जिम्मेवारी सम्हालेको ११ दिन बितेको छ । तर काम ठप्प भएको विषयलाई उनले गम्भीर रूपमा नलिएको सरोकारवाला बताउँछन् । सुरुङमार्गको निर्माणमा अवरोध भइरहँदा प्रधानमन्त्री पुष्पकमल दाहालसमेत बेखबर जस्ता छन् । छिटो समस्या समाधान गरेर काम पुनः सुरु गराउन न प्रधानमन्त्री दाहालले चासो दिएका छन्, न मन्त्री महासेठ नै लागिपरेका छन् । सुरुङ खन्न १४ मिटर मात्र बाँकी छ । काम हुन सके बढीमा एक साताभित्र सुरुङ खन्ने काम सकिने नागढुंगा सुरुङमार्ग निर्माण आयोजनाको दाबी छ । तर त्यसका लागि काम गर्ने वातावरण हुनुपर्छ, काम गर्न दिनुपर्छ, आयोजनाका एक इन्जिनियरले भने । यसको समस्या समाधान गर्न सरकार उदासीन बनेको राष्ट्रिय योजना आयोगका पूर्वउपाध्यक्ष गोविन्द पोखरेलको आरोप छ । राज्यको स्रोतसाधन र सम्पत्ति दुरुपयोग भएकामा न जनतालाई चिन्ता छ, सरकार न सरोकारवाला निकायलाई नै छ । नागरिक समाज अनेक किसिमका आवाज उठाउँछ । तर यति ठूलो आयोजनाको काम एक महिनादेखि ठप्प हुँदा चुँ बोल्दैन, उनले भने, यो आयोजनामा दिनको डेढ करोड राज्यलाई नोक्सान भइरहेको छ, यसमा छिटो काम सुरु गराउन दबाब दिने दायित्व नागरिक समाजको पनि हो, काममा ढिलाइ हुँदा यसबाट प्राप्त गर्ने प्रतिफल पनि ढिला हुनेछ । सुरुङमार्ग निर्माणको काम जापानी कम्पनी हाज्मा एन्डो कर्पोरेसनले गरिरहेको छ । २२ अर्ब रुपैयाँमा ठेक्का लागेको यो आयोजनामा जापानको साढे १६ अर्ब रुपैयाँ ऋण सहयोग छ । यसमा नेपाल सरकारको ६ अर्ब रुपैयाँ लगानी छ । जापानको ऋण सहयोगमा निर्माण भइरहेको आयोजनामा निर्माण व्यवसायीलाई ठूलो रकम क्षतिपूर्ति तिर्दा यसको लागत पनि बढ्ने पोखरेलको भनाइ छ । यसरी काम रोकिरहँदा नेपालमा सुशासन छैन भन्ने सन्देश बाहिर जान्छ, सरकारी तथा निजी साझेदारीमा परियोजना ल्याउने भनिरहेको समयमा यस्तो अवस्थाले गर्दा को आउन तयार हुन्छ ? उनले भने, सरकारले आफ्ना आयोजना स्थानीयको विरोधले गर्न सक्दैन भने निजी क्षेत्रले कसरी गर्न सक्छ ? त्यसैले यस्तो किसिमको कामले लगानी गर्नर् ेमाहोल नकारात्मक बन्छ, सहयोग गर्ने दाताहरूले सहयोग गर्ने वातावरण हुँदैन । निर्माण व्यवसायीले एक महिनादेखि काम गर्न नपाएकाले क्षतिपूर्ति दाबी गरे ठूलो रकम तिर्नुपर्ने जोखिम रहेको सडक विभागका महानिर्देशक सुशीलबाबु ढकाल पनि स्विकार्छन् । प्रतिदिन यति क्षतिपूर्ति दिने भन्ने त छैन, निर्माण कम्पनीले काम गर्न व्यवस्थापन गरेको स्रोतसाधन काममा लगाउन पाएको छैन, थन्क्याउनुपरेको छ, उनले भने । स्थानीयले मन्त्रीसँग मात्र वार्ता गर्ने भनेपछि चैत १ मा मन्त्रालयमा वार्ता भएको हो । तर वार्ताबाट कुनै समाधान ननिस्किएको बताइएको छ । वार्ताका क्रममा स्थानीयले ६ वटा माग राखेकामा सबै मागमा समर्थन छ भन्दै अमूर्त माग नराख्न मन्त्रीले भने, वार्तामा सहभागी एक उच्च तहका कर्मचारीले भने, सुरुङमाथिका घर चर्किएको र त्यसका लागि राज्यले सहयोग गर्न तयार रहेको मन्त्रीले बताए । वार्ता चलिरहेका बेला स्थानीय सकारात्मक नदेखिएपछि मन्त्री महासेठ निस्किएको उनको भनाइ छ । मन्त्री स्थानीयका मागप्रति लचिलो बन्दा पनि काम सुरु गर्न दिन तयार नभएको उनले जनाए । स्थानीयले पानीको मुहान सुकेको भन्दै पिउने र सिँचाइ गर्ने पानीको व्यवस्थापन गर्नुपर्ने विषयलाई पहिलो मागका रूपमा अघि सारेका छन् । दुई वटा बोरिङ पहिल्यै बनाइसकिएको र अहिले स्थानीयले तेस्रो बोरिङ बनाउन माग गरेकाले त्यो बनाउन आयोजना तयार हुँदासमेत काम गर्न नदिइएको आयोजनाको गुनासो छ । सुरुङको ९७ प्रतिशत भूभाग चन्द्रागिरि नगरपालिका२ मा पर्ने भएकाले यसलाई प्रभावित क्षेत्रका रूपमा घोषणा गर्नुपर्ने माग स्थानीयको छ । तर यो अमूर्त माग भएको सडक विभागको भनाइ छ । चर्किएका घरको क्षतिपूर्ति पाउनुपर्ने माग पनि उनीहरूको छ । सुरुङ प्रयोग गर्दा उठाइने शुल्कको केही रकम वडालाई दिनुपर्ने माग पनि छ । सरकारले छिटो समस्या समाधान गरेर काम सुरु गर्ने वातावरण बनाइदिनुपर्ने चन्द्रागिरि नगरपालिकाका मेयर घनश्याम गिरीले बताए । यो समस्यालाई भौतिक मन्त्रालय, सडक विभागले छिटो समाधान गरिदिनुपर्छ, स्थानीयले उठाएका माग सम्बोधन गरेर आयोजनाको काम सुरु गर्ने वातावरण बनाउनुपर्छ, उनले भने, सुरुङले चर्किएका घर, भ्वाङ परेको ठाउँलगायतबारे विज्ञ टोलीबाट सर्भे भइरहेको छ । त्यसको रिपोर्ट आउन समय लाग्छ । तर त्यो बेलासम्म स्थानीयले काम रोक्नुभएन । नगरपालिकाभन्दा माथिल्लो निकायमा स्थानीय आफ्ना समस्या लिएर गएकाले प्रधानमन्त्रीसमेत चासो दिएर समस्या समाधान गर्न लाग्नुपर्ने गिरीको भनाइ छ । स्थानीयको अवरोधले फागुन २३ मा ब्रेक थ्रु गर्ने समय तालिका भए पनि काम रोकिँदा ब्रेक थ्रु अनिश्चित बनेको छ । मुख्य सुरुङ २६८८ किमिमध्ये २६७४ किमि पूरा भइसकेको छ । सुरुङ बनेपछि साढे ७ किमि सडक छोटिनेछ । नागढुंगा उकालोमा हुने ट्राफिक जाम कम हुनेछ । यसको निर्माण सुरु भएको ५१ महिना बितिसकेको छ । निर्माण थालेयता ६ मन्त्री फेरिइसके । सातौं नम्बरमा महासेठ नेतृत्वमा आएका हुन् । सुरुङको शिलान्यास गर्दा भौतिकमन्त्रीका रूपमा महासेठ नै थिए । आयोजना सुरु भएयता ३ वटा अन्डरपास, ४ वटा बक्स कल्भर्ट, एउटा ओभरपास, ३ वटा पुल निर्माण भएका छन् । स्थानीयको अवरोधले थानकोटमा निर्माणाधीन फ्लाइओभरको काम पनि ठप्प छ । काम रोकिएकाले म्याद थप गर्नुपर्ने माग निर्माण व्यवसायीले अघि सारेका छन् । सुरु सम्झौताअनुसार आयोजनाको समयावधि ०८० वैशाखमा सकिएको हो । उक्त समयभित्र काम नसकिएपछि ०८१ वैशाख १३ सम्मलाई म्याद थपिएको छ । सुरुङबाट गाडी सञ्चालन गर्न ०८१ माघ पुग्ने बताए पनि अहिलेसम्म काम सुरु नभएकाले यो समयसमेत अनिश्चित बनेको आयोजनाले जनाएको छ । गत साउन २२ मा आपत्कालीन उद्धार सुरुङको ब्रेक थ्रु भएको थियो । २५५७ मिटर दूरी रहेको उक्त सुरुङको अहिले फिनिसिङको काम भइरहेको छ ।"
भेरी बबईमा साढे ९ वर्षमा ६५ प्रतिशत काम,"(सुर्खेत) राष्ट्रिय गौरवको भेरीबबई डाइभर्सन बहुउद्देश्यीय आयोजनामा झन्डै साढे ९ वर्षमा ६५ प्रतिशत भौतिक प्रगति भएको छ । आर्थिक वर्ष ०७१७२ बाट सुरु गरिएको आयोजनाको म्याद करिब साढे ४ वर्ष बाँकी छ । कोरोना महामारी, ठेक्का सम्झौतामा ढिलाइ, कामदार अभाव, समयमै अख्तियारी नआउनु, बाढीलगायत कारण आयोजनाको काममा ढिलाइ भइरहेको हो । पहिलो चरणमा टनेल बोरिङ मेसिनबाट १२२० किलोमिटर टनेल निर्माणको काम सकिसकेको आयोजनामा दोस्रो चरणअन्तर्गत बाँध तथा पावरहाउस निर्माण, हाइड्रो मेकानिकल, इलेक्ट्रो मेकानिकल जडान एवं निर्माणलगायत काम भइरहेका छन् । अहिले सुर्खेतको चिप्लेमा हेडवर्क्स निर्माणको काम जारी रहेको आयोजनाका सूचना अधिकारी सिनियर डिभिजनल इन्जिनियर पवन अधिकारीले बताए । ६ वटा वेमध्ये दुई वटा निर्माणको काम अन्तिम चरणमा छन् । अरू ४ वटा वे निर्माणका लागि नदी फर्काउने तयारी भइरहेको छ, अधिकारीले भने, पावरहाउस निर्माणस्थल हात्तीखोलामा स्लोप प्रोटेक्सनको काम अन्तिम चरणमा पुगेको छ, त्यस्तै फाउन्डेसन, कोफर्ड ड्याम, एंकर ब्लक निर्माणलगायत काम पनि धमाधम गरिरहेका छौं ।सुर्खेतको भेरीगंगा नगरपालिकास्थित चिप्लेस्थित भेरी नदीमा बाँध बाँधेर सुरुङमार्फत भेरीको पानी सुर्खेत र बर्दियाको सिमानामा रहेको बबई नदीमा खसाल्ने र झन्डै ४६ मेगावाट विद्युत् उत्पादन गर्ने योजनासहित आयोजनाको काम भइरहेको हो । बाँके र बर्दियाको करिब ५१ हजार जमिनमा सिँचाइ सुविधा पुर्याउने आयोजनाको लक्ष्य छ । कोरोनाका कारण झन्डै २ वर्ष आयोजनाको काम प्रभावित हुन पुग्यो । ३३ अर्ब १९ करोड ६६ लाख लागत अनुमान गरिएको आयोजनामा झन्डै ५७ वित्तीय प्रगति हासिल भएको छ । यसमध्ये अहिलेसम्म १५ अर्ब ५० करोड रुपैयाँ खर्च भएको छ । यस वर्ष १ अर्ब ५९ करोड रुपैयाँ विनियोजन भएकामा माघ मसान्तसम्म ४९ करोड ७१ लाख रुपैयाँ खर्च भएको सिनियर डिभिजनल इन्जिनियर अधिकारीले जानकारी दिए । अबको तीन वर्षभित्र सक्ने गरी भइरहेको छ । गत वर्षको बाढीले नदीमा बाँध निर्माणमा समस्या भएकाले पनि आयोजनाको काममा ढिलाइ भएको उनले बताए । अब कुनै अवरोध नआए अबको तीन वर्षभित्र सबै काम सक्ने तयारी रहेको छ, उनले भने, तोकिएकै समयमा काम सक्ने गरी धमाधम काम पनि भइरहेको छ । अहिले आयोजनामा झन्डै एक सय कामदारले काम गरिरहेका छन् । दोस्रो चरणका कामको जिम्मा रमणग्वाङडोन जेभीले लिएको छ ।आयोजनाले उत्पादन गरेको विद्युत् उत्पादन गरेर राष्ट्रिय प्रसारणमा जोड्ने सरकारको योजना छ । तेस्रो चरणमा भेरीको पानीलाई सिँचाइमा प्रयोग गर्ने योजनासहित काम अगाडि बढाइने आयोजनाले जनाएको छ । सुर्खेतको चिप्लेमा बाँध बनाएर सुरुङमार्फत प्रतिसेकेन्ड ४० घनमिटर भेरीको पानी बबईमा खसाल्ने आयोजनाको लक्ष्य रहेको सिनियर डिभिजनल इन्जिनियर अधिकारीले बताए । भेरीको पानी बबई नदीमा खसाल्न चिप्लेमा बाँध निर्माणको काम भइरहेको हो, जहाँ १ सय १४ मिटर लामो र १४ मिटर अग्लो ब्यारेज बनाइनेछ ।कर्णालीको सबैभन्दा ठूलो र संघीय सरकारको राष्ट्रिय गौरवको आयोजना भएकाले तोकिएको समयमा जसरी पनि सम्पन्न हुनुपर्ने नागरिक अगुवा दुर्गाप्रसाद सापकोटाले बताए । पहिलो चरणको काम त नमुनाकै रूपमा नेपालमै पहिलोपल्ट टनेल बोरिङ मेसिनमार्फत गरियो, उनले भने, त्यसैले पर्याप्त बजेट विनियोजन गरी सरकारले आयोजनाको काममा कुनै अवरोध हुन दिनुहुँदैन । आयोजना पूरा भए कर्णालीको विकासमा पनि ठूलो सहयोग पुग्ने उनको भनाइ छ । आयोजनाको काम तोकिएकै समयमा सक्ने गरी प्रदेश सरकारका तर्फबाट आवश्यक समन्वय भइरहेको कर्णाली प्रदेश सरकारकी जलस्रोत तथा ऊर्जा विकासमन्त्री उर्मिला विश्वकर्माले जनाइन् । आयोजनामा तेस्रो चरणमा हाइड्रो र इलेक्ट्रोको काम सँगसँगै अन्य विद्युतीय काम पनि हुनेछन् । आयोजना सञ्चालनका क्रममा सुर्खेतको भेरीगंगा, गुर्भाकोट र लेकबेंसीको ३२ हेक्टरभन्दा बढी जग्गा डुबानमा पर्ने आयोजनाको अनुमान छ । यसका लागि झन्डै ८ हेक्टर जग्गाको मुआब्जा वितरण गरिसकेको छ भने झन्डै साढे १० हेक्टर जग्गा प्राप्तिका लागि सूचना प्रकाशन गरी प्रमाणीकरणको काम गरिरहेको आयोजनाले जनाएको छ । स्वदेशी लगानीमा निर्माण भइरहेको यो आयोजनाको ०७१ चैत १९ मा तत्कालीन प्रधानमन्त्री सुशील कोइरालाले शिलान्यास गरेका थिए । ३६ अर्ब ८० करोड रुपैयाँको लागतमा आयोजना निर्माण सम्पन्न हुने अनुमान छ ।"
आर्मीलाई वर्षको पहिलो उपाधि,"(विराटनगर)विभागीय टोली त्रिभुवन आर्मी क्लबले प्रथम कोशी प्रदेश टी२० राष्ट्रिय क्रिकेट प्रतियोगिताको उपाधि जितेको छ । वैजनाथपुरस्थित प्रस्तावित जीपी कोइराला क्रिकेट मैदानमा शनिबार सम्पन्न फाइनलमा आर्मीले कर्णाली प्रदेशमाथि ९ विकेटको सजिलो जित निकाल्दै वर्षको पहिलो उपाधि जितेको हो ।यसअघि प्रधानमन्त्री कप र केपी ओली कपको फाइनलमा क्रमशः नेपाल पुलिस र मधेश प्रदेशसँग पराजित आर्मीले शनिबार उपाधि जितेसँगै ५ लाख रुपैयाँ र ट्रफी उचाल्यो । कर्णाली ३ लाखमात्र जित्यो । कर्णालीले दिएको १ सय ११ रनको सामान्य लक्ष्य आर्मीले एक विकेट क्षतिमा १२२ ओभरमै पूरा गरेको हो । प्लेयर अफ द टुर्नामेन्ट र प्लेयर अफ द म्याच तृतराज दासले ३३ बलमा अर्धशतकीय इनिङ्स खेले । तृतराजले प्रतियोगिता दुई अर्धशतकसहित १ सय ९९ रन बनाउनुका साथै ६ विकेट लिएका थिए ।आर्मीका ओपनर सन्तोष कार्की र इमरान शेखले पहिलो विकेटका लागि १९ बलमा २५ रनको साझेदारी गरे । ११ बल खेलेका सन्तोषले ३ छक्कासहित २१ रन व्यक्तिगत स्कोरमा क्याच दिएपछि तेस्रो विकेटका लागि मैदान छिरेका तृतराजले २ छक्का र ५ चौका प्रहार गरे । आर्मीको जितमा इमरानले ३० बलमा २ छक्का र ४ चौका प्रहार गर्दै अविजित ३८ रन जोडे । शेख र तृतराजले तेस्रो विकेटमा ५४ बलमा ८७ रनको अविजित साझेदारी गर्दै टिमलाई जिताए । आर्मीका सन्तोषको विकेट कर्णालीका दिनेश अधिकारीले लिएका थिए । टस जितेको कर्णाली प्रदेश विपक्षीको कसिलो बलिङ र चुस्त फिल्डिङसामु अन्तिम बलमा अलआउट हुनुअघि १ सय १० रनको सामान्य स्कोरमै आउट भयो । विपिन रावलले २७, कप्तान राजेन्द्र शाहीले २१, मनीष थापाले २१ र दिनेश अधिकारीले १२ रन जोडे । आर्मीका तृतराज दास, वसिर अहमद, शाहब आलम र सुमित श्रेष्ठले २२ विकेट लिए । कर्णालीका कप्तान राजेन्द्रले हारको प्रमुख कारण विपक्षीको कसिलो वलिङलाइन र चुस्त फिसल्डङ भएको बताए । आर्मीका कप्तान शाहबले जितको श्रेय टिमभावना रहेको बताए । कर्णालीले लुम्बिनी र आर्मीले सुदूरपश्चिम प्रदेशको चुनौती पन्छाउँदै उपाधि भिडन्त पक्का गरेका थिए । यो प्रतियोगितामा आर्मीका नितेश पटेल उदीयमान खेलाडी चुनिए । मोरङ जिल्ला क्रिकेट संघको आयोजनामा भएको प्रतियोगिताका विजेतालाई कोशी प्रदेशका मुख्यमन्त्री केदार कार्कीले पुरस्कृत गरे ।"
अमेरिकामा अनुलेजितिन् स्वर्ण,"काठमाडौं (कास) १३ औं दक्षिण एसियाली खेलकुदमा स्वर्ण जितेकी कराते खेलाडी अनु अधिकारीले अमेरिकाको न्युयोर्कमा सम्पन्न ईजीइन इन्टरनेसनल कराते ओपनको महिला सिनियरमा स्वर्ण पदक जितेकी छन् ।उक्त प्रतियोगितामा अमेरिका, स्पेन, किर्गिस्तान, मेक्सिकोलगायत देशका खेलाडीले प्रतिस्पर्धा गरेका थिए । महिला सिनियर कुमितेमा अनुले सेमिफाइनलमा स्पेनकी मोरालेस कोर्टाजरिनालाई हराइन् । त्यसपछि फाइनलमा अमेरिकी क्लागेट सराहलाई टेक्निकल नकआउटमा १७७ ले पराजित गर्दै स्वर्ण जितिन् । स्वर्णका साथै अनुले उत्कृष्ट महिला फाइटरको ट्रफी जितिन् । अनु केही महिनादेखि न्युयोर्कमा प्रशिक्षण गरिरहेकी छन् । मार्च अन्तिमतिर टेक्सासमा हुने यूएसए ओपनमा पदक लक्ष्यसहित सहभागी हुने र वर्ल्ड कराते फेडेरेसनको व्यक्तिगत वरीयतामा सुधार गर्ने लक्ष्य रहेको उनले बताएकी छन् ।"
वाफ उपविजेतालाई फुटबलप्रेमीको १० लाख,"काठमाडौं (कास) डेढ दशकदेखि साउदी अरेबियामा रहेका बुटवल उपमहानगरपालिका११ का यमबहादुर गुरुङले महिला राष्ट्रिय फुटबल टोलीलाई १० लाख रुपैयाँ प्रदान गरेका छन् ।साउदी अरेबियामा फागुन १६ मा भएको वाफ च्याम्पियनसिप फुटबलको फाइनल हेर्न पुगेका यमबहादुरले खेलाडीको उच्च प्रदर्शनबाट प्रभावित भएकाले महिला टोलीलाई १० लाख रुपैयाँ प्रदान गरेका हुन् । उनले अखिल नेपाल फुटबल संघ (एन्फा) की केन्द्रीय सदस्य तथा राष्ट्रिय खेलकुद परिषद्की सदस्य पेमा डोल्मा लामालाई रकम उपलब्ध गराइसकेका छन् ।राखेप सदस्य लामाले गुरुङकी श्रीमती उमाको उपस्थितिमा केही दिनमा खेलाडीलाई रकम हस्तान्तरण गर्ने जानकारी गराइन् । टोलीमा २३ खेलाडी छन् । जोर्डनसँगको फाइनलमा नेपाली टोली पेनाल्टी शुटआउटमा ५३ ले पराजित भएको थियो । निर्धारित समयको २२ गोलको बराबरी भएको थियो । त्यसअघि सेमिफाइनलमा लेबनानलाई २१ ले हराएको नेपालले समूह चरणमा इराकलाई ५०, सिरियालाई ४१ र प्यालेस्टाइनलाई ४० ले हराएको थियो । १५ वर्षदेखि साउदीमा रहेका फुटबलप्रेमी यमबहादुरले ५ वर्षदेखि रियादमा लालीगुराँस नेपाली रेस्टुरेन्ट सञ्चालन गर्दै आएका छन् ।"
एनआरटी दोस्रो पटक विजेता,"(सुनसरी)एनआरटीले २४ औं बुढासुब्बा गोल्डकप फुटबल प्रतियोगिताको उपाधि जितेको छ । शनिबार फाइनलमा एनआरटीले जिल्ला फुटबल संघ मोरङलाई २१ गोलले पराजित गर्दै दोस्रो पटक धरानमा उपाधि जितेको हो । यसअघि एनआरटीले १० औं संस्करणमा जावलाखेल युथ क्लबलाई पराजित गर्दै बुढासुब्बा गोल्डकप जितेको थियो । एनआरटीलाई दोस्रो पटक उपाधि जिताउन ओलावाले अफिज र सरोज तामाङले गोल गरेका थिए । ओलावालेले छैटौ र सरोजले ५१ औं मिनेटमा गोल गरे । मोरङका उमेश कार्कीले ४३ औं मिनेटमा एक गोल फर्काएका थिए । विजेताले एनआरटीले ट्रफीसहित १० लाख र उपविजेता मोरङले ५ लाख रुपैयाँ पुरस्कार पाए । खेलको सर्वोत्कृष्ट खेलाडी एनआरटीका सनम लिम्बू चुनिए । उनले १ लाख रुपैयाँ हात पारे । सर्वाधिक गोलकर्ता एनआरटीका ओलावाले, सरोज तामाङ र मोरङका उमेश कार्की भए । उनीहरूले जनही १२ हजार रुपैयाँ प्राप्त गरे । डिफेन्डरमा मोरङका महेन्द्र कार्की, स्ट्राइकरमा एनआरटीका शिशिर लेखी, मिडफिल्डरमा एनआरटीका जय गुरुङ, गोलकिपरमा एनआरटीका पूजन होना, प्रशिक्षकमा एनआरटीका जीवन सिन्केमान उत्कृष्ट चुनिए । सबैले जनही २५ हजार प्राप्त गरे । म्यान अफ द फाइनल एनआरटीका पदम भट्टराई भए । उनले १० हजार पाए । सेमिफाइनलमा मोरङले आयोजक धरान फुटबल क्लब र एनआरटीले साबिक उपविजेता काँकडभिट्टा फुटबल टेनिङ सेन्टरलाई पराजित गर्दै उपाधि भिडन्त पक्का गरेका हुन् ।"
अर्जुनलाई सुनको गल्फ बल,"काठमाडौं (कास) अर्जुनकुमार कार्कीले सातौं एनसेल बाह्रखरी गल्फ प्रतियोगिताको उपाधि जितेका छन् । उनले ट्रफीसहित सुनको बल पुरस्कार जितेका छन् ।पोखराको हिमालयन गल्फ कोर्स भएको प्रतियोगिताका विजेतालाई प्रधानमन्त्री पुष्पकमल दाहालले पुरस्कृत गरे । १८ होलको स्टेबल फोर्ड पद्धतिमा खेलाइएको प्रतियोगिताका विजेता अर्जुनले ३९ अंक जोडे । आठ ह्यान्डीक्यापमा खेलेका उनले फ्रन्टनाइनमा २२ र ब्याकनाइनमा १७ अंक बटुलेका थिए ।रमेश गुरुङले ३३ अंक जोड्दै बेस्ट ग्रसको उपाधि जिते । बेस्ट ग्रसमा रमेश र टासी छिरिङले समान अंक जोडेका थिए । तर, ब्याकनाइनमा रमेशले १६ अंक जोड्दै उपाधि जिते । टासीले ब्याकनाइनमा १४ अंकमात्र जोडे । नोर्बु छिरिङ शेर्पाले मोस्ट बर्डिजको उपाधि जिते । उनले ५ बर्डी प्रहार गरे । पुरुषतर्फ लीलाजंग गुरुङले दोस्रो भए । उनले ३७ अंक जोडेका थिए । उपविजेतामा दुई खेलाडीबीच अंक बराबर भएको थियो । तर, काउन्टब्याकमा १९ अंक जोड्दै लीलाजंगले दोस्रो स्थान हासिल रहे । अंक बराबरी गरेका आयुश मानन्धरले काउन्टब्याकमा १७ अंक जोडेका थिए । सिनियर ६० वर्षमाथितर्फको उपाधि बलराम थापाले जिते । उनले ३६ अंक बटुले । सुष्मा सिंहले महिला विजेता बनिन् । उनले ३६ अंक बटुलिन् । उपविजेता बालकासी गुरुङले ३० अंक जोडिन् ।संगम केसीले क्लोजेस्ट टु द पिनको उपाधि जिते । चौथो होलमा राखिएको होल इन वानको पुरस्कार कसैले जितेनन् । लङ्गेस्ट ड्राइभको उपाधि वान्चेन ढुन्डुपले जिते । उनले ३२० यार्ड लामो ड्राइभ प्रहार गरे । दुई दिन चलेको प्रतियोगितामा १ सय ७ पुरुष र १० महिला गरी गल्फरको सहभागिता थियो । बाह्रखरी मिडियाले आयोजना गरेको प्रतियोगितामा काठमाडौं, धरान, विराटनगर, वीरगन्ज, चितवन, पोखरा, बुटवल, नेपालगन्ज, धनगढीसहित केही विदेशी कर्पोरेट गल्फरले प्रतिस्पर्धा गरेका थिए ।प्रधानमन्त्री दाहालले बाह्रखरी गल्फ प्रतियोगिता सामाजिक र आर्थिक विकासका लागि एउटा पहल भएको बताएका छन् । केही समयअघिसम्म पनि यो खेललाई, एलिटहरूको खेलका रूपमा चिनिएको गल्फलाई बाह्रखरीले विभिन्न क्षेत्रसँग जोड्ने र समग्र सामाजिक, आर्थिक विकासको एउटा पहलको रूपमा स्थापित गरेको छ । यो आफैंमा धेरै महत्त्वपूर्ण छ, उनले भने । त्यस्तै कार्यक्रमलाई सम्बोधन गर्दै नेपाली कांग्रेसका महामन्त्री एवं सांसद गगन थापाले प्रतियोगिता र गल्फकोर्सको वातावरणले लोभ्याएको बताए । त्यस्तै कास्कीबाट निर्वाचित सांसद विद्या भट्टराईले पोखराको पहिचानलाई उच्च बनाउने उद्देश्यका साथ कार्यक्रम आयोजना गरिएको भन्दै आभार व्यक्त गरिन् । पोखरा महानगरपालिकाका मेयर धनराज आचार्यले प्रतियोगितालाई हरेक वर्ष पोखरामा आयोजना गर्ने गरी क्यालेन्डरमा समावेश गर्न पनि आग्रह गरे । बाह्रखरी मिडियाका अध्यक्ष एवं प्रधानसम्पादक प्रतीक प्रधानले प्रतियोगिता सफल बनाउन सहयोग गर्ने सहआयोजक गण्डकी प्रदेश सरकार, पोखरा महानगरपालिका, पोखरा पर्यटन परिषद्लगायत निकाय र विगत पाँच वर्षदेखि गल्फ प्रतियोगिताको मुख्य प्रायोजक रहेको एनसेलसहित प्रयोजकहरूप्रति धन्यवाद व्यक्त गरे । दूरसञ्चार सेवाप्रदायक एनसेलका सीईओ जाब्बोर कायोनोभले यस किसिमका कार्यक्रम र प्रतियोगिताले पर्यटन प्रवर्द्धनमा सहयोग पुग्ने विश्वास व्यक्त गरे ।"
