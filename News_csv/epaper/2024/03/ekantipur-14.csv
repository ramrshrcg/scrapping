शीर्षक,विवरण
कर्मा ब्यान्डको कहाँ होला घरबार,"कर्मा रहरैरहरमा जन्मिएको ब्यान्ड हो । सुरेन्द्रका बुवा सरकारी जागिरे थिए । बुवाकै कारण सुरेन्द्र कहिले कीर्तिपुर त कहिले वीरगन्ज आउजाउ गरिरहन्थे । वीरगन्ज हुँदै सुरेन्द्रले प्रशान्तसँग मिलेर न्यारो बिट्स् नामको ब्यान्ड खोलेका थिए । अल्लारे उमेरमै संगीत गरौं भन्ने लागेपछि यी दुई जोस्सिएको बताए । प्रशान्त ड्रम बजाउँथे । कीर्तिपुर फर्केपछि सानेपाका अर्का दुई साथी पनि ब्यान्डमा जोडिए । सुरुदेखि नै भोकलिस्ट थिए, सुरेन्द्र । प्रशान्त सुरेन्द्रको आफन्त पर्ने, उनी संगीत पनि सिक्थे । सुरेन्द्रलाई पनि संगीततिर झुकाव थियो । सबैको पहिलो रोजाइ संगीत बनेपछि सिद्धार्थ वनस्थली पढ्दै गर्दा यी चार जनाले ब्यान्ड खोले । ब्यान्ड त खोले तर पहिलो एल्बममा काम गर्दासम्म पनि उनीहरूले ब्यान्डको नाम राखिसकेका थिएनन् ।पहिलो एल्बमका लागि महिनौं स्टुडियोमा बिताउनुपर्यो । रातको ३ बजेसम्म पनि आफूहरूले काम गर्ने गरेको उनीहरू बताउँछन् । युवा जोस, संगीतको मातले निदाउन पनि दिन्थेन । निन्द्रामा झोक्राएरै काम गरेका दिनहरू सम्झँदा आज पनि सुरेन्द्रलाई मज्जा लाग्छ । त्यहीं झोक्राएर काम गरिरहँदा नै अचानक समूहलाई लाग्यो, कर्मचाहिँ धेरै गरेका छौं, यो एल्बममा । कर्म शब्दले सुरेन्द्रको मन छोयो । ब्यान्डको नाम त्यही कर्म राख्ने तय भयो । त्यही नामलाई बिस्तारै सञ्चारमाध्यमले कर्मबाट कर्मा लेखिदिए । अनि, कर्मबाट ब्यान्डको नाम कर्मा बनेको सुरेन्द्रले बताए । त्यसबेला कुनै सपना थिएन । यहाँसम्म यसरी आइपुग्छौं भन्ने सोचिएन, उनले भने, म्युजिक त्यतिबेला फेसनजस्तै थियो ।सन् १९९९ मा ब्यान्डको पहिलो एल्बम आयो, सहर तिम्रो । यो एल्बम सुपरफ्लप भयो । त्यो एल्बम पश्चिमा संगीतबाट निकै प्रभावित थियो । त्यसैले पनि श्रोतामाझ नरुचाइएको भन्ने बुझ्न ब्यान्डलाई समय लागेन । त्यसपछि समूहले नेपाली संगीतको स्वाद खोज्न थाल्यो । त्यतिबेला नेपाली म्युजिक के हो भन्ने थाहा पनि थिएन । पहिलो एल्बम फ्लप भएपछि आँखा खुल्यो । पकेट खर्च जोगाएर रेकर्ड गरेको एल्बमले सोचेजस्तो नतिजा नल्याए पनि संगीतको जोस भने हराएन, सुरेन्द्र फ्ल्यासब्याकमा पुगे, घरपरिवारबाट भने धेरै भनाइ सुन्नुपर्यो । देख्यौ होइन ? यही रहर थियो होइन ? भन्थे । त्यही भनाइमा आफैंलाई प्रमाणित गर्छु भन्ने जाँगर थपियो । नेपाली संगीत गर्नुपर्छ भन्ने लागेरै पुरानो डायरी पल्ट्याएँ । वीरगन्ज हुँदा एक जना मित्रले सुरेन्द्रलाई दुई गीत लेखेर दिएका थिए, जसलाई उनले डायरीमा टिपेका रहेछन् । तपाईंको गाउँमा कस्ता गीत गाइन्छ भनेर सोध्दा ती व्यक्तिले उक्त गीत टिपाएको सुरेन्द्रले बताए । सुरेन्द्रले त्यही गीतलाई कम्पोज गरे । गीतमाथि भिडियो बन्यो । बिस्तारै एफएममा गीतको डिमान्ड बढ्यो । संगीत कम्पनीले उनीहरूलाई खोजी गर्यो । त्यसपछि कर्मालाई लाग्यो, ओहो हुक्का मेरो डल्ले डल्लेले बजार ततायो । हुक्का मेरो कर्मा ब्यान्डको व्यापक चलेको गीत हो । त्यतिबेला इमेज च्यानलले संगीतलाई निकै महत्त्व दिएर प्रसारण गर्थ्यो । त्यतिबेला त्यो गीत लामो समयसम्म इमेजमा बजेको थियो । दर्शकले मन पराउने किसिमकै संगीत उनीहरूले बनाएका थिए, पूर्वसञ्चारकर्मी एवं भिडियो निर्देशक दाहालले सुनाए । हुक्का मेरोले कर्मा ब्यान्ड चिन्यो तर त्यतिन्जेल पनि सुरेन्द्रभित्रको खुबी सरकारी जागिरे बुवाले अझै चिनिसकेका थिएनन् । हुक्का मेरो चलेपछि सुरेन्द्रलाई संगीतमा आफूलाई प्रमाणित गरें भन्ने अनुभव भएको थियो । त्यसअघि संगीत गर्न सुरेन्द्रले परिवारको साथ पाएका थिएनन् । बुवा छोरा गाइने हुन थाल्यो भन्दै चिन्ता व्यक्त गर्थे । त्यसैले सुरेन्द्रले हुक्का मेरो गीत गर्दा इम्पोर्टएक्सपोर्टको व्यापार थाले । हुक्का मेरो र कहाँ होला घरबार पछि कर्मा निरन्तर संगीतमा लाग्यो । बिस्तारै कर्माको यानीमायालगायत सुपारी दाना गीत चल्यो । बीचमा माओवादी द्वन्द्व चल्यो । त्यहीबीच नै हो सुरेन्द्र अमेरिका गएको ।त्यतिबेला सुरिलो स्वरलाई मात्र गीतसंगीत भनेर महत्त्व दिइन्थ्यो । सुरेन्द्रको स्वर त्यो समूहमा पर्दैनथ्यो । सुरुवातमा उनको जस्तो स्वरलाई पचाउनै गाह्रो थियो । सुरेन्द्रको आवाजमा फरक किसिमको टेक्चर छ । चल्दै आएको स्वरबीच उनी फरक निस्किए, सञ्चारकर्मी दाहाल उनको स्वरको तारिफ गर्छन् । बेग्लै स्वर लिएर पनि आफूलाई प्रमाणित गरें भन्ने सुरेन्द्रलाई हुक्का मेरो पछि नै लागेको हो । हुक्का एल्बमकै मौनता गीतले त्यस्तै वाहवाही कमाइदियो । संगीतको रहर पूरा भयो भन्ने लागेपछि कर्माले यो क्षेत्रबाटै टाढिन खोज्यो तर म्युजिक कम्पनीले उनीहरूलाई हौस्याउन छाडेन । त्यसपछि एसएमएस एल्बम ल्याए । त्यो एल्बमको कहाँ होला घरबार गीत हिट भएपछि परिवारले पनि स्वीकार्न थाले । मेरो बुवालाई तपाईं सुरेन्द्रमानको बुवा है भनेर केही मानिसले भन्न थालेपछि मात्रै मलाई स्वीकार्न थाल्नुभयो, सुरेन्द्रले विगत सम्झिए, बुवाले त्यसपछि आमादाइलाई छोराले प्रमाणित गर्यो है भनेर गर्व गर्न थाल्नुभएको हो ।"
धर्म र गणतन्त्रको पक्षमा सम्झौता गर्न सकिन्न : ओली,"(काठमाडौं)एमाले अध्यक्ष केपी ओलीले संविधानको रक्षाका लागि गणतन्त्र, धर्मनिरपेक्षताजस्ता सवालमा सम्झौता गर्न नसकिने बताएका छन् । संविधानमा हिन्दु राष्ट्र कायम गर्नुपर्ने विषयलाई लिएर देशभित्र र दक्षिण छिमेकीबाट भइरहेका गतिविधिप्रति लक्षित गर्दै ओलीलेअब मुलुक पछाडि फर्कन नसक्ने बताएका हुन् । देशलाई अगाडि बढाउनुपर्छ । कतिपय प्रतिगामी कुरा चलिरहेका छन् । नागरिक सर्वोच्चताभन्दा माथि केही हुन सक्दैन । जन्मसिद्ध श्रेष्ठताका सिद्धान्त नेपाली जनताले मान्नु हुँदैन, बुधबार प्रधानमन्त्रीले विश्वास लिनुअघि संसद्मा सम्बोधन गर्दै ओलीले भने, यो देश एक जाति, एक धर्म विशेषको होइन । यो राज्य एक धर्म विशेषको होइन । यो राज्य सम्पूर्ण नेपाली जनताको साझा हो, त्यसकारण यो राज्यलाई एउटा धर्म विशेषको, एउटा जाति र एकभूगोल विशेषको कुनै हिसाबले बनाउन हुँदैन ।राज्यले सबै नागरिकलाई समभावले हेर्नुपर्ने ओलीको भनाइ थियो । मुलुकमा साझा राज्यको अवधारणा कायम हुनुपर्ने उनले बताए । सबै जातजाति, भाषा,धर्म, संस्कृति मिलेर जानुपर्ने अडान उनले लिए । तर पछिल्लो समय मुलुकमा गलत काम भइरहेको छ, उनले भने, समाजमा भइराखेको के छ भने देशलाई उल्टो बाटो फर्काउने कुराहरू, प्रतिगामी, अन्यायपूर्ण खालका सोचहरू छन् । नागरिक सर्वोच्चतालाई नागरिक भएर आफैंलाई इन्कार गर्ने सोच कसरी आउन सकेका होलान् ? उनले सबै दलहरूले संघीय लोकतान्त्रिक गणतन्त्र र संविधानप्रति निष्ठा राख्नुपर्ने बताए ।"
समानुपातिक सांसद छनोटविरुद्धको रिट खारेज,"(काठमाडौं)समानुपातिक सिद्धान्तको मर्मविपरीत पटकपटक मन्त्री भइसकेकाहरू, प्रभावशाली नेताका श्रीमती र आफन्तलाई सांसद बनाइएको भन्दै परेको रिट सर्वोच्च अदालतले खारेज गरेको छ । बुधबार बसेको सर्वोच्चको संवैधानिक इजलासले रिट दायर भएको एक वर्षभन्दा बढी समय व्यतीत भइसकेकाले जारी गर्दा अराजकता आउन सक्ने भन्दै खारेज गरेको हो ।तर, यसबारे निर्देशनात्मक आदेश भने जारी भएको छ, सर्वोच्चका सहायक प्रवक्ता गोविन्द घिमिरेले भने, फैसलाको पूर्णपाठमा त्यो आउनेछ । समानुपातिक सांसदहरूलाई बदर गरी सूचीमा समावेश मूल धारमा आउन नसकेकाहरूलाई प्रतिनिधिसभामा ल्याउनुपर्ने भनी गत वर्ष वरिष्ठ अधिवक्ता बालकृष्ण न्यौपाने र अधिवक्ता रविन शर्माले रिट दायर गरेका थिए । समानुपातिक चुनाव प्रणालीको मूल मर्म आर्थिक र सामाजिक रूपले पछि परेका वर्ग र समुदायलाई मूल धारको राजनीतिमा ल्याउने अवसर दिनुभए पनि दलहरूले आफ्ना परिवारजन, दलका सदस्य र नातागोताकालाई सांसद बनाएकाले त्यो बदर हुनुपर्ने रिट निवेदकको जिकिर थियो । विपक्षी सांसदका अधिवक्ताले यतिका समयपछि रिट जारी गरे त्यसले अराजकता र अस्थिरता निम्त्याउने हुनाले खारेज हुनुपर्ने तर्क गरे पनि रिटले उठाएको प्रश्नलाई नाजायज भने भनेनन् । आइन्दा यस्तो नगर्नु भनेर निर्देशनात्मक आदेश जारी हुनुपर्नेमा विपक्षीका अधिवक्ताहरू पनि सहमत हुनुहुन्थ्यो, अधिवक्ता शर्माले भने, यस पटक जेजस्तो भए पनि अर्को पटक अब दलहरूले यस्तो मनोमानी गर्न नपाउलान्, किनभने यसबारे अदालतले केही आदेश जारी गर्ने भएको छ । कुनै कारण वस रिट जारी नभए पनि रिटले उठाएको विषय वा प्रश्नबारे केही भन्नुपर्ने स्थिति आए अदालतले निर्देशनात्मक आदेश जारी गर्न सक्छ । समानुपातिक निर्वाचन प्रणालीबमोजिम हुने प्रतिनिधिसभाको निर्वाचनका लागि राजनीतिक दलले उम्मेदवारी दिँदा जनसंख्याका आधारमा महिला, दलित, आदिवासी जनजाति, खस आर्य, मधेसी, थारू, मुस्लिम, पिछडिएको क्षेत्रसमेतबाट बन्द सूचीका आधारमा प्रतिनिधित्व गराउने व्यवस्था संघीय कानुनमा भए पनि दलहरूले त्यसको ठीक विपरीत उच्चपदस्थलाई नै सांसद बनाएका थिए । संविधानको धारा ८४ (२) मा यही प्रयोजनका लागि समानुपातिक निर्वाचन प्रणाली राखिएको भए पनि दलहरूले त्यसको उल्लंघन गरेको रिटमा उल्लेख थियो ।"
मर्केल चौथो पटक चान्सलर,सन् २०१८ मा आजकै दिन (मार्च १४) मा एन्जेला मर्केलले जर्मन चान्सलरका रूपमा चौथो कार्यकाल सुरु गरेकी थिइन् । उनी आमनिर्वाचनको एक सय ७१ दिनपछि गठबन्धन सरकारको प्रमुख बनेकी थिइन् । मर्केल युरोपेली देशमा सबैभन्दा लामो समय सरकार प्रमुख बन्ने नेत्री हुन् । २००० देखि क्रिस्टियन डेमोक्रेटिक युनियन (सीडीयू) प्रमुख बनेकी मेर्केल पहिलो पटक २००५ मा जर्मनीको चान्सलर बनेकी थिइन् । त्यसयता उनी २०२१ सम्म लगातार उक्त पदमा थिइन् । उनी जर्मनीको चान्सलर बन्ने पहिलो महिलासमेत हुन् । १९५४ जुलाई १७ मा पश्चिम जर्मनीको हामबर्गमा जन्मिएकी मर्केल बर्लिन पर्खाल ढलाउने १९८९ को क्रान्तिसँगै राजनीतिमा सक्रिय बनेकी थिइन् । जर्मनीको अर्थतन्त्र उकास्न उल्लेखनीय भूमिका खेलेकी मर्केललाई युरोपेली राजनीतिमा द डिसाइडर को उपनामले समेत चिनिन्छ ।
हिउँ चितुवा संरक्षणमा पेन्जोक्ला,"(ताप्लेजुङ)ताप्लेजुङ फक्ताङलुङ गाउँपालिका६ लेलेपको घुन्साकी पेन्जोक्ला शेर्पा हिउँ चितुवाका आनीबानीबारे राम्रो जानकार छिन् । संखुवासभाको गुफापोखरीबाट विवाह गरेर घुन्सा आएकी हुन् उनी । पेन्जोक्लाले हिउँ चितुवाको आवाज मात्र सुनेकी छैनन्, हिउँ चितुवाले आफ्ना पशुचौपाया खाइदिएपछि बगेका किसानका आँसु देखेकी छन् । श्रीमान्सँगै घुन्साबाट खम्बाछेन आउजाउ गर्दा हिउँ चितुवाले लखेटेर फर्किएका चौंरीका बथान नियालेकी छन् । उनका श्रीमान् होटल सञ्चालनमा व्यस्त छन् । अहिलेसम्म जिउँदो हिउँ चितुवा देख्ने अवसर नपाएकी भए पनि उनी मरेका हिउँ चितुवाको अन्त्येष्टिमा भने सहभागी भएकी छन् । २७ वर्षीया शेर्पा अहिले घुन्साको हिउँ चितुवा संरक्षण उपसमितिकी अध्यक्ष हुन् । सात सदस्यीय समितिमा अरू महिला छन् । विदेशी आउँदा पनि स्नो लियोपार्टको विषयमा सोध्छन्, गाउँको मान्छे पनि चौंरी खायो, नाउर खायो भनेर हिउँ चितुवाको कुरा गर्छन्, पेन्जोक्लाले थपिन्, पोहोर वैशाखमा उपसमिति बनाउनेभन्दा अबको अध्यक्ष म बस्छु भनेर बसेको हुँ । उनी अध्यक्ष भएको तीनचार दिनमै खम्बाछेनमा हिउँ चितुवा मरेको खबर आयो । त्यो बेला उनी आफ्नो आठमहिने शिशु स्याहारिरहेकी थिइन् । हिमचितुवा मरेको ठाउँमा पुगेर फर्कन तीन दिन लाग्ने भएकाले घटनास्थलमा जान सकिनन् । समितिका सदस्य, सामुदायिक वनका पदाधिकारीलगायत गएर मृत हिउँ चितुवा घुन्सामा ल्याएर अन्त्येष्टि गरे । उनले हिउँ चितुवाबारे सामग्री संकलन गरेर अध्ययन गर्ने, यसका जानकारलाई भेट्ने गरेकी छन् । एक सन्तानकी आमा उनले बच्चा हुर्कंदै गएकाले अब हिउँ चितुवाको बासस्थान अवलोकन गर्ने, संरक्षण शिक्षा प्रवाह गर्ने योजना बनाएकी छन् । काठमाडौंमा डब्लूडब्लूएफका कन्ट्री डाइरेक्टरलाई भेटेर उहाँहरूको अनुभव पनि सुनेर आएको छु, पेन्जोक्लाले थपिन्, अब हिमाल जान सक्ने सिजन सुरु भयो, हिउँ चितुवालाई पहिला स्याटेलाइट लगाएको, पासो थापेको ठाउँहरू आफैंले गएर हेर्छु । पहिलो पटक महिला अध्यक्ष भएकाले धेरैबाट वाहवाही पाएकी उनलाई हिउँ चितुवासम्बन्धी जानकार हुने र आफ्नो उपसमितिले राम्रो काम गरेर देखाउने चाहना छ । उनले नेतृत्व गरेको उपसमितिमा अहिले २८ लाख रुपैयाँको कोष छ । हिउँ चितुवाले कसैको पशुचौपायमा क्षति पुर्याए १० हजारसम्म क्षतिपूर्ति दिनुपर्छ । ८० हजारको चौंरी मार्दा १० हजार रुपैयाँ भनेर किसानले गुनासो गरेका छन् त्यसैले रकम बढाएर कम्तीमा ३० हजार पुर्याउने उनको चाहना छ । त्यसका लागि अध्ययन गरिरहेको र समिति र उपभोक्तासँग छलफल गरिरहेको उनले बताइन् । ३१ सय मिटर उचाइको घुन्सा र ४२ सय मिटरको खम्बाछेन गरी दुई ठाउँमा होटल गर्ने उनी यिनै स्थानको ओहोरदोहोरको समयलाई प्रयोग गरेर पनि हिउँ चितुवासम्बधी जानकार हुने विश्वासमा छन् । कञ्चनजंघा संरक्षण क्षेत्रले खम्बाछेन क्षेत्रमा दुईवटा हिउँ चितुवामा स्याटेलाइट जडान गरी अध्ययन गरेको थियो । यो वर्षदेखि क्यामरा ट्र्याप राखेर थप अध्ययन गर्ने तयारीमा संरक्षण क्षेत्र रहेको छ । यातायातको पहुँच बाहिरका गाउँमा जन्मेहुर्केको र हिमाली क्षेत्रमै बसेकाले हिउँ चितुवासम्बन्धी काम गर्न सक्ने उनमा हिम्मत पलाउँछ । स्नातक तहसम्मको अध्ययन गरेकी उनले हिमाली क्षेत्रमै जन्मे हुर्केर बढेपढेकाले आफूलाई संरक्षणसम्बन्धी काम गर्न कुनै समस्या नभएको र नहुने दाबी गरिन् । हिमालको रानी उपमा दिइएको विश्वकै दुर्लभ वन्यजन्तुको सूचीमा सूचीकृत हिउँ चितुवा हिमाली क्षेत्रमा पाइन्छ । विश्व वन्यजन्तु कोष नेपालले कञ्चनजंघा संरक्षण क्षेत्र आयोजनामार्फत २०७० सालमा पहिलो पटक हिउँ चितुवाको घाँटीमा स्याटेलाइट (रेडियो कलर) झुन्डाएर कञ्चनजंघा क्षेत्रमा अध्ययन गरेको थियो । उच्च हिमाली क्षेत्रमा मात्रै पाइने यो जनावर कञ्चनजंघा क्षेत्रमा पनि छ भन्ने आधिकारिक पुष्टि त्यही समयदेखि भएको हो । घुन्सा, खम्बाछेन, लोनाक, याङमा, याक्फुदिन, पापुङ लगायतको क्षेत्रमा यो जनावर पाइने स्थानीयको दाबी छ । यसको पहिलो आहार जंगली भेडा (नाउर) हो । घरपालुवा भेडा, चौंरीलगायत जनावरको पनि यसले सिकार गर्दै आएको छ । मानव र यो जनावरबीचको द्वन्द्व न्यूनीकरणका लागि हिउँ चितुवा संरक्षण उपसमितिमार्फत क्षतिपूर्ति दिने गरिन्छ । सिमानाले नछेक्ने र कुनै देशको पनि आफ्नो नहुने जंगली जनावर जगंलैजगल विभिन्न देश पुग्ने गरेका छन् । हिउँ चितुवामा स्याटेलाइट लगाएपछि भारत र चीन आउजान गर्ने गरेको अध्ययनले देखाएको छ । ५ हजार मिटरमाथिको हिमाली क्षेत्रबाट आएको आवाज कञ्चनजंघा क्षेत्रको भ्रमणमा जाने स्वदेशी तथा विदेशी पर्यटकले पनि सुन्ने हिमाली क्षेत्रका बासिन्दा सुनाउँछन् । हिमालमा बस्ने भएकाले पर्यटकलाई देखाउन चाहिँ नसकेको उनीहरूको भनाइ छ ।"
सडक व्यवसायीका सामान लिलामी गर्दै महानगर,"(काठमाडौं)दुई साताअघि काठमाडौं महानगरपालिकाका नगर प्रहरीले सुन्धारास्थित सडक व्यवसायीलाई कुटपिट र लछारपछार गर्दै सामान नियन्त्रणमा लिए । जीविकोपार्जनका लागि सदाझैं फागुन १६ बेलुकी फुटपाथमा सामान बेच्न पुगेका ३५ सडक व्यवसायीलाई नगर प्रहरीले मरणासन्न हुने गरी कुटपिटसमेत गरेका थिए । दुवै पक्षबीच झडप हुँदा प्रहरीसमेत घाइते भएका थिए । जफत गरिएका सामान फिर्ता हुनुपर्ने भन्दै सडक व्यवसायीका श्रम संगठनहरूले माग गर्दै आएका छन् तर महानगरले सुनुवाइ गरेको छैन । सोही झडपको रिपोर्टिङका क्रममा एक पत्रकार पदमप्रसाद पोखरेलको पनि मोबाइल, क्यामेरा, ल्यापटप र कागजपत्र महानगरी प्रहरीले जफत गरेका थिए । आफू पत्रकार भएको परिचयपत्र देखाउँदादेखाउँदै पनि महानगरीय प्रहरीले कुटपिट गरेर सामान जफत गरेको र हालसम्म सामान फिर्ता नगरेको उनले बताए । सामान फिर्ता गर्ने प्रतिबद्धता सुनुवाइ नभएपछि मंगलबारदेखि महानगर कार्यालय अगाडि रिले अनशन सुरु गरेका पोखरेलले भने, यही २१ गते महानगरका प्रमुख प्रशासकीय अधिकृतसँग पनि भेटेर छलफल गरियो, एकदुई दिनभित्रमा न्याय निरुपण गर्छौं, यो त ज्यादती नै भयो भनेर मौखिक प्रतिबद्धता जाहेर भएको थियो, तर सुनुवाइ भएन । उनी बिहान ९ देखि बेलुकी ६ बजेसम्म रिले अनशन बसिरहेका छन् । सबै सामान जफत गरिएपछि सञ्चार सम्पर्कबाटै टाढा भइएको छ, महानगरले श्रमजीवीमाथि दादागिरी गर्दो रहेछ, उनले भने ।काठमाडौं महानगरपालिकाले भने जफत गरिएका सामानको लिलामी गर्दै राजस्व संकलन गर्दै आएको छ । महानगरले आर्थिक वर्ष ०७४०७५ को नीति तथा कार्यक्रममा सडक फुटपाथ पैदलयात्री मैत्री बनाउने नीतिबमोजिम ०७४ वैशाख १२ को नगर कार्यपालिकाको निर्णयअनुसार सार्वजनिक अतिक्रमण हटाई सामान जफत गर्न थालेको थियो । त्यसरी जफत गरिएका सामान टेकुस्थित महानगरीय प्रहरी बलको आन्तरिक प्रशासन तथा जरिवाना इकाइको गोदाममा भण्डारण गरिन्छ । ०७४ वैशाखयता जफत भएका सामान सम्बन्धित धनीलाई फिर्ता नगरेर महानगरले लिलाम गर्दै आएको छ । पछिल्लो पटक महानगरपालिकाले गत जेठ ४ मा लिलामी गरेको थियो । यसपश्चात् १८२ बोरा कपडाजन्य र एक हजार पाँच सय २५ वटा फलामजन्य साइकल, गाडा, ठेलाहरू लिलामीका लागि मौज्दात रहेको महानगरीय प्रहरी बलका प्रमुख राजुनाथ पाण्डेले फागुन २३ मा महानगरका सूचना अधिकारीलाई उपलब्ध गराएको सूचनामा उल्लेख छ । महानगरले जफत गरिएका सामान लिलामी गर्न थालेपछि कुनै पनि सामान व्यापारीलाई फिर्ता गरेको छैन । यो नीति लागू हुनुअघिसम्म सडक व्यवसायीले जरिवाना तिरेर सामान फिर्ता पाउँथे । पछिल्लो दुई आर्थिक वर्षमा महानगरले सबैखाले सामान एकमुष्ठ लिलाम गर्दा मूल्य अभिवृद्धि करबाहेक ६७ लाख ४४ हजार १०० रुपैयाँ राजस्व संकलन गरेको छ । जफत गरिएका सामान लिलाम हुने भएकाले कसैलाई पनि क्षतिपूर्ति भराउने गरिएको छैन ।कानुन व्यवसायी आस्था दाहालले यसरी महानगरले लिलामी गरेर जीविकोपार्जनमुखी व्यवसाय गर्नेको गाँस नै काट्ने अमानवीय व्यवहार गरेको भन्दै ध्यानाकर्षण गराएकी छन् । कमजोर आर्थिक अवस्था भएकाहरू नै सडकमा व्यवसाय गर्न जाने हुन्, उनीहरूले ऋणपान गरेर सामान जुटाएका हुन्छन्, त्योसमेत लिलामी गरिनु भनेको जीविकोपार्जनबाटै विमुख गराउनु हो, काठमाडौं महानगरले उनीहरूमाथि मानवअधिकार हनन गरेको उल्लेख गदै उनले भनिन्, महानगरले सडकमा पो व्यापार नगर भनिरहेको हो नि, होइन र ? सामान फिर्ता गरिदिए व्यापारीले अन्यत्रै गएर बेच्न सक्छन् नि ! तर व्यापार नै नगर, जीविकोपार्जन नै गर्न पाउँदैनौ भनेर रोजगारी र मानवअधिकार हनन गर्ने काम भएको छ । अवैध सामान लिलामीबारे राज्यको स्पष्ट कानुन नभएको अवस्थामा कानुनसम्मत सामानहरू बिक्री गर्दासमेत विपन्न, गरिब, निमुखालाई महानगरले अपराधी करार गर्न खोजेको उनको भनाइ छ । कालोबजारी गरिएको सामान कहाँ राख्ने वा लिलामी गर्ने नगर्ने भन्ने स्पष्टता छैन, चल्लाहरू गाडिन्छन्, चोरीका मोटरसाइकल त्यसै नष्ट भएर गइरहेका देख्छौं, उनले भनिन्, सडक व्यवसाय गर्नु त कुनै अपराध पनि होइन, सडक व्यवसायीको बाँच्ने आधार नै खोसिएको छ, यो अन्याय हो । संविधानले धारा ३३ उपधारा (१) मा प्रत्येक नागरिकलाई रोजगारीको हक हुने र उपधारा (२) मा प्रत्येक नागरिकलाई रोजगारीको छनोट गर्न पाउने हक हुने मौलिक हकको व्यवस्था गरेको छ । तर काठमाडौं महानगरले सडकपेटी तथा सार्वजनिक स्थलमा व्यापार गरेर जीविकोपार्जन गर्दै आएका अनौपचारिक क्षेत्रका श्रमिकका सामान जफत गरेर राजस्व संकलन गर्दै आएको छ । स्थानीय सरकार सञ्चालन ऐन ०७४ मा समेत गाउँपालिका तथा नगरपालिकालाई सार्वजनिक सम्पत्ति अतिक्रमण रोकथाम तथा नियन्त्रण गर्न पाउने अधिकार तोकिए पनि जफत गर्ने र लिलामी गर्न पाउने अधिकारबारे उल्लेख छैन । महानगरले भने सडक व्यवस्थापन, सौन्दर्यीकरणको बहाना बनाएर सडक व्यवसायीमाथि निरन्तर हैरानी दिँदै आएको स्वरोजगार संघकी अध्यक्ष माया गुरुङले बताइन् । तीनपाँच हजार ऋणपान गरेर जुटाएको सामान बेच्न बस्दा जफत गरेर महानगरकै कर्मचारीले प्रयोग गरेको सडक व्यवसायीको आरोप छ । राम्रा, न्याया लुगा जति खोसेर लगेर महानगरकै कर्मचारीका परिवारका सदस्यले प्रयोग गरेको र बर्खा (गर्मीमा) मा खोसेर लगेका फलफूल पनि खाइदिने गरेको उनीहरूको आरोप छ । फुटपाथसार्वजनिक स्थलका व्यापारीका तीन संगठनहरूको अभिलेख अनुसार काठमाडौं महानगरमा १० हजार जति व्यवसायी थिए । महानगरकै हैरानीका कारण युवा विदेशिएका तथा गाउँ फर्कन र सडकपेटीमा आश्रित हुन बाध्य भएका स्वरोजगार संघकी अध्यक्ष गुरुङले बताइन् । महानगरीय प्रहरी बलका प्रमुख पाण्डेले भने महानगरको नीतिगत व्यवस्था र प्रक्रियामा रहेर लिलामी गरेको जिकिर गरे । जफत गरिएकाहरू कसरी राखिएका छन्, कसरी लिलामी गरिन्छ, गोदाममा आएर हेर्नुहोस्, उनले भने । सडक व्यवसायीलाई महानगरले दुख दिन थालेपछि गत असोजमा अभियानकर्ता ईः, अनौपचारिक व्यवसायी र सरोकारवालाले उभिएर विरोध जनाएका थिए । उनीहरूले फुटपाथसार्वजनिक स्थलमा व्यापार गर्ने बिषयलाई सम्बोधन गर्न १९९ घण्टा राष्ट्रिय सभागृहको मूल गेटमा निरन्तर उभिएर दबाब दिएका थिए । त्यसक्रममा ईः को खुट्टा सुन्निएको थियो । यस विषयलाई लिएर महानगरविरुद्ध चौतर्फी आलोचना भएको थियो । सडक व्यवसाय समाधानका लागि ०८० असोज १० मा ईःसमेत सहभागितामा चारबुँदे सम्झौता भएको थियो । जसमा सडक व्यवसायीका जफत गरिएका सामान महानगरको स्टोरमा भएसम्म यकिन गरी सामानका धनीलाई फिर्ता गर्ने पनि सम्झौतामा उल्लेख थियो । उक्त सम्झौतालाई महानगरले कार्यान्वयन गरेको छैन । बरु पुरानै नीतिअनुसार लिलामी प्रक्रिया जारी राखिएको छ । त्यस्तै सडक व्यवसायसम्बन्धी समस्या समाधानका लागि कार्यदल गठन गर्ने र त्यसले दिने प्रतिवेदन कार्यान्वयन गर्ने सम्झौतासमेत भएको थियो । पाँच महिना बित्दासमेत कार्यदलले प्रतिवेदन बुझाएको छैन ।"
सुनले पूर्वउपराष्ट्रपतितर्फ सोझिएको प्रश्न,"सरकारले निर्धारण गरेको मर्यादाक्रममा राष्ट्रपतिपछि दोस्रो स्थानमा छ उपराष्ट्रपति पद । उपराष्ट्रपति भनेको राष्ट्रपतिको अनुपस्थितिमा सिंगो मुलुकलाई नेतृत्व गर्ने अभिभावक हो । सात वर्षसम्म त्यही अभिभावकीय भूमिकामा रहेका नन्दबहादुर पुनका दुई छोरा र निकटस्थ व्यक्ति सुन तस्करीजस्तो जघन्य अपराधमा मुछिएका छन् । अवैध कारोबारमा पुनको पदीय हैसियतसमेत दुरुपयोग भएको पाइएको छ । मुलुककै प्रतिष्ठा दाउमा पार्ने गरी उच्चपदस्थ व्यक्ति र निकटस्थ जोडिएको यस विषयमा सरकारले अनुसन्धान र कारबाही प्रक्रिया कसरी अघि बढाउँछ भन्ने आम चासो छ । पुन उपराष्ट्रपति पदमा बहाल रहेकै बेला उनका दुवै छोरा जितेन्द्र र दीपेश सुन तस्करीमा संलग्न रहेको पाइएको छ । अखिल क्रान्तिकारीका महासचिव रहेका दीपेश भुटानी शरणार्थी, सुन तस्करी, सहकारी संस्थाको बचत अपचलनजस्ता प्रकरणमा मुछिएका छन् । स्कुटरको ब्रेक सुमा लुकाएर हङकङबाट गत असारमा ल्याइएको ६१ किलो सुनमाथि छानबिन गर्दा नै तस्करीमा संलग्न व्यक्तिहरूसँग दीपेशको सम्बन्ध खुलेको थियो । तर प्रहरीले उनलाई सामान्य बयान कागज मात्रै गराएर छाड्यो । बुबा उपराष्ट्रपति रहेका बेला दीपेश ढुंगागिटी उत्खनन र प्रशासनिक सरुवाबढुवामा सक्रिय थिए । तर उनी जोडिएका कुनै पनि विषयमा सघन अनुसन्धान नगरी प्रहरीले उन्मुक्ति दिँदै आएको छ ।जितेन्द्र भने चिनियाँ व्यापारीबाट लिएको चार किलो सुनको भुक्तानी नदिएको कसुरमा चीनको अदालतबाट दोषी ठहर भएको खुलासा भइसकेको छ । जितेन्द्रले उपराष्ट्रपति कार्यालय र गृह मन्त्रालयको पहुँच दुरुपयोग गरेर सुनको अवैध ओसारपसार गरेको पाइएको छ । त्यस क्रममा रोल्पाको दुईखोली गाउँपालिका स्थायी घर भई काठमाडौं बस्दै आएका जितेन्द्रले हुम्लाको सिमकोट ठेगाना देखाएर सीमावर्ती क्षेत्रको बासिन्दाका रूपमा वारपार गर्न गृह मन्त्रालयबाट पास लिएका थिए । सुन खरिद गर्दा उनले नेपाली नागरिकको राष्ट्रिय परिचयपत्र, उपराष्ट्रपतिको स्वकीय अधिकृतको परिचयपत्र, उपराष्ट्रपतिको छोराका रूपमा नाता प्रमाणित कागज, चालचलन ठीक भएको भन्ने नेपाल प्रहरी प्रधान कार्यालयको प्रमाणपत्रको प्रतिलिपि जमानतका रूपमा बुझाएर तमसुक गरेका थिए । सुन तस्करीमा प्रहरी अनुसन्धान तीव्र भएपछि जितेन्द्र सम्पर्कविहीन छन् । सुन तस्करी कसुरमा पुर्पक्षका लागि थुनामा रहेका तिब्बती मूलका बेल्जियन नागरिक दावा छिरिङले जितेन्द्रकी पत्नी जुनासँग भाइटीका लगाउँथे । नन्दबहादुर उपराष्ट्रपतिमै बहाल रहँदा उनका परराष्ट्र मामिलाविज्ञ रहेका जीवनकुमार गुरुङ सुन तस्करी प्रकरणमै पक्राउ परिसकेका छन् । गत मंसिर १९ मा त्रिभुवन अन्तर्राष्ट्रिय विमानस्थलबाट बरामद १४ केजी सुनमाथि अनुसन्धानका क्रममा प्रहरीले गुरुङलाई गत फागुन १४ मा समातेको हो । चीन र दुबईलगायत देशबाट ल्याएको सुन भरियाले गुरुङलाई बुझाउने गरेको प्रहरी अनुसन्धानमा पाइएको छ । चिनियाँ बिक्रेताले भुक्तानीका लागि जितेन्द्रलाई ताकेता गरेका बेला उपराष्ट्रपतिका सहयोगी शरद रोकाले संवाद गरेको विवरण पनि सार्वजनिक भएको छ । तत्कालीन उपराष्ट्रपति नन्दबहादुरले जितेन्द्रको कारोबारलाई मद्दत पुग्ने गरी चिनियाँ व्यापारीलाई भेटेको पनि खुलेको छ । जितेन्द्र र दीपेशकै आडमा उच्चपदस्थ केही नेताका छोरा विभिन्न गैरकानुनी कारोबारमा सक्रिय रहेको पनि खुलिरहेको छ । पूर्वसभामुख कृष्णबहादुर महराका छोरा राहुल विद्युतीय चुरोट (भेप) मा भएको सुन तस्करीसम्बन्धी घटनामा मुछिएर पुर्पक्षका लागि थुनामा छन् । पूर्वउपप्रधानमन्त्री टोपबहादुर रायमाझीका छोरा सन्दीप नक्कली भुटानी शरणार्थी प्रकरणमा पक्राउ परेर धरौटीमा छन् । टोपबहादुर आफैं पुर्पक्षमा छन् । पूर्वगृहमन्त्री रामबहादुर थापाका छोरा प्रतीक शरणार्थी प्रकरणमा तानिने सुइँको पाएलगत्तै फरार छन् । क्रान्तिकारी परिवर्तनको नारासहित सशस्त्र द्वन्द्व हाँकेर आएका नेता र उनीहरूका सन्तान नै यसरी अवैध कारोबारमा जोडिनु उदेकलाग्दो छ । पदीय हैसियत दुरुपयोग गरेर गैरकानुनी धन्दामा जोडिएका कसैलाई उन्मुक्ति दिइनु हुँदैन । कानुन सबैलाई बराबर हुन्छ । पूर्वउपराष्ट्रपति पुनले पनि आफूतिर सोझिएका प्रश्नको जवाफ छानबिन र अनुसन्धानमा सघाएर दिनुपर्छ । संदिग्धमाथि अनुसन्धान गर्ने निकायको तालुक मन्त्रालयको नेतृत्वमा यति बेला रवि लामिछाने छन्, जसको ग्यालेक्सी टीभीमा छँदाका साझेदार गितेन्द्रबाबु (जीबी) राई अध्यक्ष रहेको बुटवलको सुप्रिम सहकारी संस्थामा कुनै बेला दीपेश सचिव र कोषाध्यक्ष थिए । प्रतिपक्षमा रहेका बेला सरकारको सुशासन आफ्ना मानिस नपरुन्जेल मात्रै सीमित रहेको टिप्पणी गर्दै आएका लामिछाने अहिले आफैं सुशासन कायम गर्नेगराउने ठाउँमा छन् । उनले सुन तस्करीमा जोडिएका जितेन्द्र र दीपेशमाथि अनुसन्धान गर्न प्रहरीलाई निर्देशन दिइसकेका छन् । यो निर्देशन सार्वजनिक खपतमा सीमित हुनु हुँदैन । दबाब र प्रभावमा परेर अनुसन्धान फितलो बनाइँदा उपप्रधान तथा गृहमन्त्रीको लामिछानेमाथि त प्रश्न उठ्ने नै छ । त्योभन्दा पनि चिन्ताको विषय सत्ता र शक्तिको आडमा आपराधिक क्रियाकलाप गर्ने र उन्मुक्ति पाउने प्रवृत्तिले प्रश्रय पाउँछ ।"
प्रचण्डको परिवारवाद,"आफूलाई परिवर्तनकारी भन्ने प्रचण्ड परिवारवादमा जेलिएका छन् । सशस्त्र द्वन्द्वमा उनको परिवारबाहेक अरूको योगदान छैन भन्नेजस्तो देखिएको छ । प्रचण्डकी बुहारी मन्त्री भइन्, छोरी मेयर छिन् । अर्की छोरी प्रधानमन्त्रीकै स्वकीय सचिव छिन् । भाइ राष्ट्रिय सभा अध्यक्ष बनेका छन् । एक जना ज्वाइँ प्रदेशसभा सदस्य छन् । कहिले कांग्रेसलाई अँगालो हालेका छन् कहिले एमालेसँग सौदाबाजी गरेका छन्, जसरी भए पनि पद र शक्ति आफ्नै हातमा लिएका छन् । त्यसको लाभ उनकै परिवारले लिएको छ । हिजो १० वर्षसम्म गरेको सशस्त्र द्वन्द्व यही परिवारवादका लागि हो ? पुरुषोत्तम घिमिरे, जोरपाटी, काठमाडौं"
ओलीको बोली कि रविको छवि,"एमाले अध्यक्ष एवं पूर्वप्रधानमन्त्री केपी शर्मा ओलीले आफ्नो पार्टीको संसदीय दल बैठकमा मंगलबार पहिलेको गठबन्धन सरकारलाई खरानीको डल्लोको संज्ञा दिए । त्यसलाई फोडेर प्रधानमन्त्री पुष्पकमल दाहालले राम्रो काम गरेको उनको भनाइ थियो । यो नयाँ सरकार चीनले नभई आफूहरूले नै बनाएको दाबी पनि गरे । अझ ४ वर्ष सरकारको खराब काम हेरेर टुलुटुलु बस्न नसक्ने भएकाले गठबन्धन गर्नुपरेको उनको प्रस्टोक्ति थियो । प्रचुर वाक्पटुता भएका ओलीलाई बोलीमा जित्न कसैले सक्दैन । तथापि उनको बोलीमा विश्वास गर्न भने सकिँदैन । एकातिर बितेको गठबन्धन सरकारले फोहोर बनाएको वातावरण सफा गर्ने भन्छन्, तर उही ओलीका पालामा गिरीबन्धु टीइस्टेटको जग्गा सट्टापट्टाका लागि ऐन संशोधन गरेको दृश्य नेपाली जनताले बिर्सेका छैनन् । गोकर्ण रिसोर्टको जग्गा यती ग्रुपलाई खुसी पार्न म्याद सकिनु ६ वर्षअघि नै कौडीको मूल्यमा लिजमा दिने सम्झौता नवीकरण पनि उनकै पालामा भएको हो । कोरानाकालमा औषधिउपकरण खरिदमा भएको हिनामिना ओम्नीका काण्डका नाममा चर्चित छ । ती घटना थाहा पाउने नेपालीले कसरी ओलीको भाषणमा विश्वास गर्न सक्लान् ? अहिले त रवि लामिछाने र उनको पार्टी देशका लागि केही नयाँ गर्छौं भनेर आएका छन्, उनीहरूप्रति जनताको आशा देखिन्छ । जनतालाई कामबाट विश्वास दिलाउन नसके २०८४ को निर्वाचनमा राष्ट्रिय स्वतन्त्र पार्टी बिलाएर जानेछ । अहिले माओवादी नेतृत्वको सरकार छ तर अर्कोतिर माओवादी नेताहरूका सुपुत्रहरू नै सुनलगायत तस्करीमा संलग्न भएका प्रमाण आइरहेका छन् । गृहमन्त्री लामिछाने जो भए पनि छोड्दिनँ भन्छन् । उनी सुन तस्करीलगायत विषयमा कतिको खरो उत्रन्छन् कि विचलित हुन्छन्, आम जनताले चासोपूर्वक हेरिरहेका छन् । सुन तस्करलाई कारबाही गर्ने, जीबी राईलाई समात्ने, सहकारीका नाममा ठग्नेलाई कारबाही चलाउने, बाँसबारीलगायतका सरकारी जग्गा हडप्नेलाई कारबाही गर्ने, बालमन्दिरको जग्गा दुरुपयोग गर्नेहरूमाथि अनुसन्धान थाल्ने, गोकर्ण रिसोर्टको सम्झौता रद्द गर्नेजस्ता कदम नयाँ सरकारले चाले आम जनताले विश्वास गर्छन् । गोपाल देवकोटा, गोकर्णेश्वर, काठमाडौं"
सरकारको जिम्मेवारी,"अहिले एमालेसहितको नयाँ सत्ता गठबन्धन छ । यो सरकारले जनताले देख्ने र महसुस गर्ने काम गर्छ कि गर्दैन, हेर्न बाँकी नै छ । नागरिकले भने सरकारबाट निम्न काम अपेक्षा गरेका छन् । १ रुसी सेनामा भर्ती भएर युक्रेनविरुद्धको युद्धमा परिचालित नेपाली नागरिकलाई सकुशल फिर्ता ल्याउने र बेपत्ता नागरिकको खोजी गर्ने ।२ इजरायलहमास युद्धमा हमासले अपहरण गरी बेपत्ता बनाएका विपिन जोशीको रिहाइको पहल गर्ने ।३ सहकारीबाट पीडित नागरिकको पैसाको सुरक्षा तथा सहकारी ठगहरूलाई कानुनी कारबाही गर्ने ।४ लघुवित्तपीडितका विषयमा आवश्यक छानबिन र कारबाही गर्ने । ५ भ्रष्टाचारका घटनामा दोषीलाई कारबाही गर्ने ।६ नेपाली नागरिकलाई भुटानी नागरिक बनाएर विदेश लैजानेलाई हदैसम्म कारबाही गर्ने ।७ गरिबी हटाउन नागरिकलाई आयमूलक कार्यमा प्रेरित गर्ने ।८ महँगीलाई नियन्त्रण गर्ने र नागरिकलाई दैनिक उपभोग्य वस्तुमा सहुलियत प्रदान गर्ने ।९ संवैधानिक निकायहरूमा राजनीतिक भागबन्डा अन्त्य गरी सक्षमलाई नियुक्ति गर्ने । १० दूरदराजका नागरिकलाई सुलभ शिक्षा र स्वास्थ्य सेवाको पहुँच दिलाउने । ११ राष्ट्रिय गौरवका आयोजनालाई छिटो पूरा गर्ने वातावरण बनाउने ।१२ प्राकृतिक प्रकोप कम गर्न नागरिकलाई वातावरण शिक्षाको ज्ञान दिने ।१३ देशभरि शान्तिसुरक्षाको विशेष व्यवस्था गर्ने ।१४ कृषकलाई समयमा नै मल, बीउबिजन उपलब्ध गराउने ।१५ बेरोजगारी समस्या समाधान गर्ने ।१६ सरकारी उद्योगधन्दा सञ्चालन गर्ने । भगवान पुडासैनी, जोरपाटी, काठमाडौं"
शिक्षामन्त्रीका कार्यकारी एजेन्डा,"शिक्षाशास्त्रमा अभिभावक र शिक्षकको विद्यार्थीप्रतिको अपेक्षाले उनीहरूको प्रदर्शनमा महत्त्वपूर्ण असर पार्ने मानिन्छ । यो लेख नवनियुक्त शिक्षामन्त्रीप्रति उच्च जनअपेक्षा दर्ज गर्न पनि लेखिएको हो । अहिले शिक्षामन्त्री शिक्षा रूपान्तरणको चौबाटोमा हुनुहुन्छ । धेरैजसो मन्त्रीहरू प्राविधिक भनेरआफ्नो मन्त्रालय सम्बन्धित विषयमा अलिकति पर पनि पस्दैनन् यद्यपि त्यो विषय अन्तरिक्ष प्रक्षेपण गर्ने भौतिक विज्ञान वा वंशाणु संशोधन गर्ने जीव विज्ञानजस्तो जटिल नहोस् । ती सधैं प्राविधिक प्रकृतिका पनि हुँदैनन् । धेरै मन्त्रीहरूलाई सायद शिक्षाइतर विषयमा नै बढी चाख हुने भएर होला आफ्नो मन्त्रीकालको आयु, सरुवाबढुवा वा आफ्नो राजनीतिक भविष्यको सुरक्षामा चासो छ । अझ प्रतिस्पर्धी दल र सहकर्मीहरूको कार्यप्रदर्शनबाट हुने ईर्ष्या पनि छँदै होला । सुरुमै शिक्षालाई राजनीतिमुक्त बनाउने उद्घोष गर्नुभएकी मन्त्रीले समग्रमा आफ्नो पद पनि त्यही राजनीतिक दाउपेचको प्रत्युत्पादन हो भन्ने बिर्सिनु भने हुनेछैन ।अहिले मन्त्रीसामु विधायकी प्रकृतिका बृहत् काम छन् । जटिलताको लम्बाइ, चौडाइ र गहिराइ एक तहमा थाहा भएको विद्यालय शिक्षा विधेयक छ । उच्च शिक्षा विधेयक पुनर्लेखनको क्रममा छ र प्राविधिक शिक्षा विधेयक पनि सम्बन्धित निकायमा आखिरी आकार लिँदै होला । यी विषय तत्काल किनारा लागिहाल्न गाह्रो छ । यस लेखमा शिक्षा मन्त्रीले कसरी वर्तमान ऐननियमभित्रबाट कार्यकारी अधिकार प्रयोग गरेर शिक्षाको रूपान्तरण थाल्न सम्भव छ भनेर केही अवसर र बाध्यात्मकताको उठान गरिएको छ । यी विधायकी र कार्यकारी कामसँगै गर्न नसकिने पनि होइनन् ।दक्षता र परिणाम अहिले पनि, जहिले पनि आवश्यक विषय हुन् । बेलाबेला विविध किसिमका विज्ञहरू शिक्षामा लगानी कम भएको बताउँछन् । अभियन्ताहरू ज्ञापनपत्र पनि लिएर आउलान् । मुख्य कुरा अहिले भइरहेको लगानी र त्यसको परिणाम खोज्नु आवश्यक छ र यसमा जिम्मेवारी कसको हो तोकिनुपर्छ । नतोकेको अवस्थामा मन्त्री नै जिम्मेवार ठहरिनुपर्छ । पक्कै पनि शिक्षामा बजेट बढाउनु पर्दैन भनेको होइन । लेखकले २०६१ र २०७१ बीचको तथ्यांक हेर्दा एक कक्षामा १०० जना भर्ना हुँदा १४ जना मात्र सामुदायिक विद्यालयबाट एसएलसी पास गर्थे । अरू क्षेत्रमा खर्च हुँदा दक्षताको प्रश्न नगर्ने शिक्षा क्षेत्रमा नै किन गर्ने भन्ने पनि साह्रै नाजायज प्रश्न होइन । तर, हाम्रो जस्तो अर्थतन्त्रको आकार सानो भएको र सामुदायिकताको यति व्यापक प्रयोग भएको देशमा सबै खर्चको मौद्रिकीकरण गर्नु जायज हुन्न यद्यपि त्यसको पनि मौद्रिक हिसाब राख्नुपर्छ । अहिले नै पनि विद्यालय व्यवस्थापन समितिलगायतका स्वयंसेवीहरूले कति मौद्रिक खर्च बचाइराखेका छन् । कसैले यसले अदक्षता थपेको पनि तर्क गर्लान् । लोकतन्त्र र दीर्घकालीन योजना तत्काल र आर्थिक दृष्टिले दक्षतापूर्ण नहुन सक्छन् ।शिक्षामा परिणाम नआउनुको एउटा मुख्य कारण गुणस्तरको मागका लागि पर्याप्त दबाब नपुगेर हो । दबाब दुई किसिमले आउँछ ठूलो जनसंख्याको मागबाट र प्रभावशाली व्यक्तिहरूबाट । ठूलो संख्याबाट दबाब आउन अभिभावक संगठित छैनन् । विषयगत रूपमा संगठित हुने संस्कार पनि नेपालमा बसिसकेको छैन । सबैमा कोही राम आउँछ र रामराज्य दिन्छ भन्ने नै धारणा छ । अनि जगजाहेर छ, जो हाम्रो समाजमा प्रभावशाली छन्, उनीहरूका बालबालिका सामुदायिक विद्यालयमा पढ्दैनन् उच्च तहका सरकारी लाभका पदाधिकारीदेखि व्यापारी र सामाजिक कार्यकर्तासम्म । यतिसम्म कि अभिभावकहरू विद्यालयमा गएर कुरा गर्न पनि सक्दैनन् । बसमा भीड भयो भनेर भन्दा कन्डक्टरले यस्तो भीड लाग्ने मानिस आफ्नै गाडीमा जानू नि भनेको जवाफ उनीहरूले सुनेका छन् । भन्न आँट घटाउने एक पक्ष यो पनि हो । उदाहरणका लागि महिनौंदेखि मधेश प्रदेशमा ८१० पालिकाका (अन्यत्र पनि हुन सक्छन्) विद्यालयहरू बन्द छन् । सामुदायिक विद्यालयमा पालिकाका न वडा तहका नेतादेखिकै छोराछोरी पढ्छन् न विद्यालय सहयोगीदेखि प्रधानाध्यापकसम्मकै । महिनौंदेखि पालिकाको सभा नबसेर बजेट पास भएको छैन । विद्यालयकै तलबमा मात्र बाँच्ने शिक्षक न्यून नै छन्, सबैलाई ढिलोचाँडो तलब आइहाल्छ भन्ने थाहा छ । कुनै ठाउँमा शिक्षकहरू नै पालिकाका एक दलका जनप्रतिनिधितिर लागेर विद्यालय खोल्नेभन्दा जटिलता बढाउनेतिर लागेको देखिन्छ । पालिकाले विद्यालय शिक्षा व्यवस्थापन गर्न सक्दैन भन्ने प्रमाण खोज्नेहरू प्रमाण जुटेकामा दङ्ग छन् । सत्ता समीकरणको खेलमा व्यस्त दललाई यस्ता कुरा हेर्ने फुर्सद नै छैन । मन्त्रीजीले यस्ता काममा पनि समय निकाल्नुपर्छ । पक्कै पनि लाभका पदधारीका बालबालिका किन सार्वजनिक विद्यालयमा पढाउनुपर्छ भन्ने कुराको यो टड्कारो कारण हो अनि सरासर परिणामसँग जोडिएको विषय पनि । पालिका पदाधिकारीहरूको बैठकसम्मेलन बोलाउन सकिन्छ । मन्त्रालयमार्फत खोजीनीति गराउन सकिन्छ । संसदीय समितिका परिचित पूर्वअध्यक्ष संघीय मामिलामन्त्री हुनुहुन्छ । प्रत्यक्ष वार्ता गर्न सकिन्छ । काँडा बिझिहाल्यो भने म बाटो फेर्छु वा अर्को पटक अर्को बाटो हिँड्छु भनेर हुँदैन । यहाँ शैक्षिक विपत् परेको छ । समस्यालाई दीर्घ र अल्पकालीन दुवै दृष्टिले हेर्नुपर्ने हुन्छ । तत्काल उपाय खोज्नुपर्ने हुन्छ ।जहाँसम्म राजनीति र लाभका पद धारण गर्ने व्यक्तिहरूले सार्वजनिक विद्यालयमा नै स्वजनहरू पढाउनुपर्ने कुरा छ, एक हदसम्म कार्यकारी अधिकारको प्रयोगबाट पनि यो काम हुन सक्छ । त्यसबारेमा गठबन्धनको प्रमुख घटक एमालेको रबैयाले धेरै फरक पार्नेछ । यो निजी विद्यालय व्यवस्थापन गर्ने विषयसँग पनि सम्बन्धित छ । त्यतिबेला उक्त दलकै एक सांसदले एउटा कार्यक्रममा मुख खोलेरै भन्नुभएको थियो, मेरा छोराछोरी सरकारी स्कुलमै पढाउनुपर्ने भए बरु म सांसद पद नै छाडिदिन्छु । यस प्रक्रियामा ज्ञान र अनुभव दुवै रहेको ठहरिएका आफ्ना पूर्ववर्तीहरूबाट पाठ सिकी त्यसमा आँट, दृढता र रणनीतिक सुझबुझ थप्नु आवश्यक हुन्छ । आखिरी अवस्थामा जनतामै भर गर्नुपर्छ । अनावश्यक टकरावबिनै निजी व्यवस्थापन गर्ने उपायहरू पनि छन् । नक्सांकन र जोनिङ तत्काल गर्नुपर्नेछ । उच्च शिक्षामा अझ विषयको वितरणका हिसाब गर्न जनशक्तिको प्रक्षेपण गरी दोहेरोपन र अदक्षता घटाउनुपर्नेछ । शिक्षाको गुणस्तरमा बिनापैसा तर अलिकति मिहिनेतले सुधार्न सकिने विषय भनेको प्रश्नमा सुधार हो । उपयुक्त प्रश्न गरियो भने शिक्षकले पर्याप्त शिक्षण गर्न नसके पनि गुणस्तर सुधार गर्न सक्छन् । यसले शिक्षकलाई पनि सुध्रिन बाध्य बनाउँछ । केही समयअघि अक्सफोर्ड विश्वविद्यालयकी एक अनुसन्धाताले भारतको विहार राज्यमा कसरी थोरै तलब पाउने, कम शैक्षिक योग्यता भएका शिक्षकले पढाउने, थोरै शिक्षा शुल्क उठाउने निजी विद्यालयका विद्यार्थीले पनि परीक्षामा तालिम प्राप्त उच्च शिक्षा पाएका शिक्षकले सरकारी विद्यालयको तुलनामा उच्च अंक ल्याउँछन् भनेर अध्ययन गरेकी थिइन् । व्यवस्थापन, शिक्षक उपस्थिति आदि त हामी धेरैले थाहा पाएकै विषय हो । त्यसमा अनुसन्धानले के थाहा पायो भने गृहकार्य नियमित दिने र चेक गर्ने गर्दा शिक्षकले नजाने वा नपढाए पनि उत्तर लेख्नका निमित्त विद्यार्थी आफैं पढ्ने रहेछन् । यसबाट पाठ सिकेर भन्ने हो भने घोकेर जस्ताको तस्तै उत्तर लेख्नेभन्दा पढेर विचार पनि लेख्ने प्रश्न सोधियो भने त्यसले शिक्षाको गुणस्तरमा आकाशजमिनको फरक ल्याउँछ । उदाहरणका लागि केटाकेटीलाई सिक्काको जीवनी पढाएर आफ्नो टोपी वा झोलाको जीवनी लेख भनियो भने उसले सिक्काको त जान्नैपर्छ, झोलाको पनि कल्पना र खोज गर्नुपर्छ । यसका लागि औपनिवेशिक युगको परीक्षा नियन्त्रण कार्यालयलाई परीक्षा सहजीकरण कार्यालयमा बदल्नु आवश्यक हुन्छ । हाम्रा पाठ्यक्रम यस्तोउस्तो छ भन्ने कुरामा लागेर तत्काल समय खर्चिने अवस्था र आवश्यकता दुवै छैन । मूल समस्या शिक्षण कार्यान्वयनमा छ । एकतीन कक्षाको पाठ्यक्रम तालिम र सहयोगको अभावमा अलपत्र नै छ । अर्को कार्यकारी प्रयत्नबाट सुधार गर्न सकिने र गर्नैपर्ने काम साना तहमा कक्षा शिक्षण अर्थात् ग्रेड टिचिङ हो । माथिल्ला तहका शिक्षक आपूर्ति एक किसिमको अर्को समस्या हो । साना कक्षालाई एक कक्षाएक शिक्षक गर्नैपर्छ । शिक्षक अभावको कुरा त बेग्लै छँदै छ ।परीक्षाकै कुरा गर्दा शिक्षकको परीक्षामा मुख्य सुधार गर्नुपर्ने उसको तथ्यगत ज्ञान मात्र होइन, शिक्षण गर्ने प्रवृत्ति पनि जाँच गर्नुपर्छ । त्रिभुवन विश्वविद्यालयका पूर्वकुलपति केदारभक्त माथेमा भन्नुहुन्छ, शिक्षकको तालिम नै नर्सिङको जस्तो हुनुपर्छ । परीक्षा पनि त्यस्तै हुनुपर्यो । प्रश्नको विषय उच्च शिक्षामा पनि लागू हुन्छ । भारतमा पुर्तगालीहरूको आगमन किन र कसरी वा अझ कहिले भयो भनेर सोध्नुभन्दा किन त्यतिबेलासम्म भारतवर्ष समृद्ध रहिरह्यो र पछि गरिब हुन थाल्यो भनेर सोध्यो भने यसले धेरै स्वाध्याय र परामर्शको माग गर्छ । यही कुरा हामी शिक्षा आयोगको परीक्षा र शिक्षकको अभिमुखीकरणबाट पनि सम्बोधन गर्न सक्छौं । नयाँ मन्त्रीजीले फगत यस्ता विषय प्राविधिक हुन् भनेर तान्त्रिक कर्मचारीमा छाडिदिनुभएन । यद्यपि वास्तविक कुरा के हो भने अलिकति प्रयत्न गर्यो भने त्यहाँका कर्मचारी सक्दै नसक्ने भने छैनन् । अलिकति भित्र पसेर सोध्यो भने उपाय त्यहीँबाट पनि निस्कन्छ ।"
सार्वजनिक ऋणको विवेकसम्मत प्रयोग,"निष्कर्ष हाम्रो अर्थतन्त्रमा ठूलो प्रभाव तत्कालीन अवस्थामा नदेखिए पनि कोभिड१९ र रसियायुक्रेन युद्धका प्रभाव अहिले पनि देखिँदै छन् । अर्थतन्त्रले आफ्नो लय दिगो रूपमा समात्न अझै सकेको छैन । निम्न र निम्न मध्यम वर्गमा ठूलो निराशा र जटिलता पनि छन् भने देशभित्र भएका कतिपय घटनाका कारण उच्च मध्यम र उच्च वर्ग त्रसित छ । यसै कारण लगानी र उपभोग घटेको छ । यसो हुँदा निजी क्षेत्रले थप ठूलो भूमिका खेल्न सक्ने अवस्था छैन भनी त्यसका नेतृत्वले पनि भनिरहेका छन् । यो अवस्थामा स्वाभाविक रूपमा अर्थतन्त्रको अभिभावक र कर्ता दुवै सरकार बन्नुपर्छ । सरकारसँग फिस्कल स्पेस छैन तर डेब्ट स्पेस बाँकी छ । अहिले कतिपय बहुपक्षीय ऋणका स्रोतहरू सिक्षा, स्वास्थ्य, दिगो पूर्वाधार, युवा, चक्रीय अर्थतन्त्र निर्माणमा लगानी गर्न (ऋण प्रवाह गर्न) इच्छुक पनि छन्, हाम्रो कुल गार्हस्थ्य उत्पादनको ५३ प्रतिशत (सन् २००३ को बराबर) सार्वजनिक ऋण पुर्याउँदा । त्यसो गर्दा हामीले थप सवा पाँच खर्बसम्मको पुँजीगत खर्च गर्ने बजेट बढाउन पनि सकिन्छ र सरकारले सोह्रौं योजनाले प्रस्ताव गरेबमोजिम केही नयाँ रूपान्तरणकारी काम पनि गर्न सक्ने हुन्छ । त्यसो भयो भने आर्थिक कारोबार बढ्ने र अर्थतन्त्र चलायमान हुने अवस्था बन्न सक्छ । त्यसका लागि त हामी सबैले संस्थागत सुधार र पुँजीगत खर्च गर्न सक्ने क्षमता भने बढाउनैपर्ने हुन्छ । (पौडेल राष्ट्रिय योजना आयोगका सदस्य हुन् ।)"
रुसलाई उच्च तहको भ्रमण प्रस्ताव,"काठमाडौं (कास) रुसी सेनामा भर्ती भएका नेपालीको उद्धारका लागि उच्च तहको भ्रमण आवश्यक रहेको नेपालले जनाएको छ । मंगलबार नेपालस्थित रुसी राजद्तू एलेक्सेई नोभिकोभलाई मन्त्रालयमा बोलाएर उपप्रधान तथा परराष्ट्रमन्त्री नारायणकाजी श्रेष्ठले अहिलेको परिस्थितिमा नेपाल वा रुसबाट उच्च तहको भ्रमण आवश्यक रहेको बताएका हुन् ।नेपालीहरूको अवस्था बुझ्न र उद्धार गर्न दुई मुलुकबीच उच्च तहमा छलफल आवश्यक छ । त्यसैले राजद्तूज्य्लूाई कि तपार्इंहरूका तर्फबाट कि त नेपालबाट रुसमा उच्च तहको भ्रमण हुनुपर्यो भनेको छु, मन्त्री श्रेष्ठले कान्तिपुरसँग भने । उनले फागुन २४ मा रुसी विदेशमन्त्री सर्गेर्ई लाभरोभसँग टेलिफोन संवादसमेत गरेका थिए । कुराकानीमा रुसी सेनामा भर्ती भएका नेपालीको संख्याको विवरण दिन, लडाइँका क्रममा मारिएकाको शव नेपाल ल्याइदिन, क्षतिप्र्तूि दिन र नेपालीलाई रुसी सेनामा भर्ती नलिन तथा भर्ती भएकालाई फिर्ता पठाइदिन मन्त्री श्रेष्ठले आग्रह गरेका थिए । तर रुसी विदेशमन्त्रीले युद्धका क्रममा मारिएकाका परिवारलाई क्षतिप्र्तूि दिन रुस तयार भए पनि अन्य विषयमा चर्चा गर्न चाहेनन् ।टेलिफोन संवादमा सकारात्मक उत्तर नआएपछि मन्त्री श्रेष्ठले रुसी राजद्तूसँग उच्च तहको भ्रमण माग गरेका हुन् । रुसीतर्फबाट भने नेपाललाई कुनै पनि प्रतिक्रिया आएको छैन । यसअघिका परराष्ट्रमन्त्री एनपी साउदले पनि नेपालीहरूको अवस्था बुझ्न आफ् ूमस्को भ्रमण गर्न तयार रहेको रुसी पक्षलाई बताएका थिए । तर मस्कोबाट कुनै पनि सकारात्मक सन्देश आएको थिएन । गत साउन १६ मा पहिलो पटक परराष्ट्र मन्त्रालयले विज्ञप्ति जारी गर्दै परम्परागत सम्झौताअन्तर्गत केही मित्रराष्ट्र (भारत र बेलायत) बाहेक अन्य विदेशी सेनामा भर्ना हुन अनुमति दिने कुनै नीति नरहेको उल्लेख गरेको थियो । दोस्रो पटक, मंसिर १८ मा परराष्ट्रले नेपाली नागरिकलाई रुसी सेनामा भर्ना नगर्न र गरिएको भए उनीहरूलाई तत्काल नेपाल फर्काउन भन्दै रुसलाई क्टूनीतिक नोट पठाएको थियो । रुसका लागि नेपाली राजद्तूले पनि त्यहाँको परराष्ट्र मन्त्रालयलाई नेपाल सरकारको सन्देश सुनाएका थिए । राजद्तूले रुसी सेनामा भर्ती भएका नेपालीको सम्झौतापत्र रद्द गरी नेपाल पठाइदिन अनुरोध गरेका थिए ।यस्तै, नेपालले राजद्तू एलेक्सेईलाई गत मंसिर तेस्रो साता बोलाएर ध्यानाकर्षण गराउनुका साथै क्टूनीतिक नोट पनि हस्तान्तरण गरेको थियो । पछिल्लो पटक गत पुस ४ मा तत्कालीन परराष्ट्रमन्त्री एनपी साउदले राजद्तू एलेक्सेईलाई बोलाएर नेपालीलाई प्रूा तालिम नदिई रेड जोन मा नपठाउन तथा यथाशीघ्र नेपाल फिर्ता गर्न आग्रह गरेका थिए ।"
नागरिकता कानुनले भारतमा तरंग,"(नयाँदिल्ली)लोकसभा चुनावको मिति घोषणाअघि भारतमा नागरिकतासम्बन्धी नयाँ कानुन लागू गरिएको छ । प्रधानमन्त्री नरेन्द्र मोदी नेतृत्वको सरकारले चार वर्ष अगाडि संसद्बाट पारित गराएको नागरिकता संशोधन अधिनियमलाई अहिले कार्यान्वयनमा ल्याउने घोषणा गरेको हो । कानुनको पक्षविपक्षमा केही दिनयता भारतका विभिन्न स्थानमा प्रदर्शन भइरहेको छ । भारतमा यसै महिना लोकसभा चुनावको मिति घोषणा हुँदै छ । त्यसअघि हिन्दु मतदातालाई रिझाइराख्ने रणनीतिअनुसार भारतीय जनता पार्टी नेतृत्वको सरकारले यो संशोधित कानुन कार्यान्वयनमा ल्याएको भन्दै आलोचना भएको छ । संशोधित नागरिकता कानुनमा ३१ डिसेम्बर २०१४ अगाडि पाकिस्तान, अफगानिस्तान र बंगलादेशबाट भारत आएर बसेका हिन्दु, शिख, बौद्ध, जैन, पारसी र इसाईलाई भारतीय नागरिकता प्रदान गर्ने व्यवस्था छ । इस्लाम धर्मावलम्बीका व्यक्तिलाई भने उक्त छुट प्रदान गरिएको छैन । नयाँ कानुनबाट हजारौं गैरमुस्लिम समुदायका व्यक्तिले लाभ पाउनेछन् ।सन् २०१९ मा संसद्बाट उक्त कानुन पारित गरिएको थियो, जसको विरोधमा भारतका विभिन्न स्थानमा प्रदर्शन भएको थियो । केन्द्रीय राजधानी नयाँदिल्लीमा आन्दोलनले दंगाकै रूप लिएको थियो, जसका कारण सरकार कानुन कार्यान्वयनबाट पछि हटेको थियो । अहिले चुनावको मुखमा भाजपाले राजनीतिक लाभ लिन कार्यान्वयन गर्न खोजेको भन्दै आलोचना भएको छ । पश्चिम बंगाल, केरला र तमिलनाडुका मुख्यमन्त्रीले आफ्नो प्रदेशमा उक्त कानुन लागू हुन नदिने बताएका छन् । केन्द्र सरकारले भने चुनाव अगाडि नागरिकता कानुन कार्यान्वयनमा लैजाने आफ्नो पूर्वघोषणाअनुसार सोमबारदेखि लागू गरिएको सूचना सार्वजनिक गरेको छ । नयाँ कानुनअनुसार नागरिकता पाउने सुविधा पाएकालाई सूचीकृत हुन वेबसाइट ल्याइएको छ । नयाँ नागरिकता कानुनबाट असम, मेघालय, मणिपुर, मिजोरम, त्रिपुरा, नागाल्यान्ड, अरुणाचल र पश्चिम बंगालजस्ता पूर्वोत्तर राज्यमा रहेका धेरै अप्रवासीले नागरिकता पाउनेछन् । ती प्रदेशहरू बंगलादेशबाट नजिक भएकाले त्यहाँ उताबाट आएका हिन्दुहरूको संख्या ठूलो छ । संशोधित कानुन कार्यान्वयनमा आउनुपूर्व त्यस्ता आप्रवासी नागरिकले कम्तीमा ११ वर्ष भारतमा बसोबास गरेको प्रमाण पेस गर्नुपर्ने प्रावधान थियो । नयाँ कानुनमा त्यसलाई घटाएर ६ वर्षमा झारिएको छ । तर, योभन्दा अगाडि अवैध तरिकाले भारत प्रवेश पाएकालाई नागरिकताको छुट थिएन । उनीहरूलाई कैद वा सम्बन्धित देश फिर्ता पठाउनुपर्ने प्रावधान थियो । अहिले भने त्यसरी अवैध ढंगले भारत आइपुगेका गैरमुस्लिम नागरिक, जो मुस्लिम देशहरू अफगानिस्तान, बंगलादेश र पाकिस्तानका हुन्, उनीहरूले सहजै नागरिकता पाउनेछन् ।नागरिकता कानुन कार्यान्वयनको विषयलाई सरकारका मन्त्रीहरूले लोककल्याणका लागि ल्याइएको भनेका छन् भने विपक्षीहरूले यसलाई सरकारले धार्मिक ध्रुवीकरणको राजनीति गरेको आरोप लगाएका छन् । अल इन्डिया मजलिस ए इतेहादुल मुस्लिमिनका अध्यक्ष असादुद्दिन आवैसीले नयाँ कानुनलाई समानताको अधिकार विरोधी भएको बताएका छन् । हरेक धर्मका व्यक्तिलाई नागरिकता पाउन सक्ने अनुमति दिइएको तर इस्लाम धर्मावलम्बीलाई वञ्चित गरेर असमान व्यवहार गरिएको उनको भनाइ छ ।"
दूरसञ्चारको तेस्रो अपरेटरलाई अवरोध,"प्रधिकरण नेतृत्वले बारम्बार नेपालको दूरसञ्चार क्षेत्रमा स्कोप रहेको बताए पनि तेस्रो ठूलो अपरेटर बन्न एकताका निकै जोडबल गरेको सीजी टेलिकमले गत वर्ष भने आफ्नो आधारभूत टेलिफोन सेवाको अनुमतिपत्र नवीकरणसमेत गरेन ।पूर्वसञ्चार तथा सूचना प्रविधिमन्त्री गोकुल बाँस्कोटाले चाहिँ आधारभूत टेलिफोन सेवाबापतको ३५ करोड रुपैयाँमै सीजीले २० अर्बको युनिफाइड लाइसेन्स हात पार्न खोजेको सार्वजनिक आरोप लगाएका थिए । बाँस्कोटाले २० अर्ब राजस्व तिरे सीजीलाई आधारभूत टेलिफोन सेवाको लाइसेन्स दिन सकिने पनि बताएका थिए । स्वस्थ प्रतिस्पर्धा र प्रक्रिया पुर्याएर आउने नयाँ सेवा प्रदायकलाई दूरसञ्चार बजारमा अवसर रहेको उनको धारणा छ । पूर्वमन्त्री बाँस्कोटा तेस्रो वा त्योभन्दा बढी सेवा प्रदायक हुँदा सर्वसाधारणलाई सुविधा हुनुका साथै सेवाको गुणस्तरमा प्रतिस्पर्धा हुने भएकाले नयाँ अपरेटर आवश्यक रहेको तर्क गर्छन् ।हाम्रा अपरेटरहरूले उचित बजार विश्लेषण र व्यवस्थापन गर्न नसक्ने र दोष बजारलाई लगाउने प्रवृत्ति छ, उनले भने, नयाँ आउन खोज्ने सेवा प्रदायकले गुणस्तर र प्रतिस्पर्धी मूल्यमा ध्यान दिएमा टेलिकम क्षेत्रको अहिलेको असहजता हट्न सक्छ । सेवा प्रदायककै प्राविधिक र व्यवस्थापकीय कमजोरीले कतिपय अपरेटर बजारमा टिक्न नसकेकोभन्दै उनले नयाँ प्रवेश गर्ने अपरेटरको व्यवस्थापकीय, प्राविधिक र गुणस्तर योजनाको उचित मूल्यांकन गरेर मात्रै अनुमति दिनुपर्ने सुझाव दिए ।यसैगरी, आधारभूत दूरसञ्चार सेवाको अनुमतिपत्रका लागि योजना बनाएको नेपालको सबैभन्दा ठूलो इन्टरनेट सेवा प्रदायक वर्ल्डलिंक सरकारले अनुमति दिए तत्काल सेवा सुरु गर्न तयार रहेको बताउँदै आएको छ । कम्पनीले भ्वाइस सेवा नभए मोबाइल डेटाका लागि मात्रै भए पनि सरकारले युनिफाइड लाइसेन्स दिए हुन्थ्यो भन्ने चाहना राखेको छ । विशेषतः ग्रामीण भेगमा फाइबरबाट इन्टरनेट विस्तार गर्न सहज नभएकाले मोबाइल सेवाको लाइसेन्स पाए देशभर सस्तो मूल्यमा डेटा सुविधा पुर्याउने उद्देश्य रहेको कम्पनीका प्रमुखहरूले बताउँदै आएका छन् । हेलो नेपाल, स्मार्ट सेल, यूटीएल जस्ता अनुमतिपत्र खारेज भएका सेवा प्रदायकले प्राप्त गरेको लाइसेन्स र फ्रिक्वेन्सी प्राप्त गर्ने प्रयासमा रहेको वर्ल्डलिंकले पनि दूरसञ्चार कानुनको अस्पष्टता र झन्झटिलो प्रक्रिया नै ठूलो अवरोध रहेको जनाउँदै आएको छ ।कुनै कम्पनीले फ्रिक्वेन्सी आवश्यक नहुने प्रकारका भ्यालु एडेड टेलिकम सर्भिस (इन्टेरनेट सेवा लगायत) को अनुमति लिन चाहेमा जुनसुकै बेला निवेदन दिन सक्ने कानुनी प्रावधान छ । सोही अनुरुप वर्ल्डलिंकले दूरसञ्चार प्राधिकरणमा आवेदनसमेत हालिसकेको छ । यसअघि अर्बौं बक्यौता रहेका सेवा प्रदायकहरूको अनुमतिपत्र खारेज भएपछि त्यसको कसरी व्यवस्थापन हुने भन्ने विषयमा अहिले पनि काम अगाडि बढ्न सकेको छैन । नयाँ वा बहालवाला अनुमतिपत्र प्राप्त गर्ने प्रयासमा रहेका भनिएका कम्पनीहरू सोही झन्झट सम्बोधनको पर्खाइमा रहेका देखिन्छन् ।प्राधिकरण अध्यक्ष भण्डारीले पनि अनुमतिपत्र खारेज भएका र विद्यमान सेवा प्रदायकको उचित व्यवस्थापन र नियमन हुन नसक्दा थप समस्याहरू देखापरेको भनाइ राखे । हाल सञ्चालनमा रहेका सेवा प्रदायकमध्ये नेपाल टेलिकमको २०८१ वैशाख २८ र एनसेलको २०८६ भदौ १६ मा अनुमतिपत्रको अविधि सकिन लागेकाले यिनको स्थायित्वका लागि पनि उचित कदम चाल्न आवश्यक रहेको औंल्याए । हाल बजारमा देखिएका यस्ता चुनौतीलाई कसरी सम्बोधन गर्ने भन्ने विषयमा हामी स्पष्ट हुन जरुरी छ, अन्यथा बजार सिस्टमिक फेलुअरमा जाने देखिन्छ, उनले भने, त्यसका लागि सरकारसँग समन्वय गरी नियामकले समयै उचित कदम चाल्नुपर्ने देखिन्छ ।दूरसञ्चार क्षेत्रमा प्रवेश गर्न चाहने नयाँ लगानीकर्ताहरूका लागि आफूले अनुकूल वातावरण बनाउन तयारी थाल्ने भण्डारीको दाबी छ । हाम्रा लागि कस्ता लगानीकर्ता उचित हुन्छन्, त्यो विश्लेषण गरेर मात्रै तेस्रो अपरेटरबारे निर्णय लिने हामीले सोचेका छौं, उनले भने, सो प्रक्रिया कहिले अगाडि बढ्छ भन्ने ठ्याक्कै यकिन नभए पनि हामीले सेवा प्रदायकहरू प्रतिस्पर्धाको अवसर सिर्जना गर्ने छौं । यही क्षेत्रका एक विज्ञले यूटीएल, स्मार्ट, हेलो नेपालजस्ता अघिल्ला अपरेटरहरू सेवा सञ्चालन गर्नेभन्दा पनि लाइसेन्स होल्ड गर्ने उद्देश्यले आएको हुँदा ती टिक्न नसकेको धारणा राखे । यसका साथै, अर्थराजनीतिक चलखेल, निरन्तर खस्किँदो दूरसञ्चार बजार, हाल सञ्चालनमा रहेका टेलिकम कम्पनीहरूको थप ठूला अपरेटर नआइदिऊन् भन्ने चाहना र उच्च दायित्व बहन गराउने विद्यमान नियामकिय प्रावधान जस्ता कारणले तेस्रो सेवा प्रदायक स्थापित हुन नसकेको यस क्षेत्रका जानकारहरू बताउँछन् । फाइभजी जस्ता नवीनतम् प्रविधिमा नयाँ अपरेटरलाई पनि बराबर अवसर दिने, मोबाइल नम्बर पोर्टेबिलिटीको व्यवस्था गर्ने जस्ता पहल गरे मात्रै यो क्षेत्रमा लगानीकर्ता भित्रिने सीजी कम्युनिकेसन्स लिमिटेडका प्रमुख कार्यकारी अधिकृत अमितेश रोयको भनाइ छ ।"
"ब्याजदर घटेको घट्यै, छैन कर्जा माग","(काठमाडौं) बैंक तथा वित्तीय संस्थामा ब्याजदर निरन्तर घटिरहे पनि अपेक्षित रूपमा कर्जा माग नहुँदा बैंकहरूमा पाँच खर्बभन्दा बढी लगानीयोग्य रकम थुप्रिएको छ । रेमिट्यान्स बढिरहँदा निक्षेप थपिइरहेको छ, कर्जा प्रवाह सुस्त छ भने भाका नाघेको कर्जा असुली नहुँदा बैंकहरूको खराब (निष्क्रिय) कर्जा बढेको छ । यसले समग्रमा बैंकको नाफा घटिरहेको तथ्यांकहरूले देखाएका छन् । निक्षेप बढिरहे पनि कर्जा माग निकै सुस्त छ, नेपाल बैंकर्स संघका अध्यक्ष सुनिल केसीले भने, अर्थतन्त्रमा शिथिलता रहेकाले उद्योग व्यवसाय, पूर्वाधार क्षेत्रबाट पनि नयाँ कर्जा माग आएको छैन । प्रतितपत्रखुल्ने क्रममा पनि कमी आएको छ । ब्याजदर घटिरहेका बेला कर्जा मागस्वतः रूपमा बढ्नुपर्नेमा अर्थतन्त्रमा शिथिलता कायमै रहेकाले यस्तो अवस्था आएको उनले बताए । गएको एक वर्षयताको तथ्यांक हेर्दा बैंकहरूको कर्जाको औसत ब्याजदर करिब २ प्रतिशत बिन्दुले घटिसकेको छ । गत माघसम्म वाणिज्य बैंकहरूको कर्जाको भारित औसत ब्याजदर ११०८ प्रतिशत छ । ०७९ माघमा वाणिज्य बैंकहरूको कर्जाको भारित औसत ब्याजदर १३०३ प्रतिशत थियो । सामान्यतया कर्जाको ब्याजदर घट्दा कर्जा प्रवाह बढ्नुपर्ने हो । तर, निजी क्षेत्रमा थप लगानी गर्ने उत्साह नहुँदा कर्जा माग घटेको र यसले समग्र अर्थ व्यवस्थामा असर पारेको विज्ञहरू बताउँछन् । पछिल्ला वर्षहरूमा बैंक तथा वित्तीय संस्थाले निरन्तर रूपमा निक्षेपको ब्याजदर घटाइरहेका छन् । निक्षेपको ब्याज घट्दा बैंकहरूको आधार दर घटेको छ भने त्यसले कर्जाको ब्याजदरमा पनि कमी ल्याएको छ । राष्ट्र बैंकका अनुसार गत माघमा वाणिज्य बैंकहरूको निक्षेपको भारित औसत ब्याजदर ७०१, विकास बैंकहरूको ८२६ र वित्त कम्पनीहरूको ९४५ प्रतिशत छ । ०७९ माघमा वाणिज्य बैंकहरूको निक्षेपको भारित औसत ब्याजदर ८४१ प्रतिशत कायम थियो । त्यसो त चैतका लागि पनि अपवादबाहेक सबै बैंक तथा वित्तीय संस्थाले निक्षेपको ब्याज घटाएका छन् । वित्तीय प्रणालीमा पर्याप्त तरलता रहेको, कर्जा माग नबढिरहेको बेला बैंक तथा वित्तीय संस्थाले चैतका लागि निक्षेपको ब्याज घटाएका हुन् । नेपाल राष्ट्र बैंकको निर्देशन अनुसार बैंक तथा वित्तीय संस्थाले आगामी महिनाका लागि अघिल्लो महिनाको अन्तिम दिनभित्रै ब्याजदर सार्वजनिक गर्नुपर्ने छ । उक्त ब्याजदर एक महिनाभित्र परिवर्तन गर्न नपाइने व्यवस्था छ । यही कारण बैंक तथा वित्तीय संस्थाले बुधबार आगामी चैतका लागि ब्याजदर सार्वजनिक गरेका छन् ।सञ्चालनमा रहेका २० वटा वाणिज्य बैंकमध्ये एनआईसी एसियाबाहेक सबैले फागुनको भन्दा चैतमा ब्याजदर घटाएका छन् । एनआईसी एसियाले भने यही फागुनको तुलनामा चैतमा ०५४ प्रतिशत बिन्दुले ब्याजदर बढाएको छ । तर, प्रभु र ग्लोबल आईएमई बैंकले भने ब्याजदर स्थिर राखेका छन् । नयाँ ब्याजदरअनुसार चैतमा एकवर्षे व्यक्तिगत मुद्दती निक्षेपमा सबैभन्दा बढी ब्याजदर एनआईसी एसियाको ८५४ प्रतिशत र सबैभन्दा कम कृषि विकास बैंकको ५६६ प्रतिशत छ । निक्षेपको ब्याज घट्दा आधार दरमा कमी हुने भएकाले कर्जाको ब्याजदर स्वतः घट्नेछ । राष्ट्र बैंकका अनुसार ०८० माघमा वाणिज्य बैंकहरूको औसत आधार दर ९०६, विकास बैंकहरूको १११३ र वित्त कम्पनीहरूको १२७० प्रतिशत छ । गत वर्षको माघमा वाणिज्य बैंकहरूको औसत आधार दर १०७२ प्रतिशत थियो ।अहिले बैंकहरूको मुख्य समस्या कर्जा माग घट्नु र निष्क्रिय कर्जा (एनपीए) बढ्नु हो, बैंकिङ विज्ञ परशुराम कुँवर क्षेत्रीले भने, अर्थतन्त्रमा रहेको सुस्तताले यी समस्या आएका हुन् । आर्थिक शिथिलताका कारण निजी क्षेत्रको मनोबल बढ्न सकेको छैन । यसको असरले कर्जाको माग बढ्न नसक्दा अर्थतन्त्र चलायमान हुन नसकेको उनले बताए । निजी क्षेत्रको आत्मविश्वास बढाउने खालका गतिविधि न त सरकारले गरेको छ न त ठूलो परिमाणमा पुँजीगत खर्च बढाएर उनीहरूलाई लगानी बढाउन प्रोत्साहन नै गरेको छ, उनले थपे, यद्यपि पछिल्ला दिनहरूमा प्रधानमन्त्री र अर्थमन्त्रीले निजी क्षेत्रलाई धरपकड गर्दैनौं भनेकाकुरा सुन्नमा आएको छ । यद्यपि लामो समयदेखि खस्किएको निजी क्षेत्रको मनोबल बढाउन मन्त्रीहरूको मौखिक भनाइ मात्र पर्याप्त हुँदैन । ब्याजदर निरन्तर घटिरहेको र अझै घट्ने संकेत देखिएकाले बैंकहरूमा अब ब्याजदरको समस्या नरहेको पनि उनले बताए । एक वर्षभन्दा बढीको निक्षेपको ब्याजदर बल्ल भारतीय बैंकहरूको तुलनामा समान तहमा पुगेको छ, कुँवरले थपे, अहिलेको समस्या कर्जाको माग बढ्न नसक्नु र निकट भविष्यमा बढ्ने संकेत पनि नदेखिनु हो । बढ्दो निष्क्रिय कर्जाले बैंकको नाफा घट्छ, प्राथमिक पुँजीमा चाप पर्छ, कर्जा प्रवाह क्षमतामा कमी आउँछ र आफ्ले दिएको कर्जा नउँठदा थप कर्जा प्रवाहमा उत्साह नहुने उनले बताए । गत साउनदेखि यही फागुन २६ सम्म बैंक तथा वित्तीय संस्थामा ४ खर्ब १२ अर्ब निक्षेप संकलन भएको छ भने कर्जा प्रवाह २ खर्ब ११ अर्ब रुपैयाँ मात्र छ । माघसम्म बैंक तथा वित्तीय संस्थाबाट निजी क्षेत्रमा प्रवाहित कर्जा १ खर्ब ९७ अर्ब २१ करोड (४१ प्रतिशत) ले थियो । गत वर्षको माघसम्म यस्तो कर्जा १ खर्ब ४८ अर्ब १२ करोड (३२ प्रतिशत) ले बढेको थियो । वार्षिक बिन्दुगत आधारमा ०८० माघ मसान्तमा बैंक तथा वित्तीय संस्थाबाट निजी क्षेत्रतर्फ प्रवाहित कर्जा ४७ प्रतिशतले बढेको छ । यस्तै, गत माघसम्म बैंक तथा वित्तीय संस्थामा रहेको निक्षेप ३ खर्ब ९७ अर्ब २० करोड (७० प्रतिशत) ले बढेको छ । अघिल्लो वर्षको सोही अवधिमा यस्तो निक्षेप २ खर्ब ५३ अर्ब ९७ करोड (५ प्रतिशत) ले बढेको थियो । वार्षिक बिन्दुगत आधारमा ०८० माघ मसान्तमा बैंक तथा वित्तीय संस्थामा रहेको निक्षेप १४४ प्रतिशतले बढेको राष्ट्र बैंकको तथ्यांक छ ।"
कान्ति लोकपथ डेढ महिना बन्द,"(हेटौंडा)कान्ति लोकपथ सडकखण्ड मर्मतसम्भारका लागि डेढ महिनाका लागि बन्द भएको छ । हेटौंडा काठमाडौं ओहोरदोहोर हुने उक्त सडकका केही भागमा ढलानसहित मर्मत गरिने भएकाले बिहान १० देखि बेलुका ५ बजेसम्म डेढ महिना सडक बन्द गर्न लागिएको कान्ति लोकपथ सडक आयोजनाले जनाएको छ ।ललितपुरका प्रमुख जिल्ला अधिकारी तुलसीबहादुर श्रेष्ठको अध्यक्षतामा गत फागुन १६ मा बसेको बैठकले काल्चे खण्डमा पर्ने चेनेज कटिङसहितको निर्माण गर्न बिहान १० देखि बेलुकी ५ बजेसम्म सवारी आवतजावतमा रोक लगाउने निर्णय गरेको हो । मकवानपुरको सिमात क्षेत्र र ललितपुरको काल्चेबगुवा र छपेलीदेखि तीनपानेसम्म कटिङ गर्ने, सडकलाई चौडा पार्ने र केही स्थानमा ढलानसमेत गर्नका लागि सवारी आउजाउ गर्न डेढ महिना बन्द गरिएको हो । कान्ति लोकपथको मकवानपुरको सिमात क्षेत्र र ठिगनदेखि बगुवासम्मको सडक साँघुरो र जोखिमयुक्त छ । ललितपुरको बगुवादेखि काल्चेसम्म र छपेलीदेखि तीनपानेसम्मको सडकको अवस्था झन् डरलाग्दो छ । माथिबाट कुनै पनि बेला पहिरो र ढुंगा खस्ने जोखिम मात्र छैन, एउटा सवारी साधनबाहेक आउजाउ गर्ने बाटो पनि नभएको कान्ति लोकपथ सडक आयोजनाका प्रमुख सुमन योगेशले बताए । सवारी साधन आउजाउ बन्द नगरी सडकमा काम गर्न सकिँदैन, उनले भने, त्यसैले सडक खण्डको मर्मतसम्भार, चौडा र ढलान गर्नका लागि चैत १ देखि वैशाख १५ सम्म सवारी साधन आउजाउमा रोक लगाइएको हो ।सडकखण्डको करिब १५ किलोमिटर साँघुरो ठाउँमा सडक चौडा गर्न लागिएको हो । सडकमाथिका कडा चट्टान कटिङ गरिने छ भने मकवानपुरको सिमात क्षेत्रमा ढलान गरिनेछ । यसका लागि अहिले ४५ दिन लाग्छ भन्ने हाम्रो अनुमान हो, आयोजनाका प्रमुख योगेशले भने । २०१३ सालमा शिलान्यास गरिएको हेटौंडालाई काठमाडौंसँग जोड्ने सडक मार्गको करिब पाँच किलोमिटर भाग अझै कालोपत्र गर्न बाँकी छ । मकवानपुरतर्फ ३ किलोमिटर र ललितपुरतर्फ २ किलोमिटर कालोपत्र गर्न बाँकी रहेको आयोजनाले जनाएको छ । सरकारले लामो समयदेखि यो सडकको निर्माण कार्यलाई प्राथमिकतामा नराख्दा उक्त लोकपथ ६७ वर्षदेखि निर्माणाधीन अवस्थामै छ ।"
पर्यटनमन्त्रीले प्राथमिकतामा राख्नुपर्ने मुद्दा,"(काठमाडौं)जबजब सरकार अदलबदल हुन्छ संस्कृति, पर्यटन तथा नागरिक उड्डयनमन्त्री हुन दल तथा तिनका सांसदबीच हानथाप भएको त्यति सुनिन्न । पर्यटनमन्त्री भई पदभार ग्रहण गर्नुअघि धेरैजसोले पर्यटनमा के नै छ र ? भनी नजरअन्दाज गरेको देखिन्छ । पर्यटन मन्त्रालयमा आइसकेपछि मन्त्रालयको कार्यक्षेत्र बुझ्नै नपाई धेरै मन्त्री बिदा भइसक्छन् । प्रायः मन्त्रीले बिदाइका बेला स्विकार्ने गरेका छन्, पर्यटन मन्त्रालय बुझ्दाबुझ्दै समय बितेको पत्तै पाइएन ? धेरै गर्न सकिएन ।नेपाल सरकारको कार्य विभाजन नियमावलीअनुसार पर्यटनमन्त्रीले कम्तीमा ४० वटा विषयमा मन्त्रालयमा रहेर कार्यसम्पादन गर्नुपर्छ । यस मन्त्रालयले धर्मगुरुदेखि विश्वसम्पदा अनि फोटो खिच्ने ड्रोनदेखि तीन सय यात्रु उडाउने वाइडबडी जहाजसम्मका गम्भीर विषयमा मापदण्डदेखि ऐननियम तर्जुमा र कार्यान्वयन गर्नुपर्छ । उडान तथा विमानस्थलमा अन्तर्राष्ट्रिय उड्डयन संगठन (आईकाओ) ले जारी गरेका अन्तर्राष्ट्रिय मापदण्डलाई कडाइसाथ पालना गर्नैपर्छ । नगरे नेपाललाई अन्तर्राष्ट्रिय संगठन तथा विकसित मुलुकले कालोसूचीमा राखिदिन्छन्, जसको प्रत्यक्ष असर पर्यटक आगमन र उनीहरूको बसाइ र खर्चमा पर्छ । यसले खर्बौं लगानी भएको नेपालको होटल उद्योग, वायुसेवालगायतको चक्रमै मन्दी ल्याइदिन्छ । नेपालले यस्तो अवस्था भोगिसकेको छ ।हालै नेपालको ४१ औं पर्यटनमन्त्रीका रूपमा पदभार ग्रहण गरेका माओवादी सांसद हितबहादुर तामाङले बुधबार आफ्नो पहिलो मन्तव्यमा नेपाल वायुसेवा निगमलाई सुधारेर पर्यटकको संख्या बढाउने र नेपाली वायुसेवालाई युरोपेली संघले आफ्ना सदस्य मुलुकमा लगाएको निषेध हटाउने प्रतिबद्धता जनाए । उनले यस्तो अभिव्यक्ति दिएकै केही दिनअघि व्यवस्थापकीय लापरबाहीका कारण तीन महिनादेखि ग्राउन्डेड भई दैनिक करोडौंको नोक्सानी बेहोर्दै इजरायलमा थन्किएको निगमको न्यारोबडी जहाजको विषय संसद्मा प्राथमिकतासाथ उठ्यो ।चालु वर्षको नीति तथा कार्यक्रम र बजेटमा ४८ अर्ब ऋणमा डुबेको निगमको पुनर्संरचना र व्यवस्थापकीय सुधारको काम सुरु गर्ने भनिएको थियो । तर चालु आर्थिक वर्षको ८ महिना बितिसक्दा पनि निगममा सुधारको छनक नै सुरु भएको छैन । निवर्तमान मन्त्री सुदन किरातीले दुर्गम भेगको उडानका लागि ३ अर्ब हाराहारीमा तीन साना जहाज खरिद गर्ने कार्यक्रम गएको दसैंमा ल्याएका थिए ।तर त्यो खरिद प्रक्रिया मूल्यांकनकै क्रममा रहेकै बेला कांग्रेस सांसद रामहरि खतिवडाले १८ करोड कमिसन मा जहाज खरिद हुन लागेको किटानसाथ किरातीको नाम जोडेर संसद्मा प्रश्न उठाए ।निगमका यसअघिका जहाज खरिद प्रक्रिया अख्तियारमा छानबिनकै प्रक्रियामा छन्, फेरि सोल्टी होटलमा निगमको सेयर बिक्री गर्ने गरी ल्याइएको यो ठेक्का पनि विवादमा परेपछि कर्मचारी कमल चलाउनै डराउन थाले, नेपाल वायुसेवा निगमका एक निर्देशकले भने, निगममा जहाज थप्ने हो भने पर्यटनमन्त्रीको तहभन्दा माथिबाट जहाज थप्ने निर्णयलाई अघि बढाउनुपर्छ । तर निगमको अहिलेको व्यवस्थापन र संरचनामै जहाज ल्याउनु भनेको चिनियाँ जहाजलाई घाम तपाउनुजस्तै हुन सक्छ ।निगम मात्र होइन नेपालीविदेशी वायुसेवा, विमानस्थलसम्बन्धी नीति, कानुन तथा मापदण्ड बनाउने नेपाल नागरिक उड्डयन प्राधिकरणलाई पनि पुनर्संरचना गर्न चालु बजेटले कार्यक्रम ल्याएको छ । नेपाल नागरिक उड्डयन प्राधिकरणलाई पुनर्संरचना गरी नियामक र सेवा प्रदायक निकाय अलग अलग गरिनेछ, बजेटको १ सय ९३ बुँदामा भनिएको छ, उडान सुरक्षालाई उच्च प्राथमिकतामा राखी गुणस्तरीय पूर्वाधार विकास तथा सेवा प्रवाहमा सुधार गर्नुका साथै नियामकीय भूमिकालाई सबल बनाइनेछ ।प्राधिकरणलाई बजेटले जसरी दुई निकायमा विभाजन गर्ने भनेको छ, त्यो सहज छैन । विभिन्न स्वदेशी तथा विदेशी शक्ति केन्द्रले यस विषयको पक्ष र विपक्षमा विभाजन ल्याउन चलखेल गर्ने पनि बताइन्छ । पर्यटनमन्त्रीले प्राधिकरणलाई विभाजन गर्न बनाइएका दुवै विधेयकलाई संसद्मा प्राथमिकताका साथ ल्याउनैपर्छ, सांसद उदयसमशेर जबराले भने, पर्यटनमन्त्री प्राधिकरण विभाजन गर्नेनगर्ने विषयमा स्पष्ट हुनुपर्छ । र विदेशमा नेपालको प्रचार गर्ने पर्यटन बोर्डमा केन्द्रित भई काम गर्नुपर्छ ।नेपाललाई विदेशमा मार्केटिङ गर्नुपर्ने बोर्डलाई पछिल्ला वर्ष राजनितिक दलले आफ्ना आसेपासे कार्यकर्ता भर्तीकेन्द्र बनाएको पर्यटन बोर्डका एक अधिकृत बताउँछन् । बोर्डको ऐनकानुनले विज्ञहरूलाई सञ्चालक समितिमा सदस्यका रूपमा राखेको हो । तर यसको मर्मविपरीत राजनीतिक कार्यकर्ता आउन थाले । यिनले सडक विभागले जस्तै गरी बजेट छर्न थाले । मन्त्रीले यसमा हस्तक्षेप गर्नुपर्छ, बोर्डको बजेटमा लामो समय काम गरेका ती अधिकृतले भने ।वरिष्ठ पर्यटन व्यवसायी वसन्त मिश्र पनि यो भनाइमा सहमत छन् । वास्तवमै पर्यटकबाट उठाइएको पैसा बोर्डको बजेटमार्फत कनिका छराइ भयो, बोर्ड स्थापना गर्नेमध्येका मिश्रले भने, यहाँको कुल बजेटको ७५ प्रतिशत रकम नेपालको ब्रान्डिङ र मार्केटिङमा खर्च गरिनुपर्छ । अनि मात्रै पर्यटन क्षेत्र फस्टाउँछ । चालु वर्ष पर्यटन मन्त्रालयको कुल बजेट झन्डै १२ अर्ब छ । यो रकम प्रायः पर्यटन पूर्वाधार, विमानस्थल आदिमा खर्च हुन्छ ।बजेटको दुरुपयोग हुने क्षेत्रमा पर्यटन विभाग पनि पर्छ । उच्च हिमाली तथा पर्यटकीय क्षेत्रमा पदमार्गलगायत पर्यटकीय पूर्वाधार बनाउन विभागले बजेट खर्च गर्छ । तर अधिकांश रकम कसरी खर्च भएको छ भनी खास अनुगमन नहुने गरेको विभागका एक पूर्वमहानिर्देशक बताउँछन् । म छोटो समय बसें, ती पूर्वमहानिर्देशकले भने, मेरो बसाइँका क्रममा पुँजीगत बजेटको खर्च मनपरी भएको देखियो ।अधिकांश पदमार्ग गाउँमा पर्दैनन् । जनताले देख्दैनन् । हचुवाका भरमा बजेट दुरुपयोग भएको छ । यसमा महालेखाले पनि विगतमा औंल्याएको थियो । अबको सरकारले बजेट बनाउँदा यसमा गम्भीरता देखाउनैपर्छ । पुरातत्त्व विभाग, पशुपति क्षेत्र विकास कोष, लुम्बिनी विकास कोष, बृहत्तर जनकपुर क्षेत्र विकास परिषद् पनि स्थापनाको उद्देश्यअनुरूप विकास हुन सकेका छैनन् । पर्यटन मन्त्रालयको प्रशासन तथा योजना महाशाखामा लामो समय रहेका एक उपसचिवका अनुसार, यी निकायमा ९९ प्रतिशत नियुक्ति विषयविज्ञ नभई राजनीतिक दलका कार्यकर्ता हुँदै आएका छन् । तिनले राम्रो नीति ल्याउन पनि सकेका छैनन् । बजेट पनि सदुपयोग गर्दैनन् ।पशुपतिमै हेरौं न, ती उपसचिवले भने, हरेक वर्ष शिवरात्रिको सजावट उस्तै हुन्छ । लाइनमा सहजता हुँदैन । पहुँचवाला लाइन नबसी दर्शन गर्छन् । सर्वसाधारण घन्टौं सास्ती बेहोर्नुपर्छ । खै त नयाँ प्रविधिको प्रयोग भएको ? सर्वसाधारणले सुविधा पाएको ? पर्यटन मन्त्रालयले पूर्वाधारमा राष्ट्रिय गौरवका आयोजना बनाउँछ । निजगढमा भविष्यमा चार वटा धावनमार्ग बनाउन मिल्ने गरी फुलफ्लेज्ड अन्तर्राष्ट्रिय विमानस्थल बनाउने विषयमा सरकारले बजेटबाटै घोषणा गरिसकेको छ । लगानीको मोडलबारे सरकार प्रस्ट भइसकेको छैन । तर ०७९ पुसदेखि पोखरामा सञ्चालनमा ल्याइएको २२ अर्ब रुपैयाँ लगानीको पोखरा अन्तर्राष्ट्रिय विमानस्थल र ०७९ जेठबाट सञ्चालनमा ल्याइएको १० अर्ब लागतको भैरहवास्थित गौतम बुद्ध अन्तर्राष्ट्रिय विमानस्थलमा अन्तर्राष्ट्रिय उडान हुन सकेका छैनन् ।अब श्रमसँग सम्बन्धित उडानलाई भैरहवा र पर्यटकीय उडानलाई पोखराबाट सञ्चालन गराउन पर्यटनमन्त्रीले मन्त्रिपरिषद्बाट नयाँ नीति ल्याउनैपर्छ, प्राधिकरणका एक उपमहानिर्देशकले भने, विगतका मन्त्रीहरू झैं अहिलेका पर्यटनमन्त्री पनि विमानस्थल सञ्चालनमा मौन बसेर जोखिम नलिने हो भने पोखरा र भैरहवामा ती विमानस्थललाई आधार मानेर बैंक तथा वित्तीय संस्थाबाट भएको जनताको अर्बौं बचत नै जोखिममा पर्न सक्छ ।मन्त्रालयले हेर्ने यति मात्रै होइन, विभिन्न धर्म, संस्कृति, जातजाति, सम्प्रदाय, भाषाभाषी, संगीत, साहित्य, ललितकला, प्रज्ञा, नाट्य, प्रतिलिपि, प्राचीन स्मारक, अभिलेखालय, संग्रहालयलगायत क्षेत्रको पनि संरक्षक निकाय हो पर्यटन मन्त्रालय । तर यी निकाय पनि राजनीतिक कार्यकर्ता भर्ती केन्द्र भइरहेका छन् । यी निकायले गर्ने कामको गम्भीरता राजनीतिक दलले बुझेनन्, संस्कृति महाशाखा सम्हालिसकेकी एक अधिकृतले भनिन्, कतिपय विषय मन्त्रीले नै बुझ्दैनन् । कतिपय विषय यी निकायमा नियुक्त भई जानेले बुझ्दैनन् । भाषा, संस्कृति र परम्परा राज्यले बुझ्न सकेन भने के हुन्छ होला देशको अवस्था ?"
अर्थ संक्षेप,"यती एअरलाइन्समा क्यान्सरका बिरामीलाई निःशुल्क टिकटकाठमाडौं (कास) उपचारका लागि विराट मेडिकल कलेज टिचिङ हस्पिटल (विराट क्यान्सर इन्स्टिच्युट) मा जाने क्यान्सरका बिरामीलाई यती एअरलाइन्सले निःशुल्क हवाई टिकट दिने भएको छ । नेपालभरिकै क्यान्सर बिरामीलाई हवाई टिकट निःशुल्क उपलब्ध गराउने गरी यती एअरलाइन्स र विराट क्यान्सर इन्स्टिच्युटबीच हालै एक सम्झौता भएको हो । सामाजिक उत्तरदायित्वअन्तर्गत यो सुविधा ल्याइएको एअरलाइन्सले जनाएको छ । अर्थशास्त्र केन्द्रीय विभाग रसेजनबीच सम्झौताकाठमाडौं (कास) त्रिभुवन विश्वविद्यालय अर्थशास्त्र केन्द्रीय विभाग र नेपाल आर्थिक पत्रकार समाज (सेजन) बीच द्विपक्षीय सहकार्यसम्बन्धी सम्झौता भएको छ । अर्थशास्त्र केन्द्रीय विभाग प्रमुख प्राडा शिवराज अधिकारी र सेजन अध्यक्ष सुजन ओलीले बुधबार एक कार्यक्रमबीच सम्झौतापत्रमा हस्ताक्षर गरेका हुन् । सम्झौताअनुसार अर्थतन्त्रसँग जोडिएका विभिन्न विषयमा संयुक्त रूपमा अध्ययन एवम् अनुसन्धान, सिकाइ कार्यक्रम सञ्चालन, ज्ञानको आदानप्रदान (नलेज एक्सचेन्ज) का लागि दुई संस्थाले सहकार्य गर्नेछन् । सोनामको फ्याक्ट्री आउटलेटकाठमाडौं (कास) नेपाली ब्रान्ड सोनामले आफ्नो पहिलो फ्याक्ट्री आउटलेट हिमालय कम्प्लेक्स, कलंकीमा सञ्चालनमा ल्याएको छ । सोनामको आउटलेटसहित सोरुम संख्या २३ पुगेको छ । यो आउटलेटमा वर्षभरि विभिन्न आइटममा छुट दिने उद्देश्यले खोलेको कम्पनीले जनाएको छ । सोनाम ब्रान्डमा महिला, बालबालिका र पुरुषका ज्याकेट, ट्राउजर, सर्ट, पाइन्ट, पञ्जा, जिम भेस्ट, स्वेटर, कोट, ट्रेकिङ जाँदा लगाउने पोसाक, टेन्ट, ब्यागलगायत छन् । निसानको म्याग्नाइट एसयूभी स्मार्ट इडिसनकाठमाडौं (कास) नेपालमा निसान गाडीका अधिकारिक बिक्रेता पायोनियर मोटो कर्पले निसान म्याग्नाइटको स्मार्ट इडिसन संस्करण (भेरियन्ट) सार्वजनिक गरेको छ । निसान म्याग्नाइट स्मार्ट इडिसन मार्च महिनाभर खरिद गर्दा विशेष छुटको व्यवस्था गरिएको छ । ग्राहकहरूले विभिन्न लाभ समावेश गरी जम्मा ३ लाख १६ हजार १९६ रुपैयाँसम्मका फाइदा लिन सक्नेछ । निसान म्याग्नाइट स्मार्ट इडिसनमा अतुलनीय मनोरञ्जनका लागि नयाँ ८ इन्च टच स्क्रिन नेभिगेसन डिस्प्ले उपलब्ध छ । सेरेसको नयाँ सोरुम नक्सालमा काठमाडौं (कास) सेरेस इभीको आधिकारिक बिक्रेता एमएडब्लू वृद्धि अटोकर्पले काठमाडौंको नक्सालमा नयाँ स्टेट अफ आर्ट सोरुम सञ्चालनमा ल्याएको छ । सेरेसका डिपुटी जनरल म्यानेजर जिया झु र एमएडब्लू ग्रुप अफ कम्पनीका प्रबन्ध निर्देशक विष्णुकुमार अग्रवालले बिहीबार नयाँ सोरुमको उद्घाटन गरेका हुन् । नयाँ सोरुमले नेपालमा आफ्नो उपस्थितिलाई अझ विस्तार गर्ने र ग्राहकलाई विश्वस्तरीय अनुभव दिलाउने छ । सेरेस ३ समुद्री सतहबाट चार हजार ६ सय ६० मिटर उचाइमा अवस्थित कोरोला पास पुग्ने पहिलो इलेक्ट्रिक एसयूभी हो । महालक्ष्मी बैंकद्वारा छात्रवृत्तिकाठमाडौं (कास) महालक्ष्मी विकास बैंकले त्रिनगर माध्यमिक विद्यालय धनगढीमा अध्ययनरत छात्रा हिरा कुमारी जोशीलाई कक्षा १० अध्ययनका लागि स्वर्गीय नवराजबहादुर सिंह जेहेन्दार छात्रवृत्ति प्रदान गरेको छ । बैंकको सुदूरपश्चिम प्रादेशिक कार्यालयका प्रमुख सुनीलकुमार नेपालले जोशीलाई छात्रवृत्तिस्वरूप ५० हजार रुपैयाँ हस्तान्तरण गरेका हुन् । अध्ययनमा उत्कृष्ट तर पारिवारिक आर्थिक स्थिति कमजोर भएकाले विद्यार्थीको अध्ययनमा सहयोग पुर्याउने उद्देश्यले पचास हजार बराबरको छात्रवृत्ति उपलब्ध गराएको बैंकले जनाएको छ । सानिमा बैंकको चाडपर्व योजना काठमाडौं (कास) सानिमा बैंकले आफूले इच्छाएको आफ्नो फोटो राख्न मिल्ने डेबिट कार्ड ल्याएसँगै आफ्ना ग्राहकहरूका लागि चाडपर्व विशेष योजना सार्वजनिक गरेको छ । यस योजनाअन्तर्गत ग्राहकहरूले कस्टमाइज्ड डेबिट कार्डका लागि आवेदन दिँदा ५० प्रतिशत छुट प्राप्त गर्न सक्नेछन् । छुटका लागि, ग्राहकहरूले आफूले महाशिवरात्री, ग्याल्पो ल्होसार, होली, घोडेजात्रा र नयाँ वर्ष मनाएको फोटोको प्रयोग गर्नुपर्नेछ । यो योजना फागुन २५ देखि लागू भएको छ । ईसेवाबाट बिमाको प्रिमियम तिर्दा ५० हजारसम्म फाइदा काठमाडौं (कास) ईसेवाले जीवन बिमाको प्रिमियम तिर्न विशेष अफर ल्याएको छ । यस अफरअन्तर्गत ईसेवा एप वा वेभबाट नेपालभरिका जुनसुकै एक जीवन बिमा कम्पनीको प्रिमियम तिर्ने एक भाग्यशाली विजेताले बम्परमा आफ्नो रोजाइको पुरस्कार पाउन सक्नेछ । पुरस्कार राशि नगद पचास हजार रुपैयाँ बराबरको हुनेछ । बम्पर पुरस्कार विजेताले नगद पचास हजार रुपैयाँ वा उक्त रकम बराबरको ल्यापटप वा पचासै हजार बराबरको स्मार्टफोन जित्न सक्नेछ । ५ भाग्यशाली विजेताले स्मार्टवाच र थप ५ भाग्यशाली विजेताले एयरबड्स जित्न सक्नेछ । ईसेवाबाट पहिलो पटक जीवन बिमाको प्रिमियम तिर्ने सबै प्रयोगकर्ताले एक सय रुपैयाँ क्यासब्याक प्राप्त गर्नेछ । इन्फिनिक्सको ८ सिरिजका स्मार्टफोन सार्वजनिककाठमाडौं (कास) स्मार्टफोन ब्रान्ड इन्फिनिक्सले नेपालमा स्मार्ट ८ सिरिजअन्तर्गत तीन किसिमका स्मार्टफोन बजारमा ल्याएको छ । स्मार्ट ८, स्मार्ट ८ प्लस र स्मार्ट ८ प्रो नाम दिएर तीन किसिमका स्मार्टफोट सार्वजनिक गरेको हो । इन्फिनिक्सको स्मार्ट ८ प्लस स्मार्टफोनमा ५० मेगापिक्सलको डुअल क्यामेरा छ भने ८ मेगापिक्सलको फ्रन्ट क्यामेरा छ । स्मार्ट ८ प्लस ४ जीबी र्याम र ६४ जीबी रोममा १३ हजार ९९९ रुपैयाँमा उपलब्ध छ । इन्फिनिक्सको स्मार्ट ८ प्रो स्मार्टफोनमा ५० मेगापिक्सलको डुअल क्यामेरा र ८ मेगापिक्सलको फ्रन्ट क्यामेरा छ । स्मार्ट ८ प्रो ४ जीबी र्याम र ६४ जीबी रोम तथा ४ जीबी र्याम र १२८ जीबी रोमको मूल्य क्रमशः १२ हजार ९९९ र १३ हजार ४९९ रुपैयाँमा उपलब्ध छ । ग्लोबल आईएमईको नयाँ एक्स्टेन्सन काउन्टर काठमाडौं (कास) ग्लोबल आईएमई बैंकले काठमाडौं२६ ठमेलस्थित सरस्वती बहुमुखी क्याम्पसमा नयाँ एक्स्टेन्सन काउन्टर सञ्चालनमा ल्याएको छ । सेवाग्राहीको बढ्दो चाप र आवश्यकतालाई मध्यनजर गर्दै बैंकले नयाँ एक्स्टेन्सन काउन्टर सञ्चालनमा ल्याएको हो । काउन्टर सञ्चालनमा आएसँगै बैंकका एक्स्टेन्सन तथा राजस्व संकलन काउन्टरको संख्या ६७ पुगेको छ । नयाँ एक्स्टेन्सन काउन्टरबाट निक्षेप सकंलन, नगद भुक्तानी, मोबाइल तथा अनलाइन बैंकिङ सेवा,रेमिट्यान्सको सुविधालगायत सबै किसिमका साधारण बैंकिङ सेवाहरू उपलब्ध हुनेछन् ।"
फाइनलमा हार्ने बानी दोहोरिँदै,"(काठमाडौं)नेपाली राष्ट्रिय क्रिकेट टोलीले फेरि एकपल्ट ट्वान्टी२० अन्तर्राष्ट्रिय क्रिकेट शृंखलाको फाइनल पुगेर हारेको छ । यसले देखाउँछ फाइनलमा हार्ने बानी दोहरिँदै छ । यसपल्ट यो प्रवृति हङकङमा देखियो । प्रतियोगिता रह्यो त्रिकोणात्मक शृंखला । यससँगै ट्वान्टी२० क्रिकेटको फाइनलमा नेपाली टोली पराजित भएको चौथोपल्ट हो । नेपाल बुधबार पपुवा न्युगिनी (पीएनजी) सँग पराजित रह्यो । हारको अन्तर पनि चर्कै रह्यो, ८६ रन । नेपालले जितका लागि १ सय ७२ रनको लक्ष्य पाएको थियो । पीएनजीले यो स्कोर पहिले ब्याटिङ निम्तो पाएर बनाएको थियो । जवाफमा नेपाल १६३ ओभरभन्दा बढी टिक्न सकेन । ८५ रनमात्र बनाएर अलआउट भयो । नेपालले बनाएको स्कोरभन्दा पनि हारको अन्तर ठुलो रह्यो । पपुवा न्युगिनी भने पूरा २० ओभर टिकेको थियो । टोलीले ८ विकेट गुमाएर १ सय ७१ रन बनाएको थियो । स्कोरमा ओपनर टोनी उराकै योगदान रह्यो । उराले ३७ बलमा ६१ रन बनाए । उनलाई छाडेर माथिल्लो क्रमका ब्याटर सस्तोमै आउट भए । त्यसैले टिमले ४३ रन बनाउँदासम्म ४ विकेट गुमाएको थियो । अझ २० रन बनाउँदा ३ विकेट खसिसकेको थियो । नवौं क्रममा ब्याटर एलेइ नाओ १० बलमा ३० बल बनाएर नटआउट रहे । हिरी हिरीले १५, हिला भारेले १८ र क्लिपलिन डोरिगाले १४ रन बनाए । नेपाली बलरमध्ये आकाश चन्द र कुशल भुर्तेलले समान ३ विकेट लिए । जवाफमा नेपालले कुनै पनि समय जित लक्ष्य भेट्टाउने लक्षण देखाउन सकेन । नियमित अन्तरमा विकेट गुमाइरह्यो । तीन ब्याटरले मात्रै दोहोरो अंक छोए । त्यसमध्ये सन्दीप जोराले सर्वाधिक १७ रन बनाए भने कप्तान रोहित पौडलले १२ र आरिफ शेखले १७ रनको योगदान दिए ।"
एन्फा पदाधिकारीलाई कारबाही गर्न मन्त्रालयको निर्देशन,"(काठमाडौं)अखिल नेपाल फुटबल संघ (एन्फा) माथि अनावश्यक रूपमा आफ्नो पदाधिकारीलाई मलेसिया पठाएको आरोप लाग्दै गर्दा बुधबार युवा तथा खेलकुद मन्त्रालयले विदेश भ्रमणमा गएकालाई कारबाही गर्न राष्ट्रिय खेलकुद परिषद्लाई निर्देशन दिएको छ । मलेसियाविरुद्ध शुक्रबार हुने मैत्रीपूर्ण खेलका लागि खेलाडीबाहेक १६ जना त्यहाँ गएका छन् । त्यसमध्ये सात जना टिमसँग जोडिएका पदाधिकारी छन् भने बाँकीको कुनै भूमिका छैन । मन्त्रालयले उनीहरू खेलकुद ऐन विपरीत त्यसतर्फ गएको जनाएको छ । मलेसिया पुगिसकेकामा एन्फा उपाध्यक्ष दीपक खतिवडा, केन्द्रीय सदस्य महेन्द्र क्षेत्री र सीईओ इन्द्रमान तुलाधर छन् । भरत घिमिरे, बुद्धिबहादुर गुरुङ, सुनिल लोप्चन, जयकृष्ण श्रेष्ठ, प्रवीण श्रेष्ठ र सुविनकुमार श्रेष्ठ छन् । टिमसँग जोडिएकामा प्रशिक्षक भिन्सेन्जो अल्बर्टो एनिस, सहायक प्रशिक्षक प्रवेश कटुवाल, गोलरक्षक प्रशिक्षक विनोद डंगोल र मनीष तिम्सिना, टिम व्यवस्थापक उत्तमराज भण्डारी, फिजियो लोकेन्द्र कुँवर र किट म्यानेजर ज्ञानबहादुर राई छन् । मन्त्रालयले बुधबार जारी गरेको विज्ञप्तिमा भनिएको छ, राष्ट्रिय खेलकुद विकास ऐन २०७७ को दफा २८ झ मा राष्ट्रिय खेलकुद परिषद्को स्वीकृति लिएर अन्तर्राष्ट्रिय स्तरमा हुने खेलकुद प्रतियोगितामा सहभागी हुनुपर्ने कानुनी व्यवस्थामा छ । तर, एन्फाले पदाधिकारीलाई मलेसिया पठाउँदा स्वीकृति नलिएको मन्त्रालयले भनेको छ ।"
आर्मीसँग एपीएफ पराजित,"(विराटनगर)विराटनगरको जीपी कोइराला क्रिकेट मैदानमा जारी कोशी प्रदेश ट्रफी पेप्सी राष्ट्रिय टी२० क्रिकेट प्रतियोगितामा बुधबार विभागीय टोली त्रिभुवन आर्मी र नेपाल पुलिसले जित पाएका छन् । आर्मीले बुधबार अर्को विभागीय टोली एपीएफलाई ४ विकेटले पराजित गर्यो । टोलीले लिग चरणका चार खेल जितेर समूह ए को शीर्षस्थान लिँदै सेमिफाइनल यात्रा गर्दा एपीएफ प्रतियोगिताबाट बाहिरिएको छ ।तीन खेल खेलेको एपीएफ एकमा जित निकाल्दै अंकतालिकाको पुछारमा रह्यो । टोलीले बिहीबार अन्तिम लिग खेलमा मधेश प्रदेशसँग खेल्नेछ । समूह बी मा पुलिसले लुम्बिनीलाई ८ विकेटले हराउँदै सेमिफाइनल आशा जीवित राखेको छ । समूहमा लुम्बिनी र सुदूरपश्चिम प्रदेश ६ अंकसहित पहिलो र दोस्रो स्थानमा छन् । दुई खेल जितेर ४ अंकसहित समूहको तेस्रो स्थानमा रहेको पुलिसले बिहीबार वाग्मती प्रदेशलाई राम्रो रनरेटमा हराए सुदूरपश्चिमको स्थानमा सेमिफाइनल यात्रा गर्नेछ ।टस हारेर ब्याटिङ गरेको एपीएफले १९२ ओभरमा सबै विकेट गुमाई १ सय ३९ रनको मध्यम स्कोर बनायो । एपीएफका सुमित महर्जनले २ छक्का र ३ चौका प्रहार गरी ३३ रन बनाउँदा कप्तान भुवन कार्कीले २५ र पुरन बिकले २३ रन जोडे । आर्मीका सुमित श्रेष्ठले ३ र तृतराज दासले २ विकेट लिए । जवाफमा १ सय ४० रनको लक्ष्य आर्मीले ९ बल बाँकीमा ६ विकेट गुमाई लक्ष्य पार गर्यो । आर्मीका प्लेयर अफ द म्याच वसिर अहमदले २ छक्का र ३ चौकासहित अविजित ४६ रन, सन्दीप रजालीले २६ र रमेश भट्टले २२ रन बनाए । एपीएफका भुवन कार्कीले र यज्ञमान कुमालले २२ विकेट लिए । अर्को खेलमा टस हारेको लुम्बिनीले ५ विकेट गुमाई १ सय ५१ रन बनायो । देव खनाल र मुनाल गुरुङले पहिलो विकेटका १० ओभरमा ७३ रनको साझेदारी गरे पनि हार टार्न सकेन । मुनालले ३८ बलमा ६ चौकासहित ५० रन र देवले ३८ बलमा १ छक्का ५ चौकासहित ४५ रन बनाए । देवले १६ र ४३ रनको स्थितिमा जीवनदान पाए । लुम्बिनीका आकाश त्रिपाठीले ३४ रनको योगदान दिए । पुलिसका कप्तान मञ्जित श्रेष्ठ र अभिषेक कार्कीले २२ विकेट लिए । जवाफमा १ सय ५२ रनको लक्ष्य पुलिसले १६२ ओभरमा २ विकेट गुमाई पूरा गरेको थियो । पुलिसका प्लेयर अफ द म्याच रोहन बिकले ५० बलमा ४ छक्का र ७ चौका प्रहार गरी अविजित ८० रन बनाए । अमित श्रेष्ठले ४९ रन जोडे । लुम्बिनीका देव खनालले १ विकेट लिए । बिहीबार मधेश प्रदेश र एपीएफ तथा नेपाल पुलिस र वाग्मती प्रदेश बीच प्रतिस्पर्धा हुनेछ ।"
पालो अब चेस एकेडेमीको,"(काठमाडौं)मोनालिसा खम्बूले जति चेस खेलिन्, कसरी खेलिन् त ? मुढेबलले । अथवा भनौं, आफूले जति जानेकी थिइन्, त्यति मात्रै खेलिन् । चीनकी विश्व नम्बर एक खेलाडी यिफान होउ पनि उनकै समकालीन हुन् । आफ्नै आँखा अगाडि होउले चेसमा गरेको प्रगति देखेर मोनालिसा दंग परिन् । उनको आफ्नै खेल भने जहाँको त्यहीं थियो । कारण ? मोनासिलाकै शब्दमा यस पछाडि एउटै कारण छ, अध्ययन र अभ्यास । फेरि दोहोर्याइन् अध्ययन र अभ्यास । यो सबै कुरा किनभन्दा चेस खेलाडीका रूपमा डब्लूसीएम मोनालिसाले एउटा राम्रो काम गरेकी छन् । यी सबै तथ्य बुझेर उनले हिमालयन चेस एकेडेमीको स्थापना गरेकी छन् । थापाथली हाइटको उपहार कोलोनीमा आज बिहीबारदेखि एकेडेमी सञ्चालनमा आउँदै छ । त्यसै पनि मोनालिसाका लागि चेस लगाव भइहाल्यो । उनी चाहन्छिन्, एकेडेमी स्थापनाले नेपाली चेसमा गम्भीर भएर अध्ययन गर्ने परम्पराको जग बस्नेछ । जति खेल्न सकिन्छ, त्यसमा सुधार गर्ने उपाय बन्ने छ । त्यसो त नेपालमा यसअघिका खेलाडीले चेस खेल्नेक्रममा अध्ययन नै नगरेका पनि होइनन् । सानोतिनो स्वरूपमा एकेडेमी नै थिएन भन्ने थियो । तर, अलिकति व्यवस्थित र ढंगले चल्ने उद्देश्यले अगाडि आएको भने यही हिमालयन चेस एकेडेमी नै हो । एउटा तीतो सत्य के भने नेपालका अधिकांश खेलाडीका लागि चेस रमाइलो मात्र हुनसक्छ । फेरि चेस खेल चलिरहँदा त्यहाँ गएर सिक्ने सिकाउने काम गर्नुपर्छ भन्ने वातावरण पनि त थिएन । यत्तिको अनुभव मोनालिसाले पनि गरेकै हुनुपर्छ । अब उनको परिचय खुलाऔं । उनी हुन्, नेपालको पहिलो महिला चेस च्याम्पियन । उनले ०६५ सालमा यो उपलब्धि चुमिन् । उनले दुई पल्ट एसियाली खेलकुदमा सहभागिता जनाइन् । अनि तीनपल्ट चेस ओलम्पियाड पनि खेलिन् । नेपाल चेस संघको सदस्य भएयता उनले खेल्न छाडिन् । अहिले ३२ वर्षकी भइन् । आर्बिटरको भूमिकामा छिन् । उनी आर्बिटर हुने पहिलो नेपाली महिला हुन् । यति धेरै परिचय भएकै मोनालिसालाई पनि लागेको हो, अब त आफ्नै क्षेत्रमा केही गर्नैपर्छ । एकेडेमी आफैंमा के कसरी चल्नेछ त ? यो त विशेषतः नयाँ र किशोर खेलाडीमा केन्द्रित हुनेछ । त्यो पनि ५ देखि १६ वर्षसम्मका । चेस खेल्नु र चेसको खेलाडी हुनुमा धेरै अन्तर छ । यही अन्तर त हो एकेडेमीले प्रस्ट्याउन खोजेको । एकेडेमी आउने खेलाडीले खेल्नेमात्र छैनन्, चेसबारे सैद्धान्तिक ज्ञान बटुल्ने छन् । एकेडेमीमा भर्ना हुन अलिकति सानो परीक्षा पनि दिनुपर्नेछ । त्यसले चेसप्रति उनीहरूको बुझाइ र स्तर थाहा हुनेछ । चेसप्रति रूचि छ भने ती कुराहरू बुझ्न आवश्यक छ, चेसका खेलाडीले ठुल्ठूला किताब नै मज्जाले पढ्नुपर्छ । त्यो पनि दिनहुँ । अझ त्यो पनि घण्टौं । अनि खेलाडीले सुरुमा पहिलो चाल जसरी चाल्छ, त्यसको अन्त्य त्यसैअनुसार हुन्छ भनेर पनि बुझ्नुपर्छ । भनेपछि खेलबारे प्राविधिक रूपमा बलियो ज्ञान त चाहियो नै । एकेडेमीको उद्देश्य यही हो । आफूले जाने जत्तिकै मात्र चेस खेल्ने हो भने नेपालले उहिल्यै ग्रान्ड मास्टर पाइसक्थ्यो । उल्लेखनीय पक्ष के पनि हो भने चेस खेल्ने हो भने त्यसले विद्यार्थीलाई पढाइमा सहयोग नै पुग्छ । यो यसै दाबी गरिएको कुरा पनि होइन, अनुसन्धानले पुष्टि गरेकै कुरा हो । त्यस अर्थमा राम्रो विद्यार्थीलाई चेस खेल्न प्रेरित गर्नुपर्छ । अहिले तत्काल एकेडेमीमा चेस सिकाउनेहरूमा मोनालिसा आफैं त भइहालिन् । उनलाई रिजेन दाहाल, सुजना लोहनी र रुपेश जैसवालदेखि यासिर खम्बूको पनि साथ रहनेछ ।"
प्रोफेसनल मास्टर्सको फराकिलो जित,"तिलोत्तमा (कास) सिद्धार्थ क्रिकेट रंगशालामा भइरहेको ड्रिम युनिक रूपन्देही सुपर लिग एददिवसीय क्रिकेटमा बुधबार प्रोफेसनल मास्टर्स ११ ले बुटवल युथलाई ३ सय ७९ रनले पराजित गरेको छ । टस जितेर ब्याटिङ गरेको प्रोफेसनलले ४७२ ओभरमा सबै विकेट गुमाएर ४ सय ५६ रनको विशाल स्कोर खडा गरेको थियो । मोहम्मद हुसेनले शतकीय इनिङ्स खेल्दै १ सय ४४ बनाए । मिथिलेश यादवले ८९, अजय त्रिपाठीले ४६, आदित्य त्रिपाठीले ३२ र जयप्रताप यादवले २५ रन जोडेका थिए । टोली ५७ रन अतिरिक्त रन पायो । बुटवल युथका अनिल चौधरीले ३, प्रवीण ढकालर विनित अधिकारीले समान २, सोनु मल्ल र अभिषेक पटवाले ११ विकेट लिए । जवाफमा बुटवल युथ १८१ ओभरमै ७७ रनमा अलआउट भयो । विनित अधिकारीले ३३ र अजय चौधरीले १५ रन बनाए अन्य ब्याटरले दोहोरो अंक छुन सकेनन् । प्रोफेसनलका मोहम्मदले ३, अजय त्रिपाठी र जयप्रताप यादवले समान २ विकेट तथा तुसार चौहान र अमनकुमार यादवले ११ विकेट लिए । अलराउन्ड प्रदर्शन गरेका प्रोफेसनलका मोहम्मद हुसेन प्लेयर अफ द म्याच भए ।"
बुढासुब्बाको फाइनलमा मोरङ,"सुनसरी (कास) जिल्ला फुटबल संघ मोरङले आयोजक धरान फुटबल क्लबलाई टाइब्रेकरमा ५४ ले पराजित गर्दैर् २४ औं बुढासुब्बा गोल्डकप फुटबलको फाइनल सुरक्षित गरेको छ । धरान रंगशालामा बुधबार पहिलो सेमिफाइनलमा निर्धारित ९० मिनेट गोलरहित भएपछि खेलको निर्णय सिधै पेनाल्टी शुटआउटमा गरिएको हो ।पेनाल्टीमा धरानका मिलन राईको प्रहार मोरङका गोलकिपर पूर्ण चेम्जोङले रोकेका थिए । धरानका दोर्जे तामाङ, विजय राई, अनिल राई र सुगम जिमीले मात्र गोल गरे । मोरङबाट अशोक खवास, धिरेन क्षेत्री, साइमन लिम्बू, आदित्य शाक्य र सागर तिवारीको पेनाल्टी प्रहार गोलमा परिणत भयो । म्यान अफद म्याच मोरङका गोलकिपर पूर्ण चेम्जोङ चुनिए । उनले १० हजार पाए । निर्धारित समयमा दुवैले आक्रामक खेल प्रस्तुत गर्न सकेनन् । खेलको ३२ औं मिनेटमा धरानका प्रवीण भुजेलले मोरङका भुवन बस्नेतलाई खराब ट्याकल गरेपछि दोहोरो पहेँलोसँग रातोकार्ड पाए । १० खेलाडीमा सीमित धरानमाथि बाँकी समय मोरङले गोल गर्न नसक्दा पेनाल्टी शुटआउटसम्म कुर्नुपरेको थियो । धरानले ६० औं मिनेटमा पाएको अवसर खेरा फाल्यो । विनोद राई वान भर्सेज वानमा गोल गर्न चुके । बिहीबार अर्को सेमिफाइनलमा काँकडभिट्टा फुटबल टेनिङ सेन्टरले एनआरटीविरुद्ध खेल्नेछ ।"
सेमिफाइनल समीकरण पूरा,"बागलुङ (कास) बागलुङमा जारी दोस्रो संस्करणको अर्ना जेसीज कप फुटबल प्रतियोगिताको सेमिफाइनल समीकरण पूरा भएको छ । बिहीबार आर्मीको श्रीमेहर गण र आदर्श स्पोर्टस क्लब तथा , बागलुङ सुधार केन्द्र र रुद्रेपिपल युवा क्लब भिड्ने छन् । श्रीमेहरले म्याग्दी जिल्ला फुटबल संघलाई २१ ले हरायो । बागलुङ सुधार केन्द्रले गुठी युनाइटेडलाई टाइबेकरमा ४३ ले हराएको थियो । रुद्रेपिपलले बुद्धचित्त फुटबल क्लबलाई टाइबेकरमा ४३ गोलले हरायो । आदर्शले धौलागिरि क्याम्पसमाथि ५० को जित पायो । आदर्शका फिलिप भिक्टरले दुई, रिजन पुन, सुरेन्द्र गुरुङ र युवराज ढकालले ११ गोल गरे ।"
