शीर्षक,विवरण
जीबी राई मलेसियामा रहेको विश्वासमा नेपाल ल्याउन पत्राचार,"दुई देशबीच सुपुर्दगी सन्धि नभएको कारण यो विषयलाई मात्रै सम्बोधन हुने गरी नेपाल सरकारले कूटनीतिक पत्र पठाएको खण्डमा मलेसियाले आफ्नो देशमा लुकेर बसेका अभियुक्तलाई फिर्ता पठाउन सहयोग गर्ने प्रतिबद्धता जनाएपछि सोहीअनुसार गरिएको हो, उनले भने । फरार राई सूर्यदर्शन सहकारीका संस्थापक अध्यक्ष हुन् । सूर्यदर्शन सहकारीका बचतकर्ताको १ अर्ब रुपैयाँभन्दा बढी रकम अपचलन गरेको अभियोगमा राईसहित १९ जनाविरुद्ध २०८० असोज १८ मा दायर सहकारी ठगीसम्बन्धी मुद्दा कास्की जिल्ला अदालतमा विचाराधीन छ । मुद्दाका प्रतिवादीमध्ये ५ जना मात्रै पक्राउ परी हाल पुर्पक्षका लागि कारागारमा छन् । राईसहित १५ जना अझै फरार छन् । राईविरुद्ध सूर्यदर्शनसहित चितवनको साहारा, पर्साको वीरगन्जमा रहेको सानो पाइला, रूपन्देहीको बुटवलस्थित सुप्रिम, बाँकेको नेपालगन्जस्थित समानता र काठमाडौंमा स्वर्णलक्ष्मी सहकारीबाट हजारौं सर्वसाधारणको बचत रकम हिनामिना गरेको अभियोग छ । त्यसमध्ये सूर्यदर्शनको हिनामिनासम्बन्धी कसुर मात्रै अनुसन्धान भएर राईसहित प्रतिवादीविरुद्ध अदालतमा मुद्दा दायर भएको छ । राई संलग्न अन्य सहकारीको हिनामिना प्रकरणमा प्रहरीले अनुसन्धान जारी राखेको छ । सूर्यदर्शनका राईसहित १५ प्रतिवादी र अन्य सहकारीका वर्तमान तथा पूर्वपदाधिकारीसञ्चालक र कर्मचारीहरूमध्ये धेरैजसो प्रहरीले अनुसन्धान अघि बढाएसँगै फरार छन् । पक्राउ परेका कतिपयले राईकै योजनामा आफूहरूले काम गरेको बयान दिए पनि मुख्य अभियुक्त राई पक्राउ नपर्दा अपचलनमा संलग्नहरू कानुनी दायरामा आउन सकेका छैनन् । ठगी प्रकरणमा हिनामिना प्रकरणमा सहकारी ऐन र मुलुकी अपराध संहिताका ठगीसम्बन्धी कसुरमा कास्की अदालतले राई तथा अरू अभियुक्तविरुद्ध साउन ४, असोज २ र असोज ७ मा पक्राउ अनुमति दिएको थियो । अनुसन्धान अघि बढेको सुइँको पाएलगत्तै राई भागेर मलेसिया पुगेको हुन सक्ने विश्वास छ ।"
२० हजार धरौटी बुझाउन नसक्दा ७ महिनादेखि जेलमा,"तर, धरौटी बुझाउन नसकेपछि तोकिएको रकम बराबरको कैद भुक्तान गरेर मात्र निस्कनुपर्छ । कारागारको नियमअनुसार एक दिनको ३ सय रुपैयाँका दरले कैद भुक्तानी हुने जेलर मनीषकुमार झाले बताए । कटहिरया१, बहादुरटोलका २४ वर्षीय नसिब बैठा पनि धरौटी बुझाउन नसकेर गत माघ ९ देखि गौर कारागारमै थुनामा छन् । जिल्ला अदालत रौतहटले नसिबलाई थुनामा राखिरहन न्यायोचित नहुने भन्दै २५ हजार रुपैयाँ धरौटी बुझेर थुनामुक्त गर्न आदेश दिएको थियो । तर परिवारले धरौटी रकम जुटाउन नसकेपछि नसिबको दिनरात कारागारमा बितिरहेको छ । उनी छिमेकी आलम मियाको खल्तीबाट ७५ हजार पैसा चोरी गरेको आरोपमा इलाका प्रहरी कटहरियाले पुस १२ गते पक्राउ गरेको थियो । २५ दिन थुनामा राखेर यो घटना प्रहरीले अदालतमा बुझायो । नसिबका ७६ वर्षीय बाबु बाबुलाललाई एउटा सामान्य गल्तीको सजायमा महिनौंसम्म थुनामा हुनुपर्दा छोराको स्वभाव बिग्रने चिन्ता छ । पैसा भइदिएको भए धरौटी राखेर छोरालाई निकाल्थें, उनी भन्छन्, खानलाई धौधौ परेका बेला धरौटी राख्न कहाँबाट पैसा ल्याऊँ ? तीन दाजुभाइको सगोलमा रहेको १० धुर मात्रै घडेरी भएका बाबुलाल दिनभर बाँसको डाली बनाएर नजिकैको कटहरिया बजारमा लगेर बिक्री गरेर परिवारको गर्जो टारिरहेका छन् । अदालतले तोकेको १० हजार धरौटी तिर्न नसकेर कारागारमा बसिरहेका चन्द्रपुर४ का सञ्जय सिंहको व्यथा पनि फरक छैन । बाबुआमाको मृत्युपछि अनाथ सञ्जय ट्रकमा सहयोगीको काम गर्थे । खाने, बस्ने र सुत्ने कुराको कुनै टुंगो थिएन । यिनै संजय माघ ५ मा चन्द्रपुर४ स्थित वीरबहादुर सुवालको घरबाट सुन र पैसा चोरी गरेको आरोपमा पक्राउ परे । आरोप अस्वीकार गरे पनि माघ २९ मा उनलाई जिल्ला अदालत गौरले १० हजार धरौटीमा थुनामुक्त गर्न आदेश दियो । तर उनले पैसा जुटाउन सकेनन् । जिल्ला प्रहरी प्रमुख एसपी महेन्द्र श्रेष्ठले चोरी गर्नेहरू पक्राउ परेपछि प्रायः आरोप अस्वीकार गर्ने बताए । दसी प्रमाणसहित पक्राउ पर्दा पनि चोरी गरेको होइन भन्छन्, उनले भने, चोरले मैले चोरेको हो भनेर कहिल्यै भन्दैन । माथिका घटनामा पनि यस्तै भएको हो । २ सय जना क्षमताको गौर कारागारमा अहिले ३ सय २० कैदीबन्दी छन् । जसमध्ये धरौटी बुझाउन नसकेर थुनिएका एक महिलासहित १५ जना छन् । कानुनमा तीन वर्षभन्दा कम सजाय हुने गरी तोकिएका कसुरमा पुर्पक्षका लागि थुनामा राख्न पाइँदैन । तर, माथिका घटनाले नेपालमा धरौटीसम्बन्धी व्यवस्था गरिबलाई जेल पठाउने आधार कार्ड बनिरहेको देखाउँछ । नेपाल जिल्ला अदालत बार एसोसिएसन रौतहटका अध्यक्ष नन्दकिशोर साहले धरौटी माग्ने न्यायाधीशको मुडमा भर पर्ने बताए । भने, सम्बन्धित वडाको सिफारिस भए न्यायालयलाई साधारण तारेखमा छाड्न बल पुग्छ । अन्यथा त्यत्तिकै छाड्दा न्यायाधीशमाथि आलोचना हुने डर हुन्छ । यही कारणले बढी धरौटी माग भएको हुन सक्छ । मुलुकी फौजदारी कार्यविधि संहिताको दफा ७२ मा न्यायकर्ताले कसुरको प्रकृति र गम्भीरता, अभियुक्तको आर्थिक अवस्था तथा पारिवारिक स्थिति, कसुरबाट सिर्जित परिणामजस्ता विषयलाई हेरेर धरौटी माग गर्नुपर्ने व्यवस्था छ । धरौटी रकम बुझाउन नसकेर जेल जानुपर्ने अवस्था आउनुमा प्रत्यक्ष भूमिका न्यायाधीशकै हुने अधिवक्ता विपिन गौतम बताउँछन् । बढी धरौटी माग भएको बखतमा उच्चअदालत जान पनि सकिन्छ, उनले भने, आर्थिक अवस्था कमजोर भएकाहरूले यो सुविधा कदापि उपयोग गर्न सक्दैनन् । सामान्य धरौटी तिर्न नसकेर कारागार बसेकाहरू सहयोग माग्न जान पहुँच पुग्दैन । वरपरका छिमेकीसित सहयोग माग्नसमेत भन्न सक्दैनन् । रौतहट जिल्ला अदालतका न्यायाधीश गहेन्द्रराज पन्तले सामान्य मुद्दामा सामान्यै धरौटी माग्ने गरेको बताए । त्यत्तिकै छाड्दा तारेखमा आउँदैनन् र पछि समस्या हुन्छ भनेरै थोरै नै भएपनि धरौटी मागेका हौं, उनले भने, आरोपितहरूको आर्थिक पृष्ठभूमि हेरिँदैन । त्यही भएर पनि यस्तो भएको हुन सक्छ । मधेश प्रदेशका ८ जिल्लामा सामान्य धरौटी रकम बुझाउन नसकेर कारागार बसेकाहरूको संख्या १ सय ७१ छ । सबैभन्दा बढी पर्सामा ३३ जना छन् भने धनुषामा ३१, सर्लाहीमा २६, सिरहामा २४, बारामा १९, महोत्तरीमा १३ र सप्तरी १० जना रहेका छन् ।"
३ विश्वविद्यालयमा उपकुलपति रिक्त,"(काठमाडौं)पूर्वाञ्चल, सुदूरपश्चिम र मध्यपश्चिम विश्वविद्यालयमा उपकुलपति पद रिक्त भएको छ । रिक्त पदमा समयमै पूर्णता दिन नसक्दा कुलपति तथा प्रधानमन्त्री पुष्पकमल दाहालले तीनवटै विश्वविद्यालयमा निमित्त उपकुलपति नियुक्त गरेका छन् । दैनिक कार्य सञ्चालन गर्न भन्दै निमित्त उपकुलपतिहरू तोकिएका हुन् । प्रधानमन्त्री तथा मन्त्रिपरिषद्को कार्यालयका अनुसार पूर्वाञ्चलमा शैलेषमणि पोखरेल, सुदूरपश्चिममा कर्णबहादुर थापा र मध्यपश्चिममा केशरसिंह रानालाई बढीमा ३ महिनाका लागि उपकुलपतिको जिम्मेवारी दिइएको हो । पोखरेल र थापा सम्बन्धित विश्वविद्यालयका चिकित्सा संकाय र कानुन संकायका डिन हुन् । मध्यपश्चिमका प्राध्यापक राना सेवा आयोगका पूर्व सदस्य तथा पूर्व डिन हुन् । विश्वविद्यालय ऐनअनुसार उपकुलपति रिक्त रहेमा बढीमा ३ महिनासम्म निमित्तको जिम्मेवारी दिन सक्ने व्यवस्था छ । यी विश्वविद्यालयमा उपकुलपतिको कार्यकाल सकिनुअघि नै नयाँ नियुक्तिको प्रक्रिया अघि बढाइएको थियो । यद्यपि नियुक्ति हुन सकेको छैन । सुदूरपश्चिम, पूर्वाञ्चलमा उपकुलपति अम्मराज जोशी र यादवराज कोइरालाको कार्यकाल फागुन तेस्रो साताबाट सकिएको छ । मध्यपश्चिमका उपकुलपति नन्दबहादुर सिंहको कार्यकाल पनि शुक्रबारदेखि सकिएको हो । पूर्वाञ्चल विश्वविद्यालयमा उपकुलपति बन्नका लागि १८ जनाले आवेदन दिएका छन् । तत्कालीन सहकुलपति तथा शिक्षा मन्त्री अशोकुमार राईको संयोजकत्वमा गठित छनोट तथा सिफारिस समितिले उक्त पदका लागि दरखास्त माग गरेको थियो । छनोट प्रक्रिया जारी नै रहेका बेला सत्ता समीकरण बदलिएपछि सिफारिस समितिका संयोजक नै फेरिएका छन् । शिक्षा मन्त्रीमा राष्ट्रिय स्वतन्त्र पार्टीकी सहमहामन्त्री सुमना श्रेष्ठ नियुक्त भएकी छन् । शिक्षा मन्त्रालयले आवेदकहरूमध्येबाट उपकुलपति नियुक्तिको प्रक्रिया जारी रहेको जनाएको छ । कार्ययोजना र सोचपत्रको मूल्यांकन गरी सर्टलिस्ट सार्वजनिक गरिने उच्च शिक्षा महाशाखाका सहसचिव श्रीप्रसाद भट्टराईले जनाए ।छनोट तथा सिफारिस समितिमा शिक्षा सचिव सुरेश अधिकारी र राष्ट्रिय योजना आयोगका शिक्षा हेर्ने सदस्य रमेशचन्द्र पौडेल सदस्य छन् । त्रिभुवन विश्वविद्यालयसहित पूर्वाञ्चल, मध्यपश्चिम र सुदूरपश्चिम विश्वविद्यालयमा प्राध्यापकबाट दरखास्त माग गरेर प्रतिस्पर्धाका आधारमा उपकुलपति छनोट तथा नियुक्ति गर्ने व्यवस्थाको थालनी गरिएको थियो । तर मध्यपश्चिम र सुदूरपश्चिम विश्वविद्यालयका लागि गठित समितिले भने उपकुलपति छनोट र नियुक्तिको प्रक्रिया स्थगित गरेको छ । उपकुलपति बन्न केही आवेदन परिसकेपछि प्रक्रिया स्थगित गरिएको हो । कार्यविधिअनुसार मूल्यांकन गरेर उपकुलपति चयन र नियुक्ति गर्ने प्रक्रियामा ती विश्वविद्यालयका प्राध्यापकले समेत असन्तुष्टि जनाएका छन् । आवेदन माग गर्दा योग्य, क्षमतावान् र सक्षमले दरखास्त दिन नजाने भन्दै शिक्षाविद्हरूले पनि असन्तुष्टि जनाएका छन् ।प्राध्यापकहरूको दबाबपछि प्रधानमन्त्री तथा कुलपति दाहालको निर्देशनमा प्रक्रिया स्थगन गरिएको समितिले जनाएको छ । त्रिवि र पूर्वाञ्चलमा उपकुलपति बन्न अनुसन्धानतर्फको अंक बढी राखिएको थियो । त्यसमा प्राध्यापकहरूले नै आपत्ति जनाएपछि प्रक्रिया रोकिएको समितिका एक सदस्यले बताए । मध्यपश्चिम र सुदूरपश्चिममा विश्वविद्यालय अनुदान आयोगका अध्यक्ष देवराज अधिकारी, शिक्षा सचिव अधिकारी र योजना आयोगका सदस्य पौडेल रहेको समिति बनेको छ । यी दुई विश्वविद्यालयमा उपकुलपति नियुक्तिको प्रक्रिया के हुने भनेर अन्योल रहेको शिक्षा मन्त्रालयले जनाएको छ । शिक्षामन्त्री पनि परिवर्तन भयो । के कसरी जाने कुनै छलफल हुन सकेको छैन, मन्त्रालयका एक उपसचिवले भने । उपकुलपति छनोट तथा सिफारिस समितिले ३३ जनाको नाम सिफारिस गरेपछि कुलपति तथा प्रधानमन्त्रीले एक जनालाई नियुक्ति दिने व्यवस्था ऐनमा छ ।कार्यविधिसहित आवेदन माग गरेर प्रतिस्पर्धाका आधारमा उपकुलपति नियुक्ति गर्ने प्रक्रिया त्रिभुवन विश्वविद्यालयबाट सुरु भएको थियो । त्यसअनुसार त्रिविमा फागुन ११ मा केशरजंग बराल उपकुलपति नियुक्त भएका थिए । तर त्रिविमा रेक्टर, रजिस्ट्रार र सेवा आयोग सदस्यको पद पनि रिक्त छ । रेक्टर, रजिस्ट्रार रिक्त हुँदा डिनहरूलाई निमित्त तोकिएको छ । उपकुलपतिको सिफारिसमा कुलपतिले रजिस्ट्रार, रेक्टरमा नियुक्त गर्ने व्यवस्था छ । मंसिरदेखि रिक्त सेवा आयोग सदस्य सहकुलपतिको सिफारिसमा कुलपतिले नियुक्त गर्ने प्रावधान छ ।अधिंकाश विश्वविद्यालयमा प्रधानमन्त्री कुलपति र शिक्षामन्त्री सहकुलपति हुने व्यवस्था छ । नवनियुक्त शिक्षामन्त्री श्रेष्ठले उक्त व्यवस्था परिवर्तन गर्न आफूले पहल गर्ने जनाएकी छन् । उनको पदभार ग्रहणपछिको पहिलो निर्णयमा उक्त व्यवस्थालाई समसामयिक रूपमा परिमार्जन गर्दै विश्वविद्यालयको नेतृत्व प्राज्ञिक तथा विज्ञ व्यक्तिबाट हुने गरी कानुनी प्रबन्ध गर्न आवश्यक भएकाले मौजुदा विश्वविद्यालयसम्बन्धी ऐन तथा उच्च शिक्षासम्बन्धी कानुनमा सोहीबमोजिम सुधार गर्न कारबाही अगाडि बढाइने उल्लेख छ । पूर्वशिक्षामन्त्री अशोक राईले अघि बढाएको उच्च शिक्षा विधेयकमा त्रिविको कुलपति प्रधानमन्त्री, केन्द्रीय विश्वविद्यालयको कुलपति शिक्षामन्त्री र प्रदेश विश्वविद्यालयको कुलपति मुख्यमन्त्री हुने प्रस्ताव गरिएको छ ।"
गठबन्धनलाई ४ वर्ष टिकाउने तयारीसाथ सरकारमा गएका हौं : एमाले,"प्रदेश सरकारका लागि पनि गृहकार्यएमालेले प्रदेश सरकार निर्माणबारे पनि गृहकार्य गर्ने निर्णय गरेको छ । उपमहासचिव प्रदीप ज्ञवालीले नयाँ समीकरण बनेसँगै प्रदेश सरकार गठनमा पहलकदमी लिने तयारी सुरु भएको उल्लेख गरे । प्रदेश सरकारमा कहाँ, कसरी बनाउन सकिन्छ भन्नेबारे गृहकार्य हुँदै छ उनले भने, अपेक्षित रूपमा काम गर्न नसकेकाले पुनर्गठनको तयारी भएको छ । माओवादी मुख्यमन्त्री भएको वाग्मती, कर्णाली र जनता समाजवादी पार्टीले नेतृत्व गरेको मधेशमा त्यही सरकारलाई बहुमत पुर्याउने प्रयास गठबन्धनले गरेको छ । मधेश प्रदेशमा जनमत नहुँदा पनि अहिलेको गठबन्धनको पक्षमा बहुमत पुग्ने अवस्था छ । १ सय ५ सिट भएको गठबन्धनमा एमाले (२३) जसपा (१८), माओवादी (९), एकीकृत समाजवादी (७) सहितको बहुमत छ । १३ सिट भएको जनमतलाई पनि सरकारमा ल्याउने प्रयास भइरहेको छ । कांग्रेस (२२), लोसपा (९), उन्मुक्ति, राप्रपा र स्वतन्त्रका एकएक सिट छन् । जनमतले संघीय सरकारमा जान मुख्यमन्त्री पदलाई बटमलाइन बनाएको थियो । सत्ता गठबन्धनको बहुमत पुगेकाले मधेश सरकारमा जानेबारे पार्टी पर्ख र हेर को अवस्थामा छ । वैशाखमा महाधिवेशन प्रतिनिधि परिषद्पार्टीको महाधिवेशन प्रतिनिधि परिषद् बैठक वैशाख ८ र ९ मा बस्ने निर्णय गरिएको महासचिव पोखरेलले जानकारी दिए । बैठकले नयाँ सत्ता समीकरण, आगामी कार्यक्रमबारे छलफल गर्नेछ । त्यसैगरी एमालेले वैशाख १० मा नेकपा स्थापना दिवस भव्य रूपमा मनाउन विशेष समारोह आयोजना गर्ने निर्णय पनि गरेको छ । त्यसअघि एमालेको वार्षिक क्यालेन्डरमा नेकपा स्थापना दिवस विशेष समारोहका बीच मनाउने तय गरिएको थियो । त्यसलाई सम्पन्न गर्ने विषयमा पनि विस्तृत छलफल गरिएको महासचिव पोखरेलले बताए । राम्रो काम गर्न ओलीको निर्देशन सरकारमा सहभागी एमालेका ८ मन्त्रीलाई अध्यक्ष ओलीले आआफ्नो मन्त्रालयमा परिणाम निकाल्ने गरी काम गर्न निर्देशन दिएका छन् । निजी निवास बालकोट बोलाएर उनले मन्त्रीलाई कुनै लोभमा नफसी काम गर्न निर्देशन दिएका हुन् ।पार्टीको नेतृत्व गर्दै सरकारमा गएका तपाईंहरूले परिणाम निकाल्ने गरी काम गर्नुस् ओलीले बिहीबार बेलुका आफ्ना मन्त्रीलाई भने, जनतालाई आशा र भरोसा जगाउने गरी काम गर्नुपर्नेछ । कृषि तथा पशुपक्षीमन्त्री ज्वालाकुमारी साहले पार्टीको साख जोगाएर राम्रो काम गर्न अध्यक्षले निर्देशन दिएको बताइन् । देश अस्तव्यस्त छ, त्यसैले राम्रो काम गर्नुस् भन्ने निर्देशन थियो, उनले भनिन् । दाहाल सरकारमा एमालेका तर्फबाट उपप्रधान तथा भौतिक पूर्वाधारमन्त्री रघुवीर महासेठ, कानुनमन्त्री पदमी गिरी, कृषिमन्त्री ज्वालाकुमारी साह, भूमि व्यवस्थामन्त्री बलराम अधिकारी, उद्योग, वाणिज्य तथा आपूर्तिमन्त्री दामोदर भण्डारी, महिला तथा बालबालिकामन्त्री भगवती चौधरी, खानेपानीमन्त्री राजेन्द्रकुमार राई र रक्षामन्त्री हरिप्रसाद उप्रेती सहभागी छन् ।"
द्रविडको संन्यास,"सन् २०१२ मा आजकै दिन (मार्च ९) मा भारतीय क्रिकेटर राहुल द्रविडले अन्तर्राष्ट्रिय खेल जीवनबाट संन्यास लिएका थिए । द्रविड हाल भारतीय क्रिकेट टिमको मुख्य प्रशिक्षक छन् । १९७३ को जनवरी ११ मा मध्यप्रदेशको इन्दोरमा जन्मिएका द्रविड बैंग्लोरमा हुर्किएका हुन् । उनले १२ वर्षको उमेरदेखि नै क्रिकेट खेल्न थालेका थिए । कर्नाटकका लागि यू१५, यू१७, यू१९ टोलीबाट खेलेका द्रविडले १९९६ अप्रिल ३ मा श्रीलंकाविरुद्धको एकदिवसीयबाट राष्ट्रिय टिममा डेब्यु गरेका थिए । त्यस्तै, उनले १९९६ जुन २० मा इंग्ल्यान्डविरुद्ध पहिलो टेस्ट खेलेका थिए । दायाँ हाते ब्याट्सम्यान द्रविड सुरक्षात्मक खेल खेल्न निकै सफल मानिन्छन् । उनी क्रिजमा टिकेर खेल्न निकै माहिर थिए । जसका कारण उनले मिस्टर डिपेन्डेबल उपनामसमेत पाएका थिए । द्रविडले भारतले खेलेका ३ सय ४४ एकदिवसीयमा १० हजार ८ सय ८९ रन बनाएका थिए । त्यस्तै टेस्टतर्फ १ सय ६४ खेलमा उनले १३ हजार २ सय ८८ रन बनाएका थिए ।"
तीन फिल्म हलमा,"काठमाडौं (कास) राष्ट्रवादी धारमा निर्माण गरिएको फिल्म काँडेतार, ऐतिहासिक तथा सांस्कृतिक विषयवस्तुमा केन्द्रित रंगेली र पारिवारिक फिल्म उपहार शुक्रबारदेखि प्रदर्शनमा आएका छन् ।नवल खड्काको निर्देशनमा तयार भएको काँडेतार नेपालभारत सम्बन्ध र सीमा समस्यामा केन्द्रित छ । फिल्ममा खासगरी नेपालको सीमास्तम्भमाथि भारतले बारम्बार गर्ने खेलबाडको कथा फिल्ममा प्रस्तुत गरिएको छ । फिल्मले दुई देशबीचको सीमा समस्या हल गर्न सीमामा काँडेतार लगाउनुपर्ने सुझाव दिएको छ । फिल्ममा खड्कासँगै, गौरव पहारी, रेविका गुरुङ, सुरविना कार्की, मुरलीधर, प्रेम सुब्बा, परशुराम चौधरी, सञ्जय खतिवडा, राजेन्द्र भगत, पन्नालाल सिकदार, प्रकाश गिरीले अभियन गरेका छन् । नादिया खड्का र सनया खड्का बाल कलाकार छन् । सामना फिल्म्स् प्रालिको ब्यानरमा बनेको फिल्मको लेखन शिवम् अधिकारी र निर्देशक खड्काले गरेका हुन् । मणि थापा र दीपक शर्माको संगीत रहेको काँडेतार को छायांकन सौरभ लामाले गरेका हुन् । नवल खड्का, माकिको राई र अञ्जु केसीको निर्माण रहेको फिल्मकी कार्यकारी निर्माता सत्यकला राई हुन् । त्यस्तै, ऐतिहासिक, धार्मिक तथा सांस्कृतिक रूपमा महत्त्वपूर्ण मोरङको रंगेलीबारे बनेको फिल्म रंगेली फिल्म अर्जुन सुवेदीको लेखन तथा निर्देशनमा बनेको हो । फिल्ममा दयाहाङ राई र मिरुना मगरको जोडीको प्रमुख अभिनय छ । उनीहरूसँगै फिल्ममा अर्पण थापा, प्रवीण खतिवडा, रमेश बुढाथोकी, रूपेश झा, सुन्दर धिताललगायतले अभिनय गरेका छन् । फिल्ममा सुशान्त गौतम र हर्कुलस बस्नेतले संगीत भरेका छन् ।ज्ञानेन्द्र देउजा निर्देशित फिल्म उपहार पनि शुक्रबारदेखि नै हलमा लागेको छ । रेखा थापा, पूजा शर्मा, बेनिशा हमाल, मुकुन भुसाल, तेज गिरी, शिशिर राणा, अंशु महर्जनलगायतको मुख्य अभिनय रहेको यस फिल्मलाई सुलभ प्रतीक र समीक्षा देउजाले निर्माण गरेका हुन् । अर्जुन पोखरेल र बाबुल गिरीको संगीत, विष्णुकल्पित घिमिरेको छायांकन, मित्रदेव गुरूङको सम्पादन रहेको छ ।"
तीनपिप्ले सडकमा २० महिनामा बल्ल नयाँ ठेक्का,"(काठमाडौं) ठेक्का तोडेको २० महिना बित्नै लाग्दा काठमाडौंदेखि नुवाकोट जोड्ने तीनपिप्लेरानीपौवा सडक खण्डको ठेक्का भएको छ । दुई वर्षभित्र निर्माण सक्ने गरी ठेक्का सम्झौताको अन्तिम तयारी भएको छ । सडक डिभिजन नुवाकोटले अघिल्लो शुक्रबार बोलपत्र स्वीकृत गर्ने आशयको सूचना जारी गरेको थियो । सूचनाअनुसार यसको ठेक्का मोतीदान कन्स्ट्रक्सन सेवाले ८३ करोड ३१ लाख रुपैयाँमा पाउने भएको हो । आशयको सूचना बिहीबारसम्म भए पनि त्यो समय सकिइसकेको छ । यसबारे आइतबार सडक विभागबाट निर्णय हुने सडक डिभिजन नुवाकोटका प्रमुख सुबोधकुमार देवकोटाले बताए । ठेक्का सम्झौताका लागि आशयको सूचना निकालिसकेका छौं, उनले भने, एक साताको समय दिएर आशयको सूचना निकालेका थियौं । उक्त अवधिभित्र ठेक्का सम्झौता गर्न लागिएको निर्माण व्यवसायीविरुद्ध कहीँकतैबाट केही उजुरी परेन, अब विभागले ठेक्का सम्झौता गर्नेबारे निर्णय गर्छ । त्यसपछि ठेक्का सम्झौताका लागि निर्माण व्यवसायीलाई बोलाइने उनको भनाइ छ ।सडक दुई लेनमा स्तरोन्नति गर्न लागिएको हो, उनले भने, पहिला १२५ किमिसम्ममा स्तरोन्नति गर्ने भनिएपनि डेढ किमि थपिएको हो । यस खण्डमा समयमै सडक स्तरोन्नतिको काम नहुँदा स्थानीयले सास्ती खेप्दै आएका छन् । सडकको अवस्थाले गर्दा व्यापार व्यवसायसमेत चौपट बन्दै आएको स्थानीय व्यवसायीको भनाइ छ । पहिला यो सडकमा ठेक्का भयो, काम भएन, जसले गर्दा यो सडक भएर ओहोरदोहोर गर्नेहरू मारमा परेका छन्, उनले भने, सडकको बिजोग छ । अब तोकिएकै समयभित्र काम सक्ने गरी ठेक्का सम्झौता हुँदै छ । सडकका कारण सधैं समस्या भएपछि छिटो ठेक्का व्यवस्थापन गरेर काम गराउन कार्यालय लागिपरेको उनले सुनाए । ठेक्का सम्झौता भएकै दिनबाट काम सुरु हुने कार्यालयको दाबी छ । बालाजुरानीपौवापीपलटार सडकको कुल दूरी भने ५५५ किमि हो । उक्त दूरीमध्ये केही खण्डमा काम भइसकेको छ । उक्त सडकको सुरु ठेक्काअनुसार काम नभएपछि ठेक्का तोडेर दोस्रो ठेक्का गरिएको हो । सुरुमा बालाजुरानीपौवा खण्डको ठेक्का भएको थियो । तर सात पटक म्याद थप्दा गर्दा पनि काम सकिएन ।काममा कुनै प्रगति नभएपछि बालाजुरानीपौवा खण्डको ठेक्का लिने इन्फ्रा पावर लिमिटेड (एआईपीएल) र शैलुङ कन्स्ट्रक्सन जेभीसँग ०७९ असार ५ मा सम्झौता तोडिएको थियो । ठेक्का तोडेसँगै तिनलाई सडक विभागअन्तर्गत सडक सुधार तथा विकास आयोजना निर्देशनालयले सार्वजनिक खरिद अनुगमन कार्यालयलाई कालोसूचीमा राखी कारबाही गर्न सिफारिस गरेको थियो । जसअनुसार उक्त कम्पनीलाई ०७९ भदौ ८ देखि ०८२ भदौ ७ सम्म कालोसूचीमा राखिएको छ । बालाजुदेखि तीनपिप्लेसम्मको सडकमा भने समस्या नरहेको सडक सुधार तथा विकास योजना कार्यालयले जनाएको छ । रानीपौवापीपलटार खण्डको पनि यही आर्थिक वर्षमा ठेक्का गर्ने गरी तयारी भइरहेको छ । उक्त खण्डलाई इन्टरमेडियट लेन मा स्तरोन्नति गरिने सडक सुधार तथा विकास योजना कार्यालयका योजना प्रमुख मेघराज मरासिनीले बताए ।यसको विस्तृत परियोजना रिपोर्ट (डीपीआर) को काम सकेर परामर्शदाताले केही दिनभित्र प्रस्तुतीकरण गर्दै छन्, त्यसमा के थपघट गर्नुपर्छ, हामीले प्रतिक्रिया दिनेछौं, उनले भने, के आवश्यक पर्छ, डीपीआरमा थपघट गरेर उक्त काम एक साताभित्र सकिनेछ । यो खण्डमा भने भारतीय एक्जिम बैंकको ऋण सहयोगमा काम गरिँदै छ । डीपीआरअनुसार एक्जिम बैंकसँग निर्माणमा लाग्ने रकम माग गरेर सहमतिका लागि पठाइने उनको भनाइ छ । एक्जिम बैंकबाट सहमति आउनासाथ ठेक्काको प्रक्रियाको अघि बढाउँछौं, उनले भने । यो सडकको दूरी ३२५ किमि छ । तीनपिप्लेरानीपौवा सडकमा डेढ किमि दूरी परेपछि यो खण्डमा उक्त दूरी घटाइएको हो । रानीपौवापीपलटार सुरुमा भारतकै दिनेशचन्द्र आर अग्रवाल र नागार्जुनकोसी एन्ड न्यौपाने जेभीले ठेक्का लिएका थिए । उक्त निर्माण कम्पनीसँग ०७७ असार ९ मा ठेक्का सम्झौता तोडिएको थियो । ०७९ साउन ९ देखि ०८२ साउन १ सम्मका लागि उक्त कम्पनीहरूलाई कालोसूचीमा राखिएको छ । करिब १० वर्षदेखि सडक स्तरोन्नति गर्ने भन्दै सडक भत्काएर अलपत्र पार्दा स्थानीय समस्यामा परेका छन् ।"
काम नहुँदा १२ करोड फ्रिज हुने डर,"(वीरगन्ज) मधेश प्रदेश सरकारले आर्थिक वर्ष ०७८७९ मा पर्साका विभिन्न ८ सडक कालोपत्र गर्न ५४ करोड ७१ लाख रुपैयाँ विनियोजन गरेको थियो । कालोपत्रमा रकम अभाव हुन नदिन प्रदेशले चालु आर्थिक वर्षमा थप १२ करोड रुपैयाँ विनियोजन गरेको छ । तर सडक निर्माण निर्धारित समयमा काम नभएकाले आर्थिक वर्ष ०८०८१ मा आएको १२ करोड रुपैयाँ फिर्ता जाने सम्भावना बढी रहेको पूर्वाधार विकास कार्यालय पर्साले जनाएको छ । आठ वटा सडक कालोपत्र गर्ने ठेक्कामध्ये ६ वटा सडकको ठेक्का काठमाडौंको शिवाको कन्स्ट्रक्सन प्रालि र दुई वटा रञ्जन निर्माण सेवाले सकारेका थिए । पुस मसान्तसम्म निर्माण सकिनुपर्ने ठेक्काको काम हालसम्म २५ देखि ६० प्रतिशत मात्र भएको छ । पुससम्मको निर्धारित समयभित्र कालोपत्र नसकिएपछि ठेकेदार कम्पनीकै अनुरोधमा पूर्वाधार विकास कार्यालयले वैशाखसम्म म्याद थपे पनि कामले गति लिएको छैन । प्रदेश सरकारले आठ वटै सडकका लागि चालु आर्थिक वर्षमा डेढडेढ करोड गरी १२ करोड थपेको थियो । सडक कालोपत्र गर्दा रकम अभाव नहोस् भनेर प्रदेशले थप बजेट विनियोजन गरेको हो, एक प्राविधिक भन्छन्, तर समयावधिबमोजिम निर्माण नहुँदा पुरानै विनियोजित रकम सकिएको छैन, चालू आर्थिक वर्षमा आएको पैसा फिर्ता हुने बढी सम्भावना छ । गुलरियाचोकस्थित वडा कार्यालयदेखि पटेर्वासुगौलीसम्मको सडक ६ करोड ८५ लाख रुपैयाँमा कालोपत्र गर्ने ठेक्का शिवाको कन्स्ट्रक्सनले लिएको पूर्वाधार विकास कार्यालयले जनाएको छ । निर्धारित समयावधिमा उक्त सडक निर्माण ६० प्रतिशत मात्र सकिएको छ । शिवाकोले नै रामपुरगण्डक नहरबहुअर्वापचरुखी हरपुर सडक ६ करोड ९६ लाखमा ठेक्का पाएकामा यसको भौतिक प्रगति ३५ प्रतिशत मात्र छ । ६ करोड ४८ लाखमा सिर्सिया सुक्खा बन्दरगाहअठराहासुगौलीबिर्ता अपौनी सडक निर्माणको ठेक्का लिएको शिवाकोले पुस मसान्तभित्र २५ प्रतिशत मात्र काम गरेको छ । ६ करोड ५३ लाखमा निर्माण सकिने भनिएको लक्ष्मनवाभिस्वानगवाइनर्वा सडकको भौतिक प्रगति ३० प्रतिशत मात्र छ । ६ करोड ४२ लाखमा निर्माणको ठेक्का लिएको धोरेपकाहापोखरिया सडकको भौतिक प्रगति ३० प्रतिशत मात्र भएको छ । परसवाकियासोत पुलजनता सडकरामवन सडकको प्रगति ६५ प्रतिशत छ । उक्त सडक निर्माणका लागि शिवाकोले ७ करोड १५ लाखमा ठेक्का लिएको हो । रन्जन निर्माण सेवाले सबैठवाभेडिहारीहरिहरपुरगण्डक नहर सडकको निर्माणका लागि ६ करोड ८७ लाखमा ठेक्का लिएको थियो । यसको भौतिक प्रगति ४० प्रतिशत रहेको पूर्वाधार कार्यालयले जनाएको छ । रञ्जन निर्माण सेवाकै ठोरी बाघामोर्चा खोलासुवर्णपुर दण्डाचोकगम्हरिया टोलमहादेवपटी सडक कालोपत्रको काम ६० प्रतिशत भएको छ । दुवै निर्माण कम्पनीलाई ताकेता गर्दै आए पनि निर्माण अगाडि नबढाएको पूर्वाधार विकास कार्यालयका सिनियर डिभिजन इन्जिनियर दीपककुमार मिश्र बताउँछन् । पटकपटक मौखिक एवं लिखित रूपमै ताकेता गरेका छौं, मिश्रले भने, तर सम्झौताबमोजिम काम सम्पन्न गर्ने तादरुकता देखाएका छैनन् । काम सम्पन्न नगर्ने ठेकेदार कम्पनीलाई कालोसूचीमा किन नराख्ने भनी पत्राचारसमेत गरिएको छ । कालोसूचीमा राख्ने प्रक्रिया अगाडि बढाएपछि ठेकेदार कम्पनीले असार मसान्तभित्र काम सम्पन्न गर्ने लिखित प्रतिबद्धता जनाएको थियो । तर काम भने अगाडि नबढाएको कार्यालय प्रमुख मिश्रको भनाइ छ । निर्माणस्थलमा एकएक ट्र्याक्टर ग्राभेल खसाएका छन्, उनले भने, यसलाई पनि के काम गरेको भन्नु । अर्को साता ठेकेदार कम्पनीले बैंकमा राखेको कार्यसम्पादन जमानत तान्ने योजना रहेको उनले सुनाए । काम गरेको देखाउन एक ट्र्याक्टर ग्राभेल झारिरहेका छन्, उनले भने, अर्को साता बैंकमा जम्मा रहेको ठेकेदार कम्पनीको कार्यसम्पादन जमानत तानेर राजस्व खातामा जम्मा गर्छौं ।"
१९७ मिटर पर्खाल निर्माण एक वर्षदेखि अलपत्र,"(सल्यान) त्रिवेणी र कालीमाटी गाउँपालिका जोड्ने लुहामकाभ्रारामपुर सडक खण्डको त्रिवेणी गाउँपालिका३ गरिज्युलास्थित शारदा नदी किनारमा पर्खाल निर्माणको काम एक वर्षदेखि अलपत्र परेको छ । सडकको पहिरो नियन्त्रण र बस्तीका घर जोगाउन निर्माण थालिएको पर्खाल ठेकेदारको लापरबाहीका कारण अलपत्र परेको हो । तीन वर्षअघि वर्षात्को समयमा शारदा नदीले कटान गर्दा गएको पहिरोले सडकको आधा भाग बगाएपछि बस्ती उच्च जोखिममा परेको थियो । स्थानीयले पर्खाल नलगाउँदासम्म गाडी चल्न नदिने भन्दै विरोध गरेपछि ०७८ चैतमा १ सय ९७ मिटर लम्बाइको पर्खाल निर्माण सुरु गरिएको थियो । पूर्वाधार विकास कार्यालय सल्यानले ठेक्का आह्वान गरेपछि १ करोड ८२ लाखमा सिस्ने कन्स्ट्रक्सनले पर्खाल निर्माण गर्ने जिम्मेवारी पाएको थियो । ०८१ जेठ ३० मा सम्पन्न गर्ने सम्झौता भए पनि १५ प्रतिशत जति काम गरेर एक वर्षदेखि ठेकेदार सम्पर्कविहीन रहेको त्रिवेणी गाउँपालिका अध्यक्ष खिमबहादुर रावतले बताए । अलपत्र काम पूरा गर्न पटकपटक सम्बन्धित निकायमा आग्रह गर्दै आएका छौं । काम अगाडि बढ्न सकेको छैन, उनले भने, ठेकेदारले काम नगर्दा पर्खाल निर्माणका लागि जडान गरेका सरिया सबै खिया लागिसकेका, केही बांगिएका छन् । ठेकेदारले काम सुम्पेका पेटी ठेकेदारले काम नगर्दा पर्खाल निर्माण अलपत्र परेको पूर्वाधार विकास कार्यालय प्रमुख हरि ओलीले जनाए । भएको काम पनि गतिलो छैन । त्यसलाई फुटालेर फेरि निर्माण गर्नुपर्ने अवस्था देखिएको छ, उनले भने, रोकिएको योजनाको पुन काम सुचारु गर्ने या त्यसैबाट अगाडि बढाउने भन्ने विषयमा छलफल भइरहेको छ ।"
चैत १९ पछि ३ महिना त्रिभुवन विमानस्थलमा उत्तरबाट जहाज अवतरण निषेध,"३ हजार ५० मिटर लामो धावनमार्ग तीन महिनाका लागि २ सय ३६ मिटर छोटो हुँदा साना विमानलाई समस्या हुने छैन । ३ सय हाराहारी यात्रु उडान क्षमता भएका एयरबस ए३३० र बोइङ ७८७ विमान सञ्चालन गरिरहेका नेपाल वायुसेवा निगम, कतार एयर, टर्किस एयर, क्याथे प्यासिफिकलगायत वायुसेवाको भारवहनमा भने असर पर्न सक्ने प्राधिकरणका सहप्रवक्ता ज्ञानेन्द्र भुलको भनाइ छ । त्रिभुवन अन्तर्राष्ट्रिय विमानस्थल फोरई वर्गमा पर्छ । यहाँ अवतरणका क्रममा होइन, ठूला जेट विमानले उड्दा फुल लोडमा असर पर्न सक्छ, सहप्रवक्ता भुलले भने, अब २ हजार ८ सय हाराहारी मिटरको धावनमार्गमा हावाको चाप, तापक्रमलगायतले जहाजको पर्फमेन्समा असर पार्न सक्ने भएकाले पाइलटहरूले लोडमा विचार गर्नुपर्ने हुन्छ ।चैत १९ पछि असार १६ सम्म ठूला विमानले यात्रु, कार्गो वा हवाई इन्धन निश्चित मात्रामा घटाएर मात्रै उडान गर्नुेपर्नेछ । वार्षिक १ करोड यात्रुलाई सेवा दिलाउने उद्देश्यले एसियाली विकास बैंकको सन् २०१६ को गुरुयोजनाअनुसार त्रिभुवन अन्तर्राष्ट्रिय विमानस्थलमा १६ वटा न्यारोबडी पार्किङ गर्न एप्रोन, तीन किमि लामो धावनमार्गका दुवै बिन्दुबाट जहाज पस्ननिस्कन इन्डटुइन्ड प्यारलल ट्याक्सीवे, जहाज मर्मत गर्न ह्यांगरलगायत भौतिक पूर्वाधार तथा निर्माणका काम भइरहेको भुलले जनाए । गुरुयोजनाअनुसार विमानस्थलको स्तरोन्नति गर्न १५ अर्ब रुपैयाँ लागतमा तीनवटा फरकफरक विदेशी निर्माण व्यवसायीले काम गर्दै आएका छन् ।"
बुटवलगोरखपुर प्रसारणलाई गति दिने एमसीएको निर्णय,"काठमाडौं (कास) विद्युत् प्रसारण आयोजनाअन्तर्गत निर्माण गर्न लागिएको ३१५ किमि लामो प्रसारण लाइन सञ्जालबाट १८ किमि लामो बुटवलगोरखपुर विद्युत् प्रसारण लाइन खण्डलाई छुट्याएर द्रुत गतिमा अघि बढाइने भएको छ । एमसीएनेपाल सञ्चालक समितिको फागुन २१ बसेको ४०औं बैठकले उक्त खण्डलाई छुट्याएर प्राथमिकतासाथ अघि बढाउने निर्णय गरेको हो ।प्रसारण लाइन निर्माणले नेपालभारतबीचको सीमापार ऊर्जा व्यापार सम्झौताअन्तर्गतको दायित्व निर्वाह गर्न सहयोग पुग्ने सञ्चालक समितिको निष्कर्ष रहेको एमसीएनेपालले जनाएको छ । सरकार र नेपाल विद्युत् प्राधिकरणका लागि यस खण्डको महत्त्वलाई दृष्टिगत गर्दै एमसीएनेपाल सञ्चालक समितिले उक्त ठहर गरेको हो, सञ्चालक समिति बैठकपछि ऊर्जा, जलस्रोत तथा सिँचाइ मन्त्रालयका सहसचिव तथा प्रवक्ता नवीनराज सिंहले भने, यस खण्डलाई बृहत् प्रसारण लाइन सञ्जालबाट छुट्याउँदा खरिद प्रक्रिया छिटो सम्पन्न गर्न सकिने र भारतमा निर्माणाधीन प्रसारण लाइनसँग जोड्न पनि ०८३ जेठभित्रै यसको निर्माण सन्पन्न गर्नुपर्नेछ । सीमापार प्रसारण लाइन विद्युत् प्रसारण आयोजनाको महत्त्वपूर्ण अंश रहेको एमसीएनेपालको भनाइ छ । यसले नेपालको आवश्यकता पूरा गर्न सीमापार विद्युत् व्यापारलाई सहजीकरण गर्नेछ । नयाँ बुटवलगोरखपुर सीमापार प्रसारण लाइन निर्माण कार्यको व्यवस्थापन गर्ने वित्तीय तथा स्वामित्व संरचना सम्बन्धमा नेपाल सरकार तथा भारत सरकारबीच ०७६ असोजमा सहमति भएको थियो । बाँकी २९७ किमि प्रसारण लाइनका सन्दर्भमा निर्धारित समयावधिभित्रै निर्माण सम्पन्न गर्न डिजाइनबिल्ड निर्माण कम्पनीहरूको सेवा खरिदका लागि एमसीएनेपालले काम अगाडि बढाइरहेको एमसीएनेपालले जारी गरेको विज्ञप्तिमा उल्लेख छ । एमसीएनेपाल प्रसारण लाइनहरू समयमै, बजेटभित्रै र नेपाल सरकार एवं एमसीसीको वातावरणीय तथा सामाजिक मापदण्डअनुसार निर्माण हुने सुनिश्चित गर्न प्रतिबद्ध रहेको पनि विज्ञप्तिमा जनाइएको छ ।"
"महिला उद्यमीसँग सीप र उत्पादन छ, बजार छैन","(चितवन) महिलालाई आर्थिक क्रियाकलापमा सहभागी गराउन सरकारी, गैरसरकारी निकायले सीपमूलक तालिम दिन्छन् । तालिमपछि उद्यममा लाग्ने महिला पनि छन् । तर महिलाहरूले उत्पादन गरेका सामग्रीले बजार नपाउँदा निरासा बढेको छ । ११४ औं अन्तर्राष्ट्रिय महिला दिवसको सन्दर्भ पारेर नेपाल उद्योग परिसंघ वाग्मती प्रदेशको महिला उद्यमी मञ्चले बिहीबार भरतपुरमा आयोजना गरेको कार्यक्रमका सहभागीले यस्तै अनेक गुनासो पोखे । गीता सिंखडा रत्ननगरको उद्यमशील महिला समूहकी संयोजक हुन् । नगरपालिकाका १६ वटै वडामा गरेर ३५० महिलाले क्रिस्टलका माला बनाउने, अगरबत्ती र दुनाटपरी बनाउने तालिम लिएका छन् । सीप दिएर के गर्नु ? उत्पादन भएका सामान बिक्री हुन गाह्रो भएपछि मान्छेले मन लगाएर काम गर्दैन । हाम्रो समूहमा यो समस्या आएको छ, सिंखडाले भनिन् । कार्यक्रममा सरकारी प्रक्रिया महिलामैत्री नभएको उनीहरूले गुनासो गरेका थिए । टोलटोलमा पापड, अचार बनाउने तालिम पाएका महिलाहरूले संस्था दर्ता गर्न जाँदा दिक्क परेको रत्ननगरकै महिला उद्यमी विरञ्जना सापकोटाले बताइन् । घरेलु कार्यालय, वडा कार्यालय र पालिका जाँदा महिलालाई सजिलो छैन । सरकारी प्रक्रिया बुझिनसक्नुको छ । सुरुमै केही खर्च लाग्ने नै भयो । प्रदेश जानुपर्दा सकस भयो भन्छन् । दर्ता नगरी चलाएर पनि भएन, विरञ्जनाले भनिन् । सीजी फाउन्डेसनले महिलाहरूलाई हस्तकला सामग्री बनाउने तालिम दिन्छ । सामग्री उत्पादन गरे किन्ने र बेलामौकामा सहुलियत दरमा स्टलसमेत राख्न दिन्छ । यस्तो तालिम ११८ महिलाले पाएका छन् । तर नियमित रूपमा सामग्री उत्पादन गर्नेहरू जम्मा तीन जना मात्र रहेको सीजी फाउन्डेसनकी रोशना श्रेष्ठले जनाइन् । सामान्य तालिम लिएर उद्यममा लागेका महिलाले चिनियाँ उत्पादनसँग प्रतिस्पर्धा गर्नुपरेको हुँदा सोहीअनुरूपको तालिम दिने, उनीहरूको उत्पादन बिक्रीका लागि नीतिनियम बनाउन सरकारले सघाउनुपर्ने सहभागीहरूको भनाइ छ । हाम्रो रैथाने ज्ञानमा आधारित गुन्द्रुक, मस्यौरा र जनै त आयात भएको छ । यस्तो कुरा बुझेर सरकारले केही कदम चाल्नुपर्यो, स्थानीय अम्बिका धितालको आग्रह छ । अम्बिकाले भरतपुरमा गुन्द्रुक, मस्यौरा उत्पादन गरेर देशभित्र र नेपाली बस्ने विदेशका विभिन्न सहरमा बिक्री गर्दै आएकी छन् । ऋण लिन पनि सकस हुने गरेको भरतपुर महानगरपालिका५ प्रेमबस्तीमा खाद्य पदार्थ पास्ता बनाउने उद्योग खोलेकी नम्रता भण्डारी बताउँछिन् । काम नगर्ने तर कागजपत्र मिलाएर ऋण अनुदान खानेलाई सजिलो छ । हामी काम गरी रहेकालाई अनेक झन्झटमा पारिन्छ, भण्डारीले भनिन् । दर्ता प्रक्रिया जति झन्झटिलो छ, काम गर्दै जाँदा कर र अन्य कुराले झनै समस्यामा पार्ने गरेको नारायणगढमा कपडा पसल चलाइरहेकी निर्मला पण्डितको भनाइ छ । हामीले व्यवसाय गरेपछि अनेक ठाउँमा कर तिर्नुपर्छ । कर लिनु नै त बेठीक नहोला । तर कर दिनेलाई पर्ने समस्या निराकरण गर्न सरकार लाग्नुपर्यो । हामीले उत्पादन गर्ने सामग्रीको जिम्मा सरकारले लिनुपर्यो, पण्डितले भनिन् । देशका केही पालिकाले महिला उद्यमीका उत्पादनको जिम्मा लिन सुरु गरेको र हरेक पालिकाले यसबारे नीति बनाउन चितवन उद्योग संघकी गीता पौडेलले आग्रह गरिन् । वाग्मती प्रदेश सामाजिक विकास मन्त्रालयको सामाजिक विकास महाशाखा प्रमुख चन्द्रकुमारी व्यञ्जनकारले महाशाखाले हालसम्म ४४ महिला उद्यमीलाई दुईदुई लाख रुपैयाँ अनुदान दिएको बताइन् । महिला उद्यमीलाई प्रोत्साहन गर्ने नीति प्रदेश सरकारको रहेको र बजारीकरणलाई पनि प्रथामिकतामा राखेर काम गरेको उनले जनाइन् । महिलाको कृषि उपजलाई बिक्री गर्न कालीमाटी तरकारी तथा फलफूल विकास समितिसँग समन्वय भएको र अन्य बजारसँग पनि अध्ययन गरिरहेको उनले जनाइन् ।"
अर्थ संक्षेप,"भायानेटलाई ॅएसियन टेलिकम अवार्ड २०२४काठमाडौं (कास) भायानेट कम्युनिकेसन लिमिटेडले सन् २०२४ को एसियन टेलिकम अवार्डमा ब्रोडब्यान्ड टेलिकम कम्पनी अफ द इयर र टेक्नोलोजी इनोभेसन अफ द इयरनेपाल अवार्ड जितेको छ । उक्त अवार्डका लागि भायानेट नेपालका अन्य इन्टरनेट प्रदायक र टेलिकम कम्पनीहरूसँगै मनोनयनमा परेको थियो । विभिन्न निर्णायकको प्रक्रियागत निर्णय र छलफलका आधारमा प्यानलले भायानेटलाई विजेताको रूपमा चयन गरेको कम्पनीले जारी गरेको विज्ञप्तिमा जनाइएको छ । कम्पनीले यस विधामा नेपालमा पहिलो पटक यो अवार्ड जितेको पनि कम्पनीको दाबी छ । बजारमा टफिचु इक्लेयर्स काठमाडौं (कास) सूर्य नेपालले आफ्नो कन्फेक्सनरी ब्रान्ड टफिचुअन्तर्गत नयाँ क्यान्डी इक्लेयर्स बजारमा ल्याएको छ । इक्लेयर्स को बाहिरी तहमा मिल्क चकलेट र भित्री तहमा चकलेट भरेर बनाइएको जनाएको छ । सुनौलो रङको आकर्षक ट्वीस्ट र्यापमा प्याक गरिएको टफिचु इक्लेयर्स स्वादिलो, आकर्षक र प्रिमियम रहेको कम्पनीको दाबी छ । यो क्यान्डीको स्वाद लिई इक्लेयर्स को बेग्लै आनन्द लिन सकिने कम्पनीले जनाएको छ । चकलेटका साथै चकलेट मिल्क तथा बटर मिल्क को स्वाद भएको इक्लेयर्स ले चकलेटको स्वादमा सर्वोत्कृष्ट अनुभव दिने कम्पनीले बताएको छ । पाँच रुपैयाँमा २ वटा इक्लेयर्स पाइने बताइएको छ । २२५ र १५ लिटर कोकाकोला किन्दा २५० मिलिलिटर निःशुल्क काठमाडौं (कास) कोकाकोला नेपालले उपभोक्ताका लागि विशेष क्याम्पेन लिएर आएको छ । २२५ र १५ लिटर प्याक साइजको कोकाकोला, स्प्राइट र फ्यान्टाको खरिदमा २५० मिलिलिटरको कोकाकोला निःशुल्क प्रदान गर्ने कम्पनीले जनाएको छ । यो अफर कोक एन्ड मिल्स क्याम्पेनको एक हिस्सा रहेको कम्पनीले बताएको छ । कोकाकोलाको साथले साधारण खाना खाँदाको क्षणलाई पनि एक रमाइलो पलमा परिणत गर्ने यस अफरको लक्ष्य रहेको कम्पनीको भनाइ छ । यो विशेष अफरले उपभोक्ताको साधारण खाना खाने समयलाई पनि अविस्मरणीय बनाउन मद्दत पुग्ने कोकाकोला नेपालकी कन्ट्री डाइरेक्टर चन्द्रिका कालियाले बताइन् । नेपाली बजामा आइचरको इन्जिन आयल काठमाडौं (कास) आइचर कमर्सियल भेहिकल्सको आधिकारिक वितरक बतास एमएडब्लू कमर्सिअल भहिकलले आफ्ना ग्राहकलाई दृष्टिगत गरी आइचरको इन्जिन आयल भित्र्याएको छ । काठमाडौंस्थित एमएडब्लूको मुख्य कार्यालयमा आयोजित एक कार्यक्रममा कम्पनीका प्रमुख प्रबन्ध निर्देशक शान्तराज बतासले आइचरको इन्जिन आयल नेपालमा भित्र्याएको बताए । आइचर इन्जिन आयल र स्पेयर पार्ट्ससहित व्यवसायीका लागि कम्प्लिट सोलुसन उपलब्ध गराउने उद्देश्यका साथ नेपालमा बजार विस्तार गरेको उनको भनाइ छ । आइचरस कम्पनीद्वारा उत्पादित इन्जिन आयल, ट्रान्समिसन आयल, इन्डस्ट्रियल आयल आदि नेपाली बजारमा उपलब्ध हुनेछन् । आइचर ल्युब फोर ह्विलर, कमर्सियल, हेभी इक्विपमेन्ट आदि सबै सवारी साधनमा उक्त इन्जिन आयल प्रयोग गर्न सकिने कम्पनीले जारी गरेको विज्ञप्तिमा उल्लेख छ । ॅओमोडा ईफाइभ मा वाटर वेडिङ र अन्डरबडी स्क्रापिङ परीक्षणकाठमाडौं (कास) ओमोडाको पूर्ण विद्युतीय मोडल द ओमोडा इ फाइभ मा गाडीको पानी छिचोल्ने वाटर वेडिङ र अन्डरबडी स्क्रापिङ परीक्षण गरिएको छ । ब्याट्रीसम्बन्धी गरिएको दुई वटा परीक्षणले ओमोडा ईफाइभ सवारीको सुरक्षा क्षमताको उच्चतम् प्रदर्शन गरेको कम्पनीको दाबी छ । पानी छिचोल्ने वाटर वेडिङ परीक्षणले ओमोडा ईफाइभलाई वाटरप्रुफ, जलरोधक प्रमाणित गरेको छ । परीक्षणका क्रममा ओमोडा ईफाइभले गाडीको अगाडिको ग्रिलसम्मको पौखरी सतहकै पानीलाई छिचोलेको थियो । परीक्षणका क्रममा गाडीमा पानीको चुहावट र विद्युतीय त्रुटि नदेखिएको र कुनै पनि विद्युतीय सचेतनाका खतरा संकेत नदिएको कम्पनीले जनाएको छ । भाइबरको कस्टमाइज गर्न मिल्ने च्याट फोल्डर्सकाठमाडौं (कास) राकुटेन भाइबरले कस्टमाइज गर्न मिल्ने च्याट फोल्डर्स सार्वजनिक गरेको छ । यसले प्रयोगकर्तालाई विशेष कुराकानी छिटो खोज्न र तिनीहरूको कम्युनिकेसन म्यानेज गर्ने तरिकालाई बढावा दिनेछ । प्रयोगकर्ताको सुविधालाई ध्यानमा राखेर डिजाइन गरिएको च्याट फोल्डर्सले विषय, ग्रुप वा व्यक्तिहरूमा आधारित भई सहज वर्गीकरण गरी च्याट फोल्डर्सलाई व्यवस्थित बनाउनेछ । यस नयाँ सुविधामा प्रयोगकर्ताहरूले पाँच वटा कस्टम फोल्डर्स सिर्जना गर्न सक्नेछ । यसले स्वचालित रूपमा अन्य सबै च्याट समावेश गर्ने एउटा अल ट्याब पनि उपलब्ध गराउने बताइएको छ । प्रयोगकर्ताहरूले काम, साथी, परिवार वा मनपर्नेहरूका लागि भिन्दाभिन्दै फोल्डर सिर्जना गर्न सक्ने कम्पनीले जारी गरेको विज्ञप्तिमा जनाइएको छ । प्रत्येक फोल्डरको शीर्षमा नम्बर भएको अनरिड ब्याजले त्यो फोल्डरभित्र नपढिएका च्याटहरूको संख्यालाई संकेत गर्ने कम्पनीले बताएको छ । यी कस्टम फोल्डर्समा सबै वानअनवान च्याट, ग्रुप च्याट, च्यानल र कम्युनिटी थप्न सकिनेछ । एनआईसी एसिया क्यापिटलको ॅबम्पर अफरकाठमाडौं (कास) एनआईसी एसिया क्यापिटलले वार्षिकोत्सवका अवसरमा सातौं वार्षिक उत्सव ः सातै दिन, सातै हप्ता, सातै सेवामा सातै अफर सार्वजनिक गरेको छ । उक्त अफर आगामी वैशाख ११ सम्म सञ्चालन हुने कम्पनीले जारी गरेको विज्ञप्तिमा उल्लेख छ । ग्राहकले ७ रुपैयाँमा एक वर्षका लागि लगानी व्यवस्थापन सेवा लिन सक्नेछन् । एनआईसी एसिया बैंकको एनआईसी एसिया डाइनामिक डेप्ट फन्ड को सिस्टमेटिक इन्भेस्टमेन्ट प्लान (एसआईपी) मा योजना अवधिभर सहभागी हुने इकाइधनीमध्ये ७ जनाले क्यापिटलका तर्फबाट पाँच सय रुपैयाँ बराबरको एसआईपी रजिस्टर गरी एसआईपी बुस्टरको सुविधा पाउनेछन् । योजना अवधिभर सहभागी हुने पहिलो ७ वटा कम्पनीलाई मात्र सात रुपैयाँमा आइडिया टु आईपीओ सेवाअन्तर्गत आईपीओ जारी गर्ने तहसम्म पुर्याउन आवश्यक परामर्श सेवा उपलब्ध गराइने बताइएको छ ।शिवरात्रिमा भारतीय पर्यटकलाई जहाजबाट मानसरोवर दर्शनकाठमाडौं (कास) महाशिवरात्रिका अवसरमा भारतीय पर्यटकलाई नेपालगन्जबाट चीनको तिब्बतमा रहेको कैलाश मानसरोवरको दर्शन जहाजमार्फत गराइएको छ । नेपालको पथिल होलिडेजले नयाँ दिल्लीको ट्राभल कम्पनी ट्रिप टु टेम्पल्स सँगको समन्वयमा नेपालगन्जबाट १५० जना भारतीय तीर्थयात्रीलाई कैलाश मानसरोवर दर्शन गराएको हो । माउन्टेन फ्लाइटबाट कैलाश पर्वत र मानसरोवरको दर्शनसँगै रावणले तपस्या गरेको राक्षस ताल, अपी र सैपाल हिमाललगायतको आकर्षक दृश्यावलोकन गर्न पाइने कम्पनीले जारी गरेको विज्ञप्तिमा उल्लेख छ । कोभिडअघि वार्षिक करिब १४ हजार भारतीय पर्यटक नेपालगन्ज रुटबाट मानसरोवर पुग्ने गरेका थिए । खेल र खेलाडीलाई एनसेलको साथकाठमाडौं (कास) एनसेलले खेल र खेलाडीको अभिवृद्धि एवं विकासका लागि विभिन्न खेलहरूमा आबद्धता जनाउँदै आएको छ । क्रिकेट, फुटबल, गल्फका साथै राष्ट्रिय तथा अन्तर्राष्ट्रिय खेलहरूमा नेपालको प्रतिनिधित्व गर्ने पारालम्पिक राष्ट्रिय खेलाडीहरूलाई एनसेलले सहयोग गर्दै आएको छ । त्रिदेशीय टी२०आई सिरिज २०२४ बाहेक हालै भएको आईसीसी लिग टु र नेपालक्यानडा एकदिवसीय सिरिजमा एनसेल कनेक्टेड बाई साझेदारका रूपमा आबद्ध भएको थियो । हाम्रो साथ नेपाली क्रिकेटलाई भन्ने थिमका साथ एनसेलले यी खेलहरूमा सहयोग पुर्याएको बताएको छ । हाम्रो साथ नेपाली फुटबललाई भन्ने थिममा आधारित भई एनसेलले वीरगन्ज गोल्डकप र झापा गोल्डकपलगायत फुटबल खेलमा आबद्ध भएको थियो । भूकम्पपीडित र शैक्षिक गुठीलाई ओरियन्टलको १०१० लाख काठमाडौं (कास) ओरियन्टल इन्स्योरेन्स कम्पनीले जाजरकोटका भूकम्पपीडितलाई १० लाख रुपैयाँ सहयोग गरेको छ । सामाजिक उत्तरदायित्वअन्तर्गत उक्त रकम प्रधानमन्त्री दैवीप्रकोप सहायता कोषमा जम्मा गरिएको कम्पनीले जनाएको छ । यसैगरी समता शैक्षिक गुठीलाई १० लाख रुपैयाँ प्रदान गरिएको कम्पनीले बताएको छ । उक्त रकम बराबरको चेक कम्पनीका अध्यक्ष तथा प्रबन्ध निर्देशक आरआर सिंह, महाप्रबबन्धक रेखा मोहन्ती ठाकुर र कम्पनीका नेपालस्थित कार्यालयका प्रमुख कार्यकारी अधिकृत टी चक्रवर्तीले सम्बद्ध संस्थालाई हस्तान्तरण गरे । नेपालमा बिमा व्यवसायको विकास, विस्तार तथा सामाजिक उत्तरदायित्वमा योगदान प्रदान गर्ने सहयोग गरिएको कम्पनीका अध्यक्ष तथा प्रबन्ध निर्देशक सिंहले जनाए ।"
एपीएफ पहिलोपल्ट फाइनलमा,"(झापा)एपीएफ क्लबले विभागीय प्रतिद्वन्द्वी डिफेन्डिङ च्याम्पियन त्रिभुवन आर्मी क्लबलाई पराजित गर्दै छैटौं झापा गोल्डकप फुटबल प्रतियोगिताको फाइनलमा स्थान बनाएको छ । बिर्तामोडस्थित डोमालाल राजवंशी रंगशालामा शुक्रबार पहिलो सेमिफाइनलमा एपीएफले १० को जित निकालेको थियो । एपीएफ पहिलो पटक झापा गोल्डकपको उपाधि नजिक पुगेको हो । लगातार चार पटकको उपाधि विजेता आर्मी आत्मघाती गोलका कारण सेमिफाइनलमै रोकियो । खेलको ७० औं मिनेटमा एपीएफका विदेशी खेलाडी फोडे फोफानाको कडा प्रहार आर्मीका श्रीराम चौधरीसँग ठोक्किँदै पोस्टमा छिरेको थियो । कर्नरबाट आएको बलमा फोफानाले पोस्टमा प्रहार गर्दा श्रीरामसँग ठोक्किएको थियो । फाइनलमा पुगेको एपीएफले कम्तीमा ७ लाख रुपैयाँ पक्का गरेको छ । यो सिजन एपीएफले आर्मीमाथि दोस्रो पटक जित पाएको हो । यसअघि वाग्मती गोल्डकपमा पनि एपीएफले आर्मी हराएको थियो । उपाधि विजेता टिमले रुपैयाँ जित्नेछ । प्रतिस्पर्धात्मक खेलमा दुवै टिमले प्राप्त अवसरलाई गोलमा परिणत गर्न असफल भए । २५औं मिनेटमा आर्मीका फत्तेमान घलेको कडा प्रहार एपीएफका गोलकिपर अञ्जल श्रेष्ठले पञ्च गरेर बाहिर पठाए । ४२ औं मिनेटमा एपीएफका फोफानाको पासमा प्राप्त बललाई अनिश महर्जनले फ्रेमभित्र पार्न सकेनन् । एपीएफका सर्ज सोङ्गेको प्रहार ४७ औं मिनेटमा पोस्ट नजिकैबाट बाहिरियो । ५५ औं मिनेटमा बक्सभित्र प्राप्त बललाई अनिशले हेड गर्न भ्याएनन् । बुद्धिमान राईले ६९ औं मिनेटमा पेनाल्टी एरियाबाट गरेको प्रहार फितलो बन्यो । आर्मीका नवयुग श्रेष्ठको हेडर पोस्ट नजिकैबाट बाहिरिँदा खेल ७८ मिनेटमा चलिरहेको थियो । लगत्तै आर्मीका फत्तेमानको पासमा नवयुगको अर्को हेडर खेर गयो । अग्रता गुमाएपछि आर्मी पछिल्लो २० मिनेट आक्रमक बनेको थियो । तर, प्राप्त अवसरमा स्ट्राइकरहरूले पोस्टलक्षित प्रहार गर्न सकेनन् । आर्मीका प्रशिक्षक मेघराज केसीले मिडफिल्डर र स्ट्राइकर लाइन चल्न नसक्दा नतिजा गुमाउन पुगेको बताए । उनले सोचेजस्तो खेल्न नसकेको र आत्मघाती हुनु दुर्भाग्य भएको बताए । एपीएफका प्रशिक्षक सुशील अधिकारीले खेलाडीले खटेर खेलेकाले नतिजा सुखद आएको बताए । उनले आर्मीलाई गोल गर्न रोक्न सक्नु नै आफूहरूको जित भएको टिप्पणी गरे । उनले विदेशी खेलाडीले पनि राम्रो खेल पस्किएकाले फाइनलसम्म पुगेको सुनाए । एपीएफका फोडे फोफाना प्लेयर अफ द म्याच भए । उनले११ हजार रुपैयाँ प्राप्त गरे । शनिबार दोस्रो सेमिफाइनलमा घरेलु टोली झापा११ र चर्च ब्वाइज युनाइटेडबीच प्रतिस्पर्धा हुनेछ ।गोल्डकप आयोजक समितिले अन्तर्राष्ट्रिय नारी दिवसको अवसरमा शुक्रबार महिलालाई निःशुल्क खेल हेर्ने व्यवस्था गरेको थियो ।"
कबड्डीमा प्रदीप र मानमति उत्कृष्ट,"काठमाडौं (कास) आर्मी र पुलिस क्लबले कबड्डी सुपर लिगको उपाधि जितेका छन् । आर्मी पुरुष र पुलिस महिलामा च्याम्पियन बने । पुरुषमहिला दुवैको फाइनलमा एपीएफ पराजित भयो ।त्रिपुरेश्वरस्थित राखेप कभर्डहलमा आर्मीले एपीएफलाई ३४२४ अंकले हरायो । पुलिस क्लब तेस्रो भयो ।नारी दिवसको अवसरमा अखिल नेपाल कबड्डी संघद्वारा आयोजित प्रतियोगिताको महिलातर्फ पुलिसले एपीएफलाई ४१२८ अंकले हरायो । उपत्यका टोली तेस्रो स्थानमा रह्यो । पहिलोले २५ हजार, दोस्रोले १५ हजार र तेस्रोले ११ हजार रुपैयाँ पुरस्कार प्राप्त गरे ।आर्मीका प्रदीप मिजार र पुलिसकी मानमति विष्ट उत्कृष्ट खेलाडी चुनिए । विजेतालाई राखेपका सदस्यसचिव टंकलाल घिसिङ, आयोजक संघकी अध्यक्ष तुलसी थापाले पुरस्कृत गरे । तीनदिने प्रतियोगिताको पुरुषमा ४ र महिलामा ३ टिमले प्रतिस्पर्धा गरेको आयोजक संघका महासचिव अरविन्दकुमार झाले जनाए ।"
मनुकलाले जितिन् स्क्वाटको स्वर्ण,"काठमाडौं (कास) टीकामाया गुरुङले प्रथम राष्ट्रव्यापी महिला स्क्वाट च्याम्पियनसिपमा शुक्रबार स्वर्ण पदक जितेकी छन् । नारी दिवसको अवसरमा काठमाडौं व्यायाम व्यवसायी संघद्वारा आयोजित प्रतियोगितामा टीकामायाले ५७ केजीमुनि तौल समूहमा स्वर्ण जितेकी हुन् । तारा खैजुले रजत र कृष्णकला विष्टले कांस्य जिते । ५७१ देखि ६५ केजी तौलसम्म माया मगर पहिलो, डिकी वाङ्मो गुरुङ दोस्रो र समी राजवाहक तेस्रो भएका थिए । कमलपोखरीस्थित सिटी सेन्टमा भएको प्रतियोगिताको ६५ केजीमाथि मनुकला राईले स्वर्ण, लुइसा भण्डारीले रजत र पूजा प्रधानले कांस्य जितेका थिए । प्रत्येक स्पर्धामा शीर्ष तीन स्थान हात पार्ने खेलाडीले क्रमशः २० हजार १ सय, १० हजार १ सय र ५ हजार १ सय रुपैयाँ पुरस्कारसहित गिफ्ट ह्याम्पर प्राप्त गरे । प्रतियोगितामा ६० प्रतिस्पर्धी थिए । विजेतालाई नेपाल शारीरिक सुगठन तथा फिट्नेस महासंघका प्रथम उपाध्यक्ष विजयलाल कायस्थ, आयोजक संघकी अध्यक्ष शोभा गुरुङलगायतले पुरस्कृत गरे ।"
सुजल र सुविनालाई पुम्सेमा स्वर्ण,"काठमाडौं (कास) आयोजक कोटेश्वर तेक्वान्दो डोजाङका इमोन रानाले प्रथम योङ स्टार खुला तेक्वान्दो प्रतियोगिताम शुक्रबार स्वर्ण पदक जितेका छन् ।पुरुष ३८ केजीमुनि फाइनलमा इमोनले नेप्लिज तेक्वान्दो एकेडेमी (एनटीए) का भिजन तामाङलाई हराए । बाल गीताञ्जलीका प्रवीण श्रेष्ठ र कोटेश्वरका राकेश सुनार तेस्रो भए ।योङ स्टार ग्रुप सहआयोजक रहेको प्रतियोगिताको पुरुष २२ केजीमुनि सिन्धुपाल्चोकका कुशल नेपाली, २५ केजीमुनि मध्यपुरका समुन्द्र गिरी, २८ केजीमुनि क्षेत्रपालका अभिनव बोहरा र ३४ केजीमुनि क्षेत्रपालकै निर्मल पाण्डे विजेता भए । महिला २२ केजीमुनि सुन्दरीमाईकी पुनम घिमिरे, २० केजीमुनि चन्द्रागिरिकी रेया बोहरा, २५ केजीमुनि कोटेश्वरकी हृदयानी बस्नेत र २८ केजीमुनि चन्द्रागिरिकी युकी तामाङले स्वर्ण जितेका थिए । एकल पुम्सेअन्तर्गत यू१७ को पुरुषमा चन्द्रागिरिका सुजल कार्की र महिलामा चन्द्रागिरिकी सुविना तामाङ तथा १७ वर्षमाथि पुरुषमा जगतबहादुरका सुदीप परियार र महिलामा कोटेश्वरकी सन्ध्या लामाले स्वर्ण जिते । आयोजकले प्रतियोगितामा ६ सयभन्दा बढी खेलाडी सहभागी छन् । शीर्ष तीन स्थान हात पार्ने टिमले क्रमशः २५ हजार, १५ हजार र १० हजार रुपैयाँ पुरस्कार प्राप्त गर्नेछन् ।पदक विजेतालाई पूर्वसांसद् सीता लामा, नवौं सागका स्वर्णधारी निर्मल श्रेष्ठ र नीराजन श्रेष्ठलगायतले पुरस्कृत गरे ।"
सुदूरपश्चिम प्रदेशको सान,"(विराटनगर)सुदूरपश्चिम प्रदेशले कोशी प्रदेश प्रथम ट्वान्टी२० राष्ट्रिय क्रिकेट प्रतियोगितामा शुक्रबार नेपाल पुलिस क्लबलाई ५२ रनले पराजित गरेको छ । जीपी कोइराला क्रिकेट मैदानमा सुदूरले दोस्रो जित निकाल्दै ४ अंक बनाएको छ । ३ खेल खेलेको सुदूरले यसअघि गण्डकीलाई ४० रनले हराएको थियो ।दोस्रो खेलमा अर्को विभागीय टोली त्रिभुवन आर्मी क्लबले जित निकाल्यो । आर्मीले कर्णाली प्रदेशलाई ८ रनले हराएर २ अंक बटुलेको छ । टस जितेको सुदूरले नारायण जोशीको विष्फोटक ब्याटिङमा ८ विकेट गुमाई १ सय ८३ रनको उच्च स्कोर बनाएको थियो । प्लेयर अफ द म्याच नारायणले १२ बलमा ६ छक्कासहित ४० रनको योगदान गरे । अभिषेक पालले ३९ बलमा २ छक्का र ७ चौकासहित ५८ र किरण ठगुन्नाले ३० रन जोडे । पुलिसका शरद भेषावकरले ४ ओभरमा २० रन खर्चेर ३ र मन्जित श्रेष्ठले ३८ रन खर्चेर २ विकेट लिए । जवाफमा १ सय ८४ रनको लक्ष्य पाएको पुलिसले शंकर रानाले उत्कृष्ट ब्याटिङ गरे पनि ६ विकेट गुमाई १ सय ३१ रनमात्र जोड्न सक्यो । शंकरले ६२ बल खेल्दै ५ छक्का र ९ चौकासहित अविजित ९१ रन र अभिषेक कार्कीले २० रन जोडे । सुदूरपश्चिमका दीपक चन्द र शेर मल्लले २२ विकेट लिए । नारायण जोशीको नाममा एक विकेट रह्यो । दोस्रो खेलमा टस जितेको आर्मीले निर्धारित २० ओभरमा ५ विकेट गुमाई १ सय ४० रन बनायो । आर्मीका वसिर अहमदले ४२, सन्दीप रजालीले अविजित ४१ र सन्तोष कार्कीले ३४ रन जोडे । वसिर प्लेयर अफ द म्याच भए । कर्णालीका प्रकाश जैसीले २, दिनेश अधिकारी र दीपेन्द्र रावतले ११ विकेट लिए ।जवाफमा कर्णालीले पूरै ओभर खेले पनि ६ विकेट गुमाई १ सय ३२ रनमात्र जोड्न सक्यो । कर्णाली दीपेन्द्र रावतले अविजित ४७, रवीन्द्र शाहीले २२ र विपिन रावतले १८ रन बनाए । आर्मीका नितेश पटेलले २, तीर्थराज दास, पवन कार्की, शाहब आलम र वसिर अहमदले ११ विकेट लिए ।शनिबार कर्णाली र एपीएफ तथा वागमती र लुम्बिनीबीच प्रतिस्पर्धा हुनेछ ।"
आइस हक्कीमा पाठक,"काठमाडौं (कास) नेपाल आइस हक्की संघको चुनावी साधारणसभाले भुवन पाठकलाई अध्यक्षमा निरन्तरता दिएको छ । शुक्रबार सम्पन्न सभाले ११ सदस्यीय केन्द्रीय कार्यसमिति निर्विरोध चयन गरेको छ । उपाध्यक्षमा विजय खड्का, गणेशप्रसाद रिमाल र मनोजकुमार ढुंगेल, महासचिवमा राजेश रिजाल, सचिवमा दीपकराम नेपाल र कोषाध्यक्षमा ठाकुरप्रसाद पौडेल चुनिए । प्रज्ज्वल थापा, दिपेन योकपाङदेन, कमलेशकुमार मण्डल र प्रतिक लोहनी सदस्यमा चुनिए ।"
मोरङलाई महिला क्रिकेट उपाधि,"विराटनगर (कास) घरेलु टोली मोरङले तेस्रो संस्करण इक्युवालिटी कप महिला क्रिकेट प्रतियोगिताको उपाधि जितेको छ ।मोरङले मेरिवोन विराटनगर ज्वाला क्रिकेट मैदानमा शुक्रबार फाइनलमा इलामलाई १ सय रनले पराजित गर्दै उपाधि जितेको हो । टस जितेको मोरङले २० ओभरमा ३ विकेट गुमाई १ सय ५३ रन बनायो । प्लेयर अफ द म्याच सोनु राजवंशीले ५९ बलमा ९ चौकासहित ७२ रन र प्रेरणा रानामगरले नटआउट ३१ रन जोडे । इलामकी पस्मिता मुखियाले २ र संगीता तामाङले १ विकेट लिए ।विशाल लक्ष्य पाएको इलामले पूरा ओभर खेले पनि ५ विकेट गुमाई ५३ रनमात्र बनायो । यमुना राईले सर्वाधिक १० रनको योगदान दिइन् । मोरङकी चाँदनी यादवले ३ विकेट र कृतिशा धामीले १ विकेट लिए । प्लेयर अफ द सिरिज मोरङकी सोनु राजवंशी भइन् भने उत्कृष्ट ब्याटर इलामकी प्रियंका राई, उत्कृष्ट बलर मोरङकी शुभेच्छा लिम्बू र उदीयमान खेलाडी सिरहाकी आरुषि साह चुनिए ।महिला क्रिकेट प्रतियोगिता न्युन संख्यामा हुने भएकाले राष्ट्रियस्तरमा दक्ष खेलाडी उत्पादनमा सहयोग पुर्याउन प्रतियोगिता आयोजना गरिएको आयोजक नेपाल क्रिकेट फाउन्डेसनका अध्यक्ष अभिषेक श्रेष्ठले बताए । प्रतियोगितामा कोशी र मधेश प्रदेशका मोरङ, इलाम, सप्तरी र सिरहा भाग लिएको सम्योजक विशाल साहले बताए । स्पर्धा मोरङ क्रिकेट संघको प्राविधिक सहयोगमा भएको हो ।"
हाइ हाइ रे नेवाः कविता!,"नेपाली साहित्यमाथि योगदान दिने थुप्रै साहित्यकार छन्, जसको मातृभाषा नेपालभाषा हो, तर उनीहरूले दुवै भाषामा उत्तिकै लेखे । उदाहरणका लागि सिद्धिचरण र दुर्गालालको नामै काफी छ । सुरेश किरण भन्छन्, नेपालभाषाका नयाँ र युवा पुस्ताले नेपाली भाषामा लेख्ने प्रयास गर्दा त्यो सुनमा सुगन्ध हुन्छ । एकभन्दा बढी भाषामा लेख्ने चलन हाम्रोमा मात्र होइन, अन्यत्र पनि छ । नेपालभाषा मातृभाषा हुनेले नेपालीमा कविता लेख्दा त्यसमा नेवारपन पाइन्छ, जसको मिठास दुर्लभ हुन्छ । विजय मल्लले नेपालभाषामा पनि लेखे, नेपाली भाषामा पनि । उनको लेखनलाई नेपाली भाषाका लेखकसँग तुलना गरिन्थ्यो र कमजोरी निकालिन्थ्यो, समालोचकबाट । लेखक धुस्वां साय्मिमाथि केही चर्चा गर्नु यहाँ उपयुक्त ठहरिएला । धुस्वांले धेरै भाषामा लेखे । उनी नेपालभाषा र संस्कृतिको पृष्ठभूमिबाट नआएका भए पक्कै गंकी लेखिने थिएन र नेपाली साहित्यमा त्यसको विशेष स्थान हुने थिएन । जुनै भाषामा लेखे पनि त्यस भाषामा पकड हुनु नै पहिलो सर्त हो । थोरै शब्दको जानकारीले साहित्यमा बामे सर्नै पनि मुस्किल हुन्छ । अर्को सर्त हो मुलुकका जति भाषा छन्, तिनलाई सरकारले यथोचित सम्मान गर्नुपर्छ । साढे सात दशकअघिदेखि काव्यकर्ममा समर्पित र भाषा आन्दोलनमा अग्रणी भूमिका निभाएका कवि दुर्गालाल श्रेष्ठको विचारमा बहुजातीयबहुभाषिक देशमा विभिन्न जनजातिका भाषाका साहित्य लेखन जसरी उहिले उत्पीडनमा थियो, अहिले पनि त्यसमा खासै परिर्वतन आएको छैन तर समकालीन साहित्यकारहरूको प्रयास भने स्तुत्य छ । दुर्गालाल भन्छन्, जसरी नेपालभाषाका साहित्यकारहरू आफ्नो बलबुतामा आफ्नै भाषाका लागि मरिमेटिरहेका छन्, त्यो पहिलेभन्दा आसलाग्दो स्थितिमा चाहिँ छ । यद्यपि राज्यस्तरले समान व्यवहार गरेको छैन, तर उनीहरू आफ्नो भाषा सशक्त बनाउन लागिपरेका छन् । जसरी नेपालभाषाको कविता लेखनमा आसलाग्दो प्रगति भइरहेको छ, म सोच्छु, अन्य भाषामा पनि त्यो प्रगति भइरहेकै होला । पपलाई पपुलर बनाउन महत्त्वपूर्ण भूमिका खेलेका गायक ओमविक्रम विष्टले गाएको पहिलो गीत थियो नेपालभाषामा गिरिजाप्रसाद जोशीले लेखेको हाइ हाइ रे थ्वँया बात्चा । गीतको अर्थ हुन्छ आहा, कत्ति मजाको जाँडको बटुको । ओमविक्रमको त्यही गीतको शब्द सापटी लिएर नेपालभाषाका कविताबारे भन्न सकिन्छ हाइ हाइ रे नेवाः कविता अर्थात्् आहा कत्ति राम्रो नेवाः कविता !"
गौतम बुद्धलाई पत्र,(सीके राउतको आत्मकथा वैरागदेखि बचावसम्म को एक अंश)
क्रान्तिले भुलेको पाठशाला,"कवि दुई प्रकारका हुन्छन् कविताको मर्म अनि कविको जीवनशैलीबीच साम्यता हुनुपर्छ भन्ने आग्रह राख्ने र साम्यताको धारणा खारेज गरी सिर्जनालाई मात्रै महत्त्व दिने ! अभय श्रेष्ठ पहिलो पंक्तिका कवि हुन्, जो आफू र आफ्ना कविता छुट्याएर नहेरिदिन आग्रह गर्छन् । भूमिकामा लेखेका छन्, म जे हुँ, मेरो कविताज्ञ त्यही हो । म, मेरो विचार, जीवनशैली र मेरा कविता पृथक् होइनन् । कविता लेख्नु मात्रै पर्याप्त छैन, त्यसमा निहित विचार वहन गर्नु पनि कविको दायित्व हो भन्ने विचार मलाई पनि सही लाग्छ । अभय कविताको वैचारिकीलाई जीवनशैली बनाउन प्रयासरत कवि हुन् । करिब १८ वर्षदेखि कवि अभयलाई कहिले नजिकबाट र कहिले परबाट हेरेको छु मैले । कवि कर्मलाई सामाजिक दायित्वसहितको कर्म मान्ने उनी काँठमा बस्ने सरल कवि हुन् । झन्डै साढे दुई दशकदेखि सक्रिय छन् । उनको रचनाधर्मिता र जीवनलाई धेरथोर नियाल्दा म पाउँछु हाँसो, ठट्टा मन पराउने उनी बागी कवि पनि हुन् । त्यसैले उनी पद र सम्मानप्रति निरपेक्ष बस्छन्, स्वाभिमान र विद्रोहचेतका कारण । जबकि पत्रकारिता र साहित्यमा उनीभन्दा पछि प्रवेश गरेका धेरैले प्रशस्त मानसम्मान र पुरस्कार पाइसके ।भर्खरै प्रकाशित अभयको कविताकिताब लहना र तीर का कविताको प्रमुख विशेषताहरू पाउँछु सीमान्तकृत वर्गसमुदायप्रति पक्षधरता, विद्यमान सामाजिकसांस्कृतिक संरचनाप्रति विद्रोहभाव र समतामूलक समाज निर्माणप्रति आशावादिता । दलित विषयमा धेरै रचना छन् उनका । छुवाछूतजस्तो सामाजिक कलंक उन्मूलन गर्न उनी आह्वान गर्छन् । जातव्यवस्था उन्मूलन र महिला उत्पीडनविरुद्ध आयोजित धर्नाजुलुसमा प्लेकार्ड बोकेर उभिन्छन् र ऐक्यबद्धता जनाउँछन् । समताको जगमा समाज निर्माण हुने आशावादिताले उनको विचारलाई सिँचेको छ । दलन कवितामा त्यो आशावादिता अग्लो चेतनासहित देखिन्छ के ठान्यौ तिमीले हामीलाई ? सायद अछुत प्रेमी ठान्यौर, जिउँदै पुरिदियौहामी बीउ थियौर, उम्रियौ । नोरालाई, पण्डित र नगरवधु, साढे तीन हजार वर्ष पुरानो आक्रोश जस्ता कविता हजारौं वर्षदेखि विभेद र अन्यायमा परेका महिला र सीमान्तकृत वर्गलाई संगठित हुन गरिएका काव्यात्मक आह्वान हुन् । चार खण्डमा विभक्त संग्रहमा अजिङ्गरले जस्तो मुख बाएको पुँजीवादी बजार व्यवस्थासँग हामीलाई उनी सतर्क गराउँछन् । कविको भाषा र शिल्प माझिएको छ, दम्भ कतै छैन । आडम्बरबाट कोसौं टाढा छन् कविका शब्द । बोसो (अलंकार र विशेषण) रहित भाषाको प्रयोगले कविता काँचो र खस्रो बनेको छ । बोसो निकालिएकाले अर्थहरू चिप्ला बन्नबाट जोगिएर इमानदार आत्मस्वीकृति बनेका छन् । संग्रहमा कमजोरी नभएका होइनन्, तर सबलताको तुलनामा नगण्य छन् । सन्देह कवि अभयको बहुचर्चित कविता हो । तर्कपद्धतिमा विश्वास नगर्ने अन्धभक्तको जगजगी भएको समयमा सन्देह त्यस्तो एन्टिडोट हो, जसको सेवनले नयाँ सोचाइ र व्यवस्थाको सुरुवात हुन सक्छ । नेपाली समाजमा सन्देहको महत्त्व कम बुझिएकाले क्षय र दुर्गतिको शृंखला बढिरहेको सत्य हो । नीतिगत भ्रष्टाचार, कुशासन र दण्डहीनताले आम जनतालाई थिलोथिलो बनाएको छ । सन्देह प्रवृत्तिले मान्छेलाई सचेततातर्फ लैजान्छ र विवेकी बन्न सघाउँछ भन्ने निष्कर्ष वैज्ञानिक अनुसन्धानको छ । त्यस अर्थमा सन्देह जस्ता कविताको सान्दर्भिकता बढ्दो छ । तर, कहाँ सन्देह गर्ने, कहाँ नगर्ने ? कवि अलमलमा छन् । अवधारणागत पक्ष, दर्शनचिन्तन, वैचारिकी, धर्मसंस्कृति, कर्मकाण्ड र राजनीतिक समाचारमा सन्देह अपरिहार्य भए पनि प्रकृतिप्रदत्त सौन्दर्यमाथि सन्देह गर्नु कति उचित ? पठनदौरान प्रश्न जन्मिरह्यो । कविको आग्रह छ बादलले कोरेका सुन्दर कोलाज वा हिउँको सौन्दर्यमाथि सन्देह गर । म सोच्छु, सौन्दर्य त अनुभूत गर्ने पो । सन्देह गर्ने हो र ? प्रायोजित प्रशंसा र निन्दा दुवै कविताका वैरी हुन् । आलोचकहरू स्रष्टाका सच्चा मित्र हुन् । तिनले झूटो प्रशंसा गर्दैनन् र छाला काट्दैनन् । तिनले तपाईंका बन्द आँखा खोलिदिन्छन्, कविको भूमिकामा भेटिएको यही विचारले सन्देह कवितामाथि यति लेख्न बल दियो । अभयको कविताको आकाश धेरै फराकिलो छ । त्यसैले केही कमीकमजोरी भेटिनु स्वाभाविक हो । हाम्रो समयको पक्षधर र प्रभावशाली कविको हारमा उभिएका थोरैमध्येका एक कवि हुन् अभय । हाम्रा कतिपय कवि पक्षधरतामा स्पष्ट छन्, कवितामा सरदर । कारण कविताको शिल्पपक्ष स्थूल र कमजोर छ । पक्षधरता (विचार स्पष्टता र निर्भीकता) र शिल्पको सुन्दर संयोजनले कवि प्रभावशाली हुने हो । अभयभित्रको कवि निक्कै परिपक्व लाग्छ । उनी क्रान्तिले भुलेको पाठशालाका जेहेन्दार विद्यार्थी हुन् । तर, विडम्बना क्रान्तिका नायकहरू अहिले नैतिक पतनको संघारमा छन् । कविताले समयको दिशा पक्डेको छ । नत्र त आजभोलि अधिकांश कवितामा गाभीरता कम, चर्कोपना बढी भेटिन्छ । हल्ला वा चर्को ध्वनि नै कविताको सत्त्व बनेको भान हुन्छ । कविता जति सूक्ष्म हुन्छ, त्यति प्रभावकारी हुन्छ । त्यसको मारक क्षमता उति बढ्छ भन्ने म सोच्छु । झन्डै दुई दशकदेखि म कवि अभयलाई हेरिरहेको छु । अधिकांश मान्छे (कविहरूसमेत) शक्ति र सत्ताको पछि दौडिरहेको सन्दर्भमा उनी सदैव शक्ति र सत्ताको विपक्षमा उभिएको देख्दा उनलाई एन्टिकरेन्ट भन्न मिल्छ । एन्टिकरेन्ट प्रतिक्रियात्मक हुन्छ । यद्यपि समाज प्रतिगमनतिर बढ्दा प्रतिक्रियात्मक हुनु सही र सचेत छनोट हो । आफ्ना रचनाधर्मितामा प्रतिबद्ध र इमानदार, सत्यनिष्ठ र विनोदप्रियता कवि अभयका पुँजी हुन् । त्यसो त सामाजिक न्यायप्रतिको प्रतिबद्धता र समतामूलक विश्व दृष्टिकोण मात्रै उनका कविताका विशेषता होइनन् । स्थानीयता, नेवाः संस्कृतिसभ्यताप्रति प्रेम र सम्मानभाव पनि उनका कवितामा प्रशस्त छन् । स्थानीयतालाई सार्वभौम अर्थ प्रदान गर्ने सक्ने खुबीमा कविको कौशल प्रकट हुन्छ । लहना र तीर पढ्दा कतिपय स्थानमा त्यो कौशल भेट्छौं । कहिलेकाहीँ नपत्याउने गरी प्रणयका स्पर्श कवितामा भेटिन्छन्, जहाँ उनले मनको भित्री तहमा यौवनकालको रुमानी सपना सजाएका छन् कोही फर्किन्छ भन्ने आशामा । विद्रोह, पक्षधरता र प्रेमविपरीत संवेदना कहाँ हो र ? भ्रष्ट र जर्जर हुँदै गएको सामाजिक व्यवस्था, रुढी र भ्रष्टाचारले गाँजेको सत्ताप्रति विद्रोहभाव र सामाजिक न्यायप्रतिको प्रतिबद्धता प्रेमको जगमै उभिएको छ जागै रहन्छ हरक्षणकहीँ त्यसको कोमलता नहोस् नष्टहृदयमा सबभन्दा प्रिय कविताझैंवालेटमा पुरानो प्रेमपत्रझैंकिताबको बीच पानामा मजुरको प्वाँखझैंमैले सुरक्षित राखेको छु, हृदयमा त्यो ठाउँएक दिन फेरितिमीले नै फिर्ता माग्छौ कि भनेर ।"
मलाई नजन्माएका बाआमा,"बैंग्लुरुएयरपोर्टबाट मैले लिएको उबर बैंग्लुरु सहरका सडकहरू छिचोल्दै अम्माअप्पाको घर भएको ह्वाइटफिल्ड भन्ने इलाकातिर बढिरहेको थियो । म सोच्दै थिएँ, सम्बन्धहरू सधैं रगतले वा जन्मले मात्र बन्छन् भन्ने कहाँ हुँदोरहेछ र ? सोच्दै नसोचेको ठाउँमा, सोच्दै नसोचेको बेला रगतभन्दा बलियो र गाढा नाताहरू जोडिँदा रहेछन् । त्यसैको ज्वलन्त उदाहरण अम्माअप्पा हुन् । उबर फोयर इन्फिनिटी नामको अपार्टमेन्ट भवनको कम्पाउन्डभित्र छिरेर रोकियो । आफ्नो सुटकेश गुडाउँदै म भित्रतिर लागें । टावर बीको दोस्रो तल्लाको अपार्टमेन्ट २०५ मा अम्माअप्पा बस्छन् मेरा दक्षिण भारतीय मातापिता ।"
पर्खिरहेछ काफलडाँडा,"नेपाललाई १४ अञ्चल, ७५ जिल्लामा विभाजन गर्दा बागलुङ, पर्वत र जोमसोमको बीचमा म्याग्दी जिल्ला जन्मिएको रहेछ, २०१८ सालमा । हङकङ र नेपाली मुद्राको मूल्य बराबर भएको समयतिर लाहुरे भई हङकङ छिरेका चामबहादुर पुन (६७) को अगुवाइमा म्याग्दीको काफलडाँडास्थित पुन संग्रहालय, पुन पाहुना घर, पुस्तकालय साथै प्राथमिक उपचारका लागि निःशुल्क औषधि पनि वितरण हुने स्वास्थ्य चौकी निर्माण गरिएको रहेछ । पुन समुदाय बसोबास नजिकै ३,२१० मिटर अग्लो डाँडोलाई पुनहिल नाम दिएर हिमाल हेर्ने ठाउँ बनाएछन् चामबहादुरले । त्यहाँबाट देखिने धौलागिरि, अन्नपूर्ण, माछापुच्छ्रे हिमशृंखलाहरू बिहानको सूर्योदयमा निक्कै मोहक देख्न पाइन्छ । बिहानै विदेशी पर्यटकको घुइँचो लाग्छ । त्यहाँ टेकबहादुरको पुनको स्मृतिमा एउटा टावर पनि बनाइएको छ । तर, त्यसको कुनै औचित्य छ भन्ने लाग्दैन । डाँडाबाट घुमीघुमी हिमाल हेर्दाको मज्जा टावरबाट आउन्न क्यारे । मान्छे त्यति चढेको खासै देखिन्न । पोखराबाट वीरेठाँटीसम्म जिपमा, त्यसपछि पैदल उल्लेरी, नाङ्गेठाँटी हुँदै घोरेपानीमा बास बस्दै त्यहाँ पुग्न सकिन्छ । तर, त्यसरी जाँदा सिधा उकालो पर्ने भएकाले निकै गाह्रो अवस्था झेल्नुपरेको यात्रीको अनुहारमा देखियो । त्योभन्दा सजिलो अर्को करबाकेली इको ट्रेक पुन समाजले निर्माण गरेको रहेछ । त्यो चाहिँ बेनीसम्म बसमा गएर त्यसपछि पैदल कुनै समयको मल्ल राजाको राज्य मल्लाज हुँदै बाँसखर्क, महभीर, काफलडाँडा, करबाकेली थान भएर फूलबारी हुँदै पुनहिल निस्कन सकिने बाटो रहेछ । यो रुट चाहिँ सिधा उकालो नभएर थोरै तेर्सो थोरै उकालीओराली हुँदै हिँड्न पाइने खालको रहेछ । अर्को कुरा एकदमै गाउँगाउँको बाटो भएकाले एकदमै गाउँले परिवेशको अनुभूति पनि गर्न पाइने रहेछ । सुन्तलाहरू बोटैबाट टिपेर सित्तैमा खान पाइने, घरका पेटीमा लम्पसार सुतेर आराम गर्न पाइने, कोही ठाउँमा चिया पनि सित्तैमा खान पाइने । पानीका धाराकुवा, कुलेसा, खोल्सा, जंगलका बीचमा चराको संगीत सुन्दै आरामले हिँड्न पाइने रहेछ । गाउँले खानाको स्वाद, गाउँले सत्कार यी सबै यात्रुले निःशुल्क वा न्यून मूल्यमा उपभोग पाउने रहेछन् । यो रुट निर्माण गर्नुको मुख्य उद्देश्य नै काफलडाँडामा निर्माण गरिएको पुनहरूका पुर्खा करबाकेली को थान रहेछ । विसं २०६९ सालमा चौहत्तर लाख रुपैयाँ लागतमा बनेको भवनभित्र ६ फिट अग्लो करबाकेलीको मूर्ति र साढे पाँच फिट अग्ला उनका दुई भाइ छोरा र दुई श्रीमतीको मूर्ति राखिएको छ । त्यो मन्दिर बन्नुभन्दा पहिले आआफ्नै घरमा मान्द्रोले बारेर करबाकेलीको पूजा गर्ने चलन थियो रे । त्यहाँका पाहुनाघर, पूजाथान साथै संग्रहालय आकर्षक र सुविधासम्पन्न बनाइएको रहेछ । तर, ती भौतिक संरचना निर्माणमा महिलाको कुनै उपस्थिति देखिँदैन । न श्रममा न त आर्थिक सहयोगमा नै । पुन महिलाहरू हुँदै नभएका हुन् कि, भएर पनि काम नगरेका हुन् भन्ने शंका उत्पन्न हुन्छ । नाचगानमा, भान्सामा र पाहुना सत्कारमा भने महिलाको उपस्थिति बाक्लो देखियो । संग्रहालयमा मल्ल राजाका सेनाले प्रयोग गरेका ढाल तरबार र स्थानीय पुरातन सरसामान, ढिकीजाँतो, घट्टा, तोरी पेल्ने मिल, उखु पेल्ने मिल आदि आधुनिक हाते मेसिनहरू, हाते औजारहरू संग्रहित गरिएको छ । मल्लकालीन सिक्काहरू र साहकालीन नोटहरू पनि प्रशस्तै राखिएको छ । त्रिभुवनकालीन सयका नोट (कापीका पानाजत्रो) पनि त्यहाँ देख्नमा पाइन्छ । पुस्तकालय छ तर पुस्तक छैन । सायद संकलन गर्ने काम बाँकी होला ।हरियाली डाँडाबीच आलिसान दरबारजस्ता भवनहरू छन् । सुन गरुडको मूर्ति, समाजसेवी चामबहादुर पुनको मूर्ति, ढुंगाले छापेको बाटो अहो ! त्यो ठाउँ पुग्दा स्वर्ग यही हो भन्ने लाग्छ । बिहानै भान्साघरको बार्दलीबाट देखिने हिमशृंखलामा सूर्यको किरणले ल्याएको सुनौलो दृश्यको मोहकबारे बयान गरिसाध्यै छैन । बिहानको पहिलो सम्झनामा आउने प्यारो मान्छेलाई यो ठाउँ ल्याउन पाए ! भन्ने सोच पलाउन सक्छ । तर, त्यो ठाउँमा पर्यटक पर्खिनेबाहेक अरू आय आर्जनको कुनै स्रोतमा पनि लगानी भएको होला भन्न सकिन्न । हेर्दा लाग्छ, भएको पुँजी सबै भौतिक संरचनामा सिध्याएर नयाँ पुँजी आर्जन गर्न पर्यटकको बाटो कुर्दै बसेको छ काफलडाँडा ।त्यहीं मुन्तिर बडा आलिसान स्कुलका लागि बनाइएका बिल्डिङ पनि छ, तर खाली । विद्यार्थी छैनन् । पाहुनाघर पछाडि एउटा ठूलो घ्याङघर छ । छेवैमा लस्करै बाथरुम ट्वाइलेट छ । त्यो घर भरिने गरी पाहुना पुग्न निकै संघर्ष गर्नुपर्ने देखिन्छ । त्यो ठाउँबाट सिकेर जाने सीप र बोकेर लैजाने कोसेली तयार गर्न अझै बाँकी छ । काफलडाँडाको चिनो लैजाम् त नि भन्नलाई सिर्फ आँखाको सन्तुष्टिबाहेक अरू केही छैन । दानाविहीनको काफल, सोरठीको भाका, भीरको मह, आलु कागुनोजस्ता चीजवस्तु मात्रै अक्षरमा सीमित छन् ।राम्रो कुराचाहिँरेडियो पुग्नुभन्दा पहिलेको मनोरञ्जनका लागि गाइने सोरठी (स्वर नचुँडाइकन गाउने) भाकामा नाच्नेगाउने शैलीलाई जीवित राखिएको रहेछ । महिलाहरू विभिन्न देवी देउरालीलाई पुकारेर गाउँछन् । पुरुषहरूले मादल र खैंजडीले ताल दिन्छन् । त्यस्तो बेलामा केही व्यक्तिलाई शरीर काम्ने हुन्छ । अरूले भर दिनुपर्छ । यदि त्यो काम्ने व्यक्ति ढल्यो भने अनिष्ट हुने भनाइ पनि रहिआएको छ । पूर्वतिर पनि यस्तो नाच कतैकतै अस्तित्वमा छन्, जसलाई मारुनी भन्ने गरिन्छ । पश्चिमतिर भने पुर्ख्यौली नाच भन्ने रहेछ ।त्यो ठाउँको अरू विशेषता भनेको काफलडाँडामुनि निकै लामो सुरुङमार्ग पनि रहेछ । तर, त्यो प्रयोगमा मानवीय कुनै कसरत गरिएको रहेनछ । महभीरकै अर्कोपट्टि सफा चट्टानले बनेको अग्लो भीर रहेछ । स्थानीय हर्कबहादुर पुनको भनाइअनुसार, त्यहाँ गोरु जोत्दै गरेको आकृति, जाँतो पिस्दै गरेकी महिलाको आकृति छ । अनि सुनसान रातमा अनेकन धुन त्यहाँबाट आउँछ । तर, अरूले खोलापारिबाट हेर्दा चाहिँ त्यस्तो देखिएन । खासमा हेर्नेको दिमागमा जे आकृति आउँछ, त्यही हो भन्ने लाग्दो रहेछ । यसकारण, गोरु चित्र अरू नै केही आकृतिजस्तो पनि देखिन्छ । मैले चाहिँ साकेला नाचिरहेको जस्तो देखें । सहयात्री कवि अभय श्रेष्ठले लाखे नाचेको देख्नुभो क्यार, मक्ख हुनुहुन्थ्यो ।यो करबाकेली इको ट्रेक हुँदै पुनहिल पुग्न अलिकति घुमाउरो परे तापनि तर्पायातर्पाया (तर्पेनी) भएकाले हिँडाइ एकदम सहज बन्ने रहेछ । चिल्ला चट्टानहरू प्रशस्त पाइने भएकाले होला बाटाहरू चिल्ला ढुंगाले खिपिएको पाइयो । फोटै मात्र खिचेर बसिरहुँजस्तो लाग्ने रमणीय ठाउँका मानिसहरू चाहिँ धेरै लजालु रहेछन् । हुन त त्यस्तै मायालु व्यवहारले नै त गाउँले आत्मीय पहिचान पाएको हुन्छ । तर अर्को प्रचलित रुट भने छोटो भए पनि त्यस्तो रमाइलो छैन । सित्तैमा पाइने चिज, त्यतै हराइजाऊ लाग्ने दृश्य केही छैन । बरु हुरुक्कै पार्ने ठाडो उकालाको पीडाले पेदु बनाउँछ । होटलहरू प्रशस्त छन् । मानिसहरू सबै व्यावसायिक भइसकेका छन् । हिमालको काखमा पुगे तापनि पानी नकिनी खान पाइन्न । एक हातमा नोट र अर्को हातमा भोक साट्नुपर्ने अनिवार्यता छ । सन् २००४ देखि पुराना ब्रिटिस सेनाहरूले लन्डन बस्न पाउने अधिकार पाएसँगै बुढेसकाल ब्रिटिस सरकारको सेवा सुविधा लिन प्रायः सबै लाहुरेले नेपाल छाडेका छन् । बाँचुञ्जेल उतै बसेर मृत्युपश्चात् मात्र काठको बाकसमा फर्कने सोच बनाएका लाहुरेहरूबीच अपवादमा रहेछन् म्याग्देली चामबहादुर पुन । यतिबेला उनै पुनको नेतृत्वमा विश्वभरिका पुन समाज मिलेर नाङ्गो काफलडाँडालाई हराभरा बनाएका रहेछन् । पुनहिल नामले लोकप्रियता कमाएर बाक्लो पर्यटक भित्र्याउन सफल म्याग्दीका पुन समाजले डाँडापाखैको नाममा पुन फुर्को जोडेको देख्दा एक किसिमले हैकमवादी सोचजस्तो देखिए तापनि स्थानीय तहमा निक्कै विकास भएको छ । यसै गरी अरूले पनि काम गर्न सकेसिके रित्तो गाउँहरूलाई हराभरा बनाउन कति साल लाग्ला र ?"
"एक वियोग, एक आन्दोलन","हिउँदको अन्त्यतिर अहिले राजधानीका दुई थिएटरमा दुई नाटक मञ्चनरत छन् मण्डलामा अन्धवेग र शिल्पीमा झोडा । दुवै नाटकको समान तत्त्व छ प्रेम । एकातिर भूमि, अर्कोतिर प्रेमी । एउटाले सत्तालाई प्रश्न गर्छ, अर्कोले समाजलाई व्यंग्य ! झोडा ले भूमिमाथि प्रेम गर्छ अस्तित्वको खोज पनि । अन्धवेग स्वतन्त्रतासँगको प्रेम अनि कुरूप समाजको ढोंगको कथा हो । जटिल विषयवस्तु, सरल प्रस्तुतिमार्फत यी नाटकले दर्शकलाई यस्ता पात्र भेटाउँछन्, जो समाजमा संघर्षरत छन्, जसलाई मूल्य, मान्यता र नीतिले पनि थिचिरहेको छ । अन्धवेग नैतिकताअनैतिकताबीच फक्रिएको एउटा प्रेमकथा हो । समाजको मूल्यमान्यता विपरीतको एक प्रेमयात्रा ! मानव सम्बन्धको यस्तो जटिल र जोखिम बाटो, जहाँ हिँड्नेले पूरा गर्नुपर्छ काँडामय बाटाहरू । पम्फाजयवीरले अनुभव गरिरहेको प्रेम यस्तैमध्येको एक हो । पम्फा (प्रमिला खनाल) २ सन्तानकी आमा, गरुडध्वज (अनुप न्यौपाने) की पत्नी । निस्फिक्री बाँच्न चाहने स्वभावकी, आफ्नो इच्छाचाहनालाई स्वतन्त्र उड्न दिने पात्र । एक दिन इलामबाट फुपू (संगीता थापा) र देवर जयवीर (सुवास तिमल्सिना) घर आइपुग्छन् । पम्फा नौजवान देवरप्रति आकर्षित हुन्छिन्, पहिलो नजरमै । २१ वर्षे देवर जयवीर पनि भाउजूको प्रेममा यसरी डुब्दै जान्छन् कि आफ्नो बिहेको सुरसार भुलेर त्यही प्रेममा पौडिन्छन् । बिस्तारै घर, परिवार अनि समाज यी दुईबीचको प्रेम तरंगको साक्षी बन्छन् । अन्धवेग ले जटिल सम्बन्धका सुन्दर आयाम केलाउँदै, मानवीय पीडा, दुःखवियोग प्रस्तुत गर्छ । अन्धवेग, जयवीर र पम्फाको प्रेम मात्रै होइन, समाजको मूल्यलाई चुनौती दिँदै स्वच्छन्द भएर बाँच्नेको कथा पनि हो आफू भएर बाँच्नेका कथा । समाजले बनाइदिएको पर्खाल नाघेर रमाउनेहरू यो नाटकमा भेटिन्छन् । पम्फा आफूभित्रको प्रेमिल भावलाई समाजका नियमभित्र बाँध्दिनन् । ती भावनालाई स्वतन्त्र हुर्किन दिन्छन्, त्यसलाई छताछुल्ल पोख्न दिन्छिन् । उनी स्वतन्त्र छिन्, प्रेम प्रकट गर्न अनि त्यसलाई स्वीकार्न । त्यही भावनामा बाँचिरहेका हुन्छन् जयवीर पनि । संसार डुलेका, पढेलेखेका युवक हुन् जयवीर । कत्ति पटक समाजबाट भाग्न खोज्छन्, तर पम्फाको प्रेमले बाँधिरहन्छ । पम्फा र जयवीरको प्रेमलाई यो समाजले पाप ठान्छ । सबैका आँखा छलेर चेप्टेसँग प्रेम गर्ने मुगी (शारदा अधिकारी) पनि पम्फा र जयवीरको प्रेमबारे प्रश्न उठाउँछिन् के भनेको ? लाज लाग्दैन ? पम्फालाई सोध्छिन् । जयवीरका साथी वैकुण्ठ त सोझै पम्फालाई आरोप लगाउँछन् त्यो पम्फाले तिमी देवरप्रति कुदृष्टि लगाएको छ ? वैकुण्ठ यी दुईको प्रेमलाई व्यभिचारसँग जोडिदिन्छन् । आखिर वैकुण्ठहरूलाई कुन प्रेम व्यभिचार हुन्छ भन्ने कसले सिकाइदियो ? नाटकले प्रश्न गर्न लगाउँछ आखिर धड्किइरहेको मुटु बन्द गरिदिने आदेश समाजलाई कसले दियो ? यो नाटकले समाजका यस्तै मूल्यलाई व्यंग्य गर्छ, जसले जीवनरूपी फूलहरूलाई फक्रन रोक्छ । आखिर जीवनको सुन्दर पक्ष नै यही हो निस्सासिने ठाउँमा पनि सास फेरिरहन चाहने, बाँच्न खोजिरहने ! ख्यातनाम नाटककार बालकृष्ण समको नाटक अन्धवेग लाई रंगकर्मी प्रवीण खतिवडाले निर्देशन गरेका हुन् । समकै स्वाद नाटकमा छ । खतिवडाले समकै क्लासिक टेक्स्ट लाई नाटकमा मिसाएका छन् । नाटकका पात्र समकै शब्द बोल्छन् । एक दृश्यमा बिहे इन्कार गर्दा झर्कंदै आमा जयवीरलाई भन्छिन्, तैंले यो के गरिस् ? जयवीर कारण दिन्छन्, आमा के भन्नुहुन्छ के तपाईं । म त सुस्त पश्चिमतिर आइरहेकै छु । एउटा सर्प मार्गमा देखिए, म अडिएँ । अब खुट्टा डसाएर अगाडि बढ् भन्नुहुन्छ भने म हिँड्छु आँखा छोपी । कवितात्मक यी नाट्यभाषाले दर्शकलाई समकै समयतिर पुर्याइदिन्छ । तर, निर्देशकले नाटकलाई वर्तमान परिस्थितिसँग जोड्ने कोसिस गरेका छन् । नाटकका केही दृश्यमा कहिले मण्डलाको प्रसंग त कहिले पोइट आइडलका विषय मिसाइन्छन् । कविताको लयमा बात मार्ने त्यो जमानामा मण्डला अनि पोइट आइडलको प्रसंग अमिल्दो सुनिन्छ । समको समयलाई वर्तमानमा ल्याउन यो पक्षमा मिहिनेत गर्न सकिन्थ्यो । महिलावादी आलोचकले दाबी छ पितृसत्तात्मक साहित्यमा दुई किसिममा महिला देखाइन्छन् । एक गुणले भरिएको, अर्को अवगुणले भरिएका । पम्फाजस्तै स्वार्थी स्वभावको, जो बालबच्चाको वास्ता नगरी प्रेमको पछाडि दौडन्छिन् । समको यो नाटकमा पनि अवगुणले भरिएकी स्वार्थी महिला छिन्, जसको इच्छाआकांक्षाले बन्दा बन्दैको घरमा डढेलो लाग्छ । नाटक लेखिएको ८४ वर्षपछि निर्देशक खतिवडाले त्यो वियोगान्तलाई सशक्त प्रस्तुत गरेका छन् । अब झोडा माथि विमर्श गरौं । मधेशमा भूपू सैनिकका लागि जग्गा आवाद झोडा खुलाइन्छ । पूर्वी पहाडबाट कान्छासहित थातथलो छाडी गाउँ हुलै बाँधेर मधेश झर्छन् । उनीहरू झोडा फाँडेर आफ्नो आवाद बसाउँछन् । तर, आवाद सोचेजस्तै बन्दैन । राज्यको भूमि नीति, कूटनीतिक योजना र शासन व्यवस्था झोडावासीका लागि समस्या बनिदिन्छ । झोडामा उनीहरूले बगाएको पसिना र परिश्रमले सुखद नतिजा ल्याउँदैन । भूमिको राजनीतिक स्वामित्वबाट उनीहरू वञ्चित गराइन्छन् र सत्तासँग लामो लडाइँ लड्नुपर्ने हुन्छ । चेतन आङथुपोद्वारा निर्देशित यो नाटकमा झोडावासीहरूको भूमि प्रेम, परिश्रमले खर्चिएको माटो आफ्नो बनाउन गरिएको संघर्षको कथा समावेश छ ।खासमा नाटकमा पूर्वी नेपालका आदिवासी जनतामाथि सत्ताले कत्ति प्रहार गर्यो ? त्यो विषय सरल शैलीमा प्रस्तुत गरिएको छ । भूमि ऐन भएसँगै सुदूरपूर्वमा लिम्बूहरूको राजनीतिक स्वामित्वको भूमि अधिकार किपट खारेज भयो । तत्कालीन समयमा एकातिर भूपू सैनिकहरू पञ्चायती व्यवस्थाविरुद्ध उठे । अर्कोतर्फ दरबारले आफूविरुद्ध विद्रोह नगरून् भनेर अवकाशप्राप्त सैनिकहरू सम्मिलित नेपाल भूपू सैनिक संगठन गठन गर्यो । त्यतबेला किपट विद्रोहलाई साम्य पार्न तत्कालीन शासन व्यवस्थाले मधेशका तीन जिल्ला झापा, मोरङ र सुनसरीका विभिन्न ठाउँमा जग्गा आवाद झोडा खुलायो । त्यसपछि त लामबद्ध भएर पूर्वी नेपालबाट आदिवासीहरू मधेश झरे । नाटकले दर्शकलाई त्यहीबेलाको समयतिरै पुर्याउँछ । त्यहीबेलाको जग्गा आवाद, स्वामित्व प्राप्तिका लागि उनीहरूले लडेको लडाइँ अनि संघर्षको चित्रण नाटकमा छ । यो झोडा हाम्रो आन्दोलन हो । हामी झोडा बसाउन आएका । रगत र पसिना दिएर आवाद दिएका छौं । मेरो रगत र पसिना बगाएको जमिनको स्वामित्व पाउनु हाम्रो अधिकार हो । हाम्रो माग भनेकै कोही पनि मानिस घरबारविहीन बस्नु नपरोस् भन्ने हो । हामी कोही पनि अनागरिक होइनौं, झोडावासी आफ्नो पीडा, समस्याविरुद्ध डटेर लड्छन् । तर, राजनीतिज्ञले भने उनीहरूलाई सहयोगको मात्रै आश्वासन दिइरहन्छन् । नाटकले त्यस्ता बिचौलियादेखि त्यस्ता राजनीतिज्ञलाई पनि व्यंग्य गर्छ, जसले झोडावासीको आन्दोलनलाई राजनीतिको हतियार बनाए । सत्ताले बारम्बार कान्छा र झोडावासीहरूलाई आवाद जग्गाबाट भगाउन खोज्छ । उनीहरूलाई परदेशीझैं व्यवहार गर्छ । हृदय जोडिएको झोडा लाई कान्छाको परिवारले छोड्न सक्दैन । कान्छाको परिवारमार्फत, उनीहरूका पीडा र संघर्षलाई नाटकमा देखाइएको छ । यो नाटकमा आदिवासीलाई आफ्नै जमिनबाट सत्ताले कसरी लखेट्न खोज्छ ? भूमिपुत्रहरूलाई राज्यले कसरी सुकुम्बासी बन्न बाध्य पार्छ ? त्यो विषय केन्द्रमा छ । झोडा आवादको त्यो संक्रमणकालीन अवस्था मात्रै होइन यो नाटकले सत्ताले गरिब दीनदुःखी जनतालाई गर्ने शोषण पनि प्रस्तुत गर्छ । साथै, वर्षौंदेखि यो सत्तासँग जनताले लड्दै आएको संघर्ष अनि लडाइँ बोल्छ । लेखक गणेश रसिकको नाटक झोडा ले आदिवासी र जमिनको मुद्दामाथि फेरि अर्को बहस छेडेको छ । इलाममा रहेर रंगमञ्चमा सक्रिय चुलाचुली रंगमञ्चले उपहारस्वरूप केन्द्रसम्म ल्याइपुर्याएको झोडा मोफसलमा भइरहेको नाट्य निर्माणको बलियो उदाहरण हो ।"
