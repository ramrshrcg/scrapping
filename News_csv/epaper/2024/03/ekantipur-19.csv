शीर्षक,विवरण
माओवादी नेताहरूका गुरु,"पूर्वराष्ट्रपति नन्दबहादुर पुन, अर्थमन्त्री वर्षमान पुन, नेकपा महामन्त्री नेत्रविक्रम चन्दलगायत माओवादी नेताहरूका राजनीतिक गुरु हुन् कृष्णबहादुर महरा । २०४८ सालमै उनी तत्कालीन संयुक्त जनमोर्चाबाट संसद्मा आएका थिए । २०६४, २०७० र २०७४ मा पनि उनी निर्वाचित सांसद हुन् ।२०४८ देखि नै पुष्पकमल दाहालका विश्वासपात्र महरा तत्कालीन विद्रोही माओवादीले सरकारसँग वार्ता गर्न २०५८ र २०६३ मा पठाएको वार्ता टोलीका संयोजक र २०६० मा सदस्य तथा प्रवक्ता थिए । शान्तिपूर्ण राजनीतिमा आएपछि अधिकांश समय सत्ता र शक्तिमा रहँदै आएका उनी पछिल्लो आधा दशकमा भने तीव्र गतिमा पतनको मार्गमा छन् । महरा २०४८ सालको संसदीय चुनावमा पहिलो पटक निर्वाचित भएका थिए । शान्ति सम्झौतापछि गिरिजाप्रसाद कोइरालाको नेतृत्वमा माओवादी पहिलो पटक सरकारमा जाँदा महरा सूचना तथा सञ्चारमन्त्री थिए । त्यस्तै २०६४ को निर्वाचनपछि माओवादी नेतृत्वमै सरकार बनेपछि पनि उनी सूचना तथा सञ्चारमन्त्री थिए । त्यसपछि झलनाथ खनालको नेतृत्वमा गृह (२०६७), दाहाल नेतृत्वमा अर्थ (२०७३), शेरबहादुर देउवा नेतृत्वमा परराष्ट्र (२०७४) सहित चार पटक उनी उपप्रधानमन्त्री तथा मन्त्री भए । २०७४ मा उनी सभामुख भए, तर संसद्कै एक कर्मचारीसँगको विवादास्पद सम्बन्धका कारण गिरफ्तार भएपछि उनी सभामुखको पदबाट अलग हुन बाध्य भए । अदालतबाट सफाइ पाए पनि सामाजिक दबाबमा परेका महरा आफ्नो निर्वाचन क्षेत्र दाङ र गृहजिल्ला रोल्पाबाहेक सार्वजनिक कार्यक्रममा पनि कमै देखिन्थे । २०७८ पुसको महाधिवेशनले महरालाई केन्द्रीय सदस्यमा मनोनीत गर्यो । २०७९ असारमा उनले पार्टी उपाध्यक्ष र प्रवक्तासँगै विचार मिल्ने दलसँग एकता गर्ने संयोजकको जिम्मेवारी पाए । उनले नेत्रविक्रम चन्दलाई गत असारमा समाजवादी मोर्चामा सामेल गराएका थिए । उनले क्रान्तिकारी माओवादीका अध्यक्ष मोहन वैद्यसँग पनि एकताका लागि प्रयास थालेका थिए । सशस्त्र युद्ध र त्यसपछि माओवादीमा कमजोर हुँदै आएको वैचारिक व्यावहारिक शुद्धीकरणलाई बेवास्ता गर्दा शीर्ष नेताहरू विवादमा पर्दै गएको माओवादी सचिव राम कार्कीको भनाइ छ । मूल्य, मान्यतामा आधारित वैचारिक संघर्षले पार्टी र नेतालाई ठीक ठाउँमा राख्छ, उनले भने, व्यक्ति नै महान् भन्ने प्रवृत्तिले व्यक्ति त सकिन्छ नै, पार्टी पनि सकिन्छ ।राजनीतिशास्त्रका प्राध्यापक खड्ग केसी पार्टीका मूल्य, मान्यता र आदर्शलाई लत्याएर पद र शक्तिको दुरुपयोगले यस्तै घटना निम्त्याउने बताउँछन् । राजनीतिक संस्कार, मूल्य, मान्यता सबभन्दा ठूलो कुरा हो, भन्छन्, महरा मात्र होइन, अरू नेता तथा कार्यकर्तामा पनि राजनीतिक संस्कार स्खलन भइरहेको छ ।"
झुपडीदेखि ग्वालियर दरबारसम्म,"आमाको जीवनको डायरीका पृष्ठहरू सम्झिँदा किशोरलाई लाग्छ उनी कठोर समाजमा बाँचिन्, तर स्वतन्त्र र खुसी भएर । आफू निकै बिरामी भएका बेला आमाले सुन बन्धकी राखेर उपचार गराउँदाको संकटपूर्ण घडी याद गर्दा अहिले पनि किशोर एकतमास हुन्छन् । बुबा बितेपछि आमाको दुःख हेर्दै उनी कल्पिन्थे मसँग रुपैयाँ हुन्थ्यो भने आमालाई एउटा साडी किनिदिन्थें ।किशोरलाई स्मृतिहरूले असाध्यै घेर्छन् बेलाबेला । बुबा टङ्कनाथको संकलनमा थियो कश्मीराको कोट, मफलर, केही एभरेडी ब्याट्री, रेडियो । श्रीमान्को यादस्वरूप ती सबैलाई संगालेर राख्न चाहन्थिन् दिव्यावती । बुबाले पिएको ५५५ चुरोट राखिने गेल्टिनका बट्टाहरू पनि थिए । किशोरले तिनलाई पांग्रा बनाएर खेले, आमाले चड्कन हानिन् । मेरो समय मा किशोरले लेखेका छन्, गोल्टिनमार चुरोट समाजमा स्टेटस सिम्बोल मानिन्थ्यो । बालखैमा आमाको पछिपछि झिल्टुङ पुगेका केही सम्झना किशोरका मस्तिष्ककोषमा टाँस्सिएकै छन्, म हिँड्न नसक्ने, आमा बोक्न नसक्ने । एक दिनको बाटो हिँड्न दुई दिन लाग्थ्यो । कहिलेकसो किशोर बनारस विश्वनाथको एउटा घटना याद गर्छन् एक साधु आएर आमालाई हेर्छन्, ऋषिकेशको जल खुवाउँछन् र चन्दन लगाइदिँदै भन्छन् मलाई लाग्छ, ईश्वरले तपाईंको कल्याण गर्नुहुनेछ । कल्याणको दुई अर्थ हुन्छ तिमी स्वस्थ हुन्छौ वा तिम्रो मुक्ति हुनेछ । साधु आधा घण्टा त्यहीँ बसेर कतै अलप हुन्छन् । त्यो घटना आज पनि किशोरलाई रहस्यमय लाग्छ । भन्छन् आमाको अनुसार उहाँले मुक्ति पाउनुभयो । अहिले पनि बिरामी भएका बेला किशोरलाई आमा सुदूरबाट बोलेको झल्को आउँछ बाबु जेतेमेते नखा है ! तर, उनको सपनीमा आमा कहिल्यै आइनन् । आमाको मायाको न्यानो संसारका कुनै पनि वस्तुसँग तुलना हुँदैन । तुलना गर्नु नै आमाको अपमान हो, आँखाको आयातनमा टाँगिएकी आमा सम्झँदै किशोर भन्छन्, उनी सधैं खुसी भएर सन्तानको उन्नतिका लागि कष्ट उठाउँछिन् ।"
सहकारी प्रकरणमा गृहमन्त्रीविरुद्ध कांग्रेस आक्रामक,"(काठमाडौं)सहकारी ठगीमा आरोपित रास्वपा अध्यक्षसमेत रहेका उपप्रधान एवं गृहमन्त्री रवि लामिछानेविरुद्ध प्रमुख प्रतिपक्षी कांग्रेस संसद्मा आक्रामक रूपमा प्रस्तुत भएको छ । प्रधामन्त्रीले जवाफ नदिएसम्म गृहमन्त्री लामिछानेलाई बोल्न र विधेयक प्रस्तुत गर्न नदिने अडान कांग्रेसले लिएको छ । प्रतिपक्षको अवरोधका बीच सभामुख देवराज घिमिरेले शुक्रबारको बैठकमा गृहमन्त्री लामिछानेबाट राजनीतिक दलसम्बन्धी विधेयक प्रस्तुत गर्ने कार्यसूची अघि बढाउन खोज्दा कांग्रेसले वेल घेराउ गरेको छ । प्रहरीले आफ्नै तालुकदार मन्त्रीमाथि छानबिन गर्नेमा शंका व्यक्त गर्दै कांग्रेस महामन्त्री गगन थापाले संसद् बैठकमा प्रधानमन्त्री पुष्पकमल दाहालले सहकारी ठगीमा आरोपित गृहमन्त्रीमाथि निष्पक्ष छानबिन हुने प्रत्याभूति संसद्लाई दिनुपर्ने माग गरेका छन् । गृहमन्त्री लामिछानेले एक करोड रुपैयाँ गैरकानुनी रुपैयाँ लिएको आरोप सार्वजनिक भएकाले यस प्रकरणमा प्रहरीसँग भएको प्रमाण नष्ट नहुने ग्यारेन्टी हुनुपर्ने थापाले बताए । लामिछानेले आफूले पैसा लिएको छैन र आफू सहकारीको सदस्य होइन भनेका भरले उन्मुक्ति पाए अर्बौं रुपैयाँ ठग्ने उनीजस्तै अरू सय जनाले पनि उन्मुक्ति पाउने अवस्था रहनेछ, उनले भने ।पोखराको सूर्यदर्शन सहकारीमा करिब १९ हजार मानिसको १ अर्ब ३५ करोडभन्दा बढी पैसा अपचलनमा परेको छ । पोखरा महानगरपालिकाले अध्ययन गर्यो । अध्ययनपछि ८९ पेजको रिपोर्ट निकाल्यो । रिपोर्टले भन्यो सय जना मानिसले नक्कली खाता खोलेर करिब १ अर्ब ३५ करोड रुपैयाँ अपचलन गरेका छन् । त्यो रिपोर्टको ७८ औं पृष्ठमा के भन्छ भने यसरी नक्कली खाता खोल्ने मानिसहरूमध्ये एउटा नाम हो रवि लामिछाने, महामन्त्री थापाले भने, गृहमन्त्री रवि लामिछाने माननीय हुनुहुन्छ । भोलि प्रधानमन्त्री बन्नुहोला । शुभकामना छ, बन्न पनि सक्नुहुन्छ । अलग विषय हो । तर रवि लामिछानेले एक करोड रुपैयाँ लिनुभएको छ । सहकारीको सदस्य हुनुहुन्न । हाम्रो कानुनको दफा ५० ले भन्छ यो गैरकानुनी छ । मैले उहाँको स्पष्टीकरण सुनेँ । ३ मिनेट २० सेकेन्डको थियो । स्पष्टीकरणमा भनिएको छ, कसैले मेरो नाम लग्यो होला मलाई थाहा छैन । सहकारीको सदस्य होइन, यदि यस्तै मान्ने हो भने सय जना नै मानिसले एक अर्ब रुपैयाँ लगेको प्रकृति ठ्याक्कै यही हो । कसैको धितो छैन । कोही सहकारीको सदस्य होइन । कुनै प्रक्रिया पुर्याइएको छैन । एक अर्ब झ्वाम्म, थापाले भने, यसरी छोड्दिने हो भने एक जनालाई मात्रै छोडेर हुँदैन अब । सबैलाई छोड्नुपर्छ । एउटा सहकारीको मात्र छोडेर हुँदैन, सबै सहकारीलाई छोड्नुपर्छ । सरकार यही गर्न तयार हो ? मेरो प्रधानमन्त्रीलाई प्रश्न छ ।उनले नक्कली भुटानी शरणार्थी प्रकरण, सुन प्रकरणलगायतका देखापरेका सबै प्रकारका भ्रष्टाचारका घटनाको छानबिन गरी दोषीलाई कारबाही गर्न आफूले यहीँ सदनमा बोल्दै आएको स्मरण गराउँदै सत्तापक्ष बेन्चका सांसदलाई पनि भ्रष्टाचार र बेथितिका बारेमा बोल्न आग्रह गरे । कांग्रेस संसदीय दलका प्रमुख सचेतक रमेश लेखकले लामिछानेको राजीनामाको मुद्दालाई अघि बढाउने कि नबढाउने भन्ने प्रधानमन्त्रीको जवाफमा निर्भर हुने बताए । प्रधानमन्त्री दाहालले मंगलबार जवाफ दिने कार्यसूची छ । सांसदले उठाएका प्रश्नको जवाफ दिनुअघि प्रमुख प्रतिपक्षले उठाएका सवालमा प्रधानमन्त्रीले चित्तबुझ्दो जवाफ दिनुपर्ने लेखकले बताए । प्रमुख प्रतिपक्षले उठाएको प्रश्नलाई बेग्लै सम्बोधन गर्नुपर्छ, उनले भने, संसद् चल्नसाथ नै हामी कुरा उठाउँछौं, त्यसपछि प्रधानमन्त्रीले जवाफ दिनुपर्छ ।गृहमन्त्रीमाथिकै मुद्दामा आफ्नै मातहतका प्रहरीले कसरी अनुसन्धान गर्न सक्छ भन्ने शंका कांग्रेस नेताहरूको छ । कांग्रेस उपसभापति धनराज गुरुङले स्वार्थ बाझिने गरी प्रधानमन्त्रीले गृहमन्त्री बनाएकै कारण कांग्रेसले संसद्मा प्रश्न उठाउँदै आएको बताए । सहकारीपीडितले जाहेरी दिइसकेको अवस्था छ । प्रधानमन्त्रीलाई आइतबार पोखराका सहकारी पीडितले निष्पक्ष छानबिनका लागि ज्ञापनपत्रसमेत दिइसकेका छन् । एकातिर सुशासनको नारा लगाउने, अर्कोतर्फ छानबिन गर्नुपर्ने निकायमै गृहमन्त्री भएर बसेपछि छानबिन प्रभावित हुनेमा शंका छ, गुरुङले भने, छानबिन दबाब र प्रभावमा नपर्ने भनेर प्रधानमन्त्रीले संसद्लाई आश्वस्त पार्नुपर्छ ।महामन्त्री थापालगायतका कांग्रेस नेताहरू सहकारी ठगीमा गृहमन्त्री लामिछानेविरुद्ध पीडितले पोखरामा जाहेरी दिइसकेकाले यो प्रकरणलाई बीचमै छाड्न नहुने भन्दै संसद्मा निरन्तर मुद्दा बनाइराख्ने पक्षमा अग्रसर भए पनि अर्को गठबन्धन निर्माणमा भित्रभित्रै लागिरहेका कांग्रेस सभापति शेरबहादुर देउवा र उनीनिकट नेताहरू भने प्रतिनिधिसभाको समीकरणमा २१ सिट संख्या भएको रास्वपालाई धेरै चिढ्याउन नहुने पक्षमा छन् । कांग्रेस समेत सहभागी तत्कालीन मन्त्रिपरिषद्का स्वास्थ्यमन्त्री मोहनबहादुर बस्नेत टेरामक्स प्रकरणमा संलग्न भएको आरोपमा अख्तियारले बयान लिइसक्दा पनि नहटाउने तर अहिले गृहमन्त्री लामिछानको राजीनामा नै माग्दा पार्टीलाई क्षति पुगेको कतिपयको बुझाइ छ । हिजो आफ्नै मन्त्रीलाई अख्तियारले बयान लिइसक्दा पनि नेतृत्वले हटाउन चाहेन । संसद्मा महामन्त्री गगन थापा र केही माननीयहरूले बोल्नुभयो । तर, पार्टी नेतृत्व आरोप लाग्दैमा हटाउन हुन्न भन्ने पक्षमा उभिनुभयो । अहिले त्यस्तै आरोप लागेका लामिछानेको राजीनामा मागेर संसद्मा मुद्दा उठाइरहने कुरा नैतिक रूपमा सही छैन, संस्थापनपक्षीय कांग्रेसका एक नेताले भने, भोलिको राजनीतिक ध्रुवीकरण र वैकल्पिक सरकारको विषयलाई हेरेर पनि लामिछानेलाई धेरै चिढ्याउन हुन्न मत पनि पार्टीभित्र सशक्त छ ।"
"मधेश सरकारमा एमाले, गण्डकीमा मनाङे","(जनकपुरकास्की) केन्द्रमा सत्ता गठबन्धन फेरबदल भएपछि मधेश प्रदेशमा मन्त्रिपरिषद् पुनर्गठन गरिएको छ । सोमबार मुख्यमन्त्री सरोजकुमार यादवले कांग्रेसलाई हटाएर एमालेलाई सरकारमा सहभागी गराएका हुन् ।एमाले संसदीय दलका नेता सरोजकुमार यादव प्रदेशको भौतिक पूर्वाधार तथा विकासमन्त्री नियुक्त भएका छन् । सोमबार नै कार्यभार सम्हालेकी प्रदेश प्रमुख सुमित्रा सुवेदी भण्डारीले उनलाई पद तथा गोपनीयताको शपथ गराएकी थिइन् । मुख्यमन्त्री यादवका प्रेस सल्लाहकार सीताराम अग्रहरीले एमालेलाई सहभागी गराउँदै सरकार पुनर्गठन गरिएको बताए । मधेश सरकारमा कांग्रेसका मन्त्रीहरूको भूमिका सहयोगी नै थियो । त्यसैले उनीहरूलाई बर्खास्त नगरी मन्त्रिपरिषद् पुनर्गठन गरेर स्वतः पदमुक्त गरिएको हो, अग्रहरीले भने । मधेश सरकारमा कांग्रेसका ३ मन्त्री थिए । कांग्रेस संसदीय दलका नेता कृष्णप्रसाद यादव भौतिक पूर्वाधार तथा विकास, वीरेन्द्रप्रसाद सिंह स्वास्थ्य तथा जनसंख्या र मोहम्मद समिम गृह तथा सञ्चारमन्त्री थिए । केन्द्रमा नयाँ गठबन्धन बनेपछि मुख्यमन्त्री यादवले उनीहरूलाई राजीनामा दिएर सहयोग गर्न आग्रह गरेका थिए । तर, कांग्रेसका मन्त्रीहरू राजीनामा नदिने बरु बर्खास्त गरे हुन्छ भन्दै सरकारमा बसिरहेका थिए । मधेशमा मुख्यमन्त्रीसहित १२ मन्त्रालय छन् । पुनर्गठित मन्त्रिपरिषद्मा भने मुख्यमन्त्री यादवले आफैंसँग चार मन्त्रालय राखेका छन् । एमालेले ४ मन्त्रालय दाबी गरेको छ । एमाले स्रोतका अनुसार अरू मन्त्री र मन्त्रालयको टुंगो नलागेको र पार्टीभित्र धेरै सांसद आकांक्षी रहेकाले मन्त्री तोक्न ढिलो भएको हो । मुख्यमन्त्रीबाहेक जसपाले अर्थ, खेलकुद तथा समाज कल्याण, ऊर्जा, सिँचाइ तथा खानेपानी गरी तीन मन्त्रालय लिएको छ । एकीकृत समाजवादीलाई भूमि व्यवस्था, कृषि तथा सहकारी मन्त्रालय र लोसपालाई वन तथा वातावरण मन्त्रालय दिइएको छ । माओवादीले उद्योग, वाणिज्य तथा पर्यटन मन्त्रालय लिएको छ ।मुख्यमन्त्री यादवले एमालेलाई अन्य मन्त्रालय दिइने विषयमा सहमति हुन बाँकी रहेको बताए । संघीय गठबन्धनअनुसार नै मधेश प्रदेश पनि चल्ने हो, उनले भने, त्यसअनुसार मन्त्रिपरिषद् पुनर्गठन गरिएको हो । यादवको १४ महिने कार्यकालमा तीन पटक विश्वासको मत लिने क्रममा कांग्रेस भरपर्दो सारथि बनेको थियो । मधेशमा तेस्रो ठूलो दल जनता समाजवादी पार्टी (जसपा) बाट २०७९ पुस २७ मा उनी मुख्यमन्त्री बनेका थिए । त्यतिबेला यादव नेतृत्वको सरकारलाई एमाले, जनमत, माओवादी केन्द्र, लोसपाको समर्थन थियो । त्यतिबेला पनि एमाले संसदीय दलका नेता सरोज भौतिक पूर्वाधार तथा विकासमन्त्री थिए । गत वर्ष संघीय गठबन्धनबाट एमाले बाहिरिएपछि मधेश सरकारमा पनि त्यसको असर परेको थियो । एमालेका मन्त्रीलाई हटाउँदै मुख्यमन्त्री यादवले कांग्रेस र एकीकृत समाजवादीलाई सरकारमा भित्र्याएका थिए । सप्तरीको राजविराजस्थित कृषि विश्वविद्यालयको भवन शिलान्यासलाई लिएर विवाद चुलिएपछि मधेश सरकारबाट जनमत पार्टी बाहिरिएको थियो । यादव मुख्यमन्त्री नियुक्त हुँदा, एमालेको साथ छोडेर अर्को गठबन्धनको सरकार बनाउँदा र जनमतले समर्थन फिर्ता लिँदा कांग्रेसले उनलाई विश्वासको मत दिएको थियो । १ सय ७ सांसद रहेको मधेश प्रदेशसभामा एमालेका २३, कांग्रेस २२, जसपा १८, जनमत १३, माओवादी र लोसपाका ९९, एकीकृत समाजवादी ७, स्वतन्त्र ३, राप्रपा, रिजवान अन्सारीको नेपाल संघीय समाजवादी पार्टी र नागरिक उन्मुक्ति पार्टीका ११ जना सांसद छन् । यसैबीच माओवादीले समर्थन फिर्ता लिएपछि अल्पमतमा परेका गण्डकी प्रदेशका मुख्यमन्त्री सुरेन्द्रराज पाण्डेले बहुमत जुटाउन स्वतन्त्र निर्वाचित सांसद राजीव गुरुङ (दीपक मनाङे) लाई सरकारमा सहभागी गराएका छन् । मुख्यमन्त्री पाण्डेले सोमबार भौतिक पूर्वाधार विकास तथा यातायात व्यवस्था मन्त्रालयको जिम्मेवारी मनाङेलाई दिएका हुन् । यस्तै, सामाजिक विकास तथा स्वास्थ्य मन्त्रालयको जिम्मेवारी भूमि व्यवस्था, कृषि तथा सहकारी मन्त्रीसमेत रहेका महेन्द्रध्वज जीसीलाई दिएका छन् । प्रदेश प्रमुख डिल्लीराज भट्टले सोमबार दिउँसो पद तथा गोपनीयताको शपथ खुवाएका छन् । स्वतन्त्र निर्वाचित भएर एकीकृत समाजवादीमा आबद्ध मनाङ १ ख का सांसद मनाङेले आइतबार स्वतन्त्र हैसियत माग गर्दै प्रदेशसभा सचिवालयमा पत्र दिएका थिए । यसअघि उनलाई एकीकृत समाजवादीको कोटाबाट मन्त्री हुने चर्चा भए पनि मुख्यमन्त्री पाण्डेले बनाएका थिएनन् । सरकारमा सहभागी आफ्ना दुई मन्त्रीलाई बर्खास्त गरेपछि माओवादी केन्द्रले सरकारलाई दिएको समर्थन फिर्ता लिएको थियो । चैत २१ भित्र मुख्यमन्त्री पाण्डेले विश्वासको मत लिनुपर्छ । मन्त्री मनाङेले गण्डकीमा मध्यावधिलाई रोक्न आफू सरकारमा सहभागी भएको प्रतिक्रिया दिएका छन् । एक वर्ष फुटबल खेलेर बसें । अब चार वर्ष राजनीति गर्छु । राजनीति गर्न सरकारमै बस्नुपर्ने रहेछ, उनले भने, मध्यावधिमा नजानका लागि सरकारलाई साथ दिएको हुँ । आवश्यकताअनुसार सरकार टिकाउन नयाँ गठबन्धनको सरकारलाई पनि साथ दिन्छु । उनले केन्द्रीय राजनीतिमा उतारचढाव आए पनि प्रदेशमा भने त्यसको असर पर्न नहुने बताए । यसअघि पनि केन्द्रमा राजनीतिक समीकरण फेरिँदा गण्डकीमा खगराज अधिकारी नेतृत्वको सरकारलाई निरन्तरता दिन पहल गरेको उनले बताए । मनाङेले बजेटको ७० प्रतिशत हिस्सा रहने भएकाले भौतिक मन्त्रालय रोजेको बताए । मुख्यमन्त्री पाण्डे सरकार टिकाउनका लागि राप्रपालाई पनि सहभागी गराउने कसरतमा छन् । राप्रपा संसदीय दलका नेता पञ्चराम गुरुङले सरकारमा जाने विषयमा छलफल नभएको बताए । गण्डकी प्रदेशबारे केन्द्रीय कमिटीमा प्रतिवेदन बुझाएको छु, राप्रपा प्रदेश अध्यक्षसमेत रहेका गुरुङले भने, सरकारमा सहभागिताबारे केन्द्रीय समितिले नै निर्णय गर्छ । यता एमाले, माओवादी केन्द्र पनि राप्रपाको साथ लिएर प्रदेशसभामा बहुमत पुर्याउने कसरत गरिरहेका छन् । ६० सदस्यीय गण्डकी प्रदेशसभामा सरकार गठनका लागि ३१ सांसदको आवश्यकता पर्छ । २७ सांसद रहेको कांग्रेस सबैभन्दा ठूलो दलको हैसियतमा छ भने, २२ सिटसहित एमाले दोस्रो दल हो । सभामुखसहित माओवादीका ८ सिट छन् भने राप्रपाका दुई र एक स्वतन्त्र सांसद छन् ।"
प्रसाईंका अंगरक्षक हतियारसहित सर्वोच्चबाट पक्राउ,"काठमाडौं (कास) मेडिकल व्यवसायी दुर्गा प्रसाईंका निजी अंगरक्षकलाई प्रहरीले सर्वोच्च अदालतमा हतियारसहित पक्राउ गरेको छ । शुक्रबारदेखि सुरु भएको आफ्नो मुद्दाको सुनुवाइमा आइतबार सर्वोच्च पुगेका प्रसाईंका अंगरक्षकबाट जर्मनीमा बनेको जीएसजी फाइभ लेखिएको अर्ध स्वचालित बन्दुक, एक सय राउन्ड गोली र चार थान म्यागजिन फेला परेको सर्वोच्चको सुरक्षा युनिट प्रमुख एसपी विनोद सिलवालले बताए । नियमित जाँचका क्रममा झोलामा हतियार फेला परेको थियो सिलवालले भने, हामीले तत्कालै हतियारसहित त्यसका वाहकलाई थप अनुसन्धानका लागि सिंहदरबार वृत्तमा पठाएका छौं । उनका अनुसार प्रसाईंको नाममा झापा जिल्ला प्रशासन कार्यालयबाट हतियारको अनुमतिपत्र र त्यसको नवीकरणको कागजसमेत फेला परेको छ । प्रहरीले अंगरक्षकहरू दीपक खड्का र रामकुमार धिमाललाई सिंहदरबार वृत्तमा राखेर अनुसन्धान सुरु गरेको जनाएको छ । प्रसाईंको नाममा लिइएको अनुमतिपत्रमा वाहकको नाम दीपक खड्का लेखिएको छ । खड्का पूर्वसैनिक भएको खुलेको छ । अदालत परिसरमा छिर्न खोज्दा हतियार फेला परेपछि सर्वोच्चमा सुरक्षा सतर्कता बढाइएको छ । यसअघि यस्तो घटना भएको थिएन जस्तो लाग्छ सर्वोच्चका सहायक प्रवक्ता गोविन्द घिमिरेले भने, यो संवेदनशील कुरा भयो, प्रहरीले ढोकैबाट पक्राउ गरेर राम्रो काम गरेका छन् ।"
सवारी सुरक्षा दिने ट्राफिक प्रहरी नै असुरक्षित,"(काठमाडौं)गत फागुन २० मा कोटेश्वर चोकमा जुनेली यातायातको बसले ठक्कर दिँदा ४१ वर्षीय प्रहरी नायव निरीक्षक टोपबहादुर खत्री गम्भीर घाइते भए । ड्युटीमा खटिएका खत्रीलाई प्र ३०१ ००५ ख ९७५५ नम्बरको बसले बिहान ९ बजेर ४० मिनेटमा ठक्कर दिएको थियो । टाउकोमा चोट लागेका उनको उपचारका क्रममा २७ गते दिउँसो माइतीघस्थित अन्नपूर्ण न्युरो अस्पतालमा निधन भयो ।सडक सुरक्षामा खटिने ट्राफिक प्रहरीहरूकै सुरक्षामाथि सवाल उठ्ने प्रकारको घटना यो नै पहिलो भने होइन । काठमाडौं उपत्यका ट्राफिक प्रहरी कार्यालयका प्रहरी वरिष्ठ उपरीक्षक जीवन श्रेष्ठका अनुसार पछिल्लो पाँच वर्ष (आव ७६७७ देखि ८०८१ फागुनसम्म) मा काठमाडौं उपत्यकामा १ सय ७ जना ट्राफिक प्रहरी दुर्घटनामा परेर घाइते भए । यो दर बर्सेनि बढिरहेको छ । आव ०७६७७ (मा १७ जना, आव ०७७७८ मा २० जना, आव ०७८७९ मा २७, आव ७९८० मा २८ जना र चालु आवको हालसम्म १५ जना घाइते भएका काठमाडौं उपत्यका ट्राफिक प्रहरी कार्यालयको अभिलेख छ । बढ्दो दुर्घटना दरले सडक सुरक्षामा खटिने ट्राफिक प्रहरीहरू नै जोखिममा रहेको स्पष्ट हुन्छ ।काठमाडौं उपत्यका ट्राफिक प्रहरी कार्यालयको वेबसाइटमा उल्लेख गरिएअनुसार काठमाडौं उपत्यकामा १ हजार ११३ जना ट्राफिक प्रहरी कार्यरत छन् । ट्राफिक प्रहरीहरूकै सुरक्षाका निम्ति फ्लरोसेन्ट ज्याकेट लगाउने, सुरक्षित ठाउँमा उभिने, राति म्याजिक लाइटको प्रयोग गर्ने, चेक पोइन्टभन्दा अगाडि नै जनाउ बोर्ड राख्ने र स्वास्थ्य सावधानीका लागि मास्क र चस्माको बन्दोबस्त मिलाउने गरेको प्रहरी वरिष्ठ उपरीक्षक श्रेष्ठ बताउँछन् । ट्राफिकलाई बन्दोबस्तीसहित फिल्डमा खटाइने गरेको उनले बताए पनि ट्राफिक प्रहरीहरू निर्धक्कका साथ सडकमा निस्कनका लागि जोखिम भने टरेको छैन । ट्राफिकहरूलाई सडकमा हुने दुर्घटनाको जोखिम न्यूनीकरणलाई मध्यनजर गर्दै पर्याप्त नीति र मापदण्ड तयार नभएको हुँदा यस्ता दुर्घटना भविष्यमा बढ्न सक्ने सम्भावना रहेको सडक सुरक्षाविज्ञ भगवती सेढाईंले बताइन् । ट्राफिक पोसाक लगाएर दिनहुँ सडक सुरक्षा र व्यवस्थापनमा खटिने प्रहरीहरूलाई कुन बेला सडकमै दुर्घटनाको सिकार बन्ने हो थाहा हुँदैन । श्रम ऐनले उनीहरूको कार्यक्षेत्रमा सुरक्षाको विषयमा समेटेको भए पनि सडक सुरक्षासम्बन्धी कार्ययोजना र मापदण्डहरूले नसमेटेको छैन, सेढाईंले भनिन् । उनका अनुसार पैदलयात्रीका लागि फुटपाथमा हिँड्ने र सवारी चालकका लागि दाहिनेतिरबाट ओभरटेक गर्नेजस्ता नियम ट्राफिक प्रहरीका लागि बनेका छैनन् । एक दिनको अभिमुखीकरण कक्षा गराएर सडक सुरक्षामा पठाइने चलन छ, न तालिम छ, न प्रशिक्षण, न पुनर्ताजकी तालिम छ, उनले भनिन् । सडकको बीचमा उभिएर सडक व्यवस्थापन गर्ने परम्परागत अभ्यासबाट प्रविधितर्फ परिष्कृत गर्नुपर्ने यातायातविज्ञ आशिष गजुरेलको सुझाव छ । अझै पनि चोकको बीचमा ट्राफिक उभिनलाई पर्याप्त सुरक्षित ठाउँ अर्थात् आइल्यान्ड बनेका छैनन्, गजुरेलले भने, त्यस्तै ट्राफिक रहने अधिकांश स्थानहरूभन्दा अगाडि हम्प्स वा रम्बल स्ट्राइपस (सवारीको गति घटाउन प्रयोग गरिने उबडखाबड) उपलब्ध छैनन् । अझ विभिन्न ठाउँमा ट्राफिक बत्तीहरू नचल्ने हुँदा ट्राफिक प्रहरीहरूको थप कार्यभार बढेको मात्र छैन, उनीहरू दिनभर सडकबीच नै उभिनुपर्ने बाध्यता छ । यस्तै कारणहरूले गर्दा ट्राफिकहरूका निम्ति हरेक दिन जोखिम बढ्दै गएको गजुरेल बताउँछन् । विदेशमा जसरी प्रविधिमैत्री ट्राफिक व्यवस्थापन र सञ्चालनका निम्ति नयाँ योजनाहरू तयार गर्दै, लागू गर्दै जानुपर्ने गजुरेलले बताए । यसले ट्राफिकहरूको सुरक्षासँगै सडक व्यवस्थापनलाई प्रभावकारी, मितव्ययी बनाउने बताए । सडक आफैंमा जोखिमयुक्त क्षेत्र भएकाले त्यहाँ दिनभर उभिएर सवारीसाधनबीच काम गर्नु असुरक्षित हुने नै भयो, प्रविधिको प्रयोग बढाए यो समस्या न्यूनीकरण हुँदै जान्छ, गजुरेलले बताए । ट्राफिक प्रहरी नै दुर्घटनामा परेको घटना बढ्दै जानुले सडक प्रयोग गर्ने जोकोही यात्रुलाई त्रसित बनाउने र देशकै सडक सुरक्षाको दयनीय अवस्थालाई छर्लङ्ग पारिदिन्छ । त्यति मात्र नभई यस्ता जोखिम न्यूनीकरण हुन नसके भविष्यमा ट्राफिक प्रहरीको पेसा नै जोखिमपूर्ण हुँदै जाने विज्ञहरूको तर्क छ । प्रशिक्षार्थी"
घुम्तीमा बस खस्दा ९ जनाको मृत्यु,"(बागलुङ)मध्यपहाडी लोकमार्गअन्तर्गत बागलुङको निसीखोला गाउँपालिका६ जाउलेपानीमा सडकबाट बस खस्दा ९ जनाको मृत्यु भएको छ । सात जनाको घटनास्थलमा र दुईको उपचारका लागि बुर्तिवाङ लैजाने क्रममा बाटोमै मृत्यु भएको हो । दुर्घटनामा २५ जना घाइते भएका छन् । जिल्ला प्रहरी रुकुम पूर्वका प्रहरी निरीक्षक हरि भट्टराईका अनुसार मृतक ३ महिला र ६ पुरुष छन् । मृतकमध्ये रुकुम पश्चिम घर भएका बस चालक सुवास गौतम, बस मालिक बबि नेपालीको मात्रै सनाखत भएको छ । ७ जनाको पहिचान खुल्न बाँकी छ । रुकुम पश्चिमबाट सोमबार बिहान साढे ११ बजे काठमाडौंका लागि छुटेको वाग्मती प्रदेश ०१००६ ख ३८७९ नम्बरको बस साँझ सवा ५ बजे दुर्घटनामा परेको हो । चालकसहित ३३ जना सवार बस सडकबाट १ सय ५० मिटर तल खसेको उद्धारमा खटिएका इलाका प्रहरी कार्यालय बुर्तिवाङका प्रहरी निरीक्षक राजकुमार विकले बताए । ओरालो घुम्तीबाट बस तल भीरको खोंचमा खसेकाले उद्धारमा कठिनाइ भएको उनले बताए । बुर्तिवाङका प्रहरी निरीक्षक विक र रुकुम पूर्वबाट प्रहरी निरीक्षक भट्टराईको नेतृत्वमा १८ जनाको प्रहरी टोली उद्धारमा खटिएको थियो । गम्भीर अवस्थामा रहेका घाइतेलाई पोखरा लगिएको छ । उद्धारका लागि सदरमुकाम बागलुङबाट एम्बुलेन्स, प्रहरी र सेनाका गाडी बुर्तिवाङ गएका थिए । घटनास्थल सदरमुकामदेखि १ सय ३० किमि पश्चिममा पर्छ । घटनाबारे थप अनुसन्धान भइरहेको जिल्ला प्रहरी कार्यालय बागलुङका सूचना अधिकारी मदन केसीले बताए ।"
पारालम्पिक्समा पलेशा,"तेक्वान्दोकी पलेशा गोवर्धनले यसै वर्ष पेरिसमा हुने पारालम्पिक्समा छनोट भएर नेपाली खेलकुदका लागि नयाँ उत्साह सञ्चार गरेकी छन् । नेपाली खेलाडी प्रायः वाइल्ड कार्ड मार्फत ओलम्पिक्समा सहभागिता हुँदै आएकामा पलेशाले एसियाली पारालम्पिक्स छनोट प्रतियोगितामा स्वर्ण पदक जित्दै पेरिस यात्रा सुनिश्चित गरेकी हुन् । जापानको टोकियोमा आयोजित पछिल्लो पारालम्पिक्समा उनी वाइल्ड कार्ड मार्फत सहभागी थिइन् । त्यति बेला दुई भिडन्त जितेपछि पदकको नजिक पुगेर उनी चुकिन् । यसपल्ट छनोट भएको खेलाडीका रूपमा बलियो आत्मविश्वाससाथ उनी पारालम्पिक्सको प्रतिस्पर्धामा उत्रनेछिन् । नेपालले अहिलेसम्म पारालम्पिक्स मात्र होइन, समग्र ओलम्पिक्समा कुनै पदक जित्न सकेको छैन । यसपालि फरक क्षमताकी पलेशाले पदकको आशासमेत जगाएकी छन् । ओलम्पिक्स र पारालम्पिक्स दुवैमा सहभागिताका दुई बाटा छन् वाइल्ड कार्ड र छनोट । छनोटमा सहभागी भएर त्यसमा जित हात पार्दै ओलम्पिक्समा सहभागी हुनु भनेको हकले खेल्न पाउनु हो । वाइल्ड कार्ड भनेको कमजोर र कम सम्भावना भएका मुलुकलाई सहभागिताका लागि प्रदान गरिएको मौका हो । नेपालको खेल स्तर कस्तो छ भने ओलम्पिक्सजस्ता ठूला प्रतियोगितामा सहभागिताका लागि वाइल्ड कार्डकै बाटो अपनाउनुपर्छ । यसले पलेशाको उपलब्धि कति ठूलो हो भन्ने प्रस्ट पार्छ । छनोटबाट ओलम्पिक्समा सहभागी हुनु भनेको पदकको सम्भावना बोक्नु हो । अझ पलेशा चीनको ताइयाङमा आयोजित एसियाली छनोटमा विश्व तेक्वान्दोकै महाशक्तिका रूपमा रहेको इरानकी लेइला मिर्जाईलाई फाइनलमा पराजित गर्दै पारालम्पिक्समा छानिएकी हुन् ।नेपालबाट यसअघि जम्मा दुई खेलाडी संगीना वैद्य र दीपक विष्ट मात्र छनोट भएर ओलम्पिक्समा सहभागी भएका थिए । संयोगले ती दुवै खेलाडी पनि तेक्वान्दोकै हुन् । संगीनाले यस्तो उपलब्धि सन् २००४ को एथेन्स ओलम्पिक्समा हात पारेकी थिइन् । दीपकले सन् २००८ को बेइजिङ ओलम्पिक्समा यस्तै उपलब्धि दोहोर्याए । ती दुवै अवसरमा संगीना र दीपकलाई पदक जित्ने सम्भावित खेलाडी मानिएको थियो । तर उनीहरू सफल हुन सकेनन् । यसपल्ट यस्तै अवसर पलेशासामु आइपुगेको छ । फरक यति हो कि उनी सहभागी हुने पारालम्पिक्समा हो । त्यसै अर्थमा पनि उनको उपलब्धिको फरक महत्त्व र अर्थ छ । पछिल्लो समय विश्व खेलकुदकै महत्त्वपूर्ण अंग रहेको पारा खेलकुदमा फरक क्षमता भएका खेलाडीले भाग लिन्छन् । फरक क्षमताका खेलाडीले मूलधारको खेलकुदमा भाग लिन नपाउने र उपयुक्त नहुने भएपछि तिनका लागि पनि खेलकुदको उत्तिकै महत्त्व र आवश्यकता छ भनेर पारा खेलकुद सुरु भएको हो । सन् १९८८ मा दक्षिण कोरियाको सोलमा भएको ओलम्पिक्सबाट पारालम्पिक्स आयोजना पनि सुरु भएको हो । ओलम्पिक्स सकिएलगत्तै त्यसै सहर र स्थानमा पारालम्पिक्स हुने गरेको छ । पारा एसियाली खेलकुद भने सन् २०१० मै सुरु भएको हो । फरक क्षमता भएकाहरूका लागि तिनीहरूको अनुकूलता हेरेर विभिन्न खेल उपलब्ध छन् । नेपालमै पनि फरक क्षमता भएकाले तेक्वान्दोका साथै टेनिस, टेबलटेनिस, बास्केटबल, पौडीदेखि एथलेटिक्समा सहभागिता जनाउँदै आएका छन् । सन् २०१८ मा दोस्रो काठमाडौं ग्यारोगी तथा पुम्से अन्तर्राष्ट्रिय तेक्वान्दो प्रतियोगितामा स्वर्ण जितेकी पलेशाले त्यही वर्ष भियतनाममा सम्पन्न चौथो एसियाली पारा तेक्वान्दो च्याम्पियनसिपमा कांस्य जितेकी थिइन् । सन् २०२१ मा बहराइनमा भएको एसियाली युथ पारा गेम्समा उनले स्वर्ण पदक जितिन् । पलेशाको पछिल्लो सफलताले प्रस्ट भएको छ फरक क्षमता भएका खेलाडीले पनि देशको प्रतिनिधित्व गर्दै ठुल्ठूला विश्वस्तरीय प्रतियोगितामा चुनौती पेस गर्न सक्छन् । पलेशाको उपलब्धि फरक क्षमता भएका अरू व्यक्तिका लागि पनि प्रेरणा पनि हो । फरक क्षमता भएका लागि खेलकुद स्वस्थ र मानसिक रूपमा बलियो रहनु निकै महत्त्वपूर्ण मानिन्छ । तर अझै पनि नेपालमा फरक क्षमता भएकाका लागि खेलकुदको पर्याप्त अवसर छैन । प्रतियोगिता नै नहुने स्थिति छ । सबैभन्दा मुख्य यसबारे जनचेतनाकै अभाव छ । अभिभावक पनि यसबारे अनभिज्ञ छन् । यसतर्फ सरकारको ध्यान बेलैमा पुग्नुपर्छ । पलेशाको उपलब्धिले पारा खेलकुदमा बलियो सम्भावना देखाएको छ, त्यसलाई हासिल गर्न भने सरकारकै अग्रसरता चाहिन्छ ।"
सुरुङमार्गमा उल्झन,"राजधानी नजिकैको नागढुंगासिस्नेखोला सुरुङमार्ग निर्माण केही दिनदेखि ठप्पै भएका समाचारहरू आइरहेका छन् । निर्माणस्थल वरपरका स्थानीयको मागमा राज्य वा सम्बन्धित निकायबाट बेवास्ता भएपछि अवरोध गरिएको भनिएको छ । यसमा राज्यले तत्काल चासो दिएर समस्या समाधानतिर लाग्न आवश्यक छ । लगभग अन्त्यतिर पुगिसकेको काम रोकिन पुग्दा समय घर्कन्छ र लागत खर्च पनि थपिन जान्छ । नागढुंगाको पट्यारलाग्दो उकालो र ओरालोमा हुने चर्को सवारी जामबाट यात्रुलाई मुक्ति दिने हेतुले निर्माण भइरहेको यो सुरुङमार्ग देशकै लागि नमुना आयोजना पनि हो । यस्तो महत्त्वपूर्ण आयोजनामा पटकपटक अवरोध आइरहँदा राज्य मूकदर्शक बन्नु उदेकलाग्दो विषय हो । तालुकवाला मन्त्रालयमा भर्खरै आएका भौतिक पूर्वाधारमन्त्री रघुवीर महासेठले समस्या समाधानका लागि तत्काल कारबाही अगाडि बढाउन जरुरी छ । तत्परताका साथ अगाडि बढे राज्यले गर्न नसक्ने केही छैन । जहाँसम्म स्थानीय बासिन्दाको माग र आन्दोलनको कुरा छ, ती जायज छन् भने सम्बोधन गर्नेतिर र जायज छैनन् भने पन्छाएर जान ढिला गर्न हुँदैन । कृष्ण कुम्पुरे, आदमटार, धादिङ"
प्रधानमन्त्रीको सकस,"प्रधानमन्त्री पुष्पकमल दाहाललाई नयाँ गठबन्धनबाट बनेको सरकार लामो समय टिकाइरहन निकै सकस हुने देखिएको छ । आफ्नो पार्टीबाट स्वच्छ छवि भएका सांसदलाई मन्त्री बनाउनुपर्नेमा पटकपटक मन्त्री भएका, मन्त्री पदमा बस्ने भन्दा अरू काम गर्न नसकेका व्यक्तिलाई नै उनले फेरि पनि मन्त्री बनाएका छन् । अर्थमन्त्री वर्षमान पुन सुन व्यापारीसँगको सम्बन्धका कारण विवादित बनेका छन् । माओवादी पार्टीबाट उपराष्ट्रपति बनेका नन्दबहादुर पुनका छोराहरू सुन काण्डमा जोडिएका छन् । उनीहरूमाथि कसरी अनुसन्धान र कारबाही हुने हो ! प्रधानमन्त्रीका विश्वास पात्र नारायणकाजी श्रेष्ठ जति पटक माओवादी सरकारमा सहभागी हुन्छ, मन्त्री बनिहाल्छन् । उनले जनताको नजरमा उपलब्धिमूलक काम खासै गर्न सकेका छ्रैनन् । भुटानी शरणार्थी प्रकरण, मिटरब्याजपीडितको समस्या, सहकारीपीडितलाई न्याय वा ललिता निवास जग्गा प्रकरणमा उनले बोलेका कुरा पूरा भएनन् । गृहमन्त्री रवि लामिछाने सहकारीको रकम अपचलनका कारण विवादित छन् । आफ्नो मुद्दाको टुङ्गो नलाग्दै गृहमन्त्री पदमा बस्नु कति सम्मको नैतिकता हो ? उनलाई गृहमन्त्री बनाउन प्रधानमन्त्री दाहाललाई कुन नैतिकताले दियो । जनतालाई सरकारको अनुभूति दिने गरी काम गर्न सक्षम र विवादरहित व्यक्ति पाउन नसकेकै हुन् त प्रधानमन्त्रीले ? एमालेबाट पनि विगतमा मन्त्री भएकालाई नै दोहोर्याइएको छ । यस्तो अवस्थामा प्रधानमन्त्री दाहाललाई जनताको पक्षमा काम गरेर देखाउन र आफूलाई प्रधानमन्त्रीका रूपमा सफल पार्न फलामको चिउरा चपाउनुसरह हुनेछ । भगवान पुडासैनी, जोरपाटी, काठमाडौं"
दुवै थाप्लो थाकेर भारी छ,"भाषण पनि दिएका दियै छन्चुनाव पनि जितेका जित्यै छन् सरकार पनि बनेका बन्यै छन्मन्त्री पनि भएका भयै छन्शपथ, विश्वास लिएका लियै छन्बैठक पनि बसेका बस्यै छन्एकअर्कालाई गाली नि गर्या छन्एउटै थालमा खाई पेट भर्या छन्प्यारो देशचाहिँ खोक्रिई जाँदै छधमिराले झैं भित्र खाँदै छ ऋणको भारी छ एउटा थाप्लामाकरको भारी छ अर्को थाप्लामादुवै थाप्लो थाकेर भारी छअझै पनि थप्ने काम जारी छ इन्द्रकुमार श्रेष्ठ, ओखलढुंगा"
दिक्कलाग्दा खबरहरू,"विदेश जाने मौका र विदेशमा जीवन बिताउने अवसर छाडेर बस्नेहरूको संख्या यहाँ ठूलो छ । तर समाचार हेरिरहँदा कहिलेकाहीं त दिक्क लाग्छ । प्रहरी प्रमुखका साथै विशिष्ट व्यक्तिहरू सुन तस्करीमा जोडिएका समाचार आउँछन् । आफूले ज्याला मजदुरी गरेर कमाएको दुईचार सय रुपैयाँ सहकारीमा बचत गर्दा त्यहीँ हिनामिना भएको समाचार आउँछ । सरकारी मान्छे मिलेर सरकारकै जग्गा खाइदिन्छन् । जनप्रतिनिधिहरू नै भ्रष्टाचारमा मुछिन्छन् । महिलामाथि दुर्व्यवहार संस्कारका रूपमा विकसित भएको देखिन्छ । सडकको दुर्दशा, मान्छेका हर्कत, नेताको कार्यशैली, कर्मचारीतन्त्रमा ढिलासुस्ती, अनियन्त्रित बजार जस्ता कुराले हामी सर्वसाधारणमा निराशा मात्र बढाएको छ । देशमै केही गर्न सकिन्छ भनेर इमान्दारपूर्वक मिहिनेत गर्नेहरू थाकेको देखिन्छ । अधिकारको संघर्ष, न्यायको संघर्ष, भ्रष्टाचार र बेथितिविरुद्ध संघर्ष अनि बाँच्नका लागि संघर्ष अनेक संघर्षमा होमिँदै नेपालमै भविष्य देख्ने र नेपालमै सम्भावना खोज्ने नेपालीलाई कसले बुझ्ने, साथ दिने ? राजनीतिक दलका नेताहरूले कहिले चेत्छन् ? सकारात्मक समाचार हामीले कहिले पढ्न पाउने ? रविना पौडेल, माकलबारी, काठमाडौं"
'माओवादी उपाध्यक्ष महरालाई भैरहवा विमानस्थलबाट काठमाडौं लगियो समाचारमा  बाट लिइएका केही टिप्पणी :,अब सबैलाई चोख्याउने भयो माओवादीले । जय लुइँटेल
आर्थिक उत्थानको मौलिक बाटो,"सारांशमान्यून आर्थिक वृद्धि, मुद्रास्फीति सहितको उच्च बेरोजगारी र घट्दो लगानी शास्त्रीय आर्थिक अवधारणाअनुसार स्टेगफ्लेसनका चरित्र हुन्, जसको समाधान त्यति सहज हुँदैन । एकातिर समाधानका उपाय निकाल्दा अर्कातिर नयाँ समस्या सिर्जना हुनाले परिस्थिति भ्यागुताको धार्नी जस्तो हुन पुग्छ । विश्वव्यापी रूपमा यो प्रकृतिको समस्या १९७० को तेल संकटले निम्त्याएको थियो भने छिटफुट रूपमा इतिहासको विभिन्न कालखण्डमा विभिन्न मुलुकले यस्ता समस्या झेल्दै आएका छन् । सन् २०२२ मा अमेरिकी अर्थतन्त्रमा यही प्रकृतिका समस्या आउन लागेको अवस्थामा सावधानीपूर्वक त्यसको समाधान गरियो, जसमा बेरोजगारी समाधानलाई प्राथमिकतामा राखियो भने मुद्रास्फीतिको नियन्त्रणलाई त्यसपछि । हामीकहाँ मुद्रास्फीतिको समस्या त्यति उच्च छैन तर न्यून आर्थिक वृद्धि, उच्च बेरोजगारी र घट्दो लगानीका स्थिति भने विद्यमान छन् । उत्पादकत्व अभिवृद्धि सहितको रोजगारी सिर्जना र लगानीमा सुधार नै यसका दीर्घकालीन समाधान हुन्, जसका लागि उपयुक्त व्यापार रणनीति, करका प्रणालीमा समयसापेक्ष सुधार, सार्वजनिक खर्चको प्रभावकारिता र निजी क्षेत्रको मनोबल उकास्नु तत्कालका आवश्यकता हुन् ।"
नेपालभारत युवामैत्री 'कनेक्टिभिटी,"नयाँ विषय, भरपर्दो समाधानएआईसहित जलवायु परिवर्तन र प्रविधि विश्वव्यापी छलफलका मुख्य विषय हुन् । जलवायु परिवर्तनका सन्दर्भमा दुवै देशका युवाको वकालतले निर्णयमा प्राथमिकता दिन राजनीतिज्ञलाई प्रेरित गर्न सक्छ । अन्तर्राष्ट्रिय भेलामा वाचा गरेर मात्र नभई जलवायु परिवर्तनबाट देशलाई जोगाउने जिम्मेवारी नेपाली नेताहरूले लिनुपर्छ । जलवायु परिवर्तनका असर कम गर्न विद्वान्, अनुसन्धानकर्ता र वैज्ञानिकले ल्याएका राम्रा योजना लिएर आए पनि राजनीतिज्ञले उनीहरूलाई उच्च प्राथमिकतामा राख्दैनन् । तसर्थ, जलवायु परिवर्तनसँग लड्ने पहिलो खुड्किलो भनेको दुवै देशका राजनीतिज्ञलाई जलवायु परिवर्तनबारे संवेदनशील बनाउनु हो ।नेपाल र भारत डिजिटली जोडिनका लागि मिलेर काम गरिरहेका छन् । तर, समस्या छ । दुवै देशका धेरै गरिब र सीमान्तकृत मानिसलाई डिजिटल प्रविधि प्रयोग गर्नेबारे धेरै थाहा छैन, जसले खाडल सिर्जना गर्छ । यदि युवाहरूले किफायती र राम्रो इन्टरनेट प्राप्त गर्न सक्छन् भने उनीहरूले नयाँ कुरा सिक्न र संसारभरका अरूसँग जोडिन सक्छन् ।दुवै देशले नयाँ डिजिटल भुक्तानी प्रणाली प्रयोग गर्न थालेपछि गल्ती वा ठगी भएमा समस्या कसरी समाधान गर्ने भन्नेबारेमा सोच्नुपर्छ । यो पैसाको बारेमा मात्र होइन उनीहरूले मानिसको डेटा सुरक्षित राख्ने र साइबर आक्रमणविरुद्ध सुरक्षा गर्नेबारे पनि सोच्न आवश्यक छ । गोपनीयता ऐन, २०१८ र तथ्यांक ऐन, २०२२ जस्ता कानुन नेपालमा भौतिक उपस्थिति नभएका र यहाँ बसोबास गर्नेहरूको व्यक्तिगत जानकारी संकलन, प्रयोग वा प्रशोधनमा संलग्न विदेशी संस्थामा लागू हुन्छ कि हुँदैन भन्नेबारे केही भनिएको छैन । जलवायु परिवर्तन जारी रहँदा र प्रविधिले द्रुत गतिमा विकास गरिरहँदा, पाठकहरू समक्ष मेरो एउटा प्रश्न छ नेपाल र भारतका पाका नेताले युवापुस्ताका आवश्यकता बुझ्न र पूरा गर्न सक्लान् ? राणा भूराजनीति र विदेश मामिलामा अध्ययनअनुसन्धान गरिरहेका छन् । उनी इन्स्टिच्युट फर इन्टेग्रेटेड डेभलपमेन्ट स्टडिज (आईआईडीएस) मा आबद्ध छन् ।"
एनआरएन नागरिकताका अस्पष्टता,"गैरआवासीय नेपालीले दोहोरो नागरिकताको माग वर्षौंदेखि गर्दै आएका थिए । २०७२ को संविधानले दोहोरो नागरिकता व्यवस्था गर्न त सकेन तर राजनीतिक अधिकारबाहेकको गैरआवासीय नेपाली नागरिकता दिन सकिने व्यवस्था गर्यो । यसले अमेरिकाको नागरिकता लिइसकेका झन्डै ७५ हजारसहित विभिन्न देशको नागरिकता लिएका लाखौंलाई गैरआवासीय नेपाली नागरिकता लिने बाटो खोलिदियो । एउटा हिस्सा भने अझै पनि राजनीतिक अधिकार सहितको दोहोरो नागरिकताको मागमा कटिबद्ध नै छ । संविधानको धारा १४ मा गैरआवासीय नेपाली नागरिकता प्रदान गर्न सकिने व्यवस्था गरिए पनि विदेशको नागरिकता लिएका नेपालीले झन्डै ८ वर्ष आशंकामा गुजारे । संविधानमा गैरआवासीय नागरिकता प्रदान गरिने नभई प्रदान गर्न सकिने भनिएकाले गैरआवासीय नेपाली समुदाय सशंकित थियो । त्यसैले गैरआवासीय नेपाली नागरिकता सुनिश्चितताका लागि राजनीतिक लबिइङलाई निरन्तरता दिनुपरेको थियो । तत्कालीन राष्ट्रपति विद्यादेवी भण्डारीले प्रमाणीकरण गर्न अस्वीकार गरेको नेपाल नागरिकता (पहिलो संशोधन) विधेयक रामचन्द्र पौडेल राष्ट्रपति भइसकेपछि मात्र गत जेठमा प्रमाणीकरण भयो । गैरआवासीय नेपाली नागरिकता प्राप्तिका लागि कार्यविधिसहित नियमावली बन्न केही महिना लाग्यो । गत असोजमा राजपत्रमा नियमावली प्रकाशित भइसकेपछि दसैंको छेको पारेर गैरआवासीय नेपाली नागरिकता वितरण सुरु भयो । गैरआवासीय नेपाली नागरिकताका सम्बन्धमा केही उल्झन कायमै छन् । यो नागरिकतासम्बन्धी विभिन्न प्रश्न पनि अझै अनुत्तरित छन् । गैरआवासीय नागरिकता प्रयोगका सन्दर्भमा पनि कैयन् अस्पष्टता छन् । नागरिकता ऐन र नियमावलीमा गरिएका व्यवस्थाको पूर्ण पालना गरिएको छैन । नागरिकता ऐनमा त्यस्तो नागरिकता लिन चाहने व्यक्तिले निवेदन दिने व्यक्ति वा निजको बाबु वा आमा, बाजे वा बज्यै साबिकमा नेपालको नागरिक रहेको प्रमाण, निवेदकले पहिले नेपाली नागरिकता लिएको भए उक्त नागरिकता त्यागेको प्रमाण, विदेशी मुलुकको नागरिकता भएको प्रमाण, दक्षिण एसियाली क्षेत्रीय सहयोग संगठनको सदस्य राष्ट्र बाहेकका देशमा बसोबास गरेको प्रमाण र नेपालको संविधान र कानुन परिपालना गर्ने प्रतिबद्धतापत्र राखेर तोकिएको अधिकारीसमक्ष तोकिएबमोजिम निवेदन दिनुपर्ने व्यवस्था छ । विगतमा नेपालको नागरिकता लिएर उक्त नागरिकता प्रमाणपत्र फिर्ता नबुझाएको व्यक्तिले निवेदन दिँदा पहिलेको नागरिकतासमेत पेस गर्नुपर्ने र निवेदन प्राप्त भएपछि तोकिएको अधिकारीले सबुद प्रमाण बुझी गैरआवासीय नेपाली नागरिकता प्रदान गर्ने र शपथ गराउने व्यवस्था ऐनमा छ । यो व्यवस्था झट्ट हेर्दा सरल लाग्छ तर नियमावलीले यसलाई जटिल बनाएको छ । नियमावलीमा पुरानो नेपाली नागरिकता जारी भएको जिल्लाका प्रमुख जिल्ला अधिकारीसमक्ष वा आफू नागरिक रहेको मुलुकस्थित वा त्यस्तो मुलुकसमेत हेर्ने कार्यक्षेत्र तोकिएको नेपाली दूतावास वा महावाणिज्य दूतावासमा निवेदन दिन सकिने व्यवस्था छ । तर नेपाली दूतावास वा महावाणिज्य दूतावासमा त्यसका लागि व्यवस्था गरिएकै छैन । यस्तै विदेशमा रहेका दूतावास वा महावाणिज्य दूतावासमा निवेदन दिइसकेपछि शपथ लिन प्रमुख जिल्ला अधिकारीसमक्ष उपस्थित हुनुपर्ने प्रावधान अव्यावहारिक छ । यस्तो प्रावधानको तत्काल संशोधन आवश्यक छ । नियमावलीमा विद्युतीय माध्यमबाट समेत निवेदन दिन सक्ने प्रबन्ध मिलाउन सकिने भनिएको छ भने अर्कातर्फ सम्बन्धित प्रमुख जिल्ला अधिकारी वा तोकेको अधिकृत कर्मचारीसमक्ष उपस्थित भई निवेदकको नाता पर्ने नेपाली नागरिक वा नाता पर्ने व्यक्ति नभए निवेदकलाई चिन्ने नेपाली नागरिकले सनाखत गरिदिनुपर्ने प्रावधान छ । यो दूतावास वा महावाणिज्य दूतावासमार्फत निवेदन दिने तथा विद्युतीय माध्यमबाट समेत निवेदन दिन सक्ने आफ्नै व्यवस्थासँग विरोधाभाषपूर्ण छ । जिल्ला प्रशासन कार्यालयमा नै गएर नागरिकताका लागि आवेदन दिँदा पनि प्रक्रिया सहज छैन । एकातिर नियमावलीबमोजिम ढाँचाका निवेदन, वडाले गर्ने सिफारिस, सनाखतका ढाँचा, प्रतिबद्धतापत्र र शपथपत्रका ढाँचाबारे कर्मचारी नै अलमलमा देखिन्छन् भने वडाको सिफारिस बनाउन तयार पार्नुपर्ने मुचुल्काका थप झन्झट छन् । कैयन् वडामा गैरआवासीय नेपाली नागरिकताका लागि कस्तो सिफारिस गर्ने र कस्तो मुचुल्का बनाउने भन्नेबारे परिपत्र छैन । कतिपय वडा र जिल्ला प्रशासन कार्यालयको दूरी टाढा रहेका कारण केही साता बिदा लिनुपर्ने अवस्था छ । पुरानो नागरिकता त्याग गरिसकेपछि वा पुरानो नागरिकता बुझाइसकेपछि त्यसको रेकर्डका आधारमा गैरआवासीय नेपाली नागरिकता प्रदान गर्नुपर्ने सहज बाटो अपनाउनुको साटो यस्तो झन्झटिलो प्रावधान किन राखिएको हो ? कुनै जिल्लाबाट नेपाली नागरिकता लिएर अर्को जिल्लामा बसाइँ सराइ गरिसकेको भए खेप्नुपर्ने थप झन्झट त छँदै छ । गैरआवासीय नेपाली नागरिकता अहिलेको सन्दर्भमा गैरआवासीय नेपालीसम्बन्धी ऐनले व्यवस्था गरेको परिचयपत्र (एनआरएन कार्ड) जत्ति पनि बलियो देखिएको छैन । गैरआवासीय नागरिकतावाहकले नेपाली नागरिकसरह आर्थिक, सामाजिक र सांस्कृतिक अधिकार उपभोग गर्न पाउने संवैधानिक व्यवस्था पूर्णरूपमा लागू हुन सकेको छैन । नेपालमा जग्गा किनबेच गर्न खोज्दा कतिपय मालपोत कार्यालयले गैरआवासीय नेपाली नागरिकता स्वीकार नगरेको वा नेपाली नागरिक सरहको हदबन्दीमा जग्गा किनबेच गर्न नदिएको समेत पाइएको छ । गैरआवासीय नेपालीसम्बन्धी नियमावलीलाई देखाएर जग्गाको हदबन्दी लगाउन खोजेको पाइएको छ । तर उक्त नियमावलीमा व्यवस्था गरिएको हदबन्दीअनुसार जग्गा किनबेच गर्दा एनआरएन कार्डमात्र भए पनि पुग्छ । यस सन्दर्भमा संविधानसँग नबाझिने गरी गैरआवासीय नेपालीसम्बन्धी ऐन र नियमावली तत्काल संशोधन गर्न आवश्यक छ । गैरआवासीय नेपाली नागरिकताका सन्दर्भमा टड्कारो देखिएको अर्को समस्या भिसासम्बन्धी हो । एनआरएन कार्ड हुने व्यक्ति नेपाल जाँदा भिसा शुल्क तिर्नु पर्दैन तर गैरआवासीय नेपाली नागरिकतावाहकले नेपाल जाँदा अन्य विदेशी नागरिकसरह शुल्क तिरेर भिसा लिनुपर्छ । नेपाली नागरिकता प्रदान गरिसकेपछि सोही देशमा प्रवेश गर्नका लागि भिसा लगाउनुपर्ने प्रावधान असंवैधानिक छ तर यससम्बन्धी नियम र कानुन संशोधन गरिएको छैन । गैरआवासीय नेपाली नागरिकतामा राजनीतिक बाहेकका सबै अधिकार प्रदान गरिएको हो भने विदेशी पासपोर्टमा बिनाभिसा निःशुल्क नेपाल प्रवेश गर्न दिनुपर्छ वा गैरआवासीय नेपाली नागरिकताका आधारमा उसले नेपालको समेत पासपोर्ट बनाउन पाउने अधिकार प्रदान गर्ने गरी कानुन संशोधन गर्नुपर्छ । गैरआवासीय नेपाली नागरिकतालाई अन्य देशबाट मान्यता दिलाउन पनि कूटनीतिक पहल आवश्यक हुन्छ । त्यस्तो नागरिकता भएको व्यक्ति उक्त नागरिकताका आधारमा बिनाभिसा भारत जान पाउने कि नपाउने लगायतका विषयमा अन्योल छ । राजनीतिकबाहेक सबै अधिकार प्रदान गरिएको हो भने खुला सिमाना रहेको कम्तीमा छिमेकी भारतले स्विकार्ने गरी नेपाल सरकारले पहल गर्नुपर्छ । त्यस्तै गैरआवासीय नेपाली नागरिकताका आधारमा राष्ट्रिय परिचयपत्र बनाउन पाउने कि नपाउने लगायतका अन्य कैयन् विषय पनि सुल्झिएका छैनन् । बैंक खाता खोल्नेदेखि लगानीका सन्दर्भमा समेत अन्योल छ । कैयन् सरकारी र निजी कार्यालयले गैरआवासीय नेपाली नागरिकता चिन्दैनन् । यसले वर्षौंको लडाइँपछि प्राप्त गैरआवासीय नेपाली नागरिकता नखाऊँ भने दिनभरिको सिकार जस्तै भएको छ ।"
मानसिक स्वास्थ्य र योग,"भारतको कर्नाटकमा राष्ट्रिय मानसिक स्वास्थ्य र स्नायु विज्ञान संस्थान छ । यहाँ मानसिक रोग विज्ञहरूको उच्च स्तरको पढाइ पनि हुन्छ । सन् १९७० मा खुलेको यो संस्थानमा आयुर्वेद अध्ययनका साथै योगासनले मानसिक बिरामीलाई कसरी फाइदा गर्छ भनेर पनि अनुसन्धान सुरु भएको छ । अध्ययनले देखायो निराशापन (डिप्रेसन) का बिरामीलाई औषधि र परामर्शका साथै योगासनले धेरै सहज भयो । प्रोफेसर मुरलीधरन केसवनले अध्ययनको नेतृत्व लिएका थिए । ७० जना बिरामीलाई साढे ३ वर्षसम्म अध्ययनमा सहभागी गराइएको थियो । अध्ययनमा बिरामीको अनुभवका साथै मस्तिष्कको विभिन्न भागको पनि आधुनिक तरिकाको जाँच गरिएको थियो । योगासान गरेपछि मस्तिष्कबाट निस्कने त्यस्तो रसायन बढी पाइयो, जुन कम हुँदा निराशा उत्पन्न हुने गर्छ । व्यायाम गर्दा, हिँड्दा, पौडी खेल्दा विशेष प्रकारका हर्मोन इन्ड्रोफिन निस्कन्छ । यो रसायनको प्रभावले तनाव कम हुन्छ, सहज र स्वस्थ महसुस हुन्छ । पहिले पहिले योग र व्यायामले मानसिक रोगको उपचारमा मद्दत गर्छ भन्दा उडाइन्थ्यो । अहिले विभिन्न मानसिक रोगमा यिनको भूमिकाबारे वैज्ञानिक अध्ययनले पुष्टि गरिसकेका छन् । तर यस्तो प्रयोग आफैंले घरमा गर्न हुँदैन, विज्ञको सल्लाह लिनुपर्छ । अत्याधुनिक मेसिन प्रयोग गरेर योगासन गर्ने व्यक्तिको मस्तिष्क अध्ययन गर्दा अस्वस्थ कोषहरूमा बिस्तारै सुधार भएको देखियो । अध्ययनले योगासान गर्नेहरूको मस्तिष्क सक्रिय र स्वस्थ रहने पुष्टि गरेको छ । वृद्धावस्था र मानसिक स्वास्थ्य नामक पत्रिकामा विभिन्न किसिमको ध्यानले तनाव घटाएको साथै ज्येष्ठ नागरिकको डिप्रेसन, आत्तिने समस्या कम भएको उल्लेख गरेको छ । मसाज, संगीत आदिले पनि सहयोग पुर्याउने निष्कर्ष छ । योगासनले खुसी हुने हर्मोन मस्तिष्कमा पैदा गर्छ । जस्तोः डोपामिन, सेराटोनिन आदि । यस्ता रसायनको कमीले डिप्रेसन हुन सक्ने सम्भावना हुन्छ । योगासन गर्दा व्यायाम जस्तो छिटोछिटो गरिन्न तर पनि यसले मुटुको धड्कन बढाउन र मस्तिष्कलाई सक्रिय बनाउन भूमिका खेल्छ । अमेरिकामा गरिएको एक अनुसन्धानअनुसार दैनिक योगासन गर्नेमध्ये ८६ प्रतिशतले योगासनले तनाव कम गर्न मद्दत गरेको बताएका थिए । योगासनले निद्राको समस्या घटाउँछ । योग शारीरिक सक्रियताका लागि मात्र नभएर सबै उमेर समूहका लागि गतिशीलता, सन्तुलन, बोध, अनुभूति, निद्रा, जीवनको गुणात्मकता, व्यक्तिपरक स्वस्थता अनि मनोवैज्ञानिक स्वास्थ्यका लागि समेत महत्त्वपूर्ण बन्ने अन्तर्राष्ट्रिय अध्ययनले देखाएका छन् । हाम्रो चिकित्सा विज्ञानमा शारीरिक गतिशीलतालाई नै स्वस्थ रहने आधार मान्ने गरिएको छ । विश्व स्वास्थ्य संगठनले सातामा दुईदेखि तीन दिन १५०३०० मिनेटको गतिशील व्यायामको आवश्यकता रहेको देखाएको छ, ज्येष्ठ नागरिकहरूका लागि । शारीरिक सक्रियताका लागि, वृद्धवृद्धाका लागि योगाभ्यास जस्तो उपयोगी अरू के पो होला र ? हाम्रोजस्तो सनातन संस्कृतिमा भिजेका ज्येष्ठ नागरिकहरूले त सजिलैसँग योगाभ्यासमा दैनिकीलाई अभ्यस्त गराउन सक्छन् । मानसिक स्वास्थ्यसम्बन्धी केन्यामा एक अध्ययन गरिएको थियो । जसमा ६३२ जना सहभागी थिए । मानसिक समस्या भएका उनीहरूलाई योगासन गराउँदा व्यवहारमा परिवर्तन आई समस्या कम भएको अनुसन्धानमा पुष्टि भएको छ । समयसमयमा अति टाउको दुख्ने (माइग्रेन) समस्या पनि योगासनले घटाएको अनुसन्धानले देखाएका छन् । यसैगरी कलेजमा पढ्ने ६० विद्यार्थीलाई परीक्षा सुरु हुनुभन्दा १२ साताअघि योगासन गराइयो । त्यसपछि परीक्षाका बेला रगत जाँच गर्दा कोर्टिजोल नामक रसायन शरीरमा कम भएको पाइयो । कोर्टिजोल बढी हुँदा तनाव पैदा हुन्छ । सन् २०२१ मा गरिएको एक अध्ययनमा ८४ जना निराशापन भएका मानिसमध्ये केहीलाई दस सातासम्म साताको दुईचोटि योगासन, औषधिका साथै परामर्श दिइयो । केहीलाई औषधिका साथै योगासन गर्न लगाइयो । परामर्श मात्र गरिएका बिरामीको तुलनामा योगासन गरेका व्यक्ति बढी स्वस्थ देखिए । यस्ता अनुसन्धानले नै पुष्टि गर्छन् कि योगासनले मानव मस्तिष्कमा स्वस्थ रहन भूमिका खेल्छ ।"
अमेरिकी राष्ट्रपतिद्वारा इराकमा आक्रमण गर्न आदेश,सन् २००३ मा आजकै दिन (मार्च १९) मा अमेरिकी राष्ट्रपति जर्ज डब्लु बुसले इराकमाथि आक्रमण गर्न आदेश दिएका थिए । त्यसलगत्तै अमेरिकी नेतृत्वको गठबन्धन फौजले इराकी राजधानी बग्दादमा हवाई आक्रमण गरेको थियो । इराकले आम विनाशकारी हतियार उत्पादन गरिरहेको दाबी गर्दै अमेरिकाले इराकका तत्कालीन राष्ट्रपति सद्दाम हुसेनलाई सत्ताच्यूत गर्न सैन्य आक्रमण सुरु गरेको थियो । आक्रमणको आदेश दिएसँगै राष्ट्रपति बुसले विश्वलाई खतरनाक चिहानबाट रक्षा गर्ने उद्देश्यले इराकमाथि आक्रमण गरेको दाबी गरेका थिए । अमेरिकाले आक्रमण सुरु गनुअघि इराकी राष्ट्रपति हुसेनलाई देश छाड्न वा युद्धको सामना गर्न चेतावनी दिएको थियो । तर हुसेनले उक्त चेतावनीको बेवास्था गरेसँगै गठबन्धन फौजले इराकमा आक्रमण थालेको थियो । आक्रमणपछि हुसेनलाई २००३ को डिसेम्बर १३ मा पक्राउ गरिएको थियो । त्यसलगत्तै इराकमा गठित अन्तरिम सरकारले २००५ को जनवरीमा चुनाव गरेको थियो भने अक्टोबरमा नयाँ संविधान जारी गरिएको थियो । मानवताविरुद्धको अपराधमा दोषी ठहर भएका हुसेनलाई भने २००६ को डिसेम्बर ३० मा झुन्ड्याएर मृत्युदण्ड दिइएको थियो । तर दाबीअनुसार इराकमा कुनै आमविनाशकारी हतियार नभेटेको अमेरिकाले २०११ को डिसेम्बर १५ मा इराक युद्ध अन्त्यको घोषणा गरेको थियो
'वाइल्ड स्वान्स उत्कृष्ट,"काठमाडौं (कास) सातौं नेपाल अन्तर्राष्ट्रिय चलचित्र महोत्सव (निफ)मा उत्कृष्ट घोषित भारतीय फिल्म वाइल्ड स्वान्स ले गौतम बुद्ध फिचर फिल्म अवार्ड जितेको छ । अन्तर्राष्ट्रिय डकुमेन्ट्रीतर्फ लभ लाइट ले माउन्ट एभरेस्ट अवार्ड जितेको छ । त्यस्तै, आइ प्रमिस यू प्याराडाइज ले उत्कृष्ट अन्तर्राष्ट्रिय लघु फिल्मको विधामा वाग्मती अवार्ड जितेको छ भने द ट्रेकर, द वुल्फ एन्ड द मंकी किंग ले जुरी स्पेसल मेन्सन अवार्ड प्राप्त गर्यो । डन किहोटे उत्कृष्ट अन्तर्राष्ट्रिय अवार्ड भने लाजरस पाथ ले पायो । उत्कृष्ट राष्ट्रिय लघु फिल्म एट एनोदर विन्टर ले जितेको छ भने ऐके शेर्पा उत्कृष्ट डकुमेन्ट्री तर्फ इनुमा राईले अवार्ड उचालिन् ।नेपाली फिचर फिल्म बुलाकी ले उत्कृष्ट राष्ट्रिय फिचर फिल्मतर्फ अवार्ड उचाल्दा यही फिल्मबाट लक्ष्मण सुनारले उत्कृष्ट निर्देशक र अभिनेत्री सुरक्षा पन्तले उत्कृष्ट अभिनेत्रीको अवार्ड जिते । राष्ट्रिय लघु फिल्म र डकुमेन्ट्रीतर्फको अडियन्स चोइस अवार्ड अर्केस्ट्रा बाट निर्देशक सफल पाण्डेले प्राप्त गरे । त्यस्तै, फिचर फिल्मतर्फको अडियन्स चोइस अवार्ड भने पखेटा ले प्राप्त गरेको छ । राजेश श्रेष्ठ र संकल्प भुजेलले एक भागवत एक गीता बाट उत्कृष्ट सिनिमेटोग्राफीतर्फ अवार्ड उचाल्दा सोही फिल्मबाट विपिन कार्कीले उत्कृष्ट अभिनेताको अवार्ड प्राप्त गरे । फिचर फिल्मबाटै उत्कृष्ट पटकथातर्फ डेसान ले अवार्ड पायो ।"
गैरबैंकिङ वित्तीय संस्थाबाट मात्र ९ खर्ब ऋण,"(काठमाडौं) अर्थतन्त्रमा बैंक तथा वित्तीय संस्थाबाहेक गैरबैंकिङ वित्तीय संस्थाबाट मात्र ८ खर्ब ९१ अर्बभन्दा बढी कर्जा प्रवाह भएको नेपाल राष्ट्र बैंकको सर्वेक्षणले देखाएको छ । सोमबार सार्वजनिक वित्तीय क्षेत्र सर्वेक्षण र अन्य वित्तीय संस्था सर्वेक्षणले गत असारसम्म गैरबैंकिङ वित्तीय संस्था (बिमा कम्पनी, कर्मचारी सञ्चय कोष, नागरिक लगानी कोष आदि) बाट मात्र करिब ९ खर्ब रुपैयाँ कर्जा प्रवाह भएको देखाएको हो । यसअघि राष्ट्र बैंकले सार्वजनिक गर्दै आएको वित्तीय क्षेत्रका तथ्यांकहरूमा बैंक तथा वित्तीय संस्था (क, ख र ग वर्ग) को कारोबार मात्र समावेश हुँदै आएको थियो । तर राष्ट्र बैंकले लघुवित्त वित्तीय संस्था, बिमा कम्पनी, कर्मचारी सञ्चय कोष, नागरिक लगानी कोष, सहकारी आदि) बाट प्रवाह भएको वित्तीय कारोबारको तथ्यांक समावेश गर्न सकेको थिएन । तर अहिले राष्ट्र बैंकले पहिलो पटक वित्तीय क्षेत्र (बैंक तथा वित्तीय संस्था) र अन्य वित्तीय संस्था (बिमा कम्पनी, कर्मचारी सञ्चय कोष, नागरिक लगानी कोष आदि) को कारोबार पनि समावेश गरेर पहिलो पटक एकीकृत तथ्यांक सार्वजनिक गरेको हो । सर्वेक्षणमा सम्झौतित बचत परिचालन गर्ने बिमा कम्पनीहरू, कर्मचारी सञ्चय कोष, नागरिक लगानी कोष, नेपाल पूर्वाधार विकास बैंक, हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी, लघुवित्त वित्तीय संस्था जस्ता गैरबैंकिङ वित्तीय संस्थाको वासलातलाई एकीकृत गरेर अन्य वित्तीय संस्था सर्वेक्षण तयार पारिएको नेपाल राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए । यद्यपि पर्याप्त तथ्यांक उपलब्ध नहुँदा सर्वेक्षणमा सहकारी संस्थाहरूको वित्तीय कारोबारको विवरण संकलन हुन सकेको छैन, श्रेष्ठले भने, लघुवित्त, बिमा कम्पनी, कर्मचारी सञ्चय कोष, नागरिक लगानी कोषलगायत वित्तीय कारोबार गर्ने गैरबैंकिङ र बैंकिङ संस्थाहरूको कारोबारको एकिकृत तथ्यांक संकलन गरिएको छ । उल्लिखित संस्थाहरूले वित्तीय कारोबार (बचत संकलन र कर्जा प्रवाह) गर्दै आए पनि ती संस्थाहरू बैंक तथा वित्तीय संस्था होइनन् । यसकारण न त ती संस्थाको प्रत्यक्ष नियमन हुँदै आएको छ, न तिनको कारोबार वित्तीय कारोबारमा समावेश हुँदै आएको थियो । ती संस्थाहरूको तथ्यांक समावेश नगरी राष्ट्र बैंकले बैंक तथा वित्तीय संस्थाको मात्र कारोबार सार्वजनिक गर्दा समग्र वित्तीय क्षेत्रको चित्र आउन नसकेको आरोप राष्ट्र बैंकलाई लाग्दै आएको थियो । यसकारण पनि अहिले राष्ट्र बैंकले बैंकिङ र गैरबैंकिङ क्षेत्र (सहकारी बाहेक) को एकीकृत तथ्यांक सार्वजनिक गरेको हो । सर्वेक्षणका अनुसार गत असारसम्म समग्र वित्तीय क्षेत्रले निजी क्षेत्रमा प्रावह गरेको कर्जा (वित्तीय क्षेत्रको निजी क्षेत्रमाथिको दाबी) ५७ खर्ब ९४ अर्ब ७६ करोड छ । ०७९ असार मसान्तमा यस्तो कर्जा ५५ खर्ब २० अर्ब ९ करोड थियो । वित्तीय क्षेत्रको यस्तो दाबी ०७८ असार मसान्तमा ४८ खर्ब २१ अर्ब ८८ करोड र ०७७ असार मसान्तमा ३८ खर्ब २७ अर्ब १२ करोड थियो । गत असारसम्म बैंक तथा वित्तीय संस्थाबाट भएको कर्जा प्रवाह ४८ खर्ब ७९ अर्ब थियो । यसका आधारमा गत असारसम्म गैरबैंकिङ क्षेत्रबाट प्रवाहित कर्जा करिब ९ अर्ब रहेको विश्लेषण गरिएको हो । वित्तीय क्षेत्रको सार्वजनिक गैरवित्तीय संस्थानमाथिको दाबी ०७९ असार मसान्तमा ३२ अर्ब ४४ करोड २९ लाख रहेकामा ०८० असार मसान्तमा ३२ अर्ब ४४ करोड २४ लाख छ, सर्वेक्षणमा भनिएको छ, वित्तीय क्षेत्रको यस्तो दाबी ०७८ असार मसान्तमा ३५ अर्ब ८२ करोड र ०७७ असार मसान्तमा ३६ अर्ब ७२ करोड थियो । गत असारसम्म समग्र वित्तीय क्षेत्रको खुद वैदेशिक सम्पत्ति १४ खर्ब ५२ अर्ब ३ करोड रुपैयाँ छ । ०७९ असारको तुलनामा यो साढे २४ प्रतिशतले बढी हो । ०७९ असार मसान्तमा ११ खर्ब ४९ अर्ब ६४ करोड थियो । वित्तीय क्षेत्रको यस्तो सम्पत्ति ०७८ असारमा १३ खर्ब ७० अर्ब ५२ करोड र ०७७ असारमा १३ खर्ब २६ अर्ब ३४ करोड थियो, सर्वेक्षणमा भनिएको छ, वित्तीय क्षेत्रको आन्तरिक दाबी ०७९ असारमा ६३ खर्ब ०५ अर्ब ८१ करोड रहेकामा ८६ प्रतिशतले वृद्धि भई ०८० असार मसान्तमा ६८ खर्ब ५० अर्ब ३० करोड पुगेको छ । वित्तीय क्षेत्रको यस्तो दाबी ०७८ असारमा ५४ खर्ब ५३ अर्ब र ०७७ असार मसान्तमा ४३ खर्ब २९ अर्ब १० करोड थियो । गत असारसम्म गैर बैंकिङ वित्तीय संस्थाहरूबाट मात्र ८ खर्ब ८६ अर्ब रुपैयाँ निक्षेप (बचत) परिचालन भएको सर्वेक्षणले देखाएको छ । यसअनुसार वित्तीय क्षेत्रको तरल दायित्व ०७९ असार मसान्तमा ४८ खर्ब १८ अर्ब ४ करोड रहेकामा ११६ प्रतिशतले बढेर ०८० असारसम्ममा ५३ खर्ब ७८ अर्ब ४२ करोड पुगेको छ । वित्तीय क्षेत्रको यस्तो दायित्व ०७८ असारमा ४५ खर्ब ५४ अर्ब १९ करोड र ०७७ असारमा ३७ खर्ब ४७ अर्ब ५४ करोड थियो । वित्तीय क्षेत्रभन्दा बाहिर चलनचल्तीमा रहेको मुद्रा ०७९ असारमा ५ खर्ब २ अर्ब ७६ करोड रहेकामा ११ प्रतिशतले बढेर ०८० असारमा ५ खर्ब ८ अर्ब ३७ करोड पुगेको छ, सर्वेक्षणमा भनिएको छ, वित्तीय क्षेत्रभन्दा बाहिर रहेको यस्तो मुद्रा ०७८ असार मसान्तमा ५ खर्ब ६६ अर्ब ९५ करोड र ०७७ असारमा ४ खर्ब ८५ अर्ब ६८ करोड थियो । यद्यपि बैंक तथा वित्तीय संस्था र गैरबैंकिङ वित्तीय संस्थाबाट हुने बचतको प्रकृति फरक हुने भएकाले कर्जा प्रवाह जस्तै निक्षेपको तथ्यांक निकाल्न अप्ठ्यारो हुने बताइएको छ ।"
भौतिकमा सारियो द्रुतमार्गको साढे चार अर्ब,"थप रकमका लागि अर्थ मन्त्रालयले कागजात नुपगेको भन्दै रोकेको थियो, अहिले बाँकी रकम पाउने गरी प्रक्रिया अघि बढ्ने आश्वासन पाएका छौं, उनले भने, उक्त रकम यही आयोजनालाई भनेर माग गरिएको होइन, देशभर सञ्चालित आयोजनामा काम भई बिल बनेर बस्दासमेत भुक्तानी दिन सकिएको छैन, त्यस्ता आयोजनालाई यो रकम दिइनेछ । फास्ट ट्र्याकको बजेट सिलिङ भौतिक पूर्वाधार तथा यातायात मन्त्रालयले तोक्ने र रक्षा मन्त्रालयमार्फत त्यसको कार्यान्वयन नेपाली सेनाले गर्ने महानिर्देशक ढकालले बताए । चालु आर्थिक वर्षमा विनियोजित रकम पूरै खर्च गर्न नसक्ने भनेर फास्ट ट्र्याक आयोजनाले अर्थसँग समर्पण गर्यो, उनले भने, त्यो पैसा भौतिकको सिलिङभित्र भएकाले मन्त्रालय अन्तर्गतका आयोजनालाई दिन माग गरेका हौं, त्यहीअनुसार रकम आएको हो । उक्त रकमले काम भएका आयोजनालाई ठूलो राहत मिल्ने उनको दाबी छ । फास्ट ट्र्याक विनियोजित रकम खर्च गर्न पहिलो पटक कमजोर देखिएको भने होइन । आर्थिक वर्ष ०७९८० मा पनि यो आयोजनाले विनियोजित बजेटको आधा पनि खर्चिन सकेन । यस आयोजनाका लागि उक्त आवमा पुँजीगततर्फ २९ अर्ब ९९ करोड ९७ लाख रुपैयाँ छुट्याइएको थियो, जसमा १४ अर्ब ९४ करोड १८ लाख रुपैयाँ मात्र खर्च गरेको थियो । अर्थात् विनियोजित पुँजीगत बजेटको ४९६२ प्रतिशत खर्च भएको थियो । नेपाली सेनाको व्यवस्थापनमा यसको निर्माण सुरु भएको ६ वर्ष भयो । अहिलेसम्म यसको भौतिक प्रगति ३१९० प्रतिशत छ । आयोजनाको १३ वटा प्याकेज मध्ये १ देखि ७ सम्म र १० नम्बर प्याकेजमा ठेक्का भएर काम भइरहेको छ ।प्याकेज नम्बर ८ ख मा आर्थिक मूल्यांकन सकेर ठेक्का सम्झौताको अन्तिम तयारीमा रहेको सेनाले जनाएको छ । त्यस्तै प्याकेज ८ क, ९ क र ख को ठेक्का भई प्राविधिक मूल्यांकनका सम्बन्धमा उच्च अदालत पाटनमा मुद्दा विचाराधीन रहेको प्रवक्ता भण्डारीले बताए । सुरु बिन्दु ललितपुरको खोकना क्षेत्रमा भने अझै जग्गा विवादलगायतका समस्या टुंगि नसकेकाले काम अघि बढ्न सकेको छैन । सुरु सम्झौताअनुसार ०८१ मंसिरभित्र काम सकिसक्नुपर्ने हो । तर उक्त अवधिमा काम नसकिने भएपछि ०८३ चैतसम्म म्याद थपिएको छ । यसको सुरु अनुमानित बजेट १ खर्ब ७५ अर्ब रुपैयाँ थियो । म्याद थपसँगै लागत पनि २ खर्ब ११ अर्ब ९३ करोड रुपैयाँ पुर्याइएको छ । गत साउन ३० मा बसेको मन्त्रिपरिषद् बैठकले विस्तृत परियोजना रिपोर्ट (डीपीआर) संशोधन गर्न स्वीकृति दिएसँगै ललितपुरको खोकनादेखि बाराको निजगढसम्मको दूरी ७०९७७ किमि कायम भएको छ । यसअघि उक्त खण्डको दूरी ७२५ किमि थियो । समग्र आयोजनाको गति सुस्त रहेकाबेला सुरुङ निर्माणमा भने प्रगति देखिएको छ । निर्माणाधीन सुरुङको काम ७३ प्रतिशत सकिसकेको छ । फास्ट ट्र्याकमा अहिले ३ वटा सुरुङ निर्माणाधीन छन् । ६ हजार ४ सय १५ मिटरमध्ये ४ हजार ६ सय ५३ मिटर खनिसकिएको छ । अर्थात् अब १७६२ मिटर मात्र खन्न बाँकी रहेको प्रवक्ता भण्डारीले जनाए । डीपीआर संशोधनपछि ३ वटा सुरुङ थपिएका छन् । २ हजार २ सय ५० मिटर दूरी रहेको चन्द्राम भीर सुरुङ डिजाइनका क्रममा रहेको आयोजनाले जनाएको छ । प्याकेज ८ ख अन्तर्गत पर्ने एक किमिको देवीचौर र ०३९ किमिको सिसौटार सुरुङ निर्माणका लागि खरिद प्रक्रिया अन्तिम चरणमा रहेको भण्डारीको भनाइ छ ।"
अर्थ संक्षेप,"सामसुङ ग्यालेक्सीका दुई नयाँ स्मार्टफोन काठमाडौं (कास) सामसङ इलेक्ट्रोनिक्सले ग्यालेक्सी ए ५५ फाइभजी र ग्यालेक्सी ए ५५ फाइभजी स्मार्टफोनहरू अनावरण गरेको छ । यी स्मार्टफोनले बढीभन्दा बढी ग्राहकलाई अत्याधुनिक मोबाइल इनोभेसन प्रदान गर्ने कम्पनीले जनाएको छ । दुवै उपकरणमा उच्च सुरक्षा सुविधाका साथै ग्यालेक्सीको फ्ल्यागसिप क्यामराको इनोभेसनबाट प्रेरित नयाँ फोटोग्राफी क्षमता र भिजन बुस्टरका साथ प्रयोगकर्ताको परिवेशअनुरूप समायोजन हुने डिस्प्ले रहेको कम्पनीको दाबी छ । ग्यालेक्सी ए ५५ फाइभजी र ग्यालेक्सी ए ५५ फाइभजीले प्रतिस्पर्धी मूल्य बिन्दुमा उच्च प्रविधि उपलब्ध गराउने कम्पनीले बताएको छ । ८१२८ जीबीको उच्च प्रविधि प्रदान गर्दै ग्यालेक्सी ए ५५ फाइभजीको मूल्य ४६ हजार ९ सय ९९ र ८२५६ जीबीको स्मार्टफोनको मूल्य ५१ हजार ९ सय ९९ निर्धारण गरिएको कम्पनीको भनाइ छ । यसैगरी ८२५६ जीबीको ग्यालेक्सी ए ५५ फाइभजीको मूल्य ६२ हजार ९ सय ९९ र १२२५६ जीबीको मूल्य ६७ हजार ९ सय ९९ रहेको पनि कम्पनीले जनाएको छ । बजारमा ड्युक जेन ३काठमाडौं (कास) नेपाली बजारमा शक्ति, शैली र अत्याधुनिक डिजाइनमा केटीएम २५० ड्युक जेन ३ सार्वजनिक भएको छ । यो केटीएमको ड्युक सिरिजको अपग्रेटेड जेन ३ भर्जन नेपाली बजारमा आएको हंसराज हुलासचन्द एन्ड कम्पनीका सहायक महाप्रबन्धक विजय श्रेष्ठले बताए । यो सीमित अवधिका लागि नेपाली बजारमा ७ लाख ३९ हजार ९ सय रुपैयाँमा उपलब्ध रहेको उनको भनाइ छ । केटीएम २५० ड्युक जेन ३ मा रेस इन्सपाइर्ड लाइन, स्पोर्टी लुक्स, नयाँ चेसिस, स्टिल ट्रेलिस फ्रेम, लाइटवेट ह्विल, हाई पर्फमेन्स ब्रेक जस्ता विशेषता रहेको बताइएको छ । यसमा रियर मोनो सक, कर्भ्ड कास्ट आल्मुनियम स्विङ आर्मलगायत सुविधा रहेको पनि कम्पनीले जनाएको छ ।सोनामको सिजन सेल अफर काठमाडौं (कास) सोनामले जाडोयाम सकिएसँगै सिजन सेल अफर ल्याएको छ । यो अफर चैत १ देखि १८ सम्म रहने कम्पनीले जनाएको छ । अफरमा व्यक्तिगत प्रयोजन तथा ट्रेकिङमा उपयोग सामग्रीमा ७० प्रतिशतसम्म छुट दिइनेछ । सोनाम ब्रान्डमा महिला, बालबालिका र पुरुषका ज्याकेट, ट्राउजर, सर्ट, पाइन्ट, पञ्जा, जिम भेस्ट, स्वीटर, कोट, ट्रेकिङ जाँदा लगाउने पोसाक, टेन्ट, ब्यागलगायत उत्पादन छन् । राजधानी उपत्यकामा ठमेलको क्वाबहाल र छाया सेन्टर, कमलपोखरीको सिटी सेन्टर, बौद्घको टुसाल, चाबहिलको केएल टावर, सुन्धाराको सिभिल मल, बालाजुको बीजी मल, जडीबुटी चोक, कलंकीको हिमालय कम्प्लेक्स (फ्याक्ट्री आउटलेट), ललितपुरको जावलाखेल र कुमारीपाटी, चितवनको सिजी ल्यान्डमार्क, सुनसरीको धरान पुतली लाइन, पोखराको लेकसाइड र न्युरोडमा, बुटवल तथा सुर्खेतको वीरेन्द्रनगरमा पनि सोनामका शोरुम छन् । रिलायबल इक्विटी फन्ड र अकामा होटलबीच लगानी सम्झौताकाठमाडौं (कास) रिलायबल भेन्चर क्यापिटल लिमिटेडद्वारा प्रवर्द्धित रिलायबल प्राइभेट इक्विटी फन्डबाट अकामा होटल लिमिटेडमा लगानी गर्ने सम्झौता भएको छ । फन्डका तर्फबाट कोष व्यवस्थापकका प्रमुख कार्यकारी अधिकृत सुदयकान्त झा र अकामा होटलका तर्फबाट अध्यक्ष विनयकुमार श्रेष्ठले सम्झौतापत्रमा हस्ताक्षर गरे । सम्झौताअनुसार रिलायबल प्राइभेट इक्विटी फन्डले अकामा होटलमा २२ करोड ५० लाख रुपैयाँ लगानी गरी प्राथमिक सार्वजनिक निष्कासनपछि कायम रहने सेयर पुँजीको १० प्रतिशत रकम बराबरको सेयर किन्नेछ ।"
बिमस्टेकको बडापत्र प्रतिनिधिसभामा प्रस्तुत,"(काठमाडौं) संघीय संसद्को प्रतिनिधिसभामा सोमबार बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को बडापत्र प्रस्तुत गरिएको छ । बिमस्टेकले स्थापनाको २४ वर्षपछि सन् २०२२ मा बडापत्र पाएको थियो । उपप्रधान तथा परराष्ट्रमन्त्री नारायणकाजी श्रेष्ठले प्रतिनिधिसभामा बिमस्टेक बडापत्रमाथि सामान्य छलफल गरियोस् भन्ने प्रस्ताव पेस गरेका हुन् । सन्धि र सम्झौतालाई संसद्बाट अनुमोदन गराउनुपर्ने संवैधानिक व्यवस्थाअनुसार बडापत्रलाई संसद्मा पेस गरिएको हो । त्यसपछि उक्त प्रस्तावमाथि छलफल भएको थियो । सन् १९९७ मा स्थापना भएको बिमस्टेकमा नेपाल सन् २००४ मा सदस्य बनेको थियो । दक्षिण एसिया र दक्षिणपूर्वी एसियालाई जोड्ने गतिशील पुलका रूपमा बिमस्टेक उभिएको छ । पाकिस्तानसँग द्वन्द्व भइरहेपछि भारतले क्षेत्रीय स्तरमा अघि बढ्नका लागि नयाँ क्षेत्रीय संयन्त्रको रूपमा बिमस्टेकलाई अघि बढाएको हो । तर अहिले आएर न बिमस्टेक न त सार्कले नै काम गर्न सकेको छ । सन् २०१४ मा नेपालमा १८ औं सार्क शिखर सम्मेलन भएयता हरेक दुई वर्षमा हुनुपर्ने शिखर सम्मेलन अहिलेसम्म हुन सकेको छैन । भारत र पाकिस्तानको द्वन्द्वका कारण इस्लामाबादमा हुनुपर्ने १९ औं सार्क शिखर सम्मेलन हुन सकेको छैन भने लामो समयसम्म बडापत्र टुंगो नलाग्दा बिमस्टेक पनि उद्देश्यअनुरूप अघि बढ्न सकेको छैन । छलफलका क्रममा एमालेका सचिवसमेत रहेका सांसद योगेश भट्टराईले बिमस्टेकलाई यातायातको सञ्जाल र कनेक्टिभिटीमा जोड्नुपर्ने बताए । बिमस्टेकको मञ्चबाट नेपालले अझै अन्तर्राष्ट्रिय मञ्चमा आफ्नो प्रभाव बढाउनुपर्ने बताएका उनले सार्कको विकल्पका रूपमा बिमस्टेक अगाडि बढाइएको हो कि भन्ने आशंका व्यक्त गरे । पर्यटन प्रवर्द्धनमा हामीले बिमस्टेकलाई जोड्नुपर्नेछ । त्यसैगरी यातायातको सञ्जाल र कनेक्टिभिटीमा पनि यसलाई अघि बढाउनुपर्नेछ । पछिल्ला दिनमा जलवायु परिवर्तनको जति पनि मार नेपालले खेपिरहेको छ, जति पनि अन्तर्राष्ट्रिय लबिइङ यो मञ्चमार्फत हामीले गर्नुपर्ने थियो, त्यसमा हामीले जति सफलता पाउनुपर्दथ्यो पाउन सकिरहेका छैनौं । बिमस्टेकको मञ्चबाट नेपालले अझै अन्तर्राष्ट्रिय मञ्चमा आफ्नो प्रस्तुति दिनुपर्नेछ, उनले भने, कताकता बिमस्टेक सार्कको विकल्पका रूपमा अघि ल्याइएको हो कि भन्ने भान छ । छिटोभन्दा छिटो सार्कको सम्मेलन आयोजना गर्न आग्रह गर्दछु । एकअर्काको निषेध गर्ने ढंगले आएको छ, यसमा हामी जोगिनुपर्छ ।कांग्रेस सांसद प्रदीप पौडेलले बिमस्टेक लगायतका संगठनहरूबाट नेपालले लाभ लिन नसकेको बताए । ती संगठनहरूको नीतिगत नेतृत्व र रणनीतिगत उपयोग गर्न नेपालले नसकेको उनले तर्क गरे । हामीले यस्ता संगठनहरूको नेतृत्व गर्न सकिरहेका पनि छैनौं । नीतिगत नेतृत्व गर्न सकिरहेका छैनौं । रणनीतिगत उपयोग गर्न पनि सकिरहेका छैनौं । यो भीआईपीहरू भ्रमणका निम्ति सहभागी भएको मात्रै देखिएको छ, उनले सुझाव दिए, राष्ट्रिय हितका निम्ति यस्ता मञ्चहरूलाई कसरी प्रयोग गर्न सकिन्छ ? हाम्रो रणनीति के हो त ? यहाँ बडापत्रमा उल्लेख भएका विषयहरूले हाम्रो राष्ट्रिय स्वार्थ पूरा गर्नका निम्ति कसरी सहयोग पुर्याउन सक्छ ? वा हामीले यसलाई कसरी उपयोग गर्न सक्छौं । त्यसकारण यो परराष्ट्र क्षेत्रमा जति पनि हाम्रा संयन्त्र छन् तीनले राष्ट्रिय हितमा कति सक्रिय भएर काम गर्न सकेको छ ? दूतावासले कति काम गर्न सकेको छ ? त्यो कुरामा हामी निरपेक्ष भएको जस्तो देखिन्छ । सहभागी मात्रै महत्त्वपूर्ण होइन । लाभ लिने स्थिति बन्नुपर्छ ।माओवादी केन्द्रका सांसद देवेन्द्र पौडेलले भने बिमस्टेकको आवश्यकता शिक्षा, स्वास्थ्य, रोजगार जस्ता क्षेत्रमा साझा प्रतिबद्धताका लागि रहेको बताए । आपसी सहयोग, पर्यावरणीय सन्तुलन, पारस्परिक विषयहरूको साझा प्रतिबद्धता, रोजगारी सिर्जना, कृषिमा आधुनिकीकरण, अन्तर्राष्ट्रिय आतंकवादका विरुद्धमा मिलेर अघि बढ्न, गरिबी उन्मूलन लगायतका विषयमा अघि बढ्न बिमस्टेकको आवश्यकता रहेको उनको तर्क थियो । सांसदहरूले बिमस्टेकको चर्चा गर्दा दक्षिण एसियाली क्षेत्रीय संगठन (सार्क) लाई पनि सम्झिए । एमालेका सांसद रघुजी पन्तले भने सार्कमा रहेको पाकिस्तानलाई एक्ल्याउन भारतले बिमस्टेक अगाडि बढाएको तर्क गरे । बिमस्टेकमा बंगलादेश, भारत, भुटान, थाइल्यान्ड, म्यानमार, श्रीलंका र नेपाल सदस्य रहेको र सार्कमा सदस्य रहेको पाकिस्तानलाई एक्लै बनाएर सार्कलाई निस्तेज पार्ने र बिमस्टेक अघि बढाउने चाहना भारतको रहेको उनको भनाइ थियो । बिमस्टेकलाई अघि बढाउँदा के ध्यान राख्नुपर्छ भने सार्कलाई पनि अघि बढाउनुपर्छ । यसमा हामीले प्रभावकारी भूमिका खेल्नुपर्छ, उनले भने ।राष्ट्रिय जनमोर्चाका अध्यक्ष तथा सांसद चित्रबहादुर केसीले भने सार्कलाई विसर्जन गर्नकै लागि बिमस्टेक अघि सारिएको बताए । सार्क आन्दोलनलाई ओझेलमा पार्न बिमस्टेकको गठन गरिएको भन्दै उनले दक्षिण एसियामा शक्तिशाली संगठन भनेकै सार्क रहेकाले त्यसलाई सशक्त बनाएर अघि बढाउनुपर्ने सुझाए । बिमस्टेक जन्मियो किन ? सार्कलाई किन ओझेलमा पारियो ? त्यतातिर हाम्रो परराष्ट्रमन्त्रीजीले केही जानकारी गराउनुहुन्छ कि भन्ने थियो । खाली बिमस्टेकको कुरा गरेर सिध्याइदिनुभयो, म निराश भएँ, उनले भने, दक्षिण एसियामा हाम्रो लागि शक्तिशाली संगठन सार्क हो ।सांसदहरूको प्रश्नको जवाफ दिँदै उपप्रधान तथा परराष्ट्रमन्त्री श्रेष्ठले भने नेपालले सार्कको सट्टामा बिमस्टेकलाई स्वीकार नगरेको बताए । उनले बिमस्टेकले सार्कको प्रतिस्थापन गर्नै नसक्ने बताए । सार्कको औचित्य र आवश्यकताबारेमा नेपालको दृष्टिकोण र धारणा कायम छ । बिमस्टेक सार्कको प्रतिस्थापन हुन सक्दैन । सार्कको सट्टामा बिमस्टेकका रूपमा हामीले यसलाई स्वीकार गरेका होइनौं । हामीले यस रूपमा लिदैनौं । सार्कको महत्त्व आफ्नो ठाउँमा छ । सार्कलाई पुनः क्रियाशील गराउन र यसको सम्मेलनको आयोजना गर्न नेपाल सरकारले गरिरहेको प्रयत्नलाई अझ प्रभावकारी रूपमा अगाडि बढाउन सरकार लागिपर्ने विश्वास सदनलाई दिन चाहन्छु, परराष्ट्रमन्त्री श्रेष्ठले भने, सार्कको औचित्य र आवश्यकता अनि महत्त्वलाई बिमस्टेकले प्रतिस्थापन गर्न सक्दैन भन्ने सरकारको स्पष्ट दृष्टिकोण छ । सार्कलाई क्रियाशील बनाउन, सम्मेलन आयोजना गर्न पहल र प्रयत्नलाई अगाडि बढाउन सम्पूर्ण प्रयत्न गर्ने विश्वास स्पष्ट पार्न चाहन्छु ।"
आईसीसी प्रमुख बार्कली काठमाडौंमा,"(काठमाडौं)अन्तर्राष्ट्रिय क्रिकेट परिषद् (आईसीसी) का प्रमुख ग्रेग बार्कली सोमबार काठमाडौं आइपुगेका छन् । नेपालको चार दिने भ्रमणका लागि आएका उनलाई नेपाल क्रिकेट संघ (क्यान) का उपाध्यक्ष रोशनकुमार सिंह, सचिव पारस खड्का र कोषाध्यक्ष पदम खड्काले त्रिभुवन अन्तर्राष्ट्रिय विमानस्थलमा स्वागत गरेका थिए । बिहीबार फर्किनुअघि बार्कलीले त्रिवि क्रिकेट मैदान कीर्तिपुर र मूलपानी क्रिकेट मैदानको निरीक्षण गर्नुका साथै प्रधानमन्त्री पुष्पकमल दाहाल, अर्थमन्त्री वर्षमान पुन, युवा तथा खेलकुदमन्त्री विराजभक्त श्रेष्ठसँग भेटघाट गर्ने कार्यक्रम छ । सोक्रममा क्रिकेटलाई सहयोग, आर्थिक पक्षका अवसर र खेलकुद नीतिका बारेमा छलफल हुने क्यानले जनाएको छ । नेपालले सन् २०२७ मा बंगलादेशसँग मिलेर आईसीसी यू१९ विश्वकप आयोजना गर्दै छ । आईसीसी प्रमुख बार्कलीले नेपालले यू१९ विश्वकप आयोजनाका लागि गरेको तयारीको प्रगति विवरण लिने छन् । नेपाली क्रिकेटको अवस्था बुझ्न र त्यसै अनुसार सहयोग गर्न आफू नेपाल आएको बार्कलीले बताए ।तपाईंहरू नै आफ्नो आकांक्षा र लक्ष्य निर्धारण गर्नुहोला, म त्यसलाई सुन्नेछु र सक्दो सहयोग गर्नेछु, मेरो भूमिका भनेको यहाँ के भइरहेछ त्यो हेर्ने र के गर्न सकिन्छ भन्ने मात्र हो, काठमाडौं ओर्लिएपछि आईसीसी प्रमुख बार्कलीले भने । नेपाल क्रिकेटका बलिया छिमेकीको बीचमा रहेको र त्यसको प्रभावले क्रिकेटको चाँडो विकास भइरहेको बार्कलीको बुझाइ थियो ।"
नयाँ प्रतिद्वन्द्वी बहराइनसँग खेल्दै,"नेपालको ऐतिहासिक जितबहराइनको कुनै औपचारिक टिमविरुद्ध खेल्न लागेको भने यो पहिलो पटक होइन । नेपालले बहराइनको यू२३ टिमविरुद्ध एकपल्ट खेलेको थियो र त्यसमा ३० को जित निकाल्दै ऐतिहासिक सफलता चुमेको थियो । जतिबेला अहिलेको विश्वकप छनोटमा बहराइनको सामना गर्नेछ, त्यतिबेला नेपाली टिमसँग त्यस खेलको मीठो सम्झना भने रहनेछ । त्यो खेल थियो सन् २०१६ को बंगबन्धु गोल्डकपको फाइनल । त्यही खेल जितेर नेपालले २३ वर्षको उपाधिविहीन यात्रा टुंग्याएको थियो । बंगलादेशको ढाकास्थित बंगबन्धु रंगशालामा भएको उक्त खेलमा नेपालको प्रदर्शन उच्च रह्यो । संयोग कस्तो थियो भने नेपालले सन् १९९३ मा अन्तिम पटक त्यही बंगबन्धु रंगशालामै भारतलाई टाइब्रेकरमा हराएर दक्षिण एसियाली खेलकुदमा पुरुष फुटबलको स्वर्ण जितेको थियो । बहराइन यू२३ विरुद्धको उक्त खेलमा विमल घर्तीमगरले पाँचौं मिनेटमा गोलको खाता खोले । नेपालको एक गोलको अग्रता लगभग खेलको अन्त्यसम्म कायम थियो । विशाल राईले ८७ औं मिनेटमा दोस्रो गोल थपे र नेपालको जित निश्चित जस्तै देखिएको थियो । अझ दोस्रो हाफको इन्ज्युरी समयको पहिलो मिनेटमा नवयुग श्रेष्ठले तेस्रो गोल गरेर बहराइनको खेलमा फर्कने सबै खाले सम्भावना समाप्त पारेका थिए । यो जितमा नेपाली गोलरक्षक विकेश कुथुको पनि उत्तिकै महत्त्वपूर्ण योगदान रह्यो । उनले शृंखलाबद्ध बचाउ गरे । के नेपालले यसपल्ट बहराइनको सामना गर्दा आठ वर्षअगाडि उसकै यू२३ टिमविरुद्ध प्राप्त जितले प्रेरित गर्नेछ त ?"
नयाँ वर्षको दिन रारा अल्ट्रा म्याराथन,"(जुम्ला) कर्णाली स्पोटर््स क्लबले वैशाख १ मा जुम्लारारा अल्ट्रा म्याराथन गर्ने भएको छ । क्लबका अध्यक्ष सरोज शाहीले सोमबार पत्रकार सम्मेलनमा अल्ट्रा म्याराथनको तीव्र तयारी भइरहेको बताए । ५ वर्षदेखि हरेक वैशाखमा जुम्ला अल्ट्रा म्याराथन भइरहेको छ । उच्च पर्वतीय खेलकुद प्रशिक्षण केन्द्रका रूपमा जुम्लालाई स्थापित गर्ने र कर्णालीमा खेल पर्यटनको सम्भावना रहेको सन्देश विश्वभर फैलाउन म्याराथनको आयोजना गरिहेको अध्यक्ष शाहीले बताए ।कर्णाली प्राकृतिक सुन्दरताले भरिएको छ । तर पर्यटन क्षेत्रका रूपमा स्थापित हुन सकिरहेको छैन, उनले भने, म्याराथनको माध्यमबाट प्रचारप्रसार गरी खेल पर्यटनबाट कर्णालीलाई चिनाउने प्रयत्न भइरहेको छ ।विश्व कीर्तिमानी धावक हरिबहादुर रोकायले खेलक्षेत्रको विकासविना कुनै पनि विकास सम्भव नहुने बताए । म्याराथन दौडप्रति युवायुवतीको आकर्षण बढिरहेको छ । विदेशी खेलाडीसमेत सहभागी हुने गरेका छन्, उनले भने, अल्ट्रामा दौड्ने खेलाडीले सीमा र समुदायको भावना खोज्छ । जुन आन्तरिक रूपमा आरामदायी छ । यो सूर्यास्तमा रमाइलो गर्ने, गाउँठाउँमा रमाउने, पहाडमा दौडिँदै र प्रवाहको अवस्थामा पुग्दा शान्तिको आनन्द लिने म्याराथन हो ।जुम्लाबाट रारासम्म हुने ४९ किलोमिटर दूरीको दौडमा यसपालि दुई बेलायती र दुई भारतीय खेलाडीले भाग लिनेछन् । उनीहरूले नाम दर्ता गरिसकेको कर्णाली स्पोटर््स क्लब जुम्लाले जनाएको छ । जुम्लारारा अल्ट्रा म्याराथन चन्दननाथ भैरवनाथको आँगन, खलङ्गा बजार, जुम्लाबाट सुरु भई मुगु, रारा तालको हुटु छेउमा पुगेर टुंगिनेछ । यस पाॅचौं जुम्ला रारा अल्ट्रा म्याराथनमा विभिन्न विधामा गरी करिब एक हजार जनालाई सहभागी गराउने लक्ष्य लिइएको प्रतियोगिताका इभेन्ट म्यानेजर उमेश रोकायले बताए । म्याराथनका विभिन्न विधा गरी ४४ धावकलाई नगदबाट पुरस्कृत गरिनेछ । यस वर्ष विगतमा प्रदान गरिएको पुरस्कार राशिलाई निरन्तरता दिइएको छ, उनले भने, लामो दूरीमा सहभागी हुन अनुकूल नहुनेलाई सहभागिताका लागि विभिन्न उमेर समूहको छोटो दूरीको दौड राखिएको छ । आयोजकले ४९ किलोमिटर अल्ट्रा म्याराथनका महिलापुरुषतर्फ सार्क राष्ट्रका धावकका लागि १४ हजार ४ सय, अन्य देशका धावकका लागि १६ हजार शुल्क निर्धारण गरेको छ । नेपाली धावकका लागि ७ हजार र स्थानीय धावकका लागि ५ हजार राखिएको छ । म्याराथनका लागि विभिन्न चार ठाउँमा चेक प्वाइन्ट, विभिन्न उपसमिति तथा दौड हुने रुटका बजार तथा गाउँमा खेलाडीको स्वागत तथा सत्कारका लागि समूह बनाएर काममा खटाइएको छ, । ४९ किलोमिटरदौडमा भाग लिने सम्पूर्ण खेलाडी तथा व्यवस्थापनमा खटिने सम्पूर्ण कर्मचारीको ५ लाखबराबरको दुर्घटना बिमासमेत गरिनेछ । अल्ट्रा म्याराथनको प्रचारका निम्ति ट्रिजर सार्वजनिक गरिएको थियो । प्रतियोगिता कुल ३५ लाख खर्च हुने अनुमान छ । म्याराथनमा विजेताले एक लाख, दोस्रोले ७५ हजार र तेस्रोले ५० हजार पुरस्कार पाउनेछन् । चौथो र पाँचौंलाई २० हजार प्रदान गरिने आयोजकले जनाएको छ ।"
पुलिस र बूढानीलकण्ठ क्वाटरफाइनलमा,"काठमाडौं (कास) आठौं आरबीबी एनभीए महिला तथा पुरुष भलिबल च्याम्पियनसिपको महिलातर्फ तीन भारतीय खेलाडीसम्मिलित एभरेस्ट भलिबल क्लबले त्रिभुवन आर्मी क्लबलाई ३१ को सेटमा पराजित गरेको छ । एभरेस्टले २४२६, २५१७, २५१७, २५२२ को नतिजा निकालेको थियो । न्यु डायमन्ड एकेडेमीले एपीएफ क्लबलाई २५१७, १७२५, २५१५, २५२३ ले हरायो । पुरुषतर्फ भने एपीएफ क्लब विजयी भयो । त्रिपुरेश्वरस्थित राखेप कभर्डहलमा जावलाखेल भलिबल ट्रेनिङ सेन्टरलाई २५१८, २५१७, २५१४ को सोझो सेटमा हरायो । समूह बी बाट एपीएफ र सुदूरपश्चिम प्रदेश क्वाटरफाइनलमा पुगेका छन् । दुवै खेल गुमाएको जावलाखेल प्रतियोगिताबाट बाहिरिएको छ । सोमबार त्रिभुवन आर्मी, गण्डकी प्रदेश र नेपाल पुलिस क्लब विजयी भएका छन् । आर्मीले न्युटन क्लबलाई २५१५, २५१२, २५२० ले हरायो । आर्मीले यसअघि गण्डकी प्रदेशलाई पनि सोझो सेटमा हराएको थियो । गण्डकीले मणिमुकुन्द भलिबल क्लब बुटवललाई ३१ को सेटमा पराजित गरेको छ । समूह डी बाट गण्डकीले क्वाटरफाइनल पुग्ने सम्भावना जीवितै राखेको छ । आर्मी ६ अंकसहित शीर्षस्थानमा छ । गण्डकी र मणि मुकुन्दको समान ३ अंक छ । न्युटनले अंक खाता खोलेको छैन ।पुलिसले बूढानीलकण्ठ भलिबल क्लबलाई २५१९, २५१४, २५२२ को सोझो सेटमा हरायो । टोली समूह सी को विजेता बनेर क्वाटरफाइनलमा पुगेको छ । बूढानीलकण्ठ पनि उपविजेता हुँदै अगाडि बढेको छ ।"
छोटकरी,"कुँवरको नेतृत्वमा एडभेन्चर रनिङ काठमाडौं (कास) नेपाल एडभेन्चर रनिङ महासंघको चुनावी साधारणसभाले एकेन्द्र कुँवरको अध्यक्षतामा १३ सदस्यीय केन्द्रीय कार्यसमिति चयन गरेको छ । कुँवर राखेपका सदस्य हुन् । उपाध्यक्षमा जगन्नाथ तिमल्सिना, अल्ट्रा धाविका मीरा राई र मनबहादुर खत्री, महासचिवमा सुवास थापा, सचिवमा विनायक मल्ल र जगतबहादुर कुँवर र कोषाध्यक्षमा रिकेश योञ्जन चुनिए । सदस्यमा सहदेव व्यञ्जनजर, राजमान महर्जन, सुजितकुमार श्रीवास्तव, चन्द्रबहादुर थापा र प्रवीणकुमार महतो चुनिए । सोमबारै बसेको बैठकले ४ पदाधिकारी र ५ सदस्य मनोनयन गरेको छ । राजन खत्री वरिष्ठ उपाध्यक्ष, होमराज खपाङ्गी मगर उपाध्यक्ष, रवीन्द्र थापा सचिव र संगीता रोकाया सहकोषाध्यक्षमा मनोनीत भए । प्रीति खत्री, जगतसिंह धामी, सूर्य बुढाथोकी, डा सुदीन महर्जन र बाबुराजा श्रेष्ठ सदस्यमा मनोनीत भएका छन् ।इन्भेस्टमेन्टलाई इशान कपकाठमाडौं (कास) नेपाल इन्भेस्टमेन्ट मेगा बैंकले आरबीबीएलइशान कप तेस्रो फुटसलको उपाधि जितेको छ । सोमबार फाइनलमा एनआईएमबीले नेपाल आयल निगमलाई २० गोलले हरायो । दुवै गोल सुलभ थापाले गरे । विजेताले ५० हजार र उपविजेताले ३० हजार पुरस्कार प्राप्त गरे । चैत्य फुटसलमा भएको प्रतियोगितामा नेपाल बैंक तेस्रो भयो । नेपाल बैंकले काठमाडौं उपत्यका खानेपानी लिमिटेडलाई २० ले हरायो । रञ्जन बराल र सुदीप सुवेदीले गोल गरे । ९ गोल गरेका सुलभ थापा सर्वाधिक गोलकर्ता र सगुनकुमार मोक्तान उत्कृष्ट गोलरक्षक भए । राष्ट्रिय वाणिज्य बैंकको मुख्य प्रायोजनमा कर्मचारी खेलकुद प्रतिष्ठान नेपालले प्रतियोगिता आयोजना गरेको हो । सैनामैना क्लब विजयीतिलोत्तमा (कास) सैनामैना क्रिकेट क्लबले सोमबार ड्रिम युनिक रूपन्देही सुपर लिग एकदिवसीय क्रिकेटमा ज्ञानोदय क्रिकेट क्लबलाई ६ विकेटले पराजित गरेको छ । सिद्धार्थ क्रिकेट मैदानमा टस जितेको ज्ञानोदयले ५० ओभरको खेलमा १०१ ओभरमै अलआउट हुँदै ९८ रन बनायो । सैनामैनाका गणेश गौतम एक्लैले ६ विकेट लिए । ज्ञानोदयका भुवन गैरेले ३३, प्रतीक भट्टराईले १६ र मनीष पौडेलले १३ रन बनाए । जवाफमा सामान्य लक्ष्य सैनामैनाले २३३ ओभरमा ४ विकेटमै भेट्टायो । सुनिल पौडेलले ३८, मनीष क्षेत्रीले अविजित २० रन जोडे । गणेश गौतम प्लेयर अफ द म्याच भए ।"
