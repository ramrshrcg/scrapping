शीर्षक,विवरण
"संसद्मा चर्को प्रस्तुति, सडकमा चरम बेवास्ता","सरकारले आयोग बनाएर आफूहरूलाई झुक्याएकाले फेरि सडकमा आउनुपरेको कुशवाहको भनाइ छ । ३० हजार पीडितको समस्या अझै पनि जस्ताको तस्तै छ । पीडितहरूले हरेक दिन ध्यानाकर्षण सभा गर्दै आए पनि सरकारले सुनेको छैन । बिहीबारको संसद्मा प्रधानमन्त्रीले समेत मिटरब्याजपीडितको प्रसंग उठाए । मिटरब्याजपीडितको समस्यालाई बेलैमा बुझेर गत वर्षको चैत २० मै सरकारले अधिकारसम्पन्न उच्चस्तरीय जाँचबुझ आयोग गठन गरेको सम्मानित सदनलाई जानकारी नै छ, आयोगको आठमहिने कार्यकालमा देशभर करिब २७ हजार उजुरी संकलन भएमध्ये ५ हजारभन्दा बढी फर्छ्योट भएका छन् भने बाँकीका हकमा समाधान खोज्न गत माघ ३ को मन्त्रिपरिषद् बैठकबाट नयाँ कार्यविधि स्वीकृत गरिएको छ, उनले भने । मिटरब्याजका लेनदेनलाई एकमुष्ट रूपमा बदर गर्नुपर्ने मागसहित संघर्षमा रहेका पीडितसँग संवाद र समस्या समाधानका लागि गृह मन्त्रालयका सहसचिवको संयोजकत्वमा वार्ता टोली गठन भएको छ, प्रधानमन्त्रीले भने । संघर्षरत पक्षसँग अहिले भइरहेको वार्ता छिट्टै तार्किक निष्कर्षमा पुग्ने दाहालको दाबी छ ।तर, सरकारी वार्ता टोलीले नै आफूसँग अधिकार नभएको बताउने गरेको मिटरब्याजपीडित तथा ठगीविरुद्ध किसान मजदुर संघर्ष समितिका प्रवक्ता निर्ग नवीनको भनाइ छ । पाँचौं चरणको वार्ता भएको छ । तर, वार्ता टोलीले हाम्रा आधारभूत माग सम्बोधन गर्ने अधिकार छैन भन्छन् । अधिकार नै नपाएको वार्ता टोलीसँग के छलफल गर्ने ? उनले प्रतिप्रश्न गरे । अझ मन्त्रिपरिषद् पुनर्गठन भएपछि वार्ता नभएको नवीनको भनाइ छ । गृह मन्त्रालयका वार्ता टोलीका एक सदस्यले बिहीबार टेलिफोन गरेर गृहमन्त्रीसँग पीडितलाई भेटाउने समय मिलाउँदै छौं भनेर खबर गर्नुभएको छ, हामी प्रतीक्षामा छौं, उनले भने । फौजदारी कार्यविधि संहिता, ०७४ मा संशोधन गरी मिटरब्याजको अनुचित लेनदेनलाई फौजदारी र सरकारवादी कसुरका रूपमा कारबाही अघि बढाउने व्यवस्था गरिएको छ । यही फागुन १६ सम्म २ हजार ९ सय ९४ वटा उजुरी आपसी मेलमिलापबाट फर्छ्योट भएको प्रधानमन्त्री दाहालको भनाइ छ । जिल्ला प्रहरी कार्यालयहरूमा दुवै पक्षको छलफलबाट मेलमिलाप गराउने र मेलमिलाप हुन नसके प्राप्त प्रमाणका आधारमा अदालतमा मुद्दा दर्ता गर्ने अहिलेको प्रयासबाट अब केही समयमै सबै उजुरी फर्छ्योट भइसक्ने उनको दाबी छ । तर, प्रहरी प्रशासनले उल्टै पीडितको पिछा गरेकाले उनीहरू घर फर्कन नसक्ने अवस्थामा नरहेको नवीनको भनाइ छ । पीडितका समस्या समाधान नहुँदासम्म घर फर्किने अवस्था छैन । सबै पीडित प्रहरीले पक्राउ पत्र काटेका मानिस हुन् । सहज रूपमा घरमा बस्ने वातावरण नहुँदासम्म घर फर्किने अवस्था छैन, उनले भने । मधेशका २० र वरपरका ८ गरी २८ जिल्लाका पीडित मार्चमा सहभागी छन् । मेचीदेखि महाकालीसम्मका पीडित सार्वजनिक स्थान, सरकारी भवनलगायत ठाउँमा रात बिताउँदै दुई साताअघि काठमाडौं भित्रिएका हुन् । पीडितले आफूहरूबाटै खानका लागि अन्न संकलन गरेका छन् भने सहयोगीबाट तरकारी, तेललगायत खाद्यान्न पनि लिएको बताइएको छ । सदनमा बिहीबार सांसदहरूले सहकारी र लघुवित्तपीडितका समस्या समाधान गर्न सरकारलाई आग्रह गरे । नेपाली कांग्रेसका सांसद रामहरि खतिवडाले सहकारीपीडितलाई न्याय र ठगलाई कारबाही गर्नुपर्नेमा जोड दिए । सरकारलाई जनताले पनि भेटुन्, सहकारीको रकम हिनामिना गर्नेलाई कारबाही होस् । मिटरब्याजपीडित र लघुवित्तपीडितले न्याय पाऊन्, शुभकामना, उनले थपे । सहकारीपीडितको पैसा फिर्ता गर्ने हो भने सहकारी संस्थाका नाममा बचतकर्ता ठग्नेलाई नै मन्त्री बनाउन नेमकिपाका सांसद चित्रबहादुर केसीले सरकारलाई सुझाए । केसी भूमि व्यवस्था, सहकारी तथा गरिबी निवारण मन्त्रालयका पूर्वमन्त्रीसमेत हुन् । तपाईंहरू सहकारीको चर्का कुरा गर्नुहुन्छ तर समाधानका विकल्प दिन सक्नुहुन्न, उनले व्यंग गरे, जसले सहकारीका नाममा ब्रह्मलुट मच्चाएको छ, तिनैलाई सहकारीमन्त्री बनाउनुस् त, अनि सहकारीबाट पीडित भएको, सहकारीबाट लुटिएका सबैले न्याय पाउँछन् ।सांसदका प्रश्नको जवाफ दिने क्रममा प्रधानमन्त्री पुष्पकमल दाहालले सहकारी ठगहरूलाई कारबाही गर्ने प्रतिबद्धता जनाए । सहकारीसँग जोडिएका समस्या समाधानका लागि राष्ट्रिय योजना आयोगका सदस्यको संयोजकत्वमा गठित कार्यदलले दिएका सुझाव कार्यान्वयन भइरहेको उनको भनाइ छ । ठूला कारोबार गर्ने समस्याउन्मुख सहकारी संस्थाहरूको पहिचान गरी नेपाल राष्ट्र बैंकको समेत सहभागितामा सघन अनुगमन प्रारम्भ गरिएको छ, उनले भने, हालसम्म १८ वटा सहकारी संस्थालाई सहकारी ऐन, ०७४ बमोजिम समस्याग्रस्त सहकारी संस्था घोषणा गरी सम्पत्ति र दायित्व फरफारक गर्न समस्याग्रस्त सहकारी व्यवस्थापन समितिमा पठाइएको छ । समस्याग्रस्त घोषणा गरिएका र समस्याउन्मुख सहकारीका सञ्चालक र व्यवस्थापक एवं सम्बन्धित पदाधिकारीबाट नागरिकको बचत रकम अपचलन र आर्थिक अनियमिततामा नेपाल प्रहरीको केन्द्रीय अनुसन्धान ब्युरोबाट समेत अनुसन्धान भइरहेको प्रधानमन्त्री दाहालले जनाए । बचत तथा ऋणको मुख्य कारोबार गर्ने कुनै पनि प्रकृतिको सहकारीलाई संघ, प्रदेश र स्थानीय तहबाट दर्ता, कार्यक्षेत्र विस्तार र सेवा केन्द्रको स्वीकृतिमा रोक लगाइएको छ, प्रधानमन्त्रीले थपे, वित्तीय सहकारी संस्थाको नियमनका लागि दोस्रो तहको नियामक निकाय बनाउने कानुनको मस्यौदा अन्तिम चरणमा पुगेको छ । सहकारी संघसंस्थाको सम्पत्ति र दायित्वलगायतको वित्तीय अवस्था देखिने श्वेतपत्र जारी गर्ने, सहकारीका सञ्चालक, लेखा सुपरिवेक्षण समितिका पदाधिकारी तथा व्यवस्थापकको सम्पत्ति विवरण पेस गर्ने र आगामी चैत मसान्तसम्म माग भएबमोजिमको बचत फिर्ता गर्ने गरी बचत फिर्ता कार्ययोजना विभागमा पेस गर्ने व्यवस्थाका लागि निर्देशन भइसकेको पनि प्रधानमन्त्री दाहालले बताए । प्रचलित कानुन तथा नेपाल राष्ट्र बैंकबाट दिइएको निर्देशनविपरीत कार्य गर्ने लघुवित्त वित्तीय संस्थाहरूलाई छानबिन गरी कारबाहीको दायरामा ल्याउने काम सुरु भइसकेको पनि प्रधानमन्त्री दाहालले बताए । लघुवित्त वित्तीय संस्थाले आवश्यकता र औचित्यका आधारमा एक पटकका लागि असुल हुन बाँकी ब्याजको कम्तीमा ५ प्रतिशत रकम असुल गरी ०८० चैत मसान्तसम्म कर्जाको पुनर्तालिकीकरण वा पुनःसंरचना गर्न सक्ने र त्यस्तो कर्जालाई सक्रिय कर्जामा वर्गीकरण गर्ने व्यवस्था गरिएको पनि उनको भनाइ छ । तीन वर्षदेखि मिटरब्याजपीडितले संघर्ष गर्दै आएका छन् । गत वर्ष चैतमा पनि उनीहरूले काठमाडौंमा धर्ना दिएका दिए ।"
मस्तिष्क शल्यक्रियामा महिलाको सिंगो टिम,"तबस्सुमको संस्कृत प्रेममुस्लिम समुदायमा जन्मिएर घरबाहिर खुलेर हिँडडुल गर्नसमेत गाह्रो हुने समयमा उच्च शिक्षा हासिल गर्नु चानचुने कुरा थिएन । नेपालगन्ज११ की तबस्सुम सिद्धिकी यस अर्थमा भाग्यमानी हुन् । परिवारका सदस्यले साथ दिए सबै कुरा सम्भव छ भन्ने तबस्सुमले हालै नेपाल संस्कृत विश्वविद्यालयबाट हिन्दु वास्तुशास्त्र तथा इस्लामिक वास्तुकलाबीच तुलनात्मक अध्ययन र नेपाली वास्तुकलामा त्यसको प्रभाव विषयमा विद्यावारिधि पूरा गरेकी छन् । यो लामो यात्रा तय गर्न तबस्सुमले भारत, मलेसिया, पाकिस्तानसम्म पुगेर शोध पूरा गरेको बताइन् ।बुबा डा सलाउद्धिन अख्तर सिद्धिकी र आमा सरवर जहाँले जहिल्यै पढाइका लागि प्रेरित गरेको तबस्सुमले सुनाइन् । उनका बुबा पूर्वन्यायाधीश हुन् । अभिभावकको सही दिशानिर्देशले अध्ययनका लागि उत्साहित बनाएको तबस्सुमले बताइन् । समुदायका अन्य महिलाले आफूले जस्तो अवसर नपाएकामा उनलाई दुःख लाग्थ्यो । समुदायअनुसार संस्कृति जोगाउन इस्लामिक विद्यालय जानुपर्ने प्रचलन भए पनि तबस्सुम र उनका भाइबहिनीले बोर्डिङ स्कुलमा पढ्न पाए ।ब्राइटल्यान्ड स्कुलबाट २०५३ सालमा एसएलसी सकेकी उनले स्थानीय महेन्द्र माविबाट प्लस टू गरेकी हुन् । सानैदेखि आफ्नो घर आफैंले गरेको डिजाइनमा बनाउन सके हुन्थ्यो भन्ने सोच राख्ने उनले त्यसपछि वास्तुकला अध्ययन गर्ने सोच बनाइन् । बुबाले हुन्छ भन्नुभयो, उनले भनिन्, मेरो र अन्य थुप्रैको घर मैले भनेअनुरूपका बन्ने भए भन्ने कुराले नै मन खुसी हुन्थ्यो । त्यसपछि उनले पाकिस्तानको लाहोरस्थित नेसनल कलेज अफ आर्ट्सबाट स्नातकोत्तर सकिन् ।विदेशमा अध्ययनका क्रममा अन्य देशका साथी भेट्दा, त्यहाँका संस्कृति र वास्तुबारे बुझ्दा आफूलाई अचम्म लागेको उनले बताइन् । अध्ययन सकेर नेपाल फर्किएपछि उनले काठमाडौंमा अध्यापन थालिन् । उनकी बहिनी मेडिकल डाक्टर हुन् भने भाइ इन्जिनियर । काठमाडौंस्थित कान्तिपुर इन्टरनेसनल कलेजमा सन् २०१४ देखि वास्तुशास्त्र विषयमा अध्यापन गराइरहेकी तबस्सुमले मुस्लिम समुदायका महिलालाई अध्ययनका लागि पनि सहयोग गरिरहेकी छन् । यसअघि उनले पाकिस्तान, यूएई र नेपालकै अन्य कलेजमा समेत पढाउने र अनुसन्धाताका रूपमा काम गरेकी थिइन् ।आफ्नो समुदायबाट संस्कृत विश्वविद्यालयबाट विद्यावारिधि गर्ने पहिलो महिलाका रूपमा इतिहास रच्दा निकै खुसी लागेको उनी बताउँछिन् । आफ्नो देशका कला, वास्तुकलाबारे मुस्लिम राष्ट्रका जनतालाई सुसूचित गराउने तथा मुस्लिम कलासंस्कृतिलाई नेपालमा परिचित गराउने उद्देश्यले आफूले विद्यावारिधिको विषय छानेको उनको भनाइ छ । बुबाले आफू अघि बढ्न आफू बसेको समाज बुझ्नुपर्छ भनेर सिकाउनु भएको थियो, उनले भनिन्, हिन्दु समाज पढें, बुझें र बुझाउने अध्ययन गरें । विद्यावारिधि सम्पन्न गर्ने क्रममा मलेसिया, पाकिस्तान, साउदी अरब, यूएई, भारतलगायतका देशमा पुगेर अध्ययन गरेको तबस्सुम बताउँछिन् ।मानिसले सोचिरहेको भेदभावयुक्त मानसिकता बदल्न संस्कृत विश्वविद्यालयमै पढेको उनले बताइन् । उनका बुबाले समेत संस्कृत विश्वविद्यालयबाटै अध्ययन पूरा गरेका थिए । तबस्सुमले हिन्दु मात्र होइन, अध्ययन गर्न चाहने जोकोहीलाई विश्वविद्यालयले भेदभावबिना अध्ययनको वातावरण सिर्जना गर्छ भन्ने सन्देश दिन आफूले संस्कृत विश्वविद्यालय रोजेको बताइन् । वास्तुकलासम्बन्धी अध्ययनबारे धेरै विषय वेद सम्बन्धित रहेको र वेद संस्कृत भाषामा भएकाले पनि संस्कृत विश्वविद्यालय नै आफ्नो रोजाइमा परेको उनले सुनाइन् ।तबस्सुमले विद्यावारिधि सकेसँगै उनको परिवारमा खुसीको माहोल छाएको छ । आफ्ना कारण अभिभावकले पाएको खुसीले थप ऊर्जा मिलेको उनी बताउँछिन् । द मदर फाउन्डेसन नेपाल नामक संस्था दर्ता गरी छलफलमार्फत शिक्षाको कुरा बुझ्न, अघि बढ्न चाहनेलाई प्ल्याटफर्म तयार गरेको तबस्मुमले बताइन् ।"
सुत्केरी स्याहार नै इलम,"वीरेन्द्रनगर नगरपालिका९ तिलपुरकी ७८ वर्षीया हीरामोती चौधरीलाई अहिलेसम्म कति सुत्केरी र बच्चालाई तेल मालिस गरें भन्ने सम्झना छैन । उनलाई त केवल अनेकौं रूपरंगका बच्चा, प्रसव वेदना झेलेर तंग्रिँदै गरेका आमाहरूको झल्याकझुलुक याद मात्रै छ । सुत्केरी स्याहारको ३७ वर्ष लामो अनुभव सँगालेकी हीरामोतीले यो काम जेठानी दिदीबाट सिकेकी हुन् । लामो समय सुँडेनी भएर काम गरें । सुत्केरी हुन अस्पताल लैजाने चलन नभएकाले बच्चा निकाल्ने, नाल काट्नेदेखि सुत्केरी स्याहार्ने सबै काम गरें, उनले भनिन् ।नवजात शिशु र सुत्केरीलाई तेल लगाउने काम सोचेजस्तो सजिलो भने छैन । तोरीको तेल तताएर मेथी र ज्वानो पड्काएर मालिस गर्ने, नवजात शिशुको संवेदनशीलता बुझेर कपडा फेरिदिनु, नुहाइदिनु र मिचिमिची मालिस गर्न अनुभव चाहिन्छ । यही काममा निपुण भएकैले हीरामोतीलाई वरपरका सबै टोलवासीले सुत्केरी स्याहार्ने दिदी भनेर चिन्छन् । सुरुवाती दिनमा उनले जानेको सीपले पेसाको सम्मान पाएको थिएन । उनले एक साता सुत्केरी स्याहारेबापत नगन्य पारिश्रमिक पाउँथिन् । अहिले भने ५ हजारसम्म बुझ्छिन् । अनि, एक जोर कपडा त सबैले दिन्छन् नै, पाँच छोरी र दुई छोरालाई सुत्केरी स्याहार्ने काम गरेरै हुर्काएको अनुभव सुनाउने हीरामोती भन्छिन्, अहिले पो छोराबुहारीले मलाई हेरिरहेका छन् । पहिले घरव्यवहार सबै यसरी कमाएरै धान्ने गरेकी थिएँ ।हीरामोतीले २ वर्षदेखि यो पेसा छोडेकी छन् । तर, अनुभवी भएकाले कसैकसैले हत्ते गरेर बोलाउँछन् । आफ्नै समुदायका एकाध महिला भने काम सिकाइ माग्न पनि आउँछन् ।६३ वर्षकी लालु चौधरी अझै यही काममै छन् । तिलपुर घर भएकी लालुलाई सुत्केरी स्याहार्ने कामले फुर्सदै हुन्न । २०६३ सालमा नाति जन्मेपछि उनले सुत्केरी स्याहार्ने काम सुरु गरेकी हुन् । १७ वर्षअघि काम थाल्दा एक साता सुत्केरी स्याहारेको दुई हजार रुपैयाँ पारिश्रमिक लिन्थिन् । अहिले त्यति नै समयको ६ हजार लिन्छिन् । अनुभवी लालुलाई टाढाटाढाका मान्छेले पनि बोलाउँछन् । तर, जान र फर्किनका दुःखले सकभर टाढा जाँदिनन् ।वीरेन्द्रनगर२ कोलडाँडाकी ४१ वर्षकी नीता चौधरीलाई लगालग चार छोरी जन्मिएपछि श्रीमान्ले छोडे । अनि उनी अर्थोपार्जनको अवसर खोज्दै सुत्केरी स्याहार्ने पेसामा आइपुगिन् । दैनिक ७ सय रुपैयाँ ज्याला र कतिपयले दिने मिठोमसिनो खान्कीले उनलाई घर खर्च धान्न सहयोग पुगिरहेको छ । नीता जस्तै वीरेन्द्रनगर९ कालीमाटीकी ४० वर्षीया कमला चौधरी पनि सात वर्षयता सुत्केरी स्याहार्ने काम गर्दै आएकी छन् । एक वर्षअघि श्रीमान्को मृत्यु भएपछि आइपरेको आर्थिक संकट टार्न उनलाई यही सीप उपयोगी भइरहेको छ । कमलाले यो काम आमाबाट सिकेकी हुन् । सुरुमा ५ सयमा काम गरेकी उनी अहिले दैनिक १ हजार रुपैयाँ लिन्छिन् ।सुर्खेत आसपास सुत्केरी स्याहार्ने पेसामा अक्सर थारू समुदायका महिला संलग्न देखिन्छन् । यो कामले उनीहरूलाई अर्थोपार्जनसँगै परिवारको समस्या टार्न पनि भरथेग मिलिरहेको छ । परम्परागत रूपमै चलिरहेकाले यो पेसामा व्यावसायिकताको भने खाँचो देखिन्छ । सेवाग्राही र सेवा प्रदायकको आपसी विश्वासका भरमा चलिरहेकाले यो पेसाका आफ्नै व्यावहारिक कठिनाइहरू पनि छन् । सुत्केरी स्याहार्ने काममा संलग्न थारू महिलाहरू यो कामबाट मिल्ने सम्मान र पारिश्रमिक राम्रो भएको साझा अनुभव सुनाउँछन् ।थारू समुदायका अगुवा मानबहादुर चौधरीले लामो समयदेखि थारू समुदायका महिलाले सुँडेनीको काम गर्दै आएको सुनाए । थारू समुदायमा सुँडेनीलाई सोरिन्या भन्ने चलन छ । सोरिन्याहरूले गर्भवती भएबाटै महिलाको हेरविचार गर्थे । सुत्केरी हुने बेलामा पनि उनीहरूको उपस्थिति हुन्थ्यो । यो कामबापत धान र कपडाहरू दिइन्थ्यो । मानबहादुरका अनुसार सुत्केरी स्याहार्ने पेसाप्रति नयाँ पुस्ताको रुचि घट्दै गएको छ । प्रदेश अस्पताल सुर्खेतमा कार्यरत प्रसूति तथा स्त्रीरोग विशेषज्ञ डा ललितजंग शाहीले तेल तताएर मालिस गर्दा कमजोर शरीर तंग्रिन सहयोग पुग्ने बताए । मसाजले थाकेको मसल पनि एक्टिभ हुन्छ । समग्रमा यो राम्रो हो, उनले भने, तर धेरै तातो तेलको प्रयोग गर्दा भने सानो बच्चालाई असर पर्ने कुरामा ध्यान दिन उत्तिकै जरुरी छ ।"
संसद्मा तीन दलबीच जुहारी,"(काठमाडौं)माओवादी केन्द्रका अध्यक्ष पुष्पकमल दाहालले कांग्रेससँगको गठबन्धन टुटाएर एमालेसँग सत्तायात्रा सुरु गरेपछि बिहीबार बसेको प्रतिनिधिसभाको पहिलो बैठकमा प्रमुख तीन दलका सांसदहरूबीच जुहारी चलेको छ । बैठकको सुरुमै प्रधानमन्त्री दाहालले सांसदहरूले यसअघिका बैठकमा उठाएका प्रश्नको जवाफ दिने कार्यक्रम तय गरिएको थियो । फागुन ६ देखि १८ सम्म प्रतिपक्षको बेन्चबाट प्रधानमन्त्रीलाई प्रश्न सोध्ने सांसदहरू भने बिहीबार उनीसँगै सत्तापक्ष लहरमा थिए । प्रतिनिधिसभाको यसअघिको बैठकमा सरकारको बचाउमा उभिने सांसदहरू भने प्रतिपक्षको कुर्सीमा पुगेका थिए ।प्रधानमन्त्रीले सम्बोधनका क्रममा सांसदहरूले यसअघि शून्य र विशेष समयमा सदनमा उठाएका प्रश्नको जवाफ दिन लागे । ती प्रश्नमा मुख्य गरी ललितपुरको बालकुमारीमा भएको घटनामा प्रहरीको बल प्रयोगबाट दुई युवाको मृत्युमा तत्कालीन भौतिक पूर्वाधार तथा यातायातमन्त्री प्रकाश ज्वालाको संलग्नताको विषय थियो । त्यस्तै, टेरामक्स खरिदमा अनियमितता गरेको आरोपमा तत्कालीन स्वास्थ्य तथा जनसंख्यामन्त्री मोहन बस्नेतले अख्तियारमा गएर बयान दिएको र लुम्बिनीको रामग्रामस्थित जग्गा निजी क्षेत्रलाई दिएको विषयमा तत्कालीन पर्यटनमन्त्री सुदन किरातीको राजीनामा एमाले र रास्वपाले माग्दै आएका थिए । त्यसमा अहिले प्रतिपक्षमै रहेको राप्रपाले पनि सदन अवरुद्ध गर्ने चेतावनी नै दिएको थियो । ती प्रश्नको जवाफमा प्रधानमन्त्री दाहालले भने, राजनीतिक समीकरणमा परिवर्तन र सरकारको पुनर्गठनसँगै सांसदका केही प्रश्नले जवाफ पाइसकेका छन् । उदाहरणका लागि बालकुमारी घटनामा दोषी देखिएका भनिएका तत्कालीन मन्त्रीको विषय सरकारको पुनर्गठनसँगै असान्दर्भिक भएको छ । रुसी सेनामा नेपालीको संलग्नता, दुग्ध किसान, मिटरब्याजपीडित र सहकारीपीडितका विषयमा विगतमा सदनमा उठेका प्रश्नको जवाफ दिएर प्रधानमन्त्री दाहाल गठबन्धनमा दल परिवर्तन गर्नुपर्नाको विषयमा प्रवेश गरे ।कांग्रेससँगको गठबन्धनमा व्यक्तिगत र पार्टीगत रूपमा आफूलाई कुनै कठिनाइ नरहेको प्रधानमन्त्रीको भनाइ थियो । अघिल्लो सत्ता गठबन्धनमा व्यक्ति पुष्पकमल दाहाल प्रचण्ड का रूपमा म कुनै समस्या या अप्ठ्यारोमा थिइनँ, न प्रधानमन्त्री पद नै असुरक्षित थियो, उनले भने, नेपाली कांग्रेसको नेतृत्व र मबीच व्यक्तिगत अविश्वास पनि केही थिएन । टिकिरहनु मात्रैलाई स्थायित्व मान्ने हो भने त्यो स्थायित्वको समस्या पनि थिएन । कांग्रेस महासमितिमा गठबन्धनका विषयमा उठेका प्रश्न, धर्मनिरपेक्षतालाई लिएर भएका गतिविधि पनि आफूले एमालेको साथ खोज्नुका कारक रहेको दाहालको भनाइ थियो । प्रधानमन्त्री बोलेपछि कांग्रेसका प्रमुख सचेतक रमेश लेखकले दलीय आधारमा आफ्नो धारणा राखेका थिए । गठबन्धन टुट्नुपछाडिका विषय र त्यसका परिणाम तथा आगामी दिनमा प्रतिपक्ष बेन्च कस्तो हुनेछ भन्ने छनक लेखकको प्रस्तुतिमा थियो । प्रधानमन्त्रीले भनेका एकएक कुराको जवाफ लेखकले दिएका थिए । उनले भने, राजनीति मर्यादा र सम्मानले मात्रै पुग्दैन, राजनीतिमा अरू थोक पनि चाहिन्छ भनेर प्रधानमन्त्रीले भन्नुभएको विषयलाई स्वीकार गर्दै के भन्न चाहन्छु भने प्रधानमन्त्रीले गठबन्धनको मूल्य र मान्यतालाई भत्काएर गठबन्धनमा भएका सहमतिलाई तोडेर एकतर्फी रूपले अविश्वसनीय ढंगले गठबन्धन तोड्नुभयो त्यो हाम्रो ठहर हो ।प्रधानमन्त्री दाहालले कांग्रेसले स्थानीय तह, प्रतिनिधिसभालगायतका निर्वाचनमा माओवादीलाई साथ नदिँदा खटपट सुरु भएको कुरा उठाए । निर्वाचनपछि पूर्वसहमतिविपरीत कांग्रेसले कोशी प्रदेश सरकारको नेतृत्व नदिएको पनि पनि उनले बताए । एउटा परिस्थितिमा फेरि जोडिएपछि पछि कोशी प्रदेशमा त कांग्रेसको एउटा समूहले विद्रोह नै गर्यो । गठबन्धनको नैतिकताको कसीमा त्यो विद्रोह दण्डित हुनुपर्ने थियो तर भयो पुरस्कृत । राष्ट्रिय सभा निर्वाचनमा त्यो समूहले माओवादी उम्मेदवारलाई अन्तरघातबाट पराजित नै गर्यो, उनले भने । तर, लेखकले भने दाहालले लगाएका आरोपहरू कपोलकल्पित कथा, तथाकथित कारण, सानातिना मुद्दा उचालेर आफ्नो जिम्मेवारीबाट भाग्ने, गठबन्धनलाई भत्काउने र अविश्वसनीय काम भएको बताए । मेरो राजनीतिक प्रतिबद्धता र विकासप्रतिको छटपटीका कारणले मैले यो कदम सोचविचार गरेर नै चालेको छु । यसलाई इमान र बेइमानको भन्दा राजनीतिक प्रतिबद्धता र राजनीतिक मुद्दाको आधारमा हेर्दा उचित होला, उनले भने, आफूसँग हुँदा इमान अरूसँग जानेबित्तिकै बेइमान भन्ने हुँदैन । यो राजनीतिक परिस्थिति र राजनीतिक मुद्दामा निर्भर रहने कुरा हो । राजनीतिमा केही आशंका पैदा भएपछि त्यो अवस्था आएकै हो । दाहालको यो प्रस्टीकरणबारे लेखकले भने, हामीले कठोरतापूर्वक, निर्ममतापूर्वक राजनीतिक विषय भएको हुनाले भन्नै पर्यो, यो राजनीतिक बेइमानी हो ।लेखकले कांग्रेसको आन्तरिक मामिलामा टिप्पणी गरेको भन्दै प्रधानमन्त्री दाहालको आलोचना गरे । गठबन्धन किन छोड्नुभयो भन्दा त कांग्रेसको महासमितिले केको एउटा स्टल लगायो रे । कांग्रेस लोकतान्त्रिक पार्टी हो । हामी बहुलवादमा विश्वास गर्छौं । हामी मात्रै विश्वास गर्दैनौं, अरू कतिपय साथीहरूलाई सिकाएका छौं, यति हेक्का रहोस्, विचारहरू उठ्छन्, लेखकले भने, जहाँसम्म प्रधानमन्त्रीले हिन्दु धर्मको कुरा गर्नुभएको छ, त्यो कांग्रेसको आधिकारिक एजेन्डा होइन । महासमितिमा त्यसमा छलफल भएर पारित भएको छैन ।दाहालले संविधानप्रति कांग्रेसको प्रतिबद्धतामा आशंका गरेकोमा लेखकले त्यसको प्रतिवाद गरे । हामी यो संविधानप्रति प्रतिबद्ध छौं, पटकपटक भनेका छौं किनभने यो संविधान निर्माणमा हाम्रो नेतृत्व र सहभागिता हो । हामी यो संविधानप्रति कसैभन्दा कमजोर प्रतिबद्धता लिएर यहाँ बसेका छैनौं । हाम्रो सबैभन्दा ज्यादा इमानदार प्रतिबद्धता संविधानका प्रति छ, लेखकले प्रश्न गरे, कांग्रेसको आधिकारिक धारणा बन्दै नबनेको, हुँदै नभएको, पार्टीको आधिकारिक संस्थाले निर्णय नै नगरेको विषयलाई लिएर तपाईंले कुनै राजनीतिक घटना गराउनुभएको हो भने त्यो कांग्रेसको कमजोरी हो ?प्रधानमन्त्रीले काममा तीव्रता खोज्दा मन्त्रीहरूबाट साथ नपाएको संकेत गरे । सत्ता घटक दलबाट आफूले साथ नपाएको उनको भनाइ थियो । संकेतमा केवल यत्ति भन्छु, साथीहरूले व्यक्तिका रूपमा त मलाई माया गर्नुभयो तर परिवर्तन, सुशासन र समृद्धिको तीव्र आकांक्षा बोकेको प्रधानमन्त्रीका रूपमा मलाई न्याय गर्नुभएन । त्यस्तो अवस्थामा तदर्थ सरकार चलाएर पदको रक्षा गर्ने कि जोखिम उठाउने विकल्प आफूसामु रहेकोमा दोस्रो निर्णय लिएको दाहालको भनाइ थियो । मन्त्रीहरूबाट साथ नपाएको भन्ने दाहालको भनाइमा लेखकले आफू मुखिया भएर अरूले काम गरेनन् भन्ने जवाफ दिए । मन्त्रीहरूले काम नगर्नुका पछाडि प्रधानमन्त्रीको कमजोरी रहेको भन्दै लेखकले एमालेलाई सरकारको नेतृत्व दिन चुनौती दाहाललाई दिएका थिए । मन्त्रीहरू प्रधानमन्त्रीका औजार हुन् । औजारलाई दोष दिएर राम्रो शिल्पी भाग्न हुन्छ, उन्मुक्ति पाइन्छ ?, लेखकको प्रश्न थियो ।सत्ता गठबन्धनमा देखिएका बेमेललाई संवैधानिक निकास दिएको एमाले उपाध्यक्ष पौडेलको भनाइ छ । दलहरू मिलेर सरकार बनाउँछन् भने सरकार परिवर्तन गर्न पाउँछन् कि पाउँदैनन् ? हाम्रो संविधानले त्यो प्रबन्ध गरेको छ कि छैन ? त्यसका निम्ति अनुमति दिएको छ कि छैन ? त्यो बाटो हामीले हिँड्न पाउँछौं कि पाउँदैनौं ?, पौडेलले कांग्रेसलाई सोधे, सहकार्य गर्न पाइन्छ, गठबन्धन गर्न पनि पाइन्छ तर केवल कांग्रेससँग मात्रै भनेर लेख्नुपर्थ्यो संविधानमा ?"
लुम्बिनी र सुदूरपश्चिम सरकार अल्पमतमा,"मन्त्रिपरिषद् विस्तार गर्ने कसरतमा मुख्यमन्त्रीमाओवादी र एकीकृत समाजवादीको समर्थन फिर्तापछि अल्पमतमा परेका सुदूरपश्चिमका मुख्यमन्त्री कमलबहादुर शाह मन्त्रिपरिषद् विस्तारको कसरतमा छन् । एमाले संसदीय दलका नेता राजेन्द्रसिंह रावलले मुख्यमन्त्री शाहको राजीनामा मागेका छन् । आफ्ना मन्त्री हटाइएपछि माओवादीले बुधबार सरकारलाई दिएको समर्थन फिर्ता लिएको छ भने एकीकृत समाजवादीले पनि आफ्ना मन्त्रीलाई हटाएपछि बिहीबार समर्थन फिर्ता लिइसकेको छ । एमाले नेता रावलले भने, मुख्यमन्त्री शाह अल्पमतमा परिसकेकाले नैतिकताका आधारमा तत्काल पदबाट राजीनामा दिनुपर्छ । मुख्यमन्त्री शाह भने राप्रपा र स्वतन्त्र सांसदलाई साथमा लिएर सरकारलाई निरन्तरता दिने कसरतमा छन् । नागरिक उन्मुक्ति पार्टी नयाँ गठबन्धनको सरकार गठनका लागि निर्णायक देखिएको छ । तर नागरिक उन्मुक्तिले बिहीबारसम्म नयाँ गठबन्धनलाई साथ दिनेनदिनेबारे ठोस निर्णय सार्वजनिक गरिसकेको छैन । तर यसअघि नै नागरिक उन्मुक्तिले सुदूरपश्चिममा मुख्यमन्त्रीको दाबी गरिसकेको छ । त्यस अवस्थामा कांग्रेसलाई अहिलेकै सरकारलाई निरन्तरता दिन सकिने आशा गरिरहेको हो । स्रोतका अनुसार मुख्यमन्त्री शाह नागरिक उन्मुक्तिसँग संवादमा छन् । अन्तिम अवस्थामा नागरिक उन्मुक्तिलाई मुख्यमन्त्री दिएर पनि वर्तमान सरकारलाई नै निरन्तरता दिने कांग्रेसको चाहना छ । अछाम जाँदै गरेका प्रदेश प्रमुख देवराज जोशी डडेलधुराबाटै धनगढी फर्केका छन् । प्रदेश प्रमुख फर्किनुलाई पनि अर्थपूर्ण रूपमा हेरिएको छ । सुदूरपश्चिममा नयाँ सरकार गठनका लागि २७ सांसदको आवश्यकता पर्छ । माओवादीका सभामुखसहित ११, एमालेका १० र एकीकृत समाजवादीका ४ सांसद छन् । त्यतिले सरकार गठनका लागि बहुमत पुग्दैन । अर्कोतिर कांग्रेसका १८, नागरिक उन्मुक्तिका ७, राप्रपा एक र स्वतन्त्र एक सांसद छन् । नागरिक उन्मुक्ति, राप्रपा र स्वतन्त्र सांसदलाई साथमा लिन सके वर्तमान सरकारको बहुमत पुग्ने सम्भावनालाई कांग्रेसले नियालिरहेको हो । स्वतन्त्र सांसद ताराप्रसाद जोशीले प्रदेशसभा नै विघटन हुने अवस्था आएमा कांग्रेस नेतृत्वको सरकारमा सहभागी हुन सक्ने जनाउ दिइसकेका छन् ।"
कर्णालीमा एमालेमाओवादी रस्साकसी,"(वीरेन्द्रनगर)केन्द्रमा सत्ता समीकरण बदलिएपछि कर्णाली प्रदेश सरकारबाट कांग्रेस बाहिरिएपछि माओवादी र एमालेमा मुख्यमन्त्रीका लागि रस्साकसी सुरु भएको छ । वर्तमान मुख्यमन्त्री राजकुमार शर्माकै सरकार जोगाइराख्ने दाउमा माओवादी लागिरहँदा एमाले भने आफ्नो नेतृत्वमा सरकारमा सहभागी हुनुपर्ने दाबी गर्दै आएको छ । माओवादी भने गत वर्ष पुस २७ मा भएको पुरानै सम्झौताअनुसार अघि बढ्नुपर्ने र आफ्नै नेतृत्वमा सरकारमा जानुपर्ने अडानमा छ । दुवै पार्टीका नेताहरू नेतृत्वका लागि केन्द्रीय नेतृत्वसँग निरन्तर लबिइङमा छन् । गत वर्ष पुस १० मा एमालेमाओवादीसहितको केन्द्रमा नयाँ समीकरण बनेपछि एमाले र माओवादीबीच आलोपालो मुख्यमन्त्री हुने सहमति भएको थियो । त्यसैअनुरूप माओवादीका शर्मा मुख्यमन्त्री बनेका थिए । गत फागुनमा कांग्रेस, माओवादी र एकीकृत समाजवादीसहितको गठबन्धनमा एमालेले पाएका तीन मन्त्रालय लिएर कांग्रेस सरकारमा सहभागी भएको थियो । अहिलेसम्म कर्णाली सरकारको नेतृत्व नपाएकाले यसपटक कुनै हालतमा मुख्यमन्त्री छाड्न नसकिने एमालेको दाबी छ । एमाले कर्णाली संसदीय दलका प्रमुख सचेतक टेकराज पछाईंले यसपटक सरकारमा सहभागीमात्रै नभएर नेतृत्व गर्ने सोचका साथ अगाडि बढिरहेको बताए । कर्णालीमा एमालेले संसदीय दलका नेता यामलाल कँडेललाई मुख्यमन्त्रीमा अघि सार्ने देखिन्छ । यता माओवादी भने मुख्यमन्त्री शर्माकै नेतृत्वमा सरकार विस्तार हुनुपर्ने बताउँदै आएको छ । पुस २७ मा एमालेसँग आधाआधा कार्यकालको सहमतिअनुसारै अघि बढ्ने माग रहेको माओवादीका प्रमुख सचेतक रणसिंह परियारले बताए । उनले भने, कर्णाली माओवादीको आधार इलाका पनि हो । गठबन्धन फेरिए पनि मुख्यमन्त्री अहिलेकै निरन्तर हुनुहुन्छ । माथिबाट यही निर्णय हुन्छ भन्नेमा हामी ढुक्क छौं । ४० सदस्यीय कर्णाली प्रदेशसभामा एमाले १० सदस्यसहित तेस्रो दल हो । यहाँ कांग्रेसका १५ र माओवादीका १३ सांसद छन् । राप्रपा र एकीकृत समाजवादीसँग ११ सांसद छन् ।"
"जसपा सरकारमा, गठबन्धनलाई बहुमत","काठमाडौं (कास) जसपाले सरकारमा सहभागी हुने निर्णय गरेपछि नयाँ सत्ता गठबन्धनलाई बहुमत नपुग्ने जोखिम तत्कालका लागि टरेको छ । प्रधानमन्त्री पुष्पकमल दाहालले विश्वासको मत लिने बेलासम्म सरकारको पक्षमा बहुमत पुग्न नदिने प्रयासस्वरूप कांग्रेस सभापति शेरबहादुर देउवाले वैकल्पिक गठबन्धन गर्ने दौडधुप थालेका थिए । जसपाले सरकारमा नजाने निर्णय लिएमा माधव नेपाल नेतृत्वको एकीकृत समाजवादी पनि आफ्नो पार्टीले प्रधानमन्त्री पाउने मूल्यमा सरकारबाट बाहिरिने बुझाई कांग्रेस नेताहरूको थियो । तर, बिहीबार बिहान जसपा संसदीय दल र केन्द्रीय कार्यकारिणी समितिको बैठकबाट पार्टी अध्यक्ष उपेन्द्र यादवकै नेतृत्वमा सरकारमा सहभागी हुने निर्णय लिइसकेको छ । १० सिट रहेको नेकपा (एस) भने बुधबारदेखि नै सरकारमा सहभागी भइसकेको छ ।जसपा सरकारमा प्रवेश भएसँगै सरकारको पक्षमा सुविधाजनक बहुमत पुगेको छ । सरकारलाई एमालेका ७६, माओवादी ३२, राष्ट्रिय स्वतन्त्र पार्टी (रास्वपा) २१, नेकपा (एस) १० र जसपा १२ सहित १५१ को समर्थन जुटेको छ । जसपाका एक नेताका अनुसार नेकपा (एस) सरकारमा नगएको भए जसपा पनि सरकारमा सहभागी नहुने मनस्थितिमा थियो । तर, नेकपा (एस) का कारण जसपाभित्र सरकारमा जाने दबाब खडा भएको उनले बताए । मधेश प्रदेशमा आफ्नो नेतृत्वको सरकार सुरक्षित नहुने कारण देखाएर जसपा बाहिर बस्न खोजेको थियो । तर, नेकपा (एस) गठबन्धनमा आबद्ध भएपछि मधेश सरकारसमेत सुरक्षित भएको छ । १ सय ७ सदस्यीय मधेश प्रदेशसभामा बहुमत पुर्याउन ५४ सांसद आवश्यक पर्छ । सत्ता गठबन्धनमा रहेका एमालेका २४, जसपाका १९ र माओवादीका ९ गरी जम्मा ५२ सांसद मात्रै छन् । त्यसमा पनि एमालेका एक जना सभामुख छन् । अहिलेको सरकार जोगाउन गठबन्धनका लागि ७ सिटको नेकपा (एस) वा ९ सिटको लोकतान्त्रिक समाजवादी पार्टी (लोसपा) मध्ये कुनै एकलाई मनाउनुपर्ने बाध्यता थियो । एस नै सहभागी भएपछि मधेश सरकारमा उत्पन्न संकट पनि टरेको छ । जसपा केन्द्रीय कार्यकारिणी समितिका सदस्य रेणु यादवले अध्यक्षको नेतृत्वमा सरकारमा जाने निर्णय भएको बताइन् । यादव उपप्रधानसहित स्वास्थ्य तथा जनसंख्यामन्त्री बन्नेछन् । अध्यक्ष यादवले वन तथा वातावरण मन्त्रालयका लागि नवलकिशोर यादव र स्वास्थ्य राज्यमन्त्रीमा दीपक कार्कीको नाम अघि सारेका छन् । तर औपचारिक निर्णय भने शुक्रबार बस्ने कार्यकारिणी समितिको बैठकले गर्ने जनाइएको छ । जसपाका प्रमुख सचेतक प्रदीप यादवले भने अध्यक्षको निर्णयबारे आफूलाई थाहा नभएको बताए । अध्यक्षले के निर्णय गर्नुभएको, मलाई केही थाहा भएन, उनले भने ।"
मुख्यसचिवको दर्पणमा सुशासनको परीक्षण,"सत्ता समीकरण बदलेर मन्त्रिपरिषद् पुनर्गठन गरेपछि प्रतिनिधिसभा बैठकमा बिहीबार पहिलो सम्बोधन गर्दै प्रधानमन्त्री पुष्पकमल दाहालले परिवर्तन, सुशासन र समृद्धिप्रति प्रतिबद्धता दोहोर्याएका छन् । यो आकांक्षा पूरा गर्न तत्कालीन सहयात्री कांग्रेसबाट साथ नपाएको गुनासोसहित अबको बाटो सुगम रहेको भनेर देशलाई विश्वस्त पार्न खोजेका छन् । जनप्रतिनिधिको सर्वोच्च थलो संसद्मा प्रधानमन्त्रीले सुशासनको संकल्प अभिव्यक्त गरिरहँदा प्रशासनिक संयन्त्रको सर्वोच्च पदमा बैकुण्ठ अर्याल विराजमान छन् जो टेरामक्स प्रविधिको उपकरण खरिदसम्बन्धी अनियमितता र संदिग्ध लेनदेनमा मुछिएका छन् । बजेट नै नरहेको योजनामा सार्वजनिक खरिद गराएको र अनुचित आर्थिक लेदनदेनसमेत गरेको प्रमाण सार्वजनिक हुँदा पनि उनको जवाफदेहितामाथि सरकारलाई चासो छैन, त्यसैले सुशासनका प्रतिबद्धतामाथिको प्रश्न जस्ताको त्यस्तै उभिएको छ ।नयाँ सरकारमा पुरानो दल एमाले मात्र होइन, राष्ट्रिय स्वतन्त्र पार्टीजस्तो नयाँ दल पनि छ जसले सुशासनलाई आफ्नो अभीष्ट भनेको छ । तर अनुचित आर्थिक लेनदेनमा मुछिएका व्यक्तिलाई नै प्रशासनको उच्चतम ओहोदामा राखेर रास्वपाले पनि कस्तो सुशासनको वकालत गर्ने हो भन्ने प्रश्न छ । नयाँ र पुराना दलका सदस्य रहेको मन्त्रिपरिषद्को बिहीबार बसेको बैठकमा उनै अर्याल पनि थिए । हो, कुनै पनि व्यक्तिमाथि आरोप लाग्नेबित्तिकै अन्तिम सजाय दिनुपर्छ भन्ने अवश्य होइन । तर, तथ्यसहित उठेका प्रश्नमा सोधपुछ, अनुसन्धान, निलम्बन, राजीनामा वा बर्खास्तगीको कुनै पनि प्रक्रिया अघि बढ्दैन भने त्यो राज्यमा सुशासनको नारा मजाकको विषय मात्र हुनेछ । जनमानसमा दिनदिनै निराशा बढिरहेको यो अवस्थामा यस्तो मजाक गर्ने छुट कुनै दल र सिंगो सरकारलाई छैन । अड्डा अदालतमा दुईचार हजार रुपैयाँ घूस खाएका व्यक्तिलाई रंगेहात समातेर फोटो सेसन गराउने चलन नेपालमा पुरानै हो । घूस एक रुपैयाँ होस् वा करोड वा अर्ब, आर्थिक अनाचार गर्ने कुनै पनि व्यक्ति र प्रवृत्ति हदैसम्मको सजायको भागिदार हुन्छ । तर, खरिदार सुब्बालाई लाग्ने कानुन ठूला बडालाई लाग्छ कि लाग्दैन भन्ने प्रश्न गम्भीर बनेको छ । किनकि भ्रष्टाचारका करिब दर्जन आरोपमा लागेका र अख्तियारको थुनामा रहेका तथा अर्को मुद्दामा विशेष अदालतमा मुद्दा खेपिरहेका सेक्युरिटी प्रिन्टिङ सेन्टरका तत्कालीन कार्यकारी निर्देशक विकल पौडेलसँग अनुचित आर्थिक फाइदा लिएको समाचार प्रमाणसहित सार्वजनिक भएको छ, तर अर्याल नियमित जिम्मेवारीमै छन् । सञ्चार सचिव रहेका बेला अर्यालले सेक्युरिटी प्रिन्टिङ सेन्टरको कार्यकारी निर्देशकमा पौडेललाई कार्यकारी निर्देशकमा पुनः नियुक्ति दिलाउन मापदण्ड संशोधनमा सघाएका थिए । त्यस्तै टेरामक्स प्रविधिका उपकरण खरिदसम्बन्धी अनियमिततामा पनि मुछिएका मुख्य सचिव अर्यालले अख्तियार दुरुपयोग अनुसन्धान आयोगमा बयान दिइसकेका छन् । मुख्य सचिव पदमा बहाल रहेरै अख्तियारमा बयान दिनुसमेत अशोभनीय छ । बहालवाला र अवकाशप्राप्त सचिवविरुद्ध भ्रष्टाचार मुद्दा दायर भएका निकट विगतकै उदाहरणहरू छन् । बहालवाला मुख्यसचिवविरुद्ध भ्रष्टाचार मुद्दा दायर भयो भने त्यसको मूल्य निजामती प्रशासनले मात्र होइन, सिंगो मुलुकले नै चुकाउनुपर्नेछ । प्रधानमन्त्रीमन्त्रीले नियमकानुनविपरीत निर्णय गर्न लाग्दा रोक्नुपर्ने भूमिकामा रहेका मुख्यसचिवसचिव आफैं अनियमितता मुछिनु गम्भीर विषय हो । भ्रष्टाचार आरोप लागिसकेपछि मुख्यसचिव अर्यालले अनुसन्धान टुंगो नलाग्दासम्म बिदामा बसेर वा राजीनामा दिएर नैतिकता देखाउनुपर्थ्यो । नभए सरकारले निलम्बन वा जिम्मेवारीबाट मुक्त गर्नुपर्थ्यो । राज्यका उच्च पदस्थ अधिकारी भ्रष्टाचार वा अन्य कसुरमा मुछिएको घटना बाहिरिएलगत्तै पदबाट बर्खास्तमा परेका वा राजीनामा दिएर हिँडेका दृष्टान्त थुप्रै छन् । सुडान घोटाला प्रकरणमा तानिएका तत्कालीन प्रहरी महानिरीक्षक रमेशचन्द ठकुरीलाई पदबाट हटाएर २०६८ जेठ १८ मा सरकारले प्रधानमन्त्री कार्यालयमा सरुवा गरेको थियो । अख्तियारका तत्कालीन आयुक्त राजनारायण पाठकले घूस लिएको खुलासा भएपछि २०७५ फागुन ३ मा राजीनामा दिएका थिए । मुख्यसचिव अर्यालले भने गम्भीर आरोप लागिसक्दा पनि जिम्मेवारीबाट अलग हुन चाहेका छैनन्, सरकारले पनि उनलाई जिम्मेवारीमुक्त गर्न सकेको छैन । अर्याललाई दाहाल नेतृत्वकै मन्त्रिपरिषद्ले गत जेठ ३२ मा मुख्यसचिवमा नियुक्ति गरेको हो । सचिवको पाँचवर्षे कार्यकाल पूरा गरेर अवकाशमा जानुअघि उनी नाटकीय रूपमा मुख्यसचिव भएका थिए । पदावधि बाँकी छँदाछँदै तत्कालीन मुख्यसचिव शंकरदास वैरागीलाई राष्ट्रिय सुरक्षा परिषद् सल्लाहकार बनाएर अर्याललाई मुख्यसचिवमा नियुक्ति गरिएको थियो । अब सुशासनप्रति नयाँ पुराना दलको वचनबद्धताको पहिलो परीक्षण मुख्य सचिव अर्यालकै सन्दर्भबाट हुनेछ । भ्रष्टाचारका आरोपको भारी बोकेर मुख्य प्रशासकको पदमा बहाल रहँदा अर्यालको मात्र होइन, कर्मचारी संयन्त्र र सिंगो सरकारको नैतिक धरातलमाथि प्रश्न उठ्नेछ । अर्याल आफैंले बाटो नरोजेमा सरकारले प्रचिलित अभ्यासलाई अघि बढाउनुपर्छ । किनकि राज्यका लागि व्यक्तिभन्दा ठूलो विधि र जवाफदेहिता हो ।"
तरबारको धारमा सरकार,"पुष्पकमल दाहाल नेतृत्वको सरकार दुई वर्ष चल्न पनि सक्छ र जुनसुकै बेला गिर्न पनि सक्छ । सरकारको समीकरण निकै कमजोर छ । सरकारले विश्वासको मत लिने बेलासम्म अंक गणित कुन रूपमा रहन्छ, अहिले भन्न सक्ने अवस्था छैन । संसद्को सबैभन्दा ठूलो दल कांग्रेसले अप्ठ्यारोमा पार्ने कसरत थालिसकेको छ । दाहालले दिएको धोकाधडीको बदला लिन कांग्रेसले चाहेको छ । यस्तो तरल अवस्थामा माधव नेपाल र रवि लामिछाने दुवै कांग्रेसको समर्थनमा प्रधानमन्त्री बन्न सक्ने अवस्था पनि थियो । तर दुवै पार्टी सरकारमा सहभागी भइसके । तर राजनीतिमा जे पनि हुन सक्छ । दाहालले वर्ष दिनअघि दुई महिनामै गठबन्धन बदलेका थिए । वर्तमान गठबन्धनले राष्ट्रिय स्वतन्त्र पार्टी र एकीकृत समाजवादीलाई फकाएर राख्न नसके कुनै पनि बेला कांग्रेसले नयाँ गठबन्धनबाट सरकार बनाउन सक्छ । मधेश प्रदेशको मुख्यमन्त्री पदलाई लिएर जसपा र जनमतबीच चलिरहेको रस्साकसीले वर्तमान गठबन्धन सरकारलाई अर्को चुनौती थपिएको छ । चीनका लागि कम्फर्टेबल बनेको सरकार भत्काउन भारतले मधेशकेन्द्रित दलहरूलाई उपयोग नगर्ला भन्न सकिँदैन । तरबारको धारमा हिँडेको वर्तमान सरकारको भविष्यबारे यसै भन्न सकिँदैन । जति दिन काम गर्ने अवसर पाए पनि सरकारले जनतालाई खुसी पार्ने काम गरोस् । राम्रा योजनाहरू अघि सारोस् । रघुवीर महासेठले यसअघि भौतिकमन्त्री हुँदा राम्रो काम गरेका थिएनन् । बरु उनको ठाउँमा एमालेबाटै मन्त्री बनेका वसन्त नेम्वाङले भौतिक मन्त्रालयमा निकै राम्रा काम गरेर देखाएका थिए । राष्ट्रिय स्वतन्त्र पार्टीले यसपालि काम गरेर देखाउन सक्यो भने मात्र आगामी निर्वाचनमा जनताको माया पाउनेछ । गोपाल देवकोटा, गोकर्णेश्वर, काठमाडौं"
नारी दिवस र हाम्रो समाज,"समानता र समान अवसरका लागि महिलामाथि हुने विभेद अन्त्य गर्न हरेक देशमा कानुन बनेका छन् तर विकसित देशमा पनि कानुनले निर्दिष्ट गरेका आधारमा महिलाले पाउने हक अधिकार र स्वतन्त्रता पाउन सकेका छैनन् भने हाम्रो देश नेपालमा त झन् नारा र संविधानमा मात्रै महिलाले हक अधिकार छ । हरेक ठाउँमा महिलाको समान सहभागिता सुनिश्चितता आजको आवश्यकता हो भन्ने कुरालाई कहिल्यै लागू गर्न सकेको देखिँदैन । हर ठाउँमा महिला सहभागि गराइएको त छ तर अधिकारविहीन बनाएर उपस्थितिका लागि मात्रै । सरकारले जतिसुकै ठूला कुरा र न्यायका कुरा गरे पनि महिलाले पाउने हक अधिकारमा नेपाली समाज अझै पछाडि छ । आज पनि नेपाली महिलाले घरघरमा हिंसाको सिकार हुनुपरेको छ । महिलाले आज पनि हर समय सुरक्षित रूपमा आफूलाई समाजमा प्रस्तुत गर्न सकेका छैनन् । मलाई घरेलु हिंसा भएको छ भनेर महिलाले निर्धक्क समाजमा भन्न सक्ने अवस्था छैन । महिलालाई राजनैतिक अवसरमा पनि निकै विभेद गरिएको छ । महिलालाई विशेष हक अधिकार केही चाहिएको छैन, समाजमा समान अवसर र सम्मान आवश्यक छ । तर हामीकहाँ नारी दिवस नारीमाथि हुने हिंसा, दमन, विभेद र सामाजिक रूपमा पछाडि पर्नुका कारण देखाउँदै अब हामी सबै मिलेर त्यसको अन्त्य गर्नुपर्छ भन्ने उद्घोष गर्ने दिन मात्रै सावित भएको छ । वर्षमा एक दिन कार्यक्रम गर्दैमा महिलामाथि हुने गरेका भेदभाव र विभेद अन्त्य गर्न सकिन्छ होला र ? महिलाविरुद्ध हुने सबै खालको सामाजिक र राजनैतिक भेदभाव अन्त्य हुने गरी समाजलाई रूपान्तरण गर्न सके मात्रै नारी दिवस मनाउनुको औचित्य सावित हुन्छ । भगवान पुडासैनी, जोरपाटी, काठमाडौं"
गृहमन्त्रीलाई चुनौती र अवसर,"राष्ट्रिय स्वतन्त्र पार्टीका अध्यक्ष रवि लामिछानेले फेरि गृह मन्त्रालयको जिम्मेवारी समालेका छन् । उनीसँग यो मन्त्रालय हाँकेको करिब एक महिनाको अनुभव छ । गत वर्ष उपप्रधानसहित गृहमन्त्री बनेका लामिछानेले नागरिकता विवादमा मुछिएपछि पदबाट राजीनामा दिएका थिए । बाहिर बसेर बोल्न जति सजिलो छ भित्र गएर गर्न त्यति सजिलो छैन । सुशासन ल्याउने वाचासहित गृह मन्त्रालय सम्हालेका लामिछानेले भुटानी शरणार्थी काण्ड, सुन काण्ड, सहकारीपीडित, मिटर ब्याजपीडितलगायत थुप्रै सवालमा काम देखाउनुपर्नेछ । ०८४ सम्म सरकारमा नजाने उद्घोष गरेका लामिछानेले गृह पाउनेबितिक्कै सरकारमा सामेल भएका छन् । अब उनले बोल्ने होइन, काम गर्ने हो । अरू खराब, आफू सही देख्ने उनले साँच्चिकै आफूलाई सही प्रमाणित गर्न बेला हो यो । रास्वपाबाट पहिलोपटक मन्त्री बनेका सुमना श्रेष्ठ र विराजभक्त श्रेष्ठ पनि परीक्षणमा छन् । अहिले बोलेर समय खेर फाल्ने अवस्था छैन । पुरुषोत्तम घिमिरे, जोरपाटी, काठमाडौं"
हावा खाने सपना,"नीति, विचार, सिद्धान्त त भन्ने कुरा मात्रध्यान यिनको भागबन्डामा रमाउने मात्रवल्ला घरका नरेहरू पल्ला घरमा सर्छन्पल्ला घरका नरे फेरि वल्ला घरमा सर्छन्यताउता सर्दासर्दै रंगरोगन फेर्दैवर्ष बित्छ युग बित्छ नाटक गर्दागर्दैआज बन्छ खिचडी जुन भोलि भत्कन्छपर्सि चल्छ अर्को दृश्य कथा फेरिन्छसमग्रमा यो मुलुक त कतै नपुग्ने भोदेशवासीको सपनाले हावा खाने भो कृष्ण कुम्पुरे, आदमटार, धादिङ"
नयाँ नेपाल बनाउने,"भ्रष्टाचारका फाइलहरू देखाई बन्द गर्नेहाम्रा काण्ड धन्दा सबै मिलेरै लुकाउनेसर्तहरू पालन गरी सरकार चलाउने होयस्तै गरी हाम्रो नयाँ नेपाल बनाउने हो । इन्द्रकुमार श्रेष्ठ, ओखलढुंगा"
नेपालको महिला आन्दोलन र आगामी बाटो,"अबको आन्दोलन संविधानसभाबाट नयाँ संविधान निर्माणका क्रममा महिला अधिकारलाई संविधानमा समावेश गराउनका लागि निरन्तर दबाब दिए । संविधानसभा, सडक र सार्वजनिक क्षेत्रबाट पार्टी र नीति निर्मातालाई दबाब दिने काम भयो । सोही संघर्षका परिणाम महिला अधिकार केही आधारभूत सवाल संविधानमा समेटियो । संवैधानिक र कानुनी व्यवस्थाका कारण महिलाको राजनीतिक प्रतिनिधित्वमा केही सुधार भयो । तर, समग्रमा पितृसत्तात्मक शक्तिसम्बन्धलाई तोड्ने अवस्थामा पुग्न सकेको छैन । महिलाका आधारभूत राजनीतिक, आर्थिक, सांस्कृतिक अधिकारका साथै विभेदको अन्त्य र सामाजिक न्याय स्थापित हुन सकेको छैन । यस्तो सामाजिकराजनीतिक परिवेशमा महिला मुक्तिको स्पष्ट वैचारिकी, दृष्टिकोण, रणनीति र योजनासहित महिला आन्दोलन अगाडि बढ्नुपर्छ । यस क्रममा राजनीतिक र सामाजिक आन्दोलनमा रहेको शक्तिको पहिचान र परिचालन गर्न आवश्यक हुन्छ । स्वभाविक रूपमा महिला आन्दोलनभित्र विचारधाराको विविधता छ । यस्तो विविधताबीच महिला मुक्तिको वैचारिकी निर्माण चुनौतीको विषय हो । तथापि, महिला मुक्तिको मुद्दा साझा सवाल हो । यस्तो परिवेशमा समग्र महिला मुक्तिको राजनीतिक दिशा निर्माण गर्नु जरुरी छ । यसका साथै नेपाली समाजमा वर्गीय र जातीय विविधता छ । सबै जातजाति, वर्ग र समुदायको महिलाको सवाललाई सम्बोधन गर्ने एकीकृत र बलियो राष्ट्रिय महिला आन्दोलन निर्माण जरुरी छ । नेपाली समाजमा आमरूपमा हेर्ने हो भने घर, परिवार, राजनीतिक पार्टी र सत्तामा महिला निर्णायक बन्ने परिवेश बनिसकेको छैन । राजनीतिमा त महिलाको नेतृत्वलाई स्वीकार गर्ने र नेतृत्वको रूपमा स्थापित गर्ने प्रयत्न भएको देखिँदैन । नेपाली राजनीतिको इतिहास हेर्ने हो भने न त कुनै पार्टीको प्रमुख जिम्मेवारी महिलालाई दिइएको छ न त मुख्य कार्यकारी पद नै । यसो हुनुको मुख्य कारण पार्टी र मुख्य नेतृत्वमा पितृसत्ता हाबी छ । सिद्धान्त र भाषणमा पितृसत्ताको विरोध गरे पनि व्यवहारमा राजनीतिक नेतृत्वमा पितृसत्ता हाबी हुँदासम्म महिलाको नेतृत्व, विचार र नीतिलाई सहजरूपमा स्वकार्ने परिस्थिति बनेको छैन । नेपालको राजनीतिक महिला आन्दोलनले त्यस्तो पितृसत्ताविरुद्ध निरन्तर संघर्ष गरिरहेको छ । पार्टीमा महिला मुक्तिको विचार निर्माण गर्न र सोहीअनुरुपको नीति र कार्यक्रम तयार पारी कार्यान्वयन गर्न महिलालाई स्थान दिइनुपर्छ र नेतृत्वको रूपमा स्वीकार्ने राजनीतिक पर्यावरण तयार पार्नुपर्छ । अहिलेको राजनीतिक नेतृत्व यसका लागि तयार देखिँदैन । निरन्तर संघर्ष र आवश्यक विद्रोहमार्फत पितृसत्तात्मक नेतृत्वलाई चुनौती दिनुपर्छ । संसारभरि नै पुरुषले संरचनागत लाभांश पाउँदै आएका छन्, किनकि पुरुषप्रधान सामाजिकराजनीतिक व्यवस्था निर्माण र अभ्यास भयो । आदिम साम्यवादमा मुक्त महिलालाई पुरुषसत्ताले दासप्रथा सुरु गरेपछि महिलालाई दासमा रूपान्तरित गरिदियो । सामन्तवादमा पनि परिवार, समाज र राज्यको सत्ता पुरुषले हातमा लियो र महिलामाथि चरम शोषण, दमन र अत्याचार गर्यो । औद्योगिक पुँजीवादी व्यवस्थासँगै महिला सामन्तवादी जञ्जालबाट बाहिर त आए तर कलकारखाना र उद्योगमा महिला श्रमको चरम शोषण गरियो । नवउदारवादी पुँजीवादी विश्व व्यवस्थाले महिलालाई वस्तुकरण गरिरहेको छ । यसो हुनुको पछाडि आर्थिक र राजनीतिक सत्ता पुरुषकै नियन्त्रणमा छ । यसरी पितृसत्ताले बनाइदिएको राजनीतिक, आर्थिक, सामाजिक र सांस्कृतिक व्यवस्थाका कारण महिला पछाडि पारिएका हुन् । नेपालमा घर, परिवार, समाज, राजनीतिक पार्टी सबैतिर महिलामाथि हिंसा छ । महिलालाई दमन गर्ने, अपमान गर्ने र विभेद गर्ने सांस्कृतिक रोगबाट धेरैजसो पुरुषग्रस्त छन् । यस्तो मनोविज्ञान र दृष्टिकोणबाट सामाजिक न्याय स्थापना सम्भव छैन । ऐतिहासिक रूपमा महिलामाथि शोषण र दमनको लाभांश प्राप्त गरेका पुरुषले महिला मुक्तिको आन्दोलनमा संलग्न हुनैपर्छ । महिला मुक्तिबिना पुरुष पनि विभेदकारी पितृसत्ताबाट मुक्त हुन सक्दैन । त्यसैले महिला मुक्तिको सवाल विभेदकारी, अत्याचारी र उत्पीडनकारी सामाजिकसांस्कृतिक शक्तिअभ्यासबाट पुरुष पनि मुक्ति हुने कुरासँग सम्बन्धित छ ।"
प्रसूति गृहबाट सुरु भएको नयाँ बहस,"थापाथलीस्थित प्रसूति गृहबाट २६ दिनको बच्चा चोरी भयो । सीसीटीभी फुटेजमा देखिएकी बच्चो चोर्ने महिला सामाजिक सञ्जालमा भाइरल भइन् । उता, वास्तविक आमा रुँदारुँदा बेहोससरह थिइन् । यता, सीसीटीभी फुटेज पछ्याउँदै प्रहरी ती महिलाको कोठामा पुग्दा बच्चा रोइरहेकै थियो । जब बच्चा भेटियो, चोरेको चाहिँ किन ? भन्ने आमप्रश्न मत्थर भयो ।यो केही दिनअघिको घटना हो । बिहे गरेर तीन वर्षसम्म पनि प्रयास गर्दा पनि मनकुमारी आमा बन्न सकिनन् । कुनै बेला बल्लतल्ल भ्रुण आएर कोखसम्म त बस्थ्यो, तर शिशु बनेर धरतीमा उत्रिन पाएन । बिस्तारै मनकुमारीको दिमागमाथि मन हाबी हुन थाल्यो । आमा बन्ने मन । अर्की आमामाथि बज्रपात नै किन नपरोस्, बस् आफू आमा बन्ने । घटनाको दिन हजारौं मान्छेले सरापे उनलाई पापै लागोस् बच्चा चोरलाई । तर उनलाई त्यो दिनको सराप, पापसँग कुनै डर थिएन । ईश्वरले पहिल्यै त सरापिसकेको छ, अब कति थपिन्थ्यो र उनको अन्तस्करणलाई सायद यसै लाग्यो । मनकुमारीको कारण थाहा पाएपछि मेरो मन अलमलियो । अब दया मान्नु कि रिसाउनु ? सामाजिक सञ्जालका रिसाउने जमातमा सबैभन्दा बलियो तर्क थियो आफ्नो सन्तान नभए धर्मपुत्रपुत्री ग्रहण गरेको भए भइहाल्थ्यो नि । चोर्नैपर्थ्यो र ? झट्ट सुन्दा यो कुरा सही हो । तर के मनकुमारीले अहिले चाहेको भए धर्मपुत्रपुत्री पाल्न पाउँथिन् ? विवाहित दम्पतीले बिहे भएको केही वर्षमै आफ्नो सन्तान हुन सक्दैन भन्ने थाहा पाए पनि धर्मसन्तान ग्रहण गरिहाल्न पाउँदैन । दस वर्षसम्म कुर्नुपर्छ । ती महिलाको उमेर त २३२४ मात्रै रहेछ । धर्मसन्तान र आमाबुबाबीचको उमेर अन्तर नै २५ वर्ष हुनुपर्छ । त्यसैले अहिले उनको कुरा छाडौं । तर, २५ कटेकी, मानसिक, शारीरिक, आर्थिक रूपमा स्वस्थ अर्की कुनै निःसन्तान मनकुमारी । अविवाहित भए पनि एक्लै कुनै अनाथलाई पिताको माया दिन चाहने मनकुमार । के यिनीहरूले धर्मसन्तान लिनु सजिलो छ ? धर्मसन्तान ग्रहण गर्नेसम्बन्धको मुख्य कानुन, मुलुकी देवानी (संहिता) २०७४ को दफा १७२ अनुसार, कुनै पनि विवाहित दम्पतीले बिहे भएको दस वर्षसम्म पनि चाहेको सन्तान नभएमा मात्र धर्मपुत्र वा धर्मपुत्री लिन सक्छन् । त्यसैगरी अविवाहित, विधुर, विधवा र सम्बन्धविच्छेद वा न्यायिक पृथकीकरण गरी बसेका (अदालतको आदेशबमोजिम अंश लिएका, कानुनबमोजिम भिन्न बसेका वा मानो छुट्टिएका) महिलापुरुषले ४५ वर्ष पुगिसकेपछि बल्ल धर्मसन्तान हुर्काउँछु भन्न पाउँछन् । काठमाडौंमा बच्चा चोरी भएकै दिन प्यूठान नगरपालिकाले बच्चासम्बन्धी नै सूचना जारी गर्यो । केही दिनअघि स्थानीयकै बाख्रा कटेरोभित्र बेबारिसे अवस्थामा नवजात शिशु (छोरी) भेटिएकी रहिछन् । तिनै शिशुलाई धर्मसन्तानको रूपमा हुर्काउन इच्छुक बाआमाको आह्वान गर्दै सूचना आएको थियो । मलाई त्यो सूचना एक दिदीले पठाएकी थिइन् । उनी अविवाहित हुन् । ३० वर्ष पुगेकी, मनग्गे कमाइ अनि ममतामयी मन भएकी उनलाई ती छोरी आफूसँग ल्याएर हुर्काउन मन थियो । तर कानुनले दिदीलाई खिस्स पार्यो । दुई दिनपछि फेरि अर्को खबर आयो, छोरी जन्मेका कारण परिवारले झगडा गरेको सहन नसकी एक आमा भर्खर जन्माएकी छोरीलाई अस्पतालमै छोडेर गायब । दिदीले ती छोरी पाउने हो भने पनि त्यो विभेदी परिवारले छोरालाई दिनेभन्दा बढी स्नेह दिएर हुर्काउँथिन् । तर दिदीको उमेर ४५ पुगेको छैन । दिदी फेरि खिस्स परिन् । हुन त कानुन दिदीलाई खिस्याउने लक्ष्य लिएर बसेको होइन । सायद विधायिकाको मनसाय हुन सक्छ ४५ भन्दा अघि नै धर्मसन्तान दिएमा पछि त्यस्ता अविवाहितले बिहे गर्न सक्छन्, आफ्नो सन्तान भए धर्मसन्तानलाई बेवास्ता गर्न सक्छन् । तर, बिहे नै नगरी आफूलाई मातृवात्सल्य थाहा दिने, पितृसुख थाहा दिने सन्तानलाई अर्को कथित आफ्नो सन्तान जन्मिँदैमा बिर्सेला र कसैले ? कहिल्यै त्यस्तो हुँदैन भनेर ठोकुवा गर्न त सकिँदैन । तर ठोकुवा त कोखबाटै जन्माएकी आमाले पनि आफ्नै शिशुलाई झाडीमा फाल्दिनन् भनेर गर्न नसकिने रहेछ । श्रीमतीसँगको रिस पोख्ने नाममा कुनै बाबुले श्रीमतीसँगै आफ्नै कलिली छोरीसमेतको हत्या गर्दैनन् भनेर पनि ठोकुवा गर्न नसकिने रहेछ । आफैंले जन्माएका सन्तानमा एउटालाई काँध चढाउने अनि अर्कोलाई लात्ती बोकाउने बाआमा पनि त हुन्छन् । ४५ कट्दैमा कसैले पछि बिहे गरेर सन्तान पाउनै सक्दैन भनेर पनि त ठोकुवा गर्न सकिँदैन । यो असम्भव निश्चितता खोज्ने चक्करमा, एकातिर बच्चा चाहिरहेको घरले सुनसान बस्नुपर्ने, अर्कोतिर घर चाहिरहेको बच्चाले सडकको कोलाहलमा बाँच्नुपर्ने, के इन्साफ हुन्छ ? मुलुकी देवानी संहिताले दफा १७८ (२) मा धर्मपुत्रपुत्री राखिसकेपछि पनि अर्को सन्तान जन्मिन सक्ने कल्पना गरेको छ । अर्को सन्तान जन्मिए पनि धर्मसन्तानको हैसियतमा कुनै असर पर्न हुँदैन भनेको छ । भनेपछि ४५ सम्म कुर्नपर्नुको औचित्य चाहिँ के ?अनाथहरूको सुरक्षा राज्यको जिम्मेवारी हो । एउटा जिम्मेवार निकायले धर्मसन्तान लिन चाहनेको आर्थिक, सामाजिक, नैतिक अवस्था जाँच्नैपर्छ । तर ४५ कटेपछि वृद्ध हुँदै जाने बुवा वा आमा पाउनुभन्दा ३०३५ कै तन्दुरुस्त बुबा वा आमा पाउनु बच्चाको लागि बढी हित होइन र ? कानुनतः नेपालमा सरोगेसी बन्देज गरिएको छ । तर अहिले पनि नेपालकै कति जोडीले सन्तानको रहरमा लुकीछिपी विदेश गई लाखौं खर्च गरेर सरोगेसीको बाटो रोजिरहेका छन् । आफ्नो गच्छेले नभ्याउँदा ऋण लिएरै पनि । नेपालमा कुल बालबालिका जनसंख्याको ९ प्रतिशत, अर्थात् १० लाख जना बाबुआमाविहीन छन् । यीमध्ये कति त अनाथाश्रममा अटाउँछन् । संयुक्त राष्ट्रसंघको विश्वव्यापी आँकडाअनुसार गर्भावस्था जटिलताकै कारण विश्वभर बर्सेनि करिब ३ लाखभन्दा बढी महिलाको मृत्यु हुन्छ । कति स्त्रीलाई आमा बन्न मन नहुने होइन तर एकातिर बच्चाको रहर हुन्छ, अर्कोतिर प्रशव पीडाको भयानक कहर । एकातिर पाठेघर, अर्कोतिर त्यही पाठेघरका कारण ज्यान जाला भन्ने डर । कहिलेकाहीं यही डरका कारण जो बच्चा देख्दा पनि नदीजसरी छचल्किने वात्सल्य आफैंले जन्माउने बच्चा सम्झिँदाचाहिँ उराठ लाग्नेगरी सुकिदिन्छ । धर्मसन्तानले त्यो सुकेको वात्सल्य मूल फेरि फुटाउन सक्छन् । प्रसिद्ध भारतीय अभिनेत्री तथा सन् १९९४ कि मिस युनिभर्स विजेता सुस्मिता सेन अविवाहित हुन् । तर उनका दुई धर्मपुत्री छन् । सन् २००० मा पहिलो सन्तान रेने र २०१० मा दोस्रो सन्तान अलिशालाई अँगालेकी उनी अन्तर्वार्तामा छोरीको प्रसंगमा सुनाउँछिन्, जेठी छोरी बालिग भइसकी, उसलाई प्रस्टसँग भनेकी छु तिमीले चाहँदा आफूलाई जन्मदिने बाआमाबारे थाहा पाउन सक्छ्यौ । जानकारी उच्च अदालतको खामभित्र राखिएको छ, मन लाग्दा ढुक्कले गएर खोल्न पाउँछ्यौ । तर उसलाई कहिल्यै त्यो इच्छा जागेकै छैन । आफूलाई जन्म दिने बाआमा को हुन् भनेर चिन्ने इच्छा एकपटक पनि नजाग्नु, यो तहको सन्तुष्टि पाउन कति मीठो बालापन बाँचिन् होला ती बच्ची ।सुस्मिता तीन वर्षअघि मात्र ४५ पुगिन् । नेपालको कानुनअनुसार, उनी धर्मपुत्री लिएर आमा बन्न सक्षम भएको जम्मा तीन वर्ष भयो । तर आज उनले ६ महिनाकी हुँदा काखमा लिएकी छोरी रेने २३ वर्ष पुगिन् । कान्छी अलिशाले बाआमा ज्युँदै हुने भाग्यमानी साथीसँगै बसेर तेह्रौं जन्मदिनको केक काटिसकिन् । भारतीय कानुनले पनि सुस्मितालाई, तिमी अविवाहित हौ, ४५ वर्ष त पुग्नैपर्छ भनेको भए, थाहा छैन अहिले खुसीसाथ जिन्दगी बिताइरहेका रेने र अलिशा कुन सडकमा हुन्थे या अनाथालयमा ।आमा भन्नु कोख मात्र होइन । गर्भबाट उत्रिएका सन्तानजस्तै धर्मसन्तान हृदयबाट जन्मिएका सन्तान हुन् । कसैलाई सन्तान चाहिएको छ, कसैलाई बाआमा बन्नुपरेको छ । तर यी दुईबीचको सेतु बन्नुपर्ने कानुनचाहिँ तिमीहरूका आवश्यकताभन्दा मेरा सिद्धान्त ठूला हुन्, म त ज्यान जाला बदलिन्नँ भन्दै बसेको छ । कानुन संशोधन गर्ने हो भने उमेरको हद व्यावहारिक भएन भने अरू मापदण्ड कस्ता राख्ने, कति उमेर सही हुन्छ ? लामो बहसपछि यो विधायिकाले निर्क्यौल गर्ला । सुरुवातमा, हामीसँग परिवेश मिल्ने अन्य देशको उदाहरण लिएर अध्ययन गर्न सकिन्छ ।भारतमा अविवाहित पुरुष वा महिलाले धर्मसन्तान ग्रहण गर्न केबल बालिग भए पुग्छ । बस्, अभिभावक र सन्तानबीचको उमेर अन्तर २५ वर्ष हुनुपर्यो । विवाहित जोडीले पनि बिहे गरेर सुमधुर सम्बन्धमा रहेको दुई वर्षपछि नै धर्मसन्तानका लागि आवेदन दिन पाउँछन् । उमेरभन्दा बच्चा चाहनेको नियत, आर्थिक, शारीरिक र मानसिक अवस्थालाई बढी प्राथमिकता दिइन्छ । त्यसैले बरू धर्मसन्तान माग गर्नेको न्यूनतम उमेरभन्दा अत्यधिक उमेरमा चाहिँ हद तोकिएको छ । जति सानो बच्चा उती तन्दुरुस्त बुवाआमा होऊन् भनेर धर्मसन्तान लिँदा बच्चाको उमेर कति छ, त्यहीअनुरूप अभिभावक बढीमा कति उमेरको हुन सक्ने भनेर तोकिएको छ । जस्तै ४० भन्दा बढी उमेरको अविवाहितले दुई वर्षभन्दा कम उमेरको बच्चालाई धर्मसन्तान लिन पाउँदैन । जोडीको हकमा पतिपत्नीको उमेर जोडेर बन्ने उमेर अर्थात् कम्पोजिट एज लाई आधार मानिन्छ । यदि बच्चा ८ देखि १८ वर्षबीचमा छ भने, एक्लो अभिभावक बन्न चाहे ५५ वर्षभन्दा कम भए मात्र र विवाहित जोडीको हकमा कम्पोजिट एज ११० वर्षभन्दा कम हुँदा मात्र धर्मसन्तान ग्रहण गर्न पाइन्छ । भारतमा जे छ, त्यही नै हाम्रा लागि सर्वोत्कृष्ट नहुन सक्छ । तर, जसका लागि बनेको हो, उसलाई नै असहज भइरहने कानुन बदलिनुपर्छ । कम्तीमा बहस सुरु गर्न धेरै ढिला भइसक्यो । सुन्दर बालापन पाउने हकका लागि मात्र एक पूर्वसर्त हुनुपर्छ बच्चा हुनु । बालापनको सुख केवल जन्मका बाआमा ज्युँदा हुनेहरूको शिरको ताज होइन । कुनै बच्चाले सुन्दर बालापन बिताउन आमाबा पाउने सम्भावना छ भने त्यहाँ बाधक बन्ने राज्यलाई संरक्षक भन्न सकिँदैन ।(राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थानबिन्दु जहाँ फरकफरक विज्ञले लेख्नेछन् सुधारका प्रस्तावना, निरन्तर ।)"
८ मार्च कसका लागि ?,"१९१० अगस्ट २६२७ मा कोपनहेगनमा भएको समाजवादी महिलाको दोस्रो सम्मेलनमा जर्मन समाजवादी महिला क्लारा जेट्किन र लुइस जेइट्सको अगुवाइमा महिला दिवसको सुरुवात भएको हो । अन्तर्राष्ट्रिय तहमै रहेका महिलाको स्थितिलाई सम्बोधन गर्न साझा महिला दिवस आवश्यक छ भन्ने आवश्यकता बोध गरी उनीहरूले ल्याएको प्रस्तावलाई सम्मेलनले अनुमोदन गर्यो । त्यही सम्मेलनमा सहभागी अमेरिकी समाजवादी महिला मेउडसिमंसको नेतृत्वमा अमेरिकामा १९०९ मा भएको महिलाकेन्द्रित एकदिने आन्दोलन, त्यसको प्रभाव र उपलब्धिका आधारमा उक्त प्रस्ताव ल्याइएको पनि भनिन्छ । अमेरिकी समाजवादी महिलाले दासताबाट मुक्ति तथा भोट दिन पाउने अधिकारको माग राख्दै महिलाका लागि एक दिन भनी प्रदर्शन गरेका थिए । यी अनुभवबाट प्रभावित हुँदै यसरी समाजवादी महिलाको दोस्रो सम्मेलनमा प्रस्ताव सहजै अनुमोदन गरियो । मिति नतोकिए पनि मुख्य रूपमा महिलाको दासता, सामाजिकआर्थिक शोषण, रोग, भोक, गरिबी, श्रम शोषणबारे चर्चा गर्ने गरी वर्षको एक दिन महिला दिवस मनाउने निर्णय भयो । यो दिवस त्यतिखेर भइरहेको स्वन्तन्त्रताको आन्दोलनकै एक महत्त्वपूर्ण पाटोका रूपमा स्थापित हुन पुग्यो । फलस्वरूप सन् १९११ देखि बुल्गारिया, डेनमार्क, जर्मनी, हंगेरी, स्विट्जरल्यान्डजस्ता देशमा स्वतन्त्रताको आन्दोलनसँगै महिला मुद्दामा पनि बहस सुरु हुन थाल्यो । कुनै खास मिति तय नभएकाले सन् १९२१ मा भएको कम्युनिस्ट इन्टरनेसनलको दोस्रो सम्मेलनमा बुल्गारियन कम्युनिस्ट आना माईले सन् १९१७ को रुसी क्रान्तिमा महिलाले पाएको सफलतालाई सम्झिँदै ८ मार्चलाई अन्तर्राष्ट्रिय महिला दिवस मनाउने प्रस्ताव ल्याइन् । त्यसपछि कम्युनिस्ट, समाजवादी, लोकतन्त्रवादी खेमाका महिला र देशले ८ मार्चलाई अन्तर्राष्ट्रिय महिला दिवसका रूपमा मनाउन थाले । सन् १९७७ मा संयुक्त राष्ट्रसंघको महासभाले यसै दिनलाई अन्तर्राष्ट्रिय महिला दिवसका रूपमा मनाउने निर्णय गर्यो । यो दिवसकी प्रणेता क्लारा जेट्किनले अन्तर्वार्ताहरूमा भनेकी छन् महिलाहरू दासता त्यसमाथि पनि रोग, भोक, हिंसा, जबरजस्ती उठिबास तथा साम्राज्यवादी लडाइँबाट आक्रान्त छन्, तिनका विरुद्ध महिला अधिकारका लागि राजनीतिक तवरमा आवाज उठाउने दिवसको रूपमा रहनुपर्छ । उनकै शब्दमा भन्ने हो भने यो दिवस अहिले विकसित भइरहेको सहयोग र कथित लोकतन्त्रबाट विभिन्न तहमा पीडित बनाइएका महिलाको मुक्ति आवाज बन्ने दिनको रुपमा रहनुपर्छ । दुर्भाग्य, सोभियत सङ्घको स्थापनापश्चात् यो दिवसलाई सरकारी तहबाटै स्खलन गराउने काम सुरु भयो । संयुक्त राष्ट्रसङ्घले सन् १९७७ मा महिला दिवसको रुपमा घोषणा गरेपछि त झन् यो दयनीय अवस्थामा पुग्यो । यसलाई गैरराजनीतिक दिवसका रूपमा मनाउने जमात धेरै देखिन थाले । लोकतन्त्रका लागि संघर्षरत राष्ट्रमा केही हदसम्म यो दिवस राजनीतिक चेतका साथ सुरु भए पनि लोकतान्त्रिक आन्दोलनको सफलतापश्चात् यो दिनलाई फगत महिलाको चाडको रूपमा स्थापित गर्ने संस्कार हाबी भयो । नेपालमा ८ मार्च मनाउने परम्परा राजनीतिक रूपले खासगरी तत्कालीन पञ्चायती व्यवस्थाविरुद्ध महिलाको सशक्त आन्दोलनको रूपमा रहे पनि पछि फगत चाडको रूपमा मनाउने गरेको अभ्यास छ । यो वर्ष सरकारले चयन गरेको नारा छ, महिलामा लगानी ः सभ्य र समुन्नत समाजको थालनी । हामीकहाँ, समाजवाद उन्मुख संविधान लेख्ने वामपन्थी, समाजवादी, समाजवादी लोकतान्त्रिक पार्टीहरूको सरकार छ । दुर्भाग्य यही सरकारले ८ मार्चजस्तो राजनीतिक चेत विकास गर्ने दिनमा यस्तो नारा ल्याउँछ । तुलनात्मक रूपमा हर्दा अहिले महिलाका मुद्दा सम्बोधन गर्ने भनेर लगानी बढाइएको छ । तर महिलामाथि हुने हिंसा घटेको छैन, महिलालाई निर्णय गर्ने स्थानमा पुर्याइएको छ, तर उनीहरूको निर्णय गर्ने अधिकार छैन । कानुनमा कुनै पनि श्रम अनौपचारिक हुँदैनन् भनिए पनि घरेलु, कृषि, निर्माण, मनोरञ्जनजस्ता दर्जनौं अनौपचारिक क्षेत्रमा काम गर्ने अधिकांश महिला छन्, उनीहरूलाई श्रमिक मानिँदैन । महिलाको शरीर पुरुषको नियन्त्रणमा हुनुपर्छ भन्ने सामाजिकराजनीतिक मान्यताका कारण यौन श्रमिकलाई अपराधीकरण गरिएको छ । भर्खरै क्रिकेट एसोसिएसन नेपालले गरेको निर्णय हेर्ने हो भने पनि महिला र पुरुष क्रिकेटरको पारिश्रमिकमा भएको विभेदले संविधान र कानुनकै खुलेआम धज्जी उडाएको छ । यी त बाहिर सतहमै देखिएका प्रतिनिधि मुद्दाहरू मात्र हुन् ।प्यालेस्टाइनका महिला हुन् वा अफगानिस्तानका । बर्माका हुन् वा मणिपुरका । सबै साम्राज्यवादी, जडसूत्रवादी, पुँजीवादी पितृसत्ताबाट प्रभावित छन् । नेपालभित्रै हेर्ने हो भने पनि द्वन्द्वकालमा यौन हिंसा प्रभावित हुन् वा अहिले न्यायाधीश, क्रिकेटर, प्राध्यापक, बुवा, श्रीमान्, प्रेमीबाट यौनहिंसा प्रभावित महिला, सबैले न्यायका लागि आन्दोलन गर्नुपर्ने स्थिति छ । स्थानीय तहदेखि सबै तहसम्म नेतृत्वमा आएका महिलाको एकैखाले गुनासो छ । संविधानमा व्यवस्था भएका कारण हामी निर्वाचित त भयौं तर नेतृत्व हामीलाई स्विकार्दैन । ज्यालामा समानता छैन, काम गर्ने वातावरण सुरक्षित छैन । वैदेशिक रोजगारमा जाँदा होस् वा फर्केपछि पलपलमा लाञ्छना खपेर बस्न महिला बाध्य छन् । पितृसत्ताले महिलाको तीन क्षेत्रमा नियन्त्रण गरेर आफू बलियो हुन्छ पहिचान, उत्पादन र शरीरयौनिकता । अहिले हाम्रो देशमा सरकारी, राजनीतिक, सामाजिक सबै स्थानमा रहेका पितृसत्तात्मक संरचनाले महिलाको यो तीनै क्षेत्रमा नियन्त्रण गरेको छ । यो नियन्त्रण फुकुवा नभएसम्म कहाँ, केमा, कसरी महिलामा लगानी बढायो भने सभ्य र समुन्नत समाजको थालनी हुन्छ ? बुझ्न सकिएको छैन । ८ मार्च राजनीतिक रूपले महिला र पुरुषबीच रहेको असमान शक्ति सम्बन्धका कारण उत्पन्न महिलाको अवस्थालाई राजनीतिक रूपमा विश्लेषण गर्दै समाधान खोज्ने दिन हो । अहिलेकै स्थितिमा महिलामा लगानी बढाउँदैमा, महिलाका मुद्दामा ठूलाठूला वैचारिक कार्यक्रम गर्दैमा, र्यालीजुलुसमा हिँड्दैमा सम्बोधन हुँदैनन् भन्ने याद दिलाउने दिन हो । समाजमा रहेका हरेक महिलाले सुरक्षा, स्वास्थ्य, शिक्षा, काम, अवसर सबैमा बराबरको अधिकार सुनिश्चित भएको अवस्था भएपछि मात्रै समानताको सङ्घर्ष पूरा हुन्छ । यसका लागि समुदायदेखि राष्ट्रिय तथा अन्तर्राष्ट्रिय तहसम्म श्रमजीवी महिलाले अन्दोलन निर्माण गर्न जरुरी छ । क्लारा जेट्किनलगायत सबै महिलाका लागि यो दिन तात्कालिक जार, पुँजीवाद, सामन्तवादबाट जकडिएका सबै रंग, धर्म, समूहका महिलाले एक मानवको रूपमा बाँच्न पाउने अवस्था सिर्जना गर्ने रणनीतिक दिनको रूपमा थियो । अहिले शोषकका अनुहार फेरिएका छन् तर महिलामाथि हुने शोषण फेरिएको छैन । त्यसैले अहिले हामीले यो दिनलाई महिलामाथि लगानी ः सभ्य र समुन्नत समाजको थालनी भनी महिलाको उत्सवको रूपमा भन्दा पनि सामन्ती, जडसूत्रवादी, पुँजीवादी पितृसत्तात्मक सोचविरुद्धको संघर्षमा लगानी ः सभ्य र सम्मुन्नत समाज निर्माणको थालनी भन्ने नारा लिएर संघर्षको थालनी गर्ने दिनको रूपमा मनाउने कि ?"
सत्ता परिवर्तन नेपालको आन्तरिक मामिला,"काठमाडौं (कास) नेपालका लागि भारतीय राजदूत नवीन श्रीवास्तवले हालै भएको सत्ता समीकरणको परिवर्तन नेपालको आन्तरिक मामिला भएको बताएका छन् । नवनियुक्त अर्थमन्त्री वर्षमान पुनसँग बिहीबार सिंहदरबारस्थित मन्त्रालयमा भएको शिष्टाचार भेटमा राजदूत श्रीवास्तवले सत्ता समीकरणबाट भारतले नेपालप्रतिको धारणामा परिवर्तन नगर्ने स्पष्ट गरे । सत्ता समीकरणमा भएको फेरबदल नेपालको आन्तरिक मामिला हो, उनले भने, यही कारण भारतको नेपालप्रतिको दृष्टिकोणमा कुनै फेरबदल नआउने भारत सरकारको सन्देश रहेको जानकारी गराउन चाहन्छु । प्रधानमन्त्री पुष्पकमल दाहाल प्रचण्डसँग डेढ वर्षदेखि जारी सहकार्य सन्तोषजनक रहेको भन्दै उनले आगामी दिनमा पनि विश्वासका साथ काम गर्ने प्रतिबद्धता जनाए । श्रीवास्तवले नेपालभारतबीच सम्बन्ध मौलिक रहेको चर्चा गरे । उनले सम्बन्ध विगतमा जस्तै असल रहने प्रतिबद्धता जनाउँदै आपसी विश्वासका साथ सहयोग र लगानीका काम निरन्तर गर्ने पनि बताए ।"
पाठेघरको मुखको क्यान्सरविरुद्ध सचेतना अभियान,"काठमाडौं (कास) निजी दूरसञ्चार सेवा प्रदायक कम्पनी एनसेलसँगको साझेदारी र अस्ट्रेलियन सरकारको वैदेशिक मामिला तथा वाणिज्य विभागको सहयोगमा मेरी स्टोप्स इन्टरनेसनल नेपालले पाठेघरको मुखको क्यान्सर परीक्षण र रोकथामका लागि सचेतना अभियान घोषणा गरेको छ । अभियान लागू हुने जिल्लामा पाठेघरको मुखको क्यान्सरको परीक्षण गर्ने र खोपका माध्यमबाट त्यसको रोकथाम गर्न सघाउ पुर्याउने अभियानको मुख्य उद्देश्य रहेको कम्पनीले जारी गरेको विज्ञप्तिमा उल्लेख छ । पाठेघरको मुखको क्यान्सर नेपालमा महिलाहरूमा हुने क्यान्सरहरूमध्ये पहिलो स्थानमा पर्दछ, विज्ञप्तिमा भनिएको छ, जसका कारण महिलाहरूले अकालमै ज्यान गुमाउनुपरेको छ । सन् २०२२ मा मात्रै २ हजार १ सय ६९ जना महिलामा पाठेघरको मुखको क्यान्सर भएको पाइयो भने यस रोगका कारण १ हजार ३ सय १३ जनाले आफ्नो ज्यान गुमाए ।अभियानअन्तर्गत ९ देखि ४९ वर्ष उमेर समूहका किशोरी तथा महिलालाई लक्ष्य गरी विभिन्न क्रियाकलाप सञ्चालन गरिने जनाइएको छ । एनसेलको सेवा सञ्जालको पहुँचलाई उपयोग गर्दै यस अभियानका लागि पाठेघरको मुखको क्यान्सर रोकथाम र उपचारबारे महत्त्वपूर्ण जानकारी प्रवाह गरिने पनि बताइएको छ ।"
नेसनल हाइड्रोका सञ्चालकमाथि अनियमितताको आरोप,"यस्ता छन् सञ्चालकमाथिको आरोप कम्पनीको नियमावलीमा ९ जना सञ्चालक हुनुपर्नेमा दुई वर्षदेखि ६ जना मात्र बसेर त्यसको बहुमतमा जथाभावी निर्णय गरेको उजुरीपत्रमा उल्लेख छ । ०७८ चैत ११ को साधारणसभाले निर्वाचित गरेका ७ जना सञ्चालकमध्ये अतेन्द्रबहादुर श्रेष्ठले बीचैमा राजीनामा दिएका थिए । ६ जना सञ्चालकले अतेन्द्रलाई राजीनामा दिन बाध्य बनाएको पनि उजुरीमा बताइएको छ ।अन्य आयोजना निर्माणका लागि कम्पनीले लगानी गर्न सुरु गरेको तर सेयरधनीलाई तीन वर्षदेखि लाभांश दिएको छैन । नेसनलले हाल उत्पादन दिइरहेको इन्द्रावती तेस्रोभन्दा तल्लो भागमा ४५ मेगावाटको तल्लो इन्द्रावती बनाउन सुरु गरेको छ । इखुवा जलविद्युत् कम्पनीमा १२ करोड २७ लाख लगानी गर्ने सर्तमा नेपाल धितोपत्र बोर्डबाट स्वीकृति लिएर नेसनलले इन्द्रावती तेस्रोको हकप्रद सेयर निष्कासन गरेको थियो । तर अनुमति लिएको भन्दा झन्डै तीन गुणा बढी (३२ करोड रुपैयाँ) लगानी देखाएर साधारणसभाबाट पारित गराउन प्रस्ताव तयार गरिएको छ । उक्त रकम बढ्नुको औचित्य पुष्टि हुनुपर्ने माग उजुरीमा गरिएको छ । अपूर्ण सञ्चालक समितिले हकप्रद सेयर निष्कासन गर्ने तर त्यसको नाफा नदिने र औचित्य पुष्टि गर्न नसक्ने अवस्था रहेको उजुरीमा बताइएको छ । कसैको पनि स्वीकृति नलिई केही सञ्चालकले आफूखुसी यति ठूलो रकम खर्च गर्न कसरी मिल्छ ? उजुरीमा भनिएको छ । गत पुसको साधारणसभामा पेस गर्न तयार वार्षिक साधारणसभाको प्रतिवेदनको पेज ११ मा ३२ करोड खर्च प्रस्ताव गरिएको थियो । तर साधारणसभा हुन सकेको छैन । तल्लो इन्द्रावतीमा लगानी गर्ने भनिएको उक्त रकम इखुवामा लगानी गर्न लागेको प्रस्तावित प्रतिवेदनमा उल्लेख छ । साथै उक्त रकम अन्यत्र लगानी गरेबापत तल्लो इन्द्रावती निर्माणका लागि भने वित्तीय संस्थाबाट ऋण लिने तयारी छ । लामो समयदेखि चरम घाटा र आन्तरिक व्यवस्थापन अस्तव्यस्त बनेको नेसनलले तल्लो इन्द्रावती लिलाममा सकारेर निर्माण गर्न लागेको हो । सञ्चालकको मिलेमतोमा नियमनकारी निकायहरूले इखुवा हाइड्रोपावरका लागि स्वीकृत गरेको भन्दा झन्डै तेब्बर रकम खर्च गर्ने अधिकार कसले दियो ? उजुरीमा भनिएको छ, एउटा कम्पनीमा लगानी गर्ने सर्तमा हकप्रद निष्कासन गरेकामा आफूखुसी अर्कै कम्पनीमा कसरी लगानी गर्ने प्रस्ताव गरिएको हो ? कम्पनीले गरेको खर्च र लगानीमाथि प्रश्न उठिरहेका बेला ज्योति विकास बैंकबाट पुनः ६३ करोड ऋण लिन खोजिएको उजुरीमा उल्ल्खे छ । सेयरधनीलाई कहिल्यै नाफा नदिने र सञ्चालकहरूले रातारात आर्थिक हैसियत बढाउने काम भएकाले त्यसको छानबिन हुनुपर्ने माग पनि गरिएको छ । कार्यकारी अध्यक्षले साधारणसभाबाट पारित नगरी अस्वाभाविक रकम तलब र भत्ताका रूपमा लिने गरेको सेयरधनीहरूको दाबी छ । कानुनविपरीत लिएको रकम भ्रष्टाचार हो । यसमा कारबाही हुनुपर्छ, उजुरीमा भनिएको छ, अनसेक्योर लोन भनेर ५ करोड देखाए पनि कहाँबाट लिएको उल्लेख छैन ।"
आयोगले लेख्न थाल्यो डेडिकेटेड र ट्रंकलाइनसम्बन्धी प्रतिवेदन,"(काठमाडौं)डेडिकेटेड फिडर तथा ट्रंक लाइनको महसुलसम्बन्धी विवाद समाधानका लागि गठित डेडिकेटेड फिडर तथा ट्रंकलाइनसम्बन्धी छानबिन आयोगले प्रतिवेदन लेख्न थालेको छ । आयोगले १६ दिनभित्र प्रतिवेदन तयार पारेर सरकारलाई पेस गर्नुपर्ने समयसीमा छ । यद्यपि तोकिएको अवधिमै काम सकिनेमा आयोगकै शंका छ । चैत १० भित्रै प्रतिवेदन लेखी बुझाउने कोसिस गर्ने आयोगका अध्यक्ष गिरीशचन्द्र लालले बताए । चैत १० भित्रै आफ्नो काम सकौं भन्ने हो । तर सम्भव हुन्छ कि हुँदैन भन्न सकिन्न, उनले भने, हामी काम गरिरहेका छौं । एक महिनाभन्दा बढी समय थप गर्न माग गरे पनि सरकारले एक महिनामात्र समय थप गरिदिएको उनले बताए । डेडिकेटेड र ट्रंकलाइनसम्बन्धी दस्ताबेज र पुराना प्रतिवेदन संकलन गरेर अध्ययन गर्यौं, आयोगका अध्यक्ष लालले भने, उद्योगी र प्राधिकरणलाई बोलाएर ५ दिनसम्म सुनुवाइसमेत गर्यौं । अहिले प्रतिवेदन लेख्ने क्रममा पुगेको उनले जानकारी दिए । कानुन, यससम्बन्धी भएका फैसला, पुराना प्रतिवेदन र सुनुवाइका क्रममा सुनिएका विषयलाई दृष्टिगत गरी आयोगले आफ्नो राय प्रतिवेदनमा लेख्ने उनको भनाइ छ । हाम्रो निष्कर्ष रायमा व्यक्त गर्छौं, हाम्रो निर्णयले हुँदैन, उनले भने, अन्तिम निर्णय सरकारको हुन्छ । महसुलसम्बन्धी निर्णय प्राधिकरणले नै गर्छ ।प्रधानमन्त्री पुष्पकमल दाहालको निर्देशन भन्दै पुस ६ बाट नेपाल विद्युत् प्राधिकरणले बिजुली काट्न सुरु गरेका उद्योगको संख्या पुस २३ मा २४ पुगेको थियो । त्यसमध्ये हिमाल आइरनले बक्यौता रकम तिरेर बिजुली जोडेको थियो । बाँकी उद्योगका सञ्चालक भने प्राधिकरणले टीओडी मिटरको तथ्यांक नदेखाएसम्म बक्यौता नतिर्ने अडानमा थिए । अर्कोतिर प्राधिकरण बक्यौता उठाएर छाड्ने अडानमा थियो । प्राधिकरणले बिजुली काट्न सुरु गरेदेखि नै उद्योगीले उच्चस्तरीय आयोग गठन गरी समस्या समाधान गर्नुपर्ने माग राख्दै आएका थिए । बिजुली काटिएको १९ औं दिनमा निजी क्षेत्रको मागअनुरूप सरकारले आयोग गठन गरेको थियो । नेपाल उद्योग वाणिज्य महासंघले पुस ९ मा विज्ञप्ति जारी गर्दै डेडिकेटेड र ट्रंकलाइन विवाद समाधान गर्न उच्चस्तरीय अधिकारसम्पन्न आयोग गठन गर्न माग गरेको थियो । लगत्तै पुस १३ मा नेपाल उद्योग परिसंघका अध्यक्ष राजेशकुमार अग्रवालको नेतृत्वमा प्रभावित उद्योगीको टोलीले प्रधानमन्त्री दाहालसँगको भेटमा जाँचबुझ ऐन, ०२६ का आधारमा सर्वोच्च अदालतका पूर्वन्यायाधीशको अध्यक्षतामा उच्चस्तरीय आयोग गठन गर्न माग गरेको थियो । पुस २४ मा मन्त्रिपरिषद् बैठकले डेडिकेटेड र ट्रंकलाइन बक्यौता विवाद अध्ययन गर्न सर्वोच्च अदालतका पूर्वन्यायाधीश गिरीशचन्द्र लालको नेतृत्वमा तीन सदस्यीय आयोग गठन गरेको थियो । ऊर्जा मन्त्रालयका जलस्रोत तथा सिँचाइ सचिव सुशीलचन्द्र तिवारी, उद्योग मन्त्रालयका वाणिज्य तथा आपूर्ति सचिव नारायणप्रसाद शर्मा दुवाडी आयोगका सदस्य छन् । आयोग गठनसँगै लाइन काटिएका २३ वटा उद्योगको विद्युत् सञ्चालन गर्न नेपाल विद्युत् प्राधिकरणलाई निर्देशन दिने निर्णयसमेत मन्त्रिपरिषद्ले गरेको थियो । पुस २७ मा प्राधिकरणको सञ्चालक समितिको निर्णयपछि बल्ल उद्योगमा बिजुली जडान गरिएको थियो । आयोगले माग गरेको कागजपत्र उपलब्ध गराइसकेको प्राधिकरणका उपकार्यकारी निर्देशक मनोज सिलवालले बताए । डेडिकेटेर ट्रंकको बक्यौतासम्बन्धी सुनुवाइको मौकासमेत दिएको थियो, उनले भने, प्राधिकरणले किन र केका आधारमा बक्यौता उठाउने ? त्यसको आधार पनि प्रस्तुत गर्यौं ।आयोगले सुनुवाइका लागि उद्योगीहरूलाई पनि बोलाएको र निजी क्षेत्रको समस्याबारे आयोगलाई बताएको कसमस सिमेन्ट उद्योगका सञ्चालक ध्रुव थापाले जनाए ।"
दमौलीका घर जोगाउन राजमार्गको सीमा घटाइयो,"(तनहुँ)पृथ्वी राजमार्गको मुग्लिङपोखरा सडक विस्तार योजनाअन्तर्गत तनहुँको सदरमुकाम दमौलीमा घर भत्काउन सुरु गरिएको छ । सडक सीमाभित्र पर्ने केही घर भत्कनबाट जोगाउन राजमार्गको सीमा नै घटाइएको छ । ०२६ सालमा रेखांकन भएको पृथ्वी राजमार्गमा सवारीको चाप बढ्दै गएपछि एसियाली विकास बैंक (एडीबी) को ऋण सहयोगमा सडक चार लेनको बनाउन लागिएको हो । चार लेनको सडक सीमा दुईतर्फी २५२५ मिटरमा डिजाइन भए पनि दमौली र डुम्रे बजारका राइट अफ वेमा पर्ने भौतिक संरचना २३२३ मिटरको डिजाइनमा भत्काउन थालिएको छ । नयाँ डिजाइनअनुसार दमौली र डुम्रे बजार क्षेत्रमा दुईतर्फी २३२३ मिटरमा सडकको डिजाइन गरिएको मुग्लिङपोखरा सडक योजना पूर्वी खण्डका इन्जिनियर विष्णुप्रसाद पाण्डेले जनाए । सडकको सीमा २५२५ मिटर नै हो । तर अहिले काम अगाडि बढाउन २३२३ मिटरको डिजाइनमा काम गरिएको छ, उनले भने । भोलिका दिनमा सरकारले चाहे फेरि यी घर भत्काउन लगाई २५२५ मिटर नै सडक सीमा कायम गरिने उनले बताए । सडक मिचेर बसेकाहरूले सडक सीमा खाली गरिदिनुपर्ने हो, उनले भने, तर अहिले २५ मिटर सडक सीमा कायम गर्दा धेरै घर भत्कन्छन् र धेरै विवाद आउन सक्ने पनि देखिन्छ । जग्गाको मुआब्जामा पनि धेरै खर्च हुन्छ । त्यसैले अहिले जति जग्गा आवश्यक छ, त्यति खाली गराएर काम गरिरहने र पछि थप जग्गा आवश्यक परे २२ मिटर जग्गा लिन मिल्ने गरी काम अगाडि बढाएका छौं ।डुम्रे र दमौली बजार क्षेत्रमा २१२१ मिटरमा सडक बन्ने र २२ मिटरमा नाला, फुटपाथ र विद्युत्का पोल हाल्ने गरी नयाँ डिजाइन भएको आयोजनाले जनाएको छ । दमौली बजार क्षेत्रमा करिब ७० घर भत्काउनुपर्नेमा ५० जनाले पहिलो किस्ता बुझेका छन्, बाँकी सम्पर्कमा रहेको बताइएको छ । यहाँका घरहरूको करिब ६ करोड रुपैयाँ मुआब्जा निर्धारण गरिएको छ । यस्तै डुम्रे बजार क्षेत्रका घरमा आठ घर भत्काउन बाँकी रहेको पूर्वी खण्डका इन्जिनियर पाण्डेले बताए ।सरकारले सडक सीमा २३ मिटरभित्र पर्नेलाई मात्रै मुआब्जा दिएकाले यही मापदण्डअन्तर्गत पर्ने भौतिक संरचना भत्काइएको तनहुँ उद्योग वाणिज्य संघका अध्यक्ष वैकुण्ठनाथ मिश्रको भनाइ छ । स्थानीय निकाय, जिल्लाका जनप्रतिनिधिलगायत सरोकारवाला निकायलाई यस विषयमा गम्भीर भएर सडक सीमामा एकरूपता कायम गर्न हामीले अनुरोध गरेका थियौं, उनले भने, बजार क्षेत्र र सडकलाई सुन्दर बनाइदिनुस्, व्यवस्थित होस्, अस्थिर नहोस्, अनिष्टमा बस्न नपरोस् । त्यसैले राजमार्गको सीमा २५ मिटर नै होस् भन्ने हाम्रो पनि चाहना हो । तर सडक सीमा २५ मिटर कायम गर्न सरकार नै तयार भएन ।राजमार्गको सडक सीमाभित्रका पुराना संरचना २३ मिटरभित्र रहेर भत्काउने र नयाँ बन्ने संरचनाको सीमा २५ मिटर नै हो भन्ने सरकारको निर्देशनअनुसार काम अगाडि बढाइएको मिश्रले बताए । एडीबीसँग ठेक्का लगाउँदैमा सहरी क्षेत्रमा २३ मिटरको सडक र ग्रामीण क्षेत्रमा ४१ मिटर गर्ने भनेर सहमति भएको र सोहीअनुसार काम भइरहेको व्यास नगरपालिकाका प्रमुख वैकुण्ठ न्यौपानेले बताए । सडक विस्तार गर्दा २३ मिटरभित्र पर्ने जग्गाको मुआब्जा दिइएको छैन । तर यो सीमाभित्र रहेका भौतिक संरचनाको मात्र मुआब्जा दिने गरी ठेक्का सम्झौता भएकाले त्यहीअनुसार गरिएको हो, मिश्रले भने, सरकारले मुआब्जा दिनुपर्ने भएकाले हामीले जोड गरेर २५ मिटर नै भत्काउनू भन्न सकेनौं ।सडक सीमाभित्र पर्ने केही घर जोगाउन सीमा घटाइएको प्रमुख जिल्ला अधिकारी जनार्दन गौतमले स्विकारे । राजमार्गको मापदण्ड २५ मिटर नै हो, उनले भने, तर २३ मिटर गर्दा केही घर जोगिने भएकाले डुम्रे र दमौली बजार क्षेत्रमा २३ मिटर बनाउने एक खालको समझदारी पहिले नै भएको रहेछ । सडकको मापदण्ड २५ मिटर नै रहेको तर बजार क्षेत्रमा धेरै संरचना भएकाले भत्काउन पनि आनाकानी गर्ने, विभिन्न लफडा हुने भएकाले एउटा समझदारी गरी डुम्रे र दमौली बजारको हकमा २३ मिटर सडक सीमा बनाइएको रहेछ ।मुग्लिङपोखरा सडक विस्तार आयोजनाको पूर्वी खण्डमा हालसम्म ३२ किमि सडक कालोपत्र गरिएको छ । आयोजनाका अनुसार १२ किमि दुईतर्फी र ८ किमि एकतर्फी सडक कालोपत्र सकिएको छ । यस खण्डको भौतिक प्रगति करिब ५१ प्रतिशत छ । पूर्वी खण्डको कामका लागि ०७७ माघ १७ मा सम्झौता भई ०७८ वैशाख २ देखि काम सुरु भएको थियो । ०८१ वैशाखसम्म काम सक्ने गरी चाइना कम्युनिकेसन कन्स्ट्रक्सनले ६ अर्ब २१ करोड ३१ लाख १३ हजार रुपैयाँमा ठेक्का सम्झौता गरेको छ ।पश्चिम खण्डअन्तर्गत जामुनेदेखि पोखरासम्म कालोपत्रको काम अगाडि बढेको छ । तनहुँको म्याग्दे गाउँपालिकाको जामुने, शुक्लागण्डकी नगरपालिकाको हलेदी र कोत्रेमा कालोपत्रको काम भइरहेको पश्चिम खण्डका इन्जिनियर एवं सूचना अधिकारी नारायण पौडेलले जनाए ।"
निगमलाई आयटाको प्रमाणपत्र,काठमाडौं (कास) इन्टरनेसनल एयर ट्रान्सपोर्ट एसोसिएसन (आयटा) ले नेपाल वायुसेवा निगमको ग्राउन्ड ह्यान्डलिङ सेवाको गुणस्तर प्रमाणीकरण नवीकरण गरेको छ । थप दुई वर्षका लागि आयटाले निगमको आयटा सेफ्टी अडिट फर ग्राउन्ड अपरेसन (आइसागो) प्रमाणीकरण गरेको हो । निगमले सन् २०१६ मा पहिलोपटक आइसागो प्रमाणीकरणपत्र पाएको थियो ।यही प्रमाणीकरणका आधारमा निगमले काठमाडौंमा विदेशी वायुसेवाहरूको ग्राउन्ड ह्यान्डलिङ गर्दै आएको छ । यसअघि ०८० पुसमा हिमालय एयरलायन्सलाई आयटाले यात्रु सेवातर्फ आइओएसए प्रमाणीकरण गरेको थियो । यात्रुलाई सुरक्षित भरपर्दो यात्राको अनुभव प्रदान गर्दै उच्च सुरक्षा मापदण्ड र उत्तम अभ्यास पालना गरेकाले हिमालयलाई आयटाले आईओएसए प्रमाणपत्र दिएको थियो ।
भैरहवामा होन्डाको डेढ अर्बको प्लान्ट,"काठमाडौं (कास) होन्डाका दुईपांग्रे सवारीसाधनको एसेम्बल अब नेपालमै हुने भएको छ । होन्डा मोटरसाइकलका मुख्य बिजनेस युनिटका उपाध्यक्ष मिनारु काटोले बुधबार भैरहवामा स्थापित उक्त एसेम्बल प्लान्टको उद्घाटन गरे । कम्पनीका अनुसार १ अर्ब ५० करोड रुपैयाँ लगानीमा २ लाख स्क्वायर फुटको क्षेत्रफलमा एसेम्बल प्लान्ट स्थापना गरिएको छ । प्लान्टको क्षमता १ लाख मोटरसाइकल र स्कुटर उत्पादन रहेको कम्पनीले जनाएको छ । ५५ वर्षभन्दा बढी समयदेखि आफ्ना ग्राहकको विश्वास जित्दै आएको होन्डाको दाबी छ । एसेम्बल प्लान्टसँगै आफ्नो सहायक कम्पनी हिमाल मोटो प्रालिमार्फत उत्पादनको बिक्रीवितरण, पार्टपुर्जाको उपलब्धता र सर्भिसिङको सेवा अझै सहज र सुलभ हुने नेपालका लागि आधिकारिक विक्रेता स्याकार ट्रेडिङ कम्पनीले बताएको छ ।"
झापा११ को फराकिलो जित,"(झापा)घरेलु टोली झापा११ फराकिलो जित हासिल गर्दै छैटौं झापा गोल्डकप फुटबल प्रतियोगिताको सेमिफाइनल पुगेको छ । बिहीबार मकवानपुर जिल्ला फुटबल संघ टिमलाई ५१ ले पराजित गर्दै आयोजक टिमले अन्तिम चार सुरक्षित गरेको हो । बिर्तामोडस्थित डोमालाल राजवंशी रंगशालामा सम्पन्न क्वाटरफाइनलमा झापालाई जिताउँदा आदित्य शाक्य, प्रदीप बुढाथोकी, बबिन बोहरा, आशिष चापागाईं र विदेशी खेलाडी मार्क जुनियर ह्यारिसनले गोल गरे । मकवानपुरका विदेशी खेलाडी ओस्कारले एक गोल फर्काए । झापाले पहिलो हाफमै अग्रता लियो । २५ औं मिनेटमा आदित्यले गोल गर्दै अग्रता दिलाए । उनले बक्सभित्र पाएको पासमा डिफेन्डर र गोलकिपर बिट गरेर पोस्टलक्षित प्रहार गरे । ६६ औं मिनेटमा मार्क जुनियरले गोल गरी झापाको अग्रता दोब्बर बनाए । दिपेश आलेमगरले मैदानको मध्यभागबाट मिलाएको पासमा मार्कले गल्ती नगरी गोल गरे । मकवानपुरका ओस्कारले ६९ औं मिनेटमा गोल गर्दै टिमलाई खेलमा फर्काउने प्रयास गरे । उनले समिराज थोकरको पासलाई वान टच गोल गरेका हुन् । झापा ८३ औं मिनेटमा थप गोल गर्न सफल भयो । वैकल्पिक खेलाडी प्रदीप बुढाथोकी मैदान छिरेलगत्तै गोल गर्न सफल भए । मकवानपुरका गोलकिपर गोपी बर्तौलाले नियन्त्रणमा लिन नसकेको बलमा प्रदीपले गोल गरेका थिए । झापाले इन्ज्युरी समयमा थप दुई गोल गर्न भ्यायो । बबिनले टिमका लागि चौथो गोल गरे । बक्सभित्र पाएको पासलाई उनले आकर्षक ढंगले गोलमा परिणत गरे । लगत्तै अन्तिम मिनेटमा झापाका आशिषले पाँचौं गोल थपे । मकवानपुरले लगातार प्रयास गरे पनि आक्रमण बुन्न सकेन । झापाले पाएका सबै अवसर सदुपयोग गर्दै फराकिलो जित हासिल गरेको हो । खेलको १९ औं मिनेटमै झापाले अग्रता लिने अवसर गुमाएको थियो । विदेशी खेलाडी मार्क जुनियरले मकवानपुरका गोलकिपर गोपी बिट भइसकेको अवस्थामा गोल गर्न सकेनन् । खाली पोस्टमा प्रहार गरेको बल फितलो हुँदा मकवानपुरका डिफेन्डरले बललाई क्लियर गर्न भ्याए । झापाका मार्क जुनियरबाट पाएको छोटो पास बललाई आदित्यले गरेको कडा प्रहार गोलकिपर गोपीले ४३ औं मिनेटमा पञ्च गरेर बाहिर पठाए । ४७ औं मिनेटमा झापाका मार्कले गरेको सशक्त प्रहार गोलकिपरले नियन्त्रणमा लिए । मकवानपुरका ओस्कारले लामो पासमा पाएको बल बाइसाइकल किकमार्फत प्रहार बाहिरिन पुग्यो । ७३ औं मिनेटमा मकवानपुरका समिराज थोकरको प्रहार झापाका गोलकिपर सन्दिप लिम्बूले सहजै नियन्त्रणमा लिए । राम्रोसँग तयारी गर्न नभ्याउँदा खेलमा ठूलो अन्तरले पराजित हुनुपरेको मकवानपुरका प्रशिक्षक अशोक बरालले बताए । उनले झापा गोल्डकपका लागि तयार गरेको सेट टिम प्राविधिक कठिनाइका कारण मैदानमा उत्रार्न नसक्नु दुर्भाग्य भएको प्रतिक्रिया दिए । झापा११ का प्रशिक्षक अंगुरकुमार खड्गीले खेलाडीले खटेर खेल्दा नतिजा सोचेभन्दा राम्रो आएको बताए । घरेलु मैदान र दर्शकको साथले पनि खेलाडीमा हौसला भएकाले दोस्रो हाफमा लगातार गोल गर्न सफल भएको सुनाए । झापा११ का आदित्य शाक्य प्लेयर अफ द म्याच भए । उनले ११ हजार रुपैयाँ प्राप्त गरे । बिहीबार आदित्यलाई बिर्तामोड निवासी शम्भु पोखरेलले हौसलास्वरुप १० हजार तथा स्थानीय शिव खतिवडाले एक थान मोबाइल प्रदान गरे । शुक्रबार पहिलो सेमिफाइनलमा त्रिभुवन आर्मी र एपीएफबीच प्रतिस्पर्धा हुनेछ ।"
लुम्बिनी र मधेश विजयी,"(विराटनगर)कोशी प्रदेश प्रथम ट्वान्टी२० राष्ट्रिय क्रिकेट प्रतियोगितामा बिहीबार लुम्बिनी र मधेश प्रदेश विजयी भएका छन् । बैजनाथपुरस्थित जीपी कोइराला क्रिकेट मैदानमा लुम्बिनीले गण्डकीलाई ७ विकेट र मधेशले घरेलु टोली कोशी प्रदेशलाई ३ विकेटले हराए । दुवैको पहिलो जित हो । टस जितेको गण्डकीले १७१ ओभरमा अलआउट हुँदै ९० रन जोड्न सक्यो । लुम्बिनीका वीर मगरको धारिलो बलिङसामु गण्डकीका ब्याटर टिक्न सकेन । उनले १९ बलमा १६ रन खर्चेर ४ विकेट लिए । गण्डकीका दीपक डुम्रेले २८, ईश्वर क्षेत्रीले १८ र समीर कँडेलले ११ रन जोडे । वीर मगर प्लेयर अफ द म्याच भए । निर्मल गुरुङ र कृष्ण कार्कीले २२ विकेट लिए । जवाफमा लुम्बिनीले १६१ ओभरमा ३ विकेट गुमाई लक्ष्य भेट्टायो । लुम्बिनीका देव खनालले ३४ र आकाश त्रिपाठीले अविजित २९ रन जोडे । देवले २७ बलमा २ छक्का र ३ चौका प्रहार गरे । गण्डकीका सुवास भण्डारीले २ र सन्दीप पराजुलीले १ विकेट लिए । दोस्रो खेलमा कोशीले दुई बलअघि अलआउट हुँदै १ सय १७ रनको मध्यम योगफल तयार गर्यो । अन्तिम ओभरमा मधेशका बलर अविनाश तिवारीले ह्याट्रिक विकेट लिएपछि कोशी धराशायी भयो । प्लेयर अफ द म्याच अविनाशले दोस्रो, तेस्रो र चौथो बलमा विपुल लुइँटेल, सौगात भट्टराई र अभ्यास तिम्सिनालाई आउट गरे । कोशीका श्रवण यादवले ९ बलमा २ छक्का र १ चौकासहित २३, फिर्दोस अन्सारीले २२, दीपेश कँडेलले अविजित २१ र सुजन थपलियाले १६ रन बटुले । मधेशका रन्जित कुमारले ३, राजेश यादव र हरिशंकर साहले २२ विकेट लिए । जवाफमा १ सय १८ को लक्ष्य मधेशले १९३ ओभरमा ७ विकेट गुमाई पूरा गर्यो । अरनिको यादवले २७, मयन यादवले २४ र अभिषेक तिवारीले १८ रनको योगदान गरे । कोशीका दीपेश कँडेलले ३ विकेट लिए । उनले ४ ओभरमा १२ रन खर्चे । फिर्दोस अन्सारी, भुपाल लुइँटेल र अंकित सुवेदीले ११ विकेट लिए ।"
आयोजक र यूकेएफसी भिड्ने,"सुनसरी (कास) २४ औं संस्करणको बुढासुब्बा गोल्डकप फुटबल प्रतियोगिताको तयारी पूरा भएको छ । आयोजक धरान फुटबल क्लबले फागुन २६ देखि चैत ३ सम्म धरान रंगशालामा हुने बुढासुब्बा गोल्डकपमा एक भारतीयसहित नेपालका ८ टिमले भाग लिनेछ । शनिबार उद्घाटन खेलमा आयोजक धरान फुटबल क्लब र यूकेएफसी भारतबीच प्रतिस्पर्धा हुने क्लबका अध्यक्ष प्रताप तामाङले बताए । एक साता चल्ने प्रतियोगितामा नेपाल पुलिस क्लब, त्रिभुवन आर्मी क्लब, एनआरटी, चर्च ब्वाइज युनाइटेड, मोरङ फुटबल क्लब र काँकडभिट्टा फुटबल ट्रेनिङ सेन्टर प्रतिस्पर्धी हुनेछन् । २०५५ सालदेखि हुँदै आएको प्रतियोगिता विजेताले १० लाख र उपविजेताले ५ लाख रुपैयाँ पुरस्कार पाउनेछन् । उत्कृष्ट खेलाडीले १ लाख रुपैयाँ, हरेक खेलको प्लेयर अफ द म्याचले १० हजार र विधागत उत्कृष्ट हुनेले जनही २५ हजार रुपैयाँ पुरस्कार पाउनेछन् । सर्वाधिक गोलकर्ताले ३५ हजार जित्ने अध्यक्ष तामाङले बताए । धरान उपमहानगरपालिका संयोजक रहेको प्रतियोगितामा ६६ लाख ५५ हजार खर्च हुने आयोजकको अनुमान छ । विद्यार्थीलाई टिकटमा ५० प्रतिशत छुट दिइने क्लबले जनाएको छ ।"
रवि ७ वर्षपछि च्याम्पियन,"(काठमाडौं)पूर्व नम्बर एक गल्फर रवि खड्काले सूर्य नेपाल गल्फ टुरको पाँचौं प्रतियोगिता सूर्य नेपाल च्यालेन्ज जितेका छन् ।उनले सात वर्षपछि करियरको पहिलो उपाधि जितेका हुन् । यसअघि उनले सन् २०१७ को अप्रिलमा सूर्य नेपाल एनपीजीए म्याच प्ले जितेका थिए । रविको सूर्य नेपाल गल्फ टुरको १२ औं उपाधि हो । उनले एक लाख रुपैयाँ प्राप्त गरे ।रविले बिहीबार डिफेन्डिङ च्याम्पियन तथा युवा एमेच्योर गल्फर सदभाव आचार्यलाई सात स्ट्रोकले हराएका थिए । लगातार दुई दिन अग्रता बनाएको सदभाव अन्तिम दिन बिहीबार ६ ओभर ७४ को खराब प्रदर्शन गर्दा उपाधि रक्षा गर्न चुकेका थिए । उनले समग्रमा १ अन्डर २ सय ७१ को स्कोर बनाए । सद्भाव एमेच्योरतर्फ विजेता बने । एमेच्योरतर्फ समग्रमा ७ ओभर २ सय ७९ को स्कोरमा टासी छिरिङ दोस्रो भए । उनले ३ ओभर ७१ मा खेल टुंग्याएका थिए ।समग्रमा १ ओभर २ सय ७३ सहित प्रोतर्फ दिनेश प्रजापति, दीपक मगर र धनबहादुर थापाले संयुक्त दोस्रो स्थान ओगटे । दिनेशले ४ अन्डर ६४ को स्कोर गतिलो बनाउँदा दीपकले १ ओभर ६९ र धनले ३ ओभर ७१ को स्कोर बनाए । उनीहरूले समान ५१ हजार ६ सय ६५ रूपैयाँ पुरस्कार पाए ।सुरुआती अग्रता बनाएका रामे मगरले इभन पार ६८ खेलेर समग्रमा ४ ओभर २ सय ७६ सहित पाँचौं स्थानको ३६ हजार पुरस्कार जिते । समग्रमा ५ ओभर २ सय ७७ सहित भुवन नगरकोटी, सञ्जय लामा, भुवनकुमार रोक्का र जयराम श्रेष्ठले संयुक्त छैटौं स्थान लिए । दाबेदार भुवनले ८ ओभर ७६ को बिर्सनलायक प्रदर्शन गर्दा तेस्रो स्थानबाट तल झर्दै छैटौं स्थानमा खेल सके । ३ ओभर ७१ स्कोर गर्दा भुवनकुमार र जयरामले इभन पार ६८ मा खेल पूरा गरे । उनीहरूले २७ हजार ८ सय ७५ रुपैयाँ पाए । समग्रमा १२ ओभर २ सय ८४ को नतिजामा रमेश अधिकारी दसौं भए । उनले २१ हजार पाए । उनले ६ ओभर २ सय ७४ को स्कोर बनाए ।रवि अन्तिम १८ होलको खेल सुरु गर्दा सदभावभन्दा ३ स्ट्रोकले पछि थिए । सदभावले लय गुमाउँदा रविले सुदबुझपुर्ण प्रदर्शन गरेका थिए । रविले पहिलो, दोस्रो, चौथो र आठौं होलमा बर्डी प्रहार गरे । तेस्रो र सातौं होलमा एकएक शट खेर फाले । फ्रन्टनाइन २ अन्डर ३२ मा सके । यता ३ स्ट्रोकको अग्रतामा दिनको सुरु गरेका सदभावले पहिलो होलमा बर्डी प्रहार गरे पनि तेस्रो होलको डबल बोगी र आठौं होलको बोगीले फ्रन्टनाइन २ ओभर ३६ मा सके । ९ होल समाप्तिमा रविले सदभावलाई एक स्ट्रोकले पछि पारे । खेलको टर्निङ प्वाइन्ट दसौं होल बन्यो । ३१ प्रोफेसनल र ११ एमेच्योर खेलाडीले भाग लिएको प्रतियोगिताका विजेता खेलाडीलाई सूर्य नेपाल प्रालिका मार्केटिङ उपाध्यक्ष दीप्रा लहरी, पीजीए नेपालका सल्लाहकार घनश्याम थापा, आरएनजीसीका अध्यक्ष मधुकर याक्थुम्बाले पुरस्कार वितरण गरे ।"
यू१६ मा नेपालविरुद्ध भारतको १० गोल,"(काठमाडौं)नेपालले आफ्नो फुटबल इतिहासमै बिहीबार त्यस्तो हार बेहोरेको छ, जसलाई सर्वथा बिर्सनलायक मानिनेछ । यो यस्तो हार हो, जसलाई खराब उदाहरण मानेर जहिल्यै पनि सम्झिने छ । साफ यू१६ वुमन्स च्याम्पियनसिपमा नेपाल घरेलु भूमिमै भारतको हातबाट १०० ले पराजित रह्यो । नेपालले घरेलु भूमिमा बेहोरेको यो सबै खाले र स्तरको प्रतियोगितामा सबैभन्दा खराब प्रदर्शन रहनेछ । यो हारले प्रतियोगितामा नेपालको चुनौती समाप्त भएको छ । नेपालसामु यो खेल जितेर फाइनल प्रवेशको अवसर थियो । तर उल्टै नेपाल ठूलो अन्तरको हार बेहोर्न बाध्य रह्यो । जितले भारत फाइनल पुगेको छ । राउन्ड रोबिनको आधारमा सञ्चालित प्रतियोगितामा चारै टिममात्र समावेश छन् । लिग चरणको अन्त्यमा शीर्ष दुईमा रहने टिम फाइनल पुग्नेछ । अब फाइनलमा भारतले बंगलादेशसँग खेल्नेछ । दुवै समान ६ अंकमा रहे । नेपालको यो दोस्रो हार हो । भुटानले पनि आफ्ना सुरुआती दुवै खेल गुमाएको थियो । भुटानको चुनौती समाप्त भइसकेको छ । अब लिग चरणको अन्तिम खेलमा शुक्रबार बंगलादेशले भुटानको सामना गर्नेछ । फाइनल आइतबार हुनेछ । सातदोबाटोस्थित एन्फा कम्प्लेक्स मैदानमा भारतबाट पर्ल फनान्डेज र गुलरिन कौर सिधुले समान दुई गोल गरे । अनिता डुङडुङ, अनुष्का कुमारी, बोनिफिला सुलाई, गुरनाज कौर र रेहना लिज ज्याकोबले ११ गोल गरे । थप एक गोल भने मीनमाया श्रेष्ठको नाममा आत्मघाती रह्यो । नेपालले पहिलो हाफमै ६ गोल खाएको थियो ।"
छोटकरी,"बाबुछिरी स्पोर्ट क्लाइम्बिङ हुनेकाठमाडौं (कास) विश्व कीर्तिमानी बाबुछिरी शेर्पाको सम्झनामा बौद्धस्थित क्रिम्पान्जी एड्भेन्चरमा पहिलो पटक आरोहण प्रतियोगिता हुने भएको छ । पर्वतीय खेलकुद संघका अध्यक्ष ङ्वाङ निमा शेर्पाका अनुसार चैत १ देखि हुने बाबुछिरी शेर्पा स्मृति खुला स्पोर्ट क्लाइम्बिङ प्रतियोगितामा पुरुष र महिलाको छुट्टाछुट्टै विधामा प्रतिस्पर्धा हुनेछ । स्पर्धालाई नेपाल राष्ट्रिय पर्वतारोहण पथप्रदर्शक संघले प्राविधिक सहयोग गर्नेछ । पहिलो, दोस्रो र तेस्रो हुनेले क्रमशः ५०, ३० र १५ हजार रुपैयाँ पुरस्कार पाउनेछन् । बाबुछिरीले वसन्तकालीन सिजनमा विना अक्सिजन सगरमाथा शिखरमा २१ घण्टाभन्दा बढी समय बिताएर कीर्तिमान कायम गरेका थिए । सन् २००१ अप्रिल २९ तारिखका दिन ११ औं पटक सगरमाथा आरोहण गर्ने क्रममा उनको निधन भएको थियो ।आर्मी र एपीएफ फाइनलमाकाठमाडौं (कास) नेपाल आर्मी र एपीएफ क्लब पुरुष तथा महिला कबड्डी सुपर लिगको पुरुषमा बिहीबार फाइनल पुगेका छन् । नारी दिवसको अवसरमा अखिल नेपाल कबड्डी संघद्वारा आयोजित प्रतियोगिताको राउन्ड रोबिन लिगमा आर्मी विजेता र एपीएफ उपविजेता बन्दै फाइनल पुगे । आर्मीले ४ र एपीएफले २ अंक जोडेका थिए । त्रिपुरेश्वरस्थित राखेप कभर्डहलमा भइरहेको प्रतियोगिताअन्तर्गत महिला राउन्ड रोविन लिगमा नेपाल पुलिस ४ अंकसाथ शीर्षस्थानमा रहेर फाइनल पुग्यो । फाइनलमा पुलिसको भेट एपीएफसँग हुनेछ ।लुम्बिनी महिला टिमको सम्मान पाल्पा (कास) रामपुर नगरपालिकाले लुम्बिनी महिला भलिबल टिमका खेलाडीलाई बिहीबार नगदसहित सम्मान गरेको छ । रामपुरमा भएको लुम्बिनी कप राष्ट्रिय महिला भलिबल प्रतियोगिता खेल्न लुम्बिनीको महिला टिम पाल्पामा आइपुगेको थियो । रामपुर नगरपालिकाका नगर प्रमुख रमणबहादुर थापा, उपप्रमुख बालकुमारी थापासहितले टिमलाई नगद र सम्मानपत्र प्रदान गरे । रामपुरमा भएको प्रतियोगितामा एपीएफ च्याम्पियन हुँदा वाग्मती प्रदेश दोस्रो र लुम्बनी प्रदेश तेस्रो भएको थियो ।"
