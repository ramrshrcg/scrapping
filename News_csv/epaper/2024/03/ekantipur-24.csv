शीर्षक,विवरण
बैंकर र व्यवसायी छुट्याउन जटिल प्रावधान,"(काठमाडौं)एउटै व्यक्ति बैंकर र व्यवसायी दुवै हुन नपाउने व्यवस्थासहित बैंक तथा वित्तीय संस्था (बाफिया) सम्बन्धी विधेयक प्रतिनिधिसभामा पेस भएको छ । अर्थमन्त्री वर्षमान पुनले गत साता प्रतिनिधिसभामा पेस गरेको उक्त विधेयकमा जुन कुनै बैंकको चुक्ता पुँजीको एक प्रतिशतभन्दा बढी सेयर लिएको भएमा अन्य बैंक तथा वित्तीय संस्थाहरूबाट समेत ऋण लिन नपाइने व्यवस्था गरी बैंकर र व्यवसायी छुट्याउने प्रस्ताव गरिएको छ । यसका अलावामा कम्पनी, ग्रुप तथा पारिवारका सदस्यहरूको सेयर लगानी र ऋणको सीमाहरू हेरफेर गरी बैंकर तथा व्यवसायीबीचको सम्बन्धमा कठोर प्रस्ताव विधेयकले गरेको छ ।बाफियाको दफा ५२ मा बैंक तथा वित्तीय संस्थाले आफूसम्बद्ध व्यक्ति वा कुनै पनि बैंकमा उल्लेख्य स्वामित्व भएको व्यक्तिलाई कुनै किसिमको कर्जा वा सुविधा प्रदान गर्न नपाउने प्रस्ताव गरेको छ । हाल एउटा संस्थाको हकमा मात्र यस्तो व्यवस्था थियो । तर, उल्लेख्य स्वामित्व र त्यसको परिभाषा थप गरी अन्य बैंक तथा वित्तीय संस्थाबाट समेत ऋण लिन नपाउने नयाँ प्रस्ताव विधेयकले गरेको हो । विधेयकको दफा २ मा उल्लेख्य स्वामित्वसम्बन्धी व्यवस्था परिमार्जन गरेर संस्थाको चुक्ता पुँजीको एक प्रतिशत वा सोभन्दा बढी बनाइएको छ ।त्यस्तै विधेयकमा चुक्ता पुँजीको एक प्रतिशतभन्दा बढी ऋण लिएको व्यक्ति सोही बैंक तथा वित्तीय संस्थाको सञ्चालक हुन नपाउने अर्को कठोर प्रावधान छ । यो नयाँ व्यवस्था हो । सम्बद्ध व्यक्ति वा निजको परिवार वा निज र निजको परिवारसम्बद्ध कम्पनी वा संस्थाले लिएको कुल व्यावसायिक ऋण निज सञ्चालक हुन चाहेको बैंक तथा वित्तीय संस्थाको चुक्ता पुँजीको एक प्रतिशतभन्दा बढी भएको व्यक्ति सञ्चालक बन्न अयोग्य हुनेछ, विधेयकमा भनिएको छ ।यसको अर्थ सेयर लगानी र ऋण दुवैका आधारमा बैंकरलाई व्यवसायी र व्यवसायीलाई बैंकर बन्नबाट रोक्न खोजेको देखिन्छ । एउटै व्यक्तिले बैंक र व्यवसाय दुवै सञ्चालन गर्दा स्वार्थ बाझिने भएकाले वित्तीय क्षेत्रमा समस्या आएको निष्कर्षका आधारमा बैंकर र व्यवसायी छुट्याउने गृहकार्य लामो समयदेखि भइरहेको छ । करिब एक दशकअघि आफू गभर्नर हुँदा बैंक र व्यवसायी छुट्याउने विषय उठाएका पूर्वअर्थमन्त्री युवराज खतिवडाले भने अहिले फरक तर्क पेस गरेका छन् । सिद्धान्ततः गर्ने यही नै हो । ०७०७१ सालतिर यो कुरा ठीक थियो । तर, अहिले यो काम गर्ने उपयुक्त समय हो कि होइन ? उनले प्रश्न गर्दै भने, किनभने बैंक तथा वित्तीय संस्थाको पुँजी चार गुणा बढाउने निर्णय गरी व्यवसायीलाई उद्योग छोडेर बैंकमा पैसा हाल्न बाध्य पार्यो । करिब एक दशकअघिको तुलनामा हाल वित्तीय क्षेत्रमा व्यवसायीको पुँजी कम्तीमा चार गुणा बढिसकेकाले अहिले बैंकर र व्यवसायी छुट्टिऊ भन्ने विषय व्यावहारिक हुन्छ कि हुन्न भनेर राष्ट्र बैंकले हेर्नुपर्ने उनको भनाइ छ । व्यवसायीले बैंक चलाउन पाउँदैनन् भनेर मात्र यो समस्या समाधान हुँदैन । व्यवसायीलाई बैंकबाट बाहिरिने मौका पनि दिनुपर्छ, खतिवडा थप्छन्, सञ्चालकमा बस्न नदिने अनि बाहिरिन पनि नदिने भन्ने हुँदैन । संस्थागत सेयर वा सार्वजनिक निष्कासन के हो ?, त्यो सेयर बिक्रीको पर्याप्त मौका र समय दिनुपर्छ ।कुनै व्यवसायी बाहिरिन चाह्यो भने त्यो सेयर किन्ने अरू गैरव्यवसायी आउनुपर्यो, गैरव्यवसायी लगानीकर्ता हामीकहाँ कति छन् ? भन्नेबारेमा पनि विचार पुर्याउनुपर्ने उनको भनाइ छ । एउटा व्यवसायी बाहिरिँदा, अर्को व्यवसायी नै आउनु भएन, व्यवसायीबाहेक बैंकमा लगानी गर्ने कति हुन्छन्, गैरव्यवसायी लगानीकर्ता आएनन् भने बाह्य लगानी भित्र्याउने हो कि त्यसमा पनि पर्याप्त गृहकार्य गर्नुपर्छ, उनी भन्छन् । यता प्रधानमन्त्री पुष्पकमल दाहालले कानुन बनाएर बैंकर र व्यवसायी छुट्याउन थालिएको र यसमा सहयोग गर्न सांसदहरूलाई आह्वान गरेका छन् । गत साता सदनमा एमाले सांसद गोकर्णराज विष्टको प्रश्नको जवाफ दिने क्रममा प्रधानमन्त्री दाहालले एकै व्यक्ति वा समूह बैंक र व्यवसायी दुवै हुँदा आउन सक्ने समस्यालाई निराकरण गर्न सरकारले कानुनी र नीतिगत व्यवस्था गरेको बताए । मुलुकमा प्राप्त स्रोतसाधन सीमित घरानामा अधिक केन्द्रित हुँदा त्यसबाट विभिन्न प्रकारका जोखिम सिर्जना हुने साथै सीमित समूहले मात्र प्रतिफल पाउने भएकाले यस्तो अवस्थाको निराकरण गर्न बैंकिङ क्षेत्रमा एक व्यक्ति वा समूहले लिन पाउने कुल कर्जा सीमा तोकिएको हो, प्रधानमन्त्रीले भने ।हालको कानुनी व्यवस्थाअनुसार एउटा बैंकका सञ्चालक रहेको व्यक्तिले आफू सञ्चालक रहेको संस्था मात्र नभए अन्य वित्तीय संस्थाबाट पनि तोकिएको किसिमभन्दा बाहेकको कर्जा लिन पाउँदैनन् । जसअनुसार बैंक तथा वित्तीय संस्थाले अर्को इजाजतपत्र प्राप्त संस्थाका सञ्चालक, प्रमुख कार्यकारी अधिकृत वा उच्च व्यवस्थापन तहको पदाधिकारीलाई शिक्षा कर्जा, हायर पर्चेज कर्जा, घर कर्जा वा घरायसी प्रयोजनका सामग्री कर्जाबाहेक निजहरूको व्यक्तिगत नाममा अन्य कुनै किसिमका कर्जा प्रवाह गर्न नपाउने व्यवस्था छ । तर सरकारी ऋणफत्र, मुद्दती रसिद, सुनचाँदीको धितोमा वा त्रेडिट कार्ड कर्जा लिन भने पाइन्छ । यहाँ उच्च व्यवस्थापन तहको पदाधिकारी भन्नाले इजाजतपत्र प्राप्त संस्थाको प्रमुख कार्यकारी अधिकृतभन्दा दुई तह मुनिसम्मको पद धारण गरेको पदाधिकारीलाई जनाउने पनि राष्ट्र बैंकको निर्देशनमा प्रस्ट्याइएको छ । तर, आफूसम्बद्ध कम्पनीहरूको नाममा अरू संस्थाबाट भने कर्जा लिन रोकेको छैन । यहीं कानुनी कमजोरीको फाइदा उठाउँदै व्यवसायीहरूले आपसी मिलेमतोमा सञ्चालकहरूले आफू संलग्न नभएको बैंकबाट ऋण लिइरहेका छन् । विधेयकमा राष्ट्र बैंकको नियमन प्रक्रियालाई पनि नियमित र थप प्रभावकारी बनाउन खोजिएको छ । जसअनुसार कर्जा रकमको सदुपयोगसम्बन्धी अनुगमनलाई थप प्रभावकारी बनाउन बैंक तथा वित्तीय संस्थाले जुन प्रयोजनका लागि ऋणीलाई कर्जा दिएको हो, सो प्रयोजनमा ऋणीले कर्जा रकम सदुपयोग गरेको छ वा छैन भन्ने सम्बन्धमा हरेक ६ महिनामा अनुगमन गर्नुपर्ने व्यवस्था विधेयकमा छ । हाल तालिका बनाई नियमित अनुगमन गर्ने भन्ने उल्लेख भए पनि अर्धवार्षिक नै भनेर तोकिएको छैन । यसो हुँदा भ्याएको समयमा अनुगमन गर्ने नभ्याएको बेला नगर्ने प्रवृत्ति पनि छ । यस्तै, केही संस्था गुनासो अथवा उजुरी परेपछि अनुगमन गर्ने प्रवृत्ति पनि रहेको जानकारहरू बताउँछन् ।बैंक तथा वित्तीय संस्थामा कार्यकारी अध्यक्ष वा प्रबन्ध सञ्चालकको व्यवस्था हटाउन लागिएको छ । कुनै सञ्चालक आफ्नो पदावधि समाप्त भएपछि अर्को एक अवधिका लागि सञ्चालक पदमा पुनः नियुक्त हुन सक्नेछ, विधेयकमा भनिएको छ । स्वतन्त्र सञ्चालकको हकमा भने विद्यमान व्यवस्था यथावत् छ । यसअघि बैंक तथा वित्तीय संस्थाका सञ्चालक समेत रहेका सांसदहरूले विगतमा हटाइएको कार्यकारी अध्यक्ष वा प्रबन्ध सञ्चालकको व्यवस्था ऐनमा थपेर पुरानो व्यवस्था ब्युँताएका थिए । हाल प्रमुख कार्यकारी अधिकृत एउटै संस्थामा दुई कार्यकालभन्दा बढी काम गर्न नपाउने व्यवस्था छ । तर सञ्चालक जति कार्यकाल पनि नियुक्त हुन सक्छन् ।अब बैंक तथा वित्तीय संस्थाले कम्तीमा एक जना महिलासहित दुई जना स्वतन्त्र सञ्चालक नियुक्त गर्नुपर्ने छ । हाल महिला पुरुष जो भए पनि एक जना स्वतन्त्र सञ्चालक हुनुपर्ने व्यवस्था छ । महिला सेयरधनी रहेको बैंक तथा वित्तीय संस्थाको सञ्चालकको नियुक्ति गर्दा कम्तीमा एक जना महिला सञ्चालक हुनुपर्नेछ, विधेयकमा भनिएको छ ।कुनै पनि बैंक तथा वित्तीय संस्थामा सञ्चालक रहेको व्यक्ति पूर्वाधार विकास बैंकमा सञ्चालक हुन नपाउने प्रस्ताव विधेयकमा छ । हाल बैंक तथा वित्तीय संस्थाका सञ्चालक पूर्वाधार विकास बैंकमा पनि सञ्चालक हुन पाउँछन् । लघुवित्त संस्थाले अब आफ्ना ऋणीका लागि पनि आईपीओ जारी गर्नुपर्ने व्यवस्था हुन लागेको छ । घ वर्गको वित्तीय संस्थाले सर्वसाधारणलाई बिक्री वितरण गर्नका लागि छुट्याइएको सेयरलाई शतप्रतिशत मानी त्यस्तो सेयरमध्येबाट कम्तीमा ४० प्रतिशतसम्म सेयर आफ्ना ऋणी सदस्यका लागि छुट्याउनुपर्ने छ, विधेयकमा उल्लेख छ ।विधेयकमार्फत बैंक तथा वित्तीय संस्थाको सुशासन र कर्जा असुलीमा कसिलो व्यवस्था गर्न लागिएको छ । विधेयकमा नेपाल सरकार, प्रदेश सरकार वा राष्ट्र बैंकले प्राथमिकता प्राप्त क्षेत्र भनी वा कुनै सहुलियत दिई प्रवाह गरेको कर्जा ऋणीले दुरुपयोग वा अपचलन गरेमा वा त्यस्तो ऋणीले तिर्नु वा बुझाउनुपर्ने राजस्व वा शुल्क छल्ने उद्देश्यले कुनै कार्य गरेको पाइएमा ती ऋणीबाट थप रकम असुली गर्नुपर्ने प्रस्ताव उल्लेख छ । सम्बन्धित बैंक तथा वित्तीय संस्थाले त्यस्तो कर्जाबापत निजले पाएको छुट ब्याज वा अन्य सहुलियतलाई साँवा कायम गरी त्यस्तो साँवाको सम्पूर्ण अवधिको ब्याज तथा हर्जानासमेत असुल गरी सम्बन्धित ऋणीले जुन निकायबाट त्यस्तो छुट वा सहुलियत प्राप्त गरेको हो सोही निकायलाई फिर्ता गर्नुपर्नेछ, विधेयकमा भनिएको छ । कर्जा असुली प्रक्रियामा धितोको सम्पत्ति वा सुरक्षण बोलकबोलको माध्यमबाट लिलामी गर्दा सम्बन्धित बोलकबोलवाला व्यक्ति वा संस्थाको नाममा नै त्यस्तो सम्पत्तिको स्वामित्व तथा भोगाधिकार हस्तान्तरण गर्नुपर्ने व्यवस्था विधेयकमा छ ।यस्तै, ऋण असुली प्रक्रियालाई थप प्रभावकारी बनाउन आवश्यक रहेको भन्दै विधेयकमा भनिएको छ, ऋण असुलीका सबै कारबाही चलाउँदासमेत ऋण असुली हुन नसकेमा सम्बन्धित बैंक तथा वित्तीय संस्थाले ऋणी तथा व्यक्तिगत जमानकर्ताको राहदानी रोक्का तथा जफत गर्न राज्यले प्रदान गर्ने कुनै सुविधाबाट सम्बन्धित ऋणी तथा व्यक्तिगत जमानकर्तालाई वञ्चित गराउन आवश्यक व्यवस्थाका लागि राष्ट्र बैंकसमक्ष अनुरोध गर्न सक्नेछ, विधेयकमा भनिएको छ ।संस्थाले ऋणीको स्वामित्वमा रहेको वा ऋणीको हक लाग्ने अन्य चल, अचल सम्पत्ति रोक्का राखी त्यस्तो सम्पत्तिबाट प्रचलित कानुनबमोजिम आफ्नो सावाँब्याज असुलउपर गर्न सक्नेछ, विधेयकमा भनिएको छ, धितो सुरक्षणमा रहेको चल अचल सम्पत्ति लिलाम बिक्री गर्दा कसैले नसकारेमा त्यस्तो सम्पत्ति बैंक तथा वित्तीय संस्थाले तोकिए बमोजिम आफ्नो स्वामित्वमा लिन वा सकार गर्न सक्नेछ ।लागुऔषध बिक्री वितरण तथा ओसारपसार, सम्पत्ति शुद्धीकरण, राहदानी दुरुपयोग गरेको व्यक्ति बैंक तथा वित्तीय संस्थामा सञ्चालक बन्न नपाउने व्यवस्था छ । २५ वर्ष उमेर पूरा नभएको र ७० वर्ष नाघेको व्यक्ति बैंक सञ्चालक बन्न अयोग्य हुनेछ, विधेयकमा भनिएको छ । हाल सञ्चालकका लागि उमेरको माथिल्लो सीमा तोकिएको छैन । लघुवित्त वित्तीय संस्थाको सञ्चालक बन्न स्नातकको उपाधि हासिल गरेको, नेपाल सरकार वा सम्बन्धित क्षेत्रका संस्थाको अधिकृत पदमा कम्तीमा ३ वर्ष काम गरेको हुनुपर्ने छ, विधेयकमा भनिएको छ ।वित्तीय संस्थामा उल्लेख्य स्वामित्वसम्बन्धी व्यवस्थामा चुक्ता पुँजीको दुई प्रतिशत वा सोभन्दा बढीलाई हटाएर एक प्रतिशत वा सोभन्दा बढी बनाउन प्रस्ताव गरिएको छ । सेयर स्वामित्व धेरै भएकै कारण संस्थाको व्यवस्थापनमा प्रभाव नपरोस् भनेर सेयर स्वामित्वको सीमा कम गरिएको राष्ट्र बैंकले बताएको छ । संस्थामा सुशासन कायम गर्नकै लागि सम्बद्ध व्यक्ति सम्बन्धी विद्यमान परिभाषा परिमार्जन गरी विस्तृत बनाइएको छ । जसअनुसार अब संस्थाको कार्यकारी प्रमुख, सहायक कम्पनीको कार्यकारी प्रमुख, सञ्चालक वा व्यवस्थापन तहको पदाधिकारी, राष्ट्र बैंकले तोकेको अन्य व्यक्ति, फर्म, कम्पनी वा संस्था र नेपाल सरकारको पूर्ण वा आंशिक स्वामित्व रहेको वित्तीय संस्थाको हकमा राष्ट्र बैंकले तोकेबमोजिमको व्यक्ति पनि सम्बद्ध व्यक्तिको परिभाषामा समेटिएको छ ।विधेयकमा डिजिटल बैंकको अवधारणा पनि समेटिएको छ । हालको ऐनले विशिष्टीकृत बैंकको व्यवस्था समेटे पनि डिजिटल बैंकको व्यवस्था थिएन । धेरै राष्ट्रले डिटिजल करेन्सी जारी गरिसकेका र नेपालले पनि त्यसको सम्भावनाबारे अनुसन्धान गरिसकेकाले विधेयकमा डिजिटल बैंकको अवधारणा राखिएको नेपाल राष्ट्र बैंकका सहप्रवक्ता डिल्लीराम पोखरेलले बताए । यो बैंकले डिजिटल बैंकिङ तथा वित्तीय कारोबार गर्न सक्ने व्यवस्था विधेयकमा छ । ऐन, अन्य प्रचलित कानुन, प्रबन्धपत्र र नियमावलीको व्यवस्थाअनुसार यो बैंकले डिजिटल मुद्रा स्वीकार गर्ने तथा भुक्तानी दिने, निक्षेप संकलन, कर्जा प्रवाहसमेतका बैंकिङ तथा वित्तीय कारोबार गर्न सक्ने उल्लेख छ ।गैरव्यवसायी लगानीकर्ता भेट्टाउन मुस्किल छबाफिया विधेयकमार्फत बैंकर र व्यवसायी छुट्याउन खोजेको देखिन्छ । यो अवस्था किन आयो ? संस्थागत सुशासन कायम गर्नका लागि उक्त व्यवस्था गरिएको होला । तर, यही कारण वित्तीय क्षेत्रमा समस्या आइसकेको भन्ने होइन । कारोबार गर्दा स्वार्थ बाझिनुभएन भन्ने मुख्य कुरा हो । त्यसो त नियामक निकायका निर्देशनहरू, संस्थाको आन्तरिक नीति नियममार्फत पनि सुशासन कायम गराउन सकिन्छ । यद्यपि यदि कुनै संस्थामा सुशासन कायम नभएको अवस्थामा भने यस्ता कानुन आवश्यक हुन्छ ।व्यवसायी बैंकर पनि हुँदा स्वार्थ बाझिएको, नियमित कामकाज गर्न पनि अप्ठेरो भएको अवस्था हो अहिले ? म आबद्ध बैंकमा त्यो समस्या छैन । तर, लगानी गर्ने मान्छेलाई त सञ्चालक बन्न पाउँदैनन् भन्नु कतिसम्म सान्दर्भिक हो ? अहिले बैंकबाट बाहिरिन चाहने संस्थापक लगानीकर्ताले अनुमति पाएका छैनन् । यदि व्यवसायीलाई बैंकबाट निकाल्न खोजिएको हो भने सेयर बिक्रीको पर्याप्त अवसर दिनुपर्छ । अहिले एउटै व्यवसायीले सबैतिर लगानी गरेका छन्, पुँजी पनि उनीहरूसँगै छ । अब व्यवसायीलाई बैंकको सेयर बिक्री गर भनिरहँदा उनीहरूको सेयर खरिद गर्ने गैरव्यवसायी लगानीकर्ता पाउन सकिएला ? अहिलेकै संरचनामा गैरव्यवसायी लगानीकर्ता भेटाउन अप्ठेरो नै होला । भोलि व्यवसायीले बिक्री गरेको सेयर किन्न सक्ने लगानीकर्ता भेटिएन भने के गर्ने ? अहिले बैंककमो पुँजी करिब साढे ७ खर्ब रुपैयाँ छ । त्यसमध्य अधिकांश उद्योगी व्यवसायीकै हो । त्यति ठूलो पुँजी भएको गैरव्यवसायी लगानीकर्ता कति होलान् ?व्यवसायी आफैं सञ्चालक बस्न नपाउँदा नाम मात्रका सञ्चालक (डमी) नियुक्त गर्ने र आफूअनुकूल बैंक चलाउने सम्भावना होला कि नहोला ? विधेयकमा सञ्चालकको शैक्षिक योग्यता, अनुभवलगायत पक्षमा पनि थप व्यवस्था गरिएकाले तपाईंले भनेजस्तो डमी सञ्चालक आउने सम्भावना न्यून छ । सञ्चालक साधारणसभाबाट नियुक्त गर्नुपर्ने भएकाले त्यस्तो सम्भावना कम होला । यद्यपि डमी आउँदैनन् भनेर ठोकुवा नै गरेर भन्न सकिँदैन । संख्यामै गन्दा हामीकहाँ निकै कम व्यवसायी छन् र तीन अर्थतन्त्रका सबै क्षेत्रमा व्यवसाय गर्दै आएका छन् । अर्थतन्त्रको यही संरचनामा बैंकर र व्यवसायी छुट्याउन सकिएला ? व्यावहारिक रूपमा समस्या आउन सक्छ । केही बैंकरहरूले बैंकबाट लगानी झिक्छु भन्दै आएका छन् । उनीहरूका लागि त यो अवसर होला नि ?त्यसका लागि लगानी झिक्ने पर्याप्त विकल्प र समयसहित कानुन बनाउनुपर्छ ।"
"मस्को कन्सर्टमा आक्रमण, १ सय ३३ को मृत्यु","(काठमाडौं)मस्कोमा शुक्रबार आयोजित सांगीतिक कार्यक्रममा सहभागी भएकाहरूमाथि हतियारधारीले अन्धाधुन्ध आक्रमण गर्दा कम्तीमा १ सय ३३ जनाको मृत्यु भएको छ । शनिबार साँझसम्मको रिपोर्टअनुसार घटनामा सख्त घाइते हुनेको संख्या १ सय ४० भन्दा बढी रहेको अन्तर्राष्ट्रिय सञ्चारमाध्यमले जनाएका छन् । आक्रमणमा प्रत्यक्ष संलग्न चारसहित ११ जनालाई नियन्त्रणमा लिएको रुसको अनुसन्धान समिति (आईसीआर) ले जानकारी दिएको छ ।कट्टरपन्थी समूह आईएसआईएससँग सम्बन्धित आईएसआईएसकेले सामाजिक सञ्जाल टेलिग्राममार्फत यो आक्रमणको जिम्मेवारी लिएको छ । यद्यपि, रुसी अधिकारीले घटनामा कसको संलग्नता थियो भन्ने अझै खुलाइसकेका छैनन् । इस्लामिक स्टेट खोरसान प्रान्त (आईएसआईएसके) अफगानिस्तान तथा इरानमा सक्रिय समूह हो । यसअघि यो समूहले काबुलस्थित रुसी दूतावासमा पनि आक्रमणको प्रयास गरेको थियो । यस पटक भने राजधानी मस्कोको केन्द्र क्रेमलिनभन्दा २० किलोमिटरको दूरीमा रहेको क्रोकस सिटी हलमा ठूलो आक्रमण गरेको छ । ६ हजारभन्दा बढी व्यक्ति सहभागी हुन सक्ने क्षमताको क्रोकस सन् २००९ मा स्थापना गरिएको मस्कोको लोकप्रिय कन्सर्ट हलमा पर्छ । क्रास्नोगोर्क उपनगरमा रहेको उक्त हलमा तत्कालीन सोभियत संघको पालादेखि चर्चित रहेको रक ब्यान्ड पिकनिक को कन्सर्टमा सहभागी हुन मानिसहरू जम्मा हुँदै थिए । कन्सर्ट सुरु हुनुअगावै खचाखच भरिएको कन्सर्टमा केही व्यक्ति स्वचालित हतियार बोकेर प्रवेश गरी अन्धाधुन्ध गोली प्रहार गरेको प्रत्यक्षदर्शीले बताएका छन् । उनीहरूले विस्फोटक पदार्थ पनि प्रयोग गरेका थिए, जसका कारण हलमा भागदौड मच्चिनुका साथै आगलागी भएको समाचार संस्था अलजजिराले जनाएको छ । घटनापछि आगो निभाउन हेलिकोप्टर र दमकलहरूको प्रयोग गरिएको थियो । त्यसपछि भवनको भित्री भागमा र छतमा रहेकाको उद्धार गरिएको थियो ।घाइतेहरूको अवस्था गम्भीर भएकाले मृत्यु हुनेको संख्या बढ्न सक्ने रुसी अधिकारीलाई उद्धृत गर्दै अन्तर्राष्ट्रिय सञ्चारमाध्यमले उल्लेख गरेका छन् । रुसले यसलाई आतंककारी आक्रमणको संज्ञा दिएको छ । श्रीमान्सँग कन्सर्टमा सहभागी भएकी घटनाको प्रत्यक्षदर्शी मार्गरिटाले आक्रमणको वर्णन गर्न आफूसँग शब्द नभएको बताइन् । पहिले आवाज आउँदा त मैले आतिशबाजी भएको ठानें । तर, आवाज रोकिएन । अनि मानिसहरू पीडाले चिच्याउन थाले, उनले भनिन्, त्यहाँबाट निस्किएर घर पुगें र बच्चालाई अँगालो हालें । शुक्रबार जे भयो त्यो अझै पनि मेरो आँखा र कानमा खेलिरहेको छ । मस्को क्षेत्रका गभर्नर आन्द्रेइ भोरोब्योभले हताहती हुनेको संख्या अझै बढ्न सक्ने बताएका छन् । उनले घाइतेमध्येका १६ जनाको अवस्था अझै गम्भीर रहेको बताएका छन् । शनिबार राष्ट्रका नाममा सम्बोधन गर्दै रुसी राष्ट्रपति भ्लादिमिर पुटिनले घटनालाई बर्बरतापूर्ण आतंकवादी कार्य भन्दै निन्दा गरेका छन् । उनले आक्रमणमा मारिएकाको स्मृतिमा आइतबार राष्ट्रिय शोक दिवस घोषणा गरेका छन् । आक्रमणमा प्रत्यक्ष संलग्न ४ जनालाई नै नियन्त्रणमा लिइएको जानकारी दिँदै पुटिनले आक्रमणमा संलग्नको पहिचान र कडा कारबाही गर्ने जानकारी दिए । उनले यो घटनाले आफूहरूलाई विभाजित नगर्ने पनि बताए । पक्राउ परेका चारै जना युक्रेनतर्फ भाग्न खोजेको र युक्रेन पक्षले पनि उनीहरूलाई सीमा पारका लागि अनुमति दिएको दाबी रुसले गरेको छ । तर युक्रेनले भने रुसको दाबीलाई खारेज गरेको छ । युक्रेनका राष्ट्रपतिका सहयोगी माइखाइलो पोडोल्याकले टेलिग्राममा लेखेका छन्, युक्रेनको यस आक्रमणसँग कुनै सम्बन्ध छैन ।शुक्रबारको घटना रुसमा एक दशकयताकै सबैभन्दा ठूलो आक्रमण हो । सन् २००४ मा रुसको बेस्लान विद्यालय घेराबन्दीमा ३ सय ३० जना मारिएका थिए, जसमा आधाभन्दा बढी बालबालिका थिए । त्यतिबेला चेचेन पृथकतावादीले १ हजारभन्दा बढीलाई बन्धक बनाएको थियो । यस्तै, सन् २००२ मा चेचेन पृथकतावादीले नै राजधानी मस्कोको एक थिएटरमा घेराबन्दी गर्दा करिब १ सय ३० जना मारिएका थिए । सन् २०२२ मा बन्दुकधारी एक पूर्वविद्यार्थीले मध्यरसियाको इजेभ्स्कस्थित विद्यालयमा आक्रमण गर्दा १७ जनाको मृत्यु भएको थियो । पछि ती पूर्वविद्यार्थीले आफ्नो पनि ज्यान लिएका थिए । मस्कोमा शुक्रबार भएको आक्रमणको विश्वभर निन्दा भएको छ । संयुक्त राष्ट्रसंघका महासचिव एन्टोनियो गुटेरेसले एक विज्ञप्ति जारी गरी आक्रमणको निन्दा गर्दै शोक सन्तप्त परिवार, जनता र रुसी सरकारप्रति समवेदना व्यक्त गरेका छन् । संयुक्त राष्ट्रसंघीय सुरक्षा परिषद्ले पनि शोक व्यक्त गर्दै रुसी सरकार र अन्य देशका अधिकारीहरूसँग दोषीलाई कारबाहीको कठघरामा ल्याउनका लागि सक्रिय सहयोग गर्न आग्रह गरेको छ । यस्तै, भारतीय प्रधानमन्त्री नरेन्द्र मोदी तथा चिनियाँ राष्ट्रपति सी चिनफिङले आक्रमणको निन्दा गर्दै रुसी जनता र राष्ट्रपति पुटिनप्रति समवेदना व्यक्त गरेका छन् । अमेरिकाले घटनाका पीडितप्रति समवेदना व्यक्त गर्दै थप जानकारी लिने प्रयास गरिरहेको यसको राष्ट्रिय सुरक्षा परिषद्का प्रवक्ता जोन किर्बीले बताएका छन् ।यस्तै, नेपाल सरकारले पनि मस्कोमा भएको आक्रमणमा निर्दोष नागरिकले ज्यान गुमाएको तथा घाइते भएको खबरले स्तब्ध भएको जनाएको छ । परराष्ट्र मन्त्रालयले शनिबार एक विज्ञप्तिमार्फत मृतकका परिवारजनप्रति समवेदना प्रकट गरेको छ । नेपाल सरकार आफ्नो सैद्धान्तिक अडानअनुसार सबै प्रकारका आतंकवादको निन्दा र भर्त्सना गर्छ, आतंकवाद जहाँ र जहिलेसुकै भए पनि त्यसलाई दृढतापूर्वक तथा दृढताका साथ सामना गर्नुपर्ने धारणा राख्छ, विज्ञप्तिमा उल्लेख छ । नेपाल सरकारले मस्कोमा आतंकवादी हमलामा घाइते भएका नागरिकको शीघ्र स्वास्थ्यलाभको कामना गर्दै उक्त जघन्य कार्यमा संलग्न दोषीलाई चाँडोभन्दा चाँडो कानुनी कठघरामा ल्याउनुपर्ने विज्ञप्तिमार्फत जनाएको छ ।एजेन्सीको सहयोगमा"
दुई चिकित्सकको मित्रताले खुलेको नयाँ आयाम,"(काठमाडौं) अस्ट्रेलियाको ब्रिस्बेनस्थित क्विन्सल्यान्ड बाल अस्पतालका सर्जरी विभाग प्रमुख डा स्टुअर्ट बेड गत साता काठमाडौंको महाराजगन्जस्थित त्रिवि शिक्षण अस्पताल पुगे । पहिलो पटक अस्पताल परिसरमा पुग्दै गर्दा भने उनी निकै अचम्मित भए । त्यहाँको वस्तुस्थितिबारे आफूले केही भेउ पाउन नसकेको स्टुअर्टले बताए । अस्पताल छिर्नेबित्तिकै पार्किङमा असरधल्ल मोटरसाइकल, अस्पतालभित्र त झन् निकै धेरै मानिसहरू हतारोमा यताउता गरिरहेका थिए, म त वाल्लै परें, बेडले भने । सीमित स्रोतसाधनमा पनि चिकित्सकले गरिरहेको कामले आफू निकै प्रभावित भएको उनको भनाइ छ । विशेषगरी खुँडेपन र तालु चिरिएका बालबालिकाको शल्यक्रिया गर्न विश्वका विभिन्न विकासोन्मुख देशमा डुलिरहने बेड बंगलादेशको कार्यक्रम रद्द भएपछि नेपाल आएका हुन् । उनलाई शिक्षण अस्पतालकै बालबालिकाका शल्यचिकित्सा विशेषज्ञ डाक्टर दिनेश कोइरालाले नेपाल घुम्न तथा यहाँको अस्पताल हेर्न निम्ता दिएका थिए । दुई चिकित्सकबीच अस्ट्रेलियामा आयोजित नेसनल लिडरसिप फोरमको कार्यक्रमका क्रममा चिनाजानी भएको थियो । यहाँ रहँदा मैले डाक्टर कोइरालाले गरेको शल्यक्रिया र ओपीडीमा बिरामीहरू हेरेँ । शिक्षण अस्पतालमा दुई जना शल्यचिकित्सकले गरिरहेको काम देखेरै म निकै प्रभावित भएँ, बालबालिकाको प्लास्टिक तथा रिकन्स्ट्रक्टिभ शल्यचिकित्सा विशेषज्ञ बेडले भने, यहाँ उपलब्ध साधनस्रोतमा चिकित्सकहरूले जे जति गरिरहेका छन् त्यो निकै प्रशंसनीय छ । हामी औपचारिक रूपमा नै यहाँको उपचार पद्धतिमा सहयोग गर्न तत्पर छौं । पहिलो नेपाल भ्रमणले उत्प्रेरित भएका उनी अर्को पटक क्विन्सल्यान्ड हस्पिटलको चिकित्सक टोलीसहित शल्यक्रियाका लागि नेपाल आउने योजनामा बनाएका छन् । अस्ट्रेलिया फर्कंदै गर्दा पनि उनले पुनः नेपाल आउनुलाई संकल्पकै रूपमा सुनाए । क्विन्सल्यान्ड अस्पताल र शिक्षण अस्पतालबीच तालिमलगायतमा चिकित्सक, स्वास्थ्यकर्मीहरूको अनुभव आदानप्रदान गर्न पहल गर्ने बेडको भनाइ छ । म अस्ट्रेलिया पुग्नेबित्तिकै यहाँका बाल विशेषज्ञ शल्यचिकित्सकलाई थप विशिष्टीकृत तालिम तथा अध्ययनमा सहयोगका लागि काम थाल्नेछु, बेडले भने, म नेपालमा शल्यक्रिया गर्न मेरा सहकर्मीलाई लिएर छिट्टै आउनेछु । त्रिवि शिक्षण अस्पतालमा बालरोग विभागका साथै शल्यचिकित्साको क्षेत्रमा भइरहेको कामबारे कोइरालाले नेसनल लिडरसिप फोरममा प्रस्तुत गरेको कार्यपत्रबाटै नेपालप्रति प्रभावित आफू प्रभावित भएको बेड बताउँछन् । त्यो प्रस्तुतिमा विभिन्न चुनौतीहरूका बावजुद नेपालमा चिकित्सकहरूले उत्कृष्ट नतिजा दिइरहेका छन् भन्ने विषयले मलाई आफैं नेपाल आएर त्यो अनुभूति गर्न हौसाएको हो, उनले भने, यहाँका चिकित्सक, स्वास्थ्यकर्मीहरूले गरिरहेको मिहिनेतले मलाई मेरै काममा पनि अझ बढी प्रेरणा मिलिरहेको छ, हामी त कति भाग्यमानी रहेछौं भन्ने महसुस पनि गराएको छ । सानो शरीरलाई चिरेर उपचार गर्नुपर्ने भएकाले पनि बालबालिकाको उपचार गर्नुलाई तुलनात्मक रूपमा बढी चुनौतीपूर्ण काम मान्छन्, बेड । अस्ट्रेलियामा बालबालिकाको पनि हरेक रोग र शल्यक्रियाका लागि विशेषज्ञ चिकित्सकहरू छन्, उनले भने, हातको शल्यक्रिया मेरो विशेषज्ञताको विषय हो, तर यहाँ एकजना शल्यचिकित्सकले लगभग सबै प्रकारका शल्यक्रिया गर्नुपर्ने अवस्था रहेछ । त्यो त हामी कल्पनासम्म पनि गर्न सक्दैनौं । यस्तोमा पनि उच्च गुणस्तरको नतिजा दिनु भनेको चानचुने होइन । त्यसैले पनि नेपालको बालबालिकाको उपचार क्षेत्रमा विज्ञता सहयोग गर्न चाहेको बेड बताउँछन् ।हामी अब शिक्षण अस्पतालमा बाल शल्यचिकित्साको विशेषज्ञ पढाइ नै सुरु गर्न भनेर लागेका छौं । यस्तोमा बेडजस्ता चिकित्सकको सहयोगले राम्रो विशेषज्ञ उत्पादन गर्न सक्छौं । जुन हाम्रो आवश्यकता पनि हो, कोइराला भन्छन् । यसले नेपालको बाल शल्यचिकित्साको क्षेत्रमा नयाँ आयाम सिर्जना गर्नेमा उनी आशावादी छन् । अहिले शिक्षण अस्पतालमा बाल शल्यचिकित्साको क्षेत्रमा जस्तो प्रकारको सेटअप छ, त्यस्तोमा काम गर्नु चुनौतीपूर्ण छ, कोइरालाले भने, शल्यक्रिया गर्नुपर्ने बालबालिकाको संख्याअनुसार छुट्टै शल्यक्रिया कक्ष छैन, पोस्ट अपरेटिभ वार्ड छैन । पीआईसीयू र एनआईसीयूसम्म बिरामीलाई लानै पनि सहज छैन ।बेडका अनुसार बालबालिकाको शरीरमा देखिने समस्याको समयमै उपचार गर्न सके धेरैजसो अवस्थामा पूर्णरूपमा निको हुन्छ । तर, त्यसलाई समयमा सम्बोधन गरिएन भने त्यो सानो बालक सधैंका लागि विकलांग हुन सक्छ, उनले भने, यहाँ मैले त्यस्ता केही केस देखेँ । जसले मेरो मन चसक्क भएको छ । म मनैदेखि नेपाल र नेपालीलाई सकेको सहयोग गर्न चाहन्छु । शिक्षण अस्पताल भ्रमणका क्रममा बेडले ओपीडीमा एउटा बिरामी हेरेका थिए । ती बिरामीको खुट्टाको हड्डीको ट्युमर शल्यक्रिया गरेर हटाइएको थियो । तर ट्युमर बच्चाको उमेरसँगै पुनः बढ्ने भएकाले उनले त्यसका लागि हड्डीको स्थानमा रड राख्न सके बढी फाइदा हुने सुझाए । तर हामी कहाँ त्यो सम्भव छैन, कोइरालाले भने, भविष्यमा यस्तै असम्भवलाई सम्भव बनाउन सकिन्छ कि भन्ने सोच हो ।"
बुद्ध एयर २६ वर्षदेखि अथक उडान,"(काठमाडौं)भोजपुरको दिङ्लामा जन्मेहुर्केका सुरेन्द्रबहादुर बस्नेतले जीवनको उतरार्द्धमा स्थापना गरेको एउटा वायुसेवा कम्पनी आज नेपालको आन्तरिक उडानमा लाइफलाइन बनेको छ । यदि बुद्ध एयरले अहिले एक दिन पनि उडान बन्द गर्नुपर्ने भयो भने देशकै अर्थतन्त्रमा ठूलो धक्का लाग्न पुग्छ । सार्वजनिक जीवनबाट अवकाश लिइसकेपछि ७० वर्षको उमेरमा २०५४ सालमा छोराहरूसँग मिलेर स्थापना भएको बुद्ध एयर आज नेपालको आन्तरिक उडानमा पहिलो नम्बरमा छ । यात्रु, जहाज र उडानको गणितीय संख्याका आधारमा ऊ पहिलो नम्बरमा दरिएको हो । गत वर्ष आन्तरिक उडानमा ७१ लाख यात्रु उडेका थिए । जसमा बुद्ध एयरको बजार हिस्सा ६१ प्रतिशत थियो । नेपालको पहिलो निर्वाचन आयुक्त, विभिन्न संघसंस्था तथा आयोगमा अध्यक्ष, न्यायाधीश, मन्त्री हुँदै अवकाशपछिको जीवनमा सुरेन्द्रबहादुरले छोराहरू वीरेन्द्र र शिवेन्द्रलाई साथमा लिई २०५४ असोजदेखि सञ्चालनमा ल्याएको बुद्ध एयरले स्थापनाको २६ वर्षमा २ करोड यात्रुलाई सेवा दिइसकेको छ । यसका संस्थापक कार्यकारी अध्यक्ष बस्नेतको ९५ वर्षको उमेरमा २०८० पुस १० गते निधन भएपछि यस वायुसेवा कम्पनीको व्यवस्थापकीय नेतृत्व उनका जेठा छोरा वीरेन्द्रको काँधमा आइपुगेको हो । उनी पनि अबको केही वर्षपछि वायुसेवाको नेतृत्व छोरीहरूलाई सुम्पिने मनस्थितिमा पुगेको बताउँछन् । म अबको केही वर्षपछि नेतृत्व नयाँ पुस्तामा हस्तान्तरण गर्ने सोचमा छु, उनले भने, कार्यकारी पद हस्तान्तरण गर्छु । अनुभवका आधारमा अध्यक्षमा चाहिँ रहिरहन्छु ।बुद्ध एयर स्थापना हुनुअघि वीरेन्द्र विराटनगरमा थिए भने शिवेन्द्र हेलिकोप्टर पाइलटको तालिम लिएर भर्खरै स्वदेश फर्केका थिए । उनी एसियन एयरलायन्समा कोपाइलटका रूपमा हेलिकोप्टर उडाउँदै थिए । ५० को दशकको सुरुवाती चरणमा बस्नेत परिवारको नियमित आम्दानीको स्रोत थिएन ।कहिले कार्पेट व्यवसाय, कहिले माछाका भुरा उत्पादन त कहिले आयत निर्यातको काम भइरहेका बेला दुई साझेदारसँग मिलेर बस्नेत परिवारले हेलिकोप्टर कम्पनी स्थापना गर्ने योजना बनाएको थियो । बुवाको अवकाशपछि नियमित आम्दानी हुने हामीसँग उद्यम थिएन । घरमा चुल्हो बाल्न कठिनाइ भइरहेको थियो, कार्यकारी अध्यक्ष वीरेन्द्रबहादुर बस्नेतले बुधबार जाउलाखेलमा कान्तिपुरसँग भने, व्यापार बिजनेस गर्नुपर्छ भनेर एमआई१७ हेलिकोप्टर सञ्चालन गर्न एकएक करोड रुपैयाँ राखेर वैद्य र गोयल घरानाका दुई साझेदारसहित वायुसेवा सञ्चालन गर्ने योजना बनेको हो । सुरुमा यसको नाम हनुमान एयर राख्ने कुरा चलेको र पछि परिवार र साथीभाइको सल्लाहमा गौतम बुद्धकै नामबाट बुद्ध एयर नामको कम्पनी नै खडा गरेको उनले बताए । त्यसताका रसियन हेलिकोप्टर एमआई१७ मा बीचमा यात्रु र छेउछाउमा कार्गो राखेर उडान गर्ने योजना अघि बढेको थियो ।हेलिकोप्टर खोजीका लागि तीनै घरानियाले ८८ लाख रुपैयाँ जम्मा गरे । अनि, हेलिकोप्टरको खोजीमा तीनै जनाका तीन प्रतिनिधि रसिया र युक्रेनसम्म पुगे । त्यहाँ उनीहरूले उचित मूल्यको हेलिकोप्टर पाउन सकेनन् । त्यसपछि खाली हात फर्किए । त्यसैबेला इन्टरनेसनल एयर ट्रान्सपोर्ट एसोसिएसन (आयटा)ले त्यसै बेला यात्रु र कार्गो राखेर हेलि उडान गर्न नपाइने र कुनै एकमा मात्रै केन्द्रित गर्नुपर्ने नियम लागू गरेपछि बस्नेतसहित तीन साझेदारले हेलिकोप्टर स्थापना गर्ने योजनालाई विश्राम दिए ।हेलिकोप्टर ल्याउन नसकेपछि वीरेन्द्रलाई पीर पर्यो । भर्खर ३१३२ वर्षका थिए । दुइटी छोरी भइसकेका थिए । जागिरका नाममा रोज क्लब कोरिया भन्ने आईएनजीओमा १० हजार रुपैयाँ तलबको प्रोजेक्ट म्यानेजरको नौकरी थियो, बस्नेतले सुरुवाती दिन सम्झँदै भने, हेलिकोप्टर नआउने भएपछि मलाई बढो पीर पर्यो । बुवा र म वायुसेवा कम्पनी स्थापनाका लागि उपाय खोजिरहेका थियौं । त्यसैबेला वीरेन्द्र नेपाल वायुसेवा निगमका क्याप्टेन फिजोनाथ नेपालीसँग सल्लाह लिन पुगे । वरिष्ठ क्याप्टेन नेपाली नाताले वीरेन्द्रका भिनाजु पर्थे । उनी संसारमा उत्पादन भइरहेका नयाँ नयाँ विमान र प्रविधिबारे चासो राख्थे । त्यसबेला नेपाली आकाशमा बेलायती जहाज एभ्रोको दबदबा थियो ।क्याप्टेन नेपालीले बस्नेतलाई सुझाएछन्, हेर भाइ ! अहिले अमेरिकन जहाज विचक्राफ्ट९०डी आएको छ । यो जहाजको मूल्य ५ मिलियन अमेरिकी डलर (त्यसताका सटही अनुसार ३२ करोड ५० लाख रुपैयाँ) पर्छ । एभ्रोसँगको तुलनामा तीव्र गति छ । १८ सिटमध्ये १६ वटा सिटमा झ्याल भएकाले यो पर्वतीय उडानमा राम्रो हुन्छ । क्याप्टेन नेपालीको सल्लाहलाई स्विकार्दै बस्नेत परिवारले अमेरिकी जहाज विचक्राफ्ट९०डी ल्याउने मनस्थिति बनायो । बुवा पनि आजित भइसक्नुभएको थियो । ल लागौं भनेपछि हामी विचक्राफ्ट जहाज खरिद गर्ने मनस्थितिमा पुग्यौं, बस्नेतले भने । हेलिकोप्टर कम्पनीका रूपमा दर्ता भइसकेको बुद्ध एयरले दुइटा विचक्राफ्ट जहाज ल्याउने पक्कापक्की गर्यो । दुइटा जहाजको मूल्य ६५ करोड रुपैयाँ पर्थ्यो । तर, १० प्रतिशत मात्रै डाउनपेमेन्ट गर्दा जहाजका लागि अमेरिकी कम्पनीले ९० प्रतिशत ऋण लगानी गरिदिने भयो । त्यसबेला जाउलाखेलको घरजग्गा, विराटनगर र डागीहाटको जग्गा सबै बुवाका नाममा थियो । भएको बुवाको सप्पै सम्पत्ति ल्याप्चे लगाएर कर्मचारी सञ्चय कोष र बैंक अफ सिलोनबाट कुल लागतको १० प्रतिशत (साढे ६ करोड) ऋण लिई जहाज ल्यायौं । त्यतिबेला अहिलेजस्तो प्रोजेक्ट फाइनान्स हुँदैन्थ्यो । धरौटी नै राख्नुपर्ने हुन्थ्यो ।त्यसबेला नेपाली आकाशमा तत्कालीन शाही नेपाल वायुसेवा निगम (हाल नेपाल वायुसेवा निगम), पहिलो नेपाली निजी वायुसेवा नेकोन एयर, नेपाल एयरवेज र एभरेस्ट एयर थिए ।अमेरिकी विच कम्पनीले बेलायती हर्कस कम्पनी किनेर बनाएको विचक्राफ्ट९०डी जहाज बुद्धले २०५४ असोजमा काठमाडौंमा उतार्यो । त्यसबेला बेलायती जहाज एभ्रोले काठमाडौंबाट विराटनगरसम्म पुग्न १ घण्टा समय लगाउँथ्यो । विचक्राफ्ट९०डीले २८ मिनेटमै उडान भर्न थाल्यो । ९९ जना कर्मचारीबाट बुद्धले २०५४ असोज २५ देखि व्यावसायिक उडान सुरु गर्यो । आज बुद्धसँग झन्डै १५ सय कर्मचारी छन् । बुद्धले उडान सुरु गर्नु पाँच महिनाअघि नेपाल एयरवेज र ३ दिनअघि एभरेस्ट एयर बन्द भएका थिए । बुद्ध एयरले पोखरा, पर्वतीय र विराटनगरमा उडान सुरु गर्यो । सुरुवाती दिनमा २५ सम्म पर्वतीय उडान गर्यौं, कार्यकारी अध्यक्ष बस्नेतले भने, त्यसपछि पोखरा, विराटनगर, भैरहवाका लागि उडान हुन्थे ।पहिलो जहाज ल्याएको दुई महिनामा बुद्धले आफ्नो बेडामा दोस्रो जहाज ल्याएको थियो भने यो जहाज आएको तीन महिनापछि तेस्रो जहाज ल्याएको थियो । कम्पनी स्थापना भएको ११ औं वर्षपछि बुद्ध १९ सिटको जहाजबाट ४७ सिटको जहाजतर्फ अघि बढ्यो ।जब यतीले ३० सिट क्षमताका बेलायती जेटस्ट्रिम उडानमा ल्यायो । १९ सिट क्षमताका विचक्राफ्ट उडाइरहेको बुद्धलाई आर्थिक नोक्सानी हुन थाल्यो । यतीको जेटस्ट्रिम ल्याउने निर्णयले त्यसताका बुद्धलाई एटीआरमा जान बाध्यता आइलागेको कार्यकारी अध्यक्ष बस्नेतले बताए ।बुद्धले २०६५ साउनसम्म १९ सिट क्षमताका ७ वटासम्म अमेरिकी विचक्राफ्ट उडाइसकेकामा त्यसपछि ४७ फ्रेन्चइटालियन जहाज एटीआर४२ जहाज नेपालमा ल्यायो । ०६७ साउनपछि यसले ७० सिट क्षमताका एटीआर७२ जहाज भित्र्याउन सुरु गर्यो । अहिले बुद्धसँग १७ वटा एटीआर जहाज छन् । उसले कम्पनी स्थापना भएको २५ औं वर्षमा आफ्नो वेडाबाट सानो अमेरिकन विच९० हटाइसकेको छ । अहिले बुद्धसँग तीनवटा ४७ सिट क्षमताका एटीआर४२ र १४ वटा ७० सिट क्षमताका एटीआर७२ छन् । बुद्धले एटीआर विमानमा आर्थिक लाभ लिन थालेपछि यतिबेला यती एयरलाइन्सले आफ्नो बेडाबाट जेटस्ट्रिम हटाई बुद्धले झैं एटीआर विमान उडाइरहेको छ । यतीसँग यतिबेला ५ वटा एटीआर विमान रहेका छन् ।नेपालको आन्तरिक उडानमा रहेका ९ वटा वायुसेवामध्ये बुद्ध सर्वाधिक जहाज भएको कम्पनी हो । नेपालमा मात्रै होइन, एसियामा सर्वाधिक एटीआर विमान उडाउने कम्पनीमा बुद्ध पर्छ । पछिल्लो तथ्यांक अनुुसार बुद्धले दैनिक ओहोरदोहोर गर्दा अधिकतम देशभर १ सय ४८ वटा उडान भर्छ । यसपछि दोस्रो नम्बरमा रहेको यतीले दैनिक अधिकतम ७० र श्रीले २६ वटासम्म उडान गर्छन् ।कार्यकारी अध्यक्ष बस्नेतका अनुसार बुद्धले दैनिक ७ देखि ८ हजार यात्रुलाई सेवा दिँदै आइरहेको छ । भित्री उपत्यकामा पर्ने सुर्खेत र तुम्लिङटारदेखि तराईका समेत गरी १५ वटा गन्तव्यका ४३ वटा हवाई रुटमा बुद्धका जहाज बिहान ६ देखि राति १२ बजेसम्म उडान गर्दै आइरहेका छन् । संघीयतासँगै बुद्धले विराटनगर, भैरहवा, पोखरा, भरतपुरमा जहाज राखेर बिहानै त्यहाँबाट संघीय राजधानीमा उडान भर्दै आइरहेको छ । कोभिड चल्दा चल्दै दुइटा एटीआर जहाज थपेको बुद्धले अहिलेसम्म ६ वटा जहाज थपिसकेको छ । स्थापनाको २६ वर्ष पूरा गर्दै छ । यसले अब पोखराबाट भारतको नयाँ दिल्लीमा जेट विमानबाट उडानको सपना देखिरहेको छ ।बुद्ध एयर स्थापना भएयता नेपालमा ४० वटा वायुसेवा कम्पनी बन्द भइसकेका छन् । वार्षिक ३० लाख यात्रुलाई सेवा दिइरहेको बुद्धले भने दैनिक ४ करोड रुपैयाँ हाराहारीमा टिकट र कार्गोबाट आम्दानी गर्छ । बुद्धले एक दिन उडान बन्द गर्नुपरेमा नेपालको अर्थतन्त्रमा ठूलो धक्का लाग्छ । हामीले वार्षिक झन्डै १५ अर्ब हाराहारी कारोबार गरिरहेका छौं, बस्नेतले भने, जसमा डेढ अर्ब नागरिक उड्डयन प्राधिकरणलाई र ३ अर्ब राज्यलाई विभिन्न दस्तुर तथा करबापत बुझाइरहेका छौं । आजको दिनमा बुद्ध एयर राष्ट्रिय सम्पत्ति भइसकेको छ । यसले लोडरदेखि पाइलटसम्मलाई वार्षिक साढे २ अर्ब रुपैयाँ तलबमा मात्रै खर्च गर्छ । जसमा न्यूनतम ५० हजारदेखि ३ लाख रुपैयाँसम्म र औसत तलब डेढ लाख हाराहारीमा छ । बुद्ध एयरलाई आजको अवस्थामा ल्याइपुर्याउन हाम्रा कर्मचारीको ठूलो योगदान छ, कार्यकारी अध्यक्ष बस्नेतले भने, बुद्ध एयर दिमागले होइन, कर्मचारीको हृदयले चलाएको कम्पनी हो ।"
तीन मुलुकमा म्यानपावरमार्फत कामदार पठाउने कार्यविधि 'होल्ड',"(काठमाडौं)इजरायलको कृषि क्षेत्रमा म्यानपावर कम्पनीमार्फत कामदार पठाउन दिइसकेको अनुमति वैदेशिक रोजगार विभागले रोकेको छ । म्यानपावर कम्पनीले इजरायलमा कामदार पठाउन पाउने गरी ल्याइएको कार्यविधि नवनियुक्त श्रम, रोजगार तथा सामाजिक सुरक्षामन्त्री डोलप्रसाद अर्यालले होल्ड गरेपछि विभागले पनि कामदार भर्ना प्रक्रिया अगाडि बढाउन दिएको अनुमति तत्कालका लागि रोकेको हो । इजरायलमा सरकारी संयन्त्रमार्फत दीर्घकालीन स्याहार केन्द्रमा सहायक कामदार (केयरगिभर) र विश्वविद्यालयमार्फत लर्न एन्ड अर्न कार्यक्रममा कृषि क्षेत्रका विद्यार्थी मात्रै जाने व्यवस्था छ । निवर्तमान श्रममन्त्री शरतसिंह भण्डारीले इजरायलमा म्यानपावर कम्पनीमार्फत कामदार पठाउन पाउने कार्यविधि जारी गरेका थिए । त्यसैको आधारमा विभागले पहिलो पटक कृषि क्षेत्रमा दुई सय जना कामदार पठाउन छनोटका लागि काठमाडौं इन्टरनेसनल इन्कर्पोरेट प्रालिलाई अनुमति दिएको थियो । इजरायलको विषयमा इजरायली राजदूतसँग केही दिनअगाडि शिष्टाचार भेटमा कुरा गरें । त्यसमा उहाँले आश्चर्यजनक कुरा राख्नुभयो । त्यसमा मन्त्रालयका सहसचिवज्यूहरू हुनुहुन्थ्यो, गत मंगलबार श्रम मन्त्रालयमा आयोजित पत्रकार सम्मेलनमा मन्त्री अर्यालले भने, मन्त्रालयकै कर्मचारीहरू, जसले इजरायलको भिसासम्बन्धी फाइलमा हस्ताक्षर गर्नुभयो, उहाँ पनि साक्षी हुनुहुन्छ । यसमा इजरायल र नेपालका म्यानपावरबीच कुनै पनि विटूवी (म्यानपावरमार्फत) काम गर्ने गरी कुनै पनि सम्झौता आदानप्रदान भएको छैन । कियरगिभर र लर्न एन्ड अर्नबाहेकका क्षेत्रमा अरू संयन्त्रमार्फत कामदार जान पाउने जानकारी मन्त्रालयसँग नभएको र इजरायलमा म्यानपावरको संलग्नतासम्बन्धी फाइलमा छानबिन गरेर सत्यतथ्य सार्वजनिक गर्ने तयारी भइरहेको मन्त्री अर्यालले बताए । इजरायलसँगको कुनै पनि आधिकारिक सम्झौता इजरायल सरकारलाई नै थाहा छैन । यसमा कुनै सत्यता छैन । भएका सहीहरू, बजारमा आएका मागपत्रहरू, कसले सही गर्नुभएको छ ? ककसले केके गर्नुभएको छ ? यसमा केही दिन छानबिन गर्न दिनुहोला, उनले भने, यसमा म अगाडि बढिसकेको हुनाले यसको सत्यतथ्य सबै बाहिर आउँछ । हामीले मन्त्रालय, विभागबाट भएका कामहरूको अध्ययन गरिरहेका छौं । त्यस अध्ययनपछि जवाफ आउनेछ । श्रममन्त्री अर्यालले इजरायल मात्रै होइन, दक्षिण कोरिया र जापानमा म्यानपावर कम्पनीमार्फत कामदार पठाउनेसम्बन्धी कार्यविधि पनि होल्ड गरेका छन् । उनले यी कार्यविधिसहितका विषयमा अध्ययन गरी सुझाव पेस गर्न भन्दै सहसचिव गोविन्दप्रसाद रिजालको संयोजकत्वमा तीन सदस्यीय समिति बनाएका छन् ।कोरियामा सीपयुक्त श्रमिक पठाउनेसम्बन्धी कार्यविधि२०८० श्रम मन्त्रालयबाट फागुन १७ मा स्वीकृति भएको भन्दै चैत ५ मा मन्त्रालयकै अधिकारिक वेबसाइटमा प्रकाशित भएको थियो । कार्यविधिले कोरियामा सीपयुक्त श्रमिक (ई७ भिसा प्रणाली) पठाउने बाटो म्यानपावरलाई खुला गरिदिएको छ । सीपयुक्त जनशक्तिका रूपमा रहेको ई७ को भिसा क्याटोगरी १, २, ३ र ४ थरीका छन् । ई७ को १ मा विभिन्न क्षेत्रका इन्जिनियर, डाक्टर, प्राध्यापक, विज्ञ सेफ र कुक छन् । २ मा इलेक्ट्रिसियन, वयलन्डर, पेन्टर, एचए, अनमी, रेस्टुरेन्ट कुक, जेटीए र हजाम छन् । ३ र ४ मा साधारण कामदार र ई९ (ईपीएस) बाट ई७ मा जाने कामदार पर्छन् । ई७ मा म्यानपावरमार्फत कामदार पठाउँदा ठगी बढ्ने सम्भावनाका साथै ईपीएस प्रणालीमा नै असर पुग्छ भन्ने मत एकथरीको छ भने ईपीएसलाई असर नपुग्नुका साथै कोरियाको सीपयुक्त क्षेत्रमा नेपालीको पहुँच पुग्छ भन्ने अर्को थरीको मत छ । यही विवादबीच गत माघ १० मा प्रधानमन्त्री पुष्पकमल दाहालले दक्षिण कोरियाली मुलुकमा हाल ईपीएस प्रणालीबाट मात्र नेपाली श्रमिक पठाउने व्यवस्था भएकामा ई७ भिसालाई समेत सोही प्रणालीमा आबद्ध गराउन कोरिया सरकारसँग श्रम सम्झौता नवीकरणको कार्य प्रारम्भ मिलाउनुहोला भन्दै श्रम मन्त्रालयलाई लिखित निर्देशन दिएका थिए । यद्यपि, यो कार्यविधि मन्त्रालयको वेबसाइटमा एक दिन पनि रहेन । यो कार्यविधिको स्वामित्व मन्त्री अर्यालले लिएका छैनन् । दक्षिण कोरियाको ई७ का सम्बन्धमा विल्कुलै भ्रम छ । मन्त्रालयसँग यसको कुनै पनि सम्बन्ध छैन । कोरियासँग कुनै श्रम समझदारी भएको छैन, उनको भनाइ छ, मन्त्रालयले बनाएका कार्यविधिहरू कार्यदल बनाएर पुनःमूल्यांकन, छलफल भइरहेको छ । कार्यदलले एउटा रिपोर्ट नबुझाएसम्म यस विषयमा केही पनि अगाडि नबढाउनू भनेर भनिसकेको विषय भएकाले कोरियासँग कुनै एमओयू भएको छैन ।मन्त्री अर्यालले म्यानपावरको संलग्नतामा जापानको निर्दिष्ट सीपयुक्त कामदार लैजान पाउने गरी कार्यान्वयनमा ल्याइएको कार्यविधि पनि रोकिदिएका छन् । यो कार्यविधि गत माघ २५ मा जारी गरिएको थियो । जापानको विषयमा पनि केही निर्णय भएको छैन । जापानको पनि कार्यविधि हेरिरहेका छौं । कुनै म्यानपावरलाई यदि हामीले छनोट गरेको भए पनि छनोट प्रक्रिया सही थियो कि थिएन भनेर अध्ययन गर्न कार्यदल बनिसकेको छ, मन्त्री अर्यालको भनाइ छ ।जापानले १४ क्षेत्रमा ५ वर्षे श्रम भिसामा निर्दिष्ट सीपयुक्त कामदार लैजान नेपाल र जापानबीच सन् २०१९ मा नै श्रम समझदारी भएको थियो । तत्कालीन श्रममन्त्री गोकर्ण विष्टले सरकारी संयन्त्रबाट मात्रै भर्ना गर्ने गरी समझदारी गरेका थिए । तर, त्यसपछि श्रम नेतृत्वहरू जापानको सरकारी संयन्त्रमार्फत पठाउन नसकिने भन्दै तेस्रो पक्ष संलग्न गराउने तयारीमा थिए । कामदार पठाउने भर्ना प्रक्रिया र लागत शुल्कसँग सम्बन्धित विषय नटुंगिएपछि न सरकारी संयन्त्रमार्फत कामदार जान पाए, न म्यानपावर कम्पनीले जिम्मा पाए । यसबीचमा जापानले झन्डै एक लाखभन्दा बढी विदेशी कामदार अन्य स्रोतबाट लिइसकेको छ । नेपालबाट भने संस्थागत रूपमा एक जना पनि नेपाली कामदार लैजान सकेको छैन । बरु जापानसँग सम्बन्धित शैक्षिक परामर्शदाताले अवैध रूपले व्यक्तिगत श्रम स्वीकृति लिई कामदार पठाउन थाले ।गत वर्षको साउन १९ मा संयुक्त कार्यदलको बैठकमा जापानका तर्फबाट सहायक उपमन्त्री चोतुमो नाकागावाले कामदार भर्ना प्रक्रियामा सरकारको संलग्नता नरहने प्रस्ट पारे । कामदार भर्ना प्रक्रिया निजी क्षेत्रबाट नै हुने गर्छ । सरकारले भर्ना प्रक्रियासम्बन्धी अनुगमन मात्रै गर्छ, नाकागावाको भनाइ थियो । त्यसमाथि टेकेर श्रम मन्त्रालयले माघ २५ मा जारी गरेको जापानमा निश्चित सीपयुक्त श्रमिक पठाउनेसम्बन्धी कार्यविधि२०८० विवादमा छ । जापानमा मागपत्र संकलन गर्ने म्यानपावर कम्पनीको त्यहाँ कानुनी रूपमा दर्ता भएको आफ्नै सम्पर्क शाखा या रजिस्टर्ड सपोर्ट अर्गनाइजेसनसँग सम्झौता गरेको हुनुपर्ने प्रावधान विवादमा परेको हो ।मन्त्री अर्यालले इजरायल, दक्षिण कोरिया र जापानसँग सम्बन्धित विषयमा कार्यदलले दिएको सुझावका आधारमा अघि बढ्ने बताए । यसअघि भएका राम्रा कार्यक्रममा मेरो निरन्तरता रहन्छ । नराम्रा कार्यक्रममा निर्मम भएर लाग्छु, उनले भने । वैदेशिक रोजगार व्यवसायी संघले जापान, कोरिया र इजरायलमा म्यानपावर कम्पनीले पठाउन पाउनुपर्ने बताएको छ । सरकारले ल्याउन नसकेको कोटामा हामीले काम गर्न पाउनुपर्छ । इजरायल, कोरिया र जापानमा अन्य देशमा निजी क्षेत्रले नै पठाइरहेको छ । सरकारले गर्नेभन्दा बाहेकको कोटामा हामीले गर्न खोजेको हो, संघका अध्यक्ष राजेन्द्र भण्डारीले भने, बरु हामीले पारदर्शी विधि बनाउनुपर्छ ।"
जीबी राई जहाँ भए पनि समाएर ल्याउँछौंः गृहमन्त्री,"उपप्रधान तथा गृहमन्त्री रवि लामिछानेले सहकारी ठगीमा संलग्न रही फरार जीबी राईलाई जहाँ बसेको भए पनि समाएर ल्याउने बताएका छन् । काठमाडौंमा शनिबार आयोजित वर्तमान सन्दर्भमा पार्टीको कार्यनीति विषयक कार्यक्रममा गृहमन्त्री लामिछानेले सरकारले पूरा जोड लगाएर राईलाई समात्ने बताएका हुन् ।स्वयं लामिछाने पनि सहकारी ठगीमा संलग्न रहेको र त्यसको छानबिनमा प्रभाव पार्ने मन्त्रालयको नेतृत्वमा रहेको भन्दै प्रमुख प्रतिपक्ष कांग्रेसले संसद् अवरोध गरिरहेको छ । कांग्रेसले गृहमन्त्रीबाट लामिछानेले राजीनामा दिनुपर्ने, संसदीय छानबिन समिति गठन गर्नुपर्ने लगायतका सर्त अगाडि सार्दै त्यसो नगरिए संसद् अवरोध गर्ने चेतावनी दिँदै आएको छ । जवाफमा लामिछानेले भने सहकारी ठगीमा संलग्न रहेका राईलाई पक्राउ गर्ने भन्दै कांग्रेसलाई बहसमा आउन चुनौती दिएका छन् । ऊ दोषी रहेछ भने सबक सिक्नुपर्छ । कारबाही हुनुपर्छ र अर्को कुरा पनि भन्न चाहन्छु आकाशपाताल जहाँ रहेको भए पनि समाएर ल्याउँछौं । समय लाग्ला । कसले भगायो त्यो पनि खोज्छौं, उनले भने । गोर्खा मिडिया ग्रुपमा जीबी राई आफ्नो व्यापारिक साझेदार भए पनि त्यसपछि भने उनीसँग कुनै सम्बन्ध नरहेको लामिछानेले दाबी गरेका छन् । आफ्नो र राईको सम्बन्ध रहेको भनेर अफवाह फैलाइएको उनको भनाइ थियो । कहिलेकाहीं गलत कुरा भनिदिइसकेपछि हो कि क्या हो जस्तो लाग्छ कतिलाई । सुन्नेहरूलाई पनि होला यो जीबी राईसँग टीभी पनि चलाएकै हो, भनेपछि हो कि क्या हो भन्ने कतिलाई लाग्दो पनि होला, उनले भने, जीबी राई जोडिएका हरेक ठाउँमा रवि लामिछाने हुँदैन । ऊसँग मैले टेलिभिजनमा काम गरेको हो । टेलिभिजनसँगै उनीसँगको मेरो नाता पनि सकिएको हो । त्योभन्दा बढी कहीं पनि कतै पनि छैन ।लामिछाने कांग्रेसप्रति भने आक्रामक भएका छन् । संसद्मा कुरा राख्न खोज्दा पनि कांग्रेसकै कारण नपाएको भन्दै लामिछानेले कहाँ बहस गर्ने हो, समय चाहियो भन्दै सार्वजनिक मञ्चबाटै चेतावनी दिएका छन् । सहकारीमा आफ्नो खाता पनि नरहेको तर ठगी गरेको भन्ने आरोप लाग्दै आएको बताउँदै लामिछानेले त्यसरी आरोप लगाउने सहकारी पीडितवालाहरूमाथि पनि अनुसन्धान हुने चेतावनी दिएका छन् । उनले सहकारीमा ककसको अवैध पैसा जम्मा भएको छ भन्ने कुरा सरकारले खोज्ने बताए । जुन सहकारी, सहकारी भनिएको छ ती सहकारीहरूमा ककसको अवैध पैसा लागेको छ, राखिएको छ, अब त्यसको पनि हिसाब हुन्छ, उनले चेतावनी दिए, कसले आफ्नो कालोधन लुकाउनका लागि खाता पनि नभएको मान्छेलाई ठग भनिरहेको छ, दूधको दूध, पानीको पानी निस्कन्छ । सहकारीका वास्तविक पीडितले पैसा ब्याजसहित फिर्ता पाउनुपर्छ भन्नेमा आफू प्रतिबद्ध रहेको पनि उनको भनाइ थियो । सरकारमा बसेर प्रतिशोध कसैसँग नसाध्ने पनि लामिछानेले बताए । राज्यमा प्रतिशोध साध्न गएका होइनौं । कसैमाथि प्रतिशोध साध्दैनौं, उनले भने, कसकसले हामीमाथि प्रतिशोध साधे चिन्छौं, तर हामी त्यसो गर्दैनौं । विधि र कानुनले जे भन्छ त्योभन्दा दायाँबायाँ जाँदैनौं । जोखिम मोलेर रास्वपा सरकारमा गएको रास्वपा सभापतिसमेत रहेका लामिछानेको भनाइ थियो । उनले काम गर्न नसकेको र काम गर्न नदिएको दिन सरकार छोडेर हिँड्ने पनि बताए । हामी देशको ठूलो राजनीतिक दल कांग्रेसजस्तो गलहत्याएर जान चाहँदैनौं, उनले भने, काम गर्न नसकेको र नपाएको दिन छोडेर जान्छौं । राजीनामा झोलामा बोकेर हिँडेका छौं ।"
"मधेश सरकार विस्तार, एमालेबाट ३ मन्त्री","(जनकपुर)गत निर्वाचनमा पर्सा ३ (क) बाट लोकप्रिय मत ल्याएर निर्वाचित स्वतन्त्र प्रदेश सांसद प्रमोदकुमार जयसवाल शनिबार एमालेको कोटाबाट मन्त्री बनेका छन् । उनले यसअघि जसपा सरकारलाई समर्थन दिएका थिए । प्रदेश सांसद जितेदेखि नै मन्त्री पद ताकिरहेका जयसवालको जसपाबाटै मन्त्री बन्ने जोडबल थियो । मन्त्री बनेपछि जयसवालले भने, काम गर्ने मेरो इच्छा थियो, एमालेले अवसर दियो । अनि मन्त्री बनें । केन्द्रमा सत्ता समीकरण फेरिएपछि मधेशमा मुख्यमन्त्री सरोजकुमार यादवले गत साता नै कांग्रेसलाई हटाएर सरकारमा एमालेलाई भित्र्याएका थिए । मुख्यमन्त्रीसहित ११ मन्त्रालय रहेको मधेश प्रदेशमा एमालेले चार मन्त्रालयमा दाबी गरेको थियो । तर, मुख्यमन्त्री यादव भने एमालेलाई ३ मन्त्रालय मात्रै दिने योजनामा थिए । एमाले स्रोतका अनुसार जयसवाललाई एमाले कोटाबाट मन्त्री बनाउन मुख्यमन्त्री यादवले पनि जोडबल गरेका थिए । स्वतन्त्र सांसद जयसवाललाई मन्त्री बनाए एमालेलाई ४ मन्त्रालय दिने, नभए ३ मात्रै दिने मुख्यमन्त्रीज्यूको अडान थियो, एमालेका एक प्रदेश सांसदले भने, हाम्रै पार्टीभित्र मन्त्री बन्न धेरै सांसदको इच्छा थियो । तर जयसवाललाई मन्त्री बनाउन पार्टी बाध्य भयो । जयसवाललाई शिक्षा तथा संस्कृति मन्त्रालयको जिम्मेवारी दिइएको छ । शनिबार मधेश सरकारमा एमालेबाट थपिएका तीन मन्त्री र एक राज्यमन्त्रीले पद तथा गोपनीयताको शपथ ग्रहण गरेका छन् । मुख्यमन्त्री यादवले मन्त्रिपरिषद् विस्तार गर्दै नवनियुक्त मन्त्रीहरूको शपथ ग्रहण तथा मन्त्रालय बाँडफाँट गरेका हुन् । गत सोमबार एमाले संसदीय दलका नेता सरोजकुमार यादव (महोत्तरी) लाई मन्त्री बनाउँदै मुख्यमन्त्री यादवले कांग्रेससँग रहेको सत्ता समीकरण फेरेका थिए । एमाले प्रदेश सांसद राजकुमार लेखीलाई गृह, सञ्चार तथा कानुन मन्त्रालय, शत्रुधन सिंहलाई स्वास्थ्य तथा जनसंख्या र जयसवाललाई शिक्षा तथा संस्कृति मन्त्रालयको जिम्मेवारी दिइएको छ । एमालेका सांसद केशव रायलाई स्वास्थ्य तथा जनसंख्या मन्त्रालयको राज्यमन्त्रीको जिम्मेवारी दिइएको छ । एमालेबाट गृह, सञ्चार तथा कानुनमन्त्री बनेका लेखी यसअघि मधेश सरकारमा प्रदेश मामिला तथा कानुनमन्त्री थिए । लेखी यसअघिका मुख्यमन्त्री लालबाबु राउतको कार्यकालमा मधेश प्रदेशका नीति तथा योजना आयोगका सदस्यसमेत थिए । स्वास्थ्य तथा जनसंख्यामन्त्री बनेका सिंह भने यसअघि प्रदेश सरकारमा गृह तथा सञ्चारमन्त्री बनेका थिए । एमालेले यसअघि छोटो अवधिमै मन्त्री पद गुमाएका संसदीय दलका नेता यादव, लेखी र सिंहलाई नै मन्त्रीमा दोहोर्याएको छ । थपिएको एक मन्त्रालयमा भने एमालेले स्वतन्त्र सांसदलाई प्रवेश गराएर मौका दिएको छ । स्वतन्त्र सांसद जयसवाल एमालेमा प्रवेशसँगै मधेश प्रदेशमा एमालेका प्रदेश सांसद संख्या २४ पुगेको छ । नवनियुक्त मन्त्रीहरूलाई प्रदेश प्रमुख सुमित्रा सुवेदी भण्डारीले पद तथा गोपनीयताको शपथ ग्रहण गराइन् ।"
हस्तक्षेपमुक्त लोकपालको खाँचो,"आस्थाको अवसान अहिलेको राजनीतिको यथार्थ हो । दलीय राजनीतिका मूल धरातल विचार हुन् । सिद्धान्त, विधि र वाद हुन् । तर, वर्तमान सन्दर्भ भन्छन् नेपाली राजनीतिक वृत्तका लागि निष्ठा, आदर्श र विश्वासका कुरा अब दलहरूका घोषणापत्र, कार्यनीति, पर्चा, पम्प्लेट आदिमा सजाउने लेखोटमा मात्र सीमित रहे ।लामो समयसम्म जकडिएर रहेको सामन्ती सत्ता, सोच र संस्कारको ध्वंस नै नेपाली जनताको मुक्ति तथा देश विकासका अचुक उपाय हुन्, एउटा कालखण्डमा जागरुक अनि चेतनशील दाबी गर्ने वर्गहरू यस्तो ठान्थे । यस्तै कुरामा भर परेर नेपाली जनताले तात्कालीन राजनीतिक दल तथा तिनका नेतृत्व पंक्तिले गरेका यावत् दिशाबोधलाई शिरोधार्य गर्दै रहे । बलबुत्ता लगाए, त्याग र बलिदानका लागि होमिए । सहादत भए । राणा शासन अन्त्यपश्चात् लगभग आठ दशकको समयावधिभित्र नेपालमा यति विघ्न शासक, सत्ता र व्यवस्था फेरिए, सम्भवतः अन्यत्र विरलै यस्ता दृष्टान्त भेटिएलान् । एक हदसम्म नेपाली मन मस्तिष्कले पत्याउँदै आएका थिए पुरातनपन्थी, पश्चगामी, प्रतिगामी भनिएका सत्ता, शासन अनि व्यवस्था ढालेपछि प्रकारान्तमा अन्य थुप्रै कुरा फेरिने होला । अर्थात्, एउटा समृद्धि, उन्नत, समतामूलक, न्यायपूर्ण, नवीनतम राज्य निर्माण !व्यवस्था मात्र होइन तिनका बागडोर थाम्नेहरू पनि फेरिए । खाँटी क्रान्तिकारी, लोकतान्त्रिक समाजवादी अनि त्यागी भनिएका अब्बल नम्बरका नेतृत्ववर्गहरू नै सत्तामा पुगे । राजनीतिक रूपान्तरणका लागि आठ दशक छोटो अवधि थिएन । व्यवस्थाहरू फेरिए तर अवस्था फेरिएन । यद्यपि, यसैबीच नौला राजनीतिक ठालुहरूका शक्ति, स्वरूप, स्रोत, सम्पत्ति अनि हैसियत नाटकीय रूपमा परिवर्तन भए । र, समाजमा नवधनाढ्य जमातका रूपमा यिनीहरूका चुरीफुरी देखिन थाले । अर्कोतिर यसै अन्तरालमा भुइँमान्छेहरू दुई छाकका लागि रुमल्लिँदै खाडी मुलुकका मरुस्थलमा भौंतारिनुपर्ने अवस्था आए । अभाव, गरिबी अनि संरचनागत उत्पीडन तथा यातनाका कारण राज्यका बहुसंख्यक जमात सीमान्तकृत, बहिष्कृत र अपहेलित जीवनयापन गर्नमा बाध्य भए । आर्थिक विपन्नता, अभाव, रोग र भोकमा सन्तप्त रहे । हिजो जसजसबाट अभिप्रेरणा पाएका थिए, जसजसप्रति श्रद्धाभाव प्रकट गरिन्थे आज तिनै राजनीतिक नेतृत्ववर्गप्रति भुइँ तहका कार्यकर्ता, समर्थकमा चरम असन्तोष र आक्रोश छ । अनि डरलाग्दो अनास्था गुम्सिएका छन् । यस्तैमा एकथरी पुरातनपन्थी, पश्चगामी, प्रतिक्रियावादी तह र तप्काले यी दुरवस्थाप्रति नै लक्षित गर्दै जनताको त्याग, तपस्या, बलिदानबाट स्थापित वर्तमान राजनीतिक व्यवस्थाकै अन्त्यका लागि कनीकुथी गर्न थालेका छन् । अनि कति पनि संकोच नमानीकनै युग परित्यक्त राजतन्त्रको पुनर्बहालीका बेतुक प्रसंग उठाइरहेका छन् ।यो निर्विवाद हो, वर्तमान संवैधानिक संरचना जुन छन् आजसम्मको नेपालका अन्य संविधान, ऐन, कानुन र प्रावधानका तुलनामा अग्रगामी छ । यसबाट प्रत्याभूत अधिकारहरू हिजोको जस्तो निरंकुश, अलोकतान्त्रिक प्रकृतिका छैनन् । यद्यपि, उत्पीडित, पिछडिएका वर्ग, समुदाय अनि आदिवासी, जनजाति, मधेशी, दलित, अल्पसंख्यकका दृष्टिकोणबाट यी अझै अपूरा छन् । धेरै परिमार्जन, परिवर्तन, सुधार आवश्यक छन् । संघीय मूल्य र मान्यताअनुसार संवैधानिक व्यवस्था अपूर्ण छन् । तर यसको अर्थ विकल्पको खोजीमा अग्रगामी व्यवस्थालाई विस्थापित गर्दै विगतको निरंकुश, सामन्ती प्रणाली पुनःस्थापनाको पैरवी एक अर्थमा राजनीतिक बेइमानी मात्र हो । तर अहिले सार्वजनिक हुँदै गरेका केही संवेदनशील समाचार सामग्रीले के इंगित गरिरहेका छन् भने वर्तमान राज्य संयन्त्र कति निरीह, अक्षम, प्रभावहीन र अव्यवस्थित रहेछ । सत्ता सञ्चालनमा रहेका कतिपय कमीकमजोरी र लाक्षीपनाका कारण के कस्ता दुष्कर्म हुँदै आइरहेका रहेछन्, आज उदांगिएको छ । वास्तवमा सत्ता अनि तिनको सुपरीक्षणमा रहने राज्य संयन्त्र निरीक्षण, नियन्त्रण, नियमन अनि दण्ड सजाय वा अन्य कारबाहीका लागि हुन् । त्यही नै सुशासनको पर्याय हो । तर अनुभवले त्यसो भनिरहेको छैन । दुःखको कुरा, लामो समययता हुँदै आइरहेका भ्रष्टाचार, आर्थिक अपचलन, अवैध कारोबार, तस्करी, कानुन उल्लंघनका जे जति घटना छन्, ती सबैमा राजनीतिक नेतृत्ववर्गकै प्रत्यक्ष संलग्नता देखिएका छन् । पूर्वउपराष्ट्रपति, पूर्वसभामुख, पूर्वउपप्रधानमन्त्री, पूर्वगृहमन्त्री, मन्त्री अनि उच्च पदाधिकारीका सल्लाहकारहरू, वरिष्ठ प्रशासकीय अधिकृतहरू नै अहिले अभियुक्तका पंक्तिमा देखिन्छन् । अझ त्यो भन्दा पर कतिपय सन्दर्भमा न्यायका लागि अन्तिम भरोसा गर्ने अदालतका न्यायमूर्तिहरू समेत विवादित कित्तामा तानिएका छन् । अख्तियार अनुसन्धान आयोगका पूर्वप्रमुख आयुक्त नै यस कित्ताका एक पात्रका रूपमा देखिए । चर्चित एउटा सुन तस्करी काण्डको सन्दर्भमा भर्खरै सरकारलाई बुझाइएको एक आयोगको प्रतिवेदनले त छानबिनको प्रमुख जिम्मेवारी निर्वाह गर्नुपर्ने उच्च तहका प्रहरी पदाधिकारीहरू नै शंकाको घेरामा रहेका उल्लेख गरेको छ ।यति बिघ्न अनुचित, गैरकानुनी र अशोभनीय क्रियाकलाप हुँदै गर्दा अभियुक्तको प्रतिरक्षा, ढाकछोप, छलछाम, भनसुन, दबाबप्रभावका लागि अग्रसर भइदिन्छन् तिनै राजनीतिक वृत्तका शीर्ष अनुहारहरू । योभन्दा आत्मग्लानिको क्षण अरू के होला ? ती राजनेताहरूले कुनै समय जनतासामु कबुल गरेका निष्ठा, सिद्धान्त र दर्शनका कुरा कहाँ गए ? जनक्रान्ति, लोकतान्त्रिक आन्दोलन र जनयुद्धका धरातल कता पुगे ? दलगत स्वार्थ र अनुचित आर्थिक लाभको अभीष्टमा झाँगिएको यसखाले दण्डविहीनता र कानुनी उन्मुक्तिका जिम्मेवार पात्र हुन्, राजनीतिक नेतृत्ववर्ग । तिनका गलत आचरण र प्रवृत्तिका छिटाबाट आज जनताको असीम त्याग र बलिदानबाट स्थापित लोकतान्त्रिक व्यवस्था नै बिटुलिने र बिथोलिने खतरा छ । व्यवस्थाको होइन कमजोरी, नेतृत्वदायी भूमिकामा रहेका व्यक्तिहरूका अवस्था हुन् । यो वास्तविकता कसैबाट लुकेको छैन । राजनीतिक वृत्तमा हाबी हुँदै गरेका गलत प्रवृत्ति, आचरण र व्यवहार अनि आस्था, सिद्धान्त, दर्शन र नैतिकतामा देखिएका विचलन मूल समस्या हुन् । सत्ता, शक्ति र सम्पत्ति प्रतिका लागि सबै कुरा वैध भन्ने मानसिकता नै वर्तमान राजनीतिक स्खलनका कारण हुन् । यावत् दुरवस्थाको एउटा प्रमुख कारण हो नागरिक तहबाट हुनुपर्ने प्रभावकारी नियन्त्रण, खबरदारी र निगरानीको अभाव । स्पष्ट भइसकेको छ, विद्यमान राज्यका संयन्त्र र प्रावधान पर्याप्त छैनन् । सत्ता, नेता र दलहरूका तर्फबाट हुने दबाब र प्रभावबाट यिनीहरू मुक्त रहेनछन् । तसर्थ, अबको एक प्रभावकारी विकल्प र उपाय हो सशक्त नागरिक निगरानी । जनस्तरबाट गरिने सामूहिक खबरदारी । व्यापक लोकमत र जनदबाबको सिर्जना । राज्यका यावत् गतिविधिमाथि गरिने नागरिक निगरानी एक अर्थमा शक्ति सन्तुलन, संरक्षण र सञ्चालनका लागि वाञ्छनीय पक्ष हो । अहिले नेपालमा त्यसको अभाव छ । सम्भवतः त्यसैको एउटा परिणति होला, हाल देखिएका आर्थिक अनुशासनहीनता, प्रशासनिक विसंगति, न्यायिक अराजकता अनि लथालिंग राज्य व्यवस्था ।विशेषतः स्क्यान्डिनेभियन र कतिपय युरोपेली मुलुकमा नागरिक सचेतनास्वरूप धेरै समय अगाडिबाटै जनस्तरीय (वाचडग) निगरानीको सुरुवात गरिएको थियो । अब त्यहाँ अम्बुस्डम्यानका रूपमा राज्य संयन्त्रका विविध भूमिका र गतिविधिमा निरन्तर निगरानी राख्ने परम्परा छ । ती निगरानी केवल औपचारिकतामा मात्र सीमित हुन्न, स्वयं राज्यद्वारा अम्बुस्डम्यानका खबरदारी, सतर्कता, चेतावनीलाई गम्भीर रूपमा ग्रहण गर्छन् । सुझाएका कुराहरू अध्ययन गरेर राज्यका कमीकमजोरीमा सुधार्ने, परिमार्जन गर्ने अवसरका रूपमा लिन्छन् । आवश्यक भएमा प्राप्त राय, सुझावका आधारमा कानुनी प्रावधानसमेत परिमार्जित गर्ने अवसर ठान्छन् । यस अर्थमा नागरिक निगरानी अम्बुस्डसम्यान औपचारिक वा शृंगारिक मात्र नभई एउटा जिम्मेवार र सम्मानित अंग हो । सम्भवतः यस किसिमका नागरिक निगरानीका व्यवस्थाले गर्दा नै ती मुलुकमा आर्थिक अनुशासनका पक्ष अन्यत्रभन्दा सबल देखिए । आजसम्म आइपुग्दा संसारका विभिन्न मुलुकमा यसका लागि आआफ्नै कानुनी प्रावधानहरू बनाइएका पाइन्छन् । छिमेकी मुलुक भारतमै पनि यस्तै समान प्रवृत्तिका भूमिका निर्वाह गर्नगराउन लोकपालको व्यवस्था छ । लामो नागरिक आन्दोलनपछि सरकार संसद्मा लोकपालसम्बन्धी छुट्टै विधेयक प्रस्तुत गर्न विवश भयो । सन् २०१३ डिसेम्बरबाट लोकपाल र लोकायुक्तसम्बन्धी प्रावधानले कानुनी रूप लिइसकेको छ । अब भारतमा नागरिक निगरानी एक प्रकारले संवैधानिक व्यवस्था नै भइसकेको छ । यद्यपि अन्ना हजारे, अरविन्द केजरीवालजस्ता अभियन्ताले भने जनलोकपाल विधेयकका पक्षमा आवाज उठाएका थिए ।अहिलेको गठबन्धन सरकारले न्यूनतम साझा राजनीतिक कार्यक्रम सार्वजनिक गरी सुशासनलाई मुख्य मुद्दाका रूपमा अघि सारेको छ । हाम्रो सन्दर्भमा पनि अबको प्राथमिकता लोकपालको प्रावधान हो । राज्य तहबाट हुने सबै खाले हस्तक्षेपबाट मुक्त, दलीय दबाबलाई थेग्न सक्ने निरपेक्ष र नागरिक समाजका सम्मानित व्यक्तित्वहरू समावेश गराइने एक स्वतन्त्र निगरानी संरचनाको गठन हो । जसले राज्यको सम्पूर्ण गतिविधिको निगरानी, खबरदारीका अतिरिक्त आर्थिक अनुशासनका लागि जनस्तरीय लेखापरीक्षणसमेत गर्न सक्नेछ । यसका लागि राजनीतिक अनुमोदन आजको आधारभूत आवश्यकता हो । साथसाथै नागरिक तहबाट पनि यसका पक्षमा अभिमत तयार गरिनु र दबाब सिर्जना गरिनु त्यत्तिकै जरुरी छ । गठबन्धनका सम्बद्ध नेतृत्व पंक्तिले यसतर्फ कतिको आतुरता र इमानदारी देखाउँदो हो, सुशासनका लागि सरकारको प्रतिबद्धताको एउटा कडी प्रस्ट हुनेछ ।"
"सभामुखको १० दिने भ्रमण, संसद् बन्द गर्ने गैरजिम्मेवार प्रवृत्ति","संसद् अधिवेशन चलिरहेका बेला सभामुख देवराज घिमिरे प्रतिनिधिसभा बैठक स्थगन नै गरेर स्वीट्जरल्यान्ड प्रस्थान गर्नु विडम्बनापूर्ण छ । अन्तरव्यवस्थापिका संघको महासभामा भाग लिन १० दिन बैठक रोकेर सभामुख घिमिरे त्यसतर्फ निस्कँदै गर्दा संसद्मा भने चाँडै टुंग्याउनुपर्ने विधेयकको चाङ छ, राजनीतिक मुद्दाले संसद् सहज रूपमा चल्न सकिरहेको छैन । संसद्को यस्तो असहजता अन्त्य गर्दै विधेयक धमाधम अघि बढाउन नेतृत्वदायी भूमिका निर्वाह गर्नुपर्ने सभामुख भने बैठक रोकेर भ्रमणमा निस्किएका हुन् । संसद् सञ्चालनमा महत्त्वपूर्ण भूमिका रहेका प्रमुख दल कांग्रेस, एमाले, माओवादी र राष्ट्रिय स्वतन्त्र पार्टीका प्रमुख सचेतक तथा संघीय संसद्का महासचिवसमेत सभामुख घिमिरेको भ्रमण टोलीमा छन् । अहिले यस्तो अवस्थामा सदन स्थगन गरिएको छ कि विधेयक अधिवेशन भनेर चिनिने चालु हिउँदे अधिवेशनले दुई महिना बित्न लाग्दा एउटै विधेयक अघि बढाउन सकेको छैन । आगामी आर्थिक वर्षको बजेट जेठ १५ मा ल्याउन वर्षे अधिवेशन आह्वान गर्नुपर्ने भएकाले यो अधिवेशन अब मुस्किलले एक महिना मात्र चल्छ । सरकारले भने चालु अधिवेशनमा ४६ विधेयक अघि बढाउने लक्ष्य राखेको छ । प्रमुख प्रतिपक्ष कांग्रेसले सहकारी संस्थाको अनियमिततामा जोडिएका गृहमन्त्री रवि लामिछानेमाथि संसदीय छानबिन गर्नुपर्ने माग उठाइरहेको छ र माग पूरा नभए संसद् अवरुद्ध गर्ने चेतावनी दिइरहेको छ । सरकार, संसद् र राजनीतिक दल गम्भीर नबन्ने हो भने चालु अधिवेशनबाट एउटै विधेयक निष्कर्षमा पुग्न सक्ने देखिँदैन । समयको यस्तो चापकै बीच बैठक स्थगन गरेर सभामुख, प्रमुख दलका संसदीय दल पदाधिकारी यसरी विदेश भ्रमणमा निस्कनुले उनीहरूमा जिम्मेवारीबोधको अभाव रहेको प्रस्ट पार्छ । त्यसो त प्रतिनिधिसभाको यो कार्यकाल सुरु भएदेखि नै कानुन निर्माणका सवालमा निराशाजनक स्थिति छ । राजनीतिक दलहरू सरकार निर्माणमै अलमलिँदा गत वर्षको हिउँदे अधिवेशनमा एउटा पनि विधेयक पारित भएन । मिनी संसद् भनेर चिनिने संसदीय समिति गठन र त्यसको नेतृत्व चयनमै राजनीतिक दलहरूले महिनौं लगाइदिए । गएको वर्षे अधिवेशनमा बजेटसम्बन्धी बाहेक एउटा मात्र विधेयक पारित भयो । मिटरब्याजपीडितको आन्दोलनले दबाबमा परेर त्यति बेला मुलुकी संहितासम्बन्धी केही नेपाल ऐनलाई संशोधन गर्ने विधेयक संसद्ले पारित गरेको थियो । संसद्को मुख्य जिम्मेवारी नै कानुन निर्माण हो । त्यसमै संसद् यति कमजोर देखिँदा सभामुखकै कार्यक्षमतामा समेत प्रश्न उठ्छ । संसद्ले तत्काल टुंगोमा पुर्याउनुपर्ने विधेयक थुप्रै छन् । कतिपय अत्यावश्यक विधेयक सरकारले संसद्मा लगिहाल्नुपर्नेछ । संक्रमणकालीन न्यायसम्बन्धी कानुन संशोधन गर्ने विधेयक संसद्मा अल्झिएको लामो समय भइसक्यो । कानुन संशोधन नभएर संक्रमणकालीन न्याय निरूपण प्रक्रिया अवरुद्ध छ । यसलाई जतिसक्दो छिटो टुंग्याएर शान्ति प्रक्रिया निष्कर्षमा पुर्याउन अन्तर्राष्ट्रिय समुदायको दबाब बढ्दो छ । प्रहरी, निजामती कर्मचारी लगायतका संविधान कार्यान्वयनसँग जोडिएका कानुन निर्माणमा ढिलाइ भइरहँदा प्रदेश र स्थानीय तहको असन्तुष्टि बढिरहेको छ । सरकारले चालु हिउँदे अधिवेशनबाटै संक्रमणकालीन न्याय र संविधान कार्यान्वयनसम्बन्धी विधेयक पारित गर्ने प्रतिबद्धता जनाउँदै पनि आएको थियो । तर एकातिर लामो समय बैठक स्थगन र अर्कातिर समय घर्किंदै गएकाले ती विधेयक तत्काल पारित हुने सम्भावना घटेको छ । संसद् अधिवेशन चलिरहेका बेला सभामुखको प्राथमिकता विदेश भ्रमणभन्दा पनि विधेयक, राजनीतिक दलले उठाएका मुद्दा र आम सरोकारका विषयमाथि छलफलमा हुनुपर्थ्यो । अन्तरव्यवस्थापिका संघको महासभामा जानै परे पनि उपसभामुखलाई बैठक सञ्चालनको अधिकार दिनुपर्थ्यो । प्रतिनिधिसभा नियमावली, २०७९ मा सभामुखको अनुपस्थितिमा उपसभामुखले बैठक सञ्चालन गर्न सक्ने व्यवस्था छ । अधिकार प्रत्यायोजनमा कन्ज्युस्याइँ नगरेको भए संसद्को कामकारबाही नियमित रूपमा अघि बढ्न सक्थ्यो । आफ्नो कारणले संसद्को कार्यसम्पादनमा प्रभावित नहोस् भन्नेमा सभामुख सधैं सजग हुनुपर्छ ।"
महरालाई सुनपानी !,"सुजन देवकोटा, पालुङ्टार४, गोरखा"
केजरीवाल र भारतको लोकतन्त्र,"गोपाल देवकोटा, जोरपाटी, काठमाडौं"
सरकारी जग्गा हडप्नेलाई कारबाही कहिले ?,"पुरुषोत्तम घिमिरे, जोरपाटी, काठमाडौं"
संक्रमणकालीन न्यायको पर्खाइ,"रामकृष्ण बराल, काठमाडौं"
काम गर्ने कहिले ?,"कृष्ण कुम्पुरे, आदमटार, धादिङ"
कति खेल्छौ राजनीतिको होली ?,"इन्द्रकुमार श्रेष्ठ, ओखलढुंगा"
न्यायालय आफैंमा विवादै विवादको घेरामा बसेको संस्था हो,"चार दशकभन्दा बढी समयको सक्रिय न्यायिक सेवालाई विश्राम दिादै सर्वोच्चका वरिष्ठतम न्यायाधीश ईश्वरप्रसाद खतिवडाले अवकाश लिएको दुई साता भयो । निर्भीक र निष्ठापूर्ण न्यायाधीशका रूपमा चिनिने खतिवडा आफ्नो करियर को अन्तिम मुद्दाको रूपमा गिरीबन्धु टीइस्टेटको फैसलामा सहभागी थिए, अवकाश पाए पनि उनी अहिले त्यही फैसलाको पूर्ण पाठ लेख्दै छन् । कानुनको गहिरो मर्म बुझेर, लेख्न र फैसला गर्नमा चुरोमै पुग्न सक्ने भनी प्रशंसित उनलाई प्राज्ञिक न्यायाधीश भनेर चिनिन्छ । २०७८ असारमा प्रतिनिधिसभा पुनःस्थापना गर्दा उनले लेखेको फैसला पनि यसैको एक कडी मानिन्छ । खरो बोल्ने खतिवडासाग कान्तिपुरका उमेश चौहान, घनश्याम खड्का र जयसिंह महराले गरेको अन्तर्वार्ताको सम्पादित अंशः (केहीबेरको भलाकुसारीपछि औपचारिक अन्तर्वार्ता सुरु गर्नुअघि कान्तिपुर टिमको आग्रहमा खतिवडा पोसाक परिवर्तन गर्न गए, फर्किएर आउँदा उनको शिरमा कालो टोपी थियो । संवाद उही बिन्दुबाट सुरु भयो ।) त्यही चिरपरिचित टोपी आयो नि श्रीमान् ? ठीक भन्नुभो (एउटा मन्द हाँसो) । तपाईंहरूलाई भनौं ? यो टोपी २० वर्षदेखि मेरो शिरमा छ । यसको पनि आफ्नै पृष्ठभूमि छ । मेरो पिताजी दसैंका बेला काठमाडौं आउनुभएको, तिहारसम्म बसेर घर फर्किनुभयो । यहीबीच उहाँलाई टोपी चाहिने भयो । दुईवटा किनेर ल्याइयो । फर्कने बेला एउटा टोपी यहीँ छोड्नुभएछ । उहाँले एकदुई दिन लगाउनुभयो होला, टोपी ठीक थियो । टाउको बाउछोराको मिल्दो रहेछ, यस्सो लगाएको ठीकै भयो । इजलास बस्दा कालो टोपी लगाउनुपर्थ्यो, यही लगाउन थालेँ । फेरि म कुनै चिज त्यसको प्रयोग हुने हदसम्म गर्छु । यो टोपी वर्षौंसम्म पनि फाटेन । बीस वर्ष बितेछ, तर अहिले पनि ६ महिना अगाडि किनेको भन्यो भने तपाईं पत्याउनुहुन्छ, यति दुरुस्त छ । फेरि टोपी राष्ट्रिय पहिचान पनि हो । पछिल्लो दिन मेरो शारीरिक आवश्यकताले पनि यो लगाउनुपर्छ । कपाल खुइलियो, जाडोमा चिसोले भेटिहाल्छ । यो लगाएपछि सुरक्षा हुने भयो । छन त टोपी दुई दर्जन छन् मकहाँ । तर, किनकिन दुईचार वर्ष लगाएपछि मलाई यसको आदत बस्यो । अस्ति यसो सम्झिएँ, २० वर्ष पो भएछ यो लगाउन थालेको । यो टोपी संग्रहालयमा राख्ने पनि भनिएको थियो । सर्वोच्चको संग्रहालयमा ?हो, सर्वोच्चको संग्रहालयमा । विश्वम्भर (प्रधान्यायाधीश श्रेष्ठ) ले यो टोपी राख्ने हो पनि भन्दै थियो । तर, हिँड्ने बेलामा उनीहरूले माग्न बिर्सेछन् । मैले पनि दिइहालिनछु, त्यसैले यो अहिले पनि छ । तपाईं, प्रधानन्यायाधीश श्रेष्ठ, न्यायाधीश आनन्दमोहन भट्टराई साथीभाइ हुनुहुँदो रहेछ । आपसमा तँतिमीका पनि भन्नु हुँदो रहेछ । हाम्रो समाज त न्यायाधीशलाई 'माई लर्ड', 'श्रीमान्' भनेर सम्बोधन गरिने पवित्र व्यक्तित्वलाई मात्र चिन्छ, न्यायाधीशको पनि आफ्नै परिवार, समाज, साथी हुन्छन् भन्ने अनुमान गर्न गाह्रो हुन्छ । तपाईंहरूबीच मित्रता कसरी बन्यो ? हामीले एकअर्कालाई तपाईँ भन्न छोडेको करिब ४० वर्ष भयो । कहिलेकाहीँ त तँ पनि चल्छ, तर धेरैजसो तिमी हो । तपाईंचाहिँ औपचारिक हुनुपर्दा भन्ने हो । आनन्दमोहन (आनन्दमोहन भट्टराई) सँग यस्तो सम्बन्ध त त्यो भन्दा पनि ५ वर्षले पुरानो हो । पञ्चायतकालमा भृकुटीमण्डप (नेपाल ल क्याम्पस) तिर जनमत संग्रहको पक्षमा नारा जुलुस गर्दै हिँड्दादेखि नै हामी यस्तै छौं । सार्वजनिक जीवनको सम्बन्ध फरक ढंगले गरिन्थ्यो । इजलासमा औपचारिक भएन भने पद्धति चल्दैन, मर्यादाभित्र बस्नुपर्छ । बाहिर च्याम्बरतिर, अनौपचारिक ठाउँमा गइसकेपछि आफ्नो स्वाभाविक शैलीमा फर्किने हो । त्यसो भए यो त निकै पुरानो विषय भयो, पाकिस्तानका पूर्वप्रधानमन्त्री जुल्फिकर अलि भुट्टोलाई सैनिक शासनले फाँसी दिएको विरोधमा नेपाली विद्यार्थी आन्दोलित भएका थिए, त्यसले विस्तारित रूप लिँदा जनमत संग्रह भएको थियो । त्यसो भए तपाईंहरूको हुर्काइ पनि राजनीतिक चेतना र सक्रियताका साथ भएको रहेछ, हैन ? अवश्य । हरेक सचेत नागरिकले राजनीतिप्रति चासो राख्छ, स्वतन्त्रताको पक्ष लिन्छ । त्यही चेतनाले नै व्यावसायिक जीवनमा मान्छेलाई बढी स्पष्ट बनाउँछ । व्यक्तिको रूपमा टोपीलाई आदर गर्नुभयो, यसले अवकाश पाएन । टोपी र व्यक्तिमा फरक हुन्छ, व्यक्तिले चाहिँ अवकाश पाउँदो रहेछ, होइन ? ४२४३ वर्षको निरन्तर सेवापछि अवकाश पाउनुभयो, फरक के हुँदो रहेछ ?अवकाश पनि के भन्नु ! जीवनको नयाँ पडाव सुरु भएको हो । बीचमा एउटा जिम्मेवारीमा बसियो, अब नागरिकको जिम्मेवारी छँदै छ । अहिलेसम्म मैले त्यस्तो फरक महसुस गरेको छैन । किनभने सार्वजनिक सेवामा बिताएको ४३ वर्ष ९ महिना २९ दिन हो, यसमध्ये करिब ३० वर्ष न्यायाधीश भएँ । ७ वर्ष ७ महिना ७ दिन सर्वोच्च अदालतमा बसेको छु । म न्यायाधीश भएको बेला नै सर्वोच्च अदालत पुगेँ भने यो समयमा र पुगिनँ भने यो समयमा अवकाश लिन्छु भन्ने थाहा थियो । त्यसैले यो उदेकलाग्दो होइन । बरु, अवकाशपछिका ८१० दिन मलाई दिनभरि पुग्दो काम भइरहेको छ । हजारौं मुद्दाको फैसला लेख्नुभयो । तर, २०७८ असार २८ मा प्रतिनिधिसभा पुनःस्थापना गर्ने फैसलाको केही चर्चा गरौं । किनकि त्यसले नेपालको राजनीतिक कोर्स परिवर्तन गर्यो । अन्तिम सुनुवाइको ७ दिनमा १६७ पेजको पूर्णपाठ नै आयो । यो फैसला श्रीमान्ले लेख्नुभएको थियो । संवैधानिक इजलासमा पाँच जना सदस्यमध्ये ईश्वर खतिवडाले नै लेख्नुपर्छ भन्ने विश्वास र वातावरण कसरी बन्यो ? यस्तो कुरा हाम्रो दैनिकीमा पर्छ । फैसला दिनदिनै गरिन्छ । कुनै दिन एउटै इजलासमा बसेर, कहिले दुई त कहिले पाँचसातवटा पनि फैसला गरिन्छ । सबै फैसला एउटैले लेख्दैन । त्यहाँ बसेपछि उठ्दाखेरि कुन फैसला कसले लेख्ने भन्ने तय हुन्छ । एउटै इजलासमा बस्दा जोरबिजोर गरेर पनि फैसला लेख्ने गर्छौं । कहिले विज्ञताको कुरा पनि हुन्छ । करसम्बन्धी मुद्दामा छेउमा अनिल सिन्हा इजलासमा हुनुहुन्छ भने यो श्रीमान्को है भन्छौं । त्यसमा जोरबिजोर हेरिराख्दैनथ्यौं । त्यस्तै, देवानी मुद्दा आएका बेला अहिलेका प्रधानन्यायाधीशलाई जिम्मा लगाउने भन्थ्यौं । मेरो करियरको अन्तिम फैसला झापाको गिरीबन्धु टीइस्टेटको थियो । त्योपछि संवैधानिक इजलासबाट अर्को गरिनँ । हिजोको फलानोले लेखेको थियो, आज तपाईंको भन्ने हुन्छ संवैधानिक इजलासमा । गिरीबन्धुको फैसला मेरो पालोमा थिएन । तर, इजलासबाट उठेपछि सबै साथीभाइले तपाईंको अर्को फैसला छैन यो लेख्नुस् भने । मैले हुन्छ भनेँ र यो लेख्ने तरखरमा छु । प्रतिनिधिसभा विघटन मुद्दाको कुरा गर्ने हो भने साथीहरूले लौ, अब यो फैसला लेख्ने काम श्रीमान्को जिम्मा है भने मलाई । मैले नाइँ भनिनँ । संसद् विघटनको फैसलामा पनि त्यस्तै भयो । प्रधानन्यायाधीश चोलेन्द्रशमशेरले इजलासबाट उठेपछि यो श्रीमान्को जिम्मा है भन्नुभयो । योभन्दा अगाडि अरू तीन जना साथीले पनि यही भनेका थिए । मैले नाइँ भनिनँ । प्रधानन्यायाधीश (चोलेन्द्रशमशेर जबरा) यहाँप्रति कति विश्वस्त हुनुहुन्थ्यो र न्यायाधीशहरूबीच कस्तो सहकार्य थियो ?फैसला लेख्ने भएपछि म सबैसँग दैनिक सम्बन्ध र सम्पर्कमा थिएँ । कन्टेन्टमा अलि सघन सहकार्य आनन्दमोहन भट्टराईसँग भयो । उहाँले केही कुरामा सहयोग दिएको पनि हो । लेखक त मै हो, तर कतिपय इस्युहरूमा उहाँसँग बिहान, दिउँसो, राति कुनै पनि बेला टचमा रहन्थेँ । बाँकी तीन जनासँग कन्टेन्टको विषयमा धेरै कुरा भएन । निष्कर्ष यत्ति हो भन्ने कुरा उहाँहरूसँग भयो । पुनःस्थापना गर्ने, यसरी उत्प्रेषण र परमादेश जारी गर्ने भन्ने सल्लाह भयो । बाँकी आकार दिने कुरा त मैले गरेको हो । संसद् पुनःस्थापना हुन्छ र राष्ट्रपतिलाई नयाँ प्रधानमन्त्री नियुक्त गर भन्ने परमादेश आउँछ भन्ने प्रधानन्यायाधीश (जबरा) लाई असार २२ देखि २८ को बीचमा कहिलेतिर थाहा भयो होला ? मसँग त २३ गते नै भएको हो । श्रीमान्को फाइनल कुरा के हो भनेर सोध्नुभएको थियो । मैले पुनःस्थापना हुन्छ भनेँ । अरूको कुरा के छ भनेर सोध्नुभयो, अरूको कुरा अरूसँगै गरौंला भनेँ । त्यहाँ मलाई एउटा सीमा के थियो भने, अरू न्यायाधीशको कुरा प्रधानन्यायाधीशसँग भन्न मिल्दैनथ्यो, प्रधानन्यायाधीशको कुरा न्यायाधीशसँग भन्न मिल्दैनथ्यो । अरू तीन जनाको पनि एउटै मत छ भन्ने कुरा उहाँलाई २६ गतेतिर संकेत भयो कि ! उहाँले नचाहेको भएदेखि फरक राय लेख्नुहुन्थ्यो । यसै गर्नु उपयुक्त छ भन्ने उहाँलाई लाग्यो, त्यसैले गर्नुभयो भन्ने निष्कर्ष हो । एउटै रायमा आउनुभएको छ भने सबै सहमत र कन्भिन्स भएर आउनुभयो भनेर बुझ्नुपर्छ । त्यो फैसलाले गर्दा समाजको एउटा हिस्साले देशमा संविधान र कानुन छ भन्ने अनुभव गर्यो । अर्को हिस्साले न्यायाधीश पनि राजनीतिक रूपमा विभाजित हुँदा रहेछन्, प्रधानमन्त्री र राष्ट्रपतिले गरेको निर्णय पनि उल्ट्याइदिए र शक्ति अभ्यास गरे भन्ने भाष्य निर्माण गर्यो, जसले न्यायालय पनि विवादमा पर्यो । कसरी मूल्यांकन गर्नुहुन्छ ?न्यायालय विवादै विवादको घेरामा बसेको संस्था हो, त्यहाँ बसेर हेर्ने विवादै हो । विवादको बीचमा बसेको ठाउँमा कुनै ढंगको विवाद आयो भने शरम मान्ने कुरा त के हुन्छ र ! यो स्वाभाविक हो । हामीले त्यो बेला गरेको अरू केही होइन, संविधानको स्थिति प्रस्ट पारिदिएको हो । संविधानको व्याख्या गरेको हो । जे भएको थियो, त्यो संविधानसम्मत भएन भन्ने ठानेर त्यो निर्णय गरियो । त्यो धेरै मान्छेको चिन्ता चासो, सरोकारको विषय थियो र यसले चासोको रूप लियो । सरकारले गरेका निर्णय दैनिकजसो सर्वोच्च अदालतले सदर या बदर गरिरहेको छ । त्यसैका लागि नै चेक एन्ड ब्यालेन्सको प्रिन्सिपल छ भन्छौं । हामी सबै कार्यपालिका, व्यवस्थापिका र न्यायपालिकाको काम गर्ने सीमा छ । यो सीमा निर्धारण गर्ने संविधान र कानुनले हो । संविधान कसैले नाघ्न पाइँदैन । जसको स्वार्थ बाझिन्छ उसले भाष्य निर्माण गर्छ । फेरि नेपाली समाजभित्र लोकतान्त्रिक मूल्य र मान्यता हुर्कनै बाँकी छ । एउटा तहको बुद्धिजीवी लोकतान्त्रिक अभ्यास पारदर्शी रूपमा अलि व्यवस्थित रूपमा उपभोग गर्न पाउनुपर्छ भन्ने मान्यता राख्छ । सँगसँगै हाम्रा मान्यता सर्वेसर्वा सरकार हो, अदालतलगायत सहायक एजेन्सी हुन् भन्ने पनि छ । यो सोच गलत छ । विधिको शासनको सीमा नाघ्ने छुट कोही कसैलाई हुँदैन । संसद् पुनःस्थापना गरेर अदालतले त आफ्नो काम सक्यो, तर राजनीतिक रूपमा के भयो भने एक डेढ वर्षसम्म त्यसपछि बनेको सरकार ॅपरमादेश को सरकार भन्ने भयो । त्यसलाई कसरी हेर्नुभयो ? मलाई त देशको हावा, पानी, माटोअनुकूलको कुरा गरेको होला भन्ने लाग्यो । त्यसबाट म उत्साहित र निरुत्साहित भइनँ । त्यस्तो भाष्य निर्माण गर्नुको पछाडि कुनै आग्रह जोडिएको थियो भन्ने लाग्छ । अर्को कुरा, मान्छेको आफ्नो मूल्यांकन गर्ने प्रक्रिया, पद्धति र शैली पनि हो । संवैधानिक हिसाबमा भन्ने हो भने सर्वोच्च अदालतले जसरी उत्प्रेषण जारी गर्छ, त्यसरी नै परमादेश पनि जारी गर्छ । रिटका आफ्ना प्रकार छन् । गरेको निर्णय बदर गर्नलाई उत्प्रेषण भन्नुपर्छ, नयाँ चिज केही गर भन्नलाई परमादेश जारी गर्नुपर्छ । कुनै गर्न लागेको कुरा रोक्नलाई प्रतिषेध भन्नुपर्छ । संसद् पुनःस्थापना गरी सरकार गठन गर भन्नका लागि जारी हुने आदेशको नाम नै परमादेश हो त अर्को के नाउँ दिने त्यहाँ ? ईश्वर खतिवडा भनेर नाम आउँदा प्राज्ञिक मात्रै होइन, 'एक्टिभिस्ट' न्यायाधीश पनि भन्छन् मान्छेहरू । तत्कालीन प्रधानन्यायाधीश जबराविरुद्ध सर्वोच्चमा न्यायाधीशले आन्दोलन गरे । त्यो बेलामा तपाईं अमेरिकामा हुनुहुन्थ्यो । अमेरिकाबाट इमेल गरेर पनि ऐक्यबद्धता जाहेर गर्नुभयो । न्यायाधीशहरू अगाडि बढ है, म यहाँ टाढा भए पनि मानसिक रूपमा सँगै छु, पछि नहट भनेर उद्वेलित पनि गराउनुभयो भन्ने छ नि ?बहालवाला प्रधानन्यायाधीशको विरुद्धमा अरू न्यायाधीशले असन्तुष्टि जनाउनु सामान्य कुरा थिएन, राम्रो कुरा पनि थिएन । यस्तो हुनुपर्ने परिस्थिति जन्मिनु हुँदैनथ्यो । तर, म बेन्च बहिस्कार हुन्छ भनेर अमेरिका हिँडेको होइन । बीचमा दसैंतिहार थियो । मेरी छोरी अमेरिका बस्छिन् । भेट नभएको लामो समय भएको थियो । हामी बुबाआमालाई आउनुस् भनिन् र हामी गयौं । म हिँडेको चारपाँच दिनपछि यहाँ त्यो सुरु भएछ । यहाँ यत्रो भइरहेको छ, कहाँ गएर बसेको ? साथीभाइले मलाई भने, टिकट सार्, आइज । हामी सँगै यात्रा गर्नुपर्छ भन्ने किसिमको साथीभाइको भावना बुझेँ । तर, आइहाल्न मैले धेरै प्रयोजन देखिनँ । यहाँ बसेकाले पनि मुद्दा हेरेका थिएनन् म उहाँ बसेर पनि केही बिग्रिएको थिएन । बीचमा मलाई के लाग्यो भने, मैले कि त प्रधानन्यायाधीशको स्ट्यान्ड ठीक छ र यो गरेको भएन भन्नुपर्छ कि प्रधानन्यायाधीशले गरेको ठीक भएन भन्ने साथीभाइको कुरालाई साथ दिनुपर्छ । नभए म भगौडाजस्तो हुन्छु । भगौडा हुने शास्त्र मैले पढिनँ । अनि मैले अहिले आइहाल्न अनुकूल छैन, तपाईंहरू जे गर्दै हुनुहुन्छ, टाढै बसेको भए पनि मेरो नैतिक समर्थन छ भनेको हुँ । हामी सर्वोच्च अदालत आएपछि एकपछि अर्को दुर्घटना भयो । हामीले सुखद् कुराहरू बेहोर्न पाएनौं । हामी प्रवेश गरेको वर्ष दिन बित्न नपाउँदै तत्कालीन प्रधानन्यायाधीश सुशीला कार्कीउपर संसद्मा महाभियोग पेस भयो । न्यायालयका लागि दुर्भाग्यपूर्ण स्थिति थियो त्यो । महाभियोगको हतियारलाई अत्यन्तै हलुका ढंगले संविधानको प्रतिकूल ढंगबाट प्रयोग गरियो । पछि मैले उहाँको फैसलामा महाभियोगलाई कसरी प्रयोग गर्नुपर्थ्यो र कहाँ त्रुटि भयो भन्ने लेखेको पनि छ । उहाँ महाभियोग लगाउने पात्र होइन । त्यो सुशीला कार्कीउपरको होइन कि न्यायालयमाथिको थिचोमिचो थियो, मलाई यति भन्न केही संकोच छैन । त्यसपछि, गोपाल पराजुली आउनुभयो । उहाँको पनि स्वाभाविक बहिर्गमन भएन । त्यसपछि दीपक जोशी आउनुभयो । पाँचछ महिना त कायममुकायम बस्नुभयो । कन्फर्म प्रधानन्यायाधीश हुने अन्तिम बिन्दुमा पुगेर अस्वीकृत हुनुभयो । त्यो आफैंमा एउटा दुर्घटना थियो । पछि चोलेन्द्रशमशेरको त्यो परिस्थिति भयो । यी घटना र दुर्घटनाका सिलसिला थिए । अब त्यो सकियो होला र सकिनुपर्छ भन्ने मलाई लाग्छ । किनभने, न्यायालय अहिले सम्हालिएको छ । अघिकै विषय, एकातिर, न्यायाधीशहरूबीच मित्रवत् व्यवहार हुनेक्रम जीवनभर चलिरह्यो, अर्कोतिर (तत्कालीन प्रधानन्यायाधीश चोलेन्द्रशमशेर जबरा र बाँकी न्यायाधीशबीच) बोलचालै नहुने स्थिति पनि आयो नि । अपवादमा यस्ता घटना इतिहासमा आउँछन् । हामी असजिलो बेलामा सर्वोच्चमा पसेछौं, संयोग परेछ । दुर्घटनाभित्र हामी हुर्किनुपर्यो । व्याख्या वा त्यसको सान्दर्भिकताको कुरा अर्को होला, तर न्यायाधीश समाजको औसत मान्छेभन्दा अलिकति पृथक् जिम्मेवारी भएको मान्छे हो । न्यायाधीशले गरेको फैसलाभन्दा पर जाने ठाउँ हुँदैन, द्याट इज फाइनल । यदि त्यो फाइनल ठाउँ हो भने त्यहाँ बस्ने मान्छेहरू पनि फाइनल गर्न लायकको, विश्वसनीय हुनुपर्छ । उसको आचरण, व्यवहार र क्षमताले यो कुराले समाजका सदस्यहरूको नजरमा विश्वास आर्जन गर्नुपर्छ, यो अर्थमा अलि पृथक् ढंगले आफूलाई प्रस्तुत गर्नु आवश्यक हुन्छ । एउटा सर्वसाधारण मानिस बारमा गएर रमाइलो गरेको कसैले नोटिस गर्दैन तर मन्दिरको पुजारी गयो भने त्यो निन्दाको विषय बन्छ । मर्यादाको हिसाबले न्यायाधीशका केही सीमा छन् । त्यसैले हामी के भन्ने गर्छौं भने न्यायाधीश स्वतन्त्र छ, हुन्छ र रहनुपर्छ । तर, उसका वरिपरि थुप्रै बन्धन र सीमा छन् । त्यो सीमा नाघ्यो भने न्यायाधीश न्यायाधीश रहँदैन । न्यायाधीश धर्मशास्त्रमा भनिएजस्तो लोभलालच, मायामोह नभएको निर्मम हुनुपर्छ । न्यायाधीशमा लोभलालच भयो भने मन्दिरको पुजारी बारमा पसेजस्तै हुन्छ । तर, सुशीला कार्कीलाई प्रधानन्यायाधीशबाट महाभियोग लगाएर विस्थापित गर्न खोज्ने अथवा सर्वोच्च अदालतको प्रधानन्यायाधीशमा गोपाल पराजुली, दीपकराज जोशी वा चोलेन्द्रशमशेर जबराजस्ता प्रवृत्तिलाई स्थापित गर्ने शक्ति सर्वोच्चभन्दा बाहिर छ । त्यो त जस्ताको तस्तै छ । यस्तोमा भोलि विस्थापन र स्थापनको खेल नहोला र न्यायालयमा ? अनि तपाईंले अस्ति बिदाइमा भनेजस्तो ॅसकुन कसरी लिन सकिएला ?यसलाई एउटा पद्धतिभित्रको कुरा भनेर हेर्नुपर्छ । सर्वोच्च अदालतमा न्यायाधीश भएर गइसकेपछि त्यहाँभित्र छनोट गर्ने कुरामा खेल्ने, तान्ने वा उछिन्ने प्रवृत्ति राम्रो होइन । त्यहाँ जाने सबै मान्छे परिस्थिति पर्यो भने प्रधानन्यायाधीश भएर नेतृत्व सम्हाल्न सक्ने हैसियत राख्ने ल्याकतका हुन्छन् । प्रवेश गरिसकेपछि सामान्यतः हामीले मानिआएको अभ्यास पनि वरिष्ठतमलाई नेतृत्व दिने भन्ने छ । भारतमा इन्दिरा गान्धी प्रधानमन्त्री भएको अवस्थामा लागेको संकटकालमा दुई पटक प्रधानन्यायाधीश जुनियरलाई बनाइएको थियो । त्यसयता ५० वर्ष भयो, सिनियरलाई नै बनाइने क्रम तोडिएको छैन । सामान्यतः, आफ्नो कोर्समा आएकोलाई बाहेक छनोट गर्ने हो भने जुडिसरीभित्र राजनीति नराम्रोसँग पस्छ । त्यसो गर्नु हुँदैन । कहिलेकाहीं के हुन्छ भने, कागती होला भनेर रोप्यो सुन्तला हुन्छ, सुन्तला भनेर रोप्यो कागती हुन्छ । किनभने, यी दुईको पात उस्तैउस्तै हुँदो रहेछ । रोप्ने बेलामा भरसक त राम्रै रोपेको हो, पछि फल्ने बेलामा अर्कै चिज फल्दो हो, अलि ठूलो भएपछि थाहा हुन्छ । न्यायपरिषद्बाट हुने सिफारिसमा कहिलेकाहीं यस्तै हुन्छ । फलानो न्यायाधीश त ठीकठीकै छ, यो मान्छे त कति राम्रो काम गर्छ भनेर ल्यायो, कति त पछि फरक भएर निस्कन्छन् । सुन्तला र कागतीमा झुक्किनु त ठीकै होला, कहिलेकाहीँ त भान्टाको पातलाई पनि सुन्तला देख्ने परिस्थिति के आयो भने २०७१ सालमा तत्कालीन प्रधानमन्त्री सुशील कोइराला र इमानका लागि चिनिएका कानुनमन्त्री नरहरि आचार्य भएका बेलामा न्यायपरिषद्ले जे गर्यो त्यो नै फुलेर अहिले भनिएका पात्र पराजुलीदेखि जबरासम्म सर्वोच्चमा प्रकट भए । अनि, त्यसले जुन बीचमा अदालत र न्यायिक प्रक्रिया बिथोलियो, त्यो त प्रस्ट देखिएकै छ नि, होइन र श्रीमान् ? त्यतिखेरको नियुक्तिमा हामी पदीय मर्यादाभित्र थियौं । जिम्मेवारीमा बसेर बोल्ने कुरा पनि भएन । धेरै जनालाई पचेको थिएन । पचे पनि नपचे पनि अथोरिटीले गर्यो त गर्यो । यसमा के गर्न सकिन्छ र ? मलाई त चित्त बुझने भनेर ट्रेड युनियनले जस्तो गर्ने र हुने न्यायाधीशको धर्म पनि होइन । हो, केही गलत प्रवृत्ति प्रवेश भयो । त्यहाँ सुधारको सम्भावना छ । संवैधानिक परिषद्को संचरना नै राजनीतिक छ जसले न्यायाधीशलाई पनि अनिर्णयको बन्दी बनाउँदो रहेछ । उदाहरणकै लागि प्रधानन्यायाधीश हुनुपर्ने हरिकृष्ण कार्कीबारे निर्णय गर्न धेरै समय लाग्यो । किनभने, प्रतिपक्षी दलका नेताको पनि संवैधानिक परिषद्मा भूमिका छ । तत्कालीन प्रतिपक्षी दलका नेता केपी ओलीले कार्कीलाई अघि बढाउन खोज्नुभएन र प्रधानन्यायाधीश बनाउन सहज भूमिका खेल्नुभएन । त्यसैले ८ महिना कामचलाउ भएर बस्नुपर्यो । यसरी बन्दी बनाउने काम संवैधानिक परिषद्बाट हुने रहेछ भनेपछि यसमा पुनरावलोकन गर्ने समय आयो कि आएन ?बृहत् रूपमा जानुपर्छ । संविधान जारी भएको ८ वर्ष भयो, अब त पुनरावलोकन गर्नुपर्ने समय घर्किन थाल्यो । यसलाई एकचोटि अहिलेसम्म भएका अनुभवलाई हेरेर रिभ्यु गर्नुपर्छ । संविधानले खडा गरेका अरू विभिन्न कुराका सम्बन्धमा कति दुरुस्त भए र कहाँनेर संशोधन गर्नुपर्छ भनेर हेर्नुपर्ने अवस्था छ । यसभित्र जुडिसरीको संरचनाको कुरा पनि पर्छ । अन्तमा निर्णय गर्ने मानिस राजनीतिक नै हुने हुन् । त्यसैले राजनीतिलाई बाहेक गर्न कति सकिन्छ भन्ने प्रश्न छ । मूल कुरो, शिक्षामा गडबडी भयो कि भन्ने लाग्छ । घुम्ने र घुमाइने परिस्थिति हामीकहाँ छन् । हरिकृष्णजीलाई हल्लाएकै हो । त्यो प्रमाणित कुरा छ । किन ढिलो गरेको भन्ने चिन्ता हामीलाई पनि थियो र हामीले आफ्नो ढंगले यसबारे बुझेको पनि हो । त्यहाँ विभिन्न अप्सनका कुरा पनि सुन्नमा आए, जुन सुखद् लागेन ।संविधानले परिकल्पना गरेको विषयमा न्यायमूर्तिहरूले, कानुनका विज्ञले जस्तो व्याख्या गर्छन् त्यसैअनुसार सर्वसाधारणले धारणा बनाउने हो । सर्वोच्चको न्यायाधीश अथवा प्रधानन्यायाधीश भएको व्यक्ति राजनीतिक भूमिकामा जानु हुँदैन भन्ने आम मान्यता छ । भारतमा पनि यसअघिका प्रधानन्यायाधीश रञ्जन गोगोईले राममन्दिरको विवादित मुद्दामा फैसला गर्नुभयो र लगत्तै सरकारले उहाँलाई सांसद बनायो । त्यसले पनि झस्काएको छ । नेपालमा न्यायाधीश भएको व्यक्ति राष्ट्रपति हुन सक्छ भन्ने अमूर्त छलफल चलिरहेका बेलामा धेरैले अपेक्षा गरेभन्दा फरक यहाँबाट के विज्ञप्ति आयो भने प्रधानन्यायाधीश भएको व्यक्ति पनि राष्ट्रपति बन्न कुनै बाधा हुँदैन । यसले अलमल बनाएको छ, स्पष्ट पार्न चाहनुहुन्छ ?त्यो विज्ञप्ति म त्यस्तो जाऊँला भनेर निकाल्या होइन । न्यायाधीश समुदायका लागि होच्याउने ढंगले कुरा आए भनेर हो । राजनीतिक दल र सांसदहरूले जसलाई पत्याउनुहुन्छ, उहाँलाई नै राष्ट्रपति बनाउनुस् न । तर तिमीलाई बाहेक भनेर नागरिक अधिकार संकुचित गर्ने अधिकार यिनलाई कहाँबाट आयो ? हो, रिटायर्ड भएर आएपछि उसको पछाडि बन्धन छ, लोकसेवामा जाँच दिएर शाखा अधिकृत भएर हिँड्न मिल्दैन होला । तर राज्यका खास जिम्मेवारीमा जान किन नहुने ? उसको पनि क्षमता र विज्ञता छ उसले राज्यका लागि केही योगदान गर्न सक्छ भने अवसरबाट वञ्चित गर्नु हुँदैन । त्यो किसिमको पदमा न्यायाधीश जान हुँदैन भनेर संविधान, कानुन केहीले कहीँ पनि बार लगाएको छैन । यद्यपि सर्वोच्च प्रधानन्यायाधीश र न्यायाधीश मानवअधिकार आयोगको अध्यक्ष र सदस्यबाहेक अन्यत्र नियुक्त हुने छैन भनिएको छ, होइन ?पहिलो कुरा त राष्ट्रपति नियुक्ति होइन, निर्वाचित हुने पद हो । तर नियुक्तिमै रोक्ने प्रबन्ध पनि तर्कसंगत छैन । मानवअधिकार आयोगमा चाहिँ किन हुने त ? संविधान बनाउँदा केही गलत कुरा परेका छन् । न्यायाधीश भएर रिटायर्ड भएपछि उसले मेडिएटर को रूपमा पनि काम गर्न नपाउने, आर्बिट्रेटर पनि हुन नपाउने भनेर लेखिएको छ हाम्रोमा । यो त संसारमा कहीँ नभएको कुरा संविधानमा लेखियो । यो गर्नु हुँदैन । तर पनि, त्यो परिभाषाभित्र राष्ट्रपति र उपराष्ट्रपतिको पद वा कुनै निर्वाचित पद जोडिँदैन । नत्र, परमानन्द झा पनि सर्वोच्चको न्यायाधीश भइसक्या मान्छे हो, उहाँलाई किन उपराष्ट्रपति बनाएको हिजोको दिनमा ? अमेरिकामा राष्ट्रपति भएको मान्छे न्यायाधीश हुन गए । म आज रिटायर्ड भएँ, म उम्मेदवार भएर सांसद हुन पाउने कि नपाउने ? हिजोको करियरको इन्डपेन्डेन्सीमा भोलि समाजमा एक ढंगको नकारात्मक प्रश्न धेरै अगाडि नआऊन् भनेर न्यायाधीशसँग सचेत रहनु एक कुरा छ । तर उसको नागरिक हक वञ्चित गर्नु आपत्तिको कुरा हो । हाम्रोमा खिलराज रेग्मी मन्त्रिपरिषद् अध्यक्ष बनेदेखि चोलेन्द्रलाई उधारोमा राष्ट्रपति अथवा प्रधानमन्त्री बनाउँछौं र चुनाव गराउन दिन्छौं भनेर दलहरूले बेचिखाएका हुनाले नागरिकलाई डर भएको हो नि ?त्यो अगुल्टोले तर्सिएको कुरा हो । त्यसलाई अस्वाभाविक मान्नु हुँदैन । त्यसो भनेर न्यायाधीशहरूलाई बिल्कुल आइसोलेटेट बनाउने, उसको नागरिक अधिकार र विज्ञताको बहिस्कार गर्ने काम हुन सक्दैन । यी यस्ता पद हुन् जसले न्यायाधीशकै जस्तो निष्पक्ष भूमिकाको अपेक्षा राख्दछ । त्यो भूमिका एकै दिनमा आउँदैन, अभ्यास र समर्पण चाहिन्छ । न्यायाधीशले नागरिक र सरकार विपक्ष भएका केस हेर्नुपर्ने हुन्छ । भोलि भविष्य सुरक्षित गर्न र फाइदा लिनका लागि नढल्कियोस्, सरकारलाई खुसी पार्ने कुरामा नजाओस्, न्यायको मापदण्ड नछोडोस् भनेर कर्मचारी बन्न नजाओस् भन्ने सीमा राखिनुपर्छ । कानुन बनाउने हाम्रौ सांसद होइनन् ? विश्वनाथ उपाध्यायलाई सांसद बनाउने कुरा गरेको होइन ? म सांसद बन्दिनँ भन्नुभयो उहाँले । दिनेले दिन चाह्यो, जानेले जान चाहेन । दिने र जानेबीच नै विषय निर्धारण हुन्छ । तर योचाहिँ समाजको सदस्य नै होइन, तिम्रो नागरिक अधिकार न्यायाधीश बनेको दिनदेखि नै खोसियो भन्न कहाँ पाइन्छ त ? न्यायाधीश हुन्जेल, पदमा बसुन्जेल पाइँदैन तर निस्किइसकेपछि त म पनि नेपाली नागरिक हो, मैले नागरिक अधिकार प्रयोग गर्न किन नपाउने ?"
संगठित हुँदै कन्टेन्ट क्रिएटर,"(काठमाडौं) सामाजिक सञ्जाल प्लाटफर्म टिकटक प्रतिबन्ध गर्नेदेखि सरकारले सामाजिक सञ्जालसम्बन्धी निर्देशिका र विधेयक बनाउनेजस्ता गतिविधि जारी राखेका बेला यसबाट प्रत्यक्ष प्रभावित हुने अनलाइन सर्जक (कन्टेन्ट क्रिएटर) हरूले संगठित हुन पहल थालेका छन् । यसका लागि हालै मात्र कम्पनी रजिस्ट्रारको कार्यालयमा उनीहरूले गैरनाफामूलक संस्था क्रिएटर्स एसोसिएसन अफ नेपाल दर्ता गराएका छन् । अनलाइनमा विविध विषयमा ज्ञानवर्द्धक, सूचनामूलक र मनोरञ्जनात्मक सामग्री उत्पादन र प्रसारण गर्दै आएका कन्टेन्ट क्रिएटरहरूले विभिन्न संवेदनशील समयमा आफूहरूको आवाज मलिन भएको महसुस भएपछि संगठित हुन चाहेको प्रतिक्रिया दिएका छन् । अनलाइन कन्टेन्ट क्रिएसनलाई राम्रो पेसाका रूपमा स्थापित गर्न र कतिपय विकृति न्यूनीकरणका लागि पनि संगठित हुन आवश्यक रहेको युट्युब च्यानल आइडियाप्रेनर नेपाल मार्फत वित्तीय साक्षरतासम्बन्धी कन्टेन्ट प्रवाह गर्दै आएका सन्जोग कोइरालाले बताए ।पछिल्लो समय नेपालमा अचानक टिकटक ब्यान्ड भयो, अहिले सामाजिक सञ्जालसम्बन्धी निर्देशिका र विधेयक आइरहेका छन्, हामी कन्टेन्ट क्रिएटरहरूसँग जोडिएका यस्ता विषयमा हामीले एक्लाएक्लै बोल्दा त्यसले कम महत्त्व पाइरहेको छ, सन्जोगले भने, संस्थागत रूपमा अघि बढ्दा हाम्रो आवाज सुनिन्छ भन्ने बुझाइ हो । टिकटकमा निर्भर भएर जीवन चलाइरहेका कतिपय क्रिएटरहरू रातारात प्लाटफर्म बन्द हुँदा हतोत्साहित भएको उनले सुनाए । टिकटकका कन्टेन्ट क्रिएटर अहिले अन्य प्लाटफर्ममा शून्यबाट सुरु गर्नुपर्ने अवस्थामा रहेको सन्जोगको अनुभव छ ।कन्टेन्ट क्रिएटरहरूको सम्मानजनक पहिचान स्थापनाका लागि पनि संगठित हुनुपर्ने अवस्था आएको उनले बताए । हाल सन्जोगसहित रुटिन अफ नेपाल बन्दका भिक्टर पौडेल, माई डार्लिङ फुडकी मन्जिता मानन्धर, सुशान्त प्रधान पडकास्टका सुशान्त, अप्ट्रेन्ड्ली मिडियाका मोनायक कार्की, एक्सप्लेनर नेपालीका मनीष अधिकारी, इनडेप्थ स्टोरीका सुदीप सुवेदी, अफिसियल खबरका विकल्प बस्न्यातलगायत कन्टेन्ट क्रिएटर एसोसिएसनमा जोडिएका छन् । आफ्नो पडकास्ट च्यानलमार्फत विभिन्न क्षेत्रका स्थापित व्यक्तिहरूसँग कुराकानी गर्दै आएका सुशान्त प्रधानले यो क्षेत्रको सम्पर्क विन्दु (पोइन्ट अफ कन्ट्याक्ट) का रूपमा संगठनले काम गर्ने जानकारी दिए । टिकटक प्रतिबन्ध भएपछि हामीलाई संगठित हुनुपर्छ भन्ने आभास भएको हो, उनले भने, भोलिका दिनमा अर्को कुनै प्लाटफर्म बन्द गरिएला, त्यसले हामीलाई प्रत्यक्ष र परोक्ष रूपले असर गर्छ । यस्तो बेला हाम्रो आवाज बुलन्द हुनुपर्छ भन्ने लाग्छ । संगठनले सरकार र सामाजिक सञ्जाल कम्पनीहरूबीच पनि सेतुको काम गर्ने सुशान्तको अपेक्षा छ । संगठन विकासको ढाँचा र यसमार्फत गरिनुपर्ने कामहरूबारे छलफल र धारणा संकलनको काम अघि बढेको सन्जोगले जानकारी दिए । यस क्रममा ३५ देखि ४० जना कन्टेन्ट क्रिएटरहरूसँग छलफल भइसकेको पनि उनले बताए । सन्जोगका अनुसार नेपालमा व्यावसायिक रूपमै कन्टेन्ट क्रिएसनमा लाग्नेको संख्या करिब ३ सय छ । यसमा मेकअप ट्युटोरियल बनाउनेदेखि गेमिङ, भ्लगिङ, ईलर्निङ, पडकास्टजस्ता विभिन्न क्षेत्रमा कन्टेन्ट बनाउनेहरू पर्छन् । उनीहरूले इन्स्टाग्राम, फेसबुक, टिकटक, युट्युब, स्न्यापच्याट, स्पटिफाइदेखि इमेललगायत अनेकौं प्लाफर्ममार्फत कन्टेन्ट प्रवाह गर्दै आएका छन् ।संगठनमा हाल इमर्जिङ क्रिएटर (उदीयमान सर्जक) र स्टाब्लिस्ड क्रिएटर (स्थापित सर्जक) गरी दुई वर्गमा क्रिएटहरूलाई सदस्यता उपलब्ध गराउने संस्थापकहरूको योजना छ । स्थापित वर्गमा सदस्यता पाउन दुई तीन वर्षदेखि निरन्तर काम गरिरहेको हुनुपर्ने, विभिन्न प्लाटफर्ममा निश्चित संख्यामा फलोअर वा इन्फ्लुएन्सर हुनुपर्ने जस्ता प्रावधान राखेर विधान तयार पार्ने काम भइरहेको सन्जोगले जानकारी दिए ।कुनै प्लाटफर्ममा कसैले नचाहिँदो वा विकृति फैलाउने किसिमका कन्टेन्ट बनाइरहेको पाइयो भने उनीहरूलाई एसोसिएसनले नै चेतावनी दिने वा कारबाही गर्नेजस्ता सुधारोन्मुख प्रावधानबारे पनि सोचिरहेका छौं, उनले भने, टिकटकमा विकृति बढ्यो भनेर जसरी रातारात प्लाटफर्म बन्द गरियो, त्यस्तो हुन नदिन हाम्रो संगठनले नयाँ र उदयीमान क्रिएटरहरूलाई तालिम, गाइडेन्स र मेन्टरिङका कार्यक्रममार्फत सचेत र जिम्मेवार बनाउन पहल गर्नेछ । सरकारलाई पनि आफ्नो धारणा पेस गर्नेछ ।"
साहित्यकार न्यौपानेको 'अशून्यम्' बजारमा,"काठमाडौं (कास) साहित्यकार काशीनाथ न्यौपानेको अशून्यम् उपन्यास शनिबार राजधानीमा सार्वजनिक गरिएको छ । चार वेद र अठार पुराणका रचियता व्यासको अध्येतासमेत रहेका तनहुँका न्यौपानेको उक्त पुस्तक बुक हिल प्रकाशनले प्रकाशित गरेको हो ।उपन्यासमा लेखकले एउटा कल्पनाबाट आफ्नो चेतनशील शरीर कसरी बनेको छ, यो नियममा कसरी अल्झेको छ भन्ने कुरा महसुस गराउने खोजेका छन् । जन्म, उमेर, मृत्यु र जगत् ब्रह्माण्ड नै अशून्यबाट सुरु भएको र कल्पनायुक्त शून्यको अवस्था अशून्यम् भएको निष्कर्ष निकाल्दै उपन्यासको नाम अशून्यम् राखिएको चर्चा गरे । दशकौंको व्यक्तिगत अनुभूति र वैदिक दर्शनको अध्ययन र संसारमा प्रतिबिम्बित सिद्धान्तको अनुभूतिबाट पुस्तक सिर्जना भएको न्यौपानेले बताए । पुस्तकको पहिलो भाग कल्पनाशक्ति सिद्धान्त मा कल्पनाको मोडलको र त्यसको सिद्धान्तमा चर्चा गरेका छन् भने दोस्रो भागमा जीवन प्रकटीकरणमा त्यही मोडेल चेतनशील प्राणीको जीवनमा कसरी प्रतिबिम्बित छ भन्नेबारेको व्याख्या रहेको छ । प्राध्यापक एवं पूर्वराजदूत जयराज आचार्यले व्यासलाई संसारभरमा चिनाउन लागिरहेका साहित्यकार न्यौपानेको उपन्यास आधुनिक वैज्ञानिकको सृष्टिप्रतिको धारणा रहेको उल्लेख गरे । अर्का साहित्यकार पद्मप्रसाद देवकोटाले अशून्यम्ले काल्पनिक सत्यतिर जीवनलाई लैजान खोजेको भन्दै दर्शनशास्त्रमा यसले नयाँ हलचल प्रदान गर्ने बताए । अर्का प्राध्यापक सर्वराज आचार्यले अशून्यम्मा आध्यात्मिक दर्शनको गहिरो चिन्तन रहेको बताए भने लेखक प्रभा कैनीले कल्पनादेखि कल्पनासम्मका विषयहरू समेटिएर लेखिएको यो पुस्तकले गहिरो दर्शनको अनुभूति दिलाउने बताइन् ।"
हाँसोको 'महाजात्रा' मा जेलिएको राजनीति,"(काठमाडौं)फिल्म जात्रा ले तीन साधारण पात्रहरू फणीन्द्र, जोयस र मुन्नाको एउटा असाधारण संसार दर्शकलाई पस्किएको थियो । सामान्य दैनिकी यापन गरिरहेका उनीहरूमा एकाएक असामान्य घटना घट्दा आइपर्ने अप्ठ्यारो परिस्थितिलाई फिल्मले हास्यरसमा पस्कँदा दर्शकको प्रिय बन्यो । जीवन धान्न सानोतिनो कमाई गर्दै आइरहेका यी तीन पात्रको जीवनमा अचानक नसोचेको ठूलो रकम हात लागेपछि त्यसलाई पचाउन गर्ने संघर्षलाई जात्रा सिरिजले निरन्तरता दिँदै आएको छ । यस्तोमा उनै मुख्य तीन पात्र र लगभग त्यस्तै परिस्थिति सिर्जना गर्दै शुक्रबारदेखि पछिल्लो शृंखलाका रूपमा महाजात्रा प्रदर्शनमा आएको छ ।गरिबी, बाध्यता र चाहनाबीच यी तीन पात्र अवैध कारोबारको चंगुलमा यसरी फस्दै जान्छन्, कि त्यहाँबाट उम्कने ढोका प्रायः बन्द छ । अवैध धन्दाका नाइके, प्रहरी प्रशासन अनि अपराधको यो चङ्गुलबाट उम्कन उनीहरूले गर्ने संघर्षलाई पटकथा लेखकसमेत रहेका निर्देशक प्रदीप भट्टराईले देखाउने प्रयास गरेका छन् । तेस्रो संस्करणसम्म आइपुग्दा महाजात्रा को कथा र प्रस्तुतिमा यसैका अघिल्ला फिल्ममा भन्दा तात्त्विक भिन्नता त्यस्तो छैन । अथवा, फिल्मको कथा, शैली र प्रस्तुतिमा खासै नयाँपना छैन । पैसा र सुन पचाउने दलदलमा फसेर चेतिसकेका फणीन्द्र, जोयस र मुन्ना यस पटक पनि घुमिफिरी त्यस्तै अर्को चंगुलमा फस्न पुग्छन् । यस पटक भने नेताको कालो धनलाई निश्चित समयका लागि लुकाइदिनुपर्ने बाध्यता आइलाग्छ । पैसाले भरिएको गाडी नै हात लागेपछि अभावबाट गुज्रिएका तीन पात्रमा पुनः लोभ पलाउँछ, पचाउने र आआफ्ना सपना साकार पार्ने योजना मनमनै बुन्न थाल्छन् । जोयस (रवीन्द्र) फेरि फिल्ममा अभिनय गर्ने सपना देख्न थाल्छन् भने घरज्वाइँको बुहार्तन व्यहोर्दै आएका मुन्ना (रवीन्द्र झा) मा पनि धनी बनेर इज्जतको जीवन बाँच्ने आशा पाल्न थाल्छ । डेरा जिन्दगी बाँचिरहेका फणीन्द्र (विपिन) पनि नयाँ घर किन्न चाहन्छन् ।फणीन्द्र मालवाहक मिनीट्रकका चालक छन् भने मुन्ना त्यसैमा मालसामान लोडअनलोडको काममा छन् । जोयसलाई मालसामानको हिसाबकिताब राख्ने जिम्मा छ । तिनै पात्रलाई सोही मिनिट्रकले जोड्न ल्याउँछ, जुन गाडी विपक्षी पार्टीका ठूला नेता पुण्यप्रसाद (हरिवंश) को अवैध रकमले भरिएको छ । कथाको जालोमा कालोबजारीका गुन्डा नाइके (शिशिर वाङ्देल) र भाइरल इन्स्पेक्टर खत्री (दिव्य देव) पनि ठोक्किन आइपुग्छन् ।यस किसिमका आपराधिक घटनामा गरिब र सोझा जनतालाई कसरी फसाइन्छ ? बिचौलिया र शक्तिमा भएकाहरूले पहुँच नभएका जनताको परिस्थिति र गरिबीको कसरी दुरुपयोग गर्छन् ? जात्राले पहिल्यैदेखि समाउँदै यो मर्म महाजात्रा ले पनि समातेको छ । यस किसिमको सामाजिक मुद्दा उठाउँदै गरिएको व्यंग्यले दर्शक हँसाउँदै विषयवस्तुको गहिराइभित्र पुर्याउनु फिल्मको सबल पक्ष हो । फिल्मले सुरुदेखि अन्तिमसम्म दर्शक हँसाइरहन्छ । यी मुख्य तीन पात्रको संसारमार्फत फिल्मले थुप्रै विषयमाथि व्यंग्य गर्न खोजेको छ । राजनीतिको आडमा सञ्चालित अपराध, त्यसको ढाकछेप, अनि गरिबी र महत्त्वाकांक्षाबीचको द्वन्द्व । यस्ता थुप्रै मद्दालाई एकैपटक भन्न खोज्दा फिल्मले मध्यान्तरपछि भने गति गुमाउँदै जान्छ ।मध्यान्तरअघिसम्म फिल्मले दर्शकलाई मज्जाले बाँधेर राख्छ । तर, जब मुख्य तीन पात्रहरूको जीवनमा पुण्यप्रसाद र अन्य पात्र थपिँदै जान्छन्, कथ्य शैलीको डोरो कमजोर हुँदै जान्छ । यसपालि फिल्मको क्यानभास ठूलो छ । यी तीन पात्र र उनीहरूका सपनासँग त दर्शक पहिलो संस्करणदेखि नै भिज्दै आएका छन् । तर, तेस्रो संस्करणसम्म आइपुग्दा पुण्यदेखि प्रहरी खत्रीलगायत थुप्रै नयाँ चरित्र थपिएका छन् । तर, ती चरित्रको स्थापना र मूल कथामा ती पात्रको आवश्यकतामाथि लेखक, निर्देशक भट्टराईले पर्याप्त ध्यान पुर्याउन नसकेको देखिन्छ । जस्तै, प्रहरी इन्स्पेक्टर खत्री जति चाँडै आउँछन्, त्यति नै चाँडै हराउँछन् पनि । पात्र स्थापनामा ध्यान नदिँदा उक्त पात्र र उसले पैदा गर्ने भावनात्मक अवस्थामा दर्शकले त्यतिसारो अनुभुत गर्नै पाउँदैनन् । त्यसैगरी पुण्य र उनको छोराको चरित्र र उनीहरूबीचको सम्बन्ध स्थापनामा पनि खासै मिहिनेत गरिएको देखिँदैन । त्यसैले पुण्यले आफ्नो छोराका लागि लिने ठूलो निर्णयले दर्शकको मन त्यत्ति छुँदैन, न त त्यसले फिल्मको उत्कर्षलाई पर्याप्त मात्रामा कन्भिन्स्ड नै गर्छ । बाबुछोराको सम्बन्धको धागोलाई सुरुवातदेखि नै बुन्दै लगिएको भए पछि त्यसमा आउने परिवर्तन दर्शकले सजिलै आभास गर्न सक्थे । चरित्रको संसारमा पुर्याउने मात्रै होइन उनीहरूको भावनालाई आभास गराइदिन सक्ने शक्ति फिल्ममा हुन्छ र हुनुपर्छ ।पहिलो संस्करणमा प्रदीपले भुइँमान्छेको कथा, उनीहरूको पीडा र यो काठमाडौंलाई यथार्थपरक शैलीमा देखाएका थिए । तेस्रो संस्करणसम्म आइपुग्दा उनको यो कलात्मक शैलीलाई व्यावसायिकताले बढी नै छोपिदिएको छ । मूल कथामा अनावश्यक लाग्ने हाम्रो जोडी बोलको गीत होस् वा अतिरञ्जित लाग्ने पुण्यको चरित्र । व्यावसायिक पाटोमा बढी ध्यान केन्द्रित गर्दा जात्रा को पुरानो स्वाद महाजात्रा सम्म आइपुग्दा खल्लो भइसकेको महसुस हुन्छ । पटकथा लेखनकै चरणमा यी र यस्ता कमजोरीमाथि ट्रिटमेन्ट गर्न सकिन्थ्यो ।यस पटक फिल्ममा पात्रहरूले पैसा पचाउन खासै संघर्ष गरेको देखिँदैन । जसले गर्दा लुकामारीको त्यो पहिले जस्तो सनसनी यस पटक कथामा पाइँदैन । यस पटक फिल्मको द्वन्द्व निर्माण सतही लाग्छ । पहिलो संस्करणमा पैसाको बोरा खोज्दै प्रहरीले फणीन्द्रको आँगन टेक्न आइपुग्दा उनीभित्रको डर, मुटुको ढुकढुकी दर्शकले पनि सहजै अनुभव गर्थे । तर, यो संस्करणमा त्यस किसिमको द्वन्द्व निर्माणमा फिल्म चुक्दा पात्र र उनीहरूका भावना दर्शकले अनुभुत गर्नै सक्दैनन् । लेखनको कथ्यमा तहगत मिहिनेत गरिएको भए यी नयाँ पात्र र विषयवस्तु पनि छताछुल्ल हुने थिएनन् ।पुण्यको प्रवेशसगै कथाले बाटो बिराएको छ । फणीन्द्र, जोयस र मुन्नामा भन्दा बढी फिल्म राजनीतितर्फ केन्द्रित बन्दै जान्छ । थपिएका नयाँ पात्रको स्थापना विश्वासिलो ढंगले गरिएको छैन । पुण्यको छोरा फिल्ममा जबरजस्ती राखिएको भान हुन्छ । प्रहरी इन्स्पेक्टर खत्रीलाई अचानक हटाइदिने निर्णय, पत्नीले न्यायका लागि गरेको लडाइँ जबरजस्ती इमोसनल बनाउन राखिएको अनुभव हुन्छ । फिल्मको अर्को दृश्य छ, फिल्ममा प्रमुख तीन पात्र गीत गाउँदै फणीन्द्रको घरको आँगन आइपुग्छन् । छोरा इमान रुँदै फणीन्द्रलाई भेट्न आइपुग्छन् । उक्त दृश्यमा जबरजस्त बाबु र छोराको सम्बन्धमार्फत दर्शकलाई रुवाउन खोजिएको छ ।यो फिल्मले दर्शक हँसाउन दुईअर्थी संवाद, लिंग र जातमाथि उति भद्दा मजाक गरेको छैन । फिल्मको अर्को बलियो पक्ष यो हो । तर, संवादबाट मात्रै दर्शक हँसाउन खोज्नु कमजोरी बनिदिएको छ । फिल्ममा बिनासंवाद, परिस्थितिले हँसाउने दृश्य कमै भेटिन्छन् । ढुवानी सेवामा भएको यी तीनको पुनर्मिलनवाला सिच्युएस्नल कमेडी ले अन्य दृश्यमा पनि निरन्तरता पाएको भए त्यसले हाँसोरस बढाउन सक्ने सम्भावना थुप्रै थिए ।त्यस्तै कति दृश्यमा दर्शक हँसाउनकै लागि मात्र पनि पात्रले संवाद बोलिरहेझैं लाग्छ । फणीन्द्रका ससुरालाई प्रहरीले सोधपुछ गरिसकेपछि उनी भन्छन्, अरूका ज्वाइँले तेल भिजामा भए पनि ससुरालाई अस्ट्रेलिया, अमेरिका पुर्याउँछन्, आफ्ना ज्वाइँले जहिल्यै जेलमा पुर्याउँछन् ।संवाद प्रधान यो फिल्ममा पात्रहरूले जबरजस्त बोलेरै दर्शक हँसाउँछन् । मध्यान्तरअघिसम्म त संवादले दर्शकलाई बाँधेर राख्छ । तर, त्यही शैलीलाई अन्तिमसम्म पछ्याइरहँदा केही ठाउँमा पट्यारलाग्दो पनि सुनिन्छ । अभिनयका पक्षमा भने फणीन्द्र बनेका विपिन कार्कीले फेरि त्यो पात्रको निर्दोषपना, इमानदारिता र लगनशीलतालाई पर्दामा बाँचिदिएका छन् । संवाद बोल्दा समात्ने उनको कमिक शैलीलाई यो संस्करणमा पनि दर्शकले मन पराउने पक्का छ । त्यस्तै, दुई रवीन्द्रले पनि जोयस र मुन्नाभित्रको यस्ता गुणलाई महाजात्रा मा दोहोर्याउन सफल छन् ।"
कर्णालीमा १३२ केभीको प्रसारण लाइन विस्तारमा अवरोधै अवरोध,"(सुर्खेत) हुम्लाबाहेक कर्णाली प्रदेशका ९ जिल्लामा नेपाल विद्युत् प्राधिकरणले राष्ट्रिय प्रसारण लाइन जडान गरेको छ । तर कोहलपुरसुर्खेत १३२ केभी प्रसारण लाइन विस्तारमा अवरोधै अवरोध हुँदा विद्युत् सुविधाभन्दा बढी सास्ती भोग्दै आएका छन् । ०४५ सालमा राजा वीरेन्द्र सुर्खेत आउँदा सुर्खेतसम्म जोडिएको ३३ केभीएकै लाइन दैलेख, जाजरकोट, जुम्ला, कालीकोट, रुकुम, सल्यान, मुगु र डोल्पासम्म जोडिएको छ । तर कर्णालीवासी सुर्खेतमा ३५ वर्षदेखि ३३ केभीए क्षमताकै बिजुलीको भरमा छन् । १३२ केभी प्रसारण लाइन विस्तारका क्रममा बर्दिया राष्ट्रिय निकुञ्जले रूख कटानबापत जग्गा नै दिनुपर्ने भनेपछि कर्णालीमा विद्युत् विस्तारको काममा लामो समयदेखि ढिलाइ भएको हो । अहिलेसम्म झन्डै ६३ बिघा जग्गा खरिद गरी निकुञ्जलाई दिए पनि रूख कटानका लागि निकुञ्ज विभागसँग सम्झौता हुन बाँकी हुँदा काममा ढिलाइ भइरहेको कोहलपुरसुर्खेत १३२ केभी प्रसारण लाइन आयोजनाको प्रमुख रविकुमार चौधरीले बताए । कहिले के मिल्दैन, कहिले के, उनले भने, अहिले फेरि वनसम्बन्धी एउटा कानुन संशोधन गर्नुपर्ने भएकाले समस्या भएको छ । निकुञ्ज क्षेत्रबाहेकका ठाउँमा भने आयोजनाको काम भइरहेको उनले जनाए । लाइन विस्तारका लागि झन्डै १३ हजार रूख कटान गर्नुपर्ने उनको भनाइ छ । दुई वर्षभित्र निर्माण सक्ने गरी ०७६ असार २२ मा भारतीय कम्पनी आरएस इन्फ्रा प्रोजेक्टले निर्माणको जिम्मा लिएको थियो । आयोजनाको लागत झन्डै एक अर्ब रुपैयाँ छ भने झन्डै ६० प्रतिशत काम सम्पन्न भएको आयोजनाले जनाएको छ । आयोजनामा बाँकेको बानियाभार क्षेत्रमा पनि विवाद कायमै छ । बानियाभारका स्थानीयले क्षतिपूर्तिको माग गर्दर् ैलामो समयदेखि निर्माणको काममा अवरोध गरिरहेको चौधरीले गुनासो गरे । सुरुमा डिजाइन, परीक्षण, विस्तृत वातावरणीय प्रभाव मूल्यांकनलगायत काममा ढिलाइ भएको थियो । रूख कटानको अनुमति एक महिनाभित्र पाए ०८१ को दसैंसम्म काम सक्ने लक्ष्य लिइएको उनको भनाइ छ । नेपाल विद्युत् प्राधिकरणले कर्णालीका झन्डै १ लाख २५ हजार घरमा राष्ट्रिय प्रसारण लाइन जडान गरेको छ । तर केन्द्रीय प्रसारण लाइन पनि भरपर्दो नहुँदा लो भोल्टेज र अनियमित लोडसेडिङको समस्या उस्तै छ । केन्द्रीय लाइन भन्नु मात्र छ, वीरेन्द्रनगर६ का पहलबहादुर केसीले भने, एक घण्टामा ५६ पल्ट बिजुली नगएको दिनै हुँदैन । पटकपटक बिजुली जाँदा विद्युतीय उपकरण बिग्रिने क्रम बढिरहेको उनले बताए । विद्युत् समस्याकै कारण ठूला उद्योग खुल्न नसकेको कर्णाली प्रदेश उद्योग वाणिज्य संघका अध्यक्ष पदम शाहीले जनाए । कर्णालीमा ठूला उद्योग खोल्न र लगानी गर्न व्यवसायी लालायित छन्, उनले भने, तर सबै व्यवसायी विद्युत्कै समस्याले डराएका छन् । दैनिक पचासौं पटक विद्युत् आउने जाने गर्दा सामान्य ग्राहकले पनि हैरानी खेपिरहेको उनले बताए । प्राधिकरणले डेढ वर्षअघि कालीकोट हुँदै जुम्ला सदरमुकाम खलंगामा राष्ट्रिय प्रसारण लाइन पुर्यायो । तर बिजुली जाने, भोल्टेज नपुग्नेलगायत समस्याबाट स्थानीयवासी आजित छन् भने बिजुली बालेर सोलार र टुकीको भरमा घरायसी काम गर्नुपर्ने बाध्यता छ । यो बिजुलीको त भरै छैन, एक त आउँदैन, आए पनि कोठा उज्यालो हुँदैन, जुम्ला खलंगाकी कमला देवकोटाले भनिन्, बिजुली र सोलार सँगै बाल्नुपर्ने बाध्यता छ । केन्द्रीय लाइन विस्तार भए पनि भर नहुँदा सोलार हटाउन नसकेको उनको भनाइ छ । सदरमुकाम खलंगामा सोलारको प्रयोग बढी भए पनि तातोपानी, तिलालगायत गाउँका बासिन्दालाई भने केन्द्रीय लाइनको बिजुलीभन्दा टुकीकै भर छ । बत्ती गएको गयै हुन्छ, तातोपानीका जनक न्यौपानेले भने, आए पनि पूरा पावरको आउँदैन, बरु हामीलाई टुकीकै भर छ । यसअघि घुघुती साना जलविद्युत् आयोजनाले वितरण गरेको लाइनमा प्राधिकरणले केन्द्रीय प्रसारण लाइन जोडेको हो । अहिले जुम्लाका झन्डै २ हजार घरमा केन्द्रीय लाइन जोडिएको नेपाल विद्युत् प्राधिकरण जुम्ला वितरण केन्द्र जुम्लाका प्रमुख नशेरदत्त रावलले बताए । सुर्खेतदेखि कालीकोटसम्म ३३ केभीए विद्युत् लाइन आए पनि जुम्लामा भने ११ केभीए मात्रै लाइन पुगेको उनले जनाए । कालीकोटदेखि जुम्ला खण्डमा रहेका विद्युत्का पोलहरूमा पटकपटक समस्या आउँदा विद्युत् नियमित हुन नसकेको उनको भनाइ छ । कालीकोटमा पनि बिजुली आउने जाने समस्याका कारण स्थानीयवासी पीडित छन् । बिजुलीको टुंगै छैन, कालीकोट सदरमुकाम मान्मका व्यवसायी राजन पाण्डेले भने, बरु स्थानीय बिजुलीकै भर थियो । विद्युत् समस्याका कारण मोबाइल चार्ज गर्न सोलारको भर पर्नुपरेको उनले जनाए । कर्णालीका अरू जिल्लामा पनि केन्द्रीय लाइन विस्तार नहुँदासम्म सोलार र स्थानीय स्तरमा उत्पादन गरिएको बिजुली उपभोग हुन्थ्यो । लाइन जोडेपछि सोलार हटाइयो, सल्यानको बांगेलाकुरीका वसन्त विकले भने, केन्द्रीय लाइनले दुःख दिन थालेपछि फेरि सोलार किन्नुपर्ने बाध्यता भएको छ । केन्द्रीय प्रसारण लाइन पुगेपछि २४ सै घण्टा बिजुली बाल्न पाउने आशा निराशामा परिणत भएको उनको गुनासो छ । कर्णालीमा केन्द्रीय प्रसारण लाइन विस्तार गरिएको बाँकेको कोहलपुरदेखि सुर्खेतसम्म झन्डै ८६ किमि दूरीमा ९५ प्रतिशत भाग जंगल पर्छ । दूरी लामो हुँदा भोल्टेज कम हुने र भोल्टेज कम भएपछि सिस्टममा खराबी आउने गरेको विद्युत् प्राधिकरण कर्णाली प्रदेश कार्यालय प्रमुख शम्भु कुसियत यादव बताउँछन् । प्राधिकरणको मापदण्डअनुसार ३३ केभीको लाइनमा बढीमा ६० किमिमा सबस्टेसन हुनुपर्छ । तर कर्णालीमा ३ सय किमिसम्म बिनासबस्टेसन विस्तार हुँदा समस्या भएको हो ।कर्णाली प्रदेशभरि विद्युत् उत्पादन क्षमता १८ हजार मेगावाट भए पनि अहिलेसम्म १० मेगावाट मात्र विद्युत् उत्पादन भइरहेको छ । आफ्नै प्रदेशमा विद्युत् उत्पादन नहुँदा कर्णालीवासी अनियमित लोडसेडिङ र लो भोल्टेजको समस्या भोग्न बाध्य छन् । नेपाल राष्ट्र बैंकका अनुसार अहिले कर्णालीमा १०७० मेगावाट मात्र विद्युत् उत्पादन भइरहेको छ । त्यसमध्ये ठूला योजनाबाट दैलेखको पदमखोलाले ४८ र द्वारीखोलाले ३७५ मेगावाट विद्युत् उत्पादन गरिरहेका छन् भने अन्य सबै लघु र साना जलविद्युत् योजना मात्र हुन् । कर्णाली, तिला र भेरी नदीमा गरिएको सम्भाव्यता अध्ययनअनुसार झन्डै १८ हजार मेगावाट बिजुली निकाल्न सकिने राष्ट्र बैंक कर्णाली प्रदेशका सहायक निर्देशक पूर्णबहादुर नेपालीले बताए । दैलेखबाट ८५५ मेगावाट विद्युत् उत्पादन भइरहेको छ भने अरू सबै जिल्लामा एक मेगावाटभन्दा कमका आयोजना छन् । नेपाल विद्युत् प्राधिकरण प्रादेशिक कार्यालयको तथ्यांकअनुसार, ४ हजार ५४१ मेगावाट बराबरका १९ आयोजनाले सर्वेक्षण, २६ मेगावाटका ४ आयोजनाले उत्पादन अनुमतिपत्र, १ हजार ९१ मेगावाट बराबरका ७ आयोजनाले सर्वेक्षण अनुमतिपत्रका लागि दरखास्त दिएका छन् । कर्णालीमा बन्न लागेका प्रायः ठूला विद्युत् योजना अलपत्र छन् । ९ सय मेगावाटको माथिल्लो कर्णाली जलविद्युत् आयोजनाको जिम्मा लिएको भारतीय कम्पनी जीएमआरले अहिलेसम्म लगानी जुटाउन सकेको छैन भने जाजरकोटस्थित ४ सय १० मेगावाटको नलगाढ जलाशययुक्त आयोजनामा डीपीआरको कामसमेत सकिएको छैन । ६ सय ८८ मेगावाटको बेतन कर्णाली आयोजनाको काम पनि लामो समयदेखि सुस्त छ । प्रदेश योजना आयोगका अनुसार कर्णालीका विभिन्न जिल्लामा अहिले ५९ वटा लघु जलविद्युत् योजना सञ्चालनमा छन् । विभिन्न निकायको सहयोगमा झन्डै १० वर्षको समयमा डेढ अर्ब रुपैयाँको सहयोगमा निर्माण भएका ६४ वटा लघु जलविद्युत् योजना बन्द भएको आयोगले जनाएको छ । जबसम्म सबै घरधुरीमा बिजुली पुग्दैन, तबसम्म कर्णालीको सबै पूर्वाधार विकास अधुरै हुने प्रदेश योजना आयोगका पूर्वसदस्य दीपेन्द्र रोकायाको भनाइ छ । बन्न लागेका ३४ वटा ठूला विद्युत् आयोजनाले पूर्णता पाए भने पनि कर्णाली बिजुली बेचेरै आत्मनिर्भर बन्न सक्छ, उनले भने, विद्युत् समस्याकै कारण ठूला कलकारखाना खुल्न सकेनन्, स्थानीयले रोजगारी पाएनन्, जसका कारण धेरैजसो युवा भारतमा मजदुरीका जान बाध्य छन् । राष्ट्रिय जनगणना०७८ अनुसार कर्णालीमा ३ लाख ६६ हजार ३७ घरधुरी छन् । त्यसमध्ये ४९६३ प्रतिशत (१ लाख ८१ हजार) घरमा मात्र विद्युत् सुविधा पुगेको छ । ५१ प्रतिशत स्थानीय अझै पनि अँध्यारोमै रात बिताउन बाध्य छन् । जनगणनाको तथ्यांकअनुसार १ लाख ७५ घरमा सौर्य ऊर्जा जडान गरिएको छ भने बाँकी जनसंख्या टुकी र दियालोकै भरमा छ ।"
इङ्वाको बिजुली केन्द्रीय प्रसारण लाइनमा,(पाँचथर)पाँचथर र ताप्लेजुङलाई सिमाना छुट्याएर बग्ने इङ्वाखोलाबाट उत्पादित ९७ मेगावाट बिजुली केन्द्रीय प्रसारण लाइनमा जोडिएको छ । इङ्वा हाइड्रोपावर लिमिटेडले १ सय ९० करोड लगानीमा पाँचथरको याङवरक गाउँपालिका३ आँपडाँडास्थित स्टेसनबाट उत्पादन गरेको बिजुली शनिबारदेखि केन्द्रीय प्रसारण लाइनमा जोडिएको हो ।हाइड्रोपावरले याङवरक २ फलैंचास्थित इन्टेकमा बाँध बाँधेर ल्याएको ६२ घनमिटर पानी पेनस्टक पाइपमार्फत साढे चार किलोमिटर तल रहेको विद्युत् गृहमा ल्याएर बिजुली उत्पादन गरेको हो । यहाँ उत्पादित बिजुली विद्युत् गृहभन्दा १६ किमि टाढा रहेको अमपरपुरस्थित स्टेसनमार्फत केन्द्रीय प्रसारण लाइनमा जोडिएको छ । इङ्वा हाइड्रोपावरले एक साताअघि परीक्षण उत्पादन सुरु गरेको थियो । परीक्षण सफल भएसँगै शनिबार औपचारिक उद्घाटन गर्दै आफ्नो केन्द्रीय प्रसारण लाइनमा जोडिएको सञ्चालक सञ्जीव न्यौपानेले बताए । इङ्वा हाइड्रोपावरले ८ मेगावाट क्षमताको क्यास्केट आयोजना पनि सञ्चालन गर्ने तयारी गरिरहेको छ ।इङ्वा हाइड्रोले ०७८ साउन १ देखि विद्युत् गृहसहितका संरचना निर्माण सुरु गरेको थियो । छोटो अवधिमै काम सकेर उद्घाटन गरिएको कम्पनी अध्यक्ष सुमित्रादेवी न्यौपानेले बताइन् । १ सय ९० करोड लगानीमा इङ्वा हाइड्रो निर्माण गरिएको उनको भनाइ छ । यसमध्ये १ सय ३० करोड नबिल बैंकले लगानी गरेको छ । बाँकी ६० करोड रुपैयाँ प्रवर्द्धकहरू र १२ करोड रुपैयाँ सर्वसाधारण (आईपीओ) मार्फत जुटाइएको छ । प्रवर्द्धकहरूले गरेको ६० करोड लगानीमध्ये पनि ४८ करोड अपि हाइड्रोको लगानी रहेको न्यौपानेले जानकारी दिए ।
घर व्यवहारमै सकिन्छ विदेशको कमाइ,"(दोलखा)रोजगारीका लागि भारतको दार्जिलिङ पुगेका श्रीमान्को लडेर मृत्यु भएपछि दोलखाको बिगु गाउँपालिका८ थामीचागुकी २६ वर्षीया गंगा थामीको काँधमा अहिले लालाबाला र वृद्ध सासूससुराको जिम्मेवारी आइलागेको छ । गत कात्तिकमा २८ वर्षीय श्रीमान्को मृत्यु भएपछि उनी अहिले परिवार पाल्ने विकल्पको खोजीमा छिन् । एक छोरा र एक छोरीको पढाइलाई लिएर पनि चिन्ता उस्तै छ ।सदरमुकाम चरिकोटबाट ५० किलोमिटर उत्तरतर्फ रहेको थामीचागु जिल्लाको एकमात्र अल्पसंख्यक थामी समुदायको बस्ती भएको गाउँ हो । ४ सय ६५ घरधुरी रहेको थामीचागुमा स्थानीय उब्जनीले ३ महिना मुस्किलले खान पुग्छ । नीला जस्तापाताले छाएका घरको झुरुप्प परेको बस्ती टाढाबाट हेर्दा निकै आकर्षक देखिन्छ । तर, मानव विकास सूचकांक, चेतना, आर्थिक रूपमा निकै पिछडिएको थामीचागुमा कलिलैमा विवाह गर्ने चलनले जरो गाडेको छ । यहाँ अझै पनि लुकीछिपी बालविवाह हुने गरेको छ । विवाह गरेपछि अनिवार्य भिन्न बस्नुपर्ने प्रथाका कारण सानैमा घर चलाउन पढाइ छाडेर भारतको सिक्किम, दार्जिलिङतिर पस्ने गरेका छन् ।यहाँ १५१६ वर्षको उमेरमा आमा बन्नेको लर्को नै छ । कक्षा ७८ पढ्दा विवाह गर्ने र बीचैमा विद्यालय छाड्ने पनि उत्तिकै छन् । सानैमा विवाह गरेकी गंगाका श्रीमान् पनि घर व्यवहार चलाउनकै लागि भारत पसेको धेरै भइसकेको थियो । उता ज्यालामजदुरी गरेको पैसा घर पठाउँथें, त्यसैले घर धानेकी थिएँ, उनले भनिन्, खानलाउन ठिक्क थियो, अब त्यो बाटो पनि बन्द भयो ।पछिल्लो समयमा थामीचागुका युवा कलिलैमा विवाह गरेर घर खर्च धान्नकै लागि साहुसँग ऋण लिएर विदेश पलायन हुने गरेका छन् । भारत जानेहरू साहुसँग बाटो खर्च ऋण मागेर जाने गरेका छन् । थामीचागुका हरेक घरबाट भारत वा तेस्रो मुलुक जाने भेटिन्छन् । थामीचागुका झन्डै ४ सय स्थानीय रोजगारीको सिलसिलामा विदेश भासिएका छन् । वित्तीय संस्थामा पहुँच नभएकाले ऋणधनका लागि साहुकै भर पर्नुपरेको स्थानीय बताउँछन् । कुनै समय घर छाउने ढुंगा बोकेर घर व्यवहार धान्ने यहाँका पुरुष २०७२ को भूकम्पपछि जस्ताका छाना लगाउने चलनले बेरोजगार बने । आयआर्जनको विकल्प नभएका कारण घर चलाउनकै लागि ऋण काढेर विदेश जाने गरेका हुन् ।विदेशबाट फर्केर गाउँमा व्यावसायिक कुखुरापालन गरेका छलीमाया थामीका श्रीमान् व्यवसाय डुबेपछि पुनः साहुसँग चर्को ऋण काढेर मलेसिया गएका छन् । विदेशबाट फर्केर घरमै कुखुरा पाल्नुभयो, धमाधम कुखुरा मरेपछि ऋण लाग्यो, छलीमायाले भनिन्, त्यही ऋण तिर्न फेरि साहुबाट ऋण लिएर विदेश जानुभयो ।विवाह गरेपछि अनिवार्य अंशबन्डा गर्नुपर्ने चलनले खेतीयोग्य जमिन खुम्चिँदै गएको छ । आर्थिक अवस्था नाजुक भएकै कारण पुतली थामीले पढ्दापढ्दैको छोरालाई ऋण काढेर विदेश पठाइन् । उनका श्रीमान् पनि विदेशमै छन् । गाउँमा केही रोजगारी छैन, खेती गरेर खान जग्गाजमिन पनि छैन, उनले भनिन्, साहुबाट ऋण काढेर श्रीमान् र छोरोलाई विदेश पठाएको, उताबाट पठाएको पैसा ऋण तिर्न र घर खर्च गर्नै ठिक्क छ । श्रीमान् र छोरालाई कमाउन विदेश पठाए पनि उनको आर्थिक अवस्थामा परिवर्तन आउन सकेको छैन । जेठी छोरीले आर्थिक अवस्थाकै कारण ७ कक्षा पढ्दापढ्दै विद्यालय छाडिन् । निकै कठिन भीरका गोरेटा पार गर्दै बाख्रा चराउनु थामीचागुका बासिन्दाको दैनिकी हो । घाँसदाउरा गर्ने भीरको बाटोबाट खसेर गएको वर्ष एक जनाले ज्यान गुमाए । घाँसदाउरा र बारी पुग्ने कालिञ्चोक खोलाको झोलुंगे पुल जीर्ण भएर खस्नै लागेको छ । त्यही झोलुंगेबाट घाँसदाउरा गर्नुपर्ने स्थानीयको बाध्यता छ ।"
लगानी सम्मेलनमा विश्व बैंकका उपाध्यक्षलाई निम्तो,"काठमाडौं (कास) विश्व बैंकका दक्षिण एसिया हेर्ने उपाध्यक्ष मार्टिन रेजरलाई आगामी वैशाखमा हुने तेस्रो लगानी सम्मेलनमा सहभागी हुन नेपाल आउन अर्थमन्त्री वर्षमान पुनले निम्तो दिएका छन् । विश्व बैंकका उपाध्यक्षत्रय रेजर, आकिहिको निसिओ र ग्वान्झे चेनसँग बिहीबार राति भएको भर्चुअल बैठकमा अर्थमन्त्री वर्षमान पुनले रेजरलाई लगानी सम्मेलनमा सहभागी हुन निमन्त्रणा गरेका हुन् ।औपचारिक रूपमा यसअघि नै निमन्त्रणा पठाइसकिएको स्मरण गराउँदै मन्त्री पुनले लगानी सम्मेलन निर्देशक समिति अध्यक्षका हैसियतले व्यक्तिगत रूपमा पनि निम्तो दिएको उनको सचिवालयले जनाएको छ । जवाफमा रेजरले निमन्त्रणाका लागि धन्यवाद दिँदै आफू लगानी सम्मेलनमा सहभागी हुने बताए । अन्तर्राष्ट्रिय लगानीकर्तालाई समेत लगानी सम्मेलनमा आउन प्रोत्साहित गर्ने उनको प्रतिबद्धता छ । मलाई निमन्त्रणा गर्नुभएकामा धन्यवाद दिन्छु र काठमाडौंमा भेट्ने वाचा गर्छु, मन्त्री पुनसँग रेजरले भनेका थिए ।लगानी सम्मेलनका क्रममा नेपालका अधिकारीहरूसँग हुने औपचारिक र अनौपचारिक भेटमा नेपाल र विश्व बैंकबीचको विकास साझेदारीमा थप सहकार्यका क्षेत्रबारे कुराकानी गर्न इच्छुक रहेको उपाध्यक्ष रेजरले बताए ।"
अस्तव्यस्त मध्यपहाडी लोकमार्ग,"(बागलुङ)काठेखोला गाउँपालिका६ का जयलाल कँडेलले चार वर्षअघि एक करोडभन्दा बढी लगानी गरेर होटल र पार्टी प्यालेस बनाए । सदरमुकाम छाडेर गाउँमै बस्ने योजना बनाएका कँडेल अहिले दिक्क छन् । धुलोले बस्नै नसक्ने अवस्था भएपछि उनले प्लास्टिकले ओढाएर घर छोपेका छन् । घरको बाहिरी खण्ड मात्रै हैन, भित्रका कपडा, खानेकुरा धुलाम्मे हुने गरेको छ ।घरभित्र छोपेर राखेको पानी पिउन मिल्ने अवस्थामा हुँदैन, उनले भने, गाउँमै बसौं भनेर लगानी गर्दा सडकले बास उठायो । चार वर्षदेखि होटल खोले पनि सञ्चालन गर्न नपाएको र पार्टी प्यालेसको लगानी खेर गएको उनले बताए । खेतबारीमा जमेको धुलोले गाईभैंसीलाई घाँससमेत नभएको उनको भनाइ छ । कँडेलको उक्त होटल मध्यपहाडी लोकमार्गको मापदण्डअनुसार जग्गा छाडेर बनाएको छ ।अगाडि गाडी पार्किङ गर्ने स्थान पनि छ । सडकको धुलोले बस्ने अवस्था नभएपछि प्लास्टिकले छोपेर छाडेका छन् । सडकका लागि जग्गासमेत दिएको कँडेल परिवार धुलोकै कारण बिरामी बनेको उनले बताए । छोराछोरीले विदेश बोलाउँदा गाउँमै बस्ने योजना बनाएका कँडेल आफ्नै घरमा बस्दा पनि हैरान छन् । उनको छिमेकमा रहेको कँडेल रेस्टुरेन्ट पनि बर्खाका बेला मात्रै खुल्छ । गाउँपालिकाको सभाहलनजिकै रहेको सृष्टि होटलसमेत एक वर्षदेखि बन्द भयो । सडकको धुलोले पाहुना आउन छाडेपछि उक्त होटल पनि बन्द गर्नुपरेको सञ्चालकले बताए ।सफाइ गर्दा हैरान हुने, कार्यक्रम गर्दा चियासमेत बनाउने अवस्था नभएपछि हलमा पनि कार्यक्रम हुन छाडेको छ, वडा नम्बर ६ का अध्यक्ष बृहस्पति कँडेलले भने, गाउँलेहरू धुलोले बिरामी परिरहेका छन् । गाईभैंसी पनि धुलो भएको घाँसले पटकपटक बिरामी भएको र तिनले दूध पनि घटाएको उनले सुनाए । काठेखोला५ र ६ मा मात्रै दर्जनभन्दा बढी होटल तथा रेस्टुराँ धुलोकै कारण बन्द भएको उनले बताए । यहाँका बासिन्दाले २६ वर्षदेखि धुलोको सास्ती खेपेका छन् ।बागलुङ सदरमुकामदेखि रुकुम सिमानाको पातीहाल्नेसम्मको १ सय ४१ किमिमध्ये बागलुङ बजारदेखि घोडाबाँधेसम्मको २० किमि अहिलेसम्म कच्ची नै छ । घोडाबाँधेदेखि गलकोटको २० किमिमा कालोपत्रे सडक ५० करोड खर्चेर मर्मत भए पनि जीर्ण छ । ०५४ सालमा कामका लागि खाद्यान्न कार्यक्रममार्फत खुलेको ट्र्याकलाई बागलुङबुर्तिवाङ ग्रामीण सडकमा रूपान्तरण गरेर ०६८ सालमा तत्कालीन जिल्ला विकास समितिअन्तर्गतको ड्रिलिप परियोजनाले यो खण्डमा मात्रै ११ करोड रुपैयाँ खर्चेर ग्राभेल गरे पनि नाली बनाएन ।०७० सालमा मध्यपहाडी लोकमार्गमा सूचीकृत भएपछि यहाँ सडक चौडा पार्ने र कालोपत्र गर्ने भन्दै फरकफरक ठेक्का लगाइयो । अहिलेसम्म यहाँको २० किमि खण्ड ग्राभेलसमेत भएको छैन । ०७२ मा यो खण्ड स्तरोन्नतिको ठेक्का लिएका सिद्धिसाई भारत संयुक्त निर्माण कम्पनी र सूर्य कन्स्ट्रक्सनले ४ पटक म्याद थपिँदा पनि सडक बनाइसकेका छैनन् ।कतिपय स्थानमा कटिङ गरेर छाडेपछि सडक धुलाम्मे भएको छ भने कतिपय ठाउँमा माटो थुपारेको र खाल्डा जस्ताको त्यस्तै छन् । ०७२ माघमा निर्माणको जिम्मा पाएको कम्पनी चार पटकको म्याद गुजारेपछि कालोसूचीमा परेको थियो । यहाँ कतिपय स्थानमा बेस बिछ्याइसकिएको छ भने केही स्थानमा खाल्डाखुल्डी र कटिङको समेत काम बाँकी छ । रुकुम पूर्व र पश्चिम, जाजरकोट र रोल्पा आउजाउ गर्ने दैनिक सयौं गाडी यो सडकमा गुड्छन् ।वर्षात्मा हिलोमा गाडी फसेपछि कतिले सडकमै बिताउने गरेका छन् । सडकको सास्तीबारे गुनासो बढेपछि गाउँपालिका अध्यक्ष राजु थापासहितका जनप्रतिनिधि र गाउँलेले माघ २१ देखि केही दिन सडक बन्दसमेत गराए । कालोपत्र गर्नका लागि नयाँ ठेक्का लगाउने भन्दै अर्थ मन्त्रालयले ३३ करोड रुपैयाँको स्रोत सुनिश्चितसमेत गराए पनि अहिलेसम्म ठेक्का खुलेको छैन ।बागलुङ सदरमुकामदेखि रुकुम सिमानाको पातीहाल्नेसम्मको १ सय ४१ किमिमध्ये बागलुङ बजारदेखि घोडाबाँधेसम्मको २० किमि अहिलेसम्म कच्ची नै छ । घोडाबाँधेदेखि गलकोट खण्डको २० किमिमा कालोपत्रे सडक ५० करोड खर्चेर मर्मत भए पनि दुई घुम्ती क्षेत्रमा जीर्ण बनेको छ । गत वर्ष २० किमि खण्डको पुनर्निर्माण र मर्मतमा लोकमार्ग आयोजनाले ५० करोडभन्दा बढी खर्चेर हिउँदमा बनाएका संरचना बर्खामै भत्किएकाले बस मोड्नसमेत निकै कठिन हुने दुई घुम्तीमा दुर्घटनाको जोखिम रहेको गलकोट नगरपालिका१ की वडा सदस्य धना खत्रीले बताइन् ।गलकोट११ मनेवामा दरमखोला जलविद्युत् आयोजनाले सडक मापदण्डमा पर्ने जग्गामै ठूला संरचना बनाउँदा राजमार्ग साँघुरिएको छ । स्वीकृति लिएको भन्दा विपरीत आयोजनाले सडक मिचेर पाइपलाइन बिछ्याएको, कंक्रिटका पर्खाल लगाएर अगाडिको बाटो नदेखिने बनाएको जिल्ला समन्वय समिति प्रमुख अमर थापाले बताए ।हामीलाई दिएको सूचनाभन्दा फरक र मापदण्ड मिचेर संरचना बनेको देखियो, थापाले भने, सडक साँघुरिएको छ, दुर्घटनाको जोखिम छ । राष्ट्रिय गौरवको आयोजना भए पनि मापदण्डबारे स्पष्ट उल्लेख नभएकाले सडक छेउका संरचना हटाउन नसकेको लोकमार्ग आयोजना कार्यालय प्रमुख कल्पना अधिकारीले बताइन् । राजपत्रमा अहिलेसम्म सडकको मापदण्ड तोकिएको छैन, व्यक्तिको जग्गामा बनेका संरचना त्यसै हटाउन सकेनौं, उनले भनिन्, सडकको नाममा नापी नभएकाले जबरजस्ती गर्न सकिएन । लोकमार्गको यो कमजोरी हेरेर विद्युत् आयोजनाले डेढ किमिभन्दा बढी सडकमा पक्की संरचना र पाइपलाइन बिछ्याएको छ ।लोकमार्गको कार्यालय रहेको कुश्मा बजारकै डम्डारे खोला छेवैमा एक धार्मिक सत्तलको संरक्षणका लािग सडकमै जोडेर पक्की पर्खाल लगाइएको छ । यहाँ चौडा पार्ने ठाउँ छैन । बागलुङ बजारको रामरेखामा स्थानीयले जग्गा नदिँदा लोकमार्ग एकतर्फी सडकमा सीमित छ । काठेखोला२ अक्षेते बजारमा अझै घर हटाइएको छैन । डुडिया खोलाको पुलमा हिलोको आहालले पुल भत्किने अवस्थामा पुगेको छ । बिहुँका घुम्तीमा खसेका पहिरो अहिलेसम्म मर्मत समेत भएका छैनन् । व्यक्ति र संस्थागत रूपमा घर बनाउने, पर्खाल लगाउने जस्ता काममा सडकको मापदण्ड मिचिएको पाइएकाले अनुगमन गरेर सुझावसहितको प्रतिवेदन दिएको जिल्ला समन्वय अधिकारी कृष्णराज गौतमले बताए ।बडिगाड गाउँपालिकाभित्र पर्ने २९ किमि सडकमा थप जोखिम छ । मर्मतका लागि ढोरपाटन निर्माण कम्पनीले ठेक्का लिएकोमा दुई वर्षदेखि काम अलपत्र छाडेको छ । भएको कालोपत्रे समेत कोतरेर फालेपछि अरु काम नहुँदा सडक झन् जोखिम भएको गाउँपालिका उपाध्यक्ष भीमसेन वनले बताए । भएको कालोपत्रे समेत कोतरेर छेवैमा थुप्रो बनाएपछि सडक एकतर्फी बनेको छ, उनले भने, दोहोरो गाडी त हिड्न पाएनन्, दैनिक हिँड्ने विद्यार्थीले पनि जोखिम मोलेका छन् । सडक कोतरेर छाडेको स्थानमा गत वर्ष ट्रकलाई साइट दिन खोज्दा मोटरसाइकलमा सवार एक जनाको मृत्यु भएको थियो । कैयौं दुर्घटना भइरहेको वनको भनाइ छ ।पाँच वर्षअघि खसेको यहाँको तुरतुरे पहिलो अझै जस्ताको त्यस्तै छ । सामान्य ट्र्याक मात्रै खुलाएर सडक गुडेका छन् । पहिरोले थुनिएर बडिगाड खोलामा बनेको ताल भत्केपछि पनि यहाँ कुनै मर्मत भएको छैन । यो पहिरोको भौगार्भिक अध्ययन गर्नुपर्ने भएकाले हाम्रो स्टिमेटमा केही पनि बनाइएको छैन, इन्जिनियर उज्ज्वल शर्माले भने, विभागबाटै सम्बोधन भएपछि मात्रै केही काम हुनेछ । यो पहिरो १ सय मिटर चौडा र ५ सय मिटर माथिदेखि खसेको छ । दुई सातासम्म यातायात अवरुद्ध हुँदा ढोरपाटन नगरपालिका र बडिगाड गाउँपालिकाले लगानी गरेर सडकको ट्र्याक खोलेका थिए ।गत सोमबार लोकमार्गकै निसीखोला खण्डस्थित जाउलेपानीमा बस खस्दा ९ जनाको मृत्यु भयो भने २८ जना घाइते भए । जाउलेपानी हुँदै पातीहाल्ने पुग्न यो सडकमा १२ वटा घुम्ती छन् । हिउँ पर्दा पटक पटक अवरुद्ध हुने यो सडकका घुम्ती ग्रेड नमिलेका, छोटा र साँघुरा भएकोले जोखिम बढी भएको निसीखोला गाउँपालिकाका अध्यक्ष सूर्यबहादुर घर्तीले जनाए । यो सडक खण्ड समुद्री सतहदेखि २७ सय मिटरदेखि ३ हजार मिटर उचाइमा छ । घुम्तीहरू चौडा पार्नुपर्ने, स्पिड ब्रेकर राख्नुपर्ने र सुरक्षा पोस्ट समेत नहुँदा दुर्घटनाको जोखिम बढी भएको उनले बताए ।आयोजना कार्यालय प्रमुख अधिकारीले भने मोड सानो नभई ग्रेड मिलाउनुपर्ने मात्रै भएको जनाइन् । अब हामीले सडक हस्तान्तरण गर्दै छौं, त्यसपछि विभाग र सडक डिभिजनले यो प्राविधिक विषय हेर्छ, उनले भनिन्, सडकमा भएका अवरोध हटाउने प्रयास गरिरहेका छौं । सिंगो लोकमार्ग नै सडकमा नापी नभएकाले कसैलाई जबरजस्ती गर्न र व्यक्तिगत जग्गा चलाउन नसकेको उनको भनाइ छ ।गौरवको आयोजना भने पनि बागलुङ खण्डको कुनै पनि स्थानमा दोहोरो बसट्रक सहजै आउजाउ गर्ने सडक बनेको छैन । कालोपत्रे भएकै स्थानमा पनि नाली नहुँदा सडकमै बाढी पस्ने गरेको छ । दुई वर्षअघि गलकोट नगरपालिका१ को काफल ठुटा र चौराहामा बाढी पसेर सडक भासियो । महिनौंसम्म सवारीले जोखिम मोलेर गुडेपछि नगरपालिकाले ५ लाख खर्चेर निर्माणाधीन लोकमार्गमा खाल्डा पुर्ने र छेउको ग्याबिन बुन्ने काम गर्यो ।लोकमार्गले ठेक्का लगाएर अलपत्र छ, गुनासो हामीलाई आइरहेको छ, नगर प्रमुख भरत शर्मा गैरेले भने, सडक मर्मत गर्दा दोहोरोपनको समस्या आयो । आयोजनाको कार्यक्षेत्रमा लगानी गर्दा केही रकम बेरुजु देखिएको समेत उनले बताए ।सडक मापदण्ड मिच्ने वा राइटअफ वे स्पष्ट पार्ने काम सडक ऐनले गरेको प्रमुख जिल्ला अधिकारी खगेन्द्रप्रसाद रिजालको भनाइ छ । सडकको प्रयोग भइरहेको स्थानमा सडक ऐन आकर्षित हुन्छ, कसैले पनि अतिक्रमण गर्न मिल्दैन, रिजालले भने, नापीमार्फत आएको वा आउने सबै सडक क्षेत्र संरक्षण गर्ने राज्यको दायित्व हो ।सडक क्षेत्रभित्रका नागरिकको स्वास्थ्य र सुरक्षामा पनि आयोजनाले चासो बढाउनुपर्ने उनले सुझाए । आयोजनाबाट हस्तान्तरण भएपछि मात्रै सडक मर्मतसम्भारको काम गर्ने सडक डिभिजन कार्यालय प्रमुख अनुक्षा घिमिरेले बताइन् । निर्माणाधीन समयमा आउने चुनौती समाधान गर्ने दायित्व साझा भए पनि मुख्य जिम्मा आयोजनाकै भएको उनको प्रतिक्रिया छ ।"
सीप हस्तान्तरण गर्दै आमाहरू,"(काभ्रे)सेतै कपाल र चाउरी परेको अनुहारले बुढ्यौली प्रस्ट्याइरहेको थियो । ९० वसन्त पार गरिसकेकी पनौती नगरपालिका७ अघाटोलका आसमाया देउलाको एक हातमा चुप्पी र अर्कोमा निगालोको चोया थिए । तन्नेरी सरहकै जाँगर भएकी उनी यति बेला छोरीबुहारीलाई पराम्परागत सीप सिकाइरहेकी छन् । बुढ्यौलीमा पनि उनका आँखा तेजिला छन् । कलिला निगालोलाई खर्केर एकछेउ लगाउँछिन् । खुर्केर राखेको निगालोलाई चुप्पीले चिर्दै चोया निकाल्छिन् । उनले टोलका पनि छोरीबुहारीलाई ढकी (पूजा सामग्री राख्ने भाँडा), पिचामिमचा (नेवारी समुदायमा बेलविवाह र व्रतबन्धमा प्रयोग गरिने भाँडा, जसमा धान र मासु राखिन्छ), छपनी (नेवारी समुदायले जाँड छान्न प्रयोग गर्ने भाँडा) लगायत सामग्री बनाउन सिकाइरहेकी थिइन् । गोलो घेरामा टोलका २३ जना महिला एकाग्र भएर आसमायाको कुरा सुनिरहेका हुन्छन् । महिलाहरूले आफूले बनाएको कला आसमायालाई पालैपालो देखाउँछन् ।आफ्नो जीवनको ९० वसन्त पार गर्दै गर्दा आसमायाले गुरुआमा बन्ने सौभाग्य पहिलो पटक पाएकी हुन् । २३ देखि ६१ वर्ष उमेर समूहका सीप सिक्न आउनेहरू नाताले कोही उनका छोरी त कोही बुहारी हुन् । आसमायालाई कोहीले मिस त कोहीले गुरुआमा भनेर सम्बोधन गर्छन् । उहाँहरूले मिसगुरुआमा भनेर सम्बोधन गर्दा अनौठो लाग्छ, उनले आश्चर्य मान्दै भनिन्, पहिले कसैले यसरी बोलाएको छैन, यस्तो सीप यसरी समूहमै पहिलो पटक दिएकी हुँ ।आसमायाको सीप यति मात्र सीमित छैन । उनीसँग कणाली (नेवारी समुदायमा पूजा सामग्री राख्ने भाँडा), गुन्द्री, सुकुललगायतका सामग्री बनाउने कला पनि छ । उनले यो सीप कतै सिकेकी होइनन् । सानैमा आमाले बनाएको हेर्दै बुन्दै गर्दै जानेकी हुन् । मानिसको सम्पत्ति भनेकै सीप हो । उहिलेको जमानामा सीप भएको मानिस प्रतिष्ठित कहलिन्थ्यो । आफूलाई सीप सिक्न खुब रहर पनि लाग्थ्यो, उनले भनिन्, आमाले बुनेको हेर्थें, आमासँगै बुन्न कोसिस गर्थें, एकदुई दिन गर्दागर्दै जानें, सुरुसुरुमा त राम्रा बन्दैनथे, आमाको सिको गर्दै बिस्तारै राम्रो बनाउन थालें ।सानैमा आमाबाट सिकेको सीपलाई उनले उमेर बढ्दै गएपछि व्यावसायिक बनाउन थालिन् । ६२ वर्षअघि छोरा ३ महिनाको हुँदा नै श्रीमान्को मृत्यु भएपछि, यसैलाई व्यावसायिक बनाउनु उनको बाध्यता पनि थियो । ढकी, मिमचा, छपनी, कणालीलगायत सामग्री बुनेर आएको आम्दानीले घर खर्च टार्ने गरेको उनले बताइन् । सीपलाई आम्दानीमा मात्र सीमित राख्नुहुँदैन, सीपलाई हस्तान्तरण पनि गर्नुपर्छ भन्ने उनलाई लाग्थ्यो । आफूले जानेको सीप अरूलाई पनि सिकाउनुपर्छ भन्ने लागे पनि सिकाउने अवसर नपाएको उनले बताइन् । उनका अनुसार अहिले आफ्नै टोलका छोरीबुहारीलाई सीप सिकाउन पाउँदा खुसी लागेको छ । हामी भनेको डाँडापारिको घाम हो, आफ्नो बुढ्यौलीलाई संकेत गर्दै उनले भनिन्, कहिले डुब्ने हो थाहा छैन, मरेर गए पनि, सिकाएको सीप मर्दैन, उहाँहरूलाई सिकेपछि आउने पुस्ताले पनि सिक्नेछन् । बुढ्यौलीमा पनि आफूले जानेको सीप सिकाउन पाउँदा आफूखुसी भएको उनले बताइन् ।पनौती७ त्रिवेणीघाटकी ८६ वर्षीया राममाया देउलाको दैनिकी पनि ४ दिनदेखि पराम्परागत सीप प्रशिक्षणमा व्यस्त छ । बिहानको ११ बजेदेखि दिउँसोको ३ बजेसम्म आसमायासँगै टोलका महिलालाई सीप सिकाउन उनी पनि जुटिरहेकी छन् । उनी कान कम सुन्छिन् । चिसोको कारण उनको आँखाबाट आशु बगिरहन्छ । पछ्यौरीको छेउको कुनाले आँसु पुस्छिन् । गोलकारमा बसेका प्रशिक्षार्थीलाई बिस्तारै पालैपालो सामग्री बुन्न सिकाउँछिन् । नेवारी भाषामा अभ्यस्त भएकाले पनि उनी प्रशिक्षार्थीलाई नेवारीमै सिकाउँछिन् । बुढ्यौली उमेरकाले छुँदै गर्दा उनलाई एउटै कुराले पिरोल्थ्यो । पराम्परागत सीप अब हराउने पो हो कि ? आफूपछिका पुस्तामा यो सीप छैन, उनले भनिन्, पनौतीमा त हामी दुई जना मात्र बाँकी छौं सीप जान्ने, अरूले जान्दैनन्, बुन्ने मान्छे नभए पनि पुराना सामान पनि लोप हुने हो कि ? तर अहिले उनको यो चिन्ता भने हटेको छ । पनौती पर्यटन विकास केन्द्रले पराम्परागत सीप संरक्षणका लागि स्थानीय महिलालाई सीपमूलक तालिम दिन प्रशिक्षण जिम्मा राममाया र आसमायालाई दिएको हो ।पनौती७ कौलाछेंकी ३२ वर्षीया प्रमिला श्रेष्ठलाई एकपछि अर्को गर्दै आसमायाले चोया राख्न सिकाइन् । चोयालाई निगालोबाटै मसिना आकारमा निकालिएको साना चोयाले बेर्दै छपनी (जाँड छान्ने भाँडा) बनाउन सिकाइरहेकी थिइन् । ४ दिनदेखि आमाहरूसँग नेवारी समुदायमा प्रयोग हुने पराम्परागत भाँडा बनाउने सीप सिक्न पाएकामा प्रमिलाले खुसी व्यक्त गरिन् । नेवारी समुदायमा यस्ता सामग्री जन्मदेखि मृत्युसम्ममा प्रयोगमा आउँछन्, उनले भनिन्, तर, हामीलाई सामग्री बनाउन आउँदैन, बनाउने मान्छे अब त नभेटिएलान् भन्ने चिन्ता हुन लागेको थियो ।तालिममा भेटिएकी पनौती७ की शकुन्तला प्रधानांगले आफूलाई पहिलेदेखि नै इच्छा भए पनि सिक्ने अवसर नपाएको बताइन् । शकुन्तलाको श्रवणशक्ति कमजोर छ । उनी अरूले गरेको हेर्दै सिकिरहेकी हुन्छिन् । हस्तकलासम्बन्धी विभिन्न सीप भएकी उनले यो सिकेर आम्दानी बढाउन सकिने लागेको बताइन् । बीबीएस प्रथम वर्षमा अध्ययनरत २३ वर्षीया निविशा सैंजूले बिदाको समय सदुपयोग गर्दै सीप सिकिरहेकी छन् । काठमाडौंको जोरपाटीमा बस्ने निविशा अहिले छुट्टीमा पुर्ख्यौली घर पनौती आएकी छन् । आफ्नो कला, संस्कृति, रीतिरिवाजको संरक्षण गर्ने दायित्व युवामा रहेको उनको भनाइ छ । यसको संरक्षणमा युवाहरू जुट्नुपर्छ, आफूले जानेको सीप आफूमा मात्र सीमित नराखी आफ्ना साथीलाई सिकाउनेछु, उनले भनिन् । विभिन्न समुदायका पराम्परागत सीप संरक्षणका लागि नगरपालिकाले संघ र प्रदेशसँगको सहकार्य र समन्वयको योजना बनाइरहेको पनौती नगरपालिकाका प्रमुख रामशरण भण्डारीले बताए ।"
पानी परेपछि किसान बल्ल बारीतिर,"(खोटाङ)पानी परेपछि किसानले मकै छर्न ढिलो गरी बारी जोत्न सुरु गरेका छन् । अकासे पानीको भरमा खेती गर्नुपर्ने बाध्यतामा रहेका किसान पानी परेपछि खेतीमा लागेका हुन् । फागुनचैतमा मकै छरिसक्नुपर्ने लेकाली क्षेत्रमा पानी परेपछि बल्ल मकै छर्न सुरु गरेका छन् । कतिपय ठाउँमा बाँझो जोत्न सुरु गरिएको छ भने कतिपय क्षेत्रमा मकै छर्न थालेका हुन् । यो बेला मकै उम्रिसक्नुपर्थ्यो, पानी नआएपछि मकै छरिएन, दिक्तेल रूपाकोट मझुवागढी नगरपालिका२ सोल्माका गंगाबहादुर विश्वकर्माले भने, पानी आएपछि अब बल्ल मकै छर्न सुरु गरिएको छ ।जिल्लाको उत्तरी क्षेत्रमा पर्ने केपिलासगढी गाउँपालिकाका किसान मकै छर्न बाँझो जोत्न थालेको गाउँपालिका उपाध्यक्ष गुरुराज राईले बताए । पानी मज्जाले पर्यो, यो वर्ष मकै राम्रो हुने छनक देखियो, उनले भने, त्यही भएर किसान मकै छर्न बाँझो जोत्न बारी पसेका छन् । जिल्लाको दक्षिणी क्षेत्र जन्तेढुंगा गाउँपालिकामा पनि पानी परेपछि किसान बारी पसेका छन् । उक्त पालिकामा मुख्य बालीका रूपमा मकै लगाइने भएकाले मकै छर्ने बेला पानी परेकाले किसान खुसी भएको गाउँपालिका उपाध्यक्ष खेमबहादुर खड्काले जनाए । हाम्रोमा खेतीयोग्य जमिनमध्ये ८० प्रतिशतमा मकै खेती गरिन्छ, उनले भने, यो वर्ष मकै छर्ने बेला पानी आएकाले किसान उत्साहित छन् ।खोटेहाङ गाउँपालिकामा पनि पानी परेकाले किसान बारी जोत्न हौसिएका छन् । चैतवैशाखमा मकै बाली लगाइने भएकाले यो बेला बाँझो जोत्न पानीले सहज बनाएको गाउँपालिका सूचना अधिकृत रोषण पौडेलले बताए । पानी मज्जाले पर्यो, भोलिदेखि बारी जोत्ने हो, उनले भने, बेलामा पानी पर्दा किसान साह्रै खुसी भएका छन् । हलेसी तुवाचुङ नगरपालिकामा पनि पानी परेपछि मकै छर्न बारी जोत्न सुरु गरेका छन् । दुई दिनको पानीले जनिम सामान्य भिजेकाले किसानमा जाँगर देखिएको हलेसी तुवाचुङ नगरपालिकाकी प्रमुख विमला राईको भनाइ छ । हाम्रोमा पानी आएपछि राम्रो मकै उत्पादन हुन्छ, राईले भनिन्, यो वर्ष पानी आएकाले किसानमा जाँगर आएको देखिन्छ । उक्त नगरपालिकाको माथिल्लो क्षेत्रमा फागुनचैतमा र तल्लो क्षेत्रमा वैशाखमा मकै छर्ने गरिएको राईले सुनाइन् । जिल्लाको कुल ६६ हजार पाँच सय ९४ हेक्टर खेतीयोग्य जमिनमध्ये ३९ हजार ८ सय हेक्टरमा मकै खेती गरिने कृषि ज्ञान केन्द्र खोटाङका प्रमुख हरिनारायण राईले बताए ।"
सशस्त्र समूह हुँदै भूमिगत भएकाहरू पश्चातापमा,"(रौतहट)बैसाखी टेकेर छिमेकी गाउँ जानै लाग्दा आँगनमै भेटिए गढीमाई३, गम्हरियाका ५३ वर्षीय शेख कुरान (शेर सिंह) । उनी कुनै समय आफूसँगै मधेश मुक्तिका लागि सशस्त्र समूहमा लागेका पुराना साथी भेट्न जान लागेका रहेछन् । २०६५ सालमा भूमिगत सशस्त्र समूह जनतान्त्रिक ज्वाला समूहको जिल्ला इन्चार्ज भएपछि उनले नयाँ नाम पाएका थिए, शेर सिंह । यी शेर हिजोआज भने घरमै भेटिन्छन् । बिरामी भएकाले धेरै टाढा जान पनि सक्दैनन् । कोही भेट्न पनि विरलै आइपुग्छन् ।भूमिगत सशस्त्र समूहमा दुई वर्ष लाग्दा उनी अनेकन अपहरण, धम्की र फिरौती संकलनका घटनामा प्रत्यक्ष परोक्ष जोडिए । त्यतिबेलाका घटना सम्झिँदा शेखलाई अहिले भने मुटु काँप्छ । मधेशको नारा दिएर सशस्त्र विद्रोहमा होमिएँ । तर कुकुरको जस्तो हालत भयो, उनले भने, अल्लाहको मेहरबान र परिवारको दुवाले बाँच्न सफल भएँ । अनाहकमा मार्ने र मर्ने काममा लागेर दुश्मनीबाहेक केही हासिल भएन ।२०७७ साउनमा गाउँमै मोटरसाइकल दुर्घटनामा परेर देब्रे खुट्टा भाँचिएपछि उनका दिन फेरिए । यही दुर्घटनापछि उनी हिँडडुल गर्न पनि बैसाखीको सहारामा पुगे । मधेशमा धेरै सशस्त्र समूहहरू एकपछि अर्को गर्दै जन्मिएका थिए । अपहरण र हत्याका अनेकन घटनामार्फत त्यस्ता समूहहरू आतंक मच्चाउँथे । अहिले सम्झिँदा उनलाई हिंसाको त्यो बाटो बेकारजस्तो लाग्छ । सबै बेकार भयो । मुक्तिका नाममा अरू धनी भए, हामी जस्ताको तस्तै छौं, उनले भने ।विगत सम्झिँदै उनी भन्छन्, लड्यौं, भिड्यौं तर मधेशले केही पाएन । अब यो मार्ने, मर्ने र विद्रोहका नाममा आतंक मच्चाउने काम कसैबाट नहोस् । उद्देश्यविहीन संघर्षले क्षति मात्र हो ।२०६१ सालमा सप्तरीका जयकृष्ण गोइतले जनतान्त्रिक तराई मुक्ति मोर्चा खोलेर भूमिगत सशस्त्रको बाटो हिँडेपछि मधेशमा दर्जनौंको संख्यामा सशस्त्र समूहहरू जन्मिए । जसमा लागेका कैयन् व्यक्तिहरू अहिले विगतका दिनप्रति पश्चाताप मात्रै गर्दैनन्, सशस्त्र हिंसाको बाटोबाट कहीं नपुगिने निष्कर्ष पनि सुनाउँछन् । कुरानको घरबाट एक किलोमिटर उत्तर पुगेपछि आउँछ, पर्सा गाउँ । गाउँको छेउमै प्लास्टर नगरिएको घर छ, ५० वर्षीय जबाहिर पटेलको । उनको घर पुग्दा उनी नातिनातिनासँग खेलिरहेका थिए । हिजोआज घरमा अपरिचित व्यक्ति आउँदा झस्किने यिनै पटेल एक समय ज्वाला सिंह भनिने नागेन्द्र पासवान नेतृत्वको सशस्त्र समूहको ४ नम्बर एरिया इन्चार्ज थिए । उनी अहिले सशस्त्र गतिविधि त्यागेर मजदुरी गर्छन् । उनलाई घरखर्च धान्न पनि धौधौ छ ।मधेश परिवर्तनको नाराले लोभिएर उनी शेखको साथ लागेर सशस्त्र समूहमा मिसिएका थिए । साँच्चिकै मधेश मुक्तिका लागि हामीले लडेकै हो । तर नेतृत्व तहको अक्षमताका कारण सशस्त्र विद्रोह असफल भयो, उनले सुनाए, मधेशका माग पूरा भएन, हाम्रा नेताहरूले मोजमस्ती गरे । पार्टीमा लागेर हाम्रो मात्र कन्तबिजोग भयो । पार्टीका लागि मरेर रकम उठाउने अनि नेताले गोजी भर्ने काम मात्र भएपछि उनले यो छोडेका थिए ।गढीमाई७ धनाढीका ५२ वर्षीय मंकर गिरीको नाम भूमिगत सशस्त्र समूहमा लाग्दा जसवन्त सिंह थियो । उनको कथा भने कुरान र जबाहिरभन्दा केही भिन्न छ । उनी गरुडा बजारमा डेरा लिएर बसेका छन् । जोगी संन्यासीको भेषमा मंकर भारतका अनेकन धाममा हप्तौं समय बिताएर केही समयअघि मात्रै गरुणा आइपुगेका रहेछन् । पाँच वर्षसम्म गढीमाई नगरपालिकामा सुपरभाइजरका रूपमा करारमा काम गरेका उनी ६ महिनाअघि पालिकाबाट करार कर्मचारीको म्याद नथपेपछि हटाइए । हिजोआज बेरोजागार बनेका दुई छोराका बाबु मंकर खानकै निम्तिसमेत पैसा नभएको दुःखेसो पोख्छन् । उनले सुनाए, पार्टीका लागि काम गर्दा पारिवारिक अवस्था डमाडोल भयो । अब विकल्प केही छैन । सशस्त्र समूहमा लाग्नुअघि मंकरले रौतहट सदरमुकाम गौरमा ११ वर्षसम्म चिया पसल चलाएका थिए । २०६५ सालमा उनी पनि सशस्त्र समूहमा लागे । अनि सुरुमै पाए, १ नम्बर एरिया इन्चार्जको जिम्मेवारी । उनले केन्द्रीय तहबाट चन्दाका लागि आदेश आउँदा पनि आफूले त्यतिबेला कसैलाई नधम्क्याएको बताए । झन्डै दुई वर्ष सशस्त्र समूहमा बिताएपछि उनलाई यो बेकारको बाटो लाग्यो । अनि स्थानीय प्रशासनसामु आत्मसर्मपण गरे । उनीसँगै त्यतिबेला जनतान्त्रिक तराई मुक्ति मोर्चा ज्वाला समूहका २७ जनाले आत्मसमर्पण गरे ।जिल्ला प्रहरी कार्यालय रौतहटका अनुसार सोही समयमा सशस्त्र भूमिगत गोइत समूहका ५, तराई आर्मीका ११ र तराई कोब्राका १० जनाले हतियारसहित आत्मसमर्पण गरेका थिए । प्रहरीका अनुसार अहिले सशस्त्र समूहमा लागेर सैन्य कमान्डर बनेका कामेश्वर पटेल गौर जेलमा छन् । भूमिगत कोब्रामा लागेर रौतहटको तत्कालीन उपाध्यक्ष बनेका पवनकुमार तेली पनि पार्टी छाडेर ठेक्कापट्टामा लागेका छन् । जिल्ला प्रहरी रौतहटका तत्कालीन एसपी जयबहादुर चन्दले दर्जनौं हत्या, बम विस्फोट, अपहरण र चन्दा असुलीमा लागेको तराईका भूमिगत समूहमध्येकै चर्चामा रहेका तराई आर्मीका केन्द्रीय अध्यक्ष मिस्टर जोन प्रहरी कारबाहीमा गरुडा क्षेत्रमा मारिएपछि सशस्त्र समूहको दबदबा कम भएको बताए ।शेख कुरानका अनुसार एक समय सशस्त्र समूहमा लागेका र पछि आत्मसमर्पण गरेकामध्ये धेरै जना अहिले खेतीपाती र सामान्य जीविकामुखी व्यवसायमा रहेको बताए । उनले जनतान्त्रिक (ज्वाला समूह) का केन्द्रीय सदस्य तथा जिल्ला इन्चार्ज सन्तपुर दोस्तियाका शक्ति सिंह भनिने जैसी गिरी, जिल्ला सदस्य सूर्य यादव, प्रभु ठाकुर, तराई आर्मीका मिस्टर साका भन्ने अर्जुनप्रसाद, जनतान्त्रिक गोइत समूहमा नितेश कुमारले पनि आत्मसमर्पण गरेर व्यवसायमा लागेको बताए । जनतान्त्रिक ज्वालाका पूर्वजिल्ला इन्चार्ज बैजु साह पार्टी त्यागेर चन्द्रनिगाहपुरमा व्यवसायमा लागेका छन् । कुरान लगायतले त्यसबेला स्थानीय प्रशासनसमक्ष ३२ थान विभिन्न खाले हतियार र गोलीगट्ठा बुझाएका थिए ।सशस्त्र द्वन्द्वका बेला माओवादीले मधेशमा आफ्नो प्रभाव बढाउन मधेशी मुक्ति मोर्चा गठन गरेको थियो । मोर्चाका प्रथम अध्यक्ष जयकृष्ण गोइतले पार्टीभित्र मतभिन्नता भएपछि सशस्त्र भूमिगत आन्दोलन सुरु गरेका थिए । गोइत समूहमै रहेका नागेन्द्र पासवान (ज्वाला सिंह) ले २०६३ मा अलग रहेर जनतान्त्रिक तराई मुक्ति मोर्चा गठन गरे । त्यसपछि गोइतले आफूले नेतृत्व गरेको समूहको नाम परिवर्तन गरी अखिल जनतान्त्रिक तराई मुक्ति मोर्चा राखे ।यसपछिका वर्षहरूमा मधेशमा एकपछि अर्को गर्दै सशस्त्र समूहहरू खुल्ने लस्कर सुरु भयो । यस्ता एकाध समूहको राजनीतिक विचार भए पनि अधिकांशको धन्दा चन्दा असुली, अपहरण, फिरौती संकलन र लुटपाट नै थियो । कांग्रेस सांसद देवप्रसाद तिमल्सिनाले त्यसबेला भूमिगत समूहमा लागेकाहरूले व्यापारी, सरकारी जागिरमा रहेका व्यक्ति तथा हुनेखानेलाई अपहरण, हत्या र ज्यान मार्ने धम्की दिने कार्यले जिल्लामा आतंक सिर्जना भएको सम्झिए ।मधेशमा त्यतिबेला गोइत र पासवानको पार्टीको अलावा संयुक्त जनतान्त्रिक तराई मधेश मुक्ति, तराई संयुक्त जनक्रान्ति पार्टी, मधेशी मुक्ति टाइगर्स, मधेसी भाइरस किलर्स पार्टी, संयुक्त जनतान्त्रिक तराई मुक्ति मोर्चा, जनतान्त्रिक तराई मुक्ति मोर्चा राजन समूह, लिब्रेसन टाइगर अफ तराई इलम, अखिल तराई मुक्ति मोर्चा, संयुक्त तराई मुक्ति मोर्चा (पवन), संयुक्त तराई मुक्ति मोर्चा (अजाद), संयुक्त जनतान्त्रिक तराई मुक्ति (संस्थापन पक्ष) संयुक्त जनतान्त्रिक तराई मुक्ति मोर्चा (कौटिल्य समूह), जनक्रान्ति तराई मधेश पार्टी जनतान्त्रिक मोर्चा (भगत सिंह), जनतान्त्रिक तराई मुक्ति मोर्चा कुवरा (भवार साह र प्रताप र तराई कोब्राजस्ता भूमिगत समूह खुलेका थिए । ती अधिकांशको भूमिका चन्दा आतंकमा थियो । तत्कालीन गृहमन्त्री भीम रावलले २०६६ सालमा सशस्त्र समूहलाई निस्तेज पार्ने अभियान चलाएपछि यी समूहको रापताप घट्दै गएको हो ।"
हेल्प नेपाल र एभरेस्ट च्याम्पियन,"(काठमाडौं)आरबीबीएनभीए महिला तथा पुरुष भलिबल च्याम्पियनसिपको आठौं संस्करणमा टिपटप हेल्प नेपालले उपाधि रक्षा गर्दा बुटवलको एभरेस्ट भलिबल क्लब पहिलोपल्ट च्याम्पियन बनेको छ ।त्रिपुरेश्वरस्थित राखेप कभर्डहलमा शनिबार भएको फाइनलमा दुवै टोलीले विभागीय टोलीलाई पन्छाएर उपाधि जितेका हुन् । विजेता दुवै टोलीलाई विदेशी खेलाडीको प्रेरणा थियो । हेल्प नेपालले तीन पाकिस्तानी खेलाडी कोर्टमा उतार्दा एभरेस्टलाई तीन भारतीय राष्ट्रिय टोलीका खेलाडीको साथ थियो । एभरेस्टलाई पहिलो उपाधि दिलाउने क्रममा नेपाली राष्ट्रिय टोलीकी कप्तान अरुणा शाहीले टोलीबाट खेलेकी थिइन् । पुरुषतर्फ हेल्प नेपालको प्रतिस्पर्धी त्रिभुवन आर्मी क्लब थियो । जहाँ हेल्प नेपालले पाँच सेट चलेको खेलबाट उपाधि सुरक्षित गर्यो । महिलातर्फ एभरेस्टले साबिक विजेता नेपाल पुलिस क्लबविरुद्धको फाइनलमा पहिलो सेट गुमाउनुका बावजुत उपाधि हत्याएको हो । समूह चरणमा भोगेको हारको बदला पनि एभरेस्टले लिएको छ । पुरुषतर्फ हेल्प नेपालले ३२ ले सेट जितेर उपाधि रक्षा गरेको हो । पाँचौं सेट तथा अन्तिम सेटमा निकै रोमाञ्चक बन्यो । आर्मीले सुरुआती अग्रता लिए पनि पुनरागमन गर्दै हेल्प नेपालले २२२० ले सेट जितेको थियो । त्यसअघि हेल्प नेपालले २०२५, २७२५, २३२५, २९२७ दुई पटकसम्म आर्मीको अग्रता तोड्दै सेट बराबरी गरेको थियो । हेल्प नेपालले ५ लाख, आर्मीले २ लाख तथा तेस्रो भएको पुलिस क्लबले १ लाख २५ हजार रुपैयाँ पुरस्कार पाए । गण्डकी प्रदेशलाई २५१५, २५२०, २९२७ ले हराएर पुलिस तेस्रो भएको थियो ।महिलामा एभरेस्टले १९२५, २५२२, २५१८, २५१९ ले सेटमा उपाधि जितेको हो । एभरेस्टले ५ लाख, पुलिसले २ लाख, तेस्रो भएको एपीएफले १ लाख २५ हजार रुपैयाँ पुरस्कार पाए । पुरुषतर्फ सर्वोत्कृष्ट खेलाडीमा हेल्प नेपालका पाकिस्तानी खेलाडी फखरउद्दिन चुनिए । स्पाइकरमा पाकिस्तानकै उस्मान अली (हेल्प नेपाल), सेटरमा इमबहादुर राना (पुलिस), सर्भरमा धनबहादुर भट्ट (आर्मी), ब्लकरमा दुर्गाबहादुर खड्का (आर्मी), लिबेरोमा टोपबहादुर थापा (हेल्प नेपाल) र प्रशिक्षकमा उत्सव खड्का (हेल्प नेपाल) उत्कृष्ट भए ।महिलातर्फ विजेता एभरेस्टकी भारतीय खेलाडी केपी अनुश्री सर्वोत्कृष्ट भइन् । विधागततर्फ स्पाइकरमा उषा भण्डारी (पुलिस), सेटरमा अरुणा शाही (एभरेस्ट), सर्भरमा सरस्वती चौधरी (एपीएफ), ब्लकरमा भारतीय खेलाडी सूर्या (एभरेस्ट), लिबेरोमा शान्तिकला तामाङ (पुलिस)र प्रशिक्षकमा अर्जुन घिमिरे (एभरेस्ट) उत्कृष्ट चुनिए । सर्वोत्कृष्ट हुनेले जनही ४० हजार र विधागत उत्कृष्टले जनही १५ हजार रुपैयाँ पुरस्कार पाए ।यस प्रतियोगिताबाट पुरुषतर्फ आठ र महिलाका ६ टिम अर्को वर्ष हुने आठौं एनभीए महिला तथा पुरुष भलिबल लिगका लागि छनोट भएका छन् ।महिलातर्फ पुलिस, न्यु डायमन्ड, एपीएफ र एभरेस्टसँगै आर्मी र कर्णाली प्रदेश तथा पुरुषतर्फ हेल्प नेपाल, आर्मी, पुलिस, एपीएफसँगै कोशी, सुदूरपश्चिम, बूढानीलकण्ठ र गण्डकी प्रदेश छनोट भएको आयोजक नेपाल भलिबल संघले जनाएको छ ।"
सगरमाथा सेमिफाइनलमा,(सुनसरी)साबिक विजेता सगरमाथा युथ क्लब १४ औं संस्करणको कन्ट्रोल लुब्रिकेन्ट इटहरी गोल्डकप फुटबल प्रतियोगिताको सेमिफाइनल पुगेको छ । इटहरी रंगशालामा शनिबार राति सम्पन्न उद्घाटन खेलमा सगरमाथाले बिभागीय टिम एपीएफ क्लबलाई ३१ ले पराजित गरेको हो । सगरमाथाको जितमा विमल घर्तीमगरले दुई र विदेशी खेलाडी स्टेफन समीर विनोङले एक गोल गरेका थिए । खेलको तेस्रो मिनेटमै विनोङले गोल गरेर टिमलाई अग्रता दिलाए । खेलको ३६ औं मिनेटमा विमलले व्यक्तिगत पहिलो गोल गर्दै सगरमाथालाई २० को अग्रता दिलाए । विमलले सुशील राईको पासमा गोल गरेका हुन् । दोस्रो हाफमा आक्रामक खेल प्रस्तुत गरेको एपीएफले ६६ औं मिनेटमा गोल गरेर खेलमा फर्कने प्रयास गरेको थियो । एपीएफबाट वैकल्पिक खेलाडी अनिश महर्जनले गोल गरेका थिए । उनी ५७ औं मिनेटमा महेश लामाको स्थानमा मैदान छिरेका थिए । कमजोर डिफेन्सको फाइदा उठाउँदै अनिशले कुलदीप कार्कीको पासमा हेडमार्फत आकर्षक गोल गरेका हुन् । मछिन्द्र क्लबका अधिकांश खेलाडी लिएर मैदान उत्रेको सगरमाथाबाट ८८ औं मिनेटमा विमलले दोस्रो गोल थप्दै टिमको जित सुनिश्चित गरे । उनले विजय भुजेलले उपलब्ध गराएको पासलाई सिधै जालीको सम्पर्कमा पुर्याए । त्यसअघि दुवै टिमले पाएका अवसरलाई सदुपयोग गर्न सकेनन् । खेलको २५ औं मिनेटमा सगरमाथाका आन्द्रेस मियाँको प्रहार पोस्टलक्षित हुन सकेन । सगरमाथाका स्टेफन विनोङले दुई अवसर खेर फाले । ६० औं मिनेटमा उनको फितलो प्रहार एपीएफका गोलकिपर एञ्जल श्रेष्ठले सहजै नियन्त्रणमा लिए । ८७ औं मिनेटमा पनि उनको प्रहार गोलकिपर एञ्जलले बचाए । एपीएफले पनि पाएका केही अवसर सदुपयोग गर्न नसक्दा क्वाटरफाइनलबाटै बाहिरिन पुग्यो । खेलको २८ औं मिनेटमा फोडे फोफानाको पासलाई सर्जियो सङले सदुपयोग गर्न सकेनन् । ३० औं मिनेटमा फोफानाको हेडर सदुपयोग हुन सकेन । १२ र १३ औं संस्करणको विजेता सगरमाथाले अब सेमिफाइनलमा त्रिभुवन आर्मी र बिर्तामोड युनाइटेडबीच सोमबार हुने खेलको बिजेतासँग बुधबार प्रतिष्पर्धा गर्नेछ । प्लेयर अफ द म्याच विमल घोषित भए । उनले १० हजार रुपैयाँ पुरस्कार पाए ।आइतबार आयोजक राष्ट्रिय जागृति क्लब र कञ्चनजंघा फुटबल क्लब भारतबीच प्रतिस्पर्धा हुनेछ । एक सातासम्म चल्ने गोल्डकपमा एक भारतीयसहित नेपालका ८ टिमको सहभागिता छ । विजेताले १० लाख र उपविजेताले ५ लाख रुपैयाँ पुरस्कार पाउनेछन् ।
बोस्टनको विजयी सुरुआत,"तिलोत्तमा (कास) छैंटौं खड्गप्रसाद गौचन मेमोरियल यू१९ क्रिकेट प्रतियोगितामा बोस्टन क्रिकेट क्लबले शनिबार वियजी सुरुआत गरेको छ । उद्घाटन खेलमा बोस्टनले स्टार क्रिकेट एकेडमीलाई ३ विकेटले हरायो । निर्माणाधीन एक्स्ट्राटेक ओभल मैदानमा १ सय ४ रनको विजय लक्ष्य बोस्टनले २३५ ओभरमा ७ विकेट गुमाएर पूरा गर्यो । आशिष रानामगरले ४४ रन बनाए । अरविन पौडेलले १५, गौरव निरौलाले ११ रन जोडे । स्टारका प्रिन्स पालले ३, नीराजन भट्टराई, शुभम खनाल, शुभम पाण्डे र नीरज मौर्यले ११ विकेट लिए ।यसअघि टस हारेर ब्याटिङ गरेको स्टारले २५ ओभरमा ८ विकेट गुमाई १०३ रन बनायो । नीरज मौर्यले २८ र प्रदिप सहानीले १० रन जोडे । बोस्टनका दिवस खड्का र दिवांस बास्तोलाले ३३ विकेट लिए । पूर्व क्रिकेटर शक्ति गौचनले सञ्चालन गर्दै आएको स्टार क्रिकेट एकेडेमीको आयोजना तथा रूपन्देही जिल्ला क्रिकेट संघको सहकार्यमा सुरु प्रतियोगिता चैत २० सम्म चल्नेछ । विजेताले ५० हजार र उपविजेताले २५ हजार पुरस्कार पाउने छन् ।"
सुरज र उषालाई उपाधि,"(चितवन) भरतपुरमा शनिबार माउन्टेन बाइक क्रसकन्ट्री रेसको उपाधि उषा खनाल र सुरज रानामगरले जितेका छन् । प्रज्ञा स्मृति प्रतिष्ठानले आयोजना गरेको प्रतिस्पर्धा जित्दै उनीहरूले ५० हजार रुपैयाँ जितेका छन् । कतै समथर, कतै उकालो र भिरालो अवरोधयुक्त ट्र्याकमा साइकल कुदाउँदै उनीहरूले उपाधि जिते । दुवैले हाङचाउ एसियाडमा प्रतिस्पर्धा गरेका थिए । ४ किमि ट्र्याकमा ७ फन्को लगाउनुपर्दथ्यो । महिलातर्फ उषाले १ घण्टा १६ मिनेटसहित उपाधि जित्दा १ घण्टा १८ मिनेट २३ सेकेन्डबाट लक्ष्मी मगर दोस्रो भइन् । एक घण्टा २१ मिनेट ३७ सेकेन्डबाट इन्द्रकला नेम्बाङ तेस्रो भइन् । पुरुषतर्फ सुरजले एक घण्टा १४ मिनेट ४८ सेकेन्डबाट उपाधि जिते । एक घण्टा १४ मिनेट ५५ सेकेन्डबाट हिमाल टमाटा दोस्रा र एक घण्टा १५ मिनेट ३४ सेकेन्डबाट लक्ष्मण मल्ल तेस्रा भए । दोस्रो हुनेले ४० हजार र तेस्रो हुनेले ३० हजार रुपैयाँ पुरस्कार पाए । प्रज्ञा स्मृति प्रतिष्ठानले भरतपुरमा तीन वर्षदेखि साइकल दौड आयोजना गर्दै आएको छ । यो पटक भरतपुर महानगरपालिका११ गणेशधामको पुण्यवर्ती ताल नजिकको जंगल क्षेत्रमा पहाडी थुम्को समेटेर रेसका लागि विशेष ट्र्याक निर्माण गरिएको थियो । जुनियरतर्फ निमा शेर्पा पहिलो, सञ्जय राई दोस्रो र राजीव ठाकुर तेस्रो भए । ४० वर्षभन्दा माथि उमेर समूहमा पुरुषमा हर्कबहादुर लामा पहिलो, विकास महर्जन दोस्रो र देवबहादुर बोहरा तेस्रो भए । चितवनको महिलातर्फ सुधा तिमिल्सिना, मौसमी आले र जुना श्रेष्ठ तथा पुरुषतर्फ प्रमित थापा, हेमचन्द्र गुरुङ र कृष्ण घिमिरे क्रमशः शीर्ष तीन स्थानमा विजयी भए । पहिलोले २० हजार, दोस्रोले १५ र तेस्रोले १० हजार रुपैयाँ पुरस्कार पाए । सबै ६ विधामा ८५ जनाले भाग लिएका थिए । प्रतिष्ठानकी अध्यक्ष तथा भरतपुर महानगरपालिकाका मेयर रेनु दाहालको अध्यक्षतामा भएको कार्यक्रमको उद्घाटन वाग्मती प्रदेशका मुख्यमन्त्री शालिकराम जमरकट्टेलले गरेका थिए ।"
पन्जाब किंग्सको जित,मुल्लानपुर (एजेन्सी) इंग्ल्यान्डका साम करनको अर्धशतकप्रेरित पन्जाब किंग्सले शनिबार इन्डियन प्रिमियर लिगमा दिल्ली क्यापिटल्सलाई ४ विकेटले पराजित गरेको छ । जितका लागि १ सय ७५ रनको लक्ष्य पाएको पन्जावले चार बलको खेल बाँकी छँदा जित पाएको थियो ।करनले ४७ बलमा ६३ रन बनाए । उनले ६ चौका र १ छक्का हाने । उनले अर्का इंग्लिस खेलाडी लियाम लिभिङ्स्टनसँग पाँचौं विकेटमा ६७ रनको साझेदारी गरेका थिए । करनको आईपीएलमा व्यक्तिगत ठूलो स्कोर हो । लिभिङ्स्टनले २१ बलमा अविजित ३८ रन बनाए । उनले छक्का प्रहार गरी टिमलाई जिताए ।यसअघि दिल्लीले पहिलो ब्याटिङ गर्दै ९ विकेट गुमाई १ सय ७४ रन बनाएको थियो । तल्लोक्रमका ब्याटर अभिषेक पोरेलले १० बलमा अविजित ३२ रन र साइ होपले ३३ रन जोडे ।
वीरगन्ज युनाइटेड च्याम्पियन,"पर्सा (कास) वीरगन्ज युनाइटेड क्लवले तेस्रो परवानीपुर गोल्डकप फुटबलको उपाधि रक्षा गरेको छ । परवानीपुरमा शनिबार प्रतिस्पर्धात्मक फाइनलमा वीरगन्जले हेटौंडा फुटबल एकेडेमीलाई टाइब्रेकरमा ४३ गोलले हरायो । प्रतिस्पर्धात्मक खेलमा ३० औं मिनेटमा वीरगन्जका रुपनारायण चौधरीको गोलमा टोलीले अग्रता बनायो । खेलको ५० औं मिनेटमा हेटौंडाका सखिन गुरुङले गोल गरी खेल बराबरीमा ल्याए । त्यसपछि दुवै टिमले अतिरिक्त समयमा समेत गोल गर्न नसकेपछि खेल टाइब्रेकरमा पुग्यो । विजेताले २ लाख १ हजार रुपैयाँ पुरस्कार पाए । विजेतालाइ परवानीपुर गाउँपालिकाका अध्यक्ष राम क्षेत्रीले पुरस्कृत गरे । उपविजेता हेटौडा फुटबल एकेडेमीले १ लाख १ हजार रुपैयाँ पुरस्कार पाए । प्लेयर अफ द म्याच हेटौंडाका सखिन गुरुङ, उत्कृष्ट गोलरक्षक वीरगन्जका दिलमणि चौधरी, उत्कृष्ट डिफेन्डर वीरगन्जका सञ्जय चौधरी, उत्कृष्ट मिडफिल्डर वीरगन्जका विपिन चौधरी, उत्कृष्ट स्ट्राइकर वीरगन्जका उदितनारायण चौधरी, उत्कृष्ट प्रशिक्षक वीरगन्जका राजकिशोर धामी चुनिए । म्यान अफ द सिरिज वीरगन्जका अमन डंगोलले इलेक्ट्रिक मोटरसाइकल पुरस्कार पाए । शक्ति युवा क्लव परवानीपुरको ३६ औं वार्षिकोत्सवको अवसरमा आयोजना गरेको प्रतियोगितामा ८ टिम सहभागी थिए ।"
उज्ज्वललाई भारतीय दूतावास गल्फ,"काठमाडौं (कास) उज्ज्वल प्रधानाङ्गले भारतीय दूतावास आमन्त्रण गल्फ प्रतियोगिता जितेका छन् । गोकर्ण गल्फ क्लबमा शनिबार उनले ४१ अंक बटुल्दै उपाधि जिते । कवि थापा ३९ अंकसाथ उपविजेता बने । सदभाव आचार्यले ३५ ग्रस अंकसहित वेस्ट ग्रसको अवार्ड जिते । सुमित्रा खड्का महिलातर्फ विजेता बनिन् । उनले ३० अंक जोडिन् । तारा कार्की २९ अंकसाथ उपविजेता बनिन् । टेन्डी शेर्पा सिनियर ६० वर्षमाथि को विजेता बने । उनले ३२ स्कोर गरे । महेन्द्र मैनालीसँग उनको स्कोर बराबर भएको थियो । दुवैले ब्याकनाइनमा १७ स्कोर गरे । तर अन्तिम ६ होलमा शेर्पाले १२ र मैनालीले ११ स्कोर गरेका थिए । भिक्ट्री शम्शेर राणाले सिनियर मस्ट गल्फर्सको अवार्ड जिते । फ्रन्ट नाइनमा २० स्कोर गरेका आङनोर्बु शेर्पाले वेस्ट फ्रन्टनाइनको अवार्ड पाए । पवित्रकुमार कार्कीले वेस्ट ब्याकनाइनको पुरस्कार पाए । उनले १९ अंक जोडेका थिए । तीन बर्डिज गरेका स्वप्निल भट्टराईले सर्वाधिक बर्डिजको पुरस्कार पाए । ज्ञानबहादुर ढेंगा १२ पारसहित सर्वाधिक पारको हकदार बने । दीपकुमार कार्कीले क्लोजेस्ट टु द पिन र राजेश गुरुङले लङ्गेस्ट ड्राइभको उपाधि पाए । ८ महिलासहित ८८ गल्फरले स्टेबल फरम्याटमा ३४ ह्यान्डिक्यापमा प्रतिस्पर्धा गरेका थिए । विजेतालाई नेपालका लागि भारतीय राजदूत नवीन श्रीवास्तव, प्रधानसेनापति प्रभुराम शर्मा, रक्षा सहचारी अमित शर्मा, गोकर्ण गल्फ क्लबका अध्यक्ष सुहृद घिमिरे, आईएसएमई प्रमुख नगेन्द्र पम्पाटीले पुरस्कृत गरे । सोही अवसरमा १२२ औं अल इन्डिया एमेच्योर च्याम्पियनसिप विजेता र पीजीटीआई क्वालिफाइङ स्कुलका उपविजेता सुवास तामाङ र राष्ट्रिय टोलीका सदस्य राहुल विश्वकर्मालाई भारतीय दूतावासले जनही ५० हजार रुपैयाँको छात्रवृत्ति प्रदान गरेको थियो ।"
दीपक र सन्तोषीले जिते स्वर्ण,"(काठमाडौं)आर्मीका दीपक अधिकारी र धादिङकी सन्तोषी श्रेष्ठले तेस्रो राइट टु प्रोटिन रनको मुख्य स्पर्धा हाफ म्याराथनमा शनिबार स्वर्ण जितेका छन् । दुवै प्रतियोगिताका पूर्व विजेता हुन् । सन्तोषीले पहिलो संस्करण जित्दा दीपक गत वर्षका विजेता हुन् । महिलामा गत वर्ष एपीएफकी फुलमति रानाले उपाधि जितेकी थिइन् । यसपालि उनी पाँचौं भइन् ।एसियन क्रसकन्ट्री च्याम्पियनसिपका दोहोरो स्वर्ण विजेता दीपकले निर्धारित २१ किलोमिटर दूरी १ घण्टा ७ मिनेट ३३ सेकेन्डमा पूरा गरे । एपीएफका गोपीचन्द्र पार्की १ घण्टा ७ मिनेट ४२ सेकेन्डबाट दोस्रो र पर्वतका तीर्थ पुन १ घण्टा ७ मिनेट ४३ सेकेन्डबाट तेस्रो भए । आर्मीका नरेन्द्र रावल चौथो र आर्मीकै खडकबहादुर खड्का पाँचौं स्थानमा रहे ।१३ औं सागकी स्वर्ण विजेता (१० हजार मिटर दौड) र ढाका म्याराथनकी स्वर्ण विजेता सन्तोषीले निर्धारित दूरी तय गर्न १ घण्टा २० मिनेट १९ सेकेन्ड लगाइन् । १ घण्टा २१ मिनेट ५६ सेकेन्डबाट पुलिसकी राममाया बुढा दोस्रो र १ घण्टा २३ मिनेट ०२ सेकेन्डबाट एपीएफकी पुष्पा भण्डारी तेस्रो भए । आर्मीकी पूर्णलक्ष्मी न्यौपाने चौथो र एपीएफकी फुलमति पाँचौं स्थानमा रहे । पुरुषमहिला दुवैमा शीर्ष ५ स्थान हात पार्नेले क्रमशः १ लाख, ७५ हजार, ५० हजार, ४० हजार र ३० हजार रुपैयाँ पुरस्कार पाए ।दौड दशरथ रंगशालाबाट सुरु भई पुनः रंगशालामै आएर टुंगिएको थियो ।नेपाल भेटेरिनरी संघद्वारा आयोजित प्रतियोगिताको पुरुष खुला १० किलोमिटर दौडमा आर्मी खेलाडीको वर्चस्व रह्यो । पाँचौं स्थानसम्म आउने खेलाडीलाई निर्धारण गरिएको नगद पुरस्कार आर्मीका खेलाडीले हात पारे । मुकेश पालले ३१ मिनेट १८५७ सेकेन्डबाट पहिलो भए । सञ्जय श्रेष्ठ (३१ मिनेट २४१४ सेकेन्ड) दोस्रो र राजेन्द्र राई (३१ मिनेट ३४३८ सेकेन्ड) तेस्रो भए । सुवास कार्की चौथो र श्रीकाश राई पाँचौं भए । पहिलोदेखि पाँचौं हुनेले क्रमशः ५० हजार, ४० हजार, ३० हजार, २० हजार र १० हजार रुपैयाँ पुरस्कार प्राप्त गरे ।महिला खुला ५ किमि दौडमा २१ मिनेट ३० सेकेन्डबाट आर्मीकी सिर्जना पाण्ड्ये पहिलो भइन् । प्रहरीकी राजपुरा पछाईं (२१ मिनेट ३८ सेकेन्ड) दोस्रो र आर्मीकी निर्मला केसी (२२ मिनेट ३० सेकेन्ड) तेस्रो बने । एपीएफकी आशा रावत चौथो र पुलिसकी सुमित्राकुमारी चौधरी पाँचौं भए ।विद्यालयतर्फ कक्षा १२ सम्म छात्र ५ किमिमा विश्वराम कुँवर पहिलो, बादल कार्की दोस्रो, विकेश घिमिरे तेस्रो, कृष्ण परियार चौथो र आशेषकुमार क्षेत्री पाँचौं भए । छात्रा ३ किमिमा कल्पना बुढा, अस्मिता भुजेल, अमिषा राई, आयुष्मा आचार्य र सम्झना राई क्रमशः पहिलोदेखि पाँचौं स्थानमा रहे ।ह्विलचेयर पुरुष ३ किमिमा रामकाजी मिजार पहिलो, रमेश खत्री दोस्रो, प्रेमबहादुर विक तेस्रो, दीपक आलेमगर चौथो र विष्णुपुकार श्रेष्ठ पाँचौं स्थानमा विजयी भए । महिलामा ऐश्वर्यकुमारी कुमालले स्वर्ण, यामी झाँक्री मगरले रजत र रजनी राईले कांस्य जित्दा पेमा छोक्पा गुरुङले चौथो र बबिता थापाले पाँचौं स्थान हात पारे ।महिला खुला, विद्यालय र ह्विलचेयरका विजेताले ३० हजार, उपविजेताले २० हजार, तेस्रोले १५ हजार, चौथोले १० हजार र पाँचौंले ५ हजार रुपैयाँ पुरस्कार पाए । विजेतालाई कृषि तथा पशुपन्छी विकासमन्त्री ज्वालाकुमारी साह, विश्व भेटेरिनरी एसोसिएसनका अध्यक्ष राफेल लागुइन, आयोजक संघका अध्यक्ष रामकृष्ण खतिवडा, राइट टु प्रोटिनका संयोजक सितलकाजी श्रेष्ठलगायतले पुरस्कृत गरे । समापनमा विश्व भेटेरिनरी संघका अध्यक्ष राफेलले नेपाल भेटेरिनरी संघलाई वर्ष २०२३ को अवार्डसहित ५ हजार अमेरिकी डलर पुरस्कार प्रदान गरे । प्रोटिनमाथिको अधिकार मर्मलाई आत्मसात् गर्दै प्रोटिनजन्य पदार्थमा पहुँच बढाउने जनचेतनाका लागि प्रोटिन टु रन आयोजना गरिएको हो । तेस्रो संस्करणमा ७ हजार बढी प्रतिस्पर्धीको सहभागिता रहेको आयोजकको दाबी छ ।"
