शीर्षक,विवरण
पूर्वसभामुख महरामाथि कारबाही के हुन्छ ?,"सुन ल्याउने मात्र होइन, भन्सारमा रोकिएपछि त्यहींबाट मिलिभगतमा बेच्ने सञ्जालमा महरा बाबुछोरा भएको किटान प्रहरी प्रतिवेदनमा छ जसलाई सुन जाँचबुझ आयोगले पनि प्रमाण मानेको छ । प्रहरीले कल डिटेल रेकर्डसहित कृष्णबहादुर र राहुलको विवरण खुलाउँदा पनि उनीहरूको प्रसंग छायामा पारेर जिल्ला सरकारी वकिल कार्यालय, काठमाडौंले गत असार २७ मा विशेष अदालतमा मुद्दा दायर गरेको थियो ।अर्कोतर्फ, त्रिभुवन अन्तर्राष्ट्रिय विमानस्थलबाट १ सय ३८ किलो सुन तस्करी गरेको आरोपमा पूर्वउपराष्ट्रपति पुनका तत्कालीन सल्लाहकार वैदेशिक मामिला विज्ञ गुरुङविरुद्ध जिल्ला अदालत काठमाडौंमा मुद्दा दायर भएको हो । विमानस्थल भन्सार कार्यालयका अनुसार १ अर्ब ४० करोड ५५ लाख ३० हजार बिगो जरिवाना र ५ वर्ष कैद सजाय मागदाबीसहित मुद्दा दर्ता भएको हो । भन्सारले गरेको छानबिन र अनुसन्धानमा भरियाले विमानस्थल हुँदै दुबईलगायत देशबाट तस्करी गरेर ल्याएको सुन गुरुङले बुझिलिने गरेको पाइएको थियो । उनी डिल्लीबजारस्थित प्लाटिनम कलेजका कार्यकारी प्रमुखसमेत हुन् । मंसिर २१ मा १४ किलो सुनसहित विमानस्थलबाट गोरखाका चन्द्र घले पक्राउ परेपछि उक्त सुन ल्याउने योजनाकार गुरुङ भएको खुलेको थियो । उनलाई केन्द्रीय अनुसन्धान ब्युरो (सीआईबी) ले गत फागुन १४ मा पक्राउ गरेको थियो । पक्राउपछि विमानस्थल भन्सार कार्यालयले गरेको छानबिन र अनुसन्धानमा भरियाले ल्याएको सुन गुरुङले जिम्मा लिएर व्यवस्थापन गरेको खुल्न आएको हो ।उक्त सुन तस्करी प्रकरणमा यसअघि ९ जनाविरुद्ध मुद्दा दायर भइसकेको छ । मुद्दा दायर भएकामध्ये ७ जना पुर्पक्षका लागि थुनामा छन् भने २ जना फरार छन् । गुरुङसहित १० अभियुक्तलाई समान कसुरमा मुद्दा दायर गरिएको भन्सार कार्यालयका प्रमुख मनिराम पौडेलले जनाए । उनी भन्सार विभागले गठन गरेको सुन तस्करीसम्बन्धी छानबिन समितिका संयोजकसमेत हुन् । भरियाले ल्याएको सुन गोरखाका मीन घले हुँदै गुरुङसम्म पुग्ने गरेको अनुसन्धानमा सहभागी भन्सारका एक अधिकारीले बताए । घले समूहले सन् २०१४ देखि नै सुन तस्करी गरेको र पछिल्लो एक वर्षमा मात्रै करिब १ सय ३८ किलो सुन तस्करी गरेर नेपाल भित्र्याएको छानबिनमा क्रममा खुलेको थियो । तस्करहरूले ल्याएको सुन विमानस्थलको शौचालयभित्र लुकाएर राख्ने गरेको तथ्य फेला परेको थियो । नागरिक उड्डयन प्राधिकरणका कर्मचारीको मिलेमतोमा सुरक्षा चेकजाँच छलेर चोरबाटो हुँदै बाहिर निकाल्ने गरिएको पाइएको थियो । भरियाले ल्याएको सुन विमानस्थलबाट बाहिर निकालेपछि पहिले मीन घलेले बुझ्थे । त्यसपछि जीवन गुरुङले भएको ठाउँसम्म पुर्याएर उनैको जिम्मा लगाउने गरेको प्रमाणहरू भेटिएको छ, ती अधिकारीले भने ।उक्त प्रकरणमा मीन घले, चन्द्र घले, कृष्णकुमार श्रेष्ठ, शेरबहादुर बस्नेत, राधाकृष्ण श्रेष्ठ, लेकबहादुर तामाङ, अनिल श्रेष्ठ र रमेश देउला पुर्पक्षका लागि थुनामा छन् भने दनबहादुर गुरुङ र बिना गुरुङ फरार छन् । उनीहरू श्रीमान्श्रीमती हुन् । उनीहरूलाई पनि जीवनकुमार गुरुङले परिचालन गर्ने गरेको भन्सार कार्यालयले जनाएको छ । २०७२ कात्तिकदेखि २०७९ चैत ६ सम्म दुई कार्यकाल गरी करिब ७ वर्ष पुन उपराष्ट्रपति थिए । जतिबेला गुरुङ उपराष्ट्रपति पुनका सचिवालय टिममा थिए । उपराष्ट्रपतिको टिममा रहँदादेखि नै गुरुङले तस्करी गरेर ल्याएको सुन बुझिलिने गरेको भन्सारका अनुसन्धान अधिकृतहरूले जनाए । उनले नै भरियाले नेपाल ल्याएको सुन भारतीय बजारसम्म पुर्याउने गरेको खुलेको छ । उनीविरुद्ध पुस पहिलो साता पक्राउ पुर्जी जारी भएको थियो । पक्राउ पुर्जी जारी भएपछि पर्वत स्थायी घर भएका उनी फरार थिए । एक वर्ष (२०७९ मंसिरदेखि २०८० मंसिरसम्म) मा मात्र कृष्णकुमारले १४ किलोका दरले ७ पटक, मीनले १४ किलो र चन्द्रले ४, ८ र १४ किलोसहित १ सय ३८ किलो सुन विमानस्थल हुँदै बाहिर निकालेको स्वीकार गरेका छन् ।"
चलाउनेलाई जोगाउने को ?,"सीआईबीका तत्कालीन एसपी थापाको कार्यकक्षमा बयान कागज गरेर चलाउनेलाई छाडिएको र उक्त कागजसमेत पछि च्यातिएको प्रतिवेदनमा उल्लेख छ । चलाउने बयान दिन जाँदाको सीसीटीभी फुटेज डिलिट गरिएको छ । बयान कागज च्यातिएको र उनलाई भाग्ने मौका दिएको देखिन्छ, आयोगका एक सदस्यले भने ।तर आयोगसमक्ष चलाउनेले दिएको बयानमा आफू ४ घण्टा सीआईबीमा उपस्थित भएको उल्लेख गरेका छन् । एसपी थापाले बयान लिई सो बयानमा सहीछाप गराएका थिएँ, चलाउनेले आयोगलाई दिएको बयानमा भनेका छन् । तर चलाउनेले खनालको नाम भने बयानमा दिएका छैनन् । त्यसकारण चलाउनेलाई कसले चलाइरहेको छ ? भन्ने अनुसन्धान त्यहींबाट सुरु हुनुपर्छ, एक प्रहरी अधिकृत भन्छन्, त्यो अनुसन्धान खनालदेखि अन्य उच्च अधिकारीहरूसमक्ष पुग्नुपर्छ । पुग्छ कि पुग्दैन वर्तमान गृहमन्त्री, प्रहरी प्रमुख, सीआईबी प्रमुखको परीक्षाको विषय हो । चलाउने र खनालबीचको सम्बन्ध स्थापित गर्ने अर्को आधार पनि आयोगले देखाइदिएको छ । खनालका साथी सुबु केसी पनि सुन तस्करीको प्रकरणमा जोडिएका छन् । केसीलाई मुद्दा चलाउनुपर्ने सुझाव आयोगले दिएको छ । सुन तस्करीका मुख्य नाइके दावा छिरिङले २० हजार अमेरिकी डलर केसीलाई दिएको विवरण आयोगले फेला पारेको छ । पुर्पक्षका लागि थुनामा रहेका दावाको मोबाइलमा उपलब्ध विवरणअनुसार २० हजार अमेरिकी डलर केसीले दावालाई दिएका छन् ।सरकारले सुन तस्करीसम्बन्धी जाँचबुझ आयोगले दिएको प्रतिवेदन कार्यान्वयन गर्न थालेको र अनुसन्धान पुग्नुपर्ने ठाउँमै पुग्ने गरी गहिरोसँग गरिने गृहमन्त्री लामिछानेले बताए । आयोगले दोषी किटान गरेकामध्ये दीपेश पुनलाई प्रक्राउ गरिसकेका छौं । एआईजीको जिम्मेवारी हेरफेर गरिएको छ । अनुसन्धानमा लापरबाही गर्ने सीआईबी ३ अधिकृतलाई पनि प्रहरी हेडक्वार्टर तानिएको छ । अब बाँकी व्यक्तिको सम्बन्धित निकायबाटै अनुसन्धान हुन्छ । प्रतिवेदनले किटान गरेका कसैले पनि उन्मुक्ति पाउने छैनन्, उनले भने ।छानबिन र अनुसन्धानबाट उन्मुक्ति पाएका पूर्वआईजीपीद्वय खनाल र धीरजप्रताप सिंहलाई कसरी कानुनी दायरामा ल्याउन सक्छ भन्ने विषयमा गृह मन्त्रालयमा समेत छलफल सुरु भएको एक अधिकारीले बताए । पूर्वप्रहरी महानिरीक्षक सिंहलाई निगरानीमा राख्नु भनेर आयोगले सिफारिस गरेको छ । उनले चिनियाँ सुन तस्कर दावासँग रकम नै लिएको मेसेज भएकाले सिंहमाथि निगरानी गर्नु र अनुसन्धान गर्नु कुनै ठूलो विषय भएन । तर चलाउनेभन्दा माथिल्लो तहको सम्बन्ध स्थापित गर्ने विषय चुनौतीपूर्ण देखिन्छ, गृहका एक अधिकारीले भने । गृह प्रशासनले चुनौती देखे पनि २०७६ सालदेखि नै खनाल र चिनियाँ तस्करहरूबीच उठबस भएको देखिन्छ । खनाल र चिनियाँ तस्कर दावाका साझेदारहरूबीच उठबस रहेको विवरण यसअघि पनि सार्वजनिक भइसकेका छन् ।उनको सम्बन्ध सुन तस्करीमा फरार अभियुक्त अमला रोका र काठमाडौंको एक होटल सञ्चालक श्रेष्ठसँग रहेको थियो । सुन तस्करीका नाइके चिनियाँ नागरिक दावा छिरिङ र रोका श्रीमान्, श्रीमती हुन् । महँगा मोबाइल, ल्यापटप, माउस, किबोर्ड अवैध रूपमा ल्याउने उक्त समूह नै बिस्तारै सुन तस्करीमा सक्रिय हुँदै आएको प्रहरी उच्च अधिकारीहरूको भनाइ छ । त्यतिबेला तत्कालीन आईजीपी खनालले उक्त तस्करी समूहमा सक्रिय चिनियाँ नागरिक चेन सितियान लगायतसँग भेटघाट गरेको तस्बिरसमेत सार्वजनिक भएको थियो ।हाल आएर त्यही गिरोहले विद्युतीय चुरोट भेप र ब्रेक सुमा सुन (६१ किलो) राखी तस्करीमा सक्रिय रहेको फेला परेको हो । ७ महिनाअघि विद्युतिय चुरोट भेप र ब्रेक सुमा राखी सुन तस्करी गरेको प्रकरणमा राजनीतिक, प्रशासनिक र सुरक्षा निकायका शक्तिशाली अधिकारीको जालो तोड्न माग गर्दै तत्कालीन प्रतिपक्षी एमाले र रास्वपाले गत साउनमा एक महिना संसद् अवरुद्ध गरेपछि पूर्वन्यायाधीश डिल्लीराज आचार्यको नेतृत्वमा जाँचबुझ आयोग गठन भएको थियो । तर, आयोगले सुन तस्करीमा माओवादी र एमालेका नेताहरूमाथि कारबाही नगरेको भन्दै प्रहरीमाथि प्रश्न गरेको छ ।आयोगले कारबाहीको सिफारिस गर्न औंल्याएकामध्ये केही प्रहरीको जिम्मेवारी हेरफेर गरी कार्यान्वयन सुरु गरेको जनाएको छ । सुन तस्करीमा संलग्न बिचौलिया जीवन चलाउनेमाथि भएको अनुसन्धानको प्रमाण मेटाउनेसमेत काम गरेका तत्कालीन प्रहरी अधिकारीहरू केन्द्रीय अनुसन्धान ब्युरो (सीआईबी) प्रमुख, एआईजी किरण बज्राचार्य, एसपी सञ्जयसिंह थापा, डीएसपी दुर्गा दाहाल र रुगम कुँवरको जिम्मेवारी हेरफेरसँगै विभागीय कारबाही गरेको हो । प्रतिवेदन कार्यान्वयनको चरणमा प्रहरी अधिकारीहरूमाथि तत्कालै कारबाही भए पनि तस्करीमा संलग्न बाँकी आरोपितहरू र प्रमाण नष्ट गर्न सफल जीवन चलाउनेभन्दा अगाडिको अनुसन्धान कसरी अघि बढ्छ भन्नेमा गृह तथा प्रहरी प्रशासनले कुनै संकेत गरेको छैन ।प्रतिवेदनमा केहीलाई अनुसन्धानको दायरामा ल्याउनुपर्ने, केहीलाई मुद्दा चलाउनुपर्ने र केहीलाई कारबाही गर्न सिफारिस गरिएको छ । माओवादी केन्द्रका उपाध्यक्ष कृष्णबहादुर महरा, छाया सेन्टरमा वाल्डो क्यासिनो सञ्चालक चिनियाँ नागरिक टेरेन्स टीएचसी, पूर्वउपराष्ट्रपति पुनका छोरा दीपेश, वैदेशिक मामिला विज्ञसल्लाहकार जीवनकुमार गुरुङ, विध ल्याबका सञ्चालक भीमकान्त भण्डारी, होटल भियनाका सञ्चालक मञ्जिल श्रेष्ठ, व्यवसायी सुबुप्रताप केसी र प्रहरी संगठनभित्र बिचौलियाको भूमिकामा सक्रिय जीवन चलाउनेलाई सुन तस्करीको प्रकरणमा अनुसन्धानको दायरामा ल्याउन सिफारिस गरिएको छ । उल्लिखित नामहरूको सन्दर्भमा सुन तस्करीको प्रकरणमा के कस्तो संलग्नता रहेको भन्ने विषयमा आयोगले स्पष्ट पारे पनि चलाउनेभन्दा अघिल्लो तह भने स्थापित गर्न सकेको छैन । सीआईबीले प्रमाण नष्ट गरेको, क्लु नछाडेको र सीआईबी तथा गृह प्रशासनले आवश्यक विवरण उपलब्ध नगराएको भन्दै आयोगले चलाउनेभन्दा अघिल्लो तहमा पुग्न नसकेको जनाएको छ ।अनुसन्धानमा लापरबाही गर्ने केन्द्रीय अनुसन्धान ब्युरो सीआईबीका प्रमुख एआईजी किरण बज्राचार्यलाई प्रहरी हेडक्वार्टर सरुवा गरिसकिएको छ । शुक्रबार बसेको मन्त्रिपरिषद् बैठकले प्रतिवेदनको अध्ययन गरी तत्काल कार्यान्वयनको प्रक्रिमा लैजाने निर्णय गरेसँगै बज्राचार्यसहित ४ प्रहरीको जिम्मेवारी हेरफेर गरेको हो । बज्राचार्यको सरुवापछि सीआईबीको प्रमुखको जिम्मेवारी एआईजी श्याम ज्ञवालीलाई दिने निर्णय मन्त्रिपरिषद् बैठकले गरेको छ ।साथै शुक्रबार नै सहकारी ठगी तथा उक्त सुन प्रकरणमा जोडिएका पूर्वराष्ट्रपति नन्दबहादुर पुनका छोरा दीपेश पुनलाई प्रहरीले प्रक्राउ गरेको छ । मन्त्रिपरिषद्को बैठक अघि गृहमन्त्री रवि लामिछानेले प्रधानमन्त्री पुष्पकमल दाहाललाई प्रतिवेदन बुझाएका थिए । प्रधानमन्त्री आयोगले दोषी ठहर गरेकाहरूलाई कारबाही थाल्न निर्देशन दिएपछि गृहमन्त्री लामिछानेले दोषी देखिएका प्रहरी अधिकारीलाई कारबाही प्रक्रिया अगाडि बढाउन प्रहरी महानिरीक्षक बसन्त कुँवर र गृहसचिव एकनारायण अर्याललाई निर्देशन दिएका थिए । अध्यागमन विभागका तत्कालीन महानिर्देशक झलकराम अधिकारी लगायतलाई मुद्दा चलाउन आयोगले सिफारिस गरेको छ । सहसचिव अधिकारी हाल नेपाल ट्रस्टको कार्यालयको प्रवक्ता छन् । सरकारी वकिल कार्यालयका वासुदेव शर्मा र जनकराज घिमिरेलाई कारबाहीको सिफारिस गरिएको छ । कर्मचारीलाई सम्बन्धित निकायबाटै विभागीय कारबाही गरिने एक मन्त्रीले बताए ।"
निजामतीको निवृत्त उमेर ६० वर्ष प्रस्ताव,"(काठमाडौं)संघीय निजामती सेवाको गठन, सञ्चालन र सेवाको सर्त सम्बन्धमा बनेको विधेयक बिहीबार प्रतिनिधिसभामा पेस गरिएको छ । संघीय मामिला तथा सामान्य प्रशासनमन्त्री भानुभक्त जोशीले संघ, प्रदेश र स्थानीय तहबीचको प्रशासनिक सम्बन्धका प्रावधानसहितको विधेयक प्रतिनिधिसभामा पेस गरेका हुन् । उक्त विधेयक गत चैत २१ मा संसद् सचिवालयमा दर्ता गरिएको थियो । मुलुक संघीयतामा प्रवेश गरे पनि निजामतीसम्बन्धी ऐन बन्न नसक्दा प्रशासनिक संघीयता कार्यान्वयनमा आउन सकेको थिएन । राज्यका तर्फबाट प्रदान गरिने सार्वजनिक सेवालाई प्रभावकारी रूपमा सञ्चालन गर्न नयाँ ऐन जरुरी परेकाले विधेयक दर्ता गरेको मन्त्री जोशीले बताए । भने, मुलुकको प्रशासनिक प्रणालीलाई शासकीय व्यवस्थाअनुरूप प्रभावकारी बनाउन निजामती ऐन आवश्यक भएको हो । प्रतिनिधिसभामा पेस गर्नुअघि बुधबार मन्त्री जोशीले संघीय मामिला मन्त्रालयमा विधेयकमा भएका प्रावधानका विषयमा सचिव विनोदप्रकाश सिंहसहित सम्बन्धित महाशाखाका कर्मचारीसँग छलफल गरेका थिए । उक्त विधेयक यसअघिकी मन्त्री अनिता देवीले संसद् सचिवालयमा दर्ता गरेकी थिइन् । सरकारले २०७५ माघमा प्रतिनिधिसभामा दर्ता गरेको निजामती विधेयक बीचैमा फिर्ता गरिएको थियो । लामो समयको कसरतपछि विधेयक दोस्रो पटक दर्ता गरिएको हो । २०४९ सालमा निजामती ऐन जारी गरिएको थियो । ३१ वर्षपछि यो परिवर्तन हुन लागेको हो । विधेयकमा संघीय मामिलामन्त्रीको अध्यक्षतामा मुख्यसचिवसहित १२ जनाको प्रशासन सुधार समिति गठन गर्ने प्रावधान विधेयकमा राखेको छ । कर्मचारीको ट्रेड युनियन अधिकार कायम राखिएको छ । कार्यालय प्रमुख भएर काम गर्नुपर्ने बाहेकका राजपत्रांकित तृतीय श्रेणी वा सो भन्दा तल्लो पदका कर्मचारीले उक्त युनियनको सदस्य बन्न र नेतृत्व गर्न सक्नेछन् । निजामती विधेयकमा कर्मचारीको निवृत्त हुने उमेर साविकभन्दा दुई वर्ष बढाएर ६० वर्ष प्रस्ताव गरिएको छ । संसद्बाट ऐन पारित भएको आर्थिक वर्षभित्र भने ५८ वर्ष सेवा अवधि भएका कर्मचारी सोही वर्ष निवृत्त हुनेछन् । विधेयकमा कर्मचारीको श्रेणी र तहगत व्यवस्था गरिएको छ । राजपत्र अनंकित र राजपत्रांकितसमेत १४ वटा तह रहनेछन् । चौधौं तहको मुख्यसचिव हुनेछन् । ११ औं र १२ तह सहसचिव तथा १३ औं तहको सचिव हुने प्रावधान विधेयकमा रहेको छ । राजपत्र अनंकित पहिलोदेखि पाँचौंसम्म हुने व्यवस्था रहेको छ । १२ तहको वरिष्ठ सहसचिव र सचिवलाई प्रदेश सचिवका रूपमा पठाउने व्यवस्था रहेको छ । सुरुवातको प्रस्तावमा संघीय मामिला मन्त्रालयबाट अतिरिक्ति सचिवको व्यवस्था गरेकामा प्रधानमन्त्री कार्यालयबाट उक्त व्यवस्था हटाइएको छ । सूचना प्रविधि सेवासमेत ११ वटा सेवा रहनेछ । प्रस्तावअनुसार विशिष्ट श्रेणीमा ६ वटा क्लस्टर रहनेछन् । पदपूर्ति र सरुवा प्रणालीमा चक्रीय प्रणाली राजपत्र अनंकित पदको सुरु प्रवेश बिन्दु सहायक चौथो तह हुनेछ भने राजपत्रांकित सुरु प्रवेश बिन्दु अधिकृत सातौं तहको हुने प्रस्ताव गरिएको छ । पूर्ति हुने पदमध्ये ४९ प्रतिशत आरक्षणका लागि छुट्याइएको छ । आरक्षणअन्तर्गत पनि ५० प्रतिशत महिलाका लागि हुनेछ । त्यसमा खसआर्य, आदिवासी, जनजाति, मधेशी, दलित, थारू, पिछडिएको क्षेत्र, अपांग भएका व्यक्तिबाट पदपूर्ति गरिनेछ । बाँकी ५० प्रतिशतमा महिलामध्ये नै खुला प्रतिस्पर्धा हुनेछ । यो व्यवस्था पहिलो पटक गरिएको हो । सरुवामा चक्रीय प्रणाली लागू गर्ने विधेयकमा प्रस्ताव गरिएको छ । दरबन्दी भएसम्म मुलुकका सबै क्षेत्रमा जानुपर्ने व्यवस्था गरिनेछ । कार्यसम्पादन सम्झौता गरिएका विभागीय, कार्यालय प्रमुख वा आयोजना प्रमुखलाई अवधि नपुगी सरुवा गर्दा निजको कार्यसम्पादनको अवस्था र सरुवा गर्नुको मुख्य कारण खुलाएर मन्त्रालयको सहमति लिनुपर्नेछ । सरुवा भएको कार्यालयमा हाजिर हुन रवाना नदिने र नलिने कर्मचारीलाई विभागीय कारबाही गरिनेछ । साथै निजले खाएको तलब भत्ता असुल गरिनेछ । पदस्थापन वा सरुवा भएका कर्मचारीलाई हाजिर नगराउनेलाई विभागीय कारबाही गरिनेछ । बढुवाका लागि कर्मचारीले पाउने अंक निर्धारण गर्न पाँच प्रकारका भौगोलिक क्षेत्रमा वर्गीकरण गरिएको छ । क, ख, ग, घ र ङ मा वर्गीकरण गरिएकामा त्यसमा आधारित भएर कुल १६ अंकसम्म प्राप्त गर्ने प्रावधान राखिएको छ । बढुवासम्बन्धी विशेष व्यवस्थाएउटै श्रेणीको पदमा कम्तीमा १० वर्ष काम गरेको राजपत्रांकित प्रथम श्रेणी वा सोभन्दा तलको कर्मचारीलाई अनिवार्य अवसरका रूपमा कम्तीमा एक महिनाअघि साबिकको श्रेणीको पदभन्दा माथिल्लो पदमा बढुवा गरेर अवकाश दिइनेछ । त्यस्तै सात वर्षको सेवा अवधि पूरा भई पछिल्लो तीन वर्षको कार्यसम्पादन मूल्यांकनमा कम्तीमा ९० प्रतिशत अंक प्राप्त गरेको र नकारात्मक सूचीमा नपरेको कर्मचारीलाई सम्बन्धित मन्त्रालय वा केन्द्रीयस्तरको निकायले एक तह बढुवा गर्ने प्रावधान राखिएको छ । यस्तो बढुवा सहायक पाँचौं तहबाट छैटौं तह हुँदै ११ औं तहबाट १२ औंसम्म गरिनेछ । राजपत्र अनंकित पाँचौं तहका कर्मचारीको प्रत्येक ५ वर्ष अवधि पूरा भएपछि प्रथमदेखि पाँचौं स्तरसम्म कम्तीमा पाँचवटा स्तरमा वृद्धि हुनेछ । दरबन्दी मिलान हुन नसकी फाजिलमा परेका वा सरकारलाई आवश्यक नभएका पदमा कार्यरत कर्मचारीलाई छुट्टै सेवा सर्त तोकी राजपत्रमा सूचना प्रकाशित गरेर स्वैच्छिक अवकाशको व्यवस्था गरिनेछ । प्रदेश र स्थानीय निजामती सेवाप्रत्येक प्रदेशमा प्रदेश निजामती सेवा रहनेछ । प्रदेशमा अधिकृत ११ औं तहसम्मको पद रहनेछ । तर, १० वर्षपछि १२ औं तह कायम हुनेछ । प्रदेश सरकारको प्रमुख सचिवको पद संघीय निजामती सेवाको पद हुनेछ । उक्त पदमा संघीय निजामती सेवाको १३ औं तथा अर्थात् सचिव पदका कर्मचारीलाई प्रमुख सचिवमा खटाइनेछ । प्रदेश सरकारको सहमतिबिना प्रमुख सचिवलाई एक वर्षको अवधि नपुगी सरुवा गरिने छैन । प्रत्येक प्रदेशमा एउटा स्थानीय सेवा रहनेछ । स्थानीय तहमा अधिकृत ११ तह अर्थात् सहसचिवसम्मको दरबन्दी रहनेछ । प्रदेश कानुनबमोजिम स्थानीय सेवाको गठन हुनेछ । स्थानीय सेवासम्बन्धी प्रदेश कानुन बनाउँदा सम्बन्धित प्रदेशमा रहेका सबै स्थानीय तहमा रहने स्थानीय सेवाका लागि लागू हुने गरी बनाउनुपर्नेछ ।स्थानीय तहको प्रमुख प्रशासकीय अधिकृत १० वर्षसम्म संघीय दरबन्दीको रहनेछन् । तर यो पद स्थानीय सेवा पद हुनेछ । प्रमुख प्रशासकीय अधिकृतहरूलाई सम्बन्धित प्रदेशको मुख्यमन्त्री कार्यालयमा पठाइनेछ । यसरी पठाएको प्रमुख प्रशासकीय अधिकृतलाई मुख्यमन्त्री कार्यालयले सम्बन्धित स्थानीय तहमा पठाउनेछ । यस सम्बन्धमा लामो समयदेखि राजनीतिक विवाद हुँदै आएको थियो । स्थानीय तहको महानगर र उपमहानगरमा ११ औं तहको सहसचिवको दरबन्दी हुनेछ । नगरपालिकामा भने दसौं तहको कर्मचारी अर्थात् वरिष्ठ उपसचिवको दरबन्दी हुनेछ । त्यस्तो कर्मचारी नपाएमा राजपत्रांकित द्वितीय श्रेणी वा अधिकृत स्तरको नवौं तहमा तीन वर्ष पूरा गरेको कर्मचारी खटाउन सकिनेछ । गाउँपालिकामा आठौं तहको कर्मचारीको दरबन्दी रहनेछ । त्यस्तो कर्मचारी नपाएमा राजपत्रांकित तृतीय श्रेणाी वा अधिकृत सातौं तहमा तीन वर्ष पूरा गरेको कर्मचारी खटाउन सकिने प्रावधान विधेयकमा राखिएको छ । संघीय सरकारले कर्मचारी नखटाएको अवस्थामा सम्बन्धित प्रदेश सरकारले प्रदेश निजामती सेवाको सम्बन्धित तहको कर्मचारीलाई प्रमुख प्रशासकीय अधिकृतको रूपमा खटाउन सक्नेछ । तर स्थानीय तहमा भएका कर्मचारीभन्दा कनिष्ठलाई प्रमुख प्रशासकीय अधिकृतका रूपमा खटाउन पाइने छैन । स्थानीय तहका कर्मचारीको कार्यसम्पादनलाई स्थानीय तहका प्रमुख वा अध्यक्षले गरेको टिप्पणीलाई समेत आधार बनाउनुपर्नेछ । तीनै तहका सरकारबीचको प्रशासनिक अन्तरसम्बन्ध यो ऐन संघ, प्रदेश र स्थानीय तहले मार्गदर्शकका रूपमा हुनेछ । प्रदेश वा स्थानीय तहमा समायोजनमा परेका कर्मचारी फाजिलमा पर्ने गरी संगठन संरचना वा दरबन्दी बनाउन पाइने छैन । प्रदेश र स्थानीय तहमा पदपूर्ति हुन नसकेको अवस्थामा सम्बन्धित प्र्रदेश सरकारको अनुरोधमा संघीय सरकारले कर्मचारी कामकाज गर्न पठाउन सक्नेछ । स्थानीय तहमा अधिकृतमा कम्तीमा तीन वर्ष र सहायक तहको पदमा कम्तीमा ५ वर्ष बहाल रहेको स्थानीय सेवाका कर्मचारीलाई सम्बन्धित स्थानीय तहहरूको सहमतिमा प्रदेशको प्रमुख सचिवले सम्बन्धित प्रदेशभित्रको अन्य स्थानीय तहमा सरुवा गर्न सक्नेछ ।सरकारी सेवाबाट प्रदेश निजामती सेवा वा स्थानीय सेवामा समायोजन भएका वा लोक सेवा आयोग वा प्रदेश लोक सेवा आयोगको सिफारिसमा नियुक्त भएका कर्मचारी संघीय निजामती सेवामा स्थायी नियुक्ति भई रमाना लिन आएमा निजको पहिलेको सेवा अवधि हालको अवधिमा जोडिने व्यवस्था गरिएको छ । प्रदेश निजामती सेवा वा प्रदेशस्तरीय निजामती सेवाको सातौं तहको रिक्त पदमध्ये कम्तीमा ६५ प्रतिशत पद खुला प्रतिस्पर्धामा पदपूर्ति गर्नुपर्ने, प्रदेश र स्थानीयको नयाँ संगठन संरचना (ओएनएम) तयार गर्दा वा दरबन्दी सिर्जना गर्ने सम्बन्धमा संघीय सरकारले बनाएको राष्ट्रिय मापदण्डलाई आधार मान्नुपर्ने उल्लेख छ । स्थानीय तहमा समायोजन भएका कर्मचारीले समायोजन भएको स्थानीय तहमा कम्तीमा दुई वर्ष काम गरेपछि प्रदेश प्रमुख सचिवले सोही प्रदेशभित्रको स्थानीय तहमा सरुवा गर्न सक्नेछ ।प्रदेश तथा स्थानीय तहमा समायोजन भए पनि हाजिर नभएका वा हुन नदिएका कारण फिर्ता भएका कर्मचारीलाई एक पटकका लागि संघीय मन्त्रालयले विशेष व्यवस्था गर्नेछ । पद रिक्त भएमा समायोजन भएकाहरूलाई रिक्त स्थानमा वा अन्य कार्यालयमा सरुवा गरेर व्यवस्थापन मिलाइनेछ । रिक्त पद उपलब्ध भएसम्म सोही प्रदेशमा र स्थानीय तहको पनि सोही स्थानीय तहमा पठाइनेछ । त्यस्तो हुन नसकेमा अन्य प्रदेश र स्थानीय तहमा पनि पठाउन सकिनेछ ।"
कोशीमा मध्यावधि कि नयाँ सरकार ?,"(काठमाडौं)बारम्बार अस्थिरताबाट गुज्रिँदै आएको कोशी प्रदेश सरकार केन्द्रीय गठबन्धनमा आएको परिवर्तनसँगै फेरि संकटोन्मुख बन्न पुगेको छ । प्रधानमन्त्री पुष्पकमल दाहालले बुधबार प्रतिनिधिसभाबाट विश्वासको मत लिएसँगै गठबन्धनको ध्यान प्रदेश सरकार परिवर्तन गर्नेतिर गइरहेका बेला प्रमुख प्रतिपक्ष कांग्रेसले कोशीमा संविधानको अन्तिम विकल्पबाट मुख्यमन्त्री बनेका केदार कार्की नेतृत्वको सरकार हटाउने संवैधानिक व्यवस्था नभएको निष्कर्ष निकालेको हो । कोशी प्रदेश सरकारकै विषयलाई लिएर कांग्रेस सभापति शेरबहादुर देउवाले बुधबार आफ्नै निवासमा कांग्रेस उपसभापतिद्वय पूर्णबहादुर खड्का, धनराज गुरुङ, महामन्त्री गगन थापा, राष्ट्रिय सभा संसदीय दलका नेता कृष्णप्रसाद सिटौला, नेता शेखर कोइराला र कोशीका मुख्यमन्त्री कार्कीलाई निवासमै बोलाएर छलफल गरेका थिए । संविधानको अन्तिम विकल्प बमोजिम बनेको सरकारको विकल्प अर्को सरकार नभएर मध्यावधि हुने भएकाले हटाउन नमिल्ने निष्कर्ष पार्टीले निकालेको बैठकपछि मुख्यमन्त्री कार्कीले बताए ।सर्वोच्च अदालतको परमादेशबाट संविधानको धारा १६८ को उपधारा ३ बमोजिम ठूलो दलको हैसियतमा मुख्यमन्त्री नियुक्त भएका हिक्मत कार्कीले विश्वासको मत लिन नसकेपछि केदार कार्की गैरदलीय हैसियतमा असोज २७ गते उपधारा ५ बमोजिम मुख्यमन्त्री नियुक्ति भएका थिए । अल्पमतको सरकारले विश्वासको मत लिन नसकेपछि संविधानमा कुनै पनि सदस्यले विश्वासको मत प्राप्त गर्न सक्ने अवस्था भएमा प्रदेश प्रमुखले मुख्यमन्त्री नियुक्ति गर्ने व्यवस्था छ । गैरदलीय हैसियतमा मुख्यमन्त्री बनेका कार्कीले ३० दिनभित्र विश्वासको मत प्राप्त गरिसकेको अवस्थामा वैकल्पिक सरकार बन्ने कि मध्यावधितिर जाने भन्ने राजनीतिक प्रश्न उठेको छ ।तर, संविधानविद्हरू कांग्रेसको निष्कर्ष र मुख्यमन्त्रीको दाबी संसदीय व्यवस्थाको सिद्धान्तमा आधारित नभएर सत्तामुखी भएको बताउँछन् । संविधानको धारा १६८ को उपधारा ५ बमोजिम बनेको मुख्यमन्त्रीले एक पटक विश्वासको मत लिइसकेपछि संसद्मा सरकार निर्माणको विकल्प रहुन्जेल मध्यावधि घोषणा गर्न नसक्ने संविधानविद् विपिन अधिकारी बताउँछन् । सरकार निर्माण भर्याङ ओर्लिएजस्तै गरेर १६८ (५) मा पुगेर सकिन्छ भन्ने हुँदैन । यस्तो व्याख्या असंसदीय हो । यो धाराअन्तर्गत बनेको सरकारले एक पटक विश्वासको मत लिइसकेपछि जहिले र जुनसुकै अवस्थामा पनि सरकार बनाउने विकल्प हुन्छ । हाउस भंग गर्ने विशेषाधिकार न प्रधानमन्त्रीलाई छ, न त मुख्यमन्त्रीलाई नै, उनले भने, सरकार अल्पमतमा पर्नासाथ मुख्यमन्त्रीले संसद्बाट विश्वासको मत लिने वा अर्को सरकार निर्माणका लागि बाटो छाडिदिनुपर्ने हुन्छ । प्रधानमन्त्री या मुख्यमन्त्री जुनसुकै अवस्थामा पनि बहुमतमै हुनुपर्ने संसदीय व्यवस्थाको आधारभूत सिद्धान्त नै हो ।वरिष्ठ अधिवक्ता टीकाराम भट्टराई पनि धारा १६८ उपधारा ५ अन्तर्गत नियुक्त मुख्यमन्त्री कार्कीले ३० दिनभित्र विश्वासको मत लिइसकेपछि स्वतः प्रदेशसभा विघटन हुने संवैधानिक प्रावधान अन्त्य भइसकेको बताउँछन् । केदार कार्कीले ३० दिनभित्र विश्वासको मत नपाएको अवस्था भएको भए स्वतः मध्यावधिमा जाने अवस्था हुन्थ्यो । विश्वासको मत लिएर उक्त धारा कार्यान्वयनमा आइसकेपछि सरकारको विकल्प दिने वा नदिने कुरा कुनै दल विशेष वा मुख्यमन्त्रीको स्वविवेकमा नभएर प्रदेशसभाको अधिकार क्षेत्रको विषय हुन आउँछ, उनले भने, त्यसपछि कस्तो सरकार बनाउने भन्ने विषयमा प्रदेश सरकारले निर्णय लिन्छ ।केन्द्रीय गठबन्धनमा एमाले, माओवादी, राष्ट्रिय स्वतन्त्र पार्टी, जसपा र एकीकृत समाजवादी छन् । रास्वपाको प्रदेशमा उपस्थिति छैन । ९३ सदस्यीय कोशी प्रदेशमा एमालेका ४०, माओवादीका १३, नेकपा (एस) का ४ र जसपाका १ गरी ५८ सांसद छन् । कार्की नेतृत्वको सरकारमा हाल कांग्रेस, माओवादी, एकीकृत समाजवादी र जसपा सहभागी छन् । पुरानै गठबन्धनका सहयात्रीहरू सरकारमा रहुन्जेल कार्की सुरक्षित हुन्छन् तर गठबन्धनका घटक सरकारबाट बाहिरिनासाथ कार्की अल्पमतमा पर्ने सुनिश्चित छ । त्यस्तो अवस्थामा संसदीय सिद्धान्त र नैतिकताका आधारमा कार्की सरकारमा बस्न नमिल्ने भएकाले वैकल्पिक सरकार निर्माणका लागि बाटो छोडिदिनुपर्ने संविधानविद्हरू बताउँछन् ।तर, मुख्यमन्त्री कार्की भने पुराना गठबन्धनका सहयात्रीहरू सरकारबाट अलग्गिए पनि विश्वासको मत लिने वा राजीनामा दिनुपर्ने संवैधानिक व्यवस्था नभएको बताउँछन् । मुख्यमन्त्री नियुक्त भएको दुई वर्षसम्म अविश्वास प्रस्ताव ल्याउन पाइन्न । यो सरकार राजनीतिक दलहरू मिलेर बनेको होइन । व्यक्तिको हैसियतमा एक पटकका लागि मध्यावधिमा नजाओस् भनेर बनेको हो । यो सरकार हटाउन सक्ने प्रावधान छैन । व्यक्तिको मतलाई राजनीतिक दलले प्रभावित पार्न सक्दैन । यसको विकल्प भनेको मध्यावधिमा जाने कुरा हो, उनले भने, मध्यावधिमा नजाने चाहना हो भने सबैको समर्थन मलाई हुनुपर्छ । अर्को सरकार बन्ने संवैधानिक प्रक्रियासमेत नभएकाले आफूले राजीनामा नदिने उनले बताए ।संविधानविद् अधिकारी सरकार अल्पमतमा पर्नासाथ सरकार निर्माणको प्रक्रिया स्वतः अघि बढ्न सक्ने बताउँछन् । त्यतिबेला मुख्यमन्त्रीले नछाडे पनि बहुमत सदस्यको हस्ताक्षर लिएर प्रदेश प्रमुखसम्म सरकारको दाबी गर्न सकिने विकल्प रहेको उनी बताउँछन् । प्रधानमन्त्री र मुख्यमन्त्रीले बहुमत गुमाएपछि सभाबाट बजेटदेखि विधेयक, सरकारका नीति र प्रस्ताव पारित हुन सक्दैनन् । यस्तो अवस्थामा जसरी पनि हाउस चलाउँछु भनेर बस्न मिल्दैन । अल्पमतमा पर्नासाथ मुख्यमन्त्रीले विश्वासको मत लिनुपर्छ वा सरकारको दाबी प्रस्तुत गर्न दिनुपर्छ, उनले थपे, सहज संवैधानिक निकास भनेको अल्पमतमा पुगेपछि कि विश्वासको मत लिनुपर्छ, नत्र राजीनामा दिएर निकास दिनुपर्छ ।केपी ओलीले गरेका दुईसहित अहिलेसम्मका पाँचवटा संसद् विघटनका फैसलामा सर्वोच्चले संसद्मा सरकारको विकल्प हुन्जेल मध्यावधिमा जान नमिल्ने नजिर स्थापित गरेकाले कोशीको हकमा पनि त्यही हुने भट्टराईले बताए । मुख्यमन्त्रीको पक्षमा बहुमत देखिन्जेल प्रश्न रहेन । अल्पमतमा परेपछि संसदीय व्यवस्थामा निरन्तरता हुँदैन । त्यसपछि प्रदेश संसद्ले कस्तो सरकार बनाउने भन्ने निर्णय लिन्छ, उनले भने, सर्वोच्चकै फैसलाका आधारमा संसद्बाट अर्को प्रधानमन्त्री बनाउन सक्ने अवस्था रहुन्जेल विघटन गर्न मिल्दैन । केदार कार्कीले बहुमत देखाउन सक्नुभएन भने अर्को मुख्यमन्त्री बन्छ । त्यतिबेला संविधानको धारा १६८ को उपधारा २, ३ वा ५ अन्तर्गत कस्तो सरकार बनाउने भन्ने निर्णय प्रदेशसभाले गर्ने विषय हो ।एमाले संसदीय दलका प्रमुख सचेतक महेश बर्तौलाले नयाँ समीकरणअनुसार प्रदेशमा पनि सरकार निर्माणको गृहकार्य सुरु गर्ने विषयमा छलफल हुन थालेको बताए । उनले गठबन्धनमा आबद्ध राजनीतिक दलको हैसियतअनुसार प्रदेश सरकारको नेतृत्वको भागबन्डा हुने बताए । कोशीको हकमा राजनीतिक रूपमा केही प्रश्न उठे पनि सर्वोच्चको आदेश र संविधानको मर्मअनुसार प्रदेशसभामा सरकार निर्माणको विकल्प रहुन्जेल मध्यावधिमा जान नसक्ने भएकाले अब नयाँ गठबन्धन दलहरूकै सरकार बन्ने बताए । कांग्रेसले सरकार बन्न सक्दैन भनेर कोशीमा अस्थिरताको बीउ रोप्न खोजिरहेको छ, गठबन्धन दलहरूले बहुमतसिद्ध गरेर सरकारको विकल्प दिन्छन्, सर्वोच्चले गरेको फैसलाको मर्म पनि त्यही हो, उनले भने ।कोशीमा २०७९ को निर्वाचनलगत्तै एमालेका हिक्मत कार्कीको नेतृत्वमा पहिलोपल्ट सरकार बनेको थियो । तर, उक्त सरकार केन्द्रीय गठबन्धनको परिवर्तनसँगै ढल्यो । एमाले, माओवादी, राप्रपा र जसपासहितको सहभागितामा कार्की मुख्यमन्त्री नियुक्त भएका थिए । राष्ट्रपति निर्वाचनसँगै माओवादीले कांग्रेससँगको गठबन्धनमा फर्किएपछि १६८ को उपधारा २ अन्तर्गत कांग्रेसले प्रदेश संसदीय दलका मुख्यमन्त्री उद्धव थापाको नेतृत्वमा दोस्रो सरकार बनायो । सभामुखसमेतको बहुमत हस्ताक्षरबाट मुख्यमन्त्री नियुक्त भएका थापाको सरकार अदालतबाट विघटन भयो । संविधानको सोही धाराबमोजिम दोस्रो पटक उनी मुख्यमन्त्री नियुक्त भए । दोस्रो पटकको सरकार पनि ३० दिनभन्दा बढी टिक्न सकेन । सर्वोच्चको परमादेशबाट एमालेका नेता कार्की दोस्रो पटक मुख्यमन्त्री नियुक्त भए । तर, उनले पनि विश्वासको मत लिन नसकेपछि संविधानको धारा १६८ (५) बमोजिम कार्की मुख्यमन्त्री बनेका थिए ।"
"मृत्युको खबर आउँछ, शव आउँदैन","(विराटनगरनेपालगन्ज)दुई वर्षदेखि कतारमा कार्यरत झापा, बिर्तामोड५ का ३३ वर्षीय गंगाराम अधिकारी त्यतैबाट रुस गएको तीन महिना भयो । तर पछिल्लो दुई महिनादेखि भने उनको अवस्था अज्ञात थियो । रुसी सेनामा भर्ती भएका अधिकारीको सरकारले बिहीबार मृत्यु भएको पुष्टि गरे पनि उनको परिवार भने अझै बेखबर छ । महिना दिनअघि दिदी लक्ष्मी पौडेलले भाइको खोजबिनका लागि काठमाडौंस्थित कन्सुलर विभागमा निवेदन दिएकी थिइन् । मेरो भाइलाई के भयो र फोन गर्नु भको ? बिहीबार साँझ कान्तिपुरसँगको टेलिफोन सम्पर्कमा लक्ष्मीले भनिन्, भाइलाई के भको हो प्रस्ट भन्दिनूस् न । अधिकारीका वृद्ध बाआमा, श्रीमती र दुई नाबालक छोरा छन् । परिवारको दयनीय आर्थिक अवस्थाका कारण अधिकारी खाडी मुलुक गएका थिए । घरपरिवारसँग सल्लाह गरेरै रुस गएको थियो, लक्ष्मीले थपिन्, मनग्ये कमाइ हुन्छ, रुस जान्छु भनेपछि परिवारले स्वीकृति दिएको थियो । उदयपुर चौदण्डीगढी३ की चिना घिमिरे रुसमा मारिएका ४१ वर्षीय श्रीमान् पदमबहादुर घिमिरेबारे बेखबर छिन् । गत असोज ३० मा श्रीमती र तीन लालावाला छाडेर उदयपुरबाट दुबई हुँदै रुस उडेका उनको मृत्युबारे परराष्ट्र मन्त्रालयले पुष्टि गरिसकेको छ । तर, चिनालाई परराष्ट्रले दिएको खबर पत्यार लागेकै छैन । मृत्युको खबर सुनिरहेकी छु तर मलाई विश्वास लागेको छैन, चिनाले कान्तिपुरसँग भावुक हुँदै सुनाइन् । रसुवाको नौकुण्डा गाउँपालिका५ का सुन्दर मोक्तानको मृत्युबारे श्रीमती पातली थिङले दुई महिनाअघि ओमानमै थाहा पाइन् । खबर सुन्नेबित्तिकै अत्तालिएर घर आएकी उनी त्यसयता श्रीमान्को शव ल्याउन पहलका लागि परराष्ट्र मन्त्रालयदेखि कन्सुलर विभाग धाइरहेकी छन् । मृत्युको खबर त आयो तर लास आएन, मृतकका साला जसुराम गोम्बोले भने, दिदीभाइ दौडेका दौडै छौं । सुन्दर गत दसैंअघि मात्रै दुबईबाट रुस उडेका थिए । जाजरकोटका ३६ वर्षीय नवीन शाही पनि वर्ष दिनअघि दुबई गएका थिए । दुबईको काम छाडेर उनी रुस उडेको २ महिना बढी भएको छैन । नाताले भाइ पर्ने नरेन्द्र शाहीका अनुसार रुस जानेबित्तिकैदेखि बेपत्ता उनको खोजबिनका लागि फागुन २६ मा कन्सुलर विभागमा निवेदन दिइएको थियो । विभागले उनको मृत्यु पुष्टि गरेको छ । नवीनकी श्रीमती जोर्डनमा छिन् । उनका एक छोरी र एक छोरा छन् ।बाँकेको बैजनाथ गाउँपालिका६ का ३८ वर्षीय सञ्जय केसी असोज ११ मा भिसा लगाउन भन्दै घरबाट काठमाडौं हिँडेका थिए । सञ्जयले एकै पटक रुसी सेनामा भर्ती भएपछि घरमा खबर गरे । माघ २२ मा घटनामा परेको सुनेपछि परिवारजनले उनको अवस्था पत्ता लगाउन निकै खोजे । अनेक उपाय लगाउँदा पनि सञ्जयको अवस्थाबारे यकिन भएन । एकैचोटि फागुन ४ मा मोबाइलमा शव र मृत्युको कागज पाएको हो । परिवारले त्यसको भोलिपल्टै काजकिरिया गर्यो । मृत्युको खबर पुष्टि भएपछि काजकिरिया गरेका हौं, मृतककी दिदी पार्वती केसीले भनिन्, परराष्ट्रबाट मृत्यु भएकै हो भन्ने पत्राचार आएपछि हामीले भाइलाई गुमाइसकेको यकिन गर्यौं । पुस २९ मा अन्तिम पटक कुराकानी हुँदा दुःख, समस्याबारे केही नबताएको पार्वतीले सुनाइन् । त्यस्तो केही कुराकानी नै गरेन । त्यही दिनको फोन अन्तिम भयो, उनले भनिन् । सञ्जयकी पत्नी ३३ वर्षीया सपना केसीले श्रीमान् रुसी सेनामा भर्तीका लागि जान लागेको आफूलाई समेत थाहा नभएको बताइन् । धेरैजसो फोनमा कुराकानी पनि हुन सकेन, सपनाले भनिन्, लोकेसन ट्रेस हुन्छ भनेर फोन चलाउन पनि दिँदैनथ्यो रे । नेपाली सेनाका जागिरे सञ्जय सशस्त्र द्वन्द्वकालमा अर्घाखाँचीको गोरुसिंगेमा भएको झडपमा एक साता बेपत्ता भएका थिए । उनले ज्यान जोगाउन भन्दै अढाइ वर्षमै सेनाको जागिर छाडेका थिए । मलेसिया र दुबईमा गरेर पाँच वर्ष वैदेशिक रोजगारीमा बसेका उनले पछि गाउँमै हार्डवेयरको व्यापार सुरु गरे । पाँच लाख ऋण खोजेर सुरु गरेको व्यवसायले घरव्यवहार चलाउन समस्या भएपछि मानव तस्करमार्फत रुसी सेनामा भर्ती हुन गएका थिए । सञ्जयका बुवा अमर केसीले सरकारले शव मात्रै ल्याइदिए छोराको अन्तिम पटक मुख हेर्ने बताए । सरकारलाई आफ्नो नागरिक कहाँ छ भन्ने थाहा छैन । काजकिरिया सकेर परराष्ट्रलाई शव मगाइदिन भन्दा पनि मरेको पुष्टि नहुँदासम्म शव ल्याउने कुरा हुन सक्दैन भनेर फर्कायो, उनले भने, सरकारले बल्ल पुष्टि गर्यो । अब शव ल्याइदिए हुन्थ्यो ।"
तेन्दुलकरको रेकर्ड,"सन् २०१२ मा आजकै दिन (मार्च १६) मा भारतीय क्रिकेटर सचिन तेन्दुलकरले अन्तर्राष्ट्रिय खेलमा एक सय शतकको रेकर्ड बनाएका थिए । उनले बंगलादेशविरुद्ध ढाकास्थित मिरपुर स्टेडियममा भएको खेलमा सयौं शतक प्रहार गरेका थिए । अन्तर्राष्ट्रिय क्रिकेटमा सय शतक प्रहार गर्ने तेन्दुलकर एकमात्र खेलाडी हुन् । भारतको महाराष्ट्रमा १९७३ मा जन्मिएका तेन्दुलकरले १९८९ मा १६ वर्षको उमेरमा भारतीय राष्ट्रिय टोलीबाट क्रिकेट खेल्न सुरु गरेका थिए । उनले एकदिवसीय खेलमा ५१ र टेस्टमा ४९ शतक हानेका हुन् । उनले ६ सय ६४ अन्तर्राष्ट्रिय खेलमा ३४ हजार ३ सय ५७ रन बनाएका छन् । जुन दोस्रो स्थानमा रहेका श्रीलंकाका क्रिकेटर कुमार सांगाकाराको भन्दा ६ हजार रन बढी हो । क्रिकेटका सर्वकालीन महान् ब्याट्सम्यान तेन्दुलकरले एकदिवसीय खेलमा १८ हजार ४ सय २६ र टेस्ट म्याचमा १५ हजार ९ सय २१ रन जोडेका छन् । तेन्दुलकरले २०१३ को नोभेम्बरमा खेल जीवनबाट संन्यास लिएका थिए । उनले २०१० फेब्रुअरी २४ मा एकदिवसीय अन्तर्राष्ट्रिय क्रिकेटमा पहिलो पटक दोहोरो शतक हानेका थिए । दक्षिण अफ्रिकाविरुद्धको खेलमा तेन्दुलकरले १४७ बल खेल्दै नटआउट २ सय रन बनाएका थिए । त्यसयता एकदिवसीय खेलमा दुई महिलासहित १० खेलाडीले दोहोरो शतक हानेका छन् । रोहित शर्मा (तीन पटक), मार्टिन गुप्टिल, अमेलिया केर, बेलिन्दा क्लार्क, वीरेन्द्र सहवाग, क्रिस गेल, फखर जमान, इशन किसन, शुबमन गिलले दोहोरो शतक बनाइसकेका छन् ।"
ओलीहमाल सिनेमा संवाद,"(काठमाडौं)सक्रियताका हिसाबले पूर्वप्रधानमन्त्री एवं एमाले अध्यक्ष केपी शर्मा ओली समकालीन अन्य नेताहरूका तुलनामा निकै अघि छन् । राजनीतिमा मात्र होइन, उनले खेलकुददेखि सूचना प्रविधि मात्र होइन, संगीतका क्षेत्रमा पनि भाषण ठोक्न र प्रतिक्रिया दिन पछि पर्दैनन् । उनै ओलीले शुक्रबार सातौं नेपाल अन्तर्राष्ट्रिय चलचित्र महोत्सवका क्रममा अभिनेता राजेश हमालसँगको सिनेमा संवाद मा करिब दुई घण्टा गफिए । त्यसक्रममा पूर्वप्रधानमन्त्री ओलीले कला मानव जीवनसँग सम्बन्धित रहेको धारणा राखे । तर उनले भनेको कला भने अभिनय र सिर्जनासँग भन्दा पनि जीवन निर्वाहका लागि गरिने क्रियाकलापसँग सम्बन्धित थियो । जंगली युगबाट कृषिमा जाँदा, मानिसले कृषि कसरी गर्ने ? बाली कसरी लगाउने भन्ने कला सिक्यो । पशुपालनका लागि जंगली जनावरलाई तालिम दिएर घरपालुवा बनाउनुपर्यो । त्यसका लागि त एउटा जंगली जनावरसँग मित्रता गर्ने कला चाहियो नि, उनले भने, उहिले सिकार खेल्ने कला चाहियो । कलाको अर्थ र महत्त्व जीवनसँग, बाँच्ने चाहना र बाच्ने इच्छाबाट सुरु हुन्छ । कुनै कुरालाई सुन्दर प्रस्तुत गर्नु नै कला रहेको ओलीको बुझाइ छ । काठको झ्याल बनाउन सकिन्छ, कलात्मक कि सोझै ? खम्बा बनाउन सकिन्छ, कलात्मक कि सोझै ? मानिस सचेत भएकाले कलाको विकास गर्यो । यसै भएर त संस्कृतिको विकास भयो । त्यसकारण कला, संस्कृति र साहित्य जोडिएर आए, हमालतर्फ हेर्दै ओली भन्छन्, मानव जीवनका विभिन्न पक्षहरूको सुन्दर प्रस्तुति नै कला हो ।निरस जीवनमा कलाले रंग भर्ने विद्वान्को बुझाइ उद्धृत गर्दै हमालले ओलीलाई कलाका फरक आयामले आफ्नो व्यक्तित्व र सोचमा पारेको प्रभावबारे प्रश्न गरे । तर, कला र जीवनको तालमेल मिलाउँदा मिलाउँदै कलाले आफ्नो जीवनमा पारेको प्रभावबारे बोल्न ओलीले बिर्सिए । मानव जीवनकै लागि कला आवश्यक रहेको तर्कमै उनी अलमलिए । कला एउटा महत्त्वपूर्ण पक्ष हो । बाँच्न मात्रै त गाईभैंसी बाँचेजसरी मान्छे बाँच्न सकिएला । तर, मानव जीवन बाँच्न कला चाहिन्छ । अस्कर वाइल्डको कला अनावश्यक छ भन्ने धारणा संवादबीच प्रस्तुत गर्दै कलालाई अनावश्यक आवश्यकतासँग जोड्दै प्रश्न गरे । यसो हेर्दा अनावश्यकजस्तो पनि लाग्छ । तर, गहिराइमा हेर्दा कलाको भयंकर आवश्यकता हुन्छ । व्यक्ति जीवनको भागदौडमा कलाको पक्षलाई बुझ्ने सुझबुझ छ भने उसको व्यावहारिक जीवनलाई पनि सन्तुलन मिलाउन सक्छ । कला अनावश्यक आवश्यकता भन्ने कुरामा तपाईं कत्तिको सहमत हुनुहुन्छ ? कलाको आवश्यकताको गहिराइमा हमाल पुगिरहँदा त्यसको जवाफ भने ओलीले सतही रूपमै दिए । हमालको प्रश्न खस्न नपाउँदै ओलीले भने, म त्यत्ति सहमत छैन । अलि बूढा मान्छेले लेख्यो कि क्या हो त्यो ? ओलीको यस्तो तुरुन्तैको ठट्यौली जवाफले राष्ट्रिय सभागृहको हलमा उपस्थित दर्शक गललल हाँसे । हमालले भने ओलीको जवाफ दिने शैलीलाई पनि कलात्मक बताइदिए । मलाई कला अनावश्यक आवश्यकताजस्तो अलिक लाग्दैन । अननेससरी भनेको त अननेससरी भइगो, तर कला त नेससरी नेसिसिटी हो । हामी अरू जीवजस्तो भातलाई नै जिन्दगी ठान्दैनौं । गाईभैंसीका लागि घाँसपानी नै जिन्दगी हो । तर, मान्छेका लागि दालभात नै जिन्दगी होइन, ओलीले जवाफमा भने । कलाको आवश्यकतामाथि ओलीले गहिरिएर जवाफ नदिएपछि हमालले बीचमै सोधे, मान्छेका लागि जुन व्यावहारिक पक्ष छ, त्यो नै जिन्दगी हो भन्ने छ नि । व्यापारीलाई व्यापार नै जिन्दगी, राजनीतिकर्मीलाई राजनीति नै जिन्दगी हो । तर, कला साहित्य, फिल्म अनावश्यक हो भन्ने पनि लाग्न सक्छ ? हमालको यो प्रश्नको उत्तरमा कला किन आवश्यक छ भन्ने निचोडमा भने ओली पुग्नै सकेनन् । उनले युवावस्थाको प्रेम, मातृत्वको उदाहरण दिए । तर, त्यही जवाफको उत्तरमा भने उनी अलमलिए । एउटी आमाले दालभात मात्रै जिन्दगी भन्ने ठान्दैन । आफ्नो सन्तानको मुस्कानमा उसले जे पाउँछ, त्यो संसारको सबैभन्दा मूल्यवान् छ । बच्चाको मुस्कानले जाडोमा फर भएको ज्याकेटले दिने आनन्द नदेला तर, त्यो बच्चाको मुस्कानले जाडो बिर्साइदिन्छ । गर्मी बिर्सिन्छ, उनले उदाहरण दिँदै बुझाउन खोजे, तसर्थ, सास फेर्नुलाई जीउनु भन्ने कि म जिउँदै छु सास फेरिरहेको छु । सास फेर्नलाई बाँचेको जीवन त के जीवन । सास फेर्न त वनस्पतिले पनि फेर्छ । एकै ठाउँमा उभिएर, एकै घरमा बसेर हामी जीउन चाहँदैन । प्रकृतिजस्तो रमाइलो जिन्दगी नै बाँच्न चाहन्छौं । युवाको प्रेम र आमाको स्नेहले भावनासँग जोडिएको भन्दै हमालले तर्क गर्दा त्यसमा पनि ओली कमजोर देखिन खोजेनन् । हमालको प्रश्न पूरा हुन नपाउँदै भने, जिन्दगी यथा र भावनासँग जोडिएको हुन्छ । यथार्थ र फिक्सनसँग जोडिएको हुन्छ ।कला र भावनाको सम्बन्धबीच ओली रुमल्लिएपछि हमालले संवादलाई राजनीतिसँग जोडिदिए । जिन्दगी भावनासँग जोडिएको हुन्छ कि कथित बौद्धिकतासँग ? जवाफमा आफ्नो कला चेत पस्कँदै ओलीले भने, जीवन यथार्थ हो, समाज यथार्थ हो । अवस्था जे छ त्यो यथार्थ हो । कला परिकल्पना हो, अभिनय हो । जीवन अभिनय गरेर चल्दैन । फिल्ममा नखाए पनि खाएको अभिनय । प्रेम नभए पनि प्रेमको अभिनय । नलडे पनि लडेको अभिनय । घाइते नभए पनि घाइतेको अभिनय । नमरे पनि मरेको अभिनय । जीवन त त्यस्तो हुँदैन । जिन्दगीमा त्यस्तो हुँदैन, राजनीतिमा त्यस्तै हुँदैन । ओलीको जवाफले उनले कलालाई यथार्थ चित्रणका रूपमा अझै बुझ्न नसकिएको प्रस्ट हुन्छ । त्यसैले होला, त्यही कुरा बुझाउन हमाले पिकासोको चर्चित भनाइ प्रस्तुत गरे । कला पस्कँदा त्यसको सुरुवात झूटबाटै हुन्छ । तर, यो एउटा यस्तो झूट हो जसलाई अवलोकन गर्नेले आफूभित्रको सत्य थाहा पाउँछ, हमालले ओलीतर्फ हेर्दै भने ओलीको त्यही बुझाइलाई उल्टाइदिए । हमालले थपे, फिल्म हेर्दा सबैलाई लाग्छ कि यो झूट हो, नाटक हो । धनवान देखिए पनि यो वास्तविक जीवनमा गरिब छ भन्ने लाग्न सक्छ । तर त्यहाँ देखाइएका भावनामा व्यक्ति वहन सक्छ । त्यो झूट हो भन्ने थाहा हुँदाहुँदै फिल्मको दृश्यबाट प्रभावित भएर हाँस्न, रुन, दुखेसो पनि पोख्न सक्छ । दृश्यभाषाको यो शक्तिलाई नकार्न मिल्दैन होला नि ? तर, ओलीले कलालाई यथार्थ चित्रण नभएको बताए । म फिल्म र कलालाई झुट भन्दिन । कथा र अभिनय भन्छु । झूट अलिक भन्न हुन्न, झूटभन्दा होच्याइयो त्यसलाई, महाभारतको उदाहरण दिँदै ओलीले भने, कला एकदम यथार्थ चित्रण होइन, कला हो । कथा हो तर, झूट होइन । कथा भनेको इतिहास होइन, त्यसैले त्यसलाई परिकल्पना भन्नुपर्छ । कथामाथि लामो छलफल भएपछि हमालले समानता व्यावहारिक जीवनमा सम्भव नभएको तर्कतर्फ ओलीलाई डोर्याउन खोजे । तर, ओली भने त्यो सम्भव हुने पक्षमै उभिए । दुईबीच यसबीचमै लामो छलफल चल्यो । १६ औं शताब्दीसम्म त मान्छे जंगली अवस्थामै थियो । त्यसबाट पशुपालन आयो, तबसम्म नभएको कुरा भयो । कृषिमा आयो । १९०३ सम्म त राइट ब्रदर्श त हवाईजहाज बनाउँदै थिए । अहिले त पोखरा जाउ, हवाई जहाज । संसारभर हजारौं हवाई जहाज । एक सय २० वर्षमा त यस्तो भयो नि । पहिल्यै हुँदै नभएको कुरा हुँदो रहेछ, ओलीले परिवर्तनको सम्भावना देखाउन उदाहारण दिँदै भने । ओलीको जवाफ सक्न नपाउँदै हमालले सोधे ती कुराले समानता ल्यायो त ? हामीले जे कथा भइरहेको छ त्यसैलाई स्विकारेर बस्यौं भने नयाँ फिल्म बन्ने भएन । तर, अहिलेसम्म नबनेको फिल्म किन बनाउने ? आजबाट थाल्नुपर्यो ? ओलीले यसरी नै जवाफ दिएपछि हमालले सोझै ओलीलाई कटाक्ष गर्दै बिम्बात्मक प्रश्न गरे । आजबाट थाल्ने हामीसँग चेत थियो भने हिजोबाट किन थालिएन ? दुईबीचको यो तर्कवितर्कमा दर्शकले खुबै मनोरञ्जन लिए । फिल्म संवादमाथि छलफल भइरहँदा हमालले जनताको पक्षबाट गुनासो, सत्तापक्षप्रतिको निराशा ओलीसामु प्रस्तुत गरिरहे । ओली भने हमालको गुनासोलाई राजनीतिक परिभाषाले गलत सावित गर्न खोजे । दुईबीच फिल्मका विविध पक्षबीच छलफल गर्ने निहुँमा राजनीतिमाथि भने राम्रै बहस भयो । त्यसैले ओलीले भने, अहिले हामीबीच कन्फ्रन्ट भएजस्तो देखियो । ओलीले भनेझैं फिल्ममाथिको यो बहसमा राज्यले अझै कलालाई किन बुझ्न सकेका छैनन् भन्ने सत्य प्रस्तुत भयो भने हमालको प्रश्नमा जनताको चरम निराशा, सत्तापक्षप्रतिको प्रश्न ।"
मोबाइलको रिङब्याक टोनमा मापदण्ड तोक्दै सरकार,"सञ्चार मन्त्रालयका अनुसार रिङब्याक टोनका लागि महिनामा औसत ५ देखि १० वटा निवेदन पेस हुने गरेका छन् । विभिन्न मन्त्रालय, महाशाखा, विभाग, आयोग, परिषद्, संस्थानलगायत सरकारी निकायहरूले आआफ्ना क्षेत्रका विभिन्न दिवस र सन्दर्भहरूमा सन्देशमूलक रिङब्याक टोन बजाउने होडबाजी चलेको मन्त्रालयका प्रवक्ता नेत्रप्रसाद सुवेदीले बताए । कतिपयले दिनभरि बजाइदिनुपर्यो भन्नुहुन्छ, मान्छेहरू दिक्क भएका गुनासा हामीकहाँ आउने गरेका छन्, उनले भने, यसलाई व्यवस्थित गर्नुपर्छ भन्ने लागेर अध्ययन गरिएको हो । दिनभरको सट्टा निश्चित घण्टा मात्रै बजाउनेदेखि निश्चित अवधिको कन्टेन्ट मात्रै बजाउनेलगायत केकस्ता विकल्प हुन सक्छन् भन्नेबारे अध्ययन गरिएको प्रवक्ता सुवेदीले जानकारी दिए । करोडौं प्रयोगकर्तामाझ पुग्ने माध्यम भएकाले रिङब्याक टोनमा प्रयोग हुने गीतसंगीत र सन्देशहरूको भाषाशैली आपत्तिजनक हुन नदिनेदेखि रिङब्याक टोनको प्रभाव विश्लेषण गर्न एउटा छुट्टै उपसमिति गठन गर्न सकिने पनि प्रतिवेदनमा औंल्याइएको एक सदस्यले बताए । राष्ट्रिय दिवसहरूमा बजाउनुपर्ने रिङब्याक टोनका कन्टेन्ट एक हप्ताअघि नै पठाउनुपर्ने विषय पनि समावेश छ, उनले भने, अन्तिम समयमा पठाउँदा भाषाशैली अशुद्ध हुनेदेखि प्राविधिक भार थपिने देखियो । एउटा रिङब्याक टोन बनाउनेदेखि बजाउनेसम्मको प्रक्रियामा कलाकार, प्राविधिकदेखि अन्य जनशक्तिको ऊर्जा, समय र खर्च हिसाब गर्दा एकपल्ट रिङब्याक टोन बजाउँदा अपरेटरलाई १८ लाख रुपैयाँ बराबरको आय प्रभावित हुने हाम्रो आकलन छ ।प्रधानमन्त्री कार्यालयदेखि विभिन्न मन्त्रालयहरूले रिङब्याक टोनमा बजाउने कन्टेन्टका लागि सिफारिस माग गर्दै सञ्चार मन्त्रालयलाई निवेदन पठाउने गरेका छन् । मन्त्रालयले राष्ट्रिय महत्त्वका सामग्री भए बजाइदिनू भनेर नियामक दूरसञ्चार प्राधिकरणलाई सिफारिस लेखिदिने गरेको छ । प्राधिकरणले सेवा प्रदायकलाई सिफारिस गरेपछि सेवा प्रदायकले रिङब्याक टोन अपडेट गर्छन् । सरकारी निकायका लोक कल्याणकारी विज्ञापनका रूपमा आफूहरूले यस्ता रिङब्याक टोन निःशुल्क बजाइदिने गरेको नेपाल टेलिकमका अधिकारीले बताए । पटकपटक रिङब्याक टोन फेर्नुपर्नेदेखि देशभरका विभिन्न स्टेसनमा रिङब्याक टोनको फर्म्याट बदल्नुपर्ने जस्ता प्राविधिक झन्झट बेहोर्नुपर्ने टेलिकमका अधिकारीको गुनासो छ । सरकारी कार्यालयहरूका दिवस र उत्सवसम्बन्धी धेरैजसो रिङब्याक टोन सरकारी स्वामित्वको नेपाल टेलिकमबाटै बज्ने हुँदा यसको प्रतिस्पर्धात्मक लाभ निजी स्वामित्वका अपरेटरलाई प्राप्त हुने दूरसञ्चार क्षेत्रका एक विज्ञले औंल्याए । नेपाल टेलिकमको सिमबाट फोन गर्दा दिनभर आफूलाई झर्को लाग्ने सन्देश बज्छ । तर एनसेलबाट गर्दा बज्दैन भने प्रयोगकर्ताले एनसेलबाटै फोन गर्ने सम्भावना बढ्छ, उनले भने, यसले एनसेललाई प्रतिस्पर्धात्मक लाभ मिल्छ । रिङब्याक टोनको विषय गम्भीर तर बेवास्ता गरिँदै आएको कुरा हो । यसमा अध्ययन भई मापदण्ड बन्नु सराहनीय विषय हो । यसमा प्रयोगकर्ताले रिङब्याक टोन सुन्न नचाहँदा त्यसबाट अप्ट आउट गर्ने विकल्प राख्नुपर्ने विषय पनि प्रतिवेदनमा समेटिनुपर्छ ।हालसम्म नेपालमा रिङटोनसम्बन्धी छुट्टै नीति वा प्रावधान बनेका छैनन् । विज्ञापन (नियमन गर्ने) ऐन, ०७६ को दफा १० मा सम्बन्धित व्यक्तिको मञ्जुरीबिना कसैको इमेल वा मोबाइलमा इमेल वा एसएमएसबाट विज्ञापनमूलक सन्देश वा इमेल पठाउन नपाइने उल्लेख छ । तर सोही दफाको उपदफा २ मा भने सरकारी निकायले सम्बन्धित व्यक्तिको मञ्जुरीबिना नै सार्वजनिक हितका लागि जानकारीमूलक सूचना प्रवाह गर्न वा विपद्को अवस्थामा पूर्वसूचना वा जानकारी पठाउन सक्ने पनि भनिएको छ ।"
लघुवित्तका समस्या समाधान गर्न सात सदस्यीय कार्यदल,"काठमाडौं (कास) अर्थमन्त्री वर्षमान पुनले लघुवित्तका समस्या पहिचान गरी समाधान गर्न सात सदस्यीय कार्यदल गठन गरेका छन् । नेपाल राष्ट्र बैंकका डेपुटी गभर्नरको नेतृत्वमा शुक्रबार सात सदस्यीय समितिमा राष्ट्र बैंकको लघुवित्त क्षेत्र हेर्ने कार्यकायरी निर्देशक, अर्थ मन्त्रालयको वित्तीय क्षेत्र हेर्ने सहसचिव र सोही क्षेत्र हेर्ने उपसचिव सदस्य छन् । कार्यदलमा लघुवित्तविरोधी संघर्ष समितिका तर्फबाट पुनाराम (मनिराम) ज्ञवाली, क्षेत्रबहादुर मोक्तान र लुजा राई छन् । कार्यदल संयोजकको नाम भने डेपुटी गभर्नरमध्ये राष्ट्र बैंकले तोक्ने मन्त्रालयका सचिव रामप्रसाद घिमिरेले जनाए । कार्यदललाई लघुवित्तका समस्या निर्धारण गरी ६० दिनभित्र प्रतिवेदन बुझाउन कार्यादेश तोकिएको मन्त्री पुनले बताए । कार्यदललाई लघुवित्तविरुद्ध आन्दोलनरत पक्षको मागबारे स्थलगत अध्ययन गरी समाधानका विकल्पसहित काम सुरु गरेको ६० दिनभित्र प्रतिवेदन पेस गर्न भनिएको छ । कार्यदलको प्रतिवेदनका आधारमा लघुवित्त वित्तीय संस्थाको नियमन तथा सुधारका लागि आवश्यक नीतिगत तथा कानुनी सुधारका प्रक्रिया अघि अघि बढाइने मन्त्रालयले जनाएको छ । लघुवित्तविरोधी संघर्ष समितिले ०७२ सालको महाभूकम्प, नाकाबन्दी तथा कोभिड१९ को समस्या एवं लघुवित्त वित्तीय संस्थाले कर्जा प्रवाह एवं असुली गर्दा पालना गर्नुपर्ने कार्यविधि तथा निर्देशनविपरीत कार्य गरेका कारण समयमा किस्ता बुझाउन नसक्ने ऋणीहरूको साँवा, ब्याज, शुल्क, जरिवाना, कालोसूची एवं धितो फुकुवा, पीडितको पुनःस्थापना तथा कर्जा भुक्तानी गर्ने कुनै आधार नभएका (घाइते, अपांगता भएका, दीर्घरोगी) आदि वास्तविक पीडितको कर्जा मिनाहालगायत माग राखेर लामो समयदेखि आन्दोलन गर्दै आएको थियो । अर्थमन्त्रीमा नियुक्त भएलगत्तै पुनले मन्त्रालयका वित्तीय क्षेत्र व्यवस्थापन महाशाखा प्रमुख सहसचिव नारायणप्रसाद रिसाल नेतृत्वको वार्ता टोलीलाई आन्दोलनरत पक्षसँग तत्काल वार्ता गर्न निर्देशन दिएका थिए । पुनको निर्देशनमा रिसाल नेतृत्वको वार्ता टोलीले बिहीबार र शुक्रबार आन्दोलनरत पक्षसँग वार्ता गरेको थियो । सरकार र आन्दोलनरत पक्षबीच शुक्रबार ६ बुँदे सहमतिसमेत भएको छ । सहमतिअनुसार आन्दोलनरत पक्षले शुक्रबारदेखि नै काठमाडौं केन्द्रित आन्दोलनका सबै कार्यक्रम फिर्ता लिएको छ ।"
फागुनमा घरजग्गा कारोबार स्थिर,"नियमावली जारी भएपछि गत आर्थिक वर्षको साउनदेखि नै घरजग्गाको समग्र काम घटेको थियो । पालिकाले कृषि र गैरकृषि छुट्याइनसकेपछि मंसिरदेखि कित्ताकाट ठप्प भएको थियो । त्यसैलाई सुल्झाउन गत वैशाख ५ मा मन्त्रिपरिषद् बैठकले कित्ताकाट खुलाउने निर्णय गरेको थियो । तर वैशाख १२ मा मन्त्रिपरिषद्ले जग्गा कित्ताकाटसम्बन्धी विषयलाई आर्थिक तथा पूर्वाधार समितिमा पठाउने निर्णय गरेको थियो । त्यसपछि निर्णयलाई अन्तिम रूप नदिई पुनः जग्गा कित्ताकाटसम्बन्धी विषयमा अध्ययन गर्ने प्रक्रिया अघि बढेको थियो । उक्त अध्ययन तथा सिफारिसका आधारमा ०८० साउन ३० को मन्त्रिपरिषद् बैठकले कित्ताकाट खुलाउने निर्णय गरेको हो ।भूउपयोग नियमावली, ०८० संशोधन गरी आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकाहरूलाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो । सरकारले नियमावली संशोधन गरेर जग्गा कित्ताकाटमा लचिलो नीति अपनाए पनि अपेक्षित रूपमा घरजग्गा कारोबार बढ्न सकेको छैन । घरजग्गा कारोबार नबढ्नुको अर्को कारण नेपाल राष्ट्र बैंकको कठोर नीति रहेको व्यवसायीहरूले बताउँदै आएका छन् । त्रैमासिकमा मौद्रिक नीतिको संशोधन गर्दै राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात बढाई ६० प्रतिशत कायम गरेको छ । यसअघि मासिक किस्ता आम्दानी अनुपात ५० प्रतिशत थियो । यसलाई बढाएर शतप्रतिशत नै पुर्याउनुपर्ने नेपाल घरजग्गा आवास विकास महासंघका अध्यक्ष भेषराज लोहनीको माग छ । साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो । रियल इस्टेट कर्जाको जोखिम भार १५० प्रतिशतबाट १२५ प्रतिशत पुर्याए पनि यसलाई सय प्रतिशत पुर्याउनुपर्ने लोहनीको माग छ । ५० लाखदेखि २ करोड रुपैयाँसम्मको घरजग्गा कर्जाको हकमा मासिक किस्ता आम्दानी अनुपात ५० प्रतिशत छ । यसलाई समेत बढाएर शतप्रतिशत पुर्याउनुपर्ने उनले जनाए ।"
रोकिएन कालीगण्डकी दोहन,"(बागलुङ)चार वर्षअघिसम्म बागलुङ नगरपालिकाले नदीजन्य वस्तुको ठेक्का लगाएर वार्षिक ४ करोड राजस्व संकलन गर्थ्यो । उक्त रकम यहाँका सडक मर्मत, तटबन्धन र सामाजिक काममा खर्च गरेको थियो । ढुंगा, गिट्टी र बालुवाको ठेक्का लाग्दा मजदुरले खनीखोस्री गरेर बालुवा उत्खनन गर्थे । कालीगण्डकी किनारको मालढुंगा, निरयघाट, कालाखोला, ढोडेनीलगायत स्थानमा बालुवा उत्खनन गर्दा ३ सयभन्दा बढी मजदुरले रोजगारी पाएका थिए । सर्वोच्च अदालतको आदेशपछि तीन वर्षयता नदी किनारको बालुवाको ठेक्का नलाग्दा मजदुरले पनि काम पाएका छैनन् । बरु रातारात डोजर लगाएर अवैध दोहन गर्न भने रोकिएको छैन । गैरकानुनी रूपमा दोहनकर्ताले धार परिवर्तन हुने गरी डोजर लगाउँदा नदी कुरूप बनेको मात्र छैन, पानीको धार परिवर्तन भएर बस्तीतर्फ कटान भइरहेको छ । हामीले खनीखोस्री गरेर कमाइ गर्दा नगरपालिकालाई कर पनि तिर्थ्यौं, अहिले नदीमै जान पाइँदैन, स्थानीय तिलकबहादुर लुंगेलीले भने, रातिराति एक्स्काभेटर र टिपरमा उठाउनेले नदी दोहन गरेका छन् । ठेक्का नलाग्दा कालीगण्डकी किनारको बागलुङ खण्डमा मात्रै झन्डै तीन सय मजदुर बेरोजगार भएको उनले बताए । मजदुरी गरेर खान नपाएपछि केही पलायन भए । केहीले अन्य पेसा रोजेका छन् । छिटफुट रूपमा केहीले नदीबाटै बालुवा झिक्ने काम पनि गर्छन् । नदी किनारमै बस्ने यहाँका माझी समुदाय घरछेवैको बालुवा उपयोग गर्न नपाएर पीडित छन् । रातको समयमा एक्स्काभेटर लगाएर नदी दोहन गर्नेलाई प्रहरीप्रशासनले वास्तै नगरेको लुंगेलीको गुनासो छ । हामीले खनीखोस्री गरेको देखे समात्ने प्रहरी डोजर लगाएको देख्दैन, उनले भने, राजस्व छली गर्नेहरूको दबदबा छ । खनीखोस्री गरेको सामान एक ट्र्याक्टर उठाउँदा मजदुरले नगरपालिकालाई कर तिर्थे । अहिले रातमा चोरी गरिन्छ । नदी छेवैका व्यक्तिगत जग्गामा थुप्रो लगाएर दिनभर ओसारपसार भइरहेको छ । उनीहरूले राजस्व पनि तिर्दैनन् । तर त्यही सामान महँगोमा बेच्छन्, बागलुङ नगरपालिका१ की अप्सरा विकले भनिन् ।बागलुङ बजारमा ३ हजार ५ सय रुपैयाँसम्ममा पाइने एक ट्र्याक्टर बालुवा ढुवानीको क्षेत्र हेरेर अहिले ९ हजारदेखि १५ हजारसम्म तिर्नुपरेको उपभोक्ता बताउँछन् । सामग्री अभावमा यहाँको निर्माणाधीन कालीगण्डकी करिडोर र भवन निर्माण आयोजनाहरूले धेरै टाढाको सामान ल्याउन बाध्य भएको गुनासो गरेका छन् । हामीले इस्टिमेट गर्दा कालीगण्डकी नदीको सामग्री भनियो, काम गर्दा नपाएपछि तनहुँको कोत्रेलगायतका स्थानबाट गिट्टी ल्यायौं, उच्च अदालत बागलुङको भवन निर्माण गरिरहेका श्यामसुन्दर शिवजी निर्माण कम्पनीका ठेकेदार ओम गुरुङले भने, नजिकको सामान कालोबजारी गर्नेहरूले बेचेका रहेछन् । लुकीछिपी बेच्दा दोहनकर्ताले महँगो शुल्क लिने गरेको, उक्त सामान ल्याउँदा अवैधानिक भनेर गाडी समातिने खतरासमेत भएपछि टाढाबाट ल्याएको उनले बताए । यस्तो समस्या पर्वतको कुस्मा नगरपालिकाले पनि भोगेको छ । कुस्माले गिट्टीबालुवाबाट वार्षिक ४ करोड राजस्व संकलन गर्थ्यो । त्यो अहिले ठप्पै छ । जलजला गाउँपालिकाले वार्षिक साढे २ करोड, जैमिनी नगरपालिकाले वार्षिक १ करोड राजस्व संकलन गर्थे । म्याग्दीको बेनी, स्याङ्जा, गुल्मी, पाल्पा र नवलपुरका दर्जनभन्दा बढी पालिकाले पनि राजस्व गुमाइरहेका छन् । हामीले वार्षिक दुई करोड राजस्व गुमाएका छौं, गल्याङ नगरपालिकाका प्रमुख गुरुप्रसाद भट्टराईले भने, न राजस्व आयो, न नदी जोगियो । नदी संरक्षणको नभनेर रोकिएको उत्खनन दोहन हुँदा निरीह बन्नुपरेको छ । जैमिनी नगरपालिकाले दोहन रोक्न दुईवटा घाटमा जाने बाटो नै बन्द गराएको छ । ठेक्का लगाउन नपाइने र अनावश्यक दोहन बढेपछि जैमिनी घाटबाहेक अन्यत्रबाट सामग्री झिक्नै नमिल्ने गरी बन्द गरेको उपप्रमुख हरिहर शर्माले जनाए । हामीले सडक खोलिदिँदा झनै दोहनकर्तालाई सजिलो भयो, शर्माले भने, बरु नदीमा झर्ने सडक नै बन्द गराएपछि दोहन रोकिएला । बालुवाको सतह बढेर निर्माणाधीन जैमिनीघाटदेखि फलेबास जोड्ने पुल निर्माण ढिला भएको छ । पायल्स फाउन्डेसन निर्माण गर्नुपर्नेमा हरेक वर्ष थुप्रिएको बालुवाले पिलर होचो भएपछि पुल नबन्दै जोखिमको अवस्था आएको स्थानीय हरि चालिसेको भनाइ छ । ०७८ असार २९ मा सर्वोच्च अदालतको उत्प्रेषणयुक्त परमादेशले कालीगण्डकी नदी किनारका ३२ वटा पालिकाले राजस्व संकलन गर्न नपाएका हुन् । सर्वोच्चको आदेशपछि सबै सामग्री चोरीतस्करी भइरहेको स्थानीय जनप्रतिनिधि बताउँछन् । सामग्री थुप्रेको स्थानमा नदीको सतह माथि पुगेको छ । गत असोजमा कागबेनीमा भएको घटना त्यसको उदाहरण भएको बागलुङ नगरपालिकका प्रमुख वसन्तकुमार श्रेष्ठले जनाए । गिट्टीबालुवा थुप्रिँदै जाँदा जोमसोम बजारसमेत जोखिममा परिसकेको छ, श्रेष्ठले भने, नदीले धार परिवर्तन गर्दा कतिपय बस्ती डुबानको जोखिममा छन् । बागलुङ नगरपालिका१३ कालाखोलामा बनाउन लागिएको औद्योगिक ग्राम नदीले ५० रोपनी बढी कटान गरिसकेको छ । हाल नदी पोखराबागलुङ सडकको किनारमा बगेकामा दुई वर्षदेखि १ सय मिटर दक्षिण सरेको उनको भनाइ छ । केही आयोजनाले भने व्यक्तिको जग्गा किनेर ढुंगा निकालेका छन् । चालु वर्ष ४ वटा समूहले व्यक्तिगत जग्गा खनेर ढुंगा निकाल्न ईआएए प्रतिवेदन निकालेका छन्, बागलुङ नगरपालिकाका इन्जिनियर त्रिलोचन गिरीले भने, राम्रो गिट्टी चाहियो भने नजिकको खानीका रूपमा तनहुँ पुग्नुपर्छ । सडक कालोपत्र गर्ने समयमा कालीगण्डकीको सामानको इस्टिमेट गरे पनि आफैंले ल्याउन नसकिएको उनले बताए । गैरकानुनी रूपमा नदीकै छेउमा क्रसर उद्योगहरू पनि सञ्चालित छन् । उनीहरूले जमिनसमेत भत्काएर क्रसरमा मिलाउँदा नदी क्षेत्र जोखिममा परेको छ । पहिला कर पनि तिर्थे, सुपथ मूल्य पनि थियो, अहिले कर पनि तिर्दैनन्, उपभोक्तालाई तीन गुणा महँगो पारेका छन्, उपभोक्ता रुद्रबहादुर महतले भने, प्रहरी प्रशासन दोहन देखेनदेखेझैं गर्छ । नदीदेखि ५ सय मिटर पर मात्रै क्रसर राख्न पाउने प्रावधानविपरीत कालीगण्डकी छेउमा आधा दर्जन क्रसर उद्योग छन् । उनीहरूले पनि सामग्री तीन गुणा महँगोमा बेचेको निर्माण व्यवसायी हरिलाल शाहले बताए । सामान महँगो छ, ठेक्का लियो भने घाटा परिन्छ, उनले भने, पहिला कर तिरेर पनि सजिलै र कम मूल्यमा मसला पाइन्थ्यो, अहिले छलेर ल्याएको भन्दै महँगो भन्छन् । पुरानै शैलीमा निर्माणको ठेक्का लिँदा घाटा पर्न थालेको उनले जनाए । जिल्ला समन्वय समितिका प्रमुख अमर थापा पनि प्रहरी प्रशासनले दोहनप्रति चासो नराखेको टिप्पणी गर्छन् । सर्वोच्चको आदेश हो भने सबैलाई लाग्नुपर्ने हो, मजदुर र उपभोक्ता मर्ने, दोहन गर्ने मोटाउने पनि कतै हुन्छ र ? थापाले भने, समन्वय समितिलाई अनुगमनको अधिकार भए पनि कारबाही गर्ने निकाय प्रशासन हो । बेलाबेला दोहन भएको औंल्याए पनि कारबाही भएको थाहा नपाएको थापाले बताए । ०७८ असार २२ को वरिष्ठ अधिवक्ता प्रकाशमणि शर्मा समेतको निवेदनमा सर्वोच्चले २९ मा उत्प्रेषण आदेश जारी गरेको थियो ।"
स्वआर्जन कोषबाट ऋण लिएकालाई फिर्ता गर्न ताकेता,"(गोरखा)व्यवसाय प्रवर्द्धनका लागि पालुङटार नगरपालिकाले स्वआर्जन कोषबाट उपलब्ध गराएको झन्डै ३ करोड ऋण रकम भाका नाघ्दासम्म फिर्ता हुन सकेको छैन । प्रायः ऋणीले समयावधि सकिँदासम्म रकम फिर्ता नगरेपछि कोषबाट रकम लगानी पनि रोकिएको छ । भाका नाघेका ऋणीलाई रकम फिर्ताका लागि नगरपालिकाले पटकपटक ताकेता गर्दै आएको छ । स्वआर्जन प्रवर्द्धन कोष सञ्चालन (कार्यविधि) नियमावली ०७५ मा जारी गरी ०७६ बाट ऋण प्रवाह सुरु गरिएको थियो । ०७६ मंसिरदेखि ०७८ चैतसम्म कोषबाट २ सय ५३ जनालाई चार करोड ३० लाख ५० हजार रकम लगानी गरिएको छ । तर हालसम्म साँवा र ब्याजसहित १ करोड १६ लाख ६३ हजार रकम मात्र फिर्ता भएको नगरपालिकाका योजना शाखामा कार्यरत धनेन्द्र श्रेष्ठले बताए । उक्त रकममध्ये ब्याजबापत ६ लाख ८६ हजार ९ सय ११ रुपैयाँ र जरिवानाबापतको ४२ हजार ७ सय ७५ रुपैयाँ छ ।नगरपालिकाले कोषबाट २ प्रतिशत ब्याजदरमा ऋण प्रवाह गरेको थियो । एकमुष्ट रकम भुक्तानी गर्ने अवधि कर्जा प्रवाह भएको मितिले गणना गरी उद्यम तथा व्यवसायको प्रकृति हेरेर ६ देखि ३६ महिनासम्मको हुने कार्यविधिमा उल्लेख छ । उद्यमी तथा व्यवसायीले कर्जा र ब्याजसहितको रकम तोकिएको समयावधिभित्र जम्मा गरी फिर्ता गरेको नपाइए अवधि सकिएको मितिपछि कर्जाको रकम, कर्जाको रकममा लागेको ब्याज रकम र २ प्रतिशत थप जरिवानासमेत गरी रकम फिर्ता गर्नुपर्ने पनि कार्यविधिमा उल्लेख छ ।स्वआर्जन कोषबाट कृषि र पशुपालन उद्यम गर्न चाहने उद्यमीहरूको व्यवसाय प्रवर्द्धनमा सघाउ पुर्याउने उद्देश्यले ऋण रकम उपलब्ध गराइएको श्रेष्ठको भनाइ छ । २ प्रतिशत ब्याजदरमा ऋण उपलब्ध गराएका हौं, धेरैजसोको भाका नाघिसक्दा पनि रकम फिर्ता भएको छैन, उनले भने । केहीले ब्याज रकम मात्र तिरेको पनि नगरपालिकाले जनाएको छ । बारम्बारको ताकेतापछि २४ जनाले साँवाब्याजसहित फिर्ता गरिसक्नुभयो, २० जनाको निकै न्यून शुल्क मात्र तिर्न बाँकी छ, केहीले किस्तामा तिर्दै पनि हुनुहुन्छ, श्रेष्ठले भने, तर ९६ जनाले भने एक किस्ता पनि तिर्नुभएको छैन ।नगरपालिकाले कोषमा वार्षिक १ करोडका दरले रकम जम्मा गर्दै उद्यमी बन्न चाहनेलाई उपलब्ध गराउँदै आएको थियो । भाका नाघ्दासम्म पैसा फिर्ता नगरेपछि अहिले वितरण पनि बन्द भएको छ, श्रेष्ठले भने । स्वआर्जन कोषको रकम व्यक्ति वा समूहलाई ५० लाखदेखि ६ लाख रुपैयाँसम्म उपलब्ध गराइएको थियो । कृषि तथा उद्यमसँग सम्बन्धित सहकारी, समूह, क्लब, उद्यमी तथा व्यवसायीको विकास तथा प्रवर्द्धन गर्दै नगरपालिकाभित्र बसोवास गर्ने लाभग्राहीलाई कम ब्याजदरमा कर्जा उपलब्ध गराई स्थानीय उद्यम तथा व्यवसायको प्रवर्द्धन, विकास तथा विस्तार गर्ने उद्देश्यले रकम वितरण भएको हो । रकम लिनेमा प्रायः कृषि तथा पशुपालन व्यवसायमा संलग्न रहेकाहरू छन् । यसका अतिरिक्त मध्यपहाडी लोकमार्ग क्षेत्रअन्तर्गतको वडा नम्बर १, १० र ४ नम्बरका बासिन्दाका दूध उत्पादनमा सघाउ पुर्याउन मिल्क करिडोर अन्तर्गत ५० हजार उपलब्ध गराइएको थियो ।"
अर्थ संक्षेप,"एलजीको निःशुल्क एसी सर्भिस र एक्सचेन्ज क्याम्प काठमाडौं (कास) अन्तर्राष्ट्रिय ब्रान्ड एलजीले गर्मी बढेसँगै बिहीबारदेखि सीमित अवधिका लागि निःशुल्क एसी सर्भिस र एक्सचेन्ज क्याम्प योजना ल्याएको छ । यस योजनाअन्तर्गत ग्राहकले कुनै पनि ब्रान्डको एसीमा निःशुल्क एसी सर्भिसिङका साथै पुरानो एसीसमेत साट्न सक्ने एलजीले जारी गरेको विज्ञप्तिमा जनाइएको छ । पुरानो एसीमा विगतको भन्दा ५० प्रतिशतसम्मको थप मूल्यांकनका साथ उच्च गुणस्तरीय एसीसँग साट्न सकिने कम्पनीले जनाएको छ । ग्राहकले सीजीईएलईएक्स डटकम एक्सचेन्जमा गई आफ्नो पुरानो एसीको मूल्यांकन आफैं गर्न सक्ने पनि कम्पनीले जनाएको छ । एसीको रिपेयरिङ गर्दा स्पेयर पार्ट्समा ५० प्रतिशतसम्म छुटका साथै नयाँ एलजीको एसी खरिद गर्दा १८ प्रतिशतसम्मको विशेष छुट प्रदान गरेको छ । ग्राहकले नयाँ एसीमा ४ हजार रुपैयाँ बराबरको फ्रि इन्स्टलेसन पनि पाउनेछन् । नयाँ एलजीको एसीमा १० वर्षको इन्भर्टर कम्प्रेसर वारेन्टीे छ ।नितेशलाई जगदम्बा स्टिल्सको गोल्ड मेडल अवार्ड काठमाडौं (कास) जगदम्बा स्टिल्सले नितेश सिलवाललाई यस वर्षको श्री शंकरलाल गोल्ड मेडल अवार्ड २०८० प्रदान गरेको छ । इन्जिनियरिङ अध्ययन संस्थानको ५८ औं वार्षिकोत्सवका अवसरमा थापाथली क्याम्पसमा आयोजित कार्यक्रममा सिलवाललाई शैक्षिक उत्कृष्टताका लागि उक्त अवार्ड प्रदान गरिएको स्टिल्सले जारी गरेको विज्ञप्तिमा जनाइएको छ । श्री शंकरलाल गोल्ड मेडल अवार्ड अन्तर्गत पुरस्कारस्वरूप सिलवाललाई पदक, प्रमाणपत्र, ५१ हजार रुपैयाँ प्रदान गरिएको थियो । सन् १९८० को दशकबाट उद्यमशीलताको यात्रा सुरु गरेका प्रख्यात उद्यमी तथा जगदम्बा स्टिल्स लिमिटेडका संस्थापक शंकरलाल अग्रवालको नाममा राखिएको हो । १० महिलालाई जोन्टाको सम्मान काठमाडौं (कास) अन्तर्राष्ट्रिय नारी दिवसको अवसरमा सामाजिक, आर्थिक, सांस्कृतिक र राजनीतिक क्षेत्रमा विशिष्ट योगदान पुर्याएका १० महिलालाई जोन्टा क्लब काठमाडौंले सम्मान गरेको छ । राजकुमारी हेलेन शाह प्रेरणादायक महिला वर्ष पुरस्कार २०२४ बाट बन्दना राणा र अमर राणा, गेम चेन्जर पुरस्कार २०२४ बाट सुनीता डंगोललाई सम्मानित गरिएको जोन्टाले जारी गरेको विज्ञप्तिमा उल्लेख छ । ज्योति छात्रवृत्ति पुरस्कार २०२४ बाट सरिस्मा बस्नेत र प्रेरणा सापकोटा, इन्द्रकला छात्रवृत्ति पुरस्कार २०२४ बाट खुसी श्रेष्ठ र दीप्ति गौतमलगायतलाई सम्मानित गरिएको पनि बताइएको छ । यसैगरी फोटोग्राफर अनसङ शेर्पा र मैया श्रेष्ठ, बाइक मेकानिक सुनीता कोइराला, पाइलट प्रशिक्षक यशोधरा थापा र बडीबिल्डर रजनी श्रेष्ठलाई पनि सम्मान तथा पुरस्कार प्रदान गरिएको छ । क्लबले महिलाहरूलाई आर्थिक रूपमा स्वावलम्बी बनाउने र तिनका कौशल एवं क्षमतामा विकास गर्ने काम गर्दै आएको । क्लबकी काठमाडौं अध्यक्ष आबा शाहले बताइन् । महिलामा गरिएको लगानी उत्कृष्ट विश्वका निम्ति गरिएको लगानी हो, जोन्टा क्लब, काठमाडौंकी प्रमुख आबा शाहले भनिन्, यस वर्ष हामीले आआफ्नो क्षेत्रमा अविस्मरणीय छाप छाडेका १० अत्यन्त उत्कृष्ट महिलालाई सम्मानित गर्न पाउँदा अत्यन्तै गौरवान्वित छौं ।"
कर्णालीमा १७ हजार छोरीका बैंक खाता रित्तै,"(सुर्खेत)रूकुम पश्चिमको मुसीकोट नगरपालिका३ की भीमा केसीले २०७८ वैशाखमा जुम्ल्याहा छोरी करिस्मा र अंकितालाई जन्म दिइन् । उनीहरूका नाममा मुसीकोट नगरपालिकाको सहजीकरणमा बैंक खातासमेत खोलिएको छ । तर, दुवैका बैंक खाता रित्तै छन् । छोरीको भविष्यका लागि हो, प्रदेश सरकारले वर्षैपिच्छे पैसा जम्मा गरिदिन्छ भन्थे, उनले भनिन्, आसैआसमा २ वर्ष बित्यो, अहिले त पैसै जम्मा हुँदैन ।२०७९ साउन ४ मा सल्यानको बन्गाडकुपिण्डे नगरपालिका४ की विमला विकले छोरी प्रभालाई जन्म दिइन् । छोरीभन्दा अगाडि पनि उनका ४ सन्तान छन् । पालिकाको सहयोगमा छोरीको बैंक खाता खोलेकी उनले एक पैसा पनि नआएको बताइन् । खाता खोल्न मात्रै दुःख भयो, नेता र कर्मचारीले पैसा आउँछ भन्छन्, कहिल्यै आउँदैन, उनले भनिन्, आस देखाएर हामी विपन्नलाई सरकारले धोका दियो, खातामा पैसा हालिदिएपछि छोरीको भविष्यका लागि सहयोग पुग्थ्यो ।कर्णाली प्रदेश सरकारले आर्थिक वर्ष २०७६७७ देखि छोरीहरूको सुनौलो भविष्यका लागि भन्दै बैंक खाता छोरीको, सुरक्षा जीवनभरिको कार्यक्रम कालीकोटबाट तामझामका साथ सुरु गरेको थियो । तर, सुरुमा लोकप्रिय मानिएको यो कार्यक्रम अहिले अलपत्र परेको छ । २०७६ साउनयता जन्मिएका सबै छोरीलाई कार्यक्रममा सहभागी गराइएको छ । त्यसका लागि कर्णालीका झन्डै १७ हजार छोरीका खाता खोलिए पनि २ वर्षयता रकम जम्मा हुन सकेको छैन । हुम्लाको सर्केगाड गाउँपालिका अध्यक्ष ठानबहादुर रोकायाले छोरीहरूका लागि १ सय ७० वटा खाता खोलिए पनि प्रदेश सरकारले पैसा पठाउन छोडेको बताए । जाजरकोटको छेडागाड नगरपालिकामा पनि झन्डै ३ सय जना छोरीको खाता खोलिएको भए पनि खाताहरू रित्ता रहेको नगर प्रमुख रत्नबहादुर खड्काले जानकारी दिए ।प्रदेश सरकारले बालविवाह न्यूनीकरण गर्न र छोरीको सुनौलो भविष्यका लागि भन्दै यो कार्यक्रम सुरु गरेको थियो । स्थानीय तहहरूले खाता खोलेकोबारे जानकारी पठाएपछि प्रदेश सरकारले सुरुमै १ हजार रुपैयाँ बचत गरिदिने कार्यविधि बनाइएको छ । २० वर्ष नपुगेसम्म खातामा सरकारले हरेक महिना ५ सयका दरले बचत गरिदिने कार्यविधि बनाएका छौं, सामाजिक विकास मन्त्रालयकी महिला विकास अधिकृत अनिता ज्ञवालीले भनिन्, केही कमजोरी हाम्रो पनि देखियो, केही ठाउँमा स्थानीय तहसँग राम्रो समन्वय भएन, अहिले बजेटमै कम प्राथमिकतामा पर्यो । उनका अनुसार कार्यक्रम प्रदेशका १० वटै जिल्लाका ७९ वटै स्थानीय तहमा लागू छ । खातावाला छोरीले २० वर्ष नपुग्दै विवाह गरे, माध्यमिक तहको अध्ययन पूरा नगरे र बीचमै पढाइ छाडे रकम नपाउने कार्यविधि बनाइएको उनले जानकारी दिइन् ।कार्यक्रमका लागि अहिलेसम्म झन्डै १९ करोड रुपैयाँ खर्च भएको सामाजिक विकास मन्त्रालयले जनाएको छ । सुरुको वर्ष २०७६७७ मा ३ करोड ८४ लाख रुपैयाँ विनियोजन गरेको सरकारले गत वर्ष कार्यक्रमका लागि ५ करोड ३ लाख रुपैयाँ वितरण गरेको थियो । प्रदेश सरकारले यस वर्ष कार्यक्रमका लागि झन्डै २ करोड ५० लाख रुपैयाँ विनियोजन गरेको छ । तर, चालु आर्थिक वर्षमा खोलिएको छोरीहरूको खाता संख्याबारे प्रदेश सरकारसँग अभिलेखै नभएको मुख्यमन्त्री तथा मन्त्रिपरिषद् कार्यालयका सचिव आनन्द सारुले बताए । उनका अनुसार स्थानीय तहले समयमै विवरण नपठाउँदा पनि कार्यक्रम कार्यान्वयनमा समस्या भएको हो । अब असार मसान्तमा विवरण आउँछ, उनले भने, कार्यक्रमका लागि छुट्टै कर्मचारी नहुनु, स्थानीय तहसँग नियमित समन्वय नहुनु, अख्तियारी ढिलो जानु, छोरीहरूको समयसीमाभित्र खाता नखोलिनुलगायत कारण कार्यक्रमको प्रभावकारिता कम देखिएको हो ।छोरीको भविष्यका लागि सुरु गरिएको कार्यक्रम अलपत्र पर्दा त्यसले नकारात्मक असर परेको अधिकारकर्मी मनीषा केसीले बताइन् । एक त कर्णालीका अधिकांश ठाउँ दुर्गम छन्, जहाँ अशिक्षाका कारण छोरा र छोरीमा ठूलो विभेद छ, उनले भनिन्, यो कार्यक्रमले विभेद हटाउन मात्र सहयोग गरेको छैन, बालविवाह र महिला हिंसा घटाउन मद्दत पनि गरेको छ तर सुरुमा तामझाम र ठूलो महत्त्वाकांक्षासहित सुरु गरिएको कार्यक्रम अलपत्र पर्दा हजारौं छोरीको भविष्यमाथि खेलवाड भएको छ । नागरिक अगुवा दुर्गाप्रसाद सापकोटाले छोरीको सम्मान बढाउन पनि यो कार्यक्रम महत्त्वपूर्ण रहेको बताए । यसमा प्रदेश र स्थानीय सरकार दुवैको प्रभावकारी समन्वय हुन र कार्यक्रमलाई निरन्तरता दिन जरुरी छ, उनले भने ।कर्णालीका मुख्यमन्त्री राजकुमार शर्माले नयाँ मोडेलबाट कार्यक्रम चलाउने कि भन्नेबारे छलफल भइरहेको बताए । अघिल्लो सरकारले हरेक वर्ष नीति तथा कार्यक्रममा प्राथमिता दिएरै अभियान सुरु गर्यो, केही वर्ष त कार्यविधिअनुसार कार्यान्वयन पनि सफलै भयो, उनले भने, तर अहिले विभिन्न प्राविधिक समस्या देखिए, त्यसैले नयाँ मोडेलमार्फत फेरि कार्यान्वयनमा लैजाने गरी गृहकार्य गरिरहेका छौं ।"
ढुक्क छन् एनआरटी र मोरङ,"(सुनसरी)बुढासुब्बा गोल्डकप फुटबल प्रतियोगिताको २४ औं संस्करणको फाइनलमा काठमाडौंको एनआरटीले जिल्ला फुटबल संघ मोरङ टिमविरुद्ध शनिबार प्रतिस्पर्धा गर्दै छ । धरान१६ स्थित धरान रंगशालामा हुने फाइनल प्रतिस्पर्धात्मक हुने दुवै टिमको दाबी छ । फाइनलअघि शुक्रबार भएको प्रिम्याच कन्फ्रेन्समा दुवै टिमका कप्तानले उपाधि जित्ने दाबी गरे । दुवै कप्तानले एकले अर्कोलाई कमजोर नआँक्ने बताए । पहिलो पटक फाइनल पुगेको मोरङ नयाँ च्याम्पियन बनेर इतिहास रच्ने दाउमा रहेको कप्तान अशोक खवासले बताए । यसअघि १० औं संस्करणको उपाधि जितेको एनआरटी १६ वर्षअघिको इतिहास दोहोर्याउन सक्षम रहेको कप्तान पूजन होनाको दाबी थियो । एनआरटीले यस सिजनमा इलाम गोल्डकप जित्नुका साथै मकवानपुर र केपी ओली कप उपविजेता भएको थियो । यसले गर्दा आफ्ना खेलाडीहरू धरानमा उपाधि जित्न सक्षम रहेको टिम म्यानेजर रमेश लामा बताउँछन् । उनले भने, शटिममा युवा खेलाडीको बाहुल्य रहनुका साथै टिमवर्क पनि राम्रो भएको कारण फाइनल जित्नेमा हामी ढुक्क छौं । अधिकांश ए डिभिजन क्लबका अनुभवी खेलाडी समेट्नुका साथै राम्रो तालमेल भएकाले च्याम्पियन बन्नेमा ढुक्क रहेको उपाधि दाबेदार मोरङका प्रशिक्षक राजु रानामगर बताउँछन् । उनले भने, एनआरटी राम्रो र बलियो टिम भए पनि हामीले विभागीय टिमलाई पराजित गरिसकेकाले उच्च मनोबल बोकेर मैदान उत्रन्छौं, त्यसले नतिजा हाम्रो पक्षमा पार्नेछौं । मोरङका कप्तान अशोक खवासले अघिल्ला खेलको कमीकमजोरी सुधारेर प्रदर्शन गर्ने र च्याम्पियन बनेरै छाड्ने बताए । इटहरी गोल्डकपमा लगातार दुई संस्करण जित्ने टिमका अधिकांश खेलाडी रहेकाले आफूहरूको मनोबल रहेको उनको भनाइ थियो ।मोरङले सेमिफाइनलमा आयोजक धरान फुटबल क्लबलाई पेनाल्टी शुटआउटमा ५४ ले पराजित गरेको हो । टोलीले क्वाटरफाइनलमा नेपाल पुलिस क्लबलाई ३० ले रोकेको थियो । एनआरटी गत संस्करणको उपविजेता काँकडभिट्टा फुटबल ट्रेनिङ सेन्टरलाई पराजित गर्दै मोरङसँगको उपाधि भिडन्त पक्का गरेको हो । एनआरटीले क्वाटरफाइनलमा त्रिभुवन आर्मीलाई २१ ले पराजित गरेको थियो । विजेताले १० लाख र उपविजेताले ५ लाख रुपैयाँ पुरस्कार जित्नेछन् । उत्कृष्ट खेलाडीले १ लाख, सर्वाधिक गोलकर्ताले ३५ हजार र विधागत उत्कृष्टले जनही २५ हजार रुपैयाँ पाउनेछन् ।"
फेरि सिटीविरुद्ध रियल,युरोपा लिगलिभरपुलले युरोपा लिगको क्वाटरफाइनलमा एटलान्टाको सामना गर्नेछ । शुक्रबार निकालिएको ड्र ले लिभरपुलले फाइनलमा जाभी अलोन्सोको बायर लेभरकुजनको सामना गर्ने सम्भावना कायम राखेको छ । यो सिजन चार उपाधि जित्ने सम्भावनाबाट गुज्रिरहेको योर्गन क्लोपको लिभरपुलले एनफिल्डमा पहिलो लेग खेल्नेछ । जर्मन बुन्डेसलिगाको शीर्षमा रहेको लेभरकुजनले भने वेस्ट ह्यामसँग खेल्नेछ । एसी मिलानले रोमा र बेन्फिकाले मार्सेविरुद्ध खेल्नेछन् ।
आर्मी र कर्णालीको उपाधि भिडन्त,"(विराटनगर)विभागीय टोली त्रिभुवन आर्मी क्लब र कर्णाली प्रदेशले प्रथम कोशी प्रदेश ट्रफी पेप्सी राष्ट्रिय टी२० क्रिकेट प्रतियोगिताको फाइनलमा प्रतिस्पर्धा गर्ने भएका छन् ।विराटनगरको बैजनाथपुरस्थित प्रस्तावित जीपी कोइराला क्रिकेट मैदानमा शुक्रबार सेमिफाइनलमा आर्मीले सुदूरपश्चिम प्रदेश र कर्णालीले लुम्बिनी प्रदेशलाई समान ५ विकेटले हराएर उपाधि भिडन्त पक्का गरे । फाइनल शनिवार हुनेछ ।आर्मीको यस सिजनको यो तेस्रो फाइनल यात्रा हो । आर्मी यसअघि प्रधानमन्त्री कप र केपी ओली कपको फाइनलमा क्रमशः नेपाल पुलिस र मधेश प्रदेशसँग पराजित भएर उपाधिविहीन हुनुपरेको थियो ।टस हारेर ब्याटिङ गरेको सुदूरपश्चिमले पूरा ओभर खेल्दै ९ विकेट गुमाई १ सय ६३ रनको योगफल तयार पारेको थियो । एक समय ७ ओभरमा ३५ रनमै ५ विकेट गुमाएको सुदूरपश्चिमका लागि नारायण जोशी र किरण ठगुन्नाले छेटौ विकेटमा ७५ रनको साझेदारी गर्दै योगफल हेर्नलायक बनाए । नारायणले १७ बलमा अर्धशतक पूरा गर्दै २२ बलमा ६ छक्का र ४ चौकासहित ५९ रनको योगदान गरे । किरणले ४३ रनको इनिङ्स खेले । आर्मीका वसिर अहमदले २३ रन दिएर ४ र नितेश पटेलले ३ विकेट लिए । जवाफमा १ सय ६४ रनको लक्ष्यलाई आर्मीले वसिर अहमदको अर्धशतक मद्दतमा ५ बलअघि ५ विकेट गुमाएर पूरा गर्यो । प्लेयर अफ द म्याच वसिरले २८ बलमा २ छक्का र ५ चौका प्रहार गरी अविजित ५० रन बनाए । तृतराज दासले ३८ र सन्तोष कार्कीले ३१ रन जोड्दै टिमलाई फाइनल पुर्याए । सुदूरका दीपक बोहराले २, हेमन्त धामी र नरेन साउदले समान एक विकेट झारे । दोस्रो खेलमा कर्णालीले उपाधि दाबेदार मानिएको लुम्बिनी प्रदेशलाई ५ विकेटले पराजित हराएर आर्मीसँगको फाइनल भेट पक्का गर्यो । टस जितेर ब्याटिङ गरेको लुम्बिनीले १८२ ओभरमा अलआउट हुँदै १ सय ५१ रनको योगफल बनाउँदा आकाश त्रिपाठीले ३९ बलमा १ छक्का र १० चौकासहित ६५ रन जोडे । मृनाल गुरुङले २२ र दिलसाद अलीले १४ रनको योगदान गरे । प्रतियोगितामा एकमात्र शतक बनाएका कप्तान देव खनाल शुक्रबार १२ रनको व्यक्तिगत स्कोरमै पेभेलियन फर्किए । कर्णालीका प्लेयर अफ म्याच दीपेन्द्र रावतले ४ ओभरमा ३१ रन दिएर ४ विकेट लिँदा प्रकाश जैसीले ३ र दिवान पुनले २ विकेट लिए । जवाफमा १ सय ५२ रनको लक्ष्य पाएको कर्णालीले अर्जुन घर्ती र दिनेश अधिकारीले छैटौ विकेटमा ७४ रनको अविजित इनिङ्स खेलेपछि ७ बलअघि ५ विकेट गुमाएर जित सम्भव पारेको थियो ।११५ ओभरमा ७८ रन बनाएर ५ विकेट गुमाएको स्थितिमा ब्याटिङमा आएका अर्जुनले २७ बलमा १ छक्का र ५ चौकासहित अविजित ४३ रन र दिनेशले २० बलमा ३ छक्का र २ चौकासहित अविजित ३६ रनको योगदान गरे । कर्णालीका रवीन्द्र शाहीले २४ र विपिन राउतले १९ रन जोडे । लुम्बिनीका वीर मगर, निर्मल गुरुङ, देव खनाल, नर सार्की र कृष्ण कार्कीको नाममा ११ विकेट रह्यो ।"
सुधार केन्द्रलाई जेसिज कप,(बागलुङ)बागलुङ सुधार केन्द्रले शुक्रबार अर्ना जेसिज कपको दोस्रो संस्करणको फुटबल प्रतियोगिता जितेको छ ।फाइनलमा आर्मीको श्रीमेहर गणलाई ३२ गोलको अन्तरले पराजित गर्दै सुधार केन्द्रले उपाधि जितेको हो । बागलुङ सुधारले १ लाख ५५ हजार ५ सय ५५ रुपैयाँ र श्रीमेहर गणले ७५ हजार रुपैयाँ पुरस्कार पाए । श्रीमेहर डिफेन्डिङ च्याम्पियन टिम हो ।पहिलो हाफको अन्तिम मिनेटसम्म २१ गोलको अग्रतामा रहेको श्रीमेहरले उपाधि जोगाउन सकेन । चौथो मिनेटमै श्रीमेहरका यमलाल ओलीले गोल गरी टोलीलाई अग्रता दिलाए । प्रकाश निरौलाले २१ औं मिनेटमा गोल थपे । २७ औं मिनेटमा सुधार केन्द्रका साम्बो अस्करले गोल गरे । मध्यान्तरको सिठी बज्न लाग्दा सुधार केन्द्रका अभिषेक रानाले दोस्रो गोल गरेर खेल बराबरीमा पुर्याए । अतिरिक्त समयको तेस्रो मिनेटमा सुधार केन्द्रका वरदान निउरेले गरेको गोल निर्णायक बन्यो । सुधार केन्द्रका क्यामरुन खेलाडी साम्बो प्रतियोगिताको सर्वाधिक गोलकर्ता समेत चुनिए । उनले ५ गोल गरेका थिए । केन्द्रकै वरदान निउरे उत्कृष्ट खेलाडी घोषित भए । आदर्शका फिलिप भिक्टोर उत्कृष्ट गोलरक्षक र श्रीमेहरका मुखलाल कटुवाल उत्कृष्ट डिफेन्डर चुनिउ । उनीहरूले जनही २५ सय रुपैयाँ पुरस्कार पाए ।
छोटकरी,"टेनिसका दुई खेलाडी मलेसियातिरकाठमाडौं (कास) विश्व जुनियर टिम टेनिस प्रतियोगिता (डब्लूजेटीसी गर्ल्स टिम) फाइनल क्वालिफाइङ इभेन्टमा भाग लिन दुई खेलाडीसहित ३ सदस्यीय नेपाली टोली शुक्रबार मलेसियाको कुचिङ गएको छ । मार्च १८ देखि २३ सम्म हुने प्रतियोगितामा शिभाली गुरुङ र स्वस्तिका विष्टले प्रतिस्पर्धा गर्नेछन् । प्रतियोगितामा उनीहरूले दुई सिंगल्स र एक डबल्स विधामा खेल्नेछन् । प्रशिक्षकमा कान्छा खड्गे छन् । सहवीर स्मृति टेनिस यसै साताकाठमाडौं (कास) नेपाल एपीएफ क्लबको आयोजनामा चैत ४ देखि ९ सम्म १२ औं सहवीर स्मृति लन टेनिस प्रतियोगिता हुने भएको छ । प्रतियोगिताका सम्पूर्ण खेल आईटीएफ र एनटीएको नियमअनुसार हुनेछ । ११ इभेन्ट्स समावेश गरिएको प्रतियोगिताको कुल पुरस्कार राशि ५ लाख २७ हजार रुपैयाँ रहेको छ । प्रतियोगिताका खेल नेपाल एपीएफ क्लबको टेनिस कोर्ट हल्चोक र दशरथ रंगशालाको कोर्टमा हुनेछ । प्रतियोगितामा कुनै पनि खेलाडीले दुईभन्दा बढी इभेन्टस्मा भाग लिन नपाउने क्लबले जनाएको छ ।चन्द्रागिरि खुला तेक्वान्दो हुनेकाठमाडौं (कास) चन्द्रागिरि तेक्वान्दो डोजाङको आयोजनामा प्रथम चन्द्रागिरि खुला राष्ट्रिय तेक्वान्दो प्रतियोगिता वैशाखमा हुने भएको छ । वैशाख २१ देखि हुने प्रतियोगितामा ग्योरोगी र पुम्सेमा गरी २८ स्वर्णका लागि प्रतिस्पर्धा हुनेछ । शीर्ष तीन स्थान हात पार्ने टिमले क्रमशः ७५ हजार, ५० हजार र २५ हजार रुपैयाँ पुरस्कार प्राप्त गर्नेछन् । चन्द्रागिरि नगरपालिकाको सहयोगमा हुने तीनदिने प्रतियोगिताका खेल त्रिपुरेश्वरस्थित राखेप कभर्डहलमा हुनेछ ।"
खराब अनुवाद : गम्भीर सवाल,(अंग्रेजी साहित्यमा स्नातकोत्तर सुल्ताना साहित्य र दर्शनमा विशेष रुचि राख्छिन् ।)
उथलपुथल गाथा,"सन् १९५० को दशकदेखि नेपालमा उल्लेख्य परिवर्तन भएका छन् । धेरै सोचेका कुरा भएनन् र नसोचेका घटनाक्रम देखिए । यसले देखाउँछ, नेपाल आश्चर्यहरूको देश हो, जुन अन्यतिर विरलै हुन्छ । उदाहरणका लागि राजतन्त्र उन्मूलन, सन् २०२३ मा रूपा पब्लिकेसनबाट प्रकाशित राजनीतिशास्त्री लोकराज बरालको पछिल्लो किताब नेपाल ः फ्रम मोनार्की टु रिपब्लिक को सुरुवाती अध्यायमा लेखिएको छ । लोकराज बरालको राजनीतिक परिवर्तनबारे लेख्ने आफ्नैखाले शैली छ । आधा शताब्दीदेखि नेपालीअंग्रेजी दुवै भाषामार्फत पाठकलाई राजनीतिक घटनाक्रम र तिनको प्रवृत्तिबारे सुसूचित गर्नु, बहसमा भाग लिनु, कथन निर्माण गर्नु प्रध्यापक लोकराज बरालको विशेषता हो । १०० वर्ष बाँचेका हेनरी किसिन्जरको उत्तरार्धको जीवन पुस्तक प्रकाशनका हिसाबले अत्यन्त उपलब्धिमूलक वर्षहरू थिए । लोकराजका हकमा पनि त्यस्तै लक्षण देखापर्दै छन् । सन् २०१२ मा दोस्रो संविधानसभाले संविधान जारी गर्नेनगर्ने अन्योलबीच नेपाल नेसन स्टेट इन वाइल्डरनेस प्रकाशित गरेका बरालको त्यो किताब नै अन्तिम हुने अनुमान गरिएको थियो । तर, सबैलाई आश्चर्यमा पार्दै उनी हालै नयाँ किताबसहित देखिए । उमेरले ८० पार गरिसकेका प्राध्यापकको यो उत्साहलाई साधुबाद ! नेपाल गणतान्त्रिक व्यवस्थामा प्रवेश गरेको बल्ल डेढ दशक बेसी समय हुँदै छ । २००७ सालयताका प्रत्येक राजनीतिक घटनाक्रमका साक्षी र भोक्ता बराल नेपाली राजनीतिबारेको बुझाइलाई निश्चित मूल्यमान्यताका प्रतिमानमा हेर्छन् । उनको आत्मकथा रोमाञ्चित जीवन मा लेखिएको छ २००७ को क्रान्ति पर्चा हवाईजहाजबाट खसालेको अनि २०१७ साल पुस १ गते बीपीलाई गिरफ्तार गरिएको तरुण दलको सभामा उनी इलाम जिल्लाबाट प्रतिनिधित्व गर्दै सहभागी थिए । राजा ज्ञानेन्द्रको शासनकालमा उनलाई दिल्ली जान रोकिएको थियो, त्रिभुवन अन्तर्राष्ट्रिय विमानस्थलमा । बरालको पछिल्लो किताबले नेपालका सबै राजनीतिक परिर्वतनका पछाडि षड्यन्त्रको सिद्धान्त होइन, त्यो राजनीतिक सामाजिकआर्थिक भूराजनीतिक कारणले भएको विषयमा जोड दिन्छ । नेपाली सेनाको अहिलेको संख्या कटौती गर्नुपर्छ भन्ने बरालको मत यो पुस्तकमा छ । लेख्छन् ठूलो संख्यामा सेना राख्न लगानी भएको पैसा अरू विकास निर्माणको कार्यमा लगाउन सकिन्छ । आलोचकहरू यी राजनीतिशास्त्री सेनाबारेको परम्परागत सुरक्षा अवधारणाबाट माथि नउठेको महसुस गर्न सक्छन् । किताबमा बराल महिला, मधेशी, आदिवासी, सीमान्तकृत समुदायको समावेशिता र आरक्षणका व्यवस्थालाई प्रतिनिधित्वको हिसाबले सकारात्मक उपलब्धि भन्छन् र उत्पीडित दलितप्रति अति संवेदनशील छन् । नेपालको राजसंस्थाको कुरा गर्दा पृथ्वीनारायण शाहदेखि ज्ञानेन्द्र शाहसम्मको चर्चा हुन्छ । बराल गणतन्त्रमा राजाको बारम्बार सक्रिय हुने इच्छा सहज हो भन्छन् । किताबको राजनीतिक पार्टीहरू र समस्याहरू भन्ने खण्डको शीर्षक रोचक छ । राजनीतिक पार्टीहरू किन बदलिन सकेका छैनन् भन्नेबारे तिनको स्थापनाकालदेखिका इतिवृत्त प्रस्तुत गरिएको छ । दलहरूको लोकतान्त्रीकरणका लागि अनेकन उपाय सुझाएका उनले युरोपमा प्रचलित एउटा प्रस्थापना भने छुटाएका छन् । त्यो के भने त्यहाँ असफल राजनीतिक नेतृत्वलाई यो या अर्को बहानामा नेतृत्वमा बस्ने छुट हुँदैन । नेतृत्वको असफलता प्रकट हुनेबित्तिकै नेतृत्वबाट बिदा लिने त्यहाँका पार्टीहरूमा विशेष बाध्यकारी प्रावधान राखिएको छ । नेपालमा पनि त्यसको पैरवी गर्न ढिलो भएको छ । आम निर्वाचनमा पार्टीलाई बहुमत दिलाउन वा पहिलो पार्टी बनाउन नसके उनीहरूले आम निर्वाचन भएको ६ महिनाभित्र पद छाड्नुपर्छ वा कार्यकर्ताबाट पुन अनुमोदित हुनुपर्छ । त्यहाँ पार्टी अधिवेशनभन्दा निर्वाचनमा प्राप्त नतिजा निर्णायक मानिन्छ र जनमतको कसीमा अक्षम नेतृत्व पार्टी कब्जाको मनोविज्ञानमा सवार हुन पाउँदैन । पुराना र स्थापित राजनीतिक शक्तिहरूलाई माथ दिने छनकसहित उदाएका नयाँ पार्टीहरूमा वैचारिक स्पष्टता र सांगठनिक ऐक्यबद्धता नदेखिएको र तिनीहरूबाट स्थायित्वका लागि सकारात्मक प्रभाव पर्ने कुरा गर्नु हतार हुने उनको निष्कर्ष छ । बरालले चुनावी राजनीतिमा निरन्तर ह्रासोन्मुख माओवादी अस्तित्वको संकटतर्फ धकेलिएको भनेका छन् । दलका नेताहरूले गणतन्त्र र संविधानको आत्मासँग मेल खाने कार्य गरेमा मात्रै व्यवस्था स्थायित्व हुन्छ । गठबन्धन सरकारलाई न्यूनतम मर्यादासित सञ्चालन गर्न नसक्नु दलहरूको कमजोरी हो । नेपालको लोकतान्त्रिक यात्रा ठीक लयमा छ, तर सन्तोषजनक छैन । यो अग्रगामी छ । आजकाल राजनीतिशास्त्रीहरू राजनीतिक पर्यावरणमा त्यो चर्चा छुटाउँदैनन्, त्यसको कमी यो पुस्तकमा महसुस हुन्छ । आर्थिक व्यवस्थाको चर्चा गर्दा राजनीतिक अर्थतन्त्र नभई उनले शासनको अर्थतन्त्र भनेका छन् । आर्थिक चित्रण गर्दा आयात प्रतिस्थापन गर्ने भनिए पनि स्वदेशी पुँजी निर्माणमा अधिकांश शासकले ध्यान नदिएको किताबमा उल्लेख छ । त्यसले गर्दा बीपी कोइरालाले भन्ने गरेको भुइँफट्टा वर्गको निरन्तर बोलवाला रहेको उनको ठहर छ । २०४८ सालपछि नेपालमा निजीकरण लागू गर्दा सोभियत रसिया र चीनले बनाइदिएका उद्योग किन खुलेका थिए र कसरी बन्द भए ? त्यो हाम्रो समझ बाहिर छ भन्ने उनको कथनसँग सहमत हुन सकिँदैन । २०४० सालदेखि लगातार घाटामा गएका उद्योग बिक्री गरेर नेपाली कांग्रेसले त्यसबाट प्राप्त पुँजी शिक्षा र स्वास्थ्यमा लगाएको र निजी क्षेत्रलाई फस्टाउने, फैलिने मौका दिएको तथ्य घामजत्तिकै छर्लङ्ग छ । संविधानमा राजनीतिक रूपमा नागरिक सार्वभौम छन्, तर आर्थिक विषयमा त्यो अवस्था नभएको मिहिन विश्लेषण पनि कितबामा छ । नेपालको समग्र आर्थिक चित्र सरकारी समूहसँग निकट केही उद्योगी घराना र व्यवसायीले मात्रै लाभ लिने गरी दोहनकारी रहेको प्रस्ट संकेत किताबमा छ ।भूराजनीतिक आयाम र नेपालको प्रत्येक परिवर्तनमा छिमेकी र विश्व समुदायको भूमिकाबारे प्रकाश पारिएको छ । बराल लेख्छन्, नेपालका शासकले चाणक्यदेखि मकीयबेलीसम्मका शास्त्रको सहयता लिएर अस्तित्वका लागि निरन्तर संघर्ष गरिरहेका छन् । राज्यको अस्तित्व र शासकको अस्तित्व, दुई आयाम छन् । परम्परागत रूपमा एउटा छिमेकीविरुद्ध अर्को छिमेकी उचाल्ने नीति नेपालको अस्तित्वको रणनीति थियो । त्यो नीति नेपालको बाह्य विश्वसँग न्यून अन्तर्क्रिया हुँदा मात्रै सम्भव रहेको, तर अब भूराजनीतिक आयामहरू वितृष्ण भएकाले अरू शक्तिराष्ट्र पनि प्रभावी हुन थालेका छन् । सन् १९६० मा प्रजातान्त्रिक व्यवस्था अन्त्य गर्दा राजा महेन्द्रले भूराजनीतिबाट लाभ लिएका थिए । संविधानमा दुई छिमेकीसँग समदूरीका आधारमा सम्बन्ध कायम गर्ने उल्लेख भए पनि व्यवहारमा त्यो सम्भव छैन । रुसले युक्रेनमाथि गरेको सीमा अतिक्रमणमा नेपालले रुसको विरोधमा उभिनु ठीक थियो त ? वा अमेरिकासँग गरिएको स्टेट पार्टनरसिप कार्यक्रम रद्द गर्नु उचित थियो ? पछिल्लो समयको नेपालको अडानले नेपाल न असंलग्न परराष्ट्र नीतिमा अडिन सक्छ न रणनीतिगत स्वायत्तको अभ्यास गर्न सक्छ भन्ने देखिन्छ । चुच्चे नक्सा प्रकरणमा नेपालले कूटनीतिक रूपमा शान्त कदम चल्नुपर्नेमा संसदीय विधिमा रहेर घोषणा गर्दा यो समस्या ऐतिहासिक रूपमै बल्झिन पुगेको छ । राष्ट्रवादी हुने मोहमा कांग्रेसका युवा नेताहरूसमेत यो कार्यमा संलग्न हुनु आश्चर्यको विषय थियो । कूटनीतिक समाधान हुनुपर्नेमा कोरा राजनीति हावी हुन पुग्यो । नेपालका सबै राजनीतिक परिवर्तनमा विदेशी हात र प्रभाव देख्नुेहरूसँग बरालको राजनीतिशास्त्र दृष्टिकोण मेल खाँदैन । बराल लेख्छन्, नेपालमा शासन व्यवस्था बदलिने कुरामा घरेलु राजनीति र बाह्य तत्त्वको मेल भएको देखिन्छ । कुनै पनि ठूलो परिवर्तन पहिले जनताले सुरुवात गर्छन्, तिनलाई नेतृत्व राजनीतिक पार्टीले प्रदान गर्छन् अनि मात्र बाह्य तत्त्व ती परिवर्तनलाई सफल पार्न भूमिका खेल्छन् । २००७, २०४६, २०६२६३ मा भारतको संलग्नता र २०४६ र २०६२६३ मा अरू देशको समर्थन व्यवस्था बदलिन मनोवैज्ञानिक र सांकेतिक प्रभावहरू पारेका थिए । यसरी बरालले राजनीतिक परिवर्तनको मूलमा जनताको पक्षलाई प्रधानता दिएका छन् । मदन भण्डारीको जनताको बहुदलीय जनवाद बारे उनको सटीक टिप्पणी छ, जबज मा पुष्पलाल श्रेष्ठको नीतिकै निरन्तरताभन्दा केही पनि छैन । राजनीतिशास्त्रीका रूपमा उनको कुनै नेताप्रति अनुराग वा मोह देखिन्न । नेपाली राजनीति अनुमान गर्न सकिने कुनै पनि जम्प थिएरी मा आधारित हुने बरालको पुरानो मत हो । बरालका लेखनीमा पनि धेरै कुरा यदाकदा जम्प गर्छन्, कतै कतै लेखनीमा संगति टुटेको अनुभूति हुन्छ । त्यही नै उनको लेखनीको रोचक विशेषता हो । तर, त्यो सबै बाबजुद नेपालको राजतन्त्रदेखि गणतन्त्रसम्मको यात्रालाई राजनीतिक सिद्धान्तमा आधारित भएर बृहत्तर आयामबाट यति संक्षिप्त र सरल शैलीमा कसैले पनि उतारेको छैन । यो पुस्तकको महत्ता यहींनेर छ । आशा गरौं, यो पुस्तक छिट्टै नेपालीमा अनूदित भएर आउनेछ र षड्यन्त्रको कथालाई राजनीतिक बुझाइले माथ गर्नेछ ।"
निबन्ध निरञ्जन,"(यस लेखमा प्रयुक्त लामिछानेको जवाफका केही अंश उनकै हुन्, केही काल्पनिक)"
शिलाजित,"र, आफैंलाई पनि सिफारिस गर्छु म दुई ग्राम किनभने, सारा चुतियाहरुको पतन शिलाजितले रोक्न सक्ला कि भन्ने हास्यास्पद आशावादमा यत्रो शब्दविलास गर्ने म पनि हुा चुतिया एउटा ।"
साइबेरियादेखि नेपालसम्म,"जगदीशपुरको अर्को परिचय हो चराहरु, चराको कलरव जलक्रिया र आहारविहार । चराको स्वर्ग अर्थात् कपिलवस्तुको जगदीशपुर ताल स्वदेशविदेशमा उत्तिकै चिनिन्छ । कपिलवस्तु नगरपालिका वडा नं ९ र १० मा पर्ने ताल १ सय ५७ हेक्टरमा फैलिएको छ । मुलुकको दोस्रो पंक्षी आरक्ष जगदीशपुरमा जाडो छल्न आएका पानी चरा अब फर्कंदै छन् । भाद्र अन्तिमतिरबाट आउन सुरू गर्ने चरा चैत्र अन्तिमसम्म फर्किसक्छन् । ताल अहिले सुनजुरे, कैलो टाउके, मालक, काली जुरे, डुबुल्की चरा र जलेवाले मनमोहक बनेको छ । खड्खगे, हरिहास, सिन्दुरे र चखेवाचखेवीको चहलपहलले ताल रोमाञ्चित पनि भएको छ । यहाँ आउने कतिपय चराले बच्चासमेत हुर्काएर फर्कन्छन् । तालमा हरिहास, श्वेताखीभौ, खोया, सेतो सावरी र जलअप्सरा प्रसस्त देख्न पाइन्छ । तर, मनमोहक देखिने बेल्चा ठुँडे, नादुन र फुर्के हाँस घट्दै गएको चराविद् सोम जीसीले बताए । हूलका हूल चरा उड्छन्, बस्छन् । तालमा छपक्कै चरा देखिन्छ । यहाँ साइबेरिया, रूस, चीन, मंगोलिया, मध्य एसियाका तुर्केमिनिस्तान र कीर्गिस्तानबाट चरा आउने चराविद् दिनेश गिरीले बताए । त्यहाँबाट जाडो छल्न नेपालका तराईतिर चरा आउँछन् । जाडोका बेला हिउँले आहारा पाइँदैन, त्यसैले चरायता झर्छन् । यहाँ गर्मी हुन थालेपछि फेरि उत्तै फर्किन्छन् । चराहरु यहाँ २३ दिनदेखि १० दिनसम्म लगाएर आइपुग्छन् । ३ देखि ५ हजार माइल बढी उडेर आउँछन् । धेरै चरा सिधै उडेर ३४ दिनमै पुग्छन् । कतिपय रोकिँदै सातासम्म लगाएर आइपुग्छन् । यी हाँस प्रजातिका दिनरातै उड्छन् । नेपालमा पाइने ८ सय ९२ प्रजातिमध्ये यहाँ १ सय ६७ बढी प्रजातिका चरा पाइने आईयूसीएनले जनाएको छ । विश्वका दुर्लभ मानिएका ११ प्रजातिका चरा यो तालमा सजिलै देख्न पाइने पंक्षी संरक्षण संघले जनाएको छ । चरा जगदीशपुर आउँदा तिनले गन्तव्य पुग्ने दिशा र बाटो पहिचानका लागि सूर्यताराको सहारा लिन्छन् । त्यस्तै नदी, भौगोलिक शृंखला, चुम्बकीय दिशा पनि हेर्छन् । विश्वमा ८ वटा यस्ता बाटा छन् । तीमध्ये नेपाल मध्यएसिया बाटोमा पर्छ ।"
