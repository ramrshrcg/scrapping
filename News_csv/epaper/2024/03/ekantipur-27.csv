शीर्षक,विवरण
"अलमलमा अख्तियार, ओझेलमा टेरामक्स","प्राधिकरणबाट टेन्डरको काम अघि बढाउँदा अध्यक्ष झा थिए । टेन्डरमा सामेल १६ कम्पनीमध्ये भेनराइज सोलुसन्ससहित एसजीएस एसएस जेनेभा, टीकेसी टेलिकम इन्क क्यानडा र एनसफ्ट लिमिटेड हङकङ थिए । सुरुमै निश्चित कम्पनीका लागि अनुकूल हुने गरी मिलेमतोमा टेन्डरका प्रावधान राखिएकाले सर्टलिस्टमा परेका मध्ये भेनराजलाई छानेर २ करोड ३७ लाख ७० हजार अमेरिकी डलरको ठेक्का दिइएको थियो । जबकि प्रतिस्पर्धामा योभन्दा कम हङकङको टीकेसीले १ करोड १५ लाख डलर प्रस्ताव गरेको थियो । मिलेमतोमा ठेक्का पाएको कम्पनीबाटै खरिद गरिएका सामानमध्ये पहिलो लटमा अस्वाभाविक मूल्य राखेर उपकरण आएपछि अनियमितताको खुलासा भएको थियो । यही विषय एक वर्षदेखि अख्तियारको अनुसन्धानमा छ । प्राधिकरणले भेनराइजलाई ठेक्का दिने बेलामै प्रक्रिया र पारदर्शितामा प्रश्न उठाएर रद्द गर्न निर्देशन दिएको थियो । २०७५ पुस र चैतमा पत्र लेख्दै टेरामक्स सेवा खरिदका सबै प्रक्रिया रद्द गर्न निर्देशन दिएको थियो ।अख्तियारले तेस्रो पटक चेतावनीसहित प्राधिकरणलाई पत्र पठाएपछि २०७६ वैशाख २९ मा प्राधिकरणले भेनराइजलाई ठेक्का दिने प्रक्रिया रद्द गरेको थियो । अख्तियारको निर्देशन छलेर खरिद गर्न जोडबल भने निरन्तर चलिरहेको थियो । बाध्य भएर प्राधिकरणले अख्तियारको आदेशबमोजिम ठेक्का रद्द गरेकामा प्राधिकरणकै अधिकारीको मिलेमतोमा ठेकेदार कम्पनी ठेक्का खारेज गर्ने निर्णयविरुद्ध पुनरावलोकन समितिमा नगई सिधै सर्वोच्च पुगेको थियो ।त्यसको २ वर्षपछि २०७८ वैशाख १४ मा तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुडालको इजलासले भेनराइजबाटै ठेक्का अघि बढाउन आदेश गर्यो । त्यसको साढे २ महिनापछि शेरबहादुर देउवा प्रधानमन्त्री बने । त्यसपछि अघिल्लो कार्यकालमा फत्ते हुन नसकेको विवादित योजना कार्कीले अघि बढाए । वार्षिक कार्यक्रममै नपरेको विषय ग्रामीण दूरसञ्चार कोषबाट पूरक बजेट खर्च गर्न पाउने गरी कार्कीले ठेक्का सम्झौतालाई सहमति दिए । टेरामक्स उपकरण खरिदका लागि सञ्चार मन्त्रालयका त्यस बेलाका सहसचिव विनोदप्रकाश सिंहले पूरक बजेट स्वीकृतिका लागि २०७८ कात्तिक १७ मा टिप्पणी आदेश उठाएका थिए । ५ दिनपछि कात्तिक २२ मा सचिव अर्यालले माथि प्रस्तुत विषय नेपालका लागि आवश्यक भएको, अदालतबाट आदेश भएको र यसका लागि प्राधिकरणको चालु आवमा बजेट विनियोजन नभएको हुँदा पूरक बजेटको व्यवस्था गरी इन्टरनेसनल कल मनिटरिङ र कल फ्रडसम्बन्धी व्यवस्था गर्न सहमति दिने निर्णयका लागि पेस गरेको छु, भनेर पेस गरे ।सचिवबाट पेस भएको फाइल तत्कालीन मन्त्री कार्कीले कात्तिक २५ मा सदर भनी लेखे । त्यसकै आधारमा उपकरण खरिदको काम प्राधिकरणले अघि बढाएको थियो । पहिलो लटका सामानको मूल्य अस्वाभाविक देखेर विमानस्थल भन्सारले रोकिदिएपछि अनियमितताको पोल खुलेको थियो ।कांग्रेस नेता कार्की सञ्चारमन्त्री हुँदा भएको निर्णयका आधारमा प्राधिकरणले सम्झौता गरेर भेनराइजमार्फत ६ महिनाभित्र सामान किनिसक्ने भनिएको थियो । त्यहीअनुसार २०७९ भदौमा १ अर्ब १५ करोड मूल्य देखाइएका उपकरण लेबनानबाट त्रिभुवन विमानस्थल भन्सार गोदाममा आए । तर, अस्वाभाविक मूल्य कायम गरिएका सामान जाँचपास नगरी भन्सारले रोकिदिएको थियो । पहिलो चरणकै उपकरण छानबिनमा तानिएपछि करिब दुई अर्बका थप उपकरण आपूर्ति रोकिएको छ । अस्वाभाविक मूल्यमा किनिएका सामान छुटाउन दूरसञ्चार प्राधिकरणका कर्मचारी र पदाधिकारी आफैं विमानस्थल भन्सार धाएका थिए ।भन्सारलाई प्राधिकरणले सामान छिटो छुटाउन २०७९ कात्तिक २ मा लिखित दबाब नै दिएको थियो । जबकि खरिद गर्ने कम्पनीले नै सामान प्राधिकरणलाई जिम्मा लगाउनुपर्नेमा बिचौलिया भूमिकामा प्राधिकरणका अधिकारीले दौडधुप गरेका थिए । त्यति मात्र होइन, भन्सारले धरौटी लिएर मात्रै सामान छाड्ने अडान लिएपछि प्राधिकरण आफैंले ग्रामीण दूरसञ्चार कोषको ३२ करोड रुपैयाँ जमानत राखेर उपकरण बुझेको थियो । रकम धरौटी राखेर सामान जाँचपास गराएकै दिन भन्सारले २०७९ माघ १० मा अख्तियार, राजस्व र सम्पत्ति शुद्धीकरण अनुसन्धान विभाग तथा राष्ट्र बैंकलाई पत्र पठाएर टेरामक्स उपकरण खरिद तथा भुक्तानीमाथि छानबिन गर्न भनेको थियो ।भन्सारको पत्रका आधारमा ०७९ माघमा अख्तियारले अनुसन्धान सुरु गरेको थियो । त्यसयता खरिदको आधार बनाउनेदेखि खरिद सम्झौता गर्नेसम्मका निर्णय प्रक्रियामा सामेल सबै जना अनुसन्धान दायरामा तानिएका हुन् । अनुसन्धानकै क्रममा तत्कालीन सञ्चारमन्त्री र निवर्तमान स्वास्थ्यमन्त्री बस्नेत झन्डावाला गाडी मा अख्तियारमा बयान दिन गएको विषय विवादित बनेको छ । भ्रष्टाचार आरोपितलाई मन्त्री पदमा राखेको भन्दै तत्कालीन प्रतिपक्ष एमाले र रास्वपाले उनको राजीनामा माग्दै सदन अवरुद्ध नै गरेका थिए । बीचमा सत्ता समीकरण बदलिएर अहिले एमाले र रास्वपा दुवै सरकारमा छन् भने कांग्रेस प्रमुख प्रतिपक्षी बेन्चमा पुगेको छ ।"
अर्थपूर्ण अंकगणितका आधारमा नेपालको बलियो स्वर,"(काठमाडौ)सत्ता गठबन्धनमा माओवादी अध्यक्ष तथा प्रधानमन्त्री पुष्पकमल दाहाल र एमाले अध्यक्ष केपी शर्मा ओली साझेदार दल एकीकृत समाजवादी अध्यक्ष माधवकुमार नेपाललाई बिच्क्याउने अवस्थामा छैनन् । समाजवादीलाई अवमूल्यन गरे दाहाल सरकार नै अप्ठ्यारोमा पर्ने जोखिम उच्च छ । यही परिस्थिति बुझेका नेपालको बोली भने ओली र दाहालसामु चर्को हुने गरेको छ ।गठबन्धन सरकार ढुक्कसँग अघि बढ्न १० सिटको समाजवादीको साथ निकै महत्त्वपूर्ण छ । त्यही बुझेरै अध्यक्ष नेपालले उपनिर्वाचनमा आफ्नो बार्गेनिङ बढाएका छन् । उनले इलाम २ मा एमालेका सुहाङ नेम्वाङलाई समर्थन गर्दाको अवस्थामा गठबन्धनका अन्य दलले पनि बझाङ प्रदेशसभा १ (१) मा आफ्ना उम्मेदवारलाई समर्थन गर्नुपर्ने अडान लिएका छन् । एमाले उपाध्यक्ष एवं इलाम२ का प्रतिनिधिसभा सदस्य सुवासचन्द्र नेम्वाङको भदौमा र बझाङ१ (१) का प्रदेशसभा सदस्य पृथ्वीबहादुर सिंहको गत वैशाखमा निधन भएपछि साविक क्षेत्रमा वैशाख १५ मा उपनिर्वाचन हुन लागेको छ ।समाजवादीले राष्ट्रिय सभा उपाध्यक्षमा पनि आफ्नो दाबी पेस गरेको छ । हाल माओवादी कोटाबाट राष्ट्रिय सभा अध्यक्ष नारायण दाहाल र उपाध्यक्षमा उर्मिला अर्याल छन् । गठबन्धनमा भएको सहमतिअनुसार अर्यालले राजीनामा दिने फागुन २१ मा समझदारी भएको थियो । त्यही दिन समाजवादीले उपाध्यक्ष दाबी गरेपछि निर्वाचनका बेला टुंगो लगाउने भन्दै उक्त बुँदा हटाइएको थियो । समाजवादीको माग यतिमा मात्र सीमित छैन । संघीय सरकारमा आलोपालो प्रधानमन्त्री, मधेश र वाग्मतीमा पनि आलोपालो सरकारको नेतृत्वका साथै उच्च तहका राजनीतिक नियुक्तिमा आफ्नो पनि कोटा हुनुपर्ने दाबी छ ।नयाँ समीकरण बनाउँदा सुइँको नपाएर आक्रोशित नेपालको रिस त्यतिबेला मत्थर भयो, जतिबेला (फागुन २३) मा सम्मानजनक भूमिका दिन ओली र दाहाल सकारात्मक भए । नयाँ समीकरण ०८४ सालसम्म टिकाउने सर्तमा ओली र दाहालले नेपाललाई पनि प्रधानमन्त्री बनाउन सकिने उधारो आश्वासन दिएका छन् । संघीय मामिला र सहरी विकास मन्त्रालय लिएर सरकारमा सहभागी भए पनि समाजवादीका अध्यक्ष नेपाल सन्तुष्ट भने छैनन् । माधव नेपालजीलाई अरू सबै छाडेर भए पनि प्रधानमन्त्री हुने धोको छ, नयाँ गठबन्धन निर्माणमा संलग्न एक माओवादी नेताले भने, उहाँलाई त्यो आश्वासन पनि छ । यो आस गरौं, भर नपरौं जस्तो हो । राष्ट्रिय स्वतन्त्र पार्टी र जनता समाजवादी पार्टीले उपप्रधानसहित महत्त्वपूर्ण मन्त्रालय लिएर सरकारमा सहभागी भएकाले गठबन्धनका लागि यी टाउको दुखाइ छैनन् । तर, समाजवादीलाई भने टिकाइराख्न ओली र दाहाललाई चुनौतीसँगैको बाध्यता छ । त्यसका लागि पनि नेपालका कतिपय माग सम्बोधन गर्नैपर्ने अवस्था छ । सभापति रवि लामिछानेको नेतृत्वमा रास्वपा उपप्रधान तथा गृहमन्त्रीसहित श्रम तथा रोजगार, शिक्षा, विज्ञान तथा प्रविधि र युवा मन्त्रालय लिएर सरकारमा छ भने जसपा पनि उपप्रधान तथा स्वास्थ्य, वन तथा वातावरण मन्त्रालयसहित अध्यक्ष उपेन्द्र यादवको नेतृत्वमा सरकारमा छ ।सरकार टिकाउने निर्णायक भूमिकामा रहेका नेपालले अब उधारो सहमति नमान्ने चेतावनी दिँदै अन्तिम समयमा सरकारमा सहभागी भएका थिए । समाजवादी सरकारमा सहभागी भएपछि दाहाल सरकारले ढुक्कसँग विश्वासको मत पुर्यायो । अघिल्लो गठबन्धनमै प्रधानमन्त्री बन्ने सपना तुहिएपछि नेपाल अब भने दाहालपछि प्रधानमन्त्री हुनुपर्ने अडानमा छन् । तर, ओली र दाहालले भने गठबन्धन बलियो बनाएमा सरकारको नेतृत्व आलोपालो गर्न कुनै विवाद नभएको बताउँदै आएका छन् । राष्ट्रिय दल बन्न नसके पनि समाजवादी गठबन्धन सरकारलाई भने दबाब दिन सक्ने सहुलियतमा छ । समाजवादी रहेको अवस्थामा मात्र गठबन्धनको सरकार हुने अवस्था छ । एमाले उपाध्यक्ष युवराज ज्ञवालीले गठबन्धन बलियो बनाउन आफ्नो भूमिका आवश्यक भएकाले पनि समाजवादी सरकारमाथि दबाब दिने अवस्थामा भएको टिप्पणी गर्छन् । सरकार ढुक्कसँग चलाउन समाजवादी नभई हुँदैन, उनले भने, त्यसकारण माधवजीले सरकारलाई बलियो दबाब दिने अवस्थामा हुनुहुन्छ । एमाले विभाजनपछि दुई ध्रुवमा फर्किएका ओली र नेपाल एउटै गठबन्धनमा अटाउनुको कारण राजनीतिक स्वार्थ नै रहेको देखिन्छ । समाजवादीका उपाध्यक्ष बेदुराम भुसालले विगतका भद्र सहमति कार्यान्वयन नभएकाले अब व्यवहारमै लागू हुनुपर्ने बताउँछन् । नयाँ समीकरण बन्ने बेला भद्र सहमति धेरै भएको उल्लेख गर्दै तिनको कार्यान्वयन हुनेमा अहिले नै भन्न सक्ने अवस्था नभएको उनले बताए ।हाम्रो दल सरकारमा नगएको भए गठबन्धनको अवस्था के हुन्थ्यो ? भुसालले भने, भद्र सहमति गर्नेहरूले यो बुझ्न जरुरी छ । उनले विगतजस्तो सहमतिलाई बेवास्ता गरिए जटिल अवस्था आउन सक्ने चेतावनी दिन्छन् । माओवादी उपाध्यक्ष अग्निप्रसाद सापकोटाले भने विचार नजिक भएका दलहरू सहकार्य गर्न तयार भएकाले नयाँ समीकरण बनेको बताए । हाल प्रधानमन्त्री प्रचण्डको नेतृत्व सरकारलाई सफल बनाउने समझदारी भएको छ । राजनीतिक परिस्थितिअनुसार अरू छलफल र समझादारी हुँदै जान्छन्, उनले भने ।अबको कम्तीमा एक वर्षसम्म दाहाल सरकार सफल बनाउने र त्यसपछि मात्र नेतृत्व आलोपालो गर्ने ओली, दाहाल र नेपालबीच अलिखित समझदारी छ । ओली र दाहाल नागरिक उन्मुक्ति, लोसपालाई पनि सरकारमा ल्याउने पक्षमा छन् । प्रतिनिधिसभामा ५ सिट भएको उन्मुक्ति र ४ सिट भएको लोसपालाई सरकारमा ल्याउन सके नेपालको दबाब पनि कम हुने ओली दाहालको बुझाइ छ । उन्मुक्तिलाई सुदूरपश्चिम प्रदेशको मुख्यमन्त्री र संघ सरकारमा एक मन्त्रालय तथा लोसपालाई एक मन्त्री दिन दुई नेता तयार छन् ।कांग्रेससहितको गठबन्धन भत्किएकै दिन गत फागुन २१ मा समाजवादी अध्यक्ष नेपाललाई फकाउन दाहाल र ओली उनकै निवासमा पुगेका थिए । एमाले विभाजन भएको अढाई वर्षपछि ओली नामै लिन नचाहने नेपालको निवास पुगेर फागुन २२ मा सहकार्यका लागि प्रस्ताव गरे । यसरी नेपाललाई फकाउनु ओली र दाहालका लागि बाध्यात्मक अवस्था हो । कांग्रेससहितको गठबन्धन भत्किएपछि आफूले धोका पाएको महसुस गरेका नेपालले ओली र दाहालसामु कडै सर्त राखेर सरकारमा सहभागी भएको स्रोतको भनाइ छ । ओली र दाहालबीच सरकारको नेतृत्व आलोपालो गर्ने सहमति भए पनि उक्त सहमति सार्वजनिक भएको छैन । ओली एमाले पहिलो पार्टी बनाउने मिसन ०८४ का लागि नयाँ समीकरण बनाएको भन्दै सरकारको नेतृत्व लिनेबारे चासो नभएको दाबी बताउँदै आएका छन् । यद्यपि ओली र दाहालबीच नयाँ समीकरण बनेदेखि आधाआधा कार्यकाल सरकारको नेतृत्व गर्ने अलिखित समझदारी भएको निकट नेताहरूको भनाइ छ ।"
चिनियाँ लगानीका आयोजनालाई गति दिन जोड,चिनियाँ लगानीकर्तालाई निम्तो उपप्रधानमन्त्री श्रेष्ठले चिनियाँ लगानीकर्ताहरूलाई आगामी वैशाखमा हुने तेस्रो लगानी सम्मेलनमा सहभागिताका लागि निम्तो दिएका छन् । बेइजिङस्थित नेपाली राजदूतावासमा मंगलबार आयोजित कार्यक्रममा चिनियाँ लगानीकर्ताहरूलाई सम्बोधन गर्दै श्रेष्ठले आसन्न लगानी सम्मेलनमा उत्साहजनक सहभागिताका लागि आग्रह गरे । उपप्रधानमन्त्री श्रेष्ठले चिनियाँ लगानीकर्ताका लागि नेपाल उत्कृष्ट गन्तव्य हुने दाबी गर्दै वर्तमान सरकार चिनियाँ लगानीकर्तालाई आवश्यक सुविधा दिन तयार रहेको बताए ।
वाग्मती सरकार अल्पमतमा,"(मकवानपुर)दुई सांसद रहेको हाम्रो नेपाली पार्टीले पनि समर्थन फिर्ता लिएपछि मुख्यमन्त्री शालिकराम जम्कट्टेल नेतृत्वको वाग्मती प्रदेश सरकार अल्पमतमा परेको छ । उक्त पार्टीले मंगलबार प्रदेश प्रमुखलाई पत्र पठाउँदै सरकारलाई दिएको समर्थन फिर्ता लिएको जनाएको हो । पार्टीका संसदीय दलका नेता शैलेन्द्रमान वज्राचार्यले चैत ९ देखि सरकारलाई दिएको समर्थन फिर्ता लिए पनि मंगलबार मात्र पत्र दर्ता गरेको बताए । उनले इमेलमार्फत पत्र दर्ता गराएको प्रदेश प्रमुखको कार्यालयले जनाएको छ । हाल प्रदेशको राजनीतिक परिदृश्यमा आएको फेरबदललाई मध्यनजर गर्दै सरकारलाई दिएको समर्थन फिर्ता लिएका हौं, वज्राचार्यले भने, यसअघि नै समर्थन फिर्ता लिने तयारी भए पनि कांग्रेसले फिर्ता लिएपछि मौन बस्यौं । अहिले हामीलाई धेरै अफर आए । अब हामी मुख्यमन्त्री नपाए प्रतिपक्षमै बस्ने निर्णयमा पुगेका हौं । २०७९ पुस २५ मा जम्कट्टेल नेतृत्वको वर्तमान सरकारलाई समर्थन दिएको हाम्रो नेपालीलाई मुख्यमन्त्रीले पटकपटक मन्त्री तथा समितिको सभापति बनाउने आश्वासनमात्रै दिएको भन्दै चिढिएको थियो । हाम्रो नेपाली, राष्ट्रिय प्रजातन्त्र पार्टी (राप्रपा) र नेपाल मजदुर किसान पार्टी (नेमकिपा) मध्ये एकको समर्थनबिना मुख्यमन्त्री जम्कट्टेलले विश्वासको मत पाउन सक्दैनन् । राप्रपा र नेमकिपाले सरकारलाई समर्थन नदिने बताइसकेका छन् । वज्राचार्यले अंकगणितमा सानो दल भए पनि संसदीय मूल्य मान्यता कायम राख्न सशक्त भूमिका निर्वाह गरिरहेको दाबी गरे । आगामी दिनमा संसद्मा जिम्मेवार प्रतिपक्षको भूमिकामा रहेर आफ्नो पार्टी अगाडि बढ्ने उनले बताए । गत फागुन २३ मा कांग्रेसले आफ्ना ६ जना मन्त्रीलाई फिर्ता बोलाएर सरकारलाई दिएको समर्थन फिर्ता लिएपछि जम्कट्टेललाई विश्वासको मत लिनुपर्ने बाध्यात्मक अवस्था छ । वाग्मतीमा सरकार बनाउन ५६ सांसद आवश्यक पर्छ । प्रदेशसभामा नयाँ गठबन्धनमा आबद्ध एमालेका २७, माओवादी केन्द्र २१ र एकीकृत समाजवादीका ७ गरी ५५ मत छ । अब सरकार गठन गर्न १ मत आवश्यक छ । जसका कारण हाम्रो नेपालीको समर्थन जोगाइराख्न माओवादीले कसरत गरिरहेको थियो । प्रदेशसभामा कांग्रेसका ३७, राप्रपाका १३ र नेमकिपाका ३ सांसद छन् ।"
सहारा पाएपछि फेरियो दैनिकी,"(काठमाडौं)मंसिर तेस्रो साता ः अछाम र डोटीको सिमानाको नदी किनारमा चार बालकहरू भेटिएका थिए । कहिले जंगल त कहिले कसैको घरमा आश्रय लिइरहेको बताउने चारै बालकका आङमा गतिला लुगा थिएनन् । भोक र प्यासले गलेका थिए । चैत दोस्रो साता ः टोखास्थित हाम्रो बाल संरक्षण धरोहर नामको गैरसरकारी संस्थाको होस्टलमा अन्य ५० बालबालिकासँगै यी चार बालकहरू भेटिए । स्कुल जाने ड्रेसमा भेटिएका उनीहरूको अनुहारमा बेग्लै खुसी देखिन्थ्यो । राम्रो खाना, आवास र स्याहारले उनीहरू प्रफुल्ल देखिन्थे । पाँच महिनामै बदलिएको यो दृश्य हो, १३ वर्षीय जया दमाईं, १० वर्षीय राजेश दमाईं र ७ वर्षीय जुम्ल्याहा शिव र शंकर दमार्इंको । डोटीको दुर्गम गाउँ बोगटान गाउँपालिका३ चोनकाँडामा उनीहरू हजुरबाको संरक्षकत्वमा हुर्किरहेका थिए । शिव र शंकर गर्भमा आएको ६ महिनामा कामको खोजीमा भारत पसेका बाबुराम उतै बेपत्ता भए । आमा मनसराले ७ महिनाका जुम्ल्याहा छोरासहित चार छोराहरूलाई छोडेर अर्को बिहे गरेपछि उनीहरूको दुःखको दिन सुरु भएका थिए । बाजेले यी चारमध्ये ७ महिनाका २ नातिलाई भातको माड खुवाएर बचाए । ज्येष्ठ नागरिक भत्ताको भरमा हुर्काए । एक वर्षअघि बाजेको मृत्यु भएपछि बालकहरूको बिचल्ली भयो ।गाउँका मान्छे मिलेर अन्त्येष्टि गरिदिए । घरमा खानेकुरा सकिएपछि चारै दाजुभाइ माग्दै हिँड्न थाले । जेठो जयाले भाइहरूलाई डोर्याउँदै कहिले कता लान्थे, कहिले कता । करिब एक वर्षसम्म उनीहरू भौंतारिएर हिँडे । जे पाइन्छ, त्यही खाए । जहाँ रात पर्छ, त्यतै बसे । कहिले कपडाविहीन भएर कहिले चप्पलविहीन भएर, कहिले भोकै, कहिले प्यासै हिँडेर उनीहरूले आफूलाई जेनतेन बचाए । उनीहरूले कति रात जंगलमा बिताए, कति रात भोकभोकै गुजारे, त्यसको कुनै हिसाब छैन । उनीहरूबारे मंसिर २० मा हजुरबाको मृत्युपछि चार बालकको बिचल्ली शीर्षकमा कान्तिपुरमा समाचार प्रकाशित भयो । यही समाचारलाई पछ्याउँदै काठमाडौंको टोखास्थित हाम्रो बाल संरक्षण धरोहरकी संस्थापक विनिता अर्याल अछाम पुगेर उनीहरूको जिम्मेवारी लिइन् । मंगलसेन नगरपालिका, स्थानीय प्रहरी र डोटीको बोगटान फुडसिल गाउँपालिकाको सहयोगमा सबै कागजात तयार गरेर उनले मंसिर २८ गते उनीहरूलाई काठमाडौं ल्याइन् । करिब एक वर्ष सहाराविहीन भएर भौंतारिएका यी चार भाइको दैनिकी अहिले बदलिएको छ । सफा लुगा र हँसिलो अनुहार अनि लेखपढ गर्ने उत्सुकता । उनीहरू संस्थाले सञ्चालन गरिरहेको होस्टलमा अन्य ५० अभिभावकविहीन बालबालिकासँगै बस्छन् । अरूजस्तै बिहान ५ बजे उठ्छन् । ८ बजेतिर स्कुल जानलाई तयार हुन्छन् । चारै जनालाई नर्सरीमा भर्ना गरिएको छ । ठूलो परिवारमा बस्न पाएकामा जया असाध्यै खुसी छन् । मेरो उमेरका धेरैजसो अहिले पनि इन्डिया जान्छन्, मेरा भाइहरू नभएको भए म पनि गइसक्थें होला । तर यिनीहरूलाई छोडेर कतै जान सकिनँ, उनले सुनाए । जयाले पहिलोचोटि प्लेन चढेर काठमाडौं आउन पाउँदा, राजधानी देख्न पाउँदा र यहाँ मीठो खानेकुरा खान पाउँदा खुसीको सिमाना नभएको बताए । संस्थाकी सञ्चालक अर्यालले फरकफरक खालको पृष्ठभूमिबाट आएका बालबालिकालाई पारिवारिक माहोलमा राखेर हुर्काइरहेको बताइन् । यहाँ हुर्किरहेका ५० जना बालबालिकाको कथा फरकफरक छ । तर हामी सबैलाई समान तरिकाले हुर्काइरहेका छौं, उनले भनिन् ।"
नेपालभारत विश्वासमा लोडसेडिङ नहोस्,"भारतीय विदेशमन्त्री एस जयशंकरले केही दिनअघि इन्डिया टुडे ग्रुपको एक युट्युब आउटलेटलाई दिएको अन्तर्वार्ता अर्थपूर्ण छ । हामीले छिमेकीसँग त्यस्तो सहकार्यलाई प्रवर्द्धन गर्नुपर्छ जसबाट आफ्नो हित रक्षा भएको छ भन्ने अनुभूति उनीहरूलाई होस् उनको भनाइ छ । भारत, चीन, अमेरिका वा अरू कुनै पनि देशले नेपालजस्ता देशलाई जानाजान हानि पुर्याउने एजेन्डामा काम गर्छन् भन्ने होइन । तर शक्ति राष्ट्रहरूले बेवास्ता गरेका कतिपय विषयले नेपालजस्ता राष्ट्रको संवेदनशीलतामा चोट पुग्छ भन्नेमा सबैभन्दा बढी सरोकार उनीहरूले राख्नुपर्छ । विगतमा पनि त्यस्तो संवेदनशीलतामा कमी हुँदा अविश्वास बढ्ने गरेको साँचो हो, आगतका विषयमा भारतीय विदेशमन्त्रीको धारणाले सकारात्मक सन्देश दिएको छ । सहकार्यमा होस्टेमा हैंसे गर्न नेपाल पनि अग्रसर भइरहनुपर्छ । भारतले अहिले पनि ८ प्रतिशत हाराहारीमा आर्थिक बृद्धि गरिरहेको छ, केही वर्ष यही गतिमा जाने सम्भावना प्रबल छ । दुनियाँका कुनै पनि देशको आर्थिक विकासको प्रभाव सिमानाभित्र सीमित रहँदैन, त्यो स्पिलओभर भएर छिमेक, क्षेत्र र विश्वभर फैलिन्छ । त्यसैले भारतको आर्थिक समृद्धि उसको मात्र होइन, नेपालजस्ता छिमेकीको हितमा हुन्छ भन्नेमा दुवैतिरका सरकार र समाज स्पष्ट छन् । कृषि, उद्योग, पर्यटन, शिक्षा, स्वास्थ्य र आईटीमा भारतले तीव्र गतिमा फड्को मारिरहेको छ भने त्यसका लागि आवश्यक ऊर्जाको स्रोत नेपालमा तयार हुँदै छ । त्यसैले हो, आगामी १० वर्षमा १० हजार मेगावाट विद्युत् भारत निर्यात गर्ने गरी दुई देशबीच दीर्घकालीन विद्युत् व्यापार सम्झौता पनि भएको छ । त्यतिमात्र होइन, नेपालमा उत्पादित विद्युत् बंगलादेश निर्यात गर्न भारतले सहजकर्ताको भूमिका पूरा गर्ने प्रतिबद्धता पनि दिएको छ । विद्युत् बेचेर समृद्ध हुने महत्त्वाकांक्षा बोकेको नेपालले बर्खामा भारततर्फ विद्युत् निर्यात गरे पनि हिउँदमा भने आत्मनिर्भर भइसकेको छैन । अहिले सञ्चालनमा रहेका परियोजना रन अफ दि रिभर (आरओआर) प्रणालीका भएकाले नदीमा पानीको बहावको आधारमा विद्युत्को मात्रा तय हुन्छ । सुक्खायाममा नदीमा पानीको सतह घट्ने र यहीबेला माग बढ्ने भएकाले हाम्रो विद्युत्ले आन्तरिक आपूर्ति धान्न सक्दैन । अहिले तीन हजार मेगावाटभन्दा बढी क्षमताका सानाठूला जलविद्युत् आयोजना निर्माणाधीन छन् । यी परियोजना पूरा हुँदा तथा जलाशययुक्त परियोजना निर्माण हुँदै जाँदा मात्र नेपाल आत्मनिर्भर हुनेछ । त्यसअघि सुक्खायाममा भारतबाट विद्युत् आयात गर्नु र वर्षामा निर्यात गर्ने गरी अहिले नेपाल र भारतबीच समझदारी र सहकार्य पनि विकास भएको छ । सुक्खायाममा आन्तरिक उत्पादन करिब १४ सय मेगावाट मात्र हुन्छ, जबकि कुल माग २ हजार मेगावाट हाराहारी छ । अपुगमध्ये करिब ४५० मेगावाट विद्युत् इन्डियन इनर्जी एक्सचेन्ज लिमिटेड (आईएक्स) को डेअहेड बजारमा प्रतिस्पर्धा गरी नेपालले खरिद गर्दै आएको छ । त्यसमा बिजुली खरिद गर्ने अघिल्लो दिन नै मूल्य र परिमाणसहित बिडिङ हुन्छ । आईएक्सको प्रतिस्पर्धी बजारमा विद्युत् खरिदका लागि नेपालले २०७८ वैशाखमा अनुमति पाएको हो । यो अनुमति हरेक वर्ष नवीकरण गर्नुपर्छ । पछिल्लो पटक गतवर्ष नवीकरण गरिएको अनुमतिको म्याद आगामी आइतबार नै सकिँदै छ । अर्को वर्षका लागि अनुमति नवीकरणका लागि नेपाल सरकारले ताकेता गर्न थालेको पनि तीन महिना भइसकेको छ । नवीकरणका लागि नेपालबाट पठाइएको पत्रको जवाफ भारतले दिएको छैन । जसले गर्दा औद्योगिक ग्राहक तत्काल र सर्वसाधारण उपभोक्ता केही समयपछि लोडसेडिङको मारमा पर्ने जोखिम बढेको छ । अनुमतिको म्याद सकिन अब पाँच दिन मात्र बाँकी छ । अनुमति नवीकरण भएन र विद्युत् आयात रोकियो भने नेपाल फेरि लोडसेडिङको अँध्यारोमा फर्किनेछ । हरेक वर्ष नवीकरण गर्ने गरी पाँच वर्षका लागि नेपाललाई विद्युत् किन्न दिएको अनुमति भारतले अहिले नवीकरण नगर्दा यसको सन्देश सकारात्मक बनेको छैन । आर्थिक समृद्धिमा नेपालसँग सहकार्य गरी अघि बढ्ने प्रतिबद्धता दोहोर्याउँदै आएको भारतले पाँच वर्षका लागि दिएको अनुमति तेस्रो वर्षमा नवीकरण नगर्नु पक्कै पनि सकारात्मक सन्देश होइन । भारतले नेपालबाट १० वर्षमा १० हजार मेगावाट विद्युत् निर्यात गर्ने उत्साहप्रद द्विपक्षीय सम्झौता भएको तीन महिना नहुँदै भारतबाट विद्युत् ल्याउने अनुमतिमा अन्योल उत्पन्न भएको हो । आईएक्सको प्रतिस्पर्धी बजारका लागि अनुमति नवीकरण नभए गत पुस १९ को दीर्घकालीन विद्युत् व्यापार सम्झौताको इमानदारपूर्वक कार्यान्वयनमा पनि अविश्वास पैदा गर्न सक्छ । हो, भारतमा वैशाख ७ देखि जेठ १९ सम्म हुने लोकसभा चुनाव र बढ्दो गर्मीमा विद्युत्को माग बढ्ने भएकाले विद्युत् आयात अनुमति नवीकरण नगर्न खोजिएको अनौपचारिक सन्देश आएको सरकारी अधिकारीहरूको भनाइ छ । तर दीर्घकालीन यात्रामा अनुबन्धित दुई देशले आफ्ना आन्तरिक विषय अघि सारेर प्रतिबद्धताहरू नै तलमाथि गर्नु पक्कै पनि स्वाभाविक होइन । भारत गतिशील छिमेकी भएकाले नेपालले आफ्ना जलस्रोतमा भारतलाई अघोषित अग्राधिकार दिँदै आएको छ, कतिपय विषयमा नेपालले आफ्नै सरोकारहरूमा पनि सम्झौता गर्दै आएको भनेर देशभित्रै पनि सबैजसो कालखण्डका सरकारको आलोचना पनि हुँदै आएको छ । तर भारतको पछिल्लो कदम स्वयं भारतीय विदेशमन्त्री जयशंकरले एक साताअघि दिएको अन्तर्वार्तासँग पनि मेल खाँदैन । विदेशमन्त्रीले भनेजस्तै नेपालले आफ्नो हित अनुभुत हुने गरी व्यवहार गर्ने हो भने कुनै पनि सम्झौता वा अनुमति नवीकरण हुने वा नहुने अन्योलमा राख्नु हुँदैन, अन्योल कहिले पनि विश्वासको सहयोगी बन्न सक्दैन । भारतले विद्युत् ल्याउन दिएको अनुमति नवीकरण नगरिदिएर नेपालमा लोडसेडिङ भइहालेछ भने पनि यो अनन्त चल्ने होइन, केही साता र केही महिनापछि त्यो पनि हटेर जानेछ । तर एकअर्कालाई भरोसा दिलाउन भएका सम्झौता कहिले नवीकरण हुने र कहिले नहुने अवस्थाले दुई देशबीचको विश्वासमा भने लोडसेडिङ ल्याउने जोखिम रहिरहन्छ । त्यो अवस्था नेपालको हितमा त छँदै छैन, छिमेकीहरूको विश्वासलाई साथमा लिएर अघि बढ्न खोजेको भारतको छविका लागि पनि यो अवस्था सहयोगी हुन सक्दैन । यसमा नेपाल विद्युत् प्राधिकरण, ऊर्जा मन्त्रालय र समग्र नेपाल सरकारले लिनुपर्ने अग्रसरता के हो ? प्राविधिक तथा राजनीतिक तह, जहाँ जहाँबाट पहल गर्नुपर्ने हो, संवाद र विश्वास आदानप्रदान गर्नु जरुरी छ । त्यस्तै विद्युत् आपूर्तिको दीर्घकालीन समस्या समाधानका लागि नेपालले निर्माणाधीन जलविद्युत् आयोजना जतिसक्दो पूरा गराउन जोड गर्नुपर्छ ।"
लोकतान्त्रीकरण र वामपन्थी दुविधा,"संसारभर पुँजीवादी प्रजातन्त्रका नाममा सीमित वर्ग, जात र लिंगको तानाशाही चलिरहेका बेला कार्ल मार्क्स र फ्रेडरिक एंगेल्सले सम्पूर्ण मानव मुक्तिको स्वतन्त्रता सहितको अवधारणा सार्वजनिक गरेका थिए, कम्युनिस्ट घोषणापत्रमार्फत । हब्स, मिल, किट्स, रुसोजस्ता विद्वान्ले पुँजीवादी प्रजातन्त्रको व्याख्या गर्दा चलाखीपूर्वक वा बेइमानीपूर्ण रूपमा कुनै पनि वर्गको तानाशाहीको चर्चा गरेनन् । तर, मार्क्सर्एंगेल्सले इमानदारीपूर्वक पूर्ण मानवमुक्तिसम्म पुग्नुअघिको चरणमा अनिवार्य एउटा वर्गको अधिनायकत्व हुने भन्दै सर्वहाराअधिनायकत्वको वकालत गरे । यही शब्दावलीलाई कम्युनिस्ट तानाशाहीका रूपमा बदनाम गर्ने विरोधीको हतियार मात्र बनेन कि समाजवादीहरू स्वयंले पनि यान्त्रिक रूपमा त्यही शैली अनुसरण गर्नेजस्ता घटनासमेत हुँदै आएका छन् । मार्क्सएंगेल्सले उनीहरूको जीवनकालमा कम्युनिस्ट पार्टी, अन्तर्राष्ट्रिय सञ्जाल बनाउने र विघटन गर्ने प्रारम्भिकभन्दा बढी सांगठनिक काम गर्न पाएनन् । सन् १९१७ मा पहिलो पटक रसियन क्रान्तिले महिला र पुरुषलाई मतदानमा समान अधिकारदेखि सत्ताको हिस्सेदारीमा समेत पुरुषजत्तिकै हकवाला अधिकारीका रूपमा स्थापित गरेको हो । त्यही बेलादेखि महिला अधिकारले विश्वव्यापी आन्दोलनको रूप मात्र लिएन, आजको पश्चिमी लोकतन्त्रको जननी भनिने अमेरिका सोही बोल्सेभिक झट्काले ब्युँझेको थियो । सन् १९२० अगस्ट १८ मा अमेरिकी संविधानको उन्नाइसौं संशोधनमार्फत महिलालाई मतदानको अधिकार दिइएको थियो । अमेरिकामा अफ्रिकी मूलका अमेरिकी अर्थात् कालाजातिले मतदानको अधिकार पाएका बेला सन् १९६५ मा नेपालमा पहिलो संसदीय निर्वाचन भएर पनि अपहरणमा परिसकेको थियो । सन् १७७६ मा स्वतन्त्र भएको अमेरिकाले प्रजातन्त्रकै नाममा कालाजाति, आदिवासी र महिलालाई अमानवीय र दोस्रो दर्जाका रैती बनाएर १८० वर्षसम्म एउटै वर्ग र लिङ्गको शासन लादेको तथ्य इतिहासमा दर्ज छ । संसदीय प्रजातन्त्रको अर्को जननी मानिने ब्रिटेनले सन् १९२८ मा मात्र महिलालाई मतदानको अधिकार दिएको थियो । यो सन्दर्भ यसकारण उल्लेखनीय छ कि अमेरिका र बेलायतमा स्वतन्त्रता र गौरवय क्रान्तिका बेलादेखि नै राजनीतिक दल शासन गर्थे । जस्तो शासन प्रणाली थियो, त्यसकै अवयवका रूपमा त्यहाँका दलले आन्तरिक पार्टी प्रणालीको अभ्यास गरेका थिए । अर्थात्, सन् १९३० को दशकसम्म प्रजातन्त्रका पिता र माता दाबी गर्ने देशले अप्रजातान्त्रिक, विभेदकारी र महिलालाई आफूसरहको मानिस मान्न पनि अस्वीकार गर्ने निकृष्ट कथित प्रजातान्त्रिक अभ्यास गरेका थिए । रसियन कम्युनिस्ट क्रान्तिले नै संसारभरका पुँजीवादी पार्टीलाई देखावटी मात्रै भए पनि महिलालाई नागरिकका रूपमा स्विकार्न बाध्य बनाएको हो । लोकतन्त्र माग गर्ने प्रणाली (डिमान्डिङ सिस्टम) हो, निर्वाचन मात्र भन्ने यान्त्रिक र एकलकाँटे अवस्था (जस्तैः बहुमतको शासन) होइन (सेन अमर्त्य, २०२१) ।अमेरिकामा महिलालाई पुरुषसरह स्विकार्न धौधौ परिरहेका बेला उपनिवेशबाट मुक्त भएका श्रीलंका (सिरिमाओ बन्दरानायके, १९६०,) भारत (इन्दिरा गान्धी, १९६६) र इजरायल (गोल्डा मेयर, १९६९) मा महिला प्रधाानमन्त्री निर्वाचित भएका थिए । यी महिला नेताले विश्व राजनीतिमै विशिष्ट स्थान बनाएका छन् । यी सबैको प्रेरणाको स्रोत लेनिनसँग युद्धनीति र समाजवादका बारेमा जमेर बहस गर्ने विश्व चर्चित जर्मन समाजवादी नेतृ रोजा लक्जेम्बर्ग थिइन् । उनले रसियन क्रान्तिको दोस्रो वर्षमै जर्मनीको कथित प्रजातान्त्रिक भनिने सत्ताको जेलमा साहदत प्राप्त गरेकी थिइन् । लोकतान्त्रिक प्रक्रिया सामूहिक समस्या समाधान गर्न, नागरिकको ठूलो समूहको अन्तर्निहित संज्ञानात्मक विविधताको सम्बोधन गर्न उत्तम रूपमा सक्षम छ । लोकतन्त्रले धेरै मानिसलाई निर्णय गर्ने प्रक्रियामा ल्याएको हुनाले यसले प्रस्तावित कानुन र नीतिको मूल्याङ्कन गर्न सूचनाका धेरै स्रोत र दृष्टिकोणको फाइदा लिन सक्छ (स्ट्यानफोर्ड इन्साइक्लोपेडिया अफ फिलोसफी, २००६) । यही कारण आजको दुनियाँमा कोही पनि निर्वाचनदेखि निर्वाचनसम्मकै कर्मकाण्डी बाटो अवलम्बन गर्ने प्रवृत्तिको विपक्षमा खडा हुन सक्दैन । प्लेटो, अरस्तु र सुकरातका पालादेखि आजसम्म संसारमा सबैभन्दा बढी साहित्य नै लोकतन्त्रका बारेमा रचिएको इन्साइक्लोपेडिया ब्रिटानिकाले जनाएको छ । दुर्भाग्य, लोकतान्त्रिक अभ्यास र आचरण झन् कमजोर बन्दै गएको छ । जब मानिसले बीसौं शताब्दीमा के भयो भनेर फर्केर हेर्नेछन्, प्रजातन्त्रको उदयलाई प्रमुख स्वीकार्य शासन प्रणालीका रूपमा प्राथमिकता दिन उनीहरूलाई गाह्रो हुनेछ (सेन अर्मत्य, २०२१) । वास्तवमै प्राचीन ग्रिसमा लोकतन्त्रको विचारले आकार लिएको हो । तर यसको पतन हुनुमा सरकारको अधिक अधिनायकवादी र असीमित रूप थियो, जसले लोकतान्त्रिक मान्यतालाई प्रतिस्थापित गर्यो । यतिबेला दुनियाँभरको अवस्था अमर्त्य सेनले व्याख्या गरेभन्दा फरक पाउन गाह्रो छ । ईशापूर्वको समयदेखि आधुनिक लोकतन्त्रको उदय हुँदासम्म धेरै समय खर्चिइएको छ । यसमा अन्ततः विजयी शासन व्यवस्थाको कार्यप्रणालीको रूपमा देखापर्ने अवस्थासम्मका धेरै घटनाक्रम जोडिएका छन् । सन् १२१५ को म्याग्नाकार्टामा हस्ताक्षर गर्नेदेखि अठारौं शताब्दीमा फ्रान्सेली र अमेरिकी क्रान्ति हुँदै बोल्सेभिक क्रान्तिसम्म आइपुग्दा युरोपमा समान मताधिकारको विस्तार भएको हो । विश्वव्यापी प्रतिबद्धताको रूपमा लोकतन्त्रको विचार एकदम नयाँ हो र यो बीसौं शताब्दीको उत्पादन हो (सेन अमर्त्य, २०२१) ।यो संक्षिप्त सन्दर्भले के स्पष्ट हुन्छ भने समावेशी, लैङ्गिक विभेदरहित र जातीय विभेदका विरुद्धको लोकतन्त्रका लागि संसारभर नै समाजवादीहरू विशेषगरी कम्युनिस्टले नेतृत्वदायी भूमिका खेलेका थिए । विडम्बना, सन् १९६० कै दशकबाट विश्वव्यापी रूपमा कम्युनिस्टलाई एकदलीय तानाशाही र अलोकतान्त्रिक समूहका रूपमा बदनाम गरिँदै आएको छ । लेनिनको जनवादी केन्द्रीयताको पार्टी निर्माणको सिद्धान्त र विधि संसारकै सबैभन्दा पहिलो कुनै पनि राजनीतिक दल सञ्चालनको सिद्धान्त थियो भन्ने कुरा इतिहाससिद्ध छ । तर यही जनवादी केन्द्रीयता एक व्यक्तिको स्वेच्छाचारिताका रूपमा बदनाम भइरहेको छ, त्यो पनि लेनिनकै उत्तराधिकारी मानिएका स्टालिनकै पालादेखि रुसीभूमिबाटै । यो आंशिक सत्य अवश्य नै हो । सन् १९९० मा सोभियत संघको विघटनले विश्वभर कम्युनिस्टलाई झन् बढी रक्षात्मक बनाइदियो । चीन, भियतनाम र क्युवाजस्ता देशले निर्भीकतापूर्वक समाजवादी शासन प्रणालीको अभ्यास गर्दै आए पनि ती देशमा बहुदलीय प्रतिस्पर्धा र आन्तरिक लोकतान्त्रिक अभ्यासप्रतिको हेराइमा विश्वको समान दृष्टिकोण छैन । त्यही मेसोमा नब्बेको दशकको पश्चिमी प्रदूषित वायुले नेपालका वामपन्थीलाई सबैभन्दा बढी विचलित बनाइदिएको मान्न सकिन्छ । नेपालका पार्टी कति लोकतान्त्रिक वा अलोकतान्त्रिक भन्ने सन्दर्भमा एकदलीय तानाशाहीका रूपमा बदनाम गरिएको माओवादी जनयुद्धको उथलपुथलकारी समयले नै समावेशी, समानुपातिक, लैङ्गिक समानता र जातीय विभेदविरोधी संवैधानिक व्यवस्था गरेको रोचक सन्दर्भ भर्खरैको ऐतिहासिक राजनीतिका रूपमा दर्ज छ । जसले लोकतन्त्रको उच्चतम् व्यवस्थाको परिकल्पना गरी व्यवहारमा उतार्दा पनि माओवादी वा अन्य वामपन्थी पार्टी स्वयं किन लोकतान्त्रिक बन्न डराए ? लोकतान्त्रिक बनेका भनिएका पनि व्यवहारमा किन स्टालिनकै मनोगतवादी र प्राधिकारवादी बन्दै गए ? यो बुझ्न नसकिने नेपाली वामपन्थीहरूको दुविधा हो । पार्टीभित्रको लोकतान्त्रिक अभ्यास र बाह्य प्रतिस्पर्धात्मक प्रणाली एउटै हो कि फरक भन्नेमा सर्वर्था दलबीच सैद्धान्तिक दुविधा र विरोधाभास रहँदै आएको छ । नेपालको पुरानो पार्टी कांग्रेसमा अभ्यास गरिएको सभापतीय प्रणालीलाई नै लोकतान्त्रिक मानिने परम्परा अझैसम्म कायम छ । वामपन्थी पार्टीमध्ये तत्कालीन एमालेमा मदन भण्डारीले बहुदलीय जनवादी कार्यक्रमसँगै पार्टीको आन्तरिक जीवनमा पनि प्रतिस्पर्धाको सैद्धान्तिक अवधारणा अघि सारेका थिए । असामयिक निधन भएकाले संगठनात्मक रूपमा सुस्पष्ट व्याख्या गर्न पाएनन् । पार्टीभित्रको गुटबन्दीमा खेलेर अनन्त प्राधिकारयुक्त शासन गर्ने तात्कालिक स्वार्थका आधारमा एमालेले सातौं महाधिवेशनदेखि हलबाटै उम्मेदवारी दर्ता गरेर खुला रूपले नै संघसंस्थाको जस्तै गरी चुनाव गर्ने विधि अपनायो । आठौं महाधिवेशन (२०६५) मा पुग्दा बहुपद र सबै पदाधिकारीको पनि महाधिवेशन हलबाट छानिएका प्रतिनिधिले प्रत्यक्ष चुन्ने प्रणाली अपनाएर लोकतान्त्रीकरणको उच्च अभ्यास गरेको भन्दै गर्दा स्थायी गुटबन्दी र पार्टीभित्रै तलदेखि माथिसम्म परस्परविरोधी दलजस्तै मोर्चाबन्दीको बीजारोपण भएको छ । एमालेभित्रको लोकतान्त्रिक अभ्यासले एउटै पार्टीभित्र संस्थापन र प्रतिपक्ष गुटको जन्म भइरहेको छ । पार्टी जीवन समाप्त भइरहेको छ । शान्ति प्रक्रियामा प्रवेश गरेदेखि प्राप्त संसदीय शक्तिलाई के गर्ने भन्नेमा जसरी माओवादी अन्योलग्रस्त थियो, त्यसभन्दा बढी आफ्नै संगठानिक जीवनका बारेमा परम्परागत र बेहोसी बन्यो । परिणाम के भयो भन्ने कुरा दुनियाँका सामु प्रस्टै छ । एमालेसँगको एकताले माओवादीलाई एकैपटक मनोनीत संगठानिक वृत्तिबाट चुनावी बाटोमा पुग्नुपर्ने मनोवैज्ञानिक त्रास बढाइदिएको थियो । त्यहीबेला फेरि एकीकृत भएको भनिएको पार्टी अलगअलग भएपछि आन्तरिक लोकतान्त्रीकरणको बहस चलेको हो । माओवादीको एमालेसँगको सहवरण आफैंमा उथलपुथलकारी प्रलय थियो । त्यसकै व्यवस्थापनका सन्दर्भमा गत वर्षको महाधिवेशन असफल भएपछि हालै मात्र विधान सम्मेलन गरेर नेतृत्व छनोट प्रणालीका बारेमा संस्थागत रूपले केही नयाँ निर्णय लिएको छ । माओवादीको विधान सम्मेलनमा ठ्याक्कै एमालेको सिको गर्नुपर्छ भन्ने र अलि फरक तरिकाले संगठानिक अभ्यास गर्न रुचाउने दुई प्रवृत्ति प्रकट भएका छन् । एमाले शैली अपनाउन खोज्नेहरूमा सुविचारित संगठानिक जगको निर्माणका बारेमा कुनै योजना थिएन र छैन । केवल तत्कालीन शक्ति भोकको छटपटी मात्र प्रदर्शित भएको थियो र त्यो प्रदर्शन अझै जारी रहने निश्चित छ । एमाले शैलीको संगठनात्मक नेतृत्व छनोटको विधि असफल र घातक प्रणाली बन्दै गएको छ । त्यसले पार्टीलाई कम्तीमा पनि प्रस्टै अध्यक्षदेखि सेल कमिटीका सदस्यसम्मलाई विभाजित गरेर दुई परस्पर गुटको रणमैदान बनाइरहेको छ । ओली गुट र ओलीविरोधी दुई गुट माथिदेखि तलसम्म संस्थागत भएका छन् । तिनै गुटभित्र हरेक तहमा उपगुट झाँगिएका छन् । विगतमा झलनाथमाधव गुट र ओलीवामदेव गुटको तमासा आफैंमा विचित्रको थियो । त्यसकै दुष्परिणाम एकीकृत भएको विशाल पार्टी मात्र विभाजन भएन कि ओली गुट र माधव गुटको दुस्मनीपूर्ण प्रतिस्पर्धाको विस्फोटका कारण माधव नेपालको अर्को पार्टी बन्यो । त्यहींभित्र अहिले माधव गुट र झलनाथ गुटका रूपमा एकीकृत समाजवादी नामक पार्टी अस्तित्वको अन्तिम संघर्षमा उभिएको छ । एमालेमा असफल भएर पार्टीको आन्तरिक जीवन ध्वस्त पारेको विधिलाई पछ्याउने माओवादीको एउटा प्रवृत्तिले माथिदेखि तलसम्म प्रचण्डविरोधी गुट बनाइरहेको छ । त्यसलाई वैधानिकता दिने उसको अन्तिम कोसिस जारी छ । तर सुविचारित वा हिच्किचाहटले नै भए पनि हरेक तहका कमिटीका सबै सदस्य (आरक्षित र मनोनीतबाहेक) प्रत्यक्ष निर्वाचित हुने र सोही कमिटीले पदाधिकारी निर्वाचित गर्ने विधि कम हानिकारक हुन सक्छ । यो विधिले माथिदेखि तलसम्म सदस्यलाई एकै झट्कामा विभाजित हुन प्रोत्साहित गर्दैन । माओवादी केन्द्रीय समितिकै संख्याको कुरा गर्दा १ सय ९९ मा कम्तीमा पनि कसैले एक सयभन्दा बढीको प्यानल बनाएर कमिटीमा चुनिनका लागि मोर्चाबन्दी गर्न सहज हुँदैन । केन्द्रीय कमिटीको सदस्यका आकांक्षी व्यक्तिगत रूपमा प्रतिस्पर्धामा जान्छन् । केही मात्रामा समूहगत लबिइङ हुनै सक्दैन भन्ने होइन । तर हलबाटै अध्यक्षसहित पदाधिकारी निर्वाचित गर्ने विधिले फलानो अध्यक्षका उम्मेदवारको प्यानल भन्दै माथिदेखि तलैसम्म महाधिवेशन पहिलेदेखि नै प्रतिनिधि छनोटसम्ममा विभाजित गराउन सहज हुन्छ । कमिटीमा सदस्यको निर्वाचनपछि पदाधिकारी निर्वाचन वा छनोट प्रणालीले खुलेआम पार्टी सदस्यलाई विभाजित हुन कम प्रोत्साहित गर्छ ।पार्टीको लोकतान्त्रीकरण केवल पार्टीभित्रका मुठ्ठीभर प्रतिनिधिबीचको प्रतिस्पर्धा मात्र हो भन्ने बुझ्नु गलत हुनेछ । बहुदलीय प्रतिस्पर्धामा जनप्रतिनिधिका रूपमा चुनिने कुरा सार्वजनिक सरोकारको विषय हो । हरेक तहका उम्मेदवारको छनोटमा पार्टीका सबै सदस्यले भाग लिन पाउने गरी प्राइमरीमार्फत उम्मेदवारी छनोट गर्ने विधिले मात्र पार्टीलाई सामाजिक रूपले लोकतान्त्रीकरण गर्न सघाउनेछ । वडाध्यक्ष, गाउँनगरप्रमुखदेखि संघीय संसद्का उम्मेदवार पार्टीको केन्द्रीय अध्यक्षले तोक्ने विधि पूर्णतः सामन्ती शैली हो । यो शैली राजामहाराजाहरूले बडाहकिम दिएर पठाएजस्तो भन्दा बढी केही भइरहेको छैन । तर यो विषयमा नेपालका वामपन्थी पार्टीमा अझै बहसले प्रवेश पाएको छैन । पछिल्लो समय कम्तीमा कांग्रेसभित्र प्राइमरीबारे जुन बहस बढ्दै गएको छ, त्यो प्रशंसनीय र लोकतान्त्रीकरणतर्फको यात्रा मान्न सकिन्छ । एमाले र माओवादी नेताहरू साँचो अर्थमा लोकतान्त्रिक प्रणाली अभ्यास गर्न चाहन्छन् भने सबै तहका जनप्रतिनिधिको उम्मेदवारी प्राइमरीमार्फत छनोट गर्न तयार हुनुपर्छ । त्यसले कांग्रेसलगायत दललाई पनि त्यस्तै गर्न स्वतः बाध्य पार्नेछ । बहुदलीय प्रतिस्पर्धी उम्मेदवारको छनोटमा कम्तीमा ती पार्टीका साधारण सदस्यलाई सार्वभौम बनाउने अभ्यासको थालनीले आन्तरिक संगठनात्मक नेतृत्व छनोटको प्रणालीमा पनि नयाँ अध्याय थालनीको महत्त्वपूर्ण घुम्ती बन्न सक्छ । अहिले माओवादीभित्रको लोकतान्त्रीकरणको बहस प्रचण्डले किन मलाई उत्तराधिकारी घोषणा गरेन भन्ने आवेगभन्दा बढी केही देखिँदैन । वर्गीय स्वार्थको लोकाचारपूर्ण ढोंग गर्ने बेलासम्म बहुदलीय प्रतिस्पर्धा र पार्टीको आन्तरिक प्रतिस्पर्धा फरक हुनैपर्छ । यदि माओवादी वा एमालेहरूले भन्ने गरेको साम्यवाद अहिलेकै अवस्था हो भने त पार्टी नै विघटन गरिदिए पनि हुन्छ । पार्टी जीवन धानिरहने रहर यथावत् राख्ने भए कांग्रेसले जस्तै स्वच्छन्द र लगामविहीन तरिका अपनाए भइहाल्छ । अन्यथा वामपन्थी पार्टीले आन्तरिक नेतृत्व छनोट प्रणाली र संसदीय प्रतिस्पर्धाका विधिलाई फरक तर बढीभन्दा बढी पार्टी सदस्य र जनसमुदायको सहभागितलाई ग्यारेन्टी गर्ने विधिको विकास गर्नुपर्ने आवश्यकता हुन्छ । जसरी नेपालका वामपन्थीहरूको अवस्था दुनियाँका अन्य देशको भन्दा फरक छ, त्यही रूपमा पार्टी संगठनात्मक प्रणाली फरक बनाउनुपर्ने त स्वतः स्पष्ट छ । पुनः एमालेमाओवादीको एकतातर्फको यात्रालाई सहज बनाउने हो भने पनि आन्तरिक प्रतिस्पर्धा र जनप्रतिनिधिको छनोटको तरिकाका बारेमा बढीभन्दा बढी लोकतान्त्रिक र परिपक्व विधिको विकास गर्नुको विकल्प छैन ।"
गाउँघर छाड्नु बाध्यता,"सुख सुविधाको रहर सबैमा हुन्छ । त्यही भएर प्रायः पहाडी क्षेत्रका घर गाउँ खाली हुँदै छन् । ठूलो कुरा गर्नेहरू ती गाउँमा गएर एक महिना दुःख गरेर बस्नु अनि थाहा हुन्छ, ती ठाउँ छाड्नुको पीडा ! धर्मराज दाहाल"
देहान्तमा बिदाको मापदण्ड,"नेपाल सरकारले संविधानसभा अध्यक्ष एवं पूर्वसभामुख सुवास नेम्वाङको निधनमा १ दिन सार्वजनिक बिदा दिएको थियो । त्यति बेला यसरी बिदा दिनुको मापदण्डका विषयमा बहस चलेको थियो । सरकारी अधिकारीले विज्ञहरूसँग सल्लाह गरेर बिदासम्बन्धी मापदण्ड बनाउने प्रतिबद्धता जनाएका थिए । यसमा अहिलेसम्म के कति प्रगति भयो, सरकारले जवाफ दिनुपर्ने भएको छ । एक दिनको बिदाले मुलुकलाई कति क्षति हुन्छ भन्ने तथ्यांक पनि सार्वजनिक भएको थियो । बिदाको मामिलामा नयाँ मापदण्ड बन्नुपर्छ । विशिष्ट पदाधिकारीका हकमा बिदा उचित नै हुन्छ तर भूतपूर्व भइसकेकाको हकमा मृत्यु दिनु ठीक होइन । बिदा र सम्मान अलग कुरा हुन् । सम्मानका लागि बिदा नै दिनुपर्छ भन्ने मान्यता पनि गलत हो । गोपाल देवकोटा, गोकर्णेश्वर, काठमाडौं"
मेडिकल कलेज खोल्न किन नमिल्ने ?,"नयाँ मेडिकल कलेजका विषयमा केही वर्षदेखि विवाद भइरहेको छ । खासगरी मेडिकल कलेजलाई दिइने सम्बन्धनका विषयमा प्राडा गोविन्द केसीले आमरण अनशन बसेर प्रश्न उठाएपछि यस विषयमा बहस चलिरहेको छ । उनले निश्चित मापदण्ड बनाएर मात्र मेडिकल कलेजलाई सम्बन्धन दिनुपर्ने माग राखेका थिए । यसले गर्दा पहिले नै मनसाय पत्र लिएर पूर्वाधार तयार गरेकाहरू मर्कामा परे । २०७५ सालमा एउटा विश्वविद्यालयले पाँचवटा मेडिकल कलेजलाई मात्र सम्बन्धन दिने व्यवस्था भएको चिकित्सा शिक्षा ऐन आयो । चिकित्सा शिक्षा भएका विश्वविद्यालयमा कोटा पुगिसकेको छ । यसले नयाँ मेडिकल खोल्ने क्रम बिथोलियो । मलाई त नेपालमा सहज रूपमा मेडिकल कलेज खोल्न दिनु राम्रो हुन्छ भन्ने लाग्छ । जति धेरै प्रतिस्पर्धा भयो, त्यति नै नागरिकलाई फाइदा हुन्छ । पढाइका लागि विद्यार्थी बाहिरिँदा मुलुककै अर्थतन्त्रमा असर पर्छ । नेपाल सरकारले कलेज खोल्नुपर्नेमा निजी क्षेत्र अघि सर्दा सहज वातावरण बनाइदिनुपर्ने होइन ? मेडिकल व्यवसायी दुर्गा प्रसाईं झापाको बिर्तामोडमा बीएन्डसी मेडिकल कलेज खोल्न जुटेका थिए । उनले सरकारबाट मनसाय पत्र लिएर पूर्वाधार तयार गरेको पनि वर्षौं भयो । तर उनले सम्बन्धन पाउन सकेका थिएनन् । अहिले सर्वोच्च अदालतले उनको मेडिकल कलेजलाई सम्बन्धन दिनू भनेर आदेश दिएको छ । सम्बन्धनका लागि यतिन्जेल उनलाई अल्झाइँदा क्षति भयो कि भएन ? क्षति भएको त्यसको जिम्मा कसले लिने ? पुरुषोत्तम घिमिरे, काठमाडौं"
न्याय प्रणाली सुधारको परिकल्पना,"हालै एक विवाह भोजमा वाइडबडी भाडा प्रकरण मुद्दाका एक पूर्वक्लाइन्ट सँग भेट भयो । मुद्दा सर्वोच्च अदालतमा विचाराधीन छ, त्रास र आसमा बाँचिरहेको छु भन्ने उनको भनाइ थियो । घरमा पुगेपछि २०५८ जेठ १८ र नेपालको न्याय प्रणालीबारे मनमा कुरा खेलिरह्यो । मुद्दा चलाइएकाहरूका तर्फबाट कानुन व्यवसायी धेरै थियौं । सञ्चालक समितिको अध्यक्ष र एक सदस्यको कानुन व्यवसायी म पनि थिएँ । २०५८ जेठ १८ गते लेखकको बहस पूरा भयो । शुक्रबार परेकाले आइतबार आदेश आउने भनियो । त्यही रात राजदरबार हत्याकाण्ड भयो । राजा वीरेन्द्रसहित राजपरिवारका सदस्यको मृत्युका कारण आइतबारबाट ५ दिन बिदा भयो । दीपेन्द्र बेहोस अवस्थामा राजा बने । पाँचौं दिनमा उनी पनि बिते । थप ५ दिन बिदा भयो । १३ दिनपछि आदेश आयो । लेखकका पक्षहरू थुनामा परे, अन्य केही धरौटीमा छुटे । थुनामा बस्न नपर्नेहरू बिनाकारण १३ दिन हिरासतमा बस्नुपर्यो । यसको जिम्मा कसले लिने ? उक्त मुद्दाले सर्वोच्च अदालतमा झन्डै २३ वर्ष पुरानो मुद्दा बाँकी रहेको देखियो । बिरामी पर्दा शारीरिक पीडा हुन्छ भने मुद्दा पर्दा मानसिक र आर्थिक पीडा । मुद्दा लागेकाहरूको पारिवारिक, आर्थिक र मानसिक अवस्था दयनीय बन्छ । न्याय छिटो, छरितो र सुलभ हुनुपर्छ । तर संस्थागत परिवर्तन वा सुधार नगर्ने हो भने विमान भाडा प्रकरणको मुद्दा जस्तै न्याय सपना हुन्छ । न्यायका तीन मान्यता छन् न्याय हतार गर्नु भनेको न्याय मर्नु हो, न्याय ढिलाइ गर्नु भनेको न्याय इन्कार गर्नु हो र हामी न्याय बेच्दैनौं, हामी न्याय इन्कार गर्दैनौं । यीमध्ये दोस्रो मान्यताबाट सर्वोच्च अदालत पीडित छ । नेतृत्वमा इच्छाशक्ति, भिजन, आँट र जाँगरसँगै लगाव र प्रतिबद्धता हुनुपर्छ । जिल्ला र उच्च अदालतमा ढिलाइको समस्या देखिँदैन । समस्या सर्वोच्च अदालतमा छ । वर्षौं पुरानो मुद्दा नागरिकको छिटो न्याय पाउने अधिकार, मानवअधिकार, संविधान र नेपाल पक्ष भएको मानवअधिकारसम्बन्धी महासन्धि को उल्लंघन हो । नेपालको संविधानमा न्याय छिटो, छरितो, सुलभ र प्रभावकारी बनाउने राज्यको नीति हुने उल्लेख छ । विवाद समाधानका लागि मध्यस्थता लगायतका वैकल्पिक उपचार अवलम्बन गरिने पनि व्यवस्था छ । छिटो र प्रभावकारी न्यायका लागि विशिष्टीकृत अदालत, न्यायिक निकाय, न्यायाधिकरण स्थापना र गठन गर्न सकिने व्यवस्था छ । संविधान लागू भएको ९ वर्ष पुग्नै लाग्दा पनि पारिवारिक अदालत गठनबाहेक अन्य केही भएन । अन्य निकाय गठन हुन नसक्नु सर्वोच्च अदालतमा मुद्दा थुप्रिने कारण हो ।नेपाल पक्ष भएको नागरिक तथा राजनीतिक अधिकारसम्बन्धी महासन्धि १९६६ को धारा १४(३) (ग) मा ढिलाइ नगरी मुद्दाको पुर्पक्ष गरिनुपर्ने उल्लेख छ । विमान भाडा प्रकरणलगायत वर्षौं पुराना मुद्दाले ती व्यवस्थाको उल्लंघन मात्र होइन मुद्दाका पक्षहरूको मौलिक हक तथा मानवअधिकार निरन्तर राज्यका तर्फबाटै उल्लंघन भइरहेको हुन्छ । भारतको सर्वोच्च अदालतले त्यहाँको संविधानको धारा २१ लाई राइट टु स्पिडी जस्टिस अर्थात् छिटो न्याय पाउनु मौलिक हक भनेर हुस्सेनारा को मुद्दा १९७९, रघुवीर को मुद्दा १९८६, अन्तुल्य को १९९२ लगायतका अन्य मुद्दामा व्याख्या गरेको छ । संविधानको धारा १३६ मा न्याय प्रशासनलाई प्रभावकारी बनाउने जिम्मेवारी प्रधानन्यायाधीशमा हुने भन्ने व्यवस्था छ, उक्त व्यवस्था नभइदिएको भए धारा ७५(१) ले गर्दा सर्वोच्चमा मुद्दा थुप्रिएकामा सरकारलाई दोष दिन मिल्थ्यो । दोष न्यायपालिकाको नेतृत्वले नै लिनुपर्ने हुन्छ । सर्वोच्चको वार्षिक प्रतिवेदन कर्मकाण्डी मात्र भयो । फैसला भएका मुद्दा र बाँकी मुद्दाको संख्या प्रतिवेदनमा उल्लेख गरेर मात्र मुद्दा घट्दैन । मुद्दा घटाउने सुझाबको प्रतिवेदन हुन सकेन । न्याय खर्चिलो, ढिलो, भद्दा र कठिन हुँदै गयो । सुधारको जिम्मा प्रधानन्यायाधीशलाई तोके पनि न मुद्दाको बोझ घट्यो, न त न्याय छिटो र सुलभ नै हुन सक्यो । न्यायपालिका २०४७ सालकै निरन्तरता हो । संघीयताले न्यायपालिकालाई छोएको छैन । धेरै किसिमका मुद्दा दिनहुँ सर्वोच्च पुग्छन् । थुप्रिएका मुद्दालाई सामना गर्न नेतृत्वमा त्यही अनुसारको सोच, विचार, जाँगर, योजना, भिजन चाहिन्छ । ३३ बर्ष अगाडिको सोच र संरचनाको न्याय प्रणालीले नागरिकले दुःख पाउने मात्र होइन औद्योगिक क्षेत्र, अर्थतन्त्र र विदेशी लगानी पनि तर्सेर आर्थिक विकासमा प्रतिकूल असर पर्ने कुरामा नेतृत्वको ध्यान जानुपर्छ । २०४७ सालयता तीन संविधान लागू भए पनि न्यायपालिका चलाइएको छैन । सर्वोच्च छिटो न्याय दिन नसक्ने हुँदै गएको छ । पेसी चढ्छ इजलासबाट हेर्न नभ्याइने भनी फिर्ता जान्छ । जनता र सरकार न्यायको ढिलाइबाट पीडित छन् । सुधारको चमत्कारीय मार्गचित्र प्रधानन्यायाधीशसँग छ भने लागू गर्नुपर्यो । सुधारको जग बसालेर सफल नेतृत्वको पहिचान छाडेर बिदाइ हुन समयले भ्याउँछ ।सर्वोच्च अदालतमा हाल नेतृत्वसहित २१ जना न्यायमूर्ति छन् । अंग पुगेको मुद्दा मात्र पेसी चढाउने, फाँटले तदारुकतासाथ अंग पुर्याउने, प्रधानन्यायाधीश र न्यायाधीशहरू जज आवर मा अन्य कुनै काममा संलग्न नहुने हुनुपर्छ । मुद्दा प्रशासन, पेसी स्थगित र बहस व्यवस्थापनमा कडाइ गर्ने हो भने मुद्दाको चाप घटाउन संख्याको आकारमा सर्वोच्चका २१ न्यायाधीशलाई कम मान्न सकिँदैन । राजाको शासनकालमा कानुनमन्त्रीले सर्वोच्चका न्यायाधीशको संख्या ३५ पुर्याउन चाहेका थिए । न्यायपरिषद्का तत्कालीन सचिव काशीराज दाहालको आँटले मात्र सफल भएन । यदि ३५ पुर्याएको भए सर्वोच्चको मर्यादा पञ्चायतको क्षेत्रीय अदालतजति पनि हुने थिएन । न्यायाधीशको संख्या बढाउने भन्दा ढिलाइका कारण पत्ता लगाएर ती कारण नै निर्मूल गर्नपट्टि लाग्नुपर्छ । अनियन्त्रित पेसी स्थगित नियमित बन्नु ढिलाइएको एउटा कारण बन्यो । पेसी चढ्ने तर न्यायाधीशको स्वार्थ बाझिने, फुलकोर्टको मिटिङ लम्बेर इजलासमा बस्न ह्याम्पर हुने, न्यायाधीशको जज आवर मा न्यायाधीशहरू प्रशिक्षणमा जानुपर्ने, कुनै प्रधानन्यायाधीशको निधन भए बिदा हुने, शपथ ग्रहणलगायत सरकारी औपचारिक समारोहमा जानुपर्ने, गोष्ठी, शिलान्यास र उद्घाटनमा जाने प्रचलन पनि छिटो न्यायका लागि बाधक कारण हुन् । संवैधानिक इजलासका कारण पनि मुद्दा ढिलाइ हुने देखिन्छ । संवैधानिक इजलासमा जम्मा न्यायाधीशको एक चौथाइ संख्या आवश्यक पर्छ । बाँकी तीन चौथाइ मात्र अन्य मुद्दाका लागि उपलब्ध हुन्छन् । संवैधानिक इजलास समय खर्च हुने इजलास हो । सरकार विरुद्धका सार्वजनिक सरोकारका मुद्दा, संविधानको व्याख्या गर्नुपर्ने मुद्दा संवैधानिक इजलासकै अधिकार क्षेत्रभित्र पर्छन् । अन्तरिम आदेश दिन नपर्ने मुद्दा सायद कमै पर्लान् । अन्तरिम आदेश, अग्राधिकार, हेर्दाहेर्दैका मुद्दा सामान्य हुन् । संवैधानिक इजलासमा प्रायः सबै अग्राधिकारवाला नै हुन्छन् । मानवअधिकारको पनि व्याख्या गर्नुपर्ने हुनाले समय लाग्नु स्वाभाविक हो । यी कारणले व्यक्तिको मुद्दा ओझेलमा पर्न जान्छ । ३३ वर्ष अगाडिको संरचनाको सर्वोच्च अदालतले बढ्दो मुद्दाको सामना गर्न सक्दैन । तसर्थ एकात्मक पद्धतिको सोचमा सुधार आउन जरुरी छ ।राजनीति सत्ताकेन्द्रित भएकाले राजनीतिलाई स्वतन्त्र न्यायपालिका चाहिएको होइन । यस्तो राजनीतिले न्यायपालिका सुधार्न लिप सर्भिस अर्थात् ओठे सेवा मात्र दिन्छ । एक त सत्ताकेन्द्रित राजनीति अर्को संविधानले नै न्याय प्रशासनलाई प्रभावकारी बनाउने जिम्मा प्रधानन्यायाधीशलाई तोकेकाले ३१ हजार मुद्दा थुप्रिनुमा सरकारलाई हाइसन्चो भएको छ । सर्वोच्चमा २३ वर्ष पुरानो मुद्दा हुनुमा धारा १३६ ले गर्दा प्रधानमन्त्रीलाई जवाफदेही बनाउन मिल्दैन । धारा १३६ ले दोष प्रधानन्यायाधीशमाथि नै आउँछ । यही धाराले गर्दा संविधानतः सरकारबाट न्यायिक सुधार अयोग गठन सम्भव हुँदैन । वर्तमान मिलिजुली सरकारले सायद न्यूनतम साझा कार्यक्रमको संख्या धेरै देखाउन होला, न्यायिक सुधारका लागि पनि आयोग गठन गर्ने भन्ने थाहा भयो । अर्को विकल्प छुट्टै अस्तित्वको संवैधानिक अदालत गठन हुन सक्थ्यो । तर संवैधानिक अदालत सर्वोच्च अदालतलाई पचेन । ९ वर्षको अनुभवमा मुद्दाको संख्या बढ्दो छ । नेतृत्व परिवर्तन हुन्छन्, मुद्दा थुप्रिएको देखिरहेका छन् । तर कसैले पनि संवैधानिक अदालतको नामै लिँदैनन् । संविधान अनुसारको न्यायपालिका हुनुपर्ने हो । न्यायपालिका अनुसारको संविधान होइन । तर नेपालमा न्यायपालिका अनुसारको संविधान बनेर सर्वोच्च अदालतमा मुद्दा थुप्रिएको छ । केही व्यक्तिको बिनाअध्ययनको विरोधका कारण संवैधानिक अदालत आउन सकेन । सांसदहरूले सशक्त विधायकको भूमिका निर्वाह गरेर संविधान संशोधनमार्फत संवैधानिक अदालत गठन गरे भने यो सम्भव हुन सक्छ । तर, यसका लागि उनीहरूले न्याय ढिलो भयो, वर्षौं कुर्नुपर्ने अवस्था टुलुटुलु हेरेर बस्न सक्दैनौं, कानुन बनाउने हाम्रो अधिकार हो, संविधान संशोधन गरेर स्वतन्त्र संबैधानिक अदालत गठन गर्छौं भन्न सक्नुपर्छ । संवैधानिक अदालतको विरोध गर्ने तपाईंहरूमा अधिकार हुँदैन । इच्छा छ बस्नुस्, छैन भने विरोध गर्नेजति राजीनामा गरेर जानुस् भन्न सक्ने आँट पनि चाहिन्छ ।अर्को एक अवस्थाको कल्पना गर्न सकिन्छ । स्वतन्त्र न्यायपालिका, संविधान, संवैधानिक अदालत, स्पिडी जस्टिस मानवअधिकार भन्ने बुझेका, डाइनामिक विचार भएका प्रधानन्यायाधीश हुने हो भने उनले दोस्रो विश्वनाथ उपाध्यायको रूप लिन सक्छन् । र, सरकार र सांसदसँग सहकार्य गरेर संवैधानिक अदालत गठन गरी नेपालीको राइट टु स्पिडी जस्टिस को हक दिलाउन सक्नेछन् । वर्तमान प्रधानन्यायाधीशको अवधि अझै बाँकी रहेकाले उहाँको विचार के छ थाहा भएन तर पूर्वनेतृत्वहरूमा डाइनामिजम देखिएन ।उच्च अदालतमा नै मुद्दा अन्त्य गरेर सर्वोच्च अदालतको ढोका बन्द गर्ने अर्को विकल्प हुन सक्छ । प्रायः मुद्दा सर्वोच्च पुग्नुको मतलब उच्चले विश्वास कमाउन नसक्नु हो । यसको दोष संविधान लागू हुँदाको अवस्थाका नेतृत्वले लिनुपर्छ । संविधानले उच्चलाई जिल्ला अदालतसरह बनायो । भारतमा संविधानले त्यहाँको उच्च अदालतलाई सर्वोच्च अदालतसरह बनाएको छ । त्यसैले भारतमा उच्चको हैसियत राम्रो छ । हामीकहाँ पनि संविधानले उच्चका न्यायाधीशलाई सर्वोच्चका न्यायाधीशसरह संसदीय सुनुवाइ पार गर्नुपर्ने, उमेरको हद ६५ वर्ष र भारतमा जस्तो हटाउनुपर्दा महाअभियोगबाट मात्र हट्ने व्यवस्था गर्नुपर्थ्यो । संविधान लागू हुँदा सुझावका लागि मस्यौदा सार्वजनिक गरिएको थियो । तर, तत्कालीन नेतृत्वले आफ्नो अवकाशको उमेर हद ७० वर्ष बनाउने सुझाव दिए । जुन गलत थियो । भारतको सर्वोच्च अदालतमा दुईवटा रिट परेका थिए सर्वोच्चका र हाइकोर्टका न्यायाधीशको अवकाशको उमेर बढाउने । सर्वोच्चले उमेर बढाउन मानेन । आफ्नो मुद्दा आफैं हेर्न हुन्न भनेर मुद्दा खारेज गर्यो । हाइकोर्टको मात्र उमेरको हद बढाएर सर्वोच्चका न्यायाधीशको उमेरमा अवकाश हुने आदेश गर्यो । तर हाम्रोमा आफ्नै उमेर बढाउने सुझाव दिए । संविधानले उच्चको फैसला आफ्नो प्रादेशिक अधिकार क्षेत्रभित्र सर्वोच्चको नजिर नबनेको अवस्थामा नजिर हुने व्यवस्था गर्नुपर्थ्यो, गरेन । अर्को कारण ८० जना भागबन्डामा नियुक्ति गरिँदा हुलमुलमा राजनीतिक कार्यकर्ता पनि परे । त्यसैले उच्चले विश्वास कमाउन नसकेकाले उच्चको फैसला अन्त्य गरिहाल्ने बेला आइसकेको छैन ।प्रधानन्यायाधीशसँग सर्वोच्च अदालतमा मुद्दा कम गर्ने अन्य योजना छैन भने अब सर्वोच्चको संरचना बदलेर संघ र प्रदेशमा समानान्तर अदालत गठन गरी न्यायपालिका पनि संघीयकरण गर्नुपर्यो । लेखक संघीयताको पक्षधर होइन । हाम्रो पनि संघीयता भएकाले अमेरिकामा जस्तो न्याय छिटो, छरितो सुलभ गराउने हो भने न्यायपालिकालाई अब संघीयकरण गरेर संघमा तीन तहको सर्वोच्च, उच्च र जिल्ला, प्रदेशमा पनि सर्वोच्च, उच्च र जिल्ला अदालत गठन गर्नुपर्यो । संघले संवैधानिक, जटिल मुद्दा र संघीय कानुन अन्तर्गतको हेर्ने, प्रदेशका अदालतले प्रदेश कानुन अन्तर्गतका देवानी मुद्दा र संविधानले प्रदेशलाई दिएको अधिकार क्षेत्रभित्रका मुद्दा हेर्ने गरी संविधान संशोधनको व्यवस्था गर्न सकिन्छ । हाम्रोजस्तो संघीयता अमेरिका र भारतमा पनि छ । अमेरिकामा मुद्दा छिटो भएको त्यहाँको संघ र राज्यमा समानान्तर तीन तहको अदालतले गर्दा हो । भारतमा हाम्रोजस्तै मुद्दा टुंगिन वर्षौं लाग्ने कारण त्यहाँको न्यायपालिका हाम्रैजस्तो एकात्मक भएकाले हो । न्यायपालिकालाई संघीय बनाउँदा धेरै खर्च लाग्न सक्छ । न्यायपालिकाको नेतृत्वको चासो खर्चको होइन छिटो, छरितो, सुलभ न्याय कसरी हुन सक्छ भन्ने हुनुपर्छ । यसका लागि प्रधानन्यायाधीशले महान्यायाधिवक्ता कार्यालयका वरिष्ठ सरकारी वकिल, संविधान र न्यायपालिका बुझेका नेपाल बारका वरिष्ठ कानुन व्यवसायी, सर्वोच्च अदालत बारको पनि संविधानविद् भनेर चिनिएका वरिष्ठ कानुन व्यवसायी, प्रतिनिधिसभा र राष्ट्रिय सभाको ११ सांसद समेतको ५ सदस्यीय उच्चस्तरीय शक्तिशाली आयोग गठन गर्नुपर्यो । त्यस आयोगलाई न्यायपालिकालाई संघीय र प्रदेशमा समानान्तर न्यायपालिका बनाउन संविधान संशोधन गर्नुपर्ने धारा, बनाउनुपर्ने कानुन, चाहिने जनशक्ति, आर्थिक स्रोतलगायत अध्ययन गराउनुपर्यो । न्याय छिटो, छरितो र सुलभ गराउन आजको एकात्मक न्यायपालिकाको पुरानो सोचबाट कि छुट्टै अस्तित्वको संवैधानिक अदालत गठन गर्नुपर्यो कि न्यायपालिकालाई संघीय संरचनाअनुसार संघ र प्रदेशको ३ तहको समानान्तर अदालत गठन गर्नुपर्यो । होइन भने जसरी आज विमान भाडा प्रकरणलगायत अन्य हजारौंले बाजेको मुद्दा नातिले सकार्नुपर्ने अवस्था उत्पन्न भएको छ, त्यसैले निरन्तरता पाइरहनेछ ।केसी पूर्वन्यायाधीश हुन् ।"
अर्थतन्त्र सुध्रिएको कि सुन्निएको ?,"विभिन्न सभासमारोहमा सरोकारवाला व्यक्तिबाट अर्थतन्त्रमा सुधार हुँदै छ, अब लयमा फर्कंदै छ भन्ने गरेको सुनिन्छ । जिम्मेवार तहमा रहने व्यक्तिबाट बोलिएका विषय पक्कै पनि जायज हुनुपर्ने हो तर तथ्यांकको अध्ययन र विश्लेषण गर्ने हो भने सुधार केमा भएको रहेछ ? एउटा गम्भीर प्रश्न मनमा उब्जिरहेको छ । अर्थतन्त्र सबल बन्न र सुधारोन्मुख हुनका लागि त देशमा केही नयाँ काम हुनुपर्थ्यो होला, त्यसो भएको पनि केही छैन । विगतमा के भएकाले समस्या आयो र अहिले के हुँदै छ र सुधार भयो भन्ने विषय आफैंमा अस्पष्ट छ । २०८० मंसिरको तथ्यांकलाई हेर्दा विदेशी विनिमय सञ्चिति गतवर्षको सोही अवधिको १२ खर्ब ९३ अर्ब २६ करोडको तुलनामा ३६७ प्रतिशतले वृद्धि भई १७ खर्ब ६७ अर्ब ४ करोड कायम छ । जसले ११८ महिनाको वस्तु तथा सेवाको आयात धान्न पर्याप्त देखिन्छ । रेमिट्यान्सको कुरा गर्दा २०८० मंसिरमा २७६ प्रतिशतले वृद्धि भएको छ, गतवर्ष सोही अवधिमा २३ प्रतिशतले बढेको थियो । सरकारको तिर्न बाँकी ऋण २०७९ मंसिरमा २० खर्ब ७ अर्ब १३ करोड रहेकामा २०८० मंसिरमा २३ खर्ब ७१ अर्ब २६ करोड देखिन्छ, जुन ३ खर्ब ६४ अर्बले बढी छ ।बैंक तथा वित्तीय संस्थाको अवस्था हेर्ने हो भने २०७९ मंसिरमा १२५ वटा बैंक तथा वित्तीय संस्था र तिनका शाखा ११ हजार ६ सय ५० थिए । २०८० मंसिरमा घटेर ११२ वटा बैंक तथा वित्तीय संस्था र तिनको शाखा संख्या ११ हजार ५ सय ७० रहेको देखिन्छ । २०७९ पुसको तुलनामा २०८० पुसमा १४३६ प्रतिशत निक्षेप वृद्धि भएको छ भने ४९५ प्रतिशत कर्जा वृद्धि भएको तथ्यांकले देखाउँछ । अझै पनि ३५ प्रतिशत जनसंख्या वित्तीय पहुँचबाट बाहिर रहेको भनिन्छ । एकातिर वित्तीय संस्थाको संख्या घट्दै छ, अर्कोतिर वित्तीय पहुँच पुग्न सकेको देखिँदैन । वैदेशिक सहायता प्रतिबद्धता २०८०८१ मंसिरमा ५८ अर्ब १७ करोड रहेको छ । गतआर्थिक वर्षको सोही अवधिमा वैदेशिक सहायता १ खर्ब ९ अर्ब ४ करोड थियो । आर्थिक वर्ष २०७९ मंसिरमा जीवन बिमाको दायरा जनसंख्याको ४४ प्रतिशत रहेकामा २०८० मंसिरमा आइपुग्दा घटेर ४३१ प्रतिशतमा सीमित भएको छ । वस्तुको निर्यात गतवर्षको सोही अवधिको तुलनामा ६१ प्रतिशतले कमी छ । पाम तेल र भटमासको प्रशोधित तेल, चिया, ऊनी, गलैंचा, कार्पेट लगायतका वस्तुको निर्यात घटेको छ । विगतका वर्षमा पाम तेल र भटमासको प्रशोधित तेलको निर्यात उच्च भएर कुल वस्तु निर्यातको उच्च वृद्धि देखिए पनि हाल ती वस्तुको निर्यातमा कमी आएको छ । २०८०८१ को मंसिरमा आइपुग्दा कुल वस्तु आयात गतवर्षको सोही अवधिको तुलनामा ३४ प्रतिशतले घटेको छ । आयात घट्ने वस्तुमध्ये सुन, डिजेल, पेट्रोल, एलपी ग्यासलगायत छन् । चालु खाता एवं शोधानान्तर स्थिति २०८०८१ को मंसिरसम्म अमेरिकी डलर १ अर्ब ५८ करोड बचत रहेको छ । गतआर्थिक वर्षको सोही अवधिमा शोधानान्तर स्थिति ३४ करोड ६८ लाख बचत रहेको थियो । त्यसैगरी चालु खाता अमेरिकी डलर १ अर्ब ५ करोडले बचतमा छ, गतवर्ष सोही अवधिमा चालु खाता ३२ करोड २२ लाखले घाटामा थियो । पर्यटक आगमनको अवस्था चालु आर्थिक वर्षको पहिलो पाँच महिनामा उल्लेख्य वृद्धि भई १० लाख १४ हजार ८ सय ७६ पुगेको छ । गतवर्षको सोही अवधिमा ५ लाख ४६ हजार २ सय १६ मात्रै थियो । यस अवधिमा भ्रमण खर्च ५९५ प्रतिशतले वृद्धि भएको छ । कम्पनी दर्ता भने आर्थिक वर्ष २०७९ को तुलनामा २०८०८१ मा घटेको छ । यो आवमा १० हजार ४२ रहेको छ भने गतवर्षको सोही अवधिमा १० हजार १ सय १७ रहेको थियो । २०८०८१ मंसिरसम्म आइपुग्दा व्यापार घाटा गतआर्थिक वर्षको सोही अवधिको तुलनामा ३१ प्रतिशतले कमी आएको छ । गतआवको सोही अवधिमा १८८ प्रतिशतले घटेको थियो । वैदेशिक व्यापारको अंश २०८०८१ मा आयात ९१ प्रतिशत र निर्यात ९ प्रतिशत छ । गतवर्षको सोही अवधिमा ९०७ प्रतिशत र ९३ प्रतिशत रहेको थियो । माथि उल्लिखित विभिन्न क्षेत्रको अध्ययन र तथ्यांकीय विश्लेषण गर्दा अर्थतन्त्र सुध्र्रिएको हो वा सुन्निएको, प्रस्ट हुन जरुरी हुन्छ । यथार्थमा भन्ने हो भने समग्र अर्थतन्त्रको चक्रलाई रेमिट र आयातले मुख्य भूमिका खेलेको देखिन्छ । देशमा कुनै सम्भावना नदेखेर विदेश गएका युवाले रेमिट नपठाउने हो भने देशको अवस्था कहाँ पुग्थ्यो ? अर्को पक्ष भने वस्तु आयातले ठूलो भूमिका निर्वाह गरेको छ । कुल व्यापारमा निर्यातको अंश ९१ प्रतिशत छ र ६१ प्रतिशत आयात घटेको छ । यो भनेको कुल आयातको ४०५४९५ करोडको आयात कम हुनु हो । निर्यात पनि ३४ प्रतिशत अर्थात् ३४१३२ करोडले घटेको छ । जम्मा जोड ४३९६२७ करोडले व्यापार घाटा कम भयो र भुक्तानी सन्तुलनमा कमी भयो भनेविदेशी विनिमय सञ्चितिमा समेत त्यसकोप्रभाव पर्ने नै भयो । पर्यटक आगमन बढेको देखिएको छ । पछिल्लो समय नेपाली देश बाहिर घुम्न जानेको संख्या पनि बढिरहेको छ । देशबाट युवा बाहिरिएका मात्रै छैनन्, उनीहरूसँगै ठूलो रकम फि, होस्टल खर्च, पाकेट खर्चका नाउँमा विदेशी मुद्रा घटिरहेको हुन्छ । कुल वैदेशिक व्यापारको अंश हेर्दा ९१ प्रतिशत आयात र ९ प्रतिशत निर्यात छ, हाम्रो अर्थतन्त्रको अवस्था कस्तो छ भन्नलाई यही तथ्यांकले छर्लंग पार्छ । वैदेशिक सहायता प्रतिबद्धतामा दातृ राष्ट्रको विश्वास घट्दै गइरहेको छ । प्रतिबद्धता अनुरूपको रकम गतवर्षदेखि नै घटिरहेको छ । यो वर्ष मात्रै ५० अर्बले कमी भएको तथ्यांकले देखाउँछ । जीवन बिमाको दायरा संकुचन भएको छ, बैंक तथा वित्तीय संस्थाको संख्या र शाखा घटेका छन् । यस्तै, निक्षेप १४ प्रतिशतको हाराहारीमा रहँदा लगानी करिब ५ प्रतिशतमा सीमित भएको अवस्था छ । जबकि करिब ७० प्रतिशत अंश आयातमा लगानी हुने रहेकामा आयातमा कमी हुँदा कर्जाको माग कम हुने नै भयो । सरकारले तिर्न बाँकी ऋणको अवस्था हेर्दा गतवर्षको तुलनामा यस वर्ष मंसिरसम्म ३ खर्ब ६१ अर्ब १३ करोडले वृद्धि भएको छ । यस्ता केही पक्ष छन्, जसले अर्थतन्त्रका बारेमा सिधा सम्बन्ध राख्छन्, जुन केही सूचकांकमा कमी भएको महसुस देखिन्छ भने केहीमा वृद्धि भएको ।पहिलो पक्षः आयात कमी हुँदा लगानी पनि कम भयो । जहाँ बैंक तथा वित्तीय संस्थाले लिएको निक्षेप निष्क्रिय रहनाले पैसा चलायमान हुन सकेन । यसको प्रभाव रोजगारी, राजस्व, निर्माण सेवालगायत विविध क्षेत्रमा पर्ने भयो । दोस्रो पक्षः रेमिट्यान्स बढ्नु राम्रो पक्ष हो । तर, देशका युवा गाउँ नै रित्तै हुने गरी विदेशिने क्रमबाट आएको पैसाले हामी सबल छौं भन्ने विषय एकछिनको चित्तबुझाइ मात्र हो । दैनिक २ हजार २ सय देखि २ हजार ५ सय युवा देशबाट बाहिरिँदै छन् । तेस्रो पक्षः विदेशी विनिमय सञ्चिति रेमिट बढेको छ, आयात घटेको छ, लगानी ठप्प छ । भइरहेका व्यवसाय सुस्त गतिमा चलेका छन् । चौथो पक्षः बैंक तथा वित्तीय संस्थामा अधिक तरलता भयो भनिन्छ । ८० प्रतिशतको सीडी रेसियोलाई ९० प्रतिशत बनाइएको छ, जहाँ १४ प्रतिशतको निक्षेप बढ्दा लगानी ५ प्रतिशत मात्र भएको छ । सहकारीमा जम्मा हुने गरेको रकम तथ्यांकको दायरामा थिएन । अहिले सहकारीमा समस्या देखिएपछि बैंकिङ च्यानलमा आउन थालेको छ । ७६ प्रतिशत लगानी भएको छैन, जसले गर्दा वित्तीय संस्थामा तरलता छ भनिएको छ । अझै पनि सहज कर्जाको माग भई लगानी गर्न सक्ने वातावरण देखिँदैन । पाँचौं पक्षः ९१ प्रतिशत आयात र ९ प्रतिशत निर्यातको अंश छ । ६१ प्रतिशत आयात घट्दा व्यापार घाटा कम हुनु स्वाभाविक हो ।छैटौं पक्षः अहिले वित्तीय संस्थामा निष्क्रिय कर्जा बढेकाले व्यवस्थापनमा चुनौती देखिएको छ । त्यसमा पनि विभिन्न समूहले कर्जा तिर्नु पर्दैन, छुट दिनुपर्छ भन्ने भाष्य बनाई दबाब सिर्जना गर्ने वातावरणले ऋणीहरूले कर्जा तिर्न अग्रसरता नदेखाउने प्रवृत्ति देखिन थालेको छ । बजारमा कर्जाको मागमा कमी छ । सञ्चालन भइरहेका व्यवसायमा मन्दीको प्रभाव छ । वित्तीय संस्थामा तरलता जम्मा भएको छ, जसले लागत बढिरहेको छ । अर्कोतिर सहकारी संस्थाको समस्या लिएर सडकदेखि सदनसम्म आन्दोलित बनेको छ ।यस्ता विविध पक्ष छर्लंग देखिँदादेखिँदै पनि हामी सुधारोन्मुख छौं, हाम्रा तथ्यांक सबल बन्दै गइरहेका छन्, हामीसँग लगानीयोग्य रकम थुप्रिएको छ भनिरहेका छौं । उत्पादन चाहे कृषि होस्, चाहे औद्योगिक, नुनदेखि सुनसम्मको परनिर्भरता छ । राजनीतिको गाँठो कहिले कसिन्छ त कहिले फुक्छ । यस्तो अवस्थालाई अर्थतन्त्र सुध्रिएको भनी मानिसमा भ्रम छर्नु हुँदैन । यस्ता चिल्ला र मिठा भाषण अरूलाई सुनाउनका लागि एकछिन राम्रो देखिएला तर यथार्थ जगजाहेर छ । शरीरको भित्री अंगमा खराबी भई मानिसको शरीर सुन्निएको छ भने त्यसलाई कसरी स्वस्थ भन्न सकिएला र ? सुन्निएको शरीर हेरेर बेलैमा उपचारतर्फ नलाग्ने हो भने अन्य अंगमा पनि असर पर्न सक्छ । कँडेल राष्ट्रिय वाणिज्य बैंककी उपकार्यकारी अधिकृत हुन् ।"
'महाजात्रा को दोस्रो गीत 'मुरी मुरी साथी,"काठमाडौं (कास) प्रदर्शनरत नेपाली फिल्म महाजात्रा को दोस्रो गीत सार्वजनिक गरिएको छ । जात्रा र जात्रै जात्रा पछि षट्कोण आर्ट्सले निर्माण गरेको तेस्रो भाग महाजात्रा मा समावेश मुरी मुरी साथी मंगलबार सार्वजनिक गरिएको हो । सार्वजनिक गीतमा फिल्मका तीन पात्र फडिन्द्र (विपिन कार्की), जोयश (रवीन्द्रसिंह बानियाँ) र मुन्ना (रवीन्द्र झा) बीचको मित्रता देखाइएको छ । फिल्ममा उनीहरूबीच शृंखलाबद्ध रूपमा आउने उतारचढावसँगै झाँगिएको मित्रता प्रस्तुत गरिएको लेखक तथा निर्देशक प्रदीप भट्टराईले बताए । हर्क साउदको शब्द र संगीत रहेको गीतमा कालीप्रसाद बाँस्कोटाले स्वर भरेका छन् । विपिन कार्की, रवीन्द्रसिंह र रवीन्द्र झासँगै वर्षा राउत, दिव्य देव, अर्जुनजंग शाही, प्रकाश घिमिरे, राजाराम पौडेल, प्रवीण खतिवडा, सुमन कार्की, शिशिर बाङ्देल, गौमाया गुरुङ, अरविन खड्कालगायतले अभिनय गरेको फिल्म चैत ९ गतेदेखि प्रदर्शन भइरहेको छ । फिल्ममा आपत्कालीन रूपमा पैसा व्यवस्थापन गर्न आइपर्ने अवसर र संघर्ष देखाइएको छ । फिल्मलाई म्याक्स दीपेश खत्री र यज्ञश्वर पौडेलले संयुक्त रूपमा निर्माण गरेका हुन् ।"
ठेलाबाट उठेको 'ड्याडिज किचन,"(लुम्बिनी)सानैदेखि उनको मनमा केही न केही गरिरहने हुटहुटी चल्थ्यो । एउटा काम सकियो कि नयाँ सोच आइहाल्थ्यो । थपक्क बसेर दिन कटाउन सक्थेनन् । नयाँ सोच आउनासाथ त्यसअनुसार काम थालनी गर्ने बानी नै बस्यो । त्यसका लागि प्रेरणा हासिल गर्न सफल व्यक्तिबारे सुन्ने वा जान्ने मौका गुमाउँदैनथे । त्यस्ता कुराले उत्प्रेरित भएपछि नयाँ योजना बुन्थे । तर, योजना कार्यान्वयन गर्न आर्थिक कारणले रोकिनुपर्थ्यो । परिवारको आर्थिक अवस्था मध्यम थियो । त्यसैले ठूलो पुँजी लगानी गर्न सम्भव थिएन । तर, आर्थिक कारणले अर्घाखाँचीको सन्धिखर्क८ का ३२ वर्षीय कमलजंग कुँवर आफ्नो सपनामा ब्रेक लगाउने पक्षमा थिएनन् । दुई दाजु वैदेशिक रोजगारीमा गएका थिए । सामान्य अवस्थामा बालापनमा बिताएका कमलजंग आफ्नै खुट्टामा उभिनुपर्छ भन्ने सोच राख्थे । त्यो पनि देशभित्रै । त्यसैले मुलुकमै केही गर्नुपर्छ भनेरै हुर्किए । खगिसरा र गुमानसिंह कुँवरका ६ सन्तानमध्येका कान्छा कमल अहिले हस्पिटालिटीमा परिचित छन् । उनको ख्याति रूपन्देहीमा सीमित छैन । माध्यमिक तहसम्मको अध्ययन गाउँमै पूरा गरे । त्यसपछि उच्च शिक्षा अध्ययनका लागि २०६४ मा रूपन्देहीको बुटवल झरे । विद्यालय तह पूरा गरेपछि अध्ययन र रोजगारीका लागि नजिकको सहर बुटवल बसाइँ सर्ने परम्परा नै छ । कमलजंग पढ्न, बोल्न र अतिरिक्त क्रियाकलापमा अब्बल थिए । बुटवल आए । बुटवलको दीपनगरमा दिदीको घर । जेठा दाइले देवीनगरमा फर्निचर पसल सञ्चालन गरेका थिए । यहाँ आएपछि केही समय दाइसँग बसेर फर्निचर व्यवसायमा सघाउन थाले । दाजु वैदेशिक रोजगारीमा गएपछि दिदीको घरमा बसेर बिहान क्याम्पस पढ्ने र दिनभरि मसला र तेलको मिल चलाउने काम सुरु गरे । भिनाजुको मिल थियो, उनले भने, मैले सबै काम त्यहीँ सिकें, साथै बजारमा गएर कसरी डिल गर्ने, सामग्री खरिद गर्ने आदि सिक्ने मौका पनि पाएँ । त्यसबेलादेखि नै व्यावसायिक मानसिकता आफूमा गडेको उनले बताए ।लुम्बिनी वाणिज्य क्याम्पसमा पढ्दा साथीभाइका अगाडि ज्ञानी थिए उनी । शिक्षकको नजरमा राम्रा विद्यार्थी । प्लस टु उत्तीर्ण भएपछि उनी बीबीए पढ्न बुटवलकै एक्सिस कलेजमा भर्ना भए । दोस्रो सेमेस्टर पढ्दै थिए, काठमाडौं जाने भूत सवार भयो । आफ्नो कमाइले सबै गर्नुपर्छ भनेर गएँ, उनले भने, काठमाडौंमा टुर एन्ड ट्राभल्स चलाएँ, गाइड बनेर हिँड्दा एयरलाइन्स, कुरियरको नियम बुझें । स्टार होटल, लक्जरियस लाइफबारे थाहा पाएँ । धेरै समयसम्म त्यहाँ टिकिरहन नसकेपछि कमल पुनः बुटवल आए । स्नातक अध्ययन पूरा गरे । एक दिन दिदीको घरबाट नजिकै लाग्ने हाटमा ठेलामा चाउमिन, मःम बिक्री भइरहेको देखे । उक्त व्यापारलाई सटरमा राखेर बिक्री गर्दा स्तरीय हुने र ग्राहकले रुचाउने कल्पना गर्न थाले । त्यसपछि बजारमा चोकमा सटर पाइयो, मैले एक जना साथीलाई मःम बनाउन बोलाएँ, उनले भने, एक सेफलाई बिहान र साँझमा सघाइदिन भनेँ । भिनाजुसँग केही रकम मागेर एक लाख ८० हजारमा होटल खुल्यो र नाम दिएँ ड्याडिज किचन ।व्यावसायिक यात्रा थालनी भएपछि यसबाटै टन्न कमाउने सोच आएको उनले बताए । सन् २०१२ को दसैंताका खोलेको व्यापार ३ महिनासम्म राम्रो चल्यो । कुँवरले बिस्तारै रेट बढाउँदै लगे । जसकारण व्यापार घटेर घाटैमा गयो । उनीकहाँ मानिस आउनै छाडे । व्यवसायी बन्ने भनेपछि पछि व्यवसायबाट निराश भएर हट्नु हुँदैन भन्ने लाग्यो । त्यसपछि उक्त सटर अगाडि ठेलामा कफी, लस्सी बेच्न थाले । त्यसमा पनि जम्न नसकेको उनले बताए । व्यवसाय थालेको एक वर्षपछि एक दिन बाटोमा हिँड्दै गर्दा कुँवरले एउटा चार चक्के ठेलागाडा थन्काएर राखेको देखे । त्यसमै सजावट गरेर खाजा बेच्ने निधो गरे । ठेला २५ हजारमा किनेर ठेलाभित्रै पकाउन मिल्ने बनाए । उनले बुटवलको राजमार्ग चौराहामा ठेला लगाउँथे । चिनेका मान्छे आउँदा लाज लागेर भित्र पस्थें, उनले भने, आफन्त, पढाएका सरहरू कहिल्यै पसलमा आउनुहुन्थेन, उल्टै जागिर खोजिदिन्छौं, ठेला छोड भन्नुहुन्थ्यो । त्यसबेला मानिसले कसरी आफ्नो कामको स्तर विभाजन गरेको छ भन्ने बुझेको कुँवरले बताए । उनलाई मानिसको व्यवहारले आफूले गलत काम रोजेछु कि भन्ने पनि लाग्यो । त्यसताका अलि फरक खालको खाजा बनाए मानिसको भीड बढ्ने उद्देश्यले बर्गरलाई फरक खालको स्वादमा बनाउने उपाय निकाले । सेफसँग मिलेर धेरै पटक बर्गरको रिसिपी बनाउने, बिगार्ने गरियो, उनले भने, फाइनल्ली बर्गर मीठो बन्यो, दैनिक ३ सय पिस बर्गर बिक्न थाल्यो । बिस्तारै फस्टाएको व्यवसायले कुँवरलाई यसको दायरा बढाउन मन लाग्यो । त्यसपछि आफैंले एउटा फुडट्रक डिजाइन गरे । उक्त ट्रक बनाएर बुटवलको ट्राफिकचोकमा राखे । सडक छेउका घरबेटी, प्रहरी आदिले धेरै दुःख दिन थाले । तर हार नमानीकन उनले प्रशासनिक अनुमति लिई व्यवसाय चलाइरहे । ट्राफिकचोकमा राम्रै भएपछि हौसिएका उनले व्यवसाय विस्तार गर्दै गए । अहिले उनको व्यवसाय रूपन्देहीमा मात्र सीमित छैन । बुटवल र पोखराका साथै काठमाडौंका केही स्थानमा ड्याडिज किचन पुगेको छ । अहिलेसम्म खाना र खाजाका १८ आउटलेट सञ्चालनमा आइसकेको उनले बताए । ३ सिस्टर भेन्चर छन् । जसअन्तर्गत काठमाडौंमा कुकर कफी चर्चित छ । बुटवलमा बर्गरसँगै अन्य फास्टफुड र सोर्मा चल्छ भने बुटवलकै हेल्दी डायट प्लानरका रूपमा पपैया चलेको छ । पोखरामा आफ्नै भवनमा ३ सय जना बस्न मिल्ने ड्याडिज किचन सञ्चालनमा छ । पोखराको प्रतिष्ठान नेपालमै फास्ट फुड सेन्टरमा धेरै जना अट्ने क्षमता भएको नमुना खाजा घर हो । देशभर एक सय यस्ता खाजा घर खोल्ने इच्छा छ, उनले भने, निकट भविष्यमा विदेशमा पनि नेपाली खानाको स्वाद लिएर स्थापित हुन चाहन्छु । यसबाहेक मोटर्स तथा इलेक्ट्रोनिक्सतर्फ लगानी गरेर उनले वातावरण अनुकूल सवारी पनि बेचिरहेका छन् । बुटवल वरपरका सबै व्यवसायमा बहिनी सरिताले सघाइरहेकी छन् । कमल यतिमा सीमित छैनन् । योगा, ध्यानका साथै अरूलाई मोटिभेट गर्ने खालका उनका कुरा सुन्नेको लर्को लाग्छ । उनीसँग एक घण्टा बसेर गफिने जोकोही कमलको कायापलट ल्याउँछौं स्वदेशमै, युवा उद्यमशीलताको सम्मान गरौं भन्ने नारा अँगाल्न तत्पर हुन्छन् । उनले यही नारा आफ्ना कर्मचारीलाई समेत सिकाएका छन् । उनीसँग हाल ६ सय ६० कर्मचारीले काम गरिरहेका छन् । कमल हरेक कर्मचारीलाई २५ हजारभन्दा माथि तलब दिने लक्ष्य राखेर अघि बढेको बताउँछन् । २०८२ सम्म म त्यो लक्ष्यमा पुग्न चाहन्छु, उनले भने । उनले मासिक २० लाख रुपैयाँ भाडा मात्रै बुझाउँछन् । वर्षमा ३५ लाख रुपैयाँभन्दा बढी कर्मचारीको तलबमा खर्च गर्छन् । तर जनशक्ति टिकाइरहन नसक्नु आफूजस्ता हरेक व्यवसायीको पीडा भएको उनले बताए । काम सिकेपछि विदेश नै गइरहेका छन्, उनले भने, आकर्षक तलब दिएर यहीँ टिकाउन सक्ने हो भने, युवाको सोच र क्षमता विकास गर्न सकिन्छ कि भन्ने लाग्छ । नेपालीसँगै भारतीय तथा विदेशी पर्यटकसमेत आउने गरेको उनको खाजा घरमा नेपाली स्वाद पस्किने खालका खाजा थप गर्न सके पर्यटक आकर्षण गर्न सकिने उनको भनाइ छ । मैले पनि उही विदेशी परिकार बेचिरहेको छु, उनले भने, नेपालको परम्परागत खाजा खुवाउन सके विदेशीलाई नेपाली खानामा लोभ्याउन सकिन्छ होला । यसको प्रयास जरुरी छ, म गर्दै छु । निजी क्षेत्रलाई अघि बढाउन सके राज्यलाई समेत राम्रो हुने उनले बताए । मलाई अप्ठ्यारो पर्नासाथ छौं है भन्ने बोली नै काफी छ, उनले भने, काम त म आफैं गर्छु, आफू बाँच्छु र धेरै युवालाई बचाउँछु ।"
ग्यासमा फेरि दुईथरी सिलिन्डर र मूल्यको तयारी,"(काठमाडौं)खाना पकाउने ग्यासमा सर्वसाधारणको तुलनामा उद्योगी, होटल व्यवसायीलाई सस्तो मूल्य परेपछि नेपाल आयल निगमले दोहोरो मूल्य लागू गर्ने गृहकार्य थालेको छ । १४२ किलोको ग्यास सिलिन्डरको भ्याटसहित खुद्रा बिक्री मूल्य १९१० रुपैयाँ तोकिएको छ । ग्यासमा लाग्दै आएको भ्याट होटल, रेस्टुराँ, औद्योगिक प्रयोजनमा खपत गर्ने व्यवसायीले फिर्ता पाउँछन् । उपभोक्ताले भने फिर्ता पाउँदैनन् । आम सर्वसाधारणलाई राहत दिनुपर्नेमा होटल, रेस्टुराँ र औद्योगिक प्रयोजनका व्यवसायीलाई बढी सुविधा मिलेपछि दोहोरो मूल्य लागू गर्न गृहकार्य भएको हो । एलपी ग्यास उद्योग संघका अनुसार मुलुकभर ५९ ग्यास उद्योग छन् । ती उद्योगमा करिब डेढ करोड ग्यास सिलिन्डर छन् । मासिक करिब ३३ लाख सिलिन्डर खपत हुन्छ । उपलब्ध सिलिन्डर संख्यामध्ये करिब ७० प्रतिशत घरायसी र ३० प्रतिशत व्यावसायिक प्रयोजनमा खपत हुन्छ । व्यावसायिक प्रयोजनमा प्रयोग हुने लाखौं सिलिन्डरबाट भ्याट रिफन्ड आए पनि सर्वसाधारणले छुट पाएका छैनन् । यही विषयलाई दृष्टिगत गर्दै निगमले ग्यासमा फेरि दोहोरो मूल्य लागू गर्न खोजेको जनाएको छ । निगम ग्यासकै कारण घाटामा छ । ग्यासमा प्रतिसिलिन्डर ३ सय २५९ रुपैयाँ घाटा रहेको निगमका नायब कार्यकारी निर्देशक वीरेन्द्र गोइत बताउँछन् । १५ दिनमा करिब ५३ करोड नोक्सान भएको छ । यसैलाई दृष्टिगत गरी सर्वसाधारणलाई छुट दिए पनि व्यापारिक प्रयोजनका लागि प्र्रयोग हुने सिलिन्डरमा परल मूल्यमा बेच्ने दोहोरो मूल्यको गृहकार्य भएको उनको भनाइ छ । निगमले पहिलो प्राथमिकता उपभोक्तालाई दिन्छ, उपभोक्तालाई परल मूल्यभन्दा कममा दिनुपर्नेछ, गोइतले भने, त्यसका लागि विभिन्न मोडालिटीमा छलफल जारी छ । भारतले प्रयोग गरेको प्रणाली परल मूल्यमा खरिद र बिक्री गर्ने अनि खरिद गरेलगत्तै अनुदान फिर्ता दिने पनि छ । तर त्यसका लागि सबैले खाता खोल्नुपर्छ । नेपालमा त्यो प्रणाली छैन, जटिल नै छ । अर्को विकल्प, सर्वसाधारणलाई प्रतिसिलिन्डर १९१० रुपैयाँमै बिक्री गरेर होटल व्यवसायी, कम्पनीलगायतलाई परल मूल्यमा बिक्री गर्ने पनि छ । तर, ठगी नियन्त्रण र अनुगमन कसरी गर्ने भन्ने, यो चुनौतीपूर्ण छ, उनले भने, उद्योगले पनि अनुदानको सिलिन्डर प्रयोग गरे के गर्ने भन्ने हो । यही विषयमा छलफललाई तीव्रता दिइएको छ । तर, दोहोरो मूल्यको विषय अगाडि बढ्छ ।यसअघि पनि निगमले रातो र नीलो सिलिन्डर लागू गर्ने योजना नबनाएको होइन तर त्यो विफल भयो । करिब दशकअघि निगमले उपभोक्ता कार्ड कार्यान्वयन गर्ने योजना बनाएको थियो । तत्कालीन आपूर्तिमन्त्री लेखराज भट्टले उद्योग, कलकारखाना, होटललाई नीलो र घरायसी प्रयोजनका लागि रातो सिलिन्डर प्रयोगमा ल्याउने बताएका थिए । त्यसका लागि ग्यास कार्ड छापिइसकेको थियो । कार्ड छाप्न ग्यास विक्रेता महासंघले निगमबाट करिब८० लाख रुपैयाँ लिएको थियो । कार्ड छपाएपछि निगमले६ लाख २० हजार कार्डको प्रमाणीकरण गरी ग्यास विक्रेतालाई दिइसकेको थियो । ग्यास विक्रेताले सर्वसाधारणसँग प्रतिकार्ड १० रुपैयाँमा बिक्री गरी ६२ लाख रुपैयाँ असुलिसकेका छन् । तर कार्ड लागू भएन, सर्वसाधारणको पैसा पनि फिर्ता भएन ।गत वर्ष मात्र तत्कालीन उद्योग वाणिज्य तथा आपूर्तिमन्त्री दिलेन्द्रप्रसाद बडूले पनि घरायसी र व्यावसायिक प्रयोगका लागि ग्यासमा अलगअलग मूल्य कायम गर्ने बताएका थिए । घरायसी र व्यावसायिक प्रयोजन छुट्याएर परल मूल्य लागू गर्नेमा जोड दिएका थिए । त्यसका लागि आयल निगम सञ्चालक समिति सदस्यको संयोजकत्वमा उपसमिति गठन गरिएको थियो । गत असार ६ मा निगमले आयोजना गरेको पत्रकार सम्मेलनमा तत्कालीन कार्यकारी निर्देशक उमेशप्रसाद थानीले पनि छिट्टै दुई थरी मूल्य निर्धारण गरिने बताएका थिए । उनले गन्ध, रङ र साइजका आधारमा चाँडै ग्यासको दोहोरो मूल्यमा जोड दिएकाथिए । रातो र नीलो सिलिन्डर मात्रै नभई ५ केजीदेखि ४ सय केजीसम्म ग्यासका सिलिन्डर प्रयोगमा जोड दिने उनको भनाइ थियो । अहिले निगमको कार्यकारी निर्देशक चण्डिकाप्रसाद भट्ट छन् । उनले पनि दोहोरो मूल्यमा जोड दिएका छन् । दोहोरो मूल्यमा जाँदा उपभोक्ता, व्यवसायीसँगै निगमलाई समेत फाइदा पुग्ने उनले बताए । सिलिन्डरको रङको मतलब भएन, सर्वसाधारणलाई अहिलेकै सिलिन्डर र औद्योगिक प्रयोजनका लागि ठूलो सिलिन्डर पनि कार्यान्वयन गर्न सकिन्छ । निगमअन्तर्गत छुट्टै कम्पनी खडा गरेर पनि बेच्न सकिन्छ । दोहोरो मूल्यका लागि ७८ वटा विकल्प छन्, कार्यकारी निर्देशक भट्टले भने, ग्यास उद्योग संघ, पूर्वकार्यकारी निर्देशक, योजना आयोगका पूर्वउपाध्यक्ष, बैंकरलगायत सबै पक्षसँग छलफल गरेर अगाडि बढ्छौं, उत्तम विकल्प कार्यान्वयन गर्छौं । निगमको घाटा कम गर्न घरायसी र व्यावसायिक सिलिन्डर अत्यावश्यक रहेको भट्टले बताए । सबैभन्दा उपयुक्त विकल्प औद्योगिक प्रयोजनका लागि ४५० किलोको ग्यास सिलिन्डर हुने उनको भनाइ छ । गुणस्तर तथा नापतौल विभागले एनएस गुणस्तरको मान्यता दिए सबैभन्दा उत्तम विकल्प हो । परल मूल्य र त्यसमा १० प्रतिशत मुनाफा राखेर उद्योगलाई बेच्न सकिन्छ, उनले भने, दोस्रो चरणमा होटल रेस्टुराँमा पनि लागू गर्न सकिन्छ ।एलपी ग्यास उद्योग संघका अध्यक्ष शिव घिमिरेले पनि औद्योगिक प्रयोजनका लागि ४५० किलोको आवश्यक रहेको बताए । तर त्यसका लागि निगमले आफ्नो विनियमावली परिवर्तन गर्नुपर्ने उनको भनाइ छ । औद्योगिक प्रयोजनका लागि सानो सिलिन्डर काम छैन, ठूलो नै चाहिन्छ । ४५० किलो सिलिन्डरको हकमा गुणस्तर विभागले कमिटीगठन गरेर काम गर्दै छ । प्रतिवेदन तयारीका क्रममा छ, त्यही भएर हतार गर्नु हुँदैन, घिमिरेले भने, तर उद्योगका लागि जायज ४५० किलोकै हो । अहिले निगमको विनियमावलीमा १४२ किलोको सिलिन्डर भनिएको छ, त्यसलाई परिमार्जन गर्नुपर्छ ।"
धितोपत्र बोर्डको अध्यक्ष चुन्न अर्थमन्त्रीको निर्देशन,"सेयर निष्कासन अनुमति रोकिएपछि हालसम्म बोर्डमा सेयर निष्कासनका लागि आवेदन दिएका कम्पनी संख्या करिब चर दर्जन पुगिसकेको छ ।सेयर निष्कासन अनुमति नपाउँदा विभिन्न व्यवसाय तथा आयोजनाको काम थाती (पेन्डिङ) राख्नुपरेको सरोकारवाला बताउँछन् । आयोजना निर्माणका लागि तोकिएको समयमा पुँजी जुटाउनुपर्ने हुन्छ, त्यही तालिकाअनुसार पुँजी जुटाउने योजना बनेका हुन्छन् । त्यही योजनाअन्तर्गत सेयर निष्कासन पनि रहन्छ, एक व्यवसायीले भने, तोकिएको समयमा सेयर निष्कासन अनुमति नपाउँदा सम्पूर्ण आयोजनाकै कामकारबाही प्रभावित हुन्छ । अहिले त्यही भएको छ, पैसा समयमा आइदिएन भने बैंकले पनि प्रश्न उठाउँछ । नयाँ अध्यक्ष नआए पनि कार्यवाहक अध्यक्षमार्फत लाइसेन्सका काम अघि बढाउनुपर्ने उनको सुझाव छ ।आईपीओ निष्कासनका लागि आवेदन दिएपछि सेबोनबाट मागिएका थप कागजात तथा प्रक्रिया पूरा भइसके पनि अझै अनुमति पाउन नसकेको जलविद्युत् आयोजना कम्पनीका सञ्चालकहरूको भनाइ छ । बोर्ड अध्यक्षका लागि चिरञ्जीवी चापागाईं, कृष्णराज पोखरेल, सन्तोषनारायण श्रेष्ठ, नवराज अधिकारी, गोपालप्रसाद भट्ट, निरज गिरी, केशवप्रसाद श्रेष्ठ, कृष्णप्रसाद अधिकारी, रघुराज काफ्ले, मुक्तिनाथ श्रेष्ठ, प्रवीन पन्दाक, सूर्यप्रसाद अधिकारी, रामदेव यादव, सीताराम थपलिया, विमलकुमार तिवारी, रामकृष्ण खतिवडा, खगेन्द्र कटुवाल, मुक्ति अर्याल र कृष्णबहादुर कार्कीले आवेदन दिएका छन् । प्राप्त आवेदनमध्ये सिफारिस समितिले पहिलो चरणमा ५ जना छान्ने र दोस्रो चरणमा ३ जना छानेर नियुक्तिका लागि सरकारलाई सिफारिस गर्नेछ । समितिले सिफारिस गरेका ३ जनामध्ये एक जनालाई सरकारले बोर्ड अध्यक्षमा छनोट गर्नेछ ।सेबोनको अध्यक्षका लागि मान्यताप्राप्त विश्वविद्यालयबाट कम्तीमा स्नातकोत्तर उपाधि हासिल गरी धितोपत्र बजार व्यवस्थापन, पुँजीबजार विकास, आर्थिक, वित्तीय, वाणिज्य, व्यवस्थापन वा कानुन क्षेत्रमा कम्तीमा सात वर्ष काम गरेका लब्धप्रतिष्ठित व्यक्ति हुनुपर्नेछ । छनोट समितिले अध्यक्ष छनोटका लागि मूल्यांकन आधार पनि तयार गरेको छ । यसअनुसार व्यावसायिक कार्ययोजनामा ४० अंक, शैक्षिक योग्यतामा ४० अंक, व्यावसायिक कार्ययोजना प्रस्तुतीकरणमा १८ अंक र अन्तर्वार्तामा ३० अंक छुट्याइएको छ ।नयाँ अध्यक्ष नियुक्तिका लागि सरकारले गत माघ पहिलो साता सिफारिस समिति गठन गरेको थियो । समितिका सदस्यमा अर्थसचिव कृष्णहरू पुष्कर र विज्ञ सदस्यमा उदय निरौला छन् ।"
घाटगद्दीमै कुहिन थाले सालका गोलिया,"(सल्यान) कालीमाटी गाउँपालिकाभित्रका सामुदायिक वनमा लाखौं रुपैयाँका सालका काठ घाटगद्दी तथा जंगलमा कुहिँदै गएका छन् । सालको काठ निकासी प्रक्रिया जटिल भएको र केही सामुदायिक वनमा विवाद भएकाले घाटगद्दी गरेका काठ कुहिँदै गएका हुन् । गोलिया बनाएर राखेका र ढलापडा रूख सामुदायिक वन तथा सम्बन्धित निकायले बिक्री गर्न नसक्दा लाखौं रुपैयाँको राजस्व खेर गइरहेको छ । कालीमाटीका सात वडामा करिब ३ हजार हेक्टर क्षेत्रफल वनमा साल, साजलगायतका रूख छन् । यसमा ६२ सामुदायिक वन छन् । वडा नम्बर ४, ५, ६ र ७ का ९ वटा सामुदायिक वनमा १० हजारभन्दा बढी गोलिया बनाएर घाटगद्दी गरेको छ भने सडक खन्दा तथा बर्खाका बेला बाढीपहिरोले बगाएका सयौं रूख त्यत्तिकै ढलापडाको अवस्थामा छन् । विभिन्न सामुदायिक वनका ठाउँठाउँमा १० हजारभन्दा बढी सालका गोलिया काठ घाटगद्दी गरी राखिएको छ । वडा नम्बर ५ का दुई स्थानका सामुदायिक वन र ठेकेदारबीच कुरा नमिलेको र अन्यमा प्रक्रिया नै जटिल भएपछि साल र साजका काठ कुहिएर खेर गएको सामुदायिक वन महासंघ सल्यानका अध्यक्ष पुरुषोत्तम भट्टराईले बताए । अहिलेसम्म राष्ट्रिय वनमा घाटगद्दी गरेर राखेको ४५ हजार क्युफिट मात्र सम्बन्धित निकायले टेन्डर गरेर बिक्री गरेको उनले जनाए । सरकारले सालका रूख काट्न र ढलेपडेका रूखसमेत मनपरी बिक्री गर्न नपाइने कानुन बनाएको र बिक्री गरेकालाई कडा कारबाहीको व्यवस्था गरेपछि सामुदायिक वनहरूले समेत ढलेपडेका साल, साजका रूख बिक्री गर्ने आँट गर्न सकेका छैनन्, उनले भने । वनमा ढलपडा रहेका करिब ४० लाखका ५ हजार ५ सय क्युफिट साल, साज, अस्नाका गोलिया घाटगद्दी गरेर राखे पनि विभिन्न किसिमका अवरोधले बिक्री गर्न नसक्दा कुहिन थालेको त्रिवेणी सामुदायिक वनका अध्यक्ष दम्दवालीका अध्यक्ष चन्द्रबहादुर गाहाले बताए । घाटगद्दी गरेर राखेका काठ बिक्री गर्नलाई प्रक्रिया अगाडि बढाउँदै आए पनि पूर्णता पाउन नसकेको उनले जनाए । विगतमा पालिकाभित्रका केही सामुदायिक वनबाट मिलेमतोमै ढलापडा तथा हरियो सालका रूख काटेर चोरी भएको बेलाबेला सुन्न सकिन्थ्यो । पछिल्लो समयमा चोरी भएको छैन । सामुदायिक वनले ढलेपडेका रूख बिक्री गरेको रकम सामुदायिक वन विकासमा खर्च गर्दै आएको उनको भनाइ छ । सामुदायिक वनमा प्रशस्त मात्रामा साल र साजको काठ भए पनि कानुनी असहजताका कारण उपभोक्ताले घर बनाउँदासमेत काठ सहजै पाउन नसकेको स्थानीय सामुदायिक वनका उपभोक्ता रहेका र वडा ६ का अध्यक्षसमेत रहेका टेकराज पुलामीले जनाए । नजिकै प्रशस्त वन भए पनि रूख काट्न नपाइने र ढलेपडेका रूख कटान चिरानका लागि डिभिजन वन कार्यालय, सामुदायिक वनलगायत विभिन्न निकायमा धाउनुपर्ने, जटिलता मात्र नभई खर्च त्यत्तिकै हुने भएकाले विभिन्न किसिमको उल्झनमा पर्नुभन्दा किन्नै ठीक भनेर घर निर्माणका लागि प्रायः स्थानीयले किनेर नै प्रयोग गर्ने उनले जानकारी गराए । स्थानीय तह तथा संघीय सरकारलाई राजस्व संकलन हुने र त्यत्तिकै कुहिएर खेर गएका काठ सदुपयोग हुने भनेर पालिकाले बिक्री गर्ने प्रक्रिया अगाडि बढाउन खोजे पनि नसकेको कालीमाटी गाउँपालिकाका अध्यक्ष दानबहादुर खत्रीले बताए । पालिकाले चालेको प्रक्रिया अगाडि बढ्न नसकेपछि वास्ता गर्न छाडेको उनले जनाए । पालिकाका विभिन्न स्थानमा बस्ती विकाससँगै पक्की भवन बनिरहेका छन् । स्थानीय सामुदायिक वनमा कुहिएर खेर गइरहेका रूख तथा काठ बिक्री गरे स्थानीयलाई धेरै राहत हुन्थ्यो । घर बनाइरहेका सबै दाङतिरबाट महँगोमा झ्यालढोका ल्याउन बाध्य हुँदैनथे, उनले भने । सामुदायिक वनबाट सालका काठ निकासी तथा बिक्री प्रक्रिया जटिल र झन्झटिलो भएकाले नै केही वर्ष अघिदेखि नै घाटगद्दीमै त्यत्तिकै रहेको डिभिजन वन कार्यालय सल्यानका प्रमुख जितेन्द्र महतले बताए । कालीमाटीका दुई सामुदायिक वनले घाटगद्दीमा राखेका काठ सामुदायिक वन र ठेकेदारबीचको विवादले केही वर्षदेखि त्यत्तिकै थन्किएर कुहिँदै गएको उनको भनाइ छ । अन्य सामुदायिक वनले संकलन गरी राखेको काठमा विवाद छैन । बिक्री प्रक्रिया अगाडि बढाए पनि त्यसले पूर्णता पाउन सकेको छैन । गत वर्ष मात्र राष्ट्रिय वनको केही काठ ठेक्कापट्टामार्फत बिक्री भएको उनको भनाइ छ । काठ बाहिर निकासी तथा बिक्रीका लागि सबैभन्दा पहिला स्थानीय भेला गर्नुपर्छ । भेलाले पास गरेपछि छपान, कटानको काम हुन्छ, टेन्डर गर्नुपर्छ । त्यसपछि प्रदेश हुँदै संघबाट आदेश लिनुपर्छ । त्यति गर्दागर्दै एक वर्ष बित्छ । सामान्य विवाद आए प्रक्रियामै रोकिन्छ । त्यसले गर्दा सामुदायिक वनहरूले सालका काठ बिक्रीको प्रक्रिया अगाडि बढाउन सकेका छैनन्, उनले भने ।"
श्रीसाग नेपालमा सर्वाधिक वायुयान,"काठमाडौं (कास) श्री एयरलाइन्सले मंगलबार ८० सिट क्षमताका दुइटा बम्बार्डियर ड्यास८क्यू४०० जहाज थपेको छ । यससँगै श्रीसँग फिक्स्ड विङ (जहाज) १० र ८ वटा रोटर (हेलिकोप्टर) गरी वायुयानको संख्या १८ पुगेको छ । श्रीपछि नेपालमा बढी जहाज हुनेमा बुद्ध एयर छ । यससँग उडानमा १७ वटा एटीआर विमान छन् ।श्रीले थपिएका विमानबाट पोखरा, सुर्खेत, जनकपुर तथा सिमरालगायत आन्तरिक गन्तव्यमा उडान सेवा विस्तार गर्ने जनाएको छ । यसले जहाज थपिएसँगै तुम्लिङटार तथा भरतपुर विमानस्थलमा समेत नियमित उडान सञ्चालन गर्ने योजना रहेको जनाइएको छ । कम्पनीले सन् २०१९ मा २ वटा र सन् २०२२ मा थप २ गरी ४ वटा ८० सिट क्षमताको क्यानडा निर्मित बम्बार्डियर ड्यास८क्यू४०० जहाज ल्याएको थियो । त्यसअघि यसले ५० र ७० सिटका सीआरजे विमान आन्तरिक उडानमा ल्याएको थियो । त्यसताका श्रीले सुरुमा काठमाडौं विमानस्थलबाट भद्रपुर, विराटनगर, भैरहवा, नेपालगन्ज, धनगढी तथा पर्वतीय उडान नियमित रूपमा सञ्चालन गरेको थियो । मंगलबार ल्याइएका दुइटा बम्बार्डियर ड्यास८क्यू४०० जहाज यसअघि अमेरिकाको होराइजन एयर तथा अलास्का एयरले उडाउँदै आएका थिए ।आरामदायी, सुरक्षित तथा यात्रुलाई कम ध्वनि अनुभूति दिने यी जहाजलाई श्रीकै पाइलटले संयुक्त राज्य अमेरिकाको अरेगन राज्यको पोर्टल्यान्डबाट मिनेसोटा राज्यको डुलुथ, क्यानडाको गुजबे, आइसल्यान्डको केफलामिक, जर्मनीको म्युनिख, इजिप्टको काइरो, संयुक्त अरब इमेरिट्सको दुबई तथा भारतको इन्दौर हुँदै मंगलबार त्रिभुवन अन्तर्राष्ट्रिय विमानस्थलमा अवतरण गराएको श्रीका प्रबन्धक अनिल मानन्धरले जनाए ।"
कर्णालीमा बाहिरकै खाद्यान्न र तरकारीको भर !,"(सुर्खेत) सुर्खेतको बराहताल गाउँपालिका४ की कमला नेपालीले ७ रोपनी जग्गामा हरियो सागपात, काउली, बन्दा, टमाटरलगायत तरकारी उत्पादन गर्छिन् । तरकारी खेतीबाट वार्षिक २ लाख ५० हजार रुपैयाँसम्म आम्दानी गरे पनि उनले प्याज, खुर्सानी, लसुनलगायत तरकारी भारतीय प्रयोग गर्नुपर्ने बाध्यता छ । धेरैजसो तरकारी त गाउँमै फलाउँछौं, उनले भनिन्, केही तरकारी स्थानीयभन्दा भारतकै सस्तो छ, त्यसैले भारतीय तरकारी प्रयोग गर्नुको विकल्पै छैन । स्थानीयस्तरमा उत्पादिनत प्याज सय रुपैयाँभन्दा घटी पाउनै मुस्किल छ । तर भारतीय प्याज ८० रुपैयाँमा उपयोग गरिरहेको नेपालीले बताइन् । उनकी छिमेकी अम्बिका नेपाली पनि तरकारी उत्पादनमै आत्मनिर्भर छन् । तर उनलाई पनि केही भारतीय तरकारीकै भर हुन्छ । सुर्खानी त गाउँमा उत्पादनै हुन्न, उनले भनिन्, यति दुर्गम गाउँमा पनि रुपैडिहा हुँदै भित्रिएको सुर्खानीकै भर छ ।अहिले पनि कर्णालीमा आलु, प्याज, खुर्सानी, गाँजर, करेला, भान्टा, काउलीलगायत तरकारीमा भारतकै भर छ । स्थानीयस्तरमा केही परिणाममा उत्पादन भए पनि त्यसले बजारको माग धान्दैन । अंगुर, सुन्तला, कागती, अनारलगायत फलफूल भारतबाट आउँछ भने स्याउमा चीनकै भर रहेको स्थानीय व्यवसायी बलबहादुर शाहीले बताए । हुम्ला र डोल्पामा त झन् जहाजमा चढाएर भारतीय तरकारी पठाउनुपरेको छ, उनले भने, यहाँ उत्पादित तरकारी सिजनल मात्र हुन्छ, त्यो पनि मूल्य बढी हुँदा उपभोक्ताहरूको रोजाइमा भारतीय तरकारी नै पर्छ । हुम्ला र डोल्पामा नेपालगन्ज र सुर्खेतबाट प्रतिकिलो १ सय २५ रुपैयाँ हवाई भाडा तिरेर भारतीय तरकारी जाने गरेको छ । भारतबाट आउने तरकारीको मूल्य प्रतिकिलो ३ सय रुपैयाँ घटी नरहेको हुम्लाको सिमकोटकी अनिता रोकायाले बताइन् । यहाँको उत्पादन त बर्खायामका २ महिना मात्र पुग्ने हो, उनले भनिन्, अरू १० महिना त बाहिरकै तरकारीको भरमा छौं, १२ दिन प्लेन नचले यहाँ तरकारीको हाहाकार हुन्छ ।चालु आर्थिक वर्षको साउनदेखि पुससम्म कर्णालीबाट करिब ११ करोडको कृषि वस्तु बाहिर जाँदा झन्डै ७१ करोड रुपैयाँको तरकारी भित्रिएको कर्णाली प्रदेश कृषि विकास निर्देशनालयले जनाएको छ । यस वर्ष ६ महिनामा भारतबाट मात्रै झन्डै १ अर्बको चामल र दाल कर्णाली भित्रिएको छ भने ७ करोडको खाद्यान्न मात्र बाहिर गएको छ । भारतसहित चितवन, नेपालगन्ज, दाङ, बुटबललगायत ठाउँबाट ठूलो परिणाममा तरकारी भित्रिने गरेको अर्का व्यवसायी अनिल बुढाले बताए । तर कर्णालीमा विषादी परीक्षण नहुँदा अर्ग्यानिक कर्णालीमा विषादीयुक्त तरकारी उपभोग गर्न उपभोक्ता बाध्य छन्, बुढाले भने, विषादी परीक्षण भए कर्णालीवासीले कम्तीमा स्वस्थ्यवर्द्धक तरकारी खान पाउँथे । कर्णाली सरकारले बाहिरबाट आउने खाद्यान्न, फलफूल तथा तरकारीको विषादी परीक्षण गर्न सुर्खेतको हर्रेमा विषादी परीक्षण प्रयोगशाला स्थापना गर्ने भन्दै आर्थिक वर्ष ०७६७७ देखि बर्सेनि रकम छुट्याउने गरे पनि हरेक वर्ष फ्रिज जाने गरेको छ । प्रयोगशालाका लागि अहिलेसम्म विभिन्न वर्षमा गरी झन्डै ७ करोड रुपैयाँ फ्रिज भएको छ । कर्णालीमा ९ करोड ९९ लाख रुपैयाँको आलु आउँदा २८ लाख २४ हजारको आलु मात्र बाहिर गएको निर्देशनालयले जनाएको छ । आलु भित्रिने परिणामबाटै थाहा हुन्छ यहाँ कति परिनिर्भरता छ भनेर, निर्देशनालयका सूचना अधिकारी तिलकप्रसाद पाण्डेले भने, कर्णालीमा पनि बर्सेनि उत्पादन त बढिरहेको छ तर जनसंख्याअनुसार उत्पादन नहुँदा समस्या भएको हो । ६ महिनाको अवधिमा ३५ करोड ५८ लाख रुपैयाँको भारतीय फलफूल कर्णाली भित्रिएको हो । कर्णालीबाट यो अवधिमा ९ करोड ७४ लाखको फलफूल बाहिर गएको उनले जानकारी दिए । कर्णालीमा चालु आर्थिक वर्षको ६ महिनामा १० हजार टनभन्दा धेरै कृषि वस्तु आयात भएको निर्देशनालयका निमित्त निर्देशक चित्रबहादुर रोकायको भनाइ छ । कर्णालीको खाद्यान्न, फलफूल तथा तरकारीको झन्डै ५० प्रतिशत बजार भारत र ३० प्रतिशत अन्य प्रदेशमा निर्भर छ । कर्णालीमा आफ्नो उत्पादनले २० प्रतिशत मात्र माग धान्ने उनले जानकारी दिए । राष्ट्रिय जनगणना०७८ अनुसार १६ लाख ८९ हजार ४ सय १२ जनसंख्या भएको कर्णालीमा वार्षिक २५ हजार मेट्रिक टन खाद्यान्न अपुग हुने मन्त्रालयको तथ्यांक छ । कर्णाली प्रदेशमा ३ लाख ५२ टन खाद्यान्न आवश्यक पर्नेमा ३ लाख २६ हजार टन उत्पादन हुने गरेको छ । सबैभन्दा बढी सल्यानले १३ हजार ९ सय टन सञ्चित गर्छ भने रुकुम पश्चिमले ४ हजार १ सय बचाउँदा सुर्खेत र दैलेखले भने आवश्यकता पूरा हुने गरी खाद्यान्न उत्पादन गर्छन् ।प्रदेशभरि करिब २ लाख ९९ हजार ३ सय ३९ हेक्टर खेतीयोग्य जमिन छ । खेतीयोग्य जमिनको ७३ प्रतिशत मात्र खेतीका लागि प्रयोग भएको छ । खेती गर्ने गरिएका सबै जमिनमा समेत सिँचाइ सुविधा नपुग्दा कर्णाली आत्मनिर्भर बन्न नसकेको कृषिविज्ञ केशव शर्माले बताए । खेती भइरहेका कुल जमिनमध्ये ३१ प्रतिशत हाराहारी जमिनमा मात्र पर्याप्त सिँचाइ सुविधा पुगेको छ । कर्णालीमा ३८ हजार ३३ हेक्टर क्षेत्रफल जमिनमा मात्र वर्षभरि सिँचाइ सुविधा उपलब्ध छ । खेतीयोग्य सबै जमिनमा उत्पादन भए कर्णाली खाद्यान्न र तरकारीमा आत्मनिर्भर बन्न सक्छ, उनले भने, त्यसका लागि प्रविधि, जनशक्ति, बजारीकरणलगायतमा यहाँका किसानले सरकारको साथ अझै पाउन सकेका छैनन् ।प्रदेश सरकार गठनपछि ०७४ फागुन ६ गतेको पहिलो मन्त्रिपरिषद् बैठकले कर्णालीलाई अर्ग्यानिक प्रदेश बनाउने घोषणा गर्यो । त्यसको झन्डै दुई वर्षपछि २०७६ पुस ९ गतेको कर्णाली प्रदेश समन्वय परिषद्को दोस्रो बैठकले दुई वर्षभित्रमा कर्णाली प्रदेशलाई अर्गानिक बनाउने निर्णयसमेत गरेको थियो । उक्त घोषणा र निर्णयको कार्यान्वयनका लागि प्रदेशसभाको पहिलो कार्यकालमै कृषिसम्बन्धी व्यवस्था गर्न बनेको विधेयक०७५ पनि पारित भयो । तर पूर्वतयारी नहुनु, कर्मचारी अभाव, टुक्रे बजेटलाई प्राथमिकता, लगानीमैत्री वातावरण नहुनु, रासायनिक मल तथा विषादीको विकल्प नहुनुलगायत कारण उक्त अभियान अलपत्र भएको भूमि व्यवस्था, कृषि तथा सहकारीमन्त्री भीमप्रकाश शर्माले बताए । उत्पादनमुखी कार्यक्रममार्फत कर्णालीलाई आत्मनिर्भर बनाउने गरी बर्सेनि झन्डै ५ अर्ब रुपैयाँ कृषिक्षेत्रमा खर्च भइरहेको शर्माको भनाइ छ ।"
अर्थ संक्षेप,"भिभान्ता चितवनमा पनि काठमाडौं (कास) भारतको इन्डियन होटल्स कम्पनी लिमिटेड (आईएचसीएल) ले चितवनको भरतपुरमा भिभान्ता चितवन सञ्चालन गर्ने भएको छ । भिभान्ता चितवन नेपाली संस्कृति र विलासिताको संगमका रूपमा स्थापित हुने आईएचसीएलले जनाएको छ । नेपालमा आईएचसीएलको तेस्रो होटलका रूपमा भिभान्ता चितवन विस्तार हुनु कम्पनीका लागि अर्को एक महत्त्वपूर्ण उपलब्धि रहेको आईएचसीएल, न्यू बिजनेस एन्ड होटल्स ओपनिङ्सकी उपाध्यक्ष दीपिका रावले बताइन् । भिभान्ता चितवन आईएचसीएल र चौधरी ग्रुपबीचको २५ वर्षदेखिको सुमधुर सम्बन्धको प्रमाण हो, उनले भनिन्, यस अवधिमा आईएचसीएल र सीजीले ५ देशका ११ होटलमा सहकार्य गरिरहेका छन् । सीजीले विकास गरेको होटलमा ताजसँग सहकार्य गर्न पाउँदा खुसी लागेको सीजी हस्पिटालिटीका प्रबन्ध निर्देशक राहुल चौधरीले बताए । भिभान्ता थपिएपछि पाहुनाहरूले चितवन राष्ट्रिय निकुञ्जमा ताज सफारी जंगल रिसोर्ट, काठमाडौं र भरतपुरमा भिभान्तामार्फत आईएचसीएलको आतिथ्यको अनुभव लिन सक्नु हुनेछ, उनले भने । इन्डियन सबकन्टिनेन्ट र मिडल इस्टमा चौधरी ग्रुप र आईएचसीएलबीचको सहकार्यमा माल्दिभ्समा ताज एक्सोटिका रिसोर्ट एन्ड स्पा र ताज कोरल रिफ रिसोर्ट एन्ड स्पा, श्रीलंकामा ताज कोलम्बो, दुबईमा ताज जुमेराह लेक टावर्स, भारतमा ताज सफारी र नेपालमा मेघौली सेराई सञ्चालनमा छन् । एआईआईबीलाई नेपालमा लगानी गर्न ढकालको आग्रहकाठमाडौं (कास) नेपाल उद्योग वाणिज्य महासंघका अध्यक्ष चन्द्र ढकालले एसियाली पूर्वाधार लगानी बैंक (एआईआईबी) लाई नेपालमा लगानी गर्न आग्रह गरेका छन् । एआईआईबीको सञ्चालक समितिका पदाधिकारी र नेपालको निजी क्षेत्रका प्रतिनिधिसँग मंगलबार चन्द्रागिरिमा भएको भेटमा अध्यक्ष ढकालले एआईआईबीलाई नेपालमा लगानी गर्न आग्रह गरेका हुन् । भेटमा नेपालमा विभिन्न क्षेत्रमा लगानीका सम्भावित अवसरको खोजीमा विशेष छलफल भएको थियो । एआईआईबीले यातायात, ऊर्जा र सहरी विकासलगायतका क्षेत्रमा कसरी बढी योगदान दिन सक्छ भन्ने विषयमा पनि छलफल भएको थियो । नेपालको दिगो विकासमा निजी क्षेत्रले कसरी योगदान गर्न सक्छ भन्ने विषयमा पनि छलफल भएको थियो । नेपाल विकासको अपार सम्भावना भएको देश भएको ढकालको भनाइ छ । नेपाल रणनीतिक रूपमा दुई ठूला अर्थतन्त्र भारत र चीनका बीचमा रहेकाले यहाँ उत्पादित वस्तुलाई विश्वका दुई ठूला बजारमा सहज पहुँच पुर्याउन सक्ने ढकालको भनाइ छ । नेपालमा पूर्वाधार, ऊर्जा, पर्यटन र कृषिमा लगानीको सम्भावना रहेको उनले बताए । एसिया प्यासिफिकमा सामुदायिक प्रभाव अनुदान कार्यक्रम विस्तारकाठमाडौं (कास) मेटलाइफ फाउन्डेसनले आफ्नो सामुदायिक प्रभाव अनुदान कार्यक्रम एसियामा विस्तार गरिरहेको बताएको छ । गत वर्ष अमेरिकामा सुरु भएको एसिया कार्यक्रमले न्यूनदेखि मध्यम आय भएका मानिसलाई असमान प्रभाव पार्ने तीव्र आवश्यकताहरूलाई पनि सम्बोधन गर्नेछ । विभिन्न चार फोकस क्षेत्रमा अमेरिकी डलर ५० हजारदेखि १ लाखबीचको अनुदानहरूमार्फत प्रोग्रामेटिक समर्थन प्राप्त गर्ने जनाइएको छ । भोक राहत र पोषण, शारीरिक र मानसिक स्वास्थ्य, वातावरणीय दिगोपन र जीवनको गुणस्तर, आपत्कालीन आपूर्ति र मनोरञ्जन, कला र सांस्कृतिक अनुभवहरूमा पहुँच चार केन्द्र रहेको फाउन्डेसनले बताएको छ । मेटलाइफका कर्मचारीहरूले यस प्रयासको नेतृत्व गर्न जारी राख्नेछन् । कम्पनीको एसिया नेटवर्कभरि स्वयंसेवकहरूले चयन समितिमा भाग लिनेछन् ।"
अझै लागू भएन लाइसेन्समा अंगदानको व्यवस्था,"(काठमाडौं)सहिद धर्मभक्त मानव अंग प्रत्यारोपण केन्द्र (एचओटीसी) ले सवारी चालक अनुमतिपत्र (लाइसेन्स) मा अंगदानसम्बन्धी व्यवस्था उल्लेख गर्न यातायात व्यवस्था विभागलाई पत्राचार गरेको ४ वर्ष बितिसक्दा पनि लागू हुन सकेको छैन । एचओटीसीका अनुसार लाइसेन्समा अंगदान गर्न सक्ने कानुनी व्यवस्था गर्न सवारी तथा यातायात ऐन २०४९ संशोधन गर्नुपर्छ । तर, यसका लागि न यातायात व्यवस्था विभागले चासो दिएको छ, न त स्वास्थ्य तथा जनसंख्या मन्त्रालयले नै यसमा कुनै पहल गरेको छ ।एचओटीसीको ब्रेन डेथ डोनर सेन्ट्रल ट्रान्सप्लान्ट कोअर्डिनेसन युनिटकी अध्यक्ष डा कल्पना श्रेष्ठले अंगदानसम्बन्धी व्यवस्था लाइसेन्समा गर्न यातायात व्यवस्था विभागलाई पटकपटक पत्राचार गरेर अनुरोध गर्दा पनि बेवास्ता भएको बताइन् । यस विषयमा स्वास्थ्य मन्त्रालयलाई पनि पटकपटक ध्यानाकर्षण गराइएको छ । तर कसैले गम्भीरतापूर्वक लिएको छैन, उनले भनिन्, दुर्घटनाका कारण दैनिक ४५ जनाको ब्रेन डेथ हुने गरेको छ । लाइसेन्समा अंगदान गर्न सक्ने कानुनी व्यवस्था भएमा अंग खराबीका कारण अकालमा मृत्यु हुनु पर्दैन ।मुलुकभर ३० हजारभन्दा बढी मिर्गौला पीडित अंग प्रत्यारोपणका लागि पालो कुरिरहेका छन् भने बर्सेनि ३ हजार जना नयाँ बिरामी डायलसिसका लागि थपिने गरेको स्वास्थ्य मन्त्रालयको तथ्यांक छ । एचओटीसीका अनुसार सरकारी निकायले यस विषयलाई सम्बोधन गरेको खण्डमा मिर्गौला रोग पीडितहरूले नयाँ जीवन पाउने, डायलसिसमा सरकारको भइरहेको वार्षिक ४ अर्ब रुपैयाँभन्दा बढी खर्च जोगिनेछ । मिर्गौला रोग विषेशज्ञ डाऋषिकुमार काफ्लेका अनुसार अमेरिका, बेलायतलगायत विकसित मुलुकमा अंगदानसम्बन्धी व्यवस्था लाइसेन्स र पासपोर्टमा भइसकेको छ । नेपालमा पनि लाइसेन्स र पासपोर्टमा अंगदान गर्न सक्ने कानुनी व्यवस्था भएमा जीवित छँदै लिखित रूपमा अंगदान गर्दिनँ भनी असहमति जनाउनेबाहेक ब्रेन डेथ भएकाहरूको अंग झिक्न र प्रत्यारोपण गर्न सहज हुने उनको भनाइ छ ।अहिले ब्रेन डेथ हुनेको अंग झिक्न परेमा मृतकका परिवारसँग लिखित रूपमा सहमति लिनुपर्छ । यद्यपि, लाइसेन्समा अंगदान गर्न सक्ने कानुनी व्यवस्था भएमा पनि ब्रेन डेथ हुनेको अंग झिक्न र प्रत्यारोपण गर्न सम्बन्धित मृतकका परिवारसँग सहमति लिनुपर्छ । तर, लाइसेन्समा नै व्यवस्था भएमा मृतकको अन्तिम इच्छा पूरा गर्नुपर्ने, समाजसेवा हुनेलगायत विश्वासमा मृतकका परिवार अंग झिक्न र प्रत्यारोपण गराउन सहमत हुने एचओटीसीको भनाइ छ ।सवारी लाइसेन्समा स्वैच्छिक अंगदानसम्बन्धी व्यवस्थामा ढिलाइ भइरहेको गुनासो आइरहँदा ब्रेन डेथसम्बन्धमा समन्वय गर्न बेग्लै इकाइ पनि अझैसम्म गठन भएको छैन । जसका कारण कानुनी व्यवस्था भए पनि ब्रेन डेथ भएका व्यक्तिको अंग झिक्न र प्रत्यारोपण गर्न कठिन छ । अहिले ब्रेन डेथ भएका व्यक्तिको परिवारले लिखित रूपमा सहमति दिए पनि अंग झिक्न र प्रत्यारोपण गर्ने चिकित्सकलगायत प्रहरी प्रशासनसहितको समन्वय इकाइ छैन । स्वास्थ्य मन्त्रालयले २०७२ मा मानव शरीरको अंग प्रत्यारोपण (नियमित तथा निषेध) ऐन २०५५ संशोधन गरेर ब्रेन डेथ भएकाहरूको अगंदान गर्न सक्ने कानुनी व्यवस्था त गर्यो तर ऐनको दफा १७ (ख) मा व्यवस्था भएअनुसार ब्रेन डेथ भएका व्यक्तिको अंग झिक्ने, झिकेका अंग सुरक्षित राख्ने, अंग प्रत्यारोपण गर्नुपर्ने बिरामीको अभिलेख राख्ने तथा प्राप्त अंगलाई तोकिएबमोजिम प्राथमिकताक्रमअनुसार वितरण गर्ने व्यवस्था मिलाउन सकेको छैन । साथै ब्रेन डेथ भएका व्यक्तिलाई उपचार गरेको, भेन्टिलेटरमा राखेको, चिकित्सक, नर्सलगायतको खर्च कसले व्यहोर्ने भन्ने पनि स्पष्ट कानुनी व्यवस्था छैन ।मन्त्रालयले अंग प्राप्त गर्नेहरूको नेसनल वेटिङ लिस्ट बनाउन सकेको छैन । यसको अभावमा डायलसिस गराउँदै आएका बिरामीले ब्रेन डेथ भएकाको अंग प्राप्त गर्न मानव अंग प्रत्यारोपण केन्द्र भक्तपुरमै पुगेर नाम दर्ता गर्नुपर्ने बाध्यता छ । अहिले ब्रेन डेथ हुने व्यक्तिको सबै अंग मानव अंग प्रत्यारोपण केन्द्रले लैजाने भएकाले यसका बिरामीले मात्र त्यस्तो अंग प्रत्यारोपण गर्न पाउँछन् । अन्यत्रका बिरामीले पाउँदैनन् भन्ने गुनासो अन्य अस्पतालको छ ।तर, एचओटीसीकी श्रेष्ठ ब्रेन डेथ भएका व्यक्तिको अंग प्रत्यारोपणसम्बन्धी हेर्ने छुट्टै समन्वय इकाइ तोक्न पनि स्वास्थ्य मन्त्रालयलाई पटकपटक ध्यानाकर्षण गराउँदा पनि बेवास्ता भएको बताउँछिन् । अहिले अंग प्रत्यारोपणसम्बन्धी हेर्ने समन्वय इकाइको काम मानव अंग प्रत्यारोपण केन्द्र भक्तपुरलाई जिम्मा दिइएको छ । तर, हामीलाई आफ्नै कामले भ्याइनभ्याइ छ, उनले भनिन् ।स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीले भने धर्मभक्त मानव अंग प्रत्यारोपण केन्द्रले चाहिने जति ताकेता नगरेको बताए । मन्त्रालयलाई पनि यातायात व्यवस्था विभागलाई पत्राचार गरेको बारेमा जानकारी छ । तर, एक पटक पत्राचार गरेर झारा टार्ने जस्तो मात्र काम भएको छ, उनले भने, यसमा थुप्रै कानुनी अड्चन छन् । फुकाउन प्रधानमन्त्री तथा मन्त्रिपरिष्दको कार्यालय, कानुन, न्याय तथा संसदीय मामिला, गृहलगायत मन्त्रालयमा सँगसँगै जानुपर्छ । तर, केन्द्रले पहल गर्न सकेको छैन ।यातायात व्यवस्था विभागका प्रवक्ता ईश्वरीदत्त पनेरुले लाइसेन्समा अंगदानसम्बन्धी व्यवस्था गर्न सवारी तथा यातायात व्यवस्था ऐन, २०४९ वा नियमावली, २०५४ मध्ये कुन सशोधन गर्नुपर्ने हो, त्यसबारेमा बुझ्ने बताए । यसका लागि कानुन, अर्थ, स्वास्थ्यलगायत सरोकारवाला मन्त्रालयसँग छलफल गर्नुपर्ने हुन्छ, उनले भने, ऐन नै संशोधन गर्नुपर्ने भएमा संसद्मा नै लैजानुपर्छ ।मिर्गौला रोग विषेशज्ञ डा काफ्लेले यसमा राजनीतिक दलका शीर्ष नेताहरूले चासो दिनुपर्ने बताए । राजनीतिक अस्थिरतले पनि समस्या निम्तिरहेको छ, उनले भने, सरकारी बेवास्ताका कारण मिर्गौला पीडितहरू अकालमा मृत्युवरण गर्न बाध्य छन् । ब्रेन डेथ भएकाहरूबाट मिर्गौला, कलेजो, फोक्सो, मुटु, सानो आन्द्रा गरी कम्तीमा ८ वटा अंग प्रत्यारोपण गर्न सकिन्छ । त्यस्ता व्यक्तिको अंग प्रत्यारोपण गर्न मिल्ने कानुन बनेको ८ वर्षमा ५ जनाको १० वटा मृर्गौला र २ वटा कलेजो मात्र प्रत्यारोपण भएको छ । ब्रेन डेथ प्रायः सवारी दुर्घटनामा परेकाहरूको हुने गरेको छ । प्रहरी प्रधान कार्यालयका अनुसार २०७२७३ देखि २०८० फागुनसम्म देशभर २१ हजार जनाको सवारी दुर्घटनामा परेर मृत्यु भइसकेको छ ।"
नेपालको दोस्रो आरामदायी जित,"घरेलु मैदानमा थप एक शृंखला आयरल्यान्ड ए सँगको खेलेपछि नेपाली राष्ट्रिय क्रिकेट टोलीको घरेलु मैदानमा अन्तर्राष्ट्रिय शृंखला सकिएको छ । नेपाली टोली बिहीबार भारतको भापीमा हुने गुजरात र बडौदाको टोलीसम्मिलित त्रिकोणात्मक शृंखला खेल्न त्यसतर्फ लाग्नेछ । नेपालले अर्को महिना ओमानमा एसिया कप ट्वान्टी२० छनोट तथा जुनमा अमेरिका र वेस्ट इन्डिजमा ट्वान्टी२० विश्वकपमा प्रतिस्पर्धा गर्दै छ । नेपाल क्रिकेट संघको वार्षिक क्यालेन्डरअनुसार यसबीचमा कुनै अन्तर्राष्ट्रिय खेल छैन । तर, प्रशिक्षक मोन्टी देसाईले यस सिजनको अन्तर्राष्ट्रिय घरेलु शृंखलामा अझै नसकिएको बताए ।ट्वान्टी२० विश्वकप खेल्न जानुअघि हामी अझै एउटा घरेलु शृंखलाको तयारी गरिरहेका छौं, यसका लागि हाम्रो प्रयास जारी छ, तर अहिले नै केही भन्न सक्ने स्थिति छैन, आयरल्यान्ड उल्भससँगको खेलपछि देसाईले भने, यस्तो भएमा हाम्रो तयारी अझ राम्रो हुनेछ । उनले कस्तो टोली नेपाल आएर खेल्न लागेको भने केही खुलाएनन् । एसिया कप ट्वान्टी२० छनोट अप्रिल १२ देखि २१ मा ओमानमा हुनेछ । क्यानले मे महिनाभर विश्वकप तयारीका लागि नेपाली टोलीलाई वेस्ट इन्डिज र अमेरिका पठाउन प्रयास गरिने जनाएको थियो । जुन ४ मा नेपालले नेदरल्यान्ड्ससँग खेलेर ट्वान्टी२० विश्वकपमा यात्रा सुरु गर्नेछ । आयरल्यान्ड ए ले भने नेपाल ए सँग तीन ट्वान्टी२० र तीन ५० ओभरको खेल खेल्ने छ । पहिलो ट्वान्टी२० बिहीबार हुनेछ ।"
नेपालले महिला एसिया कप क्रिकेट खेल्न पाउने,"काठमाडौं (कास) नेपालले महिला एसिया कप क्रिकेट प्रतियोगिता खेल्न पाउने भएको छ । एसियाली क्रिकेट परिषद् (एसीसी) ले नेपाल र थाइल्यान्डलाई एसिया कप खेल्न मौका दिँदै जुलाईमा श्रीलंकाको दम्बुलामा हुने एसिया कपको खेलतालिका मंगलबार सार्वजनिक गरेको छ । ६ साताअघि मलेसियामा सम्पन्न एसिया कप छनोटमा नेपाल र थाइल्यान्ड सेमिफाइनलमै रोकिएका थिए । छनोटको फाइनल पुग्ने टोलीले मात्र एसिया कप खेल्ने पाउने प्रावधान थियो । नेपाल र थाइल्यान्डलाई रोक्दै मलेसिया र यूएई एसिया कपका लागि छनोट भएका थिए ।नेपाली टोली सेमिफाइनलमा मलेसियासँग अन्तिम ओभरमा ४ विकेटले पराजित भएको थियो । प्रतियोगिताभर नै उत्कृष्ट खेलेको नेपाल सेमिफाइनलमा अन्तिम १० ओभरमा मात खाएको थियो । तर। नेपालले अब तेस्रो पटक एसिया कप खेल्ने भएको हो । नेपालले यसअघि सन् २०१२ र २०१६ मा एसिया कप खेलेको थियो । जुलाई १९ देखि २८ सम्म हुने प्रतियोगिताको समूह ए मा नेपालसँगै भारत, पाकिस्तान र यूएई छन् । समूह बी मा श्रीलंका, बंगलादेश, मलेसिया र थाइल्यान्ड रहेको छ । नेपालले जुलाई १९ मा पाकिस्तान, २१ मा यूएई र २३ मा भारतसँग समूह चरणको खेल खेल्नेछ ।"
चर्च ब्वाइज सेमिफाइनलमा,(सुनसरी)चर्च ब्वाइज युनाइटेडले मंगलबार एनआरटीलाई पराजित गर्दै १४ औं कन्ट्रोल इटहरी गोल्डकप फुटबल प्रतियोगिताको सेमिफाइनल तय गरेको छ । इटहरी रंगशालामा मंगलबार राति अन्तिम क्वाटरफाइनलमा झापा गोल्डकप च्याम्पियन चर्च ब्वाइजले बुढासुब्बा गोल्डकप बिजेता एनआरटीमाथि २१ गोलको जिते निकाले । चर्च ब्वाइजको जितमा अबायोमी फकुन्ले र सुरजज्यू ठकुरीले गोल गरेका थिए । एनआरटीका अफिज ओलावालेले एक गोल फर्काए पनि त्यो पर्याप्त भएन । खेलको ३७ औं मिनेटमा अबायोमीले गोल गर्दै चर्च ब्वाइजलाई अग्रता दिलाए । पहिलो हाफमा १० को अग्रता लिएको चर्च ब्वाइजमाथि एनआरटीले ८२ औं मिनेटमा गोल फर्कायो । शिशिर लेखीको पास सदुपयोग गर्दै ओलावालेले खेल ११ गोलको बराबरीमा ल्याए । लगत्तै त्यसको एक मिनेट बित्न नपाउँदै चर्च ब्वाइजका सुरजले गोल गरी टिमलाई पुनः २१ को अग्रता दिलाए । उनले उक्त गोल वैकल्पिक खेलाडी मिलन राईको पासमा गरेका हुन् । मिलन ७५ औं मिनेटमा राजेश परियारको ठाउँमा मैदान छिरेका थिए । मंगलबार म्यान अफद म्याच चर्च ब्वाइजका सुरजज्यू ठकुरी भए । उनलाई १० हजार प्रदान गरे । चर्च ब्वाइजले दोस्रो सेमिफाइनलमा बिहीबार आयोजक राष्ट्रिय जागृति क्लबसँग प्रतिस्पर्धा गर्नेछ । आयोजक टिम पाहुना टोली कञ्चनजंघा फुटबल क्लबलाई पराजित गर्दै सेमिफाइनल पुगिसकेको छ । बुधबार पहिलो सेमिफाइनलमा त्रिभुवन आर्मी र साबिक बिजेता सगरमाथा फुटबल क्लब मोरङबीच प्रतिस्पर्धा हुनेछ । आर्मीले बिर्तामोड युनाइटेड र सगरमाथाले एपीएफलाई हराएका थिए । फाइनल शनिबार हुनेछ ।
भुवन र सद्भावको अग्रता,"काठमाडौं (कास) एमेच्योर गल्फर सद्भाव आचार्य र प्रो भुवन नगरकोटीले सूर्य नेपाल एनपीजीए टुर च्याम्पियनसिपको दोस्रो दिन मंगलबार समग्रमा ९ अन्डर १ सय ३५ को स्कोरसहित अग्रता बनाएका छन् । उनीहरूले एमेच्योर विजय श्रेष्ठ इनहाउसलाई ५ स्ट्रोकले पछि पारेका थिए । सद्भावले दिनको उत्कृष्ट नतिजा निकाल्ने क्रममा ८ अन्डर ६४ को स्कोर बनाए । यो स्कोरमा उनी सातौं स्थानबाट शीर्षस्थानमा उक्लिएका हुन् । भुवनले मंगलबार ६ अन्डर ६६ को स्कोर तयार पारेर शीर्षस्थान कायम राखे ।२ अन्डर ७० खेल्दै समग्रमा ४ अन्डर १ सय ४० सहित विजय तेस्रो स्थानमा रहे । समग्रमा १ अन्डर १ सय ४३ को स्कोर बनाएका युवराज भुजेल, रवि खड्का र नीरज तामाङले संयुक्त चौथो स्थान रहे । युवराजले १ अन्डर ७१ को स्कोर बनाउँदा रवि र नीरजले १ ओभर ७३ मा खेल टुंग्याए ।भुवनकुमार रोक्का र बलभद्र राई इभन पार १ सय ४४ को स्कोरमा संयुक्त रूपमा सातौं स्थानमा छन । भुवनले २ अन्डर ७० र बलभद्रले इभन पार ७२ को स्कोर बनाए । १ अन्डर ७१ सहित समग्रमा १ ओभर १ सय ४५ को नतिजामा दिनेश प्रजापति नवौं स्थान र समग्रमा २ ओभर १ सय ४६ सहित सञ्जय लामा दसौं स्थानमा रहे । सञ्जयले मंगलबार २ ओभर ७४ मा खेल सके ।३६ होल समाप्तिमा १३ ओभर १ सय ५७ सम्म स्कोर गर्ने २३ प्रो र ६ एमेच्योर गल्फरले कट बनाएका छन् । जयराम श्रेष्ठ, विष्णुप्रसाद शर्मा, रामे मगर, धनबहादुर थापा, दीपक मगर, टंकबहादुर कार्की, रमेश अधिकारी, सूर्यप्रसाद शर्मा, पशुपति शर्मा, प्रदीपकुमार लामा, सविन सापकोटा, रामकृष्ण श्रेष्ठ, टासी घले, शिवराम पौडेल र कृष्णमान राजबाहकले कटमा स्थान सुरक्षित गरेका छन् । एमेच्योर गल्फरहरू टासी छिरिङ, राहुल विश्वकर्मा, भरत थापामगर र सुरेश तामाङले पनि कट बनाए ।"
पदकधारी सम्मानित,"धनकुटा (कास) अन्तर्राष्ट्रिय पदक विजेता तथा प्रशिक्षकलाई मंगलबार धनकुटामा सम्मान गरिएको छ । कोशी प्रदेश खेलकुद विकास बोर्डले फुटबल, कबड्डी, तेक्वान्दो र करातेका खेलाडी र प्रशिक्षक सम्मानित गरेको हो ।चीनमा सम्पन्न १९ औं एसियाली खेलकुदमा महिला कबड्डीमा कांस्य पदक जितेका मेनुका राजवंशी, अनुजा कुलुङ राई र इशा राई तथा सफल मुख्य प्रशिक्षक पार्वती राईलाई जनही २ लाख रुपैयाँ पुरस्कार प्रदान गरिएको छ । गत वर्ष क्वालालाम्पुरमा सम्पन्न आईटीएफ तेक्वान्दो च्याम्पियनसिपमा स्वर्ण जितेका सजिना तामाङलाई ५० हजार रुपैयाँसहित सम्मान गरिएको छ । अघिल्लो महिना साउदी अरेबियामा सम्पन्न वाफ महिला फुटबल च्याम्पियनसिपमा रजत जितेका ८ खेलाडीलाई पनि सम्मान गरिएको छ । सम्मानित हुने महिला फुटबलमा सविता राना मगर, अमिशा कार्की, हीराकुमारी भुजेल, रेखा पौडेल, अनिता बस्नेत, प्रीति राई, एन्जिला तुम्बापो सुब्बा र प्रशिक्षक श्याम मानन्धर थिए । उनीहरूले जनही २५ हजार पाए ।खेलाडीलाई कोशी प्रदेशका मुख्यमन्त्री केदार कार्की र सामाजिक विकासमन्त्री राजेन्द्र कार्कीलगायतले सम्मान प्रदान गरे । प्रदेश सरकारको तर्फबाट पदक विजेता खेलाडी सम्मानित गरिएको बोर्डका सदस्यसचिव हंशराज वाग्लले बताए ।"
वर्षा र ललिता विजयी,"काठमाडौं (कास) छैटौं वीर गणेशमान सिंह राष्ट्रिय बक्सिङ प्रतियोगिताको महिला ५७ केजी तौल समूहमा आर्मीकी वर्षा श्रेष्ठले वाग्मतीकी पेमा शेर्पा र ६० केजीमा आर्मीकी ललिता महर्जनले लुम्बिनीकी सुजनकुमारी कुमाललाई हराएका थिए ।पुरुष ५७ केजी तौल समूहमा एपीएफका पूरन राईले विजयी सुरुआत गरेका छन् । राखेप कभर्डहलमा पूरनले मधेशका रभन अलीलाई पराजित गरे । लुम्बिनी प्रदेशका मन्सुव बस्नेतले गण्डकीका चन्द्रबहादुर थापाबाट वाकओभर पाए ।गणेशमान सिंह फाउन्डेसनअन्तर्गत वीर गणेशमान सिंह स्पोर्ट्स कमिटी र नेपाल बक्सिङ संघद्वारा संयुक्त आयोजित प्रतियोगिताको पुरुष ५१ केजीमा लुम्बिनीका भरत पुनले गण्डकीका रोकी गुरुङ र एपीएफका प्रदीप महर्जनले सुदूरपश्चिमका सन्दीप नाथलाई हराए ।पुरुष ६३ केजीमा सुदूरपश्चिमका महेन्द्र चन्दले वाग्मती प्रदेशका सोहन राई र कोशी प्रदेशका एक्लिस शाहीले कर्णाली प्रदेशका रिजन गुरुङलाई हराए । ७१ केजीमा एपीएफका विक्रम चौधरीले कोशीका प्रशान्त दाहाललाई हराए । पुरुष ८० केजीमा पुलिसका प्रदीप पार्कीले मधेशका सरोजकुमार श्रेष्ठ र वाग्मतीका पासाङ शेर्पाले लुम्बिनीका अमर पल्लीलाई हराए ।पुरुषमा ७ र महिलामा ६ तौल समूहमा हुने प्रतियोगिताको पूर्वउपप्रधानमन्त्री प्रकाशमान सिंहले उद्घाटन गरे । स्पर्धामा १ सय ५ खेलाडीको सहभागिता रहने नेपाल बक्सिङ संघका महासचिव मानबहादुर भण्डारीले जनाए । प्रत्येक तौलका विजेताले २५ हजार, दोस्रोले १५ हजार, संयुक्त तेस्रोले साढे ७ हजार रुपैयाँ पुरस्कार प्राप्त गर्नेछन् । उत्कृष्ट पुरुषमहिला खेलाडीले जनही ५० हजार पाउनेछन् ।"
