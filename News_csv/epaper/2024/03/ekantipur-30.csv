शीर्षक,विवरण
सर्वोच्चको आदेशले टेकबहादुरको सांसद पद निलम्बन फुकुवा,"विशेष अदालतबाट भ्रष्टाचार ठहर भएको व्यक्तिलाई कसुर कायम रहँदारहँदै सफाइ दिएसरह निलम्बन फुकुवा गरेको देख्दा आफू अचम्मित भएको विशेष अदालतका पूर्वअध्यक्ष गौरीबहादुर कार्कीले बताए । यो आदेश पढेपछि मलाई न्यायाधीशले जे बोल्यो, त्यही फैसला हो भन्ने बेलायतका विधिशास्त्री लर्ड डेनिङको सम्झना भयो, विशेष अदालतका पूर्वअध्यक्ष कार्कीले भने, नयाँ न्यायाधीशहरू छन्, नयाँ व्यवस्थाको न्यायालय छ, नयाँ विधिशास्त्र बनाएका होलान्, हामीले जानेको विधिशास्त्रमा त यस्तो भएको देखेसुनेको थिएन । भ्रष्टाचारमा दोषी करार भइसकेकाले निलम्बन फुकुवा पाएपछि त यो देश भ्रष्टाचारीका लागि स्वर्ग छ भन्ने प्रमाणित भयो ।विशेष अदालतविरुद्ध दायर मुद्दा सर्वोच्चमा पुनरावेदन भई विचाराधीन रहेकै बेला गत फागुन २१ गते गुरुङले सर्वोच्चमा रिट दायर गर्दै आफूविरुद्ध गरिएको सांसद पदको निलम्बन फुकुवा गरिपाऊँ भनी निवेदन दिएका थिए । एक पटक पेसी चढेको मुद्दा सुनुवाइ नभएर सरेपछि महिनौंसम्म पालो नआउने सर्वोच्चमा गुरुङको निवेदनमाथि भने एक महिना पनि नबित्दै ५ पटक पेसी चढेको थियो । रिट दायर भएको पर्सिपल्ट तिलप्रसाद श्रेष्ठको एकल इजलासले कारण देखाऊ आदेश जारी गर्दै छलफलका लागि झिकाउने प्रक्रियागत निर्णय गरेका थिए । त्यसको एक सातापछि फागुन ३० गते गुरुङको रिट मनोज शर्मा र सारंगा सुवेदीको इजलासमा परेको थियो । त्यस दिन हेर्न नभ्याइने मा परेको उक्त रिट गत चैत ४ गते विनोद शर्मा र अब्दुल अजिज मसुलमानको इजलासमा परेको थियो । उक्त इजलासले मिसिल झिकाउने आदेश गरेको थियो । गत चैत १३ गते उक्त रिट नहकुल सुवेदी र सुनीलकुमार पोखरेलको इजलासमा पेसी चढे पनि हेर्न नभ्याइने मा परेको थियो । लगत्तै तीन दिनपछि शुक्रबार शर्माद्वयको इजलासको एक नम्बरमै परेको पेसीमा रिट जारी हुने आदेश भएको हो ।भ्रष्टाचारमा सजाय पाएको व्यक्तिलाई निलम्बन फुकुवा गरेर सर्वोच्चले कानुन सबका लागि बराबरी छ भन्ने सिद्धान्तको उल्लंघन गरेको संविधानविद् भीमार्जॅन आचार्यको टिप्पणी छ । यो आदेश कानुन सबका लागि बराबरी हो भन्ने विधिको शासनको सिद्धान्तविपरीत छ, किनभने यसले नागरिकलाई पहुँच हुने र नहुने गरी प्रस्टसँग दुई वर्गमा वर्गीकरण गरेको देखिन्छ, आचार्य भन्छन्, शक्तिसँग निकट भएको र राजनीतिक पहुँच भएको व्यक्तिलाई राज्य र न्यायालय दुवैले गरेको व्यवहार आम नागरिकलाई भन्दा फरक छ, यो मान्य हुन सक्दैन । यस्तै आदेशहरूले न्यायाधीश चयनमा प्रश्न खडा गर्ने आचार्यको भनाइ छ । फैसला वा आदेश गर्दा न्यायाधीशको सीमा हुन्छ, त्यो भनेको कानुनी व्यवस्था, यसअघिका नजिर र कानुनको सामान्य नियमले कोरेको परिधिभित्र रहनु नै हो, आचार्यले भने, तर यसमा त्यस्तो देखिएन ।समाज कल्याण परिषद्को स्वामित्वमा रहेको भृकुटीमण्डपस्थित फनपार्कको जग्गा भाडामा दिँदा भ्रष्टाचार गरेको मुद्दा चल्दै गरेका बेला मनाङबाट निर्वाचित सांसद गुरुङ विजयी हुनेबित्तिकै संसद् सचिवालयद्वारा निलम्बित भएका थिए । भ्रष्टाचार निवारण ऐन २०५९ को दफा ३३ मा कुनै पनि राष्ट्रसेवकविरुद्ध भ्रष्टाचारसम्बन्धी मुद्दा दायर भएमा मुद्दा किनारा नभएसम्म निजको पद स्वतः निलम्बन हुनेछ भन्ने उल्लेख छ । उक्त ऐनको दफा २ को परिभाषा खण्डमा राष्ट्रसेवक को परिभाषामा प्रचलित कानुनबमोजिम सार्वजनिक पद धारण गरेको मानिने व्यक्ति सम्झनुपर्छ भनी उक्त धाराको उपधारा (१) मा राष्ट्रसेवकको थप व्याख्या गर्दै लेखिएको छ, राष्ट्रपति नेपाल सरकार वा सार्वजनिक संस्थासमक्ष लिएको शपथबाट वा नेपाल सरकार वा सार्वजनिक संस्थासँग गरेको सम्झौता वा कबुलियत वा सर्तबमोजिम वा सार्वजनिक कर्तव्य पालन गर्नका लागि नेपाल सरकार वा सार्वजनिक संस्थाबाट तलब, भत्ता, पारिश्रमिक, सुविधा, हैसियत वा अन्य कुनै लाभ पाउने वा नपाउने गरी नियुक्त, मनोनीत वा निर्वाचित व्यक्ति ।गुरुङविरुद्ध विशेष अदालतमा मुद्दा दायर भएलगत्तै उक्त कानुनी परिभाषा र व्यवस्थालाई टेकेर संघीय संसद्को सचिवालयले २०६९ पुस १२ गते गरुङलाई निलम्बन गरेको पत्र काटेको थियो । गुरुङलगायत १४ विरुद्ध सस्तो मोलमा नेपाल सरकारलाई घाटा लाग्ने गरी भृकुटीमण्डपको जग्गा भाडामा दिएर भ्रष्टाचार गरेको भन्दै २०७५ माघ २१ गते नै विशेष अदालतमा मुद्दा दायर गरेको थियो । मुद्दा विचाराधीन अवस्थामा रहेकै बेला गुरुङ मनाङबाट सांसद निर्वाचित भएर आए । निर्वाचित भएपछि गुरुङको पद निलम्बन भएको भनी संसद् सचिवालयले जानकारी दियो । त्यसको दुई महिना ४ दिनपछि फागुन १६ गते विशेष अदालतले गुरुङलाई १ करोड २१ लाख ८४ हजार भ्रष्टाचार गरेको ठहर गर्दै उक्त रकम बराबरको बिगो र जरिवाना भराउने फैसला गरेको थियो ।गुरुङको पक्षमा विशेष अदालतमा बहस गरेका अधिवक्ताहरूसमेत सर्वोच्चको यो आदेशप्रति सन्तुष्ट छैनन् । चोलेन्द्रको बहिर्गमनपछि न्यायालय लयमा फर्कियो भन्ने लागेको थियो, होइन रहेछ, गुरुङको पक्षमा बहस गरिसकेका ती वरिष्ठ अधिवक्ताले भने, अदालतमा राजनीतिक प्रभाव र शक्तिको छाया ज्युँका त्यूँ नै रहेछ । भ्रष्टाचार मुद्दा दायर मात्रै भए पनि लाभको पद निलम्बन हुने कानुनी व्यवस्था छँदाछँदै भ्रष्टाचारी ठहरै भएको व्यक्तिलाई सफाइ दिएसरह निलम्बन फुकुवा गर्नॅ मौजुदा कानुनहरूको उल्लंघन भएको भन्दै कानुनी वृत्तमा यसबारे तरंग आएको अधिवक्ताहरू बताउँछन् ।यो आदेश कानुनको प्रत्यक्ष त्रुटि हो, अधिवक्ता ओमप्रकाश अर्याल भन्छन्, विशेष मुद्दामा विशेष ऐन लाग्ने प्रस्ट व्यवस्था हुँदाहुँदै भ्रष्टाचार ठहर भइसकेको व्यक्तिविरुद्ध लागेको निलम्बन फुकुवा गर्ने कानुनी आधार छैन र यसअघि यस्तो भएको पनि देखिन्न । भ्रष्टाचार विशेष अदालतमा दायर हुने विशेष प्रकृतिको मुद्दा हो र यस्तो मुद्दामा विशेष ऐन अर्थात् भ्रष्टाचार निवारण ऐन, २०५९ लाग्छ । न्यायाधीश शर्माद्वयले गरेको आदेशमा विशेष ऐनमा भएको व्यवस्थामा प्रवेशै नगरी संविधानको धारा २० को उपधारा ५, धारा ८७, २४६(३), संघीय संसद् सचिवालयसम्बन्धी ऐन २०६४ को दफा ९ र प्रतिनिधिसभा नियमावली २०७९ को नियम २८४(३) र (४) को आधारमा गुरुङको निलम्बन फुकुवा हुने आदेश गरेका हुन् । यसअघि सर्वोच्च अदालतले पप्पु कन्स्ट्रक्सनका ठेकेदार सांसद हरिनारायण रौनियारविरुद्ध लागेको भ्रष्टाचार मुद्दामा सांसद पद निलम्बन भएपछि फुकुवाका लागि उनले दिएको रिट खारेज गरिदिएको थियो । सर्वोच्चको यो आदेश आफ्नै अघिल्लो आदेशविपरीत आएको छ ।तल्लो अदालतमा भएको फैसलामा त्रुटि भए पनि रिटमार्फत नभई पुनरावेदनको प्रक्रियाबाट गर्न सकिने प्रक्रिया पनि गुरुङको मुद्दामा सर्वोच्चबाट हुन नसकेको अधिवक्ता अर्यालको टिप्पणी छ । सर्वोच्चले चाहेको भए रिटमार्फतै गुरुङविरुद्धको विचाराधीन मुद्दा एकै हप्तामा छिनोफानो गरी निर्णय दिनु भनेर आदेश गर्न सक्थ्यो र गुरुङको मुद्दामा सफाइ दिएको भए पनि बरु त्यो कानुनसम्मतै हुन्थ्यो, अर्याल भन्छन् । लाभको पदमा रहनका लागि निर्विवाद रूपले नैतिक चरित्र सफा हुनुपर्छ भन्ने विधिशास्त्रीय मान्यतालाई कुल्चिँदै सर्वोच्चले राजनीतिक पहुँच भएकाहरूको हकमा यसरी छुट्टै आदेश र फैसलाहरू गर्दै जाने हो भने न्यायालयप्रतिको जनआस्था अझै खस्केर जाने चिन्ता कानुनविद्हरूमा छ ।"
प्रदेश सरकारको बजेटलेखुमबहादुरको सालिक,"लमही सतबरिया निवासी खड्का एक समय राष्ट्रिय राजनीतिमा प्रभावशाली नेता मानिन्थे । कांग्रेस महामन्त्री र कैयन् पटक मन्त्री भएका खड्काको सालिक २०७६ चैत १९ मा कांग्रेस उपसभापति पूर्णबहादुर खड्काले शिलान्यास गरेपछि निर्माण भए पनि लामो समयदेखि अनावरण हुन सकेको थिएन । भौतिक योजना तथा निर्माण लगायतका मन्त्रालयमा कार्यरत हुँदा २ करोड ३६ लाख रकम भ्रष्टाचार गरेको भन्दै खड्काविरुद्ध अख्तियार दुरुपयोग अनुसन्धान आयोगले २०५९ मा विशेष अदालतमा मुद्दा दायर गरेको थियो । विशेष अदालतले २०६३ कात्तिक २९ मा उनलाई सफाइ दिए पनि सर्वोच्च अदालतले २०६९ साउन ३० मा विशेषको फैसलालाई उल्टाउँदै डेढ वर्ष कैद फैसला सुनाएको थियो । न्यायाधीश कल्याण श्रेष्ठ र वैद्यनाथ उपाध्यायले उनलाई ९४ लाख ७४ हजार १ सय २३ रुपैयाँ भ्रष्टाचार गरेको भन्दै जरिवाना र त्यति नै बिगो तिर्ने फैसला सुनाएका थिए । कैद सजाय भुक्तान र जरिवाना तिरेर जेल मुक्त भएपछि खड्का हिन्दु राज्य निर्माणको अभियानमा सक्रिय हुन खोजेका थिए । मिर्गौला, छाती र नसाको समस्याबाट पीडित खड्काको उपचारका क्रममा भारतको नयाँदिल्लीस्थित अपोलो अस्पतालमा २०७४ चैत १६ मा निधन भएको थियो ।"
सगरमाथाको फेदमा रियालिटी शो,"(काठमाडौं)इन्टरनेटको माध्यमबाट सिधै दर्शकसामु प्रस्तुत हुने स्ट्रिमिङ मिडिया प्लेटफर्म ओटीटी (ओभर द टप) मध्येमा एक नम्बरमा छ, नेटफिलिक्स । यसका विश्वभर २६ करोड ग्राहक छन् । त्यसपछिको स्थान भने अमेजनको प्राइभ भिडियोले लिएको छ । अमेरिकाको सियाटलमा रहेको अमेजन प्राइमका २३ करोड पेड सब्सक्राइबर छन् । यही विश्वको दोस्रो चर्चित ओटीटी प्लेटफर्मका सदस्यहरूको ध्यान भने यतिबेला विश्वकै अग्लो शिखर सगरमाथाको आधारशिविर र आसपासको हिमाली भेगमा तानिएको छ । त्यसको कारण हो, नेपाली निर्माताले नेपाली ब्यानरमा तयार पारेको द च्यालेन्जर्स ः गेम अफ हिमालयज नामको रियालिटी शो । दक्षिण र पश्चिम एसियामा ८ सय किलोमिटरमा फैलिएको हिन्दुकुश पर्वत शृंखलामुनि बसोबास गर्ने अर्बौं मानिसहरूको जीवन अनि द्रुत गतिमा पग्लिरहेका हिमनदीबारे विश्वको ध्यान तान्ने मूल उद्देश्यले तयार भएको हो, द च्यालेन्जर्स ः गेम अफ हिमालयज रियालिटी शो । र, यसका लागि रियालिटी शोमा भ्लगरहरूलाई सहभागी गराइएको छ । खासमा हिमालय क्षेत्रमा बसोबास गर्ने मानिसहरू जीवन, हिमाल आरोहणका कथा, आरोहीको संघर्ष, पर्वतारोहणका दुःख, त्यहाँको जीवनशैलीलाई रियालिटी शोमा देखाउन खोजेका छौं, शोका निर्माता श्री गुरुङले कान्तिपुरसँग भने, नेपाल चिनाउन नेपालीले यति धेरै मिहिनेत र लगानी गरेर बनाइएको यो अहिलेसम्मकै ऐतिहासिक रियालिटी शो हो । यसको एकसाथ विश्वभर हुने प्रसारणले नेपालको पर्यटन उद्योगमा अमूल्य योगदान दिने अपेक्षा गरेका छौं ।सिनेकर्मी तथा उद्यमी गुरुङले १४ वर्षअघि (२०६६ सालमा) नेपाली ब्यानरमा हिमाललाई समेटेर सिनेमाडकुमेन्ट्री को सपना देखेका थिए । तर, कोभिड महामारी, लगानीकर्ता, प्रक्रियागत झन्झट लगायतका विभिन्न आरोहअवरोहले धकेलिएको उनको सपना । कोभिड सकिएपछि २०७७ सालदेखि भने गुरुङ त्यही सपना पूरा गर्न क्रियाशील भएका हुन् । नेपालसहित ६ वटा मुलुकका ११ भ्लगरले लुक्लादेखि सगरमाथा आधारशिविरसम्म १२ दिन गरेको पदयात्रा तथा साहसिक गतिविधिलाई समेटिएको रियालिटी शोको लागत १० करोड रुपैयाँ हाराहारी रहेको उनले बताए । निर्माता गुरुङको वर्ल्ड भ्लग च्यालेन्ज प्रालि काठमाडौं को ब्यानरमा रियालिटी शो २०७८ कात्तिक ३ देखि १९ गतेसम्म लुक्लादेखि सगरमाथा आधारशिविरसम्म सुटिङ भएको हो । गुरुङका अनुसार सुटिङका क्रममा ११ जना भ्लगरसहित सयभन्दा बढी सिनेकर्मी तथा क्रुहरू सगरमाथा आधारशिविरसम्म पुगेका थिए । आठवटा एपिसोडको यो शो हेर्न अमेरिकाबाहेकका मुलुकमा आतुर दर्शकहरूले काठमाडौंमा चैत २४ गते उद्घाटन हुने समारोह कुर्नुपर्ने छ । तर, अमेरिकामा भने अहिले प्राइभ भिडियोका सब्सक्राइबरले भने अहिले नै हेर्न सक्नेछन् । त्यसका लागि उनीहरूले आफूलाई मन परेको कुनै एक एपिसोड हेर्न २ अमेरिकी डलर हाराहारी र पूरै सिजन हेर्न १० डलर हाराहारी तिर्नुपर्छ । विश्वकै अग्लो स्थानमा तयार भएको च्यालेन्जर्स शो लाई ओटीटीमा पुर्याउने थुप्रै नेपाली कर्मजीवी हातहरू छन् । यीमध्ये यसको मुख्य निर्माता हुन् श्री गुरुङ । उनका अनुसार, जेठ अन्तिममा अमेरिकामा हुने रेड कार्पेट शोमा ११ जना भ्लगरमध्येबाट एक जनालाई विजेता घोषित गरिनेछ । उनका अनुसार विजेतालाई एक लाख अमेरिकी डलर (एक करोड ३३ लाख रुपैयाँ) नगद पुरस्कार प्रदान गरिनेछ । ११ जना भ्लगरलाई शोमा विश्व चर्चित आरोहीहरू कामीरिता शेर्पाले प्रमुख प्रशिक्षकका रूपमा गाइड गरेका छन् । त्यस्तै, अर्का विश्व चर्चित आरोही निर्मल पुर्जा (निम्स दाइ) एक्सपिडिसन निर्देशक छन् । अर्का आरोही मिङ्मा डेभिड शेर्पा एक्सपिडिसन लिडर छन् । भारतलगायत दक्षिण एसियाली टेलिभिजन उद्योगमा स्थापित निखिल चिनपा शोको होस्ट छन् । द्याट एमटीभी गाइ उनको नाम जोडिने चर्चित शो हो । नेपालबाट दुई भ्लगर विश्वास राई र निशा खालिङले प्रतिस्पर्धामा भाग लिएका छन् । राई नेपाल भ्लग च्यालेन्जका विजेता र निशा फाइनलिस्ट हुन् । त्यस्तै, भारतबाट एमटीभी रोडिजका विजेता आशिष भाटिया, इन्डिया भ्लग च्यालेन्ज विजेता क्यामरावालेभाइ र अटो भ्लगर विशाखा फुलसुंगे छन् । अमेरिकाको सबैभन्दा ठूलो युट्युब हाइकर क्रैग एडम्स र ड्रोन पाइलट स्टिल डेविस, थाइल्यान्डका नाथन बार्टलिंग, लुक मी, फिलिपिन्सका विल दासोविच र कोलम्बियाका क्रेयटर जुनेन्स वेलेजले शोमा प्रतिस्पर्धा गरेका छन् ।"
बजेट निर्माणमा जुट्यो अर्थ मन्त्रालय,"(काठमाडौं)अर्थमन्त्री वर्षमान पुनले बजेट मस्यौदा लेखन समिति गठन गरेका छन् । आगामी आर्थिक वर्ष ०८१८२ को बजेट वक्तव्य लेखनका लागि मन्त्रालयका सहसचिव धनीराम शर्माको संयोजकत्वमा अर्थमन्त्री पुनले शुक्रबार समिति गठन गरेका हुन् । समितिमा सहसचिवहरू रितेशकुमार शाक्य, महेश आचार्य, रामप्रसाद आचार्य, ईश्वरी अर्याल र पार्वती शर्मा सदस्य छन् । शर्मा, शाक्य, आचार्यद्वय र अर्याल अर्थ मन्त्रालयमा कार्यरत छन् । शर्मा भने आन्तरिक राजस्व कार्यालयमा उपमहानिर्देशक छिन् । शनिबार नै बैठक बसेर समितिले काम थाल्ने समिति संयोजक शर्माले बताए । विषयगत मन्त्रालयहरूसँग समन्वय गरेर तत्काल बजेट लेखनको काम थालिनेछ, उनले भने । निवर्तमान अर्थमन्त्री प्रकाशशरण महत छँदै तय भएका सकारात्मक कार्यक्रममा परिवर्तन नगरिने अर्थमन्त्री पुनको भनाइ छ । विश्व बैंकका माल्दिभ्स, नेपाल र श्रीलंका देशीय निर्देशक फेरिस हदाद जर्भोससँग शुक्रबार मन्त्रालयमा भएको भेटमा उनले मन्त्री फेरिँदैमा सरकारको नीतिमा तात्त्विक परिवर्तन नहुने प्रस्ट्याए । महतले संसद्मा प्रस्तुत गरेको आगामी बजेटको सिद्धान्त र प्राथमिकताको स्वामित्व लिएर आफूले त्यो सन्देश दिइसकेको उनको भनाइ छ । मन्त्री फेरिँदैमा नीतिमा धेरै परिवर्तन गर्नुहुँदैन, उनले भने, राज्यको नीतिमा स्थायित्व चाहिन्छ, कतिपय कोणबाट मलाई सिद्धान्त र प्राथमिकतामा हेरफेर गर्न सुझाव पनि आएको हो । तर मैले त्यसो गर्नु उपयुक्त ठानिनँ । आगामी वैशाख १६ र १७ मा गर्ने भनिएको तेस्रो लगानी सम्मेलन र असारमा काठमाडौंमा हुने विश्व बैंकअन्तर्गतको अन्तर्राष्ट्रिय विकास संघ (आइडा) बैठक तोकिएकै समयमा हुने उनले जनाए । फरक प्रसंगमा मन्त्री पुनले एमसीए नेपालमार्फत हाल सञ्चालित आयोजना पाँच वर्षभित्रै सक्ने प्रतिबद्धता जनाए ।"
रोल्वालिङका बन्द होटल खुले,"(दोलखा)पर्यटकको चहलपहल सुरु भएसँगै रोल्वालिङ उपत्यकाका होटल खुलेका छन् । मंसिरबाट चिसो बढेपछि बन्द भएका होटल पर्यटकको चहलपहल हुन थालेपछि खुलेका हुन् । रोल्वालिङ पदमार्गमा स्वदेशी र विदशी पर्यटकको आगमन राम्रो छ । गौरीशंकर संरक्षण क्षेत्रअन्तर्गतको रोल्वालिङ क्षेत्रमा रहेको च्छोरोल्पा र नजिकै रहेको दूधकुण्ड पदायात्रा निस्कने सिजन सुरु भएको छ । हिमपात र चिसो बढेपछि स्थानीय होटल व्यवसायीले रोल्वालिङ क्षेत्रका होटल ३ महिना बन्द गरेर तलतिर झर्ने गरेका छन् । गौरीशंकर गाउँपालिका९ बेदिङ र च्छोरोल्पा हिमताल नजिकैको गाउँ नामा २२ होटल सञ्चालनमा छन् । बर्खाका बेला पदयात्रामा पर्यटकको संख्या न्यून हुने भएकाले असारसाउनमा कतिपय होटल बन्द हुने गरेका छन् । बेदिङमा भने केही होमस्टे पनि छन् । वर्षको ७ महिना उक्त क्षेत्रका होटल पूर्ण रूपमा सञ्चालनमा आउने गरेको होटल व्यवसायी दावाछिरिङ शेर्पाले बताए । मंसिरबाट हिमपात र चिसो बढ्ने भएकाले नियम बनाएरै होटल बन्द गर्छौं, उनले भने, चैत लागेपछि रोल्वालिङमा पर्यटकको आगमन सुरु हुने भएकाले सबै होटल खोल्ने नियम छ । यस वर्ष ढिलो गरी हिमपात भएकाले च्छोरोल्पा आसपास र रोल्वालिङ हिउँ पग्लन सुरु भएको छ । विदेशी पर्यटकको रोजाइमा पर्ने रोल्वालिङ पदमार्ग पछिल्लो समय स्वदेशी पदयात्री पनि हिमाली क्षेत्र घुम्न आउन थालेका छन् । विगतमा निकै कम मात्रै स्वदेशी पदयात्री रोल्वालिङ क्षेत्र जाने गरेका थिए । गत असोज र कात्तिकमा मात्र १ हजार ४ सय स्वदेशी पदयात्री रोल्वालिङ क्षेत्र पुगेको तथ्यांक संरक्षण क्षेत्रमा छ । विदेशी पदयात्रीको मात्र तथ्यांक राख्ने गौरीशंकर संरक्षण क्षेत्रले पहिला पटक स्वदेशी पदमार्गीको तथ्यांक राखेको हो । यस अवधिमा रोल्वालिङ क्षेत्रमा एक हजारभन्दा बढी विदेशी पर्यटक पदयात्राका लागि पुगेका थिए । दक्षिण एसियाली मुलुकबाट पनि २७ जना र तेस्रो देशबाट एक हजार ५२ जना विदेशी पर्यटकले रोल्वालिङ क्षेत्र घुमेका थिए । प्रायः युवा पुस्ता रोल्वालिङ पदयात्रा गरेर पुग्ने अन्तिम गन्तव्य ४ हजार ५ सय ८० मिटर उचाइमा रहेको च्छोरोल्पा हुने गरेको छ । पछिल्लो समय युवाहरू च्छोरोल्पा हिमताल नजिकैको अर्को गन्तव्य दूधकुण्डसमेत पुग्ने गरेका छन् । चरिकोटदेखि बिगु गाउँपालिका१ छ्योछ्योतसम्म सार्वजनिक यातायात सञ्चालनमा छ । त्यसपछि रोल्वालिङ पदमार्ग सुरु हुन्छ । पहिलो दिन हिँडेर सिमिगाउँ वा सुरमुचेमा बास बसेर भोलिपल्ट क्याल्चे, डोङनाङ, ठाङ्दिङमा हुँदै हिमाल आरोहण गर्नेहरूको गाउँको परिचय बनाएको ३ हजार ७ सय २१ मिटर उचाइमा रहेको बेदिङ पुगिन्छ । बेदिङमा पर्यटकलाई लक्षित गरेर सानाठूला डेढ दर्जन होटल छन् । बेदिङपछि तेस्रो दिन च्छोरोल्पा पुगेर घुमाघाम गरी पर्यटक ४ हजार १ सय मिटर उचाइमा रहेको ना गाउँमा बस्ने गरेको संरक्षण क्षेत्रका सूचना अधिकारी तुलसीप्रसाद दाहालले बताए । सिजनको सुरुमै रोल्वालिङ पदमार्गमा विदेशी पर्यटकको उपस्थिति उत्साहप्रद भएको उनले जनाए । रोल्वालिङ क्षेत्र घुम्ने पर्यटकको चहलपहल बाक्लिएको छ, केही विदेशी समूहमा गएका छन्, उनले भने, सिजन सुरु भएकाले रोल्वालिङमा गएका वर्षभन्दा उत्साहजनक पर्यटक भित्रने अपेक्षा गरेका छौं । रोल्वालिङ क्षेत्रमा स्वदेशी पर्यटक पनि जान थालेको दाहालको भनाइ छ । वैशाखबाट मुख्यगरी यो क्षेत्रमा पर्यटकको बाक्लो चहलपहल हुने उनी बताउँछन् । ५ हजार ६ सय ३० मिटरको यलुङ री, ५ हजार ९ सय २५ मिटरको रम्दुङ, ६ हजार मिटर माथिको फर्छेमलगायतको हिमाल आरोहणका लागि विदेशी पुग्ने गरेका छन् । यस्तै ५ हजार ७ सय ५५ मिटर उचाइको टासिलाप्चा पास छिचोलेर विदेशी पर्यटक खुम्बु क्षेत्र हुँदै सगरमाथा पनि पदयात्रा गरेर जाने गरेका छन् । यस वर्ष ढिलो गरी हिउँ परेकाले बाटो देखिएको छैन, उनले भने, अब हिउँ पग्लिएपछि बनेका बाटा देखिन्छन्, त्यसपछि उक्त क्षेत्र पुग्ने पर्यटकको पनि चहलपहल सुरु हुन्छ ।"
'नेपाललाई पर्यटकीय गन्तव्य बनाउन पहिला नीतिगत सुधार,"काठमाडौं (कास) नेपालको पर्यटन र हवाई यातायात क्षेत्रलाई प्रवर्द्धन गर्ने विषयमा सम्बद्ध सरोकारवाला निकाय एक भएर अघि बढ्नुपर्नेमा जोड दिइएको छ । नेपाल उद्योग वाणिज्य महासंघ र संसद्को अन्तर्राष्ट्रिय सम्बन्ध तथा पर्यटन समितिका बीच बिहीबार सिंहदरबारमा भएको छलफलमा समितिका अध्यक्ष राजकिशोर यादवले महासंघले पर्यटन विकासका लागि वास्तविक मुद्दा उठाएको र उक्त विषयमा सम्बद्ध मन्त्रालय, विभाग र सचिवहरूसँग छलफल गरेर खाका तयार गरिने बताए । महासंघको पर्यटन तथा हवाई यातायात समितिले देशमा पर्यटनको विकास गर्दै विदेशी मुद्रा भित्र्याएर अर्थतन्त्रको विकास गर्न संसद्को उक्त समितिलाई सातबुँदे सुझाव पेस गर्दै छलफल गरेको थियो । महासंघका माग देशको हितमा भएको र यस विषयमा तत्काल सम्बद्ध निकायसँग छलफल गरी निकास दिने सभापति यादवले प्रतिबद्धता जनाए । छलफलमा महासंघका अध्यक्ष चन्द्रप्रसाद ढकालले पर्यटन उद्योगमा देखिएका चुनौतीलाई सरकारले सक्रिय रूपमा सम्बोधन गर्दै प्रभावकारी समाधान खोज्नुपर्नेमा जोड दिए । यस क्षेत्रभित्रको विकास र नवप्रवर्तनलाई बढावा दिनुपर्ने र सोहीअनुरूप नीतिनियम संशोधन हुनुपर्ने उनले बताए ।"
क्यासिनोसँगै टाइगर प्यालेस रिसोर्ट पूर्ण सञ्चालनमा,"(भैरहवा)रुपन्देहीको तिलोत्तमा१५, स्थित पाँचतारे टाइगर प्यालेस रिसोर्ट क्यासिनोसहित शुक्रबारबाट पूर्ण सञ्चालनमा आएको छ । शुक्रबार साँझ पर्यटन सरोकारवाला र पाहुनाको सहभागितामा टाइगर इज ब्याक नारासहित क्यासिनोको पुनः सुरुवात गरियो । यसअघि दक्षिण एसियामै क्यासिनो खेलका लागि आर्जन गरेको ख्यातिलाई कायम राख्ने गरी नयाँ व्यवस्थापनले क्यासिनोसँगै रिसोर्ट पूर्ण सञ्चालनमा ल्याएको लगानीकर्ताले बताए । क्यासिनोको सुरुवातमा एक दजर्नभन्दा बढी भारतीय कलाकारले प्रस्तुति दिएका थिए । शुक्रबार साँझ रिसोर्टमा आयोजित क्यासिनोको सफ्ट ओपेनिङ कार्यक्रममा स्वदेशी र विदेशी गरेर ५ सयभन्दा बढीको सहभागिता थियो । जिल्लामा पहिलो पटक वैदेशिक लगानीमा सात वर्षअघि पाँचतारे रिसोर्ट सञ्चालनमा आउँदा यहाँका लगानीकर्ता र पर्यटन व्यवसायी उत्साहित थिए । भैरहवामा अन्तर्राष्ट्रिय विमानस्थल निर्माणसँगै वैदेशिक लगानीमा ठूलो होटल सञ्चालनमा आएपछि जिल्लाको हस्पिटालिटी क्षेत्रमा लगानी बढेको थियो । विदेशको झल्को दिने भौगोलिक बनावट र संरचना रहेको रिसोर्ट अवलोकनका लागि मुलुकभरबाट सर्वसाधारण आउँथे । यहाँ आउने पाहुनामा स्वदेशीसँगै विदेशीको संख्या उल्लेख्य हुन्थ्यो । अस्ट्रेलियन स्टक एक्सचेन्जमा सूचीकृत सिल्भर हेरिटेज ग्रुपले ५ अर्ब रुपैयाँभन्दा बढी लगानी गरेर रिसोर्ट सञ्चालनमा ल्याएको थियो । व्यापारिक सफलतासँगै लगानीकर्ता सिल्भर हेरिटेज ग्रुपले पूर्वको झापा र सुदूरपश्चिममा नयाँ रिसोर्ट सञ्चालनको तयारी गरेको थियो । त्यही बेला रिसोर्टको जग्गा र आन्तरिक विवाद उत्कर्षमा पुग्यो, जिल्लाका एक पर्यटन व्यवसायीले भने, मुलुकको राजनीतिक अस्थिरता, मजदुर संघर्ष र लगानीकर्ताबीच बेमेलले समस्या सिर्जना भयो । आन्तरिक मतभेद बढिरहेका बेला मुलुकमा कोरोना महामारी सुरु भयो । त्यसको असर पर्यो । लगानीकर्ताबीच विवाद बढ्दै गएपछि होटल र क्यासिनो बन्द हुन पुगे । समस्याग्रस्त भएर थेग्न नसक्ने अवस्थापछि लगानीकर्ता कम्पनीले रिसोर्ट बिक्रीका लागि प्रयास थाल्यो । एक वर्षसम्म धेरै व्यक्ति र कम्पनीले प्रयास गरे पनि रिसोर्टको जग्गा विवाद र मजदुर समस्याका कारण खरिदबिक्री सम्झौता पूर्ण भएनन् । खिचातानीको बीचमा अमेरिकाको डेलावेयरमा दर्ता रहेको हिमालयन टाइगर इन्भेस्टमेन्ट इंकले सिल्भर हेरिटेज कम्पनी खरिद गर्ने निर्णय गर्यो । खरिदबिक्री सम्झौतासँगै सिल्भर हेरिटेजका नाममा रूपन्देहीमा रहेको टाइगर प्यालेस रिसोर्ट र क्यासिनो, झापास्थित १२ बिघा जमिन, काठमाडौंको सांग्रिला होटलमा सञ्चालनमा रहेको मिलेनियर क्लब क्यासिनो हिमालय टाइगर इन्भेस्टमेन्ट इंकको स्वामित्वमा आयो । डुब्न लागेको गहना (रिसोर्ट) किनेर हामीले उकासेका छौं, टाइगर प्यालेस रिसोर्टका अध्यक्ष बुद्धिसागर सुवेदीले भने, सुरुमा यसमा देखिएका चुनौती स्वीकार गर्ने कोही भएन, खरिदको प्रयास गरेर छाड्ने धेरै भए । तुरुन्त रेस्क्यु नगरे सम्पत्ति खेर जाने अवस्थामा थियो । आफ्नो कम्पनीले खरिद गरेपछि रिसोर्टका ९० प्रतिशत समस्या समाधान भइसकेको उनले बताए ।"
अर्थ संक्षेप,"ग्लोबल मनी विकमा सिद्धार्थका गतिविधि काठमाडौं (कास) सिद्धार्थ बैंक लिमिटेडले विद्यार्थीहरूलाई वित्तीय शिक्षा प्रदान गरी आर्थिक रूपमा सचेत र सशक्त बनाउने उद्देश्यले ग्लोबल मनी विकमा विभिन्न कार्यक्रम गरेको छ । बैंकले मार्च १८ देखि २४ सम्म प्रोटेक्ट योर मनी, सेक्योर योर फ्युचर नाराका साथ सातै प्रदेशमा विद्यालय एवं क्याम्पस गरी ३४ स्थानमा विद्यार्थीलक्षित वित्तीय साक्षरता कार्यक्रम सञ्चालन गरेको हो । बैंकले प्रदान गर्ने सेवा, डिजिटल कारोबार र यसमा अपनाउनुपर्ने सावधानीका विषयमा सचेत गराई विद्यार्थीहरूमा वित्तीय ज्ञान, सीप, मनोवृत्ति तथा व्यवहारमा सुधार ल्याउने उद्देश्यले सञ्चालन गरिएको थियो । कार्यक्रममा १ हजार ७ सय ६० जना विद्यार्थीको सहभागिता थियो । विद्यार्थीहरूलाई बैंकको आधारभूत बैंकिङ सञ्चालन र विभिन्न बैंकिङ माध्यमसम्बन्धी व्यावहारिक शिक्षा प्रदान गर्ने उद्देश्यले ३२४ जना विद्यार्थीलाई बैंकका विभिन्न शाखा भ्रमण कार्यक्रम पनि आयोजना गरिएको थियो ।ब्रिटिस कलेजको ॅस्टुडेन्ट एक्सचेन्ज काठमाडौं (कास) द ब्रिटिस कलेज (टीबीसी) ले यस पटक पनि अन्तर्राष्ट्रिय स्टुडेन्ट एक्सचेन्ज कार्यक्रम आयोजना गरेको छ । ब्रिटिस एजुकेसन ग्रुपअन्तर्गतको टीबीसीले यूकेस्थित आफ्नो साझेदार संस्था लिड्स बेकेट युनिभर्सिटी (एलबीयू) का विद्यार्थीहरूलाई स्वागत गर्दै विभिन्न कार्यक्रम आयोजना गरेको हो । मार्च २५ देखि २९ सम्म भएको कार्यक्रममा एलबीयूका आठ जना विद्यार्थीसँगै टीबीसीका विद्यार्थीको पनि सहभागिता रहेको कलेजले जारी गरेको विज्ञप्तिमा उल्लेख छ । विश्वव्यापी शैक्षिक उत्कृष्टतालाई बढावा दिने टीबीसीको प्रयासमा १६ जना विद्यार्थीले इन्टरनेट अफ थिङस जस्ता नवीन परियोजनामा संलग्न हुने अवसर पाएको जनाइएको छ । नेपालको अनुपम भूगोल र मौसमी अवस्थाका लागि तयार पारिएका आर्टिफिसियल इन्टिलिजेन्स (एआई) परियोजनामार्फत विद्यार्थीले आफ्नो विश्वव्यापी परिप्रेक्ष्यलाई फराकिलो बनाउने तथा अन्तर्राष्ट्रिय सम्बन्ध वृद्धि गर्ने मौका पाएको विज्ञप्तिमा उल्लेख छ । पुनः एक पटक लिड्स बेकेट युनिभर्सिटीबाट आएका विद्यार्थीलाई स्वागत गर्न पाउँदा हामी उत्साहित छौं, ब्रिटिस कलेजका डेप्युटी प्रिन्सिपल प्याट्रिक म्याक्रडेनले भने, यो पहल विद्यार्थीहरूका लागि महत्त्वपूर्ण शिक्षा प्रदान गर्न मात्रै नभई हाम्रा साझेदार संस्थाबीचको सम्बन्धलाई मजबुत बनाउन र विश्वव्यापी सहकार्यलाई प्रोत्साहित गर्न पनि उपयोगी सावित भइरहेको छ ।एनआईसीको भिडियो केवाईसी काठमाडौं (कास) एनआईसी एसिया क्यापिटलले एनआईसी एसिया अनलाइन डिम्याट सेवा अन्तर्गत डिम्याट खाता खोलेका ग्राहकले भिडियो केवाईसीमार्फत प्रमाणीकरण गर्न सकिने व्यवस्था सञ्चालनमा ल्याएको छ । भिडियो केवाईसीमार्फत विदेशमा रहेका नेपाली तथा नेपालबाटै एनआईसी एसिया अनलाइन डिम्याट सेवामार्फत डिम्याट खाता खोली प्रमाणीकरण गर्न बाँकी रहेका ग्राहकले डिम्याट खाता खोल्दा उल्लेख गरेको इमेल ठेगानामा क्यापिटलले पठाएको लिंक क्लिक गरी उक्त इमेलमा माग गरिएबमोजिमको विवरण रीतपूर्वक भरी भिडियो केवाईसी गर्न सक्ने कम्पनीले जारी गरेको विज्ञप्तिमा जनाइएको छ । भिडियो केवाईसी गर्दा डिम्याट खातावालाको विवरण डिम्याट खाता खोल्ने समयमा उपलब्ध गराएको विवरणसँग रुजु गरेर मात्र स्वीकृत गरिने विज्ञप्तिमा उल्लेख छ । सिद्धार्थ बैंक र आईएफसीबीच सम्झौताकाठमाडौं (कास) जोखिम व्यवस्थापन, लैंगिक, डिजिटल तथा जलवायु वित्त क्षेत्रमा क्षमता अभिवृद्धि गर्न सिद्धार्थ बैंक लिमिटेड र इन्टरनेसनल फाइनान्स कोअपरेसन (आईएफसी) बीच सम्झौता भएको छ । बैंकले डिजिटल फर्स्ट अभ्यास अपनाई सुशासन पक्षहरूमा केन्द्रित हुँदै दिगो विकासलाई सधैं प्राथमिकतामा राखेर आफ्ना समग्र रणनीति वातावरणमैत्री एवं समाजकेन्द्रित बनाउँदै आएको छ । सम्झौताले उल्लिखित क्षेत्रहरूमा बैंकको क्षमता अभिवृद्धि तथा अन्तर्राष्ट्रिय असल अभ्यास अनुसरण गरी बैंकलाई अझ बढी सुदृढ एवं सवल बनाई आफ्ना लक्ष्य हासिल गर्न थप टेवा पुग्ने विश्वास लिएको छ । आईएफसीको ग्लोबल ट्रेड फाइनान्स कार्यक्रमको सदस्य पनि रहेको सिद्धार्थ बैंक आईएफसीले आयोजना गरेको १०औं ग्लोबल ट्रेड अवार्डमा वेस्ट अपरेसन बैंक इन साउथ एसिया २०२१ बाट पनि सम्मानित भएको थियो । केही समयअघि मात्र पनि सिद्धार्थ बैंक र आईएफसीबीच नेपालका लघु, साना तथा मझौला उद्यमीहरूको व्यवसायमा र जलवायु वित्तपोषण (क्लाइमेट फाइनान्सिङ) मा लगानी गर्ने सम्झौता भइसकेको छ । यसअन्तर्गत आईएफसीले बैंकलाई ५ करोड ५० लाख अमेरिकी डलर ऋण पनि प्रदान गरेको छ ।होटल आइकावा अब चारतारेकाठमाडौं (कास) सौराहामा रहेको होटल आइकावा इन प्रालिले चारतारे होटलको मान्यता पाएको छ । नेपाल सरकार संस्कृति, पर्यटन तथा नागरिक उड्डयन मन्त्रालयअन्तर्गतको पर्यटन विभागले रत्ननगर नगरपालिका६ मा रहेको होटल आइकावा इन प्रालिलाई पर्यटन ऐन २०३५ अनुसार चारतारे स्तरको होटलमा वर्गीकरण गरिएको होटलले जारी गरेको विज्ञप्तिमा जनाइएको छ । पर्यटन विभागले होटलको स्थलगत अनुगमन तथा निरीक्षण गरी स्तरोन्नति गरेको बताइएको हो । वाग्मती प्रदेशमा सञ्चालित होटल आइकावा इनलाई पर्यटन ऐन २०३५ अनुसार चारतारा स्तरको होटलमा स्तर वर्गीकरण गरी इजाजतपत्र दिइएको छ, पर्यटन विभागको पत्रमा भनिएको छ । सञ्चालनमा आएको एक वर्षमै चारतारेको मान्यता पाउनु आफूहरूका लागि उपलब्धिपूर्ण भएको होटलका प्रबन्ध निर्देशक घनश्याम शर्मा अर्यालले जनाए । साउना र स्टिम बाथ आइकावाले सञ्चालनमा ल्याएको छ । यहाँ रुम गेस्टका लागि चौबीसै घण्टा नै रेस्टुरेन्ट, बार र क्याफे खुला राखिएको उनको भनाइ छ । आइकावामा डिलक्स, सुपर डिलक्स, एक्जिक्युटिभ र प्रेसिडेन्सियल सुइट गरी ४ श्रेणीका रुम छन् ।"
कर्मचारीलाई दोष देखाएर उम्किने झा र खनालको नियत,"(काठमाडौं)मोबाइल डिभाइस म्यानेजमेन्ट सिस्टम (एमडीएमएस) जडानमा भएको भ्रष्टाचार प्रकरणका मुख्य दुई हर्ताकर्ता नेपाल दूरसञ्चार प्राधिकरणका पूर्वअध्यक्षद्वय दिगम्बर झा र पुरुषोत्तम खनालले कर्मचारीलाई दोषी बनाई आफूहरू उम्किन चलखेल गरेको देखिएको छ । अख्तियारले झा र खनाललाई मुख्य प्रतिवादी बनाई १९ व्यक्ति र २ कम्पनीसहित २१ विरुद्ध करिब ९२ करोड बिगो, त्यति नै जरिवाना र खर्च भइसकेको सवा २३ करोड प्रतिवादीबाट असुल गर्नुपर्ने मागदाबीसहित बिहीबार विशेष अदालतमा मुद्दा दायर गरेको थियो । उपकरण र परामर्श सेवा खरिददेखि खरिद कम्पनी छनोट प्रक्रियामा पनि झा र खनालसहितकै समूहले मिलेमतो गरेको अख्तियारको अनुसन्धानबाट पुष्टि भइसकेको छ । विशेष अदालतमा दायर अख्तियारको अभियोगपत्रमा सुरुवाती चरणबाटै यो प्रकरणमा जसरी पनि सरकारी सम्पत्ति हानिनोक्सानी गर्ने योजनामा प्राधिकरणका पदाधिकारी र कर्मचारीले मिलेमतोमा खरिद सम्झौता गरेको उल्लेख छ । तर, दोषबाट फुत्किन दुवै पूर्वअध्यक्षले खरिदको फाउडेसनदेखि सम्झौतासम्मका सबै प्रक्रियामा कर्मचारी तहबाटै काम भएकाले आफूहरू जिम्मेवार नरहने भनी जिकिर गरेका छन् । अनुसन्धानमा संलग्न अख्तियार पदाधिकारीका अनुसार उनीहरूको यो जिकिर दोषबाट पन्छिन अपनाइएको चेष्टा मात्रै भएकाले यसको कुनै अर्थ नरहेको बताएका छन् । झा र खनालले दिएको बयानमा खरिदसम्बन्धी कागजात खरिद इकाईले जाँचबुझ गरेपछि र सम्बन्धित शाखामहाशाखाले सिफारिस गरेपछि मात्र आफूहरूले स्वीकृत गरेको उल्लेख छ ।मुद्दा दायर गर्नुअघि अख्तियारसँगको बयानमा प्राधिकरणका तत्कालीन अध्यक्ष झाले प्रणाली सञ्चालनका लागि परामर्श सेवा प्रदायक छनोट गरी पाँच वर्षसम्म सञ्चालन गर्न खरिद ऐन, प्राधिकरणको खरिद विनियमावली र एमडीएमएस विनियमावलीअनुसार प्रक्रिया सुरु गरेको र सबै प्रक्रिया कर्मचारी तहबाट चरणबद्ध निर्णय भइआएकाले त्यसलाई आफूले सदर गरेको बताएका छन् ।त्यसका लागि तयार गरिएको टर्म अफ रिफरेन्स र लागत अनुमान सम्बन्धित शाखा र महाशाखाको सिफारिसमा स्वीकृत भएको हो, बयानमा उनले भनेका छन्, परामर्शदाताका रूपमा छनोट भएको लौरेसिया यूकेले उल्लेख गरेको रकमभन्दा बढी मूल्य कन्टेनराइज्ड डेटा सेन्टरका लागि भएकाले लागत अनुमानको पुनः समीक्षा गर्न उपयुक्त ठानिएन । अख्तियारले यो प्रक्रियामा भएको निर्णयलाई बदनियतपूर्ण र रकम हिनामिना गर्नकै लागि भएको उल्लेख गरेको छ । कतिसम्म भने वस्तु र परामर्श सेवा खरिदका लागि एकै किसिमको मापदण्ड बनाइएको छ । वस्तु र सेवा खरिद एकै किसिमको मापदण्ड बनाउन नपाइने अख्तियारको अभियोजनमा उल्लेख छ । एकै मापदण्डको खरिद सम्झौताबाट एक करोड ११ लाख अमेरिकन डलर अस्वाभाविक रूपमा बढी देखिन्छ । जबकि, अख्तियारमा योसँग सम्बन्धित विज्ञहरूले प्राधिकरणले उल्लेख गरेको भन्दा १ करोड ७ लाख अमेरिकी डलर कममा यो वस्तु तथा सेवा खरिद गर्न सकिने राय दिएका छन् । ती प्राविधिकहरूले प्राधिकरणलाई पनि खरिद प्रक्रिया सुरु हुनुअघि यो राय दिएका थिए । तर, तत्कालीन अध्यक्ष झासहितको समूहले यसलाई उपेक्षा गरेर बढी मूल्य कायम गरेको भेटिएको हो । बढी मूल्य कायम गरिएको लागत अनुमानअनुसार नै बेलायतको लौरेसियाबाट नमुनाका रूपमा प्राप्त ठेक्का कागजातका आधारमा प्राधिकरणले मूल्य अभिवृद्धि करबाहेक लागत अनुमान एक करोड एघार लाख ७६ हजार अमेरिकन डलर हुने गरी अध्यक्ष झाले स्वीकृत गरेका थिए । सफ्टवेयर निर्माण र डाटा प्रोसेसिङका लागि यस किसिमको कस्टमाज्ड एमडीएमएस प्रणालीको लागत अनुमान (मुख्य जनशक्ति) बापत हुन आउने ४ लाख ३ हजार ४ सय ४८ अमेरिकी डलर मात्रै लाग्छ भनी आयोगमा उपस्थित भएर दूरसञ्चार तथा प्रविधि विज्ञले राय दिएका छन् ।विज्ञहरूको राय अरू अनुसन्धानले तालिम, मर्मत सेवा, कनेक्टिभिटी लगायतको खर्च जोड्दा पनि प्राधिकरणबाट तयार गरी स्वीकृत भएको रकम अधिक मूल्य कायम गरेर बदनियत राखेको देखिन्छ, अख्तियारको अभियोगपत्रमा उल्लेख छ ।झापछि प्राधिकरणमा अध्यक्षका रूपमा आएका खनालले खरिद सम्झौता कार्यान्वयन गरेका थिए । उनले एमडीएमएस खरिद कार्यमा मूल्यांकन समितिको प्रतिवेदनउपर निर्णय गर्नेदेखि परियोजना कार्यान्वयन गर्ने सन्दर्भमा भुक्तानीलगायत निर्णयमा आफ्नो भूमिका रहेको बयानमा बताएका छन् । कार्यालयमा प्रतिवेदन पेस हुँदा कभरिङ लेटर राखी मूल्यांकन समितिको संयोजक (अध्यक्ष) बाट पेस हुन्छ र सोही लेटरमा तोकादेशअनुसार प्रक्रिया अगाडि बढ्छ, बयानमा खनालले भनेका छन्, उक्त कागजको अभिलेख राख्ने जिम्मेवारी खरिद इकाई तथा पूर्वाधार शाखाको हो । उनले तलबाट आएका फाइल चरणबद्ध स्वीकृत गरेपछि मात्रै खरिद सम्झौता भएको भन्दै आफू यसमा दोषी नरहेको जिकिर गरेका छन् । खनालले छनोटमा परेका दुईमध्ये मोबिलयनरग्रिनआईटी र इन्फ्रा डेटा (जेभी) का विषयमा निर्णय गर्दा प्राविधिक र खरिद विज्ञको राय खुलाई टिप्पणी पेस गर्न खरिद इकाईलाई आदेश दिएपछि मात्रै प्रक्रिया अगाडि बढाइएको बताएका छन् ।विदेशबाट गैरकानुनी रूपमा भित्रिने मोबाइल फोनलाई नियन्त्रण र कानुनअनुसार आयात हुने फोनको विवरण सरकारी अभिलेखमा दुरुस्त राख्न भन्दै प्राधिकरणले एमडीएमएस प्रणाली कार्यान्वयन गर्ने निर्णय लिएको थियो । यसका लागि २०७४ असोज १० मा प्राधिकरणले एमडीएमएसको मस्यौदासहित प्रतिवेदन पेस गरी खरिद सम्झौताको आधार तयार पारेको थियो । त्यही वर्ष माघ २६ मा खरिद प्रक्रिया प्रस्ताव पेस भएकामा २०७५ वैशाख १० मा प्राधिकरण सञ्चालक समिति बैठकले खरिद सम्झौता अघि बढाउने निर्णय गरेको थियो ।वैशाख २८ मा यसका लागि आशयपत्र माग गरिएकामा तत्कालीन अध्यक्ष झाले आफू अनुकूलका कम्पनीलाई सामेल गराउन चलखेल गरेको पनि भेटिएको छ । सम्झौता हुँदा भने खनाल अध्यक्षमा आइसकेका थिए ।दूरसञ्चार प्रविधिका विज्ञहरूले विदेशी ६ र स्वदेशी ७ गरी १३ जना जनशक्तिको सहभागितामा सफ्टवेयर निर्माण गरी कार्यान्वयन गर्ने डेटा प्रोसेसिङ योजना बनाएको थियो । ४ लाख ३ हजार ४ सय ४८ अमेरिकी डलर लागत अनुमान गरिएकामा प्राधिकरणका कर्मचारी र पदाधिकारीले सपोर्ट सर्भिस कनेक्टिभिटी र सफ्टवेयरको लागत अनुमान १ करोड ११ लाख ७६ हजार ७३ डलर उल्लेख गरी त्यसअनुसार नै वस्तु र सेवा खरिदमा बदनियत राखेको आयोगको ठहर छ । खरिद अनियमिततामा प्राधिकरणका पूर्वअध्यक्षद्वय झा र खनालसहित वरिष्ठ निर्देशक आनन्दराज खनाल, उपनिर्देशक मीनप्रसाद अर्याल र सुरेन्द्रलाल हाडा, निर्देशक दीपेश आचार्य, सहायक निर्देशकहरू विनोदचन्द्र श्रेष्ठ, सन्दीप अधिकारी, सूर्यप्रसाद लामिछाने, रेवतीराम पन्थ, प्रतीक्षा पौडेल, नीराजन कोइराला र विजयकुमार राय यादव तथा उपनिर्देशक अच्युतानन्द मिश्रलाई मुख्य जिम्मेवार बनाएर प्रतिवादी कायम गरिएको छ ।"
चर्च ब्वाइज र आर्मीको होड,"(सुनसरी)चर्च ब्वाइज युनाइटेड र विभागीय टिम त्रिभुवन आर्मी क्लबबीच शनिबार १४ औं संस्करणको कन्ट्रोल इटहरी गोल्डकप फुटबलको उपाधिका लागि प्रतिस्पर्धा हुनेछ । इटहरी रंगशालामा साँझ साढे ६ बजे हुने खेलमा दुवै टिम सफलता हात पार्दै उपाधि जित्ने दाउमा छन् । शुक्रबार प्रिम्याच कन्फ्रेन्समा दुवै टिमका प्रशिक्षक तथा कप्तानले उपाधि जित्ने सम्भावना ५०५० प्रतिशत रहेको बताए । दुवै टिम सन्तुलित र उत्कृष्ट रहेकाले सम्भावना बराबरी रहेको उनीहरूको दाबी थियो । दुवै टिमले विश्वकपको एसियाली छनोटमा बहराइनविरुद्ध खेलेर फर्केका आफ्ना खेलाडीलाई टोलीमा समावेश गर्ने बताए ।आर्मीका प्रशिक्षक मेघराज केसीले खेलाडीको खडेरी लागिरहेको अवस्थामा पछिल्लो समय उच्च लयमा रहेको चर्च ब्वाइजविरुद्धको खेल चुनौतीपूर्ण रहेको बताए । ए डिभिजन लिग च्याम्पियन बनेयता चर्च ब्वाइज जोकोहीलाई टक्कर दिने टिम बनेकाले रणनीति बुझेर त्यहीअनुसार आफूहरू मैदान उत्रने बताए । मोफसलमा एकपछि अर्को गोल्डकपहरू लगातार भइरहेकाले यस्तो अवस्थामा खेलाडीको प्रदर्शनमा कमी आउन नदिन आफूले ३० जनाको टिम नै लिएर हिँडेको बताए । कप्तान नवयुग श्रेष्ठले इटहरी गोल्डकपको १२ औं संस्करणमा फाइनल पुगेर पनि उपविजेतामै बन्नुको पीडा बिर्सन यसपालि जित हात पार्ने दाबी गरे । चर्च ब्वाइजका सहायक प्रशिक्षक रुबेन राईले आर्मी बलियो टिम भएकाले फाइनल अत्यन्तै रोमाञ्चक र प्रतिस्पर्धात्मक हुने सुनाए । दुवै टिममा राष्ट्रिय खेलाडीको बाहुल्य रहेकाले उपाधि हत्याउने रणनीतिका साथ मैदान उत्रने उनको भनाइ थियो । झापा गोल्डकप च्याम्पियन बनेको २४ घण्टा नबित्दै बुढासुब्बा गोल्डकप खेल्नुपर्दाको कठिनाइबाट पाठ सिकेको जनाउँदै राईले भने, यसपालि अधिकांश खेलाडीले पर्याप्त आराम पाएका छन्, त्यसको फाइदा हामी उठाउँछौ, हामीसँग दीप कार्की जस्ता अनुभवी गोलकिपर तथा खेलाडी छन् । शुक्रबार साँझ विराट गोल्डकपको प्रिक्वाटरफाइनल खेलेको आर्मी २४ घण्टा नबित्दै इटहरी गोल्डकपको फाइनल खेल्नुपर्दाको फाइदा आफ्नो टिमलाई हुने राईको संकेत थियो । चर्च ब्वाइजका कप्तान दीप कार्कीले आर्मीसँग यसअघि पनि थुप्रै पटक खेलेको उल्लेख गर्दै विगतका कमी कमजोरी सच्याएर उत्कृष्ट प्रदर्शन गर्ने बताए । चर्च ब्वाइज यो सिजनको दोस्रो उपाधि जितको खोजीमा हुनेछ भने आर्मी चौथो जितको खोजीमा मैदान उत्रने छ । यी दुई टिमबीच जारी सिजनमा दुई पटक भिडन्त हुँदा दुवै खेल आर्मीले जितेको थियो । कात्तिकमा मुख्यमन्त्री कोहलपुर गोल्डकपको फाइनलमा चर्च ब्वाइजलाई २० ले पराजित गर्दै आर्मीले यो वर्षको पहिलो उपाधि जितेको थियो । माघमा २३ औं आहारारा पोखरा गोल्डकपको पहिलो पटक च्याम्पियन बन्दै सिजनको दोस्रो उपाधि हात पारेको आर्मीले सेमिफाइनलमा चर्च ब्वाइजमाथि २१ को जित दर्ता गर्दै फाइनल तय गरेको थियो । आर्मीले पाँचौ पाँचथर गोल्डकप च्याम्पियन टिम पनि हो । फागुन १९ मा पाँचथर गोल्डकपमा आर्मीले आयोजक पाँचथर क्लबलाई ४२ गोलले पराजित गर्दै वर्षको तेस्रो उपाधि जितेको थियो । आर्मी अब इटहरी गोल्डकप जितेर उपाधि संख्या बढाउने दाउमा हुनेछ । पहिलो सहभागितामै अर्को विभागीय टिम एपीएफलाई ३० पराजित गर्दै झापा गोल्डकप च्याम्पियन बनेको चर्च ब्वाइज इटहरी गोल्डकप जित्दै यो वर्षको दोस्रो उपाधि हत्याउने प्रयासमा छ । गत वर्षको सिमरा गोल्डकपमा हिमालयन शेर्पालाई पराजित गर्दै उपाधि जितेको चर्च ब्वाइज यसअघिको इटहरी गोल्डकपको उपविजेता टिम हो । चर्च ब्वाइज आयोजक राष्ट्रिय जागृति क्लबलाई १० ले पराजित गर्दै फाइनल पुगेको हो भने आर्मीले साबिक बिजेता सगरमाथा क्लब मोरङमाथि पेनाल्टी शुटआउटमा २१ को जित पाएको थियो । क्वाटरफाइनलमा आर्मीले बिर्तामोड युनाइटेड र चर्च ब्वाइजले एनआरटीलाई हराएका थिए ।विजेताले १० लाख र उपविजेताले ५ लाख रुपैयाँ जित्नेछन् । सर्वोत्कृष्ट खेलाडीले १ लाख रुपैयाँ पाउनेछन् । विभिन्न उत्कृष्ट हुनेले जनही २० हजार पाउनेछन् ।"
पिंक केयराथन वैशाख ८ मा,"(काठमाडौं)काठमाडौं पिंक केयराथन आउँदो वैशाख ८ गते राजधानीमा हुने भएको छ । लेजरपोर्ट नेपाल प्रालि र नेपाल प्रहरी श्रीमती संघको सहकार्यमा पिंक केयराथन झन्डै ५ वर्षको अन्तरालमा हुन लागेको हो । सन् २०१७, फेब्रुअरीमा दशरथ रंगशालाबाट सुरु भएको यस इभेन्ट २०१८ र २०१९ मा पनि लगातार आयोजना भयो । त्यतिबेला यो इभेन्ट पिंकाथलनको नामबाट हुन्थ्यो । कोभिड१९ महामारीका कारण रोकिएकाले केही वर्ष विश्रामपछि पुनः सुरु गरिएको शुक्रबार आयोजित पत्रकार सम्मेलनमा आयोजक संस्था लेजरपोर्ट नेपालका अध्यक्ष नमराज जोशीले बताए । पिंक केयराथनमा पैदल हिँडाइ र दौड हुनेछ । त्यसमा ३ किमि, ५ किमि र १० किमि विधा समावेश गरिएको कार्यक्रममा जानकारी गराइयो । पिंक केयराथन महिलाको स्तन क्यान्सर सचेतना, महिला स्वास्थ्य, शारीरिक तथा मानसिक विकाससहित महिला सशक्तीकरण गर्ने कार्यक्रमको शृंखला भएको आयोजक बताउँछ । नक्सालस्थित प्रहरी प्रधान कार्यालयबाट दौड सुरु भई सोही स्थानमा टुंगिनेछ । त्यसपछि अन्य कार्यक्रम हुनेछ । सहभागीलाई टिर्सट र फिनिसर पदक प्रदान गरिनेछ । प्रत्येक विधाका शीर्ष पाँच स्थानका विजेतालाई पुरस्कार र भाग्यशाली सहभागीलाई गिफ्ट ह्याम्पर प्रदान गरिने जनाइएको छ । चर्चित भारतीय टेलिभिजन प्रस्तोता तथा कलाकार जय भानुशालीले यस पिंक केयराथनको कार्यक्रम सञ्चालन गर्नेछन् । सहभागिताका लागि हरेक उमेर समूहका महिलाले ईसेवामार्फत नाम दर्ता गर्न सकिने आयोजकले जनाएको छ । सधैं घरायसी कामकाज र दैनिकीमा व्यस्त रहने महिलालाई आफ्नो स्वास्थ्यका लागि समय निकाल्न प्रेरित गर्नु यो इभेन्टको मुख्य उद्देश्य रहेको अध्यक्ष जोशीले बताए । पिंक केयराथनकी ब्रान्ड एम्बासडर तथा अभिनेतृ नीति शाहले आफू सेलिब्रेटी भएर भन्दा पनि महिलाकै लागि गरिएको सचेतनामूलक इभेन्टको कारण आबद्ध भएको बताइन् । पिंक केयराथनमा यसपालि २५ सयदेखि ३ हजार महिला सहभागी हुने अपेक्षा आयोजकको छ । प्रहरी श्रीमती संघकी अध्यक्ष लक्ष्मी पराजुली कुँवरले यस कार्यक्रमले महिलालाई आफ्नो र परिवारको स्वस्थ जीवनशैली अपनाउन प्रोत्साहित गर्ने बताइन् । उत्साह नेपालकी मन्दिरा रावतले सबै महिलाले प्रतीक्षा गरिरहेको कार्यक्रम भएको बताउँदै यसले नयाँ प्रतिभा जन्माउन प्रेरित गर्ने अपेक्षा व्यक्त गरिन् ।"
लुम्बिनी पिस म्याराथन अर्को साता,"काठमाडौं (कास) लुम्बिनी अन्तर्राष्ट्रिय पिस फेस्टिभलअन्तर्गत गौतम बुद्धको जन्मभूमि लुम्बिनीमा अर्को साता लुम्बिनी अन्तर्राष्ट्रिय पिस म्याराथन हुने भएको छ । दौड अर्को चैत २४ गते शनिबार हुनेछ । फेस्टिभल भने दुई दिनको हुनेछ । शुक्रबारै सुरु हुनेछ । त्यसमा लुम्बिनी अन्तर्राष्ट्रिय मेडिटेसन डे र लुम्बिनी पिस कन्सर्ट हुनेछ ।पिस म्याराथन दौडमा पुरुष म्याराथनका साथै महिला हाफ म्याराथन, पुरुष र महिला ५ किमि खुला दौड तथा छात्रछात्रा ५ किमि दौड पनि समावेश छ । म्याराथनतर्फ शीर्ष १० मा रहने खेलाडीले नगद पुरस्कार पाउनेछन् । विजेताले ५ लाख, दोस्रोले तीन लाख र तेस्रो हुनेले २ लाख रुपैयाँ जित्नेछन् । चौथोले एक लाख, पाँचौंले ८० हजार र छैटौंले ६० हजार रुपैयाँ पाउनेछन् ।महिला हाफ म्याराथनतर्फ विजेताले २ लाख, दोस्रोले १ लाख ६० हजार र तेस्रोले १ लाख २० हजार रुपैयाँ जित्नेछन् । ५ किलोमिटर खुला दौडका शीर्ष तीन स्थानका विजेताले क्रमशः १५ हजार, १० हजार र ५ हजार रुपैयाँ पाउनेछन् ।५ किलोमिटर छात्रछात्रा दौडका शीर्ष तीन स्थानका विजेताले १५ हजार, १० हजार र ५ हजार रुपैयाँको पुरस्कार व्यवस्था गरिएको छ । फेस्टिभल र पिस म्याराथन दौड नेपाल पर्यटन बोर्ड, नेपालस्थित चिनियाँ राजदूतावास, लुम्बिनी विकास कोष, नेपाल ओलम्पिक कमिटी र लुम्बिनी खेलकुद परिषद्को संयुक्त आयोजनामा हुन लागेको हो ।"
उपाधिलाई मधेश र कोलकाता भिड्ने,चितवन (कास) भरतपुरमा जारी इन्डोनेपाल ट्वान्टी२० च्याम्पियनसिप क्रिकेटको उपाधिलाई शनिबार मधेश प्रदेश र भारतीय टोली तालतला इन्स्टिटाइट कोलकाता भिड्ने छन् । शुक्रबार मधेशले भारतको क्षेत्रीय टोली पीएसआरए ग्रुप लखनउलाई २ विकेटले हरायो । लखनउले छाडेको १ सय ४८ रनको लक्ष्य मधेशले १९४ ओभरमा ८ विकेट गुमाउँदै पूरा गर्यो । मधेशलाई जित्न अन्तिम ओभरमा ११ रन आवश्यक थियो । अन्तिम ओभरको पहिलो बलमा प्रदीप पासवान रनआउट भए । दोस्रो बलमा रन जोड्न नसकेका अभिषेक तिवारीले तेस्रो र चौथो बलमा लगातार दुई छक्का प्रहार गर्दै मधेशलाई महत्त्वपूर्ण जित दिलाए । उनले १४ बलमा अविजित २३ रन बनाए । उनले २ चौका र २ छक्का प्रहार गरे । रोहन बिकले ५० बलमा ८३ रन बनाए । उनले समान ६ चौका र छक्का प्रहार गरे । लखनउका प्रिन्स शाहीले १६ रन खर्चिएर ५ विकेट लिए पनि टिमलाई जिताउन सकेनन् । मोहम्मद सरिम र कार्तिक यादवले समान १ विकेट लिए । पहिले ब्याटिङ गरेको लखनउले ८ विकेट गुमाई १ सय ४७ रन बनायो । सन्दीप मित्तलले ३६ र निखिल रावले २३ रन बनाए । मधेशका भुलन सहनीले च३ विकेट लिए । विशाल पटेल र अभिषेक तिवारीले समान १ विकेट लिए । मधेशका रोहन बिकप्लेयर अफ द म्याच घोषित भए । लिग चरणमा मधेशले लखनउसँग पराजय भोगेको थियो । शुक्रबारै दोस्रो सेमिफाइनलमा सुदूरपश्चिम प्रदेशलाई ७ विकेटले पराजित गर्दै भारतीय टोली तालतलाले उपाधिका लागि मधेशसँगको भिडन्त पक्का गरेको छ । सुदूरपश्चिमले दिएको १ सय ४५ रनको लक्ष्य कोलकाताले १५३ ओभरमा ३ विकेट गुमाएर १ सय ५० रन बनाएर पूरा गरेको हो । विकास चौधरीले ७१ रनको इनिङ्स खेले । उनले ४२ बलमा ५ छक्का र ६ चौका प्रहार गरे । रमन कदयनले ३७ बलमा ३ छक्का र ७ चौकासहित ६० रन बनाए । कुनाल नगरले १३ रन बनाए । सुदूरपश्चिमका नरेन साउदले २ र दीपक बोहोराले १ विकेट लिए । पहिलो ब्याटिङ गरेको सुदूरपश्चिम १ सय ४४ रनमा अलआउट भएको थियो । खडक बोहोराले ५८ रन बनाए । उनले ४३ बलमा १ छक्का र ६ चौका प्रहार गरे । वसन्त कार्कीले ३४ र दीपक बोहराले १५ रन बनाए । कोलकाताका सन्दीप गुप्ताले ४ र सौरभ यादवले ३ विकेट लिए । कोलकाताका विकास चौधरी प्लेयर अफ द म्याच भए ।
आर्मीविरुद्ध एनआरटी विजयी,(विराटनगर)एनआरटी शुक्रबार आठौं विराट गोल्डकप फुटबल प्रतियोगिताको क्वाटरफाइनल पुगेको छ । सहिद मैदानमा शुक्रबार रात्रिकालीन खेलमा एनआरटीले विभागीय टोली त्रिभुवन आर्मी क्लबमाथि २० को जित निकालेको थियो । आर्मी सुनसरीमा जारी १४ औं इटहरी गोल्डकपको फाइनलिस्ट टिम हो । टोलीले शनिबार चर्च ब्वाइजसँग उपाधि भिडन्त गर्दै छ । प्रतियोगिताको उद्घाटन खेलमा अर्को विभागीय टोली नेपाल पुलिस क्लब बिहीबार रोयल थिम्पु एफसीसँग ३० ले स्तब्ध भएको थियो । एनआरटीले सेमिफाइनल पुग्नका लागि आइतबार भारतको सिक्किम ड्रेगानको सामना गर्नेछ । शुक्रबार एनआरटीको जितमा विदेशी खेलाडी रिचार्ड र आफिज ओलावाले नायक भए । आर्मीका प्रशिक्षक मेघराज केसीले अवसर सदुपयोग गर्न नसक्दा र नियमित खेलाडीलाई मैदानमा नउर्तांदा पहिलो खेलमै हारको सामना गर्नुपरेको बताए ।खेलको २६ औ मिनेटमा रिचार्डले गोल गर्दै एनआरटीलाई अग्रता दिलाए । उनले आफिजले बक्समा उपलब्ध गराएको क्रस सदुपयोग गरे । खेलको ७५ औं मिनेटमा आफिजले गोल गर्दै टिमको अग्रता दोब्बर पारे । सुदीप श्रेष्ठको पासमा आफिजले हेडिङ गर्दा आर्मीका गोलकिपर समित श्रेष्ठले पञ्च गरे । पुनः आफिजले पाएको उक्त बललाई वान टचमै पोस्टको दिशा दिएका थिए । उनी प्लेयर अफ द म्याच घोषित हुँदै ११ हजार रुपैयाँबाट पुरस्कृत भए । शुक्रबार एनआरटीको जितमा गोलकिपर प्रमिजय गच्छदारले प्रभावकारी भूमिका निभाए । उनले आधा दर्जन बढी आर्मीको पोस्ट आक्रमणलाई निस्तेज पार्दै टिमलाई अन्तिम आठको यात्रा गराए ।शनिबार घरेलु टिम सांग्रिला मोरङ फुटबल क्लब र रोयल थिम्पु एफसीबीच पहिलो क्वाटरफाइनल खेल हुने तालिका छ ।
मलाई फकिर रहन देऊ,"लिलन एक्सप्रेसको ५४ सी सिट नम्बरको झ्यालबाट बाहिर हेरिरहेकी छु म । झ्यालको सिसा फोहोर छ । पर कतै क्षितिजमा सूर्यास्त हुँदै छ । मेरा आँखाले भ्याउनेसम्म विन्डमिलका टावर, बिजुलीका खम्बा मात्रै देखिन्छन् । कतिकति बेला ससाना झुपडी देखिन्छन् । अनि फेरि ससाना बस्ती आउँछन् । जयपुरबाट चलेको लिलन एक्सप्रेसको आफ्नै रफ्तार छ । प्ल्याटफर्ममा मात्रै रोकिन्छ । कोही परिवार, एकल यात्री, कोही सहरबाट केही दिन बिदा मनाउन गाउँ फर्कंदै छन् । यही रेलको डब्बामा आज कत्तिको कहानी सुरु हुँदै छ होला । कसैको कहानीको अन्तिम पन्ना यहीं कतै कुनै प्ल्याटफर्ममा पुगेर सकिन्छ होला । मेरो कुन कहानी लेख्दै छु, थाहा छैन । तर, मलाई लिलन एक्सप्रेसले राजस्थानको जैसलमेरतिर लैजाँदै छ । सायद मेरो कहानीको पहिलो अक्षर यहीं लेखिन्छ कि !मेरो ठ्याक्कै अगाडिको सिटमा एकजना भारतीय युवती बसेकी थिर्ई निधि । उसले सोधेकी थिई, तपार्इं कन्टेन्ट क्रियटर हो ?होइन । मलाई जैसलमेर देख्न मन लागेर, मेरो कुरा नसकिँदै उसले ओठ लेप्य्राई । ठसक्क पर्दै भनी, थाहा छैन, मान्छेहरू यति टाढा यो माटो र बालुवा हेर्न किन आउँछन् ?ऊ जयपुरमा भारतीय न्याय सेवा परीक्षाको तयारी गर्दै रहिछ । ऊ रेलमै किताब लिएर प्रश्नावली भर्दै थिर्ई । अहिले ऊ आफ्नो गाउँ जैसलमेर जाँदै छे, परिवार भेट्न । उसलाई थाह पाउनु छैन टुरिस्टहरू टाढाटाढादेखि जैसलमेर के हेर्न आउँछन् ? किन आउँछन् ? आजभोलि कति धेरै महिलाहरू ट्राभलमा निस्केको देख्छु, सोलो, उसले जिज्ञासु हुँदै थपी ।तपाईं घुम्नुहुन्न ? मैले सोधें ।घुम्न त कसलाई मन पर्दैन र ! तर, पढ्नुपर्यो । जागिर खानुपर्यो । फेरि परिवार । घुम्न सधैं साथीहरूको मिल्दैन पनि । त्यसैले अब मेरो फोकस त यही हो, उसले न्याय सेवाको कानुनी किताब देखाउँदै भनी, म त यहीं जयपुरबाट जेसलमैर । जेसलमैल टु जयपुर । उसले रेलको सिसातर्फ यताउता इसारा गरेर देखाई ।उसका कुरा सुन्दा लाग्यो जीवन कति सरल छ ! पढाइ, काम अनि परिवार । अनि म ? म किन कतै टिक्न सक्दिनँ !मैले आफ्नो जीवनलाई सरर फ्ल्यासब्याकमा हेरें । सकसले जीवनका ठुल्ठूला खुड्किला चढेको र हुरुरु झरेको देखें । झरेर फेरि लत्रिँदै उक्लिएको देखें । मेरा ती हरेक स्मृतिमा म एक्लै थिएँ, जसरी अहिले जैसलमेरतिर बरालिँदा एक्लै छु ।तर, ठीक छ । अब यो मेरो अन्तिम सोलो यात्रा हो । अब जीवनमा प्राथमिकताका साथ अघि बढ्छु । अनुशासनमा बस्छु । हरेक ठाउँ जान मन लाग्ने, देख्न मन लाग्ने बानीले बित्यास लगाउने रहेछ । यही फकिरीको भुमरीमा परेर कहिले फोन हराएकी छु, कहिले पैसा र पार्सपोर्ट हराएकी छु । सँगसँगै आशा र सपना पनि हराएकी छु ।एक मन सोचें अब म हराउन्नँ । हराउने गरी म कतै हराउन्नँ । निधिको अनुहारमा मैले ती तमाम शान्त अनुहार देखें, जसलाई पढ्नु छ, काम गर्नु छ, एउटा सेटल्ड जीवन बाँच्नु छ, कतै नहराई एउटै लय र बाटोमा हिँड्नु छ । अर्कातर्फ ती यात्रीहरू छन्, जो सधैं डुलिरहन चाहन्छन् । जसलाई जीवनमा एड्भेन्चर चाहिएको छ । एक्साइटमेन्ट चाहिएको छ । यस्ता फकिरहरूमा म आफ्नै अनुहार देख्छु । म स्थिर भएर जीवनभर तलाउको पानी हुन सक्दिनँ । मलाई बगिरहनु छ ।सन् २०१४ मा कंगना रनौतको फिल्म आयो क्वीन । यो फिल्मले धेरै महिलालाई एक्लै यात्रा गर्न, संसार चिन्न, आफूलाई माया गर्न प्ररेणा दियो । त्यसपछि मैले यात्राका दौरान भेटेका अधिकांश महिला सोलो ट्राभलर थिए । एकल यात्रीहरूमा जब महिलाहरूलाई देख्छु, उनीहरूको चम्किलो मुस्कान, अटल आत्मविश्वासमा म आफ्नै प्रतिबिम्ब पाउँछु ।रेलबाहिर साँझ ढलेर रात पर्दै थियो । झ्यालको सिसामा आफ्नै थकित अनुहार मात्रै देखिन्थ्यो ।क्वीन आएको पाँच वर्षपछि म इन्डोनेसियाको सेम्नियाक समुद्री तटमा थिएँ । सूर्य डुब्दै गर्दा उसले छोडेर जाने रंगले आकाश पोतिएको मलाई असाध्यै मन पर्छ । त्यतिबेला म सिंगो ब्रह्माण्डप्रति कृतज्ञ हुन्छु । त्यो सूर्यास्त इन्डोनेसियाको बालीमा भइरहेको थियो ।म बाली आएको तेस्रो दिन थियो । २०१९ अक्टोबरको रमणीय मौसमले सहर पूरै रंगीन देखिन्थ्यो । कोही परिवारको सान्निध्यमा डुबिरहेका थिए, कोही प्रेमी र प्रेमिकाको आलिङ्गनमा डुबिरहेका । मजस्ता फकिरहरू डुब्दै गरेको सूर्यमा डुबिरहेका थिए । धेरैको हातमा कोरोना बियरको क्यान थियो । तर, कसैलाई पनि २०२० मा कोरोनाले विश्वभर निम्त्याउने विकराल परिस्थितिको हेक्का थिएन ।एउटी भर्खरकी युवती केही दुःखी देखिइरहेकी थिई । लाग्थ्यो उसलाई थाहा छ, अब केही महिनापछि संसारमा विकराल भाइरस आउँदै छ । ऊ एकटकले सूर्यास्त हेर्दै थिई । सायद ब्रेकअप भएर एक्लै घुम्न निस्किएकी थिर्ई ऊ । हाई ! यु अलोन ?, मैले सोधें । ऊ झसंग भई । नो, आई ह्याब फ्रेन्ड्स, उसले हतारहतार उत्तर दिई । अनि मलाई बेवास्ता गर्दै फेरि सूर्यास्तसँगै डुब्न थाली । सोचें म त्यस्तो खराब त देखिन्नँ होला ! यो मसँग किन तर्सिई ? एक्सक्युज मी, त्यही दुःखी अनुहार लिएर सूर्यास्तसँगै डुबिरहेकी युवती मेरोसामु उभिई, म मुस्कुराएँ । उसले अंग्रेजीमा भनी, खासमा म एक्लै नै छु । यो मेरो पहिलो सोलो यात्रा हो त्यसैले मैले तपाईंसँग झूट बोलेकी थिएँ । आई एम सरी । मैले हाँस्दै इट्स ओके भनें । ऊ क्यानडाबाट आएकी २४ वर्षकी क्याथरिन थिई । ऊ सामान्य परिवारमा हुर्केकी रहिछ । उसका कुरा सुन्दा मलाई घरीघरी कुनै फिल्मको पटकथा पढेजस्तो लाग्थ्यो । ऊ आफ्नो कथा सुनाउँदै थिई, म सानै छँदा बुबाआमाको डिभोर्स भयो । झगडा मात्रै परिरहन्थ्यो । एक हिसाबले ठिकै पनि भयो । किन सम्बन्धलाई जबर्जस्ती घिसार्नु ? आफैंलाई नबुझेसम्म अरूलाई बुझ्न कहाँ सजिलो हुन्छ र ?उसका कुरा सुन्दा लाग्यो हामी आफ्नालाई भन्दा कहिल्यै नभेटिने, नचिनेका मान्छेसँग दुःखका कथा सजिलै सुनाउन सक्दा रहेछौं । हामीलाई आफ्नाले कहिल्यै किन सुन्दैनन् ?मलाई जीवनमा धेरै कुरा एक्सप्लोर गर्न मन छ । यात्रा गर्न मन छ, यात्राको कुरा भनिरहँदा क्याथरिनका आँखामा चमक देखियो । उसलाई कसैले भनेको थियो रे, जिन्दगीमा एकपटक एक्लै कतै जानू, घुम्नू । यसले संसार कति फराकिलो छ भनेर चिनाउँछ । सकारात्मक र नकारात्मक सबै कुरा पहिल्याउन सिकाउँछ । सबैभन्दा महत्त्वपूर्ण कुरा आफ्ना लागि के हौं, आफ्नो कम्फर्ट जोनबाट निस्किएर आफूलाई कसरी सम्हाल्छौं भन्ने कुरा बुझाउँछ ।जसले भन्यो, एमदम सही भन्यो ।बाली पुग्नुअघि म सिंगापुरमा रमाइरहेकी थिएँ । मरिना बे को रंगीन र चम्किलो सहरमा टहलिँदा अर्की यात्री भेटिएकी थिर्ई भारत मुम्बईकी तब्बसुम । ऊ एक्लै सिंगापुर घुम्न आएकी थिई । ऊ सिंगापुरमा भए पनि उसको मन मस्तिष्क मुम्बईमै थियो उसको प्रेमीसँग । उसको प्रेमी हिन्दु हो, ऊ मुस्लिम । भारतमा हिन्दुमुस्लिम द्वन्द्व चर्किरहन्छ । समाज उनीहरूको प्रेमको विरोध गर्छ । धर्म उनीहरूको प्रेमलाई पाप मान्छ ।यदि उसले हिम्मत गरेको भए हामी सँगै हुन सक्थ्यौं । आखिरमा उसले धर्मलाई बहाना बनायो, उसले पिल्पिलाउँदै भनेकी थिई । मैले उसका कुरा चुपचाप सुनिरहें । सायद उसको प्रेमी चाहन्थ्यो त सँगै हुन्थे होला । तर रोएर, तड्पिएर कसैको साथ पाउनु भनेको एउटा लासलाई आफूसँग जञ्जिरले बाँधेर राख्नु जस्तै हो । उसले रुँदै सुनाई, यसपालि ठूलो झगडा पर्यो । म त घरमा बस्नै सकिनँ । अनि भिसाफ्री हुने देश खोजें र ब्यागप्याक गरेर निस्किएँ ।दिल टुटाउन र लुटाउन पनि बैंकमा टन्न पैसा चाहिन्छ । म जस्ताको दिल टुटे कहाँ जाने ? धन्न मेरा त पशुपतिनाथ छन् । अनि अलिक धेरै चुरचुर भए भारत नजिक पनि, किफायती पनि । गाडीमै पनि जान सकिन्छ । आखिर विदेश नै त हो । कहिलेकाहीं मन बहलाउन त्यो ठाउँबाट टाढा गएको राम्रो हो नि, हैन ?, ऊ सोध्दै थिई । म पनि उस्तैउस्तै पीरको मारा न थिएँ । तर, पनि म उसलाई सुन्ने प्रयास गरिरहेकी थिएँ । ऊ सोसल मिडियामा आशक्त थिई, इन्स्टामा स्टोरी हालिरहन्थी । तर, ब्वाइफ्रेन्डले हेर्यो कि हेरेन, उसको ध्यान यही कुरामा मात्रै अडिएको थियो ।प्रेमले मान्छेलाई यति धेरै कमजोर बनाउँछ ? प्रेमले दुःखी बनाउँछ ? किन हामीलाई जीवनमा अरूको प्रेम चाहिन्छ ? के प्रेममा हामीलाई हरबखत अटेन्सन चाहिन्छ ?सायद मान्छे अटेन्सन खोज्नैका लागि गायब हुन चाहन्छ । ऊ बस् यसका लागि हराउन चाहन्छ कि कसैले उसलाई खोजोस् ऊ कहाँ छ ? के गरिरहेछ ? वा मतलब गरोस् । उसको वेदनामा तड्पियोस्, बिछोडमा पिरोलियोस् । तर, हामीभित्रको अहम्ले त्यस्तो भन्न दिँदैन । जो जहाँसुकै जाओस्, जसले जेसुकै गरोस् हामीलाई चासो छैन । जो जान्छ, उसलाई जान देऊ । जो तिमीसँग बोल्दैन, ऊसँग तिमी पनि नबोल । तब्बसुमको प्रेमयात्रा समाज र धर्मका कारण टुंगियो । तब्बसुमको यो घाउ समयसँगै सायद निको भयो होला । ऊ केही हप्ता विदेशतिर भड्किई । के यात्रा गर्नु र भड्किनु फरक कुरा हुन् ? ऊ कहिले रोएको, कहिले हाँसेको, कहिले एक्लिएको पोस्ट गरिरही । आफ्नो डिस्प्ले पिक्चर फेरिरही । स्टाटसमा अरिजित सिंहका गीतहरू पोस्ट गरिरही । तर, जहाँजहाँ भड्किए पनि उसको प्रेमीले उसको खोजी गरेन । अन्त्यमा उसले आफ्नै प्रेमसँग हार मानी र घोषणा गरी, म अब कहिल्यै कसैलाई प्रेम गर्न सक्दिनँ । मलाई आफू भारतको कुनै मन्दिरमा पो छु कि जस्तो महसुस भइरहेको थियो । मलेसियाका बटु केभ परिसरमा ठूलोठूलो आवाजमा गायत्री मन्त्र घन्किइरहेको थियो । चारैतिर भारतीय नै भारतीयका होटेल, पूजा सामग्रीका पसल । सबै व्यापारीहरू दक्षिण भारतका । यी भारतीयहरू नभएको देश पनि कतै नहुने भो । जता पनि भारतीय भेटिएपछि एकजना साथीले भनेको थियो, क्यानडा आएर अंग्रेजी राम्रो होला भनेको हिन्दी र पञ्जाबीमा पर्फेक्ट भइसकें । अब आईईएलटीएसभन्दा हिन्दीको जाँच लिनुपर्छ ।म मनमनै मुर्मुरिए पनि उनीहरूको व्यवसायमा थप सहयोग पुर्याउँदै एउटा नरिवल पानी किनें । अनि एउटा कुर्सी तानेर बसें । पसलका भारतीय दाइले सोधे, यु फ्रम नर्थ इस्ट इन्डिया ?नो, आई एम फ्रम नेपाल, नेपाल भन्नेबित्तिकै मेरा हातका रौं ठाडा भए । मनमुटुमा देशप्रेम बग्यो ।ओ  ओ  माउन्ट एभरेस्ट, राइट ? म हाँसें ।धन्न नेपालमा सगरमाथा छ र देश चिनाउन पाइन्छ । सगरमाथा नभएको भए हामी के भनेर चिनिन्थ्यौं होला ? श्रमिकको देश ? भ्रष्ट नेताको देश ? गौतम बुद्ध बाँचिरहेका भए देशको हालत देखेर सम्भवतः अमेरिका या अस्ट्रेलिया गएर लुक्थे । खैर !वाउ माउन्ट एभरेन्ट । यु बिन टु माउन्ट एभरेस्ट ?, मेरो टेबलछेउमा बसेकी एक विदेशी केटीले सोधी । अनि उत्तर नपाउँदै परिचय दिई, हाई, नोरा फ्रम मोरोक्को । कुरै कुरामा नोराले भनी, मलाई नेपालमा सगरमाथा बेस क्याम्प जान मन लागेको छ ।ऊ मलाई देखेर किन खुसी भई, थाहा भएन । तर, म नेपालबाट एक्लै आएको सुनेपछि मेरोभन्दा बढी चमक उसको अनुहारमा थियो । मैले उसलाई नेपाल आउने निम्तो पनि दिएँ । उसले भनी, सगरमाथा बेस क्याम्प त मेरो बकेट लिस्ट हो । अनि एक्लै घुमिरहेको ? नेपाल पनि एक्लै आउने ?, उसले एकपटक लामो सास फेरी र भनी, रिसेन्टली गोइङ थ्रु अ हार्टब्रेक ।प्रेममा धोका पाएपछि सबै कवि, गजलकार बन्छन्बन्दैनन्, थाहा छैन तर कोहीकोही एकल यात्री भने जरुर बन्दा रहेछन् । लौ न ! नट अगेन ! नट अगेन ! मेरो दिमाग फेरि अर्को ब्रेकअपको कथा सुन्न तयार थिएन ।ऊ आफ्नोबारे बताउँदै गई, नेपाल आउने त मेरो र मेरो एक्सको योजना थियो, तर अहिले हामी छुट्टियौं । हु गेभ अप ?, मैले ठाडै सोधिदिएँ । उसले अरू कसैलाई मनपरायो, यति भनेर ऊ एकछिन अडिई अनि भनी, अब म कसैसँग प्रेम गर्दिनँ । तर, सगरमाथा बेस क्याम्प पक्कै जान्छु । म मौन भएँ । केही बोलिनँ । नोरा र मबीच लामो सन्नाटा छायो । त्यसपछिको मौनता तोड्दै मैले नोरालाई भनेकी थिएँ, तिम्रो सबै बकेट लिस्ट पूरा होस् । शुभकामना ।जति जति संसार फराकिलो बन्दै गएको छ, मानिसहरू उति उति एक्लै हुँदै गएका छन् । प्रेमबाट विश्वास उठेको छ । तब्बसुम र नोरा सायद मलाई त्यही सिकाउँदै थिए ।२०२० मा विश्वभर कोरोना महामारी फैलियो । नोरा नेपाल आएर बकेट लिस्ट पूरा गरी या नाइ थाहा छैन । नेपाल आएकी भए उसले पक्कै मलाई एकपटक सम्झेकी थिई होला । मैले दिएको शुभकामना सम्झँदै उसले ईबीसीतिर पाइला बढाएकी थिई होला । थाहा पाउन त्यति समस्या पनि थिएन । तर कुनै कुरा, कुनै याद, केही सम्झना र केही पात्र त्यो निश्चित समयका लागि मात्रै हुन्छन् । कतिकति बेला सम्झन्छु सायद नोराले फेरी प्रेम गर्न सिकिसकी कि ?मलेसियामा मेरो १२ घण्टाको ट्रान्जिट थियो । म बसेको लाउन्जको छेवैमा एउटा अरेबियन केटा फोनमा निकै बेरदेखि गफ गरिरहेको थियो । केही समयअघि सुनसान भएको केएल इन्टरनेसनल एयरपोर्टमा थुप्रै नेपालीको गाइँगुइँ सुनिन थाल्यो । मैले आँखा पल्टाउँदै सरर एयरपोर्ट वरपर नियालें । कति धेरै नेपाली दाजुभाइ ओहो !एकजना अरेबियन केटाले मतिर हेर्दै सोध्यो, यु वर्क इन मलेसिया ? मैले उसलाई पुलुक्क हेरें । मेरा आँखा थाकेका, लोलाएका थिए । आँखामा गाजल लत्पतिएका थिए । उसले आँखीभौं माथि सार्दै भन्यो, यु लुक टायर्ड ।म केही बोलिनँ । उसले फेरि आँखा ठूलो पार्दै टाउको हल्लाएर सोध्यो, यु वान्ट कफी ? भैया, एक कफी देदो ।लिलन एक्सप्रेसमा चियाकफी बेच्नेहरू ओहोरदोहोर गरिरहन्छन् । बिहानको ३ बजिसकेको छ । बाहिर पानी परिरहेको छ । मरुभूमिमा पनि पानी परेको देखेर म दंग थिएँ । राजस्थान त मरुभूमि हो । जैसलमेर स्टेसन आइपुग्न अझै दुई घण्टा छ । मलाई यो केटीको हौसला र लगन देखेर ऊ भविष्यमा पक्कै ठूलो महिला वकिल हुन्छे भन्ने लाग्यो । जीवनका सारा रसरंग त्यागेर गरेको मिहिनेत खेर जानै हुँदैन । मैले मनमनै निधिका लागि प्रार्थना गरें । ५ बजे प्ल्याटफर्ममा रेल रोकियो । सबैले आआफ्नो ब्याग निकाल्न थाले । निधि बाहिर निस्किइसकेकी थिई । म उसलाई हेरेर मुस्काएँ अनि अन्तिम हात हल्लाएर आफ्नो रिक्सामा चढें । मेरो होस्टल अबु सफारी आइपुग्यो । पानी झमझम नै परिरहेको थियो । आफ्नो ब्याकप्याक लिएर बेडमा पल्टिएको, भुसुक्कै निदाएछु । बिहान १० बजे ब्युझिँदा न होटलमा बिजुली थियो न पानी । म रिसाउँदै काउन्टरतिर गएँ । एउटा राम्री केटीले एनिथिङ यु वान्ट ? भन्दै सोधी । यो पनि विदेशी थिई । सोधें, कहाँबाट आएको तिमी ? म त यहीं बस्छु दुई महिनादेखि, उसले अंग्रेजीमा भनी, यहाँ भोलुन्टेयर गर्छु । के भने नि यहाँका मान्छेलाई डिजिटल मिडिया अनि इन्स्टाग्राम अलिक चलाउन आउँदैन के । सिकाइदिन्छु ।म हाँसें, अनि तिमी सित्तैमा बस्ने ? पैसा पनि दिन्छन् ?अफकोर्स दे पे । एन्ड आई एम ट्राभिलिङ टु । डिजिटल नोम्याड ओके, ऊ खितिती हाँसी । मेरो कफी र ब्रेकफास्टको प्रबन्ध मिलाइदिई । हामी माथि छतमा उक्लियौं । ऊ गाँजा तान्न थाली । सोधी, तिमी तान्छ्यौ ? मलाई जीवनमा पहिलो पटक कसैले गाँजा अफर गरेको थियो । फकिरहरूलाई गाँजाको धूवाँले जीवनको तत्त्वबोध गराउँछ भनेर धेरै पढेकी थिएँ । तर, मलाई गाँजाको गन्ध मन पर्दैन । मैले उसको अफर लत्याइदिएँ । छतबाट सहर सुन्दर देखिएको थियो । गोल्डेन सिटी अफ राजस्थान यसै भनेका होइनन् । यहाँका सबै घरका पर्खालमा सुनौलो रङ पोतिएको छ । उसले फेरि मतिर चुरोट तेर्स्याउँदै भनी, प्लिज वान पफ । मैले तानिनँ । यार, तिमीहरू गाँजाबिना बाँच्न सक्छौ ? दे आर माई लाइफ । म मेरो जीवन सोच्न पनि सक्दिनँ विदाउट गाँजा । नो नेभर । मेरो ब्यागमा त सधैं हुन्छ, उसले खल्तीबाट दुई पाउच गुन्द्रुक जस्तो पोका देखाई । तिम्रो नि ब्रेकअप भएको थियो, हो ?, मैले अनायासै सोधिदिएँ । ऊ ठुस्स परी । हाउ डिड यु नो ? गेस गर्या है ? भन न । अ काइन्ड अफ, त्यति भनेर फेरि अर्को पफ तानी । हामी दुवैको कपाल कर्ली रहेछ भनेर घरीघरी ऊ उत्साही हुन्थी । अनि मलाई भने डर लाग्यो कतै यो लेस्बियन पो हो कि ?यु अल्सो स्टे हेयर ?, उसले सोधी ।उसको प्रश्नले म आत्तिएँ, ह्वाट ?हैन हैन, भोलुन्टिर । जस्ट पेड भोलुन्टेयर । हामी सँगै बसुम्ला । अबचाहिँ म दिनभरको योजना बताउँदै निस्किएँ हवेलीतिर, ओके, आई विल थिंक अबाउट इट ।म थार डेजर्टतिर जाने बेला नाटकीय पाराले ठसठस रुँदै भन्दै थिई, हामीसँग इन्डोपाक बोर्डर हिँड न । मैले अर्को पटक भनेपछि उसले फेरि दंग परेर मलाई अँगालो हाली । फाइनल्ली साँझ राजस्थानको थार मरुभूमिबाट सूर्यास्त देखियो । संसारका विभिन्न ठाउँबाट देखिइरहेका होलान् नारायणीको पुलबाट, काठमाडौंको चोभारबाट, इन्डोनेसियाको तन्हा अ लटबाट, अमेरिकाको म्यानह्याटनबाट  ! कोही समुद्री तटमा, कोही खोलाको बगरमा, कोही मरुभूमिमा, कोही तराईका फाँट र पहाडका खोंचबाट सूर्यास्त हेरिरहेका होलान् ।यही मरुभूमिको बालुवामा त हो सन्नी देवल, अक्षय खन्ना, सुनिल सेट्ठीले चिच्याईचिच्याई सन्देशे आते है गीत गाउँदै दौडिएका । हम दिल दे चुके सनम मा सलमान र ऐश्वेर्याको बिछोडमा तडप तडपके इस दिल से भन्दै यही बालुवामा दिनरात ढलेका । त्यतिबेला लाग्थ्यो कस्तो होला यो ठाउँ ? कहाँ होला ? कति टाढा होला ?म अहिले त्यही बालुवामाथि उभिएकी थिएँ ।सूर्योदय र सूर्यास्तको शृंखला हजारौं वर्षदेखि चलिरहेको छ । हामीले देख्न नचाहे पनि सूर्यास्त हुन्छ, दिन ढल्छ, साँझ पर्छ, रात आउँछ । समय अनन्त चलिरहन्छ । माया, प्रेम, ब्रेकअप र यात्रा पनि हजारौं वर्षदेखि चलिरहेकै छन् । हामी नभए पनि चलिरहन्छन् ।रफ्तारमा चलिरहेको समयले मलाई आज यो मरुभूमिमा ल्याएर उभ्यायो । जैसलमेरबाट पनि टाढा थार मरुभूमिको सूर्यास्त हेर्दै गर्दा मेरा आँखा बेलाबेला रसाएका थिए । मसिना बालुवाका कण आँखाभित्र पस्दा सास अड्किएझैं हुन्थ्यो । मेरो छेउमा न नोरा थिई, न तब्बसुम न निधि । न मेरा कोही आफन्त थिए, न कोही साथी । न ब्रेक अप, न प्याचअप । म एक्ली थिएँ । मैले आफ्नो काँधमा धाप मार्दै भनें, आई एम प्राउड अफ यु यार ।सूर्य डुब्नै लागेको थियो । सबै क्यामरा तेर्स्याएर उभिएका थिए । कतै सूर्यास्त हुँदा कतै सूर्योदय हुन्छ । त्यसैले त भन्छन् इन्डिङ इज द न्यु बिगिनिङ । अर्को दिन राति १२ बजे लिलन एक्प्रेसबाट मलाई जयपुर फर्किनु थियो । म जैसलमेर स्टेसनमा एक्लै तीन घण्टा बसिरहँदा अनेक मानिसहरू बोल्न आए । रेल स्टेसन पहिलाभन्दा केही सुरक्षित भएको रहेछ । ठूलाठूला नम्बरमा चौबिस घण्टे हटलाइन नम्बर देखिन्थे । असुरक्षित महसुस भएमा उत्तिखेरै फोन गर्न सकिन्थ्यो । एक्लै हिँड्दा समस्या त आइपर्छन् नै, तर जैसलमेरका मीठा यादहरू बोकेर म फिर्ता जाँदै थिएँ ।मध्यरातको १२ बजे रेल आयो । ४४ बी नम्बरको बर्थ खोजेर म भित्र छिरें । सामानहरू सिटमुनि घुसारें । केही समयपछि रेल घत्र्याकघत्र्याक गर्दै बिस्तारै चल्न थाल्यो । म माथिल्लो बर्थमा गएर पल्टिएँ । मोबाइलमा ५ जीबी डाटा एक्टिभेट भएछ । इन्स्टाग्राम खोलें । रिल्समा मलाई मनपर्ने अग्रेजी गाना बज्यो ह्वेन यु मिस द ट्रेन आई एम अनयु विल नो द्याट आई एम गनयु क्यान हेयर द ह्विसल ब्लो१०० माइल्स । १०० माइल्स । १०० माइल्स ।"
"न सोचेको, न चिताएको !","सबैजना हाँसे, थाहा छैन के कुराले हँसायो । ख्यालख्यालमा हाइकु फुर्यो र त्यहीं मेरो हाइकु यात्रा टुङ्गियो मलाई त्यस्तै लागेको थियो । भक्तपुरमा कविता पढ्ने पालो कुर्ने क्रममा म भूषितासँगै थिएँ । मैले उनलाई बाटोमा फुरेको हाइकु सुनाएँ । उनले प्रतिक्रिया दिइनन्, बरु हाइकुको महत्त्वबारे अर्थपूर्ण कुरा गरिन् । अनि अन्त्यमा उनीरचित एउटा हाइकु सुनाइन्, जसले मेरो संवेदनालाई निमेषमै स्पर्श गर्यो । अर्थपूर्ण कुरा दिमागले टिपेन, हाइकु भने सम्झनामा कुँदियो । एक दिनको कुरा हो, ठमेलस्थित जनकवि दुर्गालाल श्रेष्ठको घरमा थिएँ म । मैले भूषिताको हाइकु सुनाएँ उहाँलाई । स्पर्शी काव्य सुन्दा हृदयबाटै त्यसैत्यसै गद्गद् हुने उहाँको बानी छ । दङ्ग पर्नुभयो उहाँ । बांला (राम्रो) भन्नुभयो । र, हाइकुको महत्त्वबारे आफ्ना विचार सुनाउनुभयो । भन्नुभयो, ए, भाइ । जसले हाइकु, माने पाँचसातपाँच अक्षरका तीन हरफमा, जम्मा सत्र अक्षरमा आफूलाई, आफ्नो दर्शन र जीवनलाई अभिव्यक्त गर्न सक्छ, उसले कविता, कथा, निबन्ध वा उपन्यास लेख्दा के होला ? उहाँका अनुसार किफायत गरेर लेख्ने अभ्यास भयो भने शब्दलाई हिफाजत गर्न सिकिन्छ । र, जसले शब्दलाई हिफाजत गर्न जान्यो, उसले अभिव्यक्तिको शक्ति महसुस गर्छ र किफायती तरिकाले शब्द खर्च गरेर भावको स्पर्शी चित्र कोर्छ, लाभान्वित पाठक हुन्छन् ।दाइसँग त्यस दिन भएको सत्सङ्गपछि घर पुगुञ्जेल मलाई ज्वरो आइसकेको थियो हाइकुको जरो । त्यतिखेर म कापीमै लेख्थें, ल्यापटप वा कम्प्युटरमा होइन । एउटा हाइकु लेखेर सुत्ने योजना सम्पन्न भएन, पहिलो बसाइमै पचास वटा पुग्यो । त्यसपछि मगजमा रहेका भएभरका भाव, कल्पनाशीलता र अनुभव रित्तिएको भान भयो । यहाँसम्म कि शब्दहरू समेत निख्रिएको महसुस भयो । अभिव्यक्तिका सारा सम्पत्ति गुम भए । अनि मानौं शारीरिक परिश्रमको थकाइले म चुर भएँ । उपायरहित म चुपचाप सुतें । भोलिपल्ट दिनभरिको दौडादौड पछि घर फर्किएँ र फेरि सुरु भयो नयाँ हाइकु थप्ने अभियान । तेस्रो दिनमा एक सय पाँच हाइकु पुगे । मसँग अब थप हाइकु लेख्ने जाँगर थिएन, त्यसको ज्वरो उत्रिइसकेको थियो र म हाइकु सपनाबाट पनि ब्युँझिसकेको थिएँ । सन् ०८ मा म अमेरिकामा थिएँ । हस्तलिखित हाइकु ल्यापटपमा बसाइँ सरिसकेका थिए । कहिलेकाहीं फुर्सदमा शब्द फेर्ने क्रम या भनें सम्पादन चलिरहेको थियो । हटाउने र थप्ने क्रममा हाइकुको संख्या १२० पुगिसकेको थियो । अन्तर्राष्ट्रिय नेपाली साहित्य समाज, ड्यालसका संस्थापक अध्यक्ष भीम कार्कीसँग मेरो मित्रता थियो । उहाँले मेरा केही हाइकु सुन्नुभएको थियो । सन् २०१० मा उहाँले संग्रह छापिदिने हुनुभयो । अनुगृहीत भएँ म, तर मेरो हाइकु उस्ताद भूषिताको आज्ञाबिना छाप्ने कुरै थिएन । उनले मलाई इमानदार सुझाव दिनेमा म ढुक्क थिएँ । इमेल गरें । अपशोच, भूषिताले हुन्न भनिन् । फसाद पर्यो । तर, फसादको राँकोमा धन्य म खिस्रिक्क भइनँ । बरु, छाप्ने कुरा बिर्सिदिएँ । मेरा निम्ति वाङ्मयविशेषज्ञले भनेको नाइँलाई मैले सहर्ष स्वीकार गरें । छाप्ने कुरा यसरी टारियो । तर, आफ्ना हाइकुहरूसँगको संगत चाहिँ रहिरह्यो । मेट्ने, सोच्ने र थप्ने काम जारी रह्यो । सन् २०१० देखि सन् २०१५ सम्म बेलाबखत फुर्सद भएको बेला आद्योपान्त सम्पादन गर्ने र थन्क्याउने काम जारी रह्यो । केही कण्ठस्थ हाइकुहरू जमघटमा सुनाउनेबाहेक हाइकु छाप्ने कुरा मेरो मनबाट गायब भइसकेको थियो । अचानक सन् २०२१ हुनुपर्छ, करोडौं वर्षपछि भूषिताले फोन गरिन् । पब्लिकेसन नेपालयबाट मेरो हाइकु संग्रह छाप्ने प्रस्ताव थियो उनको । यहाँबाट फेरि सुरु भयो टुङ्गिसकेको यात्रा । १२० वटा हाइकु घटेर १०१ भए । फेरि बढे १२७ पुगे, हुँदाहुँदै १७० पुगे । समय निकै खपत भयो र छापिन जानुअघि १५० मा सीमित हुन पुग्यो । कभर र लेआउटमा निकैपल्ट फेरबदल भयो । बल्लबल्ल कभर र डिजाइनको टेम्प्लेटमा हामी सबै जना सहमत भयौं । अनि, तयारी लिपिको साटो मेरै हस्ताक्षरमा किताब डिजाइन गर्ने प्रस्ताव आयो । यसमा पनि समय अझै खपत भयो । कुल मिलाएर साढे तीन या चार वर्ष यसमै चढ्यो । सोच्दछु, पुस्तक पाठकको हातसम्म पुगुञ्जेलको कहानी पनि रोचक र आश्चर्यले भरिएको संयोग हुने रहेछ । बिल्कुल मानिसको जीवन जस्तै एउटा पुस्तकको जन्मकथा ! कहाँ सोचेको थिएँ र मैले कुनै दिन म हाइकु लेख्नेछु, जमिनको कुनै कोणबाट एञ्जेलझैं भूषिता आउनेछिन् र हाइकुका बीज छाडेर जानेछिन् ? कहाँ सोचेको थिएँ र मैले, मेरो मगजमा रोपिएको हाइकुको फसल पाकिसकेपछि त्यसलाई पाठकहरूको हातमा उनैले भित्र्याउने चाँजो मिलाउनेछिन् ? भन्छन् नि, तँ चिता म पुर्याउँछु । मैले चिताएको थिइनँ, तर दयालु कस्मसले पुर्याइदियो । कृतज्ञ छु कस्मससँग । अनि भन्न मन लाग्छ लाइफ इज फेयर, एन्ड इट् इज् ब्युटिफुल ।"
बा बन्दै गइरहेछु,थाहा छभेट्न मलाईकुद्दाकुद्दै मेरै छाया पनि अब एक दिननगरको प्रवेशद्वारमै भेटिनेछ असिनपसिनम भने फुत्तै निस्किसक्नेछुउही प्राचीन नगरको पुछारको बाटो !
एक नेपालविज्ञको कूटनीतिक संस्मरण,"व्यक्ति प्राज्ञ बन्नु र स्थापित हुनु कठिन विषय हो । आफ्नै पेसा, प्रकाशन र प्रस्तुतिले प्रदान गर्ने परिणामले प्राज्ञिक र विज्ञता सिद्ध गर्ने हो । प्राज्ञका अध्ययन र अनुसन्धानबाट बनेका विचार र निष्कर्षले समाजमा उनीबारे पनि विचार बनाउन भूमिका खेल्छ । तर, एक प्राज्ञबारे बन्ने यस्ता विचार मानिसको विषयगत रुचि र ज्ञान, बुझाइको तह साथै व्यक्तिसम्मको पहुँचले निर्धारण गर्छ । नेपालविज्ञका रूपमा भारतमा परिचित प्राध्यापक एसडी मुनी त्यस्तै एक व्यक्तित्व हुन्, जसको अन्तर्राष्ट्रिय सम्बन्ध विधा अन्तर्गतका अध्ययनअध्यापन र अनुसन्धानबहसजस्ता प्राज्ञिक साधनाले भारतीय कूटनीतिज्ञका रूपमा काम गर्ने औपचारिक, अनौपचारिक थुप्रै अवसर दिलायो । यही अनुभवको सँगालो हो, उनको पछिल्लो पुस्तक डब्लिङ इन डिप्लोमेसी । उनी प्रस्तावनामा भन्छन्, कूटनीतिमा अरू थुप्रैको संलग्नता हुन्छ । राम्रानराम्रा सबैखाले प्रभाव र परिणाम हुन्छन् । कतिपय गोप्य र अनौपचारिक भनिएका कुरा पनि हुन्छन् । ती लेख्नुपर्ने भएकाले म यो प्रकृतिको लेखनबाट बच्ने सोच्थें, तर मित्र र शुभचिन्तकका कारण जीवनको उत्तरार्धमा स्मरणका (डायरी नलेखेको) आधारमा लेखिएको यो सत्य र इमानदार प्रयास हो ।किताबमा एक व्यक्तिको जीवनका घटना र भोगाइ जस्ता साधारण लाग्ने थुप्रै यस्ता विषय अभिव्यक्त छन्, जसलाई मनन गर्दा सामान्यदेखि समाज र देशलाई नै मार्गनिर्देश गर्छन् । जोधपुरको सानो गाउँमा जन्मेर प्रदेश (राजस्थान) राजधानी जयपुर हुँदै नयाँदिल्लीको जवाहरलाल नेहरू विश्वविद्यालय (जेएनयू), विशुद्ध विज्ञानको अब्बल विद्यार्थी समाजविज्ञान (राजनीतिशास्त्र) मा उच्चशिक्षा हुँदै नेपालभारत सम्बन्धमा विद्यावारिधि, विज्ञान र गणितको माध्यमिक शिक्षकबाट प्रोफेसर इमिरेट्स, अन्तर्राष्ट्रिय सम्बन्ध विज्ञबाट सर्वस्वीकृत कूटनीतिज्ञ ! यी सामान्य उपलब्धि होइनन् र उनको एकल प्रयासबाट मात्रै सम्भव भएका परिणाम पनि होइनन् ती । कसरी एउटा निम्नमध्यम वर्गीय परिवारको बच्चा संघर्षशील व्यक्ति हुँदै व्यक्तित्व बन्छ ? कसरी घरपरिवार, आफन्त, समाज, संस्था, साथीसंगति, सहकर्मी र शिक्षक तथा सुपरिवेक्षकको सकारात्मक भूमिकाले उसलाई परिपक्व बनाउँछ र एजेन्सी विकसित हुन्छ ? जसले आफ्नो विषयमा निखारिने र तिखारिने भोक जगाउँछ साथै थप लक्ष्य पहिल्याउन र त्यहाँ पुग्ने बाटो खोजी र तय गर्छ ? परिणामतः, व्यक्ति कालान्तरमा व्यक्तित्व बन्छ, अवसरका सबै ढोका खुल्छन् । कामका सिलसिलामा फराकिलो मानवसञ्जाल, सम्पर्क सूत्र हुँदै सामाजिक पुँजी बन्छ । बदलामा उसले पेसागत जीवनमा प्राप्त अवसर र निर्मित सामाजिक पुँजी सदुपयोग गरी परिवार, समाज र देशका लागि अपेक्षाकृत काम गर्न र देन दिन सक्छ । यिनै फेहरिस्तसहितको यो किताब एक अनुभवी प्राज्ञको प्रेरणामूलक पेसागत संस्मरण हो । पुस्तकमा परिचय देखि सिकाइ सम्म सात अध्याय छन् । तीमध्ये तीनवटा नेपाल, एक श्रीलंका, एक नन्करियर राजदूतका रूपमा लाओस र एक विशेष दूतका रूपमा उत्तरपूर्वी एसियाली क्षेत्रका कम्बोडिया लगायतका देश साथै अन्य देशमा अनौपचारिक वा विभिन्न स्वरूपका कूटनीतिक भूमिका केन्द्रित छन् । प्रा मुनीको पेसागत विज्ञता र जीवनको सुरुवात भारतनेपाल सम्बन्ध अध्ययन अनुसन्धानबाट सुरु भएको छ । सैद्धान्तिक रूपले एक विज्ञ राष्ट्रियतामा सीमित हुनुहुन्न भनिए पनि विश्वमा अन्तर्देशीय राजनीतिक सीमा अस्तित्वमा रहँदासम्म व्यक्ति पूर्णत अन्तर्राष्ट्रिय नागरिक बन्न र राष्ट्रियताको बन्धनबाट बाहिर निस्कन सम्भव नहुने व्यवहारवादी पाटाहरू पर्याप्त भेटिन्छन् । आफ्ना अध्ययन र संलग्नता भएका देशहरूकै आन्तरिक राजनीति होस् वा परराष्ट्र सम्बन्धमा चिन्तन गर्दा होस् उनी नागरिक केन्द्रित छन् । नागरिक केन्द्रित राज्य, जनचाहअनुरूप चल्ने खालको शासन प्रणाली स्थापना र स्थायित्व हुन सके मात्रै आन्तरिक, क्षेत्रीय र विश्व समाजमा सुख, शान्ति तथा समुन्नति सम्भव हुन्छ भन्ने सोच उनमा देखिन्छ । त्यसका लागि शासक जनताले छान्न पाउनुपर्छ, उसले जनचाहना अनुरूप काम गर्नुपर्छ । यस अर्थमा उनी गैरराजनीतिक तथा राजनीतिक मूल्यमान्यताविहीन छैनन् । सामाजिक लोकतन्त्रका धुरन्धर पक्षधर र कुनै पनि स्वरूपको निरंकुशताका कट्टर विरोधी देखिन्छन् उनी । पक्षधरता र विरोध दुवै तथ्य, तर्क र प्रमाणमा आधारित छन्, त्यसैले उनलाई मन नपराउनेहरू उनको प्रभावकै तहमा पुगेर प्रतिवाद गर्न सक्दैनन् । नेपालमा प्रजातन्त्र हुँदै लोकतन्त्र स्थापना र श्रीलंकामा तमिल विद्रोहका क्रममा शान्तिका पक्षमा वकालत गरेको मात्र होइन, विद्रोहीहरूसँग भेट्नेबुझ्ने, राय दिने र तिनलाई शान्ति प्रक्रियामा ल्याउन संस्थापनसँग सहजीकरणसमेत गरेको देखिन्छ उनले । त्यसो सोच्दा उनी भारतको हित केन्द्रमा राख्छन्, जुन नागरिक कर्तव्य पनि हो । भारतसँग खुल्ला सिमाना भएको र नागरिक तहसम्म विविध सम्बन्ध भएको छिमेक नेपालका माओवादी विद्रोहीलाई मूलप्रवाहीकरण नगरी थुप्रै विद्रोही समूहको सामना गरेको भारतका लागि पनि फाइदा नहुने संस्थापनलाई सहमत बनाउन उनले गरेको पहल र प्राप्त परिणाम उल्लेखयोग्य छ । अर्कोतिर दक्षिण भारतमा ठूलो जनसंख्या र साझा राष्ट्रियता भएका श्रीलंकाका तमिल विद्रोहीका असन्तुष्टि सम्बोधन गरेर मूलप्रवाहीकरण गर्ने सवालमा पनि उनको प्रशस्त मिहिनेत देखिन्छ । यद्यपि भारतीय सहजीकरण स्वरूप नेपालमा दलहरू एक ठाउँ आए अनि जनआनदोलनमार्फत शान्ति प्रक्रिया र लोकतन्त्र स्थापना सम्भव भयो, तर श्रीलंकामा तमिल मुद्दा सम्बोधन भएन । त्यसको सविस्तार कारण पनि उनले किताबमा समेटेका छन् । भारतको छिमेक वा अन्तर्राष्ट्रिय सम्बन्धका विषयमा जब द्विदेशीय, बहुदेशीय विषय र विवादको कुरा आउँछ उनी भारतीय राष्ट्रहितको पक्षमा उभिएको र प्रतिरक्षा गरेको पाइन्छ । तर, त्यसोगर्दा कतिपय उनका विचार संस्थापनसँग मेल खायो भने उनी समर्थन र प्रतिरक्षा गर्छन् । जब मिल्दैन विकल्प सहित आलोचना गर्छन् । यद्यपि आपसी साझा हितका विषय र बहसमा उनी थप प्रवर्द्धनको पक्षमा वकालत गर्छन् । एउटा प्राज्ञले देश र राष्ट्रका लागि गर्ने पनि यही हो । एक प्राध्यापकको पुँजी उसको उत्पादित मानवस्रोत र प्रकाशन हुन् । र, प्राज्ञका हैसियतले हेर्दा उसको विषयगत क्षेत्रमा कार्यरत देशभित्र र बाहिरका मानिसको समूह, सञ्जाल अनि समाज हो, जसलाई सामाजिक पुँजी भनिन्छ । जिम्मेवारी पाए एक प्राज्ञले आफ्नो सामाजिक पुँजी परिचालन गरेर कसरी राष्ट्रहितको पक्षमा परिणाम ल्याउने पहल गर्न सक्दोरहेछ भन्ने मोडेलका रूपमा प्राध्यापक मुनीको कर्मलाई हेर्न सकिन्छ । संयुक्त राष्ट्रसंघको पुनःसंरचनाको मुद्दा उठाउन, दक्षिणी विश्वलाई जगाउन र भारतलाई स्थायी सदस्यमा प्रस्ताव गर्न सहमत गराउन तोकिए बमोजिमको उनको काम उदाहरणीय छ ।भारतीय विदेश नीति निर्माण र सञ्चालनमा अहिले पनि कर्मचारीतन्त्र नै हावी छ । विदेशसेवा बाहिरका, जो उनीहरूलाई प्रशिक्षण दिने र अनुसन्धान गर्न सघाउने प्राज्ञ हुनसमेत सहजै स्वीकार्न नसक्ने र तिनको संलग्नता आफ्नो आधार क्षेत्रभित्र घुसपैठ ठान्ने सोच हावी रहेको देखिने थुप्रै घटना र प्रसंग पुस्तकमा समेटिएका छन् । जनता दल नेतृत्व सरकारको छनोटमा परेका थिए मुनी । बीजेपी र कंग्रेस नेतृत्वका पछिल्ला सरकारले उनको राजीनामा अस्वीकृत गर्नु र ढुक्कले कार्यकाल पूरा गर्न विश्वास दिनुले उनको राजनीतिक सर्वस्वीकार्यता देखिन्छ । सुरुवातका यावत् दुर्व्यवहार बाबजुद नियोग पुगेपछि कर्मचारी प्रशासनको उनीप्रतिको व्यवहार र सहयोग सामान्य, मजबुत बन्दै गएका प्रसंग प्रेरणादायी छन् । द्विदेशीय विवादका विषयमा प्राज्ञलाई अध्ययनअनुसन्धान गराउने भारतीय अभ्यास अनुसार नेपालभारत शान्ति तथा मैत्रीसन्धि१९५० र व्यापार तथा पारवहन सन्धि अध्ययनको जिम्मेवारी पनि उनलाई दिइएको थियो । उनले नेपाली नेताका सबल मात्र नभई थुप्रै दुर्बल पक्ष पनि किताबमा लेखेका छन् । भारतको स्वतन्त्रता आन्दोलनदेखि नेपालको प्रजातन्त्र र लोकतन्त्रका आन्दोलनमा नेपाली कांग्रेसकम्युनिस्टले भारतीयसँग सहकार्य गरेका विषयलाई सामान्यीकरण गरिन्छ । तर, दरबारिया कित्ता यसलाई दलाल भाष्य बनाउँछ र दलहरूविरुद्ध दुष्प्रचारमा प्रयोग गर्छ । तर, दरबारनिकट रहेर आजीवन अवसर पाएका व्यक्तिसमेत गणतन्त्रमा मन्त्री माग्न कोसेली बोकेर जेएनयू प्राध्यापकको क्वार्टरसम्म पुगेका फरक दृष्टान्त यस पटक किताबबाट खुलेका छन् । राजनीति विज्ञानको प्रयोगशाला समाज हो, जहाँ एउटै विषयवस्तुप्रतिको हेराइबुझाइमा विविधता हुन्छ । विचार निर्माणमा व्यक्तिको पृष्ठभूमि, दृष्टिकोण, विधागत ज्ञान र पहुँच जस्ता विषय निर्णायक र निर्धारक हुने हुनाले पुस्तकमा सबैखाले पाठकका रुचि र विश्लेषणलाई ठाउँ छ । नेपालबारे केही नाम, मिति, राजनीतिकऐतिहाासिक घटनामा समेत नेतृत्वका विचार, सिद्धान्त र परिवेशसँग बाझिने विषय (जस्तै सिक्किम भारतमा समाहित गर्ने भारतीय भूमिकाको बीपीले समर्थन गरेका थिए) परेका छन् । वाक्यांशमा परेका यस्ता गहन विषयमा तथ्य र प्रमाणमा आधारित खोजमूलक थप प्रकाशनको पाठकीय अपेक्षा स्वाभाविक छ ।"
अभि सर : कालक्रमको एउटा कथा,"अभि सरसँग अनन्त कथाहरू छन्, मिथकका अनि नदीका । यो प्रवाहको कथा बुझियो भने एक गुरु साथी हुन सक्छन् । त्यही अर्थमा मेरा विद्यार्थीहरू मेरा साथी हुन् अनि म सरको विद्यार्थी नै हुँ । हामी गोंगबुबाट २००४ तिर गल्फुटार सर्यौं । सरले भन्नुभयो, बाबा (मेरी छोरी पल्लवी) बिना के बस्नु ! यही कुराले गर्दा सरको परिवार पनि उतै सर्यो । गोंगबु र गल्फुटारका दिन हाम्रो अस्तित्वमा कलाको कथाका दिन हुन् । कलाका अनेक रूप छन् । एक दिन पल्लवीले उसको कथावाचन गर्दा उठेको गिरीश (सरको कान्छो छोरा) को गिटार वादनको नाद, सलिल र मेरो घरभित्रको नाटक मञ्चन, सरको स्कटल्यान्डको गीत गायन, टाइप राइटरको आवाज ताल, बिन्दु दिदीका विदेशका संस्मरण लेखाइ, सोमाको टैगोरका कविताका व्याख्या र जाई दिदी (सहयोगी) ले दिने ब्रेकिङ न्युज ! ती सबै त्यो जीवनका लय र सिम्फोनी थिए । यसैबाट सर कुनबेला गुरु, कुनबेला साथी र कुनबेला संरक्षक भएर चिया खान आउनुहुन्छ, थाहा हुँदैन । यो कलाको परिवारमा नेपाल, अमेरिका र भारतबाट छोरीमान्छे र केटाहरू जम्मा भएका थिए । सम्बोधनको एउटा उदाहरण दिन्छु । पल्लवीले सरलाई अङ्कल भन्छिन् भने गिरीशले मलाई दाइ भन्छन् । सर र मेरो सम्बन्ध कुनै परिभाषाको परिधिभित्र पर्दैन ।मैले बुझेको कुरा के हो भने परिवार सांस्कृतिक हुन्छ भने सम्बन्ध काव्यिक हुन्छ । एउटा सानो उदाहरण ल्याउँछु । धेरै वर्ष पहिले केन्द्रीय अंग्रेजी विभागमा आगो लाग्दा हामी साथी र शिक्षकहरू साधारण अर्थमा धेरै बोल्दैनथ्यौं, तर पनि वाचाल थियौं । जस्तो कि श्रीधर सरले दर्शनको कुरा सधैं गरिराख्नुहुन्थ्यो र अभि सर टैगोरका गीत गाइराख्नुहुन्थ्यो, सजगले नाटक रचना गर्थे भने सञ्जीवको नाटक खेल्ने रुचि थियो । यो सांस्कृतिक परिवारको एउटा रूप हो । देशको राजनीतिक अवस्था सुन्दा, हेर्दा सांस्कृतिक परिवार कमजोर भएको देखिन्छ । लाग्छ, त्यो संघर्ष र द्वन्द्वको संस्कृतिमा परिवर्तित हुँदै छ कि ! अभि सर अघिल्लो शनिबार चिया खान मेरो घर आउनुभएको थियो । यसरी आउँदा मेरा अंग्रेजी र नेपाली लेखहरू आफैं पढेर सुनाउनुहुन्छ । आगामी शनिबार पनि सर मेरो घर आउनुहुन्छ होला । सरलाई समदृष्टि को यो लेख कस्तो लाग्ला ? प्रश्नहरू उठिरहेका छन् मनमा ।"
संस्कृतका केस्रा छोडाइरहेका डच प्रोफेसर,"नेपाल साइनोप्राध्यापक पिटर भन्छन्, संस्कृत भाषाको मात्रै अध्ययन गर्न नेपाललाई बाहेक गरेर पनि सकिन्छ किनभने संस्कृत भाषामा प्रशस्तै पुस्तक वा ग्रन्थ लेखिएका छन्, तर शिव धर्मको इतिहास र शिव पुराणको अध्ययन गर्न नेपाल प्राथमिक स्रोत भएकाले नेपाललाई बाहेक गर्न सकिन्न । प्रत्यक्ष रूपमा नेपाल नपुगे पनि उनले नेपालसँग सम्बन्धित धेरै पाण्डुलिपि अध्ययन गरेका छन् । शताब्दीयौं पुरानो पाण्डुलिपि नेपालमा भेटिनु र नेपालबाट ताडको पातमा लेखिएर अन्यत्र प्रसार हुँदै जानु उनका लागि रोमाञ्चक विषय थियो । त्यसपछि उनले यस्ता धेरै प्राथमिक स्रोतको अध्ययन गरेका छन्, जसमा नेपाली विद्वान् पनि सामेल छन् । शिव पुराणका अध्येता पिटरलाई पशुपतिनाथको मन्दिर पुग्ने, काठमान्डुका मठमन्दिर, देवीदेवताका किम्बदन्तीबारे अझै जान्ने र तिनलाई नजिकबाट हेर्ने रहर छ । उनलाई नेपालमा पढिने स्वस्थानीको सामाजिक अध्ययन गर्ने धोको छ । यसै वर्ष २०२४ मा काठमान्डुमा हुने विश्व संस्कृत भाषा सम्मेलनमा काठमान्डु जाने योजना बनाइरहेका प्राध्यापक पिटरको नेपालसँग ज्ञानको साइनो भने पहिल्यै गाँसिइसकेको छ ।"
तिनीहरू जब नारी भए,"अन्त्यमामाधवी र नोराको भविष्यबारे उठ्ने सवालको सटीक जवाफ मार्जे मेस्किनीको फिल्मले दिन्छ । मान्छेलाई स्वतन्त्रताको चाहना हुनु स्वाभाविक हो । तर त्यसलाई टिकाउन ऊसँग आर्थिक अधिकार हुनुपर्छ । उत्पादनमा सहभागिताले मात्रै खास अर्थ राख्दैन, आर्थिक अधिकारबिनाको स्वतन्त्रता लहड वा जगबिनाको घरजस्तै हुन्छ । हवा बालकै छे । ऊसँग आर्थिक स्वतन्त्रता हुने कुरै भएन । उसलाई सामाजिक चलनले ९ वर्ष पुग्नेबित्तिकै बन्धनमा पारेको छ । आहुलाई पनि समाजले जबर्जस्ती बन्दी बनाएको छ । तर ऊसँग पनि आर्थिक स्वतन्त्रता छैन । आर्थिक अधिकार भएको भए ऊ कानुनी लडाइँबाट भए पनि स्वतन्त्र हुन सक्थी । समुद्री किनारमा सामान सजाउने वृद्धा किन स्वतन्त्र छिन् ? लोग्ने नभएर होइन, आर्थिक अधिकार पाएर उनी स्वतन्त्र भएकी हुन् । लोग्ने नहुँदा पनि आर्थिक अधिकार नभए इच्छाअनुसार उनले सामान किन्न सक्ने थिइनन् । मार्जे मेस्किनीको सन्देश दिने तरिका अनुपम छ ।कालजयी कृति त्यो हो जो समय र स्थानको घेरो नाघेर सदा र सर्वत्र सान्दर्भिक हुन्छ । आफ्नो समय र स्थानको पदचाप छाडे पनि तिनले दिने सन्देश सार्वभौम हुन्छ । इरानी निर्देशक मार्जे मेस्किनीको फिल्म द डे आई बिकेम अ वमन यस्तै कृति हो, जसलाई समीक्षकहरू आधुनिक क्लासिक्स मान्छन् । इस्लाम राज्यमा महिला स्वतन्त्रताको कल्पना गर्न पनि मुस्किल हुन्छ । इरानी सन्दर्भ जोड्दै मेस्किनीले पनि कलाको गहिरो तहमा पुगेर महिला स्वतन्त्रताको मुख्य आधार आर्थिक स्वाधीनता हो भन्ने तर्क गरेकी छन् ।"
तोप्केगोलाको उकालो,"केही महिनाअघिको तोप्केगोलायात्राले नेपालका मिथ, इतिहास र मान्छे बाँचिरहेको युगीन पुरानो कथाहरू बुझ्न सघाउँछ । प्राध्यापक बालकृष्ण मावोहाङ, मानवशास्त्री डाक्टर उद्धव राई, जगबहादुर बुढा र मैले ताप्लेजुङको तोप्केगोला हुँदै संखुवासभाको किमाथाङ्कासम्मको यात्रा गरेका थियौं । पहिलो दिन ताप्लेजुङ मैवाखोलाको साँगुपाटी बजार पुग्यौं । अघि स्थानीय सायम्बाहाङ लिम्बूले यहाँ एउटा पाटी बनाएको हुनाले यस ठाउँलाई साँगुपाटी भनिएको रहेछ । त्यो पाटी अहिले पनि छ । पछि यहाँ बजार उठाउन थालेपछि चाहिँ यसलाई साँगुपाटी बजार भन्न थालिएछ । बिहानै बाटो ततायौं तेम्बे गाउँको । तेम्बे गाउँ फाँटिलोमैदानी भूभागमा अवस्थित छ । सम्भवतः त्यसैले यस ठाउँलाई तेम्बे भनिएको होला । फाँटिलोमैदानी जग्गालाई लिम्बूहरू तेम्बे भन्छन् । यस गाउँमा तेम्बे थरी लिम्बूहरू नै बसेका पनि भेटिए । हामी फेरि ओह्रालो झर्यौं । तल फटेङ्ग्रे गाउँ आयो । यहाँ जाँड बेच्दै बसेकी एउटी शेर्पेनी महिला भेटिइन् । पहिरन हेर्दा लिम्बूनी जस्तै देखिएकी ती शेर्पेनीले लुङ्गी, पटुकी, भेस्ट र घाँटीमा तिलहरी लाएकी थिइन् । शेर्पा महिलाले पनि यसरी तिलहरी लगाएको मैले पहिलोपल्ट यहीं देखें, सम्भवतः हिन्दु संस्कृतिको प्रभावले हो । हामीले ती शेर्पेनीकोमा जाँड किनेर खायौं र फेरि ओह्रालो लाग्यौं । अब चाहिँ दोभान बजार पुगियो । मैवाखोला र तमोर खोलाको संगम स्थलमा रहेको यो बजार ताप्लेजुङको दोस्रो ठूलो बजार हो । खाजा खान एक होटलमा पस्यौं । माथि ओदक गाउँका एक हूल शेर्पाहरू होटलभित्र खाजा खाँदै भेटिए । पहिरन हेर्दा राईलिम्बू जस्तै देखिएका यी शेर्पाले आफूहरू कुलुङ शेर्पा भएको बताए । उनीहरूको कुरा पनि मेरा लागि नयाँ भइदियो किनभने राईहरू मात्रै कुलुङ थरी हुन्छन् भन्ने मैले बुझेको थिएँ । के भएको रहेछ भने उहिले सोलुखुम्बुका एकजना शेर्पाले कुलुङकी छोरी विवाह गरेपछि गाउँको सामाजिक प्रचलनअनुसार त्यो जोडी शेर्पाले गाउँ छाडेछन् र यता पूर्व संखुवासभा हुँदै ताप्लेजुङ आएर बस्न थालेछन् । पछि उनीहरूका सन्तानहरू कुलुङ शेर्पा भएछन् । हाल ओदक गाउँमा बसेका कुलुङ शेर्पाहरू उनीहरू नै रहेछन् । दोभान बजारबाट अब हामी उकालो बाटो हुँदै माथि मेरिङदेन गाउँपालिका क्षेत्र प्रवेश गर्यौँ । बाटोमा तीनजना शेर्पा युवाहरू भेटिए । उनीहरूले नाम कुसुम, कृष्णबहादुर र चन्द्रवीर शेर्पा । शेर्पाहरूले तेन्जिङ, छिरिङ, लाक्पा आदि नाम राखेको भेटिन्छ, जुन उनीहरूको जन्म साइतबाट राखिएको नाम हो, तर यी शेर्पा युवाले भने यस्तो हिन्दु, नेपाली भाषी नामहरू राखेको देखेर मलाई थोरै अनौठो चाहिँ लाग्यो तथापि किन उनीहरूले यस्तो नामहरू राखे होलान् ? भन्नेबारे सोधिन् । शेर्पा युवाहरू ओह्रालो लागे, हामी चाहिँ उकालो लाग्यौं । अब हामी बर भन्ज्याङ डाँडामा पुग्यौं । यहाँबाट चाहिँ बाटो तेर्सो खाम्लुङ गाउँतिर मोडियो । केही पर पुगेपछि सुँगुर काटेर भाग लगाउँदै गरेको एउटा शेर्पा घर भेटियो । घरको आँगनमा युमा देवताको पूजा पनि गरिएको थियो । लिम्बूहरूले घरमा सुँगुर काट्दा युमाको पूजा गरेको मलाई थाहा छ किनभने युमालाई लिम्बूहरूले आफ्नो पितृ इष्ट देवता मान्छन्, तर शेर्पाहरूले पनि सुँगुर काट्दा युमालाई बुझाउँदा रहेछन् भन्ने कुरा यहीं थाहा पाएँ । पछि कुरा बुझ्दा के भएको रहेछ भने उहिले सोलुखुम्बुबाट यहाँ ताप्लेजुङ क्षेत्र आएर बसेदेखि नै यी शेर्पाहरूले यहाँका लिम्बूहरूको देवताहरूलाई पनि मान्न थालेछन् । त्यसैकारण यी शेर्पाहरूले सुँगुर काट्दा यसरी युमाको पूजा गरेका रहेछन् । हामीले तीन किलो सुँगुरको मासु किनेर बोक्यौं र बाटो लाग्यौं । बेलुकीपख हामी दिङला गाउँ पुग्यौं । यस ठाउँमा अघि काँडाघारी मात्रै थिएको हुनाले स्थानीय लिम्बूहरूले यस ठाउँको नाम तिङला राखेका थिएछन् । काँडाघारीलाई लिम्बूहरू तिङला भन्छन् । त्यसैलाई अहिले दिङला भनिएको रहेछ । दिङलाबाट बिहान फेरि बाटो लागियो । थुकिमा गाउँको पुच्छार हुँदै हामी मिक्वाखोला पुग्यौं । यो मिक्वा खोलाको पनि आफ्नै किसिमको कथा भेटियो । यस भेगमा प्रचलित मिथक अनुसार, उहिले माथि मुनाखाम (भोट) मा युद्ध चलेका बेला मुदिक्मा नामकी एक महिलाको धेरै सन्तान युद्धमा मरेछन् । त्यसपछि बाँकी रहेको आफ्ना सन्तानहरूलाई चाहिँ बचाउन ती मुदिक्माले तिनलाई यता तल लिएर आइछन् । यता आएपछि एउटा चङलुङ ढुंगामा उनीहरू एकैछिन बसेछन्, त्यही बेला माथि युद्धमा मरेका आफ्ना सन्तान सम्झ्रे मुदिक्मा रुन थालिछन् । उनको आँसु बग्न थालेछ र यो खोला बनेछ । मुदिक्माको आँसुबाट बनेको खोला भएको हुनाले पछि यस खोलाको नाम मिक्वाखोला राखिएछ । आँसुबाट बनेको खोलालाई लिम्बूहरू मिक्वाखोला भन्छन् । आजभोलि चाहिँ यसलाई मेवाखोला पनि भनिन्छ । ती मुदिक्माले लिएर आएका सन्तानहरू नै हाल ताप्लेजुङको यस मिक्वाखोला (मेवाखोला) क्षेत्रमा बसेका लिम्बूहरू हुन भन्ने भनाइ छ । मिक्वाखोला तरेर हामी फेरि उकालो लाग्यौं । अबचाहिँ तेम्बा गाउँ पुग्यौं । तेम्बा गाउँमा मुदेनसङ साँवा लिम्बूहरू बसेका भेटिए । यहाँका केही मुदेनसङ साँवाहरू चाहिँ भोटियाबाट लिम्बू भएकाहरू पनि रहेछन् । स्थानीयले भनेअनुसार, उहिले माथिबाट एकजना भोटिया यता आएछन् र यहाँको युमिक्वा पोखरी नजिकै खोलामा काठको तोङवा बनाउने काम गर्दै बस्न थालेछन् । पछि यहाँका साँवा लिम्बूहरूले त्यो भोटियालाई आफ्नै दाजुभाइ बनाई पठाएछन् र तिनका सन्तानहरू चाहिँ पछि मुदेनसङ साँवा लिम्बूहरू भएछन् । भोटेभोटियालाई लिम्बूहरू मुदेनमुदेन्वा भन्छन् । बिहानै यो ठाउँको चर्चित फुङफुङ्गे झरना हेर्यौं । अघि यहाँका लिम्बूहरूले फङफङदेन वधाम नाम राखेको यस झरनालाई अहिले फुङफुङ्गे झरना भनिँदोरहेछ । लिम्बू मिथकअनुसार, उहिले यो झरनामा मान्छे खाने एउटा राक्षस बस्थ्यो रे, त्यसले यहाँका गाउँका बच्चाहरू खाने गर्थ्यो रे । एकपल्ट के भएछ भने यहाँको गाउँका साँवा लिम्बूहरूको कुल देवता तुङदुङगे साम्माङ सानो बालक बनेर यस झरनामा आएछ । बालकलाई देखेपछि त्यो राक्षस निस्केछ । र, खान बालकलाई झम्टेछ, त्यहीबेला त्यो बालक यानिकी तुङदुङगे साम्माङले त्यस राक्षसलाई त्यहीं मारेछ । त्यसपछि मात्रै यस ठाउँमा बच्चाहरू जोगिए भन्ने कथन छ । हामी झरनाको नजिकै पुग्यौं । देवता मानेर पुज्दै आएको एउटा लामो ढुंगाको स्तम्भ पनि यहाँ भेटियो । मिथकअनुसार उहिले तल एउटा गाउँमा महिला र पुरुषले हाडनाता सम्बन्धबाट छोरा जन्माएछन् । पछि तिनीहरूले पापबाट मुक्त हुन प्रायश्चित स्वरूप लामो ढुंगा यहाँ ल्याई गाडेर यसलाई देवता मानी क्षमायाचनाका लागि यस ढुंगाको पूजा गर्न थालेछन् । पछि चाहिँ यस ढुंगालाई महादेव देवता मानेर पुज्न थालिएछ । हामीले पनि यस ढुंगालाई भेटी चढायौं ।तेम्बा गाउँदेखि चाहिँ हाम्रो यात्रा तोप्केगालाको उकालोतर्फ मोडियो । माथि एउटा ताङखुक गाउँ आयो । यो गाउँको नाम पनि लिम्बू भाषाबाटै राखिएको भेटियो । स्थानीयले भने अनुसार, उहिले तल गाउँमा हाडनाताबाट जन्मिएको छोरालाई यहाँ ल्याएर राखिएको थियो रे । लिम्बूहरूभित्र हाडनाताबाट जन्मिएको बच्चालाई चट्याङले हानेर मार्ने लोकविश्वास रहेको हुनाले पछि आकाशबाट चट्याङ खस्यो भने त्यसलाई छेकेर बच्नका लागि त्यस मान्छेले यहाँ एउटा ठूलो ढुंगाको छाता रोपेछ । त्यसपछि यस ठाउँलाई लुङताङखुक भन्न थालिएछ । ढुंगाको छातालाई लिम्बूहरू लुङताङखुक भन्छन्, जसलाई पछि ताङखुक मात्र भन्न थालिएछ र यहाँको गाउँलाई ताङखुक गाउँ भन्न थालिएछ । त्यस मान्छेको सन्तानहरू चाहिँ पछि फेन्छाङवा लिम्बूहरू भएछन् । ताङखुकबाट पापुङ हुँदै माथि तार्तुङ गाउँ पुगेर कान्छी शेर्पेनीको घरमा हामी बास बस्यौं । घरमा कान्छी र उनकी बहिनी एन्जिला मात्रै थिए । उनीहरूका बुबाआमा चाहिँ माथि तोप्केगोला बस्दा रहेछन् । बिहान फेरि कान्छी शेर्पेनीको साथमा हामी उकालो लाग्यौं । बेलुकीपख तोप्केगोला पुगियो र सिधै कान्छी शेर्पेनीको बुबाआमाको घरमा पस्यौं । घरमा कान्छीको बुबा तेन्जिङ र उनका श्रीमती पेमा भाउजू मात्र थिए । यस आसपासमा पच्चीसछबीसवटा अरू पनि घरहरू देखियो, तर घरमा मान्छे चाहिँ देखिएन । यहाँका मानिस पापुङतिर बस्दा रहेछन् । बर्खाका बेला बस्तुगोठ राख्न र जडीबुटी टिप्न मात्र उनीहरू यहाँ आउँदा रहेछन् । तेन्जिङ दाइले हामीसँग गफ सुरु गरे । उनले भनेअनुसार उहाँ च्यावा भोटिया हुन् । यस तोप्केगोला बसेका भोटियाहरू विभिन्न कालखण्डमा विभिन्न ठाउँबाट आएकाहरू हुन् । उनीहरू आफूलाई भोटिया नै भन्छन्, कसैले जात अथवा थर सोधे भने ढोक्प्या भन्छन् । ढोक्प्याको अर्थ बस्तुगोठाले भन्ने बुझिँदो रहेछ । तर, नेपाल सरकारले भने तोप्केगोलावासी यी भोटियालाई तोप्केगोले जाति बनाएको भेटिन्छ, तथापि यो तोप्केगोले चाहिँ जातिभन्दा पनि ठाउँको नाम रहेको तेन्जिङले बताए । बिहान फेरि तेन्जिङसँगै हामी उकालो लाग्यौं र उहिले मुदिक्मा बसेको चङलुङ ढुंगामा पुग्यौं । यहाँ पुरानो घरका केही अवशेष पनि भेटिए । तेन्जिङले भनेअनुसार, यो ठाउँ उहिले तिब्बतसँगको व्यापारिक नाका थियो रे, यहाँ ठूलो व्यापारिक बजार पनि थियो रे । सम्भवतः यसरी व्यापारिक बजार रहेको हुनाले नै यस ठाउँलाई तोप्केगोला भनिएको हो कि ? यसबारे थप अध्ययन आवश्यक छ ।"
