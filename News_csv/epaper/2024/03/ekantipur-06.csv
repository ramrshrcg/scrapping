शीर्षक,विवरण
गृहमा नयाँपुराना सबैको हठ,"तर, प्रमुख घटक कांग्रेस तयार नभएपछि यो प्रक्रिया रोकिएको थियो । अहिले एमालेले पनि कांग्रेसले जस्तै अडान लिएको छ । एमाले वरिष्ठ पदाधिकारी विष्णु पौडेलले दलको नेतृत्व गरेर सरकारमा जान गृह वा अर्थ मन्त्रालयको अपेक्षा गरेका छन् । एमालेले कुनै पद नपाए सरकारमा नजाने भनेर उनले अध्यक्ष केपी शर्मा ओलीलाई भनिसकेका छन् । विकल्प खोज्नुपरेमा एमालेले रघुवीर महासेठलाई आफ्नो अगुवा बनाउनेछ । ठूलो दलको हैसियतले गृह र अर्थ मन्त्रालयमा दाबी गर्नु स्वाभाविक भएको एमालेका तर्फबाट नवनियुक्त मन्त्री पदम गिरीको भनाइ छ । ठूलो दल भएका नाताले स्वाभाविक रूपमा गृह तथा अर्थजस्ता महत्त्वपूर्ण मन्त्रालयमा एमालेको दाबी रहन्छ । यद्यपि कुनकुन मन्त्रालय कसले लिने भन्ने विषय छलफलबाट टुंगिनेछ, उनले भने । माओवादी पनि गृह मन्त्रालय एमालेलाई दिने पक्षमा छ । अर्थ र गृहमध्ये एउटा मन्त्रालय ठूलो दलको हैसियतले एमालेले पाउनुपर्छ । प्रधानमन्त्रीको चाहना अर्थमा बढी छ । त्यस्तो हुँदा गृह एमालेको नेतृत्वमा हुँदा उपयुक्त हुन्छ, माओवादीका सचिव देवेन्द्र पौडेलले भने ।सरकारमा सहभागी दलहरूबीच छलफलबाट टुंगो लगाएर मन्त्रालय भागबन्डा गरिन्छ । सकभर सबै साना दललाई पनि समेटेर जानुपर्छ भन्ने छ, उनले भने । रास्वपाले भने सुशासन आफ्नो प्रतिबद्धता भएकाले गृह मन्त्रालयमा दाबी गरेको बताएको छ । पार्टी उपसभापति स्वर्णिम वाग्लेले भने, हाम्रो दलको दाबी गृह मन्त्रालय नै हो । गृह दाबी गर्नुको कारण र आधार पनि छन् । अहिलेको मूल मुद्दा सुशासन हो । सुशासनका लागि गृह मन्त्रालय हाम्रा लागि अपरिहार्य छ ।डेलिभरी दिन र आफ्ना मुद्दा प्रमाणित गर्न पनि गृह मन्त्रालयमा आफूहरूले दाबी गरेको वाग्लेले बताए । पुराना दलहरूसँग मिले भनेर आलोचना पनि भइरहेको छ । तर, हामी काम गर्नका लागि सत्तामा जान लागेका हौं भनेर प्रमाणित गर्नु छ । डेलिभरी नदिने हो भने तर झन् आलोचना बढ्छ, उनले भने, अर्कोतर्फ प्रधानमन्त्री स्वयंले हामीलाई तपाईंहरूको ऊर्जा र उत्साह सरकारमा लगाउनुपर्यो भनेर आमन्त्रित गर्नुभएको हो । जनतालाई पनि सुशासन र विकासको काम देखाउनु छ । अहिले आलोचना गर्नेहरूलाई हामी गरेर देखाउँछौं र आलोचना घट्छ भन्ने विश्वास पनि छ ।तर, सहमतिमा ढिलो हुँदा विवाद र निराशा बढ्नेतर्फ पनि सतर्क हुनुपर्ने उनले बताए । विवाद झिक्दै गयौं भने हाम्रो प्रारम्भिक उत्साहमा पनि कमी आउनेछ । त्यसप्रति हामी सचेत छौं । किनकि गृह मन्त्रालय लिन बार्गेनिङ गर्यो भन्ने पनि छ । उता गृह होइन, प्रधानमन्त्री नै दिने प्रस्ताव आयो भन्नेजस्ता प्रचार पनि भएका छन् । अतिरञ्जना र अन्योल सिर्जना गर्ने पहल भएको छ । यो प्रक्रिया लम्बिँदा आम सर्वसाधारणमा नैराश्यता बढ्ने र चलखेल पनि बढ्ने भएकाले सकेसम्म चाँडै टुंगोमा पुगौं भन्नेमा सबैको एकमत छ, उनले भने । डेलिभरी दिने दाबी गरेर बनेको नयाँ गठबन्धनमा पनि गृहकै विषयमा गतिरोध उत्पन्न भएकामा पूर्वप्रशासकहरूले आश्चर्य व्यक्त गरेका छन् । नेताहरूमा शक्तिको अभ्यास गर्ने मनोवृत्ति रहेकाले सरकार गठनका बेला सधैं गृह मन्त्रालय विवाद हुने गरेको पूर्वगृह सचिव जनार्दन नेपालको भनाइ छ । सीडीओ, प्रहरी, प्रशासन चलाएर धेरैलाई रबाफ देखाउँदै प्रभावमा पार्न सकिन्छ भन्ने विश्वासले होला, धेरै नेता गृहमन्त्री हुन चाहन्छन्, उनले कान्तिपुरसित भने, नागरिकलाई सेवा दिने हिसाबले त कृषि, शिक्षा, स्वास्थ्य, श्रम मन्त्रालय आकर्षक हुनुपर्ने हो ।पञ्चायतकालदेखि नै शक्तिको अभ्यास गर्नेलाई गृह मन्त्रालयको नेतृत्व महत्त्वपूर्ण मान्ने प्रवृत्ति हाबी हुँदै गएको उनको टिप्पणी छ । कतिपय ठाउँमा सरकार भनेको प्रहरी भन्ने छ । खासमा आम नागरिकलाई सेवा दिने त अरू मन्त्रालय छन्, उनले भने, तर, म शक्तिमा छु भनेर देखाउन पाए हुन्थ्यो भन्ने चाहना नेताहरूमा छ ।गृहमन्त्री बन्न तँछाडमछाड हुने गरे पनि विगतमा यो जिम्मेवारीमा पुग्ने सबैजसो नेताहरूको छवि राम्रो छैन । तीन दशकयता शेरबहादुर देउवा, केपी शर्मा ओली, योगप्रसाद उपाध्याय, खुमबहादुर खड्का, रामचन्द्र पौडेल, पूर्णबहादुर खड्का, गोविन्दराज जोशी, बुद्धिमान तामाङ, वामदेव गौतम, धर्मबहादुर थापा, दानबहादुर शाही, कमल थापा, कृष्णप्रसाद सिटौला, भीमबहादुर रावल, कृष्णबहादुर महरा, नारायणकाजी श्रेष्ठ, विजयकुमार गच्छदार, माधव घिमिरे, शक्तिबहादुर बस्नेत, विमलेन्द्र निधि, जनार्दन शर्मा, रामबहादुर थापा, विष्णु पौडेल, खगराज अधिकारी, बालकृष्ण खाँण र रवि लामिछाने गृहमन्त्री बनेका छन् । यीमध्ये खड्का, जोशी, खाँण भ्रष्टाचार मुद्दामा परे भने अरू धेरैको छवि विवादास्पद छ । सरकारको कार्यविभाजन नियमावलीमा गृह मन्त्रालयको काम आन्तरिक सुरक्षा तथा शान्ति सुव्यवस्था, विशिष्ट व्यक्ति र महत्त्वपूर्ण स्थलको सुरक्षा प्रबन्ध, संघप्रदेश प्रहरीसम्बन्धी कानुन निर्माण, अपराध रोकथाम र नियन्त्रण, नागरिकतासम्बन्धी नीति निर्माण, हातहतियार प्रयोगसम्बन्धी नीति निर्माण हो । त्यस्तै शरणार्थी मामिला, जग्गालगायत सम्पत्ति प्राप्तिको मापदण्ड तय, विपद्, बिदा व्यवस्थापन, अन्तर्राष्ट्रिय सीमा सुरक्षा, अध्यागमन, आर्थिक सहायता, लागूऔषध नियन्त्रण गृह प्रशासनले सञ्चालन गर्दै आएको छ ।"
"गण्डकी र सुदूरपश्चिममा कांग्रेसको क्रस फायर, माओवादी मन्त्री बर्खास्त","सुदूरपश्चिममा माओवादी मन्त्री पदमुक्त, गठबन्धनलाई नागरिक उन्मुक्ति अनिवार्य माओवादीले सत्ता सहयात्री फेरेपछि सुदूरपश्चिम प्रदेश सरकारको नेतृत्व गरिरहेका कमलबहादुर शाहले मंगलबार माओवादीका तीन जना मन्त्रीलाई पदमुक्त गरेका छन् । जसमा सामाजिक विकासमन्त्री झपट साउद, उद्योग, पर्यटन, वन तथा वातावरणमन्त्री रमेश धामी र राज्यमन्त्री गीता माल रहेका छन् । सुदूरपश्चिममा कांग्रेस नेतृत्वमा माओवादी, नागरिक उन्मुक्ति र एसको सरकार थियो । मंगलबार माओवादीबाट सरकारमा रहेका मन्त्रीहरूलाई हटाउँदै गर्दा अन्य सत्ता साझेदार नागरिक उन्मुक्ति पार्टी र एसका मन्त्रीलाई भने यथावत् राखेका छन् । नागरिक उन्मुक्ति र एसले मंगलबार अपराह्नसम्म औपचारिक रूपमा नयाँ गठबन्धनका सवालमा निर्णय सार्वजनिक नगरिसकेकाले कांग्रेसले उनीहरूलाई नचलाएको बुझ्न कठिन छैन । नागरिक उन्मुक्तिबाट एक मन्त्री र एक राज्यमन्त्री छन् भने एसबाट एक मन्त्री छन् । एमालेसँगको नयाँ गठबन्धनमा सरकार गठन गर्न सुदूरपश्चिममा नागरिक उन्मुक्ति निर्णायक छ । त्यही अंकगणितलाई मध्यनजर गर्दै नागरिक उन्मुक्तिका अध्यक्ष रेशमलाल चौधरीले सोमबार नै सुदूरपश्चिममा मुख्यमन्त्री दाबी रहेको बताइसकेका छन् । कांग्रेस, नागरिक उन्मुक्ति र एस एक ठाउँमै रहेको अवस्थामा सुदूरपश्चिममा यसअघिकै गठबन्धन कायम रहन सक्ने झिनो आशामा कांग्रेस सांसदहरू देखिन्छन् ।५३ सदस्यीय सुदूरपश्चिम प्रदेशसभामा हाल ५२ सदस्य छन् । कांग्रेसका १८, माओवादीका सभामुखसहित ११, एमालेका १०, नागरिक उन्मुक्तिका ७, एसका ४, राप्रपाका १ र १ जना स्वतन्त्र सांसद छन् । सरकार गठनका लागि २७ जना सांसद आवश्यक हुन्छ । माओवादी केन्द्र र एमालेको सांसद संख्या २० जना मात्र हुन्छ । त्यस अवस्थामा नागरिक उन्मुक्ति अनिवार्य हुन्छ । सोमबार बनेको चारदलीय नयाँ गठबन्धनअन्तर्गत माओवादी र एमालेका सांसदहरूले मात्रै सरकार गठन हुन सक्ने छैन । त्यसैले एस थपिँदा पनि बहुमत नपुग्ने भएकाले नागरिक उन्मुक्ति समेटिनै पर्ने अवस्था छ । एकीकृत समाजवादीका सांसद प्रकाश रावलले पार्टी केन्द्रको निर्णय पर्खिरहेको बताए । नागरिक उन्मुक्तिका सांसदहरूको बैठक पनि सोमबारदेखि नै काठमाडौंमा चलिरहे पनि निर्णय हुन सकेको छैन । छलफल चलिरहेको छ, पर्ख र हेरको अवस्थामा छौं, बुधबारसम्म टुंगो लाग्ला, नागरिक उन्मुक्तिका प्रदेश सांसद लक्ष्मणकिशोर चौधरीले भने । अर्कोतिर अबको सरकार गठनका लागि संविधानको धारा १६८ को उपधारा ५ को प्रक्रियामा प्रवेश गर्नुपर्नेछ । हालका मुख्यमन्त्री १६८ को ३ प्रदेशसभामा सबैभन्दा ठूलो दलको संसदीय दलको नेताका हैसियतले नियुक्त भएका हुन् । अब प्रवेश गर्ने धारामा बहुमत पुर्याउन सक्ने जुनसुकै प्रदेशसभा सदस्यले मुख्यमन्त्रीमा दाबी गर्न सक्नेछ ।पर्वत पोर्तेल (विराटनगर), अजित तिवारी (जनकपुर),सुवास बिडारी (मकवानपुर), प्रतीक्षा काफ्ले (कास्की), घनश्याम गौतम (बुटवल), कृष्णप्रसाद गौतम (सुर्खेत), अर्जुन शाह (धनगढी)"
'कतिपय अतिथि दिल्ली आइसकेका थिए,"विदेशी दाताहरू र अतिथिहरूमा पनि अब के हुन्छ भन्ने संशय देखियो । त्यसैले परिस्थिति, भोलिको अवस्था सबै विचार गरेर अहिलेलाई स्थगित गर्ने निर्णय गरेका हौं । अन्तिम समयमा आएर सम्मेलन स्थगित गर्दा अन्तर्राष्ट्रियस्तरमा नेपालप्रतिको सन्देश कस्तो जाला ?पक्कै पनि यो राम्रो भएन । गलत त भयो नै । लुम्बिनीका लागि यस्तो खालको अवसर अब आउलाजस्तो मलाई लाग्दैन । लुम्बिनीको ब्रान्डिङका लागि पनि यो ठूलो नोक्सानी हो । नेपाल आउने विदेशी विशिष्ट व्यक्तिहरूको ठूलो इच्छा थियो । शान्ति क्षेत्र र बुद्धको जन्मस्थल लुम्बिनीमै सम्मेलन आयोजना गर्दा धेरै विदेशीमा उत्साह बढेको थियो । कतिपय विदेशी अतिथिहरू त भारतको दिल्लीसम्म आइसकेका थिए । अहिले उनीहरू निराश भएको अवस्था छ ।त्यसो भए अब यस्तो सम्मेलन नेपालमा हुन सक्दैन ? हुनै नसक्ने भन्ने त छैन । सरकारले पनि के गर्छ भन्नेमा निर्भर होला । अब बन्ने सरकारले कसरी चासो राख्छ भन्ने पनि होला । सरकारले गर्न खोज्यो र विदेशीहरूले पनि इच्छा देखाए भने हुन सक्छ । सरकारले नगरेको अवस्थामा लुम्बिनीको ब्रान्डिङ गर्नका लागि नागरिक स्तरबाट पनि यस्तो कार्यक्रम गर्न सकिन्छ भन्ने अनुभव हामीलाई भएको छ ।के हुन सक्छ नागरिक स्तरबाट ?हामीले चाह्यौं भने गर्न सक्छौं भन्ने विश्वास जागेको छ । नागरिक स्तरबाट गर्न सकिन्छ । त्यसतर्फ पनि सोच्न जरुरी छ ।"
तीन महिनामै घेरिए अर्जेन्टिनाका पपुलिष्ट राष्ट्रपति,"(काठमाडौं)सक्रिय राजनीतिमा प्रवेश गरेको छोटो समयमै देशको उच्च पदमा निर्वाचित हुन सफल व्यक्ति हुन् हाभियर मिलेई । २०१८ को अक्टोबरमा राजनीतिमा सक्रिय भएका उनी पाँच वर्षेमै अर्जेन्टिनाको राष्ट्रपति निर्वाचित हुन सफल भएका थिए । उनका चुनावी एजेन्डा र प्रस्ट बोल्ने शैलीले नै उनलाई त्यो सफलता दिलाएको जनविश्वास थियो ।देशको बिग्रँदो अर्थतन्त्र सुधार्ने मुख्य एजेन्डा अघि सारेर लिबरटेरियन पार्टीका तर्फबाट मिलेई गत नोभेम्बरमा राष्ट्रपतिमा निर्वाचित भएका हुन् । राजनीतिमा प्रवेश गर्नुअघि उनी अर्थशास्त्री र लेखकका रूपमा चर्चित थिए । त्यही सार्वजनिक छविले उनलाई राजनीतिमा सफलता हासिल गर्न पनि सहयोग पुगेको ठानिन्छ ।५३ वर्षीय मिलेईले अघि सारेका चुनावी एजेन्डा अर्थतन्त्रसँग सम्बन्धित भएकाले पनि जनताले उनलाई सहजै पत्याएका हुन् । अर्थशास्त्रमा अस्ट्रियन स्कुल पक्षधर मिलेई अघिल्लो सरकारले अवलम्बन गरेको आर्थिक नीतिको कडा आलोचक थिए । अस्ट्रियन स्कुल अफ इकोनमिक्स का अनुसार उत्पादनको आधारबिनाको मुद्रा आपूर्तिले वस्तु तथा सेवाको एउटै दरले नभए पनि मूल्यवृद्धि भने रोकिँदैन ।राष्ट्रियता पक्षधर मतदातालाई प्रभावित पार्न उनले अर्जेन्टिनालाई फेरि महान् बनाउने एजेन्डा अभूतपूर्व रूपमा उठान गरेका थिए । उक्त चुनावी एजेन्डा अमेरिका र ब्राजिलका पूर्वराष्ट्रपतिहरू डोनाल्ड ट्रम्प र जैरु बोल्सोनारोबाट प्रभावित भएको बताइएको थियो । उनीहरूले जस्तै मिलेईले पनि परम्परागत राजनीतिज्ञप्रति कडा आलोचना गरेका थिए ।पछिल्लो समय विश्वका अधिकांश देशका राष्ट्रियतासम्बन्धी मुद्दा प्रमुख चुनावी एजेन्डा बन्न थालेका छन् । मिलेईले पनि त्यसैको फाइदा उठाएका हुन् । चुनावी प्रचारप्रसारका क्रममा मिलेईले अर्थतन्त्रसँगै गर्भपतनसम्बन्धी अधिकारको विपक्षमा आवाज बुलन्द गरेका थिए । जलवायु परिवर्तनलाई उनले समाजवादको झुट का रूपमा व्याख्या गर्ने गरेका थिए । त्यसका साथै, मिलेईले सामाजिक सञ्जालमार्फत युवा वर्गका मतदातालाई प्रभावित पार्नसमेत सफल भएका थिए ।गत डिसेम्बर १० मा पद सम्हालेसँगै उनका लागि प्रमुख चुनौती थियो, अर्थतन्त्रको सुधार । कुनै बेला अर्जेन्टिना धनी देशहरूको सूचीमा अग्रपंक्तिमा आउँथ्यो । फ्रान्स, जर्मनीजस्ता देशहरूभन्दा पनि धनी थियो यो देश । करिब सय वर्षअघि अर्जेन्टिनाले बेलायतमा गाईको मासु निर्यात गर्थ्यो ।तर, पछिल्लो समय स्थिति फेरिएको छ । विश्व बैंकको पछिल्लो तथ्यांकअनुसार अर्जेन्टिनी अर्थतन्त्र हाल ७० औं स्थानमा छ । अझ विडम्बनाको कुरा, कुनै बेलाको प्रमुख निर्यात मुलुकका अधिकांश जनताले गाईको मासु किनेर खाने अवस्था छैन । विकल्पमा अधिकांश जनताले कुखुराको मासु खाने गरेको बताउँछन् ।अर्जेन्टिनामा गत वर्ष मुद्रास्फीति तीन दशकयताकै उच्च अर्थात् २ सय ११ प्रतिशतसम्म पुगेको थियो । डिसेम्बर महिनायता मात्रै मूल्यवृद्धि कम्तीमा २५५ प्रतिशतले बढेको जनाइएको छ । पछिल्लो सरकारी तथ्यांकअनुसार अर्जेन्टिनका कम्तीमा ४० प्रतिशत जनता गरिबीको रेखामुनि छन् । तर, कतिपयले वास्तविक तथ्यांक अझै डरलाग्दो भएको आशंका गर्छन् । यस्तो अवस्थामा अधिकांश जनताका लागि आशाको केन्द्र बनेका छन्, मिलेई । चरम दक्षिणपन्थी मिलेई ५६ प्रतिशत मतसहित निर्वाचित भएका थिए । उनका निकटतम् प्रतिद्वन्द्वी वामपन्थी नेता तथा अर्थमन्त्री सर्गिओ मास्साले ४४ प्रतिशत मत पाएका थिए ।जनताका समस्या राम्रोसँग बुझेका मिलेईले देशको अर्थतन्त्रलाई लिकमा ल्याउन सक्ने आशा उनका समर्थकको छ । तर, अवस्था भने आमजनताले सोचेजस्तो छैन । मिलेईले पद सम्हालेको तीन महिना पुग्नै लागेको छ । तर, देशमा आर्थिक संकट भने दिनानुदिन गहिरिँदो छ । मिलेई भने देशको आर्थिक संकट अन्त्यका लागि आफूसँग योजना रहेको बताउँछन् । चुनावी अभियानका क्रममा उनले मुद्रास्फीतिको क्यान्सर निर्मूल पार्ने उपायबारे आफू जानकार रहेको बताएका थिए । मिलेईले गरिबी घटाउन उल्लेखनीय सुधार ल्याउने, कर्मचारीतन्त्रमा भारी कटौती गर्ने, अनावश्यक सरकारी खर्च कटाउने, मन्त्रिपरिषद्को आकार घटाउने तथा शिक्षा, संस्कृति, महिला, स्वास्थ्य र विविधतालगायतका मन्त्रालय खारेजीको योजना अघि सारेका थिए । त्यसका साथै, अर्जेन्टिनाको राष्ट्रिय ऊर्जा कम्पनी वाईपीएफ र सार्वजनिक सञ्चारमाध्यमलाई निजीकरण गर्ने उनका प्रमुख एजेन्डा थिए । खर्च कटौतीको चुनावी अभियानका कारण उनले आरावाल मान्छे को उपनामसमेत पाएका थिए ।मिलेईले डिसेम्बर २९ मा देशको अर्थतन्त्र सुधारका लागि संसद्मा एक विधेयक पेस गरेका थिए । अर्जेन्टिनी सञ्चारमाध्यमहरूका अनुसार विधेयकमा करिब तीन सय कानुनमा संशोधन वा पूर्ण खारेजीको प्रस्ताव गरिएको छ । त्यसका साथै, कर प्रणाली, निर्वाचन कानुन र सार्वजनिक ऋण व्यवस्थापनका लागि कैयौं परिवर्तन प्रस्ताव गरिएको थियो । सरकारी संस्थानको निजीकरणको प्रतिबन्ध हटाइनुका साथै परिवर्तनमा बजारदेखि आपूर्तिसम्मको कानुन खुकुलो बनाउने प्रस्तावसमेत विधेयकमा समावेश गरिएको छ । ४१ सार्वजनिक कम्पनीको निजीकरण र राष्ट्रपतीय चुनावको प्राइमरी हटाउने व्यवस्था गरिएको विधेयकमा अधिकांश निर्यातमा १५ प्रतिशत कर लगाउने व्यवस्था कानुनमा उल्लेख छ । त्यसमाथि विधेयकले कानुनी मान्यता पाएको खण्डमा ठूलो मात्रामा रोजगारी गुम्ने र दसौं लाख अर्जेन्टिनीले सस्तो आवास गुमाउने भन्दै आलोचना भइरहेको छ ।मिलेई सरकारले संसद्मा पेस गरेको विधेयकलाई विपक्षी दलले रोक्न चाहेको थियो । तर उक्त विधेयक तल्लो सदनबाट भने पारित भइसकेको छ । लामो समयको छलफलपछि १ सय ९ का विरुद्ध १ सय ४४ मतले पारित भएसँगै विधेयकको भविष्यबारे माथिल्लो सदन सिनेटमा पुगेको थियो । तर सिनेटबाट पारित हुन नसकेपछि उक्त विधेयक संसदीय समितिमा फिर्ता भइसकेको छ । विधेयकबारे मतदान चलिरहँदा संसद् भवनबाहिर भने बृहत् विरोध प्रदर्शन भएका थिए । अर्जेन्टिनाको राजधानी ब्युनर्स आयर्समा एक साताअघि दसौं हजारले विधेयकको विरोधमा प्रदर्शन गरेका थिए । विरोध प्रदर्शनका सहभागीले मातृभूमि नै असुरक्षित भएको, देश बिक्रीमा छैन, सेवानिवृत्तलाई लुट्न बन्द गर लगायतका नारा लगाएका थिए ।राष्ट्रपतिले गरिबहरूलाई बिर्सेकाले विरोधमा उत्रनुपरेको उनीहरूको भनाइ छ । त्यसका साथै, नयाँ विधेयक पारित भएको खण्डमा देशका प्राकृतिक स्रोतहरूको चरम दोहन हुने, वातावरण र संस्कृति विनाश हुने र निजी क्षेत्रलाई मात्रै फाइदा पुग्ने प्रदर्शनकारीको भनाइ छ । उनले अघि सारेका कतिपय सुधारका कार्यक्रमले भने कानुनी चुनौतीसमेत सामना गरेका छन् । श्रमिक संघ, व्यावसायिक संगठन तथा गैरसरकारी संस्थाहरूले मिलेईको विधेयकका प्रावधानविरुद्ध पाँच दर्जनभन्दा बढी मुद्दा दायर गरिसकेका छन् ।मिलेई पक्षधरहरूले भने विधेयक देशका लागि अत्यावश्यक भएको बताउँदै आएका छन् । हामीसँग दुईवटा विकल्प छन् विश्वकै सबैभन्दा ठूलो झुपडपट्टी हुने कि समृद्धि र स्वतन्त्रताको बाटोमा अघि बढ्ने, विधेयकको पक्षमा मिलेईको दलकी सांसद लोरेना भिलाभर्डेले भनिन् । विधेयकमाथि संसद्मा मतदान हुनुअघि मिलेईले सामाजिक सञ्जालमार्फत सांसदहरूलाई आफूहरू इतिहासको कुन पक्षमा हो भन्ने देखाउने अवसर मिलेको बताएका थिए । अर्जेन्टिनाको पक्षमा उनीहरूले गरेको कामका आधारमा इतिहासले उनीहरूको मूल्यांकन गर्नेछ, मिलेईले भनेका थिए । मिलेईले खर्च कटौती योजना अघि सारेसँगै अन्तर्राष्ट्रिय मुद्राकोष (आईएमएफ) ले भने ४ अर्ब ७० करोड अमेरिकी डलर ऋण उपलब्ध गराउने निर्णय गरेको थियो । अर्थतन्त्र सुधारका लागि २०२२ को ४४ अर्ब डलर कार्यक्रमको समीक्षा गर्दै उक्त रकम उपलब्ध गराइएको हो । शिथिल अर्थतन्त्रलाई लिकमा फर्काउने वर्तमान सरकारको योजनालाई सहयोग गर्न उक्त रकम उपलब्ध गराउने निर्णय भएको आईएमएफको भनाइ छ ।चुनावी अभियानका क्रममा उनले अर्जेन्टिनी अर्थतन्त्रलाई डलरीकरण गर्ने घोषणासमेत गरेका थिए । तर मौद्रिक नीति अमेरिकाको हातमा सुम्पने उनको योजना विफल हुने लगभग निश्चित छ । कतिपयले डलर अवलम्बन गर्नु सार्वभौमसत्ताको आत्मसमर्पण हुने बताउँदै आएका छन् । मुद्रास्फीति कटौती गर्न डलरको अवलम्बन प्रभावकारी हुनेमा विज्ञहरूको समेत आशंका छ । देशको केन्द्रीय बैंकमा सञ्चित डलर अत्यन्त न्यून रहेको अवस्थामा अर्जेन्टिनी पेसो थप अवमूल्यन हुन सक्ने भएकाले झन् खराब स्थिति आउन सक्ने विज्ञहरूको भनाइ छ ।देशको अर्थतन्त्र सुधारका लागि आफूले सारेका योजना अत्यावश्यक रहेको मिलेईको दाबी छ । तर, विपक्षी दलका उपनेता लियनाद्रो सान्तोरोले स्वतन्त्रबजार सुधारले २००१ को जस्तै आर्थिक तथा सामाजिक संकट उत्पन्न हुने जोखिम रहेको बताउँदै आएका छन् । जब आर्थिक मोडल समायोजन र विनियमन केन्द्रित हुँदा के हुन्छ भन्ने हामी अर्जेन्टिनीलाई पहिले नै थाहा छ, उनले भनेका छन्, यदि तपाईं द्वन्द्वको खोजीमा हुनुहुन्छ भने द्वन्द्व नै पाउनु हुनेछ । विपक्षीहरूको विरोधसँगै प्रदर्शन त छँदै छ, त्यसमाथि मिलेईलाई देशको अर्थतन्त्रमा देखिएका समस्या समाधान गर्न आफ्ना योजना पारित गर्न र कार्यान्वयनमा ल्याउन पनि उस्तै चुनौतीपूर्ण छ । कारण, अर्जेन्टिनी संसद्मा मिलेईको दलको उपस्थिति निकै कमजोर छ ।मिलेईको दलसँग संसद्को तल्लो सदनका २ सय ५७ मध्ये ३८ र माथिल्लो सदनमा ७२ मध्ये ७ सिट मात्रै छन् । त्यसमाथि उनको दलका तर्फबाट गभर्नर वा मेयरहरूसमेत छैनन् । तर, मिलेईले भने संसद्भित्रबाट वा बाहिरबाट भए पनि देशको अर्थतन्त्र सुधार गर्ने बताएका छन् । राजनीतिक नेताहरूको समर्थनमा होस् वा समर्थनबिना, हामी देशको उन्नतिका लागि परिवर्तन गर्न गइरहेका छौं, उनले भनेका छन् । तर, देशको समग्र राजनीतिमा कमजोर उपस्थिति रहेको दलका राष्ट्रपतिले आफ्ना चुनावी एजेन्डाको कार्यान्वयन कसरी गर्छन् भन्नेचाहिँ आगामी दिनले नै बताउनेछ ।(एजेन्सीहरूको सहयोगमा)"
सार्वजनिक खरिद नियमावली संशोधनमा प्रश्न,"निर्माण व्यवसायकै हितअनुकूल खरिद नियमावली पटकपटक संशोधन हुने तर समयमै आयोजना सम्पन्न नहुने समस्यामा कत्ति पनि सुधार नहुनुले संशय उब्जाएको छ । खरिद नियमावलीको प्रायः संशोधन हेर्दा निर्माण व्यवसायीकै दबाबमा सरकारले पटकपटक नियमावली परिमार्जन गर्दै आएको देखिन्छ । सरकारले पाँच वर्षमा आठौं पटक खरिद नियमावली संशोधन गर्नु यसको ज्वलन्त उदाहरण हो । पछिल्लो पटक गत साता मात्र सरकारले खरिद नियमावली ०६४ को १३औं संशोधन गरेको छ । यससँगै अब म्याद सकिएका आयोजनामा आवश्यकताअनुसार म्याद थप गर्न बाटो खुलेको छ । म्याद थपका लागि निर्माण व्यवसायीले नियमावली संशोधन भएको मितिबाट ३० दिनभित्र निवेदन दिन सक्नेछन् । संशोधनमा सम्झौता अवधिभित्र काम सम्पन्न हुन सक्ने अवस्था नदेखिएका आयोजनामा निर्माण व्यवसायीले पेस गरेको कार्यतालिकाबमोजिम म्याद थप गर्न पाइने व्यवस्था छ । तर, संशोधित कार्यतालिका र म्याद थपका कारण थप आर्थिक दाबी गर्न नपाइने व्यवस्था पनि नियमावलीमा छ । ०७६ यता खरिद नियमावली व्यवसायीको दबाबमा परेर सरकारले संशोधन गर्दै आएको देखिन्छ । केपी शर्मा ओलीको पालामा पाँच, शेरबहादुर देउवाको पालामा दुई र पुष्पकमल दाहालको पालामा एक पटक नियमावली संशोधन गरिएको छ । ०७६ सालमा ओली प्रधानमन्त्री रहेका बेला मात्रै नियमावली चार पटक संशोधन भएको थियो । छैटौं संशोधन ०७६ वैशाख ३०, सातौं संशोधन ०७६ जेठ २३, आठौं संशोधन ०७६ साउन १६ र नवौं संशोधन ०७६ पुस १४ मा भएको हो । पाँचौं पटक ०७७ वैशाख १५ मा १० औं संशोधन गर्दा पनि प्रधानमन्त्री ओली नै थिए । देउवा प्रधानमन्त्री छँदा नियमावली दुई पटक संशोधन भयो । देउवाले सरकारको नेतृत्व लिएका बेला ०७८ चैत ३ मा ११औं र ०७९ असार २० मा १२औं संशोधन भएको हो । प्रधानमन्त्री पुष्पकमल दाहाल नेतृत्वको सरकारले गत साता १३औं पटक संशोधन गर्ने निर्णय गरेको हो । यहाँ नीति संशोधन किन गरियो भन्ने प्रश्नभन्दा पनि संशोधित नियमावलीको उपलब्धि के रह्यो, उद्देश्यअनुसार लक्ष्य प्राप्त किन हुन सकेन भन्ने प्रश्नको जवाफ सम्बन्धित सरकारले दिन सक्नुपर्छ । किनकि नियमावली संशोधनकै कारण न कुनै आयोजना समयमै सम्पन्न भए, न त नयाँ आयोजना थपियो । न सरकारको पुँजीगत खर्च बढ्यो, न त धेरै विदेशी लगानी भित्रियो ।सरकारका यस्ता गतिविधिले सीमित व्यक्ति वा समूहको हित हुने गरी नीति संशोधन गर्ने प्रवृत्ति पछिल्ला वर्ष मौलाउँदै गएको छ । समग्र राष्ट्रको हितका लागि नभई निश्चित समूहको स्वार्थअनुकूल हुँदै आएका यस्ता नीतिगत संशोधनले एकातिर मुलुकको अहित भएको छ भने अर्कोतिर चरम नीतिगत भ्रष्टाचार मौलाउँदै जानु चिन्ताको विषय हो । पछिल्लो पटकको खरिद नियमावलीको संशोधनको उद्देश्य बुझ्न चालु आर्थिक वर्षको सुरुका महिनादेखि निर्माण व्यवसायीको भुक्तानी सम्बन्धमा सरकार र ठेकेदारबीचको विवादलाई सूक्ष्म रूपमा नियाल्नुपर्छ । काम सम्पन्न भएका आयोजनाको पनि भुक्तानी नदिएको भन्दै चालु आर्थिक वर्षभरि नै सरकारले निकै आलोचना खप्न परेको छ । निर्माण व्यवसायीको भुक्तानी नदिएकै कारण सरकारी खर्च बढ्न नसकेको, निर्माण सामग्रीको माग घटेको, निर्माणको काम ठप्प भएको, बैंकमा कर्जा माग नबढेको र समग्रमा आर्थिक गतिविधि नै चलायमान बन्न नसकेको आरोप सरकारलाई लाग्दै आएको छ । जायज कारणले समयमा आयोजना सम्पन्न हुन नसकेका आयोजनामा सरकारले म्याद थप गर्नुपर्छ भन्नेमा दुईमत छैन । तर, हरेक सरकारले आफ्नो हितअनुसार नियमावली संशोधन गर्ने तर त्यसको आवश्यकता र औचित्य पुष्टि गर्न नसक्ने प्रवृत्ति कदापि राम्रो होइन । आर्थिक कुशासन, नीतिनिर्माणमा कच्चापन, नीति कार्यान्वयनको अभाव नेपालका पुरानै समस्या हुन् । अर्थतन्त्र सुधारका लागि गर्नैर्पर्ने मध्यमकालीन र संरचनागत समस्या पनि ज्युँका त्युँ छन् । युवा बेरोजगारी, कम उत्पादकत्व, उच्च लागत, धराशायी निर्यात, कमजोर वित्तीय प्रणाली, रेमिट्यान्स र आयातमा आश्रित कर र उत्पादन, अधिक कर्जाजस्ता समस्या छँदै छन् । यी संरचनागत समस्या सम्बोधन गर्न फरक शैली र क्षमताको सरकार तथा अर्थराजनीतिक नेतृत्व चाहिन्छ । तर, राजनीतिक नेतृत्वमा मैले जे गरे पनि हुन्छ भन्ने शासकीय अहंकार, नीतिकार्यक्रममा बढ्दै गएको हचुवापनले मुलुकको हित गरेको छैन । आयोजनाको अत्यधिक संख्या र सिर्जना भएको दायित्व व्यवस्थापन एउटा संवेदनशील विषय बनेको छ । बजेट सुनिश्चित नहुँदै ठेक्का लगाउने प्रवृत्तिले थप समस्या सिर्जना गरेको छ । अनिवार्य दायित्वको परिमाण ठूलो रहेको र अनावश्यक देखिएका संरचना खारेज नगर्ने प्रवृत्ति विद्यमान छ । वैदेशिक सहायताको उपयोग क्षमता कमजोर छ । यस्तो उपयोग विनियोजनको औसत ५० प्रतिशत जति मात्र रहेको छ । सञ्चित कोषलाई सन्तुलित अवस्थामा राख्न र गैरबजेटरी मागलाई निरुत्साहित गर्ने विषय पेचिलो बनेको छ ।सरकारको आय र व्ययबीच असन्तुलन, पर्याप्त तयारीबिना बजेट प्रस्ताव गर्ने प्रवृत्ति, सरकारी ऋणको मात्रा बढ्दै जानु र भुक्तानी दायित्व उच्च रहनु, अनिवार्य दायित्वको मात्रा बढी रहनु र विकास पूर्वाधारमा लगानीका लागि वित्त दायरा न्यून रहनु नै अहिलेका प्रमुख चुनौती हुन् । यी समस्या समाधान गर्दै वास्तविक क्षेत्रमा आर्थिक क्रियाकलाप विस्तारमार्फत उत्पादन र उपादकत्व वृद्धि गर्नु सरकारको प्रमुख दायित्व हो । यसका लागि सरकारले ठूलो परिमाणमा विकास खर्च बढाउनुपर्छ । यसतर्फ सरकारको ध्यान जाओस् ।"
नयाँ गठबन्धनले जनतालाई आश्वस्त पारोस्,"१ रवि लामिछानेमाथि सहकारीको पैसा अपचलन गरेको आरोप लागिरहेको छ । रविजी मन्त्री बनेमा सहकारीको मुद्दा र अनुसन्धानमा कुनै हस्तक्षेप हुनेछैन भनेर नयाँ गठबन्धनले भन्न सक्छ ? कमसेकम रविजीले त्यो मुद्दाको छिनोफानो नभएसम्म मन्त्री पद खान्न, बरु पार्टीका अरू व्यक्तिलाई पठाउँछु भन्न सक्नुपर्छ ।२ नयाँ गठबन्धन सरकारले संसद्बीचमै विघटन हुने छैन भन्न सक्नुपर्छ । किनकि गठबन्धनकै कारण दुईदुई पटक संविधानविपरीत संसद् विघटन भएको निकट विगत हामीले भुलेका छैनौं ।३ गिरीबन्धु टिस्टेट जग्गा काण्ड, गोकर्ण रिसोर्ट लिज प्रकरण, बाँसबारी जग्गा काण्ड, भुटानी शरणार्थी काण्डजस्ता काण्ड नयाँ गठबन्धन सरकारको पालामा हुनेछैन र कुनै पनि काण्डमा कुनै पनि पार्टीको नेता परे पनि दण्डको भागीदार हुनेछ र त्यही विषयलाई लिएर गठबन्धन सरकार भत्कँदैन भन्ने ग्यारेन्टी गर्न सक्नुपर्छ ।४ कांग्रेस महासमिति बैठकमा २०८४ मा माओवादीलगायत कसैसँग गठबन्धन गरेर चुनाव लडिँदैन भनेपछि त्यो डरले नयाँ गठबन्धन बनेको हो कि मन्त्री फेर्न देउवाले प्रचण्डलाई साथ नदिएरै भएको हो ? भोलि फेरि प्रधानमन्त्रीले कुनै मन्त्री परिर्वतन गर्न खोज्दा गठबन्धनका अन्य पार्टीले अहिलेकै जस्तो असहयोग गर्दैनन् भन्ने के ग्यारेन्टी छ ? फेरि अस्थिरता आउँदैन भनेर जनता कसरी आश्वस्त हुने ? गोपाल देवकोटा, जोरपाटी, काठमाडौं"
म बाँचुन्जेलसम्म,"बोलीपिच्छे म एउटा धम्की दिन्छुकहिले पाँच हजारको जिम्मा लिन्छुकहिले भ्रष्टाचारप्रति अति कठोर हुन्छुकहिले हाँस्छु, कहिले रुन्छुयता मिल्छु, उता मिल्छु जसरी पनि भाले मै हुन्छु ।मेरो पछाडि अझै पनि ठूलो जमात छ तिनीहरूमा अझै पनि मेरै आशा र भरोसा छसहकर्मीहरू सबै मिलनसार छन्वास्तवमा हामी एउटै आमाका जुम्ल्याहा, तिम्ल्याहा, चम्ल्याहा सन्तान हौंत्यसैले मलाई सबैको भर छकसैको पनि डर छैन ।म सधैं जे बोल्छुराम्ररी सम्झीबुझी बोल्छुत्यसैले जे कुरा पनि उल्टो बुझ्दा हुन्छकहिलेकाही बिर्सेर साँचो पनि बोल्छुअझै पनि कहिलेसम्म नेपाली बहुलाएर रुन्छकिनभने, म बाँचुन्जेसम्म उथलपुथल हुन्छ । इन्द्रकुमार श्रेष्ठ, ओखलढुंगा"
कृषक सधैं मारमा,"कृषिप्रधान देशका किसानले आफ्नो उत्पादनको मूल्य नपाउँदा कहिले आन्दोलन त कहिले उत्पादन नै सडकमा मिल्काएर विरोध गर्नुपरेको छ । दूधको पैसा सरकारी र गैरसरकारी डेरी उद्योगले ७ अर्बभन्दा बढी बक्यौता राखेर कृषकहरूलाई आत्मदाहको संघारमा पुर्याउँदासमेत सम्बन्धित निकाय मौन छ । बजारमा आम उपभोक्ता १२० रुपैयाँ लिटरमा दूध पाउन सकिरहेका छैनन् । कृषक आफ्नो उत्पादनको मूल्य नपाएर संघर्ष गरिरहेका छन्, सरकार रमितेको भूमिकामा दुवै पक्षबाट लाभ लिन कुदिरहेको छ ।यसले समग्र देशको अवस्था कता जाँदै छ ? दूध, चिया, कुखुराको मासु, अण्डामा हामी आत्मनिर्भर हुँदै थियौं । तर, सरकारको गैरजिम्मेवारीले ती वस्तुहरूमा पनि आयातमा भर पर्नुपर्ने अवस्था सिर्जना हुँदै छ । किसानको यति ठूलो रकम कसका कारण बक्यौता रह्यो ? जिम्मेवार सबैलाई कारबाहीको दायरामा ल्याउन जरुरी छ । रामकृष्ण बराल, जोरपाटी, काठमाडौं"
किन गुम्दै छ विश्वास ?,"प्रकृतिको आफ्नै नियम र चक्र छ । हरेक कामको आआफ्नै प्रक्रिया हुन्छ । कसैले चाहेर तुरुन्तातुरुन्तै केही गर्न सक्दैन । ती प्रक्रिया पूरा गर्न लाग्ने समय न कसैले चाहेर अगाडि सार्न सक्छ न त पछाडि नै धकेल्न । यदि यसो हुँदैनथ्यो भने संसारमा सामर्थ्यवान्हरूको मात्र राज हुन्थ्यो होला । कमजोर र अशक्त रहँदैनथे होला । हरेक पक्षको आफ्नै शाश्वत नियम, प्रक्रिया तथा तरिका छन् । ती सबै पूरा नभई पूर्णताको कल्पना गर्न सकिँदैन । जसरी मंसिरमा धान भित्र्याउन असारमै धान रोप्नुपर्छ ।आजको समाजमा सर्वश्रेष्ठ प्राणीमा मानिसलाई लिइन्छ । भनिन्छ कि पढेर जानिन्छ कि परेर । तर आजको अव्यावहारिक शिक्षा प्रणालीले पढेर पनि जान्ने ज्ञान दिन नसकेको गुनासो सुनिन्छ । यस्तो अवस्थाले व्यक्ति, परिवार र समाज कहींकतै कोही सन्तुष्ट भएको देखिँदैन । प्रायः अशान्त देखिन्छन् । सबैलाई हतार छ तर पुग्ने कहाँ हो ? गन्तव्यहीन यात्राजस्तै दौडिरहेका छन् ।जसरी कृषि खेतीमा ह्रास हुँदै आयो, मानिसको मनस्थितिमा पनि ह्रास पो आएको हो कि जस्तो भान हुन्छ । अहिले मानिसमा बिउ कस्तो राप्ने र कहाँ रोप्ने पनि थाहा छैन । केवल ठूलो र स्वादिलो फल तुरुन्तै चाहिएको छ । ती फल प्राप्त गर्न के गर्नुपर्छ ? धैर्य गर्न तयार छैनन् । इमान हराउनु ः मानिसहरूमा इमानदारी र नैतिकता हराएको छ । स्वार्थका लागि जे गर्न पनि पछि पर्दैनन् । स्वार्थका लागि इमान र जमानलाई बलि चढाउने प्रवृति हाबी हुँदै छ, जसले गर्दा सबैलाई नकारात्मक सोचले हेर्ने, स्वार्थभन्दा अरु नदेख्ने प्रवृत्तिका कारण कडाभन्दा कडा नीतिनियम तथा काुननको व्यवस्था गर्नुपर्ने अवस्था छ । दण्ड तथा सजायाको व्यवस्था गरी कारबाही प्रक्रिया अगाडि बढाउनुपर्नेलगायतका काममा ठूलो लागत र समय खर्चिनुपरेको छ । बोलीमा स्थिरता नहुनु ः परिवारभित्र होस् वा साथीभाइ, संघसंस्थाका पदीय जिम्मेवारीमा बसेका व्यक्ति किन नहोस्, बोलीमा विश्वास गर्ने समय हराउँदै छ । समयअनुकूल बोली फेरिन्छ । मैले के बोल्नुपर्छ, के बोल्नु हुँदैन भन्दा पनि म के बोल्दा ठीक देखिन्छु र के बोल्दा फाइदा लिन सक्छु भन्ने सोच देखिन्छ । मानिस यति सचेत प्राणी भएर पनि किन आफूलाई सही मार्गमा लगाउन सकिरहेको छ्रैन ? मैले यसो गर्नु ठीक होइन भन्ने मनले थाहा पाउँदापाउँदै पनि झूट बोलिरहेको हुन्छ । त्यसको फल समग्रतामा उसले पाउँछ नै । जसरी एक दाना बिउले सयौं दाना फल फलाएझैं झूटको खेती गर्नेले पाउने फलमा उति नै धेरै नराम्रा नतिजा पाउँछ ।नीतिनियम लत्याउनु ः के काम गर्न हुने, नहुने ? कहिले र किन गर्ने ? सबै अवस्था हेरेर नीतिनियम, प्रक्रिया स्थापित भएका हुन्छन् । तिनैका आधारमा काम हुन्छ भन्ने मान्यता छ । विडम्बना बनेको नीति र चलेका थितिलाई वास्ता गरिँदैन, आफ्नो स्वार्थअनुकूल व्याख्या गरिन्छ । सता र शक्तिको आडमा जस्तोसुकै निर्णय गरी नीतिनियम र प्रक्रियाको धज्जी उडाउने काम भइरहन्छ । यस्तो बेथितिले सीमित व्यक्तिलाई फाइदा होला, कसैले जस पनि लेला तर नियमसंगत पाउने सुविधा तथा फाइदाबाट वञ्चित हुने त मारमा पर्छन् । यतिसम्म हेक्का आजका मानिसमा हराउँदै छ । हरेक पक्षको आफ्नो कोर्स पूरा गर्ने समय हुन्छ । त्यसैले जसले यस्ता नीतिनियमको पालना गर्दैन र गराउँदैन उसको समय प्रतिकूल हुनेबित्तिकै त्यसको प्रभाव उसैमाथि पर्न जान्छ । कर्तव्य र जिम्मेवारबाट पन्छिनु ः मानिसहरू आफूले पाउनुपर्ने विषयमा वकालत गरिरहेका हुन्छन् । जसरी हुन्छ पाउनुपर्ने सुविधा, लाभ पाउन तल्लीन देखिन्छन् । घरपरिवारको सदस्य होस् वा संघसंस्थामा कार्यरत कर्मचारी सबैमा उस्तै प्रवृति देखिन्छ । अधिकार खोज्नेले कर्तव्य पूरा गर्नुपर्छ । कर्तव्य र जिम्मेवारबाट जो भाग्न खोज्छ, उसलाई सुविधा भोग गर्ने अधिकार पनि रहँदैन । यस्ता सोच र प्रकृतिका मानिसको जीवनमा फल लाग्दैन । फल लाग्ने पनि रसिलो हुँदैन, रस लागे पनि स्वाद हुँदैन र मृत्युपर्यन्त आत्माको सही स्थानमा बास हुँदैन ।जीवनको सन्तुलनमा कमी ः मानिसको जीवन लेखाको भाषामा भन्दा ब्यालेन्स सिट हो । सम्पत्ति र दायित्व बराबर हुनुपर्छ भनेजस्तै सकारात्मकता र नकारात्मकताको सन्तुलन रहेको हुन्छ । जसरी आर्थिक कारोबारको ब्यालेन्स सिटलाई उचित आकार, मापदण्ड र गुणस्तर भएको मान्य हुन्छ त्यसैगरी कर्मका आधारमा बन्ने जीवनको ब्यालेन्ससिट पनि मान्य बनाउन सक्नु राम्रो हुन्छ । अनुचित कार्य, व्यवहार, स्वाभाव, लाभबाट केही आर्जन गर्दछ भने त्यसको दायित्व अर्को साइडबाट बढेको हुन्छ जसको तौल धेरै गुणा बढी भएको भान हुन्छ । हामी देख्न सक्छौँ जसले जेजे गरे पनि जहाँ पुगे पनि सुत्ने त्यही छ फिटको खाट हो । खाने त्यही एक पेट भात हो र पुग्ने अन्तिममा सबै घाट नै हो । त्यसैले गुणस्तरयुक्त जीवनको सन्तुलनमा लाग्नु जरुरी छ ।यस्ता विविध पक्षको शाश्वत सत्य हाम्रा अघि छ । जन्मिएको दिनदेखि नै हामी मृत्युलाई साक्षात्कार गर्न अगाडि बढिरहेका छौँ । एक छाक खान त सडकको जीवले पनि निर्वाह चलाएकै छ भने हामी मानव भएर धेरै केही गर्न नसके पनि स्थापित मूल्य, मान्यता, नीतिनियम, कर्तव्य र जिम्मेवारीको बहन, बोलीमा विश्वास, चाकडी, चाप्लुसीजस्ता कुकर्मबाट टाढा, सत्य वचनलगायतका विषयलाई आत्मबोध गर्न सके हाम्रो जीवनको फल पनि राम्रो र मीठो फल्छ ।मानिसको असल कर्मले नै जीवन सार्थक बन्ने हो । कुकर्मले जुन आफ्नो मनले भन्दै छ यो ठीक छैन र होइन तर पनि त्यो व्यक्त गर्न सक्दैन, प्रतिकार गर्न सक्दैन भने त्यो जीवित भए पनि मरेतुल्य हो । यस्ता कर्मले क्षणिक त आनन्द मिल्ला, खुसी होला अन्त्यमा पश्चातापबाहेक केही हुँदैन । बाहिरी आँखाले देख्ने यी सब भौतिक वस्तु, पारिवेश क्षणिक हुन्, केवल अभिनय गरुन्जेल, आफ्नो भूमिका रहुन्जेल मात्र हो । यो रंगमञ्चमा धेरै कलाकार छन् तिनको भूमिका फरक छ । उद्देश्य एउटै हो मात्र नाटक पूरा गर्नु (मानव चोला व्यतीत गर्नु) । नाटक सकिएको क्षणपछि मात्र रहने हो उसको आदर्श, विचार उसको अभिनयले दिन खोजेको सन्देश । समग्र मानव समुदायले मनन् गर्न सके सरल, शान्त र सुसभ्य समाजको निर्माण हुनेछ ।"
नेपाललाई फकाउँदै दाहाल र ओली,"(काठमाडौं)नयाँ सत्ता गठबन्धनका नेताहरूले एकीकृत समाजवादीलाई पनि समाहित गराउन प्रयास गरिरहेका छन् । तर, गठबन्धन गर्नुअघि सुइँको समेत नदिएको भन्दै अध्यक्ष माधवकुमार नेपाल रुष्ट छन् । प्रधानमन्त्री पुष्पकमल दाहाल र एमाले अध्यक्ष केपी शर्मा ओलीले मन्त्रिपरिषद् विस्तार गर्नुअघि नै एकीकृत समाजवादीलाई गठबन्धनमा सामेल हुन अनुरोध गरेका छन् । नेपाललाई मनाउन सोमबार दाहाल उनको निवासमा पुगेका थिए । मंगलबार दाहाल र ओलीसँगै नेपाललाई सहमत गराउने प्रयासमा छन् । गृह मन्त्रालय नपाए २१ सिट भएको रास्वपा नै गठबन्धनमा नरहने सम्भावना छ भने प्रदेशमा सरकार बनाउन भने एकीकृत समाजवादी, जनमत, नागरिक उन्मुक्तिलाई समेट्नुपर्ने बाध्यता छ । त्यसैले एकीकृत समाजवादी (१० सिट), जनमत (६) र उन्मुक्ति (४) लाई जसरी पनि समेटेर केन्द्रदेखि प्रदेशसम्मको एकछत्र बनाउने गठबन्धनको प्रयास छ । हाल चारदलीय गठबन्धनमा एमालेका ७७, माओवादीका ३२, रास्वपाका २१ र जसपाका १२ सांसदसहित कुल १ सय ४२ जनाको समर्थन सरकारलाई छ । २ सय ७५ सदस्यीय प्रतिनिधिसभामा बहुमतका लागि १ सय ३८ सांसदको समर्थन आवश्यक पर्छ ।एमाले, माओवादी, रास्वपा र जसपाबीच मन्त्रालय भागबन्डा टुंगो गर्न बसेको कार्यदलको बैठकले एकीकृत समाजवादी, जनमत, उन्मुक्ति, लोसपालाई समेत सँगै लैजाने भन्दै बैठक सार्दै आएका छन् । गठबन्धनमा एकीकृत समाजवादीसहित अरू दल थपिँदा झन् राम्रो हुने भएकाले मन्त्रालय टुंगो बुधबारसम्म हुनेछ, एमाले उपमहासचिव प्रदीप ज्ञवालीले भने, गठबन्धन सरकारको साझा कार्यक्रम तय गर्नेबारे पनि गृहकार्य भइरहेको छ ।कांग्रेस, माओवादीको नेतृत्वमा गठबन्धन गर्दा एकीकृत समाजवादी अध्यक्ष नेपाललाई एक वर्ष प्रधानमन्त्री बनाउने समझदारी भएको थियो । तर, एमाले र माओवादीबीच नयाँ समझदारी बनेपछि आफ्नो पालो कहिले आउने भन्ने प्रश्न माधव नेपालको रहेको र दाहाल र ओलीले प्रस्ट जवाफ दिन नसकेको नेताहरूको भनाइ छ । एकीकृत समाजवादीले नयाँ गठबन्धनमा सहभागी हुनेनहुनेबारे निर्णय गर्न बुधबार सचिवालय बैठक बोलाएको छ ।"
कांग्रेसले विश्वासको मत फिर्ता लिने,"काठमाडौं (कास) प्रधानमन्त्री पुष्पकमल दाहालले तत्कालीन सातदलीय गठबन्धन भत्काएर नयाँ समीकरण बनाएसँगै कांग्रेसले सरकारलाई दिएको विश्वासको मत फिर्ता लिने निर्णय गरेको छ । कांग्रेस केन्द्रीय कार्यसम्पादन समितिको मंगलबारको बैठकले विश्वासको मत फिर्ता लिने निर्णय गरेको हो । यससँगै संसद्को ठूलो दल कांग्रेस प्रमुख प्रतिपक्षको बेन्चमा पुगेको छ भने प्रधानमन्त्री दाहालले ३० दिनभित्र संसद्बाट विश्वासको मत लिनुपर्ने भएको छ । दुवै पक्ष आआफ्नो मोर्चा बलियो बनाउने कसरतमा पनि जुटेका छन् ।तत्कालीन सत्ता गठबन्धनबाट कांग्रेसले मात्रै विश्वासको मत फिर्ता लिएको हो । कांग्रेससँगै गठबन्धनमा रहेको जनता समाजवादी पार्टी (जसपा) नयाँ गठबन्धनमा सामेल भइसकेको छ । कांग्रेसबाहेकका अन्य दललाई नयाँ समीकरणमा तान्ने प्रयास प्रधानमन्त्री दाहाल र एमाले अध्यक्ष केपी शर्मा ओलीले गरिरहेका छन् । प्रधानमन्त्री दाहालबाट पटकपटक धोका पाएको बताएका कांग्रेस सभापति शेरबहादुर देउवा पनि सरकारबाहिर रहेका दललाई एकीकृत गरेर संसद्मा बलियो विपक्षी मोर्चा बनाउने पक्षमा छन् । विपक्षी मोर्चामा सरकार बाहिरका दललाई गोलबन्द गराउन देउवाले प्रयाससमेत थालेको कांग्रेसका एक नेताले बताए । अहिले हामी प्रतिपक्षमै बस्ने हो, प्रतिपक्षमा बस्दा पनि सबैलाई समेटेर सशक्त विपक्षी मोर्चा बनाऊँ भन्ने हाम्रो ध्येय हो । अरू दलले के गर्छन् ? हाम्रो चासो त्यतातिर छ कांग्रेसका अर्का पदाधिकारीले भने, तत्कालै सत्तामा जाने कसरतमा हामी छैनौं । तर, संख्याको खेलमा हाम्रो पुग्ने अवस्था भयो भने अघि बढ्छौं । कांग्रेस नेताहरूको सबैभन्दा बढी चासो संसद्मा २१ सिट रहेको राष्ट्रिय स्वतन्त्र पार्टी (रास्वपा) सरकारमा रहन्छ कि रहन्न भन्नेमा छ । रास्वपाका उपसभापति डोलप्रसाद अर्यालले मन्त्रीको शपथ लिइसकेका छन् । तर सभापति रवि लामिछानेले गृह मन्त्रालय नपाएमा सरकारबाट बाहिरिनेसम्मको चेतावनी दिएका छन् । उनलाई गृह मन्त्रालय दिन माओवादी र एमालेले चाहिरहेका छैनन् । लामिछानेलाई गृह मन्त्रालय दिँदा समानान्तर शक्ति चलाउन सक्ने भय प्रधानमन्त्री दाहाल र एमाले अध्यक्ष ओलीलाई परेको छ । गृह मन्त्रालय नपाएकै कारण रास्वपा कथं बाहिरिहालेमा सरकारलाई बहुमत पुर्याउन गठबन्धनमा हस्ताक्षर गरेका दलका अतिरिक्त १० सिट संख्या रहेको माधवकुमार नेपालको एकीकृत समाजवादी, ४ सिट रहेको नागरिक उन्मुक्ति, ६ सिट रहेको जनमत पार्टीलाई सहभागी गराउनुपर्ने हुन्छ । यही कारणले नेकपा (एस) लाई फकाउन प्रधानमन्त्री दाहाल र एमाले अध्यक्ष ओली मंगलबार नेता नेपालको निवास कोटेश्वरमा पुगेका थिए । यस्तै, जनमतले सरकारमा सहभागी हुन मधेश प्रदेशमा र नागरिक उन्मुक्तिले सुदूरपश्चिम प्रदेशमा मुख्यमन्त्रीको दाबी गरेका छन् । कांग्रेससँग ०७९ मा तीनवटै तहका चुनावमा चुनावी गठबन्धन गरेको माओवादीले प्रधानमन्त्रीमा कुरा नमिलेपछि सोही वर्षको पुस १० मा कांग्रेससहितको गठबन्धन छाडेको थियो । लगत्तै दाहाल एमालेको समर्थनमा प्रधानमन्त्री भए । त्यतिबेला देउवाले आफूबाट गल्ती भएको भन्दै ०७९ पुस २६ मा सरकारलाई विश्वासको मत दिएर दाहाललाई फेरि गठबन्धनमा तानेका थिए । पुस १० गतेको घटनाले एकाएक संघ र प्रदेशमा विपक्षी बन्न पुगेको कांग्रेस दुई महिनाकै बीचमा सत्तामा फर्किएको थियो । कांग्रेस दाहाल नेतृत्वको सरकारमा ०७९ चैत १७ मा सहभागी भएको थियो ।"
एक दिन पनि थामिन सकेन नेप्सेको वृद्धि,"(काठमाडौं) अघिल्लो दिन १ सय १७ अंकले बढेको सेयर बजारको वृद्धि एक दिन (मंगलबार) सम्म पनि टिक्न सकेन । सरकारको पुरानो गठबन्धन भत्किएर नयाँ बनेसँगै सोमबार नेप्से १ सय १७७० अंकले बढेर २ हजार ७८ बिन्दुमा बन्द भएको थियो । मंगलबार बजार खुल्दा (प्रिओपनिङ) मै नेप्से करिब १७ अंकले बढेर २ हजार ९४७१ बाट कारोबार सुरु भएको थियो । तर बजार खुलेको पाँच मिनेटमै नेप्सेले ओरालो यात्रा थालेको थियो । त्यसपछि कारोबार अवधिभर नेप्सेको ओरालो यात्रा कायमै रह्यो । यही कारण कारोबार बन्द हुँदा नेप्से ७०३१ अंकले घटेर २ हजार ७६९ बिन्दुमा ओर्लेर बन्द भयो । कुनै कारणबिनै सोमबार नेप्से उच्च अंकले बढेकाले मंगलबारको बजारमा करेक्सन भएको जानकार बताउँछन् । सोमबार बजारको वृद्धिले नै मंगलबारसम्म नेप्से टिक्दैन भन्ने स्पष्ट संकेत दिएको थियो, एक स्टक ब्रोकरले भने, निरन्तर घटेको बजारमा राजनीतिक घटनाक्रमको मौकामा केही अल्पकालीन लगानीकर्ताले बजारमा चलखेल गरेर सोमबार बजारमा बढाएका थिए । यही कारण त्यो वृद्धि मंगलबारसम्म टिक्न नसकेको हो । अहिले सेयर बजार बढ्न नसक्नुको मुख्य कारण लगानीकर्ताको कमजोर मनोबल हो । वित्तीय प्रणालीमा पर्याप्त तरलता र ब्याजदर न्यून रहँदा पनि लगानीकर्ताले लगानी विस्तारका लागि हिम्मत गर्न सकेका छैनन् । सहकारी र लघुवित्तमा समस्या रहेकाले धेरै नेपालीको नगद प्रवाह (क्यास फ्लो) प्रभावित भएको छ । यसले साना तथा मझौला उद्यमीलाई टिक्न मुस्किल भएको छ, ती ब्रोकरले भने, अर्थतन्त्र चलायमान बनाउन सरकारबाट भएको भनिएका प्रयासमा लगानीकर्ता विश्वस्त हुन नसक्दा सेयरमा लगानी नबढेको हो । अर्थतन्त्रमा आएको मन्दीको असरबाट बैंक तथा वित्तीय संस्था मात्र होइन, सिमेन्टलगायत कम्पनीको कारोबार पनि निकै प्रभावित भएको छ । सूचीकृत कम्पनीको कारोबार प्रभावित हुँदा लगानीकर्ताले पाउने लाभांशमा कमी आउँछ । यसकारण अर्थतन्त्रका बाह्य सूचक सबल, वित्तीय प्रणालीमा पर्याप्त तरलता, घट्दो ब्याजदर, सहज नीतिगत व्यवस्था हुँदा पनि सेयर बजार बढ्न नसकेको हो । अहिले बजारले दिगो सकारात्मक टेवा खोजिरहेको र त्यो नहुँदा नेप्से बढ्न नसकेको स्टक ब्रोकर्स एसोसिएसनका पूर्वअध्यक्ष नरेन्द्रराज सिजापतिले बताए । लगानीकर्ताको आत्मविश्वास नबढाएसम्म सेयर बजारको अवस्था यस्तै रहन्छ, उनले थपे, नीति निर्माताको प्रतिबद्धतामा आश्वस्त हुननसक्दा लगानीकर्ताको आत्मविश्वास बढ्न नसकेको हो । कारोबारमा आएकामध्ये ३३ कम्पनीको सेयर मूल्य मंगलबार बढ्यो, २ सय १३ वटा कम्पनीको घट्यो भने २ वटा कम्पनीको स्थिर रह्यो । यस दिन ६९ हजार २ सय ८ वटा कारोबारबाट १ करोड १४ लाख ६७ हजार ५ सय ९९ कित्ता सेयर किनबेच भए । यसबाट ४ अर्ब ११ करोड ३६ लाख रुपैयाँ बराबरको सेयर कारोबार भएको छ । अघिल्लो दिन ३७ करोड ५२ लाख रुपैयाँ बराबरको सेयर कारोबार भएको थियो । मंगलबार गुराँस लघुवित्तको सेयरमूल्य सबैभन्दा धेरै ८७३ प्रतिशतले बढेको छ भने बोटलर्स नेपाल (बालाजु) को सेयर मूल्य सर्वाधिक १० प्रतिशतले घटेको छ । उक्त दिन कारोबारमा आएका १३ उपसमूहमध्ये सामूहिक लगानी कोष उपसमूहको परिसूचक ०६६ प्रतिशतले बढ्यो भने बाँकी सबै उपसमूहको परिसूचक घटेको छ । यसअनुसार अन्य उपसमूहको परिसूचक सबैभन्दा धेरै ४३५ प्रतिशतले घट्यो ।यसअघि ०७८ भदौ २ मा नेप्से परिसूचक हालसम्मकै उच्च बिन्दु (३ हजार १ सय ९९) मा थियो । त्यसपछि घटेको बजार धेरै पटक २ हजारभन्दा तल झरिसकेको छ । बजार धेरै घटिसकेकाले अहिले लगानी थप्ने समय भए पनि अझै केही दिन लगानीकर्ताले पर्ख र हेरको नीति लिनुपर्ने विज्ञहरूको सुझाव छ । बजारमा उछाल नै आउनुपर्ने गरी नीतिगत परिवर्तन नभएको, पूर्ण रूपमा भरोसा हुने गरी सरकारले सुधारको प्रतिबद्धता दिन नसकेकोलगायत कारण अहिले लगानीकर्ता उत्साहित भएर लगानी निर्णय गर्न नहुने उनीहरूको भनाइ छ ।"
साना उद्योग प्रवर्द्धन गर्न सहुलियत नै सहुलियत,"(काठमाडौं)सरकारले लघु, घरेलु तथा साना उद्योग प्रवर्द्धन गर्न सहुलियत नै सहुलियत दिने नीति ल्याउने तयारी थालेको छ । तुलनात्मक लाभ भएका वस्तुको उद्योग तथा उद्यमशीलता सन्तोषजनक नभएपछि उद्योग वाणिज्य तथा आपूर्ति मन्त्रालयले लघु, घरेलु तथा साना उद्योग प्रवर्द्धन नीति ०८० ल्याएर यस्ता उद्योगलाई प्रोत्साहन गर्न खोजेको हो । मन्त्रालयले तयार पारेको नीतिको मस्यौदामा मुख्य तीन उद्देश्य छन् । स्वदेशी कच्चा पदार्थ उपयोग गरी लघु, घरेलु तथा साना उद्योगका माध्यमबाट कुल गार्हस्थ्य उत्पादनमा उद्योग क्षेत्रको योगदान बढाउने, बृहत्तर आर्थिक समावेशिता तथा उद्यमशील संस्कृतिको विकास गर्दै स्वदेशमै रोजगारी तथा स्वरोजगारीका अवसर सिर्जना गरिनेछ, उद्देश्यमा भनिएको छ, निर्यातयोग्य वस्तु उत्पादन गर्ने लघु, घरेलु तथा साना उद्योगको विकास तथा प्रवर्द्धन गर्दै आयात प्रतिस्थापन तथा निर्यात प्रवर्द्धन गरिनेछ । यी उद्देश्य पूरा गर्न रणनीति र कार्यनीतिसमेत तयार पारिएको छ ।यस्ता उद्योगबाट उत्पादित वस्तुहरूको विकास र प्रवर्द्धन गर्न विद्यमान कानुनी तथा नीतिगत व्यवस्था परिमार्जन गरिनेछ । औद्योगिक बौद्धिक सम्पत्ति संरक्षण गर्दै लाग्ने दस्तुरमा सहुलियत प्रदान गरिनेछ, मस्यौदामा भनिएको छ, व्यवसाय सहजीकरण र संस्थागत सुदृढीकरणका माध्यमबाट लघु, घरेलु तथा साना उद्योगको कारोबार लागत घटाइनेछ । प्रवर्द्धन र विकास गर्न सरकारी सहकारी र निजी क्षेत्रको समेत साझेदारीमा प्रवर्द्धनात्मक कार्यक्रम सञ्चालन गरिनेछ । सरकार र निजी क्षेत्रबीचको समन्वयमा कर छुट, सुविधा तथा सहुलियतको व्यवस्था गरी कार्यान्वयनमा ल्याइने र स्वदेशी कच्चा पदार्थ उपयोग गर्ने उद्योगलाई उत्पादन प्रोत्साहन गरिने उल्लेख छ । आयातित कच्चा पदार्थबाट उत्पादन गर्ने उद्योगलाई कच्चा पदार्थको भन्सारमा छुट दिने र उद्योगले खपत गर्ने विद्युत् ऊर्जामा डिमान्ड शुल्कमा छुट दिइने मस्यौदामा उल्लेख छ । सहुलियतपूर्ण विद्युत् महसुलको दर निर्धारण गर्ने व्यवस्था मिलाइने, उद्योगलाई प्रदान गरिने सेवासुविधा र सहुलियत एकै स्थानबाट उपलब्ध गराइने उल्लेख छ । उद्योगको उत्थान तथा प्रोत्साहनका लागि दिन आवश्यक सुविधा सहुलियतलाई कानुनद्वारा सुनिश्चित गराइने पनि मस्यौदामा भनिएको छ ।लघु, घरेलु तथा साना उद्योगको स्थापना र सञ्चालनमा संघीय, प्रादेशिक, स्थानीय तह तथा निजी क्षेत्रबीच अन्तरआबद्धता र समन्वय कायम गरिने जनाइएको छ । त्यसका लागि तीन वटै तहमा आवश्यक संस्थागत संयन्त्रको व्यवस्था गर्ने, स्थानीयस्तरमा उपलब्ध कच्चा पदार्थको प्रोफाइल तयार गरी सबै प्रदेशमा उद्यम संवर्द्धन केन्द्र स्थापना गरी सञ्चालन गरिने पनि मस्यौदामा उल्लेख छ ।लघु, घरेलु तथा साना उद्योगहरूको उत्पादन र उत्पादकत्व वृद्धि गरी औद्योगिक उत्पादन प्रणालीलाई दिगो र भरपर्दो बनाइनेछ । यसका लागि गुणस्तरीय वस्तु उत्पादनका लागि क्षमता विकास र उत्पादकत्व अभिवृद्धिका कार्यक्रम सञ्चालन गरिनेछ । सबै सरकारी तथा सार्वजनिक निकायमा स्वदेशमा उत्पादन हुने वस्तु उपयोग गर्न प्रोत्साहन गरिनेछ, मस्यौदामा भनिएको छ । कच्चा पदार्थ ढुवानी तथा भण्डारणका लागि सरकारले छुट, सुविधा तथा सहुलियतको व्यवस्था गर्ने, स्टार्टअप तथा नवप्रवर्तनकारी उद्यमका माध्यमबाट लघु, घरेलु तथा साना उद्योगमा मूलप्रवाहीकरण गरिने मस्यौदामा बताइएको छ । स्थानीय कच्चा पदार्थमा आधारित उद्योगको स्थापना र विकासका लागि सहुलियतपूर्ण कर्जा, प्रविधि हस्तान्तरण र बजार पहुँचमा जोड दिइने जनाइएको छ । रणनीतिअनुसार लघु घरेलु तथा साना उद्योगलाई सहुलियतपूर्ण कर्जा तथा पुनर्कर्जा उपलब्ध गराई सहज वित्तीय सुविधा उपलब्ध गराउन मौद्रिक तथा वित्तीय नीतिहरूमा सुधार गरिने भनिएको छ । विभिन्न कोषमार्फत औद्योगिक तथा लगानी प्रवर्द्धन गर्ने, वैदेशिक लगानी खुला गरिएका लघु, घरेलु तथा साना उद्योगलाई निश्चित रकमसम्मको लगानी स्वीकृत गर्दा स्वचालित प्रणालीमार्फत स्वीकृत हुने व्यवस्था मिलाइने मस्यौदामा उल्लेख छ । विभिन्न तहमा बिक्री केन्द्र, कोसेली घर, सौगात गृह, उद्यम घर, सामुदायिकसाझा सुविधा घरलगायत केन्द्र स्थापना र विकासमा जोड दिइनेछ । उद्योग स्थापनाका तथा विस्तारका लागि शैक्षिक प्रमाणपत्र धितोमा राखी सहुलियतपूर्ण ब्याजदरमा ऋण उपलब्ध गराउने व्यवस्था गरिनेछ, मस्यौदामा भनिएको छ । उद्देश्य र रणनीति २ अन्तर्गत लघु, घरेलु तथा साना उद्योगको विकास तथा उद्यमशीलता प्रवर्द्धनका लागि आवश्यक जनशक्ति उत्पादन गरिने भनिएको छ । त्यसका लागि उद्यमशीलता विकासका लागि माध्यमिक तथा उच्च शिक्षा तहको पाठ्यक्रममा उद्यमशीलता विषय समावेश गरिने, उद्यमशीलता विकास गर्न माध्यमिक तथा उच्च शिक्षा तहमा पढ्दै, कमाउँदै अवधारणा लागू गरिने जनाइएको छ ।लघु, घरेलु तथा साना उद्योगमा महिला अल्पसंख्यक तथा लोपोन्मुख समुदाय दलित तथा विपन्न समुदाय र अपांगता भएका व्यक्तिको पहुँच तथा स्वामित्व विस्तार गर्ने पनि मस्यौदामा भनिएको छ । रणनीतिअनुसार यस्ता व्यक्तिले सञ्चालन गरेको साना उद्योगमा वा व्यवसाय दर्ता गर्दा लाग्ने शुल्क मिनाहा गर्ने र स्थानीय तहबाट लगाइने कर वा शुल्कमा सहुलियत दिने व्यवस्था गर्ने उल्लेख छ । सहज एवं सुलभ कर्जाको व्यवस्था, समूहमा बैंक र लघुवित्त तथा सहकारी संस्थाबाट समेत निश्चित प्रतिशत लगानी गर्नुपर्ने कानुनी व्यवस्था गरिने मस्यौदामा भनिएको छ । उद्देश्य र रणनीति ३ अनुसार लघु, घरेलु तथा साना उद्योगबाट उत्पादित वस्तु खपतका लागि सम्भावित स्वदेशी तथा विदेशी बजारको पहिचान गरिने जनाइएको छ । लघु, घरेलु तथा साना उद्योगको प्रतिस्पर्धात्मक क्षमता बढाई निर्यात वृद्धि गरिने पनि मस्यौदामा उल्लेख छ । कम्तीमा ३० प्रतिशत मूल्य अभिवृद्धि गर्ने उद्योगलाई प्रोत्साहन गरिने पनि मस्यौदामा जनाइएको छ ।"
घरेलु मैदानमा फाइनल हार बढ्दै,"(काठमाडौं) ओपनर माइकल लेभिट र साइब्रान्ड इंगेलब्रेक्टले आक्रामक इनिङ्स खेलेपछि नेदरल्यान्ड्सले ट्वान्टी२० अन्तर्राष्ट्रिय त्रिकोणात्मक क्रिकेट शृंखलाको उपाधि जितेको छ । नेदरल्यान्ड्सले मंगलबार फाइनलमा घरेलु टोली नेपाललाई ४ विकेटले पराजित गर्यो । कीर्तिपुरस्थित त्रिवि क्रिकेट मैदानमा टस जितेपछि ब्याटिङ गर्ने निर्णय गरेको नेपालले निर्धारित २० ओभर खेल्दै ८ विकेट गुमाएर १ सय ८४ रन बनायो । लेभिट र इंगेलब्रेक्टले समान २९ बल खेल्दै क्रमशः ५४ र ४८ रन बनाएपछि नेदरल्यान्ड्सले १९३ ओभरमा १ सय ८९ रन बनायो । पहिलो १२ ओभरमा १ सय ११ रन जोडेको नेपालले ब्याटिङका लागि सहज विकेटमा त्यसपछि ४ ओभरभित्र २६ रनमात्र जोड्दा हार बेहोर्न पुगेको हो । जसरी हामीले सुरुआत गरेका थियौं, त्यसअनुसार यो रक्षा गरिने स्कोर थिएन । विशेष गरी ब्याटिङमा हामीले परिस्थिति हेरेर खेल्न सकेनौं । ठूलो शट पनि हान्यौं र त्यही बेला विकेट पनि गुमाउन पुग्यौं । हामीले २ सय माथि रन बनाउने सम्भावना गुमायौं, त्यसैले मलाई लाग्छ ब्याटिङमा १५ रन जति कम बनायौं, नेपालका प्रशिक्षक मोन्टी देसाईले ब्याटिङमा आफ्नो टोलीले फिनिसिङ गर्न नसकेको सुनाए । नामिबियासम्मिलित डबल राउन्ड रोबिनको यस प्रतियोगितामा नेदरल्यान्ड्सले नेपाललाई दोस्रो पटक हराएको हो । पहिलो खेलमा नेदरल्यान्ड्सले बनाएको १ सय ८४ रन पछ्याउनेक्रममा नेपाल २ रनले पछाडि परेको थियो । राउन्ड रोबिनको दोस्रो खेलमा नेदरल्यान्ड्सलाई १ सय २० रनमा अलआउट गरेपछि नेपालले ६ विकेटको विजय हात पारेको थियो । नेपालले वेस्ट इन्डिज र अमेरिकामा हुने विश्वकपमा आफ्नो पहिलो खेल नेदरल्यान्ड्सविरुद्ध नै जुन ४ मा डालासमा खेल्दै छ । घरेलु मैदानमा आएको यस नतिजालाई स्वाभाविक नै लिँदै प्रशिक्षक मोन्टीले भने, नेदरल्यान्ड्सले धेरै पटक ठूला टोलीलाई पराजित गर्दै आएको छ । उसको टोलीका अझ राम्रा खेलाडी आउन बाँकी छ, त्यसैले विश्वकपअघि हामीले अझै गृहकार्य गर्नैपर्छ ।घरेलु मैदानमा नेपाल लगातार तेस्रो पटक ट्वान्टी२० अन्तर्राष्ट्रिय प्रतियोगितामा पराजित भएको हो । दसैंपछि नेपाल यूएई र हङकङसम्मिलित प्रतियोगिताको फाइनलमा यूएईसँग पराजित भएको थियो । त्यसलगत्तै नेपाल आईसीसी ट्वान्टी२० विश्वकपको एसिया क्षेत्रको फाइनलमा ओमानसँग हारेको थियो । मंगलबार लेभिटले म्याक्स ओडडसँग मिलेर ८ ओभरमा ८३ रन जोड्दै डच टोलीलाई उत्कृष्ट सुरुआत दिलाए । म्याक्स २३ बलमा २२ रन बनाई कुशल मल्लको पहिलो बलमा आउट भए । मल्लले त्यही ओभरमा लेभिटलाई पनि आउट गरेर नेपाललाई खेलमा फर्काएका थिए । ओपनर लेभिटले सर्वाधिक ५४ रन बनाउनेक्रममा ६ चौका र ३ छक्का प्रहार गरे । नवौं र दसौं ओभर निकै कसिलो बलिङ गरेपछि नेदरल्यान्ड्स ८६२ को स्थितिमा थियो । नेदरल्यान्ड्सले त्यसपछि दुई यस्तो ओभर आफ्नो पक्षमा बनायो, जसले खेल नै पकडमा ल्यायो । देव्रेहाते ब्याटर विक्रमजित सिंहले देव्रेहाते स्पिनर मल्ललाई ११ औं ओभरमा ३ छक्का प्रहार गरे । यस ओभरमा डच टोलीले २० रन जोडेको थियो । १७ औं ओभरको समाप्तिमा डच टोली १४५४ को स्थितिमा पुग्यो । १८ बलमा ४० रन चाहिने अवस्थामा खेल नेपालको पक्षमा ढल्किएको थियो । तर, १८ औं ओभरमा इंगेलब्रेक्टले अविनाश बोहरालाई समान २ चौका र छक्कासहित २१ रन प्रहार गरे । अन्तिम २ ओभरमा १९ रन चाहिँदा इंगेलब्रेक्टलाई मल्लले पहिलो र तेजा निडामानुरुलाई चौथो बलमा आउट गरे पनि डच टोलीले १९ औं ओभरमा १२ रन जोडेको थियो । इंगेललब्रेक्टपछि आएका टिम भान डेर गुग्टेनले ५ बलमा समान २ चौका र छक्कासहित अविजित २१ रन बनाए । उनले विजयी रन बटुल्नेक्रममा करण केसीको बलमा क्रमशः चौका र छक्का प्रहार गरे । नेपालबाट मल्लले ३ ओभरमा ३३ रन खर्चेर ४ तथा अविनाश र दीपेन्द्रले ११ विकेट लिए । त्यसअघि नेपालबाट ओपनर कुशल भुर्तेल १० बल खेल्दै १ चौका र २ छक्का प्रहार गरेर २० रन जोडेर आउट भए । रिभर्स स्विप हान्न खोजेका उनलाई गुग्टेनले बोल्ड गरे । कप्तान रोहित पौडेलले १९ बलमा ३ चौका र १ छक्कासहित २५ रन बनाए । उनी पनि रिभर्स स्विप हान्ने चक्करमै आउट भए ।ओपनर आसिफ शेखले सर्वाधिक ४७ रन बनाए । उनले ३७ बलमा १ चौका र ३ छक्का प्रहार गरे । उनी दुर्भाग्यपूर्ण एलबीडब्लू आउट भए । ओपनर दुवैलाई लेभिटले आउट गरे । नेदरल्यान्ड्सका फिल्डरले आसिफ २ र ३६ रनमा हुँदा दुई पटक क्याच छाडेका थिए । दीपेन्द्र १ रनमै आउट भए ।कुशल मल्लले ११ बल खेल्दै ३ छक्का प्रहार गरी २६ रन बनाए । करण केसी ९ रनमा आउट भए । आरिफ शेख पहिलो बलमै आउट भए । यसक्रममा नेपालले ८ बल अन्तरमा ४ विकेट गुमाएको थियो । सोमपाल कामी र प्रतिश जिसी समान ६ रनमा अविजित रहे । नेदरल्यान्ड्सबाट फ्रेड क्लासेन, गुग्टेन, लेभिट र इंगलब्रेक्टले २२ विकेट लिएका थिए ।"
चर्च ब्वाइजको कठिन जित,एपीएफलाई कारबाहीझापा गोल्डकप आयोजक समितिले एपीएफ क्लबलाई कारबाही गरेको छ । खेलाडीको जर्सीको रंग र नम्बरविनाको जर्सीमा खेलाडी मैदानमा उतारेको भन्दै आयोजक समितिले एपीएफलाई लिखित स्पष्टीकरण सोध्नुका साथै ११ हजार रुपैयाँ जरिवाना गरेको छ । गोल्डकप आयोजक समितिका अध्यक्ष विनोद बस्नेतले मंगलबार पत्र जारी गर्दै झापा गोल्डकपको प्रतियोगिता नियमावलीको दफा १० को प्रावधान उल्लंघन गरेको भन्दै कारबाही गरिएको जनाएका छन् । एपीएफले सोमबार वाग्मती युवा क्लबविरुद्धको खेलमा तीन खेलाडीलाई नम्बरविनाको जर्सीमा मैदान उतारेको थियो ।
इटहरी गोल्डकप रात्रिकालीन,"सुनसरी (कास) अन्तर्राष्ट्रिय आमन्त्रण इटहरी गोल्डकप फुटबल प्रतियोगिताको १४ औं संस्करण रात्रिकालीन हुने भएको छ । आयोजक राष्ट्रिय जागृति क्लबले मंगलबार आगामी चैत १० देखि १९ सम्म रात्रिकालीन प्रतियोगिता गरिने जनाएको छ । गोल्डकपमा दुई भारतीय र नेपालका ८ टिमको सहभागिता रहनेछ । रात्रिकालीन गोल्डकप गर्ने तयारीसँगै यसअघि नै इटहरी रंगशालाको पूर्व र पश्चिमतर्फ फ्लडलाइट जडान गरिएको छ । जसका लागि कोशी प्रदेश खेलकुद विकास बोर्डले गत आवमा ८० लाख रुपैयाँ उपलब्ध गराएको थियो । चालु आर्थिक वर्षमा बजेट नआएकाले बाँकी लाइट अस्थायी रूपमा जडान गरिने आयोजकले जनाएको छ । इटहरी रंगशालामा हुने प्रतियोगिता विजेताले १० लाख र उपविजेताले ५ लाख र सर्वाधिक गोलकर्ताले २५ हजार रुपैयाँ पुरस्कार पाउने संयोजक अनुरोध थापाले बताए । सर्वोत्कृष्ट खेलाडीले १ लाख रुपैयाँ पाउनेछन् । विभिन्न विधामा उत्कृष्ट हुनेले २० हजार र म्यान अफ द म्याच हुने खेलाडीले १० हजार पाउनेछन् । इटहरी उपमहानगरपालिकाको संयोजन रहेको प्रतियोगितामा त्रिभुवन आर्मी, एपीएफ, चर्ज ब्वाइज युनाइटेड, मछिन्द्र क्लब, एनआरटी, सगरमाथा क्लब मोरङ, कञ्चनजंगा फुटबल क्लब भारत, बिर्तामोड युनाइटेड झापा, मानेभञ्ज्याङ क्लब भारत र आयोजक राष्ट्रिय जागृति क्लबको सहभागिता रहने छ । क्लबका अध्यक्ष सन्तबहादुर डुम्जनका अनुसार ७५ लाख ५० हजार खर्च अनुमान गरिएको प्रतियोगिताका लागि इटहरी उपमहानगरले १२ लाख रुपैयाँ विनियोजन गरेको छ । कोशी प्रदेश खेलकुद विकास बोर्डले १५ लाख र राष्ट्रिय खेलकुद परिषद्ले १० लाख रुपैयाँ सहयोग गर्ने आश्वासन दिएको उनले बताए । स्थानीय सहयोगी दाता र टिकट बिक्रीबाट २४ लाख संकलन हुने अनुमान छ । गत संस्करणमा साढे ३ लाख बचत भएको जनाइएको छ । प्रतियोगितालाई कन्ट्रोल लुब्रिकेन्टले मुख्य प्रायोजन गरेको छ ।"
कोशी र सुदूरपश्चिम विजयी,"(विराटनगर)घरेलु टोली कोशी प्रदेश र सुदूरपश्चिम प्रदेशले मंगलबार कोशी प्रदेश प्रथम राष्ट्रिय टी२० क्रिकेट प्रतियोगितामा विजय पाएको छ । विराटनगर१९ बैजनाथपुरस्थित प्रस्तावित जीपी कोइराला क्रिकेट मैदानमा भएको उद्घाटन खेलमा कोशीले कर्णाली प्रदेशलाई ३८ रन र दोस्रो खेलमा सुदूरपश्चिमले गण्डकी प्रदेशलाई ४० रनले हराएका थिए । टस जितेको घरेलु टोली कोशीले ८ विकेट गुमाई १ सय ४० रन बनाउँदा कप्तान अंकित सुवेदीले ३६ बलमा १ छक्का र ६ चौकासहित ४६ रन जोडे । सुजन थपलियाले ३८ रन, समीर कार्कीले २० र दीपेश कँडेलले १४ रनको इनिङ्स खेल्दा कर्णालीका अनुज चुनाराले २, प्रकाश जोशी, युनिश ठकुरी, दिवान पुन, दिनेश अधिकारी र दीपेन्द्र रावतले ११ विकेट लिए । जवाफमा कर्णाली १८३ ओभरमै अलआउट हुँदा १ सय २ रन बनाउन सक्यो । हिमांशु सुवेदीले सर्वाधिक ३४ रन जोडे । दिनेश अधिकारीले ११ र दिवान पुनले १० रन बटुले । कोशीका दिपेश कँडेलले ३ विकेट लिए । २० रन खर्चेका उनी प्लेयर अफ द म्याच हुँदै ५ हजार जित्न सफल भए । श्रवण यादवले ३ र फिर्दोस अन्सारीले २ विकेट लिएका थिए ।दोस्रो खेलमा सुदूरपश्चिमले टस जितेर ब्याटिङ गर्दै २ विकेट गुमाई १ सय ७२ रन बनायो । नरेश भट्ट र किरण ठगुन्नाको विस्फोटक ब्याटिङ गरे । नरेशले ४६ बलमा १ छक्का र ७ चौकासहित ६२ रनको अविजित इनिङ्स खेले । किरणले २० बलमा ५ छक्का र ३ चौकासहित अविजित ५३ रन बनाए । खडक बोहराले ४१ रन जोडे । नरेश म्यान अफ द म्याच भए । गण्डकीका अमित गुरुङ र सन्दीप क्षेत्रीले ११ विकेट लिए । जवाफमा गण्डकी १७४ ओभरमा अलआउट हुँदै १ सय ३२ रनमा समेटियो । गण्डकीका दीपक डुम्रेले १ छक्का र ६ चौकासहित ४० रन, ईश्वर क्षेत्रीले १८, समीर कँडेलले १४, सन्दीप क्षेत्रीले १२ र गोविन्द विकले ११ रन जोडे । सुदूरपश्चिमका हेमन्त धामीले ३, नारायण जोशी, शेर मल्ल र नरेन साउदले २२ विकेट लिए । बुधबार लुम्बिनी र सुदूरपश्चिम र मधेश र कर्णाली प्रदेश भिड्नेछन् ।"
दोस्रो दिन सदभावले लिए अग्रता,"काठमाडौं (कास) एमेच्योर गल्फर सदभाव आचार्यले सूर्य नेपाल च्यालेन्ज गल्फमा मंगलबार दोस्रो दिन एक स्ट्रोकको अग्रतासहित शीर्षस्थानमा पकड बनाएका छन् ।डिफेन्डिङ च्याम्पियन सदभावले १ अन्डर ६७ को स्कोर गर्दा समग्रमा ३ अन्डर १ सय ३३ सहित प्रोफेसनल गल्फर धनबहादुर थापालाई एक स्ट्रोकले पछि पारे । १ अन्डर ६७ सहित समग्रमा २ अन्डर १ सय ३४ सहित धन दोस्रो स्थानमा उक्लिए । पूर्व नम्बर एक गल्फर रवि खड्का र पहिलो दिनका लिडर रामे मगरले समग्रमा १ अन्डर ३५ सहित संयुक्त तेस्रो स्थान बाँडे । रविले २ अन्डर ६६ र रामेले २ ओभर ७० मा दिनको खेल टुंग्याए ।२ अन्डर ६६ स्कोर गरेका दिनेश प्रजापति समग्रमा इभन पार १ सय ३६ सहित पाँचौं स्थानमा रहे । समग्रमा २ ओभर १ सय ३८ सहित जयराम श्रेष्ठ र भुवन नगरकोटीले छैटौं स्थान ओगटे । जयरामले १ अन्डर ६७ र भुवनले ३ ओभर ७१ मा दिको खेल सके । ३ ओभरको खराब प्रदर्शनमा भुवन तेस्रो स्थानबाट छैटौं स्थानमा तल झरेका छन् ।३ ओभर १ सय ३९ स्कोरमा सन्जय लामा, दीपक थापा र सूर्यप्रसाद शर्मा संयुक्त आठौं स्थानमा रहे । सञ्जयले दोस्रो दिनको उत्कृष्ट कार्ड बनाएर ३ अन्डर ६५ मा खेल सक्दा दीपकले इभन पार ६८ र सूर्यले १ ओभर ६९ को स्कोर गरेका थिए ।एमेच्योरतर्फ टासी छिरिङ र राहुल विके समग्रमा ६ ओभर १ सय ४२ सहित संयुक्त दोस्रो स्थानमा रहे । दुवैले मंगलबार ३ ओभर ७१ को स्कोर बनाए । उनीहरू सदभावभन्दा ९ स्ट्रोकले पछि छन् ।कट बनाउँदै कृष्णमान राजबाहक, रामकृष्ण श्रेष्ठ, रमेश अधिकारी, विष्णुप्रसाद शर्मा, प्रदीपकुमार लामा, टंकबहादुर कार्की, भुवनकुमार रोक्का, वसन्तराज गुरुङ, पशुपति शर्मा, ध्रुव केसी, किसन कालीराज सुनार र विकास अधिकारीले अन्तिम ३६ होललाई स्थान सुरक्षित गरेका छन् ।"
बंगलादेश फाइनलमा,"काठमाडौं (कास) बंगलादेशले साफ यू१६ वुमन्स च्याम्पियनसिप फुटबलमा मंगलबार भारतमाथि ३१ को प्रभावशाली जित निकालेको छ । टोलीले प्रतियोगिताको फाइनलमा स्थान बनाएको छ । लगातार दोस्रो जित निकालेको बंगलादेशले ६ अंक बटुल्यो । भारत र नेपालको समान ३ अंक छ । बंगलादेशको जितले नेपालको फाइनल पुग्ने सम्भावना ब्युँझाएको छ । राउन्ड रोबिनका आधारमा चलिरहेको चार टिमसम्मिलित प्रतियोगिताको फाइनल पुग्ने अर्को टिमको निर्णय बिहीबार नेपाल र भारतबीचको खेलले गर्नेछ । नेपाललाई यो खेल जित्नुपर्ने एकमात्र विकल्प हुनेछ । भारतको गोलअन्तर नेपालको भन्दा राम्रो छ । लगातार दुई खेलमा पराजित भुटानको भने चुनौती समाप्त भएको छ । अन्तिम खेलमा बंगलादेशले भुटानसँग खेल्नेछ । सातदोबाटोस्थित एन्फा कम्प्लेक्समा बंगलादेशका अल्पी अख्तर, सौरभी अखण्ड प्रीति र अर्पिता विश्वास तथा भारतबाट अनुष्का कुमारीले गोल गरे ।"
