शीर्षक,विवरण
अर्को साताबाटै उद्योग र पछि सर्वसाधारण लोडसेडिङमा पर्ने जोखिम,"अहिले विद्युत् आयात गर्ने सम्झौता नवीकरण किन नभएको भन्ने विषयमा भारतले औपचारिक जानकारी नदिए पनि अनौपचारिक संवादमा भने चुनावलाई कारण मानेको ऊर्जाका अधिकारीहरूले बताए । उता लोकसभाको निर्वाचन हुँदै छ, चुनावमा विद्युत् माग बढ्ने र त्यस अवधिमा उपभोक्तालाई अविच्छिन्न विद्युत् आपूर्ति दिनुपर्ने सरकारको निर्देशन रहेकाले नेपाल निर्यात गर्न गाह्रो छ भन्ने उनीहरूको भनाइ छ, ऊर्जाका अधिकारीले भने ।भारतले प्रतिस्पर्धी बजारबाट विद्यूत् ल्याउने अनुमति नवीकरण गर्नुको सट्टा ग्यास प्लान्टको बिजुली किन्न सुझाएको समेत अधिकारीहरूको भनाइ छ । ग्यास प्लान्टबाट उत्पादित विद्युत्को मूल्य प्रतियुनिट झन्डै १० भारु (१६ रुपैयाँ) पर्छ । जबकि २०७८ बाट नेपालले भारतको प्रतिस्पर्धी बजारबाट औसतमा प्रतियुनिट ३ भारुमा विद्युत् खरिद गरिरहेको छ । मन्त्रालयका अधिकारीले भने ।प्राधिकरणका अनुसार भारतको प्रतिस्पर्धी बजारबाहेक महाकाली सन्धिअन्तर्गत टनकपुर प्रसारण लाइन र नेपालभारत विद्युत् आदानप्रदान सम्झौताबमोजिम पनि बिजुली आयात गर्न सकिने सम्झौता छ । महाकाली सन्धिअन्तर्गत टनकपुर प्रसारण लाइनबाट थोरै मात्रामा बिजुली आयात हुने प्राधिकरणका प्रवक्ता घोसको भनाइ छ । उनका अनुसार टनकपुर प्रसारण लाइनबाट वार्षिक ७ करोड युनिट मात्रै बिजुली आयात हुन्छ ।नेपालभारतबीच विद्युत् आदानप्रदानबारे छुट्टै सम्झौता पनि छ । तर, यो सम्झौताअनुसार पनि तत्काल बिजुली खरिद गर्न नसकिने देखिएको छ । ०७९ चैतमा नयाँदिल्लीमा भएको नेपालभारत विद्युत् आदानप्रदान समिति (पावर एक्सचेन्ज कमिटी पीईसी) को १४ औं बैठकले सन् २०२३ का लागि आयातनिर्यात हुने बिजुलीको दर प्रतियुनिट ७२१ भारु (११ रुपैयाँ ५४ पैसा) तोकेको थियो । त्यसपछि समितिको बैठक पनि हालसम्म नबसेको र सन् २०२४ का लागि मूल्य पनि नतोकिएको हुँदा तत्काल यो उपायबाट बिजुली आयात गर्न नसकिने अधिकारीहरूको भनाइ छ ।विद्युत् आदानप्रदान सम्झौताबमोजिम प्राधिकरणले आवश्यक परेका बेला १३२ केभी प्रसारण लाइनमार्फत बिहार, उत्तर प्रदेश र उत्तराखण्डबाट बिजुली आयात गर्दै आएको छ । एकातिर आगामी अप्रिलमा बिहार र उत्तर प्रदेशमा नै बिजुलीको अभाव हुन्छ, प्रवक्ता घोसले भने, अर्कोतिर त्यहाँबाट बिजुली ल्याउन पावर एक्सचेन्ज कमिटीले मूल्य तोकेको छैन । त्यसैले यो सम्झौताअनुसार बिजुली ल्याउन कठिन छ । भारतले नेपाल विद्युत् निर्यात गर्ने सम्झौता नवीकरण गरिदिए मात्र नेपाललाई सहज हुने उनको भनाइ छ ।"
प्रदेश भागबन्डा सहमति नजिक,"एमालेका सांसद केशव राय स्वास्थ्य तथा जनसंख्या राज्यमन्त्री नियुक्त भएका छन् । मधेशमा एकीकृत समाजवादीका सांसदलाई पनि मन्त्री बनाउने तयारी छ ।मधेश प्रदेशसभामा एमालेका २३, जसपाका १८, माओवादीका ९ र एकीकृत समजावादीका ७ सांसद भएकाले बहुमत पुग्छ । प्रदेशसभामा १ सय ७ सिट छ । सभामा १३ सिट भएको जनमत, ९ सिट भएको लोसपा सरकार बाहिर छन् । स्वतन्त्र ३, संघीय समाजवादीको एक, नागरिक उन्मुक्तिका ३ सिट छ भने कांग्रेसका २३ र राप्रपाको एक सिट छ । वाग्मतीमा अहिले माओवादीका शालिकराम जम्कट्टेल नेतृत्वको सरकार छ । प्रदेशसभामा एमालेको २७ र माओवादीको २१ सिट छ । १ सय १० सदस्य रहेको वाग्मती प्रदेशसभामा बहुमतका ५६ सिट आवश्यक छ । गठबन्धनमा एकीकृत समाजवादीको ७ सिट भए पनि गठबन्धनलाई बहुमतका लागि थप दुई सिट आवश्यक पर्छ । नेमकिपाको ३ र हाम्रो नेपाली पार्टीको २ सिट छ । माओवादी वाग्मती प्रदेश अध्यक्ष एवं माओवादी प्रदेश सभा सदस्य सरल सहयात्री पौडेलले हाम्रो नेपाली पार्टीसँग वार्ता भइरहेको बताए । हाम्रो नेपाली पार्टीले मुख्यमन्त्रीको दाबी गरेको छ । वाग्मतीमा कांग्रेसको ३७ र राप्रपाको १३ सिट छ । त्यस्तै, गण्डकीमा अहिले कांग्रेसका सुरेन्द्र पाण्डेको नेतृत्वमा सरकार छ । ६० सदस्य रहेको गण्डकी प्रदेशसभामा सरकार बचाउन कांग्रेसलाई कुल ३१ सांसदको समर्थन आवश्यक पर्छ । कांग्रेस आफैंसँग २७ सिट छ भने तीन सिट भएको राप्रपा निर्णयमा पुगिसकेको छैन । गण्डकीमा एमालेका २२, माओवादीका ८ र एकीकृत समाजवादीका एक सांसद छन् । उनीहरूले सरकारको दाबी गर्न सक्छन् । सरकार दाबी गरेपछि माओवादी कोटाबाट सभामुख भएकाले बराबर हुने अवस्थामा मताधिकारको अधिकार रहन्छ । लुम्बिनीमा पनि कांग्रेसका डिल्ली चौधरीको नेतृत्वको सरकार छ । गठबन्धनका शीर्ष नेताहरूबीच माओवादीले नेतृत्व लिने गरी छलफल भइरहेको छ । प्रदेशसभामा एमाले २९, माओवादी ११, जसपा ३, एकीकृत समाजवादीका एक सिट मिलेर कुल ४४ सिटसहित बहुमत पुग्छ । सुदूरपश्चिममा उन्मुक्तिलाई मुख्यमन्त्री दिए लुम्बिनीमा थप ४ सिट थपिने छ । लुम्बिनी प्रदेशसभामा जनमोर्चा र एसको एकएक सिट छ । उन्मुक्ति पार्टीका ४, लोसपाका ३ सांसद छन् भने एक स्वतन्त्र सांसद छन् ।कर्णालीमा माओवादीका राजकुमार शर्माको नेतृत्वमा सरकार छ । कर्णाली प्रदेशसभामा ४० सांसद छन् । यो सरकार जोगाउन माओवादीका १३, एमालेका १० सांसद भए बहुमत पुग्छ । तर एमालेले सरकारको नेतृत्व लिने तयारी गरेको छ । प्रदेशसभामा कांग्रेसका १४, राप्रपाका १, एसका १ र स्वतन्त्रका १ सांसद छन् । सुदूरपश्चिम प्रदशेमा गठबन्धनले नागरिक उन्मुक्तिलाई मुख्यमन्त्री दिएर कांग्रेस नेतृत्व सरकार विस्थापित गर्ने तयारी गरेका छन् । प्रधानमन्त्री दाहाल, एमाले अध्यक्ष ओली र एकीकृत समाजवादी अध्यक्ष माधवकुमार नेपालबीच यसबारे प्रारम्भिक सझदारी छ । उन्मुक्तिले सुदूरमा मुख्यमन्त्रीसहित केन्द्रमा एक मन्त्री हुनुपर्ने माग गरेको छ ।सुदूरमा कांग्रेसबाट मुख्यमन्त्री कमलबहादुर शाह छन् । उनले बहुमत पुर्याउने कसरत जारी राखेका छन् । उनले बहुमत पुर्याउन फागुन २५ मा मन्त्रिपरिषद् विस्तार गरेका थिए । नागरिक उन्मुक्ति पार्टीका घनश्याम चौधरी, खुसीराम डगौरा थारू र इन्दिरा गिरीलाई मन्त्री र राज्यमन्त्री नियुक्त गरेका थिए । नागरिक उन्मुक्ति पार्टी संसदीय दलका नेता चौधरीलाई आर्थिक मामिला, डगौरा थारूलाई बिनाविभागीय मन्त्री र गिरीलाई भूमि व्यवस्था, कृषि तथा सहकारी राज्यमन्त्री नियुक्त गरेका थिए । नागरिक उन्मुक्तिले भूमि व्यवस्था, कृषि तथा सहकारीमन्त्री रामेश्वर चौधरी र राज्यमन्त्री कैलाश चौधरी रहेकामा कैलाशलाई भने फिर्ता बोलाएको थियो । शाहले राप्रपा र स्वतन्त्र सांसदलाई साथमा लिएर बहुमत पुर्याउने प्रयास गरिरहेका छन् । उन्मुक्तिले मुख्यमन्त्री पाउने अवस्थामा मात्र यो सरकार ढल्ने देखिन्छ ।सुदूरपश्चिको ५३ सदस्यीय प्रदेशसभामा बहुमत सरकार बनाउनका लागि २७ सिट आवश्यक पर्छ । माओवादीको ११ एमालेको १०, नागरिक उन्मुक्तिको ७, एकीकृत समाजवादीको ४ सिट जोड्दा बहुमत पुग्छ । गठबन्धनले उन्मुक्तिलाई मुख्यमन्त्री दिए सहजै बहुमत पुग्ने छ । यहाँको कांग्रेसको १८, राप्रपा १ र स्वतन्त्र १ सांसद छन् ।"
होली मनाउँदै कर्णालीमा फाल हाल्ने युवा बेपत्ता,(धनगढी)होली मनाइरहेका १७ जना युवाले पौडी खेल्न सोमबार कैलालीको चिसापानीस्थित कर्णाली पुलबाट नदीमा फाल हाल्दा एक बेपत्ता भएका छन् । बेपत्ता हुनेमा लम्कीचुहा नगरपालिका३ चिसापानीका ३० वर्षीय लोकेन्द्र शाही छन् । पुलमा खटिएका प्रहरीलाई एकछिन फोटो खिच्छौं भनेर आएका युवा समूहले फटाफट पुलमाथिबाट हाम फालेको प्रहरीको भनाइ छ । कैलाली प्रहरी प्रमुख एसपी पदम विष्टका अनुसार घटनालगत्तै डुंगाबाट खोजी गरे पनि फेला पार्न सकिएको छैन । बेपत्ता युवकको खोजीका लागि सेनाका गोताखोर पठाए पनि रात परेकाले मंगलबार बिहानैदेखि खोजी जारी राखिने भएको छ । पुलमै रहेकी प्रत्यक्षदर्शी इन्दु केसीका अनुसार होली खेलेका युवा भेला भएर सामूहिक रूपमा पुलतर्फ आएका थिए । उनीहरू एकपछि अर्को गर्दै नदीमा फाल हालेका थिए । विगतमा पनि युवाले पुलबाट फाल हालेर पौडी खेल्ने गरेकाले जोखिमपूर्ण यस्तो गतिविधि नियन्त्रण गर्न पुलमा प्रहरी परिचालन हुँदै आएको छ । फोटो खिच्ने बहानामा प्रहरीलाई झुक्याएर युवाहरूले फाल हालेका थिए ।
आकाशमा बादल हेरी टोलाइरहने आमाको स्मृति,"राजेश आफूले अभिनय गरेका प्रत्येक फिल्ममा आमाको चरित्रमा खेल्ने सबैमा आफ्नै आमाको झल्को देख्थें भन्छन् । त्यही भावनाले मलाई अभिनयमा सहयोग गरेको छ । आमाको भूमिका निभाउने सबै कलाकारमा आफ्नो आमाको छाया देखें । मेरा फिल्ममा सबैभन्दा धेरैपटक आमाको भूमिका गर्ने शुभद्रा अधिकारीमा म आफ्नी आमाको अनुहार देख्थें । उहाँ पनि उसैगरी मेरी आमाझैं औंलामा च्यापेर अत्यधिक चुरोट पिउनुहुन्थ्यो । आमा सम्झँदा सधैं दुईवटा चित्र राजेशको आँखामा आउँछन् पहिरनले चिटिक्क परेको आमाको सुन्दर छवि अनि जीवनको अन्तिम समयमा मृत्युसँग लडिरहेकी डिप्रेसनग्रस्त पहेंलिएकी आमा । चेनस्मोकर भएपछि उहाँका औंलाहरू पहेंला भएका थिए । चुरोट नखान निकै सम्झाउँदा पनि उहाँले हामीलाई सुन्नुभएन, अनि उहाँलाई डिप्रेसन भएको पनि हामीलाई थाहै भएन, राजेश भन्छन् । राजेशका अनुसार, उनले आमा र बुबा नसम्झेको कुनै दिनै छैन । उनको घरको भित्तामा आफ्नो नायकत्व देखिने कुनै तस्बिर छैन । त्यहाँ छ आमाबुबाको तस्बिर । उनको विचारमा नेपाली आमाहरूसँग त्याग र संघर्षका कथा धेरै छन्, सन्तानप्रतिको स्नेह धेरै छ, तर गुनासो छैन, प्रेम मात्रै छ, गुनासो नगरीकन जीवन घिसारिरहेका छन् आमाहरूले । नेपाली चलचित्रले पनि आमाका यिनै विम्बहरूलाई नै प्रतिविम्बित गरिरहेको छ । संघर्ष, बलिदान सन्तानको प्रेमका खातिर मरिमेट्ने आमाहरूलाई चित्रण गरिरहेको छ । आम आमाहरूको चरित्र त्यस्तै नै छ, राजेश भन्छन् । उनकी आमा सधैं भन्थिन् रे समयमै खाना खानु, जीवनशैलीप्रति ख्याल राख्नु, असहायप्रति करुणा भाव राख्नु । राजेशकी हजुरआमा कट्टर धार्मिक थिइन्, तर आमा उति थिइनन् चाडबाड मान्थिन्, मन्दिर जान्थिन् । आमाको त्यो स्वभाव आफूमा पनि छ भन्छन् राजेश । व्यक्तिसँग मनमुटाव नै भए पनि आफ्नो कर्तव्य निभाउनुपर्छ भन्ने आदर्श मैले आमाबाट सिकेको छु, राजेश भन्छन् । राजेशको बुझाइमा त्यसबेलाको आधुनिक र फेसेनेबल महिला थिइन् उनकी आमा । आमा त्यसबेला फेसनमा रहेको ५५५ चुरोट पिउँथिन्, तर रक्सी कहिल्यै पिइनन् । बुबा बेलाबेला पार्टीहरूमा रक्सी पिउँथे । बुबा चुरोट नपिउने, आमा रक्सी नपिउने । उनी खानेकुरा असाध्यै ध्यान दिएर छनोट गर्थिन् । मासुको सौखिन, तर सफासुग्घरमा साह्रै ध्यान दिन्थिन् । राजेश भन्छन्, ममा पनि आमाको गुण धेरै छ । तर, बुबाको बानी भने त्यसको ठीक विपरीत थियो । उहाँ जहाँ जे पनि खानुहुन्थ्यो । उहाँको राम्रो गुण थियो मन्त्रालयमा मन्त्रीदेखि चालकसम्म सबैलाई समान व्यवहार गर्नुहुन्थ्यो । बुबाको बानीलाई मैले पनि अनुकरण गर्ने प्रयास गरेको छु । राजेशको सपनामा आमाको अन्तिम क्षण बारम्बार दोहोरिन्छ, आमाले अन्तिम सास फेरिरहेको त्यो क्षण । उनलाई बेलाबेला लाग्छ रे, मैले आमाको जति हेरचाह गर्नुपर्थ्यो सायद गर्न सकिन कि ? जति समय दिनुपर्थ्यो उहाँलाई, त्यति दिन सकिनँ कि ? कहिलेकाहीँ आमास्मृतिमा डुबिरहँदा उनी यतैकतै आफैंसँगै छिन् भन्ने आभास भइरहन्छ राजेशलाई । त्यसैले घरमा एक्लै बसिरहनु कहिलेकाहीँ आमाप्रतीक्षामा संघार कुर्नुझैं लाग्छ उनलाई । र, उनी आमाको नाममा साँझ बालेको बत्तीमा तेल थप्न छाड्दैनन्, आमास्मृतिमा मग्न हुन छाड्दैनन् । भन्छन्, तिनै सम्झना त हुन्, जीवनका सहारा । राजेशले देखेका छन् आफ्नी आमाको उदासी, दुःख, पीडा, खुसी, सुख, हाँसो, रुवाइ, आँसुका रङहरू । एकान्तमा आमा कल्पना गर्दा राजेश सधैं एउटै निष्कर्षमा पुग्छन् आमा कोमल विम्ब हो, सन्तानको असीमित रहर र अगणित सपनाको खातिर आफैँ खिइँदै जाने, जो हुन्छिन् शान्त, शुभ्र र स्निग्ध ।"
पुरानै ऐनअनुसार सिफारिस समिति गठनको तयारीमा सरकार,"(काठमाडौं)सर्वोच्च अदालतले एक महिनाभित्र सिफारिस समिति गठन गरी लामो समयदेखि रिक्त सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगका पदाधिकारी नियुक्ति प्रक्रिया अघि बढाउन आदेश गरेको दुई साता लागिसक्यो । जानकारहरू भन्छन्, त्यसका लागि सर्वोच्च अदालतले आठ वर्षअघि गरेको आदेशअनुसार पहिला बेपत्ता पारिएको व्यक्तिको छानबिन, सत्य निरूपण तथा मेलमिलाप आयोग ऐन २०७१ (टीआरसी) को संशोधन विधेयक पारित हुनु जरुरी छ । तर, विधेयकबारे छलफल गर्ने थलो संसद् बन्द छ भने सरकार यसबारे मौन छ । उल्टै, नयाँ सत्ता समीकरणसँगै शान्ति प्रक्रियासँगै कानुन समितिमा अड्किएको विधेयकलाई प्रतिनिधिसभाबाट पारित गर्ने प्रधानमन्त्री पुष्पकमल दाहालको दौडधुपसमेत एकाएक रोकिएको छ । फागुन २१ देखि कांग्रेससँगको गठबन्धन छाडेका प्रधानमन्त्री दाहालले बितेका २१ दिनमा प्रतिनिधिसभाबाट विश्वासको मत लिनेदेखि मन्त्रिपरिषद् विस्तारका काम गरे पनि टीआरसी विधेयकलाई अघि बढाउने तत्परता देखाइरहेका छैनन् । अर्कोतर्फ सत्ताबाट प्रतिपक्षमा पुगेको कांग्रेसले सहकारी ठगी आरोप लागेका उपप्रधान तथा गृहमन्त्री रवि लामिछानेमाथिको अनुसन्धान प्रभावित नहोस् भन्दै संसदीय समिति गठनको माग राख्दै संसद्को कामकारबाहीमा प्रभावित पार्दै आइरहेको छ । संसदीय समिति गठनमा सत्तापक्ष तयार नभए कांग्रेसले आगामी बैठकबाट संसद्को कार्यसूची अघि बढ्न नदिने योजना बनाएको छ ।सभामुख देवराज घिमिरे अन्तर व्यवस्थापिका संघको १४८ औं महासभामा भाग लिन चैत ८ मा स्विट्जरल्यान्ड गएका कारण संसद्को आगामी बैठक चैत १८ मा बस्दै छ । बजेट अधिवेशन सन्निकट आइसकेकाले वैशाखको पहिलो सातासम्म मात्रै चालु हिउँदे अधिवेशन चल्ने सम्भावना छ । यसबीचमा कांग्रेसले उठाएको संसदीय समिति गठनको मागले संसद् बन्धक बनेमा टीआरसी विधेयक यसै अधिवेशनबाट पारित हुनेमा सम्भावना न्यून छ । अर्कोतर्फ टीआरसी विधेयकलाई कांग्रेसले हिजोकै दिनमा जस्तो सहयोगको वातावरण बनाउन चाहेको छैन । कांग्रेसका एक पदाधिकारीले एमालेसँग समीकरणमा जाँदा नै दाहालले टीआरसी विधेयकलाई कारण देखाउने गरेकाले विधेयकमा कांग्रेसले कहाँनेर अप्ठ्यारो पार्न खोजेको हो भन्ने जवाफ आफूहरूले खोजिरहेको बताए । कांग्रेससँगको समीकरणमा हुँदा टीआरसी विधेयक पारित हुन नसकेर एमालेसँगको समीकरण बनाउनुपरेको भन्नुको अर्थ कांग्रेसले अप्ठ्यारो पारेको हो भन्ने सन्देश दिन खोज्नुभएको छ । यसमा हामीलाई चित्त बुझेको छैन, ती पदाधिकारीले भने, हामीले सत्ताको बार्गेनिङका लागि त होइन, राजनीतिक रूपमा प्रधानमन्त्रीले यसको जवाफ नदिएसम्म हामीले साथ दिने कुरा हुन्न । गठबन्धन भत्किन नदिन अन्तिम कसरतका लागि फागुन २१ को बिहान प्रमुख सचेतक रमेश लेखकका साथमा गएका नेता कृष्णप्रसाद सिटौलाले प्रधानमन्त्री दाहाललाई गठबन्धन परिवर्तन गर्दा शान्ति प्रक्रियाको विषयलाई पनि सोच्नुहोस् भनेर सांकेतिक रूपमा चेतावनीसमेत दिएका थिए । त्यसपछि प्रधानमन्त्री दाहालले कांग्रेस नेताहरूसँग यस विषयमा छलफल गरेका छैनन् । सिटौलाले समीकरण परिवर्तन भइसकेपछि टीआरसीका विषयमा कांग्रेससँग छलफल नभएको बताए । उनले कांग्रेससँग दाहालले सत्ता समीकरण तोडे पनि टीआरसीमा पूर्वाग्रह नराख्ने बताए । कानुन समितिमा विचाराधीन विधेयकमा धेरै पटक छलफल भए पनि गठबन्धन फेरिएपछि सरकारका तर्फबाट प्रतिपक्षसँग यसबारे छलफल भएको छैन, सिटौलाले भने, छलफलको प्रक्रिया अघि बढेपछि त्यसमा कसरी मिलाउन सकिन्छ भन्ने थाहा हुने हुनाले अहिले नै यसमा कुनै पूर्वाग्रह राखेर केही भन्ने पक्षमा हामीहरू छैनौं ।पीडितले न्याय पाउनेसँग जोडिएको आम सरोकारको विषय भएकाले पनि टीआरसी आजका दिनसम्म साझा मुद्दाका रूपमा रहेको र यसलाई सहमतिबाटै टुंग्याउन कांग्रसले चाहेको भन्दै सिटौलाले थपे, विस्तृत शान्ति सम्झौता गर्दा नै पीडितलाई न्याय दिने उद्देश्य राखिएको हुनाले अरू विषयमा तानातान गरे पनि यसलाई साझा मुद्दाका रूपमा सहमतिबाटै टुंगोमा पुर्याउनुपर्छ भन्ने मान्यता हाम्रो छ । यता, लामो समयदेखि रिक्त संक्रमणकालीन न्यायसम्बन्धी दुई आयोगमा तत्काल पदाधिकारी नियुक्त गर्नु र पदाधिकारी नियुक्त नहुञ्जेल कर्मचारीको नेतृत्वमै काम अघि बढाउनु भनी सर्वोच्चले गरेको आदेशलाई टेकेर सरकारले पुरानै ऐनअनुसार सिफारिस समिति गठन गर्ने तयारी गरिरहेको छ । सरकार फैसलाको अध्ययन गर्दै छ अहिले सत्य निरूपण तथा मेलमिलाप आयोगमा ६ महिना काम गरेपछि कानुन मन्त्रालयमा शुक्रबार सरुवा भएका सचिव फणीन्द्र गौतमले भने, यसबारे हामीले भर्खरै द्वन्द्वपीडितहरूसँग छलफल पनि गरेका छौं ।प्रधानमन्त्री तथा मन्त्रिपरिषद्को कार्यालयमा भएको छलफलमा सरकारले पुरानै ऐनबमोजिम सिफारिस समिति गठन गर्न लागेको छनक पाएको भन्दै पीडितहरूले त्यसप्रति असन्तुष्टि प्रकट गरेका छन् । पुरानै ऐनअनुसार सिफारिस समिति गठन हुने हो भने पुरानै गल्ती दोहोरिन्छ, द्वन्द्वपीडित साझा चौतारीका संस्थापक अध्यक्ष सुमन अधिकारी भन्छन्, तर, सरकार भने विधेयक पारित नगरी पुरानै खेल दोहोर्याउने पक्षमा देखिन्छ, यस्तो भयो भने त्यसले कुनै परिणाम दिनेछैन ।सर्वोच्चको आदेशको आशय पुरानो ऐनअनुसार नभई लामो समयदेखि अड्केको संशोधन विधेयक एक महिनाभित्र पारित गरेर संक्रमणकालीन न्यायको प्रक्रियालाई आयोग गठनको सुरुवाती कदमदेखि अघि बढाउनु भन्ने भएको भन्दै त्यसअनुसारै गर्न मानवअधिकारवादी तथा नागरिक समाजका अगुवाहरूले सरकारलाई खबरदारी गर्दै आएका छन् । सर्वोच्चको आदेशको अर्थ विचाराधीन संशोधन विधेयक नटुंग्याई आयुक्त नियुक्ति गर्न अनुमति दिएको भन्ने अर्थमा बुझ्नु गलत हुन्छ, यसले समस्या सुल्झाउने होइन, अझै बल्झाउनेछ, जवाफदेहिता निगरानी समूहका संयोजक राजु चापागाईं भन्छन्, अदालतले विगतका आदेशहरूअनुरूप अहिलेसम्म पनि ऐन संशोधन नभएको प्रति आलोचनात्मक टिप्पणी गर्दै शीघ्र ऐन संशोधनका लागि सरकार र संसद्को ध्यानाकर्षण पनि गराएको छ, गम्भीर त्रुटि सच्याएर विधेयक पारित गरेपछि संशोधित प्रबन्धअन्तर्गत मात्रै आयुक्त नियुक्ति प्रक्रियाको प्रारम्भ गरियोस् ।तर, सरकार भने संशोधन एक महिनाभित्र आउन सम्भव नभएकाले सर्वोच्चको आदेश पालना गर्न पुरानै ऐनअनुसार सिफारिस समिति गठन गर्ने तयारीमा छ । पुरानो ऐनले सिफारिस समिति गठन गर्दा कुनै बाधा पर्ने देखिन्न, कानुन सचिव गौतम भन्छन्, किनभने, समितिले सिफारिसमा नियुक्त भएका आयुक्तले संशोधन भएर आएको नयाँ ऐनको म्यान्डेटअनुसार काम गर्न बाधा पर्दैन ।पुरानै ऐनमा सिफारिस समिति गठन हुने निश्चितजस्तै भएका बेला दलहरूबीच भने संशोधित विधेयकका बारेमा कुनै छलफल पनि हुन नसक्नाले यो कहिले पारित हुन्छ भन्ने नै टुंगो छैन । कांग्रेसले टीआरसीलाई एमालेले सत्ता बार्गेनिङको हतियार बनाएको आरोप लगाउँदै आएको छ । सत्तामा स्वार्थ मिलेपछि फागुन २० को कानुन न्याय तथा मानवअधिकार समितिमा एमाले लचक भएको कांग्रेस नेताहरूले बताउँदै आएका छन् । उक्त दिनको बैठकमै एमाले टीआरसी विधेयक पारित गर्ने पक्षमा रहेको थियो तर तत्कालीन मन्त्रिपरिषद्का कानुनमन्त्री धनराज गुरुङले समय मागेर रोकेका थिए । त्यसको भोलिपल्टै एमालेसँगको समीकरण बनाउन पुगेका दाहाल टीआरसी विधेयक पारित गर्न सहमति जुटाउनतिरभन्दा पनि सत्ता टिकाउने जोडघटाउ र भागबन्डामा अलमलिँदै आएका छन् । जबकि, चालु संसद्को सुरुवातमै विधेयक पारित गर्नुपर्ने भन्दै प्रधानमन्त्री दाहाल फागुन २१ अघिसम्म एमाले अध्यक्ष केपी ओलीसँग घनीभूत छलफलमा जुटेका थिए । कांग्रेसले बहुमतबाटै विधेयक पारित गर्न निरन्तर दबाब दिँदै आइरहेको थियो । दाहाल भने एमाले अध्यक्ष ओलीलाई सहमतिमै ल्याउने भन्दै बालुवाटारमा निरन्तर संवादमा थिए । कांगेसका अनुसार कहिले तीन जना (देउवा, दाहाल र ओली) संयुक्त बस्थे, कहिले दाहाल र ओलीको मात्रै बैठक हुन्थ्यो, कांग्रेसलाई शंका नहोस् भनेर टीआरसीमा छलफल गर्ने जानकारी गराउँदै प्रधानमन्त्री एमाले अध्यक्ष ओलीसँग दिनहुँजसो बैठकमा बस्थे ।देखाउने टीआरसी, कुरा भने सत्ताको हुनेरहेछ भन्ने फागुन २० मा मात्रै थाहा भयो, कांग्रेसका अर्का एक पदाधिकारीले भने, सत्ता स्वार्थ मिलेपछि संसद्लाई सहज बनाउन र टीआरसी विधेयक पारित गर्न अहिले प्रमुख प्रतिपक्षसँग प्रधानमन्त्रीले सामान्य छलफल पनि गर्न चाहनुभएको छैन । कानुनमन्त्री पद्म गिरी सरकार पुनर्गठनको प्रक्रियाले केही ढिलो भए पनि यसलाई सरकारले प्राथमिकतामा राखेको दाबी गर्छन् । नेताहरूका बीचमा औपचारिकअनौपचारिक कुराकानी चलेकै छ । कांग्रेसले हिजोको दिनमा सहमति जनाएकै हो । समीकरण बदलिँदैमा कांग्रेसको धारणा बदलिन्छ भन्ने मलाई लाग्दैन । सरकारमा हुँदा एउटा र बाहिरिनसाथ अर्को कुरा गर्न नैतिक रूपमा पनि मिल्दैन, गिरीले भने, चालु संसद् बैठकबाट विधेयक पारित गर्ने तयारीमा सरकार छ । सरकारको न्यूनतम साझा कार्यक्रममा पनि यो विषय उल्लेख छ । उनका अनुसार टीआरसी विधेयकमा मिल्न बाँकी दुईतीन वटा विषय मात्रै छन् । त्यसमा अलिकति छलफलको माग छ । छलफलपछि सहमतिबाटै सबै कुरा टुंगिन्छ, उनले थपे । फागुन २० मा बसेको कानुन न्याय तथा मानवअधिकार समितिको बैठकमा मावनअधिकारको गम्भीर उल्लंघनको घटनामा मेलमिलापका लागि पीडित पक्ष तयार नभएमा घटी सजाय राख्ने कि नराख्ने भन्ने विषयमा मुख्य सहमति हुन बाँकी छ ।"
कसले र किन लुकाइरहेछ सुन तस्करीसम्बन्धी प्रतिवेदन ?,"(काठमाडौं)राष्ट्रिय स्वतन्त्र पार्टीका सभापति रवि लामिछाने उपप्रधान तथा गृहमन्त्री भएपछि सुन तस्करीमा संलग्न भनिएका आरोपितलाई नछाड्ने बताउँदै केहीलाई पक्राउ पनि गरे । तर उनले संगठित सुन तस्करीको जालो छिचोल्न सक्लान् त भन्ने संशय भने बाँकी नै छ । संगठित सुन तस्करीसम्बन्धी गरिएका अधिकांश अनुसन्धान प्रतिवेदनहरू गोप्य राखिनु र गृहमन्त्री लामिछानेले पनि तिनलाई सार्वजनिक गर्ने तदारुकता नदेखाउनुले त्यो संशय पैदा गरेको हो । २०७५ सालयता संगठित सुन तस्करीसम्बन्धी दुई आयोगहरू निर्माण भएर दुई फरकफरक प्रतिवेदन तयार पारिए । तर दुवै प्रतिवेदन सार्वजनिक गरिएका छैनन् । जबकि जाँचबुझ आयोग ऐन २०२६ को ८ (क) मा नेपालको सार्वभौमसत्ता, अखण्डता वा सामरिक महत्त्वका वा सार्वजनिक शान्ति सुव्यवस्थामा वा विभिन्न जातजाति वा सम्प्रदायहरूबीच तथा मित्रराष्ट्रसँगको सम्बन्धमा प्रतिकूल असर पार्ने कुराबाहेक प्रतिवेदनका कुरा सार्वजनिक जानकारीका लागि प्रकाशित गरिने भनिएको छ । २०७४ फागुन १८ मा त्रिभुवन अन्तर्राष्ट्रिय विमानस्थलबाट ३३ केजी अवैध सुन बाहिरिएको र सनम शाक्यको हत्या भएको घटनामा झापाका गोरे भनिने चूडामणि उप्रेतीको संलग्नता रहेको रहस्य खुलेको थियो । यो घटनापछि तत्कालीन प्रधानमन्त्री केपी शर्मा ओलीले गृह मन्त्रालयमा कार्यरत सहसचिव ईश्वरराज पौडेलको नेतृत्वमा उच्चस्तरीय छानबिन समिति बनाए । यो समितिले तीन महिना लामो अध्ययनपछि ७ सय ५२ पेजको प्रतिवेदन तयार पार्यो । जसमा गोरेको समूहले ३८ सय किलो सुन तस्करी गरेर नेपाल ल्याएको निष्कर्ष छ । प्रतिवेदनमा सुन तस्करीमा प्रत्यक्ष परोक्ष संलग्न रहेका भनिएका २ सय ९३ जनाको नाम किटान गरिएको छ । २०७५ साउन १६ मा तत्कालीन प्रधानमन्त्री ओलीलाई प्रतिवेदन बुझाएपछि यसलाई गुपचुप पारियो । राजनीतिक दलका नेताहरू, व्यापारिक घराना र सरकारी कर्मचारीको समेत संदिग्ध भूमिका औंल्याइएको उक्त प्रतिवेदन त्यसपछिका कुनै पनि सरकारले सार्वजनिक गरेनन् । छानबिन समितिले दिएको प्रतिवेदनमा टेकेर थप अनुसन्धान गर्ने, सुन तस्करीको जालो छिचोल्ने र दोषीहरूलाई कारबाही गर्ने काम कसैले सुरु गरेनन् । लामिछाने गृहमन्त्री भएपछि पनि यो प्रतिवेदन सार्वजनिक गर्ने वा यसमा टेकेर थप अनुसन्धान गर्ने काम भइरहेको देखिन्न । पछिल्लो पटक त्रिभुवन विमानस्थलबाट विद्युतीय चुरोट (भेप) मा लुकाएर ल्याइएको ९ केजी र ब्रेक सुमा लुकाएर ल्याइएको ६१ केजी सुन तस्करीको घटनामा अनुसन्धान गर्न सरकारले पूर्वन्यायाधीश डिल्लीराम आचार्यको अध्यक्षतामा छानबिन समिति गठन गर्यो । अनौठो त के छ भने आफ्नै सरकारका बेलामा गरिएको सुन तस्करीको छानबिन प्रतिवेदन गोप्य राखेको एमालेकै करबलमा यो पछिल्लो समिति निर्माण भएको थियो । लामिछाने गृहमन्त्री भएलगत्तै चैत १ मा समितिले ४ सय ८५ पृष्ठको सुन तस्करीको प्रतिवेदन बुझाएको हो । यही प्रतिवेदनमा टेकेर लामिछानेले अनुसन्धानको प्रक्रिया अगाडि बढाए पनि यो प्रतिवेदन सार्वजनिक गर्न चाहिरहेको देखिँदैन । यसअघिका प्रतिवेदन सार्वजनिक नहुँदा न तिनले औंल्याएका राज्य संयन्त्रका कमजोरी हटाउनतर्फ ठोस पहल भएको छ न सुनको अवैध पैठारी नै रोकिएको छ । संगठित सुन तस्करीसम्बन्धी गम्भीर अनुसन्धानको अभाव र राजनीतिक पूर्वाग्रहका आधारमा गरिने अनुसन्धानले तस्करीको अन्तरदेशीय सञ्जाल कमजोर बन्न सकेको छैन । आर्थिक वर्ष २०७०७१ यताका एक दशकमा मात्रै सात क्विन्टल अवैध सुन बरामद भएको देखिन्छ । आर्थिक वर्ष २०७४७५ मा सबैभन्दा धेरै २ सय १४ किलो अवैध सुन बरामद भएको थियो । आर्थिक वर्ष २०८०८१ मा ९३६ केजी अवैध सुन बरामद भएको तथ्यांकमा छ । १० वर्षको तथ्यांक केलाउँदा बर्सेनि सालाखाला कम्तीमा २० केजी अवैध सुन बरामद भएको देखिन्छ ।पूर्वडीआईजी हेमन्त मल्ल संगठित सुन तस्करीसम्बन्धी प्रतिवेदनहरू लुकाउनु भनेको मिलेमतोको प्रमाण रहेको बताउँछन् । ३३ किलो सुन तस्करीसम्बन्धी प्रतिवेदन त सरकारसँगै नभएको आशंका व्यक्त गर्दै उनले उक्त प्रतिवेदनमा ठूला दलनिकट व्यक्तिका नामहरू मुछिएकाले त्यसलाई गायब पारिएको बताए । भने, पछिल्लो सुन तस्करीसम्बन्धी प्रतिवेदनको पनि सत्ताले आफूलाई चाहिएका कुरा मात्रै बाहिर ल्याएर पूर्ण पाठ लुकाइरहेको छ । यो प्रतिवेदन पनि अघिल्लो जस्तै गायब नपारियोस् ।"
रुसी राष्ट्रपतिमा पुटिन विजयी,सन् २००० मा आजकै दिन (मार्च २६) मा भ्लादिमिर पुटिन रुसको राष्ट्रपतिमा पहिलो पटक विजयी भएका थिए । उनी ५३४४ प्रतिशत मतसहित विजयी भएका थिए । पुटिनका निकटतम प्रतिद्वन्द्वी गेनाडी ज्युगानोभले २९४९ प्रतिशत मत ल्याएका थिए । सन् १९५२ अक्टोबर ७ मा रुस (तत्कालीन सोभियत संघ) को सेन्ट पिटर्सबर्गमा जन्मिएका पुटिन १९७५ मा रुसी गुप्तचर विभाग केजीबी (राष्ट्रिय सुरक्षा समिति) प्रवेश गरेका थिए । डेढ दशकभन्दा लामो गुप्तचर सेवापछि सोभियत संघको विघटन भएपछि उनी १९८४ मा रुसी सहर सेन्ट पिटर्सबर्गको उपमेयर बनेका थिए । त्यसपछि रुसी राष्ट्रपति कार्यालयमा क्रेमलिनको उपप्रमुख प्रशासक भएका पुटिनलाई १९९९ मा रुसी राष्ट्रपति बोरिस यल्तसिनले प्रधानमन्त्री नियुक्त गरेका थिए । १९९९ डिसेम्बर ३१ मा यल्तसिनको राजीनामापछि कार्यवाहक राष्ट्रपति बनेका पुटिन त्यसपछि २००० मा भएको राष्ट्रपतीय चुनावमा विजयी भएका हुन् । त्यसपछि लगातार दुई कार्यकाल राष्ट्रपति भएका पुटिन कानुनी प्रावधानका कारण पदबाट बाहिरिए पनि २००८ मा आफ्ना विश्वासपात्र दिमित्री मेदभेदेभलाई राष्ट्रपति बनाउन सफल भएका थिए । २००८ देखि चार वर्ष प्रधानमन्त्री भएका पुटिन २०१२ मा तेस्रो र २०१८ मा चौथो पटक राष्ट्रपतिमा निर्वाचित भएका थिए । गत मार्च १५ देखि १७ सम्म रुसमा भएको राष्ट्रपतीय चुनावमा उनी पाँचौं कार्यकालका लागि निर्वाचित भइसकेका छन् ।
देउडा जोगाउँदै नयाँ पुस्ता,"(कञ्चनपुर)कुनै बेला सुदूरपश्चिममा नन्दकृष्ण जोशी, भोजराज भट्ट र भुवन दाहालजस्ता नाम चलेका देउडा गायकको जगजगी थियो । त्यतिबेला किशोर अवस्थाका लालबहादुर धामी पनि देउडा गायनमा प्रवेश गरे । १५ वर्षको उमेरमा ९ कक्षा पढ्दै गर्दा पहिलो पटक गीति एल्बम निकालेका धामी अहिले देउडामा चल्तीका गायक बनेका छन् । पछिल्लो समय धामीलाई मेला महोत्सवदेखि विभिन्न कार्यक्रममा गीत गाउन भ्याइनभ्याइ छ । आम्दानी पनि राम्रै भइरहेको छ । अहिले उनी सुदूरपश्चिममा चल्तीका गायकमा कहलिएका छन् ।अछामको साँफेबगर नगरपालिकास्थित त्रिपुरासुन्दरी माध्यमिक विद्यालयमा ९ कक्षा पढ्दै गर्दा मायाजाल लाउँ कि त ? नामको पहिलो देउडा एल्बम निकालेका धामीले त्यसयता थुप्रै गीत गाइसकेका छन् । पछिल्लो पटक कोभिड संक्रमणअघि उनले निकालेको अछामी बड्डो गीत निकै चर्चित भयो । यही गीतले उनलाई देउडामा स्थापित पनि गर्यो । महेन्द्रनगरको कञ्चनपुर एफएममा अछामी बड्डोका नामले कार्यक्रम चलाउने उनी यही गीतपछि अछामी बड्डोका नामले चिनिन थालेका हुन् । ०५५ देखि ०७२ सम्म डेढ दर्जन बढी गीति एल्बम निकालेका धामीले त्यसयता ५ दर्जन गीत सार्वजनिक गरिसकेका छन् । पहिलो पटक क्यासेट निकाल्दा बिक्री गर्न पसल पसल धाउनुपर्ने अवस्था उनले अझै बिर्सिएका छैनन् । तिनै क्यासेट बेच्न उनी मुम्बईसम्म पनि पुगे । त्यतिबेला १० हजार क्यासेट बिक्री गरेर उनले १ लाख हाराहारी कमाए । मौलिक देउडामा रमाउने उनले आफ्ना गीतहरूमा पनि त्यसको छनक दिएका छन् । उनले ग्रामीण भेगका टिपिकल शब्दहरू पस्किने गरेका छन् । यति मात्रै होइन श्रोताको मागअनुसार उनले पुराना र नयाँ भाकाको समिश्रण पनि गर्दै आएका छन् । यसैले उनलाई लोकप्रिय पनि बनाएको छ । कुरा पुराना र ढंग नयाँ खोज्ने गर्छु, धामी भन्छन्, मेला महोत्सवदेखि जात्राहरूमा पुरानो लवज खोजी गर्छन्, त्यहीअनुसार प्रस्तुत हुन्छु । पछिल्लो समय युवाहरू पप र आधुनिक गीतमा झुम्मिरहेका बेला यस्तो पुस्तालाई समेट्ने गरेर पनि उनले देउडामै त्यो भाका ल्याउन प्रयत्न गरिरहेका छन् । संगीतमा परिवर्तन हुन थाल्यो, मान्छेले लोकबाजाभन्दा नयाँलाई प्राथमिकता दिएको पाइन्छ, धामी भन्छन्, देउडाको मार्केट अझै उस्तै छ, खेल्ने, माया गर्ने, गाउने र फलो गर्ने घटेका छैनन् । उनले गाएका डोटीकी छोर्याट्टी, ताउलो, हरिया सौलकी, हरामी लाल्यालगायतका गीत पनि चर्चित छन् । धामीजस्तै गायनमा जमेकी तन्नेरी गायिका हुन् रेखा जोशी । १२ कक्षा पास गरेर महेन्द्रनगरकै कञ्चनपुर एफएममा काम गर्दागर्दै उनी गायनमा छिरेकी हुन् । सुदूरपश्चिममा अझै पनि छोरीलाई घर बाहिर पठाउन त्यति सहज छैन । गायन क्षेत्रमा पनि निकै कम उपस्थितिले महिलालाई त्यति सहज थिएन । घरबाट बाहिर निस्कनै गाह्रो हुने अवस्थालाई छिचोलेर उनी सञ्चार क्षेत्र हुँदै गायनमा प्रवेश गरेकी हुन् । यसमा उनलाई घरपरिवारबाटै ठूलो साथ मिलिरहेको छ । उनले गाएको घुटुक्क बाडुली लाए, कर्णाली भेरीको पानी छलछल छल्किँदो, मैना भाग १, भाग २ र भाग ३ लगायतका गीतहरू निकै चर्चित छन् । पछिल्लो पुस्ताका गायकलाई देउडामा विकृति ल्याएको आरोप पनि लाग्ने गरेको छ । तर जोशी देउडाको नाममा जे पायो त्यही गर्न नहुने बताउँछिन् । पुस्ता परिवर्तन हुँदै गर्दा हामी पनि त्यहीअनुसार चलिरहेका छौं, जोशीले भनिन्, उनले देउडामा देखिएका विकृति पनि पन्छाउँदै जानुपर्छ । ०७१ बाट गायनमा लागेकी जोशीलाई पनि अहिले भ्याइनभ्याइ छ । मेला महोत्सवदेखि जात्रा र विभिन्न किसिमका कार्यक्रममा उनलाई निम्तो आइरहन्छ । गीत गाउनका लागि सुदूरपश्चिममा मात्रै होइन, सुदूरपूर्वसम्म पुग्ने गरेकी छन् । देउडाबाटै उदाएका अर्का युवा हुन् डोटीका चक्र बम । सुदूरपश्चिममा गायनमा उनको नाम नै काफी छ । अहिले उनी देउडामा मात्रै होइन, लोकगीत, लोकपप र कुमाउनी गीतसमेत गाउन थालेका छन् । ०७० मा १२ कक्षा पास भएपछि २० वर्षकै उमेरमा पहिलो पटक उनले मोटा चामलको बोलको देउडा गीत गाएर गायन क्षेत्रमा प्रवेश गरेका हुन् । त्यसयता उनले थुप्रै देउडा गीत गाएका छन् । पछिल्लो पटक उनी भोजपुरी र कुमाउनी पनि गाउन थालेका छन् । मेरो सुरुवात देउडाबाट भएको हो तर अहिले देउडा मात्रै गाउँदैन, बमले भने, लोकपप पनि गाउन थालेको छु । उनी कुमाउनी गीत गाएर कुमाउ क्षेत्रमा पनि त्यतिकै छाएका छन् । उनले एकडेढ सय बढी गीत गाइसकेका छन् । कुमाउनी लवजको ओई काँजल उनको निकै चर्चित गीत हो । यसमा भाका र म्युजिक सबै कुमाउ क्षेत्रको छ । भण साली तेरी दिदी काँ छ ?, डोटीको बैकान, नौगेडी ल्याइदिउँला र ओ मेरी भाउजूलगायतका उनका गीतहरू चर्चित छन् । उनले गायन क्षेत्रमा प्रवेश गरिरहेकै बेला नयाँ पुस्तालाई देउडामा विकृति ल्याएको आरोप पनि लाग्यो । तर युवा गायकहरू समयअनुसार केही परिवर्तन भएको उनी बताउँछन् । त्यो विकृति नभई समयको माग भएको उनी बताउँछन् । अहिले सबै गायकलाई मेला महोत्सवमा भ्याइनभ्याइ छ । क्यासेटको परम्परा हराउँदै गएपछि गायकहरूको आम्दानीको स्रोत डिजिटल माध्यमसँगै यिनै मेला महोत्सव पनि बनेका बम बताउँछन् । कलाकारहरूले महोत्सवमा १५२० हजारदेखि एकडेढ लाखसम्म पारिश्रमिक पाउने गरेका छन् ।"
'ङोल्स्यो रानी मा त्रिकोणात्मक प्रेमकथा,"(लमजुङ)मामा वा फुपूको छोरी सोल्टिनीलाई गुरुङ भाषामा ङोल्स्यो भनिन्छ । गुरुङ समाजमा सबैभन्दा मनपर्ने व्यक्तिलाई प्रिय भाषामा बोलाउनुपर्दा पुरुष भए राजा र महिला भए रानी शब्द प्रयोग हुन्छ । तिनै ङोल्स्यो र रानी शब्द मिलाएर फिल्मको नाम ङोल्स्यो रानी राखेका छन् कलाकार कमलबहादुर गुरुङले । यसअघि थुप्रै म्युजिक भिडियोमा आफैं अभिनय गर्दै, कोरियोग्राफी र निर्देशन गरेका गुरुङले फिल्म निर्देशनमा डेब्यु गरेका छन् । लमजुङको क्व्होलासोथार गाउँपालिका४ भुजुङका गुरुङ पछिल्लो समय गण्डकी प्रदेश राजधानी पोखरालाई कर्मथलो बनाएर कला सिर्जनामा व्यस्त छन् । गुरुङ संस्कार र संस्कृतिमा आधारित यो फिल्म नेपाली भाषामा बन्नेछ । गत चैत ७ गते पोखराको तमू प्ये ल्हु संघमा सुरुवात गरिएको फिल्मको ९० प्रतिशत छायांकन कास्कीको माछापुच्छ्रे गाउँपालिका२, खाँदरजुङमा हुनेछ । फिल्मले तीन जना साथीहरूबीचको त्रिकोणात्मक प्रेमकथा रहनेछ, निर्देशक गुरुङले भने, नेपाली भाषामा सबै नेपालीले बुझ्ने गरी गुरुङ संस्कार र संस्कृतिलाई उजागर गर्न खोजिएको हो ।फिल्ममा मनोज गुरुङ, मीरा गुरुङ, आशिष गुरुङ, डीबी गुरुङ, टीकाराम घले, लालसुब्बा गुरुङ, कुविना गुरुङ, विक्रम रानालगायतको अभियन रहनेछ । विश्राम फिल्मस् प्रालिको ब्यानरमा निर्माण थालिएको फिल्मलाई निकोलस गुरुङले क्यामरामा उतार्दै छन् । फिल्मको कथा निर्देशक गुरुङकै रहेको छ । पवित्रा गुरुङको कोरियोग्राफी र विनिता गुरुङको शृंगार रहनेछ । माओत्से गुरुङ फिल्मका निर्देशक सल्लाहकार छन् ।"
नियमविपरीत यूएई एजेन्टको म्याद थप्दै निगम,"(काठमाडौं)नेपाल वायुसेवा निगमको उच्च व्यवस्थापनले नियमविपरीत संयुक्त अरब इमिरेट्स (यूएई) मा टिकट तथा कार्गो कारोबार गर्ने एजेन्टको म्याद थपको प्रक्रिया अगाडि बढाएको छ । सम्झौता अवधि सकिएपछि पनि टेन्डर नगरी ३९ महिनादेखि जिम्मेवारी दिइएको कम्पनीलाई पुनः तीन वर्ष म्याद थप्न निगम व्यवस्थापनले सञ्चालक समितिमा प्रस्ताव पेस गरेको हो । निगमको वाणिज्य विभाग स्रोतका अनुसार अरबी एजेन्ट कम्पनी अजमान नेसनल ट्राभल एजेन्सी (एन्टा) ले यूएईमा टिकट तथा कार्गो कारोबारको जिम्मा सम्हाल्दै आएको छ । कम्पनीको ठेक्का सम्झौता ०७७ पुसमा नै सकिसकेको छ । तर, तीन वर्षदेखि निगम व्यवस्थापनले कम्पनीको पटके म्याद थप्दै आएको थियो । सोही कम्पनीलाई पुनः तीन वर्ष म्याद थप्न यही चैत २ मा निगमको सञ्चालक समितिमा प्रस्ताव पेस भई अन्तिम कानुनी रायका लागि अघि बढाइएको छ । सञ्चालक समितिले एकाएक तीन वर्ष म्याद थप्ने प्रस्ताव अगाडि बढाएपछि निगममा उच्च तहका कर्मचारीहरूले आपत्ति व्यक्त गरेको स्रोतले जनाएको छ ।कान्तिपुरलाई प्राप्त सञ्चालक समितिको गोप्य पत्रमा कार्यकारी अध्यक्ष युवराज अधिकारीले एन्टाको म्याद थप्ने प्रस्ताव गरेको उल्लेख छ । कार्यकारी अध्यक्ष अधिकारीले सञ्चालक समितिको ३८ औं बैठकमा संयुक्त अरब इमिरेट्सको जनरल सेल्स एजेन्ट (कार्गो तथा यात्रु) को म्याद नवीकरण सम्बन्धमा प्रस्ताव पेस गर्नुभयो, उक्त बैठकसँग सम्बन्धित निगमका एक अधिकारीले भने । यस सम्बन्धमा प्रतिक्रिया लिन कान्तिपुरले प्रयास गर्दा अध्यक्ष अधिकारी र निगमका प्रवक्ता रमेश पौडेल सम्पर्कमा आएनन् । निगमले यूएईमा एयरबसका न्यारोबडी र वाइडबडी विमानबाट उडान सुरु गर्ने निर्णय गरेपछि ०७२ सालमा कम्पनीले टेन्डरबाट कारोबारको जिम्मा पाएको थियो । त्यसबेला निगमको कार्यकारी प्रमुख सुगतरत्न कंसाकार थिए । उनले एन्टालाई ५ वर्षका लागि ठेक्का दिएका थिए । कंसाकारपछि निगमको कार्यकारी प्रमुखमा मदन खरेल, डिमप्रकाश पौडेल हुँदै युवराज अधिकारी आए । नियमअनुसार यसबीचको ९ वर्षमा दोस्रो पटक टेन्डर भइसक्नुपर्ने थियो । तर एन्टाले निरन्तरता पाइरह्यो । स्रोतका अनुसार, टिकट बिक्री र कार्गोको कमिसनबापत कम्पनीले वार्षिक कम्तीमा ५ करोड रुपैयाँ निगमबाट लिँदै आएको छ । निगमको एजेन्ट (जीएसए) सम्बन्धी विनियमावलीमा कुनै पनि एजेन्टको ५ वर्षको कार्यसम्पादन मूल्यांकन सन्तोषजनक लागेमा सञ्चालक समितिले एक पटकका लागि थप ३ वर्ष म्याद थप्न सक्ने प्रावधान छ । तर, यो कम्पनीले विभिन्न बहाना देखाएर २० पटकभन्दा बढी पटके म्याद थपेर काम गर्दै आएको छ । कहिले कोभिडको बहानामा कहिले नयाँ ठेक्का प्रक्रिया सुरु नभएको बहानामा एक महिना, दुई महिना गर्दै बीसौं पटक म्याद थपिएको निगमको रेकर्डमा देखिन्छ, निगम स्रोतले भन्यो ।पहिलो ५ वर्ष सकिएपछि तत्कालीन महाप्रबन्धक डिमप्रकाश पौडेलले टेन्डर निकालेका थिए । दुई वर्षअघिको उक्त टेन्डरबाट अल नोबाधा ट्राभल छानिएको थियो । तर, एन्टाले त्यहाँको कानुनअनुसार अल नोबाधालाई नो अब्जेक्सन पत्र नदिँदा प्रक्रिया नै रोकिएको थियो । निगमले हङकङ, थाइल्यान्ड, मलेसिया, जापानमा आफ्नै कार्यालयमार्फत यात्रु तथा कार्गोसम्बन्धी कारोबार गर्दै आएको छ । तर, यूएई, साउदी अरब, दोहा, दिल्ली, मुम्बई र बैङलुरुमा निगमले एजेन्ट कम्पनीमार्फत यात्रु तथा कार्गोसम्बन्धी कारोबार गर्छन् । ती एजेन्टले कारोबारका आधारमा कमिसन प्राप्त गर्छन् ।"
बीआरआईको अन्योल कहिलेसम्म ?,"चीनले महत्त्वाकांक्षी परियोजना बीआरआई (तत्कालीन ओबीआर) घोषणा गरेदेखि नै विश्वभर र नेपालमा पनि यसको चासो र चर्चा छ । नेपालले यसमा सैद्धान्तिक सहमति दिएकै एक दशक भएको छ साझेदारीपत्रमा दुई मुलुकले हस्ताक्षर गरेको पनि ६ वर्ष बित्न लागेको छ । यसबीचमा दुई मुलुकबीचको हरेक उच्चस्तरीय भेटवार्तामा बीआरआईको प्रसंग छुटेको छैन । तर यसअन्तर्गतका परियोजनाको लगानीको मोडल के हुने ? अनुदान वा ऋण ? आधारभूत विषयमा गम्भीर छलफलसमेत भएको छैन । त्यसैले बीआरआईको विषयमा जति धेरै चर्चा भए पनि आधारभूत काममा भने कुनै प्रगति भएको छैन । बीआरआई होस् वा अन्य कुनै अवधारणा, नेपालको हित सर्वथा उच्च हुनुर्ने हो । तर, द्विपक्षीय तथा बहुपक्षीय अवधारणा र आयोजनाहरू राष्ट्रिय हितभन्दा पनि राजनीतिक र दलगत दृष्टिकोणबाट प्रभावित हुँदै आएका छन् । यही अवधारणामा वामपन्थी झुकावको सरकार आउनासाथ केही ताहुरमाहुरजस्तो देखिने, प्रजातान्त्रिक पृष्ठभूमिको सरकार आउनासाथ सेलाएजस्तो हुने अवस्था परम्पराजस्तै छ । जबकि जुनसुकै झुकावको सरकार आए पनि राष्ट्रिय हित सर्वोपरि हुनुपर्ने हो । अझ, एकातिर बीआरईअन्तर्गत नेपालमा कुनै पनि परियोजनामा सम्झौतासमेत भएको छैन भने अर्कोतिर चिनियाँ अधिकारीहरूले पनि पोखरा विमानस्थलजस्ता परियोजना बीआरआईअन्तर्गत हुन् भनेर अभिव्यक्ति दिँदा थप अन्योल उत्पन्न हुने गरेको छ । यस्तो अलमल चिर्ने गरी दुवै मुलुकबाट विश्वासजनक गृहकार्य हुन सकेको छैन । चीनका राष्ट्रपति सी चिनफिङले पदमा बहाल भएकै वर्ष सन् २०१३ मा जमिन र समुद्री मार्गमार्फत विश्व जोड्ने लक्ष्यसाथ यो अवधारणा घोषणा गरेका थिए । नेपालले अर्को वर्ष नै त्यसमा सैद्धान्तिक सहमति दिएको थियो । नेपालचीनबीच सन् २०१७ मेमा बीआरआईको साझेदारीपत्रमा हस्ताक्षर भएको थियो । त्यो साझेदारीपत्र अहिलेसम्म सार्वजनिक गरिएको छैन । परियोजना छनोटलाई अन्तिम रूप दिने र तिनको कार्यान्वयनसम्बन्धी सम्झौता गर्ने प्रक्रिया अघि बढेको छैन । प्रधानमन्त्री पुष्पकमल दाहाल गत असोजमा चीन भ्रमणमा जाँदा बीआरआई परियोजना कार्यान्वयन सम्झौतालाई अन्तिम टुंगो दिने भनिएको थियो । तर त्यसका लागि आवश्यक गृहकार्य नै भएको थिएन, त्यसैले सम्झौता हुने अवस्थै भएन । उपप्रधान तथा परराष्ट्रमन्त्री नारायणकाजी श्रेष्ठको आइतबारदेखि जारी चीन भ्रमणले पनि बीआरआई परियोजनमा अर्थपूर्ण निकास दिन सक्ने छैन, किनकि लगानीको ढाँचामा नै नेपाल आफैं स्पष्ट छैन । केपी शर्मा ओली प्रधानमन्त्री भएका बेला सन् २०१९ मा नेपालले बीआरआई परियोजनाअन्तर्गत पार्न ३५ वटा परियोजनाको सूची चीन पठाएको थियो । पछि चीनले सूची घटाउन अनुरोध गरेपछि तिनलाई ९ वटामा सीमित गरिएको थियो । प्रस्ताव गरिएका परियोजनामा केरुङकाठमाडौं रेलको सम्भाव्यता अध्ययन, रसुवागढीकाठमाडौं सडक स्तरोन्नति, किमाथांकाहिले सडक निर्माण, दिपायलबाट चिनियाँ नाकासम्म सडक, टोखाविदुर सडक, गल्छीरसुवागढीकेरुङ प्रसारण लाइन, तमोर जलविद्युत् परियोजना, मदन भण्डारी विश्वविद्यालय र फुकोट कर्णाली जलविद्युत् आयोजना थिए । कालीकोटमा निर्माण हुन लागेको फुकोट कर्णाली अर्धजलाशययुक्त आयोजना भने भारतीय कम्पनीको लगानीमा बन्ने गरी सम्झौता भइसकेको छ । बीआरआई परियोजना कार्यान्वयनका विषयमा चिनियाँ अधिकारीहरूले नेपाल सरकारलाई ताकेता गर्दै आएको देखिन्छ । तर परियोजनामा लगानी ऋण हो कि अनुदान भन्ने प्रस्ट भएको छैन । बीआरआईका परियोजना चिनियाँ अनुदानमा बन्नुपर्नेमा नेपाली अधिकारीहरूको जोड छ जसमा चिनियाँले केही स्पष्ट पारेको छैन । लगानीको मोडलमै अस्पष्ट भएसम्म आयोजनामा निर्माणमा स्पष्ट हुने सम्भव छैन । हो, हाम्रा लागि पूर्वाधारसम्बन्धी परियोजना निर्माणमा कोही सहयोगका लागि अग्रसर हुन्छ भने त्यो स्वागतयोग हो । तर त्यस्ता परियोजना मुलुकको हितमा छन् कि छैनन्, लगानीका ढाँचा र सर्त केकस्ता हुन्छन् भन्ने विषय पनि उत्तिकै महत्त्वपूर्ण हुन्छन् । बीआरआईका लागि चीनले अनुदान दिने हो ? केही अनुदान वा केही ऋण दिन खोजेको हो ? सहुलियत ऋण दिने हो ? यो विषय नेपालले स्पष्ट जिज्ञासा राख्ने र उसको उत्तरअनुसार आफ्नो धारणा बनाउन अनिवार्य छ । यो स्पष्टताले नेपाल मात्र होइन, दुई देशबीचको सम्बन्धलाई पारदर्शी र विश्वासिलो बनाउनेछ । एउटै र अस्पष्ट विषय सधैं दोहोरिँदा दुवै देशका लागि हितकर छैन ।"
"कम बोल, धेरै काम गर",मुखले गफ गर्ने होइन काम गरेर देखाऊ । कसैको दबाबमा नपर । जेएन भट्टराई
भारत र रुसको लोकतन्त्रमा के फरक ?,"रुसमा भ्लादमिर पुटिन तेस्रो पटक राष्ट्रपतिमा निर्वाचित भएका छन् । उता भारतमा प्रधानमन्त्री नरेन्द्र मोदी पनि अबको चुनाव जितेर तेस्रो पटक प्रधानमन्त्री बन्न खोजिरहेका छन् । पुटिनले नाम मात्रको निर्वाचनको नाटक गरेर यस पटक ८८ प्रतिशत मत पाएको देखाएका छन् । भारतमा मोदी पनि यस पटक अबकी बार ४०० पार को नारा दिइरहेका छन । पुटिनले आफ्ना प्रतिद्वन्द्वीलाई थुनेर, नजरबन्दमा राखेर र उपचारसमेत गर्न नदिई मर्न बाध्य बनाएर चुनाव जिते । यता मोदी पनि भारतका सबैभन्दा लोकप्रिय मुख्यमन्त्री र आफ्नो विजयका लागि सबैभन्दा ठूलो प्रतिद्वन्द्वी मानिएका आम आदमी पार्टीका अध्यक्ष अरबिन्द केजरीवाललाई निर्वाचनको मुखमै थुनेका छन् । यसअघि अर्का मुख्यमन्त्री हेमन्त सोरेनलाई पनि पक्राउ गरिएको थियो । मोदीले जाँचबुझ निकाय ईडीको गलत प्रयोग गरी आफ्ना दुस्मनहरूमाथि रिस साधिरहेका छन् । यसले भारत र रुसको लोकतन्त्र उस्ताउस्तै देखिएन र ? गोपाल देवकोटा, जोरपाटी, काठमाडौं"
आर्थिक सुधारको योजना ल्याऊ सरकार,"देशको आर्थिक अवस्था कमजोर छ । वैदेशिक ऋण बढ्दो छ । नेताहरू ऋण लिन डराउँदैनन्, कसरी तिर्ने भन्ने मतलब छैन । लिन पाए भयो । अर्थमन्त्री दाताहरूसँग हात फैलाइरहेका हुन्छन् । यसरी ऋण लिएर कहिलेसम्म देश चलाउने ? दाताले पनि आफ्नो स्वार्थ हेरेर ऋण दिन्छ । यता मुलुक आर्थिक मन्दीमा गुज्रेको छ । व्यापार घाटा चुलिँदो छ । कर्मचारीलाई तलब खुवाउन गाह्रो भएको समाचार आउँछ । बैंकमा पैसा छ, लगानी गर्ने वातावरण छैन । कहिलेसम्म यसरी चल्ने ? देश चलाउने नेताहरूमा जिम्मेवारीबोध नहुँदा समस्यामाथि समस्या बढ्दै गएको छ । आर्थिक अवस्था सुधारका लागि कुनै पहल भएको छैन । सरकार बनाउनु, सरकार गिराउनुलाई मात्र उपलब्धि सोच्ने दलहरूले मुलुकको समृद्धिका विषयमा किन सोच्दैनन् ?रेमिट्न्यासका भरमा कहिलेसम्म मुलुक चलाउने सरकार ? समृद्धिका भाषण गरेर मात्र हुन्छ र ? त्यसका लागि पहल पनि होस् न । अर्थमन्त्रीज्यू, लगानीको वातावरण बनाउने कहिले ? उद्योगधन्दा खोल्ने कहिले ? आर्थिक गतिविधि बढाउने कहिले ? आर्थिक सुधारको योजना ल्याऊ सरकार । पुरुषोत्तम घिमिरे, जोरपाटी, काठमाडौं"
कांग्रेस र सोसलिस्ट इन्टरनेसनल,"समाजवाद लाई हाम्रो सन्दर्भमा प्रजातान्त्रिक समाजवाद अर्थात् लोकतान्त्रिक समाजवाद भनेर बुझिन्छ । के समाजवाद अझै सान्दर्भिक छ ? देशको सबैभन्दा पुरानो समाजवादी पार्टी कांग्रेसमा अझै समाजवादी चरित्र बाँकी छ ? यसरी प्रश्न गर्नेहरू बाहेकले पनि भन्ने गरेका छन् बीपी कोइरालाको निधनपछि अब समाजवाद कहाँ रहयो र !कुनै समय नेपाली कांग्रेसका तर्फबाट बीपी कोइराला विश्व संस्था सोसलिस्ट इन्टरनेसनल को भाइस प्रेसिडेन्ट हुनुहुन्थ्यो । त्यतिखेर कांग्रेस देशभित्र प्रतिबन्धित अवस्थामा थियो । लामो समय भूमिगत राजनीति सञ्चालन गर्नुपर्ने अवस्थामा संघर्षरत थियो । तापनि पुरानो र निरन्तर संघर्षशील सदस्य पार्टी कांग्रेसलाई सम्मानस्वरूप सो पदमा सर्वसम्मत निर्वाचित गरिएको थियो । पछि प्रधानमन्त्री शेरबहादुर देउवा यस पदमा निर्वाचित हुनुभयो । हालै स्पेनको राजधानी म्याड्रिडमा (फेब्रुअरी २३२५) मा सम्पन्न सोसलिस्ट इन्टरनेसनल को काउन्सिल मिटिङमा पुरानो सदस्य पार्टीका हैसियतले नेपाली कांग्रेसलाई आमन्त्रण गरिएको थियो । सौभाग्यले मलाई पनि सहभागी हुने अवसर जुर्यो । म्याड्रिडस्थित स्पेनिस सोसलिस्ट वर्कर्स पार्टी (पीएसओई) को मुख्यालयमा आयोजित काउन्सिलको सम्मेलनमा विश्वका प्रायः सबै महादेशबाट उल्लेख्य सहभागिता थियो । त्यस विश्व सम्मेलनमा नेपाली कांग्रेसलाई अन्तर्राष्ट्रिय रूपमा पुरानो र देशको ऐतिहासिक पार्टी भनेर मर्यादा दिइयो । खासगरी एसिया, अफ्रिका र ल्याटिन अमेरिकाका धेरै नवोदित राष्ट्रको उत्सुकतापूर्वक सहभागिता थियो । सो काउन्सिल मिटिङको अध्यक्षता सोसलिस्ट इन्टरनेसनलका प्रेसिडेन्ट एवं स्पेनका प्रधानमन्त्री पेद्रो सान्चेजबाट भएको थियो ।म्याड्रिड सम्मेलनमा चिनियाँ कम्युनिस्ट पार्टीको समेत सहभागिता थियो । दक्षिण एसियाबाट नेपाली कांग्रेस, भारतीय राष्ट्रिय कंग्रेस र पाकिस्तान पिपुल्स पार्टीसमेत सदस्य रहेका छन् । चार प्रकारका सदस्य रहेको इन्टरनेसनलमा मताधिकार पूर्ण सदस्यता प्राप्त पार्टीले मात्र गर्छ । यसको वार्षिक शुल्क दुई हजार स्टर्लिङ पाउन्ड छ, यसको मुख्यालय लन्डनमा छ । वर्तमान सोसलिस्ट इन्टरनेसनल दोस्रो विश्वयुद्धपछि सन् १९५१ मा फ्र्यांकफर्टमा स्थापना भएको हो । सर्वप्रथम स्थापना भएको लेबर एन्ड सोसलिस्ट इन्टरनेसनलको उत्तराधिकारी संस्थाका हैसियतमा यसले निरन्तरता दिँदै आएको छ । सन् २०२२ मा भएको २६ औं कंग्रेसबाट प्रेसिडेन्ट पेद्रो सान्चेजसँगै नेपाली कांग्रेसबाट खगेन्द्र क्षेत्री भाइस प्रेसिडेन्ट र क्यामरुन (अफ्रिका) बाट सन्ताल काम्बिवा सेक्रेटरी जनरल (कोओर्डिनेटर) निर्वाचित हुनुभएको छ ।समानता र भ्रातृत्व को नारामा विश्वास गर्ने र निरंकुश पुँजीवाद एवं साम्राज्यवादविरुद्ध लड्दै आएका विभिन्न मुलुकका राजनीतिक पार्टीको उत्सुकतापूर्वक सहभागिता रहेको म्याड्रिड सम्मेलनले बलियो सन्देश दिएको छ विश्वमा लोकतान्त्रिक समाजवाद अझै उत्तिकै सान्दर्भिक छ ।त्रिदिवसीय काउन्सिल मिटिङको अन्त्यमा म्याड्रिड घोषणापत्र जारी गरिएको छ । जसमा भनिएको छ चौथो प्राविधिक क्रान्तिको प्रभाव र विद्यमान चौतर्फी संकटले विश्वमा असमानताको खाडल बढाएको छ भने हाम्रा लोकतन्त्रहरूबाट ती संकट सामना गर्ने क्षमताको पनि परीक्षण भएको छ । यस स्थितिलाई गम्भीरतापूर्वक लिँदै घोषणापत्रमा भविष्यमा उत्पन्न हुन सक्ने चौतर्फी संकटलाई रोक्न र सबैलाई समेट्ने समावेशी विश्व संरचनाका लागि पाइला चाल्ने प्रतिबद्धतासमेत गरिएको छ । घोषणापत्रमा आर्थिक संकट, जलवायु परिवर्तन, ऊर्जा संकट, जनसंख्या आवागमन, कोभिड१९ महामारी प्रमुख संकट रहेका उल्लेख गरेको छ । अब न्यून कार्बन अर्थव्यवस्था होइन न्यून कार्बन समाज (लो कार्बन सोसाइटी) र प्रकृतिसँग नयाँ तालमेलका लागि विश्वभर छरिएका मानवको शुभेच्छासहित सहभागिता र योगदानको अपेक्षा पनि गरिएको छ । नेपालजस्ता विकासोन्मुख देशले भोग्दै आएका समस्यासमेत घोषणापत्रमा समेटिएको छ ।यस विश्व संस्थासँग नजिक हुनु मात्र ठूलो कुरा होइन, त्यससँगको सम्बन्धको माध्यमले देशका लागि केही गर्न सक्नु महत्त्वपूर्ण हुनेछ । देशमा लोकतन्त्र पुनःस्थापनाका लागि कांग्रेस संघर्षमा होमिँदा बीपीलगायत नेता जेल र प्रवासमा निर्वासित भएर रहँदा अन्तर्राष्ट्रिय जगत्मा हाम्रो आवाज पुर्याइरहने एक प्रमुख आधिकारिक संस्था सोसलिस्ट इन्टरनेसनल आज पनि कांग्रेसप्रति उत्तिकै सद्भाव राख्छ । कांग्रेसलाई यस संस्थासँग निकट सम्बन्ध बनाउने श्रेय बीपीलाई नै जान्छ । उहाँले आफ्नो पार्टीलाई समाजवादी सिद्धान्तप्रति प्रतिबद्ध वनाउन सात सालको जनक्रान्तिदेखि ठूलो मिहिनेत गर्नुभयो । जब सन् १९५९ को देशको पहिलो आम चुनावमा नेपाली कांग्रेसले उहाँकै नेतृत्वमा दुई तिहाइ सिट ल्याउन सफल भयो र पहिलो जननिर्वाचित सरकारको प्रधानमन्त्री पनि उहाँ नै निर्वाचित हुनुभयो । उहाँको पहिलो प्राथमिकता समाजवादी कार्यक्रम लागू गर्नेतिर केन्द्रित भयो । कत्ति पनि ढिला नगरी संसद्बाट क्रान्तिकारी भूमिसुधार र मजदुर ऐन पारित गराई देशमा क्रान्तिकारी आर्थिक कार्यक्रमतर्फ उहाँको सरकारले कदम बढायो । राष्ट्रिय परिवेशमा मात्र होइन, एसिया र विश्व परिवेशमा नै यसले तरंग पैदा गर्यो । यसको लगत्तै सन् १९६० मा नै सोसलिस्ट इन्टरनेसनल ले नेपाली कांग्रेसलाई अब्जर्भर (पर्यवेक्षक) को हैसियत दिएर प्रवेश गरायो । यसले नेपालमा मात्र नभई छिमेकी मित्रराष्ट्र भारत र चीनको राजनीतिक वृत्तमा समेत चर्चा पायो । नेपाली कांग्रेसले क्रान्तिकारी समाजवादी सुधारतर्फ मुलुकलाई अगाडि बढायो भनेर तत्कालीन विश्व परिवेशमा यो ठूलो साहसिक निर्णय पनि थियो । देशभित्र जनतामा त्यसको प्रभाव राम्रो पर्यो । राजारजौटा उन्मूलन, मोहियानी हक, जमिनको हदबन्दी, जमिनदारी प्रथा उन्मूलन जस्ता साहसिक कामले राजपरिवार र दरबार, ठूला बिर्तावाल, भूमिपति, प्रतिक्रियावादी सामन्तीवर्गलाई अत्यास सिर्जना गर्यो भन्दा अत्युक्ति हुने छैन । जुन मितिबाट क्रान्तिकारी सुधारका ऐन संसद्बाट पारित भयो, त्यहींबाट जननिर्वाचित सरकारविरुद्ध षड्यन्त्र हुन थाले । यिनैलाई आधार बनाएर राजा महेन्द्रले प्रजातन्त्रको हत्या गरे । डेढ वर्षकै छोटो समयमा राजाले लोकप्रिय जननिर्वाचित सरकार विघटन गरे । कैयौं गिरफ्तारी र धरपकडको शृङ्खला चलाए । मुलुकलाई फेरि मध्ययुगीन निरंकुश शासन शैलीतिर धकेलिदिए । त्यसैले स्पष्ट हुन्छ, समाजवाद का लागि बीपीले ठूलो मूल्य चुकाउनुपर्यो । देशभित्र उहाँको सम्मानमा जननायक बीपी कोइराला मेमोरियल ट्रस्ट मातहत बीपी कोइराला एन्ड रिसर्च सेन्टरको भवन बनिरहेको छ । यसै भवनको तस्बिर सोसलिस्ट इन्टरनेसनलका प्रेसिडेन्ट पेद्रो सान्चेजलाई म्याड्रिडमा हस्तान्तरण गरिएको थियो ।यसरी बीपीको यो साहसिक नेतृत्वका कारण सोससिलस्ट इन्टरनेसनलले उहाँलाई उच्च सम्मान गर्छ । इन्टरनेसनलका तत्कालीन प्रेसिडेन्ट पश्चिमी जर्मनीका चान्सलर (प्रधानमन्त्री) विल्ली ब्रान्टले बीपीको निधनमा पठाएको शोक सन्देशमा भन्नुभएको छ बीपी कोइराला सधैं जनताका हकअधिकारका संरक्षक, राष्ट्रहरूको स्वतन्त्रताका पक्षपाती, स्वतन्त्र र न्यायपूर्ण समाजका लागि हामीलाई प्रोरणा दिने व्यक्तित्व हुनुहुन्थ्यो । पोखरेल संविधानसभा सदस्य हुन् ।"
सहकारीको शंकास्पद वर्तमान,"साझा उद्देश्य प्राप्तिका लागि सँगसँगै काम गर्नु सहकार्य हो । यही सहकार्य र समन्वयको परिवर्तित स्वरूप नै आजका सहकारी हुन् । नेपाली समाजमा परम्परागत रूपमा मुस्ताङका थकाली जातिमा रहेको ढिकुर, काठमाडौं उपत्यकाका नेवारको गुठी, मगरको भेजा, पर्म, पैंचो, धर्मभकारी जस्ता प्रचलित विभिन्न सामाजिक प्रथा वा कार्य सहकारी शब्दका पर्यायवाची हुन् । यस्तै यस्तै अनौपचारिक संगठनको विस्तृत रूपबाट नै समन्वय र सहकार्य हुँदै औपचारिक सहकारी संस्था स्थापनाको आधार बन्यो । नेपाली समाजमा प्राचीनकालदेखि नै विभिन्न सामाजिक, आर्थिक, सांस्कृतिक एवं सामूहिक गतिविधि हुने गरे पनि व्यवस्थित लेखनको अभ्यास नभएकाले होला तिनलाई व्यवस्थित, संस्थागत, लिपिबद्ध तथा औपचारिक अभिलेख नराखिएकाले सहकारी संस्थाको विकासको इतिहासलाई पुरानो मानिँदैन । तथापि सहकारीको प्रारूप भने मानव सभ्यता सुरु भएसँगै बसेको थियो । राज्यका तर्फबाट २०१० सालमा योजना तथा विकास मन्त्रालयअन्तर्गत सहकारी विभाग गठन भएपछि २०१३ चैत २० गते चितवनमा बखान सहकारी संस्था स्थापना हुन गयो । जुन नेपालको पहिलो सहकारी संस्था हो र चैत २० गतेलाई राष्ट्रिय सहकारी दिवसका रूपमा मनाउने गरिन्छ । २०४८ सालसम्म ८३० वटा सहकारी रहेकामा हाल करिब ३१ हजार पुगेका छन्, ७३ लाखभन्दा बढी व्यक्ति आबद्ध छन् । करिब ५ खर्बको पुँजी परिचालित रहेको यस क्षेत्रमा ९३ हजारभन्दा बढीले प्रत्यक्ष रोजगारी पाएका छन् । २०७९ को आर्थिक सर्वेक्षणअनुसार कुल गार्हस्थ्य उत्पादनमा सहकारी क्षेत्रको ५ प्रतिशत, वित्तीय क्षेत्रमा १७ प्रतिशत योगदान छ । महिला सहभागिता करिब ५० प्रतिशत रहेको छ ।गर्विलो विगतको पृष्ठभूमिका बाबजुत केही वर्षदेखि देशका विभिन्न स्थानका सहकारीमा विकृति र विसंगति देखिएका खबर सार्वजनिक भइरहेका छन् । केही सहकारीका समस्याले आम सहकारी आन्दोलन र अभियानमाथि नै प्रश्न तेर्सिएका छन् । यस विषयमा सहकारी आन्दोलनमा संलग्नहरू सचेत र सजग हुँदै निरन्तर अभियानलाई जनमुखी बनाउन लागिरहनुपर्ने देखिन्छ । आम रूपमै सहकारी क्षेत्रलाई शंकास्पद बनाउन निम्न पक्षले भूमिका खेलेका छन् ःअध्यक्षको दादागिरी र निरीह सञ्चालकः सहकारीको सिद्धान्तबाट विचलित केही व्यक्तिको झुन्डले अनेक तिकडम गरेर सहकारीको नेतृत्व लिने गर्छन् । जसको योग्यता र क्षमता भनेको सामूहिकता नभई धुर्त्याइँ र फट्याइँ मात्र हुने गर्छ । नेतृत्व लिएपश्चात् सर्वसाधारणको रगत र पसिनाबाट संकलित ससानो पुँजीलाई एकमुष्ट पारी आफ्नो स्वार्थमा प्रयोग गर्छन् । त्यो रकमप्रति म जिम्मेवार रहनुपर्छ भन्ने नभई मोजमस्ती र कमिसनको लोभमा कमजोर धितोमा ऋण प्रवाह गर्दा पनि कतिपय सहकारी संस्था समस्यामा परेका छन् । कतिपय सञ्चालकले त डमी ऋणी खडा गरी रकमको अपचलन गरेका छन् । मुख्यतः अध्यक्षहरूमा अहम् देखिन्छ । अध्यक्षहरूको मनपरीमा अरू सञ्चालक मौन बस्दा समस्या झन् बढ्दै गएका छन् । सञ्चालकले अध्यक्षको मनपरीप्रति लिखित असहमति जनाउने, वार्षिक साधारणसभामा सेयर सदस्यलाई जानकारी गराउने र त्यतिले नपुगे सम्बन्धित निकायमा जानकारी गराउने हिम्मत गरेका भए कतिपय बेथिति न्यून हुन मद्दत पुग्ने थियो । अयोग्य कर्मचारी छनोटः सहकारीमा कर्मचारी भर्नाको प्रक्रिया पारदर्शी हुने गर्दैन । प्रायः अध्यक्ष र सञ्चालकका नातागोतालाई छनोट गरिएको हुन्छ । त्यस्ता कर्मचारीमा योग्यता, क्षमताभन्दा पनि आफन्त सञ्चालकले भनेको मान्ने र सोहीअनुसार प्रयोग हुने सम्भावना अधिकतम रहन्छ । कतिपय संस्थामा त सम्बन्धित विषय अध्ययन गरेका जनशक्तिले निवेदन दिँदादिँदै पनि सम्बन्धित विषय नपढेका आफन्तलाई छनोट गरिएका छन् । कतै भने सञ्चालकका बेरोजगार सन्तान र आफन्तहरूको अनुकूल पद सिर्जना गरी निवेदन मागिन्छ र सोही योजना मुताविक नियुक्ति दिइन्छ । नियामक निकायको न्यून पहुँचः सहकारी संस्था स्थापना भएपश्चात् यिनको अनुगमन र निरीक्षण गर्ने निकायको स्थापना अनिवार्य थियो । त्यसैले सहकारी विभागले अनुगमन लगायतका काम सम्पादन गर्दै आएको छ । तर पछिल्लो समय देशभर सहकारीको स्थापना हुने क्रम बढेसँगै विभागको क्षमतामा भने खासै वृद्धि भएको पाइएन । न्यून जनशक्ति, स्रोत र साधनको अभाव लगायतका समस्याले विभागले देशैभरका सहकारीको अनुगमन गर्न नसकेको फाइदा केही छट्टु सञ्चालकले लिने क्रममा वर्तमान समस्या देखिएको हो । समाजवाद भनेको सहकार्य हो, जसमा सहकारी त छुट्ने नै भएन । अर्थात्, समाजवादले सहकारीलाई आफ्नो आधारशिला ठान्छ । तसर्थ सहकारीको भविष्यप्रति कसैले नजरअन्दाज गर्न नसक्ला । यद्यपि समस्या भने नभएका होइनन् । समस्याप्रति निर्मम नभई यो आन्दोलन अगाडि जान सक्दैन । अतः नियमनकारी निकायले सञ्चालकहरू स्वनियममा चल्ने प्रावधानउपर कडाइ गर्दै बदमासीलाई कानुनी दायरामा ल्याउनैपर्छ । सेयर सदस्यले सञ्चालक समितिमा आउने नेतृत्वको क्षमता र नियतप्रति सदा सजग भइरहनुपर्छ । सञ्चालकहरूले पनि आफूहरूको सीमा र सेयर सदस्यप्रतिको उत्तरदायित्व केकति हुन्छन् भन्ने विषयमा ख्याल गर्नैपर्छ ।सत्तारूढ गठबन्धनले चैत ६ गते जारी गरेको न्यूनतम नीतिगत र साझा संकल्पमा सहकारी क्षेत्रमा देखिएका विविध समस्या समाधानका लागि सहकारी कर्जा असुली न्यायाधिकरणको गठन गरिने उल्लेख गरेको छ । सहकारी बचत तथा कर्जा सुरक्षण कोषको सुरुवात गरिने, ठूलो कारोबार गर्ने सहकारीलाई केही समय राष्ट्र बैंकको नियमन र सुपरिवेक्षणमा राख्न कानुनी प्रबन्ध गर्ने, बचत तथा ऋण सहकारी संस्थाको नाममा रहेका सम्पत्तिको धितोमा नेपाल राष्ट्र बैंकबाट छोटो अवधिको पुनर्कर्जा उपलब्ध गराउने र हाललाई बचत तथा ऋण कारोबार गर्ने संस्थाको दर्ता र कार्यक्षेत्र विस्तार अनुमति तथा सेवा केन्द्र स्वीकृति बन्द गर्ने विषयसमेत साझा संकल्पले समेटेको छ । यसरी सरकारमा संलग्न दलहरूले नीतिगत रूपमा सहकारी क्षेत्रमा देखिएका समस्या हल गर्न पहल लिने निर्णयले पनि सहकारी आन्दोलनको भविष्य अनिवार्य भएको पुष्टि गर्दैन र ? समग्रमा यस क्षेत्रमा देखिएका समस्याको दीर्घकालीन समाधानका लागि अझ अगाडि बढेर एउटा शक्तिशाली राष्ट्रिय आयोग गठन गरी यस क्षेत्रलाई सबलीकरण गर्दै तमाम समस्या र शंकाको निराकरण गर्ने प्रण गरौं । तीन तहका सरकारको कार्यक्षेत्र निर्धारण गर्दै अनुगमनको संयन्त्रलाई मजबुत पारौं । थापा अध्यापन र सहकारी आन्दोलनमा संलग्न छिन् ।"
"घरघरमा ताला, खाली हुँदै गाउँ","(बाजुरा)खप्तड छेडेदह गाउँपालिका१ मा रहेको पिउसे खोला तरेर दम्स्याइलो उकालो कटेपछि धमेनी गाउँको डाँडामा पुगिन्छ । वडाको केन्द्र रहेको यही डाँडाबाट देखिन्छ, काँडागाउँको मनोहर दृश्य । गाउँ पसेर स्थानीयको खैखबर बुझ्दा थाहा हुन्छ दृश्यमा देखिएजस्तो सुन्दर छैन गाउँ । किनभने, यहाँका अधिकांश घरमा ताल्चा झुन्डिएका छन् । जुन घरका मूल ढोका खुला छन्, तिनमा वयोवृद्ध बाबुआमा कसैको पर्खाइमा बसिरहेजस्तो देखिन्छ ।गत साता चौखुणा हुँदै थलबाडा गाउँ पुगेर चारपाँच बन्द घर छिचोलिसकेपछि घरको आँगनमा भेटिए एक वृद्ध । बिरामीजस्ता देखिने उनी दुई हातको सहारामा टाउको अड्याएर घाम तापिरहेका थिए । बिरामीजस्ता देखिने उनी कुराकानी गर्न सक्ने अवस्थामा थिएनन् ।अलिक पल्तिर धारा नजिकैको एक घरको खुड्कुली (घरभित्र जाने ढुंगाको सिंढी) मा उभिएकी एक महिला भेटिइन् । उनको नाम माङली रोकाया रहेछ । तर, उनलाई आफ्नो उमेर थाहा थिएन । केही प्रश्न सोधेपछि उनले भनिन्, क्या दिन्या हौ र ? खोजीनीति अर्दा छौ ? तीन छोरा र एक छोरीकी आमा उनले १० वर्ष उमेरको कान्छो छोरासहित तीनै छोरा र छोरी भारत गइसकेको सुनाइन् । घर भएमा श्रीमान् पनि १० वर्षअघि भारतमा काम गर्ने क्रममा सवारी दुर्घटनामा परेर फर्केका रहेछन् । माङलीले छोराछोरी सबैले घर छोडेपछि चुलोचौकोदेखि खेतीपाती, गाईबस्तु र घर व्यवहारको सबै भार आफ्नै थाप्लोमा परेको सुनाइन् ।छोराछोरी आफूसँग नहुँदा र भर पर्न नसकिने श्रीमान्सँग समय बिताउनु पर्दा उनी छटपटीमा थिइन् । भनिन्, चेली (छोरी) र नातिको झिक्कै सौराई (धेरै माया) लाग्दो छ । गरिपले सौराई मानीकन क्या अर्नु ? छोराहरूले दुईचार महिनाको अन्तरालमा दिल्लीबाट फर्किने छिमेकीको हातमा दुईचार हजार पठाइदिने रहेछन् । माङलीसँग कुरा गरेर थोरै उकालो लागेपछि भेटिइन्, ५० वर्षकी अजु रोकाया । घरमा कोको हुनुहुन्छ भन्ने प्रश्नमा उनले भनिन्, को हुँदा हुन्, दुई बड्डाबड्डी (बुढाबुढी) मात्रै छौं ।उनका दुई छोरा र दुई छोरीमध्ये तीन जनाको बिहे भइसकेको रहेछ । जेठो छोरा पदम बुहारी र नातिसहित दिल्लीमै बस्ने रहेछन् । कान्छो छोरा कमल धनगढीमा अर्काको घरमा काम गर्दै पढिरहेका छन् । श्रीमान् खड्कको आन्द्राको अप्रेसनपछि घरमै आराम गरिरहेका छन् । अजु आफैं पनि माघ १ मा धारामा लडेपछि घाइते भएकी रहेछिन् । भनिन्, दुवै जना अपांग भैहाल्यौं । बिरामी भएका बेला पानी दिने मान्छे पनि घरमा छैनन् । अजुले छिमेकी दिदीले आफूहरूलाई बिरामी पर्दा सघाइरहेको बताउँदै भनिन्, उनको घरमा पनि श्रीमान् र उनी मात्रै छन् । छोराबुहारीहरू सात वर्षदेखि भारतमै छन् ।अजुको घर कटेर केही बेर हिंडेपछि आइपुग्यो, जारिमतोला गाउँ । बस्तीको मध्य भएर छिर्ने बाटो छेउको ढुंगामा एक जना वृद्धा असजिलो गरी लामोलामो स्वास फेरिरहेकी थिइन् । उनी ७० वर्षीया झिमा नेपाली रैछिन् । चार छोरा, चार बुहारी, २२ नातिनातिना र दुई पनातिनी भए पनि उनी बुढेसकालमा एक्लै छिन् । कहाँ गए त त्यत्रो परिवार ? उनले उदास स्वरमा भनिन्, सबैका पाख (प्वाँख) लागे उडे । छोरानाति पाल्दा पाल्दै आफ्नाई पाख काटियो । अहिले देला (दैला) बाहिरभित्र गर्दा पनि दम लाग्छ । उनका सबैजसो जहान भारतमा चौकीदार, भाँडा माझ्ने, घर सफा गर्ने, गाडी धुने, होटलमा काम गर्ने रहेछन् । भनिन्, चक्कर लागेर ढल्या पन उठाइ दिन्या कोइ छैन ।६५ परिवार दमाइ, कामी र सार्की जातिका समुदायको बसोबास रहेको जारिमतोला बस्तीमा एउटै घरमा पनि परिवारका सबै सदस्य भेटिएनन् । ६५ मध्ये ११ वटा घरमा त ताल्चा लागेका छन् । कसैका घर भत्किसके, घरमै ताल्चा लगाएर परिवारै भारत भासिएका र भत्किएका घरहरू देखाउँदै ५५ वर्षीय पुरन नेपालीले भने, एक जनाले मात्रै कुरेका १४१५ घर होलान् । बाँकी घरमा पनि बुढाबुढी र साना बच्चाबच्ची मात्रै छन् । ती पनि १२१३ वर्ष पुगेपछि इन्डिया गैहाल्छन् । उनले गाउँका अधिकांश काम गर्न भारत पसेको र घरमा भएका बुढाबुढी पनि रोगव्याधिले थलिएको बताए । भने, छोराछोरी उता गएपछि यता आमाबाबुले पाउने दुःख हेर्ने हो भने त ताल्चा ठोकेरै गएको बेस । झन् घरमा एक्लै बस्नेहरू त मरेको पनि थाहा नहुने अवस्था छ ।बाजुराको साबिकको काँडा गाविसका यी बाहेक तलगाउँ, सिंगडा सेरागाउँ, मेलतोलालगायतका गाउँ घुम्दा पुरनले भने जस्तै कुनै पनि घरमा परिवारका सबै सदस्य भेटिएनन् । गाउँमा कि बालबालिका मात्रै थिए, कि वृद्धवृद्धा मात्रै । यहाँ स्थानीय युवा भेट्टाउनै मुस्किल छ । युवा देख्यो भने कि त्यो कर्मचारी हुन्छ कि त व्यापारी, वडा कार्यालय नजिकै व्यापार गर्ने चक्र बुढाले सुनाए, गाउँमा त बुढाबुढी र बच्चाहरू मात्रै भेटिन्छन् । काँडाका युवा भेट्ने हो भने दिल्ली नै जानु पर्छ ।महिला स्वास्थ्य स्वयंसेविका निरा नेपालीले गाउँमा आम्दानीको विकल्प नभेटेपछि कमाउन सक्नेहरू भारत जाने लहर नै चलेको र गाउँ खाली भएको सुनाइन् । भनिन्, एक्लै एक्लै बस्नु पर्दा यहाँका बुढाबुढीले त दुःख पाएकै छन् । केटाकेटीहरू पनि पढाइ छोडेर दिल्ली जानु पर्ने बाध्यता छ । उनले दिल्ली गए दुई चार पैसा आउँछ । थोरै भए पनि घर खर्च चल्छ भनेर सातआठ क्लास पढ्दापढ्दै स्कुल जाने चलनै जस्तो भएको बताइन् ।गाउँ घुमेर फर्किंदै गर्दा बाटोमै भेटिए, कमल सार्की । १९ वर्षका उनी हप्ता दिन पहिला मात्रै गाउँ आएका रहेछन् । दिल्लीमा उपचारपछि बहिनीलाई घर पुर्याउन आएका कमल पर्सि पल्ट दिल्ली नै फर्किने तयारीमा थिए । सात कक्षा पढ्दा पढ्दै पाँच वर्ष पहिले स्कुल छोडेर दिल्ली पुगेका उनी साँझ चौकीदारी गर्ने र बिहान गाडी धुने काम गर्दा रहेछन् । गाउँमा गरिखाने केही विकल्प नभएपछि पढ्दा पढ्दै स्कुल छोड्नुपरेको र दिल्लीमा गएर अनेकौं हन्डर ठक्कर खाएको कहानी उनले सुनाए । महिनाको पाँच हजार दिन्छु भनेर एउटा ढावा (भोजनालय) वालाले काम लगायो । चार महिना काम गरेपछि एक रुपैयाँ पनि नदिएर निकालिदियो, उनले भने, अरू ठाउँ काम गर्दा पनि भने अनुसार तलब नदिने, काम राम्रो गरिनस् भनेर गाली र कुटाइ खाने त कति भयो कति ।गाउँगाउँमा सिंहदरबार आइसक्दा पनि किन यतिका मान्छे गाउँ खाली गरेर दिल्ली जान्छन् होला त ? प्रश्न भुइँमा खस्न नपाउँदै कमलले आक्रोशित हुँदै भने, आयो होला । हुनेखानेका लागि त पहिला पनि आएकै थियो । हाम्रा लागि सरकार कहिले आएको छ र ? उनी यत्तिमै रोकिएनन् । थपे, आफ्ना मान्छेलाई धनी बनाएकै छन् । हामीजस्ता गरिबलाई सम्झिने सरकार कहिल्यै आउँदैन यो देशमा ।कमलले भनेजस्तै खप्तड छेडेदह गाउँपालिकाले युवाहरूलाई गाउँमै रोक्ने कार्यक्रम लागू गर्नु त परै जाओस्, आफ्नो ठाउँका कति मान्छेले गाउँ छोडे भन्ने तथ्यांक पनि राखेको रहेनछ । कति मान्छे गएका छन् भन्ने रेकर्ड त राखिएको छैन । हाम्रो वडामा भएका ६ सय ५० घरधुरीमध्ये इन्डिया नगएको कुनै पनि घर छैन होला । वडाध्यक्ष वीरबहादुर रावलले युवाहरूले घर छोड्दा वृद्धवृद्धाहरूलाई दुःख भएको कुरा भने स्विकारे, खेतीपाती लगाउनु पर्ने, बस्तुभाउ पाल्नैपर्ने चलन छ । घरमा कोही नहुँदा पाका उमेरका मान्छेलाई सास्ती त हुने नै भयो ।दुई कार्यकाल यही वडाबाट निर्वाचित भएका उनीसँग पनि युवालाई गाउँमै रोक्न कुनै कार्यक्रम छैन । यहाँका मान्छेलाई इन्डिया नगए चितै बुझ्दैन, उनले भने, आफ्नै देशमा सुखदुःख गरौं भन्ने सोच कसैको छैन । दिल्लीसँग काँडालाई दाँज्छन् । उता यस्तो सुविधा छ, उस्तो छ भन्छन् । यो अनकन्टार ठाउँलाई दिल्लीजस्तो कसरी बनाउनू ?खप्तड छेडेदह गाउँपालिकाका अन्य गाउँको अवस्था पनि काँडाको भन्दा फरक छैन । वडा नं २ का आट्या खेत, कुर्पे, पीपलगाउँ, गाज्रा, गताडा, मायागडा, माटेसाँधुको अवस्था उस्तै भेटियो । कुर्पे गाउँका ६४ वर्षीय पृथ्वी बम्मले युवाहरू गाउँको सातो (प्राण) भएको बताउँदै गाउँ प्राणविहीन भैसकेको तर्क सुनाए । भने, तन्नेरी खोज्नु भयो भने गाउँभरि भेटिंदैनन् । गाउँको सातो उडिसक्यो हजुर । अब मरेपछि घाटसम्म लैजाने मान्छे पनि पाइने होइनन् ।पक्षघातले दुवै खुट्टा नचल्ने बम र उनकी श्रीमती ६० वर्षीया पद्माको जिम्मामा आठ र चार वर्षका नाति छन् । उनका पाँच छोरा र बुहारी दिल्लीमै छन् । तिनीहरूसँग उनीहरूको सम्पर्क नभएको महिनौं भइसक्यो । भने, कहिलेकाहीं छोरीहरू आएर सहयोग गर्छन् । छोराबुहारीहरू त मरेबाँचेको पनि थाहा छैन ।गाउँपालिका अध्यक्ष दिलबहादुर रावत पालिकाका सातै वडाको अवस्था उस्तै रहेको र गाउँ छोडेर यहाँका स्थानीय भारततिर जान थालेपछि यसको असर पालिकाका विभिन्न क्षेत्रमा पर्न थालेको बताउँछन् । उनले परिवारसहित स्थानीयले गाउँ छोड्न थालेपछि कतिपय विद्यालय नै बन्द हुने अवस्थामा पुगेको र कतिपय विद्यालयमा विद्यार्थी संख्या निकै कम भएको बताए । कुनै कुनै विद्यालयमा विद्यार्थी नै नभएका कारण बन्द हुने अवस्थामा पुगेका छन्, उनले भने, पहिला चारपाँच सय विद्यार्थी हुने विद्यालयमा अहिले सय डेढ सय पनि छैनन् । मान्छेहरूले गाउँ छोडेपछि स्कुल मात्रै होइन, हरेक क्षेत्रमा असर परेको छ ।सुदूरपश्चिम प्रदेशको सामाजिक विकास मन्त्रालयले २०७८ सालमा गरेको एक अध्ययनमा वार्षिक २ लाख ६ हजारभन्दा बढी मानिस यस प्रदेशबाट भारत जाने गरेको उल्लेख छ । प्रतिवेदनअनुसार भारत जानेहरूमा १७ देखि ४५ वर्ष उमेर समूकाको बाहुल्य छ । यीमध्ये १९ प्रतिशत महिला र ८१ प्रतिशत पुरुष भारततर्फ गइरहेका हुन् ।सुदूरपश्चिमेलीहरू भारतका मुम्बई, नयाँदिल्ली, पन्जाब, हैदरावाद, बैङ्लोर, सिमला लगायतका ठाउँमा कामका लागि जाने र उनीहरूमध्ये ५५ प्रतिशतले मासिक १० देखि १५ हजार भारु बचत गर्ने गरेको प्रतिवेदनमा उल्लेख छ । ९२ प्रतिशतले भारतमा कमाएको रकम घर खर्चमा उपयोग गर्ने गरेको बताएका छन् । दुई प्रतिशतले ऋण तिर्न र चार प्रतिशतले सम्पत्ति जोड्न खर्चिने गरेको अध्ययनले देखाएको छ । तीन वर्षभन्दा बढी लगातार भारतमा बस्नेहरूको संख्या १४ प्रतिशतभन्दा बढी रहेको अध्ययन प्रतिवेदनमा उल्लेख छ ।"
गाउँ खाली हुँदै जानु विडम्बना,"सुदूरपश्चिम प्रदेशका ७० प्रतिशत घरबाट कम्तीमा एक जना भारत गएको मेरो अध्ययनले देखाएको छ । तर, यहाँका कति मानिस भारतमा छन भन्ने यकिन तथ्यांक सरकारका कुनै निकायसँग छैन । भारत जाने लर्को घटाउने हो भने तथ्यांक संकलन गर्नु आवश्यक छ । त्यसपछि उनीहरूलाई कसरी रोक्न सकिन्छ भनेर कार्यक्रमहरू लागू गर्न सके यो लर्को घटाउन सकिन्छ ।कोही पनि रहरले देश छोड्न चाहँदैनन् । सीप र क्षमतामा आधारित साझेदारी मोडलका कार्यक्रम लागू गर्न सके भारत जानेहरूको संख्या घटाउन सकिन्छ । सरकारले निर्माणसम्बन्धी सीप सिकाएर गाउँमै रोजगारी सिर्जना गर्न सक्छ । भुवनोटका आधारमा उत्पादनका सम्भावना अध्ययन गरेर व्यावसायिक कृषि, पशुपालन, जडीबुटी खेती गर्नका लागि साझेदारी मोडलमा सीप सिकाउने, व्यवसाय गर्न अनुदान दिने, प्रविधिको सहयोग गर्ने र उत्पादनको बजार ग्यारेन्टी गर्ने खालका कार्यक्रम लागू गर्न सके आधाभन्दा बढी गाउँमै रोकिन सक्छन् । गाउँमै केही गरौं भन्ने सोच भएकाहरूले पनि उत्पादनले बजार नपाएका कारण निराश भएर भारतकै बाटो समातेको देखिन्छ ।सुदूरपश्चिम प्रदेशका पहिलो मुख्यमन्त्री त्रिलोचन भट्टले शपथग्रहण गर्दा गरेको प्रतिबद्धताले स्थानीय उत्साहित थिए । अब कसैले भारतको चौकीदारी गर्नुपर्ने छैन, कामको खोजीमा भारत गएका सुदूरपश्चिमबासीलाई एक वर्षभित्र आफ्नै घर फर्काइनेछ भन्ने उनको संकल्प वास्तवमै तारिफयोग्य थियो । यद्यपि उनकै पालामा भारत जानेहरूको संख्या झन् बढ्यो । त्यसपछि प्रदेशको नेतृत्व गर्नेहरूले पनि गाउँ रित्तिने क्रमलाई रोक्न सकिरहेका छैनन् ।संघीयता आइसकेपछि यस्ता समस्या तीनै तहको सरकारको पहिला प्राथमिकतामा पर्नुपर्ने थियो । सरकार गाउँमा आयो भनियो तर व्यक्ति र परिवारसम्म पुग्नै सकेन । प्रत्येकको सिप, क्षमता र योग्यताको आधारमा कार्यक्रम तय गर्न सकेको भए सुदूरपश्चिमले यस्तो खालको दुखान्त व्यहोर्नु पर्ने थिएन । सरकारी क्षेत्रबाट विभिन्न खालका उत्पादनमूलक काम गर्न र स्वरोजगार सिर्जनाका लागि भएको लगानी पनि झन्झटिलो प्रक्रिया र पहुँचका भरमा मात्रै सुविधा पाइने प्रवृत्तिका कारण विपन्नसम्म पुग्न सकेको छैन । त्यो पनि पहुँचवालाले मात्रै पाउन थालेपछि कोही किन देशमा बसोस् ?"
"५७ लाख परिवारको आफ्नै घर, साढे ८ लाख भाडाको घरमा","२३४ प्रतिशत परिवारमा कम्तीमा एक सदस्य देशबाहिर रहेको, ४९ प्रतिशत परिवारमा खेतीयोग्य जमिन र पशुधन रहेको, रेडियो प्रयोग गर्ने परिवार ३४२ तथा टेलिभिजन प्रयोग गर्ने ४९४ प्रतिशत छन् । मोबाइल प्रयोग गर्ने परिवार ७३२ प्रतिशत, मोटरसाइकल र स्कुटर भएका परिवार २७३ प्रतिशत, साइकल प्रयोग गर्ने परिवार ३४ प्रतिशत, विद्युतीय सामग्री (पंखा, फ्रिज, वासिङ मेसिन आदि) प्रयोग गर्ने ५३१ प्रतिशत, पाइप (धारा) बाट खानेपानीको उपलब्धता भएको ५७ प्रतिशत, जार तथा बोतलको पानीमा निर्भर परिवार ४६ प्रतिशत, दाउराबाट खाना पकाउने परिवार ५१ प्रतिशत, एलपीजी ग्यास प्रयोग गर्ने परिवार ४४३ प्रतिशत र बिजुलीको पहुँच पुगेको परिवार ९२ प्रतिशत रहेको प्रतिवेदनले देखाएको छ ।"
ग्वार्को फ्लाइओभरमा अझै म्याद थपिादै,"सातदोबाटो र एकान्तकुनामा फ्लाइओभर बनाउन १ अर्ब ३४ करोड रुपैयाँ लाग्ने जनाइए पनि अहिलेसम्म स्रोत सुनिश्चितता भइसकेको छैन । सातदोबाटो र एकान्तकुनामा फ्लाइओभर निर्माणका लागि डिजाइन भइसकेको छ, शाक्यले भने, स्रोत सुनिश्चितता माग गरेर विभाग हुँदै अर्थ मन्त्रालय पठाएका छौं । तर अहिलेसम्म केही जानकारी आएको छैन । स्रोत सुनिश्चितता भए निर्माणमा जान समस्या नहुने उनको भनाइ छ । चालु आर्थिक वर्षमा स्रोत सुनिश्चितता भए आगामी आर्थिक वर्षमा दुवै खण्डमा ठेक्का भएर निर्माणको काम सुरु हुन्छ, उनले भने ।"
भूकम्पमा भत्किएका ७ सय विद्यालय बनाउन बजेट व्यवस्थापन,"काठमाडौं (कास) अर्थ मन्त्रालयले जाजरकोट भूकम्पका कारण भत्किएका विद्यालय भवन पुनर्निर्माणका लागि आवश्यक रकम व्यवस्थापन गर्ने भएको छ । राष्ट्रपति शैक्षिक सुधार कार्यक्रमको बजेटबाट शैक्षिक संस्थाका भवन पुनर्निर्माण गरिने अर्थ मन्त्रालयले जनाएको छ । अर्थमन्त्री वर्षमान पुन र शिक्षामन्त्री सुमना श्रेष्ठसहित दुवै मन्त्रालयका प्रशासनिक नेतृत्वबीच सोमबार अर्थ मन्त्रालयमा भएको छलफलमा यस्तो सहमति भएको हो । भूकम्पका कारण जाजरकोट, रुकुम पश्चिम र बझाङमा गरी ७ सयभन्दा बढी विद्यालय भवन भग्नावशेषमा परिणत भएका थिए । छलफललगत्तै अर्थमन्त्री पुनले चालु आर्थिक वर्षमा राष्ट्रपति शैक्षिक सुधार कार्यक्रमका लागि विनियोजन भएर खर्च हुन बाँकी रहेको रकम विद्यालय भवन पुनर्निर्माणमा खर्च गर्न कर्मचारीलाई निर्देशन दिएका छन् । जाजरकोटको बारेकोट गाउँपालिका१ लामिडाँडा केन्द्रबिन्दु भएर गत १७ कात्तिकमा ६४ रेक्टर स्केलको भूकम्प गएको थियो । यस्तै, दुई मन्त्रालयबीच आगामी आर्थिक वर्ष ०८१८२ देखि राष्ट्रपति शैक्षिक सुधार शीर्षकमा बजेट विनियोजन नगर्ने सहमति भएको छ । सरोकारवालाबाटै उक्त कार्यक्रम प्रभावकारी नभएको गुनासो पटकपटक आउने गरेको थियो । यद्यपि, आगामी आर्थिक वर्षमा नवप्रवर्तन शीर्षकमा भने बजेट वृद्धि गरिने अर्थमन्त्री पुनले बताए । परिणाम नदिने खालका कार्यक्रम हटाएर नवप्रवर्तनलगायत नयाँ कार्यक्रममा बजेट बढाउने नीति लिइनेछ, उनले भने ।"
औद्योगिक ग्रामलाई दान दिएको जमिन अलपत्र,"(ताप्लेजुङ)आठराई त्रिवेणी गाउँपालिका३ हाङपाङका जनार्दन प्रसार्इं र श्रीमती लक्ष्मीले औद्योगिक ग्राम निर्माणका लागि गाउँपालिकालाई दिएको जमिन अहिले अलपत्र परेको छ । तत्कालीन पालिका अध्यक्ष विश्व सिटौलालाई घरमै निम्त्याएर कुराकानी गरी उनीहरूले उक्त जमिन पालिकालाई रजिस्ट्रेसन पास गरेर दिएका हुन् । पालिकालाई जग्गा दिएको दिन सबैभन्दा खुसीको दिनजस्तो लागेर बिस्कुट र चक्लेट किनेर मालपोत कार्यालयमा वितरण गरेको जनार्दन अहिले पनि सम्झन्छन् ।२०७७ सालमा जिल्लाको आठराई त्रिवेणी गाउँपालिकाले ३० रोपनी जमिन प्राप्तिका लागि सूचना प्रकाशन गरेको थियो । प्लट मिलेको जग्गा निःशुल्क दिनुपर्ने प्रस्ताव अनुसारको निवेदन कसैको पनि नपरेपछि छोराछोरीलाई अंशबापत् दिनुपर्ने जमिन सिटौला दम्पतीले पालिकालाई हस्तान्तरण गरेका थिए ।सडकको तल र माथि गरेर २२ रोपनी जग्गा थियो । खलाखेत भएकाले सँधियारहरू सट्टापट्टाका लागि मञ्जुर थिए । पालिकाले सडकमुनिको जग्गा रुचायो । प्रसाईंले सडकमाथिको १० रोपनी सँधियारलाई दिए र सडकमुनिको जमिन लिए । यतिले पनि अपुग भएपछि ४ लाख रुपैयाँ थपेर आठ रोपनी जमिन किनेर ३० रोपनी पुर्याए । छिमेकी मचिन्द्र र मनकुमारी फेयोहाङले १ रोपनी १४ आना जग्गा आफूहरूले पनि दिने भनेपछि सोसमेत गरी सम्पूर्ण जग्गा पालिकालाई दिने टुंगो लागेको हो । प्रसाईंका जेठा छोरा फडीन्द्र नेपाल प्रहरीका प्रहरी नायब उपरीक्षक (डीसपी) र कान्छा छोरा लोकेन्द्र सशस्त्र प्रहरीका प्रहरी निरीक्षक (इन्स्पेक्टर) छन् । छोरी पुष्पलता धरानको बालिका माविमा पढाउँछिन् । छोराछोरीलाई सम्पर्क गरेर सानो साँघु र महाध्वजेको खलाखेत पालिकालाई सित्तैमा दिने आफूहरूको निर्णय सुनाएको प्रसाईं दम्पतीले बताए । तिमीहरूलाई हुर्कायौं, बढायौं, पढायौं । अब आफ्नो खुट्टामा उभिन सक्ने भयौं । घरबारीबाहेकको खेत पालिकालाई दिन्छौं भनेर सुनाएँ, शिक्षण पेसाबाट अवकाश पाएका जनार्दनले भने, श्रीमती लक्ष्मीलाई बाँचुन्जेल मेरो पेन्सन आउँछ, त्यसैबाट जिउला भनेर आश्वस्त पारें । जग्गा दानका लागि श्रीमान् जत्तिकै हौसिएकी लक्ष्मी र छोराछोरी पनि तगारो बनेनन् । छोराछोरीले तपार्इंहरूको इच्छा नै हाम्रो खुसी हो पो भनिदिए,लक्ष्मीले सुनाइन् । जनार्दनकै शब्दमा उनीहरू हुने खाने सम्पन्न परिवारका होइनन् । थाप्लो थिचिने गरी यही खेतमा मल बोकेको, कुलो खनेर पानी लगाउँदै धान, मकै, गहुँ फलाएको स्मरण ताजै छ । यहाँभन्दा बाहिर जमिन खरिद गरेर महल ठड्याएका पनि छैनन् । छोराछोरीचाहिँ आफ्नो पौरखले खाने भएका छन्, लक्ष्मीले भनिन्, घर बसेको बाहेकको खेतीको जग्गा यति नै थियो, सबै दियौं । यसरी दिएको जग्गा सरकारले भने अलपत्र पारेको छ । जग्गा लिए पनि अहिलेसम्म औद्योगिक ग्रामको काम अघि बढाएको छैन । गाउँपालिका अध्यक्ष दीपेन पोमु गाउँपालिका आफैंले लगानी गरेर बनाउन नसक्ने बताउँछन् । यति राम्रो जग्गा उपयोगविहीन भयो भनेर आफैंलाई पनि हीनताबोध भएको उनले बताए । जग्गा दाताको आत्मसन्तुष्टि र सम्मानका लागि सम्मान कार्यक्रम गर्यौं, अब तारबार गर्ने योजना बनाएको छु, पालिका अध्यक्ष पोमुले भने, पालिका एक्लैले यहाँ केही गर्न सक्दैन, यसका लागि संघ या प्रदेशले राम्रो बजेटछुट्याउनुपर्छ । औद्योगिक ग्राम हेर्ने चाहनाले छोराछोरीलाई अंशबापत दिने सम्पत्ति पालिकालाई दिएका दम्पती पनि अलपत्र परेको जमिन हेरेर निराश छन् ।२०७५ सालमा औद्योगिक ग्रामसम्बन्धी कार्यविधि बनाइएको थियो । केपी शर्मा ओली नेतृत्वको सरकारले २०७७ भदौ १७ गते औद्योगिक ग्राम घोषणा तथा सञ्चालनसम्बन्धी कार्यविधि २०७५ पारित गरेको हो । त्यही कार्यविधिअनुसार हरेक स्थानीय तहले औद्योगिक ग्रामका लागि जमिन खोजेका थिए । घरेलु तथा साना उद्योगमार्फत सञ्चालन गरिने योजनाका लागि अरू स्थानीय तहले पनि जग्गा खोजेको तर पालिकाकै नाममा भने आठराई त्रिवेणीले मात्रै पाएको उद्योग अधिकृत युवराज घोसाईले बताए ।नयाँ सरकार बनेसँगै नयाँनयाँ एजेन्डा आउने र कार्यान्वयन नहुने प्रमुख चुनौतीका रूपमा रहेको निवर्तमान जनप्रतिनिधिको गुनासो छ । आफूले पनि जग्गा खोजेको तर पछि यस्तै बाँझै बनाउलान् कि भनेर नलिएको फुङलिङ नगरपालिकाका तत्कालीन प्रमुख छत्रपति प्याकुरेल सुनाउँछन् । आफूले काम गरेको देखाउन नयाँ योजना ल्याउने र त्यसलाई तल्लो तहसम्मै लाने र पछि बजेट नपठाउने समस्या व्याप्त देखियो, प्याकुरेलले भने, माथिकाले दोष पाउँदैनन्, काम नभएपछि हामीलाई सरापेर हैरान पार्छन् । प्राविधिक शिक्षालयका लागि ७५ रोपनी जग्गा निःशुल्क खोज्न लगाए पनि यस्तै हुने भयले आफूले हिम्मत नगरेको उनले सुनाए । आफू सन्तानका लागि समेत सम्पत्ति नसाँची औद्योगिक ग्राम हेर्ने चाहना भएका दम्पतीले दिएको खेत अलपत्र पार्ने योजना पठाउने केन्द्र सरकारको लाचारीपन भएको टिप्पणी तत्कालीन अध्यक्ष सिटौलाको छ ।"
अर्थ संक्षेप,"सातै प्रदेशमा सिटिजन्स बैंकको वित्तीय साक्षरता कार्यक्रमकाठमाडौं (कास) सिटिजन्स बैंकले ग्लोबल मनी विक को अवसरमा सातै प्रदेशमा आफ्ना २५ शाखा कार्यालयमार्फत वित्तीय साक्षरता कार्यक्रम आयोजना गरेको छ । प्रोटेक्ट योर मनी, सेक्योर योर फ्युचर भन्ने मूल नाराका साथ गत चैत ५ देखि ११ सम्म सञ्चालन भएको ग्लोबल मनि विकमा बैंकले कार्यक्रम आयोजना गरेको हो । बैंकले कोशीको विराटनगर, बिर्तामोड, हल्दिबारी र महेन्द्र चोक, मधेशको विद्यापतिचोक, वीरगन्ज, कृष्णप्रणामी र राजविराज, वाग्मतीको थापाथली, थली, भरतपुर, हेटौंडा र सिनामंगल, गण्डकीको अमरापुरी र दमौलीमा कार्यक्रम गरेको हो । यस्तै, लुम्बिनीको भुताहा र बढैयाताल, कर्णालीको सुर्खेत, जुम्ला, डोल्पा र सिमकोटमा तथा सुदूरपश्चिमको महेन्द्रनगर, धनगढी, बझाङ र अत्तरियामा पनि कार्यक्रम सम्पन्न गरेको छ । वित्तीय साक्षरताको अवस्था र विद्युतीय बैंकिङको विकाससँगै बढेको अपराध र जोखिमबारे कार्यक्रममा जानकारी दिइएको बैंकले बताएको छ ।कृषि विकास बैंकको आधार दर ८८८ प्रतिशत मात्रकाठमाडौं (कास) कृषि विकास बैंकको बेसरेट घटेसँगै बैंकको लगानी क्षमतामा उच्च वृद्धि भएको बताइएको छ । बैंकले चैतका लागि ८८८ अंकको आधार दर सार्वजनिक गरेको छ । यससँगै बैंकको व्यावसायिक कर्जा लगानीको ब्याजदर ८८८ अंकमा झरेको छ । निजी क्षेत्रका बैंकहरूको आधार दर बढिरहेका बेला कृषि विकास बैंकको आधार दर भने उच्च अंकले घटेको बैंकले जारी गरेको विज्ञप्तिमा जनाइएको छ । यससँगै किसानले उपयोग गरेको कर्जाको ब्याजदर पनि घटेको छ । कर्जाको पोर्टफोलियोमा कृषि कर्जाको हिस्सा बढी रहेको बैंकले संस्थागत तथा व्यक्तिगत हायर पर्चेज कर्जामा जोड दिएको पनि बताइएको छ । निजी सवारीसाधन खरिदका लागि खरिद मूल्यको ६५ प्रतिशत र विद्युतीय गाडीमा ८० प्रतिशतसम्म कर्जा लगानी गरी सेवा विस्तार गर्ने विज्ञप्तिमा उल्लेख छ । एनआईसी बैंकद्वारा बिमाबापत १ करोड२० लाख भुक्तानीकाठमाडौं (कास) एनआईसी एसिया बैंकले १२ जना खातावालालाई प्रतिव्यक्ति १० लाख रुपैयाँका दरले कुल १ करोड २० लाख बिमा रकम भुक्तानी गरेको छ । बैंकको सर्वश्रेष्ठ बचत खाता योजनाअन्तर्गत यही असार १८ देखि फागुन १४ सम्ममा घातक रोगको बिमाबापत सात जना र दुर्घटनामा परेका पाँच जनालाई कुल १ करोड २० लाख बिमा रकम आईजीआई प्रुडेन्सियल र नेपाल इन्स्योरेन्स बिमा कम्पनीबाट प्राप्त गरी भुक्तानी गरेको हो । बैंकका विभिन्न शाखा कार्यालयहरूमा सर्वश्रेष्ठ बचत खाता खोलेका ग्राहक तथा परिवार सदस्यलाई बिमा कम्पनीहरूले प्रदान गरेको उक्त रकम बराबरको चेक बैंकले हस्तान्तरण गरेको हो । बैंकको बिमासहितको निक्षेप योजनाअन्तर्गत हालसम्म ६ हजार ३ सय ६१ भन्दा बढीलाई १४ करोड ३८ लाख रुपैयाँभन्दा बढी बिमा दाबी रकम हस्तान्तरण भइसकेको छ ।महासंघ अध्यक्ष ढकाल र कतारका राजदूतबीच भेटकाठमाडौं (कास) नेपाल उद्योग वाणिज्य महासंघका अध्यक्ष चन्द्रप्रसाद ढकालले कतारका राजदूतसँगको भेटमा नेपालमा लगानी प्रवर्द्धन गर्न आग्रह गरेका छन् । ढकालले सोमबार नेपालका लागि कतारका राजदूत मिसाल बिन मोहम्मद अल अन्सारीसँग भेटवार्ता गरेका हुन् । दुई देशबीच आर्थिक सहयोग अभिवृद्धि र व्यापार साझेदारीलाई बढावा दिने विषयमा भेटवार्ता केन्द्रित थियो । त्यस अवसमा महासंघका अध्यक्ष ढकालले नेपालमा थप लगानी गर्नुपर्नेमा जोड दिए । नेपाल एक बढ्दो अर्थतन्त्र भएको र नेपालमा लगानीका लागि प्रशस्त अवसर रहेको उनले बताए । लगानीमैत्री वातावरण बनाउन सरकारले कानुन र नियमावली परिमार्जन गर्न निजी क्षेत्रसाग सहकार्य गरिरहेको पनि ढकालको भनाइ थियो । उनीहरूबीच महासंघ र कतार चेम्बरको एक संयुक्त व्यापार परिषद् स्थापना गर्ने योजनामा छलफल पनि भएको छ । संयुक्त व्यापार परिषद्ले नेपाल र कतारबीचको सहकार्य र सूचना आदानप्रदानलाई सहज बनाउने अपेक्षा गरिएको छ । राजदूत अन्सारीले द्विपक्षीय लगानी सम्झौताले लगानी संरक्षण, व्यापार प्रवर्द्धन र आर्थिक सहयोगलाई प्रोत्साहन गर्ने ढाँचा उपलब्ध गराउने बताए ।"
आयरल्यान्ड 'ए माथि जित,"(काठमाडौं)कुशल भुर्तेलको अलराउन्ड प्रदर्शनमा नेपालले सोमबार आयरल्यान्ड उल्भस (ए) लाई पहिलो ट्वान्टी२० क्रिकेट खेलमा ६ विकेटले पराजित गरेको छ । कुशलले अविजित ३७ रन बनाएपछि नेपालले १ सय २२ रनको विजय लक्ष्य १६१ ओभरमा पूरा गरेको थियो ।ओपनिङ ब्याटर कुशलले ३२ बल खेल्दै ४ चौका प्रहार गरे । अर्का अविजित ब्याटर दीपेन्द्रसिंह ऐरीले १२ बलमा २ चौका र १ छक्कासहित २० रन बनाए । दीपेन्द्रले विजयी चौका प्रहार गरे । कुशल र दीपेन्द्रबाहेक नेपालका शीर्षपंक्तिका ब्याटरले पुनः निराश बनाएका थिए । आसिफ शेख आउट हुने पहिलो खेलाडी रहे । उनले ११ बलमा २ चौका र १ छक्कासहित १६ रन बनाए । उनलाई ग्यारेथ डेलानीले एलबीडब्लू आउट गरे ।दुई बलपछि डेलानीले नेपालका कप्तान रोहित पौडेललाई शून्यमा कट बिहाइन्ड आउट गरे । एक चौका प्रहार गरेका गुलशन झा पनि ४ रनमै आउट भए । सन्दीप जोराले १२ बलमा २ रन बनाइरहेको समयमा जीवनदान पाउनु नेपालका लागि भाग्यशाली बन्यो । उनले ३५ बल खेल्दै ३ चौका र छक्कासहित ३६ रन बनाए ।त्यसपछि मैले एकदम सचेत भएर खेल्न लागे, किनभने म त्यतिखेर आउट भएको भए टिमको स्थिति जे पनि हुनसक्थ्यो । त्यसपछि मैले अलिक संयमित भएर खेल्न लागें, जोराले भने । उनी आउट भएको भए नेपाल ४२४ को स्थितिमा पुग्थ्यो । सन्दीप र कुशलले चौथो विकेटमा ५९ रनको ठोस साझेदारी गरे । विकेटमा जमिसकेको अवस्थामा आउट भएकोमा आफूलाई पछुतो रहेको सन्दीपको भनाइ थियो । पहिलो पटक नेपाल भ्रमणमा आएको आइरिस टोलीले टस जितेपछि ब्याटिङ गर्ने निर्णय गरेको थियो । तर, टोली निर्धारित २० ओभर खेलेर १ सय २१ रनमा अलआउट भयो । कीर्तिपुरस्थित त्रिवि क्रिकेट मैदानमा आयरल्यान्ड उल्भसबाट ओपनर स्टेफन डहोर्टीले ३९ बलमा ४६ रन बनाए । उनले ४ चौका र २ छक्का प्रहार गरे । अर्का ओपनर रस एडेयरले पहिलो बलमै करण केसीलाई चौका प्रहार गरे । दोस्रो बलमा करणले उनको मिडलस्टम्प उडाइदिएका थिए ।केड कार्माइकल ८, मोर्गन टपिङ शून्य, कप्तान निल रक ५, ग्यारेथ डेलानी ४ रनमा आउट भएपछि आयरल्यान्ड उल्भस ११ औं ओभरमा ६३५ को स्थितिमा पुगेको थियो । तल्लोक्रममा फिओन ह्यान्डले ११, थोमस मायेज र लिएम म्याकार्थीले समान १६ रन जोडेपछि आयरल्यान्डले १ सय रनको माथिको स्कोर बनाएको हो । नेपालबाट गुलशन झा, ललित राजवंशी र कुशल भुर्तेलले २२ विकेट लिए । ललितले ४ ओभरमा २३ तथा गुलशन र कुशलले समान २ ओभरमा क्रमशः १३ र १२ रन खर्चेका थिए । करण र कुशल मल्लले ११ विकेट लिए । आयरल्यान्डका दुई खेलाडी रनआउट भए ।आइरिस टोलीले नेपाली राष्ट्रिय टोलीसँग मंगलबार दोस्रो खेल्ने छ । त्यसपछि आयरल्यान्ड ए ले नेपाल ए सँग तीन ट्वान्टी२० र ५० ओभरको तीन खेल खेल्नेछ । आयरल्यान्डबाट टेस्ट खेलिसकेका ५ सहित ९ अनुभवी खेलाडी नेपालविरुद्ध खेलिरहेका छन् । जिम्बावे र आयरल्यान्डबाट टेस्ट खेलेका पिटर मुरलाई भने आयरल्यान्ड ए ले बेन्चमा राखेको थियो ।"
फिक्सिङ आरोपी महबुब र आदिललाई सफाइ,"(काठमाडौं)फिक्सिङको आरोप लागेका क्रिकेटर महबुब आलम र आदिल आलम अन्सारीसहित ५ क्रिकेटरले अदालतबाट सफाइ पाएका छन् । गत वर्ष काठमाडौंमा भएको नेपाल ट्वान्टी२० लिगमा महबुब र आदिलसहितलाई केन्द्रीय अनुसन्धान ब्युरो (सीआईबी) ले विभिन्न आरोप लगाई मुद्दा दायर गरेको थियो ।काठमाडौं जिल्ला अदालतबाट सोमबार सबैले सफाइ पाएका हुन् । जिल्ला अदालतका न्यायाधीश कमलप्रसाद पोखरेलको इजलासले स्पट फिक्सिङको आरोप लागेका पाँच क्रिकेट खेलाडीविरुद्ध सीआईबीले गरेको दाबी नपुग्ने भन्दै सफाइ दिने निर्णय गरेको हो । काठमाडौं जिल्ला अदालतका सूचना अधिकारी चन्द्रप्रसाद पन्थीले क्रिकेटमा स्पट फिक्सिङको आरोप लागेका पाँच जना प्रतिवादीले सफाइ पाएको जानकारी दिए । पाँच जना प्रतिवादी थिए । न्यायाधीश कमलप्रसाद पोखरेलको इजलासबाट अभियोग दाबी नपुग्ने फैसला भएको छ । सबै जनाले सफाइ पाएका छन्, पन्थीले भने । गत वर्ष नेपाल टी२० लिगमा स्पट फिक्सिङको आरोपमा नेपाली राष्ट्रिय टोलीका पूर्वखेलाडी महबुब आलम, आदिल अन्सारी, नितेश गुप्ता, नवीन कँडेल र रवि माझीविरुद्ध सीआईबीले मुद्दा दायर गरेको थियो । नितेश, महबुब र आदिललाई सीआईबीले पक्राउ गरेको थियो । उनीहरू अदालतबाट धरौटीमा छुटेका थिए भने नवीन र रवि फरार भएका थिए ।नेपाली राष्ट्रिय टोलीमा रहेका आदिलले जनकपुर रोयल्सबाट खेल्नेक्रममा लिगको १२ औं खेलमा काठमाडौं नाइट्सविरुद्ध वेस्ट हाइटमा नोबल फालेका थिए । त्यसपछि फ्री हिट रहेको अर्को बल अफ स्टम्पभन्दा धेरै बाहिर फालेपछि उनलाई अनुसन्धानको दायरामा ल्याइएको थियो । उनले खेलको आफ्नो एकमात्र ओभरमा १५ रन दिएका थिए । उनले नेपाल टी२० लिगको कम्तीमा दुई खेलमा सोही प्रकारले खेलेको आरोप सीआईबीको थियो । १७ वर्ष राष्ट्रिय टोलीबाट खेलेका महबुबले दुई नेपाली खेलाडीमाथि स्पट फिक्सिङ गर्न प्रस्ताव गरेको आरोप सीआईबीले लगाएको थियो । नेपाल टी२० लिग सकिएको दुई सातापछि महबुबलाई विराटनगर र आदिललाई राजविराजबाट पक्राउ गरी अनुसन्धान अगाडि बढाएको थियो । निकै विवादस्पद नेपाल टी२० लिगमा नवीन काठमाडौं किंग्सका मालिक थिए । नेपाल टी२० लिगका लागि नेपाल क्रिकेट संघ (क्यान) को कमर्सियल एन्ड स्ट्रेजेटिक पार्टनर सेभेन थ्री स्पोटर््सका संस्थापक जतिन आहलुवालिया र प्रमुख कार्यकारी अधिकृत अभिषेक सकालानी क्यानलाई कुनै जानकारी नदिई प्रतियोगिताको बीचैबाट भारत फरार भएपछि विवादले उग्र रूप लिएको थियो ।आदिलमाथि अन्तर्राष्ट्रिय क्रिकेट परिषद् (आईसीसी) ले अनुसन्धान गरिहेकाले उनले तत्कालै खेल्न पाउने सम्भावना अझै निश्चित छैन । नेपाल टी२० लिगका दौरान फिक्सिङ प्रस्ताव आएको भनी खेलाडीहरूले उजुरी गरेपछि आईसीसी टोली काठमाडौं आएर आदिललगायतका खेलाडीको बयान लिएको थियो ।"
आर्मी सेमिफाइनलमा,"(सुनसरी)तनावपूर्ण खेलमा जित हात पार्दै त्रिभुवन आर्मी क्लब १४ औं संस्करणको कन्ट्रोल इटहरी गोल्डकप फुटबल प्रतियोगिताको सेमिफाइनलमा पुगेको छ । आर्मीले इटहरी रंगशालामा सोमबार राति सम्पन्न तेस्रो क्वाटरफाइनलमा बिर्तामोड युनाइटेड झापालाई पेनाल्टी शटआउटमा ३२ ले पराजित गर्यो ।निर्धारित समयमा दुवै टिमले ११ गोलको बराबरी खेलेपछि खेलको निर्णय सिधै पेनाल्टी शुटआउटबाट लिइएको थियो । पेनाल्टीमा आर्मीका गोलकिपर विकेश कुथुले तीन प्रहार रोकेपछि सेमिफाइनल यात्रा सहज बन्यो । उनले बिर्तामोडका विवेक पौडेल, आशिष चापागाईं र देवेन्द्र तामाङको पेनाल्टी बचाए । विशाल दर्जी र मौसम सुब्बाले गोल गरे । आर्मीका जितेन्द्र कार्की, नवयुग श्रेष्ठ, फत्तेमान घलेले गोल गरे । कमल थापाको प्रहार बिर्तामोडका गोलकिपर विवेक मगरले रोके । त्यसअघि ८१ औं मिनेटमा आशिष चापागाईंले पेनाल्टीमा गोल गरेर आफ्नो टिमलाई अग्रता दिलाए । आर्मीका डिफेन्डरको ह्यान्ड गरेपछि प्राप्त पेनाल्टीमा आशिषले गोल गरे । एक गोलले पछि पर्दा आर्मीले लगातार आक्रमण बुनेको थियो । ६ मिनेट इन्ज्युरी समयको अन्तिम मिनेटमा बिर्तामोडका दिवस उरावले आर्मीका भरत चौधरीलाई फाउल गरेपछि रेफ्री श्याम दनुवारले पेनाल्टीको निर्णय दिए । त्यसमा आर्मीका नवयुग श्रेष्ठले बराबरी गोल फर्काए ।उक्त निर्णयप्रति बिर्तामोडका खेलाडीले विवाद गर्दा खेल तनावपूर्ण बनेको थियो । विवादका क्रममा रेफ्री दनुवारले बिर्तामोडका दिवस उरावलाई दोहोरो पहेँलोसहित रातो दिए । त्यसपछि मैदानमै सुरक्षा गार्ड पठाउनुपरेको थियो । खेल सकिएपछि पनि रेफ्री र बिर्तामोडका अफिसियलबीच घम्साघम्सी भयो । सुरक्षाकर्मीले सहयोगमा रेफ्री दनुवारलाई चेन्जिङ रुमतर्फ लगिएको थियो । सोमबार म्यान अफ द म्याच आर्मीका गोलकिपर विकेश कुथु भए । उनले १० हजार पाए । मंगलबार गत वर्षको उपविजेता चर्च ब्वाइज युनाइटेड र बुढासुब्बा गोल्डकप च्याम्पियन एनआरटीबीच प्रतिस्पर्धा हुनेछ ।"
दीपक र सुष्मा सर्वोत्कृष्ट,"काठमाडौं (कास) एथलेटिक्सका दीपक अधिकारी र बक्सिङकी सुष्मा तामाङ १८ औं एनएनआईपीए स्पोर्ट्स अवार्डमा सर्वोत्कृष्ट खेलाडी चुनिएका छन् ।दीपकले अघिल्लो वर्षको फागुनमा नेपालमा भएको १६ औं एसियाली क्रसकन्ट्री च्याम्पियनसिपमा दोहोरो स्वर्ण जितेका थिए । सुष्माले थाइल्यान्डमा सम्पन्न एएसबीसी यू२२ एसियन बक्सिङ च्याम्पियनसिपको ४८ केजी तौल समूहमा रजत जितेकी थिइन् । नेपाली बक्सिङको इतिहासमा सुष्माले एसियाली च्याम्पियनसिपमा रजत पदक जितेको यो पहिलो पटक थियो । दुवैले ११ लाख रुपैयाँ पुरस्कार पाए ।ललितपुर यलः दरबारमा आयोजित अवार्ड कार्यक्रममा दुवै आफ्नो विधाबाट उत्कृष्ट खेलाडीमा पुरस्कृत हुँदै सर्वोत्कृष्ट चुनिएका हुन् ।क्रिकेटका कप्तान रोहितकुमार पौडेल र पौडीकी डुवाना लामाले प्रतिभाशाली खेलाडीको अवार्ड हात पारे । दुवैले जनही ५० हजार पुरस्कार प्राप्त गरे । पारा एथलिट अवार्ड भारोत्तोलक दुर्गामान तामाङलाई प्रदान गरियो । उनी १५ हजारसहित पुरस्कृत भए ।नेपाल राष्ट्रिय तथा अन्तर्राष्ट्रिय खेलाडी संघको आयोजना तथा ललितपुर महानगरपालिकाले सहआयोजनामा भएको अवार्डमा टेबलटेनिसका धर्ममान वज्राचार्यलाई गजराज जोशी स्मृति आदर्श खेल व्यक्तित्व अवार्डबाट सम्मानित गरियो । उनले ३५ हजार पाए । एनएनआईपीए खेलकुद पत्रकारिता सम्मानबाट खेलाडी डटकमका प्रबन्ध सम्पादक अजय फुयाललाई सम्मानित गरिएको थियो । दुई दशकभन्दा बढी समययता खेल पत्रकारिता गरिरहेका फुयाललाई ३५ हजार प्रदान गरिएको थियो । सातै विधाका विजेतालाई स्पोर्ट्स युनिभर्सको गिफ्ट ह्याम्पर प्रदान गरिएको थियो ।त्यसअघि नवौं राष्ट्रिय खेलकुदमा समावेश विभिन्न ३६ खेलमा उत्कृष्ट प्रदर्शन गर्ने खेलाडीलाई पुरस्कृत गरिएको थियो । प्रत्येक खेलबाट ११ खेलाडी पुरस्कृत भए ।उत्कृष्ट हुने खेलाडीमा आर्चरीकी प्रशदा आचार्य, एथलेटिक्सका दीपक अधिकारी, ब्याडमिन्टनका प्रिन्स दाहाल, बास्केटबलकी अनुषा मल्ल, बक्सिङकी सुष्मा तामाङ, शारीरिक सुगठनका असिमबाबु गुरुङ, बुद्धिचालका रुपेश जैसवाल, क्रिकेटका रोहितकुमार पौडेल, साइक्लिङ सुरज रानामगर, फेन्सिङकी शिक्षा नापित, फुटबलका किरण चेम्जोङ, फुलकन्ट्याक्ट करातेका सन्देश मानन्धर, गल्फका सुवास तामाङ, जिम्न्यास्टिकका राजु राई, ह्यान्डबलकी शान्तिकला राई, हक्कीका महेश धामी, आईटीएफ तेक्वान्दोकी रुविका खड्का, जुडोकी देवकी श्रेष्ठ र कबड्डीकी अनुजा कुलुङ राई छन् ।करातेका विजय श्रेष्ठ, खोखोकी सरस्वती कठायत, लनटेनिसकी सलोनी तामाङ, प्याराग्लाइडिङकी रिता श्रेष्ठ थापा, रग्बीका निरोज कार्की, सेपाकताक्रोकी उषा महर्जन, स्क्वासका अमृत थापा मगर, सुटिङका सुजन राना, सफ्ट टेनिसका युकेश योञ्जन, पौडीकी डुवाना लामा, टेबलटेनिसका स्यान्टु श्रेष्ठ, तेक्वान्दोकी काजल श्रेष्ठ, ट्रायथलनकी श्रेबी महर्जन, भलिबलका रविन चन्द, भारोत्तोलनकी जुनुमाया छन्त्याल, उसुका समन घुस्री र कुस्तीका सुरेश चुनारा उत्कृष्ट खेलाडी भए । उत्कृष्ट सबैले जनही १० हजार पुरस्कार पाए । खेलाडीलाई राखेप सदस्यसचिव टंकलाल घिसिङ, केडिया ग्रुपका प्रबन्ध निर्देशक विमल केडियालगायतले पुरस्कृत गरे । अवार्डको १९ औं संस्करण तार्केश्वर र २० औं संस्करण बनेपा नगरपालिकामा हुने भएको छ । तार्केश्वरका मेयर हरिकृष्ण महर्जन र बनेपाका मेयर शान्तिरत्न शाक्यले सहआयोजक बन्ने प्रतिबद्धता जनाए ।"
भुवन र राहुल अगाडि,"काठमाडौं (कास) प्रो गल्फर भुवन नगरकोटी र एमेच्योर गल्फर राहुल विश्वकर्मा सूर्य नेपाल एनपीजीए टुर च्याम्पियनसिपको पहिलो दिन सोमबार संयुक्त अगाडि रहेका छन् । उनीहरूले ३ अन्डर ६९ को स्कोरमा खेल टुंग्याए । गोकर्ण फरेस्ट गल्फ कोर्समा भुवन र राहुलले १८ होल समाप्तिमा तीन प्रो रमेश अधिकारी, रवि खड्का र नीरज तामाङ तथा एमेच्योर विजय श्रेष्ठ इनहाउसलाई १ स्ट्रोकले पछि पारेका छन् । रमेश, रवि, नीरज र विजयले सोमबार २ अन्डर ७० को स्कोर बनाए ।एमेच्योर सदभाव आचार्य १ अन्डर ७१ सहित सातौं स्थानमा रहे । युवराज भुजेल, जयराम श्रेष्ठ, सञ्जय लामा र बलभद्र राई इभन पार ७२ सहित संयुक्त आठौं स्थानमा थिए । भुवनले फ्रन्टनाइन इभन पार ३६ मा सके । पहिलो होलमा एक शट खेर फाले । यसपछि दोस्रो, पाँचौं र सातौं होलमा बर्डी प्रहार गर्दा आठ होलको समाप्तिमा २ अन्डरको स्थितिमा थिए । यसपछि ब्याकनाइनमा भने उत्कृष्ट प्रदर्शनसहित चार बर्डी प्रहार गरे । १३ औं होलमा एक शट खेर फाले भने १०, ११, १५ र १७ औं होलमा बर्डीको सफलता प्राप्त गरे ।"
