शीर्षक,विवरण
गम्भीर संकटमा सत्ता गठबन्धन,"अर्थमन्त्री प्रकाशशरण महतमाथि कार्यक्षमतामा र स्वास्थ्यमन्त्री मोहनबहादुर बस्नेतमाथि भ्रष्टाचारमा प्रश्न उठ्दा पनि कांग्रेस सभापति शेरबहादुर देउवाले मन्त्रिपरिषद् पुनर्गठन गर्न नदिएको भन्दै प्रधानमन्त्री दाहालले कांग्रेसकै पदाधिकारीसाग असन्तुष्टि व्यक्त गर्न थालेको लामो समय भइसकेको थियो त्यसअघि कोशीमा माओवादीको मुख्यमन्त्री हुने गरी शक्ति बााडफााट भएकामा शेखर कोइराला समूहले एमालेसाग तालमेल गरेर कांग्रेसको मुख्यमन्त्री बनाएपछि माओवादी स्तब्ध भएको थियो राष्ट्रिय सभा सदस्यका लागि कोशीमा सत्ता गठबन्धनबाट दुई उम्मेदवार भएकामा कांग्रेसका कृष्ण सिटौला विजयी हुादा माओवादी उम्मेदवार चम्पादेवी कार्की पराजित भएपछि अविश्वास अझ बढ्योकांग्रेस महासमितिमा उपसभापति पूर्णबहादुर खड्काको प्रस्तावमा माओजादी १० वर्षे अनावश्यक द्वन्द्वले आर्थिक विकासमा क्षति पुर्याएको भन्ने अंशलाई पनि माओवादीले आफूमाथिको अपमान भन्दै व्याख्या गर्योमहासमितिमै कांग्रेस महामन्त्री गगन थापाले आगामी निर्वाचनमा गठबन्धन नगर्ने भनेर राखेको प्रस्ताव पारित भएपछि अब गठबन्धन माथिको प्रतिबद्धता कमजोर भएको भनेर माओवादीले अर्थ लगायो कांग्रेस महासमितिकै सन्दर्भमा हिन्दु धर्मका पक्षमा हस्ताक्षर संकलन भएको र कालान्तरमा सिंगो कांग्रेसले यही मुद्दा बनाउन सक्ने भन्दै त्यसअघि नै आफ्नो बाटो लाग्न माओवादी अघि सर्यो बढ्दो अविश्वासबीच माओवादीले राष्ट्रिय सभा अध्यक्षमा आफ्नो दाबी प्रस्तुत गरेको थियो, तर पूर्वसमझदारी भएको भन्दै कांग्रेसले दाबी छाडेन । पूर्वसमझदारीबाट माओवादीलाई धोका भएको भन्दै यसपालि अध्यक्ष लिएरै छाड्ने अडानमा माओवादी रह्यो, दुवै पक्षको अडानले गठबन्धनलाई कमजोर बनायो"
हिमपातपछि भूकम्पपीडित थप विपत्मा,"अहिलेसम्म तातो र झोलिलो खानेकुरा खाँदै आगो तापेर रातदिन टहरामा बसिरहेको भन्दै उनले पालिकाले दिएको चामलले अहिलेसम्म धानेको बताए । यहाँका करुवा, रग्दा, भगवती, खगेनकोटलगायत गाउँलाई एक फिट बाक्लो हिउँले ढाकेको छ । हिमपातपछिको चिसोका कारण पशुचौपायाको पनि बिचल्ली भएको भीमबहादुरले सुनाए । नलगाडमा ८ हजार ९७ लाभग्राही कायम भएकोमा अहिलेसम्म ७ हजार ५ सय १७ मात्र अस्थायी आवास बनेको नगरप्रमुख डम्बरबहादुर रावतले बताए । निर्माण सामग्रीको अभाव, कामदार नपाइने समस्या, पारिवारिक विवादका कारण अझै ५ सय ८० परिवार त्रिपालमै बस्न बाध्य रहेको रावतले सुनाए । त्रिपालमा बस्दै आएका केही परिवार पनि हिमपातपछि आफन्तको टहरामा शरण लिन पुगेको उनले बताए । भूकम्पपीडितहरू चिसोका कारण बिरामी पर्ने क्रम उच्च देखिएको छ । छेडागाडस्थित आधारभूत अस्पतालका डा प्रिय शाहीले चिसोका कारण दैनिक ५० देखि १ सय बिरामीको उपचार गर्ने गरेको बताए । उनका अनुसार अस्पताल आउनेमा झन्डै ६० प्रतिशत बालबालिका छन् । जसमा झाडापखाला, निमोनिया, ज्वरो, रुघाखोकीलगायत समस्या देखिएको उनले बताए । भूकम्पले सबैभन्दा क्षति पुर्याएको नलगाड नगरपालिकामा पनि दैनिक १ सय ५० जनासम्म बिरामी भई उपचारका लागि आउने गरेको नलगाड आधारभूत अस्पतालका डा विशाल उप्रेतीले जानकारी दिए । अन्य पालिकाका माथिल्ला भेगमा पनि हिमपातपछि बढेको अत्यधिक चिसोका कारण अस्थायी टहरामा रात काट्न हैरानी हुने गरेको भेरी नगरपालिका१ का चन्द्रबहादुर रावतले बताए । उनले ओड्नेओछ्याउने लत्ताकपडा गतिलो र पर्याप्त नहुँदा भूकम्पपीडितले दुःख झेल्नुपरिरहेको उल्लेख गरे । जाजरकोटमा ४२ हजार ५ सय २४ लाभग्राही कायम भएकोमा २६ हजार ७ सय ६५ अस्थायी आवास निर्माण भएको प्रमुख जिल्ला अधिकारी सुरेश सुनारले बताए । उनका अनुसार ३७ हजार ४८ लाभग्राहीको खातामा अहिलेसम्म अस्थायी आवास निर्माणका लागि २५ हजारका दरले पहिलो किस्ताको झन्डै ९२ करोड रुपैयाँ गइसकेको छ । बाँकी झन्डै १५ हजार ७ सय अस्थायी टहरा निर्माणका लागि पालिकाहरूलाई ताकेता गरिरहेको उनले जानकारी दिए । त्यस्तै रुकुम पश्चिममा २८ हजार ४३ जना लाभग्राही कायम भएकोमा झन्डै २७ हजार ७ सय अस्थायी आवास निर्माण भएको प्रमुख जिल्ला अधिकारी हरिप्रसाद पन्तले बताए । उनका अनुसार जिल्लामा अस्थायी आवासका लागि ७० करोड ८९ लाख रुपैयाँ आएको थियो । भूकम्पपछि त्रिपालमा बस्दै आएका ३८ भूकम्पपीडितले चिसोकै कारण ज्यान गुमाइसकेका छन् ।"
"जो स्टाफ नर्समा मधेशी, महिला र खुला तीनै समूहमा टपर भइन्","(काठमाडौं)मिहिनेत गर्नेलाई भाग्यले साथ दिन्छ भन्ने आहान छ । तर, धनुषाको छिरेश्वरनाथकी २७ वर्षीया विभा महासेठले भर्खरै अनुभव गरेकी छन् मिहिनेतले नै भाग्य बनाउँदो रहेछ । लोक सेवा आयोगले लिएको जनरल नर्सिङ समूह, पाँचौं तह (स्टाफ नर्स) को परीक्षामा खुला, मधेशी र महिला तीनै समूहमा टपर घोषित विभालाई भाग्यमानी भन्दै बधाई दिनेहरूको फोन र म्यासेज निकै आइरहेको छ । विभालाई लाग्छ, भाग्यमानी भनेर दिइने यो सबै बधाईको पृष्ठभूमिमा कुनै संयोग वा भाग्यजस्तो केही नभएर उनको कडा मिहिनेत छ । यही फागुन ५ मा संघीय लोक सेवा आयोगको एक नम्बर सिफारिसमा परेकी हुन्, उनी । अचेल त मलाई पहिले काम गर्दाका सिनियर दिदीहरूसमेत कसरी टपर भयौं भनेर सोध्नु हुन्छ, उनी भन्छिन्, लोक सेवामा नाम निकाल्ने तरिका के हो र कसरी तयारी गर्नुपर्छ भनेर उहाँहरूले सोधेपछि मलाई नाम निकाल्नु र टपर हुनुको कति महत्त्व रहेछ भन्ने ख्याल भएको छ ।विभालाई यसरी सबैले सोध्नुको कारण के पनि हो भने, निजामती अस्पतालका लागि लिइएको नर्सिङ परीक्षामा पनि उनको नाम त्यसै दिन निक्लेको थियो । उता, वाग्मती प्रदेशको लिखित परीक्षामा पनि उनको नाम निक्लेको छ, जहाँ अझै अन्तर्वार्ता हुन बाँकी छ । लामो समयको पर्खाइपछि जतै पनि खुलेको अवसरको ढोका देख्दा विभा स्वयं त दंग थिइन् नै, उनका चिनजान र साथीसंगतिहरू पनि चकित थिए आखिर उनले के त्यस्तो जादु गरिन् जसले सबैतिर सफलता दिलायो । त्यो मिहिनेत नै हो, विभा भन्छिन्, अर्को कुराचाहिँ आत्मविश्वास पनि रहेछ, एक पटक असफल भएँ भन्दैमा हार खायो भने सफलता हात लाग्दैन । गएको वर्ष पनि विभाले लोक सेवाको परीक्षा नदिएकी होइनन् । लिखितमा नाम निक्लेको थियो । तर, अन्तर्वार्तामा फालिइन् । त्यसले उनलाई साह्रै तोड दियो । अब अघि बढ्न सक्दिन कि भन्ने भावले निराश तुल्यायो । विभाको भर्खर बिहे भएको थियो र लगत्तै बच्चा । सपना पूरा नहुँदाको निराशा, के गर्ने, के नगर्ने भन्ने अनिश्चय, हठात् गृहस्थीमा परेपछि आइलागेको जिम्मेवारी अनि आमा भएपछि निर्वाह गर्नुपर्ने भूमिकाले गर्दा सामान्यतया उत्साहले प्रफुल्लित रहने विभालाई गएको वर्ष निकै गलाएको थियो । त्यसैले, उनले भनेजति पढ्ने र तयारी गर्ने मौका पाइनन् । मेरो नाम ननिक्लनाको कारण त्यही थियो, विभा भन्छिन्, त्यसैले म निराश थिएँ ।सानोमा लेडी विथ दि ल्याम्प उपनामले विख्यात मदर टेरेजाका बारेमा पढेपछि जनकपुरको एक निजी पाठशालामा कखराहरू सिक्दै गर्दा विभाको मनमा गहिरो अभिलाषा पलाएको थियो टेरेजाले जस्तै नर्स भएर मानिसहरूको सेवा गर्ने । दिनहरू बिते, २०६७ मा एसएलसी पास गरेपछि उही सपना पछ्याउँदै उनी काठमाडौं आइन्, प्लस टुमा विज्ञान विषय लिएर पढाइ अघि बढाइन् । अनि भारतको बैंगलोर पुगेर बीएस्सी नर्सिङ पढिन् । नेपाल आएलगत्तै उनले एक नाम चलेको अस्पतालमा जागिर पनि पाइन् । निजी अस्पतालहरूमा काम मरेर गर्नुपर्ने तर तलब भने निकै थोरै पाइने हुनाले श्रम शोषणमा नपर्ने भन्दै नर्सिङ पेसामा तन्नेरीहरू टिक्न सकिरहेका छैनन् । यो विभालाई पनि थाहा थियो । तर म विदेश जान चाहन्नथें, विभा भन्छिन्, किन हो, थाहा छैन, मलाई जन्मेकै देशमा बस्ने र सेवा गर्ने विचारले कहिल्यै छाडेन । त्यही विचारले गर्दा उनले अरू साथी र सहपाठीहरूले झैं अस्ट्रेलिया, यूके वा अमेरिकातिर भेटिएका अवसरहरूमा आँखा डुलाइनन् । उनकी आमा प्रमिलादेवी चाहन्थिन्, छोरीले लोक सेवाको जाँच दिएर नाम निकालोस् र नेपालमै गरिखाओस् । पूर्णतः गृहिणी उनकी आमाको आँखामा छोरीले सरकारी ओहदा पाएको हेर्ने ठूलो सपना थियो । आमाको सपना विभाले सापटी लिइन् र त्यसलाई आफ्नै बनाएर सम्हालिन् । आमाको कुरा मलाई ठीक लाग्यो, विभा भन्छिन्, त्यसैले लोक सेवाको जाँच दिने विचार गर्न थालें । यो थियो, पाँच वर्षअघि विभाले निजी अस्पतालमा काम गर्दाको कुरा । त्यसै बेला वीर अस्पतालको ट्रमा सेन्टरमा करार सेवामा केही नर्सिङ स्टाफहरू चाहिएको विज्ञापनमा उनको आँखा पर्यो । त्यसका लागि आवेदन दिइन्, परीक्षामा सामेल भइन् र छनोटमा पनि परिन् । यसले विभालाई केही गर्न सक्छु भन्ने आत्मविश्वास दिलाएको थियो । तर, त्यसै बेला कोभिड महामारी सुरु भयो । उनको स्वास्थ्यमा पनि केही समस्या देखा पर्यो । महामारी र त्यसले ल्याएको बन्दाबन्दीको असर कस्तो भयो भने छँदाखाँदाको जागिर छाडेर विभा धनुषा फर्किन्, बाबुआमासँगै बस्न । गाउँ गएका बेला उनको बिहेको कुरा चल्यो । माग्न आएका रहेछन् चीनमा डाक्टरी पढेर आएका सिरहाका रोशनकुमार पुर्वे । म त पढ्न चाहन्छु, अघि बढ्न चाहन्छु, कुरा छिन्नुअघि विभाले रोशनकुमारका अघिल्तिर एउटै सर्त तेर्स्याइन्, यसमा तपाईंको कुनै आपत्ति त हुँदैन नि ? विवाहपछि घरपरिवारमा अल्झेर बस्न पर्दा सपनाहरू गाँठो पारेर बस्न विवश धेरै युवतीलाई देखेकी थिइन् उनले । आफ्नो पनि त्यही हविगत नहोस् भनेर प्रस्टसँग कुरा राखिन् । आफ्ना समवयी डा रोशनकुमार समझदार मानिस प्रतीत भए विभालाई । किनभने, उनले तत्कालै सर्त स्वीकार गरेका थिए । अनि भनेका थिए अरे, तिम्रो प्रगतिको म बाधक हुनेछैन ।यति भएपछि २०७८ वैशाखमा उनीहरूको लगनगाँठो कसियो । लोक सेवा दिउँला भन्दाभन्दै त्यसै वर्ष चैतमा छोरी जन्मिइन् । आमा भएपछि समय नपुग्ने रहेछ, विभा भन्छिन्, मैले भनेजति समय पढ्न पाइनँ, त्यसले गर्दा तयारी राम्रो हुन सकेन । तयारी नपुगेकाले अन्तर्वार्तालाई सामना गर्न सकिनन् । यसरी उनको पहिलो प्रयास खेर गयो । अनि, विभाको हौसला टुट्यो । म अब खत्तम भएँ कि क्या हो भन्ने विचारले अत्यायो । लोक सेवामा नाम निकाल्न नसके पनि नर्सिङको स्नातकोत्तर पढाइ सुरु गर्ने निर्णयमा उनी पुगिन् । तर, यसो गर्न उनलाई पति रोशनकुमारले रोके । एक पटक नाम निक्लेन त के भयो ? उनले पत्नीलाई ढाडस दिए, अब निक्लिहाल्छ नि, लोक सेवाकै तयारी गर । उमेर नबित्दै सरकारी जागिर खाने र जागिर खाँदै पढाइलाई पनि अघि बढाउने भन्ने पतिको सल्लाह व्यावहारिक नभएको होइन । तर, फेरि नाम निक्लेला, ननिक्लेला, समय त्यसै खेर जान्छ भन्ने चिन्ता विभालाई थियो । यता, काठमाडौं मेडिकल कलेजमा नर्सिङको स्नातकोत्तरका लागि भर्ना परीक्षामा उनको नाम पनि निक्लिसकेको थियो । त्यसैले अनिश्चित जागिरका लागि निश्चित रूपले मिलेको पढाइलाई गुमाउन चाहन्नथिइन् । तर, डा रोशनले उनलाई लोक सेवाकै तयारी गर्न सुझाए । उहाँले बच्चा हेर्न पनि सघाइदिनुभयो, घरायसी काममा पनि मद्दत गर्नुभयो, विभा भन्छिन्, अनि मैले पढ्न पाएँ बल्ल । पोहोर सालभन्दा यसपालि बच्चा पनि केही हुर्केकाले अलिक सजिलो पनि भयो । पतिले सघाएका बेला र छोरी निदाएका बखत उनले नियमितजसो पढ्न पाइन् । संघ, प्रदेशको अस्पताल र मीनभवनस्थित निजामती अस्पतालमा नर्सिङ स्टाफ चाहिएको र त्यसका लागि लोक सेवा आयोगले परीक्षा लिन लागेको खबर उनले पाइन् । अनि मैले सबतिर फर्म भरें, उनी भन्छिन्, कतै न कतै त कसो नाम ननिस्किएला भनेर तयारी थालें ।गत भदौमा आवेदन खुलेका सबै ठाउँमा उनले परीक्षा दिइन् । पहिलो परीक्षा बुद्धिमापन (आईक्यू टेस्ट) र सामान्य ज्ञानसँग सम्बन्धित थियो, जसमा ५० प्रतिशत राज्य प्रशासन, इतिहास, संविधान, भूगोल इत्यादि अनेकन विषयबाट सोधियो भने ५० प्रतिशतचाहिँ स्वास्थ्य व्यवस्थापनका बारेमा सोधियो । जीके र आईक्यूमा जति मिहिनेत गरे पनि पुग्दैन किनभने यसको दायरा नै अन्तहीन छ तर पनि पढ्न छाड्न हुँदैन, पहिलो पत्रमा लिइने विषयगत जाँचबारे विभा भन्छिन्, बाँकी ५० प्रतिशत प्रश्न स्वास्थ्य सेवा व्यवस्थापनबारे सोधिन्छ, यसमा चाहिँ एउटा पनि गडबड नगर्ने गरी तयारी गर्नु ज्यादा बुद्धिमानी हुन्छ किनभने यसको मिहिनेत दोस्रो पेपरका लागि पनि काम लाग्छ ।परीक्षाका दिन सामान्य ज्ञान र बुद्धिमापनसँग सम्बन्धित प्रश्नहरूमा सोधिने बहुविकल्पीय उत्तरमा लगाएको गोलोप्रति विभा विश्वस्त हुन सकेकी थिइनन् । तर, जब स्वास्थ्य व्यवस्थापनबारे वस्तुगत उत्तर दिने पालो आयो तब उनको उत्साह बढ्यो । किनभने, यो उनको विशेषज्ञता र चासो दुवैभित्र पर्ने विषय भएकाले सबै प्रश्नका सही उत्तरमा चिनो लगाउन कुनै बाधा भएन । त्यसपछिको दोस्रो परीक्षा थियो विषयगत, जसमा एक स्टाफ नर्सले अस्पतालमा बिरामीका लागि गर्नुपर्ने स्वास्थ्य व्यवस्थापनबारे प्रश्नहरू सोधिन्थ्यो । राम्रोसँग पढ्नेलाई आफ्नो विषयको लिखित परीक्षा त्यति गाह्रो होइन, विभा भन्छिन्, त्यही ठानेर मैले आत्मविश्वासका साथ सोधिएका सबै प्रश्नहरूको सटीक र समय सीमाभित्रै उत्तर दिएँ । अरू प्रतिस्पर्धीलाई जस्तो लोक सेवा तयारी केन्द्रहरूमा गएर सातापिच्छे मक टेस्ट (नमुना परीक्षा) दिइरहने समय उनलाई थिएन । मिलेको समय घरमै बसेर आफ्नै शैलीमा पुराना प्रश्नको उत्तरहरू लेख्दै आएकी थिइन् । यो विधिले उनलाई साँच्चै नै पोख्त बनायो । र त, परीक्षामा नाम निक्लियो । दस सिटका लागि खुलेको आवेदनमा तीन सयभन्दा बढीले फर्म भरेका थिए, जो सामान्य प्रशासनका लागि हुने प्रतिस्पर्धाभन्दा धेरै नै कम हो । त्यसमा पनि १ सय १५ ले परीक्षा दिए । र, अन्तर्वार्ताका लागि छानिए २१ जना । अनि नाम निकाले १० जनाले । यो सबै उपक्रममा विभा कहीँ पनि दोस्रो हुन परेन । मिहिनेतका अतिरिक्त आमाको ढाडस र पतिको सहायता नै सफलताको राज हो भन्छिन्, उनी । हौसला टुटेका बेला कसैको भरोसाले धेरै माने राख्दो रहेछ, विभा भन्छिन्, उहाँहरूको साथ नपाएको भए मलाई फेरि लयमा फर्किन गाह्रो पर्ने थियो । पुरुषप्रधान समाजमा विवाह र सन्तानपछि महिलाको समय घरेलु काममा नै ज्यादा जाने भएकाले करिअर रोज्ने कि परिवार भन्ने बहस संसारभरका नारीवादी विचारकहरूले गरेका छन् । क्रान्तिकारी नारीवादका पक्षधरहरू त विवाह गरेर पुरुषलाई खुसी दिन बच्चाबच्ची पाइदिनुपर्ने र तिनकै स्याहारमा समय गुजारिदिनुपर्ने महिलाका आदिम विवशताले लैंगिक असमानताको पारो जस्ताको तस्तै राखिराखेको भन्दै करिअर नै रोज्न आग्रह गर्छन् । विभालाई भने यो सब गलफतीमा परिरहन परेन । उनका पति रोशनकुमारको प्रेमिल बुझाइ र सुझबुझले करिअर र परिवार दुवैको सुख प्राप्त हुन पुगेको छ, जुन उनकै समकालीन साथीहरूमध्ये पनि सबैलाई उपलब्ध भइरहेको छैन । यस अर्थमा चाहिँ म भाग्यमानी हुँ, विभा भन्छिन्, किनभने, मैले उत्साह दिइराख्ने बाआमा र कुरा बुझ्ने जीवन साथीका कारण निराशामा समय गुजार्नु परेन । यसरी, भाग्य र मिहिनेत दुवैले साथ दिएका कारण एकै दिन दुईदुईतिर नाम निकालेकी विभालाई केही समय कुन छान्ने भन्ने दुविधा भयो । कता काम गर्ने भन्ने सुझबुझपूर्ण सोचविचारपछि उनले संघीय सेवामा काम गर्ने निधो गरिन् । हालका लागि कारागार अस्पताल र आयुर्वेद अस्पताल गरी दुई ठाउँमा दरबन्दी खाली थियो । टपरलाई कहाँ जाने भनेर छान्ने सुविधा छ । त्यसमा नरदेवी आयुर्वेद अस्पताल छानिन्, जहाँ उनी फागुन ८ देखि गइरहेकी छन् । संघअन्तर्गतका जुनसुकै अस्पतालमा सरुवा भएर जान पाउने र आन्तरिक प्रतिस्पर्धा गरी पदोन्नतिको अवसर पनि लिन पाउने सुविधाले उनलाई अझै उत्प्रेरित गरिरहेको छ ।"
"निगमको जहाज ८६ दिनदेखि ग्राउन्डेड, इजरायलमा मर्मत हुँदै","(काठमाडौं)राष्ट्रिय ध्वजावाहक नेपाल वायुसेवा निगमको लुम्बिनी नामक न्यारोबडी ८६ दिनदेखि ग्राउन्डेड भएको छ । मर्मतका लागि इजरायल पठाइएको उक्त जहाज निगमको चरम व्यवस्थापकीय लापरबाहीका कारण झन्डै तीन महिनादेखि ग्राउन्डेड भएको हो । जसका कारण निगमलाई मासिक साढे आठ करोडभन्दा बढी रुपैयाँ नोक्सानी भइरहेको छ । सबैभन्दा छोटो दूरीमा दुईतर्फी उडान गर्ने जहाजले पनि सबै खर्च कटाएर कम्तीमा १० लाख रुपैयाँ नाफा गर्ने वायुसेवा सञ्चालकहरूको सरदर तथ्यांक छ । उक्त जहाज ४२ दिनअघि इजरायल पठाइनुअघि काठमाडौंमा पनि ४४ दिन ग्राउन्डेड थियो । नेपालबाट सबैभन्दा नजिकको भारतको राजधानी नयाँदिल्ली र काठमाडौंका लागि मात्रै दैनिक ११ वटा उडान हुन्छन्, निगमको सञ्चालक समिति स्रोतले भन्यो, यीमध्ये निगमले दैनिक एउटा मात्रै उडान गरिरहेको छ । जहाज अभावले एउटा उडान तीन महिनादेखि कटौतीमा परेको छ । यही रुटमा एक पटकमा १० लाखसम्म नाफा हुन्थ्यो । लामो दूरीका उडानहरूको नाफा त ५० लाख रुपैयाँसम्म पुग्छ । तर हाम्रो जहाज इजरायलमा थन्किएको छ । पर्यटनमन्त्री सुदन किरातीलाई जहाज उडेनउडेको मतलब नै छैन ।निगम अर्थ विभागसम्बद्ध स्रोतका अनुसार, एउटा न्यारोबडीले दैनिक ९० लाख रुपैयाँसम्मको कारोबार गर्छ । यसबाट घटीमा १० लाख खुद मुनाफा हुन्छ । तर, निगमको जहाज ग्राउन्डेड हुँदा आर्जनमा मात्रै नोक्सानी भएको छैन, ऋणबाट खरिद गरिएको जहाज भएकाले निगमले थप ब्याजसमेत बेहोर्नु परिरहेको छ । निगमका अधिकारीहरूका अनुसार, दुइटा न्यारोबडीको करिब ८ अर्ब रुपैयाँ ऋण छ । त्यसको वार्षिक १० प्रतिशत ब्याज मात्रै ८० करोड हुन जान्छ । इजरायलमा थन्किएको जहाजको दैनिक ब्याज करिब ११ लाख हाराहारी निगमले तिर्नुपर्छ । एउटा जहाजले एक सुक्को नकमाए पनि दैनिक ११ लाख ब्याज तिर्नैपर्छ । बरु साँवा पछि तिर्दा पनि हुन्छ । ऋणको ब्याज छुट हुँदैन, स्रोतले भन्यो ।यो साधारण हिसाबअनुसार, नाइन एनअल्फा किलो एक्सरे कलसाइन भएको उक्त जहाज ग्राउन्डेड हुँदा दैनिक घाटा २१ लाख हाराहारीमा छ । निगमले जहाज नउडाउँदा गुमाएको दैनिक १० लाख नाफा र ११ लाख हाराहारी ब्याज गरी ८६ दिनको कुल नोक्सानी १८ करोड गरेको देखिन्छ । उक्त न्यारोबडी जहाजको दायाँ इन्जिनको विस्तृत मर्मत गर्नुपर्ने भएपछि इजरायलस्थित इजरायल एरोस्पेस इन्डस्ट्रिज लिमिटेड इजरायल (आईएआई) मा गत पुस २७ मा पठाइएको थियो । त्यसअघि इन्जिनमा समस्या देखापरेकाले मंसिर १३ को अन्तिम उडानपछि यो त्रिभुवन विमानस्थलमा करिब डेढ महिना ग्राउन्डेड भएको थियो ।जापान, मलेसिया, हङकङ, थाइल्यान्ड, भारत, कतार, दुबई र साउदी अरबका १० वटा गन्तव्यमा नियमित उडान गर्न दुई वाइडबडी र दुई न्यारोबडी गरी निगमले चार वटा एयरबसका जहाज आफ्नो बेडामा राखेको छ । तर, एउटा न्यारोबडी जहाज तालिकाअनुसार मर्मत नगर्दा निगमले सातामा दर्जनौं उडान कटौती गर्दै आएको छ । यसका कारण निगमले करोडौंको व्यापार गुमाउनुपरेको छ । अहिले पूर्वमा जापान होस् वा दिल्ली, दुबई सबैतिर यात्रुको चाप राम्रो छ, निगमको वाणिज्य विभागका एक उच्च अधिकारीले भने, तर, हाम्रो व्यवस्थापकले बजार नै बुझ्न सकेन । मन्त्रीले पनि पछिल्ला महिना ४ वटा राजनीतिक समिति गठन गरे । कार्यकर्तालाई लाखौं रुपैयाँ भत्ता यहीबाट बाँडेर दुरुपयोग गरे । यस्तो समस्याबारे न त संसदीय समिति बोल्छ, न त अख्तियार । निगम राजनीतिक नेतृत्वकै कारण देखादेख धराशायी बनाइँदै छ ।इजरायलस्थित आईईआईले निगमको इन्जिन कहिले बनाउने हो र कहिले पठाउने हो भन्नेबारे अझै यकिन टुंगो लागेको छैन । अर्का एक कर्मचारीले बताएअनुसार, उक्त जहाजको इन्जिन पाटर््स अझै नपाइएको भन्दै माघ २९ मा निगमलाई आईएआईका प्रोजेक्ट म्यानेजर मे नायुले इमेल लेखेका थिए । आईएआईले निगमलाई पुरानो इन्जिन मर्मत गरेर बढीमा दुई साताभित्रै दिनुपर्ने सम्झौता भए पनि उसले यो उल्लंघन गरेको छ । उसले इन्जिन मर्मत गर्दा कम्तीमा ६४ करोड रुपैयाँ लाग्ने भनेको छ । निगमले यसै बराबरको एलसी (प्रतीतपत्र) स्ट्यान्डर्ड चार्टर्ड बैंकमा खोलिसकेको छ । निगमका प्रवक्ता रमेश पौडेलले केही समयअघि आईएआईएले स्पेयर पार्ट्स नपाएको जानकारी गराएको स्विकार्दै यथाशक्य चाँडो जहाज मर्मत भई नेपाल आउने दाबी गरे ।"
राष्ट्रिय सभाले आफ्नो गरिमा नभुलोस्,"संविधान जारी भएपछि संघीय संसद्को पहिलो बैठक बसेको आज ठीक ६ वर्ष पूरा भएको छ । २०७४ फागुन २१ मा बैठक बसेको आधारमा राष्ट्रिय सभाको ६ वर्षे कार्यकाल सकिएको छ । अर्थात्, राष्ट्रिय सभामा पहिलो पटक शपथ लिएकामध्येका २० सांसदको पदावधि आइतबार सकियो । ५९ सदस्यीय राष्ट्रिय सभामा पहिलो पटक निर्वाचित सदस्यको कार्यकाल गोलाप्रथाद्वारा दुई, चार र ६ वर्ष निर्धारण गरिएको थियो । त्यतिबेला ५६ जनाको निर्वाचन भएको थियो भने बाँकी तीन जना मन्त्रिपरिषद्को सिफारिसमा राष्ट्रपतिबाट मनोनीत भएका थिए । अध्यक्ष गणेशप्रसाद तिमिल्सिनासहित निर्वाचित १९ र राष्ट्रपतिबाट मनोनीत एक गरी जम्मा २० सांसदको ६ वर्षीय कार्यकाल आइतबार पूरा भएको हो । उनीहरूको कार्यकाल सकिएसँगै रिक्त हुने १९ स्थानका लागि गत माघ ११ मा निर्वाचन भएको थियो । निर्वाचित १९ सदस्यले सोमबार शपथ लिनेछन् । मन्त्रिपरिषद्को सिफारिसमा राष्ट्रपतिबाट मनोनीत सदस्य को हुने भन्ने निर्णय भइसकेको छैन तर सोही प्रक्रियाबाट माथिल्लो सदनमा सदस्य बनेकी विमला राई पौड्यालको पनि कार्यकाल सकिएको छ । राष्ट्रिय सभा अर्थात् माथिल्लो सदनलाई स्थायी सदन र बौद्धिक सभाका रूपमा लिइन्छ । तल्लो सदन प्रतिनिधिसभाबाट भएका त्रुटि सच्याउने र तल्लो सदन रिक्त हुने अवस्थामा सरकारलाई जवाफदेही बनाउने सदन राष्ट्रिय सभा नै हो । तर, दलहरूको सत्ता स्वार्थका कारण राष्ट्रिय सभा संविधानको मर्मअनुसार चल्न सकेको छैन । सुरुदेखि नै राष्ट्रिय सभाको निर्वाचन र मनोनयन विवादरहित छैन । न त राष्ट्रपतिबाट मनोनीत हुने सदस्यको मनोनयन नै प्रश्नबाट मुक्त भयो । संसदीय प्रणालीमा राष्ट्रिय सभा अर्थात् माथिल्लो सदनलाई विज्ञहरूको भेलाका रूपमा पनि मानिन्छ । तर, हाम्रो देशको राजनीतिक संस्कारले यो गर्व गर्ने अवस्था बन्न दिएको छैन । यसमा राखिएका क्लस्टरमा सबै क्षेत्र, वर्ग, लिंग समेटिने व्यवस्था भए पनि त्यहाँ कति योग्य व्यक्ति ल्याइए भन्नेले अर्थ राख्छ । राष्ट्रिय जीवनमा योगदान पुर्याएका, अनुभवी, लब्ध प्रतिष्ठित व्यक्ति र संसदीय विधिपद्धति बुझेकाहरू यहाँ आउनुपर्ने हो । राजनीतिक दलले उम्मेदवारी दिँदा स्वार्थ र गुटमात्रै होइन गठबन्धनको भागबन्डा मिलाउँदा प्रतिनिधिसभा, प्रदेशसभा र स्थानीय तहको तत्कालको निर्वाचनमा पराजित उम्मेदवारलाई समेत संघीय संसद् प्रवेश गराउने भर्याङ बनाउँदै आएका छन् । उम्मेदवार छान्ने समयमै नेतृत्वसँग निकट वा नेतृत्वलाई व्यक्तिगत प्रभावमा पार्ने व्यक्तिलाई मात्रै टिकट दिने प्रवृत्ति हट्न सकेको छैन । पटकपटक अवसर पाएका र समानुपातिक सूचीबाट बाहिरिएका कार्यकर्ता व्यवस्थापन पर्ने थलोका रूपमा पनि राष्ट्रिय सभा बदनाम हुँदै आएको यथार्थ हो । जसले सभाकै गरिमा घटाएको छ । प्रतिनिधिसभामा विजयी सांसदले बनाएको कानुनमाथि उसैले पराजित गरेको उम्मेदवारले कमजोरी औंल्याउनुपर्ने अवस्थासमेत बनेको छ । बर्दियाबाट चुनावमा पराजय भोगेका वामदेव गौतम हुन् वा गोरखामा हारेका नारायणकाजी श्रेष्ठ । दुवै राष्ट्रिय सभा छिर्न सफल भए । कांग्रेसबाट पराजित कृष्णप्रसाद सिटौला पनि राष्ट्रिय सभामा आइपुगेका छन् । यी केही प्रतिनिधि उदाहरण हुन् । कतिसम्म भने वडा सदस्यमा पराजित उम्मेदवारको उपयुक्त थलो नै राष्ट्रिय सभा बन्नु विडम्बना हो । २०७४ सालको स्थानीय निर्वाचनमा सिन्धुपाल्चोक लिशंखुपाखर गाउँपालिकामा वडा सदस्यबाट पराजित सिंहबहादुर विश्वकर्मा राष्ट्रिय सभाको ६ वर्षे अनुभव लिएर बिदाइ भए । प्रदेशसभाका सदस्य र पालिका प्रमुखउपप्रमुखले निर्वाचित गर्ने भएकाले राष्ट्रिय सभा सदस्य जनप्रतिनिधिको पनि जनप्रतिनिधि हो । तर, यो ६ वर्षमै सभाको औचित्य र भूमिकामाथि पटकपटक प्रश्न उठेको छ । गरिमामय सभामा जाने सदस्य छनोटको विषय निर्विवाद र प्रश्नरहित हुनुपर्ने हो तर हरेक निर्वाचनमा दलहरूको रस्साकसीले सभाको कदमै असर पुगेको छ । राष्ट्रका लागि योगदान दिइरहेका तर राजनीतिक दलमा आबद्ध नभएकाहरूले पनि राष्ट्रिय सभामा अवसर पाउनुपर्थ्यो । तर, तिनको विज्ञतालाई उपयोग गर्न कुनै पनि दलले सुरुवात गर्न सकेनन् । शिक्षा, स्वास्थ्य, कानुन, मानवअधिकार, कलाकारिता क्षेत्रको उन्नयनका लागि ती तत्तत् क्षेत्रबाट प्रतिनिधित्व गराउन सके राम्रो सन्देश जान्थ्यो । जनताको मतबाट जस्तोसुकै प्रतिनिधि पनि आउन सक्छन् तर तिनको त्रुटि सच्याउन दोस्रो नजरबाट माथिल्लो सदनले सक्रियता अपनाउन सक्छ । प्रतिनिधिसभाका सांसदमा मतदाताको दबाब र प्रभाव देखिन सक्ने भएकाले त्यहाँ निर्माण हुने विधेयकका त्रुटिमा राष्ट्रिय सभाको क्षमता परीक्षण हुनुपर्ने हो । पहिलो ६ वर्षे कार्यकालमा राष्ट्रियसभा आफ्नो त्यो जिम्मेवारी पूरा गर्ने सन्दर्भमा कमजोर देखियो । प्रतिनिधिसभामा देखिने प्रवृत्ति राष्ट्रिय सभामा पनि उही शैलीमा प्रकट हुनु विडम्बना हो । प्रतिनिधिसभामा जुन मुद्दामा बैठक अवरुद्ध भयो, राष्ट्रिय सभामा पनि त्यही छाया पर्ने गरेको छ । तल्लो सदनमा राजनीतिक स्वार्थ वा बहुमतका आधारमा बनेका कतिपय कानुनमा राष्ट्रिय सभाले आफ्नो क्षमता देखाई त्यसमा संशोधन गर्न सक्छ । हिजोकै जस्तो जनताले अस्वीकार गरेका वा राजनीतिक अभीष्ट पूरा गराउन मात्रै राष्ट्रिय सभामा लैजाने प्रवृत्ति अन्त्य हुनुपर्छ । प्रतिनिधिसभा नचलेको अवस्थामा राष्ट्रिय सभालाई जिम्मेवार बनाउने व्यवस्था गर्न जरुरी छ । यसले विधेयक निष्क्रिय बन्ने अवस्था आउँदैन । राष्ट्रिय सभाले प्रदेश र स्थानीय मुद्दालाई पनि उच्च प्राथमिकता दिएर उठाउन सक्नुपर्छ । सरकार निर्माणमा राष्ट्रिय सभाको प्रत्यक्ष भूमिका नरहने राष्ट्रिय सभाले तल्लो सदनको नजरमा नरहेका राष्ट्रिय तथा जनजीविकाका मुद्दा उठानमा पनि आफ्नो क्षमता देखाउनसक्नुपर्छ । खाँटी कार्यकर्ताका लागि स्थानीय तहदेखि प्रदेश हुँदै प्रतिनिधिसभासम्म खुला अवसर छ, तर राष्ट्रिय सभाको गरिमा जोगाउन दलहरूले आफूमाथि लागेको दाग हटाउन नयाँ शिराबाट सोच्न जरुरी छ । सोमबार शपथ लिने सांसदहरूले राष्ट्रिय सभाको खस्किएको गरिमा उकास्न ध्यान दिऊन् । यो गुमेको गरिमा फर्काउने अवसर पनि हो । सभालाई सार्थक बहसको थलो बनाउनेदेखि सरकारलाई जवाफदेही बनाउन उनीहरूबाट प्रभावकारी भूमिका अपेक्षित छ ।"
सरकारले दरिलो कूटनीतिक प्रयास अघि बढाओस्,"हातका मैला सुनका थैला के गर्नु धनले, साग र सिस्नो खाएको बेस आनन्दी मनले । महाकवि लक्ष्मीप्रसाद देवकोटाका यी हरफ आज पनि उत्तिकै सान्दर्भिक छन् । पारिवारिक सुख र मिलनभन्दा माथि केही पनि छैन । राजनीतिक दुष्चक्रमा फसेको नेपालमा आर्थिक समृद्धि नेताहरूको पोल्टाबाट बाहिर निस्कन सकेन । फलस्वरूप देशका होनहार युवाको गन्तव्य विदेश बन्न थालेको छ । श्रमका लागि मात्र होइन पैसाका लागि जीवनकै बाजी थापेर युद्धरत मुलुकको सैनिक सेवामा भर्ती हुँदै युद्ध मैदानमा भिड्न तयार हुनुपर्ने बाध्यता बनेको छ । उता आफ्ना प्रियजन युद्ध मैदानमा लड्दै गर्दा यता परिवारका सदस्यहरू अत्यासमा रुमल्लिएका छन् । यसरी अर्को देशमा भइरहेको अवैध सैनिक भर्तीमा न सरकारले रोक्न सकेको छ न त देशमै सम्भावना देखाएर बाहिरिएका युवालाई फर्काउन सकेको छ ।कान्तिपुर दैनिकले रुसी सेनामा भर्ती भएका नेपाली र उनीहरूका प्रताडनाका कथालाई प्रस्तुत गरिरहेको छ । सम्पर्कविहीन बनेका २४४ नेपालीका आफन्तको पीडाका खबर पनि आएका छन् । मृत्यु भएकाको शव ल्याइदिन, क्षतिपूर्ति दिलाइदिन र युक्रेनी सेनाले बन्धक बनाएकाको उद्धारका लागि राज्यले तदारुकता देखाउनैपर्छ । विविध कारण संसारको सुन्दर मुलुक नेपाल यसबखत राजनीतिक अकर्मण्यताका कारण संसारको सबैभन्दा दुःखी मुलुकका रूपमा अग्रसर भइरहेको त होइन भन्ने चिन्ता सबैमा छ । परिवारसँगको विछोडको पीडाभन्दा ठूलो अरू केही हुँदैन । नेपालमै अवसरको सम्भावना हुन्थ्यो भने प्रत्येक नेपाली आफ्नै परिवारसँग हाँसीखुसी बस्न र बाँच्न पाउने थिए । रुसी सेनामा भर्ती भएर आफ्नो जीवनलाई हत्केलामा राख्दै युद्धको मैदानमा भिडिरहेका ती नेपालीलाई स्वदेश फर्काउने दरिलो कूटनीतिक प्रयासलाई सरकारले अघि बढाओस् । साथै उनीहरूको परिवारको माग सम्बोधनका लागि तत्काल पहलकदमी लिओस् । रबिना पौडेल, माकलबारी, काठमाडौं"
कर्मचारीको शिर निहुरियो,"टेरामक्स खरिद विवादमा मुख्यसचिव वैकुण्ठ अर्याल नै मुछिनु आश्चर्यजनक छ । तर अझै पनि उनी नियमित कामका अलावा प्रधानमन्त्री पुष्पकमल दाहाल उपस्थित छलफलमा सहभागी हुनु र प्रधानमन्त्रीले उनीसँग यो प्रकरणमा अझै औपचारिक सोधपुछ नगर्नु पनि शंकास्पद मान्न सकिन्छ । यस्तै क्रियाकलापले पूर्वप्रशासकहरूले कर्मचारीको शिर निहुरियो भन्नु स्वाभाविकै हो । विगतका उच्च पदस्थ पदाधिकारीले यस्तै केसमा कतिसम्म नैतिकता देखाए वा देखाएनन् भन्ने विषयको उत्खननलाई हालको सन्दर्भमा जोडेर हेरिनुपछिका कुरा हुन सक्छन् । अख्तियारको अनुसन्धानमा रहेको व्यक्तिलाई यथावत् काममा लगाइराख्ने कि निष्क्रिय भूमिकामा राख्ने भन्ने कुरा राजनीतिक नेतृत्वको दायित्व पनि हो । तर, अदालतले दोषी ठहर नगरेसम्म जस्तोसुकै अपराध गरे पनि ऊ निर्दोष नै हुन्छ भन्ने मान्यता यहाँका राजनीतिक नेतृत्वले स्थापित गरिराखेको पृष्ठभूमिमा अर्याल निर्धक्क हुनु कुन नौलो कुरा हो र ?महेशप्रसाद ढुंगाना, नयाँ बानेश्वर काठमाडौं"
सौदाबाजीमा राजनीति यात्रा कहिलेसम्म ?,"माओवादीका अध्यक्ष एवं प्रधानमन्त्री पुष्पकमल दाहालले मन्त्रीहरूको कामकारबाही चित्तबुझ्दो नभएका र विवादित मन्त्रीलाई फेर्न यसअघि नै संकेत गरिसकेका थिए । उनको यो कदमलाई कांग्रेस सभापति शेरबहादुर र एकीकृत समाजवादी अध्यक्ष माधवकुमार नेपालले साथ नदिएकाले सम्भव भएको थिएन । विवादित मन्त्रीका कारण सरकारले आलोचना खेप्नुपरेको छ । अहिले आएर माओवादीले राष्ट्रिय सभा अध्यक्षमा उम्मेदवारी दिने निर्णय गरेपछि दबाबमा परेका देउवाले दाहाललाई मन्त्रिमण्डल फेर्न आफू तयार रहेको बताएका समाचार आएका छन् । माओवादीलाई फकाएर राष्ट्रिय सभा अध्यक्ष आफ्नो हातमा पार्ने दाउमा देउवा देखिन्छन् । अर्कातिर माओवादी आफूसँग टाढिएर एमालेसँग मिल्ला र आफू प्रधानमन्त्री बन्ने बेला अर्काले प्रधानमन्त्री खाला भन्ने देउवालाई डर छ । जनताका लागि होइन सत्ताका लागि राजनीति गरेका नेताहरूले देखाउने क्रियाकलाप यस्तै हो । नेतालाई खबरदारी गर्न कोही नभएकाले यिनीहरूको मनोमानी जारी छ । निरीह जनताको आवाज नेताको कानसम्म पुग्न सक्दैन । नेताले जनताको समस्या बुझ्दैनन् । कांग्रेसका महामन्त्री गगन थापाले महासमिति बैठकमा गठबन्धन आवश्यक छैन, हामी कठपुतली बन्न हुँदैन भन्दा पनि उनले गठबन्धनको फेर समाउन छाडेका छैनन् । तेस्रो दल भए पनि माओवादी शक्तिकेन्द्रमा पहिलो दल बनेको छ । कांग्रेसले साथ नदिए एमाले, एमालेले साथ नदिए काग्रेससँग मिलेर शक्तिकेन्द्रमा हालीमुहाली गर्ने देखिन्छ । सत्ता सौदाबाजीमा नेपालको राजनीति यात्रा अगाडि बढिरहेको छ । यो सौदाबाजीले कहिलेसम्म चलिरहने हो र जनताले कहिलेसम्म धोका पाइरहने हुन् । पुरुषोत्तम घिमिरे, जोरपाटी, काठमाडौ"
व्यापार गर्न होइन फुटपाथ,"साँघुरो सडक र अधिक सवारीसाधनले अस्तव्यस्त राजधानी काठमाडौंमा महानगरपालिकाले चलाएको फुटपाथ व्यापारी हटाउने अभियान सहर व्यवस्थापनका लागि उपयुक्त मान्नुपर्छ । तथापि फुटपाथ व्यापारीमाथि भएको बल प्रयोग र त्यसबाट घाइते हुन पुग्नु दुखलाग्दो कुरो हो । देशभरबाट आएका बीसौं हजार फुटपाथ व्यवसायीको जिम्मा महानगरपालिकाले लिनुपर्छ भनी आन्दोलन गर्नुको औचित्य देखिँदैन । प्रदेश सरकार एवं प्रदेश सांसदहरूले हालसम्म यो विषयमा जिम्मवारपूर्ण अभिव्यक्ति दिएको देखिँदैन । मुलुक संघीयतामा गइसकेपछि आआफ्नो प्रदेशको जनशक्तिलाई रोजगारीका अवसर सिर्जना गर्ने जिम्मेवारी प्रदेशले पनि लिनैपर्छ । जनक नेपाल, ललितपुर"
"द्रुत वृद्धिमा छिमेक, टाक्सिँदो नेपाल","नेपालको थोत्रो कथानेपालका सन्दर्भमा उही थोत्रो र अनाकर्षक भएको कथा भनिरहनु पनि कति ? नेपालले आर्थिक विकासको मोडेल, समृद्धि र आम आकांक्षाको भाष्य निर्माण गर्न इतिहासको कुनै कालखण्डमा पनि सकेन । गृहकार्य र प्रमाणिक आधारबिनै जबर्जस्ती खडा गर्न खोजिएका पञ्चायतकालको गाउँफर्क अभियान र एसियाली मापदण्डको मृगतृष्णा, प्रजातन्त्र पुनःस्थापना पछाडिको निजी क्षेत्रको नेतृत्वमा आर्थिक विकास, गणतन्त्र आएपछिका राष्ट्रिय पुँजीपतिको निवेशमा गरिने समाजवाद उन्मुख तीन खम्बे अर्थतन्त्रमार्फत आर्थिक विकास कुनै अवधारणाको सम्पुष्ट खाका नै बन्न सकेन । राज्य संयन्त्रको आवरण संघीय प्रकृतिको भए पनि अबको आर्थिक विकासको आधार वित्तीय संघीयताको निःसर्त कार्यान्वयन नै हो भन्नेसम्मको राजनीतिक चेत पनि टुसाएको देखिँदैन । सत्तामा सकेसम्म लामो समय बसिरहन रुचाउने नेता वा राजनीतिक दलले एउटा भरलाग्दो मुलुकको आर्थिक विकासको भाष्य निर्माण गरेर त्यसमाथि आम मानिसको विश्वास सिर्जना गर्न सके आफ्नो सत्ताको आयु पनि स्वतः लम्बिँदै जान्छ भन्ने सामान्य ज्ञान पनि नेपालका नेतालाई पढाउन सकिएको छैन । लोकतन्त्रमा त जनताबाट वाहवाही पाउने काम गरेको नेतालाई कसैले सिंहासनबाट हटाउन सक्दैन । यसका लागि फोहोरी तिकडम, गठबन्धन वा खोक्रा भाषणको पनि आवश्यकता पर्दैन । तर, यो कथा आजका दिनमा सुन्न कुनै नेता र दल तयार छैनन् ।सत्तामा जे नामको दल वा नेता पुगे पनि लगातार उस्तै कल्पनाशून्य एवम् भ्रमपूर्ण गफ फ्याँकेर र सीमित घेराको स्वार्थ पूरा गरेर मुलुकको महत्त्वपूर्ण समय खेर फाल्ने काम मात्र भइरहेको छ । चार दशक पहिले नै असान्दर्भिक भइसकेका, खिया लागेका मेसिन औजार थुप्रिएका, वर्षौं बन्द सरकारी स्वामित्वमा उद्योग चलाउनेनचलाउने, लगानी सम्मेलनको कर्मकाण्ड गर्ने कि नगर्ने वा सरकारमा बस्नेले अर्थतन्त्र सुधारको बाटोमा छ भनेर दाबी ठोक्ने कि संकटको बाटोमा छ भनेर रोइकराइ गर्ने भन्ने सदाबहार कन्फ््युजनमा राज्य छ । नाफामूलक रूपमा धागो र कपडा कारखाना चल्न भरलाग्दो आपूर्ति गर्ने कपास खेती, टायर कारखाना चलाउन पर्याप्त रबर खेती वा स्टिल कारखानाका लागि फलाम खानी चाहिन्छ । त्यसका लागि आफ्नो जनशक्ति, ऊर्जा र व्यवस्थापन चाहिन्छ । राज्यको आफ्नै लगानी क्षमता वा निजी लगानी आकर्षित गर्ने नीतिगत र संरचनागत पूर्वाधार चाहिन्छ । राज्यमाथिको अविचलित विश्वास चाहिन्छ । यस्तो आपसी परिपूरक इकोसिस्टम सञ्चालन नगरी दोहोर्याइने उही पुराना राजनीतिक खोक्रा गफ विकासमाथिका परिहास हुन् ।नेपालको विकासको दारुण तथ्यांक नै जनताले जपेर बस्नुपर्ने बाध्यता अहिले थप पीडादायक किन भएको छ भने यतिखेर नेपाल इतिहासमा नै विरलै उपलब्ध हुने अवसरको छनोट विन्दु (इन्फ्क्सेन पोइन्ट) मा उभिएको छ । र, शासकीय दृष्टिविहीनता र अकर्मण्यताका कारण यो अवसरको सदुपयोग गर्नबाट मुलुक चुकिरहेको छ । सहज विदेशी मुद्रा सञ्चिति, रोमिट्यान्सको राम्रो आप्रवाह, बैंकिङ प्रणालीमा लगानीयोग्य तरलताको उपलब्धता, संघीयता कार्यान्वयनको दोस्रो पाँचवर्षे चक्रको आरम्भ, स्वीकार्य सीमामै रहेको सार्वजनिक वित्तको स्पेस, जनसांख्यिक लाभको उत्कर्ष र उपभोगको क्रमिक बढ्दो माग विरलै उपलब्ध हुने संयोग हुन् । ससाना नीतिगत परिवर्तन मात्रै गरेर औद्योगीकरण, सहरीकरण, पूर्वाधार विकास र रोजगारीका अवसर सिर्जनाको सुचक्र (भर्चुअस साइकल) सिर्जना गर्न योभन्दा उपयुक्त र सहज अवस्था आउन लामो समय कुर्नुपर्ने अवस्था आउन सक्छ । अझ, यो अवसरको उचित सदुपयोग गर्न नसकेकै कारण अर्थतन्त्र गहिरो मन्दीमा गयो भने त्यसबाट फर्कनै नसक्ने अवस्था आउन सक्छ । यो कुनै मनगडन्ते लख मात्र होइन । एउटा उदाहरण, ऊर्जा सक्रमण (इनर्जी ट्रान्जिसन) मुलुकका लागि अपरिहार्य छ । तर त्यसले सरकारी आयमा ठूलो जोखिम छिट्टै निम्त्याउँदै छ । अहिले मुलुकको राजस्वको सबभन्दा ठूलो स्रोत सवारी साधन, तिनको पार्टपुर्जा र पेट्रोलियम पदार्थ आयातमा लगाइने कर र भन्सार शुल्क हुन् । अब, बिजुली गाडीको आयातमा यस्तो अधिक कर लगाउन सम्भव छैन र पेट्रोलियम आयात पनि स्वतः कम हुन्छ । अहिले नै राजस्वको लक्ष्य भेट्टाउन मुस्किल परिरहेको अवस्था छ । सरकारी आम्दानीको स्रोत थप सुकेपछि विकास खर्चको कल्पना नै गर्न सम्भव छैन । यसको अर्थ, अब अर्थतन्त्रको समूल संरचनागत रूपान्तरणबिना समृद्धिको कल्पना विल्कुलै सम्भव छैन । राजनीतिक नेतृत्वबाट यो चेत र इच्छाशक्ति प्रदर्शित भइरहेको छैन । आम नेपाली टाक्सिएको अर्थतन्त्र खेपेर छिमेकको प्रगतिको कथामा रमाउन अभिशप्त छौं ।"
नेपाली समाजमा किन गुम्यो आत्मविश्वास ?,"सुरुमै स्पष्टीकरण नेपाली समाज भन्नाले यसको अर्थ धेरै बृहद् हुन्छ । यस लेखले उठाउने विषयका लागि नेपाली राष्ट्रिय समाज भन्दा बढी प्रस्ट होला । राष्ट्रिय समाज लाई प्रतिनिधिमूलक राष्ट्रिय मानसिकतासँग जोडेर बुझ्दा सजिलो होला । जस्तो ः नेपाली राष्ट्रिय मानसिकताले देश जहिले पनि भूराजनीतिक संवेदनशीलताको अप्ठ्यारो स्थितिमा छ भन्ने सोच्छ । यद्यपि, यस्तो मानसिकताले कहिल्यै यो बुझ्दैन कि भूराजनीतिक संवेदनशीलता भनेर घोकाइएको यो पाठ प्रत्येक राजनीतिक पुस्ताका अक्षम शासकहरूले आफ्नो व्यक्तिगत अयोग्यता लुकाउन प्रयोग गरिने एउटा आवरण हो । वास्तविकता के हो भने भूराजनीति नहुने कुनै देश हुँदैन । भूराजनीतिलाई राष्ट्रिय नभई आफ्नो निजी हितमा प्रयोग गर्न उद्यत (पूर्व) राजा र राजनीतिकर्मी असरल्ल भएको देशमा हुने यस्तै हो ।यो त नेपाली समाज भनेर बुझिने मानसिकताका लागि लिइएको उदाहरण मात्र हो, आजको स्तम्भको प्रस्थानविन्दु भने अर्कै छ । त्यो हो साढे दुई सय वर्षको आधुनिक इतिहासमा नेपाली समाज भयंकर आत्मविश्वासी भएजस्तो कुनै कालखण्डमा पनि देखिँदैन । तर, नयाँ संविधान आएपछिका आठ वर्षलाई हेर्ने हो भने समाज अहिले यस्तो अध्यायमा आइपुगेको छ जहाँ ऊसँग कुनै कज नै बाँकी छैन । प्रतिनिधिमूलक नेपाली राष्ट्रिय चेत जहिले पनि कुनै एउटा वा अर्को राजनीतिक गन्तव्यका लागि संघर्षरत थियो । पहिले राणाको अन्यायपूर्ण युगबाट उम्केर खुला आकाशमा पुग्ने आकांक्षा होस् वा पछि आआफ्नो हिसाबमा प्रजातन्त्र र साम्यवाद जोगाउने र प्राप्त गर्ने सपना, इतिहासको हरेक खण्डमा एउटा आकांक्षा हुने गर्थ्यो । पछिल्लो समय इतिहासको पुनर्लेखन गर्दै शान्ति र लोकतन्त्रको युगमा पुग्ने कामना थियो । साम्यवादी सपना देख्नेमध्ये अहिले धेरैजसो विपनामा उत्रिसकेका छन् भने लोकतान्त्रिक फ्रेमवर्क का रूपमा पाउन सकिने आधारभूत कुरा पाइसकिएको छ । त्यसैले राष्ट्रिय समाजको ठूलो हिस्सा अहिले बौद्धिक रूपमा बेरोजगार छ । नेपालजस्ता संसारका धेरै देशमा शासन गर्न चुनिने र रोजिनेहरूको व्यक्तिगत क्षमता पहिलेभन्दा प्रतिस्पर्धात्मक हुँदै गएको छ । निकट विगतमा नेपालजस्तै रहेका संसारका अरू देशको उन्नतिको रफ्तार अहिले फरक छ । मान्छे एक ठाउँबाट अर्कोमा सर्ने अन्तर्राष्ट्रिय बसाइँसराइका ढाँचा तीव्र रूपमा फेरिइरहेका छन् । पढ्नका लागि एउटा देशबाट अर्कोमा जाने क्रम संसारभर नै ऐतिहासिक रूपमा बढेको छ । निश्चित पैसा लगानी गर्न सक्नेहरूले हातहातै विकसित देशको स्थायी बासिन्दा हुन पाउने स्थिति बन्दा राष्ट्रसँग नागरिकको सम्बन्धका आधार दिनदिनै फेरिँदै छन् । अर्थतन्त्रको प्रकृति फेरिएको छ, रोजगारीका आयाम बदलिएका छन् । एक दशकमै अधिकतम संसार डिजिटल भएको छ, धर्तीका अर्बौं मान्छे अनलाइन बाँच्ने भएका छन् । राज्यहरूले जनताका लागि गर्नुपर्ने कर्तव्य पहिलेभन्दा फेरिएका छन् । संसारलाई यस्तो बदलिँदो तर तीव्र समयप्रवाहमा दौडेको देखिरहेको नेपाली समाज आफ्नो देशको सुस्तताको लघुताभासले भएको आत्मविश्वाससमेत गुमाइरहेको छ । किन त्यस्तो भएको होला भनेर मैले तीनचार वटा प्रस्तावनामा छलफल गर्नेछु । विमर्शको कोण राजनीतिकभन्दा बढी समाजशास्त्रीय हुनेछ । बौद्धिक चोरीचाहिँ आफ्नै पनि गर्न मिल्दैन भन्ने हुन्छ । तर अघिल्लो कुनै स्तम्भमा अर्कै शब्दमा लेखेको एउटा सानो बुँदा यहाँ ल्याउनुपर्ने भएको छ । त्यो हो नेपालको इतिहासमा पहिलो पटक समाजको इन्टेलिजेन्सको तुलनामा राजनीतिक नेतृत्वहरूको बौद्धिक चेत पछौटे छ । प्रत्यक्ष सरकार चलाउने ठाउँमा कोको पुगेका थिए भन्ने अलग कुरा, नत्र १९९० देखि २०६५ सम्मका ७५ वर्ष हेर्ने हो भने राष्ट्रिय राजनीतिलाई डोर्याउने वा प्रभावित गर्ने ठाउँमा समाजका सबैभन्दा प्रखरमध्येकै व्यक्ति हुने गर्थे । उच्च सरकारी अधिकारीको योग्यतासमेत आम समाजमा भएकाहरूको तुलनामा राम्रै हुन्थ्यो । आर्थिक गति र सुशासनको मतिमा धेरै सफल उदाहरण नभए पनि बाँकी समाजलाई मनोवैज्ञानिक रूपमा लाग्ने गर्थ्यो राजनीतिको नेतृत्व गर्नेहरूले जे गरेका छन्, सोचेरै गरेका होलान्, छिट्टै केही राम्रो हुने होला । अहिले कुनै एउटा मन्त्री वा राष्ट्रिय तहको नेताले देश बनाउने मुद्दामा बोलेको सुन्नुपर्यो भने सुन्नेहरूले सजाय पाएको ठान्ने स्थिति छ । यसैमा अनुसन्धान नभए पनि, म कतिपय राष्ट्रिय तहका नेताका पढेलेखेका छोराछोरीले आफ्ना बाबुआमाका देश बनाउने बुद्धि बारे के सोच्छन् भनेर अवलोकन गर्ने गर्छु । त्यसबाट प्रेरित हुने त कुरै छाडौं, कोही पनि उनीहरूका विचार सुन्न लायक भनेर मान्न तयार छन् जस्तो लाग्दैन । राजनीतिक आडमा अपराधजन्य दलालीमा लिप्त केही पूर्वमहामहिमका सन्तानले त आफ्ना बाबुहरूप्रति गर्व नै गर्लान् । तर जो आफू स्वतन्त्र चेतका छन्, उनीहरूले देशविदेशका दुईचार साथीका अगाडि समाजका लागि मेरो बुबा वा आमाको भिजन यो छ भन्न लाज मान्छन् होला । राजनीति गरेर समाजलाई डोर्याउँछु भनेर अगाडि आएकाहरू आफूभन्दा प्रायः सबै लद्दु देखेको युवा पंक्तिले समाजप्रति आत्मविश्वास कायम राख्न सक्दैन । मैले अवलोकन गरेको दोस्रो बुँदा भाषिक छ, लेक्सिकनको । पुस्तागत रूपमा हुने स्वाभाविक फरक शब्दभण्डारको कुरा गरेको होइन । जता तन्काएर जसरी बुझे पनि हुने, नबुझे पनि हुने वादैवाद त्यो पनि कहिले हो कहिले, कहाँ हो कहाँ लेखिएका घोकेर र घोकाउँदै राजनीतिमा आएकाहरू अहिले पनि नेपालको आधाजसो राजनीतिक स्पेस ओगटेर बसेका छन् । तिनीहरूले भन्न खोजेको तिनकै पुस्ताले त केही बुझेन भने नयाँले बुझ्ने सवाल नै भएन । नेपालमै रहेको होस् वा अरू कुनै देशमा कामपढाइका लागि गएको, अहिलेको पुस्ता स्वाभाविक रूपमा संसारसँग कनेक्टेड छ । तर उसको लेक्सिकन आफ्नै देशका नीतिगत स्पेस ओगट्नेहरूका भाषासँग डिस्कनेक्टेड छ । हामीले काठमाडौंमा बालेन शाहको उदयलाई धेरै कोणबाट त हेरिसक्यौं । हेरिनुपर्ने एउटा थप कोण लेक्सिकनको हो । वामपन्थी वा पुरानो लोकतान्त्रिक घरानियाँ राजनीतिकर्मीले काठमाडौंमा सार्वजनिक रूपमा बोल्दा एक दिनमा प्रयोग गर्ने एक हजार शब्द र बालेनले बोल्ने अर्का हजारलाई तुलना गरे यहाँ भन्न खोजेको लेक्सिकनको फरक सजिलै देखिन्छ । समाजले आत्मविश्वास गुमाएको देशमा विकास भएन भनेर मात्र होइन, आम रूपमा समाज र राजनीतिक तप्काको फरक लेक्सिकनले निम्त्याएको डिस्कनेक्टेडनेस ले पनि हो । तेस्रो बुँदा समाजको एउटा ठूलो हिस्साले वर्तमानमा बोक्ने नैतिक अपराधबोधको अर्धचेतन (सबकन्सस) हो । यो समुदायमा प्रमुखतः तीन वर्ग छन् । पहिलो, पढेलेखेको ठूलो हिस्सा समाजमा जुन छ, त्यो पञ्चायती तानाशाहको लाभग्राही सन्तानपुस्ता हो । उनीहरूले जस्तो शिक्षा र पेसाको अवसर पाए, त्यो देशमा लोकतन्त्र नभएका कारण निगाहस्वरूप प्राप्त भएको थियो । दोस्रो, दुईतीन दशकदेखि सत्तामा रहेका राजनीतिकर्मीका सन्तानको पुस्ता । यो पुस्तासँग औपचारिक योग्यता त होला तर ऊसँग यो अवचेतन पनि मनमा छ कि देशको अवस्था राम्रो हुन नसक्नुमा आफ्नो बाबुहरूको पुस्ता जिम्मेवार छ तर आफू भने व्यक्तिगत रूपमा प्रिभिलेज्ड छ । अन्तिम वर्गचाहिँ, उच्चपदस्थ कर्मचारी (निजामतीजंगी) हरूको सन्तान पुस्ता । जसलाई आफ्नो घरका सदस्यको आर्थिक अपारदर्शिताबारे जानकारी छ र जानीजानी त्यसैमा गर्व गर्नुपरेको छ । किनकि उसले जेजति योग्यता बनाएको छ, त्यही अनैतिक आर्जनको भरमा बनेको छ । यी उदाहरणले के देखाउँछन् भने समाजका नयाँ पुस्ताका धेरैको हैसियत आफैंले कमाएर बनेको नभई आफूले पाएको असमान र अनैतिक अवसरको आधारमा सिर्जना भएको हो । यस्तो वर्गका सदस्यले आफैंसँग गर्व गर्न सकिराखेका हुँदैनन् । उनीहरूसँग आत्मविश्वास हुँदैन, चाहे ती अहिले देशभित्रै बसेका हुन् वा बाहिर । समाज भनेको कुनै अमूर्त अवधारणा नभई यिनै विभिन्न वर्ग र समुदायको एउटा सामूहिकी हो । विभिन्न समुदायका प्रतिनिधिमूलक व्यक्तिले आत्मविश्वास गुमाएको अवस्था नै आम रूपमा समाजले गुमाएको आत्मविश्वास हुने हो । दुई दशक अगाडि एमबीबीएस मात्रैको डाक्टर हुनु पनि परिवारकै लागि प्रतिष्ठाको विषय हुन्थ्यो । तर अहिले डाक्टर हुनु भनेको अमेरिकाको यूएसएमएलईका लागि जाँच दिन पुग्ने योग्यता जस्तो मात्र भएको छ । विश्वविद्यालयमा प्राध्यापन गर्ने प्राज्ञिकहरू स्वयं आफ्नो पेसाप्रति लघुताभास राख्छन् । यिनीहरू कसैमा पनि आफूमा आत्मविश्वास छैन जसको सामूहिक परिणति भनेको समाजको आत्मविश्वासमा कमी हो । नेपाली समाज जस्तो मनोवैज्ञानिक अवस्थितिमा आइपुगेको छ, त्यस्तो कसरी भएको होला भनेर हेर्नका लागि यति चर्चाले पुग्छ होला । यस लेखले यो दाबी गर्दैन कि यहाँ भनिएका कुरा गरिएमा नेपाल एकाएक माथिल्लो दर्जाको देश हुनेछ । तैपनि पंक्तिकारलाई अति बिझाएका केही विषय छन्, जसलाई सम्बोधन नगरी हाम्रो देशले राम्रो गति समात्न सायद सक्ने छैन । र, यी बुँदा उठाउनुको अर्को कारण के हो भने कतिपय विषय पहिले डिस्कोर्सका रूपमा सुरु हुन्छन् र तिनैमध्येका विमर्श नै पछि राष्ट्रिय भाष्य बन्दै जाने हुन् । त्यसैले सार्वजनिक वृत्तका बहस महत्त्वपूर्ण हुने हुन् । मेरो निराशा यिनै बहसका डोमिनेन्ट ट्रेन्डहरूमा छ र मेरो आशा पनि फेरि यिनै ट्रेन्डहरूलाई फेर्न सकियो भने अरू धेरै कुरा फेर्न सकिन्छ भन्ने लाग्छ । निराशा कहाँ छ भने कुनै पनि देशका जनता आफ्नो राष्ट्रसँग आफूलाई कसरी जोड्छन् भनेर गरिने हाम्रा बहसका डोमिनेन्ट ट्रेन्डहरू ढोंगी र भावनात्मक छन्, यथार्थपरक छैनन् । यदि बहसलाई यथार्थपरक गराउने हो भने पहिलो प्रस्थानविन्दु हुनुपर्छ, आफू जे जस्ता छौं त्यसलाई नम्र भएर स्वीकार्ने । के स्वीकार गर्नुपर्यो भने नेपालका अहिलेका र केही वर्षसम्म हुने भनिएका प्रधानमन्त्री औसत रूपमा अहिले देशले नीतिगत रूपमा कस्तो डिपार्चर लिनुपर्ने हो र प्रभाव देखिने गरी कुनकुन क्षेत्रमा साहसिक सुरुवात गर्नुपर्ने हो भनेर जान्नेबुझ्नेगर्ने क्षमता भएका व्यक्ति नै होइनन् । प्रधानमन्त्रीलाई नै के काम कसरी गर्ने भन्ने थाहा हुँदैन भने उसले कुन मन्त्रालयमा कुन विज्ञता भएको व्यक्ति राख्ने भन्ने थाहा पाउने कुरै भएन ।प्रधानमन्त्री हुने पद्धति र राजनीतिक दलका संरचना दुईचार वर्षमै फेरिहाल्न त के सकिएला ? तर तुरुन्तै सम्बोधन गर्न सकिने के छ भने अहिले हुने मन्त्रीहरू प्रायः सबै अति नै निकम्मा छन् । गठबन्धनभित्र दलको कोटा, दलमा पनि त्यसभित्रको गुटको कोटा पुर्याउँदा बन्ने मन्त्रीहरू वास्तवमा आफ्नो मन्त्रालयले गर्नुपर्ने कामबारे एक पानाको निबन्ध नै लेख्न नसक्ने खालका छन् । त्यसमाथि मन्त्रालयका उच्च पदमा आउने निजामती कर्मचारी पनि आन्तरिक उम्मेदवार मात्रै हुने हुनाले ताजा प्राज्ञिक र विषयगत सुझबुझ भएका विज्ञहरूको योगदान लिने स्पेस नै छैन । आफू जो छ उसैले मात्रै सबै ओगट्ने चलन सर्वस्वीकार्य जस्तो भएको छ । विश्वविद्यालयमा प्राध्यापक हुने त्यहीं कसैको निगाहमा सुरुमा करारमा गएको मान्छे, संसद्मा महासचिव हुने त्यहीं कर्मचारी भएर गएको मान्छे, मन्त्रालयको नीति बनाउने त्यहीं चाकडी गर्दै सचिव हुन जाने मान्छे र उसको सामान्यतया अयोग्य मन्त्री । अनि त्यस्ताहरूले अरू देशका स्मार्ट पदाधिकारीसँग व्यापार वार्ता गर्दा होस् वा लगानी, पर्यटकीय आह्वान गर्दा होस् वा अन्य, नेपाल अरूभन्दा अगाडि हुने कसरी अपेक्षा गर्ने ?केही वर्षअघिसम्म नेपालसँग तुलना गर्न मिल्ने देशको उदाहरण हेर्ने हो भने के देखिन्छ भने शासकीय प्रणाली जस्तोसुकै भए पनि त्यहाँका मन्त्री स्मार्ट नै हुन्छन् । अरू क्षमता नभए प्रधानमन्त्रीले बरु राजनीतिक नेतृत्व मात्रै लियोस् तर उसका मन्त्रीहरू अन्तर्राष्ट्रिय रूपमा तुलना गर्न सकिने क्षमताका हुन् । तर नेपाली सार्वजनिक बहसमा मन्त्रीहरू नियुक्त हुने बेला तिनीहरूको क्षमतामाथि छलफल नै हुँदैन । ऊ फलानो दलको, फलानो गुटको भन्ने हुन्छ । प्रधानमन्त्रीलाई राजनीतिक नेता मानेर छाडिदिने हो भने खास सेक्टोरल परिवर्तनको काम गर्ने त मन्त्रीले हो । सिंहदरबारको होस् वा प्रदेशको, मन्त्री भनेको त सम्बन्धित क्षेत्रमा विशिष्ट ज्ञान, क्षमता र लगाव भएको व्यक्ति होस् । तर, यसबारे हाम्रा बहसहरू मिस्प्लेस्ड छन् । सार्वजनिक विमर्शको वृत्त बढाउनुपर्ने अर्को विषय के छ भने देशको विकास नभएको नेपालको आफ्नै कारणले हो, छिमेकी देश वा अन्तर्राष्ट्रिय समुदायले नदिएर होइन । छिमेकीले हेप्ने हामी आफू नालायक भएकाले हो, ऊसँग बेलाबेला व्यक्तिगत रूपमा भीख माग्न गएकाले हो । लेखको सुरुमा थोरै इंगित गरेजस्तो, नेपालको भूराजनीति संवेदनशील भएको यो आफैं संवेदनशील भएर होइन, बनाइएर हो र बनाएको आफ्नै अक्षमताले हो । तसर्थ अब अरूले हेप्यो, दिएन भन्ने कुरा आउटडेटेड भएको स्वीकार्नुपर्यो । उसले आफूलाई किन हेप्छ भनेर जवाफ आफैंसँग माग्नुपर्यो । समाजको आत्मविश्वास अर्कोलाई दोष लगाएर बढ्दैन । देश वा राज्य भन्ने चिजले त्यहाँ बस्ने जनतालाई के अर्थ राख्छ भन्ने कुरा सधैं एउटै हुँदैन । देशबासी का लागि राष्ट्रको अर्थ अन्तर्राष्ट्रिय रूपमा हुने परिवर्तनले समयअनुसार फेरिरहन्छ । जस्तोः आप्रवासनका अन्तर्राष्ट्रिय अभ्यास दुईतीन दशकयता धेरै फेरिएका छन् । अन्तर्राष्ट्रिय व्यापारका वस्तुहरू फेरिएका छन् । संसार डिजिटल भएको छ । यस्तो स्थितिमा एउटा निश्चित भूगोल जहाँ इतिहासदेखि सँगै बसेकाहरूको सामूहिक परिचयलाई राष्ट्र भनिएको छ, त्यसलाई सञ्चालन गर्न चाहिने भनेको एउटा मात्र क्षमता शासकीय सिर्जनशीलताको हो । लोकतन्त्र भनेकै के हो भनेर बुझ्न पनि धेरै पर पुग्नै पर्दैन । आफूलाई शासन गर्न आफैंले भएकामध्ये सबैभन्दा योग्यलाई आफैंले रोज्ने भनेको हो । नेपालको लोकतन्त्र भएकामध्ये योग्यतमलाई सरकारमा पुर्याउने आधारभूत पाइलामै पछि परेको छ । हाम्रै वरिपरिका र अलि पहिलेसम्म हामीजस्तै भएका देशमा पनि मन्त्री, मुख्यमन्त्री हुनेहरू काम गर्न सक्ने क्षमताका आउने अभ्यास सुरु भइसकेको छ । देशको राजनीतिक व्यवस्था कम लोकतान्त्रिक भएका मुलुकमा समेत मन्त्री र विभाग हाँक्नेहरूले आफ्नो काम बुझेका छन् । त्यसमाथि हाम्रो जस्तो लोकतान्त्रिक संविधान भएको देशमा, यदि आफ्ना शासक आफूभन्दा योग्य चुन्ने ठाउँमा हामी नपुग्ने हो भने त्यसको विकल्प अहिलेकै जस्तैबाट शासित भइराख्ने भन्ने नै हो । त्यसको अर्थ यो हुनेछ कि तुलनात्मक रूपमा राष्ट्रका रूपमा नेपालको विश्व वरीयता एक दशकमा झन् तल झर्ने निश्चित छ । हामीले देशबारे पनि धेरै भ्रम राख्न जरुरी छैन । संसारका प्रत्येक देश पवित्रअपवित्र, महान्तुच्छ सबै उस्तै हुन् । कति लाज लाग्ने खालका होलान्, कति गर्व गर्न लायक, सबैका आफ्ना इतिहास छन्, सबैका संस्कृति छन् । अमूर्त रूपमा आफ्नो देशको महान्ता जोगाउन सबैले निजी महत्त्वाकांक्षा र सुखद जीवनको सम्भावनालाई बिर्सन सक्दैनन् । त्यसैले, नेपालले अहिले आत्मविश्वास फर्काउनका लागि सुरु गर्नुपर्ने ठाउँ अति साधारण छ । त्यो हो वर्तमानमा आफू पछि परेको न सुगौली सन्धिको कारणले हो न राणा शासनले भनेर स्वीकार्ने । न ३० वर्षे पञ्चायतले केही गर्न नदिएर हो, न त त्यसपछिका अर्का ३० वर्षका अलमलले, न त कुनै भूराजनीतिले । पछि परेको अहिले हामीले शासन गर्न भनेर आफैंले चुनेर पठाएकाको आधारभूत अक्षमताले हो । अबको बाटो त्यसलाई स्वीकार्ने र हाम्रा बहसलाई हाम्रो सामाजिक बनोटको यथार्थमा आधारित गर्दै लग्ने हो, न कि नभएका महानताका भ्रममा बाँच्ने । हो, यो सबै गर्दा लोकतान्त्रिक उपलब्धि र सामाजिक न्यायको सपना कतै हराउन दिनु भएन, त्यत्ति हो । (राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थानबिन्दु जहाँ फरकफरक विज्ञले लेख्नेछन् सुधारका प्रस्तावना, निरन्तर ।)"
माटोले खोजिरहेको युवा जनशक्ति,"नेपालबाहिर नेपालीको संख्या ५० लाख हाराहारीमा रहेको विभिन्न तथ्यांकले देखाएका छन् । हालसम्म नेपालले आधिकारिक रूपमा १ सय ११ मुलुकसँग श्रम सम्झौता गरेको छ । ती मुलुकहरूमा गैरआवासीय नेपाली फैलिएर रहेका छन् । नेपालको अथाह मायालाई हरपल मुटुमा सजाएको अब्बल जनशक्ति देशको सीमाबाहिर छ । विज्ञ जनशक्तिसँग आफ्नो भूमिको अपार माया र ममता हुँदाहुँदै पनि सात समुद्रपारि रहनुपर्ने बाध्यता छ । उनीहरू छातीभरि देशप्रतिको अटुट भावना लिएर बाँचेका छन् । नेपालको उन्नति प्रगतिका लागि उनीहरू आफ्नोतर्फबाट योगदान गर्न आतुर छन् । विभिन्न देशमा छरिएर रहेको यो जनशक्तिको योगदानलाई कसरी प्रयोग गर्ने ? हाम्रा प्रशासक र राजनीतिक नेतृत्वले बेलैमा सोच्नुपर्ने बेला आएको छ । उनीहरूको सीप, पुँजी, प्रविधि, मन तथा बौद्धिक सम्पत्तिलाई नेपालको समृद्धि र सुखी नेपालीको भावनासँग जोड्नुपर्नेछ । न्यायपूर्ण सुशासनमैत्री समाजको निर्माणका लागि राज्यले बेलैमा सोच्नुपर्छ ।अमेरिका, क्यानडा, बेलायत, कोरिया, युरोपेली मुलुक र जापानमा रहेको क्षमतावान् बौद्धिक जनशक्ति आफ्नै भूमिमा योगदान गर्नका लागि पर्खिबसेको छ । साउदी, कतार र दुबईमा रहेका नेपाली त अझ संघर्षपूर्ण दैनिकीमा श्रम बेच्न बाध्य छन् । बाह्य देशको आयआर्जनलाई नेपालको समृद्धिमा जोड्न सकिन्छ । तर, आफ्नो संगठनात्मक दायरामा रहेको नेपालीको संख्या भने निकै कम रहेको छ । नेपाली जनसम्पर्क समितिका रूपमा रहेर विभिन्न देशमा रहेका नेपालीको दायरा विस्तार गर्नुपर्ने आवश्यकता देखिन्छ । बाह्य मुलुकमा रहेको जनशक्ति, पुँजी, प्रविधि र विज्ञहरूलाई भरपुर उपयोग गर्न उचित वातावरण बनाउनका लागि जोड दिनुपर्ने देखिन्छ । उचित नीति निर्माणका हरेक चरणमा उनीहरूको अर्थपूर्ण सहभागिता गराउनुपर्छ । लगानीका क्षेत्रहरूको आवश्यकता पहिचान गर्नुपर्छ । ज्ञान सञ्जालको क्षेत्रमा गैरआवासीय नेपालीले गर्न खोजेका क्षेत्रको अध्ययन र अनुसन्धान हुनु जरुरी छ । देशबाहिर रहेको ज्ञान, सीप र पुँजीलाई नेपाल भित्र्याउनका लागि तीन तहका सरकारले आवश्यक नीति, योजना र कार्यक्रमहरू तय गरिनुपर्दछ ।आवश्यकताका आधारमा प्राथमिकतास्वरूप देशबाहिर छरिएर रहेका नेपालीहरूको योगदानलाई जोड्न सरकार गम्भीर र संवेदनशील हुन जरुरी छ । यो त राज्यको समृद्धिको सपना साकार पार्ने ठूलो अवसर पनि हो । लगानी गर्नका लागि व्यहोर्नुपर्ने झन्झटिला प्रक्रिया हटाई आफ्नोपनको भावनाले जोड्न सक्नुपर्ने आवश्यकता देखिन्छ । देशभित्र हरेक वर्ष उत्पादन हुने करिब ४ लाख ५० हजार जनशक्ति छ । यो क्रियाशील जनशक्ति करिब ६२ प्रतिशत निराश भएर बसेको छ । युवा जनशक्ति बेरोजगार भई साँझबिहानको हातमुख जोड्न र परिवारको खुसी खोज्न खाडी मुलुकमा जान बाध्य र विवश छ । यो जनशक्तिलाई आफ्नै भूमिमा काम गरी बस्न सक्ने रोजगारीको वातावरण तय गर्नु राज्यको दायित्व हो । विदेशमा रहेका नेपालीको लगानी पुँजी, प्रविधि र सीपले देशमा आशा, भरोसा र विश्वास लिएर बाँचेको जनशक्तिलाई जोड्न सक्नुपर्छ । विश्वमा छरिएर रहेका विज्ञहरूको समूहलाई सरकारले भरपुर उपयोग गर्न सकेमा समृद्ध नेपाल, सुखी नेपालीको सपनालाई पूरा गर्न सकिनेछ । गैरआवासीय नेपाली संघ ऐन, २००९ मा यससँग सम्बन्धित नियमावलीहरू आएपछि उल्लेख्य प्रगति भयो । सन् २०१५ मा नेपालको संविधानले गैरआवासीय नेपाली नागरिकतालाई सम्बोधन गरेको छ । सन् २०१८ बाट विश्व ज्ञान सम्मेलन सुरु भयो । एनआरएनएले विज्ञ डायरस्पोरालाई नेपालसँग जोड्ने प्रयास गरेको विभिन्न सम्मेलनले देखाउँछ । एनआरएनले स्किल डाइरेक्टरी, नलेज एन्ड इनोभेसन, खुला विश्वविद्यालय, एनआरएनए एकेडेमी, नेपाल साइन्स फाउन्डेसन, हेल्थ एन्ड हाइजेनिक इन्भेस्टमेन्ट, सुरक्षित यात्रा र सडक सुरक्षा, क्लिन नेपाल, स्किल ट्रेनिङ, कृषि प्रवर्द्धन र एनआरएनए साइटिफिक जर्नलका क्षेत्रमा काम पनि गरेको पाइन्छ । पछिल्लो समय एनआरएनएले एक जना उपाध्यक्षको नेतृत्वमा स्किल नलेज इनोभेसन डेभलपमेन्ट विभाग नै गठन गरेको छ । नयाँ प्लेटफर्मले दिगो विकासको लक्ष्य प्राप्तिका लागि केही योगदान गर्न सक्ने देखिन्छ ।संविधानले परिकल्पना गरेको सीप, पुँजी र प्रविधि प्रयोग गर्नका लागि सही प्लेटफर्म हुनेछ । एनआरएनएका विज्ञ र नेपाल सरकारका निकाय मिलेर देशको आर्थिक विकास, लगानी उत्पादन, रोजगारी सिर्जना लगायतका क्षेत्रमा काम गर्न सकिन्छ । नयाँ पुस्ताका रूपमा विभिन्न मुलुकमा छरिएर रहेका युवाबाट पनि स्वदेशले समयानुकूल ज्ञान, सीप ग्रहण गर्न सक्छ । उनीहरूको ज्ञान नेपालमा उपयोग गर्नका लागि आवश्यकता पहिचान गरी उपयुक्त वातावरण तयार गर्नुपर्छ ।नेपालमा जन्मेर संसारको उत्कृष्ट इन्स्टिच्युटमा कार्यरत नेपालीको ज्ञान स्वदेशमा कसरी ल्याउन सकिन्छ, यसमा राम्रोसँग अध्ययन, अनुसन्धान गरी सम्भावनाका क्षेत्र पहिचान हुन जरुरी छ । यहाँको जल, जमिन, जंगल, प्रविधि, जडिबुटी, कृषि, उद्योग लगायत क्षेत्रमा बढीभन्दा लगानी गर्नुपर्छ । देशको अवस्था वा परिवारको बाध्यताले दैनिक २५ सय हाराहारी युवा अन्य मुलुकमा हातमुख जोर्न र परिवारको खुसी खोज्नका लागि बाहिरिने गरेका छन् । तिनलाई राज्यले फर्काएर एक गाउँ एक उत्पादन, श्रमको सम्मान राष्ट्रको अभियान, रोजगारी प्रवर्द्धन दशक र प्रधानमन्त्री रोजगार लगायतका कार्यक्रम अघि बढाउन सक्छ । यो जनशक्तिलाई फर्काउन सके आफ्नै माटोमा सुन फलाउने अवसर सावित गर्न सकिन्छ ।बाध्यता र अवसरको खोजीमा विदेश गएका प्रवासी नेपालीको संख्या दिनदिनै बढ्दो छ । यति ठूलो संख्यामा किन युवा बिदेसिँदै छन्, राज्यले तिनका लागि कुनै नीति बनाएको देखिन्न । बाह्य मुलुकहरूमा हुर्किरहेको युवाशक्तिलाई नेपालसँग गाँस्नका लागि सरकार संवेदनशील हुनुपर्छ । उनीहरूमा नेपाली संस्कृति, चाडपर्व, माटो र सौन्दर्यका छटा, प्रेमका भावले नेपालको गौरवलाई जोड्नु आवश्यक छ । डेनमार्कमा ५० वर्षदेखि एउटा नेपाली परिवार बस्दै आएको छ । उक्त परिवारका एक नेपाली युवा डेरा लिएर नेपालमा बस्नुभयो । यो आफ्नो मातृभूमिप्रतिको अगाध प्रेम हो । यस्ता उदाहरण अरू पनि होलान् ।यसरी अवसर बोकेको विदेशमा रहेको नेपाली मन र मुटुलाई भरपुर उपयोग गर्न सरकारले नै विशेष नीति निर्माण गर्नुपर्ने देखिन्छ । नीति कार्यान्वयनका तीनै तहका सरकारले समन्वय र पारस्परिक सहयोग अघि बढाउनुपर्छ । अब त गाउँगाउँमा सिंहदरबार पुगेको अवस्थामा स्थानीय जनप्रतिनिधिले पनि यसतर्फ सोच्ने बेला आएको छ । दीर्घकालीन, मध्यकालीन र अल्पकालीन योजनाबाट नेपालको क्रियाशील युवाशक्तिलाई परिचालन गर्नका लागि उनीहरूको ज्ञान, पुँजी र प्रविधिलाई जोड्नुपर्छ । राज्यको आर्थिक टेवामा रेमिट्यान्स महत्त्वपूर्ण छ । यसलाई उत्पादनमूलक क्षेत्रमा प्रयोग गर्नु पनि त्यत्तिकै आवश्यक छ । ब्रेन गेन सेन्टरलाई सक्रिय बनाउनका लागि बटम अप एप्रोचमा जोड दिनुका साथै राजदूतावास, राजदूत, श्रमसहचारीहरूलाई सशक्त, सबल र सक्षम बनाउन जरुरी रहेको छ । देशको आवश्यकता पहिचान गरी जरासम्म पुगेर प्राथमिकताका आधारमा राष्ट्रिय सोच, संवैधानिक मर्म र अन्तर्राष्ट्रिय प्रतिबद्धता पूरा गर्ने गरी युवाशक्तिलाई जोड्नुपर्छ । हिजोका दिनमा नेपालले कोरिया, चीन लगायतका मुलुकमा खाद्यान निर्यात गर्थ्यो । के मुलुक फेरि यो अवस्थामा फर्कन सम्भव छ ? छ, तर राज्यले दृढ सोच राखेर योजना बनाउन सके । यसैले कृषि, उद्योग, पर्यटन, प्राकृतिक सम्पदाको अत्यधिक उपयोग गर्न जरुरी छ । जसले मात्रै सुखी जनता, न्याय र सुशासनपूर्ण समाज निर्माण हुन सक्छ ।"
प्रदेश सचिव र स्थानीय अधिकृत १० वर्षसम्म संघबाटै,"(काठमाडौं)प्रस्तावित संघीय निजामती विधेयकमा प्रदेश मन्त्रालयको सचिव र स्थानीय तहको प्रमुख प्रशासकीय अधिकृत १० वर्षसम्म संघीय दरबन्दीमा रहने प्रावधान राखिएको छ । मन्त्रिपरिषद्बाट स्वीकृत भई सोमबार संसद्मा दर्ता गर्ने तयारी रहेको विधेयकमा उक्त प्रावधान राखेको संघीय मामिला तथा सामान्य प्रशासन मन्त्रालय स्रोतले जानकारी दिएको छ । स्थानीय तहको दरबन्दी संघको हुने कि प्रदेशको भन्ने विवाद लामो समयदेखि चलिरहेका बेला विधेयकमा उक्त प्रावधान राखिएको हो । प्रस्तावअनुसार नगरपालिका र गाउँपालिका प्रमुख प्रशासकीय अधिकृत १० वर्षसम्म संघको दरबन्दीमा रहनेछ । विधेयकमा यी दुवै पदका कर्मचारीलाई संघले प्रदेशमा पठाउने र खटनपटन भने प्रदेशले नै गर्ने उल्लेख छ । १० वर्षपछि भने प्रदेशले नै व्यवस्थापन मिलाउने विधेयकमा उल्लेख छ ।२०७७ असारमा राज्य व्यवस्था तथा सुशासन समितिबाट पारित भएको निजामती विधेयकको प्रतिवेदनमा स्थानीय तहको प्रमुख प्रशासकीय अधिकृत प्रदेश लोक सेवाले पदपूर्ति गर्ने प्रावधान रहेको थियो । संघीय मन्त्रालय उच्च स्रोतका अनुसार निजामती सेवाका सबै पदलाई तहगत बनाइएको छ । यसअघि श्रेणी र तह गरी दुई पद थिए । विधेयकमा १४ तहसम्म रहने प्रावधान प्रस्ताव गरिएको छ । सहसचिवलाई ११ औं र १२ औं दुई तहको प्रस्ताव गरिएको छ । १३ औं तहको सचिव हुने र १४ तहको मुख्यसचिव हुने प्रस्ताव विधेयकमा छ । अहिले सहसचिवबाट सचिव हुने प्रावधान रहेकामा १२ औं तहमा पुगेको सहसचिव मात्र सचिव हुनेछन् । यसअघि सहसचिवपछि अतिरिक्त सचिवको प्रावधान राखेकामा त्यसलाई हटाइएको छ । अतिरिक्त सचिवको प्रावधान हटाउन कर्मचारीतन्त्रबाटै व्यापक दबाब आएको स्रोतको भनाइ छ । सचिव हुने सहसचिवले अतिरिक्त सचिवमै अवकाश हुने अवस्था आउने भएपछि यस्तो दबाब सिर्जना गरिएको मन्त्रालय स्रोतले बतायो । निजामती सेवाका कर्मचारीको जागिर अवधि ६० वर्ष उमेरसम्म तोकिएको छ । तर ६० वर्षे प्रावधान एक वर्षपछि मात्र लागू हुने विधेयकमा उल्लेख छ । लोक सेवा आयोगको सुझावअनुसार उक्त प्रावधान राखिएको मन्त्रालय स्रोतले जानकारी दियो । हाल विद्यमान निजामती विधेयकअनुसार ५८ वर्षमा अवकाश हुने व्यवस्था छ ।विधेयकमा प्रस्तावित प्रावधानअनुसार निजामती सेवामा प्रवेशका क्रममा छुट्याइएको कोटामा केही नयाँ प्रावधानहरू थपिएका छन् । महिलालाई छुट्याएको क्लस्टरअन्तर्गतको प्रतिशतभित्रबाट पनि खसआर्य, दलित, अपांग, विपन्न खसआर्य महिलालाई छुट्टै कोटा निर्धारण गर्ने प्रावधान प्रस्ताव गरिएको छ । लामो समयदेखि थारू समुदायले निजामती सेवा प्रवेशमा आफ्नो कोटा माग गरेकामा त्यसलाई पनि सम्बोधन गरिएको संघीय मन्त्रालयका एक अधिकारीले बताए । उनका अनुसार प्रस्तावित विधेयकमा विपन्न खसआर्यको पनि क्लस्टर छुट्याइएको छ ।बहुप्रतीक्षित निजामती विधेयक प्रधानमन्त्री तथा मन्त्रिपरिषद् कार्यालयबाट अन्तिम टुंगो लगाएर आइतबार संघीय मामिला मन्त्रालय पठाइसकिएको छ । उक्त विधेयक सोमबार संसद् सचिवालयमा दर्ता हुनेछ । निजामती विधेयक २०७५ साल माघमा पहिलो पटक संसद्मा दर्ता भएर २०७७ असारमा राज्य व्यवस्था समितिले पारित गरेको थियो । राज्य व्यवस्था समितिकी तत्कालीन सभापति शशी श्रेष्ठले समितिबाट पारित भएको विधेयकको प्रतिवेदन प्रतिनिधिसभामा पेस गरे पनि छलफल नै नभई तुहिएको थियो । उक्त विधेयक २०७८ असोजमा संसद्बाट फिर्ता गरिएको थियो । २०७९ को संसद् निर्वाचनपछि मन्त्रिपरिषद्ले गत भदौमा विधेयक पारित गरेको थियो । निजामती दिवसका दिन पेस गर्ने भनिए पनि त्यसको झन्डै सात महिनापछि दर्ता हुन लागेको हो । प्रधानमन्त्री पुष्पकमल दाहालको नेतृत्वमा सरकार बनेदेखि विधेयक दर्ताको चर्चा भई नै रहे पनि राजनीतिक सहमति हुन नसक्दा संसद्मा प्रवेश पाउन सकेको थिएन । मुलुक संघीयतामा गएपछि २०७६ चैतमा कर्मचारी समायोजन गरिएकामा निजामती ऐनको अभावमा प्रशासनिक संघीयता कार्यान्वयनमा समस्या देखिएको छ । समायोजनमा परेका कर्मचारीको समस्या दिन प्रतिदिन जटिल बन्दै गएको छ । निजामती ऐनको अभावमा उनीहरूको पदोन्नति र व्यावसायिक सुरक्षाको विषय उठ्ने गरेको छ । संघीय निजामती ऐनलाई मार्गदर्शन मानेर प्रदेश निजामती ऐन बनाउने भनिएकामा केन्द्रीय सरकारले पेस गरेको ७ वर्षसम्म ऐन नबनाएका कारण प्रशासनिक संयन्त्र तदर्थवाद मा चलेको आवाज उठिरहेको छ । संघीय सरकारले ऐन नबनाएका कारण प्रदेशले निजामती ऐन बनाएर लागू गरेका छन् ।"
दुग्ध किसानलाई बाइपास गरेर मध्यस्थकर्ता र सरकारबीच सम्झौता,"(काठमाडौं)किसानलाई बाइपास गर्दर् ैसरकारले मध्यस्थकर्तासँग वार्ता गरेर आन्दोलनरत किसानसँग सहमति भएको झूटो भ्रम फैलाएको पाइएको छ । कृषि तथा पशुपन्छी विकास मन्त्रालयले शनिबार राति करिब ११ बजे विज्ञप्ति जारी गर्दै आन्दोलनरत किसानसँग पाँचबुँदे सहमति भएको दाबी गरेको छ । तर राष्ट्रिय किसान सञ्जालसँग आबद्ध १४ संस्थाले किसानको पूर्वघोषित आन्दोलनका कार्यक्रम यथावत् रहेको जनाएका छन् ।कृषि तथा पशुपन्छी सचिव रेवतीरमण पौडेल, सहसचिव सूर्य पौडेल, राष्ट्रिय दुग्ध विकास बोर्डका निमित्त कार्यकारी निर्देशक बालक चौधरी, पशु सेवा विभागका महानिर्देशक उमेश दाहाल, दुग्ध विकास संस्थानका उपमहाप्रबन्धक राजेन्द्र अधिकारी, केन्द्रीय दुग्ध सहकारी संघका प्रतिनिधि र डेरी उद्योगीबीच भएको छलफलमा आन्दोलन स्थगन गर्ने सहमति भएको दाबी गरिएको छ ।दूध उत्पादन, आन्तरिक खपत र आयातनिर्यातबीच सन्तुलन हुन नसकी धूलो दूध तथा दुग्ध पदार्थको मौज्दात रहन गएको छ । केही महिनादेखि किसानले दूधको भुक्तानी नपाएको, दूध खरिद एवं संकलनको कार्य पनि प्रभावित भएको छ, मन्त्रालयका प्रवक्ता सवनम शिवाकोटीले जारी गरेको विज्ञप्तिमा भनिएको छ, बक्यौता रकमको भुक्तानीको विषयलाई लिएर आन्दोलनरत दुग्ध किसानसँग यही फागुन १९ मा कृषिमन्त्री बेदुराम भुसालको समुपस्थितिमा दुग्ध उत्पादक, प्रशोधकलगायत सरोकारवालाबीच भएको वार्तामा पाँचबुँदे सहमति भएको छ ।मन्त्रालयसँग भएको वार्तापछि आन्दोलन फिर्ता लिने र भुक्तानी उपलब्ध गराउने विषयमा सहमति भएको सहमतिपत्रमा उल्लेख छ । किसानले पाउनुपर्ने भुक्तानीको निरन्तरता दिँदै ०८० पुस मसान्तसम्मको भुक्तानी चैत २१ सम्म गरिसक्ने, प्रत्येक उद्योगले सहकारीबाट किनेको दूधको परिमाण नघटाई मिल्क होलिडे नहुने गरी खरिदलाई निरन्तरता दिनुपर्ने पनि सहमतिमा उल्लेख छ ।मन्त्रालयले दूध तथा दुग्ध पदार्थ निर्यातका लागि समन्वय गर्ने, निर्यात प्रवर्द्धनसम्बन्धी विषय आगामी नीति तथा कार्यक्रममा समावेश गरिने, पशुपालक किसानलाई दिइरहेको पशुपन्छी बिमा कार्यक्रमलाई निरन्तरता दिने र केन्द्रीय दुग्ध सहकारी संघले राखेका अन्य माग सम्बोधन गर्ने सहमतिमा जनाइएको छ । मन्त्रालय, डेरी उद्योगी र केन्द्रीय दुग्ध सहकारी संघले दुग्ध उत्पादक किसानसँग सहमति भएको र आन्दोलन फिर्ता लिएको दाबी गरिरहँदा राष्ट्रिय किसान सञ्जालले भने आन्दोलन यथावत् रहेको दाबी गरेको छ । किसानका प्रतिनिधिसमेत नराखी गरिएको वार्ता स्वीकार्य नभएको सञ्जालले जारी गरेको विज्ञप्तिमा उल्लेख छ । सञ्जालसँग आबद्ध १४ संस्थाले संयुक्त रूपमा विज्ञप्ति जारी गर्दै किसानको आन्दोलनलाई कमजोर बनाउने खेल भइराखेको जनाइएको छ । कुत्सित मनसायबाट उत्पादक किसान र किसान संगठनका प्रतिनिधिलाई बेवास्ता गरी भएको सहमतिप्रति सञ्जालको गम्भीर ध्यानाकर्षण छ, कथित समझदारीबाट भ्रममा नपर्न अनुरोध गर्छौं, आन्दोलनका पूर्वनिर्धारित कार्यक्रम यथावत् छन्, सञ्जालले जारी गरेको विज्ञप्तिमा भनिएको छ ।घोषित आन्दोलनका कार्यक्रमअन्तर्गत सोमबार काठमाडौंको शान्तिवाटिका, रत्नपार्कमा बृहत् किसान प्रदर्शन हुने राष्ट्रिय किसान सञ्जाल तथा नेपाल किसान महासंघका अध्यक्ष गणेशचन्द्र तिमिल्सिनाले बताए । किसानलाई डेरीसँगै केही सहकारीले पनि पैसा तिर्न बाँकी छ । केही सहकारीका मान्छे आफू बच्नका लागि सरकार र डेरी उद्योगसँग मिलेर आफूअनुकूल निर्णय गरेका छन् । सञ्जालले आम किसानको हकहितमा निर्णय गर्ने हो, तिमिल्सिनाले भने, केही सहकारीले गरेको वार्ताको कुनै औचित्य छैन । केही सहकारीले आन्दोलन फिर्ता लिए पनि सञ्जालको आन्दोलन फिर्ता भएको छैन । किसानको आन्दोलन टुंगोमा पुगेको छैन । सोमबार विरोधको कार्यक्रम हुन्छ ।अखिल नेपाल किसान महासंघका उपमहासचिव सरिता भुसालले पनि किसानको आन्दोलन जारी रहेको बताइन् । केन्द्रीय दुग्ध सहकारी संघसहित मिलेर गरिएको आन्दोलन हो । सरकारले एउटा संघलाई मात्रै बोलाएर सहमतिका नाममा आन्दोलन मत्थर पार्ने काम गर्न खोजेको देखिन्छ । किसानले भुक्तानी नपाएसम्म हाम्रो आन्दोलन जारी छ, भुसालले भनिन्, वार्तामा पीडित किसानलार्ई समेत बाइपास गरियो, एउटा संघसँग मात्रै गरिएको वार्ताको कुनै औचित्य नै छैन ।कृषक समूह महासंघ नेपालका अध्यक्ष पञ्जकाजी श्रेष्ठले पनि केही सहकारीले गरेको वार्तामा आफूहरूको विमति रहेको जनाए । राज्यले सधैं झुक्याउने काम गरेकाले अहिले सहमति पनि औपचारिकता मात्रै भएको उनको दाबी छ । विगतमा पनि पटकपटक सहमति भयो । तर कार्यान्वयन भएन । अहिले पनि किसानलाई झुक्याउन केही सहकारीसँग वार्ता गरेर सहमति गरेको भनियो, उनले भने, यसमा हाम्रो विमति छ ।यता केन्द्रीय दुग्ध सहकारी संघका महासचिव रामप्रसाद आचार्यले भने आन्दोलन स्थगन भएको दाबी गरे । सञ्जाललाई आफूहरूले नचिन्ने उनको भनाइ छ । डेरी एसोसिएसनका अध्यक्ष प्रह्लाद दाहालले पनि आफूहरूले वास्तविक किसानसँगै वार्ता भएको दाबी गरे ।"
राष्ट्र बैंकको सहभागितामा थालियो सहकारी अनुगमन,"काठमाडौं (कास) नेपाल राष्ट्र बैंकको सहभागितामा सहकारी विभागले सहकारी संस्थाको अनुगमन थालेको छ । सहकारी विभागका उपरजिस्ट्रार टोलराज उपाध्याय नेतृत्वको संयुक्त अनुगमन टोलीले सहकारी संस्थाहरूको सघन अनुगमन सुरु भएको हो । नियमनको अभावमा सहकारी क्षेत्रमा समस्या आयो भन्ने आरोप लागिरहेका बेला सहकारी संस्थाको अवस्था कस्तो छ भनेर वास्तविक अवस्था पत्ता लगाउन संयुक्त अनुगमन थालिएको विभागका उपाध्यायले बताए । पहिलो चरणमा ९ वटा संस्थाको अनुगमन गर्दै छौं, तीमध्ये आइतबारसम्म ६ वटाको सकिएको छ, उपाध्यायले भने, यो सुरुवात मात्र हो । अब नियमित रूपमा अनुगमन जारी राख्छौं । अनुगमनका क्रममा समस्यामा परेकानपरेका दुवै प्रकृतिका संस्था हेरिने विभागले जनाएको छ । राम्रा संस्थाका गतिला अभ्यासको उदाहरण दिएर समस्यामा रहेका संस्थालाई सुध्रिन आग्रह गर्छौं, उपरजिस्ट्रार उपाध्यायले भने, अनुगमन टोलीको सुझावका आधारमा समस्यामा रहेका संस्थाका हकमा सहकारी विभागले निर्देशन जारी गर्छ ।अनुगमनका क्रममा विभागले सहकारीको सिद्धान्त र नियामनक निकायको निर्देशन पालना भएनभएको अवस्था हेर्छ भने राष्ट्र बैंकले भने वित्तीय अवस्थाको विश्लेषण गर्ने बताइएको छ । अनुगमन टोलीमा राष्ट्र बैंकका तर्फबाट उपनिर्देशक रमेश चौलागाईंसहित तीन जना र विभागका तर्फबाट एक जना प्रतिनिधि छन् । पहिलो चरणमा टोलीले गोर्खा सेभिङ एन्ड क्रेडिट कोअपरेटिभ, आइडियल यमुना बचत तथा ऋण सहकारी, गौतमश्री बहुउद्देश्यीय, लालीगुराँस बहुउद्देश्यीय सहकारी संस्था, हाम्रो बहुउद्देश्यीय सहकारी, कान्तिपुर बचत तथा ऋण सहकारी संस्था, शुभरत्न बचत तथा ऋण सहकारी संस्था, नेपाल बहुउद्देश्यीय केन्द्रीय सहकारी संघलगायतको अनुगमन गर्नेछ । सहकारी क्षेत्र सुधार सुझाव कार्यदलको प्रतिवेदन, ०८० को सुझावअनुसार मन्त्रालयले केही ठूला सहकारीको अनुगमनका लागि बैंकलाई आग्रह गरेको थियो । तर, केन्द्रीय बैंक आफूले एक्लै सहकारीको अनुगमन नगर्ने बताएपछि सहकार्य गरिएको विभागले जनाएको छ । विगतमा सांसदहरूले नै सहकारी ऐनलाई कमजोर बनाएकै कारण अहिले सहकारी क्षेत्रमा समस्या आएको जानकारहरूले बताउँदै आएका छन् । यद्यपि सहकारी कानुन फितलो बनाउने प्रयास अहिले पनि रोकिएको छैन, जसअनुसार गत माघ २५ मा प्रतिनिधिसभाबाट पारित भएको सहकारी विधेयकमा व्यक्तिगत बचतको सीमा हटाउने व्यवस्था गरिनुले यो पुष्टि हुने जानकारहरू बताउँछन् । बचत तथा ऋण सहकारी संस्थामा व्यक्तिगत बचतको सीमा नरहने गरी सम्पत्ति शुद्धीकरणसम्बन्धी विधेयक सदनबाट बहुमतले पारित भएको छ ।"
बैंकविरुद्धका गतिविधि नरोकिए कर्जा प्रवाह बढ्दैन,"काठमाडौं (कास) नेपाल राष्ट्र बैंकका गभर्नर महाप्रसाद अधिकारीले बैंक वित्तीय क्षेत्रमाथिको अराजकता तत्काल नरोकिए कर्जा प्रवाहको वृद्धि र माग बढ्न नसक्ने बताएका छन् । प्रतिनिधिसभाअन्तर्गतको अर्थ समिति बैठकमा गभर्नर अधिकारीले आइतबार बैंक तथा वित्तीय संस्थाविरुद्ध भइरहेका अराजक गतिविधि तत्काल सरकारले रोक्नुपर्नेमा जोड दिएका हुन् ।अराजक गतिविधिका विषयमा प्रधानमन्त्री, अर्थमन्त्री र सचिवहरूसहित बसेर छलफल गरिरहेका छौं । यो अराजकतालाई रोक्न सकेनौं भने सोचेअनुसारको कर्जाको माग हुने र कर्जा प्रवाह हुने अवस्था छैन, उनले भने, बैंकका कर्मचारीलाई कालोमोसो दल्ने, बैंकबाट निस्कनेबित्तिकै हातपात गर्ने समूहलाई तत्काल सरकारले कानुनी कारबाही गर्न आवश्यक देखिन्छ ।राजनीतिक रूपमा व्यक्तिगत उद्देश्य परिपूर्ति गरी बैंकिङ क्षेत्र र नियमन निकायलाई कमजोर बनाउने गरी वित्तीय प्रणालीप्रति आक्रमण भइरहेको पनि उनले बताए । कतैकतै बैंकिङ क्षेत्र र नियमन निकायलाई कमजोर बनाएपछि अन्य कुराहरू कमजोर हुँदै जान्छ भन्ने सोच पनि देखिन्छ, गभर्नर अधिकारीले थपे, अर्थतन्त्र कमजोर बनाएर व्यक्तिगत स्वार्थपूर्ति गर्ने दाउमा अराजक गतिविधि केन्द्रित भएको देखिन्छ । सरकारले त्यस्तो गतिविधि गर्नेलाई कानुनको परिधिभित्र ल्याउन सके कर्जा माग बढ्ने र त्यसले अर्थतन्त्र चलायमान हुने उनको दाबी छ । पछिल्लो समय बैंकहरूसँग लगानी गर्ने ६ खर्ब रुपैयाँको लगानीयोग्य तरलता रहेको उनले बताए । बैंकहरूको खराब कर्जा (एनपीए) ३४० प्रतिशत पुगेको छ । बैंकहरूको खराब कर्जा बढ्नुमा समग्र बजारको अवस्था, अर्थतन्त्रमा शिथिलता, रिपेमेन्ट कमी, ऋणको आम्दानी क्षमता कमी र बजारमा आएका अनावश्यक हल्ला, ऋण नतिरे पनि हुन्छ भन्ने अराजक अभिव्यक्ति र असम्भव आश्वासन मुख्य कारण हुन्, अधिकारीले भने, यसको असर प्रत्यक्ष रूपमा कर्जा प्रवाह र कर्जा असुलीमा पनि परेको छ । प्रहरीको केन्द्रीय अनुसन्धान ब्युरो (सीआईबी) ले केही बैंकर पक्राउ गरेको सन्दर्भमा अरू बैंकर्सहरू आतंकित हुनुपर्ने अवस्था नभएको अधिकारीले बताए ।नेपाल प्रहरीको केन्द्रीय अनुसन्धान ब्युरोले बैंकर्सहरूलाई पक्राउ गरेको सन्दर्भमा अन्य बैंकरहरू आतंकित हुनुपर्ने अवस्था नभएको उनको भनाइ छ । केन्द्रीय अनुसन्धान ब्युरोसँग राष्ट्र बैंकले बैंकका कर्मचारी पक्राउ सम्बन्धमा सोधपुछ गर्दा सहकारीको अनुसन्धानका क्रममा पक्राउ गरिएको बताएको अधिकारीले जनाए । राष्ट्र बैंकले बैंकमा भएको अनियमितताका विषयमा अनुसन्धान गरी कारबाही गर्ने गरेको उनको भनाइ छ । अहिले प्रहरीले गरिरहेको अनुसन्धानलाई सबैले सहयोग गर्नुको विकल्प नभएको उनले बताए । बैंकर्सहरू दोषी ठहर नभएर बाहिर आउने दोषी भए कानुनअनुसार सजाय भोग्नुपर्ने अवस्था रहेको अधिकारीले उल्लेख गरे ।"
चर्च ब्वाइजसँग पुलिस स्तब्ध,"(बिर्तामोड) नेपाल पुलिस क्लबलाई रोक्दै चर्च ब्वाइज युनाइटेड छैटौं झापा गोल्डकप फुटबल प्रतियोगिताको क्वाटरफाइनलमा प्रवेश गरेको छ । चचै ब्वाइजले बिर्तामोडस्थित डोमालाल राजवंशी रंगशालामा आइतबार पुलिसलाई २० गोलले पराजित गर्यो । चर्च ब्वाइजबाट विदेशी खेलाडी अबायोमी फोकुन्ले र समीर तामाङले गोल गरे । दुवै गोल दोसो हाफमा सम्भव भयो । ५४ औं मिनेटमा चर्च ब्वाइजले पेनाल्टी प्रहार गर्ने अवसर पाउँदा फोकुन्लेले सदुपयोग गरे । वान भर्सेस वानको अवस्थामा बल अगाडि बढाएका फोकुन्लेलाई पुलिसका गोलकिपर सञ्जित श्रेष्ठले अघि बढ्दै लडाएका थिए । रेफ्रीले गोलकिपर सञ्जितलाई पहेंलो कार्ड देखाउँदै चर्च ब्वाइजलाई पेनाल्टी दिने निर्णय गरेका थिए । समीरले ७७ औं मिनेटमा टिमका लागि दोस्रो गोल थपेका थिए । फोकुन्लेले दिएको क्रस पासलाई समीरले बिनाकुनै गल्ती पोस्टको दिशा दिएका थिए । पहिलो २० मिनेट पुलिसले आक्रामक खेल पस्किएको थियो । तर, दोस्रो हाफमा भने चर्च ब्वाइज हाबी हुँदा पुलिस दबाबमा रह्यो । २२ औं मिनेटमा पुलिसका सञ्जय धिमालले गरेको कडा प्रहार चर्च ब्वाइजका कप्तानसमेत रहेका गोलकिपर दीप कार्कीले उत्कृष्ट बचाउ गरे । ४३ औं मिनेटमा पुलिसका सञ्जीव लामाको फ्रिकिक प्रहार दीपले नियन्त्रणमा लिए । पहिलो हाफमा चर्च ब्वाइजले पुलिसको गोलपोस्टमा खासै आक्रमण बुन्न सकेन । २६ औं मिनेटमा चर्च ब्वाइजका सुरज जीउ ठकुरीले बक्स नजिकैबाट गरेको प्रहार फितलो बन्यो । ३७ औं मिनेटमा उसका राजेश परियारको फ्रिकिक बललाई फोकुन्लेले गरेको हेडर सशक्त बन्न सकेन । पहिलो हाफमा सिर्जना गरेका अवसरलाई सदुपयोग गर्न नसक्दा खेल गुमाउन पुगेको पुलिस क्लबका प्रशिक्षक चेतन घिमिरेले बताए । उनले फ्रन्ट लाइनमा अनुभवी खेलाडी नभएकाले पनि प्राप्त अवसरहरू गुमेको बताए । उनले भने, पहिलो हाफमा पाएको अवसरमा गोल गर्न सकेनौं । दोस्रो हाफमा डिफेन्स लाइन कमजोर बन्यो ।चर्च ब्वाइजका प्रशिक्षक रुबेन राईले पेनाल्टी अवसरले टिमलाई खेलमा फर्किन सहयोग पुगेको प्रतिक्रिया दिए । पेनाल्टी नपाएको भए खेल जित्न गाह्रो हुन्थ्यो । पेनाल्टी गोल गरेपछि हामीलाई थप गोल गर्न र खेल नियन्त्रणमा राख्न सजिलो भयो, राईले भने । एक गोल गर्दै दोस्रो गोलका लागि पास निकालिदिएका फोकुन्ले प्लेयर अफ दी म्याच हुँदै नगद ११ हजार रुपैयाँ पाए । सोमबार नेपाल एपीएफ क्लब र वाग्मती युवा क्लबबीच पहिलो क्वाटरफाइनल खेल हुनेछ ।"
इन्डोनेपाल टी२० क्रिकेट कान्तिपुर टीभीमा,"काठमाडौं (कास) चितवनको भरतपुरमा आगामी चैत ८ देखि १८ गतेसम्म हुने इन्डोनेपाल टी२० क्रिकेटको प्रत्यक्ष प्रसारण कान्तिपुर टीभी म्याक्सले गर्ने भएको छ । कान्तिपुर टेलिभिजन र आयोजक चितवन जिल्ला क्रिकेट संघबीच हालै प्रत्यक्ष प्रसारणका लागि सम्झौता भएको छ । टीभीका तर्फबाट चिफ मार्केटिङ अफिसर सुजन कार्की र आयोजकका तर्फबाट चितवन जिल्ला क्रिकेट संघका अध्यक्ष सुदीप पियाले सम्झौतामा हस्ताक्षर गरे । सिंगल राउन्ड रोबिनका आधारमा हुने खेलमा नेपालका ३ विभागीय टोली नेपाल पुलिस, नेपाल एपीएफ क्लब र त्रिभुवन आर्मी क्लबको सहभागिता रहनेछ । त्यस्तै आयोजकका तर्फबाट भरतपुर मेयर्स ११ र भारतीय टोलीमा दिल्ली वन्डर्स र लखनउ ११ ले प्रतियोगितामा सहभागिता जनाउने छन् । प्रतियोगिताका सबै खेल गौतम बुद्ध क्रिकेट रंगशालामा हुने आयोजकले जनाएको छ । सबै खेलहरू कान्तिपुर टीभी म्याक्सका साथै कान्तिपुर टेलिभिजनकोयुट्युबलगायतका प्लेटफर्महरूमा पनि प्रत्यक्ष प्रसारण हुनेछ । प्रतियोगिताको कमर्सियल पार्टनरका रूपमा जोहरा इन्टरनेसनल प्रालि रहेको छ ।"
'राइट टु प्रोटिन हाफ म्याराथन अर्को महिना,काठमाडौं (कास) राइट टु प्रोटिन हाफ म्याराथन अर्को महिना हुने भएको छ । यो दौडको तेस्रो संस्करण हुनेछ । यसपल्ट दौड चैत १० मा हुनेछ । हाफ म्याराथनसँगै दौडमा पुरुष १० किमि र महिला पाँच किमि पनि समावेश हुनेछ । यस्तै १२ कक्षासम्मका लागि ब्वाइजतर्फ पाँच र गर्ल्सतर्फ तीन किमि दौड पनि राखिएको छ ।फरक क्षमता भएकाका लागि ह्विलचेयर दौड पनि हुनेछ । यो प्रोटिनमाथिको अधिकारबारे जनचेतना बढाउन नेपाल भेटेरिनरी एसोसिएसनको आयोजनामा हुन लागेको हो । प्रतियोगिताको कुल पुरस्कार राशि १४ लाख २५ हजार रुपैयाँ रहेको छ र यसमध्ये हाफ म्याराथन विजेताले एक लाख ३३ हजार पाउनेछ । दौड दशरथ रंगशालाबाट सुरु हुनेछ र त्यहीं आएर टुंगिनेछ । प्रतियोगितालाई लिएर आइतबार आयोजित पत्रकार सम्मेलनमा आयोजना समितिका अध्यक्ष शीतलकाजी श्रेष्ठले सर्वसाधारणको प्रोटिनमाथिको अधिकारबारे जनचेतना बढ्ने विश्वास पोखे । दौडमा नेपाल एथलेटिक्स संघको प्राविधिक सहयोग रहनेछ ।
एनओसी र कोमोरेबीबीच सम्झौता,"काठमाडौं (कास) फ्रान्सको पेरिसमा हुने ३३ औं ग्रीष्मकालीन ओलम्पिकमा सहभागी हुने नेपाली टिमको पोसाकका लागि नेपाल ओलम्पिक कमिटी (एनओसीं) ले आइतबार कोमोरेबीसँग सम्झौतामा हस्ताक्षर गरेको छ । एनओसीका लागि कमिटीका महासचिव निलेन्द्रराज श्रेष्ठ र कोमोरेबीका लागि सीईओ ड्यानिएल भालेटिनले सम्झौतामा हस्ताक्षर गरे ।कोमोरेबी फ्रान्सेली टेक्सटाइल कम्पनी हो । सम्झौताअनुसार पेरिस ओलम्पिक्समा सहभागी हुने नेपाली टिमका सदस्यलाई कोमोरेबीले पोसाक उपलब्ध गराउनेछ । सम्झौता चार वर्षको रहेको छ र यसअनुसार कोमोरेबी नेपाली ओलम्पिक टिमको आधिकारिक पोसाक साझेदार हुनेछ ।सम्झौताअनुसार कोमोरेबीले अन्तर्राष्ट्रिय ओलम्पिक कमिटी र ओलम्पिक काउन्सिल अफ एसियाअन्तर्गत हुने प्रतियोगितामा पनि नेपाली टिमलाई पोसाक उपलब्ध गराउनेछ । यसमा ग्रीष्मकालीन र शीतकालीन ओलम्पिक्स, ग्रीष्मकालीन र शीतकालीन एसियाली खेलकुद, ग्रीष्मकालीन र शीतकालीन युथ ओलम्पिक्स, एसियनबीच गेम्स र दक्षिण एसियाली खेलकुद रहेका छन् ।कोमोरेबीले उपलब्ध गराउने सबै पोसाकको ढाँचामा एनओसीको स्वीकृति चाहिनेछ । कमिटीका अध्यक्ष जीवनराम श्रेष्ठले यो अनुबन्धले नेपाली खेलकुदमा नयाँ आयाम थपेको बताए ।"
सूर्य नेपाल च्यालेन्ज आजदेखि,"काठमाडौं (कास) सूर्य नेपाल गल्फ टुरअन्तर्गत सिजनको पाँचौं प्रतियोगिता सूर्य नेपाल च्यालेन्ज सोमबारदेखि सुरु हुँदै छ । रोयल नेपाल गल्फ क्लबमा चार दिनसम्म चल्ने ७२ होलको प्रतियोगितामा ३१ प्रोफेसनल र ११ एमेच्योर खेलाडीले प्रतिस्पर्धा गर्नेछन् । ३६ होलको समाप्तिपश्चात् कटबाट उत्कृष्ट २१ खेलाडीले तेस्रो र चौथो दिनका लागि स्थान सुरक्षित गर्ने प्रोफेसनल गल्फर्स एसोसिएसन नेपाल (एनपीजीए) का महासचिव दीपक आचार्यले बताए । एमेच्योर खेलाडी पनि कट बनाउन उत्कृष्ट २१ भित्र पर्नुपर्नेछ । कुल ५ लाख ७२ हजार २ सय ५० नगद पुरस्कार राशि रहेको प्रतियोगिताको विजेताले नगद १ लाख तथा दोस्रो र तेस्रो हुने खेलाडीहरूले क्रमशः ६७ हजार र ४८ हजार हात पार्नेछन् । चौथो हुनेलाई ४० हजार र पाँचौं हुनेलाई ३६ हजार प्रदान गरिनेछ । कट बनाउने २१ प्रोफेसनल गल्फरले नगद पुरस्कार प्राप्त गर्नेछन् । तीन कीर्तिमानसहित सूर्य नेपाल वेस्टर्न ओपन जितेका भुवन नगरकोटीसहित दिनेश प्रजापति, रवि खड्का र जयराम श्रेष्ठलाई सूर्य नेपाल च्यालेन्जको प्रमुख दावेदारका रूपमा हेरिएको छ । प्रोफेसनल गल्फरहरूलाई युवा एमेच्योर तथा डिफेन्डिङ च्याम्पियन सद्भाव आचार्यले कडा चुनौती दिने अपेक्षा गरिएको छ । सद्भावले गत सिजन सबैभन्दा कम उमेरमा सूर्य नेपाल च्यालेन्ज जितेका थिए । नेपाल नम्बर एक गल्फर शुक्रबहादुर राई र युवा प्रो सुवास तामाङ यो प्रतियोगितामा खेल्ने छैनन् । उनीहरू भारतीय गल्फ टुरअन्तर्गत गुजरात ओपन गल्फ प्रतियोगितामा सहभागी हुनेछन् । प्रमुख दुई खेलाडीबिना पनि अन्य गल्फरले निकै प्रतिस्पर्धात्मक खेल खेलिरहेको एनपीजीएका अध्यक्ष रवीन्द्रमान श्रेष्ठले बताए ।"
