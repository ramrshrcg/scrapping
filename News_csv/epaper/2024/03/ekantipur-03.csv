शीर्षक,विवरण
गठबन्धन टुट्ने भयले मन्त्री फेर्न देउवा लचक,"(काठमाडौं) राष्ट्रिय सभा अध्यक्षमा माओवादीले उम्मेदवारी दिने निर्णय गरेपछि दबाबमा परेका कांग्रेस सभापति शेरबहादुर देउवाले प्रधानमन्त्री पुष्पकमल दाहाललाई फकाउन मन्त्रिपरिषद् पुनर्गठनदेखि पार्टीको महासमिति बैठकबाट पारित दस्ताबेज परिमार्जन गर्न सकिनेसम्मको संकेत दिएका छन् । प्रधानमन्त्री दाहालले दुई महिनाअघिबाटै कार्यक्षमता अभाव भएका मन्त्रीहरूलाई हटाएर मन्त्रिपरिषद् पुनर्गठन गर्न खोजेका छन् । सत्ताको मुख्य घटक कांग्रेसका सभापति देउवाले पार्टीबाट मन्त्री भएकाहरूलाई हटाउन नमानेको र पछिल्लो पटक विवादित तीन मन्त्रीका विषयमा समेत देउवासँग कुरा नमिलेपछि दाहालले असन्तुष्टि व्यक्त गरेका थिए । त्यसैको पृष्ठभूमिमा राष्ट्रिय सभाको अध्यक्षमा माओवादीले आफ्नो उम्मेदवार अघि सार्ने निर्णय गरेर कांग्रेसमाथि दबाब बढाएको छ । माओवादी उपमहासचिव वर्षमान पुन कोशी प्रकरणदेखि कांग्रेस महासमितिको बैठकसम्म आइपुग्दा कांग्रेससँग अविश्वास बढेको बताउँछन् । कोशी प्रदेशमा गठबन्धन दलको निर्णयलाई कांग्रेसकै शेखर कोइराला समूहका सांसदले विद्रोह गर्दा आफ्नो पार्टीले मुख्यमन्त्री नपाएको गुनासो माओवादीको छ । माघ ११ मा सम्पन्न राष्ट्रिय सभा सदस्यको निर्वाचनमा गठबन्धनका दुई उम्मेदवार कांग्रेस नेता कृष्णप्रसाद सिटौला निर्वाचित भएका थिए, तर माओवादी नेतृ चम्पादेवी कार्की पराजित भएकी थिइन् । त्यस्तो हुनुमा कांग्रेसबाट धोका भएको निष्कर्ष माओवादीले निकालेको छ । पछिल्लो पटक फागुन १० मा सम्पन्न कांग्रेसको महासमिति बैठकमा कसैसँग चुनावी गठबन्धन नगर्ने, हिन्दु राज्यको पक्षमा हस्ताक्षर गर्ने र जनयुद्ध असान्दर्भिक भनेर दस्ताबेजमा उल्लेख गरिएको विषय अविश्वास बढाउने मुख्य कारण रहेको उपमहासचिव पुनको भनाइ छ । राष्ट्रिय सभाको अध्यक्षमा उम्मेदवार अघि सार्ने भनेर पार्टीले लिएको पोजिसनमा अब तलमाथि हुँदैन । कोशी प्रकरणदेखि कांग्रेसको महासमितिसम्म आइपुग्दा परिस्थिति धेरै बिग्रेको छ । सैद्धान्तिक रूपमा माओवादी जनयुद्धलाई नकारात्मक टीकाटिप्पणी गरिएको छ । हिन्दु राज्यतिर जाने प्रस्तावले संविधानको रक्षा हुने कुरामा शंका पैदा गरेको छ, पुनले भने, दबाबको राजनीतिका लागि होइन, पार्टीको पोजिसन हो । तलमाथि हुँदैन ।यता कांग्रेस नेताहरू भने सभापति देउवा र प्रधानमन्त्री दाहालबीचको अनौपचारिक सहमतिकै आधारमा नेता कृष्णप्रसाद सिटौलालाई अध्यक्ष बनाउने गरी राष्ट्रिय सभामा ल्याइएको बताउँदै आएका छन् । अरू सबै विषय मिलिरहेको थियो भने माओवादीहरूले महासमितिको कुरालाई वास्तै गर्थेनन्, पार्टी उपसभापति पूर्णबहादुर खड्काको प्रस्तावमा ०५२ सालपछि माओवादीको अनावश्यक जनयुद्धका कारण आर्थिक प्रगति रोकियो भन्ने कुराले असन्तुष्टि जनाउनुपर्ने कारण छैन, एक केन्द्रीय सदस्यले भने । यस्तो कुरा पहिला पनि समावेश थिए । हिन्दुधर्मलाई लिएर हस्ताक्षर बुझाएको कुरा यो पहिलो होइन । यसअघि पनि भएको थियो । चुनावी गठबन्धनको पक्षमा सभापतिकै बहुमत छ । उहाँले चाहेकै निर्णय हुन्छ, उनले भने । उनका अनुसार मन्त्रिपरिषद् पुनर्गठन गर्ने र अर्थ मन्त्रालय आफूसँग राख्ने प्रधानमन्त्रीको चाहना हो । यसमा पार्टी सभापतिले अस्वीकार गर्नुभयो । अहिले गठबन्धन नै तलमाथि हुने डर भएपछि सभापतिज्यू अलि नरम हुनुभएको छ, उनले भने । मन्त्रिपरिषद् पुनर्गठनमा देउवा लचक भइदिँदा राष्ट्रिय सभाको अध्यक्ष पूर्वसमझदारी अनुसार नै आफूहरूले पाउने दाबी कांग्रेसको छ । कथम् माओवादीले अध्यक्ष दिन नखोजेमा भने सत्ता गठबन्धनको निरन्तरतामा संकट उत्पन्न हुने कांग्रेस नेताहरू बताउँछन् । संवैधानिक परिषद्मा संसद्को ठूलो दल कांग्रेसको एकजना पनि सदस्य छैनन् । परिषद्को सदस्य हुने अध्यक्ष छाड्नुपर्छ भन्दा राष्ट्रिय शक्ति सन्तुलनको हिसाबले पनि व्यावहारिक हुन्न । गठबन्धनका बीचमा पनि यसले अविश्वास बढाउँछ, कांग्रेस सहमहामन्त्री जीवन परियारले भने, कांग्रेसले अध्यक्ष पाउँछ भन्नेमा हामी पूर्ण विश्वस्त छौं । माओवादी नेता पुनले भने राष्ट्रिय सभा अध्यक्षको विषयमा देउवा र दाहालबीच समझदारी नभएर कुराकानी मात्रै भएको बताए । सहमति, समझदारी भएको होइन, कुरा मात्रै भएको हो । अहिले स्थिति, परिस्थिति र समय धेरै बदलिसक्यो । बदलिएको परिस्थितिअनुसार माओवादीले उम्मेदवारी दिने निर्णय गरेको हो, मन्त्रिपरिषद् पुनर्गठनका लागि दबाब दिने रणनीतिका लागि मात्रै यस्तो निर्णय गरिएको हो कि भन्ने प्रश्नमा पुनको जवाफ थियो, होइन । तर, यसकै कारण गठबन्धन यताउति भने हुन्न । २०७९ पुस १० र ०७४ को चुनावी गठबन्धनमा दाहालले लिएको बाटोले झस्किएकाले गठबन्धन टुट्न नदिन देउवाले यस पटक जस्तोसुकै सम्झौता पनि गर्न सक्ने बुझाइ कांग्रेस नेताहरूको छ । ०७४ को चुनावमा कांग्रेससँगको गठबन्धन सरकारमा रहेको माओवादी एमालेसँग चुनावी गठबन्धन गरेको थियो । २०७९ पुस १० मा देउवाले प्रधानमन्त्री दिन नमान्दा कांग्रेससँगको गठबन्धन छाडेर दाहाल एमालेको समर्थनमा प्रधानमन्त्री बनेका थिए । त्यसपछि आफूबाट गल्ती भएको स्वीकार्दै देउवाले दाहाललाई राष्ट्रपति निर्वाचनदेखि गठबन्धन ब्युँताएका थिए । हाम्रो पार्टी सभापतिको एकसूत्रीय ध्येय नै गठबन्धनलाई जसरी पनि बचाउनुपर्छ भन्नेमा छ । त्यसका लागि भोलि पाउने प्रधानमन्त्री पदबाहेक केके कुरामा सम्झौता गर्नुपर्छ गरिदिनुहुन्छ, कांग्रेसका एक पदाधिकारीले भने, अहिले माओवादीसँग देखिएको अविश्वासको मुख्य कारण महासमिति र कोशी प्रकरणभन्दा पनि अर्थमन्त्री परिवर्तन गर्नुपर्छ भन्ने प्रधानमन्त्रीको जोड र सकभर अर्थमन्त्री परिवर्तन गर्न नचाहने पार्टी सभापतिको अडानले उत्पन्न गराएको मुद्दा हो । यसलाई समेत मिलाउन सभापति लागिरहनुभएको छ । यता प्रधानमन्त्री दाहालले विवादित मन्त्री हटाएर मन्त्रिपरिषद् नै पुनर्गठन गर्ने विषयमा कांग्रेससहित सत्ता घटक दलहरूसँग ठोस समझदारी बनाउन गठबन्धनको बैठक बोलाएका छन् । प्रधानमन्त्रीले प्रतिनिधिसभाको बैठकमा सोमबार जवाफ दिनुअघि विवादित मन्त्री र कार्यक्षमता अभाव भएका मन्त्रीहरूको विषयमा ठोस धारणा बनाउन सत्ता घटक दलहरूको बैठक बोलाएका हुन् । खासगरी कांग्रेस सभापति देउवासँग मन्त्रिपरिषद् पुनर्गठन र विवादित मन्त्री हटाउने विषयमा प्रधानमन्त्रीज्यू प्रस्ट हुन खोज्नुभएको छ, दाहाल निकट स्रोतले भन्यो । प्रमुख प्रतिपक्ष एमालेसहितका विपक्षीले टेरामक्स प्रकरणमा अख्तियारमा बयान दिएका स्वास्थ्यमन्त्री मोहनबहादुर बस्नेत, बालकुमारी घटनामा आयोगबाट दोषी ठहर भएका भौतिक पूर्वाधार तथा यातायातमन्त्री प्रकाश ज्वाला र विवादित अभिव्यक्ति दिँदै आएका पर्यटनमन्त्री सुदन किरातीको राजीनामा माग्दै आएका छन् । विवादित मन्त्रीहरूका विषयमा सरकारको प्रस्ट धारणा नआएसम्म सदन नचल्ने भन्दै विपक्षीहरूले गतिरोध खडा गरेपछि सभामुख देवराज घिमिरेले जवाफ दिन प्रधानमन्त्रीलाई रुलिङ गरेका थिए । देउवा मन्त्रिपरिषद् पुनर्गठन गर्न लचक भए पनि राष्ट्रिय सभाको अध्यक्षको निर्वाचनपछि मात्रै गर्नुपर्ने पक्षमा छन् । राष्ट्रिय सभाको अध्यक्षको निर्वाचन फागुन २९ मा राखिएको छ । एकदुई जना मन्त्री मात्रै हटाउँदा कारबाही गरेको सन्देश जाने भएकाले मन्त्रिपरिषद्का केहीबाहेक सबै सदस्य नै परिवर्तन गर्ने कि भन्नेबारेमा समेत गठबन्धन दलबीच छलफल चलिरहेको छ ।स्रोतका अनुसार देउवा आफ्ना विश्वासपात्र प्रकाशशरण महतलाई सकभर अर्थमन्त्रीमै निरन्तरता दिन खोजिरहेका छन् तर प्रधानमन्त्री दाहाल उनै अर्थमन्त्रीसँग सबैभन्दा बढी असन्तुष्ट छन् । दाहालले अर्थ मन्त्रालय र गृह मन्त्रालय साटफेर गरेर मन्त्रिपरिषद् पुनर्गठन गर्ने संवाद देउवासँग धेरैअघिदेखि गर्दै आएका हुन् । कांग्रेसका अर्का एक नेताका अनुसार देउवा महासमितिमा पारित दस्ताबेज परिमार्जन गरेर दाहाललाई गठबन्धनप्रति आश्वस्त पारेर अर्थमन्त्रीमा महतलाई निरन्तरता दिने कोसिसमा छन् । तर, माओवादी अर्थमन्त्रीको हकमा धेरै सकारात्मक नभएकाले देउवा गठबन्धन बचाउन पनि लचक हुने उनी निकट नेताहरू बताउँछन् । महासमितिबाट पारित दस्ताबेजलाई माओवादीको चाहनाबमोजिम केन्द्रीय कार्यसमितिबाट परिमार्जन गरेर आश्वस्त पार्न खोज्नुभएको हो, देउवा निकट एक नेताले भने, तर पार्टीभित्रै मन्त्रीहरूको विषयमा कोही पनि सन्तुष्ट छैन । संस्थापनपक्षकै अधिकांश नेताहरू सरकारबाट खुसी छैनन् । अर्कोतर्फ मन्त्री फेर्दा आफूले मन्त्री पाउने आस सबैको मनमा छ । संस्थापन इतरपक्षमा मन्त्री फेर्नुपर्छ भन्नेमा सबै नै छन् । माओवादीमा पुरै छ । यसले अहिलेको मन्त्रिमण्डल जस्ताको तस्तै राख्दा कसले प्रतिरक्षा गर्ने ? यसको पक्षमा कसले बोल्ने ? प्रधानमन्त्रीलाई साँच्चै असहज भएकै कारण यो स्थिति उत्पन्न भएको हो । परराष्ट्रमन्त्री समेत रहेका नेता एनपी साउद मन्त्रिपरिषद् परिवर्तन गर्ने कुराले गठबन्धनमा कुनै असर नगर्ने दाबी गर्छन् । कांग्रेस सभापति देउवा र प्रधानमन्त्री दाहालबीच आपसको संवादमा कुनै अविश्वास नभएको उनको दाबी छ । मन्त्रिपरिषद् पुनर्गठन संविधानले प्रधानमन्त्रीलाई विशेषाधिकार नै दिएको छ । सहमतिअनुसार आलोपालो प्रधानमन्त्री हुने कुरा छँदै छ । गठबन्धनमा भएकाले मन्त्रीहरूको बारेमा निर्णय लिने कुरा सम्बन्धित पार्टीहरूको हो । उपयुक्त समयमा आवश्यक निर्णय हुन्छ । वातावरण सुध्रिएला । नेताहरूको कुरा गर्दा आपसमा विश्वासको वातावरण नै छ । गठबन्धनलाई निरन्तरता दिने पक्षमा प्रतिबद्ध देखेको छु, साउदले भने, अरू विषयमा गठबन्धनका दलहरू बसेर उचित समयमा आवश्यक निर्णय हुन्छ ।"
मुख्यसचिव अर्याल काममै,"(काठमाडौं)टेरामक्स प्रविधिको उपकरण खरिदमा अनियमितताको आरोप र अनुचित आर्थिक लेनदेनमा मुछिएका मुख्यसचिव वैकुण्ठ अर्याल नियमित कामकाजमा नै सक्रिय छन् । भ्रष्टाचार अभियोग लागेर अदालतमा मुद्दा विचाराधीन रहेका र गैरकानुनी सम्पत्तिसहित दर्जन कसुरमा हाल अख्तियार दुरुपयोग अनुसन्धान आयोगको नियन्त्रणमा रहेका विकल पौडेलसँग मुख्यसचिव अर्यालले सन्दिग्ध आर्थिक कारोबार गरेका तथ्यहरू बिहीबार कान्तिपुरले सार्वजनिक गरेको थियो ।टेरामक्स प्रकरणमा अर्याल आफैं पनि अख्तियारको अनुसन्धानमा छन् । टेरामक्स प्रकरणको अनुसन्धान जारी रहेकै बेला मुख्यसचिव अर्यालले सुरक्षण मुद्रण केन्द्रका तत्कालीन कार्यकारी निर्देशक पौडेलसँग दुई पटकमा गरी १४ लाख रुपैयाँ तेस्रो व्यक्तिको बैंक खातामार्फत बुझेको खुलासा भएको हो । अनुचित लेनदेनमा मुछिएको समाचार सार्वजनिक भएकै दिन अर्याल नियमित कामका अलावा प्रधानमन्त्री पुष्पकमल दाहाल उपस्थित आगामी बजेट सम्बन्धी छलफलमा सहभागी थिए । प्रधानमन्त्री कार्यालय स्रोतका अनुसार विकलसँगको सन्दिग्ध आर्थिक कारोबारबारे प्रधानमन्त्री दाहालले उनीसँग औपचारिक सोधपुछ गरेका छैनन् । पूर्वप्रशासकहरू भने भ्रष्टाचारजन्य आरोप लागिसकेपछि मुख्यसचिवले पदमै बसिरहनु गलत भएको बताउँछन् । नैतिकतालाई पनि ख्याल गरेर मुख्यसचिवले स्टेप चाल्नुपर्ने पूर्वप्रशासकहरूको सुझाव छ ।पूर्वमुख्यसचिव विमल कोइराला आरोप लागिसकेपछि सम्बन्धित व्यक्तिले पदमा बस्नेनबस्ने भन्ने कुरा नैतिकतासँग जोडिएको र के गर्ने भन्ने विषय सम्बन्धित व्यक्तिको निजी कुरा भएको बताए । गम्भीर आरोप लागेपछि राजीनामा दिने वा बिदामा बस्ने कुरा सम्बन्धित व्यक्तिको नैतिकताभित्रै पर्छ, उनले भने, त्यसैले त मैले यसलाई व्यक्तिगत भने नि । राज्यका उच्च पदस्थ अधिकारी भ्रष्टाचार वा अन्य अपराधमा मुछिएको घटना बाहिरिएलगत्तै पदबाट बर्खास्तमा परेका वा राजीनामा दिएर हिँडेका तथ्यहरू थुप्रै छन् । सुडान घोटाला प्रकरणमा भ्रष्टाचार मुद्दा चल्न सक्ने संकेत पाएपछि तत्कालीन सरकारले २०६८ जेठ १८ मा प्रहरी महानिरीक्षक रमेशचन्द ठकुरीलाई पदबाट हटाएर प्रधानमन्त्री कार्यालयमा सरुवा गरेको थियो ।त्यसको अर्को साता जेठ २६ मा अख्तियारले चन्द र अन्य दुई पूर्वमहानिरीक्षक ओमविक्रम राणा र हेमबहादुर गुरुङसहित ३७ जनाविरुद्ध विशेष अदालतमा भ्रष्टाचार मुद्दा दायर गरेको थियो । सुडान प्रकरणमा तीनै जना पूर्वमहानिरीक्षक सर्वोच्च अदालतबाट दोषी ठहर भइसकेका छन् । त्यस्तै भक्तपुरको चाँगुनारायणस्थित नेपाल इन्जिनियरिङ कलेजको विवाद मिलाइदिने भन्दै अख्तियारका तत्कालीन आयुक्त राजनारायण पाठकले बिचौलिया लम्बोदर न्यौपानेबाट ७८ लाख रुपैयाँ घूस लिएको खुलासापछि पाठकले २०७५ फागुन ३ मा राजीनामा दिएका थिए । २०७५ चैत १२ मा पाठकविरुद्ध अख्तियारले विशेष अदालतमा भ्रष्टाचार मुद्दा दायर गरेकोमा गत पुस २८ मा उनी दोषी ठहर भइसकेका छन् । उनीविरुद्ध ३ वर्ष ३ महिना कैद र ३९ लाख रुपैयाँ जरिवानाको फैसला भएको थियो ।पूर्वगृहसचिव खेमराज रेग्मी भ्रष्टाचार आरोप लागिसक्दा पनि मुख्यसचिव निर्धक्कसँग पदमै रहेर दैनिक कार्यसम्पादन गर्नु अशोभनीय र अनुचित भएको बताउँछन् । तलका कर्मचारीले गल्ती गर्दा सजाय गर्ने र नेतृत्वमा बसेकाले जस्तोसुकै कसुर गर्दा पनि उन्मुक्ति दिने कुरा कल्पना पनि गर्न नहुने उनको भनाइ छ । आरोप लागेपछि पद छाडेका थुप्रै उदाहरण रहेको भन्दै रेग्मीले बहालमै छँदा मुख्यसचिवविरुद्ध भ्रष्टाचार मुद्दा दायर भएमा त्यो देशकै लागि बेइज्जत हुने बताए । राजीनामा दिएर बाहिरिने वा आरोपको छिनोफानो नभएसम्म बिदामा बस्न उनले अर्याललाई सुझाव दिए । यो विषयमा सरकारले निष्पक्ष छानबिन गर्नुपर्ने र प्रतिवेदनले निर्दोष देखाए काममा फर्काउनुपर्ने तथा कैफियत देखिए अख्तियारलाई थप अनुसन्धानका लागि लेखी पठाउनुपर्नेमा प्रधानमन्त्री नै रहस्यमय ढंगले मौन बसेको उनको टिप्पणी छ । आरोपको छिनोफानो नभएसम्म अर्याललाई सरकारले कुनै पनि काममा लगाउन नहुने रेग्मीको पनि धारणा छ ।मुख्यसचिव नै अनुचित लेनदेनमा मुछिएको र टेरामक्स उपकरण खरिद प्रकरणमा अख्तियारमा बयान दिन गएको विषय छताछुल्ल भइसकेको छ, यसले सार्वजनिक प्रशासनमा रहेका तलदेखि माथिसम्मका कर्मचारीको शिर निहुरिएको छ, रेग्मीले कान्तिपुरसँग भने, आरोपबारे अनुसन्धान भएर टुंगो नलागेसम्म उहाँ (मुख्यसचिव अर्याल) कि बिदामा बस्नुपर्छ, कि राजीनामा दिएर हिँड्नुपर्छ, होइन भने सरकारले निलम्बन वा जिम्मेवारीबाट मुक्त गरेर अतिरिक्त समूहमा राख्नुपर्छ । प्रधानमन्त्रीमन्त्रीले गलत काम गर्न खोजेमा मुख्यसचिवसचिवले रोक्नुपर्नेमा मुख्यसचिव नै भ्रष्टाचार र शंकास्पद कारोबारमा जोडिएको विषयले कर्मचारीहरू सबै भ्रष्ट रहेछन् भनेर जनमानसमा गलत सन्देश जाने जोखिम रहेको भन्दै अर्याललाई नैतिकता देखाउन उनको सुझाव छ । काम गर्ने सिलसिलामा गलत भयो वा मन्त्रीहरूका दबाबप्रभावमा परी निर्णय भएको भए एउटा कुरा हो, तर उहाँमाथि सरोकारै नभएका व्यक्तिसँग आर्थिक लेनदेन भएका तथ्यहरू आइसकेका छन्, यसलाई उहाँले होइन पनि भन्नुभएको छैन, रेग्मीले भने, यसले सिंगो प्रशासनयन्त्रकै मानप्रतिष्ठा गिरेको छ, थप क्षति हुनबाट जोगाउन उहाँले नैतिकता देखाउनु नै सर्वोत्तम उपाय हो । पूर्वसचिव श्यामप्रसाद मैनालीले मुख्यसचिव सरोकार नभएका व्यक्तिसँग अनुचित सम्बन्ध र लेनदेनमा जोडिएको विषय गम्भीर प्रकृतिको भएको बताए । यो घटनाले समग्र कर्मचारी वृत्तकै नूर गिरेको उनको टिप्पणी छ । मुख्यसचिव भनेको सचिवहरूको पनि नेता हो, नेताले नै बाटो बिराएपछि के हुन्छ ? कल्पना पनि गर्न सकिँदैन । अर्कातर्फ भ्रष्टाचार नियन्त्रण र सुशासन कायम गर्नुपर्ने दायित्व बोकेको मानिस सरोकार नै नभएका व्यक्तिसँग आर्थिक लेनदेन र भौचर आदानप्रदान हुन्छगर्छ भने यो त गम्भीर प्रश्न हो नि, मैनालीले भने, यसले कर्मचारीको शिर निहुरिएको छ । कि सम्बन्धित व्यक्तिले नै आरोपलाई असत्य सावित गर्ने गरी प्रमाण ल्याउनुपर्यो, होइन भने बाटो छोड्नुपर्छ । नाम उल्लेख नगर्ने सर्तमा अर्का एक पूर्वसचिवले पछिल्लो घटनाले मुख्यसचिव पद खरिदबिक्री बाट छानिन थालेको हो भन्ने आशंका बढाएको र यदि हो भने मुलुकमा कुशासनको चक्र स्थापित भएको टिप्पणी गरे । वैकुण्ठजी राम्रै प्रशासक हो भन्थे, मैले पनि त्यही रूपमा लिन्थें । उहाँले सम्पादन गरेका कतिपय कामकारबाहीले त्यस्तै लाग्थ्यो तर, जब अवकाशको तीन दिनअघि उहाँ अस्वाभाविक रूपमा मुख्यसचिव बन्नुभयो, अनि बाहिर देख्नेहेर्ने र भित्री कथा कति अन्तर हुँदो रहेछ भन्ने छर्लङ्ग भो, यो हुनु नै थियो, त्यही कुरा सतहमा आएको मात्रै हो ।२०७८ साउन २५ मा प्रधानमन्त्री कार्यालयबाट सञ्चार सचिवमा सरुवा भएका अर्यालले करिब १८ महिना सञ्चारमा रहँदा विकल पौडेललाई अनुकूल हुने गरी मापदण्ड संशोधन गरी सुरक्षण मुद्रण केन्द्रमा कार्यकारी निर्देशकमा पुनः नियुक्तिका लागि बाटो खोलिदिएका थिए । त्यही पृष्ठभूमिमा उनीहरूबीच आर्थिक लेनदेन भएका तथ्य सार्वजनिक भएको हो । सञ्चारबाट २०७९ चैतमा पुनः प्रधानमन्त्री कार्यालय सरुवा भएका अर्याल करिब ३ महिनापछि असार ३ मा नियमित अवकाशमा जाँदै थिए । तर, मुख्यसचिव शंकरदास बैरागीले आफ्नो ४ महिना कार्यकालअगावै राजीनामा दिएर अर्याललाई मुख्यसचिव बन्ने बाटो खोलिदिएका थिए । बैरागीको राजीनामा र अर्यालको मुख्यसचिव नियुक्तिलाई त्यतिबेला नै शंकास्पद मानिएको थियो । बैरागीको राजीनामा कारण स्वाभाविक प्रक्रियाबाट निजामती प्रशासनको नेतृत्वमा जाने बाटो सरकारले नै भत्काएको थियो ।"
आशा जगाउँदै महिला फुटबलर,"(काठमाडौं) हामी धेरै नजिक त पुग्यौं तर भाग्य हाम्रो पक्षमा रहेन, साउदी अरेबियाको जेद्दामा भएको वाफ वुमेन्स च्याम्पियनसिपमा नेपाल उपविजेतामै सीमित भएपछि सावित्रा भण्डारीले शुक्रबार सामाजिक सञ्जालमा लेखेकी छन् । शुक्रबार राति भएको फाइनलमा नेपाल खाडी क्षेत्रकै सबैभन्दा बलियो टिम जोर्डनसँग टाइब्रेकरमा पराजित रह्यो । वाफमा पहिलो पटक सहभागी नेपाल यही प्रतियोगिताबाट पहिलो अन्तर्राष्ट्रिय उपाधि पनि जित्ने यात्राको निकै नजिक त पुग्यो, तर सफल हुन भने सकेन । सावित्रा लेख्छिन्, हामी फर्कनेछौं । अझ बलियो र राम्रो भएर । भण्डारीले फाइनल खेल्न पाइनन् । त्यसअघि नै उनी फ्रान्स फर्किनुपर्यो । उनको अनुपस्थितिका बाबजुद पनि फाइनलमा नेपालको प्रदर्शन कमजोर थिएन । सविता रानाको गोलले खेलमा अग्रता पनि लिएको थियो । पछि गीता रानाको गोलले खेलमा फर्कन पनि सफल रह्यो । तर टाइब्रकेर भनेकै भाग्यको खेल थियो, त्यो नेपालको पक्षमा रहेन । यस सँगै नेपालको महिला फुटबलमा पहिलो अन्तर्राष्ट्रिय उपाधि जित्ने सपना पूरा हुन सकेन । सन् १९८६ देखि हो, नेपाली महिलाले अन्तर्राष्ट्रिय फुटबल खेल्न थालेको । त्यसयता नेपालले विभिन्न प्रतियोगितामा गरी ११ पल्ट फाइनल खेलिसकेको छ । तर प्रत्येकपल्ट असफलता नै चुमेको छ । उपाधि जित्न नसकेपछि यसपल्ट पनि असफल रहेकै मानिनेछ । तर यसको दोष खेलाडी, प्रशिक्षक र टिमलाई जाने छैन । बरु नेपाली खेलाडीलाई बधाई दिनुपर्नेछ, अझ धेरै राम्रो गर्यौ भनेर स्याबासी दिनुपर्नेछ । यो प्रतियोगिताले फेरि एकपल्ट सावित गरेको छ, अन्तर्राष्ट्रिय महिला फुटबलमा नेपालको सम्भावना अत्यधिक छ । समूह चरणमा नेपालले सबै तीनै खेल जितेको थियो, त्यो पनि सहजै । समूह चरणमा प्यालेस्टाइन, सिरिया र इराक नेपालसामु निरीह देखिए । सेमिफाइनलमा भने लेबनानले नेपाललाई गाह्रैगाह्रै पार्यो । अन्त्यमा नेपाल यस खेलमा पनि जितको पूर्ण हकदार थियो । सम्भवतः फाइनलमा पनि सावित्राले खेलेको भए, निर्णायक मोडमा प्रीति राई घाइते नभएको भए, अमृता जैसी पेनाल्टीमा नचुकेको भए, फाइनलको कथा बेग्लै हुने थियो । तर फुटबलमा यदि र तर भन्ने हुन्न । हाम्रा खेलाडीले सक्दो खेले र देशको इज्जत राखे । महिला फुटबल नै त्यस्तो विधा हो, जसमा टेकेर हामी एसियाकप खेल्ने आधार तयार पार्न सक्छौं । अनि विश्वकपकै पनि सपना बुन्न सक्छौं । त्यो तुरुन्तै हुने छैन । धैर्य र मिहिनेत धेरै चाहिनेछ । नेपाली टिमको प्रदर्शनलाई लिएर अहिले खाडी क्षेत्रमा व्यापक चर्चा छ, विशेषतः साउदी अरेबिया र जोर्डनमा । विश्व फुटबलमा महाशक्ति भएर आउने सपना बोकेको साउदी अरेबिया महिला फुटबलका लागि पनि विस्तारै खुल्दै छ । अहिलेको प्रतियोगिता नै साउदी भूमिमा भएको महिलाको पहिलो अन्तर्राष्ट्रिय प्रतियोगिता हो, यो देश सबै क्षेत्रमा खुल्ने प्रयासमा छ ।आजभोलि त्यहाँ महिलाको आफ्नै लिग चल्छ, साउदी वुमेन्स प्रिमियर लिग । साउदी चाहन्छ, कम्तीमा एसियाका राम्रा खेलाडीहरू त्यहाँका क्लबबाट खेलुन् । नेपाली टिमभित्रबाट आएका समाचारलाई आधार मान्ने हो भने साउदी क्लबहरू केही नेपाली खेलाडीलाई अनुबन्ध गर्न चाहन्छ । अहिले नै सावित्रा युरोपमा खेल्छिन् । गोलरक्षक कप्तान एन्जिला सुब्बासहित ६ खेलाडी भारतको महिला लिगमा खेल्छन् । खेल्छन् मात्र होइन, आफ्नो क्लबका लागि उपाधि नै जित्छन् ।राम्रो मात्र खेल्न सक्नुपर्छ, विदेशमा व्यावसायिक सम्भावना प्रचुर छन् । अहिलेसम्म जतिले विदेशमा खेले, सबैले मन जितेकै छन् । महिला फुटबललाई लिएर सबैभन्दा ठूलो समस्या नेपालमै छ । अखिल नेपाल फुटबल संघ (एन्फा) मा नयाँ नेतृत्व आएयता दुई वर्षको समयमा महिलाको एउटै घरेलु प्रतियोगिता गर्न सकेको छैन । अझ यसले चलिरहेको लिगलाई नै रोकेर बीचै सकिएको घोषणासमेत गर्यो ।अझै पनि एन्फासँग महिला फुटबललाई लिएर ठोस कार्यक्रम छैन । यस्तोमा नेपाली महिला फुटबल भनेको त हिलोमा फुलेको कमल हो । नेपाली महिला फुटबल आफैंमा सुन्दर छ । यो जहाँ उम्रेको छ, त्यो भने हिलो नै छ । त्यसमा फोहोर मात्रै छ । अहिले नेपाली फुटबलका संघसंस्था भन्नु नै आरोपप्रत्यारोप, अनियमितता, असमक्षता रआफ्नो जिम्मेवारीबाट भाग्ने पदाधिकारीको समूह बनेको छ । त्यसैले नेपाली महिला फुटबलले अहिले तय गरेको यात्राको श्रेय एन्फालाई जाँदैन । जे जति भएका छन्, खेलाडी, प्रशिक्षक र तिनका सहयोगीको मिहिनेतले भएका छन् । अझ पनि सावित्राले दाबी गरे जस्तै खेलाडीले भनिरहेका छन्, अझ अगाडि जानु छ, हामीलाई । यस्तोमा अब नेपाली महिला फुटबललाई सहयोग नगरे कसलाई गर्ने त ? औपचारिक कुराकानीमै कप्तान एन्जिाले भनेकी छन्, हाम्रो समस्या भनेकै खेल्न नपाउनु हो । खेल्न नपाएकै कारण कतिपय प्रतिभाशाली खेलाडी विस्थापित हुँदै छन् । हामीले खेल्ने प्रतियोगिता किन हुन्न ?फ्रेन्च लिगमा सावित्राको पहिलो गोलत्यसैगरी, वाफ वुमन्स च्याम्पियनसिपमा राष्ट्रिय टिमको फाइनल खेल गुमाएकी नेपालकी स्ट्राइकर सावित्रा भण्डारीले फ्रेन्च महिला लिगमा व्यक्तिगत पहिलो गोल गरेकी छन् । एन अभान्ट ग्वेंगाम्पबाट खेलिरहेकी भण्डारीले शनिबार राति लिलविरुद्ध उक्त गोल गरेकी हुन् । वैकल्पिक खेलाडीको रूपमा ८६ औं मिनेटमा मैदान प्रवेश गरेकी भण्डारीले त्यसको ५ मिनेट अर्थात् इन्जुरी समयको पहिलो मिनेटमा व्यक्तिगत पहिलो र टिमका लागि दोस्रो गोल गरेकी थिइन् । सहयात्रीले विपक्षीबाट खोसेको बलमा पास पाएकी भण्डारीले काउन्टरमा गोल गरेकी थिइन् । त्यसैगरी उनले ८८ औं मिनेटमा पनि गोल गर्ने राम्रो अवसर बनाएकी थिइन्, तर त्यो गोलमा परिणत हुन भने सकेन । लिलविरुद्ध खेल २० ले जितेपछि भण्डारीको क्लब ग्वेंगाम्प १६ खेलबाट १५ अंकसहित तालिकाको नवौं स्थानमा उक्लिएको छ ।"
'किलिन्डरले बीस रुप्पेको टिकट काट्दछ',"(काठमाडौं)साझा बसमा जो पनि चढ्दछकिलिन्डरले दुई रुप्पेको टिकट काट्दछकलाकार हरिवंश आचार्यले ०५५ सालतिर चलचित्र फिलिम का लागि आफैंले रचेर गाएको गीत हो, यो । उनलाई यो गीत त्यसै फुरेको होइन, गीतसँग उनको बाल्यकाल जोडिएको छ । सानो छँदा काठमाडौं उपत्यकामा सार्वजनिक बसका रूपमा साझा मात्र चल्थ्यो । त्यो बेला गैरीधारा बस्ने उनलाई घण्टौं बसमा बसेर घुम्न मन लाग्थ्यो । बस चढेपछि ओर्लनै नपरोस् झैं हुन्थ्यो । बाल्यकालमा २५ पैसा तिरेर साझा बस चढेका उनले गीत तयार पार्दासम्म भाडा दुई रुपैयाँ पुगेको थियो । अहिले बस चढ्नासाथ २० रुपैयाँ तिर्नुपर्छ । सानैमा बस चढेर घुम्न असाध्यै रमाइलो लाग्थ्यो, बसबाहेक काठमाडौंमा साइकल चलाउने धेरै हुन्थे, उनी पुराना दिन सम्झिन्छन्, साझा मेरो बच्चाबेलाका साथी जस्तै लाग्थ्यो, निर्जीव भए पनि साझा मलाई जीवित प्राणीझैं लाग्थ्यो । उनले बाल्यकालमा साझा चढ्दा बसभित्र देखिएका सबै दृश्य शब्द र चलचित्रमार्फत देखाउने कोसिस गरे । हाम्रो टोलका सम्पन्न मान्छे पनि साझामै भेटिन्थे, साधारण मान्छे पनि । महिला, बालबालिका ज्येष्ठ नागरिकको गन्तव्यमा पुग्ने साधन साझा नै थियो, उनले भने । फिलिमको अधिकांश दृश्य बसभित्रै खिचेका उनले अहिले पनि साझा सबैको साझा बनिरहेको सुनाए । आचार्यले बाल्यकालमा जसरी साझालाई सम्झिए, यसको इतिहास त्यति नै पुरानो छ । साझा यातायात सहकारी संस्थाका रूपमा ६ दशकअघि स्थापना भयो । आम सर्वसाधारणको जनजिब्रोमा साझा ब्रान्ड बन्दै गर्दा यसले सञ्चालनको दौरानमा निकै आरोहअवरोह खेप्नुपर्यो । साझा यातायात सहकारीका रूपमा २०१८ माघ २८ मा स्थापना भएको थियो । २०१९ साउन १ देखि साझाले उपत्यकामा ६ वटा बसबाट सेवा थाल्यो । त्यो बेला सहकारी ऐन २०१६ अनुसार तत्कालीन राजा महेन्द्र शाहको अग्रसरतामा यसमा सेयर लगानी गरेर सेवा सुरु गरियो । साझा सबैको साझा बन्नुको पहिलो श्रेय यसका संस्थापकहरूलाई जाने साझा यातायात सहकारी सञ्चालक समितिका अध्यक्ष कनकमणि दीक्षित बताउँछन् । यो सेवा हो, वस्तु होइन । साझा यातायातमा मेड इन नेपालको श्रेय यसका संस्थापकहरूलाई जान्छ, उनी भन्छन्, संस्थापकहरूमा तत्कालीन राजा महेन्द्र शाह पनि हुन्, इजरायलमा सहकारीको अवलोकन गरेपछि उहाँका सहयोगीहरू मिलेर यसलाई अघि बढाउने कुरा भयो, त्यसका लागि विश्वबन्धु थापा अघि बढ्नुभयो । महेन्द्रको सुझावपछि यसको सुरुवात भएको दीक्षित सुनाउँछन् । त्यतिबेला थापा विकास शिक्षामन्त्री थिए । साझामा उनले दुई हजार सेयर लगानी गरेका थिए, सहकारीको अध्यक्ष पनि उनै भए । अहिले साझा यातायात भएको जुन जग्गा छ, त्यो दिलाउने काम तत्कालीन रानी जगदम्बा कुमारीदेवीले गरिन । म पछि यसमा संलग्न भए, यसमा आउन बुबा कमलमणि दीक्षितको कामबाट प्रेरित थिएँ, उनले भने, कुनै समय बन्द भएको साझालाई केही साथीहरूको सहयोगमा निरन्तरता दिइरहेका छौं । सहकारीको वार्षिक साधारणसभाबाट पछि सदस्यका रूपमा कमलमणि दीक्षित पनि चुनिए । साझालाई जग्गा दिलाउन उनको ठूलो सहयोग रह्यो । बुबा सहकारीको बोर्ड सदस्य भएर साझाका लागि जग्गा दिलाउनेलगायत काममा लागिपर्नुभयो, उनले भने, सार्वजनिक यातायातका क्षेत्रमा एउटा मापदण्ड बसाउने काम साझाले गरेको छ । साझाले एउटा उचाइ चुम्दै थियो । संघर्षका चरण करिब पार गरिसकेको थियो । काठमाडौं उपत्यकाभित्र होस् या बाहिरी जिल्ला । सबैले यात्राका लागि साझा छान्थे । साझा चढे छिटो पुगिन्छ, सुरक्षित यात्रा हुन्छ भन्ने विश्वास सबैको थियो । तर बीचमा विभिन्न कारणले साझा खाडलमा पर्न गयो, कनकमणि भन्छन् । साझा किन बन्द भयो ? अधिकांशले ड्राइभरकन्डक्टरले पैसा खाए, महल बनाए अनि बन्द भयो भन्ने हल्ला पिटे । हो, गाडीमा केही कमजोरी (लिकेज) थियो, अहिले पनि केही छ, उनी भन्छन्, तर साझा बन्द हुनुको कारण यो होइन, जापान सरकारले नेपाल सरकारलाई अनुदानमा बस दियो, जसबाट सरकारले साझालाई ऋण भिडाउने काम गर्यो, त्यसपछि साझामा सरकारको हिस्सा धेरै भयो, सरकारी निकायका सचिवलाई अध्यक्ष बनाउन थालेपछि बिस्तारै यसलाई भर्ती केन्द्र बनाउँदै लगियो । जसले गर्दा साझा सहज तरिकाले चल्न नसकेको उनले सुनाए ।अन्ततः सरकारले साझा चलाउन नसकिने भन्दै २०५८ मंसिर १५ को मन्त्रिपरिषद् बैठकबाट निर्णय गर्यो । सोही वर्षको माघ ११ देखि साझा बन्द भयो । कर्मचारीहरूको पहलमा केही सेयर सदस्यले तत्कालीन पुनरावेदन अदालत पाटनमा सरकारको निर्णय बदर मागसहित रिट दायर गरे । रिट दायर गर्नेमध्येका एक थिए, महेन्द्रराज पाण्डेय । उनी साझाका महाप्रबन्धक हुन् । सरकारको निर्णय अदालतले २०५९ माघ १५ मा बदर गर्ने आदेश गरेपछि संस्था पुनःस्थापना हुन पुग्यो । बाहिरपट्टि हामीले साझाका साथीहरू भनेर अनौपचारिक संस्था खडा गर्यौं, जसमा स्वर्गीय न्यायाधीश भरतराज उप्रेती, साहित्यकार सरुभक्त, पत्रकार राजेन्द्र दाहाल, मदनकृष्ण श्रेष्ठ, हरिवंश आचार्य, मलगायत संलग्न थियौं, दीक्षितले भने, साझामाथि निगरानी राखेर चलाउने माहोल बनायौं र अन्त्यमा मुद्दा जितेपछि साझा ब्युँताउन सफल भयौं । ब्युँताउँदा उही राजनीतिकरण थियो । दिनेशहरि अधिकारी सरकारको सचिव हुँदा साझा सहकारीको अध्यक्ष साधारण सदस्यबाट रहने व्यवस्था स्वीकृत भएको कनकमणि बताउँछन् । त्यतिबेलासम्म ५ जना सरकारी कर्मचारी र दुई जना हाम्रोतर्फबाट बोर्डमा राख्ने गरिन्थ्यो, यसलाई उल्ट्याउँदै ५ जना साधारण सदस्य र दुई सरकारी कर्मचारी पदेन रहने बनाइयो, उनले भने । दुई जना पदेन सदस्यमा सहकारी रजिस्टार (सहकारी विभाग) कार्यालयका रजिस्टार र यातायात व्यवस्था विभागका महानिर्देशक रहनेछन् । नेपालमा सार्वजनिक यातायात हेर्ने निकाय व्यवस्थित नभएको उनी सुनाउँछन् । भौतिक पूर्वाधार तथा यातायात मन्त्रालय छ, ध्यान पूर्वाधार निर्माणमा केन्द्रित छ । यातायात व्यवस्था विभाग लाइसेन्स बाँड्ने जालझेलमै अल्झिरहेको छ । काठमाडौं उपत्यका सार्वजनिक यातायात प्राधिकरणलाई चलायमान बनाउनुपर्ने उनको सुझाव छ । साझाले राम्रो काम गर्ने कोसिस गर्ने हो, अरूका लागि बाटो देखाइदिने हो, उनले भने, नमुनामूलक संस्था चाहियो भनेर सार्वजनिक साझालाई सञ्चालनमा ल्याएका हौं, निजी क्षेत्रले जुन बेला यात्रु हुन्छन्, त्यहीबेला चलाउँछन्, साझा बन्दका बेला, छुट्टीका बेला पनि चल्छ, तर, अझै व्यवस्थापकीय चुस्तता पुगेको छैन ।सरकारले अनुदानका रूपमा साझालाई ३ अर्ब रुपैयाँ दिएको छ । रकम डेढ वर्ष रोकियो । पछि मन्त्रिपरिषद्बाट दिने निर्णय भयो, यो बेलासम्म हामी डेढ वर्ष ढिला भयौं, उनले भने, विद्युतीय बस भए पनि चार्जिङ स्टेसन भएन, पैसा पाएपछि एकैचोटि विद्युतीय बस किन्न सकिएन । यो नयाँ प्रविधि हो । सुरुमा ४० वटा बस किन्यौं, चार्जिङ स्टेसन नहुँदा सबै बस समयमै नचले पनि चार्जिङ स्टेसन बनाएर सञ्चालनको अन्तिम तयारीमा छौं, उनले भने । सरकारले सहयोगबाट विद्युतीय बस किन्न सकिएको उनको भनाइ छ । अहिले निजी क्षेत्रले यस्ता बस ल्याउन सक्ने अवस्था छैन, निजी क्षेत्रलाई सरकारले पनि सहयोग गर्नुपर्छ, उनी भन्छन्, तर यात्रु बोक्न साढे ८ मिटर होइन, १२ मिटर लामै विद्युतीय बस आवश्यक रैछ । साझाका डिजेलबाट चल्ने बस १२ मिटरका छन् । विद्युतीय बस साढे आठ मिटरका मात्र छन् । अब १२ मिटरकै ल्याउने योजना छ । साझाको योजना निजी गाडी र मोटरसाइकल चढ्नेलाई बस चढ्ने बनाउने हो । साझामा सबै कुरा राम्रो नहोला, तर एक हदसम्म साझा समयमै हिँड्छ, ठाउँमै रोक्छ, उनी भन्छन्, कमीकमजोरी के छन्, सेवा लिने यात्रुले यसको निगरानी गर्नुपर्छ । विद्युतीय बस कुदाइको गति केही बढी छ । त्यसमा दुर्घटना नहोस् भन्नेमा सचेत रहेको उनी सुनाउँछन् । लामो दूरीमा विद्युतीय बस चलाउन सकिन्छ, सकिँदैन भनेर साझाले अनुसन्धान गरिरहेको छ । विद्युतीय बस उपत्यकाबाहिर चलाउन पूर्वाधार राम्रो नभएको उनको भनाइ छ । डिजिटल पेमेन्टमा सार्वजनिक बसहरू जानुपर्ने उनको सुझाव छ । पहिला हामीले नेपाल बैंकसँग कोसिस गर्यौं, त्यो सफल भएन । अब कोसँग सहकार्य गर्ने भनेर हेरिरहेका छौं, उनी भन्छन्, कार्ड पेमेन्ट लागू गर्न सके आर्थिक चुहावट कम हुनेछ । साझा एउटा ब्रान्ड थियो, एक ठाउँमा गएर समाप्त भयो, यसले फेरि पुनर्जागरण पायो, उनी भन्छन्, यो साझामा मात्र नभई बृहत् सार्वजनिक यातायातमा लागू हुनुपर्छ, यसमा हामीले अगुवाइ गर्न सक्छौं । बस कहाँ आइपुग्यो भनेर हेर्न साझाले छुट्टै एप बनाएर लागू गरेको छ । चीनबाट ल्याएका ४० वटा बसको अर्कै सफ्टवेयर भएकाले यसलाई एपमा राख्ने गरी काम हुँदै छ । सबै बसमा राख्ने गरी सीसी क्यामेरा तयार हुँदै छ । हामीलाई सरकारको ब्याज खाएर बस्यो भन्ने आरोप पनि लाग्छ, तर ब्याज निजी खल्तीमा गएको छैन, साझामै लगानी भएको छ, उनी भन्छन्, अब संघ र प्रदेश सरकारसँग मिलेर कहाँ बस चलाउन आवश्यक छ, त्यहाँ सुपर डिलक्स बस चलाउने सोचमा छौं । यसमा विद्युतीय चलाउन नसके पनि डिजेल बस भए पनि चलाउने योजना छ । ६० देखि ८० वटा १२ मिटर लामा विद्युतीय बस ल्याउने प्रक्रिया अघि बढाइँदै छ । सार्वजनिक यातायातका सम्बन्धमा अनुसन्धान गर्ने निकाय खोल्ने साझाले निर्णय गरिसकेको छ ।साझाका महाप्रबन्धक पाण्डेयका अनुसार ६ वटाबाट सुरु भएको साझा अहिले १ सय ११ वटामा पुगेको छ । जसमा ७१ वटा डिजेल र ४० वटा विद्युतीय छन् । पहिला साझा उपत्यकामा मात्र नभई लामो दूरीका रूपमा काठमाडौं र पोखरामा पनि चल्थ्यो, उनी भन्छन् । २०२६ सालमा केही समय फेरि साझा बन्द भयो । २०३७०३८ सालबाट जापानिज मित्स्सुबिसी बस भित्रिए । २०५०५१ मा जापानिज अनुदानमा ३५ वटा टाटाका डिलक्स थपिए । ती बस बाहिरी जिल्लामा चल्न थाले, उनी भन्छन्, जुन बस जापानले नेपाल सरकालाई अनुदानमा दिएको थियो । साझा सुरु हुँदा यसको रंग हरियो थियो । पछि जापानले नीलो रंगका बस दियो । फेरि २०७० बाट हरियो रंगकै साझा सञ्चालनमा ल्याइयो । वातावरण सुहाउँदा हुने गरी हरियो रंगका बस सञ्चालनमा ल्याएका हौं, उनले भने । जापानिज बस आउँदा साझाको संख्या १५० वटाभन्दा बढी थियो । साझामा काम गर्ने कर्मचारीको तलबबाट ५ रुपैयाँ र १० रुपैयाँ कटाएर सेयर सदस्य बनाइएको थियो । २०५१ पछि उपत्यका बाहिर नियमित रूपमा बस चलाउन थालिएको थियो । २०४६ पछि साझा बस तोडफोड गर्यो कि आन्दोलन जित्ने भन्ने थियो, त्यसैले साझा आन्दोलनकारीको निसानामा पर्थ्यो । द्वन्द्वकालमा माओवादीले पनि साझालाई यो सरकारी बस भनेर टार्गेट गर्थे, तर साझाको बोर्डमा सरकारी कर्मचारी भए पनि साझा सरकारी होइन, उनले भने ।त्यो बेला विराटनगर, वीरगन्ज, जलेश्वर, जनकपुर, मलंगवा, नेपालगन्ज, भैरहवा, पाल्पा, बागलुङ, वालिङ, पोखरा, टाँडीलगायतका प्रायः सहरमा दिवा सेवाका रूपमा साझा चल्थ्यो । तर २०२३ देखि ०६१ सालसम्म साझाको साधारणसभा भएको थिएन । पछि साझा पुनःसंरचना पछि नियमित हुँदै आएको छ । २०५८ देखि ०५९ चैतसम्म साझा बन्द भयो । २०६० वैशाख १ बाट साझालाई सञ्चालनमा ल्याइयो । अदालतको आदेशपछि कर्मचारी, कार्यालय पुनःस्थापित भए । त्यो बेला स्थायी कर्मचारी मात्र ७ सय २८ थिए । अहिले साझामा २ सय २८ सेयर सदस्य छन् । जसमा ६३ सरकारी निकाय, ४ वटा स्थानीय निकाय र १ सय ६१ अन्य संघसंस्था र व्यक्ति सेयर सदस्य छन् । त्यस्तै पूर्वराजा ज्ञानेन्द्र शाहसहितका राजपरिवारका सदस्यको सेयर अहिले पनि कायमै छ । पाउने सुविधा दिएर २०६८ साल असोज मसान्तसम्म सबै कर्मचारी हटाइयो । यो बेलासम्म केही गाडी मर्मत र केही निजी सवारीमा साझाको ब्यानर राखेर चलायौं, उनी भन्छन्, त्यसपछि साझाको वीरगन्जमा रहेको १६ कट्ठा जग्गा नेपाल टेलिकमलाई बिक्री गरेर २०७० वैशाखमा १६ वटा बस किनेर चलाउन थाल्यौं । काठमाडौं र ललितपुर महानगरपालिकाले सेयर किनेपछि साझाको संख्या थप गरियो । सेयर हाल्नेमा गोदावरी र महालक्ष्मी नगरपालिका पनि छन् । अहिले साझा काठमाडौं उपत्यकामा ७ र उपत्यकाबाहिर बागलुङ र भैरहवा रुटमा चलिरहेका छन् । स्थायी १६ र करारका १८ जना कर्मचारी कार्यरत छन् । चालक, सहचालक, सुरक्षा गार्ड नवदुर्गा सेक्युरिटी गार्ड सप्लाई सर्भिस प्रालिबाट आपूर्ति गरिएको छ । चालक १ सय २९, सहचालक १ सय २९, सुरक्षा गार्ड ३ जना छन् । जसमा महिला बस चालक एक र सहचालक महिला ६ जना छन् । सफाइमा २० जनाले काम गर्दै आएका छन् । दैनिक औसतमा ३० हजार यात्रुले सेवा पाइरहेका छन् । काठमाडौं महानगरपालिकाको समेत प्रस्तावमा ७० वर्ष उमेर पुगेका ज्येष्ठ नागरिक, ५ वर्षमुनिका बालबालिका, क र ख वर्गका अपांगता परिचयपत्र भएका व्यक्तिलाई उपत्यकाभित्र सञ्चालित साझा बसहरूमा निःशुल्क यात्राको व्यवस्था गरिएको छ । पुल्चोकमा रहेको २२ रोपनी जग्गामा पार्किङ मात्र नभई एक पटकमा २२ वटा विद्युतीय बस चार्ज गर्न मिल्ने गरी चार्जिङ स्टेसन निर्माण गरिएको छ । बिहान साढे ५ बजे पुल्चोकबाट छुट्ने साझा साँझ ८ बजेपछिबाट फेरि यहीं आएर रोकिन्छन् । विद्युतीय बस डिजेल बस चलेकै रुटमा चल्दै आएका छन् । लेले र रत्नपार्क रुटमा बाटोका कारण विद्युतीय बस चलाइएको छैन । लामाटार रुटमा ६ वटा विद्युतीय बस मात्र चल्छन् । थप २० वटा विद्युतीय बस चार्जिङ स्टेसन सञ्चालनमा आएपछि डिजेल गाडी चल्ने रुटमै चलाइनेछ ।"
राष्ट्रिय सभालाई नजरअन्दाज,"बैठक र विधेयकसम्बन्धी विवरणराष्ट्रिय सभाको पहिलो अधिवेशनदेखि चालु १५औं अधिवेशनको नवौं बैठक (फागुन १८) सम्म ३३६ दिनमा ३८९ वटा बठैक भएका छन् । यी बैठकमा ५ सय ८८ घण्टा ४२ मिनेट समय व्यतीत भएको छ । राष्ट्रिय सभामा उत्पत्ति भएका ५८ वटा विधेयकमध्ये २८ वटा दुवै सभाले पारित गरी राष्ट्रपतिबाट प्रमाणीकरणसमेत भएका छन् । राष्ट्रिय सभाले पारित गरी पठाएका अनुगमन तथा मूल्यांकन, खाद्य स्वच्छता, सार्वजनिक सेवा प्रसारण, विद्यायनसहित १२ वटा विधेयक प्रतिनिधिसभामा विचाराधीन छन् । यस सभामा उत्पत्ति भएका १२ वटा विधेयक फिर्ता भएका छन् । राष्ट्रिय सभामा उत्पत्ति भई स्वीकृत गरेर प्रतिनिधिसभामा पठाइएका पाँच (नेपाल मिडिया काउन्सिल, नेपाल विशेष सेवा प्राधिकरण, नीति अनुसन्धान प्रतिष्ठान, नेपाल नागरिक उड्डयन प्राधिकरण र नेपाल हवाई सेवा प्राधिकरण) विधेयक प्रतिनिधिसभाको कार्यकाल सकिएसँगै निष्क्रिय भएका थिए । प्रतिनिधिसभा नभएको समयमा उसले गर्ने काम राष्ट्रिय सभाले गर्नेछ भन्ने व्यवस्था हुन जरुरी छ । यसो भए विधेयक निष्क्रिय हुँदैनन् । अध्यादेशबाट बजेट ल्याउनुपर्ने अवस्था बन्दैन । सरकारले संसद्लाई छल्ने प्रवृत्तिमा सुधार हुन्छ ।पहिलो, आठौं र नवौं अधिवेशनमा कुनै विधेयक राष्ट्रिय सभामा दर्ता भएनन् । आठौं अधिवेशनमा ६ वटा र नवौं अधिवेशनमा १२ वटा मात्र बैठक भए । प्रतिनिधिसभा पुनर्स्थापना र सरकार फेरबदललगायत कारणले पनि यस अवधिमा विधेयकका काम अगाडि बढ्न सकेन । राष्ट्रिय सभाको ६ वर्षे कार्यकालमा ४ वटा ध्यानाकर्षण प्रस्ताव र ५ वटा जरुरी सार्वजनिक महत्त्वका प्रस्तावमाथि छलफल भएका थिए । संघीयता कार्यान्वयन, मौलिक हकको कानुन तर्जुमा, अपांगता भएका व्यक्ति र दलित समुदायको अधिकारको कार्यान्वयनसहित ६ वटा संकल्प प्रस्तावमाथि छलफल भई कार्यान्वयनका लागि सरकारलाई निर्देशन दिएको थियो । सरकारलाई जति प्रश्न, त्यति संसद् क्रियाशील म निर्वाचित भएको तेस्रो दिन २०७८ जेठ ८ मा प्रतिनिधिसभा विघटन भयो । एक सातापछि जेठ १५ मा बजेट पेस गर्नुपर्ने समय थियो । संसद्मा बजेट पेस गरेर विघटन गरेको भए के हुन्थ्यो भन्ने मनमा रह्यो । सरकारले अध्यादेशमार्फत् सिंहदरबारस्थित राष्ट्रिय योजना आयोगको कार्यकक्षबाट बजेट सार्वजनिक गर्यो । बजेटका अंकहरू टेलिभिजनको पर्दाबाट सुन्नुपर्यो । स्थायी सदन राष्ट्रिय सभाले टुलुटुलु हेर्नुपर्यो । संविधानतः संसद्को एउटा अधिवेशन र अर्को अधिवेशनबीचको समय ६ महिनाभन्दा बढी हुनु हुँदैन । संविधानको यही प्रावधानका कारण प्रतिनिधिसभा विघटनको अवस्था रहे पनि राष्ट्रिय सभाको बैठक ०७८ असार १७ (आठौं अधिवेशन) का लागि आह्वान भयो । मैले पहिलो सम्बोधन असार २१ मा गरें । सम्बोधनमा संसद्देखि सरकारी मन्त्रालय, अदालतलगायतका निकाय र कार्यालयमा कालापानी, लिम्पियाधुरा र लिपुलेक समेटिएको नक्सा र सोहीअनुसारको संविधानको प्रति नराखिएकोलगायतका धारणा राखें । यसको राम्रो प्रभाव पर्यो । तत्कालै सबैले सुधार गरे । निर्वाचित भएपछि मैले संसद्मा करिब १३ घण्टा बोलें । यसमा ६४ प्रतिशत विशेष समय रह्यो । कार्यकालभरि मैले २२ वटा विधेयकको छलफलमा भाग लिएँ, ६ वटामा विपक्षमा मतदान गरेँ । यसमा ३ वटा त नयाँ विश्वविद्यालयसम्बन्धी विधेयक थिएँ । सबैभन्दा पहिला छाता विश्वविद्यालय विधेयक चाहिन्छ, प्रदेशले पनि धमाधम विश्वविद्यालय खोल्ने र संघले पनि त्यही गर्दै जानु ठीक होइन भन्ने मेरो मान्यता हो । भएका विश्वविद्यालय पनि संघमा एकदुईवटा राखेर बाँकी प्रदेशलाई हस्तान्तरण गर्नुपर्छ भन्ने मेरो धारणा छ । विधेयक तर्जुमाका सवालमा वास्तविक नागरिकको सहभागिता साह्रै न्यून छ, बिचौलियाको दबदबा छ । सांसदहरू जति धेरै बोल्छन्, सरकारलाई प्रश्न गर्छन्, त्यति धेरै संसद् क्रियाशील हुन्छ । सरकार संसद्बाट भागिरहने र प्रतिपक्षले पनि संसद् अवरुद्ध गरिरहने परिदृश्य देखियो । यहाँसम्म कि प्रतिनिधिसभाको सभामुखका विषयमा राष्ट्रिय सभासमेत लामो समय अवरुद्ध भयो । प्रतिनिधिसभाको रिसले राष्ट्रिय सभाको खाँबो चिथोर्ने काम नगरियोस् भनेर मैले नियमापत्तसिमेत गरेँ । २०७८ असार २८ मा प्रतिनिधिसभा पुनःस्थापना भयो । भ्रष्टाचारको जड मन्त्रीको कार्यकक्षमा छ, मन्त्री र सचिवका गतिविधि नागरिकले समेत देख्ने गरी सीसीक्यामेरा राख्नुपर्छ भन्ने धारणा विशेष समयमै राखें । संसद्मा जब प्रतिपक्षले सत्तापक्षसँग संसदीय समिति सभापतिलगायतमा लेनदेन गर्छ । यसले संसदीय गतिविधिलाई कमजोर पार्छपारेको छ । मैले प्रतिनिधिसभा र राष्ट्रिय सभाको संयुक्त बैठकमा नै संसद् भनेको खसीको टाउको देखाएर कुकुरको मासु बेच्न थलो पनि हो भन्ने भनाइ सही रहेछसमेत भनें । उदाहरणकै रूपमा भागबन्डा नमिल्दा अहिलेसम्म संयुक्त समितिहरू सभापतिविहीन छन् । राष्ट्रिय सभाले पनि प्रदेश र स्थानीयको आवाज बोलेन भने अरू कसले बोल्छ भन्ने मान्यताका साथ मैले संघीयता कार्यान्वयनसम्बन्धी संकल्प प्रस्तावको नेतृत्व गरें । २०७९ जेठ १९ मा सभामा छलफलपश्चात् कार्यान्वयनका लागि सरकारलाई सभाले निर्देशन पनि दियो । मेरो नेतृत्वमा जेठ २० मा संघीयता कार्यान्वयन अध्ययन तथा अनुगमन संसदीय विशेष समिति बन्यो । सातवटै प्रदेश र केही पालिकामा स्थलगत छलफलपश्चात् प्रतिवेदन सभामा पेस गर्यौं । प्रधानमन्त्री पुष्पकमल दाहालले प्रतिवेदन कार्यान्वयनमा सरकारले प्राथामिकता दिएको भनेर पटकपटक बोलेका छन् । सरकार सञ्चालनको एक वर्ष पुगेको अवसरमा पनि उनले प्रतिवेदन उच्चारण गरेका थिए । संसद्ले सहायक कानुन (नियमावली, विनियमावली, निर्देशिका, कार्यविधि, गठन आदेश, मापदण्ड आदि) तर्जुमा गर्ने अधिकार कार्यपालिका र न्यायपालिकालाई प्रत्यायोजन गरेको हुन्छ । नेपालमा सहायक कानुनहरू कति छन्, लेखाजोखा छैन । भ्रष्टाचारको जड सहायक कानुनहरू हुन् भन्ने निष्कर्ष संसदीय समितिहरूको छ । यसै सन्दर्भमा, मसहित राधेश्याम अधिकारी, रामनारायण विडारीलगायत प्रत्यायोजित समिति र विधायन समितिको अथक प्रयासमा सरकारले विधायनसम्बन्धी विधेयक राष्ट्रिय सभामा दर्ता गर्यो । कानुन तर्जुमामा नागरिकको संलग्नताको सुनिश्चिततालगायत विषय यस विधेयकमा छन् । विधेयक अहिले राष्ट्रिय सभाबाट अनुमोदित भएर प्रतिनिधिसभामा गएको छ । अधिकांश मन्त्रालयका योजना तथा कार्यक्रम प्रदेश र स्थानीय तहको अधिकार क्षेत्र मिच्ने खालका हुन्छन् । मैले कतिपय मन्त्रीसामु त साविकको गाविसभन्दा पनि तल्लो स्तरमा झरेर बजेट बनेका तथ्यहरू पेस गरेँ । प्रदेश र स्थानीय तहको कामअनुसारको दाम, कर्मचारीलगायत संस्थागत संरचना भएन, ससर्त अनुदानको भारी बोकाउने काम मात्र भयो । नेता र मन्त्रीको निर्वाचन क्षेत्रमा मात्र योजना तथा कार्यक्रम केन्द्रित भए । राज्यको स्रोत र साधनको न्यायोचित वितरण भएन भन्नेलगायतका प्रश्न मैले संसद्मा निरन्तर राखें । प्रतिनिधिसभासँग तुलना गर्दा राष्ट्रिय सभाको समय व्यवस्थापन र प्रतिवेदन प्रणाली राम्रो छ । विधेयक तर्जुमामा सरोकारवालालगायतसँग घनीभूत छलफल गर्ने र समयमा सक्ने प्रचलन छ । कैयौं विधेयक प्रतिनिधिसभाको समितिमा वर्षौंसम्म थन्किएका उदाहरण छन् । जस्तो बैंक तथा वित्तीय संस्था, नेपाल राष्ट्र बैंक, धितोपत्र विधेयकहरू अर्थसमितिमा ३ वर्षसम्म थन्किए । प्रतिनिधिसभाको ५ वर्षे कार्यकाल समाप्तिसँगै ती विधेयक निष्क्रिय भए । राष्ट्रिय सभाको दोस्रो संशोधन नियमावलीमा समितिले सभामा नै उत्पत्ति भएको विधेयक पनि ६ महिनाभित्र सक्नुपर्ने व्यवस्था राखेका छौं । संसद्मा अहिलेसम्म गैरसरकारी विधेयक ल्याउने प्रचलन खासै रहेनछ । हामीले नियमावलीमा यो विषय व्यवस्थित गरेका छौं । प्रतिनिधिसभामा गैरसरकारी विधेयक टेबल गर्ने सांसदलाई राष्ट्रिय सभामा समेत सो विधेयकमा प्रतिरक्षा गर्न पाउने व्यवस्था गरेका छौं । राष्ट्रिय सभाका समितिहरूमा समसामयिक नागरिकका सरोकार, प्रत्यायोजित व्यवस्थापन, कानुनको मापन, अन्तरतह समन्वय र सहकार्य, संघीयता कार्यान्वयनलगायत विषयमा निरन्तर छलफल हुन्छ र समितिका निर्देशन पनि कार्यान्वयनयोग्य छन् । प्र्रतिनिधित्वको सवालमा राष्ट्रिय सभाको सर्वत्र आलोचना छ । यसमा राजनीतिक दलहरू गम्भीर बन्नैपर्छ । राष्ट्रिय जीवनमा महत्त्वपूर्ण योगदान गरेका तथा प्रदेश र स्थानीय तहलाई नजिकबाट बुझेका व्यक्तिहरू राष्ट्रिय सभामा हुनुपर्छ । सरकार निर्माणमा राष्ट्रिय सभाको भूमिका नरहेको स्थितिमा विधेयक तर्जुमामा राष्ट्रिय सभालाई अग्रणी बनाउन आवश्यक छ । विधेकको उत्पत्ति राष्ट्रिय सभामा गरिनुपर्छ । सांसदहरूले बिनातयारी बोल्ने, हेलचक््रयाइँ गर्ने प्रवृत्ति छ । दुवै सदनमा रहेको यस प्रवृत्तिमा सुधार जरुरी छ । संसद् सचिवालयले पनि सांसदका लागि मुलुकको अर्थतन्त्र, सरकारका तहहरू, विधिको शासन, समसामयिक गतिविधिलगायत विषयमा निरन्तर अभिमुखीकरण गराउन जरुरी छ । अधिकांश विधेयक प्रदेश र स्थानीय तहको अधिकार मिच्ने किसिमले आउँछन् । प्रदेश र स्थानीय तहको अभिभावक भएका कारण राष्ट्रिय सभा सचेत हुनुपर्छ । अधिकाश मन्त्रालयमा बजेट, कर्मचारी आदि सबै केन्द्रमै थुपार्ने र योजना तथा कार्यक्रम पनि आफ्नै तजबिजका आधारमा बाँडफाँट गर्ने प्रवृत्ति छ । अझ बजेटको अधिकाश हिस्सा प्रधानमन्त्री, मन्त्री र नेताहरूको निर्वाचन क्षेत्रमा केन्द्रित गर्ने प्रवृत्ति छ । प्रादेशिक र स्थानीय सन्तुलनका सवालमा राष्ट्रिय सभाले विशेष खबरदारी गर्नुपर्छ । डिजिटल संसद् हुनुपर्छ । सांसदहरूलाई भारीका भारी डकुमेन्ट दिने काम बन्द गर्नुपर्छ । द्वन्द्व व्यवस्थापन, तीन तहको सरकार कार्यान्वयनलगायतका सम्बन्धमा अन्तर्राष्ट्रिय क्षेत्रले नेपालको प्रशंसा गरेको मैले पाएको छु । नेपालले अन्तर्राष्ट्रिय क्षेत्रलाई विज्ञता दिनेलगायतका सवालमा राष्ट्रिय सभाले विशेष पहल लिन आवश्यक छ । प्रतिनिधिसभाको विघटन, कोभिड१९ को प्रभाव, तत्कालीन नेकपाको विघटन र सत्ताको लुछाचुडी, १८७ दिनसम्म संसद् बैठक अवरुद्धलगायत कारणले राष्ट्रिय सभासहित सिंगो संसदीय गतिविधिमा ठूलो असर पर्यो । राष्ट्रिय सभा र प्रतिनिधिसभा एकै रथका दुई पांग्रा हुन् । एउटाको क्रियाशीलताले मात्रै अपेक्षित परिणाम हासिल गर्न सकिँदैन । यस्तो स्थितिमा दुवै सदनको सहयोगात्मक अन्तरसम्बन्ध भए मात्र संसदीय अभ्यासको सवलीकरणमा बल पुग्छ ।"
महिला फुटबलमा प्रचुर सम्भावना,"साउदी अरबको जेद्दामा हालै भएको वाफ वुमेन्स च्याम्पियनसिपमा नेपालको प्रदर्शनले सबैको ध्यान खिच्न सफल भएको छ । पश्चिम एसियाली क्षेत्रको महिला फुटबलको सबैभन्दा ठूलो प्रतियोगितामा आमन्त्रित टिमका रूपमा पहिलो पटक खेलेर नेपाल फाइनल पुग्यो । फाइनलमा नेपालले आफूभन्दा निकै बलियो जोर्डनलाई कडा चुनौती दियो । सर्वाधिक पाँचपटक र लगातार तीनपटक उपाधि जितिसकेको जोर्डनलाई नेपालले निर्धारित समयमा बराबरीमा रोक्यो । टाइब्रेकरमा पराजित भएर उपाधिबेगर फर्कनुपरे पनि नेपाली टिमको सर्वत्र प्रशंसा भयो । वाफ वुमेन्स च्याम्पियनसिपको प्रदर्शनले नेपाली टिम र फुटबलरका लागि प्रचुर सम्भावनाको ढोका खोलेको छ । वाफ वुमेन्स च्याम्पियनसिपको सेमिफाइनल र लिग चरणमा नेपालको प्रदर्शन अब्बल दर्जाको थियो । सेमिफाइनलमा नेपालले लेबनानलाई हराएको थियो । लिग चरणमा नेपालले प्यालेस्टाइन, सिरिया र इराकमाथि उत्तिकै सजिलो जित निकालेको थियो । पश्चिम एसियाली क्षेत्रको महिला फुटबलमा सबैभन्दा बलियो टिम जोर्डनसँग फाइनलमा उत्रँदा नेपालसँग मुख्य स्ट्राइकर सावित्रा भण्डारी थिइनन् । सेमिफाइनलपछि उनी फ्रान्सेली लिग खेल्न उडिसकेकी थिइन् । फाइनलमा अग्रता नेपालले लिए पनि निर्धारित समय २२ को बराबरी टुंगियो । त्यसपछि टाइब्रेकरमा नेपाली टिम ५३ ले पराजित भयो । फिफा वरीयतामा जोर्डन नेपाल (१०५ औं) भन्दा धेरै माथि (७४ औं स्थान) छ । जोर्डनले एसियाली फुटबलको सबैभन्दा ठूलो प्रतियोगिता वुमेन्स एसियन कप दुईपल्ट खेलिसकेको छ । त्यही टिमविरुद्ध नेपालले फाइनलमा बराबरीका चुनौती पेस गर्नु पनि प्रशंसनीय थियो । साउदी अरब र जोर्डनमा मात्र नभएर खाडी क्षेत्रका सञ्चारमाध्यमले पनि प्रतियोगिताभर नेपाली टिमले गरेको प्रदर्शनको खुलेर प्रशंसा गरेका छन् । नेपाली टिमको प्रदर्शन छिटोछरितो र प्राविधिक रूपमा अब्बल थियो । प्रतियोगितामा नौ गोल गरेकी सावित्रा भण्डारी सर्वाधिक गोलकर्ता भइन् । नेपालको प्रदर्शन उम्दा हुनुमा खेलाडी र प्रशिक्षकलाई नै श्रेय जान्छ । उनीहरूले छोटो अवधिको तयारीमै राम्रो प्रदर्शन गरे । वाफ वुमेन्स च्याम्पियनसिपमार्फत् अन्तर्राष्ट्रिय महिला फुटबलमा नेपालको क्षमता उजागर गरेको छ र यसले प्रचुर सम्भावना देखाएको छ । नेपाली महिला खेलाडीले विदेशमा व्यावसायिक फुटबल खेल्ने सम्भावना बढाएको छ । सावित्रा भण्डारी अहिले नै फ्रान्सको माथिल्लो डिभिजनको महिला लिगमा खेल्छिन् । कप्तान एन्जिला सुब्बासँगै छ खेलाडी भारतको माथिल्लो डिभिजनका क्लबका अनुबन्धित छन् । पुरुष विश्वकप आयोजना गर्ने संघारमा रहेको साउदी अरबले आफ्नो भूमिमा आयोजना गरेको यो नै महिलाको पहिलो अन्तर्राष्ट्रिय फुटबल प्रतियोगिता हो । साउदी अरबमा महिलाको छुट्टै लिग पनि सुरु भइसकेको छ र त्यसले विदेशी खेलाडीलाई अनुबन्ध गरिहेको छ । त्यस लिगले नेपाली खेलाडीलाई अनुबन्ध गर्ने सम्भावना पनि बलियो भनेको छ । नेपाली महिला खेलाडीले राम्रो खेल्न सक्ने हो भने अरू विदेशी व्यावसायिक लिगमा पनि अवसर खुल्नेछ । सम्भावनाका बाबजुद नेपालमै भने महिला फुटबलको विकासमा खासै केही भएको छैन र यो लगातार अपहेलित खेलका रूपमा रहेको छ । सन् १९८६ देखि नेपाली महिलाले अन्तर्राष्ट्रिय फुटबल खेल्न थालेका हुन् र त्यसयता यसको विकासमा कुनै ठोस योजना र कार्यक्रम बनेको छैन । मुलुकभित्र महिला फुटबलको नियमित प्रतियोगिता नै हुँदैन र अखिल नेपाल फुटबल संघ (एन्फा) ले समेत यसमा पर्याप्त ध्यान दिन सकेको छैन । नेपाली टिमले अन्तर्राष्ट्रिय प्रतिस्पर्धामा राम्रो प्रदर्शन गर्दा भने बधाई दिने होड चल्छ तर महिला फुटबलको समुन्नतिमा भने चासो दिइँदैन । एन्फामा नयाँ नेतृत्व आएयता महिला लिग नै हुन सकेको छैन । नयाँ नेतृत्वले सञ्चालन भइरहेको लिगलाई पनि बीचमै टुंग्याएर समाप्त भएको घोषणा गरेको थियो । त्यस अर्थमा नेपाली महिला टिमले साउदी अरबमा गरेको प्रदर्शनको श्रेय एन्फामा नेतृत्व गरिरहेकालाई जाँदै जाँदैन । तर महिला फुटबलका विकासका लागि शृंखलाबद्ध प्रतियोगिता गर्ने, विकासका कार्यक्रम बनाउने र अन्तर्राष्ट्रिय सहभागी बढाउने जिम्मेवारी एन्फाकै हो । एन्फाले सन् २०२७ को महिला विश्वकप खेल्ने लक्ष्य राखेको छ । तर यो नारामै सीमित छ । उसले उल्टै महिला फुटबललाई अवमूल्यन गरेको छ । एन्फाको यस्तै उदासीनताले विश्वकप खेल्ने लक्ष्य पूरा हुँदैन । बरु केही जोडबल गर्ने हा भने नेपाली महिला टिम एसियन कपमा छनोट हुने सम्भावना प्रबल रहेको वाफ वुमेन्स च्याम्पियन्सको प्रदर्शनले प्रस्ट्याएको छ । खेलाडीलाई प्रतिस्पर्धाको नियमित अवसर, प्रशिक्षण र प्रोत्साहनका कार्यक्रम एन्फाले ल्याउनुपर्छ र यसमा नेपाल सरकारले पनि यसमा सक्दो सहयोग गर्न सक्नुपर्छ ।"
अति भो ज्यादती,"केही दिनअघिको मर्यादायुक्त सडक र सडक व्यापारीको सामाजिक न्याय विषयको छलफलमा सहभागीले पोखेका पीडा र तिनीहरूमाथि भएको अन्याय सुन्दा कसैको आँखा ओभानो थिएन । पोलेको मकै बेच्ने एक महिला व्यापारीकी १६ वर्षकी छोरी दीर्घरोगी छन् । उनलाई महिनाको २६ सयको औषधि खुवाउनुपर्छ । मकै बोलेर आफ्नो सामान्य जीविका र छोरीलाई औषधि किन्ने पैसा जुटाउँदै आएकी उनी अहिले आफैं डिप्रेसनको सिकार भएकी छन् । संविधान र कानुनलाई आधार मान्ने हो भने उनकी छोरीलाई औषधि र ती महिलाको रोजगारीको व्यवस्था राज्यले गर्नुपर्ने कर्तव्य हो । त्यो त गर्न सकेन । गरेन । र, अब पनि गर्दैन । तर गरेर खान्छुभन्दा उल्टै नगर प्रहरी लगाएर लखेट्ने, मकै खोस्ने, कुट्ने, तथानाम गाली गर्ने ? के अचम्म हो यो ? श्रमिक वर्गमाथि यस्तो ज्यादती अन्य कुनै पनि देशमा छैन होला । सडक व्यापारीको सामान खोस्ने र फिर्ता नदिने भनेको सरासर डकैती हो । नगर प्रहरी तिनै श्रमिकका मिहिनेत र करले जम्मा भएको बजेटबाट पालितपोषित हुन् । यस्ता प्रहरी वा सरकार यिनै कमजोर नागरिकको हित र सुरक्षाका लागि राखिएका हुन् तर यहाँकहीँ नभएको जात्रा भइरहेको छ । र, यस ज्यादतीविरुद्ध सचेत भनिएको वर्गको मौनता पनि अचम्मको छ । सडक व्यापारी कुनै पनि हालतमा समस्या होइनन् । यसलाई नगरपालिकाले व्यवस्थापन गर्ने हो, विस्थापन गर्ने होइन । व्यवस्थापन गर्न चाहने हो भने अनेक विकल्प हुन्छन् । कैयौं विकसित भनिएका मुलुकमा पनि सडक व्यापार हुन्छ । सडक व्यापारी हुन्छन् । उनीहरूलाई अझ सरकारले सहर जीवन्त बनाउने मिहिनेती नागरिकका रूपमा कदर गरेको हुन्छ । हामीकहाँ चाहिँ यो के भएको छ ? कुनै समस्या छ भने त्यसको विधि संवाद हो । लठ्ठी र बन्दुक होइन । कमजोर नागरिकले भौतिक हिंसामा कदापि जित्न सक्दैनन् । तर उनीहरूको भावना पुगेको चोट र अन्यायले सीमा काटेपछिको विद्रोह भने कसैले पनि थाम्न सक्दैन । महानगरपालिकाको ज्यादती अति भयो । यस विषयमा सामाजिक सञ्जालमा दिगो विकास लक्ष्यको कोही पछि नपरून् भन्ने नारा लिएर जागिर खाएका समेत पीडकको प्रशंसामा लाग्नु अर्को अचम्म भइरहेको छ । सडक व्यापारी भनेको स्वरोजगार नागरिक हुन् । उनीहरूमाथि भइरहेको शृंखलाबद्ध अत्यधिक बल प्रयोग र विस्थापनले भुइँतहका नागरिकलाई अझ सीमान्त बनाउनेछ । ज्यादती बन्द गरियोस् । जगत देउजा, मेलम्ची, सिन्धुपाल्चोक"
गैरजिम्मेवार प्रमुख दल,"कान्तिपुरमा फागुन ११ मा प्रकाशित सम्पादकीय नागरिक मुद्दाबाट टाढिएका मुख्य दल पढेपछि केही लेख्न मन लाग्यो । प्रमुख दल कांग्रेस, एमाले र माओवादीले ठूल्ठूला बैठक, अधिवेशन हालै गरेका छन् । फागुन १ देखि ३ सम्म सत्ताधारी तेस्रो दल माओवादीको विधान अधिवेशन भयो । अर्को सत्तारूढ कांग्रेसको यही फाल्गुन ७ देखि १० सम्म महासमिति बैठक गर्यो । विपक्षी दल एमालेले केन्द्रीय कमिटी बैठक गरेको छ । यी दलले आफ्नो बैठक र अधिवेशनमा नागरिकका समस्या छलफलको विषय बनाएनन् । यसले हामी जनताको खिन्न हुन पुगेको छ । जनता मिटरब्याजबाट पीडित छन् । मिटर ब्याजपीडितहरू आन्दोलनमा उत्रिएका छन् । सहकारीबाट पनि लाखौं जनता पीडित छन् । जाजरकोट भूकम्पपीडित बिचल्लीमा छन् । चार महिना बितिसक्दा अस्थायी आवास पनि बनिसकेको छैन । स्थायी निर्माणको सुरसार छैन । देशको आर्थिक मन्दी छ । सरकारको पुँजीगत खर्च सन्तोषजनक छ्रैन । यस्ता विषयमा सत्ता पक्ष र विपक्षले छलफल नै नगर्नु उदेकलाग्दो छ । दलहरू भने अब २०८४ मा हुने स्थानीय र प्रदेशसभा र प्रतिनिधिसभाको निर्वाचनमा अहिलेको जस्तै गठबन्धन गर्ने कि नगर्ने भन्नेमा केन्द्रित छन् । दलहरूको प्रमुख मुद्दामा नागरिकको जल्दोबल्दो समस्या नपर्ने नै हो भने जनतामा वितृृष्णा बढ्छ । मुलुकको समस्या र नागरिकको जल्दोबल्दो समस्यालाई राजनीतिक दलहरूले बेलैमा ध्यान दिनुपर्छ । तिलप्रसाद न्यौपाने, माछापोखरीचोक, काठमाडौं"
कुरैकुरामा,"कि त हुन्छन् कसरी भ्रष्टाचार गर्ने कुराकि त हुन्छन् कसरी भ्रष्टाचार लुकाउने कुराकि त हुन्छन् के कति कमिसन लिने कुराकि त हुन्छन् ठेक्का कसलाई दिने कुराकि त हुन्छन् कसैलाई कसरी जोगाउने कुराकि त हुन्छन् कसैलाई कसरी फसाउने कुराकि त हुन्छन् त्यो पद कसरी हात लाउने कुराकि त हुन्छन् त्यसलाई कसरी बात लाउने कुराकि त हुन्छन् सत्तामा कसरी आउने कुराकि त हुन्छन् सत्ता कसरी टिकाउने कुराकहिल्यै हुँदैनन् युवालाई कसरी देशमा टिकाउने कुराकहिल्यै हुँदैनन् देशलाई कसरी आत्मनिर्भर बनाउने कुरागरे पनि कुरामै सीमित रहन्छन् त्यस्ता कुराकुरैकुरामा भइआएका छन् उनीहरूकै स्वार्थ पूरा इन्द्रकुमार श्रेष्ठ, ओखलढुंगा"
"'सारमा त्रिविको शिक्षा महँगो छ, घटाउने मेरो योजना छ'","मुलुकको पहिलो र ठूलो त्रिभुवन विश्वविद्यालयले एक साताअघि (फागुन १० गते) २० औं उपकुलपति पाएको छ । सरकारले पहिलो पटक खुला प्रतिस्पर्धाका आधारमा उपकुलपति नियुक्त गरे पनि यो प्रक्रियामाथि सकारात्मक र नकारात्मक पक्षमा केही प्रश्न उठेका छन् । उच्च शिक्षाको सबैभन्दा धेरै भार थाम्दै आएको भीमकाय शैक्षिक, प्रशासनिक र भौतिक संरचना रहेको त्रिविका कार्यकारी प्रमुखसमेत रहने उपकुलपतिका सामु चुनौतीका चाङ देखिन्छन् । त्यसको सामना गर्न नवनियुक्त उपकुलपति प्राडा केशरजंग बरालसँग केकस्ता योजना, कार्यक्रम, सोच र तयारी छन् भन्ने विषयमा कान्तिपुरका सुदीप कैनी र उपेन्द्रराज पाण्डेयले गरेको कुराकानीको सम्पादित अंशःपूर्वउपकुलपतिको अनुभवसहित त्रिविको उपकुलपति बन्ने तपाईं पहिलो व्यक्ति हुनुहुन्छ । पोखरा विश्वविद्यालयको उपकुलपतिमा परीक्षण भइसक्नुभएको थियो, किन त्रिविको उपकुलपति बन्न प्रतिस्पर्धामा आउनुभयो ?त्रिविले नेपालको उच्च शिक्षाको करिब ८० प्रतिशत हिस्सा ओगटेको छ । त्रिवि विशेषगरी मध्यम, निम्न वर्ग र ग्रामीण भेगका विद्यार्थीको शैक्षिक थलो पनि हो । त्रिविमा देशको धेरै लगानी छ । त्रिविलाई व्यवस्थित गर्न सकियो भने देशको लगानीलाई प्रभावकारी बनाउन सकिन्छ भन्ने मलाई पहिलेदेखि नै लागेको हो । त्यस्तै, उच्च शिक्षामा पहुँच नभएका तल्लो वर्गलाई पनि समेटेर सस्तोमा देशकै उच्च शिक्षा प्रभावकारी बनाउनुपर्छ भन्ने मेरो उद्देश्य हो । वित्तीय र आर्थिक विश्लेषण गर्ने हो भने त्रिविको उच्च शिक्षा अभिभावक र विद्यार्थीलाई अरू विश्वविद्यालयको भन्दा महँगो पर्न आउँछ । बाहिरी रूपमा त्रिविको शिक्षा सस्तो देखिए पनि सारमा भने त्यस्तो छैन । औसत लागतको हिसाबकिताब गर्दा यसले दिएको शिक्षा महँगो पर्छ । त्यसलाई घटाउनुपर्छ भन्ने मेरो सोच छ ।त्रिविको इतिहासमा पहिलो पटक तपाईं प्रतिस्पर्धाबाट उपकुलपति नियुक्त हुनुभएको छ । अब केकस्ता योजनाका साथ अघि बढ्दै हुनुहुन्छ ?त्रिवि सुधारका लागि मुख्यतः मेरा तीनवटा प्राथमिकता रहेका छन् । पहिलो प्राथमिकता शैक्षिक पात्रो तयार गरेर त्यसलाई प्रभावकारी रूपमा लागू गर्नु हो । यदि शैक्षिक क्यालेन्डर बनाएर प्रभावकारी रूपमा लागू गर्न सकियो भने समयमै शैक्षिक कार्यक्रम सकेर समयमै विद्यार्थी पासआउट हुने अवस्था आउँछ । जसले गर्दा विद्यार्थीले समय बचत गर्न सक्छन् । समयको हिसाबकिताबले त्रिविले दिएको शिक्षा प्रभावकारी हुन्छ । आफ्नो पढाइ समयमै सकिन्छ, समयमै जाँच हुन्छ भन्ने विद्यार्थीलाई लागेमा उनीहरू पनि निश्चित हुन सक्छन् । पढाइमा ध्यान बढ्छ । यसले गर्दा उत्तीर्ण दर पनि धेरै हुन्छ । यसले शैक्षिक कार्यक्रममा देखिएको टाइम ओभररन न्यूनीकरण गर्न सकियो भने उच्च शिक्षा प्रभावकारी हुने त छँदै छ, लागत पनि कम हुन्छ ।त्यस्तै, मेरो दोस्रो प्राथमिकता भनेको समयमै परीक्षाफल प्रकाशित गर्नु हो । अहिले मैले सरसर्ती अध्ययन गर्दा प्राविधिक विषय र सेमेस्टर प्रणालीमा सञ्चालन हुने परीक्षा सम्बन्धित डिन कार्यालयले लिने हुँदा छिटो र छरितो परीक्षाफल प्रकाशित भएको देखेँ । यी विषयहरूमा निश्चित रूपमा कम समय लागेको छ । कुनै कुनै विषयमा मात्र परीक्षाफल प्रकाशित हुन ६७ महिना लागेको देखिन्छ । डिन कार्यालयले लिएका परीक्षा समयमै निस्किएको छ । बाहिर हल्ला भएजस्तो परीक्षाफल प्रकाशित हुन धेरै समय लागेको पनि देखिएन । कुनै कुनै विषयमा चाहिँ १११२ महिनासम्म लागेको देखियो । मलाई विद्यार्थीहरूले नै भनेका छन्, द्वितीय वर्षको जाँच दिने बेलासम्म पनि प्रथम वर्षको परीक्षाफल प्रकाशित नभएको कुरा । यसले विद्यार्थीमा अन्योल बढाउने काम त गरेकै छ । त्यसैले पनि मैले विद्यार्थी र अभिभावकको त्रिविप्रतिको विश्वास जित्नका लागि समयमै परीक्षाफल प्रकाशित गर्ने कुरालाई दोस्रो प्राथमिकतामा राखेको छु । म यति दिन उति दिनभित्र भन्दिनँ, तर समयमै परीक्षाफल प्रकाशित हुन्छ ।समयसापेक्ष पाठ्यक्रमहरूलाई अध्यावधिक गर्ने कुरा मेरो तेस्रो प्राथमिकतामा छ । कैयौँ शैक्षिक कार्यक्रमकापाठ्यक्रम समयसापेक्ष रूपमा परिमार्जित हुन सकेका छैनन् । त्यसैले सबै पाठ्यक्रमलाई समयसापेक्ष बनाउँदै अद्यावधिक गर्नुपर्नेछ । शुक्रबार नै बसेको प्राज्ञिक परिषद्को बैठकमा इन्जिनियरिङका डिन कार्यालय र साथीहरूले इन्भाइरोमेन्ट इम्प्याक्ट असेस्मेन्ट भन्ने कोर्सका बारेमा कुरा गर्नुभएको थियो । उहाँहरूले यसको माग बजारमा बढी भयो यसलाई तुरुन्तै पास गर्नुपर्यो भन्नुभयो । यति मात्र होइन सबै विषयमा समयसापेक्ष पाठ्यक्रम अपडेट गर्नुपर्छ भन्ने मेरो प्राथमिकता हो । यति तीनवटा काम गर्न मैले सकेँ भने विश्वविद्यालयको साख माथि उठाउन सक्छु । विश्वविद्यालयको साख गिरेको त छैन गिर्दो अवस्थामा छ । यी तीनवटै कुरा विद्यार्थीहरूको सरोकारको कुरा पनि हो ।शैक्षिक कार्यक्रम सुधारका कुरा त भयो । त्रिवि प्रशासनिक र भौतिक रूपमा पनि भद्रगोल देखिन्छ । यस्ता बेथिति सुधारका लागि केके पहल गर्नुहुन्छ ?विश्वविद्यालय ऐनअनुसार उपकुलपतिले सबै कुराको सुपरीवेक्षण गर्ने हो । भौतिक संरचना, प्रशासनिक विभागचाहिँ रजिस्ट्रारले हेर्नुहुन्छ । तैपनि मेरो योजना प्रशासनिक र भौतिक संरचनामा सुधार ल्याउने पनि छ । मभन्दा पहिलेका उपकुलपतिले पनि यसमा सुधारका केही योजना ल्याउनुभएको रहेछ । विश्वविद्यालयमा सूचना प्रविधिको विकास गरेर प्रशासनिक सेवाहरू चुस्त बनाउने पहिलेकै योजनालाई पूरा गर्ने मेरो प्राथमिकतामा छ । तपाईं त खुला प्रतिस्पर्धाबाट नियुक्त हुनुभयो । अब रेक्टर, रजिस्ट्रार, डिनलगायत पदाधिकारी कसरी नियुक्त हुन्छन् भन्ने धेरैको चासो छ । फेरि राजनीतिक भागबन्डा नै हुने हो कि भन्ने पनि छ नि ?मैले नियुक्त गर्ने डिन, क्याम्पस प्रमुख, विभागीय प्रमुखहरूलगायत पदाधिकारीमा कुनै भागबन्डा हुँदैन । मैले सरकारलाई पेस गरेको योजनामै पारदर्शी प्रणालीमा विश्वविद्यालयमा नियुक्ति हुनुपर्छ भन्ने छ । नियुक्तिका लागि एउटा प्रणालीअनुसार डिन, विभागीय प्रमुख, क्याम्पस प्रमुख र सहायक क्याम्पस प्रमुखहरू नियुक्त हुनुपर्छ । एउटा प्रणाली विकास गरेपछि त्यहीअनुसार नै नियुक्ति हुन्छ । अहिले शिक्षा विभागका प्रमुखले राजीनामा दिनुभएको रहेछ । सिनियरमध्येबाट नियुक्ति गर्नु मलाई सोधिराख्न पर्दैन भनिसकेको छु । राजनीतिक भागबन्डा अन्त्य गर्ने मेरो योजना नै हो । सिनियर नै प्रणालीअनुसार नियुक्त हुने हो । यसअघिका उपकुलपति डा धर्मकान्त बाँस्कोटा सरले नै यो प्रणालीको सुरु गरेर जानुभएको रहेछ । त्यही प्रणालीलाई पूर्ण रूपमा लागू गर्ने मेरो योजना हो । अपरेसनल लेभलका कुनै पनि नियुक्तिमा कुनै भागबन्डा हुँदैन ।रेक्टर र रजिस्ट्रार नियुक्तिमा चाहिँ के हुन्छ ? बाहिर पनि उपकुलपतिलाई नै टिम बनाउन दिनुपर्छ भन्ने छ नि ?रेक्टर र रजिस्ट्रार मसँग टिम मिल्ने खालको नै दिनुपर्छ भनेर प्रधानमन्त्रीलाई पनि भन्दै आएको छु । तर नियुक्त गर्ने त मैले होइन, कुलपतिले हो । मेरो हातमा रहेका नियुक्तिमा राजनीतिक भागबन्डा समाप्त गर्छु । कुलपतिले नियुक्ति गर्ने कुरामा समस्या हुन सक्छ । तर टिम मैले बनाउन पाउनुपर्छ भनेको छु । मैले नियुक्ति नगर्ने भएकाले मेरो प्रयास रेक्टर र रजिस्ट्रार राजनीतिक भागबन्डाभन्दा बाहिर गएर क्षमताका आधारमा नै गर्ने हुन्छ । निश्चित मापदण्ड तोकेर मात्र नियुक्ति हुनुपर्छ भनेको छु । यस्ता पदमा नियुक्ति गर्दा कम्तीमा प्राध्यापकको योग्यता भएको चाहिन्छ । रेक्टर, रजिस्ट्रार नियुक्तिमा मेरो थोरै मात्र हात रहन्छ । पूर्ण रूपमा मैले नियुक्ति गर्ने त होइन । मेरो प्रयास राजनीतिक विचार आस्थाका आधारमा भन्दा पनि प्राज्ञिक योग्यताका आधारमा नियुक्ति हुनुपर्छ भन्ने हो । दलीय भागबन्डा हुनुहुँदैन भन्ने मेरो विश्वास हो । तर रेक्टर, रजिस्ट्रारको नियुक्ति मेरो मात्र कन्ट्रोलमा त छैनन् । मेरो कन्ट्रोलभित्र रहेको डिन, विभागीय प्रमुख, क्याम्पस प्रमुख नियुक्तिमा एउटा सिस्टम बनाउँछु । सिस्टममा जो पर्छ त्यही नियुक्त गर्छु । नियुक्तिमा सतप्रतिशत मेरो हात हुने ठाउँमा भागबन्डा अन्त्य गर्छु । त्रिविमा अध्यापक, कर्मचारी, विद्यार्थी संगठनबाटै तालाबन्दी हुने, तोडफोडलगायत गैरप्राज्ञिक गतिविधि पनि भइरहन्छ । त्यसलाई रोक्न वा न्यूनीकरण गर्न कसरी सम्भव हुन्छ होला ?यी सबै कुराको निराकरण गर्न एउटा उपकुलपतिले मात्र केही गर्न सक्दैन । यसका लागि उपकुलपति आफैंले बनाएको क्षमतावान् टिम चाहिन्छ । यो मेरो माग हो । विश्वविद्यालयमा हड्ताललगायत दुनियाँ गर्ने दलका भ्रातृसंस्थावैचारिक संस्थाहरू हुन् । आधिकारिक शिक्षक, कर्मचारी, विद्यार्थी युनियनबाहेक पनि छुट्टाछुट्टै वैचारिक संगठनहरू छन् । वैचारिक संस्थाको परिचालन पार्टीसँग जोडिएको हुन्छ । यसको नियन्त्रण गर्न सम्बन्धित दलको भूमिका पहिलो रहन्छ । त्यस्तो डाङडुङ गर्नेलाई प्रहरी लगाएर कारबाही गर्न त सकिन्छ । तर त्यस्ता व्यक्ति सत्तापक्षका पनि हुन सक्छ । उसले प्रहरीलाई प्रभावित गरेर नसमात्न पनि सक्छ । यस्तो अवस्थामा संस्कार मुख्य कुरा हुन्छ । राजनीतिक दलहरूले उपकुलपति र विश्वविद्यालयलाई सहयोग नगरेसम्म सुधार सम्भव हुँदैन । त्यसैले पनि म राजनीतिक पार्टीका शीर्ष नेताहरूसँग छलफलमा छु । मुख्य राजनीतिक दलको सहयोगबिना विकृति नियन्त्रण गर्न सकिन्न । भीसी फिल्डमा हुन्छ । विकृतिको रिमोट अन्तै हुन्छ । रिमोट कन्ट्रोल नभएसम्म रोकिँदैन । शैक्षिक वातारण सुधार गर्न मेरो कार्यकालमा सबै दलसँग राजनीतिक समन्वय गरेर अघि बढ्छु । सबैको सहयोगबिना म एक्लैले विश्वविद्यालय चलाउन सक्दिनँ ।जेठो र भारले पनि ठूलो त्रिविको पुनःसंरचना गर्नुपर्ने मुद्दा उठिरहेको छ । तपाईंले पनि त्यही भन्दै आउनुभएको छ । कस्तो मोडलमा पुनःसंरचना हुन्छ ?यो मोडल मैले मात्र सोचेर हुँदैन । त्रिवि पुनःसंरचनाको कुरा सरकारको उच्च शिक्षा नीतिमा पनि छ । डा बाँस्कोटा उपकुलपति हुँदा पनि यो कुरा आएको छ । त्रिवि भिजन २०२०२०३० मा पुनःसंरचना गर्ने उल्लेख छ । सरकार र त्रिविले तयार पारेको नीतिअनुसार नै मेरो पुनःसंरचनाको भिजन रहन्छ । यसमा केन्द्र र प्रदेश सरकारले सहयोग गर्नुपर्छ । हरेक प्रदेश वा क्षेत्रमा त्रिविलाई क्लस्टरक्लस्टर गरेर लैजान सकिन्छ । जस्तोः त्रिवि गण्डकी, त्रिवि कोशी मोडल हुन सक्छ । विश्वविद्यालय अनुदान आयोगले पनि यस विषयमा एउटा समिति गठन गरेको थियो । त्यसमा म पनि सस्दय थिए । त्यो समितिले पनि यहि मोडलमा त्रिविको पुनःसंरचना गर्न सुझाव दिइसकेको अवस्था छ । त्रिविको केन्द्रमा स्कुल मोडलमा पुनःसंरचना गर्नुपर्ने मेरो भिजन पेपरमा उल्लेख छ । स्कुल मोडलमा जाने कुरा पहिलेबाट पनि सुरु भएको छ । स्कुल अफ म्यानेजमेन्टलगायतको थालनी भइसकेको छ । अब पूर्ण रूपमा अध्ययन गरेर मात्र पुनःसंरचनाको काम थालिन्छ ।त्रिवि अनुसन्धानमा पछि पर्यो । अनुसन्धान केन्द्रहरू सिनास, सेरिड, रिकास्ट, सेडा मृतप्रायः भए भन्ने आलोचना हुन्छ । यसलाई पुनःजीवित बनाउनेतर्फ केही सोच्नुभएको छ ?त्रिविका ४ वटा पुराना अनुसन्धान केन्द्र छन् । यसको पनि पुनःसंरचना गर्ने कुरा आएको थियो । मेरो कुरा पनि यी केन्द्रलाई अहिलेको अवस्थामा रहन दिनुहुँदैन भन्ने छ । यसमा दुई वटा विकल्प छन् । अनुसन्धान केन्द्रलाई सरकारको सम्बन्धित मन्त्रालयसँग सहकार्य गरेर काममा लगाउनुपर्छ । यिनले सरकारकै अनुसन्धानको काम गर्ने बनाउन सकिन्छ । यसो हुन सक्यो भयो यी आफैं आत्मनिर्भर हुन सक्छन् । अर्को उपाय जुन स्कुलहरू बनाउने भनेका छौं, ती सम्बन्धित स्कुलमा मर्ज गरेर पनि लैजान सकिन्छ । अनुसन्धान केन्द्रमा काम गर्ने साथीहरूको आफ्नै किसिमको समस्या मैले देखेको छु । त्यहाँ गएपछि पढाउन नपाउने, थेसिस गाइड नगरे बढुवामा समस्या हुने रहेछ । अनुसन्धानको पनि बढुवामा गणना नहुने कुरा रहेछ । करिअरमै बाधा पुग्ने भएकाले त्यहाँ जान नमान्ने, विभागतिरै बस्न चाहना हुँदो रहेछ । त्यसैले रिसर्चलाई पठनपाठनको पनि अभिन्न अंग बनाउँदै जोडेर लैजाने बनाउनुपर्छ । विद्यार्थीलाई पनि रिसर्चमा सहभागी गराउने व्यवस्था गर्नुपर्छ । पञ्चायतकालमा अनुसन्धान केन्द्रमा विद्यार्थीहरू पनि हुन्थे । अहिलेको अवस्थामा पनि अनुसन्धान केन्द्रलाई पनि पुनःसंचरना गर्नैपर्छ । पहिले यी केन्द्रले सरकारलाई नीति निर्माण, नवप्रवर्तनमा ठूलो सहयोग गर्थे । अहिले त्यो काम भएको छैन । कार्यक्षेत्र ठूलो भए पनि हामीले काम गराउन सकेका छैनौं । सायद बजेटको अभावले पनि होला । अर्को, रिसर्च गरेपछि बढुवामा कति नम्बर पाउने ग्यारेन्टी नभएर पनि शिक्षकहरूको आकर्षण घटेको होला ।त्रिवि जग्गालगायत भौतिक पूर्वाधारका हिसाबले पनि धनी संस्था हो । तर त्यसको सदुपयोग हुन सकेको छैन, अतिक्रमणमा परेर साँघुरो बन्दै गएको छ । तपाईंको कार्यकालमा यसलाई फराकिलो बनाउन केकस्ताप्रयास हुन्छन् ?जग्गाजमिनको लेखाजोखा गर्न निर्देशन दिइसकेको छु । व्यावसायिक हिसाबले महत्त्वपूर्ण ठाउँमा रहेका जग्गाजमिन र भवन पीपीपी (पब्लिकप्राइभेट पार्टनसिप) मोडलबाट सञ्चालन गर्नुपर्छ । त्यसबाट क्याम्पस, विश्वविद्यालयले आयर्आजन गर्न सक्छन् । कति गर्न सकिन्छ विचार गर्दै छु । विश्वविद्यालय आफैंले लगानी गर्न नसकेपछि पीपीपी मोडलबाट जानुपर्छ । जग्गाजमिन संरक्षण पनि हुने विश्वविद्यालयलाई आम्दानी पनि हुने बाटोमा जानुपर्छ ।त्रिवि सरकारले दिने अनुदानकै भरमा सञ्चालन हुने हुँदा अहिले आर्थिक रूपमा पनि संकटमा देखिन्छ । यसलाई कसरी चलायमान बनाउन सकिन्छ ?त्रिविका सम्पत्तिहरूको परिचलान गरेर आम्दानी बढाउन सकिन्छ । विश्वविद्यालय राज्यकोषमा निर्भर हुनु पनि कमजोर पक्ष बनेको छ । अबचाहिँ हामीले आत्मनिर्भर विश्वविद्यालय बनाउनेतर्फ सोच्नुपर्छ । अनुसन्धान केन्द्रहरूबाट पनि आयआर्जन गर्न सकिन्छ । अनुसन्धान प्रोजेक्टबाट खर्च मात्रै धान्ने अवस्था बनाए पनि धैरै हुन्छ । दुईचार पैसा भए विश्वविद्यालयले पनि त्यो पैसो पाउन सक्छ । प्रोजेक्ट ल्याएर शिक्षकले पनि कमाउने विश्वविद्यालयलाई पनि आम्दानी गराइदिने बाटोमा जान सक्नुपर्छ ।उच्च शिक्षा अध्ययन गर्न विदेश जाने विद्यार्थीको संख्या बढ्दो छ । नेपालमै गुणस्तरीय शिक्षा दिएर त्यो युवा शक्तिलाई रोक्ने विषय मुलुककै लागि चुनौतीको विषय बनेको छ । विद्यार्थी मात्रै होइन पैसा पनि बाहिरिएको छ । यसलाई रोक्न त्रिविको भूमिका के हुन्छ ?विश्वविद्यालयको काम रोजगारी दिने होइन । श्रमबजारको आवश्यकताअनुसार जनशक्ति उत्पादन गर्ने हो । जहाँसम्म विद्यार्थी विदेश जाने कुरा छ, सबै पढ्न गएका होइनन् । तिनीहरू पढ्दै कमाउने र उतै बसोबास गर्ने हिसाबले पनि गएका हुन् । छिमेकी राष्ट्र भारत, चीनचाहिँ पढ्नकै लागि जान्छन् । नेपालमा भन्दा उच्च शिक्षा सस्तो भएका कारण विद्यार्थी छिमेकी देश जाने गरेका छन् । समय र खर्चको तुलना गरेर विद्यार्थी गएका हुन्छन् । अहिले ४ वर्षको कोर्सलाई नेपालमा ६ वर्ष लाग्छ भन्ने मानसिकता पनि बनेको छ । हडताल हुन्छ, समयमा कोर्स सकिँदैन, परीक्षा हुँदैन भनेर पनि बाहिर गएका हुन् । शैक्षिक क्यालेन्डर कार्यान्वयन, समयमा परीक्षा र नतिजा, पाठ्यक्रम अद्यावधिक गरेर केही विद्यार्थीलाई यहीं रोक्न निश्चित रूपमा सकिन्छ । यसका लागि सरकार र दलहरूले पनि सहयोग गर्नुपर्छ । अनि मात्र त्रिवि सुध्रिन्छ । गुणस्तर बढाउन लगानी पनि चाहिन्छ । गतवर्ष शिक्षाको नाममा एक खर्ब बाहिर देश गएको छ । यसपालि करिब ६० अर्ब गइसक्यो । त्यतिमा सरकारले २० अर्ब मात्र त्रिविलाई दियो भने सुधारमा लगानी गर्न सकिन्छ । भौतिक, शैक्षिक पक्ष सुधार गरेर लैजान सकिन्छ । त्यसपछि विदेश जाने बाँकी पैसा त बच्छ पनि । सरकारले यो हिसाबकिताबले हेरिदिनुपर्छ ।नेपालमा उपलब्ध रोजगारी तथा कामका लागि जनशक्ति नपाउने अवस्था छ । विश्वविद्यालयले सीप दिएनन्, श्रमबजारमा बिक्ने जनशक्ति भएनन् भन्ने आरोप पनि छ नि ?बजारको आवश्यकताअनुसार सीप विकास गर्न नसकिएकै हो । प्राविधिक क्षेत्रमा अलि राम्रो छ । त्यहाँ बेरोजगारीको समस्या पनि कम छ । तर प्राविधिक जनशक्तिलाई देशले आकर्षक रोजगार दिन नसकेर पनि समस्या देखिन्छ । पारिश्रमिक र सुविधा नहुँदा उनीहरू बाहिर जाने बढी भयो । राम्रो डाक्टर, इन्जिनियर, म्यानेजर देशमा नबस्ने पनि छन् । पोखरा, काठमाडौंलगायतका ठूला सहरमा अर्को कुरा हो । अञ्चल अस्पतालमा समेत विशेषज्ञ डाक्टर जान मान्दैनन् । किन भने त्यहाँ सुविधा छैन । ५०६० हजारको जागिर खाएर के गर्ने भन्छन् । यहाँ राम्रो वातारण सिर्जना गर्ने विश्वविद्यालयभन्दा पनि सरकारको काम हो । यी सबै देशको आर्थिक अवस्थासँग निर्भर गर्छ । विश्वविद्यालयले पाठ्यक्रमलाई अद्यावधि गरेर केही हदसम्म रोकथाम गर्न सक्छ । सीपयुक्त मध्यमस्तरको जनशक्तिले गर्ने काममा पनि नेपालमा विदेशी धेरै देखिन्छन् । छिमेकीले मासिक लाखौं रुपैयाँ कमाएका पनि छन् । तर हामीसँग त्यस्ता जनशक्ति छैनन् । हामीले डिग्री दिएका मान्छेसँग सीप छैन । सीप भए पनि त्यो काम गर्न आफ्नो देशमा तयार छैनौं । यो पनि अर्को सामाजिक, सांस्कृतिक वातारणको प्रभाव हो । बजारमा देखिन्छ, पैसा कमाइ हुने सीपयुक्त काम गर्ने अधिकांश विदेशका नागरिक छन् । विदेश गएर लेबर काम गर्न तयार हुन्छन् तर यहाँ सीपयुक्त काम गर्न मान्दैनन् ।उच्च शिक्षामा प्रश्न उठ्दै गर्दा सरकारले उच्च शिक्षा विधेयक पनि अघि बढाएको छ । प्रधानमन्त्रीलाई कुलपति, शिक्षामन्त्रीलाई सहकुलपतिबाट हटाएर बोर्ड अफ ट्रस्टीमार्फत् सुधारको प्रारम्भ गर्नुपर्छ भन्ने माग उठिरहेको छ । यसमा तपाईंको धारणा के छ ?संरचनाभन्दा पनि व्यवहार र मानसिकताले सुधार हुने हो । अहिले पनि त्रिवि ऐनमा राजनीतिक हस्तक्षेप गर्ने भनेको छैन । जस्तोसुकै संरचना बनाएर पनि त्यहाँ बस्ने मान्छेको व्यवहार र संस्कार परिवर्तन हुँदैन । संरचनाले मात्र केही गर्दैन । उदाहरणका लागि छुवाछूत हटाउने कुरा २०२० सालको मुलुकी ऐनले गरेको थियो । तर गाउँघरमा अहिले पनि छुवाछूत त हटेको छैन नि । मेरो विचारमा ऐन मात्र बनाएर त्यसले हुनेवाला केही छैन । ऐनमा बोर्ड अफ टस्ट्री बनाउँदैमा राजनीतिक हस्तक्षेप हुँदैन भन्ने मलाई लाग्दैन । बोर्ड अफ ट्रस्टीमा गएका विश्वविद्यालयभित्र पसेर हेर्यो भने पनि त्यहाँ राजनीतिक हस्तक्षेप नै हाबी देखिन्छ । विद्युत् प्राधिकरणकै उदाहरण लिन सकिन्छ । कुलमान घिसिङ गए, अर्को आए घाटा भयो । फेरि घिसिङ आए, नाफामा गयो । सबै संरचना उही हो । सिस्टम पनि उही हो । त्यसैले व्यक्तिको क्षमता, विचारमा पनि भर पर्छ । मलाई बोर्ड अफ ट्रस्टी हुँदैमा राजनीतिक हस्तक्षेप पनि हुँदैन भन्ने कुरामा विश्वास लाग्दैन । राजनीतिक संस्कारमै हस्तक्षेप नगर्ने कुरा विकास भएर आउनुपर्छ । पञ्चायतकालमा विद्यार्थी, शिक्षक राजनीति विश्वविद्यालयभित्र आवश्यक थियो, गरियो । किनकि पञ्चायतविरुद्ध लड्न बाहिर प्रतिबन्ध थियो । भूमिगत अवस्थामा रहेका दलहरूले विश्वविद्यालयलाई राजनीतिको थलो बनाए । अहिले त बाहिर खुला छ । कार्यकर्ता, नेता विश्वविद्यालयबाटै निकाल्नपर्छ र ? विश्वविद्यालयलाई राजनीतिमुक्त गर्दै यहाँ भ्रातृसंगठन नखोलौं भन्नुपर्छ । प्राध्यापक, कर्मचारी परिचालन नगरौं भन्नुपर्छ । विद्यार्थी, प्राध्यापक, कर्मचारीको साझा युनियन एउटा भए पुग्छ । पार्टीपिच्छेको भ्रातृसंगठन चाहिँदैन । साझा युनियन धेरै देशमा छन् । चीन, अमेरिकामा पनि युनियन छ, तर एउटै मात्र । बाहिरतिर युनियन विश्वविद्यालयको टाउको दुखाइको विषय हुँदैन । उनीहरूले आफ्नो व्यावसायिक कुरा मात्र गर्छन् ।सार्वजनिक संस्थामा नियुक्त भएपछि ऐन, नियमअनुसार चल्नेभन्दा पनि तपाईंले जस्तै नेताहरू भेट्न जाने प्रवृत्तिले राजनीति भित्रिएको हो कि ?म राजनीति भित्र्याउनभन्दा पनि त्यसलाई रोक्न नेताहरूसँग भेटघाटमा गएको हुँ । राजनीतिमुक्त तरिकाले विश्वविद्यालय चलाउन दिनुस्, हस्तक्षेप नगरिदिनुस्, भ्रातृसंस्थालाई नियन्त्रणमा राख्नुस् भन्न गएको छु । म राजनीतिक हस्तक्षेप गरिदिनुस् भन्न भएको होइन ।तपाईं खुला प्रतिस्पर्धीको अभ्यासबाट उपकुलपति नियुक्त हुनुभयो । केहीले सानो भए पनि सुधारको थालनी भयो भनेका छन् । केहीले प्रधानमन्त्रीले भागबन्डाको सट्टा एकलौटी गरे भनेका छन् । एउटा प्रतिस्पर्धीको अनुभवीका आधारमा यसको राम्रो र सुधार गर्नुपर्ने पक्ष के देख्नुहुन्छ ?यो छनोट प्रक्रिया नितान्त प्राविधिक खालको थियो । प्राविधिक दृष्टिले यो प्रक्रिया ठीक थियो । प्राविधिक रूपमा फिट हुने सर्ट लिस्टमा परेँ । तर प्राविधिक हिसाब मात्र गर्दा राम्रा मान्छे छुट्न पनि सक्छन् । प्राविधिक रुपमा मात्रै छनोट गर्ने अभ्यास पनि संसारमा देखिन्छ । अर्को सर्च कमिटीले राम्रो, योग्य मान्छेलाई लिने परम्परा पनि छ । प्राविधिक रूपमा हामीले गरेको अभ्यासलाई राम्रो नै मान्न सकिन्छ । अन्तिममा हामी ३ जना छनोट भयौं । ऐनको व्यवस्थाअनुसार प्रधानमन्त्रीले एक जना छान्दै मलाई नियुक्त गर्नुभयो । हिजो सिधै छान्ने विधिबाट उपकुलपति नियुक्त भए । त्यसो हुँदा लेक्चरलाई पनि उपकुलपति बनाइयो । यसपालि न्यूनतम योग्यता तोकेकाले त्यहाँनेर पनि राम्रो भएको छ । ठ्याक्कै कुन विधि ठीक भनेर अहिले म भन्न सक्ने अवस्थामा छैन । किनभन्दा म आवेदन दिएर छनोट हुने प्रक्रियाबाट आएँ । त्यही प्रक्रिया ठीक थिएन भन्न त सक्दिनँ । आवेदन माग्दा जुन मापदण्डहरू राखिएको छ, त्यसमा सुधार हुनचाहिँ आवश्यक छ । जस्तो रिसर्च, आर्टिकलका कुरामा केही अपुग छन् । केही मापदण्ड र प्रक्रियामा सुधार गरेर जानुपर्छ ।"
दलको नेता बर्खास्तपछि सुदूरपश्चिम माओवादीमा किचलो,"(धनगढी) संसदीय दलको नेताबाट गत माघ १२ मा बर्खास्त गरिएपछि सतहमा पुगेको सुदूरपश्चिम प्रदेशसभाको दोस्रो ठूलो दल माओवादी केन्द्रको आन्तरिक किचलो बुधबार सम्पन्न स्थायी कमिटीको निर्णयसँगै उत्कर्षमा पुगेको छ । सुदूरपश्चिमबारेको पछिल्लो निर्णयले माओवादीका प्रदेशसभा सदस्य मात्रै होइन, पार्टी कार्यकर्ता पनि दुई कित्तामा विभक्त भएका छन् । खगराज भट्टलाई हटाएर प्रमुख सचेतक मानबहादुर धामीलाई संसदीय दलको नेता चयन गर्ने बहुमत सांसदको निर्णयलाई पार्टी केन्द्रले सदर गरिदिएपछि विवाद र आक्रोशको तह व्यक्तिगत आरोपप्रत्यारोपमा पुगेको छ । एकथरीले भट्टको बचाउ गरिरहेका छन् भने अर्काथरीले निर्णयलाई स्वाभाविक भनेका छन् । सुदूरपश्चिममा सभामुखसहित ११ प्रदेश सांसद रहेको माओवादीमा ६ जनाले दलका उपनेता अक्कलबहादुर रावलको अध्यक्षतामा बैठक गरी भट्टलाई संसदीय दलको नेताबाट हटाउने निर्णय गरेका थिए । तर आफूलाई हटाउने निर्णय पार्टी केन्द्र, अध्यक्ष पुष्पकमल दाहालले समर्थन गर्लान् भन्ने भट्टलाई लागेको थिएन । अर्थात् प्रदेशमा एउटा समूहले गरेको निर्णयलाई पार्टी केन्द्रले उल्टाउला भन्ने उनलाई आस थियो । तर बुधबार सम्पन्न स्थायी कमिटी बैठकले भट्टको आशालाई तुषारापात गरिदियो । उनलाई हटाउने प्रदेश संसदीय दलको निर्णयलाई स्थायी कमिटीले सदर गरिदिएको हो । सुदूरपश्चिमबाट एकमात्र स्थायी कमिटी सदस्य रहेका भट्टलाई इन्चार्जको जिम्मेवारीसमेत नदिने निर्णय भएपछि मुख्यमन्त्रीको आकांक्षीसमेत रहेका उनी थप क्रुद्ध भएका छन् । स्थायी कमिटीको निर्णय आफ्नो राजनीतिक र व्यक्तिगत जीवन समाप्त पार्ने डिजाइनअन्तर्गत भएको लिखित प्रतिक्रिया दिँदै बुधबार नै उनले अध्यक्ष दाहाललाई सम्बोधन गर्दै चारबुँदे प्रश्न गरेका छन् । अध्यक्ष दाहाललाई सम्बोधन गर्दै भट्टले प्रश्न गरेका छन्, यस निर्णयले सुदूरपश्चिममा पार्टीभित्र देखा परेको अराजकतालाई निरुत्साहन गर्छ या प्रोत्साहन ? पार्टीलाई नै जीवन ठान्ने कार्यकर्तालाई उत्साहित गर्छ या निराश ? पार्टी संस्थागत निर्णयबाट सञ्चालन हुन्छ या अमुक व्यक्तिको चाहनाबाट ? यसले पार्टीमा दण्डहीनतालाई प्रश्रय हुँदैन र ? भट्टलाई दलको नेताबाट हटाउने निर्णय गर्नेमा सांसदहरू अक्कलबहादुर रावल, मानबहादुर धामी, शिवसिंह ओली, ओमविक्रम भाट, गीतादेवी माल र लक्ष्मी विक थिए । गीतादेवी हाल उद्योग, पर्यटन, वन तथा वातावरण राज्यमन्त्री छिन् । भट्टका पक्षमा चार जना सांसद मात्र देखिएका थिए । सामाजिक विकासमन्त्री झपटबहादुर साउद, उद्योग, पर्यटन, वन तथा वातावरणमन्त्री रमेशसिंह धामी, भट्ट आफैं र बैठकमा अनुपस्थित भएर जानकीदेवी कुँवरले भट्टको पक्षधरता लिएका थिए । यतिबेला सुदूरपश्चिममा माओवादी विवादले नेताकार्यकर्ता दुई कित्तामा विभक्त भएका छन् । अर्का सांसद शिवसिंह ओली गठबन्धनको सरकार भए पनि कांग्रेसलाई एकलौटी चल्न दिन भट्टको भूमिका सहयोगी जस्तो देखिएको आरोप लगाउँछन् । उहाँले सबैलाई मिलाउन सक्नुभएन, सरकारमा मन्त्री पठाउँदा पनि सरसल्लाह गर्नुभएन, सांसद ओलीले भने, दलको नेता जस्तो मान्छे आफैं मन्त्री भएर दलकै ओज घटाउनुभयो । यसबीचमा सरकारसँग गरिएका सम्झौता कार्यान्वयन गराउन सक्नुभएन र दलीय भागबन्डाअनुसार कार्यान्वयन गराउन पनि सक्नुभएन । भट्ट भने उक्त आरोप अस्वीकार गर्छन् । भन्छन्, सबैलाई मन्त्री चाहिएको छ, सबैलाई एकै पटक मन्त्री बनाउन सकिने अवस्था होइन । बहुमत सदस्यले भट्टलाई हटाउने निर्णय गरे पनि पार्टीको प्रदेश कमिटीका अध्यक्ष, सचिवसहित केही पदाधिकारी भने उनकै पक्षमा थिए । बैठकले पार्टीर्को विधिविपरीत र केन्द्रीय कार्यालयको निर्देशनसमेत अबज्ञा गर्दै संसदीय दलको नेता हटाएकोमा आपत्ति जनाउँदै तत्काल निर्णय सच्याउन निर्देशन गरेको थियो । प्रदेश अध्यक्ष हरिराम चौधरी र सचिव जनकबहादुर बुढाद्वारा हस्ताक्षरित पत्र संसदीय दलको कार्यालयमा पठाइए पनि केही लागेन । सुदूरपश्चिममा माओवादीभित्रको गुटबन्दी आकस्मिक रूपमा छताछुल्ल भएको भने होइन । कांग्रेस नेतृत्वको सरकारमा मन्त्री पठाउने बेलादेखि नै उनीहरूबीच विवादको बीउ रोपिइसकेको थियो । सांसदहरूको हानाथापका बीच धामी र साउद मन्त्री बनाइएका थिए । अर्कोतिर लगातार दुई पटक चुनाव जितेर आएका अछामका रावल र दार्चुलाका धामी आफूमाथि अन्याय गरिएको बुझाइमा थिए । साथै, सांसद भाट र ओली पनि मन्त्रीका उच्च आकांक्षी थिए । यसै क्रममा असन्तुष्टहरूको बहुमत जुट्दै गएपछि भट्टलाई हटाउने निर्णय गरिएको थियो । भट्टलाई दलको नेतबाट हटाउने निर्णयमा अग्रसर धामी, रावल, ओली र भाट पनि एउटै कित्तामा नभएको कार्यकर्ताहरू सुनाउँछन् । उनीहरूमध्ये ओली नारायणकाजी (श्रेष्ठ) निकट हुन् । भाट र धामी वर्षमान (पुन) का, माओवादीका एक नेताले भने, माथिका साइट टावरहरूको आडमा उनीहरूले प्रदेशसभामा खेलिरहेका छन् । पद प्राप्तिको आशक्तिकै कारण संसदीय दलभित्र पार्टीका निर्देशन र हितविपरीतका गतिविधि हुर्कंदै गए पार्टी पद्धति नै बर्बाद हुने ती नेताले चिन्ता देखाए । अर्कोतिर सिनियर लिडरलाई नस्वीकार्ने प्रवृत्ति त झनै खतरनाक रूपमा देखा पर्यो, माओवादीका अर्का एक प्रदेश स्तरीय नेताले भने, अहिलेको अभ्यासबाट माओवादी अस्थिरताको पर्यायवाची बन्ने जोखिम बढेको देखिन्छ । यसले त पार्टीभित्र बदलाको भाव बढ्छ । सांसद भट्टको भावमा पनि यतिबेला आक्रोश मिश्रित निराशा देखिएको छ । उनी भन्छन्, अब जनता र कार्यकर्ताको बीचमा जान्छु । जनताले न्याय गर्छन् भन्ने विश्वास छ । खगराजकै भविष्य नभएको पार्टीमा अरूको भविष्य के होला भन्ने सोच विस्तार भयो भने के होला भन्ने प्रश्न पनि उनले गरेका छन् । त्यसैले उनी भन्छन्, अहिले स्थायी कमिटीले गरेको निर्णयको प्रतिवाद नगर्ने हो भने सुदूरपश्चिममा माओवादी रसातलमा पुग्छ ।"
सुदखोरबाट बस्ती नै पीडित,"(विराटनगर)छिमेकी सुनील साहसँग तीन वर्षअघि ६ कट्ठा जग्गा धितो राखेर विराटनगर१८ को सीमावर्ती दमादिगी बस्तीका नारायण साहले ७ लाख रुपैयाँ ऋण लिएका थिए । उनले त्यसको तीन गुणा बढी २१ लाख ७ हजार तिरेपछि मात्रै उक्त जग्गा निखन्न पाए । सोही बस्तीका ६८ वर्षीय महेशलाल मण्डलले पनि सुनीलसँग २०६८ सालमा चार कट्ठा जग्गा धितो राखेर १ लाख ६० हजार रुपैयाँ ऋण लिएका थिए । मण्डलले पनि अहिलेसम्म सुनीललाई पटकपटक गरी ४ लाख ७० हजार रुपैयाँ तिरिसके । अझै १९ लाख ९३ हजार रुपैयाँ बाँकी रहेको भन्दै सुनीलले धितो राखेको जमिन फिर्ता दिएका छैनन् । बरु उल्टै रकम बुझाउन भन्दै सुनीलले धम्की दिने गरेको मण्डलको गुनासो छ । आमाबुबाको काजकिरिया खर्चका लागि १० कट्ठा जग्गा धितो राखेर सोही ठाउँका दिलीप अमातले पनि सुनीलसँग चार वर्षअघि दुई लाख रुपैयाँ ऋण लिएका थिए । तर अहिले अमात मिटरब्याजका कारण सडकमा आइपुगेका छन् । दुई लाख तिरिसकेका अमातलाई अझै २२ लाख तिर्न बाँकी रहेको भन्दै सुनीलले धितोको जग्गा नै बिक्री गरिसकेका छन् । आफ्नो जग्गा थाहै नदिई बिक्री गरिएको पत्तो पाएपछि अमात हारगुहार गर्दै स्थानीय जनप्रतिनिधिसमक्ष गए । तर त्यहाँ कुनै पार नलागेपछि उनी विराटनगर महानगरपालिका कानुन शाखा प्रमुख शारदा थपलियासँग मिटरब्याजले उठीबास लगाएको भन्दै जग्गा फिर्ता माग्न पुगे । स्थानीय रमानन्द मण्डलले पनि उनै सुनीलसँग ४ कट्ठा जग्गा धितो राखेर ६ वर्ष अगाडि २ लाख रुपैयाँ लिएका थिए । उनले अहिलेसम्म सुनीललाई १ लाख ८० हजार तिरिसके । तर अझै ८ लाख नतिरे धितो फुकुवा नगर्ने सुनीलले बताएको मण्डलको दुखेसो छ । विराटनगर१८ दमागिदी बस्ती नै सुदखोर पीडित बनेको छ । बस्तीमा एक सयभन्दा बढी परिवार छन् । ती सबै सुनीलबाट पीडित भएर अधिकांश सडकमा पुगेको स्थानीय नारायण साहले बताए । मिटरब्याजीले अनेक जालझेल र हत्कण्डा अपनाएर विपन्न परिवारलाई लुटेको उनले बताए । विराटनगर महानगरका कानुन शाखाका प्रमुख थपलियाका अनुसार मिटरब्याजीले कैयौं विपन्न परिवारलाई उठीबास लगाएको पाइएको छ । यस विषयमा महानगरमा पटकपटक भएको छलफल निष्कर्षमा नपुगेपछि थप कारबाहीका लागि जिल्ला प्रशासन कार्यालय मोरङमा पठाउने तयारी गरिएको थपलियाको भनाइ छ । जिल्ला प्रशासन कार्यालयमा हालसम्म २ सय ५० जना मिटरब्याजपीडितले उजुरी दिएका छन् । हालै थप ६ जना मिटरब्याज पीडितले पनि उजुरी दिएको मोरङ प्रशासन कार्यालयले जनाएको छ । सहायक प्रमुख जिल्ला अधिकारी प्रदीपकुमार साहका अनुसार दुई दर्जन बढी निवेदन दुवै पक्षबीच सहमति हुन नसकेपछि अदालत पठाइएको र अन्य निवेदन विचाराधीन छन् । गत साउन २२ सम्मको अभिलेखअनुसार १ सय ७३ जना पीडितले साँवाब्याज तिरिसक्दा पनि १४ करोड ९१ लाख ७२ हजार ७ सय रुपैयाँ अझै तिर्नुपर्ने मिटरब्याजीको दाबी छ । त्यसैगरी, ३५ लाखभन्दा बढी तिर्नुपर्ने १९ जना पीडितबाट ३ करोड २९ लाख ८४ हजार ७ सय लिनुपर्ने मिटरब्याजीको भनाइ छ । यसैगरी २९ जना पीडितले साँवा र ब्याज तिरिसक्दा पनि अझै ७ करोड ३७ लाख ५ हजार तिर्नुपर्ने दबाबमा रहेको प्रजिअ साहको भनाइ छ ।"
खतिवडाको अकथ्य सार्वजनिक,"काठमाडौं (कास) रंगकर्मी प्रवीण खतिवडाको पहिलो कथासंग्रह अकथ्य विमोचन गरिएको छ । विश्लेषक सीके लाल, साहित्यकार एवम् कलाकार सगुना शाह, कलाकार सौगात मल्ल र लेखक खतिवडाले शनिबार नेपाल प्रज्ञा प्रतिष्ठानको डबलीमा पुस्तकको लोकार्पण गरेका हुन् । संग्रहमा नौ वटा कथा समेटिएका छन् । पुस्तक विमोचन गर्दै विश्लेषक लालले खतिवडाले लेखेका आँसु, आवेग र परिवर्तनको चाहनाका कथा पाठकलाई सोच्न र यथास्थितिमाथि प्रश्न गर्न बाध्य पार्ने खालको भएको टिप्पणी गरे । साहित्यकार एवम् कलाकार शाहले प्रवीणका कथाहरू गम्भीर र गहन भएको टिप्पणी गरे । कलाकार मल्लले खतिवडासँग रंगमञ्चदेखि चलचित्रसम्म सहकार्य हुने गरेको चर्चा गरे ।लेखक खतिवडा नेपाली रंगमञ्चका व्यस्त कलाकार र निर्देशक हुन् । अभि सुवेदीद्वारा लिखित तथा सुनील पोखरेलद्वारा निर्देशित आरोहण गुरुकुलको चर्चित नाटक अग्निको कथा (२०६०) बाट रंगमञ्चको अभिनय यात्रा अघि बढाएका थिए । त्यस्तै ध्रुव, महादेवको बाजी, लखन पटवारी, हेड्डा ग्याब्लर, ऊ कसको, सरजमिन, मिमांसा, मार्क्स फर्किए, विमोक्ष आदि नाटकको निर्देशनसमेत गरिसकेका छन् ।"
खुम्चिएको खुम्चियै बिमा क्षेत्र,"(काठमाडौं) पछिल्लो एक वर्षमा नेपालमा बिमा क्षेत्रको दायरा खुम्चिएको बिमा प्राधिकरणको तथ्यांकले देखाएको छ । ०७९ माघ मसान्तसम्मको तुलनामा चालु आर्थिक वर्षको सोही अवधिमा बिमा पहुँच करिब साढे १ प्रतिशत विन्दुले घटेको देखिन्छ । ०७९ माघसम्ममा बिमा पहुँच ४४७० प्रतिशत रहेकामा गत माघसम्ममा घटेर ४३१४ प्रतिशत कायम भएको देखिएको प्राधिकरणको तथ्यांक छ । यो तथ्यांकले पनि गएको एक वर्षमा बिमा पहुँच खुम्चिएको पुष्टि हुन्छ । ०७९ भदौमा बिमा पहुँच ४४१४ प्रतिशत थियो ।अर्थतन्त्रमा आएको शिथिलताको असर बिमा क्षेत्रमा पनि देखिएकाले बिमा पहुँचमा कमी भएको प्राधिकरणले जनाएको छ । पछिल्ला महिनामा बिमालेख संख्या, प्रथम बिमा शुल्क संकलन र पहुँचलगायतमा कमी आउनुमा अर्थतन्त्रको अवस्था पनि मुख्य कारण रहेको प्राधिकरणको तर्क छ । अर्थतन्त्र शिथिल रहेका बेला नागरिकलाई बिमाप्रति उत्साह बढाउन राज्य स्तरबाटै केही नीति तथा कार्यक्रम ल्याउनुपर्नेमा आफूले तिर्नुपर्ने दायित्व पनि नदिँदा बिमाप्रतिको आमविश्वासमा झनै कमी आएको जानकारहरूको भनाइ छ ।बिमा कम्पनीहरूले दाबी भुक्तानीमा ढिलाइ गरेसँगै बिमा क्षेत्रप्रति सर्वसाधारणको अविश्वास बढेको छ । सरकारले पैसा नदिएको भन्दै कम्पनीहरूले कोरोना, कृषि बिमालगायतको दाबी भुक्तानी रोकेका छन् । अन्य दाबी भुक्तानीमा पनि ढिलाइ गरिरहेका छन् । यसो गर्दा समग्र बिमा क्षेत्र खुम्चिएको उनीहरूको भनाइ छ । अर्थतन्त्र चलायमान बन्न नसक्दा नागरिकको उपभोग प्रभावित भएको छ । नागरिकले आफ्ना आधारभूत आवश्यकता पूरा भएपछि बचेको रकमले बिमा गर्ने हो । अहिले धेरैलाई आधारभूत आवश्यकता पूरा गर्नै धौधौ परेको छ, बिमाविज्ञ भोजराज शर्माले भने, सेयर बजारको वृद्धि र बिमालेखको मागमा पनि सकारात्मक सम्बन्ध देखिन्छ । यसकारण अहिले सेयर बजार बढ्न नसक्दा पनि बिमा पहुँचमा कमी आएको हुन सक्छ । गत आर्थिक वर्ष माघसम्मको तुलनामा चालु आर्थिक वर्षको सोही अवधिमा जीवन बिमालेख बिक्री संख्या ४२७ प्रतिशतले घटेको छ भने निर्जीवन बिमालेख संख्या ४०८ प्रतिशतले बढेको प्राधिकरणको तथ्यांक छ । कोरोना बिमा, कृषिलगायतमा सरकारी अनुदान नआउनु मात्र बिमा व्यवसाय घट्नुको कारण नभएको नेपाल बिमा प्राधिकरणका अध्यक्ष सूर्यप्रसाद सिलवालले बताए । अनुदान नआउँदा केही प्रभावित हुनु स्वाभाविक हो, तर यो मात्र कारण होइन, उनले भने, सरेन्डर बढ्न थाले पनि साविकको दुई वर्षलाई बढाएर तीन वर्षमा मात्र सरेन्डर गर्न पाउने व्यवस्था गर्यौं, तर त्यसमा कमी आएन । त्यसपछि संसद्को लेखा समितिले बिमितले अवस्था हेरेर एक वर्ष बिमा शुल्क तिरेको भए २५ प्रतिशत राखेर बाँकी दिनु भन्ने निर्देशन दियो, यसले पनि बिमा सरेन्डर बढेको देखिने उनले जनाए । अर्थतन्त्रमा आएको मन्दीले बिमा क्षेत्र पनि प्रभावित भएको उनको भनाइ छ । प्राधिकरणको तथ्यांकअनुसार बिमा पहुँचमा म्यादी, लघु म्यादी र वैदेशिक रोजगारीमा गएकाहरूले गरेको बिमा पनि समावेश छ । तर म्यादी, लघु म्यादी र वैदेशिक रोजगारीमा गएकाले गरेको बिमा हटाउँदा गत माघसम्म करिब १७१२ प्रतिशत नागरिकमा मात्र बिमा पहुँच पुगेको छ । उक्त तथ्यांकमा म्यादी र लघु म्यादी बिमा समावेश गर्दा करिब ३६७२ र म्यादी, लघु म्यादी र वैदेशिक रोजगारीमा गएकाले गरेको पनि समावेश गर्दा बिमा पहुँच ४३१४ प्रतिशत रहेको प्राधिकरणको तथ्यांक छ । बैंक तथा वित्तीय संस्थामा निक्षेप खाता दोहोरिए जस्तै एकै व्यक्तिले पनि एकभन्दा बढी बिमा गरेको हुन सक्ने भएकाले नेपालको कुल जनसंख्याको करिब ४२ प्रतिशतमै बिमा पहुँच पुगेको भन्न नहुने जानकार बताउँछन् ।धेरै नागरिकमा बिमासम्बन्धी चेतना नहुनु, कम्पनीहरू सहर तथा सुविधासम्पन्न क्षेत्रमा सीमित भएकाले अझै पनि आधाभन्दा बढी जनसंख्या बिमा सेवाबाट वञ्चित रहेको विज्ञहरूको भनाइ छ । वैदेशिक रोजगारीमा गएका नेपालीले अनिवार्य बिमा गर्नुपर्छ । बिमा पहुँचको तथ्यांकमा वैदेशिक रोजगारीमा गएकाहरूको बिमालाई अलग राखिन्छ । बिमा पहुँचको तथ्यांक गणना गर्दा जीवन बिमा सेवा लिएको जनसंख्यालाई मात्र समावेश गरिन्छ । यो अन्तर्राष्ट्रिय प्रचलन हो ।निर्जीवन बिमा निश्चित अवधिको (म्यादी) हुने भएकाले बिमा पहुँचमा समावेश नगरिएको हो । एक व्यक्तिले एकभन्दा बढी जीवन बिमा पनि गरेका हुन्छन् । यसकारण जारी बिमालेखकै आधारमा त्यत्तिकै संख्यामा नागरिकसम्म सुविधा पुग्यो भन्ने हुँदैन । बिमा पहुँचको तथ्यांक गणना गर्दा यस्तो प्रकारको दोहोरोपन हटाउनुपर्छ । यसका लागि कुल जारी बिमालेखबाट ५ प्रतिशत घटाएर बचेको बिमालेख सोही अवधिको कुल जनसंख्यासाग तुलना गरेर बिमा पहुँच गणना गर्ने विश्वव्यापी प्रचलन छ । प्राधिकरणका अनुसार गत माघसम्म बिमा कम्पनीहरूले १ करोड ३७ लाख ९४ हजार १ सय ३७ वटा जीवन बिमालेख र १७ लाख २ हजार ९ सय ८७ वटा निर्जीवन बिमालेख बिक्री गरेका छन् ।"
भारतमा बढ्यो प्लाइउड निकासी,"(विराटनगर) झापा धुलाबारीका दिनेश शाक्यले प्लाइउड उद्योग सञ्चालन गरेको एक दशक भयो । यहाँ उत्पादित प्लाइउड उनी भारत निकासी गर्छन् । पछिल्लो समय भारतमा प्लाइउडको माग बढेपछि उनीजस्ता धेरै उद्यमीले प्लाइउड उद्योगमा लगानी गरेका छन् । भारतको वन मन्त्रालयले आगामी ५ वर्षसम्म वन कटान नगर्ने र जंगल संरक्षण गर्ने नीति अघि सारेपछि नेपालबाट प्लाइउड आयात गरेर त्यहाँको माग धान्दै आएको व्यवसायीहरूको भनाइ छ । गत वर्ष पौने ५ अर्बको प्लाइउड निकासी गरिएको र यो वर्ष करिब ८ अर्बको प्लाइउड निकासी गर्ने लक्ष्य व्यवसायीको रहेको नेपाल प्लाइउड संघका अध्यक्ष होम घिमिरेले जनाए । भारतमा नेपाली प्लाइउडको माग उच्च छ । त्यही भएर यो व्यवसायप्रति हामी उत्साहित छौं, उनले भने । भेनियर प्लाइउडको कच्चा पदार्थ हो । यो पातलो काठको वस्तुलाई प्रविधिको सहयोगमा टाँसेपछि बल्ल प्लाइउड बन्छ । यस्ता उद्योगहरू देशभर करिब ७५ हाराहारीमा छन् । ५६ उद्योग चाहिँ कोभिडदेखि बन्दका बन्दै छन् । सबभन्दा बढी झापा र मोरङमा ३४ प्लाइउड उद्योग सञ्चालित रहेको प्लाइउड संघले बताएको छ । बाँकी उद्योग अन्य जिल्लामा छन् । प्लाइउड उद्योग फस्टाएको एक दशक जति भयो । पछिल्लो समय भने यो उद्योगमा लगानी पनि ह्वात्तै बढेको छ । गुणात्मक रूपमा उद्योग बढेका छन्, घिमिरेले थपे, देशभर ४० अर्बभन्दा बढीको लगानी छ ।२५ हजार श्रमिकले उद्योगबाट प्रत्यक्ष रोजगारी पाएका छन् । एक लाख हाराहारीमा अप्रत्यक्ष जोडिएका छन् । विदेशी मुद्रा पनि आर्जन भइरहेको छ । तर यी सबै उद्योग भारतीय मजदुरमा निर्भर रहेको जिफन्टअन्तर्गतको समग्र मजदुर संघका केन्द्रीय उपाध्यक्ष मनोज मगरले जनाए । प्लाई उद्योगमा कार्यरत ९० प्रतिशत मजदुर भारतीय हुन् । प्लाई उद्योगका लागि स्थानीयस्तरमा मजदुर पाइँदैन । भारतीय मजदुरले मेसिनसहित ठेक्कामा लिएर प्लाई उद्योग चलाउँदै आएका छन्, मगरले भने । काठको पत्ता (भेनियर) बाट तयार पारिने प्लाइउड खासगरी फर्निचर, कोठाको पार्टेसन, सजावटका सामग्री र झ्यालढोका बनाउन प्रयोग गरिन्छ । यो नरम प्रजातिका र छिटो वृद्धि हुने कुकाठ, उत्तिस, कदम, आँपलगायतका प्रजाातिका रूखबाट उत्पादन गरिन्छ । यहाँ उत्पादित प्लाइउड भारतको महाराष्ट्र, कर्नाटक, राजस्थान, जयपुर, बैंग्लोर, उत्तर प्रदेशलगायत जिल्लामा धेरै खपत हुने गरेको छ । मेची भन्सार कार्यालयका अनुसार भारतसहित चीन, इन्डोनेसिया र लाओसबाट भेनियर सिट आयात हुँदै आएको छ । भन्सारका अनुसार चालु आर्थिक वर्षको साउनदेखि माघसम्ममा ५३ करोड १५ लाख मूल्यको भेनियर आयात भएको छ । त्यस्तै १ अर्ब ७५ करोडको प्लाइउड निकासी भएको छ । प्लाइउड निकासी भने भारतमा मात्रै हुँदै आएको छ । भारतले नेपालसहित चीन र भियतनामबाट पनि प्लाइउड आयात गर्छ । भेनियरको पैठारी र प्लाइउडको निकासी बढिरहेको छ, मेची भन्सार प्रमुख रामप्रसाद रेग्मीले भने, प्लाइउडको निकासी बढ्दा नेपाली अर्थतन्त्रको विकासमा पनि टेवा पुगेको छ । जोगवनी नाकाबाट चालु वर्षको सात महिनामा १५ करोडको प्लाई निकासी भएको छ । यो गत वर्षको तुलनामा बढी हो । प्लाई निकासी जोगबनी, मेची र भैरहवा नाकाबाट हुने गरेको भन्सार प्रमुख ज्ञानेन्द्र ढकालले बताए । कुनै समय भारतबाट पैठारी हुन्थ्यो प्लाइउड । तर एक दशकयता नेपाली व्यवसायीले स्वदेशमै उद्योग स्थापना गरेपछि भारतबाट पैठारी हुने क्रम रोकिएर भारततिर निर्यात हुन थालेको हो । काठमा आधारित वस्तुको माग भारतमा बढ्दो थियो, मेची उद्योग वाणिज्य संघका अध्यक्ष खेम प्रसाईंले भने, प्लाइउडले विदेशी मुद्रा आर्जन गरिरहेको छ ।"
भरतपुर भ्रमण वर्षमा ५ लाख पर्यटक भित्र्याउने लक्ष्य,"चितवन (कास) सन् २०२४ भित्र २ लाख विदेशीसहित ५ लाख पर्यटक भित्र्याउने लक्ष्यसाथ भरतपुर भ्रमण वर्ष सुरु भएको छ । भरतपुर महानगरपालिकाले भ्रमण वर्ष अवधिभर विभिन्न ५१ वटा कार्यक्रम सञ्चालन हुने योजना बनाएको छ । भरतपुरको आडमा दुर्लभ वन्यजन्तु अवलोकन र पर्यापर्यटनका लागि विश्वमै चिनिएको चितवन राष्ट्रिय निकुञ्ज र हिन्दुहरूको प्रख्यात धार्मिक स्थल देवघाटधाम छ । भ्रमण वर्षका लागि महानगरले प्राकृतिक, धार्मिक, ऐतिहासिक र मानवनिर्मितसमेत गरेर भरतपुरभित्र २२ वटा पर्यटकीय गन्तव्य तय गरेको मेयर रेनु दाहालले बताइन् ।भ्रमण वर्षको शुक्रबार नारायणगढ नारायणी नदी किनारमा प्रधानमन्त्री पुष्पकमल दाहालले औपचारिक उद्घाटन गरेका थिए । उद्घाटनमा प्रधानमन्त्रीसँगै कांग्रेस सभापति शेरबहादुर देउवा, एमाले अध्यक्ष केपी ओली, राष्ट्रिय स्वतन्त्र पार्टीका सभापति रवि लामिछाने, एकीकृत समाजवादीका अध्यक्ष माधवकुमार नेपाल, पूर्वप्रधानमन्त्री झलनाथ खनाल, मन्त्रिपरिषद्का अध्यक्ष खिलराज रेग्मीलगायत सत्तारूढ र विपक्षी दलका प्रमुख नेताहरू नै सहभागी थिए । मन्तव्यको प्रमुममा उनीहरूले भरतपुर र समग्र चितवन भ्रमण गर्न अपिल पनि गरेका छन् ।"
डचलाई हराउँदै नेपाल फाइनलमा,"(काठमाडौं)नेपालले ट्वान्टी२० अन्तर्राष्ट्रिय त्रिकोणात्मक क्रिकेट शृंखलामा शनिबार नेदरल्यान्ड्समाथि सबै क्षेत्रमा धावा बोलेको थियो । जसका कारण घरेलु टोली नेपालले ६ विकेटको आरामदायी विजय हात पारेको हो ।कीर्तिपुरस्थित त्रिवि मैदानमा टस जितेर ब्याटिङ गरेको नेदरल्यान्ड्स १९३ ओभरमा १ सय २० रनमा अलआउट भएको थियो । नेपालले यो लक्ष्य १५ ओभरभित्र पूरा गरेको भए अंकतालिकामा नेदरल्यान्ड्सलाई पनि उछिन्ने थियो । कप्तान रोहित पौडेल र गुलशन झाले तेस्रो विकेटमा ६६ बलमा ८६ रनको साझेदारी गरेपछि नेपालले १५२ ओभरमा नेदरल्यान्ड्सको चुनौती पन्छाएको थियो । रनरेटका आधारमा नेदरल्यान्ड्सभन्दा नेपाल अझै पछाडि छ । तर, नेदरल्यान्ड्समाथिको यही सानदार जितले नेपालको फाइनल यात्रा निश्चित भइसकेको छ । डबल राउन्ड रोबिनमा भइरहेको तीनदेशीय यो प्रतियोगितामा नेदरल्यान्ड्स र नेपालले समान २ खेल जितेका छन् र एकमा हार बेहारेका छन् । नेपालले सबै चार खेल खेलिसकेको छ । नेदरल्यान्ड्स र नामिबिया आइतबार राउन्ड रोबिन लिगको अन्तिम खेलमा भिड्दै छन् । नेदरल्यान्ड्सले उक्त खेलमा विजय हात पारे फाइनलमा स्थान पक्का गर्नेछ । नामिबियालाई फाइनल पुग्न सामान्य जितले पुग्ने छैन । टोलीले ठूलो अन्तरको स्कोरमा नेदरल्यान्ड्सलाई पराजित गर्नुपर्नेछ । यस्तो भएमा नेदरल्यान्ड्स रनरेटका आधारमा नेपालभन्दा तल पुग्नेछ । ओपनरद्वय कुशल भुर्तेल १२ र आसिफ शेख ८ रनमै आउट भए पनि रोहित र गुलशनले महत्त्वपूर्ण साझेदारी गरे । रोहितले ३४ बलमा ३ चौका र १ छक्कासहित ४६ र गुलशनले ३६ बल खेल्दै २ चौका र १ छक्कासहित ३८ रन बनाए । नेपाल जित नजिक पुगेको समयमा यी दुई आउट भएपछि आएका दीपेन्द्रसिंह ऐरी ४ र कुशल मल्ल २ रन बनाई अविजित रहे । नेदरल्यान्ड्सका भिभिएन किङ्माले ३ विकेट लिए ।यसअघि नेपालका प्रतिश जिसीले ३ विकेट लिँदै आफ्नो खेलजीवनको उत्कृष्ट प्रदर्शन गरेका थिए । करण केसीले ओपनर माइकल लेभिट (४) र साइब्रान्ड इंगेलब्रेक्ट (०) लाई आउट गरे । देब्रेहाते तीव्र गतिका बलर प्रतिशले नेदरल्यान्ड्सका कप्तान स्कट इडवार्डस (१८), म्याक्स ओडड र तेजा निडामानुरु (५) लाई बोल्ड गरेका थिए । ओडडले २४ बल खेल्दै ४ चौका र १ छक्का प्रहार गरेर सर्वाधिक ३१ रन बनाए । कुशल मल्लले नोएह क्रोइज र आर्यन दत्तलाई लगातार बलमा आउट गरेपछि नेदरल्यान्ड्स १० ओभरमै ६०६ को स्थितिमा पुगेको थियो । टिम भान डेर गुग्टेनले २६ बलमा २ चौकासहित २४ र रोइल्फ भान डेर मर्वीले १४ बलमा समान १ चौका र छक्कासहित अविजित २४ रन बनाए । आफ्नो चौथो ट्वान्टी२० अन्तर्राष्ट्रिय खेल खेलिरहेका प्रतिश ४ ओभरमा १ मेडन राख्दै १३ रन खर्चेर ३ विकेट लिँदा प्लेयर अफ द म्याच बने । करणले ३ ओभरमा १८ र कुशल मल्लले ४ ओभरमा १८ रन खर्चेर २२ तथा दीपेन्द्रले २३ ओभरमा १५ रन खर्चेर १ विकेट लिएका थिए ।"
केपी ओली कपमा मछिन्द्र फेरि च्याम्पियन,"(काठमाडौं)विवेक गुरुङले नै एनआरटीलाई फाइनलसम्म डोहोर्याएका थिए । तर, उनी नै अन्तिम खुड्किलोमा असफल रहे । उनी निर्णायक पेनाल्टीमा चुकेपछि एनआरटीले प्रतिद्वन्द्वी मछिन्द्र क्लबसँग टाइब्रेकरमा ५४ ले पराजित हुँदै शनिबार केपी ओली कप फुटबलको उपाधि गुमाएको छ । दशरथ रंगशालामा सम्पन्न फाइनल जितेर डिफेन्डिङ च्याम्पियन मछिन्द्रले उपाधि रक्षा गरेको हो । एनआरटीका लागि विवेकको अन्तिम पेनाल्टी प्रहार पोस्टको बायाँबाट बाहिरिएको थियो । बाहिरिएपछि मछिन्द्रले उपाधि जित्ने निश्चित भएको हो । निर्धारित समयको खेल गोलरहित बराबरीमा गएपछि प्रतिस्पर्धा सिधै पेनाल्टी शुटआउटमा गएको थियो । त्यसमा विवेकको अन्तिम प्रहार गोल हुन सकेन । उनी आफैं स्तब्ध रहे । मछिन्द्रका लागि पाँचै खेलाडीले पेनाल्टी प्रहार गोलमा परिणत गरे । टोलीका सनिश श्रेष्ठ, दिवाकर चौधरी, स्टेफन समीर विनोङ, क्रिस्टोफर चिजोबा र देवेन्द्र तामाङले गोल गरे । एनआरटीका लागि सरोज तामाङ, सन्जिव विष्ट, अभिषेक लिम्बू र मोहित गुरुङले गोल गरे । दुवै टिमका गोलरक्षक विशाल श्रेष्ठ र पूजन होनाले कुनै प्रकार रोक्न भने सकेनन् । निर्धारित समयको खेल रोमाञ्चक रहे पनि दुवै टिमले निर्णायक आक्रामक बुन्न सकेनन् । यद्यपि खेलमाथि मछिन्द्रकै पकड रह्यो । जितसँगै मछिन्द्रले ११ लाख र एनआरटीले ५ लाख रुपैयाँमै पुरस्कार जितेका थिए । प्रतियोगिताको पहिलो संस्करणमा उपाधि जित्नका लागि मछिन्द्रले सातदोबाटो युवा क्लबलाई फाइनलमा हराएको थियो ।"
अनिशले जिते म्याराथन,(काठमाडौं)धावक अनिश थापामगरले प्रधानसेनापति खुला म्याराथन प्रतियोगिताको उपाधि जितेका छन् । शनिबार राजधानीमा आयोजित म्याराथन २ घन्टा २२ मिनेट ५९ सेकेन्डमा पूरा गर्दै मोटरसाइकल तथा ३ लाख रुपैयाँ पुरस्कार जितेका छन् । एपीएफका धावक किरणसिंह बोगटीले २ घन्टा २३ मिनेट १५ सेकेन्डबाट दोस्रो र आर्मीका धावक राजन रोकायले २ घन्टा २४ मिनेट २६ सेकेन्डबाट तेस्रो भएका छन् । किरणले २ लाख र राजनले १ लाख रुपैयाँ पुरस्कार पाए । आर्मीका सुशीलकुमार शाही चौथो हुँदै ५० हजार र तीर्थकुमार पुन पाँचौं भएर ३० हजार पुरस्कार जित्न सफल भए । शीर्ष १० भित्र परेका खेलाडीले नगद पुरस्कार पाएका थिए ।महिला हाफ म्याराथनको उपाधि सन्तोषी श्रेष्ठले जितेकी छन् । अघिल्लो साता धरान १०के जितेकी सन्तोषीले १ घन्टा १६ मिनेट २२ सेकेन्डबाट २१ किमि दुरी तय गर्दै पहिलो स्थान हासिल गरिन् । धादिङकी धाविका उनले स्कुकर र २५ हजार रुपैयाँ पुरस्कार पाइन् । पुलिस क्लबकी राममाया बुढा र राजपुरा पछाईं दोस्रो र तेस्रो भए । राममायाले १ घन्टा १७ मिनेट २६ सेकेन्ड तथा राजपुराले १ घन्टा १९ मिनेट ३७ सेकेन्डमा दौड पूरा गर्दै क्रमशः ६० हजार र ३५ हजार रुपैयाँ पुरस्कार पाए । पुरुषतर्फ २१ किमि हाफ म्याराथनमा दीपक अधिकारीले १ घन्टा ५ मिनेट ११ सेकेन्डबाट उपाधि जिते । आर्मीका दीपकले मोटरसाइकल र ७५ हजार रुपैयाँ पुरस्कार पाए । आर्मीकै नरेन्द्र रावल र गजेन्द्र राईले दोस्रो र तेस्रो स्थान हासिल गरे । नरेन्द्रले १ घन्टा ६ मिनेटबाट दोस्रो हुँदै ५० हजार र गजेन्द्रले १ घन्टा ६ मिनेट १३ सेकेन्डबाट तेस्रो हुँदै ३५ हजार पुरस्कार पाए ।१० किमि छात्रछात्रा दौडमा विजेश्वरी ज्ञानमन्दिरकी आयुष्मा आचार्य र चाणक्यका विश्वराम कुँवर विजयी भए । सैनिक अधिकृततर्फ १० किमिमा सुरेन्द्र बस्नेत र अञ्जु गिरी विजयी भए ।
आर्मीलाई पाँचथर गोल्डकप,"पाँचथर (कास) विभागीय टिम त्रिभुवन आर्मी क्लबले शनिबार पाँचथर गोल्डकप फुटबल प्रतियोगिताको उपाधि जितेको छ । शनिबार फाइनलमा आयोजक पाँचथर क्लबलाई ४२ गोलले हराँउदै आर्मीले उपाधि रक्षा गरेको हो । आर्मीका दीप लामाले २, पदम तामाङ र सन्तोष केसीले ११ गोल गरे । पाँचथरबाट आशिष चापागाईं र प्रशान्त लक्समले गोल फर्काएका थिए । विजेता आर्मीले ५ लाख ५ हजार ५ सय ५५ र उपविजेता आयोजक पाँचथरले २ लाख ५५ हजार ५ सय ५५ रुपैयाँ पुरस्कार पाए । आर्मीका पदम तामाङ म्यान अफ द म्याच घोषित भए । उनले ५ हजार प्राप्त गरे । आर्मीका रूपेश क्षेत्री मिडफिल्डमा, आदर्श मल्ल प्रशिक्षकमा, नविन परिवार गोलकिपरमा उत्कृष्ट भए । आयोजक पाँचथरका रोशन आङदेम्बे प्लेयर अफ द टुर्नामेन्ट भए भने आयोजकका मनीष क्षेत्री राइजिङ प्लेयर भए । फाइनलमा सन्तोष मोक्तान शुटआउट हिरो र कुम्याय३ का नरेन्द्र सम्वाहाम्फे फ्यान अफ द म्याच भए ।"
साफ यू१६ मा नेपालको हार,काठमाडौं (कास) नेपाली युवा टोली घरेलु मैदानमा साफ यू१६ वुमन्स च्याम्पिनयसिप फुटबलको उद्घाटन खेलमा बंगलादेशसँग पराजित भएको छ । सातदोबाटोस्थित एन्फा कम्प्लेक्स मैदानमा शनिबार सौरभी प्रीतिको दुई गोल मद्दतमा बंगलादेशले खेल २० ले जितेको थियो । खेलमा पूर्णतः बंगलादेशको पकडमा रह्यो । दुवै गोल पहिलो हाफमा भएको हो । दोस्रो हाफमा बंगलादेशले गोल थप्न सकेन । जितपछि बंगलादेश भारतसँगै समान ३ अंक लिएर शीर्ष दुईमा रह्यो । राउन्ड रोबिनका आधारमा हुने प्रतियोगिताको लिग चरणको समाप्तिमा शीर्षमा रहने दुई टिम फाइनल पुग्नेछन् । हारले नेपालको सम्भावना कमजोर बनेको छ । नेपाल र भुटान अंकविहीन छ । भारतले यसअघि भुटानलाई हराएको थियो । बंगलादेशले २५ औं मिनेटमा सौरभीको गोलमा अग्रता लिएको थियो । साथी मुन्डाको सटिक पासमा सौरभीले गोल गरिन् । उनले ३१ औं मिनेटमा पेनाल्टीबाट दोस्रो गोल गरिन् । नेपाली गोलरक्षक झरना डुम्राकोटीले अल्पी अख्तरलाई अनावश्यक रूपमा लडाएपछि बंगलादेशले पेनाल्टी पाएको थियो ।
प्रिन्स चौथोपल्ट च्याम्पियन,"काठमाडौं (कास) एपीएफ क्लबका प्रिन्स दाहालले लगातार चौथोपल्ट लिनिङ पुष्पलाल स्मृति राष्ट्रिय वरीयता ब्याडमिन्टन प्रतियोगिताको उपाधि जितेका छन् । १३ औं पुष्पलाल स्मृति राष्ट्रिय वरीयता ब्याडमिन्टनको शनिबार सम्पन्न फाइनलमा प्रिन्सले ललितपुरका प्रफुल महर्जनलाई २११८, २२२० ले हराएर उपाधि जिते । एपीएफका देवराज राना र पुलिसका सुनिल जोशी तेस्रो भए ।महिला एकलतर्फ ललितपुरकी रसिला महर्जन विजेता भइन् । उनले पूर्व विजेता भोजपुरकी नङसलदेवी तामाङलाई १७२१, २११५, २२२० को संघर्षपूर्ण खेलमा हराइन् । आर्मीकी अनुमाया राई र पुलिसकी नीता लम्साल तेस्रो भए ।बिजेताले ५० हजार, उपविजेताले ३० हजार र तेस्रो भएकाले समान १२ हजार ५ सय रुपैयाँ पुरस्कार पाए । पुरुष शीर्ष ८ वरीयताबाहेक इभेन्ट एपीएफका क्षितिज खनालले जिते । उनले नखिपोटका विवेक चौधरीलाई २११६, १७२१, २११५ ले हराए । आर्मीका पविन लिङथेप र एपीएफका रोशन साउद तेस्रो भए । महिलातर्फ कास्कीकी दिलाशा रानाले बेलटार ब्याडमिन्टन एकेडेमीकी रोजी राईलाई २११४, २११३ ले उपाधि जितिन् । पुलिसकी सुष्मा श्रेष्ठ र पोखरा स्पोर्ट्स ब्याडमिन्टन सेन्टरकी आयुष्मा नेपाल तेस्रो भए । चन्द्रागिरिस्थित महांकाल ब्याडमिन्टन क्लबको कभर्डहलमा भएको प्रतियोगिताको पुरुष युगलतर्फ प्रिन्सले विजित थापा मगरको जोडीले प्रफुल र आर्मीका सुरोज महर्जनको जोडीलाई २१७, २२२४, २११२ ले हराएर उपाधि जित्यो ।महिला युगलतर्फ रसिलाले आर्मीकी अमिता गिरी मिलेर उपाधि जितिन् । उनीहरूको जोडीले आर्मीकी अनुमाया राई र मोरङकी सीमा राजवंशीलाई २११९, २११२ ले हरायो । यू१३ को ब्वाइजतर्फ महांकाल ब्याडमिन्टन क्लबका सफल भुजेलले उपाधि जिते । उनले कैलालीका रियांश चौधरीलाई २११४, १८२१, २११५ ले पराजित गरे । गर्ल्सतर्फ दीपक ब्याडमिन्टन एकेडेमीका अस्मिता खत्रीले क्लब मध्यपुरकी स्वर्लिन श्रेष्ठलाई २११७, २११६ ले पराजित गर्दै उपाधि जितिन् । यू१७ एकलतर्फ आर्मीका सुप्रिम पन्त र कास्कीकी दिलाशा राना उपाधि जित्न सफल भए । आयोजक राष्ट्रिय ब्याडमिन्टन संघ नेपालले पूर्वघोषणा अनुसार प्रिन्स दाहाललाई रोयल इनफिल्डबाट सम्मान गरको छ । संघले प्रतियोगिताको लगातार तीन संस्करणमा जित हासिल गरे मोटरसाइकल प्रदान गर्ने घोषणा गरेको थियो ।"
दंगाली लायन्सलाई उपाधि,"दाङ (कास) दंगाली लायन्सले शनिबार दोस्रो दाङ क्रिकेट लिग (डीसीएल) को उपाधि जितेको छ । फाइनलमा दंगालीले तुलसीपुर रोयल्सलाई ४५ रनले हरायो । घोराही क्रिकेट रंगशालामा शनिबार सम्पन्न नेपाल टेलिकम डीसीएल फाइनलमा १०८ रनको लक्ष्य पाएको तुलसीपुरले १६ ओभरमा अलआउट भएर ६२ रनमात्र बनाउन सक्यो । रूपेश सिंहले २० र अमर सिंह रौटेलाले ११ रनबाहेक अन्य ब्याटरले दोहोरो अंकमा रन बनाउन सकेनन् । दंगाली लायन्सका बसिर अहमदले सर्वाधिक ३ विकेट लिए । टस जितेरको दंगालीले २० ओभरमा ८ विकेट गुमाई १०७ रन बनायो । कप्तान विपिन खत्रीले ४५, बसिर अहमदले २४ र अंकित बुढाले ११ रन बनाए । तुलसीपुरका अमरसिंहले ३ विकेट लिए । विजेताले २ लाख ५० हजार र उपविजेताले १ लाख रुपैयाँ पुरस्कार पाए । सर्वोत्कृष्ट खेलाडी दंगाली लायन्सका बसिर अहमद भए ।"
झापामा एपीएफ विजयी,"बिर्तामोड (कास) टाइब्रेकरमा जित निकाल्दै विभागीय टोली एपीएफ क्लब छैटौं झापा गोल्डकप फुटबल प्रतियोगिताको क्वाटरफाइनलमा पुगेको छ । शनिबार उद्घाटन खेलमा संकटा क्लबमाथि ४२ गोलको जित निकाल्दै एपीएफले अन्तिम आठ सुरक्षित गरेको हो । निर्धारित समय गोल भएपछि खेल टाइब्रेकरमा धकेलिएको थियो । एपीएफका गोलकिपर अन्जल श्रेष्ठ नायक बने । उनले संकटाका अजित लामाको सुरुआती पेनाल्टी रोकेका थिए ।दोस्रो पेनाल्टी प्रहार गरेका संकटाका मौसम सुब्बाको प्रहार पनि गोलकिपर अन्जलको पञ्जामा लागेर पोस्टमा ठोक्किँदै फर्कियो । एपीएफका दिपेश धिमाल, फोडे फोफाना, कुलदीप कार्की र सुमन श्रेष्ठले गोल गरे । संकटाका यमनबहादुर पुटुवार र चन्दन दासको पेनाल्टीमात्र गोल भयो । डोमालाल राजवंशी रंगशालामा एपीएफ सुरुदेखि नै संकटामाथि हाबी थियो । एपीएफबाट खेलेका फोफानाले ११ औं मिनेटमा गरेको प्रहार संकटाका गोलकिपर निशान रानाले विफल तुल्याए । २१ औं मिनेटमा संकटाका गौरव श्रेष्ठको फ्रिकिकले पोस्टको दिशा लिन सकेन । २५ औं मिनेटमा एपीएफका अनिश महर्जनले बक्सभित्रबाट गरेको कडा हेडर संकटाका गोलकिपर निशानले कुनै गल्ती गरेनन् । लगत्तै २७ औं मिनेटमा एपीएफका कुलदीप कार्कीको पासमा अनिशले गरेको दोस्रो हेडर पनि पोस्ट नजिकैबाट बाहिरियो । ३३ औं मिनेटमा बक्स नजिकैबाट संकटाका चन्दन दासले गरेको प्रहार गोलकिपर अन्जलले बचाउ गरे । एपीएफका प्रदीप लामाले ७५ औं मिनेटमा गरेको प्रहार बाहिरियो । गोलकिपर अन्जल प्लेयर अफ द म्याच भए । आइतबार नेपाल पुलिस क्लब र चर्च ब्वाइज क्लबबीच प्रतिस्पर्धा हुनेछ ।"
एपीएफलाई मुख्यमन्त्री कप,"संखुवासभा (कास) विभागीय टिम एपीएफ क्लबले गण्डकी प्रदेशलाई ३१ को सेटले हराउँदै मुख्यमन्त्री कप राष्ट्रिय भलिबल प्रतियोगिताको उपाधि जितेको छ । खाँदबारी रंगशालामा भएको फाइनलमा एपीएफले १४२५, २५२३, २५२१, २५२१ को सेटले हरायो । एपीएफका विजय थापा सर्वोकृष्ट खेलाडी चुनिए । एपीएफका विनोद चन्द वेस्ट डिफेन्डर, लोकेन्द्र गिरी वेस्ट सेटर भए । गण्डकीका रवि केसी वेस्ट स्पाइकर, विश्वास अधिकारी वेस्ट सर्भर, सरोज वर्देवा उत्कृष्ट ब्लकर र एपीएफका पुष्पजंग मल्ल उत्कृष्ट प्रशिक्षक घोषित भए । विजेताले ३ लाख र उपविजेताले १ लाख ५० हजार पुरस्कार पायो । नेपाल पुलिस क्लब तेस्रो र त्रिभुवन आर्मी क्लब चौथो भए ।"
प्रदीप र अभिलाषा च्याम्पियन,"बुटवल (कास) पोखराका प्रदीप खड्का र काठमाडौंकी अभिलाषा विष्ट शनिबार छैटौ बुटवल ओपन तथा दोस्रो मेयर कप टेनिसमा च्याम्पियन भएका छन् ।् दुवै खेलाडी लगातार दोस्रोपटक च्याम्पियन भएका हुन् । राष्ट्रिय वरीयतामा दुवै नम्बर एकमा छन् । पुरुष एकलमा प्रदीपले गत वर्षको फाइनल प्रतिद्वन्द्वी रूपन्देहीका रितिक रानालाई हराए । चौथो संस्करणका विजेता रितिकले घरेलु दर्शकको समर्थनमा प्रदीपलाई टक्कर दिए पनि उपाधि खोस्न सकेनन् । प्रदीपले ६३, ४६, ६४ को सेटमा विजयी भए । महिला एकलतर्फ अभिलाषाले उत्कृष्ट प्रदर्शन कायम राख्दै शुभाङगी शाहलाई ६०, ६२ को सोझो सेटमा हराइन् । दुवैका विजेताले ६० हजार र उपविजेताले ३० हजार रुपैयाँ पुरस्कार पाए । ३५ वर्षमाथि पुरुष एकल फाइनलमा अनिल शाही र कमल भण्डारीबीच करिब तीन घण्टा प्रतिस्पर्धा हुँदा अनिल ७५, ६७, ११९ सेटले विजयी भए ।"
