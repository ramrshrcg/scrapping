शीर्षक,विवरण
मन्त्रिपरिषद् विस्तार : समर्थन संकुचित,"उपप्रधान तथा भौतिक पूर्वाधारमन्त्री महासेठले एमालेका तर्फबाट सरकारको नेतृत्व गरेका हुन् । उनले यसअघि पनि भौतिक पूर्वाधार मन्त्रालयको जिम्मेवारी निर्बाह गरिसकेका छन् । उनी पूर्वउपप्रधान र पूर्वपरराष्ट्रमन्त्रीसमेत हुन् । मधेश प्रदेशको धनुषा४ बाट उनी प्रतिनिधिसभामा निर्वाचित भएका थिए । ६२ वर्षीय उनले सिभिल इन्जिनियरिङ विषयमा स्नातक गरेका छन् । २०३३ सालमा तत्कालीन मालेको सदस्यता लिएर उनले राजनीतिको थालनी गरेका थिए । २०५४ सालदेखि एमाले केन्द्रीय सदस्य रहेका उनी धनुषाबाट ३ पटक सांसद निर्वाचित भइसकेका छन् ।अर्का उपप्रधानमन्त्री श्रेष्ठले शपथलगत्तै परराष्ट्रमन्त्रीको पदभार ग्रहण गरेका छन् । राष्ट्रिय सभाका ६३ वर्षीय सांसद श्रेष्ठ २०६८ मा पनि परराष्ट्रमन्त्रीको जिम्मेवारीमा थिए । गोरखाका उनले जनप्रशासनमा स्नातकोत्तर गरेका छन् । शिक्षण र स्वास्थ्यकर्मी हुँदै उनी एकता केन्द्रको महासचिवबाट माओवादी केन्द्रमा पार्टी एकता गर्दै प्रवेश गरेका थिए । २०६५ देखि पार्टी उपाध्यक्ष छन् । उपप्रधान तथा गृहमन्त्रीबाट पदमुक्त भएको करिब १३ महिनापछि रास्वपा सभापति लामिछाने पुनः गृह मन्त्रालयको नेतृत्वमा फर्किएका छन् ।२०७९ माघ १३ गते उनले पुनः नागरिकता लिँदा प्रक्रिया नपुर्याएकाले सांसद पदसमेत खारेज भएपछि गृहमन्त्रीबाट हटेका थिए । त्यतिबेला उनी ३३ दिन मात्र गृह मन्त्रालयको जिम्मेवारीमा रहे । उक्त विवादमा सर्वोच्च अदालतको फैसलाबाट उनी पदमुक्त भएका थिए । गत वैशाखमा भएको उपनिर्वाचनमा उनी चितवन२ बाट ६९ प्रतिशत मतसहित निर्वाचित भएर पुनः संसद्मा प्रवेश गरेका हुन् । प्रमाणपत्र तहसम्म अध्ययन हासिल गरेका ४८ वर्षीय लामिछाने १४ वर्ष अमेरिका बसेर फर्किएर पत्रकारितामा सक्रिय थिए । रास्वपा गठन हुनुअघि सञ्चारकर्मीको भूमिकामा थिए । उनी सिधा कुरा जनतासँग टेलिभिजन कार्यक्रमका पूर्वप्रस्तोता हुन् । क्यालेक्सी फोरके टेलिभिजनको प्रबन्ध निर्देशकको भूमिकामा समेत रहे ।२०७९ मंसिरको प्रतिनिधिसभा निर्वाचनअघि उनको नेतृत्वमा राष्ट्रिय स्वतन्त्र पार्टी स्थापना गरिएको थियो । रास्वपालाई वैकल्पिक राजनीतिक शक्तिका रूपमा व्याख्या गरिँदै आएको छ । रास्वपाले स्थापनाको छोटो समयमै प्रत्यक्ष र समानुपातिकतर्फबाट २२ सिट प्राप्त गर्दै संसद्मा चौथो दलको स्थान सुरक्षित गर्न सफल भएको थियो । २०६४ देखि लगातार सांसद र २०६७ देखि दुई मन्त्री भएका माओवादी केन्द्रका उपमहासचिव वर्षमान पुन अर्थमन्त्री बनेका छन् । उनी २०६८ मा पनि बाबुराम भट्टराई नेतृत्वको सरकारमा अर्थमन्त्री थिए । रोल्पाबाट निर्वाचित ५२ वर्षीय उनी शान्ति तथा पुनर्निर्माण, ऊर्जा तथा जलस्रोतमन्त्री भइसकेका छन् । नयाँ सत्ता गठबन्धन बनाउन सूत्राधारको भूमिका खेलेका उनी प्रधानमन्त्री दाहालका विश्वासपात्र हुन् । मन्त्री हुनुअघि उनी दाहालका अनौपचारिक सल्लाहकारका रूपमा काम गर्दै आएका थिए । अर्थ मन्त्रालयको दोस्रो इनिङस्का रूपमा मुलुकको आर्थिक वृद्धि गरी सरकारको मुख्य तीन उद्देश्यमध्ये समृद्धि को दिशामा अघि बढाउने अवसर र चुनौती छन् । माओवादीबाट पार्टी उपमहासचिवसमेत रहेका शक्ति बस्नेतले ऊर्जा, जलस्रोत तथा सिँचाइ र स्थायी समिति सदस्य रेखा शर्माले सञ्चार तथा सूचना प्रविधि मन्त्रालयमा निरन्तरता पाएका छन् । बस्नेत जाजरकोट र शर्मा दाङबाट निर्वाचित सांसद हुन् । संस्कृति, पर्यटन तथा नागरिक उड्डयन मन्त्रालयको कार्यभार हितबहादुर तामाङले सम्हालेका छन् । नुवाकोटबाट निर्वाचित उनी माओवादी केन्द्रका केन्द्रीय सदस्य हुन् । उनी पूर्वयुवा तथा खेलकुदमन्त्री समेत हुन् । तामाङ २०६६ सालमा झलनाथ खनाल नेतृत्वको सरकारमा युवा तथा खेलकुदमन्त्री थिए । ६० वर्षीय उनी नुवाकोट पञ्चकन्याका हुन् । नुवाकोट क्षेत्र नम्बर १ बाट प्रत्यक्ष निर्वाचित उनले एसएलसीसम्मको शैक्षिक योग्यता हासिल गरेका छन् । २०३६ सालदेखि विद्यार्थी आन्दोलनमा सहभागी हुँदै उनी २०३९ मा अनेरास्ववियुका नुवाकोट जिल्ला सचिव बनेका थिए । २०४७ मा नेकपा चौथोको महाधिवेशनको सदस्यता प्राप्त गरेका थिए भने २०५२ सालमा सशस्त्र विद्रोहको घोषणा गर्दा उनी माओवादीका जिल्ला सचिव थिए । २०५८ सालमा केन्द्रीय सदस्य बने । शान्ति प्रक्रियामा आएपछि २०६३ मा अन्तरिम व्यवस्थापिकाका सदस्य चुनिएका थिए । २०७४ र २०७९ मा पनि उनी प्रतिनिधिसभामा निर्वाचित भएका थिए ।पर्वत१ बाट निर्वाचित एमाले केन्द्रीय सदस्य पदम गिरीले कानुन, न्याय तथा संसदीय मामिला मन्त्रालयको जिम्मेवारी पाएका छन् । यसअघि उनी एमाले प्रमुख सचेतक थिए । उनीसँग २०७९ पुसमा करिब तीन महिना स्वास्थ्य तथा जनसंख्यामन्त्री भएको अनुभव छ । मानविकीमा स्नातकोत्तर उनी २०४७ मा काफलचौर माविबाट अनेरास्ववियुमा संगठित हुँदै उनले राजनीति सुरु गरेका थिए । २०५५ यता पृथ्वीनारायण क्याम्पस पोखराको स्वतन्त्र विद्यार्थी युनियनको सदस्य हुँदै सभापतिसमेत चुनिए । २०७४ मा पनि उनी प्रतिनिधिसभाको सांसद थिए ।रक्षामन्त्रीको जिम्मेवारी हरि उप्रेतीले पाएका छन् । मधेश प्रदेशको सर्लाही३ बाट निर्वाचित उप्रेती पूर्वसंविधानसभा सदस्य हुन् भने गिरीसँगै उनले पनि छोटा समय रक्षा मन्त्रालयको नेतृत्वको सम्हालेका थिए । ५६ वर्षीय उनले व्यवस्थापनमा स्नातक गरेका छन् । २०३६ सालदेखि राजनीतिक गतिविधिमा संलग्न हुँदै आएका थिए । त्यस्तै एमाले केन्द्रीय सदस्य भगवती चौधरी महिला, बालबालिका तथा ज्येष्ठ नागरिकमन्त्री नियुक्त भएकी छन् । कोशी प्रदेशको सुनसरी३ बाट प्रत्यक्ष निर्वाचित उनले मानविकी र समाजशास्त्रमा स्नातकोत्तरको उपाधि हासिल गरेकी छन् । पहिलो संविधानसभा सदस्यसमेत रहेकी ५२ वर्षीया चौधरी २०४८ सालदेखि एमालेको सदस्य थिइन् । धनकुटा पाख्रिबासका राजेन्द्र राई खानेपानीमन्त्री बनेका छन् । ५९ वर्षीय राई २०७९ मा भूमि व्यवस्थामन्त्री थिए । प्रमाणपत्र तह शैक्षिक योग्यता भएका उनी धनकुटाबाट प्रत्यक्ष निर्वाचित सांसद हुन् । जिविस र स्थानीय शान्ति संयोजकको अनुभव उनीसँग छ । त्यस्तै सुदूरपश्चिम बैतडीका दामोदर भण्डारीले उद्योग, वाणिज्य तथा आपूर्तिमन्त्रीमा नियुक्त भएका छन् । एमालेको जिल्ला अध्यक्ष र प्रदेश अध्यक्ष भई काम गरिसकेका भण्डारी २०४६ सालको जनआन्दोलनदेखि राजनीतिमा सक्रिय थिए । ५० वर्षीय उनले स्नातकसम्मको अध्ययन गरेका छन् । बारा३ बाट निर्वाचित ज्वालाकुमारी साहले कृषि तथा पशुपन्छी मन्त्रालयको पदभार ग्रहण गरेकी छन् । २०३८ सालमा जन्मेकी उनी माओवादीबाट एमाले प्रवेश गरेकी थिइन् । २०७४ मा मधेश प्रदेशको सदस्य हुँदा उनी एमाले प्रवेश गरेकी हुन् । २०७७ सालमा कृषिमन्त्री बनेकी उनले पुनः सोही मन्त्रालयको जिम्मेवारी पाएकी हुन् । एमालेबाटै बलराम अधिकारीले भूमि व्यवस्था, सहकारी तथा गरिबी निवारण मन्त्रालयको जिम्मेवारी पाएका छन् । कपिलवस्तु १ बाट ६३ वर्षीय अधिकारी प्रतिनिधिसभामा निर्वाचित बनेका थिए । २०३४ सालदेखि विद्यार्थी राजनीतिमा आबद्ध उनले प्रमाणपत्र तहसम्मको अध्ययन पूरा गरेका छन् । उनी पूर्वप्रधानाध्यापकसमेत हुन् । २०७० सालमा संविधानसभा सदस्य पनि थिए ।रास्वपा उपसभापति डोलप्रसाद अर्यालले श्रम, रोजगार तथा सामाजिक सुरक्षा मन्त्रालयको जिम्मेवारी पाएका छन् । धादिङका अर्याल समानुपातिक कोटाबाट सांसद चयन भएका हुन् । ४९ वर्षीय उनी २०७९ मा प्रतिनिधिसभाको सदस्य चुनिएका थिए । पर्यटन र विप्रेषणको क्षेत्रमा दुई दशकदेखि सक्रिय उनी स्थापनाकालदेखि नै पार्टी सभापति रवि लामिछानेको सहपाठी भएर सक्रिय छन् । राजनीतिमा सक्रिय हुनुअघि पर्यटन र विप्रेषणको क्षेत्रमा दुई दशकदेखि सक्रिय थिए । वैदेशिक रोजगारबाट फर्केपछि उनी पर्यटन, सहकारी, रेमिट्यान्स र समाजसेवाको क्षेत्रमा क्रियाशील थिए । पार्टी सभापति लामिछाने २०७९ माघमा गृह मन्त्रालयबाट बाहिरिएपछि अर्यालसहित रास्वपाका मन्त्रीहरू दाहाल नेतृत्वको सरकारबाट हटेका थिए ।शिक्षा, विज्ञान तथा प्रविधिमन्त्रीमा रास्वपा सहमहामन्त्री सुमना श्रेष्ठ नियुक्त भएकी छन् । काठमाडौं२६ की उनी २०७९ सालमा रास्वपाको सदस्यता लिँदै राजनीतिमा उदाएकी हुन् । उनी प्रतिनिधिसभाको शिक्षा, स्वास्थ्य तथा सूचना प्रविधि समितिकी सांसद थिइन् । रास्वपा संसदीय दलका उपनेता विराजभक्त श्रेष्ठ युवा तथा खेलकुदमन्त्री बनेका छन् । काठमाडौं इन्द्रचोकका ४२ वर्षीय नवनियुक्त मन्त्री श्रेष्ठले वाणिज्यव्यापार प्रशासनमा स्नातक तहको योग्यता हासिल गरेका छन् । नेकपा एसबाट स्थायी कमिटी सदस्य भानुभक्त जोशी संघीय मामिला तथा सामान्य प्रशासनमन्त्री नियुक्त भएका छन् । बझाङबाट निर्वाचित संसद्को शिक्षा, स्वास्थ्य तथा सूचना प्रविधि समितिका सभापति थिए । डोल्पा१ बाट प्रतिनिधिसभामा निर्वाचित सांसद धनबहादुर बुढा सहरी विकासमन्त्रीमा नियुक्त भएका छन् । नेकपा एसबाट उनी मन्त्री चुनिएका हुन् । ४९ वर्षीय बुढा पूर्वपर्यटन राज्यमन्त्री (२०७६) थिए ।"
एमालेको अवमूल्यन कि उदारता ?,"प्रधानमन्त्री दाहाल र एमाले अध्यक्ष केपी शर्मा ओलीले जसपा (१२) मात्र होइन, सीके राउत नेतृत्वको जनमत (६), महन्थ ठाकुर नेतृत्वको लोसपा (४) र रेशम चौधरीको नेतृत्वको लोसपा (४) सहित सरकारको पक्षमा एक सय ६५ सांसद जुटाउने गृहकार्य गरेका थिए । तर अहिले जसपासमेत अनिर्णीत भएकाले सरकारका लागि आगामी दिन सकसपूर्ण हुने देखिएको छ । बुधबार प्रधानमन्त्री दाहाल नेतृत्वमा २० सदस्यीय मन्त्रिपरिषद् बनेपछि अब दुई मन्त्री र तीन राज्यमन्त्री थप्न सकिने संवैधानिक व्यवस्था छ । यसका लागि प्रधानमन्त्रीले स्वास्थ्य र वन तथा वातावरण मन्त्रालय आफैंसँग राखेका छन् । जसपा वा अन्य कुनै दल गठबन्धनमा सहभागी नभएमा सरकारले विश्वासको मत जुटाए पनि आगामी दिन भने कठिन हुनेछन् । राप्रपा (१४) यो गठबन्धनमा सहभागी नहुने निश्चित छ । उता, गठबन्धनको ठूलो दल एमालेले ठूला नेता नपठाएकाले पनि सरकारप्रति उसको भरोसामा धेरैले प्रश्न गरेका छन् । एमालेको १८ सदस्यीय सचिवालयमा अध्यक्ष ओलीबाहेक ६ जना पदाधिकारी मात्र सांसद छन् । शीर्ष नेताहरूमा उपाध्यक्ष विष्णु पौडेल, उपमहासचिव पृथ्वी सुब्बा गुरुङ र सचिवहरू गोकर्ण विष्ट, योगेश भट्टराई, छविलाल विश्वकर्मा र रघुवीर महासेठ सांसद छन् । तर एमालेले सचिव महासेठलाई दलको नेतृत्व गराएर सरकारमा पठाएको छ । नयाँ गठबन्धनका योजनकार उपाध्यक्ष पौडेल पनि सरकारमा जाने भनिए पनि उनी आफैं पछि हटेका छन् । अर्थमा माओवादीले र गृहमा रास्वपाले दाबी गरेकाले तीबाहेकका मन्त्रालयमा नजाने भनेर उनले दुई दिनअघि नै अध्यक्ष ओलीलाई जानकारी दिइसकेका थिए । पौडेलको विकल्प खोज्दा ओलीले महासेठलाई रोजेका छन् । मन्त्रिपरिषद् बलियो बनाउन र सहयोगी दलहरूबीच राजनीतिक संवाद सजीव राख्न पनि पौडेललाई सरकारमा सहभागी गराउनैपर्ने वातावरण बनाउनुपर्नेमा प्रधानमन्त्री दाहाल र अध्यक्ष ओली चुकेको राजनीतिक विश्लेषण भइरहेको छ । स्वयम् पौडेलले भने अर्का वरिष्ठ नेतालाई सरकारमा पठाएकाले समस्या नहुने बताए । उनले भने, उपप्रधान तथा परराष्ट्रमन्त्री भइसकेका पार्टी सचिव रघुवीर महासेठको नेतृत्वमा सरकारमा गएका छौं । पदाधिकारीबाटै सरकारमा नेतृत्व भएको छ । यसमा अरू कारण केही छैन । उनले एमालेका लागि सबभन्दा ठूलो एजेन्डा मिसन ०८४ रहेकाले यसलार्ई सफल बनाउन आफू पनि संगठनको काममै केन्द्रित हुने बताए । एमालेले अहिलेका ६ मन्त्रीलाई एक वर्षअघि दाहाल नेतृत्वकै सरकारमा पठाएको थियो । तर, त्यतिबेला नेतृत्व भने पौडेलको थियो । अहिले पुरानै मन्त्री दोहोर्याएको पौडेलले भने, अघिल्लो पटक मन्त्री भएर दुई महिना मात्र काम गर्न पाउनुभएको थियो । उहाँहरूले सुरु गरेका काम पूरा गर्न अहिले निरन्तरता दिइएको हो । राम्रो काम गर्ने विश्वासका साथ पुनः उहाँहरूलाई नै सरकारमा पठाउने निर्णय भएको छ ।अर्कोतर्फ भूराजनीतिक सन्तुलन पनि उनको पक्षमा छैन भनेर उनी आफैंले भनेका छन् । मंगलबार पार्टी पदाधिकारी बैठकमा नयाँ गठबन्धनलाई भारतले नरुचाएको अभिव्यक्ति दिएर उनले आउन सक्न चुनौतीको संकेत गरिसकेका छन् । माओवादी सचिव देवेन्द्र पौडेल पनि सहज रूपमा अघि बढ्न चुनौती रहेको मान्छन् । तर जनताले अपेक्षा गरेअनुसार सरकारले विकास, समृद्धि र सार्वजनिक सेवामा काम देखाउन सके चुनौती कम हुन्छ । सकारात्मक ढंगले काम गर्न सकिएन भने यो सरकार पनि कुर्सीकै खेलका लागि मात्रै हो भन्ने जनतालाई पर्न सक्छ र सरकारमाथि चुनौती थपिन्छ, उनले भने । कांग्रेसले मंगलबार नै समर्थन फिर्ता लिइसकेकाले आगामी सरकारले चैत २१ भित्र विश्वासको मत लिइसक्नुपर्ने छ । उता कांग्रेसले वैकल्पिक गठबन्धनको पहल सुरु गरिसकेकाले पनि सत्ता समीकरणलाई सहजै अघि बढाउन दाहाललाई चुनौती देखिएको छ । देउवाले एकीकृत समाजवादीका अध्यक्ष माधवकुमार नेपाललाई बुधबार कोटेश्वरस्थित निवासमा भेटेर प्रधानमन्त्रीको प्रस्ताव गरेका छन्, पार्टीका संसदीय दलका प्रमुख सचेतक रमेश लेखक र श्रीमती आरजुसहित पुगेका देउवाले नेपाललाई अब तपाईं नै प्रधानमन्त्री हुनुहोस्, अहिले सरकारमा जाने कुरामा हतारो नगर्नुहोस् भनेका थिए । नेकपा (एस) का नेता प्रकाश ज्वालाले कांग्रेसबाट तपाईंकै नेतृत्वमा जान सकिन्छ भन्ने अफर आएको पुष्टि गरे । माधव नेपाललाई प्रधानमन्त्री दिन कांग्रेसलाई कुनै अप्ठ्यारो भएन । प्रचण्डपछि नेपाल प्रम हुने भनेर लिखित सम्झौता नै गरिसकेका थियौं, त्यसमा पनि अहिलेको संकटपूर्ण अवस्थामा नेपाललाई प्रधानमन्त्री हुनुहोस् भन्ने प्रस्ताव अनौठो भएन, उनले भने । तर यो प्रस्तावमा पार्टीभित्र समर्थन नरहेकाले नेपालले सकारात्मक जवाफ दिन नसकेको नेताहरूको भनाइ छ ।अहिलेसम्मका निर्णय प्रक्रियामा हाम्रो सहभागिता छैन, अबदेखि हाम्रो पार्टीको सहभागिता र निर्णय प्रक्रियामा संलग्न गराइने प्रतिबद्धता भएपछि सरकारमा मन्त्री पठाइएको हो, ज्वालाले भने । उता, देउवाले अपराह्न बुढानीलकण्ठस्थित निवासमा जनमत, लोसपा र उन्मुक्तिका नेतालाई बोलाएर कुराकानी गरेका थिए । राजनीतिक घटनाक्रमबारे छलफल भयो । समीकरण कसरी भत्कियो भन्नेबारे समीक्षा गरियो, बैठकमा सहभागी कांग्रेस महामन्त्री गगन थापाले कान्तिपुरसँग भने, सामान्य छलफलसमेत नगरी गठबन्धन भत्काउनु धोकाधडी मात्रै होइन, राजनीतिक अपमान पनि हो । त्यसैले अब विकल्पहरू के हुन्छन्, सबै विकल्पमा तयारी पनि गरौं र अहिलेका लागि मुख्य रूपमा एकजुट भएर प्रतिपक्षमा बसौं भनेर छलफल थालेका हौं । लोसपा अध्यक्ष ठाकुर र उन्मुक्ति अध्यक्ष चौधरीले आफूहरू अब प्रतिपक्षमा बस्ने बताएका छन् भने जनमत अध्यक्ष सीके राउतले तत्काल आफ्नो दल कुनै पनि गठबन्धनमा नलागी तथष्ट बस्ने बताएका थिए ।"
गृहमै फर्किए लामिछाने,"(काठमाडौं)सत्ताबाट बाहिरिएको चार सय दिनमा राष्ट्रिय स्वतन्त्र पार्टी उपप्रधान र गृहसहित ४ मन्त्रालय लिएर सरकारमा फर्किएको छ । यसअघि गृह, शिक्षा र श्रम मन्त्रालय पाएको यो दलले यसपालि युवा तथा खेलकुद मन्त्रालय पनि पाएको छ ।गत वर्ष १० पुसमा उपप्रधान तथा गृहमन्त्रीको शपथ लिएका लामिछानेको नागरिकतासम्बन्धी विवादमा सर्वोच्च अदालतको संवैधानिक इजलासले फैसला सुनाएपछि उनका सबै सार्वजनिक पद खारेज भएका थिए । मन्त्री भएको ३३ दिन लामिछानेको पद खारेज भएपछि दलका सबै मन्त्री फिर्ता भएका थिए । वैशाखमा भएको उपनिर्वाचनमा चितवन२ बाट पुनर्निर्वाचित उनी अहिले तीन जना सहयोगीसहित सरकारमा फर्किएका छन् ।सरकारमा जान रास्वपाले गृह मन्त्रालयलाई बटमलाइन बनाएको थियो । गृहमा एमालेले पनि दाबी गरेकाले सरकार मन्त्रिपरिषद् विस्तार गर्न दुई दिन ढिलाइ भएको थियो । तर, रास्वपा आफ्ना सबै सर्त मनाएर सरकारमा सहभागी भएको छ । श्रममा डीपी अर्याल दोहोरिए पनि उनले शिक्षामा शिशिर खनालको सट्टा सुमना श्रेष्ठ रोजेका छन् । त्यस्तै स्वास्थ्य राज्यमन्त्री डा तोसिमा कार्की थिइन् । तर, यसपालि युवा तथा खेलकुद मन्त्रालय पाएपछि विराजभक्त श्रेष्ठले अवसर पाएका छन् । विराजभक्त काठमाडौं८ बाट प्रत्यक्ष निर्वाचित सांसद हुन् भने सुमना समानुपातिक सांसद चुनिएकी थिइन् । नवनियुक्त मन्त्रीद्वय मन्त्रिपरिषद्का लागि नयाँ अनुहार भए पनि संसद्मा भने सक्रियताले परिचित छन् । नवनियुक्त उपप्रधान तथा गृहमन्त्री लामिछानेले पदभार ग्रहण गर्दै कानुनी राज्य स्थापना गर्न कसैको आदेश नकुर्न गृह संयन्त्रलाई निर्देशन दिएका छन् । कानुनी राज्यको स्थापनामा निर्वाह गर्दा कसैको आदेश कुर्नुपर्दैन, कुनै पनि राजनीतिक दल प्रभावशाली नेता होस्, गैरकानुनी आदेश मान्नुपर्दैन । कानुनले जे भन्छ त्यही हुन्छ, उनले भने । उनले दबाब र प्रभावमा नपरी काम गर्न प्रहरी, प्रशासनलाई आग्रह गरे । मेरो सुरक्षामा चिन्तित हैन । मान्छे व्यवसायमा बढी चिन्तित हौं भन्न चाहन्छु । गैरकानुनी गतिविधिलाई सामान्य ढंगले होइन, असामान्य ढंगले नियन्त्रण र निगरानी गर्ने जिम्मेवारी हाम्रोसामु छ, उनको भनाइ थियो, निराशाबाहेक केही छैन भन्ने भाष्य तयार भएको छ । यसमा सुरक्षाका विषय जोडिएको छ । यो सुरक्षा राष्ट्रिय महत्त्वको विषय हो ।उनले देशभर अतिक्रमणमा परेका सरकारी जग्गा फिर्ता ल्याउन निर्देशन पनि दिए । म हडपिएको सरकारी जग्गाबाट हटाउन निर्मम आदेश दिन चाहन्छु, उनले भने, ७७ जिल्लामा सरकारी सम्पत्ति हडपिएको छ, सरकारका नाममा ल्याउने काम नै मेरो पहिलो निर्णय हुनेछ । उनले मिटरब्याजी र सहकारीपीडितलाई न्याय दिलाउन प्रतिबद्ध रहेको बताए । मिटरब्याजी र सहकारीपीडितलाई न्यायको महसुस हुनुपर्छ । प्रहरीमा पुगेपछि समस्या समाधान हुन्छ भन्ने महसुस हुर्नैपर्छ । खुट्टामा ठेला उठ्ने गरी न्याय माग्न गृह मन्त्रालयमा आउने परम्परा अन्त्य हुनुपर्छ, उनले भने ।"
उद्यमीदेखि राजनीतिसम्म महिलालाई अवसर र चुनौती,"(विराटनगर) कान्तिपुर पब्लिकेशन्स्को सहप्रकाशन नारी मासिकले आयोजना गर्दै आएको अन्तरसंवाद निर्भीक नारी को कोशी प्रदेश संस्करणमा सहभागी विज्ञहरूले महिलाका समस्या र चुनौतीका विभिन्न आयामबारे चर्चा गरेका छन् । बुधबार प्रादेशिक राजधानी विराटनगरमा सम्पन्न कार्यक्रममा राजनीतिकर्मी, उद्यमी, सामाजिक क्षेत्रका अगुवा, चिकित्सक, बुद्धिजीवी, स्वयंसेविकालगायत विभिन्न क्षेत्रका विज्ञहरूबीच प्यानल छलफल भएको थियो । कोशीका मुख्यमन्त्री केदार कार्की र संघीय संसद्की उपसभामुख इन्दिरा राना मगरले संयुक्त रूपमा उद्घाटन गरेको कार्यक्रममा सक्षम नारी, सबल नेतृत्व, स्वदेशमै रोजगार ः युवा सरोकार, स्वस्थ महिला, स्वस्थ मुलुक र लघुवित्तले उद्यमी बनायो, ऋण तिर्न नसक्दा समस्या निम्त्यायो, शीर्षक सत्रमा प्यानल छलफल गरिएको थियो । कार्यक्रमका प्रमुख अतिथि मुख्यमन्त्री कार्कीले महिलाहरूको सर्वांगीण विकासका लागि प्रदेश सरकारले रचनात्मक गतिविधि सुरु गरेको बताए । खासगरी महिलालाई सफल उद्यमी बनाउने अभियानमा प्रदेश अग्रसर बनेको उनले बताए । महिला नेतृत्वलाई उद्यमी बनाउन हामी तयार छौं, मुख्यमन्त्री कार्कीले थपे, धेरैभन्दा धेरै महिलाका बारेमा के गर्न सकिन्छ, आउनुस् बहस गरौं । उनले अधिकारका लागि लड्ने र सक्षम अनि निर्भीक बनाउने वातावरण प्रदेश सरकारले उपलब्ध गराउने बताए । प्रदेशमा वार्षिक रूपमा ९६ हजार महिला गर्भवती भएकामा ८२ हजार मात्रै बच्चा जन्मिएका छन् । बाँकी बच्चाको तत्काल मृत्यु हुने गरेको र १५ हजार अपाङ्गता भएका जन्मिँदै आएको तथ्यांक पेस गर्दै उनले बाल मृत्युदरलाई घटाउन सरकारले १० वर्षमुनिका बालबालिकालाई प्रदेश सरकारले निःशुल्क उपचारको प्रबन्ध गर्ने जनाए । हाम्रो प्रदेशमा पुरुषको तुलनामा महिला साक्षरता १६ प्रतिशत कम छ, उनले भने, जनसंख्या बढी अनि साक्षरता कम कसरी भयो ? महिला र पुरुषको साक्षरता दर बराबर बनाउने कुरामा प्रदेश सरकार लाग्ने कार्कीले बताए । उनले समग्र महिला र समाज विकासका लागि बजेटको माग नै कम हुने गरेकोअनुभव साट्दै भने, विभिन्न थर, जात र गोत्रका कुल, वंश प्रतिष्ठान, सामुदायिक भवन,तीबाहेक, नाला, पिच, ब्यटिफिकेसनबाहेक कसैले पनि समग्र महिला, समाजका बारेमा बजेट मागेको मलाई थाहा छैन । उपसभामुख राना मगरले देशमा संघीयता आए पनि जनताले प्रत्यक्ष अनुभूत गर्न नपाएको टिप्पणी गरिन् । प्रदेशलाई अधिकार दिने कुरामा संघीय सरकारले अझै उदारता नदेखाएको उनको जिकिर थियो । भनिन्, प्रदेशको अधिकारलाई केन्द्रकै रिमोट कन्ट्रोलबाट सञ्चालन गरिरहेका छौं । त्यस्तो हुनुभएन । प्रदेशमा अधिकार प्रत्यायोजन गरिनुपर्यो । उनले प्रदेशसँगै र स्थानीय सरकारलाई बलियो बनाउन केन्द्रले अधिकार प्रत्यायोजन गर्नुको विकल्प नभएको बताइन् । त्यसो भयो भने बल्ल जनताले संघीयताप्रति अपनत्व महसुस गर्न पाउँछन्, उपसभामुखले थपिन्, नत्र संघीयता कार्यान्वयनमा जटिलता पैदा हुन सक्छ । घरलाई सही संस्कार दिन जसरी आमाको भूमिका हुन्छ, त्यसरी नै देशलाई अगाडि बढाउन महिला नेतृत्वको भूमिका रहने बताउँदै उनले महिलालाई राजनीतिक नेतृत्वको अग्रमोर्चामा सहभागी गराउन जरुरी रहेको बताइन् । भ्रष्टाचार न्यूनीकरणमा महिलाको ठूलो भूमिका हुन्छ, उनले थपिन्, त्यही कारण पनिमहिलालाई नेतृत्वमा ल्याउनैपर्छ । भ्रष्टाचार न्यूनीकरण भयो भने देशको आधाभन्दा बढी समस्या समाधान हुन्छ । सक्षम नारी ः सबल नेतृत्व शीर्षकको पहिलो सत्रमा प्रदेश सरकारका आर्थिक मामिला तथा योजना राज्यमन्त्री इन्दिरा थापा, उच्च अदालत विराटनगरकी न्यायाधीश श्रीधराकुमारी पुडासैनी, महिला उद्यमी कृति श्रेष्ठ र दलित अधिकारकर्मी सावित्रा परियार छलफलमा सहभागी थिए । नारी मासिककी पत्रकार लक्ष्मी भण्डारीले सहजीकरण गरेको उक्त छलफलका वक्तहरूले नेतृत्व तहमा महिला सहभागिता बढाउने विभिन्न उपायबारे चर्चा गरेका थिए । वक्ताहरूले निर्णायक तहमा महिला संख्या बढाउन आवश्यक पूर्वाधार र आगामी दिनमा अगाडि बढाउनुपर्ने पहलबारे पनि छलफल गरेका थिए । स्वदेशमै रोजगार ः युवा सरोकार विषयक दोस्रो सत्रमा युवा उद्यमीहरू गौरव दुगड र रक्तिम प्याकुरेल, विराटनगर महानगरकी उपप्रमुख शिल्पा कार्की, उपप्राध्यापक बन्दना जैन र मनमोहन प्राविधिक विश्वविद्यालयका रजिस्ट्रार दिलनाथ फुएलले संवाद गरे । पत्रकार प्रकृति दाहालले सहजीकरण गरेको यस छलफलमा वक्ताहरूले विदेशिने जनशक्तिलाई रोक्न स्वदेशमै रोजगारीको ग्यारेन्टी हुनुपर्ने बताएका थिए । वक्ताहरूले उद्योगधन्दाहरू राजनीतिक अस्थिरताको सिकार भई बन्द भएको बताएका वक्ताहरूले विदेशमा पढेका सक्षम युवालाई देश फर्किएर स्वदेशमै काम गर्ने वातावरण हुन नसकेको गुनासो पनि गरे । स्वस्थ महिला ः स्वच्छ मुलुक शीर्षकको तेस्रो सेसनमा कोशी प्रदेशकी स्वास्थ्य मन्त्रालयकी सचिव डा सुधा देवकोटा, स्त्री तथा प्रसूति रोग विशेषज्ञ डा बालकृष्ण साह, धरान उपमहानगरकी पूर्वउपप्रमुख मन्जु भण्डारी र महिला स्वास्थ्य स्वयम्सेविका कोशकशा कौसरले महिला स्वास्थ्य र समस्याबारे चर्चा गरे । महिला स्वस्थ भए घरपरिवार, टोलछिमेक, समाज मात्रै नभई सिंगो मुलुक नै स्वस्थ बन्ने भन्दै वक्ताहरूले स्वस्थ महिलाले नै हरेक काम उत्कृष्ट रूपमा निभाउन सक्ने दाबी गरे । तर, पछिल्लो समय महिलाको स्वास्थ्य प्रतिकूल हुने गरी देखिएका विभिन्न स्वास्थ्य समस्या जटिल बन्दै गएको भन्दै सरकार गम्भीर बन्नुपर्ने बताएका थिए । सत्रको सहजीकरण पत्रकार सुशीला पाठकले गरेकी थिइन् । अन्तिम सत्रमा लघुवित्तले उद्यमी बनायो, ऋण तिर्न नसक्दा समस्या निम्त्यायो, शीर्षकमा फरवार्ड लघु वित्तका प्रमुख कार्यकारी रामदयाल राजवंशी, माइक्रो फाइनान्स लघु वित्तका प्रमुख कार्यकारी सन्जय मण्डल, सफल उद्यमी नसिमा खातुन र अर्थशास्त्री भेषप्रसाद धमलाले लुघवित्तले निम्त्याएका विभिन्न समस्या र यसले गरेका उपलब्धिबारे परिचर्चा गरे । पत्रकार सुरेशराज न्यौपानेले सहजीकरण गरेको यस सत्रमा पछिल्लो समय चासो र चिन्ताको विषय बनेको वित्तीय मुद्दाका विभिन्न संकट र चुनौतीबारे घनिभूत छलफल भएको थियो । लघुवित्तहरूले समस्या मात्रै ननिम्त्याएको र आर्थिक सशक्तीकरणमा समेत योगदान पुर्याएको चर्चा भयो । साना तथा घरेलु उद्यमीव्यवसायीका लागि हिजोका दिनमा सारथि बनेको लघुवित्त क्षेत्रमा पछिल्लो समय देखिएको समस्या र समाधानको विषयमा वक्ताहरूले जोड दिएका थिए । नारी मासिककी सम्पादक उपासना घिमिरेले स्वागत गरेको कार्यक्रममा कान्तिपुर मिडिया ग्रुपका प्रमुख कार्यकारी महेश स्वाँरले कार्यक्रमको औचित्यमाथि प्रकाश पारेका थिए । रेडियो कान्तिपुरका स्टेसन म्यानेजर पवन आचार्यले सञ्चालन गरेको कार्यक्रमलाई नारीकी पत्रकार सुजाता मुखियाले धन्यवाद ज्ञापन गर्दै समापन गरेकी थिइन् । कार्यक्रममा कोशी प्रदेशका विभिन्न संघसंस्थासँग आबद्ध २ सय बढीको सहभागिता थियो ।"
महिलाको सर्वांगीण विकास जरुरी,"महिलाको सर्वांगीण विकासका लागि प्रदेश सरकार फरक ढंगले अघि बढ्दै छ । महिलालाई उद्यमी बनाउन पहलकदमी पनि सुरु भइसकेको छ । धेरैभन्दा धेरै महिलाका बारेमा के गर्न सकिन्छ, आउनूस् बहस गरौं । लडेर मात्रै अधिकार पाइने भएकाले अधिकारका लागि लड्ने र सक्षम अनि निर्भीक नारी बनाउने वातावरण प्रदेश सरकारले गर्नेछ । हाम्रो प्रदेशमा पुरुषको तुलनामा १६ प्रतिशत कम साक्षर छन्, महिला । जनसंख्या बढी अनि साक्षरता कम कसरी भयो ? महिला र पुरुषको साक्षरता दर बराबर बनाउने कुरामा प्रदेश सरकार लाग्नेछ । समग्र महिला र समाज विकासका लागि बजेटको माग नै कम हुने गरेकाले अब विभिन्न थर, जात र गोत्रका कुल वंश प्रतिष्ठान, सामुदायिक भवनबाहेक कसैले पनि समग्र महिला, समाजका बारेमा बजेट मागेको मलाई थाहा छैन । कसैले नदेखेका कुलदेवतालाई करोडौं लगानी गर्ने र ज्युँदो देवी (महिला) मा लगानी कम गर्ने परिपाटीलाई चाँडै अन्त्य गर्न जरुरी छ । धार्मिक संस्कारमा महिलाहरूको स्थान उच्च भए पनि सामाजिक रूपमा सधैं उपेक्षित बन्नु परेको तीतो यथार्थ हाम्रासामु छ ।"
प्रदेशलाई अधिकार दिन संघ अनुदार,"देशमा संघीयता आए पनि प्रदेशलाई अधिकार दिने कुरामा संघीय सरकार अझै अनुदार देखिएको छ । प्रदेशको अधिकारलाई केन्द्रकै रिमोट कन्ट्रोलबाट सञ्चालन गरिरहेका छौं । त्यस्तो हुनुभएन । प्रदेशमा अधिकार प्रत्यायोजन गरिनुपर्यो । देशलाई समाजवादउन्मुख बनाइन्छ भनेर संविधानमै उल्लेख गरे पनि त्यसका लागि के के हुनुपर्छ भन्ने कुरा उल्लेख छैन । प्रदेशसँगै र स्थानीय सरकार बलियो बनाउन केन्द्रले अधिकार प्रत्यायोजन गर्नुका विकल्प छैन । त्यसो भयो भने बल्ल जनताले संघीयताप्रति अपनत्व महसुस गर्न पाउँछन् । नत्र संघीयता कार्यान्वयनमा जटिलता पैदा हुन सक्छ । घरलाई सही संस्कार दिन जसरी आमाको भूमिका हुन्छ, त्यसरी नै देशलाई अगाडि बढाउन महिला नेतृत्वको भूमिका छ । तसर्थ, महिलालाई राजनीतिक नेतृत्वको अग्रमोर्चामा सहभागी गराउन जरुरी छ । भ्रष्टाचार न्यूनीकरणमा महिलाको ठूलो भूमिका हुन्छ । त्यही कारण पनि महिलालाई नेतृत्वमा ल्याउन पर्छ । भ्रष्टाचार न्यूनीकरण भयो भने देशको आधाभन्दा बढी समस्या स्वतः समाधान हुन्छ ।"
नवनियुक्त मन्त्रीका थरीथरी निर्णय,"(काठमाडौं)मुलुक आर्थिक मन्दीका कारण निराशाबाट गुज्रिरहेका बेला पुनर्गठित पुष्पकमल दहाल नेतृत्वको मन्त्रिमण्डलका नवनियुक्त १९ जना मन्त्रीले थोरै आशालाग्दा र धेरै पूरा हुन नसक्ने बासी निर्णय तथा निर्देशन दोहोर्याएका छन् ।गृह तथा उपप्रधानमन्त्री रवि लामिछानेले सरकारी जग्गा हडप्नेलाई कारबाही गरी उक्त जग्गा सरकारकै नाममा फिर्ता ल्याउने पहिलो निर्णय गरे । सोहीअनुरूप देशभरका सरकारी जग्गा फिर्ता ल्याउन निर्देशन पनि दिए । हडपिएका सरकारी जग्गा सरकारी मातहत ल्याउन आदेश दिन चाहन्छु, लामिछानेले भने, ७७ जिल्लामा सरकारी सम्पत्ति कब्जा गरिएको छ । मेरो पहिलो निर्णय नै, त्यसलाई फिर्ता ल्याउनु हो । एक वर्षअघि गृहमन्त्रीकै कार्यभार ग्रहण गर्दा उनले कञ्चनपुरकी बालिका निर्मला पन्तको घटना छानबिन गरी दोषी पक्राउ गर्ने पहिलो निर्णय गरेका थिए । तर, उक्त निर्णय कार्यान्वयनमा आउन सकेन । हालसम्म उक्त घटनामा संलग्न अभियुक्तलाई प्रहरीले पक्राउ गर्न सकेको छैन । मिटरब्याज वा अरू कुनै पीडित न्याय माग्न काठमाडौंसम्म धाउनु परेको प्रसंगलाई इंगित गर्दै लामिछानेले बुधबार नै न्याय र सुरक्षा माग्न सर्वसाधारणले मन्त्री नै भेट्नुपर्ने बाध्यताको अन्त्य गर्ने गरी काम गर्ने घोषणा पनि गरे ।त्यसैगरी, उपप्रधान तथा परराष्ट्रमन्त्री नारायणकाजी श्रेष्ठले पदभार ग्रहणपछि गौतम बुद्धसँग सम्बन्धित कुनै तिथि पारेर विश्व मेडिटेसन डे (ध्यान दिवस) घोषणाका लागि संयुक्त राष्ट्रसंघमा प्रस्ताव गर्ने बताए । १२ वर्षपछि परराष्ट्र मन्त्रालयमा दोहोरिएका श्रेष्ठले परराष्ट्रका कर्मचारीलाई निर्देशन दिँदै भने, अहिलेको भूराजनीतिक परिवेश र नेपालको राजनीतिक अवस्थितिमा जिम्मेवारीलाई केन्द्रमा राखेर काम गर्न र राष्ट्रका लागि योगदान गर्नुहोला । उपप्रधान तथा भौतिक पूर्वाधारमन्त्री रघुविर महासेठले पूर्वाधार निर्माणमा भएका ढिलाइबारे अध्ययन गर्न ५ सदस्यीय कार्यदल बनाउने पहिलो निर्णय गरेका छन् । उनले मन्त्रालयका सहसचिवको नेतृत्वमा पाँच सदस्यीय कार्यदल बनाएर काममा भइरहेको ढिलाइ हटाउन योजनासहित के गर्नुपर्छ, त्यसमा आफू लाग्ने बताउँदै थपे, चाहे त्यो सडक, पुल वा रिंगरोड निर्माण ढिलाइ नै किन नहोस्, सबैको सम्बन्धमा १५ दिनभित्र प्रतिवेदन दिने गरी कार्यदल बनाउने निर्णय गरेको छु । कार्यदलले यसका सबै कारणसहित जवाफ दिनेछ ।अर्थमन्त्री वर्षमान पुनले क्लाइमेट फन्डहरूबाट प्राप्त हुने अनुदान तथा सहुलियतपूर्ण ऋणलाई मिश्रण गरी सरकारी तथा निजी क्षेत्रलाई परिचालन गर्ने पहिलो निर्णय गरेका छन् । उनले जलवायु वित्त र नेपालसँग सम्बन्धित ९ बुँदे निर्णय गरेका हुन् । उनले ग्रीन क्लाइमेट फन्ड (जीसीएफ) मार्फत सञ्चालन हुने आयोजनालाई दिगो पूर्वाधारयुक्त बनाउन सम्बन्धित र विषयगत मन्त्रालय र दातृ निकायलाई मार्गनिर्देश गर्नेसमेत बताएका छन् ।राष्ट्रिय स्वतन्त्र पार्टीबाट शिक्षा, विज्ञान तथा प्रविधि मन्त्रालय सम्हालेकी सुमना श्रेष्ठले मुलुकका सबै विश्वविद्यालयका कुलपतिमा प्रधानमन्त्री र सहकुलपतिमा शिक्षामन्त्री पदेन रहने व्यवस्था हटाई विज्ञलाई राख्न कानुन संशोधन गर्ने निर्णय गरेकी छन् । मन्त्री श्रेष्ठले देशमै सहज तथा गुणस्तरीय शिक्षा दिलाउन र विश्वविद्यालयमा हुने राजनीतीकरण निषेध गर्ने गरी कानुनको मस्यौदा बनाउन कर्मचारीहरूलाई निर्देशन दिइन् ।संस्कृति, पर्यटन तथा नागरिक उड्डयन मन्त्री हितबहादुर तामाङले आफ्नो कार्यकालमा स्टन्ट नगर्ने बरु नीतिगत सुधारका कामलाई प्राथमिकता दिने बताएका छन् । पदभार ग्रहणलगत्तै सञ्चारकर्मीसँग कुरा गर्दै मन्त्री तामाङले भने, म स्टन्टबाजको पक्षमा नभएको तर कार्यकालभर खोज, अनुसन्धान तथा नीतिगत सुधारमा आफूलाई लगाउनेछु । पर्यटन मन्त्रालयका समस्या हल गर्नेछु । नेपालका वायुसेवा कम्पनीलाई युरोपियन युनियनले सन् २०१३ देखि लगाएको कालोसूची हटाउने गरी अध्ययन गर्ने बताउँदै तामाङले थपे, मेरो कार्यकालमा नेपाली वायुसेवालाई कालोसूचीबाट निकाल्छु । साथै, उनले मन्त्रालयबाट हुने नियुक्तिमा योग्यताका आधारमा प्राथमिकता दिने बताए । साथै, उनले हवाई नीति २०६३ लाई समसामयिक रूपमा परिमार्जन गर्न सहसचिवको नेतृत्वमा कार्यदल गठन गर्ने पहिलो निर्णय गरेका थिए । यसअघि २०६८ सालमा पहिलो पटक युवा तथा खेलकुद मन्त्रालय सम्हालिसकेका तामाङसामु ४८ अर्ब ऋणभारमा डुबेको नेपाल वायुसेवा निगमलाई उकास्नुपर्ने ठूलो चुनौती छ । त्यस्तै नेपाललाई अन्तर्राष्ट्रिय बजारमा प्रचार गर्ने पर्यटन बोर्डको प्रमुख कार्यकारी अधिकृत (सीईओ) तथा त्यहाँ बोर्ड सदस्य नियुक्ति लगायतका काम उनले अबको केही सातामै थाल्नुपर्ने छ ।उद्योग, वाणिज्य तथा आपूर्तिमन्त्री दामोदर भण्डारीले मन्त्रालयको संरचना परिवर्तन गर्ने पहिलो निर्णय गरेका छन् । त्यसक्रममा उनले तोकिएको जिम्मेवारी कर्मचारीले अनिवार्य पूरा गर्नुपर्ने निर्देशन दिएका थिए । भण्डारी गत वर्ष पुष्पकमल दाहाल नेतृत्वकै सरकारमा दुई महिना सहभागी थिए । नवनियुक्त कानुन, न्याय तथा संसदीय मामिलामन्त्री पदम गिरीले नेपालको संविधान तथा संघीयता कार्यान्वयनका लागि आवश्यकपर्ने कानुनहरू निर्माण गर्ने बताएका छन् । गिरीले मुलुकको विकास निर्माणमा सहयोग पुग्ने गरी कानुन निर्माणमा ध्यान दिने बताए । न्यायमा पहुँच अभिवृद्धिका लागि कानुनी सचेतनामूलक कार्यक्रम प्रभावकारी रूपमा सञ्चालन गर्न तथा मन्त्रालयको समग्र कामकारबाहीलाई व्यवस्थित बनाउन आवश्यक कार्ययोजनाका साथ अगाडि बढ्ने उनले प्रतिबद्धता व्यक्त गरे । कृषि तथा पशुपन्छी विकासमन्त्री ज्वालाकुमारी साहले पशुपालक किसानले पाउनुपर्ने दूधको बक्यौता रकम भुक्तानी गर्ने प्रतिबद्धता व्यक्त गरेकी छन् ।नवनियुक्त श्रम, रोजगार तथा सामाजिक सुरक्षामन्त्री डोलप्रसाद अर्यालले संसारभर रहेका नेपाली मजदुरका समस्या एकद्वार प्रणालीबाट जतिसक्दो चाँडो समाधान गर्ने प्रतिबद्धता व्यक्त गरे । पदबहालीसँगै मन्त्री अर्यालले भने, संसारभरि रहेका नेपाली श्रमिकको समस्यालाई एकद्वार प्रणालीबाट सबैभन्दा पहिला समाधानको प्रयास गर्नेछु । उनले विदेश र स्वदेशमा रहेका श्रमिकको हकहित आफ्नो पहिलो प्राथमिकता हुने उनले बताए । त्यसैगरी महिला, बालबालिका तथा ज्येष्ठ नागरिकमन्त्री भगवती चौधरीले प्रत्यक्ष लाभ हुने गरी जनताका पक्षमा काम गर्ने प्रतिबद्धता व्यक्त गरेकी छन् ।"
चार प्रदेश सरकार अल्पमतमा,"केन्द्रीय सत्ता गठबन्धन फेरिएसँगै कांग्रेस नेतृत्वको गण्डकी, लुम्बिनी र सुदूरपश्चिम प्रदेश सरकारबाट माओवादी केन्द्रले समर्थन फिर्ता लिएको छ भने वाग्मतीमा माओवादी केन्द्र नेतृत्वको सरकारबाट बाहिरिएको कांग्रेसले समर्थन पनि फिर्ता लिएको छ । समर्थन फिर्तासँगै अल्पमतमा परेका चारै प्रदेशमा सरकार जोगाउने या नयाँ बनाउने भन्ने हिसाबकिताब भइरहेको छ ।वाग्मती कांग्रेस संसदीय दलका नेता बहादुरसिं लामाले बुधबार मुख्यमन्त्री शालिकराम जम्कट्टेललाई भेटेर सामूहिक राजीनामा बुझाउँदै सरकारलाई दिएको समर्थन फिर्ता लिएको जानकारी गराएका हुन् । उनले लोकतान्त्रिक व्यवस्थामा सत्ताप्रतिपक्ष हुनु स्वाभाविक प्रक्रिया रहेको बताए । कांग्रेसले समर्थन फिर्ता लिएसँगै सरकारबाट समेत बाहिरिएको छ । संघमा माओवादी केन्द्रसहितको गठबन्धन भत्किएपछि प्रदेश सरकारमा रहनु उचित नभएको भन्दै कांग्रेस मन्त्रीहरूले सामूहिक राजीनामा दिएका हुन् । जम्कट्टेल नेतृत्वको १२ सदस्यीय मन्त्रिपरिषद्मा कांग्रेसबाट ६ मन्त्री थिए । मुख्यमन्त्री जम्कट्टेलले गणितीय रूपमा आफू नेतृत्वको सरकार अप्ठेरो स्थितिमा रहेको बताएका छन् । बुधबार साँझ मुख्यमन्त्री तथा मन्त्रिपरिषद्को कार्यालयमा कांग्रेसका मन्त्रीहरूको सामूहिक राजीनामा बुझ्दै मुख्यमन्त्री जम्कट्टेलले नयाँ गठबन्धनअनुसार सत्ता समीकरणको अप्ठेरो परिस्थितिमा रहेको स्विकारेका हुन् । केन्द्रीय गठबन्धनअनुसार प्रदेश सरकार कुन दलको नेतृत्वमा बन्ने अझै टुंगिएको छैन, उनले भने ।११० सदस्यीय प्रदेशसभामा सरकार गठन गर्न ५६ मत आवश्यक पर्छ । नयाँ गठबन्धनमा आबद्ध एमालेका २७, माओवादी केन्द्रका २१ तथा एकीकृत समाजवादीका ७ गरी ५५ मत रहेका कारण बहुमत पुर्याउन १ मत अपुग छ । सत्ता गठबन्धनमा आबद्ध अन्य दल वाग्मती प्रदेशसभामा छैनन् । प्रदेशसभामा कांग्रेसका ३७, राप्रपाका १३, नेमकिपाका ३ र हाम्रो नेपाली पार्टीका २ सांसद छन् ।आफ्नो पार्टीबाट सरकारमा सहभागी तीन मन्त्रीलाई मंगलबार मुख्यमन्त्री सुरेन्द्रराज पाण्डेले पदमुक्त गरेपछि माओवादी केन्द्रले गण्डकी सरकारलाई दिएको समर्थन फिर्ता लिएको छ । बुधबार समर्थन फिर्ता लिएसँगै गण्डकीमा सत्ता र विपक्षी गठबन्धन अंकगणितीय हिसाबमा जुटेका छन् । केन्द्रीय गठबन्धनअनुसार एमालेमाओवादी मिलेर सरकार बनाउन सम्भव छैन । यहाँ एमालेका २२, माओवादीका सभामुखसहित ८ र एकीकृत समाजवादीका एक सांसद छन् । गण्डकी सरकारमा बहुमत पुर्याउन दुवै पक्षलाई राप्रपाको साथ चाहिन्छ । राप्रपाले संघीय सरकारमा सहभागिताबारे निर्णय गरिसकेको छैन । ६० सदस्यीय गण्डकी प्रदेशसभामा २७ सांसदसहित कांग्रेस ठूलो दल छ । राप्रपाका २ सांसद छन् भने एकीकृत समाजवादीका दीपक मनाङेको पनि पाण्डेलाई समर्थन छ । राप्रपा प्रदेश अध्यक्ष तथा संसदीय दलका नेता पञ्चराम गुरुङले यस विषयमा केन्द्रको निर्णय नआउँदासम्म बोल्न नसकिने बताए । लुम्बिनी प्रदेशका मुख्यमन्त्री डिल्लीबहादुर चौधरीले माओवादीबाट सरकारमा सहभागी अर्थमन्त्री धनबहादुर मास्की र सहरी विकासमन्त्री कृष्णा केसीलाई बुधबार पदमुक्त गरेसँगै माओवादी केन्द्रले सरकारलाई दिएको समर्थन फिर्ता लिएको छ । समर्थन फिर्तासँगै अल्पमतमा परेका मुख्यमन्त्री चौधरीलाई मधेशवादी दलहरूको समर्थन रहेकाले उनी ३ सांसद रहेको राप्रपालाई सरकारमा ल्याउने प्रयासमा छन् । मधेश केन्द्रित साना दलहरूले तत्काल संघीय सरकारमा सहभागी नहुने निर्णय गरेपछि लुम्बिनी प्रदेशमा नयाँ गठबन्धनले पनि बहुमत जुटाउन राप्रपाकै साथ खोजिरहेको छ ।लुम्बिनीमा एमाले, माओवादी र एकीकृत समाजवादीको मतले मात्र सरकार बन्न सक्दैन । नागरिक उन्मुक्ति, जनमत, जसपा र लोसपाले तत्काल सरकारमा सहभागी नहुने निर्णय गरेपछि लुम्बिनी प्रदेशको नयाँ गठबन्धनलाई संकट परेको हो । साना र मधेश केन्द्रित दल अनिर्णीत बन्दा ३ प्रदेशसभा सदस्य रहेको राप्रपा निर्णायक शक्ति बनेको छ । दुवै गठबन्धन राप्रपालाई फकाउने प्रयासमा लागेका छन् । ८७ सदस्यीय प्रदेशसभामा राप्रपाका ४ मध्ये कपिलवस्तुका जानकीप्रसाद यादव भ्रष्टाचार मुद्दामा निलम्बनमा परेपछि प्रदेश सदस्य संख्या ८६ कायम छ । लुम्बिनीमा सरकार गठनका लागि ४४ मत आवश्यक पर्छ । एक स्वतन्त्र र एक मत मात्र रहेको जनमोर्चाले समर्थन गर्दा पनि ४३ मत मात्र हुन्छ । त्यसमा पनि माओवादीबाटै सभामुख भएकाले सरकारलाई समर्थन गर्नेको संख्या ४२ मात्र हुन्छ ।लुम्बिनी प्रदेशसभामा एमाले २९, कांग्रेसका २७, माओवादीका ११, नागरिक उन्मुक्तिका ४ र राप्रपा, जसपा, लोसपा र जनमतका ३३, जनमोर्चा, एकीकृत समाजवादी र स्वतन्त्र ११ सदस्य छन् । जसपा प्रदेश अध्यक्ष अशोक यादवले तत्काल सरकारमा सहभागी नहुने केन्द्रको निर्णय भएकाले प्रदेशमा पार्टीको छुट्टै निर्णय नहुने बताए । प्रदेशमा अहिलेसम्म सरकार गठनको विषयमा कुनै छलफल भएको छैन, उनले भने, केन्द्रमा जे निर्णय हुन्छ, प्रदेशमा पनि त्यही नै लागू हुन्छ । लुम्बिनीमा जसपा, लोसपा, जनमत, नागरिक उन्मुक्ति कांग्रेसका चौधरी नेतृत्वकै सरकारमा संलग्न छन् । नयाँ गठबन्धनमा एमाले र माओवादी दुवैले मुख्यमन्त्रीमा दाबी गरिरहेका छन् ।सुदूरपश्चिममा माओवादी केन्द्रले कांग्रेस नेतृत्वको प्रदेश सरकारबाट समर्थन फिर्ता लिएको छ । बुधबार धनगढीमा बसेको संसदीय दलको बैठकले कांग्रेस नेतृत्वको सरकारलाई रहेको समर्थन फिर्ता लिने निर्णय गरेको प्रदेश सांसद ओमविक्रम भाटले बताए । मंगलबार मुख्यमन्त्री कमलबहादुर शाहले माओवादी केन्द्रका दुई मन्त्री र एक राज्यमन्त्री बर्खास्त गरेका थिए । त्यसलगत्तै माओवादीले समर्थन फिर्ता लिने छलफल सुरु गरेको थियो । सुदूरपश्चिममा माओवादीका सभामुखसहित ११ सांसद छन् । कांग्रेस नेतृत्वको सरकारमा नागरिक उन्मुक्ति र एकीकृत समाजवादी पनि सत्ता साझेदार छन् । यी दुवै दललाई भने मुख्यमन्त्री शाहले सरकारमा कायमै राखेका छन् । सुदूरपश्चिममा कांग्रेस, नागरिक उन्मुक्ति र एकीकृत समाजवादीको बहुमत पुग्ने अवस्था छ । यहाँ कांग्रेसका १८, नागरिक उन्मुक्तिका ७ र एकीकृत समाजवादीका ४ सांसद छन् । नयाँ गठबन्धनको सरकार निर्माणका लागि यहाँ नागरिक उन्मुक्तिको समर्थन अपरिहार्य छ । बुधबारसम्म नागरिक उन्मुक्तिले सरकारबारे ठोस निर्णय गरिसकेको छैन । कांग्रेस अहिले नागरिक उन्मुक्तिलाई मुख्यमन्त्री दिएर भए पनि नयाँ गठबन्धनमा नजाओस् भन्ने चाहन्छ । ५३ सदस्यीय सुदूरपश्चिममा कांग्रेसका १८, माओवादी केन्द्रका सभामुखसहित ११, एमालेका १०, नागरिक उन्मुक्तिका ७, एकीकृत समाजवादीका ४, राप्रपाका १ र १ जना स्वतन्त्र सांसद छन् ।कर्णाली प्रदेश सरकारबाट मंगलबार समर्थन फिर्ता लिँदै कांग्रेसका तीन मन्त्रीले राजीनामा दिएका थिए । अहिले कर्णालीमा माओवादी केन्द्रका राजकुमार शर्मा मुख्यमन्त्री छन् । कर्णालीमा एमालेमाओवादी गठबन्धनका लागि स्पष्ट बहुमत छ । ४० सदस्यीय कर्णाली प्रदेशसभामा एमालेका १० र माओवादी केन्द्र १३ र एकीकृत समाजवादीका एक छन् भने कांग्रेसका १४, राप्रपा र स्वतन्त्रतर्फ ११ सांसद छन् । सुवास बिडारी (मकवानपुर), प्रतीक्षा काफ्ले (कास्की), घनश्याम गौतम (बुटवल) र अर्जुन शाह (धनगढी)"
पदाधिकारीबाटै सरकारमा नेतृत्व भएको छ,"यो सत्ता गठबन्धन लामो समय जानेमा सुरुमै किन शंका भएको होला ?यो गठबन्धन ०८४ को निर्वाचनसम्म जानेछ । त्यसबेलासम्म सरकारले मुलुकको विकास, सुशासन र सामाजिक न्याय लगायतका क्षेत्रमा राम्रो काम गर्नेछ ।"
सरकार निर्माण र विनिर्माणको सकसमा देश,"पाँच वर्षको सरकार न नेपालीका लागि अतृप्त सपना नै भयो । शासन नै व्यवस्थित नभएको बेला भीमसेन थापा ३१ वर्ष र जहानियाँ राणा शासनका बेला जंगबहादुर र चन्द्रशमशेरले तीन दशक शासन गर्नु फरक विषय थियो । तर २००७ सालको परिवर्तनपछिका सात दशकमा कुनै पनि प्रधानमन्त्रीले अहिलेसम्म पाँच वर्षको अवधि पूरा गर्न सकेका छैनन् । कतिसम्म भने राजाले तजबिजमा प्रधानमन्त्री बनाउने पञ्चायती कालमा समेत कुनै पनि प्रधानमन्त्रीले पाँच वर्ष सरकार चलाउन पाएनन् । २०२१ र २०३६ मा दोस्रो र तेस्रो पटक प्रधानमन्त्री भएका सूर्यबहादुर थापाले चारचार वर्ष सरकार चलाएका थिए । उनै थापा अरू तीन कार्यकाल एक वर्ष पनि टिक्न सकेनन् । पञ्चायत अलोकतान्त्रिक, अविश्वसनीय र अनुत्तरदायी शासन थियो, त्यसैले राजाको खटनमा को आयो, को गयो भन्ने लेखाजोखा आफैंमा ठूलो होइन । तर, जनउत्तरदायी लोकतान्त्रिक व्यवस्थामा सरकार परिवर्तन कति पटक भए, किन भइरहेका छन् र त्यसले के फरक पारेको छ भन्ने प्रश्न जति सान्दर्भिक हुन्छ, जवाफ पनि त्यत्तिकै तार्किक हुनुपर्छ । तर, लोकतान्त्रिक विधिबाट छानिएका मध्ये २०४८ सालमा प्रधानमन्त्री गिरिजाप्रसाद कोइरालाले ३ वर्ष ६ महिना सरकार चलाउनु नै अहिलेसम्मको ठूलो अभिलेख हो । उनै गिरिजाप्रसाद पाँच पटक र उत्तराधिकारी शेरबहादुर देउवा पाँच पटक प्रधानमन्त्री बने पनि सरकार सधैं एकाध वर्षमै परिवर्तन हुँदै आएको छ । व्यक्तिले यसलाई पनि उपलब्धि मान्न सक्छन् तर देशका लागि भने यो उतारचढाव निकै सकसपूर्ण छ । देशले कस्तो सकस भोग्नुपर्यो ? योभन्दा ठूलो प्रश्न के हो भने देशको यो दशा कहिलेसम्म रहन्छ ? पाँच वर्ष, तीन वर्ष, दुई वर्ष पनि नभएर वर्षवर्षमा सरकार र गठबन्धन परिवर्तन हुने दुर्भाग्य अटुट देखिएको छ । सरकार निर्माण र विनिर्माणले देशलाई पछि पारेको महसुस गरेर नयाँ संविधानले स्थायित्वको केही पहल गरेको छ । सरकार बनेपछि कम्तीमा दुई वर्ष अविश्वासको प्रस्ताव ल्याउन नपाइने प्रबन्ध गर्नुको उद्देश्य व्यक्तिलाई होइन, प्रणालीलाई संरक्षण गर्नु थियो । तर, अहिले भने प्रधानमन्त्री र मन्त्रीको पद संरक्षित हुने तर प्रणालीप्रति अनास्था बढ्ने अवस्था आएको छ । पछिल्लो एकै वर्षमा सरकार तीन पटक परिवर्तन भएको विषयले यही तथ्य स्पष्ट पार्दछ ।केन्द्रमा केही थान मन्त्री बाहिरिए, केही थान भित्रिए । विषय अब त्यो मात्र रहेन । संघीय गठबन्धन र सरकार तलमाथि हुनासाथ सुदूरपश्चिमदेखि कोशीसम्म एकै लहरमा सरकारहरू ढल्ने, नयाँ गठबन्धन बनाउन राजनीतिकअराजनीतिक अभ्यास हुने र समग्रमा जनतामाथि निराशा बढ्ने स्थिति आउँछ, यो क्रमले मतदाता थाकिसकेका छन् । केन्द्रका सहयात्री बदलिएकाले अब सातै प्रदेशका सरकारको अस्तित्व दाउमा छ । अब सरकार बचाउन, ढाल्न र फेरि बनाउन के कस्ता राजनीतिक नाटक मञ्चन हुने हुन्, अनुमान गर्दा पनि नागरिक निसासिनुपर्ने अवस्था छ । अझ, सत्ता गठबन्धन बदलिनु भनेको सरकारका प्राथमिक काम पनि प्रभावित हुनु हो । लुम्बिनीमा आगामी सोमबार र मंगलबारका लागि आयोजित लरियट्स एन्ड लिडर्स अन्तर्राष्ट्रिय शिखर सम्मेलन सत्ता गठबन्धन फेरबदलकै कारण स्थगित भएको छ । १० जना नोबेल पुरस्कार विजेताका साथै विभिन्न देशका करिब १ सय ५० जना विशिष्ट व्यक्ति सहभागी हुने कार्यक्रम हठात् रद्द गरिनुले देशकै प्रतिष्ठामा क्षति पुर्याएको छ । १५ महिनाअघि सम्पन्न संसदीय निर्वाचनपछि एमालेको पहलमा बनेका प्रधानमन्त्री दाहालले दुई महिनामै कांग्रेससँगको सहयात्रा रोजेका थिए । तर, ठीक एक वर्षपछि उनले एमालेकै हात समातेका छन् । एमाले, माओवादी, रास्वपा र एकीकृत समाजवादी गरी चार दलको सरकार बने पनि गठबन्धनसँग आजको दिनमा १ सय ३९ सांसद मात्र छन्, त्यो भनेको सरकार टिकाउन आवश्यक १ सय ३८ सिटभन्दा एक अंक मात्रै बढी हो । यस्तो अविश्वसनीय राजनीतिक संस्कृति मौलाएको देशमा एक वा दुई सांसद तलमाथि हुँदा सरकारको भविष्य के हुने हो भन्ने अनुमान गर्न गाह्रो छ । त्यति मात्र होइन, सरकार तलमाथि भयो भने विकल्पमा बन्ने सरकारले स्थिरता कति देला ? त्यो अवस्थाले केन्द्र र प्रदेशमा फेरि निराशाको ज्वारभाटा उत्पन्न गर्ला ? सत्ताको खेलमा लागेका दलका नेताहरूले मनन नगर्नु साँच्चै उदेकलाग्दो विषय छ । लोकतान्त्रिक पद्धतिअनुरूप सरकार फेरबदल अस्वाभाविक होइन । तर, मुलुक आर्थिक मन्दीमा गुज्रिरहेको, लगानीका लागि निजी क्षेत्र उत्साहित नदेखिएको, रोजगारीका अवसर संकुचित भइरहेको र स्वरोजगारसमेत आफैंमा डरलाग्दो सपना सावित भइरहेको अवस्थामा राजनीतिक दलहरू सत्ता राजनीतिमा मात्रै केन्द्रित हुनु कुनै पनि कोणबाट शुभ होइन । प्रधानमन्त्री दाहालले आफूहरूलाई असफल हुने छुट नरहेको तर अर्थमन्त्रीलगायतका सहकर्मीको कार्यक्षमताबाट परिणाम नआएकाले सहयात्री फेर्नुपरेको तर्क दिएका छन् । अर्थमन्त्री र सहयोगी दलका मन्त्रीबाहेक आफ्नै दलका मन्त्रीको कार्यक्षमता पनि कस्तो थियो भनेर जनताले जस्तै प्रधानमन्त्रीले पनि आत्मसमीक्षा गर्नुपर्छ । त्यो प्रश्नको विवेकसम्मत जवाफ खोज्न सके भने मात्र उनले नयाँ टिमलाई परिणाममुखी बनाउन सक्छन् । अबको मन्त्रिपरिषद्ले कस्तो परिणाम दिन्छ ? यो प्रश्नको उत्तर प्रधानमन्त्री दाहालले भन्दा पनि समस्त देशले व्यग्रतापूर्वक प्रतीक्षा गरिरहेको छ । यसमा सरकार असफल भयो भने प्रणालीमाथि ठूलो धोका हुनेछ ।"
लुम्बिनी सम्मेलन स्थगन दुःखद्,"फागुन २८ र २९ का लागि लुम्बिनीमा आयोजित बालबालिका, विकास र शान्तिका लागि लरियट्स एन्ड लिडर्स अन्तर्राष्ट्रिय चौथो शिखर सम्मेलन स्थगन हुनु दुःखद् छ । नोबेल पुरस्कार प्राप्त १० र पूर्वराष्ट्राध्यक्षहरूसहित डेढ सय अन्तर्राष्ट्रिय विशिष्ट व्यक्तिहरूको समय व्यवस्थापनको महत्त्व नबुझिदिनु र उनीहरूको नेपालप्रति रहेको स्नेह र सद्भावमा कमी आउने काम आफैंबाट हुनु शोभनीय छैन । अन्तर्राष्ट्र्रियजगत्मा यस्ता कृत्यले केकस्तो प्रभाव पार्छ भन्ने कुरा प्रदेश सरकार र संघीय सरकार प्रमुखसहितका शीर्ष नेताहरूले नजान्ने विषय थिएन । तर आफ्नो नालायकी र असमझदारीका कारण यति महत्त्वपूर्ण सम्मेलन स्थगन गरियो । महेशप्रसाद ढुंगाना, नयाँ बानेश्वर, काठमाडौं"
नयाँ गठबन्धनमाथि संशय,"सत्ता गठवन्धनलाई नयाँ स्वरूप दिन ठूला कम्युनिस्ट पार्टीहरू एक ढिक्का हुने, क्रमिक रूपमा अरूलाई पनि समावेश गर्ने भन्ने विषयमा प्रधानमन्त्री पुष्पकमल दाहाल प्रचण्ड र पूर्वप्रधानमन्त्री एवं एमाले अध्यक्ष केपी शर्मा ओलीबीच सहमति भएपछि राजनीतिक वृत्तमा हलचल देखिएको छ । गठबन्धन बनाउने क्रममा एमालेको ७७, माओवादी केन्द्रको ३२, रास्वपाको २१ र जसपाको १२ सिटसहित कुल संख्या १४२ छ, जुन प्रतिनिधिसभामा बहुमत हो । एकीकृत समाजवादी, जनमत, नागरिक उन्मुक्ति र लोकतान्त्रिक समाजवादी पार्टीलाई पनि जोड्ने कसरत भएको छ । केही समयदेखि कांग्रेससँग प्रधानमन्त्री दाहाल असन्तुष्ट रहेको थाहा पाएर पनि संवादबाट समस्या सुल्झाउने कुरामा सो दलले अग्रसरता नदेखाउँदा पुरानो गठबन्धन टिक्न सकेन । कांग्रेसको महासमिति बैठकमा उपसभापति पूर्णबहादुर खड्काले माओवादी सशस्त्र संघर्षलाई हिंसात्मक युद्ध ठहर्याएको, प्रधानमन्त्री प्रचण्डको मन्त्रिपरिषद् पुनर्गठन, अर्थमन्त्री फेर्ने प्रस्तावलाई कांग्रेस सभापति शेरबहादुर देउवाले इन्कार गरेको, महामन्त्री गगन थापाले सो बैठकमा आसन्न निर्वाचनमा कसैसँग गठबन्धन नगर्ने प्रस्ताव पेस गरेको घटनाक्रमपछि कांग्रेससँगको दीर्घकालीन सम्झौताबाट प्रचण्ड झस्किएको देखिन्छ ।पुरानो गठबन्धन भत्किएपछि चारदलीय नयाँ गठबन्धनले आठबुँदे सहमति गर्दै समृद्धि, सुशासन, सामाजिक न्यायजस्ता विषयलाई प्राथमिकता दिएको छ । त्यस्तै राष्ट्रिय सभा अध्यक्ष, उपाध्यक्षमा क्रमशः माओवादी र एमालेबाट चयन गरिने, संक्रमणकालीन न्यायलाई मूर्तरूप दिइने, आपसी सहमतिबाट मन्त्रालय बाँडफाँट हुने, संघीयता कार्यान्वयनका लागि आवश्यक ऐनकानुन निर्माण गर्नेलगायत विषय सम्झौतामा समावेश गरिएका छन् । यता नयाँ गठबन्धन निर्माण भएसँगै प्रधानमन्त्री बन्ने पालो कुरेर बसेका शेरबहादुर देउवा र माधवकुमार नेपाल छागाबाट खसेसरह बनेका छन् । तर विगतमा तत्कालीन नेकपाको नेतृत्वले विकास कार्य भाँडेको, मेरो गोरुको बाह्रै टक्का भन्दै कुर्लने, अरूको आलोचना नसहने गरेको यथार्थ ताजै रहँदा तिनीहरूबाटै मुलुकको रूपान्तरण सम्भव होला भनी विश्वास लिन सकिन्छ र ! भुवनेश्वर शर्मा, चन्द्रागिरि२, काठमाडौं"
धर्मको राजनीति : फुटाउ र राज गर !,"पछिल्लो संविधानमार्फत नेपालले सनातन धर्म संस्कृतिको संरक्षण गर्ने तर राज्य आफैंले कुनै धार्मिक आस्था बोकेको समूहलाई मात्र सापेक्ष व्यवहार नगर्ने निरपेक्ष राज्यका रूपमा विश्वसामु नयाँ पहिचान बनाउँदै गएको छ । सन् २००६ को जनआन्दोलबाट आफ्नो धरातल गुमेपछि धर्मकै नाममा राज्यमा हालिमुहाली गर्दै आएका केही पुरातन शक्तिसमूहले देशभित्र यसबारे प्रश्न उठाउँदै आएको थियो । यसबीच धर्मलाई राष्ट्रिय राजनीतिसँग जोड्दा देशले भोग्नुपर्ने नकारात्मक परिणामका बारेमा विश्लेषण गर्न नसक्ने सर्वसाधारणलाई भड्काएर जनमत तयार गर्ने उद्देश्यले राजनीतिको वैचारिक धरातल कमजोर भएका र जनाधार बनाउन नसकेका पुराना दलभित्र समेत जबर्जस्ती धर्मलाई तान्न थालिएको छ । गत साता भारतको दिल्ली र कर्नाटका राज्यका विभिन्न अन्तरक्रियामा सहभागी हुने मौका मिल्यो । नेपालमा राज्य र राज्यधर्मबारे हुने बहसभन्दा भारतमा हुने बहसको तात्त्विक फरक के छ भनेर यहाँ हेर्न खोजिएको छ । खासगरी हामीकहाँ एउटा समूहले उत्कर्षमा ल्याउन खाजेको यो विषयको उद्देश्य नेपालमा हिन्दु राज्य पुनस्थार्पित गर्ने देखिन्छ । त्यो समूहमा अधिकांश जातीय रूपमा कथित उच्च जातका छन् भने केही जनजाति र दलितका ठालु पनि समावेश देखिन्छन् । यीमध्ये धेरैको आशा थियो संविधान ल्याएकामा आफ्नो प्रमुख भूमिका रहेको जिकिर गर्ने कांग्रेसको महासमिति बैठकको केही निर्णय लिनेछ । र, हिन्दु धर्मको अवधारणामा बैठकले सहमति मात्र जनाउँदैन, जनता को हवला दिँदै देशलाई हिन्दु राज्य नबनाउनु गल्ती थियो भन्ने छ । त्यहाँ हिन्दु राज्यको पक्षमा वकालत गर्नेका हस्ताक्षरसहितको दस्ताबेज बुझ्नेबुझाउने कामले औपचारिकता त पाए, तर महासमिति वर्तमान संविधानको अपनत्व लिँदै यसको अक्षरशः कार्यान्वयनको पक्षमा कांग्रेस रहेको प्रस्ताव पास गरेर अगाडि बढ्यो । यसले कांग्रेसले धार्मिक राज्यको पक्षमा साथ दियो भने एमाले र माओवादीमा यसबारे सजिलै जनमत बनाउन आधार बन्छ भन्दै वकालतका उत्रेकाहरू हिस्रिक्क परे । यहाँका बौद्धिक र प्राज्ञिक भन्ने जमात नै राज्यको धर्म (पन्थ भन्ने अर्थमा, न कि कर्तव्यको अर्थमा) हुने या नहुने, नेपालजस्तो देशले यसबारे बहस गरिरहन कति आवश्यक हो भन्नेमा अस्पष्ट छन् । केही नेता, प्राध्यापक र नागरिक अगुवाबाहेकले हिन्दु धेरै भएको देशले धार्मिक राज्य बनाउँदा के नै गल्ती होला र भन्ने खालको पपुलिस्ट भनाइमा साथ दिइआएका कारण यो अवस्था आएको हो ।स्वतन्त्रता आन्दोलनले सफलता पाइरहँदा देशले चुकाउनुपरेको विभाजनको पीडा स्वतन्त्रता आन्दोलका नेतृत्व र अनुयायीमा गहिरो बोध भएरै भारत धर्मनिरपेक्षतामा गएको हो भन्ने कतिपयको बुझाइ थियो । पाकिस्तान टु नेसन थिएरी वा मुस्लिम बाहुल्य भन्ने अवधारणाका आधारमा विभाजन हुँदै गर्दा तत्कालीन हिन्दु बाहुल्य भारतमा नेहरू र गान्धीमाथि हिन्दुहरूको कम दबाब थिएन । उपनिवेशकालीन फुटाउ र शासन गरको रणनीतिले निर्मितपोषित साम्प्रदायिक द्वन्द्वको भ्रुण हुर्किएर सामाजिक ध्रुवीकरणलाई निस्तेज गर्ने र सबै आस्थालाई समान ढंगले व्यवहार वा अवसर प्रदान गर्दा राष्ट्रिय एकता निर्माण गर्न सकिन्छ भन्ने नीतिस्वरूप नै उक्त व्यवस्था गरिएको थियो । उता मुहम्मद जिन्नालाई पनि यो कुराको राम्रो बोध थियो र उनको कालमा पाकिस्तान धर्म निरपेक्ष थियो । राज्य संरचनाको पूर्णरूप नबन्दै उनको मृत्यु भयो । राजनीतिक नेतृत्वको संकट परेको तत्कालीन पाकिस्तानमा सेनाको राजनीतिमा अधिपत्य बढ्दै गयो । राष्ट्रिय एकता सिर्जना गर्ने नाममा सेनाले राजनीतिमा आफ्नो औचित्य स्थापित गर्न राज्यलाई इस्लामीकरणतिर लैजाँदै गयो । भारतमा राष्ट्रियता भनेको पाकिस्तानविरोध हो भन्ने मनोविज्ञानसँगै तत्पश्चात्को चरणदेखि राष्ट्रिय स्वयंसेवक संघको गोदमा भारतीय जनता दलको दबदबा बढ्दै गएको हो । यसबीच भारतमा देखिएको हिन्दुत्वप्रतिका झुकावका नाममा राजनीतिक शक्तिले सत्ता प्राप्त गरेको, सत्ताकै भरमा राजनीतिलाई हिन्दु धर्म प्रवर्द्धनमा मोडेको र परिणामस्वरूप थप शक्तिशाली हुन गएको बुझाइका आधारमा पनि नेपालमा चलिरहेको बहसले सान्दर्भिकता खोजिरहेको देखिन्छ । सामाजिक परिवेश उस्तै देखिए पनि भारतीय नागरिक तहमा पछिल्ला शताब्दीमा जुन तहका धार्मिक समूहको दबाब र प्रभाव देखिन्थ्यो, त्यसको ठीक उल्टो अवस्था नेपालको छ । अहिलेको सत्तारूढ दलले गोद लिन खाजेको समूह, खासगरी हिन्दु धर्म मान्नेमध्येका उच्च जात का मानिसले भारतमा लामै समय अर्को धार्मिक समूहको नियन्त्रण र नियमनमा समय बिताउन परेको इतिहास छ । त्यही कारण १९४७ को विभाजनपछि भारतका बहुसंख्यक हिन्दुमा हामीले पनि राज्यको धर्म र हाम्रो धर्ममा एकरूपता ल्याउन सके केही राहत महसुस गर्न सकिन्थ्यो कि भन्ने मनोविज्ञानले काम गरेको हुन सक्छ । त्यहाँ एउटा ठूलो समूह आज पनि देशले सबै सबैखाले धर्मसम्प्रदायका मानिसको साझा अभिभावकीय भूमिकामा रहँदा नै उपयुक्त हुने भन्ने संविधानको मर्मबाट टाढा नजान भनिरहेको र त्यसका बचाउमा लडिरहेको अवस्था छ । धर्मलाई मुद्दा बनाएर छुट्टिएको मुस्लिम बहुसंख्यक पाकिस्तानभित्रै राज्यबाट पक्षपात भएको भनेर तत्कालीन पूर्वीपाकिस्तानीलेे सशस्त्र युद्ध गरेर बंगलादेश जन्मेबाट पनि धर्मका नाममा गरिने राजनीतिले सामाजिक न्याय सुनिश्चित गर्न नसक्ने कुरा प्रस्ट छ । दक्षिण एसियामा अफगानिस्तान, पाकिस्तान, बंगलादेश, माल्दिभ्स, भुटान धार्मिक राज्य नै हुन् । साढे पाँच दशससम्म धार्मिक राज्य रहेको नेपाल होस् या धार्मिक स्वतन्त्रता भन्ने श्रीलंका, तिनले पनि सीमान्तीकृत र अल्पसंख्यकलाई न्याय गर्न नसकेको कुरा दक्षिण एसिया सामाजिक द्वन्द्वको हब बनेको र राजनीतिक रूप लिएका दर्जनौं आन्दोलन र विद्रोहले प्रस्ट पार्छन् । कर्नाटका राज्यद्वारा आयोजित भारतीय संविधान र राष्ट्रिय एकता विषयक एक संगोष्ठीमा सम्पूर्ण वक्ता र सहभागीका भनाइमा यस्तैयस्तै आशय देखिन्थ्यो । जवाहरलाल विश्वविद्यालयका प्राध्यापक अजय गुदाभर्थीले त हिन्दु राज्यको वकालत गर्ने समूहले भारतीय बहुसंख्यकको प्रतिनिधित्व गर्नै नसक्ने तथ्यांकसहित जिकिर गरे । उनका अनुसार राज्यको नै धर्म हुनपर्छ भन्ने अहिलेको संस्थापन भनिने हिन्दुत्वका अनुयायी सीमित छन् । किसानमैत्री नीति र कार्यक्रम माग्ने भारतीयविरुद्ध लाठी बज्रिइरहेको छ । सरकार वरपरकाबाट उनीहरूले सास्ती भोगिरहेका छन् । यो ज्यादती हेर्दा हिन्दु धर्म नै मान्नेमध्ये पनि आफ्नो अधिकार माग्ने महिला, किसान, मजदुर या पछाडि पारिएको समूहलाई मूलधार भन्ने हिन्दु समूहले नसमेट्ने देखिन्छ । बहुसंख्यक किसानलाई दैनिक ज्यालादारी मजदुरमा बदल्न सफल सरकार भएजति उत्पादन र व्यापारको काम ठूला कम्पनीलाई सुम्पेर किसान र मजदुर तिनै कम्पनी मालिकका नियत, नियति र नियन्त्रणमा रहने बाध्यता सिर्जना गरेको उनको जिकिर छ । त्यस्तै सन्दर्भमा भारतीय विज्ञान संस्थान, बैंग्लोरमा आयोजित प्राध्यापक एसडी मुनिद्वारा लिखित नयाँ पुस्तकको छलफलमा भारतका हिन्दु र मुस्लिमका बारेमा सोधिएको जिज्ञासामा मुनिले आफ्नो विचार राख्न इन्कार मात्र गरेनन्, भोलिपल्ट दिल्ली पुग्नुपर्ने भन्दै भारतमा धर्मविरोधी असहिष्णुता बढेकोतर्फ व्यंग्य गरे । नेपालको सन्दर्भमा उठाएको अर्को प्रसंगमा उनको बुझाइ थियो नेपाल शताब्दीयौंदेखि सारभूत रूपमै हिन्दु समाज र राज्यका रूपमा अभ्यासरत रहँदै आएको छ । २०१९ को संविधानमार्फत मात्र किन हिन्दु राज्य घोषणा भयो त भन्ने प्रसंगमा, जब राजाले आफ्नो कदम र कामको लेजिटिमेसी चाहे तब मात्र राज्यको धर्म भयो । हिन्दु धर्मका अनुयायीहरू ब्रह्मालाई सृष्टिकर्ता, शिव या महादेवलाई संहारकर्ताको रूपमा मान्दै गर्दा विष्णुलाई संरक्षक या सृष्टिको पालक ठान्छन् । यसलाई नै जोडेर हिन्दु राजा पनि देशवासीका विष्णुका साक्षात् अवतारका रूपमा रहने भाष्य खडा गर्न र त्यसलाई मलजल गर्न नेपालले हिन्दु देश र हिन्दु राजाको बहस अगाडि ल्याएको हो । जुन हाम्रो सन्दर्भमा हामीले नै पनि भन्दै आएकै कुरा हो । यो भनाइमा दम किन छ भने शाहवंशको देश निर्माणमा जति नै गाथा बजारमा देखिए पनि पृथ्वनारायण शाहपछिका कसैको नाम इतिहासमा उल्लेख गर्नलायक देखिन्न । उनकै छोरामा पनि राजा प्रतापसिंह शाहभन्दा मुख्तियार बहादुर शाहको चर्चा छ । त्यसपछिको शाह परिवार त आफैंमा षड्यन्त्र र तिकडममा डुबेको छ । इतिहासमै बौलाहा राजाको उपाधि पाएका रणबहादुरको कार्यकाल होस् या त्यसपछिका गीर्वाण, राजेन्द्र, सुरेन्द्रको । यी राजाहरूले आफैंमा चैनको जिन्दगी बिताए ।बहुसंख्यकमध्ये मनपरेकी श्रीमतीबाट जन्मने छोरालाई राजा बनाउने आग्रहमा लागे । र, आफूसहित दरबारलाई सधैं विवादित र कमजोर बनाइरहे । शाहहरूको यो नितान्त आत्मकेन्द्रित र गैरराजनीतिक खालको चाह थियो । त्यसको प्राप्तिमा लोकलाजको समेत ध्यान नराख्ने कमजोरी राम्ररी बुझेका भीमसेन थापादेखि जंगबहादुरसम्मले उनीहरूलाई धनीको घरको पिँजडाको सुगालाई झैं जेजे मोजमस्ती चाहन्छन्, त्यो पुर्याइदिने तर स्वतन्त्र राजनीतिक निर्णय गर्न नदिने नीतिमा राखे । त्रिभुवनले मात्र विद्रोही दलको आडमा त्यो बन्धनबाट मुक्तिको बाटो अँगाले । तैपनि देशको संरक्षकका रूपमा प्रस्तुत हुन खोज्नेले जनतालाई साथमा लिएर देशभित्रै रहेर लड्नुपर्ने कांग्रेस नेताको रायविपरीत विदेशी भूमिमा शरण लिएको र प्रजातन्त्रसहित देशमा फर्किसकेपछि आफैंले जनसमक्ष गरेका राजनीतिक वाचाबाट पछि हटेका कारण साँचो अर्थमा राष्ट्रपिता को भूमिका निभाउन सकेनन् । बल्लतल्ल राणाहरूबाट हुँदै आएको राजशक्ति आफूमा ल्याउन सफल त्रिभुवन आफैं लामो समय जीवित रहन नसक्नु, शक्ति आफूमा आएपश्चात् त्यसका लागि जनतामार्फत पाएको साथको अवमूल्यन गर्दै एक्लै चल्न खोज्नु र परम्परागत राजतन्त्र स्थापनार्थ अघि बढेकाले उनले पनि आधुनिक नेपाली राज्यमा राजसंस्थाको आवश्यकता र औचित्यतालाई संस्थागत गर्न सकेनन् । महेन्द्रले शाहवंशको सान्दर्भिकता पुष्टि गर्दै नयाँ भाष्य निर्माण र स्थापित गर्न एउटा समूह नै बनाएर लेखन, चित्रकला, साहित्यलगायत ज्ञान निर्माणमार्फत ठूलो पहल गरेको देखिन्छ । महेन्द्रमाला, दिव्योपदेश लगायतका कदमको परिणाम आज शाहवंशका बारेमा विद्यमान जनमत हो भन्न हच्किन आवश्यक देखिन्न । तर, उनका बाबु र जनताको बीचमा भएको जनताको इच्छामार्फत शासन गर्ने सहमति वा लोकतन्त्रलाई बिर्सेर प्रजातन्त्र प्रजा यानेकि अंग्रेजीमा सब्जेक्ट, जसले कानुन पालनाबाहेक प्रश्न गर्ने राजनीतिक हैसियत र नागरिक अधिकार राख्दैन । शब्दले लोकतन्त्रको मर्म सम्बोधन गर्दैन भन्ने बोध गराए । सकारात्मक अर्थमा प्रजाले शासक बन्ने र शासन गर्ने हैसियत राख्दैन, शब्दमा बोलिने प्रजातन्त्र भाषा नै गलत भएको मन्ने मार्ग र मर्ममा औचित्यता पुष्टि गर्ने आधार तयार र निर्माण अर्को दृष्टिले हेर्दा महेन्द्रले नै गरे । जनता भनेको शासित हुने हो र शासन गर्ने त राजा नै हो, राजाको बोली (हुकुम) देशको कानुन हुने र राजाका क्रियाकलाप (चालचलन, भाषासंस्कृति, भेषभूषा, रहनसहन) जनताका लागि बिनाप्रश्न अनुकरण गर्नर्पैर्ने भन्ने अवस्थातर्फ धकेल्ने काम गरे । फलतः संविधानसभाको चुनाव नगराई आफैंले संविधान दिने, सकेसम्म चुनाव हुन नदिने र चौतर्फी दबाबले गराएको निर्वाचनको परिणाम नमान्नेर तीन महिनासम्म संसद्ले चुनेका नेतालाई प्रधानमन्त्रीसमेत नियुक्ति नगर्ने मनसाय महेन्द्रले देखाए । त्यो पनि थेग्न नसकेपछि बनेको सरकार र संसद्सहित १८ महिने शैशव प्रजातन्त्रको मुन्टो चुँड्ने कदमका कारण उनले तत्काल देश, परदेशमा मात्र होइन नागरिक अधिकारका बारेमा सुचित र चेतनशील बन्दै गरेका देशवासीसँगको सम्बन्ध स्थापना गर्ने विधि र विश्वास दरिलो बनाउन सक्ने कुनै बलियो आधार देखेनन् । अतः जनताका प्रतिनिधिलाई अपदस्थ गरी शासन हातमा लिएपश्चात् लेजिटिमेसी क्राइसिसकै कारण कतै धार्मिक आडमा आफ्नो उपादेयता बनाउन या बनाउन सकिन्छ कि भनेर नेपाललाई हिन्दु राज्यको घोषणा गरेको देखिन्छ । यो कदम हिन्दुसंस्कार, जुन परम्परादेखि नै व्यक्तिका जीवनपद्धतिका रूपमा भारतीय उपमहाद्वीपमा अस्तित्व र अभ्यासमा थियो । जसलाई नेपालमा राजनीतिसँग जोड्ने र बहुसंख्यक जनआस्था र भावनासँग खेलेर त्यसैलाई राष्ट्रवाद परिभाषित गर्ने र राजसंस्था जोड्ने, त्यसकै नाममा राजसंस्था र शाहवंशको पुनर्स्थापना र बिनाकुनै अवरोध परम्परागत राजकीय शक्तिको प्राप्ति र पूर्णाभ्यास संस्थागत गर्ने प्रपञ्चको परिणाम थियो । जानेर नजानेर आधुनिक नेपाली समाज उही पुरातन प्रपञ्चबाट निस्कन नसक्नु र लोकतन्त्रका लागि लडेका राजनीतिक दल र नेतामा समेत यसको बोध नहुनु र क्षणिक लाभहानिको हिसाबले यो लाइनमा लागेका नेताकार्यकर्ताको नियत नंग्याउन र निस्तेज गर्न नसक्नु विडम्बना नै हो । राज्य कुनै धर्मका पक्षविपक्षमा लाग्दैन, आफ्नो आस्था निर्बाध रूपमा अभ्यास गर्न पाउने अधिकार राज्यले सबैलाई दिएको छ, धर्मनिरपेक्षताले सबैलाई समान फाइदा हुन्छ र कसैलाई हानि हुँदैन भनेर सर्वसाधारणमा सञ्चार गरी सामाजिकीकरणको प्रक्रियामा जिम्मेवार दलहरू लाग्न नसक्नु गैरजिम्मेवारीपन हो ।समयमै विचार निर्माणकर्ता, जिम्मेवार राजनीतिक दल र नेतृत्वको ध्यान पुगेन भने नेपाली समाज भारतलगायत अन्य दक्षिण एसियाली राज्यमा झैं धर्मको पक्षविपक्षमा ध्रुवीकृत हुँदै जाने निश्चित छ । प्राध्यापक मुनिले इंगित गरेझै सर्वसाधारणको त कुरै छाडौं विद्धत् समूह वा नागरिक अगुवाले पनि सार्वजनिक रूपमा आफ्नो राय वा विचारसमेत प्रकट गर्न जीवनकै दाउ लगाउने तहमा आतंकित हुनुपर्ने अवस्था आइपर्दैन भन्न सकिँदैन । मानिसको धर्म र आस्था भावनात्मक चिज हुन् । नितान्त व्यक्तिगत हुँदाहुँदै पनि निजी र साम्प्रदायिक विषय भएकाले मानिसलाई उकास्न र भड्काउन सहज हुने हुँदा लोकतन्त्र नचाहने सबैखाले शक्तिले लोकतन्त्रकै वा बहुजनका हितका नाममा यो हतियार प्रयोग गर्छन् । राष्ट्रिय एकता, राष्ट्रिय हित, राष्ट्रिय सुरक्षा, लोकतन्त्रको सुनिश्चितता, सुदृढीकरण र संस्थागत चाहने सबै नेपालीले बेलैमा सजग हुन जरुरी छ ।"
राजनीतिक पार्टी रूपान्तरणबाटै सुधार,"निष्कर्ष कांग्रेसमा मात्रै होइन, सबै पार्टीमा नेतृत्व विकास र हस्तान्तरणको स्वस्थ, लोकतान्त्रिक र अनुकूल वातावरण सिर्जना गर्नु अपरिहार्य छ । जति छिटो अहिलेको असफल र अलोकप्रिय नेतृत्वबाट कांग्रेस, एमाले, माओवादीलगायतका पार्टीले मुक्ति पाउँछन्, त्यति नै छिटो ती पार्टीले पुनर्जीवन पाउनेछन् । होइन भने उनीहरूकै भविष्य र औचित्यमाथि समेत गम्भीर प्रश्न खडा हुनेछ । पार्टीभित्रका सुधारवादी, रूपान्तरणकारी र नयाँ पुस्ताका नेताकार्यकर्ताहरू असफल र अलोकप्रिय नेतृत्वसँगै सती जान्छन् कि सुधार र रूपान्तरणको नेतृत्व गर्छन् ? उनीहरूको भिजन, भूमिका र क्षमतामा नै पार्टीको भविष्य र नेपालको नियति अन्तर्निहित छ । यदि पार्टीमा रूपान्तरण भएन र जनअपेक्षाअनुसार सरकार र पार्टीले डेलिभरी गर्न सकेनन् भने कल्पनातीत दुर्घटनासमेत हुन सक्छ । पार्टी र नेतृत्व पंक्तिलाई चेतना भया !२न्भवबध्बनभि (राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थानबिन्दु जहाँ फरकफरक विज्ञले लेख्नेछन् सुधारका प्रस्तावना, निरन्तर ।)"
क्रमभंगको राजनीति,"जोगीरा सारारारा यतिखेर दाहालको काया सरकार छ भने ओलीजी (खड्गप्रसाद) छाया सरकार बनेका छन् । दाहाल राजमा अहिलेसम्म जे भयो त्यो किस्सा हो, जे हुँदै छ त्यो किस्सा छ र जे हुनेवाला छ त्यसको किस्सा बन्दै गरेको छ । मधेशमा फागुको गीत गाउने चलन श्रीपञ्चमीदेखि नै सुरु भइहाल्छ । ओलीजीले यस्तो तुरूप खेले कि भैया उपेन्द्र यादव साक्षी किनारा बनेर मुस्कुराउन थाले । दाहाल क्रमभंगको सच्चा अनुभूति गर्न थाले, उता रवि लामिछाने आफ् ैदाह्री सुमसुमाउन थाले । ढोलमजीराका साथ होली गीत गुन्जिन थाल्यो केकरा नदिआ में दहिया जमावल केकरा ले मंगलअ जोरनवा, गजब कई दहल ऐ ओलीजी माओवादी के नदिआ में दहिया जमावल कांग्रेस से लिहल जोरनवा, गजब कई दहल ऐ ओलीजी । दलीय दलदलमा फसेका देहातका कांग्रेसी भक्तजनहरू आफ्नै कित्तामा होलीको गान अलापे नकबेसर कागा ले भागा सैंया अभागा ना जागा । भुइँमान्छेहरूमा जोगिराको आफ्नै शब्द अभिव्यक्त हुँदै आए सदा आनन्द रहे एही दुआरे मोहन खेले होरी हो।"
छाक टार्ने संकटमा सहिद परिवार,"(राजविराज)सप्तरीको मलेठमा सात वर्षअघि तत्कालीन मधेशी मोर्चा र नेकपा एमालेबीचको द्वन्द्वका कारण सिर्जित घटनामा मारिएका सञ्जन मेहताका बुबा लक्ष्मण मेहता मंगलबार दिउँसो बैंकको ऋण तिर्न नसक्दा जग्गा लिलामी हुने चिन्तामा थिए । सोही घटनाका अर्का मृतक पीताम्बर मण्डलकी श्रीमती सोमनीदेवी आँगनमा चिन्तामग्न भेटिइन् । राजविराज नगरपालिका९ मलेठका यी दुई परिवारले सात वर्षअघि राजनीतिक द्वन्द्वका कारण आफ्ना परिवारका सदस्य गुमाएका थिए । घटनाको सात वर्ष बितिसक्दा पनि पीडित परिवारका दुःख र पीडा उस्तै छन् ।२०७३ फागुन २३ गते एमालेले सञ्चालन गरेको तराईं मधेश केन्द्रित मेचीमहाकाली अभियानअन्तर्गत सप्तरीमा सभा गर्ने तयारी र सभा गर्न नदिने तत्कालीन मधेशी मोर्चाको अडानका बीच भएको झडपमा मलेठस्थित गजेन्द्रनारायण सिंह औद्योगिक क्षेत्र र बस्तीमा प्रहरीको गोली लागेर सञ्जन मेहता, पीताम्बर मण्डल, आनन्द साह, वीरेन्द्र महतो र इनरदेव यादवको मृत्यु भएको थियो । घटनामा मधेशी मोर्चाका ३५, नेपाल प्रहरीका १६ र सशस्त्र प्रहरीका १७ जना सुरक्षाकर्मी घाइते भएका थिए । प्रहरीको गोली लागि मृत्यु भएका पाँचै जनालाई नेपाल सरकारले सहिद घोषणा गरी १०१० लाख रुपैयाँ दिएको थियो । छोराको मृत्यु भयो, बुहारी पनि माइती गइन् तर हामी संकटमा फस्यौं, घटनामा ज्यान गुमाएका सञ्जनका बुबा लक्ष्मणले भने, सरकारले दिएको १० लाख र अन्य व्यक्तिहरूबाट प्राप्त सहयोग लिएर बुहारी हिँडिन् तर हामी कर्जामा डुब्यौं, उही फागुन २३ गते धेरै जना फोटो खिचाउन आउँछन्, त्यति हो । लक्ष्मणका तीन छोरामध्ये सञ्जनको टाउकोमा गोली लागि मृत्यु भएको थियो । टाउकोमै गोली ठोकिएको थियो मेरो छोराको, भावुक हुँदै उनले भने, अमानवीय तरिकाले हत्या गरिएको हो । घर चलाउन र कान्छो छोरा सुनिललाई सीए पढाउन लक्ष्मणले ६ वर्षअघि घरसहित चार कट्ठा जग्गा कृषि विकास बैंकमा धितो राखेर १० लाख रुपैयाँ ऋण लिएका थिए । जेठो छोरा रञ्जन मलेठको नहर चौकमा किराना पसल गरिरहेका छन् । वृद्ध लक्ष्मण र उनकी श्रीमती शान्तिदेवी आँगनमै किराना पसल गरिरहेका छन् । यही पसल हो हाम्रो छाक टार्ने, सञ्जनकी आमा शान्तिदेवीले भनिन्, यसैबाट दुई छाक टार्नुपर्छ, औषधि उपचार र लत्ताकपडा जोड्नुपर्छ, कान्छो छोराको पढाइ खर्चसमेत जुटाएर बैंकको ब्याजसमेत तिर्नुपर्छ । किराना पसलले थेग्न ग्राहो भएपछि गाउँलेसँग कर्जा लिएर काम चलाएको लक्ष्मणले बताए । न त परिवारका सदस्यले रोजगारी पाए, न त भरणपोषण नै, उनले भने, छोरा मर्यो, जीवनको उत्तरार्द्धमा कर्जा तिर्न नसक्दा घरसमेत भएको जग्गा लिलाम हुने चिन्तामा रातको निन्द्रा हराएको छ ।सोही घटनामा मारिएका मलेठकै पीताम्बर मण्डलको परिवारको पीडा पनि कम छैन । मंगलबार दिउँसो पीताम्बरकी श्रीमती सोमनीदेवी चिन्तित अवस्थामा भेटिइन् । सात वर्षअघिको घटनाबारे कुरा सुरु गर्नासाथ उनी भक्काइन् । मेरो त सबै बर्बाद भयो, पति बित्नुभयो, घरै अल्झियो । बनिबुतो गरेर गुजारा गर्ने परिवारमा छाक टार्ने समस्या रहेको सोमनीदेवीले बताइन् । दुई छोरा र दुई छोरीका पिता पीताम्बरको मृत्युपछि सोमनीदेवीमाथि परिवार चलाउने जिम्मेवारी थपिएको थियो । भोलाको तलबले मात्र परिवारलाई खान लाउन पुग्दैन, सोमनीदेवीले भनिन्, बनिबुतो गर्न गइएन भने छाक टार्न समस्या हुने गरेको छ । सरकारबाट सहिद घोषणा भएर पाएको १० लाख र अन्य व्यक्तिबाट प्राप्त सहयोग गरी १२ लाख रुपैयाँमा जग्गा किनेर सोमनीदेवीले राजविराजरूपनी सडक खण्ड नजिकै मलेठमा घर बनाएकी छन् । माटोको भित्ता र टिनको छाना भएको घर क्षतिग्रस्त भइसकेको छ । कहाँबाट ल्याउनु घर मर्मत गर्ने पैसा ? खान पुग्दैन, घर कसरी बनाउनू ? उनले भनिन्, यही घर हो ओत लाग्ने तर वर्षामा घरभित्रै पनि पानीले भिज्छौं, हिउँदमा जाडोले काम्छौं । चैत वैशाखमा हावाहुरीको कहर सहनुपर्छ । अन्य तीन जनाको परिवारले पनि घटनाको सात वर्षपछि पनि त्यो दिन बिर्सन सकेका छैनन् । ७ मधेशवादी दल मिलेर मोर्चा बनाई संविधान संशोधनसहितको माग राखी आन्दोलन चर्काइरहेका थिए । मोर्चाको विरोधपछि एमालेले राजविराज नगरभन्दा ३ किलोमिटर उत्तर गजेन्द्रनारायण सिंह औद्योगिक क्षेत्रमा सभा गर्ने तयारी गरेको थियो । ०७३ फागुन २२ गतेदेखि नै राजविराज, औद्योगिक क्षेत्र, मलेठ वरपर रणभूमिजस्तै डरलाग्दो स्थिति उत्पन्न भएको थियो । एमालेको सभा भइरहँदा एमाले अध्यक्ष केपी शर्मा ओलीले सम्बोधन सुरु गर्नेबित्तिकै मोर्चाका कार्यकर्ताले प्रहरीको घेरा तोड्दा सुरक्षाकर्मीले चलाएको गोली लागेर ५ को ज्यान गएपछि एमालेले सो अभियान स्थगन गरेको थियो भने मोर्चाले आन्दोलन थप चर्काएको थियो ।"
"१२ वर्षपछि अर्थमा पुन, चुनौतीका चाङ","(काठमाडौं)माओवादी केन्द्रका उपमहासचिव वर्षमान पुनले करिब १२ वर्षपछि दोस्रो इनिङ्सका रूपमा अर्थतन्त्रको बागडोर सम्हालेका छन् । अर्थतन्त्र चरम आर्थिक मन्दीमा रहेकाले पूर्वाधार निर्माणका काम ठप्प जस्तै छ । राष्ट्रिय पुँजी निर्माणमा ८० प्रतिशतभन्दा बढी योगदान रहेको निजी क्षेत्र त्रसित रहँदा नयाँ लगानीको हिम्मत जुट्न सकेको छैन । राजस्व संकलन, पुँजीगत खर्च, वैदेशिक सहायता तथा अनुदानलगायतको अवस्था नाजुक छ । यस्तो अवस्थाबाट अर्थतन्त्र उकास्ने चुनौती उनलाई छ । नयाँ गठबन्धनको मुख्य योजनाकार पुन मन्त्रिपरिषद्मा पनि शक्तिशाली देखिन्छन् । आफ्नै दलको प्रधानमन्त्री भएकाले पनि निवर्तमान अर्थमन्त्री प्रकाशशरण महतलाई जस्तो असहज पुनलाई हुनेछैन । पुनका लागि सुधारिएको बाह्य क्षेत्र, पर्याप्त तरलता, घट्दो ब्याजदर सहज पक्ष छ भने सरकारी वित्तमा सुधार निकै चुनौतीपूर्ण छ । प्रधानमन्त्री पुष्पकमल दाहालका अनौपचारिक प्रमुख सल्लाहकारका रूपमा रहेका पुनसामु मुलुकको अर्थतन्त्र सुधार गर्ने चुनौती ज्युँका त्युँ छ । यसअघि अर्थ, ऊर्जा र शान्ति तथा पुनर्निर्माणमन्त्री भइसकेका पुन दोस्रो पटक अर्थमन्त्री बन्दै गर्दा मुलुकको आर्थिक वृद्धि दर बढाउने, देशभित्र रोजगारी सिर्जना गर्ने, वैदेशिक लगानी भित्र्याउने, कृषि, पर्यटन क्षेत्रलाई तीव्रता दिने र मुलुकको व्यापार घाटा कम गर्ने चुनौती छ । ०६८ भदौमा पहिलो पटक अर्थमन्त्री भएका पुनले १८ महिनापछि पद छोड्दा जति सहजता पाएका थिए यस पटक त्यसैगरी बाहिरिनकै लागि पनि उनले धेरै मिहिनेत गर्नुपर्नेछ । यसअघि अर्थमन्त्री बन्दा स्मरण गर्न लायक कुनै काम नगरे पनि अर्थतन्त्र बिगारेको दोष लाग्ने अवसर पनि दिएनन् । तर यस पटक त्यही अवस्थामै बाहिरिन पनि अर्थमन्त्रीले धेरै सहयोग गर्नुपर्नेछ । सरकार पक्षले माने पनि नमाने पनि अहिले अर्थतन्त्र शिथिल अवस्थामा छ । रेमिट्यान्स निरन्तर रूपमा बढेको र पर्यटनमा सामान्य सुधार हुँदा भित्रिएको केही विदेशी मुद्राले विदेशी विनिमय सञ्चिति, शोधनान्तर, चालु खाता सबल देखिएका छन् । तर रेमिट्यान्सको रकम मात्र बिर्सने हो भने बाह्य क्षेत्र कुनै हिसाबले ठीक छैन । किनकि वैदेशिक लगानी, सरकारी अनुदान र विदेशी सहायताको अवस्था नाजुक छ । सेवा क्षेत्र नाफामा जानुपर्नेमा घाटामा छ । जबसम्म वस्तु निर्यात बढ्दैन र आयात बढे पनि निर्यात बढेको कारण समग्र व्यापार घाटा कम हुने स्थिति हुँदैन । व्यापार घटेर बाह्य क्षेत्र सन्तुलन हुनु भनेको अर्थतन्त्रमा दिगो सुधार नहुने अर्थविद्हरू बताउँछन् ।नयाँ अर्थमन्त्रीका लागि बजेटरी प्रणालीमा सुधारको विशेष योजनासहित अघि बढ्नुपर्ने मुख्य चुनौती रहेको अर्थविद् डिल्लीराज खनालले बताए । गहिरो संकटतर्फ जान लागेको अर्थतन्त्रलाई कसरी उकास्ने त्यसका निम्ति बजेट कार्यान्वयन प्रणालीमा व्यापक सुधार गर्नुपर्नेछ । नयाँ अर्थमन्त्रीले यो विषयलाई प्राथमिकतामा राखेर काम अघि बढाउनुपर्छ, उनले भने, न्यून राजस्व संकलन र पुँजीगत खर्चमा सुधार ल्याउन कार्यान्वयन पक्षलाई चुस्त दुरुस्त बनाउनुपर्छ । केन्द्रीय बैंकको सहयोगमा निजी क्षेत्रको प्रोत्साहन गर्न सरकारले लगानीमैत्री वातावरण निर्माण गरेर उद्योगी व्यवसायीलाई थप लगानीका लागि उत्साह जगाउने काम अर्थमन्त्रीले गर्नुपर्ने उनले बताए । सरकार हाम्रो साथमा छ, अर्थतन्त्र सुधारका लागि प्रयास गरेको छ भन्ने विश्वास निजी क्षेत्रलाई दिलाउनुपर्छ, उनले थपे, उत्पादन र पूर्वाधार विकासमा लगानी बढेमा मात्र आम जनताले पनि राहत र फाइदा पाउँछन् । रोजगारीमा पनि वृद्धि हुन्छ । समग्रमा मन्दीको खतरामा रहेको अर्थतन्त्र उकास्न व्यापक रूपमा सरोकारवालाहरूलाई समेत विश्वासमा लिएर अघि बढ्नुपर्छ ।वित्तीय प्रणालीमा पर्याप्त तरलता र घट्दो ब्याजदर हुँदा पनि कर्जा माग बढ्न सकेको छैन । उद्योग व्यवसाय ५० प्रतिशतभन्दा कम क्षमतामा चलेका छन् भने उत्पादन, उत्पादकत्व र बजार माग निरन्तर घट्दो छ । सेयर बजार बढ्न सकेको छैन भने घरजग्गा कारोबार शिथिल छ । लघुवित्त, सहकारी, मिटरब्याजीलगायत समस्या समाधानको भारी पनि पुनको काँधमा आएको छ ।निजी क्षेत्रको आत्मविश्वास खस्किएकाले त्यसमा सुधारका लागि सरकारले भरपूर प्रयास गर्नुपर्ने त्रिभुवन विश्वविद्यालय केन्द्रीय अनुसन्धान विभाग प्रमुख शिवराज अधिकारीको सुझाव छ । भुक्तानी बाँकी रहेको दायित्व राफसाफ गरेर सरकारले अर्थतन्त्र चलायमान बनाउनुपर्छ, उनले भने, सरकारले ढिलासुस्ती गर्दा निजी क्षेत्रले झन् पछि हट्ने भएको थप लगानी विस्तारका लागि सरकारले आलटाल गर्नुभएन । अहिलेको आर्थिक संकटबाट पार पाउने एकमात्रै उपाय भनेको सरकारी खर्च बढाउनु भएकाले अर्थमन्त्रीको ध्यान त्यसतर्फ जानुपर्ने उनको भनाइ छ । सरकारले अहिले थप ऋण लिएर भए पनि विकास खर्च गर्न डराउन नहुने उनको सुझाव छ । नवनियुक्त अर्थमन्त्री पुनले अर्थतन्त्र सुधारका लागि लगानीमैत्री वातावरण बनाउने प्रतिबद्धता व्यक्त गरेका छन् । विगतमा मलाई गुरिल्ला अर्थमन्त्री भन्थे । अर्थशास्त्रको अनुभव थिएन । पदभार ग्रहण गरेका एकदुई महिनासम्म अर्थमन्त्रीका रूपमा मानेका पनि थिएनन्, नयाँ अर्थमन्त्रीका रूपमा पदभार ग्रहण गरेपछि मन्त्री पुनले भने, अहिले अवस्था फेरिएको छ । यो बीचमा मेरो अनुभवको दायरा पनि फराकिलो भएको छ । मेरो अनुभव र सबैको सहयोगले थोरै मन्दीमा रहेको अर्थतन्त्र तीव्र रूपले सुधार गर्न सक्छौं । राजस्व संकलनको लक्ष्य निकै महत्त्वाकांक्षी भए पनि अर्को महिना नै २० प्रतिशतले बढाउन सकिने दाबी पुनको छ । अर्थले बढी गर्नुपर्ने राजस्व संकलन नै हो । यसका लागि कतिपय अवस्थामा खुकुलो मुठी गरेर पनि बस्नुपर्ने हुन्छ । राजस्वसँगै खर्च पनि बढाउनुपर्नेछ । खर्च र आयको सन्तुलन मिलाउनुछ, उनले थपे, राजनीतिक नेतृत्वले बाटो देखाउने र निर्णय प्रक्रियामा सहजीकरण गरिदिने हो, काम गर्ने विज्ञ कर्मचारीहरूले हो । अर्थतन्त्र सुधारका लागि आफू निकै आशावादी रहेको उनले बताए ।नवनियुक्त अर्थमन्त्री वर्षमान पुनले वातावरणसम्बन्धी कोषहरू (क्लाइमेट फन्ड)बाट प्राप्त हुने अनुदान तथा सहुलियतपूर्ण ऋणलाई मिश्रण गरी सरकारी तथा निजी क्षेत्रलाई परिचालन गर्ने पहिलो निर्णय गरेका छन् । अर्थमन्त्री पुनले बुधबार कार्यभार सम्हाल्दै जलवायु वित्त र नेपालसँग सम्बन्धित ९ बुँदे निर्णय गरेका हुन् ।"
आर्मी क्लब सेमिफाइनलमा,(झापा) डिफेन्डिङ च्याम्पियन त्रिभुवन आर्मी क्लब छैटौं झापा गोल्डकप फुटबल प्रतियोगिताको सेमिफाइनल पुगेको छ । आर्मीले बुधबार मच्छिन्द्र फुटबल क्लबलाई २१ ले पराजित गर्दै लगातार छैटौं पटक प्रतियोगिताको सेमिफाइनलमा स्थान बनाएको हो । बिर्तामोडस्थित डोमालाल राजवंशी रंगशालामा एक गोलले पछि परेको अवस्था उल्टाउँदै आर्मीले जित हासिल गर्यो । आर्मीले दुवै गोल दोस्रो हाफमा गरेको हो । टोलीका नवयुग श्रेष्ठले ६० औं र प्लेयर अफ द म्याच वसन्त जिम्बाले ८० औं मिनेटमा गोल गरेका थिए । मछिन्द्रका डिफेन्डरले क्लियर गर्न नसकेको बलमा बक्सनजिकै रहेका नवयुगले कुनै गल्ती नगरी गोलमा परिणत गरे । ८० औं मिनेटमा वसन्त काउन्टर अट्याकमा गोल गर्न सफल भए । खेलमा मछिन्द्रले ११ औं मिनेटमै अग्रता लिएको थियो । विदेशी खेलाडी स्टेफन विनोङले मछिन्द्रबाट गोल गरे । हिसुब थपलियाको पासमा विनोङले नगरी बललाई पोस्टको दिशा दिए । मछिन्द्रले यो सिजन केपी ओली कप र वाग्मती गोल्डकप जितेको थियो । खेलको सातौं मिनेटमा नवयुगले मछिन्द्रका गोलकिपर विशाल श्रेष्ठसँग वानटुवानको अवस्थामा गोल गर्ने अवसर गुमाए । उनको फितलो प्रहार गोलकिपर विशालले सहजै नियन्त्रणमा लिए । खेलको सुरुवातदेखि नै मछिन्द्रले आर्मीमाथि दबाब दिएको थियो । चौथो मिनेटमा मछिन्द्रका विदेशी खेलाडी ओमोलाजा करिमको फ्रिकिकमा विमल घर्तीमगरको हेडर तथा लगत्तै पाँचौं मिनेटमा देवेन्द्र तामाङको हेडर पनि बाहिरियो । २२ औं मिनेटमा मछिन्द्रका अभिषेक गुरुङको पासमा विमलले गरेको कडा प्रहार आर्मीका गोलकिपर विकेश कुथुले पञ्च गरेर बाहिर पठाए । ७९ औं मिनेटमा अग्रता दोब्बर बनाउन मछिन्द्र चुक्यो । गोलकिपर विकेश अगाडि बढेको अवस्थामा खाली पोस्टमा मछिन्द्रका आयुश घलानको प्रहार पोस्टमा लागेर फर्किएको थियो । आर्मीका प्रशिक्षक मेघराज केसीले नयाँ र पुराना खेलाडीको तालमेलबाट खेल आफ्नो पक्षमा पार्न सफल भएको बताए । उनले झापा गोल्डकप मोफलसकै उत्कृष्ट भएकाले रणनीतिअनुसार नै खेलेर जित हासिल गरेको बताए । मछिन्द्रका प्रशिक्षक सन्तोष न्यौपानेले खेलाडीहरू खटेर खेले पनि जित निकाल्न असफल भएको बताए । उनले आधा दर्जन अवसर पाए पनि सही दिशा दिन नसक्दा खेल गुमाउनुपरेको बताए ।
छोटकरी,"विश्वकपलाई ५ करोडकाठमाडौं (कास) आईसीसी पुरुष ट्वान्टी२० विश्वकपमा स्थान बनाएको नेपाली क्रिकेट टोलीको तयारीका लागि अर्थ मन्त्रालयबाट ५ करोड रकम निकासा भएको छ । राखेप सदस्यसचिव टंकलाल घिसिङले विश्वकपलाई तयारी खर्च निकासा भएको जानकारी गराए । नेपाली टोली विश्वकपमा पुगेपछि प्रधानमन्त्री पुष्पकमल दाहालले तयारीका लागि लाग्ने खर्चमा कुनै कमी हुन नदिने प्रतिबद्धता व्यक्त गरेका थिए । सोहीअनुरुप रकम निकासा भएको घिसिङले बताए ।सदभावको अग्रताकाठमाडौं (कास) एमेच्योर गल्फर सदभाव आचार्यले सूर्य नेपाल च्यालेन्जको बुधबार तीन स्ट्रोकको अग्रतासहित शीषस्थानमा कायमै राखेका छन् । रोयल नेपाल गल्फ क्लबमा साबिक विजेता युवा गल्फर सदभावले ४ अन्डर ६४ को आकर्षक प्रदर्शन गर्दा समग्रमा ७ अन्डर १ सय ९७ सहित पूर्व नम्बर एक गल्फर रवि खड्कालाई तीन स्ट्रोकले पछि पारेका छन् । रविले बुधबार ३ अन्डर ६५ स्कोर गरे । उनी समग्रमा ४ अन्डर २०० सहित दोस्रो स्थानमा उक्लिए । भुवन नगरकोटीले दिनकै उत्कृष्ट स्कोर कार्ड तयार पार्दा ५ अन्डर ६३ स्कोर गरे । समग्रमा उनी ३ अन्डर २ सय १ सहित तेस्रो स्थानमा उक्लिए । ला लिगा अध्यक्षलाई नेपाल आउने निम्ताकाठमाडौं (कास) स्पेनका लागि नेपाली राजदूत शर्मिला पराजुली ढकाल र स्पेनिस ला लिगाका अध्यक्ष हाभियर टेवास मेड्रानोबीच नेपाली फुटबलमा सहकार्यका लागि छलफल भएको छ । अध्यक्ष मेड्रानोले खेलकुदको माध्यमबाट नेपाल र स्पेनलाई जोड्ने राजदूत ढकालको प्रयासको प्रशंसा गर्दै नेपाली फुटबल विकासमा सहकार्य गर्ने प्रस्ताव राखेका थिए । म्याड्रिडस्थित ला लिगा मुख्यालयमा मंगलबार भएको भेटमा राजदूत ढकालले अध्यक्ष मेड्रानोलाई नेपाल भ्रमणको निम्तो दिएकी छन् । मेड्रानो नेपाल भ्रमणलाई निकै उत्साही हुनुहुन्छ । उहाँको भ्रमण चाँडो हुनेछ । नेपाली फुटबलसँग सहकार्य गर्न उहाँले तत्परता जनाउनुभएको छ, राजदूत ढकालद्वारा जारी विज्ञप्तिमा उल्लेख छ ।कर्णाली प्रदेश विजयीविराटनगर (कास) प्रथम कोशी प्रदेश राष्ट्रिय टी२० क्रिकेट प्रतियोगितामा बुधबार लुम्बिनी र कर्णाली प्रदेश विजयी भएका छन् । लुम्बिनीले सुदूरपश्चिमलाई ५८ र कर्णालीले मधेश प्रदेशलाई ३ विकेट हराए । पहिलो खेलमा टस जितेको लुम्बिनीले निर्धारित २० ओभरमा ६ विकेट गुमाई १ सय ६८ रन बनायो । जवाफमा सुदूरपश्चिम १७१ ओभरमा १ सय ११ रनमै समेटियो । दोस्रो खेलमा टस जितेको मधेश अन्तिम बलमा अलआउट हुँदै ९० रन जोड्न सक्यो । सामान्य लक्ष्य पछ्याएको कर्णालीले १५४ ओभरमा ७ विकेट गुमाई पूरा गरेको छ ।"
