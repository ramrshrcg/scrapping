शीर्षक,विवरण
पूर्वउपराष्ट्रपतिका छोराहरू सुन तस्करीमा,"(काठमाडौं)पूर्वउपराष्ट्रपति नन्दबहादुर पुनका छोरा तथा माओवादी निकट अखिल क्रान्तिकारीका महासचिव दीपेश यसअघि नै सुन तस्करी तथा सहकारी ठगीमा मुछिएका छन् भने अर्का छोरा जितेन्द्र पनि सुन तस्करीमै संलग्न भएको तथ्य फेला परेका छन् । तत्कालीन उपराष्ट्रपतिकै जानकारी तथा संरक्षणमा उनको हैसियत दुरूपयोग गरेर जितेन्द्रले पटकपटक सुन ल्याएको तर एक खेपमा ल्याएको चार किलोको पैसा चिनियाँ बिक्रेतालाई नदिएकोसमेत खुलासा भएको छ । पूर्वसभामुख कृष्णबहादुर महराका छोरा राहुल र रेशम, पूर्वउपप्रधानमन्त्री टोपबहादुर रायमाझीका छोरा सन्दीप र पूर्वगृहमन्त्री रामबहादुर थापाका छोरा प्रतीकजस्तै पूर्वउपराष्ट्रपति पुनका छोरा दीपेश र जितेन्द्र पनि विभिन्न गैरकानुनी कारोबारमा सक्रिय थिए । भुटानी शरणार्थी प्रकरणमा सन्दीप अहिले धरौटीमा छन् भने प्रतीक फरार छन् । पूर्वउपराष्ट्रपतिका छोरा दीपेश अवैध उत्खनन, सहकारी ठगी र सुन तस्करीमा सहभागी भएको भनेर तथ्यसहित उजुरी परे पनि सरकारले उनलाई उन्मुक्ति दिँदै आएको छ । सुन तस्करीमा पूर्वसभामुखका छोरा राहुल पक्राउ परेपछि पूर्वउपराष्ट्रपतिका छोरा जितेन्द्र फरार छन् । उनले सुन तस्करीकै लागि तिब्बती नाकाबाट आवतजावत गर्न गृह मन्त्रालयबाट परिचयपत्र बनाएका थिए । तत्कालीन उपराष्ट्रपति कार्यालयको स्वकीय अधिकृतको परिचयपत्र, बाबुको परिचय खुल्ने गरी नगरपालिका र प्रहरी प्रधान कार्यालयबाट बनाएको फोटोसहितको दस्ताबेज र यस्तै दस्ताबेज धितो राखेर चिनियाँ बिक्रेतासँग सुन किन्न गरेको तमसुक होइन, तमसुक गर्दाको फोटो र भिडियो पनि कान्तिपुरले प्राप्त गरेको छ । माओवादी नेता पुन साढे ७ वर्ष नेपालको उपराष्ट्रपति बनेका थिए । २०७२ कात्तिक १४ देखि २०७४ चैत ४ सम्म पहिलो कार्यकाल र २०७४ चैत ५ देखि २०७९ चैत ६ सम्म दोस्रो कार्यकाल उनले सो गरिमा पाएका थिए । यो बीचमा उनले छोराको कारोबारलाई सघाउन चिनियाँ व्यापारीलाई भटेको पनि खुलासा भएको छ । उनीहरूलाई विश्वस्त गराउन छोरा जितेन्द्रले उपराष्ट्रपति कार्यालयको अधिकृतका रूपमा औपचारिक परिचयको प्रतिलिपि पनि दिएका थिए । जितेन्द्रले चार किलो सुन उधारोमा किन्न २०७६ असोज १९ (६ अक्टोबर २०१९) मा चीनको सेन्जेन प्रस्पर मङ्कक कम्पनीसँग तमसुक गरेका थिए । करिब अढाई करोड नेपाली रुपैयाँ तिर्न उनले एक वर्षको म्याद लिएका थिए । जसको दैनिक ब्याज २० हजार र वर्षभरिको ७१ लाख निर्धारित गरिएको थियो । यसरी साँबा र ब्याजसहित करिब सबा तीन करोडको यो सुन तस्करी गरेर ल्याउन रोल्पाको राङ्सी स्थायी घर भएका उनलाई गृह मन्त्रालयले हुम्ला निवासी भनेर नाका वारपार गर्ने परिचयपत्र बनाइदिएको थियो । एक वर्षभित्र सुनको पैसा नपाएपछि बिक्रेताले रकम उठाउन ताकेता गर्दा जितेन्द्रले पिता तथा तत्कालीन उपराष्ट्रपतिको हैसियत दुरूपयोग गरेर पन्छिएको अनुसन्धान अधिकारीहरूको भनाइ छ । पटकपटक ताकेता हुन थालेपछि जितेन्द्रले आफ्ना बाबुको हैसियत देखिने थप दस्ताबेज, नेपाल प्रहरीका अधिकारी तथा भारतीय प्रधानमन्त्री नरेन्द्र मोदीसँगको तस्बिरसमेत पठाएर प्रभावित गरेका थिए । त्यसपछि पनि रकम नदिई जितेन्द्र सम्पर्कविहीन बनेका थिए ।जितेन्द्रले तीनदेखि पाँच पटकसम्म सुन ल्याएपछि आफूहरूलाई ठगेको चिनियाँ व्यापारीको भनाइ छ । कारोबारीले अर्कै एक व्यक्तिसँग गरेको वीच्याटमा पूर्वउपराष्ट्रपति पुनसँग परिचय भएपछि आफूले सुन दिएको तथा बाबुछोरा मिलेर आफूहरूलाई ठगेको जनाएका छन् । उनले (जितेन्द्र) पहिले हामीलाई उपराष्ट्रपति (नन्दबहादुर पुन) सँग भेट गराए । त्यसपछि उनी नेपालमा सुन व्यापार गर्ने भन्दै चीन आए । उपराष्ट्रपतिको नाम जमानी राखेर सुन फुत्काए । तीन पटक कारोबारपछि सुनको भुक्तानी नै दिएनन्, बरु सम्पर्कबाहिर रहे, उनले वीच्याटमा लेखका छन्, लाजै नमानी बसे, हामीलाई पछि थाहा भयो, यो त गैरकानुनी गिरोह रहेछ । भन्नलाई त उपराष्ट्रपतिले पनि चिनियाँ मान्छेको पैसा तिर्नुपर्छ भन्थे, तर दिएनन् । यो त अन्तर्राष्ट्रिय ठगगिरोह हो । बाबु र छोराको मिलेमतो रहेछ । पछिल्लो पटक २०८० असारमा हङकङबाट स्कुटरको ब्रेक सुमा लुकाएर ल्याइएको करिब ६१ किलो र त्यसअघि २०७९ पुस १० मा दुबईबाट विद्युतीय चुरोट (भेप) मा लुकाएर ल्याइएको करिब ९ किलो सुन तस्करीमा पनि दीपेश मुछिएका थिए । भेप प्रकरणमा महरापुत्र राहुल र ब्रेक सु प्रकरणमा दीपेशको नाम प्रस्टै जोडिएको थियो । तर, ६१ किलो सुन ल्याउने तस्कर दावा छिरिङ र दावाजिन वाङसँग दीपेशको सम्पर्क र सम्बन्धका तथ्य प्रहरीले फेला पारे पनि उनलाई संरक्षण भइरहेको छ । दीपेशलाई प्रहरीको केन्द्रीय अनुसन्धान ब्युरो (सीआईबी) ले सामान्य बयान कागज मात्रै गराएर छोडेको थियो । सोधपुछका क्रममा प्रहरीले दीपेशको मोबाइल माग्दा ह्वाट्सएपभाइवर, वीच्याटलगायत माध्यमको प्रयोग गर्ने मोबाइल लुकाएर सामान्य फिचर फोन दिएका थिए । तस्करीको विवरण खुल्ने भयले उनले आफूले नियमित चलाउने मोबाइल लुकाएर अरू नै मोबाइल प्रहरीलाई दिएका थिए । दुवै तस्करी प्रकरणमा नेपाल प्रहरीले अनुसन्धान अघि बढाएसँगै जितेन्द्र विदेश गएका थिए ।काँचो सुन किनेर व्यक्तिगत रूपमा ल्याउन नेपालको कानुनले बन्देज गरेको छ । नेपालभित्र सुन चाहिए नेपाल राष्ट्र बैंक वा तोकिएका बैंकबाट व्यापारीले किनेर बिक्री गर्न पाउँछन् । पुन उपराष्ट्रपतिमै बहाल रहँदा उनको कोर टिम मा रहेका जीवनकुमार गुरुङ पनि सुन तस्करी प्रकरणमै पक्राउ परेका छन् । पछिल्लो पटक २०८० मंसिर १९ गते विमानस्थलबाट बरामद १४ केजी सुन तस्करीको नेटवर्कमाथि अनुसन्धान गर्ने क्रममा प्रहरीको केन्द्रीय अनुसन्धान ब्युरो (सीआईबी) ले गुरुङलाई गत फागुन १४ मा पक्राउ गरेको छ । गुरुङको आपराधिक नेटवर्कमाथि अनुसन्धान भइरहेको सीआईबीका एसपी होविन्द्र बोगटीले बताए । गुरुङलाई सुन तस्करी प्रकरणमा पक्राउ गरी विमानस्थल भन्सारको जिम्मा लगाइएको छ । बाँकी संगठित अपराधमा सीआईबीले सूक्ष्म अनुसन्धान गरिरहेको छ, यसबाहेक अरू कुरा अहिले नै भन्ने स्थिति छैन ।अनुसन्धानका क्रममा जोसुकैको संलग्नता देखिए पनि कारबाहीको दायरामा ल्याइने उनको भनाइ छ । तर, पूर्वउपराष्ट्रपति पुनका दुई छोराको तस्करी सञ्जालबारे भने उनी बोल्न चाहेनन् । त्यसो त, वर्तमान अर्थमन्त्री वर्षमान पुनको परिवारसँग पनि चिनियाँ सुन तस्करको समूहले सम्बन्ध राखको खुलेको थियो । कान्तिपुरसँगको अन्तर्वार्तामा अर्थमन्त्री पुनले यो विषय आउनेबित्तिकै आफूले स्वतन्त्र रूपमा छानबिन गर्न प्रधानमन्त्रीलाई भनेको प्रस्टीकरण दिएका छन् । यो विषय आउनेबित्तिकै मैले स्वतन्त्र रूपमा छानबिन होस् भनेर भनिसकेको छु । प्रधानमन्त्रीले सदनमै आफ्नै परिवारकै सदस्य भए पनि अनुसन्धान जारी राख्नू । दोषी कसैलाई छोडिँदैन भन्नुभएको छ, पुनले कान्तिपुरसँग भने, प्रधानमन्त्रीकै पार्टीका धेरै मानिसको नाम आउँदा पनि अनुसन्धान रोकिएको छैन । बरु अरू पार्टीका सदस्यको नाम आउँदा अनुसन्धान अघि बढेको छैन । मेरा आफन्त वा परिवारका कुनै सदस्यको नाम आएमा कसलाई कहाँ बुझाउनुपर्ने हो, त्यसका लागि म तयार छु । अहिलेको अवस्थामा दोषी हुँदाहुँदै पनि बच्न सक्छु भन्ने भ्रम कसैले राख्नु हुँदैन ।"
मलेसियाद्वारा जेठ १८ देखि आप्रवासी श्रमिक प्रवेशमा रोक,"(काठमाडौं)नेपाली श्रमिकको प्रमुख गन्तव्य मुलुक मलेसियाले औपचारिक क्षेत्रमा काम गर्न आउने आप्रवासी श्रमिकका लागि आगामी जेठ १८ (मे ३१) देखि प्रवेशमा रोक लगाउने निर्णय गरेको छ । मागभन्दा आपूर्ति बढी भएको र त्यसले आन्तरिक सुरक्षामा समस्या सिर्जना गरेको भन्दै मलेसियाले अर्को आदेश नहुँदासम्मका लागि भन्दै आप्रवासी श्रमिकलाई भर्ना नलिने निर्णय गरेको हो । यसबारे काठमाडौंस्थित मलेसियाली दूतावासले अनलाइन भिसाको आवेदन लिन अनुमति पाएका भिसा सेन्टरहरूलाई औपचारिक जानकारी गराइसकेको छ । मलेसियाको गृह मन्त्रालयले आवश्यक पर्ने आप्रवासी श्रमिकलाई मे ३१ अघि नै ल्याइसक्न रोजगारदाता कम्पनीलाई समयसीमा तोकिदिएको छ । रोजगारदाता कम्पनीले आप्रवासी श्रमिक ल्याउन अनुमति पाएको कोटा प्रयोग नगर्ने भए सो मितिभित्र रद्द गरिसक्नुपर्ने पनि उल्लेख गरिएको छ । मलेसियाको गृह मन्त्रालयले मे १७ भित्रै आप्रवासी श्रमिकको भिसा लगाइसक्नुपर्ने जनाएको छ । मे ३१ पछि आप्रवासी श्रमिकले मलेसियामा प्रवेश पाउने छैनन्, मलेसियाको सहर पुत्राजयमा शुक्रबार आयोजित पत्रकार सम्मेलनमा मलेसियन गृहमन्त्री सेरी सैफुद्दीन नासुसन इस्माइलले भनेका थिए, सरकारले निर्धारण गरेको विदेशी श्रमिक संख्याको सीमा पूरा भइसकेको छ । गृहमन्त्री इस्माइलका अनुसार मलेसियाले आफूसँग भएको कुल श्रमशक्तिको १५ प्रतिशत मात्रै विदेशी श्रमिक राख्ने नीति लिएको छ । मलेसियामा एक करोड ७० लाख श्रमशक्ति रहेको छ । जसअनुसार विदेशी श्रमशक्तिको अधिकतम संख्या २५ लाख ५० हजार हो । गत फेब्रुअरीसम्ममा मलेसियामा यस्ता विदेशी श्रमिकको संख्या २१ लाख ३० हजार ९ सय ३१ जना पुगिसकेको सरकारी तथ्यांक छ । जनवरी १७ देखि मार्च २३ सम्ममा नयाँ आप्रवासी श्रमिक ल्याउनका लागि बाँकी ४ लाख १२ हजार ११ जनालाई अनुमति दिइसकेको छ । विदेशी श्रमिकका लागि तोकेको कोटा आउँदो मार्च ३१ सम्म पूरा हुनेछ, इस्माइलले भने । मलेसियामा लामो समयपछि विदेशी श्रमिकको कोटा पूरा भएको हो । आर्थिक मन्दीले मलेसियाका उत्पादन र सेवा क्षेत्रमा असर पुगेपछि रोजगारदाताले काम दिन सकेका छैनन् । रोजगारदाताले ओभरटाइम दिन नसक्दा श्रमिकहरू न्यूनतम तलब १५ सय रिंगेटमा काम गर्न बाध्य छन् । गृहमन्त्री इस्माइलले राष्ट्रिय सुरक्षाको विषयलाई मध्यनजर गर्दै सरकारले औपचारिक क्षेत्रमा विदेशी कामदार ल्याउन समयसीमा तोक्नुपर्ने अवस्था आएको बताए । यो समयसीमा तोक्नुको उद्देश्य विदेशी श्रमिकको शोषण रोक्नु पनि हो । जुन यसअघि पनि व्यापक रूपमा सार्वजनिक भइसकेको छ, उनले भने । अहिले मलेसियामा काम नपाएर बिचल्ली पर्नेहरूको संख्या बढ्दो छ । मलेसियामा आप्रवासी श्रमिकमा सबैभन्दा बढी बंगालीहरू छन् । उच्च लागत शुल्क तिरेर मलेसिया पुगेका आप्रवासी श्रमिकहरूले उचित तलबसहितको रोजगारी नपाउने अवस्था छ । गृहमन्त्री इस्माइलका अनुसार विदेशी श्रमिक नल्याउने नीतिले मुलुकमा वैदेशिक श्रमको आवश्यकताको सही मूल्यांकन गर्न सहयोग मिल्नेछ । यसले विदेशी श्रमिकको उचित व्यवस्थापन गर्न सरकारले समय पनि पाउनेछ, उनले भने । मलेसियामा सुरक्षा गार्ड, पर्यटन क्षेत्र, फर्निचर, सरसफाइ र साना औद्योगिक उत्पादन लगायतमा गरी झन्डै ५ लाख नेपाली श्रमिक छन् । २०७५ मा शून्य लागतसहितको श्रम सम्झौता भएपछि मलेसियाले नेपाललाई प्राथमिकतामा राख्दै आएको छ । भर्ना प्रक्रियामा कामदारलाई आर्थिक भार नपर्ने गरी तत्कालीन श्रममन्त्री गोकर्ण विष्टले मलेसियासँग उक्त सम्झौता गरेका थिए । सम्झौताअघि भिसा प्रक्रियाका लागि काठमाडौंमा भएका मलेसियाका संयन्त्रहरूको सेवा प्रयोग गरेबापत कामदारबाट झन्डै १७ हजार रुपैयाँ असुल्ने गर्थे । सम्झौतापछि बायोमेट्रिक प्रविधिअनुसार औंठा छाप र आँखाको रेटिनाको परीक्षण गर्ने संयन्त्र हटेको थियो । स्वास्थ्य परीक्षण गर्ने अधिकार पनि ३६ वटा स्वास्थ्य संस्थालाई दिइयो । नेपालमा स्वास्थ्य परीक्षण गरेको शुल्क कामदार मलेसिया पुगेको पहिलो महिनामा सोधभर्ना गर्ने व्यवस्था छ । जब कि १८ माघ २०७९ मा काठमाडौं आएका इस्माइलले तत्कालीन श्रम, रोजगार तथा सामाजिक सुरक्षामन्त्री डोलप्रसाद अर्याल (२२ फागुनबाट फेरि जिम्मेवारी) सँगको भेटमा नेपाली कामदारलाई प्राथमिकतामा राखेको बताएका थिए । गत वर्ष खाडीमा रोजगारीको अवसर खुम्चिएका बेला मलेसिया नेपाली कामदारका लागि पहिलो गन्तव्य बनेको थियो । गत वर्ष २ लाख १९ हजार नेपाली रोजगारीका लागि मलेसिया पुगेका थिए । पाँच वर्षका लागि मलेसियासँग गरिएको सम्झौताको अवधि गत कात्तिक १२ मै सकिइसकेको छ ।"
अस्पतालमा हुर्किरहेकी श्रीसा,"(प्यूठान)आमाबाबुको मन छोराछोरीमाथि, छोराछोरीको मन ढुंगामुढामाथि । तर कहिलेकाहीं आमाबाबुकै मन पनि छोराछोरीमाथि ढुंगाको भइदिने रहेछ । प्यूठान नगरपालिका४ स्थित जुम्रीमा सालनालसहितको अवस्थामा कसैले नवजात शिशुलाई फालिदिएको अवस्थामा गत माघ १७ मा भेटियो । ३९ दिनसम्म पनि न नवजात शिशुका बाबुआमाको परिचय खुलेको छ, न त कसैले हकदाबी गरेका छन् । उनी अहिले प्यूठान अस्पतालमा स्वास्थ्यकर्मीकै रेखदेखमा छिन् । कपडाले बेरेर फालिएको अवस्थामा बाख्राको खोरमा फेला परेकी नवजात शिशु भेटिएको दिनलाई आधार मानी त्यहींका नर्स, कर्मचारीले छैटी र न्वारनसमेत गरिदिएका छन् । अहिले नानीको अभिभावक भनेकै हामी हौं, स्टाफ नर्स अश्लेसा विकले भनिन्, बुबाआमा दुवैको मायालाई कमी हुन नदिने प्रयास गरेका छौं । पुरोहित बोलाएर अस्पतालमै नामकरण पनि गरिदिएको बताउँदै उनले थपिन्, उनलाई भेटिएको दिन माघ १७ लाई जन्ममिति मान्दै बार र समयका आधारमा स अक्षरबाट नाम राख्नु उत्तम हुने देखिएपछि श्रीसा नाम दिइएको छ । झन्डै डेढ महिनादेखि अस्पतालको रौनक फेरिएको छ । स्वास्थ्यकर्मी र कर्मचारी अस्पताल पुग्नेबित्तिकै पहिले श्रीसालाई काखमा लिन्छन्, खेलाउँछन् र दैनिक उनको स्वास्थ्य र हुर्काइबारेको तथ्यांक बुझ्छन् । श्रीसालाई हेरिरहन मन लाग्छ, प्यूठान अस्पतालको लैंगिक हिंसा सम्बन्धी एकद्वार संकट व्यवस्थापन केन्द्रकी फोकल पर्सन राधा केसीले भनिन्, अरू बच्चा रोए पनि हाम्रै नानी रोइन् कि जस्तो लाग्छ । बिरामीको हेरचाहमा व्यस्त देखिने स्वास्थ्यकर्मीहरू हिजोआज श्रीसालाई दूध खुवाउने, नुहाइदिने र घाममा राखेर तेल लगाइदिने लगायतका काममा पनि बरोबर खटिइरहेका भेटिन्छन् । अस्पताल ल्याउँदा २ किलो ९ सय ग्रामकी श्रीसा अहिले ४ किलोकी भइसकिन् । आफ्नै सन्तानलाई जस्तै गरी रेखदेख गरिरहेका छौं, स्टाफ नर्स विकले सुनाइन्, ड्युटी सुरु गर्नुअघि आएर नानीलाई हेर्ने अनि बल्ल काम सुरु गर्ने बानी नै परिसक्यो । ड्युटी समयमा नै हुँदा पनि श्रीसा रोइन् भने स्वास्थ्यकर्मी जो फुर्सदमा छ, ऊ कुदेर हेरचाहमा पुगिहाल्छन् । बेवारिसे अवस्थामा फेला परेकी श्रीसालाई हकदाबीका लागि भन्दै प्यूठान नगरपालिकाले गत माघ २२ मा १५ दिने सूचना नै जारी गरेको थियो । तर श्रीसालाई दाबी गर्न कोही आएनन् । त्यसपछि पालिकाले निःसन्तान वा आर्थिक रूपमा पालनपोषण गर्न सक्ने सक्षम दम्पतीलाई लक्षित गरी विभिन्न १० सर्त राखेर शिशुलाई धर्मसन्तानका रूपमा एडप्ट गर्नका लागि अर्को सूचना निकाल्यो । प्यूठान नगरप्रमुख प्रशासकीय अधिकृत नारायणप्रसाद भण्डारीले फागुन ११ मा ७ दिनको म्याद राखेर इच्छुकलाई सम्पर्क गर्न आग्रह गरिएकोमा हालसम्म ३२ जनाले इच्छा देखाएको बताए । नगरपालिकाले अभिभावकको खोजी गरिरहँदा डेढ महिनादेखि रेखदेखमा खटिएका स्वास्थ्यकर्मीलाई भने श्रीसालाई कसैको जिम्मा लगाउनुपर्ने चिन्ताले सताउन थालेको छ । लामो समयदेखि प्रत्यक्ष निगरानीमा हुर्काइरहेकाले श्रीसाप्रति उनीहरूको माया मात्रै नभई उनको भविष्यलाई लिएर चिन्ता पनि उत्तिकै हुन थालेको स्वास्थ्यकर्मीहरू बताउँछन् । उनले कस्तो अभिभावक पाउँलिन् भन्ने चिन्ता पनि छ, स्टाफ नर्स विकले कान्तिपुरसँग भनिन्, राम्रो परिवार परोस्, श्रीसाको उज्ज्वल भविष्यको कामना पनि गरिरहेका छौं । फेरि उनलाई पठाउनुपर्ने कुराले पनि मन उत्तिकै भारी भइरहेछ ।"
४० देशका नागरिकको आँखामा तिलगंगाको लेन्स,"(काठमाडौं)गत बिहीबार डा सन्दुक रुइतलाई भेट्दा उनमा एक प्रकारको छटपटी देखिन्थ्यो । सधैं हँसिलो देखिने उनको मुहारमा गम्भीर चिन्तनको थकान थियो । डा रुइतमा अहिले वार्षिक साढे चार लाख लेन्स उत्पादन गर्ने ल्याब्रोटरीलाई मुनाफा वितरण नगर्ने तर आर्थिक रूपमा दिगो उद्योग बनाउने हुटहुटी जागेको छ । नवीन जीवनलाई संसारमा ल्याउँदा एउटा आमामा हुने प्रसव वेदना ले उनलाई पनि गाँजेको छ । अहिलेसम्म हामीले मान्छेको आँखा नै लाग्छ भनेर पनि लेन्स उत्पादन गर्ने ल्याबलाई तिलगंगाको भुइँतलामा लुकाएर राखेका थियौं । तर, अब यो बाहिर निस्कनुपर्छ । ठूलो हुनुपर्छ । अझ बढी उत्पादन गर्नुपर्छ, उनले भने, यसको अप्रेसन कमर्सियल हुन्छ तर यसले गर्ने सबै मुनाफा समुदायलाई जान्छ । यो अहिले दिगो त छ तर अगाडि बढिरहेको छैन । मलाई यो सुनखानी हो जस्तो लाग्छ । त्यसैले यसलाई सदुपयोग गरेर समाजले नै लाभ लिनुपर्छ भन्ने मेरो मान्यता हो ।नेपाल आँखा कार्यक्रम, तिलगंगा आँखा प्रतिष्ठानको उत्पादन विभाग द फ्रेड हलोज इन्ट्राओकुलर लेन्स ल्याब्रोटरी अब औपचारिक रूपमा उद्योगमा रूपान्तरित हुने तयारीमा छ । हामीले नेपाल सरकारको उद्योग मन्त्रालयमा मुनाफा वितरण नगर्ने उद्योगका रूपमा यसलाई दर्ता गरिसक्यौं, डा रुइतले भने, हामी यो उद्योग हेटौंडामा स्थापना गर्दै छौं । त्यसपछि हाम्रो उत्पादन क्षमता संख्यामा त बढ्छ नै, विभिन्न प्रकारका प्रिमियम लेन्स पनि उत्पादन गरेर अन्तर्राष्ट्रिय बजारमा प्रतिस्पर्धा गर्न सक्षम हुनेछौं ।डा रुइतलाई हेटौंडामा इन्ट्राओकुलर लेन्स उत्पादन गर्नका लागि करिब ३० करोड रुपैयाँ तत्काल आवश्यकता छ । त्यो रकम कहाँबाट जोहो गर्ने भनेरै उनको मथिंगल अहिले खलबलिएको हो । हामीले उद्योग मन्त्रालयमा दर्ता प्रक्रिया सकायौं । हेटौंडामा जग्गा पनि मिलाएका छौं, उनले भने, तर, पूर्वाधार निर्माण गरेर उत्पादन प्रक्रिया सुरु गर्दासम्म धेरै रकम आवश्यक हुन्छ । हामी समुदायको हितमा काम गर्ने संस्थाले एकै पटक त्यति ठूलो रकमको जोहो गर्न कठिन छ । तसर्थ, सरकारले पनि सहयोग गरिदियोस् भन्ने चाहना हो । उनका अनुसार इन्ट्राओकुलर लेन्स नेपालको गौरव हो । राष्ट्र र यहाँका नेताहरूले जसरी फास्ट ट्र्याकलाई गौरवको योजना भन्छन्, हेटौंडामा बनाउने योजना रहेको लेन्स उद्योग पनि त्यसभन्दा कम छैन, उनले भने, त्यो उद्योगले नेपाललाई विश्वमा थप चिनाउन मद्दत गर्नेछ । यस्तो योजना पनि त गौरवको योजना हो नि !डा रुइत ९० को दशकमा आफूले भोगेका चुनौतीको तुलनामा अहिलेको बाटो सरल भए पनि यो योजनालाई पार लगाउन सबैको साथ खोजिरहेको बताउँछन् । ९० को दशकमा आँखाभित्र हाल्ने लेन्स नेपालमा बनाउन सकिन्छ भन्ने सोच नै आफैंमा कठिन थियो । तर, हामीले गरेर देखायौं । हामीले यहाँ उत्पादन गरेको लेन्स विश्वभरका ४० भन्दा बढी देशका नागरिकले सुलभ मूल्यमा उपभोग गर्ने वातावरण बनेको छ, उनले भने, यसले हामीलाई आत्मविश्वास दिएको छ । यो चुनौतीलाई सामना गर्ने हौसला दिएको छ । तर, यसलाई सार्थक बनाउन सबैको साथ चाहिएको छ । हेटौंडामा लेन्स उत्पादनका लागि उद्योग सञ्चालनमा आउन सके त्यसले अन्य थुप्रै प्रकारका चिकित्सकीय उपकरण उत्पादनका लागि पनि बाटो खुल्ने उनको सोच छ । लेन्स उत्पादन गर्नु भनेको कुनै पनि विद्युतीय सामग्रीमा प्रयोग हुने चिप्स उत्पादन गरेसरहको प्रविधि हो, उनले भने, हामीले लेन्स उत्पादनलाई मानक मानेर अन्य सामग्री पनि उत्पादन गर्न सक्छौं ।फ्रेड हलोजले त्यतिबेला लेन्स हामी यहीं बनाउँछौं भनेको क्षण र आजको दिनसम्म आइपुग्दा यो यात्रा यसरी तय गर्न सकिन्छ भन्ने आफूलाई पनि नलागेको डा सन्दुकले सुनाए । इन्ट्राओकुलर लेन्स नेपालमा पनि कुनै दिन बनाउन सकिन्छ भनेर मनको एउटा कुनामा भए पनि यसरी यात्रा तय हुन्छ भन्ने लागेको थिएन, उनले भने, त्यसका बाबजुद हामीले जुन सफलता हासिल गर्यौं, त्यसमा गुनासो गर्ने ठाउँ नै छैन । उनले इन्ट्राओकुलर लेन्स उत्पादनका लागि समर्पित भएर लागेका हरेक तहका सम्पूर्ण कर्मचारी यस सफलताका लागि धन्यवादका पात्र भएको पनि बताए । हाम्रो यात्राको हरेक चुनौतीलाई सामना गर्न नेपाल आँखा प्रतिष्ठानमा काम गर्ने मेरा सहकर्मीको निःस्वार्थ योगदान कदरयोग्य छ, उनले भने, कुनै पनि संस्था सफल हुनुमा त्यसका बोर्ड अफ डाइरेक्टर्सदेखि तल्लो तहका कर्मचारीसम्मको योगदान हुन्छ । म एक्लैले प्राप्त गरेको सफलता होइन, यो त सामूहिक प्रयासको परिणाम हो । लेन्स उत्पादनको इतिहाससन् १९९० को सुरुतिरको कुरा हो । डा रुइत नवलपरासीको एउटा गाउँमा मोतियाविन्दु शल्यक्रिया गर्ने शिविरमा पुगेका थिए । त्यहीं मेरो मित्र, शुभचिन्तक र उसकै शब्दमा भन्दा सोलमेट फ्रेड हलोज पनि आइपुगेको थियो । मिर्गौलाको शल्यक्रिया गरेर तंग्रिँदै गर्दा त्यहाँ पुगेको उसलाई हर्निया भएको थियो, डा रुइतले भने, मैले त्यहाँ करिब २ सय ५० जनाको आँखाको शल्यक्रिया गरेर लेन्स राखें । उसले शल्यक्रिया नगरे पनि त्यहाँ भइरहेको सबै काम सूक्ष्म रूपमा नियालिरहेको थियो । डा रुइतका अनुसार उनले त्यसबेला शल्यक्रियाका लागि आवश्यक पर्ने यन्त्रहरू जोडजाम गरेर आफैं तयार पारेका थिए । शल्यक्रियालाई सस्तो बनाउनुका साथै गुणस्तरीय बनाउन उनले आफूले जानेको सबै सीप त्यहाँ प्रयोग गरेका थिए । त्यसबेला आँखामा हुने मोतियाविन्दुको शल्यक्रिया गरेपछि मोटो चस्मा लगाउन दिइन्थ्यो । तर, उनी भने चस्माको साटो विदेशमा रहेका साथीहरूले हारगुहार गरेर पठाएको लेन्स हाल्न तल्लीन थिए । चस्माको साटो महँगो लेन्स हाल्यो भनेर त्यतिबेला धेरैले मेरो आलोचना गरे । नेपालमा शल्यक्रिया गरेर लेन्स राख्नु हुन्न भन्ने ठूलो जमात थियो । त्यसमा पनि ग्रामीण स्थानमा त गर्नै हुन्न भन्ने थियो, उनले भने, म हतोत्साहित भइनँ । आफ्नो काम गरी नै रहें । ग्रामीण परिवेशमा शल्यक्रिया गरेपछि बाक्लो सिसा भएको चस्मा लगाएर दैनिकी चलाउनु सहज थिएन भन्ने हेक्का भएरै आफूले लेन्स राख्न बढी जोड दिएको उनले बताए । त्यसबेला एउटा लेन्सको मूल्य झन्डै २ सय अमेरिकी डलर पर्थ्यो । मैले त्यति महँगो लेन्स नेपालका दूरदराजका गाउँमा बस्नेको आँखामा राखिदिएकाले पनि होला धेरैको खप्की खाएँ, उनले भने, हामीले नवलपरासीमा गरेको त्यो शिविरको परिणाम देखेर मिर्गौलाको क्यान्सरले ग्रस्त फ्रेडलाई पनि ऊर्जा मिलिरहेको थियो । पछि निकोल ग्य्राचेट, म र फ्रेड बसेर त्यसको समीक्षा गर्यौं । सबैमा उत्साह थियो ।डा रुइतले आफ्नो जीवनको सुरुवाती संघर्षको कथा बताउँदै गर्दा उनको मुहारको गम्भीरभावमा सन्तुष्टिका धर्साहरू देखिन थाले । थकित अनुहारमा ऊर्जा सञ्चार हुन थाल्यो । उनका अनुसार शल्यक्रियापछिको समीक्षामा फ्रेड अत्यन्तै उत्साहित थिए । उनले निकोललाई व्यंग्य गरिरहेका थिए तिमीले एउटा शल्यक्रिया गर्ने मूल्यको एक चौथाइभन्दा पनि कम मूल्यमा रुइतले यहाँ ग्रामीण स्थानमा आएर शल्यक्रिया गरिरहेको छ र नतिजा पनि उत्कृष्ट छ । फ्रेडको कुरा सुनेपछि निकोलको प्रश्न थियो यति महँगो इन्ट्राओकुलर लेन्सका बारेमा के सोचेका छौ ? सधैं सहयोग मागेर कसरी अगाडि बढ्न सकिन्छ त ? फ्रेडले एक्कासि भने वि विल मेक इट हेयर (हामी यहीं बनाउँछौं) । फ्रेडले यो के भने भनेर म अक्क न बक्क भएँ । महोल एकाएक गम्भीर बन्यो । तर फ्रेड आफ्नो भनाइमा अडिग थियो, उनले भने, त्यो भनेको १५ वर्षअघिसम्म पनि ड्राइभर नभएको गाडी बाटोमा गुडाउन सम्भव छ र भनेजस्तै थियो । म नै आत्तिएको थिएँ । त्यही दिन हो, नेपालमा मोतियाविन्दुको शल्यक्रियापछि आँखामा हाल्ने इन्ट्राओकुलर लेन्स बनाउने कारखाना स्थापनाको बीजारोपण भएको । फ्रेडले ९० को दशकको सुरुवातमा भनेको यो कुरा १९९५ सालमा आएर पूरा भयो । तर, त्यो कारखाना स्थापना भएको हेर्न उनी भने जीवित रहेनन् । त्यसैले लेन्स उत्पादन गर्ने यो युनिट नै उनको नाममा समर्पित छ द फ्रेड हलोज इन्ट्राओकुलर लेन्स ल्याब्रोटरी, डा रुइतले अर्थ्याए, यो ल्याब्रोटरीबाट उत्पादन भएका लेन्स ६५ लाखभन्दा बढी आँखामा लगाइसकिएको छ । यो आफैंमा अद्भुत हो ।पहिलो पटक स्थापना गरेको मेसिनले भने सोचेअनुसारको नतिजा दिन नसकेको डा रुइतले सुनाए । कुनै पनि अड्चन नआई नयाँ कुरा अगाडि बढ्दैन । त्यो सत्य हो, उनले भने, हामीले त्यसबाट सिक्यौं । त्यसपछि अमेरिकाको फ्लोरिडाको लेन्स टेक भन्ने कम्पनीबाट मेसिन ल्यायौं । १९९४९५ मा हामीले धेरै दुःख पाएका थियौं । साँच्चै उत्पादन भएको त १९९६ देखि मात्रै हो भने पनि हुन्छ । त्यसबेला सीपयुक्त मान्छेको पनि अभाव रहेको उनले बताए । हामीले सुरुमा ३० हजार लेन्स उत्पादन गर्न थालेका थियौं । त्यो भएपछि २ सय डलर पर्ने लेन्सको मूल्यलाई २५ डलरमा झार्न सफल भयौं, उनले भने, त्यसको ३ वर्षपछि एक लाख लेन्स उत्पादन गर्न थाल्यौं । त्यसपछि लेन्सको मूल्य ६ डलरभन्दा कममा आयो । यसरी उत्पादनको संख्या बढाएर लेन्सको मूल्य कम गर्दै लग्यौं ।नेपालमा उत्पादन भएको लेन्स ६ डलरभन्दा कममा बिक्री हुन थालेपछि विश्वका स्थापित मल्टिनेसनल कम्पनीले नै दुःख दिएको उनको तीतो अनुभव छ । जब मल्टिमिलियन डलर कम्पनीको बजारलाई हामीले धक्का दिन थाल्यौं, त्यसपछि उनीहरू हाम्रो पछि लाग्न थाले, उनले भने, हामीले हाम्रो मात्रै नभएर विश्व समाजकै राम्रोका लागि काम गरेको भए पनि उनीहरूले हाम्राबारेमा नकारात्मक प्रचार गरे, लेखे । तर हामी हतोत्साहित भएनौं ।डा रुइतका अनुसार विश्वका स्थापित लेन्स कम्पनीहरूको आलोचनाले उनलाई आफूले उत्पादन गर्ने लेन्सलाई थप गुणस्तरीय बनाउनका लागि प्रेरणा मिल्यो । उनीहरूको आलोचनालाई निस्तेज बनाउन हामीले हरेक एउटा लेन्सको उत्पादनमा सकेको ध्यान दियौं, उनले भने, हाम्रो त्यतिबेलाको यात्रा तरबारको धारमा हिँड्नुसरह थियो । त्यसैले हरेक एउटा लेन्सको गुणस्तर उच्चकोटीको हुनुपर्छ भन्ने मान्यताका साथ अगाडि बढ्यौं । कच्चा पदार्थदेखि अन्तिम उत्पादनसम्मको हरेक तहको उच्च गुणस्तर हाम्रा लागि परीक्षासरह भयो । उनका अनुसार उच्च गुणस्तरीय लेन्स उत्पादनका लागि मेसिन र म्यानपावरका साथै पूर्वाधार पनि उत्तिकै महत्त्वपूर्ण रहेको छ । तपाईंले त्यो उत्पादन युनिटमा देख्नुभएको क्लिन रुम वान एन्ड वन्ली हो भन्दा पनि हुन्छ, उनले भने, त्यो क्लिन रुमभित्र हुने हरेक प्रक्रिया हाम्रा लागि निकै महत्त्वपूर्ण छ । त्यसलाई क्लिन राख्न सक्नु नै हाम्रो उत्पादनलाई क्लिन राख्नु हो ।डा रुइतलाई नेपालमा उत्पादन गरेको लेन्स विश्व बजारमा पठाउँदासम्मको हरेक यात्रा फिल्मको कथाजस्तै लाग्छ । हरेक पाइलामा भोगेका कठिनाइले लेन्सको उत्पादनलाई थप गुणस्तरीय बनाउन मद्दत पुगेको उनी बताउँछन् । लेन्स त गुणस्तरीय भयो । त्यसपछि कुरा उठ्यो यसको प्रमाणीकरणको, उनले भने, नेपालको आफ्नो प्रमाणीकरण गर्ने संयन्त्र थिएन । त्यसैले सुरुमा हामीले आईएसओको प्रमाणीकरण गरायौं । त्यसपछि युरोपको सीई प्रमाणीकरण पनि गरायौं । अहिले त हाम्रो लेन्स चीनको सीएफडीए प्रमाणित पनि हो । विश्वमा अहिले पनि करिब १ करोड ३० लाख मान्छेले मोतियाविन्दुका कारण आँखाको ज्योति गुमाएका छन् । ६ करोड ५० लाख मानिस मोतियाविन्दुका कारण आंशिक रूपमा आँखा देख्दैनन् । यसमध्ये ९० प्रतिशत मानिस कम आय भएको देशमा बस्छन् । यिनीहरूको शल्यक्रिया गर्न सके अन्धोपन हट्छ, डा रुइतले भने, हाम्रो लक्ष्य उनीहरूसम्म ज्योति पुर्याउने पनि हो । व्यावसायिक सफलतानेपालमा उत्पादन भइरहेको लेन्स विश्वका ४० भन्दा बढी राष्ट्रमा निर्यात भइरहेको फ्रेड हलोज इन्ट्राओकुलर लेन्स ल्याब्रोटरीका प्रमुख सुजन रञ्जितकारले बताए । उनका अनुसार यहाँ विभिन्न प्रकारका ९ थरी इन्ट्राओकुलर लेन्स उत्पादन भइरहेका छन् । यस्तै, तिलगंगास्थित आँखा प्रतिष्ठानको प्राङ्गणमा रहेको प्रयोगशालाबाट मोतियाविन्दुको शल्यक्रियामा आवश्यक तीन प्रकारका सामग्रीको उत्पादन भइरहेको छ । हामीले ९ थरी लेन्स उत्पादन गर्छौं । जसको विशेषता फरकफरक किसिमका छन् । एउटै लेन्सको करिब २२ वटा जति भेरिएन्ट हुन्छ, उनले भने, यस्तै हामी शल्यक्रियामा आवश्यक क्याप्सुलर टेन्सन रिङ (सीटीआर) का साथै इन्जेक्टर र कार्टिज पनि बनाउँछौं ।तिलगंगामा उत्पादन भइरहेका नेपाली लेन्सको बजार मूल्य २ सय ४० देखि ४ हजार रुपैयाँसम्म छ । पाकिस्तान, दक्षिण अफ्रिका र चीन हाम्रा उत्पादन निर्यात हुने प्रमुख मुलुक हुन्, रञ्जितकारले भने, कोभिडको समयमा चीनमा निर्यात कम भयो । त्यसैले हामीले अन्यत्र पनि बजार विस्तार गर्यौं । अब हामी टर्कीमा निर्यातका लागि अन्तिम चरणमा छौं । यहाँ उत्पादन हुने लेन्सहरूमध्ये ४० प्रतिशत नेपाली बजारमै खपत हुने र ६० प्रतिशत भने अन्यत्र निर्यात हुने उनले बताए । द फ्रेड हलोज इन्ट्राओकुलर लेन्स ल्याब्रोटरीले हाल वार्षिक रूपमा करिब २२ करोड रुपैयाँ बराबरको कारोबार गरिरहेको उनको भनाइ छ । हामीले उद्योग मन्त्रालयमा दर्ता गरेर यसलाई अझ ठूलो र बृहत् बनाएर लैजाने तयारी गरिरहेका छौं, उनले भने, हाम्रो योजनाअनुरूप काम भयो भने निकट भविष्यमा हाम्रो वार्षिक उत्पादन करिब १० लाखको हाराहारी पुग्छ । जसले हामीलाई अन्तर्राष्ट्रिय बजारमा थप स्थापित हुन सहयोग गर्नेछ ।"
विश्वासको मत लिँदै दाहाल,"(काठमाडौं)प्रधानमन्त्री पुष्पकमल दाहालले फागुन ३० मा संसद्मा विश्वासको मत लिने भएका छन् । सत्ता गठबन्धनको सहयात्री दल परिवर्तन गरेपछि दाहालले विश्वासको मत लिने तयारी थालेका हुन् । १४ महिनायता उनले विश्वासको मत लिन थालेको यो तेस्रो पटक हो । यसअघि गत वर्षको पुस २६ मा पहिलो पटक र चैत ६ मा दोस्रो पटक दाहालले विश्वासको मत लिएका थिए ।विश्वासको मतका लागि दाहालले माओवादी केन्द्रको संसदीय दलबाट ह्विप जारी गर्ने निर्णय गराएका छन् भने सत्ता साझेदार दलहरूसँग छलफल तीव्र पारेका छन् । शनिबार बसेको दलको बैठकमा उनले साझेदार दलहरूसँग छलफल गरिरहेको जानकारी गराएका थिए । विश्वासको मत लिएपछि मात्रै सदनमा महत्त्वपूर्ण विधेयक अगाडि बढाउने र प्रतिनिधिसभामा पेस भएको आगामी आर्थिक वर्षको बजेटका सिद्धान्त र प्राथमिकता (प्रिबजेट) माथि छलफल चलाउने तयारी रहेको प्रधानमन्त्रीले बताएका थिए । माओवादीका प्रमुख सचेतक हितराज पाण्डेले संविधानको व्यवस्थाअनुसार प्रधानमन्त्रीले विश्वास लिन लागेको र सोहीअनुसार सांसदहरूका लागि ह्विप जारी गर्ने निर्णय गरेको बताए । प्रतिनिधिसभामा विश्वासको मत र राष्ट्रिय सभामा अध्यक्षको निर्वाचन हुँदै छ । त्यो बेला हाम्रो दलका सांसदको अनिवार्य उपस्थितिका लागि ह्विप जारी गर्ने निर्णय गरेका छौं, उनले भने ।बैठकमा प्रधानमन्त्री दाहालले सत्ता साझेदार दल फेरिएपछि राजनीतिक चलखेल जारी रहेको बताएका थिए । विश्वासको मत नलिएसम्म प्रमुख प्रतिपक्षलगायतले विश्वासको मत असफल पार्ने प्रयास जारी राख्ने उनको भनाइ थियो । दाहालको भनाइ उल्लेख गर्दै एक सांसदले भने, विश्वासको मत नलिँदासम्म प्रधानमन्त्री पद बाँडिरहन्छन् । विश्वासको मत लिनका लागि सबै सक्रियतापूर्वक लागौं । विश्वासको मत लिएर संक्रमणकालीन न्यायसँग सम्बन्धित कानुन, निजामती विधेयक, संवैधानिक परिषद्सँग सम्बन्धित विधेयक, प्रिबजेट छलफल सदनमा अगाडि बढाउने प्रधानमन्त्रीले बताएका थिए ।प्रधानमन्त्री दाहालले संविधानको धारा १०० (२) अनुसार प्रतिनिधिसभाबाट विश्वासको मत लिन लागेका हुन् । प्रधानमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले विश्वासको मतका लागि प्रतिनिधिसभासमक्ष प्रस्ताव राख्नुपर्नेछ, उक्त धारामा उल्लेख छ । कांग्रेसले फागुन २२ मा दाहाल सरकारलाई दिएको विश्वासको मत फिर्ता लिएको थियो । प्रधानमन्त्रीले विश्वासको मत लिने तयारी गरेसँगै सत्ता साझेदार दलहरूले आआफ्नो संसदीय दलको बैठक आह्वान गरेका छन् । प्रमुख सत्ता घटक एमालेले फागुन २९ मा संसदीय दलको बैठक बोलाएको छ । एमाले प्रमुख सचेतक महेश बर्तौलाले विश्वासको मत कहिले लिने भन्ने अहिले छलफलकै विषय भएको तर संसदीय दलबाट निर्णय लिने जानकारी दिए । फागुन २९ मा संसदीय दलको बैठक बोलाएका छौं भने ३० गते हाउसको बैठक छ । प्रधानमन्त्रीले विश्वासको मत लिने विषयमा औपचारिक कुरा भइसकेको छैन । सरकारले निर्णय गरेमा प्रतिनिधिसभाको आगामी बैठक वा लगत्तै विश्वासको मत लिने भन्नेछ, उनले भने ।सरकारमा सहभागी राष्ट्रिय स्वतन्त्र पार्टीले पनि सोमबार केन्द्रीय समितिको बैठक बोलाएको छ । रास्वपाका सबै सांसद केन्द्रीय समिति सदस्य छन् । रास्वपा प्रमुख सचेतक सन्तोष परियारले केन्द्रीय समितिमा प्रधानमन्त्रीले संसद्बाट विश्वासको मत लिने विषयमा छलफल र निर्णय हुने जानकारी दिए । माओवादी अध्यक्ष दाहाल नेतृत्वको सरकारमा एमाले, रास्वपा र एकीकृत समाजवादी सहभागी भइसकेका छन् भने जसपाबाट मन्त्री सहभागी हुन बाँकी छ ।दाहालले यसअघि २०७९ पुस २६ मा एमाले, रास्वपा, राप्रपा, जसपालगायत दलहरू संलग्न सरकारको नेतृत्व गर्दै पहिलो पटक प्रतिनिधिसभामा विश्वासको मत लिएका थिए । २०७९ मंसिरको प्रतिनिधिसभा निर्वाचनपछि दाहाल नेतृत्वमा २०७९ पुसमा सरकार गठन भएको थियो । त्यसपछि उनले विश्वासको मत लिनुपरेको थियो । त्यतिबेला प्रतिपक्षको बेन्चमा बसेको कांग्रेसले समेत दाहाललाई विश्वासको मत दिएको थियो । विश्वासको मतको प्रस्ताव निर्णयार्थ प्रस्तुत गर्दा प्रतिनिधिसभा बैठकमा उपस्थित २७० सांसदमध्ये २६८ सांसदले दाहालको पक्षमा मतदान गरेका थिए । उनको विपक्षमा राष्ट्रिय जनमोर्चाका चित्रबहादुर केसी र नेमकिपाका प्रेम सुवालले मात्रै मत राखेका थिए ।राष्ट्रपति निर्वाचनसँगै दाहालले २०७९ फागुन दोस्रो साता एमालेसँगको गठबन्धन तोडेर कांग्रेससँग सत्तायात्रा सुरु गरेका थिए । एमालेसँगको गठबन्धन तोडिएपछि दाहालले दोस्रो पटक २०७९ चैत ६ मा प्रतिनिधिसभाबाट विश्वासको मत लिएका थिए । दोस्रो पटक विश्वासको मत लिँदा दाहालको पक्षमा कांग्रेस, माओवादी केन्द्र, जसपा, एकीकृत समाजवादी, जनमत पार्टी, लोकतान्त्रिक समाजवादी पार्टी, नागरिक उन्मुक्ति पार्टी, राष्ट्रिय जनमोर्चा र स्वतन्त्र सांसदहरू प्रभु साह, अमरेशकुमार सिंहलगायत उभिएका थिए । दोस्रो पटक विश्वासको मत लिँदा प्रधानमन्त्री दाहालको पक्षमा सदनमा उपस्थित २६२ सांसदमध्ये १७२ सांसदले पक्षमा भोट हालेका थिए । दाहालको विपक्षमा ८९ सांसदले मत राखे भने नेमकिपा मत दिन्न भन्ने पक्षमा उभिएको थियो । दाहालले तेस्रो पटक विश्वासको मत लिने तयारी गरिरहेका बेला उनको पक्षमा हालसम्म एमाले, माओवादी, रास्वपा, जसपा, एकीकृत समाजवादी र स्वतन्त्र सांसद अमरेशकुमार सिंहसमेत गरी १५३ सांसद देखिएका छन् । कांग्रेससँगै राप्रपा, जनमत, लोसपा, नागरिक उन्मुक्ति, जनमोर्चा, नेमकिपा, आमजनता पार्टी गरी ११९ सांसद विपक्षमा छन् । कांग्रेस र एमालेका ११ सांसद निलम्बनमा छन् भने इलाम२ बाट निर्वाचित सांसद सुवासचन्द्र नेम्वाङको निधनपछि रिक्त छ । विश्वासको मत प्राप्त गर्न प्रतिनिधिसभामा तत्काल कायम रहेका सांसदहरुको संख्यामध्ये बहुमतले प्रधानमन्त्रीको पक्षमा मत दिनुपर्नेछ ।"
ओलीनेपालबीच 'सम्बन्ध सुधार' भेटवार्ता,"काठमाडौं (कास) एमाले अध्यक्ष केपी शर्मा ओली र एकीकृत समाजवादीका अध्यक्ष माधवकुमार नेपालबीच करिब अढाई वर्षपछि सम्बन्ध सुधार भेटवार्ता भएको छ । नयाँ समीकरणमा सहभागी भएपछि शनिबार दुई नेताबीच भेटवार्ता भएको हो ।एकीकृत समाजवादीका वरिष्ठ नेता झलनाथ खनालले एउटै गठबन्धनमा सहभागी भइसकेपछि सम्बन्ध सुधार वार्ता भएको बताए । विगतको समीक्षा भयो होला, उनले भने । तत्कालीन नेकपा विभाजन नहुँदै ओलीविरुद्ध दाहाल र नेपाल उत्रिएका थिए । ओलीलाई संसदीय दलमा अल्पमतमा पार्ने प्रयास भएपछि उनले दुई पटक संसद् विघटन गरेका थिए । दुई पटक नै सर्वोच्च अदालतले संसद् विघटनको निर्णय बदर गरेपछि ओली र नेपालले फरक बाटो लिएका थिए । २०७८ भदौमा पार्टी विभाजन भएपछि दुई नेताबीच बोलचाल बन्द थियो । पार्टी विभाजनकै कारण गत निर्वाचनमा ठूलो क्षति भएको निष्कर्ष एमालेले निकालेपछि दुई पार्टी तथा नेताबीच सम्बन्ध झनै चिसिएको थियो । यही फागुन २१ मा एमाले र माओवादीसहित दलहरूको नयाँ समीकरण बनेपछि गठबन्धनमा नेपाल नेतृत्वको एकीकृत समाजवादी पनि मिसिएको हो । एकीकृत समाजवादीलाई गठबन्धनमा सहभागी गराउन ओली र प्रधानमन्त्री पुष्पकमल दाहाल नेपाल निवास कोटेश्वर गएका थिए । यस्तै, शनिबार नै प्रधानमन्त्री दाहाल र एमाले अध्यक्ष ओलीले नयाँ समीकरणबारे समीक्षा गरेका छन् । नयाँ गठबन्धन बनेपछि दुई नेताबीच भएको एक्लाएक्लै भेटवार्तामा सरकार निर्माण, सरकारले विश्वासको मत लिनेलगायत विषयमा छलफल भएको हो । भेटवार्तामा दुई नेताबीच नयाँ गठबन्धन बनेपछिको अवस्थाबारे समीक्षा भयो, स्रोतले भन्यो, नयाँ समीकरण बनेपछि एक्लाएक्लै कुराकानी हुन पाएको थिएन । ओली र दाहालबीच यसअघि नै ०८४ को निर्वाचनसम्म सहकार्य गर्ने गरी नयाँ गठबन्धन बनाउने समझदारी भएको थियो । सहकार्य र सहअस्तित्वका आधारमा अघि बढ्ने दुई नेताको समझदारी छ, स्रोतले भन्यो, त्यहीअनुसार एमालेले मन्त्रालय भागबन्डामा प्रधानमन्त्रीलाई सजिलो बनाइदियो । नयाँ गठबन्धन बनेपछि बहुमत पुर्याउन धरमर भएपछि दुई नेताको प्रयासले माधवकुमार नेपाल नेतृत्वको एकीकृत समाजवादी पार्टी सरकारमा सहभागी भएको थियो । आइतबार जनता समाजवादी पार्टी सरकारमा सहभागी भएपछि मन्त्रिपरिषद्ले पूर्णता पाउने भएको छ । फागुन ३० मा सरकारले विश्वासको मत लिने तयारी भइरहेका बेला ओली र दाहालबीच छलफल भएको हो ।सरकारले विश्वासको मत लिएपछि गठबन्धनका साझा कार्यक्रम बनाउने र त्यसका आधारमा बजेट ल्याउने तयारी छ । फागुन २१ मा एमाले, माओवादी, राष्ट्रिय स्वतन्त्र पार्टी र जनता समाजवादीबीच ८ बुँदे लिखित सहमति गरी गठबन्धनको घोषणा गरिएको थियो । माओवादीले राष्ट्रिय सभा अध्यक्ष र एमालेले उपाध्यक्ष लिने सहमति भएको छ ।"
लुम्बिनी सरकार जोगाउन मुख्यमन्त्रीको दौडधुप,"(बुटवल)माओवादी केन्द्रले समर्थन फिर्ता लिएपछि अल्पमतमा परेका लुम्बिनी प्रदेश मुख्यमन्त्री डिल्लीबहादुर चौधरीले बहुमत जुटाउने प्रयासमा सक्रियता बढाएका छन् । मुख्यमन्त्री चौधरीलाई अहिले ४३ प्रदेशसभा सदस्यको साथ छ । जनता समाज पार्टी संघीय सरकारको नयाँ गठबन्धनमा सामेल भएपछि चौधरीले सरकारमै रहेको नागरिक उन्मुक्तिलाई थप मन्त्रालय दिएर भए पनि सरकार जोगाउने प्रयत्नमा लागेका छन् । उनले शनिबार नागरिक उन्मुक्तिका नेता रेशम चौधरीसहितका नेतासँग बुटवलमा गोप्य भेटघाट गरेका छन् । बुटवलको एक होटलमा कांग्रेसबाट मुख्यमन्त्री बनेका चौधरी, प्रदेशसभा सदस्य धनेन्द्र कार्की र प्रतिनिधिसभा सदस्य दीपक गिरी सहभागी थिए । नागरिक उन्मुक्तिबाट नेता चौधरी, नयाँ अधिवेशनबाट निर्वाचित महासचिव ठाकुरसिंह थारू, प्रदेश सरकारका मन्त्री धर्मबहादुर चौधरी छलफलमा सहभागी थिए । छलफलमा उन्मुक्तिले लुम्बिनी प्रदेशमा थप एक मन्त्री र एक राज्यमन्त्री मागेको बताइएको छ । अहिले एक मन्त्री मात्रै पाएको उन्मुक्तिले माओवादीले छोडेका अर्थ र सहरी विकासमध्ये अर्थ मन्त्रालय मागेको छ । मुख्यमन्त्री चौधरीले अन्य साना दलसँग पनि छलफल गर्ने र त्यसपछि निष्कर्षमा पुग्ने भन्दै सरकार छोडेर नहिँड्न आग्रह गरेका छन् । लुम्बिनीमा नागरिक उन्मुक्तिका ४ प्रदेशसभा सदस्य छन् । जसपाले सरकार छाडे पनि मुख्यमन्त्री चौधरीले ४ सदस्य रहेको नागरिक उन्मुक्ति तथा ३३ सदस्य रहेका राप्रपा, लोसपा र जनमतलाई भने सरकारमै राख्ने प्रयास गरिरहेका छन् । त्यस्तै एक स्वतन्त्र र एक सदस्य रहेको राष्ट्रिय जनमोर्चालाई पनि मुख्यमन्त्रीले सरकारमा सामेल गराउने गृहकार्यमा छन् । मधेशवादी साना दल, स्वतन्त्र र जनमोर्चालाई समेत बचाएर राख्न सके मुख्यमन्त्री चौधरीलाई कांग्रेसका २७, नागरिक उन्मुक्ति, राप्रपा, लोसपा, जनमतका गरी ४० सदस्यको साथ छ । स्वतन्त्र र जनमोर्चाका दुई सदस्यको जसरी पनि व्यवस्थापन गर्ने भन्दै सरकार जोगाउने प्रयास गरिरहेको मुख्यमन्त्री निकट स्रोतले बतायो ।मुख्यमन्त्री चौधरीले सरकार जोगाउने दौडधुप गरिरहँदा नयाँ गठबन्धनका एमाले र माओवादीले भने सरकार गठनलाई प्राथमिकतामा राखेका छैनन् । एमाले संसदीय दलका नेता लीला गिरी काठमाडौं पुगेर फर्के पनि लुम्बिनी प्रदेशमा कुन दलले मुख्यमन्त्री पाउने भन्ने अझै टुंगो नलागेकाले अहिले नै दौडधुप जरुरी नरहेको बताएका छन् । त्यस्तै माओवादीका संसदीय दलका नेता जोखबहादुर महरा मुख्यमन्त्री पाउनुपर्ने दाबी गर्दै ५ दिनदेखि काठमाडौंमै छन् ।११ सांसद रहेको माओवादीले लुम्बिनीमा सरकार गठनको विषयलाई लिएर संसदीय दलको नेता फेर्ने प्रयास पनि आन्तरिक रूपमा चलाइरहेको छ । ११ मध्ये ७ जना संसदीय दलको नेता फेर्ने निर्णयमा सहमत भएर अघि बढेको स्रोतले बतायो । चौधरी सरकारमा अर्थमन्त्री रहेका धनबहादुर मास्कीलाई संसदीय दलको नेता बनाउने प्रयास भइरहेको छ, स्रोतले भन्यो, त्यसका लागि ७ जनाले हस्ताक्षर गरेर अघि बढेका छन् । माओवादीका लुम्बिनी अध्यक्ष सुदर्शन बरालले भने अहिले त्यस्तो हुनै नसक्ने बताए । अहिले लुम्बिनीमा माओवादीले मुख्यमन्त्री पाएको अवस्थामा जोखबहादुर महराभन्दा अर्को हुनै सक्दैनन् । म अहिले पनि त्यसकै लागि काठमाडौंमा आएको छु, उनले भने, त्यस्तो प्रयास भयो भने ७ जना ७ तिर हुन्छन् ।एमाले संसदीय दलका नेता एवं पूर्वमुख्यमन्त्री गिरीले कांग्रेस नेता चौधरीलाई सुविधाअनुसार विश्वासको मत लिन छुट भएको बताए । अहिलेको नयाँ परिस्थितिअनुसार बुझेर नै मार्गप्रशस्त गर्दा राम्रो हुन्छ भन्ने आफूहरूको सुझाव भएको उनले बताए । हामीले मार्ग प्रशस्त गर्न आग्रह गरिरहेका छौं, त्यो नैतिकताको कुरा पनि हो, उनले भने, होइन, छोड्दिनँ, मैले मेरो सुविधा प्रयोग गर्छु भन्नु हुन्छ भने त्यो उहाँको अधिकार हो । लुम्बिनी प्रदेशमा ८७ सदस्य छन् । राप्रपाका एक सांसद निलम्बनमा परेपछि अहिले ८६ सदस्य कायम छन् ।सरकार गठनका लागि ४४ मत आवश्यक पर्छ । नयाँ गठबन्धनमा एमालेका २९, माओवादीका सभामुखसहित ११, जसपाका ३, एकीकृत समाजवादीका १ गरी अहिले ४३ सदस्यको साथ छ । माओवादीबाट विद्रोह गरी स्वतन्त्रबाट निर्वाचित एक जनाले पनि नयाँ गठबन्धनलाई साथ दिने भएकाले नयाँ गठबन्धनले पनि बहुमत आफूहरूसँगै रहेको दाबी गरिरहेको छ । त्यस्तो अवस्थामा ३ प्रदेशसभा सदस्य रहेको राप्रपा तानातानमा परिरहेको छ ।"
सुदूरपश्चिम सरकारमा सहभागिताले नागरिक उन्मुक्तिमा विवाद,"(धनगढी) अल्पमतमा परेको सुदूरपश्चिम प्रदेश सरकारमा थप मन्त्री पठाउने निर्णयले नागरिक उन्मुक्ति पार्टीमा विवाद देखिएको छ । पार्टी संरक्षक रेशमलाल चौधरीको अगुवाइमा प्रदेश सरकारमा मन्त्री पठाउने कार्यको विरोधमा पार्टी अध्यक्ष रञ्जिता श्रेष्ठ चौधरी देखिएकी हुन् । यही विवादले नागरिक उन्मुक्तिका सांसदहरू दुई समूहमा विभाजित भएका छन् ।कांग्रेस नेतृत्वको प्रदेश सरकारमा यसअघि माओवादी, नागरिक उन्मुक्ति र एकीकृत समाजवादी सत्ता साझेदार थिए । केन्द्रमा सत्ता गठबन्धन फेरबदल भएसँगै माओवादी र एकीकृत समाजवादीका मन्त्रीलाई हटाइएको छ भने दुवै दलले प्रदेश सरकारबाट समर्थन फिर्ता लिइसकेका छन् । प्रदेशका मुख्यमन्त्री कमलबहादुर शाहले शुक्रबार राति ७ सांसद रहेको नागरिक उन्मुक्तिबाट दुई मन्त्री र एक राज्यमन्त्री थप्दै प्रदेश मन्त्रिपरिषद् विस्तार गरेका हुन् । शाहले नागरिक उन्मुक्तिका संसदीय दलका नेता घनश्याम चौधरीलाई आर्थिक मामिला, खुसीराम डगौरा थारूलाई बिनाविभागीय र इन्दिरा गिरीलाई भूमि व्यवस्था, कृषि तथा सहकारी मन्त्रालयमा राज्यमन्त्री नियुक्त गरेका हुन् । उक्त पार्टीका रामेश्वर चौधरी भने भूमि व्यवस्था, कृषि तथा सहकारीमन्त्रीमा कायमै छन् । यसअघि भूमि व्यवस्था, कृषि तथा सहकारी राज्यमन्त्री रहेका नागरिक उन्मुक्तिका कैलाश चौधरीलाई भने हटाइएको छ । तर रेशमपत्नीसमेत रहेकी पार्टी अध्यक्ष श्रेष्ठ भने आफ्नो पार्टीका सांसदहरू सरकारमा सहभागी भएकोमा आक्रोशित छिन् । उनले मन्त्रीहरूलाई तत्काल फिर्ता हुन भन्दै शुक्रबार नै निर्देशन दिएकी थिइन् । चौधरीले भने मन्त्री फिर्ता नहुने बताएका छन् । अध्यक्ष श्रेष्ठले सरकारबाट फिर्ता हुन निर्देशन दिएपछि संसदीय दलको बैठक गरेर थप छलफल गर्ने दलका नेता घनश्याम चौधरीले बताए । हामी आन्तरिक छलफलमा छौं । अध्यक्षको निर्देशनबारे दलको बैठकमै धारणा बनाएर निर्णय लिन्छौं, उनले भने, दलको बैठक चाँडै गर्छौं । सुदूरपश्चिमको समस्यामाथि निर्णय लिन अध्यक्ष श्रेष्ठले सोमबार केन्द्रीय कमिटीको बैठक बोलाएकी छन् । नागरिक उन्मुक्तिको निर्णय प्रक्रियामा पनि रेशमरञ्जिताबीच शक्तिसंघर्ष देखिएको छ । रेशमले आफ्नो निर्देशनमा सरकारमा जानेनजाने निर्णय गराइरहेका छन् । रञ्जिताको पनि आफ्नो निर्णय नै अन्तिम हुने भनाइ छ । गत पुस २६ मा कैलालीको टीकापुरमा नागरिक उन्मुक्तिको राष्ट्रिय महाधिवेशनमार्फत रेशमको नेतृत्वमा नयाँ कार्यसमिति गठन भएको थियो । तर निर्वाचन आयोगले उनलाई पार्टी अध्यक्षको मान्यता नदिएर यसै साता श्रेष्ठ नेतृत्वकै कार्यसमितिलाई ब्युँताएको छ । टीकापुर अधिवेशनबाट निर्वाचित नागरिक उन्मुक्तिका महासचिव एवं कैलाली३ बाट प्रतिनिधिसभा सदस्य गंगाराम चौधरीले सुदूरपश्चिम संसदीय दलको निर्णय अनुसार मन्त्री पठाएको दाबी गरे । संसदीय दलको निर्णयअनुसार मन्त्री पठाएको हो । सपथ लिएर मन्त्रीले काम सुरु गरिसक्नुभएको छ उनले भने । अर्का महासचिव ठाकुरसिंह थारुले अध्यक्ष रञ्जिताको व्यक्तिगत स्वार्थका कारण सुदूरमा मन्त्री फिर्ता गराउने प्रयास भइरहेको आरोप लगाए । सपथ लिइसकेका मन्त्री फिर्ता बोलाउने औपचारिक पत्र लेखिएको छैन उनले भने ।केन्द्रमा सत्ता गठबन्धन फेरबदल भएसँगै सुदूरपश्चिम प्रदेश सरकार गठनका लागि नागरिक उन्मुक्ति निर्णायक बनेको छ । तर, कांग्रेस र नागरिक उन्मुक्ति मात्रले सरकारलाई बहुमत पुग्दैन । कांग्रेसका १८ र नागरिक उन्मुक्तिका ७ सांसद छन् । सरकार गठनमा बहुमतका लागि २७ सांसद आवश्यक पर्छ । नागरिक उन्मुक्तिको समर्थनमा राप्रपा र स्वतन्त्र सांसदलाई समेत साथ लिएर अहिलेकै सरकारको बहुमत पुर्याउने दाउमा कांग्रेस छ । तर एक सांसद रहेको राप्रपा र एक स्वतन्त्र सांसदले आफ्नो निर्णय दिइसकेका छैनन् । माओवादीएमाले गठबन्धनलाई सरकार गठन गर्न नागरिक उन्मुक्तिको समर्थन अनिवार्य हुन्छ । सुदूरपश्चिममा माओवादीका सभामुखबाहेक १०, एमालेका १० र एकीकृत समाजवादीका ४ सांसद छन् ।"
प्रतिभातन्त्रको प्रदर्शन र अस्थिर शासन,यी १७ लक्ष्य हासिल गर्न १७ वटै मन्त्रालयले विज्ञ समूहको परामर्शमा काम गर्न सक्छ । सँगै राजनीतिक दलहरू पनि प्रतिबद्ध हुनुपर्छ । लक्ष्यलाई यथार्थमा परिणत गर्न दलले घोषणापत्र लेख्ने र त्यसको कार्यान्वयनमा पनि तदारुकता देखाउनुपर्छ ।
मिटरब्याजपीडितलाई उपेक्षा कहिलेसम्म ?,"मिटरब्याजपीडितले २३ दिनसम्मको कष्टप्रद पैदलयात्रा पार गर्दै काठमाडौं आइपुगेर दिनहुँ प्रदर्शन गरेको दुई साता नाघिसकेको छ । यसबीचमा आफ्ना माग सुनाउन भन्दै उनीहरू संसद् भवन र प्रधानमन्त्री निवास (बालुवाटार) सम्म पुगे । जतिसक्दो छिटो माग सम्बोधन गरेर उनीहरूलाई फर्काउनुपर्ने आवाज संसद्मा पनि चर्कैसँग उठिरहेको छ । तर यसमा सरकारले गम्भीरतापूर्वक चासो दिएको पाइँदैन । सरकारी प्रतिनिधिमण्डलले केही चरणमा वार्ता त गरेको छ तर त्यो निष्कर्षमा पुग्ने उद्देश्यका साथ नभएर अलमल्याउने खालको मात्र देखिन्छ । सरकारसँग गत वर्ष चैत १८ मा पाँचबुँदे सहमति गरेर घर फर्केका मिटरब्याजपीडित ११ महिनापछि फेरि काठमाडौं आइपुगेका हुन् । त्यति बेला पनि उनीहरूले पैदलै काठमाडौं आइपुगेर आन्दोलन गरेका थिए । सम्झौता भएको एक वर्ष बित्न लाग्दा पनि न्यायको प्रत्याभूत गर्न नसकेपछि उनीहरू फेरि आन्दोलनमा उत्रिएका हुन् । झापाको काँकडभिट्टा र कञ्चनपुरको गड्डाचौकीबाट माघ १६ मा सुरु भएको पैदलयात्राका क्रममा बाटो र आसपासमा पर्ने जिल्लाका पीडित मिसिएका थिए । फागुन ९ गते साँझ काठमाडौं प्रवेश गरेका उनीहरूको बास भृकुटीमण्डपमा छ । खाना, आवास, शुद्ध पानी र शौचालयको समस्याले उनीहरू बिरामी पर्न थालेका छन् । हजार जनाभन्दा बढी मिटरब्याजपीडितको एकै ठाउँ बसाइ रहेकाले जुनसुकै बेला महामारी फैलने जोखिम पनि छ । मिटरब्याजपीडितहरू माग पूरा नभएसम्म घर नफर्कने अडानमा छन् । फर्जी लिखततमसुक खारेज गर्नुपर्ने, हस्तान्तरण भएको सम्पत्ति फिर्ता हुनुपर्ने, अदालतमा चलिरहेका मुद्दा फिर्ता गर्नुपर्ने, गरिब किसानलाई सहुलियत ऋण कार्यक्रम ल्याउनुपर्नेजस्ता माग उनीहरूको छ । सरकारले पीडितसँग वार्ता गरिरहेको छ तर स्पष्ट कार्ययोजना नहुँदा निष्कर्षमा पुग्न सकेको छैन । ऋण लिँदा फर्जी तमसुक बनाएर चर्को ब्याज असुल्ने, ब्याज नबुझाए साँवामै गाभ्ने र साँवाब्याज चुक्ता गर्दा पनि घरखेत हडप्ने धन्दाबाट वर्षौंदेखि पीडित भएकाहरू आन्दोलनमा उत्रिएका हुन् । खास गरी तराईमधेसका विपन्न वर्गका लागि मिटरब्याज ठूलो समस्या बनेको छ । त्यस्ता वर्गका मानिसले दैनिक गुजारा, उपचार, सन्तानको शिक्षादीक्षा, विवाहव्रतबन्धजस्ता संस्कारजस्ता काम टार्न र वैदेशिक रोजगारीमा जान महँगो ब्याजदरमा ऋण लिने गर्छन् । बैंक तथा वित्तीय संस्थाबाट ऋण लिन पहुँच नपुग्ने र प्रक्रिया पनि झन्झटिलो हुने भएकाले उनीहरू गाउँघरकै साहुलाई गुहार्न बाध्य हुन्छन् । साहुहरूले उनीहरूको सोझोपनको फाइदा उठाउँदै ऋण रकम नै तीनचार गुणासम्म बढाएर तमसुक तयार गरिदिन्छन् र त्यसैका आधारमा शोषण गर्न थाल्छन् । यो समस्याविरुद्ध पीडितले संगठित भएर आवाज उठाउन थालेको केही वर्ष मात्रै भएको छ । तीन वर्षयता भने उनीहरूले संघीय राजधानी नै आएर समस्या सुनाइरहेका छन् । मिटरब्याजपीडितको समस्या समाधानका लागि सरकारका तर्फबाट पहल नै नभएको भने होइन । तर त्यसबाट अधिकांश पीडित लाभान्वित हुन सकेका छैनन् । एक वर्षअघि मिटरब्याजपीडितसँग पाँचबुँदे सहमति भएलगत्तै सरकारले विशेष अदालतका पूर्वअध्यक्ष गौरीबहादुर कार्कीको नेतृत्वमा जाँचबुझ आयोग गठन गरेको थियो । आयोगले गत मंसिरमा सुझावसहितको प्रतिवेदन सरकारलाई बुझाएको थियो । आयोगले सार्वजनिक सूचना आह्वान गरेर करिब २८ हजार उजुरी लिएकामा ५ हजार वटामा मिलापत्र पनि गराएको थियो । तर त्यसपछि आयोगको सिफारिसबमोजिम थपमा मिलापत्र गराउन वा धाकधम्की दिने तथा सम्पत्ति कब्जा गर्ने साहुलाई नयाँ कानुनअनुसार कारबाही अघि बढाउन सरकारले चासो दिएन । आयोगले मिलापत्र गरेकै मामिलामा पनि अदालत जाने भनेर साहुले धम्क्याउन थालेको पीडितहरूको भनाइ छ । त्यसबाहेक कतिपय ऋणीविरुद्ध साहुले पहिल्यै अदालतमा दायर गरेका मुद्दा पनि छन् । संशोधित कानुनबमोजिम वडा कार्यालयहरूले गत पुसमाघमा गरेको लेनदेनको लिखत प्रमाणीकरणप्रति पनि पीडित सन्तुष्ट छैनन् ।मिटरब्याजपीडितको समस्या सुनुवाइमा सरकारको ढिलासुस्ती विडम्बनापूर्ण छ । आयोगको सिफारिस कार्यान्वयनमा तदारुकता देखाएर सरकारले न्याय प्राप्तिमा विश्वस्त बनाउन सकेको भए उनीहरूले तीन साता लामो कष्टप्रद पैदलयात्रा गर्नुपर्दैनथ्यो । पैदलयात्रा सुरु भइसकेपछि तत्कालै चासो राखेर आश्वस्त पार्न सक्नुपर्थ्यो । तर काठमाडौंमै आइपुगेर दिनहुँ प्रदर्शन गरेको दुई साताभन्दा बढी भइसक्दा पनि सरकारले उपेक्षा गरेर मिटरब्याजपीडितलाई थप पीडा दिइरहेको छ । यस्तो उपेक्षा थप लम्ब्याइनु हुँदैन । न्याय प्राप्तिको सुनिश्चितता प्रदान गरेर उनीहरूलाई यथाशीघ्र घर फर्कने वातावरण सरकारले तयार गरिदिनुपर्छ । मिटरब्याजको समग्र समस्याको दीर्घकालीन समाधान हुने गरी प्रक्रियागत काम पनि अघि बढाइहाल्नुपर्छ ।"
कस्तो हुनुपर्छ नमुना विद्यालय ?,"नमुना विद्यालय सञ्चालन निर्देशिका, २०७४ (पहिलो संशोधन २०७५) मा प्रत्येक स्थानीय तहमा क्रमिक रूपमा एक नमुना विद्यालय सञ्चालन हुने उल्लेख छ । यस्ता विद्यालयका लागि केही सर्त छन् । जस्तो कि शैक्षिक पूर्वाधारअन्तर्गत माध्यमिक विद्यालय हुनुपर्ने, विद्यालय सुरक्षित स्थानमा हुनुपर्ने, लिखित प्रतिबद्धता र सिफारिस पेस गर्नुपर्ने, विद्यार्थी संख्या शिक्षा नियमावलीले तोकेबमोजिको हुनुपर्ने । त्यस्तै, भौतिक पूर्वाधारअन्तर्गत शिक्षण भवन तथा कक्षाकोठा, प्रशासनिक आवासीय सुविधा, पुस्तकालय, प्रयोगशाला, विद्यालय संग्रहालय, प्राथमिक उपचार तथा परामर्श कक्ष, व्यावसायिक कार्यशाला कक्ष, खानेपानी सरसफाइ स्वच्छता सुविधा, चमेना गृह, अडिटोरियम हल, घेराबार तथा बगैँचा, खेलमैदान, वैकल्पिक विद्युतीय व्यवस्था हुनुपर्छ । विद्यालयको सुशासनलगायत सर्त पनि तोकिएका छन् । नमुना विद्यालय सञ्चालनका लागि यी आधार तथा सर्त सही छन् । तर शिक्षा प्राप्त गर्नु सबैको नैसर्गिक अधिकार हो र गुणस्तरीय शिक्षामा सबैको पहुँच हुनुपर्ने कुरा मनन गर्ने हो भने, सबै स्थानीय तहमा क्रमिक रूपमा सबै विद्यालयलाई नमुना विद्यालय बनाउने योजना ल्याइनुपर्छ ।मुख्य कुरा, जुन विद्यालयमा विद्यार्थी खुसी हुन सक्छन् ती मात्र नमुना विद्यालय बन्न सक्छन् । विद्यार्थीको खुसीशिक्षकको खुसी, दक्षता र मायालु व्यवहारसँग सम्बन्धित हुन्छ । यसमा अभिभावकको खुसी पनि मिसिएको हुनुपर्छ । किताबको भारी बोकेर विद्यालय गएका विद्यार्थीलाई उनीहरूको इच्छाविरुद्ध बढी समयसम्म कक्षाकोठामा थुनीथुनी पढाउँदैमा त्यो नमुना विद्यालय मानिनु हुँदैन । भौतिक सुविधा राम्रो भएको र धेरै शुल्क लिने विद्यालयलाई राम्रो ठानिनु हुँदैन । विद्यार्थीले के कतिओटा विषय कति समयसम्म पढ्योभन्दा पनि उसले पढेका विषयबाट ऊ कत्तिको खुसी छ, उसको व्यवहारमा के कति सकारात्मक परिवर्तन भयो भन्ने कुरा महत्त्वपूर्ण हो । प्यूठानको एउटा विद्यालयमा पढ्ने एक छात्राले कोदो टिप्नका लागि बिदा मागेको थाहा पाएपछि शिक्षक, विद्यार्थी भएर कोदो टिपिदिएको कुरा केही महिनाअघि चर्चामा आएको थियो । विद्यार्थीलाई समस्या पर्दा विद्यालयले सहयोग गर्ने नमुना विद्यालयमा हुनुपर्ने एउटा गुण सायद यो पनि हो । नमुना विद्यालय बन्ने कुरा शिक्षा नीतिबाट निर्देशित हुनुपर्छ । शिक्षक तथा कर्मचारीका छोराछोरी सार्वजनिक विद्यालयमा पढाइनुपर्छ भन्ने कुरा वर्षौंअघिदेखि चर्चामा ल्याइएको हो । नवनियुक्त शिक्षामन्त्रीले पनि यही कुरा दोहार्याउनुभएको छ । तर कार्यान्वयन कहिले हुने हो, थाहा छैन । त्यस्तै, शिक्षकले कुनै पनि राजनीतिक दलको सदस्यता लिन नपाउने, लिएको पाइए सिधै पेसाबाट बर्खास्त हुने कुरा पनि चर्चामा आएकै हो । आफ्नो पेसा नै धरापमा पर्ने गरी कुनै पनि शिक्षकले राजनीतिक दलको सदस्यता लिँदैनन् । आफ्नो दलको राजनीति गराउन शिक्षकलाई बाध्य गराउनेलाई कारबाही हुने कि नहुने ? इन्द्रकुमार श्रेष्ठवागीश्वरी मावि, च्याह्मासिंह, भक्तपुर"
भूमिहीनलाई बेवास्ता,"२००७ सालयता राजनीतिक रूपमा धेरै परिवर्तन भए । यी परिवर्तनमा भूमि अधिकारबाट वञ्चित किसानहरूको ठूलो भूमिका छ । तर आजको दिनसम्म पनि सत्तामा बस्नेहरूले ती भूमि अधिकारबाट वञ्चित किसानको आवाज सुनेका छैनन् । अहिले पनि किसानहरूले आफ्नो अधिकारका लागि धर्ना बस्नुपर्छ । हामीलाई जमिनको अधिकार देऊ भनेर दलको कार्यालय र मन्त्रालयको ढोका ढकढक्याउनुपर्छ । के आफूले जोतेको जमिनको अधिकार पाउन पनि आन्दोलन नै गर्नुपर्ने हो र ? दलको ढोका ढकढक्याउनुपर्ने हो ? दाङका गुठी किसानहरू धर्ना बसेको दुई साताभन्दा बढी भइसक्यो । धर्ना बस्दाबस्दै सरकार परिवर्तन भयो । यो उनीहरूको पहिलो आन्दोलन होइन । पटपटक आन्दोलन भइसक्यो । आन्दोलन गर्दागर्दै धेरै पटक सरकार फेरिए । तर अन्न उत्पादन गर्ने किसानको जीवनमा परिवर्तन आएन । भूमिहीनको समस्या समाधान गर्न भन्दै पटकपटक आयोग बन्यो । त्यसमा आफ्ना कार्यकर्तालाई भर्ती गरियो । भूमिहीनको समस्या भने जहीँको तहीँ छ । हामी सरकार, आयोग, संरचनाको परिवर्तन मात्र हैन, अन्न उत्पादन गरी आफू र राज्यलाई जोगाउने किसानहरूको पनि परिवर्तन चाहन्छौँ । फौदसिंह स्याङ्बा, बर्दिबास, महोत्तरी"
एमालेको अस्वाभाविक उदारता,"माओवादी केन्द्र र यसका अध्यक्ष पुष्पकमल दाहालप्रति सधैं कडा प्रहार गर्ने एमालेका अध्यक्ष केपी शर्मा ओली एकाएक परिवर्तन हुनुमा धेरैले आश्चर्य मानेका छन् । ओलीका पछिल्ला दिनका अभिव्यक्ति र व्यवहार आश्चर्यजनक पनि देखिएका छन् । कांग्रेससँगको गठबन्धन भत्काएर आफ्नो दलको नेतृत्वमा नयाँ गठबन्धन निर्माण गर्न सक्नुलाई ओलीले सबैभन्दा ठूलो सफलता ठानेका छन् । दाहाललाई गत वर्ष पुस १० मा प्रधानमन्त्री बनाउने ओली नै थिए । उनले त्यसबेला बनाएको गठबन्धनभन्दा पनि फरक परिस्थितिमा अहिलेको गठबन्धन निर्माण गरेका छन् । पुरानो गठबन्धन ब्युँताएर दाहालकै नेतृत्वमा सरकार बनाउने कसरत भइरहँदा एमालेले गृह र अर्थमध्ये एक मन्त्रालय आफूले पाउनुपर्ने अडान बलियोसँग नै राखेको थियो । अर्थ सरकारको नेतृत्वकर्ता दल माओवादीलाई दिने निर्णय भइसकेपछि गठबन्धनको ठूलो दलको नाताले गृहमा आफ्नो स्वतः दाबी प्रस्तुत गरेको एमालेले गृह पनि छाडेर सरकारमा जानुलाई आम जनता र स्वयं सत्तारूढ दलले नै विभिन्न दृष्टिकोणबाट हेरिरहेका छन् । सरकारमा पार्टीको बलियो नेतृत्व नपठाउनु र रोजेका मन्त्रालय छाड्नुलाई सामान्य रूपमा लिन सकिँदैन । यसभित्र एमालेको कुनै रहस्य पक्कै लुकेको छ भन्ने धेरैलाई लागेकै छ । एमालेले रोजेको मन्त्रालय नपाउँदा पनि सरकारमा सहजै सहभागिता जनाउनु, पार्टीमा सक्षम र योग्य माथिल्लो स्तरका धेरै नेता हुँदाहुँदै पनि बरियातामा पछाडि रहेका व्यक्तिलाई सरकारको नेतृत्व गरेर पठाउनुलाई यो गठबन्धनको भविष्यसँग जोडेर धेरैले आआफ्नै किसिमले अड्कल गरिरहेका छन् । एमाले भने एकपछि अर्को गर्दै वर्तमान गठबन्धनलाई आगामी निर्वाचनसम्मै टिकाउने दाबी गरिरहेको छ । के एमालेले साँच्चै देशलाई स्थिरतातर्फ लैजान खोजेकै हो या प्रचण्डलाई माछो माछो भ्यागुतो भनेजस्तो अवस्थामा पुर्याउन खोजेको हो ? कांग्रेसले सत्ता गठबन्धनको विकल्पका रूपमा अन्य दलसँग मिलेर अर्को गठबन्धन निर्माण गर्न भित्रभित्रै पहल गरिरहेको छ । त्यसमा एमालेले सहमति नजनाउला भन्न सकिँदैन । यी यावत् शंका र आशंकाका बीच प्रचण्डले विश्वासको मत नलिँदासम्म यो सरकारको भविष्य खुकुरीको धारमा नै रहने देखिन्छ । सुजन देवकोटा, पालुङ्टार४, गोरखा"
"'सरकार नियमन र नियन्त्रणमा विश्वास गर्दैन, मध्यस्थता गर्छ'","तपाईंले संकेत गरेअनुसार नेपाल राष्ट्र बैंकबाट यस्ता नीतिगत कडाइ गरेको निजी क्षेत्रले पनि आरोप लगाउँदै आएको छ । विगतका अर्थमन्त्रीले पनि यी विषय उठाउँदै आउनुभएको थियो । राष्ट्र बैंक स्वायत्त निकाय हो । अब राष्ट्र बैंकको त्यस्ता नीति, उसको जिम्मेवारी र कामकारबाहीलाई तपाईंले कसरी सहजीकरण गर्नुहुन्छ ? स्वायत्त निकायहरू पनि राज्यको सिद्धान्तभन्दा बाहिर हुँदैनन् । संवैधानिक निकायबाहेक राज्यका सबै निकाय कार्यकारीकै मातहत रहन्छन् । तर ती निकाय आफ्नो कामकारबाहीमा स्वायत्त हुन्छन् । राजनीतिक नेतृत्वले दैनिक कामकारबाहीमा हस्तक्षेप नगरेर उनीहरूलाई स्वतन्त्र रूपमा काम गर्न दिनुपर्छ । अख्यितार, राष्ट्र बैंक, बिमा समितिलगायत निकायले त्यो क्षेत्रलाई सहजीकरण गर्ने र सबैलाई समान कार्यगत अवसर दिने हो । कसैलाई पाखा र कसैलाई काखा गर्न पाइँदैन । प्रधानमन्त्री र सरकारले दिएको नीतिअनुसार तपाईंहरूले आफ्नो क्षेत्र नियमन गर्नुस् भनेर समन्वय गर्छौँ । सुझाव दिन्छौँ, कार्यान्वयनका लागि प्रेरित गर्छौँं । सरकारले काम गर्न खोज्दा रोक्ने, निजी क्षेत्रलाई प्रोत्साहन गर्न खोज्दा नदिनेजस्ता काम कुनै पनि नियामक निकायले गर्नु हुँदैन । तर कार्यकारीले त्यस्ता नीतिनियम बनाइदिनुपर्यो ताकि नियामक निकायले स्वायत्त रूपमा काम गर्न पाओस् । नियामक निकायको बारेमा राम्रो सैद्धान्तिक विश्लेषण गर्नुभयो । तपाईं राष्ट्र बैंकका गभर्नरसँग प्रभावकारी समन्वय गरेर अघि बढ्न सक्नुहुन्छ भनेर बुझ्दा हुन्छ ? गभर्नर सरकारले नियुक्त गरेको कार्यकारी (अर्थमन्त्री) कै मान्छे हो । अर्थ मन्त्रालयको कार्यक्षेत्रमध्ये एक राष्ट्र बैंक सञ्चालन गर्ने पनि हो । राष्ट्र बैंकमा सरकारले तीन जना बाहिरबाट र एक जना अर्थसचिव गरी चार जना सञ्चालक पठाउँछ । नीति बनाउने ठाउँमा बहुमत आफ्ना मान्छे पठाउने अनि गभर्नरले सहयोग गरेन भनेर कुनै पनि अर्थमन्त्रीले भन्न मिल्दैन । अहिलेको संरचनामा गभर्नरले चाहेर पनि आफूखुसी गर्न मिल्दैन । सरकारले वित्त नीति र राष्ट्र बैंकले मौद्रिक नीति बनाउँछ । यी दुवैको प्रभावकारी समन्वयमार्फत समग्र अर्थव्यवस्था सञ्चालन हुने हो । जहाँसम्म अहिलेका गभर्नर विगतमा डेपुटी गभर्नर हुँदा, लगानी बोर्डको प्रमुख कार्यकारी अधिकृत हुँदा सँगै काम गरेको छु । यसकारण समस्या हुँदैन । राजस्व संकलनको अवस्था निकै कमजोर छ । चालु आर्थिक वर्षको ११ महिनासम्मको राजस्व संकलनले चालु खर्च धान्न पनि बल्लबल्ल पुगेको अवस्था छ । पुँजीगत खर्च र विदेशी सहायता तथा अनुदानले पनि लक्ष्य भेटाउन सकेको छैन । तपाईंले तत्कालै २० प्रतिशतले राजस्व वृद्धि गर्छु भन्दै आउनुभएको छ । त्यस्तो जादू के छ तपाईंसँग ?विगतमा भन्दा आयात घटेको छ, बजार माग घटेको छ । बजारलाई आतंकित नगरी, करका दर वृद्धि नगरी दायरा बढाएर राजस्व उकास्ने ठाउँ छन् । कर प्रशासनलाई चुस्त बनाएर, बजारलाई नियमन अनुगमन बढाएर, करसम्बन्धी नीति पालनालाई प्रभावकारी बनाउन सके राजस्व बढ्छ । करसम्बन्धी साक्षरता बढाउने, कर प्रशासनलाई चुस्त बनाउने, नेतृत्वबाट सुधारको सानो प्रयास गर्दा पनि निकट भविष्यमै २० प्रतिशतले राजस्व बढाउन सकिने सम्भावना छ । भन्सारबाट प्राप्त हुने राजस्वमध्ये ठूलो हिस्सा सवारीसाधनको रहँदै आएको थियो । विद्युतीय सवारीमा आकर्षण बढ्दा राजस्वमा कमी आएको छ । अटो क्षेत्रबाटै करिब ३५ अर्ब राजस्व घटेको भन्ने आइरहेको छ । गाडीको विकल्पमा राजस्वको अरू वैकल्पिक क्षेत्र खोज्नुपर्नेछ । न्यून बिजकीकरणको प्रवृत्ति पनि छ । सही ढंगले बिलबिजक बनाउने वातावरण बनाउँछौँ । कर्मचारी प्रशासनमा समस्या छ भने त्यसमा पनि सुधार गर्छौँं । उद्योगी व्यवसायीलाई पारदर्शी रूपमा व्यवसाय गर्नुस्, सरकारले सहजीकरण गर्छ भनेर विश्वास दिलाउँछौँ । पुँजीगत खर्च पनि कम भएको छ । संघले आफ्नो खर्च गर्ने क्षमता अभिवृद्धि गर्छ । प्रदेश र स्थानीय तहको खर्च गर्ने क्षमता अभिवृद्धि गर्न प्रोत्साहित गर्छौँ । विकास निर्माणका लागि आवश्यक वन, जग्गा अधिग्रहणलगायतमा प्रदेश र स्थानीय तहलाई संघले सहजीकरण गरिदिनुपर्ने अवस्था छ । यसो गर्दा स्वाभाविक रूपमा खर्च बढ्छ, बजार चलायमान हुन्छ, रोजगारी बढ्छ, नागरिकको क्रयशक्ति बढ्छ । समग्रमा यसले राजस्वमा वृद्धि हुन्छ । अर्थमन्त्रीमा दोस्रो इनिङस् भए पनि बजेट ल्याउने अवसर पहिलो पटक पाउँदै हुनुहुन्छ । हचुवाको भरमा बजेट बनाउने अनि स्रोत जुटाउन र खर्च गर्न नसक्दा अर्धवार्षिक समीक्षामार्फत भारी कटौती गर्ने प्रचलन बढ्दै गएको छ । बजेट निर्माण प्रक्रियालाई कसरी व्यवस्थित बनाउँदै हुनुहुन्छ ताकि ६ महिनामै भारी कटौती गर्नु नपरोस् ? अहिलेको बजेट, नीति तथा कार्यक्रम पारित गर्ने क्रममा गत वर्ष प्रधानमन्त्री दाहालले संसद्मा भएका छलफलबाट आएका सुझाव बजेटमा समावेश गर्ने प्रतिबद्धता गर्नुभएको थियो । जसअनुसार सरकारले अध्यायदेशमार्फत बजेटको समय तालिका परिवर्तन गरेर तीन महिनाअघि नै बजेटका सिद्धान्त र प्राथमिकता संसद्मा पेस गरिसकेको छ । हालसम्म संसद्मा भएको छलफलका विषय बजेटमा समावेश गर्न सकिएको थिएन । यही कारण आफ्ना सुझाव बजेटमा नसमेटिएपछि पास गर्ने समयमा हंगामा हुने गरेको थियो । संसद्मा पेस भएको सिद्धान्त र प्राथमिकताउपर छलफल भएर आएको सुझाव र सरोकारवालासँग छलफल गरेर समावेशी बजेट बनाउने मेरो योजना छ । बजेट सहभागितामूलक हुन्छ । रहस्य र महत्त्वाकांक्षी नभई वस्तुगत खालको हुन्छ । यसपटक संसद्मा करका नीतिबारे पनि छलफल हुन्छ । करका दर एकदुई दिनअघि मात्र परिवर्तन गरिएला तर नीति र सिद्धान्तबारेमा खुलेरै छलफल गरिनेछ । केमा किन कर बढाइयो र घटाइयो भन्ने विश्लेषणसहितको बजेट ल्याउँछौँं । उचित आकारको, वस्तुगत र खर्च हुने खालको बजेट आउँछ । नयाँ समयतालिकाअनुसार आगामी बजेटको सिद्धान्त र प्राथमिकता संसद्मा पेस भइसकेको छ । यहीबीचमा नयाँ गठबन्धन बन्यो, अब पुरानैलाई निरन्तरता दिनुहुन्छ कि नयाँ बनाउनुहुन्छ ? प्रधानमन्त्री परिवर्तन नभई मन्त्रीहरू मात्र परिवर्तन भएकाले सामान्यतः संसद्मा पेस भएकै सिद्धान्त तथा प्राथमिकतामा रहेर छलफल अघि बढ्छ । यद्यपि गठबन्धनका नयाँ सहयात्रीसँग छलफल गरेर कानुनी र व्यावहारिक रूपमा मिल्ने गरी सुधार गरेर अघि बढ्न सकिन्छ । अर्कोतिर प्रदेश र स्थानीय तहले पनि राम्रोसँग खर्च गर्न सकेका छैनन् । उनीहरूको क्षमता अभिवृद्धि गर्न पर्याप्त साधनस्रोत दिएर विकास निर्माणका काम गर्न प्रोत्साहन गर्छौँ । १२ वर्षअघि मुस्किलले ५ खर्बको बजेट थियो, अहिले १७ खर्बभन्दा बढी पुगेको छ । तर बजेट खर्च गर्ने संरचनामा परिवर्तन भएको छैन । यसकारण राम्रो नतिजा माग्नुअघि आवश्यकताअनुसारको पूर्वाधार र संरचना पनि दिनुपर्छ । तपाईँले निजी क्षेत्रलाई साथ लिएर सुधार गर्छु भन्दै आउनुभएको छ । तर, प्रतिकूल अवस्थाले उद्योगीव्यवसायीको कमजोर मनोबलमा सुधार छैन । यस वर्ष ५५३२ प्रतिशत व्यवसायीले लगानी योजना स्थगित गरेका छन् । निजी क्षेत्रको आत्मविश्वास कसरी बढाउनुहुन्छ ? सबैभन्दा पहिले निजी क्षेत्रलाई काम गर्न अप्ठेरो बनाएका ऐन, कानुन संशोधन गर्छौँ । निकट भविष्यमै लगानी सम्मेलन गर्दै छौँ । स्वदेशी लगानीकर्ताले असुरक्षित महसुस गरिरहेका बेला बाहिरका लगानीकर्ता आउँछन् भन्ने सोचियो भने गल्ती हुन्छ । यसकारण सुरुमा स्वदेशी लगानीकर्ताकै मनोबल बढाएर उनीहरूलाई आश्वस्त बनाएर थप लगानी गर्न प्रोत्साहन गर्नुपर्छ । कानुन, व्यवहारलगायत ठाउँमा भएका लगानीका अवरोध हटाउँछौँ । निजी क्षेत्रले नीतिको निरन्तरता पनि चाहेका छन् । व्यक्ति फेरिँदा सामान्य काम गर्ने शैली परिवर्तन हुन सक्ला तर आधारभूत नीति नै परिवर्तन हुने अवस्था आउन दिँदैनौँ । स्वदेशी तथा विदेशी लगानी, कर नीतिलगायत विषयमा छिटोछिटो ठूलो परिवर्तन हुन दिँदैनौँ । जस्तो २०६५ मा सरकारले जलविद्युत् क्षेत्रमा १० वर्षलाई पूर्ण र अर्को पाँच वर्षलाई ५० प्रतिशत आयकर छुट दिने व्यवस्था गरेको छ । स्थिर नीति भएकै कारण अहिले जलविद्युत्मा निजी क्षेत्रको लगानी बढेको छ । सिमेन्टको खानीसम्म बाटो र उद्योगसम्म बिजुली सरकारले पुर्याइदिने नीति भएकै कारण सिमेन्ट उत्पादनमा आत्मनिर्भर बन्न सकेका छौँ । नयाँ क्षेत्रका रूपमा सूचनाप्रविधि आएको छ । यस्ता क्षेत्रलाई थप प्रोत्साहन गर्नेछौँ । दुई तिहाइ जनता कृषिमा छन् । तर अर्थतन्त्रमा त्यो क्षेत्रको योगदान निरन्तर घट्दो छ । यो क्षेत्रमा सुधारका काम गर्छौं । निजी क्षेत्रको सुझाव समेटेर नीति बनाइने भएकाले ती नीति सरकारको मात्र नभएर सम्बन्धित क्षेत्रको पनि हुन्छ । निजी क्षेत्रको गुनासो उद्योगी व्यवसायीलाई सरकारले धरपकड गर्यो भन्ने छ । ॅसुन अनि थुन हुनुपर्थ्यो तर सरकारले 'थुन अनि सुन' को नीति अपनायो भन्ने उनीहरूको भनाइ छ नि ?लोकतन्त्रको सुन्दरता भनेकै गल्ती गर्ने जोकोहीलाई पनि राज्यले थुन्न सक्छ । कानुनभन्दा माथि कोही हुँदैन । कसैमाथि माथि प्रश्न उठ्यो भने जवाफ दिनुपर्छ । निजी क्षेत्रले पनि कानुनभन्दा माथि छौँ भनेको छैन । कुनै व्यक्ति वा संस्थाले गल्ती गर्न सक्छ तर सिंगो समुदायले गर्न सक्दैन । निजी क्षेत्रले उद्योग व्यवसाय गरेर राज्यलाई योगदान दिएको छ । एउटा उद्योगी व्यवसायीलाई कारबाही गर्दै सबैलाई गरेको जस्तो निजी क्षेत्रले पनि ठान्नुभएन । राज्यले पहिले धेरै समय सुन्ने हो, दोषी देखिए पनि मात्र चुन्ने हो । फौजदारी न्याय सिद्धान्तले एक जना निरापराधी नपरोस् बरु नौ जना अपराधी छुटुन् भन्छ । सरकारले पनि यही मान्यतामा काम गर्छ ।औद्योगिक उत्पादनको समग्र बजार मागमा ३७ प्रतिशतले घटेको अध्ययनले देखाउँछ । यस्तो अवस्था किन आयो र यसमा कसरी सुधार ल्याउन सरकारको योजना के छ ? बजार माग बढाउन प्रत्यक्ष रूपमा अर्थ मन्त्रालयको भूमिका नहोला । तर, समग्र अर्थतन्त्र गतिशील बनाउन हामी संवेदनशील भएर लाग्छौँ । अर्थतन्त्र सुधार भएपछि रोजगारीको अवसर बढ्छ, नागरिकको आय बढेपछि खरिद क्षमता अभिवृद्धि हुन्छ र स्वतः बजार माग बढ्छ । सहकारी, लघुवित्तमा समस्या आएकाले पनि अर्थतन्त्रको तल्लो भागमा रहेका नागरिकको आर्थिक गतिविधि प्रभावित भएको छ । त्यो तहसम्म ठूला बैंक पुग्न सकेका छैनन् । यी क्षेत्रमा सन्तुलित नीति भएन । कुनै बेला निकै कसिलो र कहिले निकै खुकुलो नीति बनाइयो । अब यो क्षेत्रको समस्या समाधान गरेर पनि नागरिकको आयआर्जनमा सुधार ल्याउन सकिन्छ । मिटरब्याजपीडित, सहकारीपीडित र लघुवित्तको समस्या छिट्टै समाधान हुन्छ भनेर बुझ्दा हुन्छ ? यी क्षेत्रका विकृति छिट्टै र विकल्पसहित समाधान गर्छौँ । सम्पत्ति शुद्धीकरण र वित्तीय अपराध नियन्त्रणमा निगरानी राख्ने अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ) ले तोकेका मापदण्डमध्ये नेपालले आधाभन्दा कम (करिब ४५ प्रतिशत) मात्र पूरा गरेको छ । कानुन अझै पास हुन सकेको छैन । कानुन पास भए पनि कार्यान्वयन पक्ष कम हुँदा नेपाल 'ग्रे लिस्ट' मा पर्ने निश्चितजस्तै छ नि ?१२ वर्षअघि ग्रे लिस्ट संघारबाट माथि ल्याएको मैले नै हो । अहिले फेरि त्यही जोखिम बढेको छ । त्यो अवस्थाबाट माथि आउन सरकारले प्रतिनिधिसभाबाट ऐन पारित गरेको छ । बाँकी काम भइरहेका छन् । यसकारण नेपाल ग्रे लिस्ट मा पर्न दिँदैनौँ । लामो समयदेखि सेयर बजार र घरजग्गा क्षेत्रमा सुधार आउन सकेको छैन । यी क्षेत्रमा सुधार गर्ने योजना के छन् ? सेयर बजारप्रति प्रधानमन्त्री र म सकारात्मक छौं । समग्र पुँजी परिचालनमा यसले निकै सहयोग गरेको छ । यो बजारलाई सही आकारमा ल्याउन गर्नुपर्ने सबै सुधारका काम गर्छु । यसमा राष्ट्र बैंकलगायत निकायसँग सुझाव लिने, निर्देशन दिने, ६० लाखभन्दा बढी लगानीकर्ताको मनोबल बढाउने काम मेरो प्राथमिकतामा छ । ब्याजदर घटिरहँदा पनि सेयर बजार बढ्न सकेको छैन, कतै नीतिगत कमीकमजोरी पनि छन् कि भनेर पत्ता लगाएर सुधार गरिनेछ ।"
मृतकको नाम नपाउँदा भूकम्प स्मृति पार्कको काम अलपत्र,"(गोरखा)२०७२ वैशाख १२ को भूकम्पमा ज्यान गुमाएकाको नामावली प्राप्त नहुँदा बारपाकमा निर्माणाधीन भूकम्प स्मृति पार्कको काम डेढ वर्षदेखि रोकिएको छ । स्मृति स्तम्भमा भूकम्पमा परी मृत्यु भएका १४ जिल्लाका व्यक्तिको नाम राख्ने गरी ठेक्का सम्झौता भएको थियो । दुई वर्षदेखि नामावलीका लागि ताकेता गर्दा पनि प्राप्त नहुँदा काम सम्पन्न गर्न नसकिएको ठेकेदार कम्पनी स्वच्छन्द होम निर्माण जेभीका होमबहादुर बानियाँले बताए ।भूकम्पको केन्द्रबिन्दु बारपाकमा निर्माणाधीन स्मृति स्तम्भको ९५ प्रतिशत काम सम्पन्न भएको डेढ वर्ष बितिसकेको छ । लगभग सबै काम सकिएको छ, ताम्रपत्रमा नाम लेखेर स्मृति स्तम्भका १४ वटा पिलरमा टाँस्ने काम मात्र बाँकी हो, बानियाँले भने, नाम प्राप्त भएको एक महिनामा निर्माणको सबै काम सकिन्छ । काम रोकिँदा समस्या भएको उल्लेख गर्दै बानियाँले भने, एक वर्षसम्म त हेरालु राखेका थियौं, काम नै नभएपछि अहिले हेरालु नहुँदा पार्कको सुरक्षा हुन पाएको छैन । निर्माण सम्पन्न गरेर बुझाउन नपाउँदा पुनः मर्मत गर्नुपर्ने अवस्था आएको उनले बताए । रकमको भुक्तानीमा पनि कुनै समस्या होइन, तर मृतकका नाम नै पाउन सकिएन, उनले भने, म्याद पनि थप भएर बसेको छ । डिजाइनअनुसार स्मृति पार्कमा नाम राख्नुपर्ने उनले बताए । मृतककै नामबिना स्मृति पार्क हुने कुरा पनि भएन, त्यसैका लागि भनेर संरचना (पिलर) पनि बनाइएको छ, बानियाँले भने । २०७४ मंसिर १४ मा ठेक्का सम्झौता गरेर पार्क निर्माण सुरु भएको हो । ३० महिनामा निर्माण सक्ने लक्ष्य राखिए पनि सम्झौता अवधिमा काम नसकिएपछि तीन पटक म्याद थप भएको थियो । १३ करोड ७ लाखको लागतमा स्मृति पार्क बनाइएको हो । राष्ट्रिय पुनर्निर्माण प्राधिकरणअन्तर्गत तत्कालीन जिल्ला आयोजना कार्यान्वयन इकाइ (भवन) ले २०७२ को भूकम्पमा ज्यान गुमाएकाहरूको सम्झनामा पार्क निर्माण सुरु गरेको थियो । स्मृति पार्क निर्माणका लागि संघीय आयोजना कार्यान्वयन इकाइअन्तर्गतको पोखरा कार्यालयले पनि नामावली केन्द्रीय कार्यालयमार्फत गृह मन्त्रालयसँग माग गर्दै आएको छ । ९५ प्रतिशत काम भइसकेको छ, टुटफुट भएका संरचनाको मर्मत र नाम टाँस्ने काम मात्र बाँकी हो, पोखरा कार्यालका इन्जिनियर वीरवल सुनारले भने, सबै जिल्लाको नाम प्राप्त नहुने हो भने गोरखामा मृत्यु भएकाहरूको नाम भए पनि राखौं, बरु बाँकी १३ जिल्लाका मृतकको संख्या मात्रै राखौं भनेर पनि प्रस्ताव पठाएका छौं, त्यसमा पनि कुनै निर्णय भएको छैन । पार्कमा शौचालय, खाजा घर (क्यान्टिन), गार्ड हाउस, तीन सय मिटर सडक कालोपत्र, टिकट घरलगायतका संरचना निर्माण भइसकेको उनले बताए । भूकम्पमा परी मृत्यु भएकाको नाम गृह मन्त्रालयको सिफारिसमा मन्त्रिपरिषद्बाट निर्णय गरेर मात्र अन्तिम निर्णय गर्नुपर्ने भएकाले पनि ढिलाइ भएको बताइएको छ । बारपाकमा निर्माण भएको स्मृति पार्कअन्तर्गत स्मृति स्तम्भ प्रमुख आकर्षणको केन्द्रका रूपमा रहनेछ । बारपाकमा सरकारी स्वामित्वमा रहेको २ सय १६ रोपनी क्षेत्रफलमा स्मृति स्तम्भ, बगैंचालगायतका संरचना बनाइएको हो ।"
६ वर्षमा पनि टुंगिएन पालिकाको केन्द्र,"(सुर्खेत), (मुगु) कामविशेषले सुर्खेतको चिङ्गाड गाउँपालिका३ टुलेका कमलबहादुर रानालाई गाउँपालिकाको केन्द्र अवलचिङ गइरहनुपर्छ । सातेजरा खानेपानी निर्माण उपभोक्ता समितिका कोषाध्यक्ष उनलाई पालिकाको केन्द्र पुग्दा प्रायःजसो उतै बास बस्नुपर्ने बाध्यता पर्छ । बिहानै ५ बजे हिँड्दा पनि १११२ बजे मात्र केन्द्र पुगिन्छ, उनले भने, त्यही दिन काम नसकिए उतै बास बस्नुपर्छ । चिङ्गाड५ बाटासालका गोविन्द विकलाई पनि पालिकाको केन्द्र पुग्न झन्डै ७ घण्टा लाग्छ । बेलाबेलामा केही न केही काम परिरहन्छ, उनले भने, सानो कामका लागि पालिका कार्यालय गए पनि एक दिन उतै बस्नुको विकल्प छैन । उनका अनुसार दह, च्यारकुले, पाखापानी, गोगने, लावन, रजेना, काउले, कोटिला, पारिलेख, रहकुललगायत गाउँका सेवाग्राहीलाई पालिकाको केन्द्र जान दिनभरि नै हिँड्नुपर्ने बाध्यता छ । उनीहरूका लागि चिङ्गाडमा रहेको केन्द्र अपायक हुँदा निकै सास्ती परिरहेको छ । स्थानीयले माग गर्दै आए पनि जनप्रतिनिधिबीच समझदारी हुन नसक्दा सबैलाई पायक पर्ने ठाउँमा केन्द्र सार्न सम्भव हुन सकेको छैन ।राजनीतिक दलका नेताहरूको स्वार्थका कारण अझै पनि पालिकाको केन्द्र टुंगो लाग्न नसकेको स्थानीय रोमबहादुर रोकायले बताए । पालिका केन्द्र विवाद यतिबेला सर्वोच्च अदालतसम्म पुगेको छ । काँडा, धनपानी, देउला, सिंहला, मटेला, जोगाडा, चद्रर्के, पाम्का, टोट्का र पुडे सिमीलगायत गाउँका बासिन्दाले पालिका केन्द्र अपायक र टाढा हुँदा ठूलो हैरानी भोगिरहेका छन् । अब यो समस्या अदालतबाट मात्र टुंगिने गाउँपालिका अध्यक्ष बोधविक्रम जीसीले बताए । यसअघि गाउँकार्यपालिकामा कांग्रेसको एकल बहुमत थियो । तर पनि केन्द्र सार्नेबारे निर्णय गर्न सकेन । अहिलेका अध्यक्ष जीसीकै सक्रियतामा चन्दा उठाएर ९ रोपनी जग्गा खरिद पनि गरिएको थियो । स्थानीयका अनुसार तत्कालीन पालिका अध्यक्ष देवबहादुर चन्दले अस्थायी केन्द्र रहेको अवलचिङलाई बहुमतका आधारमा कायम गरेको दाबी गरे पनि तत्कालीन उपाध्यक्ष मनमाया आचार्यले उच्च अदालत सुर्खेतमा यसबारे मुद्दा दायर गरेकी थिइन् । तर उच्च अदालतबाट फैसला हुँदा पनि कार्यपालिकाले नयाँ केन्द्र कायम गर्न नसक्दा विभिन्न संरचना र प्रशासनिक भवन निर्माणको काम रोकिएको छ । स्थानीय तह गठन भएको झन्डै साढे ६ वर्षमा पनि केन्द्रको टुंगो नलाग्दा स्थानीय सरकारको अनुभूति गर्न नसकेको स्थानीय सन्देश गिरीले बताए । जनप्रतिनिधिले हाम्रो सुविधाभन्दा पनि राजनीतिक स्वार्थ हेरे, उनले भने, सडक, यातायात, सञ्चारलगायत सुविधाका हिसाबले अवलचिङभन्दा ढाडखेत उपयुक्त हो । पालिकाको वडा २ स्थित ढाडखेतलाई केन्द्र बनाउन बहुसंख्यक जनप्रतिनिधिले पहल गरे पनि अदालतमा मुद्दा विचाराधीन रहेकाले फैसला नहुँदा समस्या भइरहेको प्रमुख प्रशासकीय अधिकृत समीक्षा सोमैले बताइन् । त्यस्तै मुगुको सोरु गाउँपालिकाले पनि अझैसम्म पालिकाको केन्द्र टुंगो लगाउन सकेको छैन । पालिकाको ६ वडाका जनप्रतिनिधिले जिमा कुलाहा र ५ वडाका जनप्रतिनिधिले सोरुकोटमा केन्द्र हुनुपर्ने अडान राखेपछि केन्द्रको टुंगो लाग्न नसकेको हो । अहिले पालिकाको कार्यालय सोरुकोटस्थित इलाका वन कार्यालयको जीर्ण भवनमा सञ्चालन भइरहेको छ । हरेक वर्षको हिउँदे र बर्खे गाउँसभामा पालिकाको केन्द्र निर्धारणका लागि जनप्रतिनिधिले कुरा उठाए पनि कुनै टुंगोमा पुग्न नसकिएको गाउँपालिका अध्यक्ष धर्मबहादुर शाहीले बताए । अब त जनप्रतिनिधिले मात्र निर्णय लिन सकिने अवस्था भएन, राजनीतिक स्तरबाटै यसको टुंगो लगाउन जरुरी छ, उनले भने, पहिलो कार्यकालमा पनि अस्थायी केन्द्रबाटै काम भयो, अहिले झन् निर्धारणमा जटिल अवस्था देखियो ।"
"व्यापार रणनीति पटकपटक परिमार्जन, निर्यातमा छैन सुधार","कृषि  अलैंची, अदुवा, दलहन, जुट र चिया वन  जडीबुटी तथा सुगन्धित वनस्पति, लोक्ताबाट बनेको हाते कागज, रोजिन र टर्पेन्टाइनठूला उद्योग  फलाम तथा स्टिल, धागो तथा कपडा, जुत्ता, तयारी पोसाक साना तथा घरेलु उद्योग  गलैंचा, गहना, पस्मिना, पास्ता र ऊनबाट बनेका सामान (फेल्टसहित)उदीयमान वस्तु तथा सम्भावना भएका  सुगन्धित तेल, हिमालयन स्प्रिङ वाटर, तरकारी, फलफूल र तिनका प्रशोधित सामग्री, मसलाहरू (दालचिनी, बेसार, लसुन, केसर, जिरा, मरीच र तेजपात), हस्तकला, लामा रेसाका कपडा (अल्लो र हेम्पका रेसा), कफी, पीपीसी सिमेन्ट, छुर्पी, महनयाँ तथा सम्भावना भएका  हाइड्रोजन ऊर्जा, बहुमूल्य पत्थर, स्थानीय वातावरण र जनजीवनमा प्रतिकूल असर नपर्ने गरी खानीजन्य, नदीजन्य र वनजन्य स्रोतबाट प्राप्त हुने ढुंगा तथा ढुंगाजन्य अन्य उत्पादन, हेम्प वा हेम्प जस्तै वनस्पति एवं त्यसबाट बनेका औषधीय गुण भएका सुगन्धित वस्तु"
कुस्मामा बढ्दै छन् सहकारीपीडितका उजुरी,"(बागलुङ)पर्वतको कुस्मा नगरपालिकाको सहकारी शाखामा बचत रकम भुक्तानी नपाएका समस्यादेखि सहकारी बेथिति आदिका समस्या लिएर आउनेहरू बढ्दै छन् । पीडितका उजुरीका कागजात हेर्दैमा कर्मचारीलाई फुर्सद नरहेको नगरपालिकाले जनाएको छ । सहकारीहरूमा वित्तीय र नीतिगत समस्या बुझेपछि शाखाले पनि नगरभित्रका १ सय ५ सहकारीलाई आफ्नो यथार्थ विवरण ल्याउन निर्देशन दिएको छ । सहकारीका प्रबन्धकले ल्याएका विवरण अस्पष्ट भएपछि शाखा प्रमुख ऋषिराम शर्माले आवश्यक कागजात झिकाउने गरेका छन् । आएको कागजातमा पनि कतिपय विवरण स्पष्ट नभएको उनको भनाइ छ । अध्यक्ष र पदाधिकारीले मनगढन्ते विवरण पठाएको भेटिएपछि कतिपयलाई शाखाले सचेत गराएको छ । यथार्थ विवरण पुनः माग गरिएको शर्मा बताउँछन् । कतिपयले घुमाउरो भाषा प्रयोग गरेर छलछाम गरेको भेटिएको छ, उनले भने, स्पष्ट हुने गरी थप कागजात र रेकर्ड ल्याउन भनेका छौं । सहकारीको विनियम पालना नभएकाले मुख्य समस्या आएको उनले जनाए । आफन्त नै पदाधिकारी र प्रबन्धक बनेको पनि देखियो, यो सहकारी विनियमविपरीत छ, उनले भने, एकाघरका सदस्यसमेत एउटै समितिका विभिन्न पदमा बसेका छन् । यस्ता कार्यले पनि सहकारीमा ठगी बढेको उनको भनाइ छ । पछिल्लो समय कुस्माका ३ सहकारीमा ५५ करोड ठगी आरोपमा अध्यक्ष र पदाधिकारी पक्राउ परेका छन् । केही फरार छन् । अदालतसम्म मुद्दा पुगेका तीन सहकारीबाहेक थप ७ वटाको नगरपालिकामा उजुरी परेको शर्माले बताए । कसैले रकम हिनामिना भएको उजुरी गरेका छन् । कसैले भने जथाभावी ऋण दिएको, असुल उपर नभएको, कसैले सेयर फिर्ता माग्दा नदिएको जस्ता उजुरी लिएर आउने गरेका हुन् । चुवा व्यावसायिक कृषि सहकारी, शिवालय बहुउद्देश्यीय सहकारी, बैसाली सहकारी, नगर विकास सहकारी, मातृभूमि सहकारी र हिमालय खरेहा सहकारीका बचतकर्ता र सेयर सदस्यको उजुरीको चाङ लागेको शर्माले जनाए । यसअघि तपाईंहाम्रो बहुउद्देश्यीय सहकारी संस्थाका अध्यक्ष बालगोपाल श्रेष्ठले २९ करोड ठगी गरेर भागेका छन् । उनीविरुद्ध रेडकर्नर नोटिस निकाल्ने तयारी थालेको प्रहरी नायब उपरीक्षक खुललाल भुसालले बताए । श्रेष्ठकै भाइ किशोर श्रेष्ठलाई माता पाथीभरा बहुउद्देश्यीय सहकारीमा ११ करोड ठगी गरेको आरोपमा अदालतले पुर्पक्षका लागि थुनामा पठाइसकेको छ । ग्रामीण कृषि सहकारीका अध्यक्ष लेखनाथ शर्मासहितका पदाधिकारीलाई पनि अदालतको आदेशले पुर्पक्षमा पठाइएको छ । शर्माले १ करोड ९५ लाख रुपैयाँ हिनामिना गरेको आरोप छ ।अहिलेसम्म ५५ करोडको बिगो दाबीसहित अदालतले पदाधिकारीलाई थुना पठाउने आदेश दिएको हो, प्रहरी निरीक्षक केशव केसीले भने, सबै फरारलाई पक्राउ गर्न सकियो भने बचतकर्ताको रकम फिर्ता गर्न सकिन्छ । कतिपय सेयर सदस्यले विशेष साधारणसभामार्फत पुनःसंरचना गरेर जाने निधोमा पुगेको केसीले बताए । अध्यक्षका आफन्त नै प्रमुख पदमा भएकाले ठगी भएको पीडितले गुनासो गरे । रकम ठगेर भागेका बालगोपालका छोरी, ज्वाइँ, दिदी र भान्जीसमेत सहकारीको प्रमुख पदमा छन्, तपाईंहाम्रो सहकारीका उपाध्यक्ष कृष्णप्रसाद पौडेलले भने, आफन्त राखेर सहकारी चलाउँदा यो दुर्दशा भयो । वैदेशिक रोजगारीमा भएका बेला उपाध्यक्ष बनाएर आफ्नो नाम मुछिएको पौडेलको दाबी छ । निर्णय प्रक्रियामा नबसेकाले उनी धरौटीमा रिहा भएका छन् । बचतकर्ता र सेयर सदस्यको समस्या फुकाउन आफूले पहल पनि गरेको पौडेलले जनाए । उजुरी परेको मातृभूमि सहकारीका अध्यक्ष राजेन्द्र श्रेष्ठ बालगोपालका ज्वाइँ रहेको पौडेल बताउँछन् । प्रबन्धक अञ्जली श्रेष्ठ भान्जी हुन् । दिदी बिन्दु र पत्नी सत्या पनि सञ्चालकमा छन् ।दुई वटा सहकारीको अख्तियारमा समेत उजुरी परेको छ । उजुरी परेकाहरूको उपचार नखोजे दर्जनौंमा यस्तै समस्या थपिने नगरपालिकाका प्रमुख प्रशासकीय अधिकृत विष्णुप्रसाद तिवारीले बताए । समयमै नगरपालिकाले अनुगमन नगरेको भए दर्जनौं सहकारीमा समस्या आउने रहेछ, तिवारीले भने, केही हदसम्म समस्या रोक्न सकिएको छ । नगरपालिकाकी वरिष्ठ अधिकृत डिलकुमारी शर्माको संयोजकत्वमा गठित ५ सदस्यीय टोलीले समस्याग्रस्त सहकारीको अध्ययन, अनुगमन र मूल्यांकन गरिरहेको उनले जनाए । बचतकर्तालाई अन्याय नपर्ने गरी फिर्ताका लागि ताकेता गर्ने, किस्ताबन्दीमा भए पनि रकम जुटाउने र वडा तहमा सहमति गराउने कम पनि भएको उनको भनाइ छ । हुनै नसक्नेहरू उजुरीमा परेर अदालतसम्म पुगेको उनले बताए । नियतवश ठगी गरेकाहरू थुनामा पुगिसकेका छन्, तिवारीले भने, समस्या सुल्झाउन खोज्नेलाई साथ दिएका छौं । उपभोक्ता शिक्षामार्फत सहकारीको बचत सुरक्षामा ध्यान दिन सचेतसमेत गराइएको उनले जनाए ।"
पाथीभरामा केबलकार बनाउन दलहरूको आग्रह,"ताप्लेजुङ (कास) ताप्लेजुङको पाथीभरा (मुकुलुङ) मा केबलकार निर्माणको काम तत्काल अघि बढाउन राजनीतिक दलहरूले आग्रह गरेका छन् । जिल्ला प्रशासन कार्यालय, ताप्लेजुङको आह्वानमा संसद्मा प्रतिनिधित्व गर्ने जिल्लाका सबै राजनीतिक दलको बैठकले केबलकार निर्माणसम्बन्धी आआफ्नो आधिकारिक धारणा सार्वजनिक गर्दै निर्माण सहजीकरण गर्दै अघि बढ्ने निर्णय गरेका हुन् ।केबलकार कम्पनीले केबलकारको निर्माण तत्काल सुरु गर्ने र त्यसका लागि शान्ति सुरक्षाको व्यवस्था मिलाउन आग्रह गरेपछि प्रमुख जिल्ला अधिकारी हीरादेवी पौडेलको अध्यक्षतामा सर्वपक्षीय बैठक बसेको थियो । बैठकमा उपस्थित राजनीतिक दलहरूले आआफ्नो आधिकारिक धारणामार्फत केबलकार निर्माणमा सहजीकरण गर्ने सहमति गरेका हुन् । केबलकार जिल्लाको सर्वांगीण विकास, रोजगारी र पहिचानसँग जोडिएकाले यसको निर्माणको काम तत्काल अघि बढाउन आवश्यक वातावरण निर्माण गर्ने दलका प्रतिनिधिहरूले बताएका छन् । आईएमई समूहको अगुवाइमा ताप्लेजुङको फुङ्लिङ ११, काफ्लेपाटीबाट पाथीभरा मन्दिरसम्म पुग्ने केबलकार निर्माण गर्ने योजना छ । पाथीभरा पूर्वी नेपालको एक धार्मिक, पर्यटकीय र ऐतिहासिक महत्त्वको क्षेत्र हो ।"
एसियाली र्याफ्टिङमा नेपाललाई स्वर्ण,"(काठमाडौं)नेपालले पहिलो डब्लूआरएफ एसियाली र्याफ्टिङ च्याम्पियनसिपमा स्वर्ण पदक जितेको छ । भारतको हिमाचल प्रदेशस्थित सिमलामा शनिबार सम्पन्न प्रतियोगितामा नेपालले आरएक्स (हेड टु हेड रेस) विधामा नेपालले भारतलाई पन्छाउँदै स्वर्ण जितेको हो । नेपालले फाइनलमा कुल १२० अंक बटुलेको थियो भारत बेलगाउँले १०८ अंक जोडेको थियो । भारत अलोङ टिम ९६ अंकसहित कांस्य जित्न सफल भएको थियो । नेपाली पदक विजेता खेलाडीमा सविन गुरुङ, शक्तिकुमार गुरुङ, विजय गुरुङ, डम्बरबहादुर पुर्वाछाने रहेका छन् । वैकल्पिक खेलाडीमा दिपेश पुनमगर थिए । टिम प्रशिक्षक प्रशिक्षक भीष्मराज थपलिया र म्यानेजरमा महेश थापा छन् ।नेपाली टिम सेमिफाइनलमा काजकिस्तान टिमलाई हराएर फाइनल पुगेको थियो । नेपालका प्रशिक्षक भीष्मराज थपलियाले डब्लूआरएफ कार्यक्रमको पहिलो सहभागितामा प्राप्त नतिजाबाट आफूहरू खुसी र उत्साहित भएका बताए । उनले डब्लुआरएफ डटकमसँग भनेका छन्, हामी यो नतिजाबाट धेरै खुसी छौं । विभिन्न मुलुकका एथलिटसँग नदीको अनुभव साटासाट गर्न सकियो । आगामी दिनका लागि यो नतिजा हाम्रा लागि प्रेरणास्रोत बन्नेछ ।तीन इभेन्टमा प्रतिस्पर्धा भएको थियो । स्लालममा तेस्रो हुँदै कांस्य पदक जित्दा नेपाल डाउन रिभरमा चौथो भएको थियो । स्लालमको स्वर्ण भारत राइभोला र रजत भारत बेलगाउँले जितेको थियो । डाउन रिभरमा भने भारतीय वर्चस्व रह्यो ।च्याम्पियनसिपमा नेपाल समग्रमा दोस्रो भएको नेपाल र्याफ्टिङ एन्ड क्यानोइङ संघका अध्यक्ष राजीव श्रेष्ठले जानकारी गराएका छन् ।नेपालले आरएक्समा १ सय २०, स्लालममा ८० र डाउन रिभरमा ६० सहित कुल २ सय ६० अंक जोड्दै दोस्रो स्थान हासिल गरेको हो । टिम च्याम्पियन भएको भारत बेलगाउँले आरएक्समा १०६, स्लालममा ९० र डाउन रिभरमा ७२ सहित कुल २७० अंक जोडेको थियो । भारत राइभोला २ सय ४८ अंकसाथ तेस्रो स्थानमा रह्यो ।च्याम्पियनसिपमा काजकिस्तान, इरान, ताजकिस्तान, इराकलगायतका देशले पनि भाग लिएको थियो । महिलातर्फको तीनै इभेन्टको स्वर्ण इरानले जित्यो । समग्रमा टिम च्याम्पियन भएको इरानले आरएक्समा १२०, स्लालममा १०० र डाउन रिभरमा ८० सहित कुल ३०० अंक बटुलेको थियो । भारतीय टिमहरू दोस्रो र तेस्रो स्थानमा रहे । मिक्समा भारत राइभोला च्याम्पियन भयो ।"
चर्च ब्वाइज फाइनलमा,"(झापा) घरेलु टोली झापा११ लाई टाइब्रेकरमा पराजित गर्दै चर्च ब्वाइज युनाइटेड शनिबार छैटौं झापा गोल्डकप फुटबल प्रतियोगिताको फाइनलमा पुगेको छ । लगातार पाँचौं संस्करणसम्म फाइनल खेलेको आयोजक झापा११ यसपालि सेमिफाइनलमै रोकियो । चर्च ब्वाइजसँग टाइब्रेकरमा ४३ गोलले पराजित भयो ।झापाका प्रदीप बुढाथोकी र विदेशी खेलाडी मार्क जुनियर ह्यारिसनको पेनाल्टी प्रहार गोल हुन नसक्दा झापा सेमिफाइनलमै रोकिएको हो । चौथो नम्बरमा पेनाल्टी प्रहार गरेका प्रदीपको प्रहार पोस्टको क्रसबारमा लागेर फर्कियो । मार्क जुनियरको अन्तिम पेनाल्टी प्रहार चर्च ब्वाइजका गोलकिपर दीप कार्कीले रोकेका थिए । चर्च ब्वाइजको जितमा सुरजज्यू ठकुरी, विजय भुजेल, अबायोमी फकुन्ले र गोलकिपर दीप कार्की (कप्तान) को पेनाल्टी गोलमा परिणत भयो । चर्च ब्वाइजका डिफेन्डर सर्ज डिकाको प्रहार झापाका गोलकिपर सुदीप लिम्बूले रोकेका थिए । झापाबाट आदित्य शाक्य, विवेक पौडेल र आशिष चापागाईंको पेनाल्टीमात्र गोल भयो । निर्धारित ९० मिनेट र थप १४ मिनेटको खेलमा दुवै टिमबाट गोल हुन नसकेपछि निर्णय टाइब्रेकरबाट लिइएको थियो । अतिरिक्त १४ औं मिनेटमा चर्च ब्वाइजका विजय भुजेलको प्रहार पोस्टमा लागेर फर्कियो । अतिरिक्त समयको दोस्रो हाफमा झापाका मार्क जुनियरले बक्सबाहिरबाट हानेको शक्तिशाली प्रहार गोलकिपर दीप कार्कीले बाहिर फाल्दै संकट टारेका थिए । निर्धारित ९० मिनेटमा दुवै टिमले बनाएका केही राम्रा अवसर सदुपयोग हुन सकेन । घरेलु टोली झापाको तुलनामा ए डिभिजन लिग विजेता चर्च ब्वाइज बलियो देखिएको थियो । टोलीले बलमाथि पकड राख्दै झापालाई दबाबमा राखे पनि निर्धारित र थप समयभित्र नतिजा भने निकाल्न सकेन । पहिलो हाफमा दुवै टोली जमेर खेल्न सकेनन् । चर्च ब्वाइजका बिजु भुजेलले १९ औं मिनेटमा पहिलो पटक झापाको पोस्टमा धावा बोले । तर, उनको प्रहार फितलो हुँदा गोलकिपर सुदीपले सहजै नियन्त्रणमा लिए । २५ औं मिनेटमा झापाका मार्क जुनियरको पासमा आशिष चापागाईंको प्रहार गोलकिपर दीपले पञ्च गर्दै विफल तुल्याए । ३५ औं मिनेटमा झापाका दिपेश आलेमगरले करिब ३५ यार्ड टाढाबाट गरेको सशक्त प्रहार पोस्ट नजिकैबाट बाहिरियो । चर्च ब्वाइजका फकुन्लेले ४९ औं मिनेटमा मैदानको मध्यभागबाट अगाडि बढाएको बलमा गरेको प्रहार गोलकिपर सुदीपले नियन्त्रणमा लिए । ५५ औं मिनेटमा सुरजज्यूको फ्रिकिक गोलकिपर सुदीपले कठिनसँग नियन्त्रणमा लिए । सुरजको पासमा विजय भुजेलले ६३ औं मिनेटमा बक्सभित्र बल पाए पनि सदुपयोग गर्न सकेनन् । अन्तिम मिनेटमा फकुन्लेको प्रहारलाई झापाका गोलकिपर सुदीपले उत्कृष्ट बचाउ गरे । नीरज चौधरीले दिएको पासमा फकुन्लेले बक्सभित्रबाट प्रहार गरेका थिए । झापाका प्रशिक्षक अङ्गुरकुमार खड्गीले रेफ्रीको निर्णयप्रति असन्तुष्टि जनाए । उनले १४ जनाविरुद्ध ११ जनाले खेल्नुपर्दा जित हासिल गर्न नसकेको आरोप लगाए । चर्च ब्वाइजका प्रशिक्षक रुवेन राईले खेल सोचेभन्दा उत्कृष्ट भएको बताए । केही नयाँ खेलाडीले पनि राम्रो खेल पस्किँदा नतिजा ल्याउन सफल भएको बताए । चर्च ब्वाइजका गोलकिपर दीप कार्की प्लेयर अफ द म्याच भए । उनले ११ हजार रुपैयाँ प्राप्त गरे । चर्च ब्वाइजले गोल्डकपको उपाधिका लागि सोमबार फाइनलमा एपीएफसँग प्रतिस्पर्धा गर्नेछ । एपीएफले डिफेन्डिङ च्याम्पियन त्रिभुवन आर्मी क्लबलाई हराएको थियो । विजेताले १३ लाख र उपविजेताले ७ लाख रुपैयाँ प्राप्त गर्नेछन् ।"
लुम्बिनीले जित्दा देवको शतक,"(विराटनगर)कर्णाली र लुम्बिनी प्रदेशले शनिबार कोशी प्रदेश ट्रफी पेप्सी राष्ट्रिय टी२० क्रिकेट प्रतियोगितामा जित पाएका छन् । बैजनाथपुर क्रिकेट रंगशालामा कर्णालीले विभागीय टोली एपीएफ क्लवलाई ५१ रनले हरायो । कर्णाली ४ अंक बटुल्दै शीर्षस्थानमा उक्लिएको छ । टस जितेको कर्णालीले २० ओभरमा ५ विकेट गुमाई १ सय ६५ रन बनायो । अर्जुन घर्तीले २ छक्का र २ चौकासहित अविजित ५५ रन बनाए । विपिन रावलले ३ छक्का र २ चौकासहित ४२ रन र रवीन्द्र शाहीले ३५ रनको योगदान दिए । अर्जुन प्लेयर अफ द म्याच भए । एपीएफका रमेश कुर्मी, चन्दन राम, भुवन कार्की, अमर राउटेला र इर्शाद अहमदले ११ विकेट लिए । जवाफीमा एपीएफले पुरै ओभर खेल्दै ६ विकेट गुमाई १ सय १४ रनमात्र बनायो । अमर राउटेलाले १ छक्का र २ चौकासहित ३७ रन, हिमांशु दत्तले २५ र पुरन विकले १८ रन जोडे । अन्य खेलाडीले दोहोरो अंक बनाउन सकेनन् । कर्णालीका दीपेन्द्र रावत र रवीन्द्र साहले २२ तथा प्रकाश जैसीले १ विकेट लिए । दोस्रो खेलमा लुम्बिनीले वाग्मती प्रदेशलाई ७ विकेटले हरायो । लुम्बिनीको यो लगातार तेस्रो जित हो । खेलेका सबै जितेको लुम्बिनी ६ अंकसाथ समूह बी को शीर्षस्थानमा छ । लुम्बिनीले यसअघि गण्डकी र सुदूरपश्चिमलाई हराएको थियो । टस जितेको वाग्मतीले २० ओभरमा ८ विकेट गुमाई १ सय ५३ रन बनायो । कप्तान रित गौतमले १ छक्का र ४ चौकासहित ४३ रन बनाए । आशुतोष घिरैयाले २८, उत्तम मगरले २५ र इशान पाण्डेले २१ रन जोडे । लुम्बिनीका चाहुल चौहानले ३ र कृष्ण कार्कीले २ विकेट लिए । जवाफमा कप्तान देव खनालको शतकीय इनिङ्स खेलेपछि लुम्बिनीले १७२ बलमा ३ विकेट गुमाई लक्ष्य पूरा गरेको थियो । उनले ५१ बलमा ७ छक्का र ७ चौका प्रहार गरी शतक पूरा गरे । विशाल विक्रम केसीले अविजित २७ रन बनाए । बलिङमा वागमतीका विपिन आचार्य, गौतम केसी र कृजन गुरुङले ११ विकेट लिए । आइतबार गण्डकी र नेपाल पुलिस तथा आर्मी र मधेशबीच खेल हुने मोरङ क्रिकेट संघका अध्यक्ष महम्मद साद बाबु कुरैसीले जनाए ।"
अन्तरकलेज क्रिकेट सुरु,"(मकवानपुर)हेटौंडा स्कुल अफ म्यानेजमेन्ट र नेसनल इन्फोटेक कलेज पर्साको जितसँगै शनिबार अन्तरकलेज ट्वान्टी२० क्रिकेट प्रतियोगिता शनिबार सुरु भएको छ । हेटौंडा जेसीजको आयोजनामा हेटौंडा४ स्थित हुप्रचौरमा म्यानेजमेन्टले सिटी कलेज हेटौंडालाई ७ विकेट र इन्फोटेकले सिमरा कलेज वीरगन्जलाई ३६ रनले हराए । सिटीले पहिलो ब्याटिङ गर्दै २० ओभरमा सबै विकेट गुमाएर १ सय १३ रन बनायो । म्यानेजमेन्टले १५ ओभरमा ३ विकेट गुमाए लक्ष्य पूरा गरेको हो । युविन बुढाथोकी ६२ रन जोड्दै म्यान अफ द म्याच भए । दोस्रो खेलमा वीरगन्जले ९ विकेट गुमाई १ सय १८ रन बनाएको थियो । उक्त लक्ष्य पछ्याउँदै सिमरा १९ ओभरमा ८२ रनमै समेटियो । खेलमा वीरगन्जका मन्थन यादव म्यान अफ द म्याच घोषित भए ।प्रतियोगिताको उद्घाटन वाग्मती प्रदेश खेलकुद विकास परिषद्का सदस्यसचिव सूर्यलाल भण्डारीले गरे । प्रतियोगितामा ६ टिमको सहभागिता रहेको आयोजक अध्यक्ष विकेशलाल श्रेष्ठले बताए । विजेताले ५० हजार र उपविजेताले २५ हजार रुपैयाँ पुरस्कार प्राप्त गर्नेछन् । उत्कृष्ट खेलाडीले १० हजार, उत्कृष्ट ब्याटर र बलरले जनही ५ हजार रुपैयाँ पुरस्कार पाउनेछन् । संयोजक सुमन अर्यालले ४ लाख ५० हजार रुपैयाँ खर्च अनुमान गरिएको बताए ।"
एक्स्ट्राटेक ओभलमा भिड्दै लिजेन्ड क्रिकेटरहरू,"(भैरहवा)तिलोत्तमा एक्स्ट्राटेक लिजेन्ड कप प्रतियोगिताका लागि सबै तयारी पूरा भएको आयोजकले जनाएको छ । प्रतियोगिता फागुन २८ मा निजी क्षेत्रबाट निर्माण गरिएको एक्स्ट्राटेक ओभल मैदानमा हुनेछ । तिलोत्तमा नगरपालिका१७ स्थित पूर्व दरखसवामा अवस्थित एक्स्ट्राटेक ओभल मैदानको उद्घाटनस्वरुप यो स्पर्धा हुन लागेको हो । टी१० संरचनामा हुने सोमबार एकदिने प्रतियोगितामा लिजेन्ड्स ९६, रेस्ट अफ नेपाल, विश्वकप २०१४ र रूपन्देही लिजेन्ड्स गरी चार टोलीले प्रतिस्पर्धा गर्नेछन् । तिलोत्तमा नगरपालिकाको मुख्य प्रायोजनमा हुने प्रतियोगितामा जर्सी पार्टनरमा निभिया र एयरलाइन्स पार्टनरको रूपमा यती एयरलाइन्स रहेको छ । गत जेठ २९ गते शिलान्यास भएको यस मैदानमा पिच निर्माणका साथै मैदान हरियो भएपछि तिलोत्तमा एक्स्ट्राटेक लिजेन्ड कप गर्न लागिएको आयोजक एक्स्ट्राटेक ओभल प्रालिले जनाएको छ । प्रत्येक वर्ष ५ हजार दर्शक क्षमताको प्यारापिट थप्दै ३ वर्षभित्र यसको निर्माण कार्य पूरा गर्ने लक्ष्य राखिएको छ । त्यसपछि २५ हजार दर्शक क्षमताको प्यारापिटसहित रंगशालाले पूर्ण आकार लिनेछ । एक्स्ट्राटेकका निर्देशक विनोद कुँवरले रंगशाला बनाउने घोषणा गर्दा आफू शंकैशंकाले घेरिए पनि एक वर्ष नपुग्दै खेल्न योग्य मैदान बनाएर केही जवाफ दिन सकिएको सुनाए । रूपन्देही जिल्ला क्रिकेट संघका अध्यक्ष हरि थापाले एक्स्ट्राटेक ओभल मैदान निर्माणसँगै आफूहरूले अब एकदिवसीय अन्तर्राष्ट्रिय क्रिकेटको सपना देख्न थालेको बताए । उनले आइतबार सुरु हुने रूपन्देही जिल्ला लिगका केही खेल पनि यस मैदान खेलाइने बताए । नेपाल सन् १९९६ मा मलेसियामा पहिलो एसीसी ट्रफीमार्फत अन्तर्राष्ट्रिय क्रिकेटमा प्रवेश गरेको थियो । यही टोलीका १४ मध्ये १२ खेलाडीले लिजेन्ड्स ९६ बाट खेल्नेछन् । पहिलो अन्तर्राष्ट्रिय खेलेका कप्तान उत्तमकुमार कर्माचार्य विदेशमा रहेकाले उनी लिजेन्ड्स टोलीमा हुने छैनन् भने विकेटकिपर गणेश शाहीको निधन भइसकेको छ । नेपालले सन् २०१४ मा बंगलादेशमा पहिलो पटक ट्वान्टी२० विश्वकप खेलेको थियो । त्यही टोलीका ६ खेलाडी विश्वकप २०१४ टिमबाट खेल्नेछन् । पारस खड्काको कप्तानीमा रहेको विश्वकप २०१४ को टोलीबाट ज्ञानेन्द्र मल्ल, शरद भेषावकर, शक्ति गौचन, जितेन्द्र मुखिया र अविनाश कर्ण छन् । त्यतिबेला विश्वकप खेलेको नेपाली टोलीका ८ खेलाडी विदेशमा छन् । सोमपाल कामी र विनोद भण्डारी राष्ट्रिय टोलीसँगै हङकङमा छन् ।नेपालको पहिलो अन्तर्राष्ट्रिय टोली र विश्वकप नखेलेका टोलीबीचको कम्बिनेसन रहेको रेस्ट अफ नेपालको कप्तानी विनोद दासले गर्नेछन् । हरि थापाको कप्तानीमा रहेको रूपन्देही लिजेन्ड्समा सन्जीव जोशी, दुर्गा सेन, अन्तिम थापा, लालबहादुर अधिकारीसहित अन्तर्राष्ट्रिय खेलेका खेलाडीहरू रहेका छन् ।सन् २००७ मा मलेसियामै भएको एसीसी कप खेलेको नेपालको पहिलो महिला क्रिकेट टोलीका चार खेलाडीले यस लिजेन्ड कपमा खेल्नेछन् । नितु थापा रूपन्देही लिजेन्ड्स, ममता थापा विश्वकप २०१४, नीरा राजोपाध्याय लिजेन्ड्स ९६ र सीता रानामगर रेस्ट अफ नेपालबाट टोलीमा छन् । गायक प्रमोद खरेलले रेस्ट अफ नेपाल, अर्का गायक बद्री पंगेनीले विश्वकप र कर्पोरेटका प्रतिनिधित्व गर्दै राजेन महर्जनले लिजेन्ड्स ९६ बाट खेल्नेछन् ।सन् १९९६ मा नेपाली टोलीलाई प्रशिक्षण दिएका सुनोज भट्टराई र अरुणकुमार अर्याल लिजेन्ड्स ९६ को प्रशिक्षक र व्यवस्थापकमा रहेका छन् । पहिलो सेमिफाइनलमा लिजेन्ड्स ९६ र विश्वकप २०१४ को टोलीले र दोस्रो सेमिफाइनलमा रेस्ट अफ नेपालले रूपन्देही लिजेन्ड्ससँग प्रतिस्पर्धा गर्नेछन् । दुवैको विजेता टोलीबीच फाइनलमा प्रतिस्पर्धा हुनेछ । जर्सी पार्टनर निभिया नेपालका आधिकारिक बिक्रेता राजेन महर्जनले क्रिकेटको हब रूपन्देहीबाट आफ्नो उत्पादनको सुरुआत गर्न पाउँदा निकै हर्षित भएको बताए । लुम्बिनी खेलकुद परिषदका सदस्यसचिव जयप्रकाश भट्टराईले मापदण्ड बनाएर एक्स्ट्राटेक मैदान सञ्चालन गर्न सुझाए । लुम्बिनी प्रदेश क्रिकेट संघका अध्यक्ष सञ्जय गुरुङले अहिले मैदान खेल्न योग्य भएको छ, अन्य काम सकिएपछि रूपन्देहीबाट थप खेलाडी उत्पादन हुन सहयोग पुग्ने आस राखे । रूपन्देही जिल्ला क्रिकेट संघका पूर्वअध्यक्ष प्रशान्तविक्रम मल्लले सरकारको बजेट कुर्दाकुर्दै सिद्धार्थ क्रिकेट रंगशालाको स्थितिमा खासै सुधार नभएकाले अवस्थामा अबको आशा एक्स्ट्राटेक भएको जनाए ।"
नेपालविरुद्ध बाबरको शतक,"काठमाडौं (कास) मैत्रीपूर्ण ट्वान्टी२० क्रिकेट शृंखलाको पहिलो खेलमा शनिबार नेपाल घरेलु टोली हङकङसँग ७३ रनले पराजित भएको छ । घरेलु मैदानमा टस जितेर ब्याटिङ गरेको हङकङले २० ओभरमा ६ विकेट गुमाई २ सय १२ रन बनायो । जवाफमा नेपालले १६४ ओभरमा अलआउट हुँदा १ सय ३९ रनमात्र बनाउन सक्यो । नेपालका विनोद भण्डारीले २२ बलमा ४१, कप्तान रोहित पौडेलले ३० र आरिफ शेखले ३८ रन बनाए । यसअघि हङकङबाट बाबर हायातले शतक बनाए । उनले ४९ बलमा ३ चौका र १३ छक्का प्रहार गर्दै १ सय १० रन बनाए । मार्टिन कोएट्जीले ३१, अंशी राथले ३९, अजिज खानले अविजित २१ रन बनाए । नेपालका लागि टी२० मा डेब्यू गरेका आकाश चन्दले तीन विकेट लिए । उनले ३ ओभरमा २७ रन खर्चे । त्रिकोणात्मक सिरिज खेल्न नेपाली टोली हङकङ गएको हो । नेपाल, हङकङ र पपुवा न्युगिनीबीच फागुन २७ देखि त्रिकोणात्मक टी२० आई सिरिज हुँदै छ ।"
तेन्जिङ र पञ्चमाया विजयी,"काठमाडौं (कास) तेन्जिङ राई र पञ्चमाया तामाङले मुसा मसला एन्ड वोङ्छु पिक ओपन लिड क्लाइम्बिङ च्याम्पियनसिपको उपाधि जितेका छन् । कामनपा१६ कालधारा पकनाजोलमास्थित काठमाडौं स्पोर्ट क्लाइम्बिङ सेन्टरमा शनिबार भएको एकदिने प्रतियोगितामा तेन्जिङ पुरुष र पञ्चमाया महिलामा च्याम्पियन भए । तेन्जिङले ८० अंक स्कोर जोड्दै २० हजार र गिफ्ट ह्याम्पर पाए । ५६ अंकसहित दोस्रो भएका साजन लामाले १० हजार र २० अंकसहित तेस्रो भएका रौनक उप्रेतीले ५ हजार रुपैयाँ पुरस्कार पाए । पञ्चमायाले २० हजार, दोस्रो भएकी स्वस्तिका चौधरीले १० हजार र तेस्रो भएकी सिर्जना तामाङले ५ हजारसहित गिफ्ट ह्याम्पर पुरस्कार पाए ।"
कोटेश्वर च्याम्पियन,"काठमाडौं (कास) आयोजक कोटेश्वर तेक्वान्दो डोजाङले ११ स्वर्ण, १० रजत र १० कांस्य पदक जित्दै प्रथम योङ स्टार खुला तेक्वान्दो प्रतियोगितामा टिम च्याम्पियन ट्रफी जितेको छ । योङ स्टार ग्रुप सहआयोजक रहेको प्रतियोगितामा १० स्वर्ण, ७ रजत र ३ कांस्यसाथ चन्द्रागिरि डोजाङ दोस्रो भयो । तेस्रो भएको क्षेत्रपाल डोजाङले ३ स्वर्ण, ५ रजत र २ कांस्य जितेको थियो । पहिलोले ३ सय, दोस्रोले २ सय र तेस्रो हुने टिमले १ सय अमेरिकी डलर पुरस्कार हात पारे ।पुरुषमा हिमालयका सविन बर्तौला र महिलामा कोटेश्वरकी हृदयानी बस्नेत उत्कृष्ट खेलाडी भए । दुवैले जनही ५० अमेरिकी डलर पुरस्कार पाए । विजेता र उत्कृष्ट खेलाडीको नगद पुरस्कार नवौं सागका स्वर्ण विजेता दाजुभाइ नीराजन र निर्मल श्रेष्ठले प्रायोजन गरेका हुन् ।"
