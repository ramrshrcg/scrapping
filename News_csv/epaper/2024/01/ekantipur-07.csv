शीर्षक,विवरण
३५ हजार बचतकर्ताको कम्तीमा ५२ करोड ग्यालेक्सीमा डुब्यो,"बुटवल मुख्य कार्यालय रहेको सुप्रिम बचत तथा ऋण सहकारीबाट २०७७ असोज ११ मा १ करोड, माघ २९ मा २ करोड ४५ लाख र चैत १८ मा १ करोड ९६ लाख रुपैयाँ सहकारीमा सारिएको थियो । त्यस्तै २०७८ वैशाख ५ मा १ करोड, वैशाख ९ मा ३० लाख, असार ४ मा १ करोड, असार २२ मा १ करोड ३ लाख ३६ हजार, असोज १३ मा ५० लाख रुपैयाँ, पुस १२ मा १ करोड ५० लाख रुपैयाँ सारिएको थियो । यसरी पोखराको सूर्यदर्शनबाट १० करोड ७४ लाख रुपैयाँ गोर्खा मिडिया नेटवर्कमा सारिएकामा ७ करोड २९ लाख रुपैयाँ सार्दा भने लामिछाने गोर्खा मिडिया नेटवर्कका प्रबन्ध निर्देशक थिए । २०७७ फागुन ११ मा गोर्खा मिडिया नेटवर्कमा तर्फबाट ग्यालेक्सी टेलिभिजन प्रसारणको घोषणा हुँदा राई अध्यक्ष र लामिछाने प्रबन्ध निर्देशकका रूपमा सार्वजनिक भएका थिए । त्यस्तै २०७९ असार १ मा उनले टेलिभिजनबाट अलग भएको घोषणा गरेका थिए । यसरी लामिछानेले आफैं घोषणा गरेको समया अवधिभित्र २०७७ फागुनदेखि २०७९ असारसम्म नै सुप्रिम सहकारीबाट सात करोड ८० लाख रुपैयाँ ग्यालेक्सी टेलिभिजनमा ट्रान्सफर गर्दा उनी प्रबन्ध निर्देशक थिए । हुन त विभिन्न मितिमा जीबी राई अध्यक्ष रहेको नेचर नेस्ट प्रालिमा पनि सुप्रिम सहकारीबाट ३ करोड ३७ लाख ९८ हजार रकमान्तर भएको छ । यो रकमका लागि नेचर नेस्टका सञ्चालकहरू उत्तरदायी भएजस्तै गोर्खा मिडिया नेटवर्कमा लगानी भएको रकम तत्तत् समयका अध्यक्ष र प्रबन्ध निर्देशक उत्तरदायी हुनुपर्ने कानुनी व्यवस्था छ । यसरी सुप्रिम सहकारीको रकम हिनामिना हुँदा कुमार रम्तेल कोषाध्यक्ष र दीपेश पुन सचिव थिए । पछि गोर्खा मिडिया नेटवर्कको उपाध्यक्ष बनेका थिए भने पुन पूर्वउपराष्ट्रपति नन्दबहादुर पुनका छोरा तथा माओवादीनिकट अखिल क्रान्तिकारीका नेता हुन् । अझ पोखराको सूर्यदर्शन सहकारीबाट त गोर्खा मिडिया नेटवर्कमा नाममा ३० करोड रुपैयाँ लगानी गरिएको तमसुक नै प्राप्त भएको छ । गोर्खा मिडिया नेटवर्क (ग्यालेक्सी टेलिभिजन) को मूल्य १ अर्ब २५ करोड मूल्यांकन गरेर ३० करोड बराबरको सेयर सूर्यदर्शन सहकारीका नाममा सुरक्षण गरिएको कागजमा लेखिएको छ । यसमा सहकारी र टेलिभिजन दुवैतर्फबाट जीबी राई समूहका पदाधिकारीहरूले हस्ताक्षर गरेका छन् । तमसुकमा गोर्खा मिडिया नेटवर्कका तर्फबाट जीबी राई र बचतकर्ताका तर्फबाट दुर्गाप्रसाद शर्मा र शिवबहादुर गुरुङको हस्ताक्षर छ । त्यस्तै कागजमा सहकारीका अध्यक्ष थानबहादुर बुढा र राप्रपाबाट निर्वाचित गण्डकी प्रदेशसभा सदस्य पञ्चराम गुरुङ साक्षीका रूपमा छन् ।९ बुँदे करारनामामा सूर्यदर्शनका सेयर सदस्यले आफ्नो बचतलाई सुरक्षण गर्न प्रस्ताव राखेकाले गोर्खा मिडिया नेटवर्क प्रालिद्वारा सञ्चालित ग्यालेक्सी टेलिभिजनको सेयरबाट सुरक्षण गरिएको भनिएको छ । पोखराका १९ हजार बचतकर्ताको प्रतिनिधित्व शर्मा र गुरुङले गरेको भनिएको छ, जबकि यो विषयमा बचतकर्तालाई कुनै जानकारी थिएन ।यो दस्ताबेजका विषय आफ्नोसमेत जानकारीमा आएको भन्दै लामिछानेले आफ्नो दायित्व भने नहुने जिकिर गरेका छन् । २०७७ फागुन ११ मा घोषित रूपमै ग्यालेक्सी टीभीको प्रबन्ध निर्देशक भएको र २०७९ असार १ मा अलग्गिएको सार्वजनिक घोषणा गरेकाले त्यसअघि र पछिको कारोबारमा जिम्मेवार हुनु नपर्ने उनको तर्क छ । शनिबार कान्तिपुरलाई प्रतिक्रिया दिँदै उनले भने, मैले सेयर फिर्ता गरेको, राजीनामा दिएको र राजीनामा स्वीकृत भइसकेको मिति नै कानुनी रूपमा मेरो संलग्नता सकिएको मिति हुन्छ । कुनै निकायले प्रक्रिया पुर्याएको मिति देखाएर छलछाम गर्ने काम नहोस् । तर, लामिछाने प्रबन्ध निर्देशक भएकै अवधिमा गोर्खा मिडिया नेटवर्कमा सूर्यदर्शन सहकारीबाट पैसा गएको छ । पोखरा महानगरको अध्ययन प्रतिवेदनमा पनि २०७७ चैत ३ मा १ करोड, २०७८ जेठ ६ मा ५० लाख, असार ९ मा ५० लाख, असार २७ मा ५० लाख र २०८० असार १३ मा १ करोड ३० लाख ८९ हजार रकम गएको उल्लेख छ । तर, ग्यालेक्सी टीभी सञ्चालन गर्ने गोर्खा मिडिया नेटवर्कले २०८० मा सूर्यदर्शन सहकारीबाट गरेको कागजबाट लामिछानेले आफूलाई अलग गर्न चाहेका छन् । तर कागज गत असार २ मा गरिए पनि सहकारीको रकम भने विगतमा विभिन्न मितिमा गोर्खा मिडिया नेटवर्कमा सारिएको हो । रकम डुब्ने निश्चित भएपछि गत असार २ मा मात्र यस्तो तमसुक गरिएको थियो । तर, कानुनतः लामिछानेले स्वीकार गरेका मितिमा भएका कारोबारप्रति उनको उत्तरदायित्व हुनुपर्ने विषयमा नेपालको प्रचलित कानुनमा भने द्विविधा छैन । लामिछानेले आफू सहकारीको सञ्चालक, सदस्य वा बचतकर्ता पनि नभएकाले यसको कुनै पनि दायित्वप्रति आफू जवाफदेही नहुने दोहोर्याएका छन् । तर उनको नामबाट बुटवलको सुप्रिम सहकारीबाट एक करोड रुपैयाँ गोर्खा मिडिया नेटवर्कमा सारिएको भौचर कान्तिपुरले प्रकाशित गरिसकेको छ । त्यस्तै पोखराको सूर्यदर्शन सहकारीमा कृत्रिम रूपमा पुलेसो खाता खडा गरी लामिछानेका नाममा एक करोडको कारोबार भएको महानगरपालिकाको अध्ययन प्रतिवेदमा स्पष्ट उल्लेख छ । सहकारी ऐन २०७४ को दफा ५० मा सहकारी संस्थाले आफ्ना सदस्यको मात्र बचत स्वीकार गर्न, सोको परिचालन गर्न र सदस्यलाई मात्र ऋण प्रदान गर्न सक्ने व्यवस्था भएकाले लामिछानेले व्यक्तिगत तथा उनी प्रबन्ध निर्देशक भएको बखत उनको संस्थाले गरेको कारोबारप्रति दायित्व हुने स्पष्ट छ । ऐनले भनेको छ, सहकारी संस्थाले बचत रकम सदस्यबीच ऋण लगानी, नेपाल सरकारले जारी गरेको ऋणपत्र वा नेपाल राष्ट्र बैंकले जारी गरेको ट्रेजरी बिल खरिद गर्नबाहेक अचल सम्पत्ति खरिद, पूर्वाधार निर्माण कारोबारमा लगानी, फर्म वा कम्पनीको कुनै बैंक (सहकारी बैंकबाहेक) को सेयर खरिद वा अन्य कुनै प्रयोजनमा उपयोग गर्नु हुँदैन । यो व्यवस्थाविपरीत अन्य कुनै प्रयोजनमा बचत प्रयोग गरेमा बिगो बराबरको रकम जरिवाना र तीन वर्षसम्म कैदको व्यवस्था छ । त्यस्तै ऋण असुल हुन नसक्ने गरी रकम हिनामिना गरेमा बिगो बराबर जरिवाना र रकमका आधारमा ८ देखि १० वर्षसम्म कैदको व्यवस्था छ । विभिन्न सहकारीको बचत निजी कम्पनीमा ल्याउने गोर्खा मिडिया नेटवर्कका अध्यक्ष राई र तत्कालीन प्रबन्ध निर्देशक लामिछानेमाथि भ्रष्टाचार निवारण ऐन २०५९ पनि आकर्षित हुने अवस्था छ । कुनै फर्म, कम्पनी वा संगठित संस्थाले यस परिच्छेदबमोजिम कसुर गरेको मानिने कुनै काम गरेमा त्यस्तो फर्मको हकमा त्यस्ता काम गर्दाको बखत सम्बन्धित हिस्सेदारहरू र कम्पनी वा संगठित संस्थाको हकमा कम्पनी वा त्यस्तो संस्थाको मुख्य भई काम गर्ने अधिकारीले त्यस्तो कसुर गरेको मानिनेछ, ऐनको दफा २३ मा स्पष्ट भनिएको छ, मुख्य भई कामकाज गर्ने अधिकारी भन्नाले कम्पनी वा संगठित संस्थाको अध्यक्ष, सञ्चालक समितिका सदस्य, महाप्रबन्धक, प्रबन्ध निर्देशक वा सोही हैसियतमा कामकाज गर्ने पदाधिकारी सम्झनुपर्नेछ ।सूर्यदर्शन सहकारी र गोर्खा मिडिया नेटवर्कबीच करारनामामा सेयरधनीका तर्फबाट हस्ताक्षर गरेका पूर्वसञ्चालक समिति सदस्य शिवबहादुर गुरुङ पुर्पक्षका लागि कास्की कारागारमा छन् । उनले आफू पनि बचतकर्ताकै पक्षमा रहेको र बचतकर्ताकै बचत सुरक्षित गर्न धितोस्वरूप ग्यालेक्सी टेलिभिजनसँग गरेको करारनामाबाट फिर्ता भएको कागज पनि बनाइसकेको बयान दिएका छन् । सूर्यदर्शन बचत पीडित संघर्ष समितिका अध्यक्ष किरण श्रेष्ठ उक्त समयमा बचतकर्ताले सञ्चालक समिति र सहकारी हिनामिनामा संलग्नविरुद्ध जाहेरी दिने तयारी गरेपछि थम्थमाउन मात्रै उक्त करारनामा गरिएको बताउँछन् । उनी भन्छन्, जाहेरी पर्यो भने विकराल समस्या आउने देखेर हतारमा कागज गरिएको हो ।अर्का जाहेरीकर्ता पीडित कृष्ण जैसी भन्छन्, लामिछाने प्रबन्ध निर्देशक भएकै अवधिमा गोर्खा मिडिया नेटवर्कमा सहकारीबाट रकम गएकाले रकम हिनामिनाको भागीदार उनी पनि हुनुपर्छ । आफूलाई थाहा नभएको भनेर उम्कन मिल्दैन । यो १९ हजार पोखरेलीको पसिनाको सबाल हो ।सूर्यदर्शन सहकारी ठगीमा संलग्नको आरोपमा १९ जनाविरुद्ध अदालतमा मुद्दा चलिरहेको छ । त्यसमध्ये उपाध्यक्ष कैलाशकुमार दर्लामी, कोषाध्यक्ष कुमार रम्तेल, सञ्चालक समिति सदस्य भवीश्वर अर्याल र पूर्वसञ्चालक समिति सदस्य शिवबहादुर गुरुङ पक्राउ परेर पुर्पक्षका लागि कास्की कारागारमा थुनामा छन् । दर्लामी रामेछापको लिखु तामाकोशी गाउँपालिका वडा नम्बर ७ मा माओवादीबाट निर्वाचित अध्यक्ष हुन् । गुरुङ एमालेनिकट युवा संघका केन्द्रीय उपमहासचिव हुन् ।"
फेरि आउला गोरखकाली ?,"(गोरखा)उकालो ओरालो मोटर हरर, गोरखकाली टायर बलियो गुड्छ सरर,ड्राइभर दाइलाई मन पर्ने टायर, गोरखकाली रबर उद्योग भएर, आयो गोरखकालीगोरखकाली रबर उद्योगका कर्मचारी गोरखा नगरपालिका१३ का तुलबहादुर दराईलाई तिनताक रेडियो नेपालबाट बज्ने माथिको विज्ञापन बज्दा औधि खुसी लाग्थ्यो । २०४८ सालमा सेवा प्रवेश गरेका उनलाई घरछेउको त्यो उद्योगको यो हबिगत होला भनेर कल्पनासम्म पनि गर्दैनथे । भन्छन्, उद्योगको यो दुरवस्था देख्दा भित्रभित्रै छटपटी हुन्छ, मन पोल्छ । उनी सेवा प्रवेश गरेको एक वर्षपछि गोरखकाली उद्योगले टायर उत्पादन थालेको थियो । साउनबाट टायर उत्पादन सुरु भयो, उद्घाटन भने मंसिरमा राजा आएर गरेका थिए, उनले भने, उद्योग सबै हेरिवरी उद्घाटन गरेर राजा फर्केका थिए । २०४९ मंसिर २५ मा तत्कालीन राजा वीरेन्द्र शाहले देशको पहिलो टायर उत्पादन गर्ने गोरखकाली रबर उद्योगको उद्घाटन गरेका थिए । २६ वर्ष काम गरेर सेवानिवृत्त भएका दराई उद्योग बन्दले यस क्षेत्रको आयआर्जनमा धक्का पुगेको गुनासो गर्छन् । उद्योग चल्दा रमझम थियो, बिहान ५ बजेदेखि राति १ बजेसम्म चहलपहल हुन्थ्यो, स्थानीयले रोजगारी पाएका थिए, उनले भने, उद्योग बन्द भएपछि बेरोजगारी छ, उपाय नभएपछि कतिपय विदेशिएका छन् । बन्द उद्योग सुचारु गर्न राज्य तहबाटै पहल हुनुपर्ने दराई बताउँछन् । कसरी यो अवस्था आयो थाहा भएन, उनले भने, तर यसलाई सञ्चालनमा ल्याउनै पर्छ, उद्योग चले रोजगारी मिल्छ, व्यापार व्यवसाय चल्छ, चहलपहल बढ्छ । गोरखा१३ मझुवा देउरालीमा रहेको गोरखकाली रबर उद्योग २०७१ चैत २३ यता बन्द छ । ६ सय रोपनी क्षेत्रफलमा फैलिएको उद्योग परिसर यतिबेला झाँडीले ढाकेको छ । २०७५ माघमा तीन सयभन्दा बढी मजदुर कर्मचारीलाई स्वैच्छिक अवकाश दिएपछि सुनसान बनेको उद्योग लयमा फर्किएको छैन । अहिले पनि उद्योगको प्रवेशद्वारमा पहिलो उत्पादित टायर देख्न सकिन्छ । २०४३ पुस १५ मा शिलन्यास गरी संरचना निर्माण सुरु भएको उद्योगले ०४९ साउन १ बाट व्यावसायिक उत्पादन थालेको थियो । सुरुवातमा तीन सिफ्टसम्म टायर उत्पादन हुने गरेको उद्योग मन्त्रालयबाट खटिएका गोरखकालीका कर्मचारी दिनेश कार्की बताउँछन् । सञ्चालनको दुई दशक सबै किसिमका गाडीका लागि टायर उत्पादन हुन्थ्यो । गुणस्तरीय भएकैले गोरखकाली टायर निकै लोकप्रिय थिए । भारत, श्रीलका र बंगलादेशसम्म यहाँको उत्पादन पुगेको कार्की सम्झन्छन् । गोरखकालीबाट ट्रकका लागि १२, जिपभ्यानका लागि ५ र कारका लागि ६ प्रकारका टायर उत्पादन हुन्थे । त्यतिबेला काठमाडौं, चितवन, पर्सा, मकवानपुर, धरान, नवलपरासी, बुटवल, पोखरा, तनहुँ, झापा, धनुषा, जनकपुर, राजविराजमा उद्योगका डिपोहरू थिए । कच्चा पदार्थ भारत, चीन, मलेसिया, सिंगापुरलगायतका देशबाट ल्याउने गरेको कार्कीले सुनाए । सल्लाको खोटो मात्र यहाँ पाइन्थ्यो, अरू सबै विदेशबाट ल्याउनुपर्थ्यो, उनले थपे, यहाँ उद्योग चलेपछि झापामा रबर खेती पनि सुरु भएको थियो । आवश्यक कच्चापदार्थ आपूर्तिका लागि झापा शनिश्चरेमा रबर खेती गरिएको रबर उद्योगका पूर्वकर्मचारी बताउँछन् । तत्कालीन समयमा यो उद्योगलाई वार्षिक झन्डै १५ सय टन प्राकृतिक रबर आवश्यक पर्ने गर्थ्यो ।राम्रै चलिरहेको उद्योगमा एकाएक रकम अभाव भएपछि २०५६ सालमा पहिलो पटक समस्या देखापर्यो । तत्कालीन सरकारले उद्योग सञ्चालनका लागि ऋण सहयोग गरे पनि संकट टर्न सकेन । अन्ततः ०७१ चैत २३ बाट उद्योगले टायर उत्पादन बन्द नै गर्यो । २०७५ माघ ३ मा मजदुरकर्मचारीलाई अवकाश नै दियो । व्यवस्थापकीय कमजोरीसँगै कर्मचारी संगठनका विभिन्न मागका कारण पनि उद्योग बन्द हुने अवस्थामा पुगेको स्थानीयहरू बताउँछन् । रबर उद्योग बन्द हुनुमा राजनीतिक दल र उद्योगमा कार्यरत मजदुर संगठन मुख्य जिम्मेवार रहेको स्थानीयको आरोप छ । उद्योग धराशायी बन्दै गएपछि देउरालीका स्थानीयहरू संगठित भई रबर उद्योग नागरिक बचाउ समिति पनि गठन गरे । २०६२०६३ को जनआन्दोलनपछि राजनीतिक दलको रबर उद्योगमा आँखा लाग्यो, यहीं क्याम्प खडा गरेर बस्ने, बन्द हुन लागेको उद्योगको गाडी राजनीतिक कार्यक्रममा लैजाने गरेको पनि देखियो, स्थानीय जितबहादुर भट्टले भने । उद्योगमा कार्यरत कतिपय मजदुर कर्मचारी पनि यसमा जिम्मेवार रहेको उनको आरोप छ । नयाँ रबर पनि कवाडीको थुप्रोमा फालिदिन्थे, एकपल्ट रबर उद्योगमा आगलागीसमेत भयो । तर कसरी आगो लाग्यो छानबिनसम्म पनि भएन, भट्टले भने, कर्मचारी युनियनले उद्योग किन बन्द भयो भनेर आवाज उठाएनन्, यो बन्द हुनुमा यिनीहरू आफैं पनि जिम्मेवार छन् । उद्योगका महाप्रबन्धक नियुक्तिमा राजनीतिक प्रभाव पर्न थालेपछि उद्योग धराशायी बन्दै गएको पूर्वकर्मचारीहरू बताउँछन् । रकम अभावसँगै भारतीय टायरसँग प्रतिपर्स्धा गर्न नसक्दा पनि उद्योग सञ्चालनमा समस्या परेको हो । गोरखकाली रबर उद्योगको पन्ध्रौं वार्षिक प्रतिवेदनमा उत्पादन प्रणालीमा समायनुकूल पुनरावलोकन गरी उत्पादन वृद्धि गर्न र लागतमा कटौती गर्न गर्न नसकेको उल्लेख छ । जसले गर्दा अन्तर्राष्ट्रिय बजारमा स्थानीय टायर उत्पादन प्रविधिमा सुधार हुन नसक्दा विदेशी टायरसँग प्रतिस्पर्धा गर्न निकै कठिनाइ आएको प्रतिवेदनमा भनिएको छ । आर्थिक वर्ष २०६७६८ को उक्त प्रतिवेदनमा बजारमा रेडियल टायरको माग बढ्दै गएकाले स्वदेशमा उत्पादित वायस टायरले मात्र बजार पाउन मुस्किल पर्ने उल्लेख छ । रेडियल टायर उत्पादन गर्ने मेसिनहरू जडान गर्न धेरै पुँजीको आवश्यकता पर्ने पनि प्रतिवेदनमा औंल्याइएको छ । कच्चा पदार्थ तथा पेट्रोलियम पदार्थको मूल्यवृद्धि, चालु पुँजीको अभाव, कच्चा पदार्थ खरिदमा भएको कानुनी कठिनाइ, राजनीतिक हस्तक्षेप, अत्यधिक लोडसेडिङ तथा देशको राजनीतिक अस्थिरताले उद्योगलाई प्रमुख रूपमा असर पारेको उक्त प्रतिवेदनमा उल्लेख छ । हाल बन्द उद्योगको सुरक्षाका लागि उद्योग मन्त्रालयले खटाएका तीन जना सुरक्षा गार्डले आलोपालो पहरा दिएका छन् । झाडीले ढोकेको उद्योग परिसरमा अचेल साँझमा स्याल भेटिन्छन् । गत भदौमा उद्योगको स्टोर कोठाबाट तामाको तार चोरी गर्ने दुई जना पक्राउ पनि परेका थिए । उद्योगको कर्मचारी आवास गृहका ४२ वटा ब्लक सुनसान छन् । उद्योग पुन सञ्चालनको अपरिहार्यता देखिएको गोरखा१३ की वडाध्यक्ष मित्रा परियार बताउँछिन् । उद्योग बन्द हुँदा आयआर्जनमा ठूलो धक्का लागेको उनको भनाइ छ । वडाको पहलले नपुग्दो रहेछ, भनिन्, निजी क्षेत्रदेखि चिनियाँहरू पनि उद्योग चलाउन आए, तर चलाउने ठोस योजना आएन । बितेका नौ वर्षमा स्थानीय, प्रदेश र संघका २०७४ र २०७९ का दुई वटै निर्वाचनमा उद्योग सञ्चालनको चुनावी एजेन्डा नै बन्यो, उम्मेदवारका । यसै क्षेत्रका उम्मेदवारसमेत रहेका माओवादी अध्यक्ष तथा प्रधानमन्त्री पुष्पकमल दाहालको चुनावी प्रतिबद्धतामा पनि उद्योग पुनः सञ्चालन गर्ने उल्लेख छ । चुनावी प्रचारमा पनि उनले उद्योग सञ्चालनको आश्वासन बाँडे । प्रधानमन्त्री दाहालले गत पुस १२ मा बारपाक सुलिकोट गाउँपालिकामा रबर उद्योगलाई सार्वजनिक निजी साझेदारी मोडेलमा चलाउने गरी गृहकार्य भइरहेकाले केही समयभित्रै अघि बढ्ने आश्वासन दिएका छन् । यसको पुष्टि उद्योग मन्त्रालयका सहसचिव जीवलाल भुसालले पनि गरे । उनले प्रतिवेदन गतवर्ष नै उद्योग मन्त्रालयबाट अर्थ मन्त्रालयको निजीकरण इकाइमा सिफारिस गरिएको बताए । यतिबेला प्रतिवेदन अध्ययनको क्रममा छ, उनले भने, अब क्याबिनेटबाट निर्णय भएपछि लिजमा दिन सूचना निकाल्नुपर्ने हुन्छ । बन्द रहेको उद्योगलाई ठूलो लगानीभन्दा सार्वजनिक साझेदारी मोडेलमा लैजान उपयुक्त देखेर सोहीबमोजिम सिफारिस गरिएको उनले बताए । निजी क्षेत्रलाई उद्योग सञ्चालन गर्न दिने अवस्था आए पनि सरकारले दायित्व छाड्न नहुने स्थानीयको भनाइ छ । उद्योग पुनः सञ्चालनका लागि चिनियाँ लगानीकर्ताले पनि चासो राख्दै आएका छन् । सरकारले गठन गरेको कार्यदलले पनि निजीकरणको प्रस्ताव गरेको थियो । उक्त प्रस्तावपछि उद्योगप्रति निजी क्षेत्रको चासो पनि बढेको छ ।"
यसरी भएको थियो स्थापना,"सन् १९८३ जुलाई २९ देखि ७ सेप्टेम्बरसम्म उद्योग स्थापनाका लागि सम्भाव्यता अध्ययन भएको रबर उद्योगमा भेटिएका अभिलेखमा छ । तत्कालीन समयमा चीनको चाइना नेसनल केमिकल कन्स्ट्रक्सन कर्पोरेसनका तुयुनिजको प्राविधिक टोलीले नेपालमा टायरट्युबको उद्योग स्थापनाबारे सम्भाव्यताबारे विस्तृत सर्वेक्षण गरेको थियो । अध्ययनले रबर उद्योग स्थापना गर्न उपयुक्त ठहर्याएपछि २०४१ जेठ ३० मा गोरखकाली रबर उद्योग लिमिटेड उद्योग विभागमा दर्ता गरिएको थियो । वार्षिक ८८ हजार टायर ट्युब सेट उत्पादन गर्ने लक्ष्य राखेर कारखानाको निर्माण सुरु भएको अभिलेखमा देखिन्छ । उद्योगमा जडित उपकरणका आधारमा ट्रकबसको ७० हजार तथा जिपकारको १८ हजार गरी वार्षिक ८८ हजार सेट टायर र ट्युब उत्पादनको क्षमता रहेको थियो । राष्ट्रिय मागको झन्डै ६० प्रतिशत टायरट्युबको आपूर्ति गर्ने लक्ष्य राखिएको थियो । एसियाली विकास बैंक तथा स्वदेशी वित्तीय संस्था, वाणिज्य बैंकहरूको समेत सेयर सहभागिता र ऋण सहयोगमा ६७ करोड ५० लाख रुपैयाँको लागतमा उद्योग स्थापना गरिएको थियो । उद्योगमा सर्वसाधारणको ३६०१ प्रतिशत सेयर लगानी थियो । साल्ट ट्रेडिङ कर्पोरेसनको ३४६५ प्रतिशत, एसियाली विकास बैंकको १२९० प्रतिशत, नेपाल आयल निगमको ८८६ प्रतिशतलगायत सेयर लगानीबाट उद्योगको स्थापना भएको थियो । उद्योग पूर्ण क्षमतामा सञ्चालन भएमा ५ सय कामदारले रोजगारीको अवसर पाउने लक्ष्य राखिएको थियो ।"
म्यानपावर कम्पनीमार्फत कामदार युरोप पठाउने बाटो खुला,"(काठमाडौं)श्रम, रोजगार तथा सामाजिक सुरक्षा मन्त्रालयले युरोपमा संस्थागत (म्यानपावर कम्पनीमार्फत) कामदार पठाउने कानुनी बाटो खोलिदिएको छ । मन्त्रालयले वैदेशिक रोजगारसम्बन्धी मागपत्र जाँचबुझ र स्वीकृत गर्ने कार्यविधि २०८० जारी गर्दै संस्थागत माग पत्र प्रमाणीकरण प्रक्रियाको बाटो खोलेको हो । कार्यविधिमा संस्थागत माग पत्र पेस भएको १५ दिनभित्र दूतावासले प्रमाणीकरण नगरेमा सिधै श्रम मन्त्रालयले हेर्ने व्यवस्था गरिएको छ । यसअघि वैदेशिक रोजगारसम्बन्धी मागपत्र जाँचबुझ निर्देशिका २०७५ अनुसार दूतावासबाट मागपत्र प्रमाणित भएपछि मात्रै कामदार भर्ना प्रक्रिया सुरु हुन्थ्यो । युरोप हेर्ने नेपाली दूतावासहरूले वैदेशिक रोजगारसम्बन्धी मागपत्र जाँचबुझ निर्देशिका २०७५ बमोजिम संस्थागत रूपमा मागपत्र प्रमाणीकरण गर्न पर्याप्त स्रोत, साधन र जनशक्ति नरहेको भन्दै गत जेठदेखि प्रमाणीकरण रोकेका थिए । जसकारण म्यानपावरले संस्थागत रूपमा युरोपमा कामदार पठाउन पाएका थिएनन् । संस्थागत रूपमा कामदार पठाउन नसक्दा कामदार व्यक्तिगत श्रम स्वीकृति लिएर युरोप गइरहेका छन् । त्यसरी जाँदा भनेजस्तो काम नपाउने जस्ता समस्या आएको खण्डमा कामदारहरूले सहजै क्षतिपूर्ति पाउँदैनन् । गत जेठदेखि झन्डै ४० हजार जनाको मागपत्र प्रमाणीकरण प्रक्रिया अवरुद्ध भएको छ । सम्बन्धित देश हेर्ने दूतावासले मागपत्र प्रमाणीकरण नगरेसम्म म्यानपावर कम्पनीमार्फत कामदार पठाउन पाउने अवस्था थिएन । यो कानुनी बाधालाई फुकाउन श्रम मन्त्रालयले वैदेशिक रोजगार नियमावली, २०६४ को नियम ५२ (क) को उपनियम (२) बमोजिम श्रम मन्त्रालयले कार्यविधि बनाएको छ । श्रम प्रवक्ता राजीव पोखरेलले नेपाली दूतावासले १५ दिनभित्र सिफारिस नगरेमा उच्चस्तरीय समितिमा मागपत्र पेस गर्न पाइने व्यवस्था मिलाइएको बताए । युरोपसहित गन्तव्य मुलुकको रोजगारदाताले नेपाली कामदार ल्याउन नेपाली दूतावासमा मागपत्र प्रमाणीकरणका लागि पेस गर्नुपर्छ । १५ दिनभित्र जाँचबुझ भई नआएको अवस्थामा प्राप्त रोजगारीका अवसर गुम्न नदिन एवं वैदेशिक रोजगारलाई विश्वसनीय र व्यवस्थित बनाउनका लागि मन्त्रालयमा नै मागपत्र पेस गर्न सकिनेछ, उनले भने । श्रम मन्त्रालयले मागपत्र जाँचबुझ गरी प्रमाणीकरण गर्नका लागि रोजगार व्यवस्थापन महाशाखा प्रमुखको संयोजकत्वमा ५ सदस्यीय मागपत्र प्रमाणीकरण समिति बनाएको छ । समितिको सदस्यमा परराष्ट्र मन्त्रालयका उपसचिव, वैदेशिक रोजगार विभागका उपसचिव, श्रम मन्त्रालयको कानुन तथा फैसला कार्यान्वयन शाखाका उपसचिव छन् । श्रमकै रोजगार समन्वय तथा सूचना शाखाका उपसचिव सदस्य सचिव रहेका छन् । समितिले १० दिनभित्र मागपत्रको आधिकारिकता हेरी प्रमाणीकरण गर्ने प्रवक्ता पोखरेलले बताए । समितिमा रोजगारदाताले कामदारलाई उपलब्ध गराउने पारिश्रमिक एवं सेवा सुविधा र विगत तीन महिनाको पारिश्रमिक वितरणको अवस्था, कामदारको कार्यस्थल, आवास, स्वास्थ्य र सुरक्षासम्बन्धी अवस्था, रोजगारदाता कालोसूचीमा परे नपरेको विवरण, रोजगारदाताको वैधानिकता, रोजगारदाताले श्रम गन्तव्य मुलुकको सरकारबाट प्राप्त नेपाली कामदार र माग गर्न दिएको स्वीकृतिसम्बन्धी कागजात पेस गर्नुपर्नेछ । त्यसरी मागपत्र प्रमाणीकरण भएमा खाडी क्षेत्र र मलेसियाका रोजगारदाताले सय जनाभन्दा कम कामदार लैजान चाहेमा ४० हजार रुपैयाँ, सयभन्दा माथिका लागि ६० हजार रुपैयाँ पेस गर्नुपर्नेछ । त्यस्तै, पूर्वी एसिया, जापान, कोरिया, इजरायल लगायत मुलुकका लागि सयभन्दा कमका लागि ५० हजार र सयभन्दा बढीका लागि ७५ हजार रुपैयाँ पेस गर्नुपर्नेछ । युरोप तथा बाँकी अन्य मुलुकमा सयभन्दा कमाका लागि ३५० यूएस डलर र सयभन्दा बढीका लागि ५ सय डलर राजस्व बुझाउनुपर्नेछ ।दुई दशकदेखि खाडी क्षेत्रमा केन्द्रित नेपालको वैदेशिक रोजगार गन्तव्य पछिल्ला वर्ष युरोप र पूर्वी एसियाली मुलुकतिर सर्न थालेको छ । गत वर्ष युरोप क्षेत्रमा हालसम्मकै उच्च ३८ हजार जना नेपाली श्रम स्वीकृति लिएर गएका छन् । यो नयाँ श्रम स्वीकृति लिई जानेको ७६८ प्रतिशत हो । जापान, साइप्रस, अस्ट्रेलिया, क्यानडालगायत अन्य देशमा जानेको संख्या मात्रै २१ हजार (४३६) छ । गत आर्थिक वर्षमा मात्रै सबैभन्दा बढी नेपाली युरोपको क्रोएसियामा ५ हजार एक सय ५० जना श्रम स्वीकृति लिई गएका थिए । जसमा एक हजार ९१ जना महिला छन् । यीमध्ये ३ हजार ७ सय २३ जना व्यक्तिगत श्रम स्वीकृति लिई गएका छन् । क्रोएसिया र नेपालका दलालको सहकार्यमा यति धेरै जनालाई लगिएको हो । क्रोएसियापछि व्यक्तिगत रूपमा बढी जानेमा रोमानिया पर्छ । रोमानियामा १ हजार २ सय ४५ जना गएका छन् । रोमानियामा म्यानपावरले भने ५ हजार १ सय ६६ जनालाई पठाएको छ । रोमानियाले भिसा प्रमाणीकरण गर्न कन्सुलर सेवा नै वैदेशिक रोजगार विभागमा राखेपछि संस्थागत रूपमा पठाउन थालिएको थियो । तर, मागपत्र प्रमाणीकरण नभएपछि रोमानियाले काठमाडौंबाट कन्सुलर सेवा हटाएको छ । युरोपका एक दर्जन मुलुकमा नेपाली व्यक्तिगत रूपमा श्रम स्वीकृति लिएर जाने क्रम बढ्दो छ । वैदेशिक रोजगार विभागका अनुसार त्यस्तो श्रम स्वीकृति लिएर अस्ट्रिया १ सय ४५, बेल्जियम ६५, बोस्निया ४६, साइमन एकसय ७७ जना, डेनमार्क ४०, फ्रान्स एक सय २४, जर्मनी ३५, ग्रिस ५१, हंगेरी २५, नेदरल्यान्ड्स ८०, न्युजिल्यान्ड २८, नर्वे ९४, पोल्यान्ड १ हजार ४ सय ९१, पोर्चुगल ७६, स्पेन १९ र आयरल्यान्डमा एक सय ४९ जना रोजगारीका लागि गइसकेका छन् । माल्टामा मात्र म्यानपावरले ३ जना पठाएको छ । जबकि व्यक्तिगत रूपमा माल्टा जानेमा १ हजार २ सय २९ जना रहेका छन् । पछिल्लो समय आकर्षक गन्तव्य मानिएको युरोपमा संस्थागत रूपमा कामदार भर्ना प्रक्रिया जटिल हुँदा व्यक्तिगत रूपमा जाने क्रम बढ्दो छ । मागपत्र प्रमाणीकरण झन्झटिलो बनिदिँदा कतिपय म्यानपावर कम्पनी आफैंले उच्च रकम लिई व्यक्तिगत श्रम स्वीकृति लिएर कामदार पठाउँदै आएका छन् । युरोपका श्रम गन्तव्यमा संस्थागत रूपमा जाने व्यवस्था नहुँदा श्रमिकहरू मानव तस्करीको जालोमा पर्ने गरेका छन् । विभागका अनुसार पछिल्लो आठ महिनामा व्यक्तिगततर्फ मात्रै ५ सय ९२ वटा उजुरी परेका छन् । ती उजुरीमा पीडितले २३ करोडभन्दा बढी क्षतिपूर्ति दाबी गरेका छन् । उजुरीमध्ये अधिकांश युरोपसँग सम्बन्धित छन् । वैदेशिक रोजगार विभागमा सबैभन्दा ठूलो ठगी गरेको भन्दै उजुरी दिनेहरू नै युरोप जान खोज्नेछन् । संस्थागतभन्दा व्यक्तिगत रूपमा जाने बढी जोखिममा पर्छन्, मन्त्रालयका सूचना अधिकारी कृष्णप्रसाद भुसालले भने, संस्थागत रूपमा जानेहरू तलमाथि भएमा म्यानपावरलाई सजिलै समात्न सकिन्छ । ठगी भएको प्रमाणित भएमा विभागमा राखेको धरौटीबाट नै रकम काटेर दिन सकिन्छ । तर व्यक्तिगत रूपमा जाँदा मानव तस्करीभित्र पर्ने सम्भावना त्यत्तिकै रहन्छ ।"
ईपीजी प्रतिवेदन थन्किएको थन्कियै,"(काठमाडौं) नेपालभारत उच्च राजनीतिक भेटवार्तामा दुवै सरकारको सहमतिमा गठित प्रबुद्ध व्यक्तिहरूको समूह (ईपीजी) ले तयार पारेको प्रतिवेदनबारे चर्चा हुनै छाडेको छ । दुवै मुलुकका समूहले सहमतिमा तयार पारेको प्रतिवेदन तयार भएको ५ वर्ष पुगिसक्दा पनि त्यसलाई बुझ्न भारत तयार छैन । प्रधानमन्त्री दाहालले गत जेठ १७ देखि २० सम्म भारतको औपचारिक भ्रमण गरेका थिए । भ्रमणमा उनले ईपीजीको प्रसंगै उप्काएनन् । नयाँदिल्लीमा पत्रकारसँगको भेटमा दाहालले भारतीय पक्षसँगको छलफलमा वातावरण नबिग्रियोस् भनेर ईपीजी प्रसंग नउठाएको दाबी गरेका थिए । दाहालले भारतीय समकक्षी नरेन्द्र मोदीसँग मात्र नभएर नेपालमै आएका भारतका विदेशमन्त्री जयशंकरसँग बिहीबार भएको भेटवार्तामा पनि ईपीजीको विषय उठाएनन् । परराष्ट्रमन्त्री स्तरीय संयुक्त आयोगको सातौं बैठकमा पनि नेपाली पक्षले ईपीजीलाई एजेन्डा बनाएन । ईपीजीलाई लिएर भारतीय पक्ष रिसाउने भएकाले त्यस विषयमा कुनै कुरा भएन । उक्त विषय एजेन्डामा पनि थिएन, परराष्ट्रका एक अधिकारीले भने, भारतीय पक्षले दीर्घकालीन ऊर्जा व्यापारको विषय र विकास निर्माणको परियोजनालाई एजेन्डामा राख्न जोड दिएको थियो । सोहीअनुसार एजेन्डा तय भए । प्रधानमन्त्री दाहालको भारत भ्रमण र जयशंकरको नेपाल भ्रमणका दौरान पनि ईपीजीको विषयमा छलफल नहुनुलाई संयोजक थापा बुझ्नै नसकिने अवस्था रहेको ठान्छन् । मोदीजी सन् २०१४ मा नेपाल भ्रमणमा आएका बेला उत्साहजनक रूपमा ईपीजी गठन गर्न अघि बढ्नुभयो । छलफल गरेर सर्वसहमतिमा प्रतिवेदन तयार भयो, थापाले कान्तिपुरसँग भने, प्रतिवेदनमा कुनै मतभेद छैन तर ईपीजीको सन्दर्भमा संवादहीनता छ । अब के गर्ने भन्ने ठ्याक्कै विकल्प छैन । प्रतिवेदन बुझाउने समय घर्किसक्यो । दुई मुलुकबीचका समस्या यथावत् छन् । अहिले प्रतिवेदन बुझाउने कुरा हाम्रो हातमा छैन । साँचो मेरो हातमा छ र प्रतिवेदन अप्ठ्यारो अवस्थामा छ ।भारतका लागि नेपालका पूर्वराजदूत तथा ईपीजीका एक सदस्य नीलाम्बर आचार्य प्रधानमन्त्रीको भारत भ्रमण र जयशंकरको काठमाडौं भ्रमणमा नेपालले दरिलो रूपमा आफ्नो एजेन्डा राख्न नसकेको टिप्पणी गर्छन् । ईपीजीलाई एउटा प्रतिवेदनका रूपमा मात्र हेर्न हुन्न । के विषयका निम्ति गठन भएको थियो, त्यो कुरा अब उठ्दैन, आचार्यले भने । ईपीजीमा दुई मुलुकबीचका सन्धिसम्झौतालाई समयानुकूल बनाउने, व्यापार असन्तुलन मिलाउने र सीमा समस्या समाधान गर्ने विषय जोडिएको उनको भनाइ छ । तर यी समस्यालाई भारतले समाधान गर्न चाहेको देखिन्न । नेपालले उक्त मुद्दाहरूलाई उठाउन चाहेको छैन । समस्या अहिले नै समाधान हुन्छ भन्ने होइन, आचार्यले भने, तर नेपालले यस्ता बैठक र भेटवार्तामा उच्च राजनीतिक दलमा आफ्नो एजेन्डालाई उठाइरहनुपर्छ ।ईपीजी प्रतिवेदन नबुझ्ने भारत र नेपालको रवैया गैरजिम्मेवार रहेको पूर्वपरराष्ट्रमन्त्री प्रदीप ज्ञवालीले टिप्पणी गरे । कि त भारतले हामी यसको स्वामित्व लिदैनौं भन्नुपर्यो । नत्र भने यसलाई बुझ्नुपर्यो, उनले भने । भारतले नेपाललाई सन्धि पुनरावलोकन गर्ने, सीमा समस्या हटाउने, व्यापार घाटा कम गर्ने, हवाई रुट दिनेलगायत विषयमा पनि कुनै पनि चासो नदिएको उनले उल्लेख गरे । हाम्रा प्रधानमन्त्रीज्यूले भारतमा वातावरण बिग्रिन्छ भनेर यो विषय उठाइनँ भन्नुभयो । त्यो गैरजिम्मेवार अभिव्यक्ति हो, ज्ञवालीले भने, भारतले नमाने पनि नेपालले आफ्ना एजेन्डा उठाउनुपर्यो । ईपीजी प्रतिवेदन नेपाल र भारतबीचको महत्त्वपूर्ण सम्पदा हो । दुई मुुलुकबीचको सम्बन्धलाई रिभ्यु गरेर २१औं शताब्दीअनुकूल बनाउने भनेर त्यसलाई तयार पारिएको हो । भारतले उक्त विषयलाई अघि बढाउन नचाहे पनि नेपालले उठाउनुपर्ने ज्ञवाली बताउँछन् । आफू परराष्ट्रमन्त्री हुँदा नेपालभारत परराष्ट्रमन्त्री स्तरीय संयुक्त आयोगको छैटौं बैठकमा नयाँदिल्लीमा ईपीजीको कुरा उठाएको उनले उल्लेख गरे । नेपाल सरकारले नै उक्त विषय नउठाउनु गैरजिम्मेवारी हो । यो राष्ट्रिय हित र राष्ट्रिय स्वार्थमा सरकारले काम गर्छ भनेर कसरी विश्वास गर्ने ? उनले टिप्पणी गरे । २०६८ कात्तिकमा तत्कालीन प्रधानमन्त्री बाबुराम भट्टराईको भारत भ्रमणका क्रममा दुवै देशका प्रधानमन्त्री (भट्टराई र भारतका प्रधानमन्त्री मनमोहन सिंह) द्वारा जारी संयुक्त विज्ञप्तिको बुँदा १८ र १९ मा सन् १९५० सन्धि आदि विषयमा छलफल गर्न प्रबुद्ध व्यक्तिहरूको समूह (नेपालभारत दुवैतर्फ) गठन गर्ने सैद्धान्तिक सहमति भयो । फेरि ०७१ साउनमा तत्कालीन प्रधानमन्त्री सुशील कोइरालाले भारतको भ्रमण गर्दा ईपीजीको विषयमा छलफल र चर्चा भएको थियो । परिणामस्वरूप भ्रमणका क्रममा प्रधानमन्त्री कोइराला र भारतीय समकक्षी नरेन्द्र मोदीद्वारा संयुक्त प्रेस विज्ञप्ति जारी गरिएको थियो । उक्त विज्ञप्तिको बुँदा नम्बर १३ मा स्वतन्त्र र गैरसरकारी संयन्त्रका रूपमा प्रबुद्ध समूह गठन गर्न दुवै सरकार सहमत भएको उल्लेख थियो । ०७२ सालमा केपी शर्मा ओली प्रधानमन्त्री हुँदा दुई देशबीच विगतका द्विपक्षीय सन्धि, सम्झौता र सहमतिको पुनरावलोकन गर्ने तथा विकसित २१औं शताब्दीको आवश्यकतालाई दृष्टिगत गरी परिवर्तनसहितको सुझाव दिन भन्दै ईपीजी गठन गरिएको थियो । ईपीजीलाई पारस्परिक विश्वास, सामाजिक, आर्थिक, सांस्कृतिक र राजनीतिक सम्बन्धका आधार निर्माण गर्दै दुवै देशको सम्बन्धलाई सबल बनाउने उपायको सिफारिस गर्ने कार्यादेश तोकिएको थियो । ०७२ साल माघ १३ मा मन्त्रिपरिषद् बैठकले नेपालतर्फको प्रबुद्ध व्यक्तिहरूको समूहका संयोजक र सदस्यको नाम टुंग्याएको थियो ।"
राष्ट्रिय सभामा १९ सिटमै उम्मेदवारी दिने एमाले तयारी,"(काठमाडौं)एमालेले राष्ट्रिय सभाका १९ सिटमा एक्लै उम्मेदवार उठाउने भएको छ । सत्ता गठबन्धसँग मिलेर चुनाव लड्दा गलत सन्देश जाने भन्दै पार्टीका केन्द्रीय सचिवालय सदस्यहरूको धारणापछि एमाले एक्लै चुनावमा होमिने भएको हो । केन्द्रीय सचिवालयको शुक्रबारको बैठकमा अध्यक्ष केपी शर्मा ओलीले प्रधानमन्त्री पुष्पकमल दाहाल र कांग्रेस सभापति शेरबहादुर देउवासँग संवाद बन्द नभएकाले पर्खन आग्रह गरेका थिए । राष्ट्रिय सभामा सत्ता गठबन्धनसँग साझेदारी हुने अवस्था बनिनसकेको सचिवालय सदस्यलाई उनले जानकारी गराएका थिए । संक्रमणकालीन न्यायको मुद्दालाई टुंगोमा पुर्याउन एमाले सहमत भए राष्ट्रिय सभामा साझेदारी गर्न सकिने प्रस्ताव सत्ता गठबन्धनले गरेको छ । गठबन्धनमा रहेको एकीकृत समाजवादीले आपत्ति जनाएको थियो । सत्ता गठबन्धनले टुंगो नलगाएकाले राष्ट्रिय सभा उम्मेदवारको शुक्रबार टुंगो लगाउन बाँकी रहहृयो, एक पदाधिकारीले भने, तर, गठबन्धनभित्रै एक मत नभएपछि हामी उम्मेदवार उठाउने तयारीम छौं । अधिकांश सचिवालय सदस्यले भने सत्ता गठबन्धनसँग मिलेर राष्ट्रिय सभामा उम्मेदवार बनाउँदा गलत सन्देश जाने भएकाले १९ पदमै उम्मेदवार दिनुपर्ने धारणा राखेका थिए । आफ्नो मतको सुरक्षा गर्न १९ पदमा उम्मेदवार दिनुपर्ने अधिकांश सचिवालय सदस्यको धारणा छ, ती सदस्यले भने, राष्ट्रपति र उपराष्ट्रपति हार्ने निश्चित भए पनि आफ्नो मत जोगाउन उम्मेदवारी दिएका थियौं । राष्ट्रिय सभामा एमाले सांसदको पदावधि सकिँदै जाँदा २ वर्षपछि एक जनामा सीमित हुने भए पनि सत्ता गठबन्धनसँग मिलेर जाँदा राजनीतिक लाभभन्दा हानि धेरै हुने धारणा नेताहरूले राखेका छन् । पछिल्लो राजनीतिक घटनाक्रमले राष्ट्रिय सभा र सत्य निरूपण तथा मेलमिलाप (टीआरसी) विधेयकमा सहमति गरी सत्ता पक्ष र प्रमुख प्रतिपक्षले विनविन अवस्था सिर्जना गर्ने कसरत गरेको देखिन्छ । यसमा सहमति जुटे राष्ट्रिय सभामा एमालेको उपस्थिति हुने र वर्षौंदेखि थाती राखेको शान्ति प्रक्रियाको महत्त्वपूर्ण बाँकी काम संक्रमणकालीन न्यायसम्बन्धी कानुन बन्ने अवस्था हुनेछ । हाल राष्ट्रिय सभामा एमालेका १७ सांसद छन् । फागुन २० देखि पदावधि सकिनेमा राष्ट्रिय सभाका अध्यक्ष गणेश तिमिल्सिना, राष्ट्रपतिबाट मनोनीत विमला राई पौड्यालसहित एमालेका मात्रै ९ जना छन् । सातवटै प्रदेशमा सत्तारूढ दलले साझा उम्मेदवार बनाउँदा एमालेले एक सिट जित्न कठिन हुने मतभारले देखाएको छ । एमालेसँग सहकार्य नभएमा अबको चुनावपछि राष्ट्रिय सभामा एमालेको पोजिसन पहिलोबाट तेस्रोमा झर्ने सम्भावना छ । राष्ट्रिय सभा उम्मेदवारका लागि प्रदेश कमिटीबाट सिफारिस भई आएका नाममा सचिवालय बैठकमा प्रारम्भिक छलफल भएको थियो । माघ ११ मा हुने निर्वाचनका लागि पुस २३ गते उम्मेदवारी दर्ता गराउने कार्यतालिका निर्वाचन आयोगले सार्वजनिक गरेको छ । बैठकपछि महासचिव शंकर पोखरेलले उम्मेदवारी दिने अघिल्लो दिनसम्म नाम टुंग्याउने बताएका थिए । २३ गतेका दिन १९ वटै ठाउँमा उम्मेदवारी दर्ताको तयारी गरेका छौं, उनले भने, क्लस्टरहरूको प्रमाणीकरण गर्नुपर्ने जस्ता विषयमा स्पष्ट हुनुपर्ने भएकाले आजको बैठकमा प्रारम्भिक छलफल भएको छ । उनले आन्दोलनमा योगदान गरेका र सबै पक्षको विश्वास जित्न सक्ने व्यक्ति सिफारिस भएर आएको बताए । प्रधानमन्त्री दाहाल र एमाले अध्यक्ष ओलीबीच एक्लाएक्लै भएको भेटवार्तामा सहकार्यको ढोका खोल्नेबारे पटकपटक छलफल भएको स्रोतको दाबी छ । अब चार वर्ष यही गठबन्धन टिक्न दिन नदिने रणनीतिमा ओली छन् । त्यसका लागि उनले देउवाभन्दा दाहालसँग संवाद अघि बढाएका हुन् । पछिल्लो समय राष्ट्रिय सभामा मिलेर जाने प्रस्ताव दाहाल र ओलीको अनौपचारिक संवादको प्रतिफल हो । एमालेलाई राष्ट्रिय सभामा समेटेर जानुपर्ने दाहालको प्रस्ताव सुनेर देउवा झस्किएका थिए । टीआरसी टुंगोमा पुर्याउनका लागि पनि एमालेलाई केही सिट दिएर सहकार्य गर्दा गठबन्धनलाई केही असर नपर्ने भन्दै दाहालले देउवालाई सम्झाएपछि त्रिपक्षीय संवाद भएको थियो ।कतै एमाले र माओवादीबीच गठबन्धन हुने हो कि भन्ने आशंका देउवालाई रहेछ, माओवादीका एक नेताले भने, देउवाजी यही गठबन्धनबाट वेटिङ प्रधानमन्त्री भएकाले सशंकित हुनु भएको रहेछ । पछि टीआरसी टुंगोमा पुर्याउन सहकार्य गर्न सकिने भएपछि त्रिपक्षीय संवाद अघि बढ्यो । सत्तापक्ष, प्रमुख प्रतिपक्ष र नेताको स्वार्थका लागि राष्ट्रिय सभामा सिट बाँडफाँट गर्न लागेको भन्दै आलोचना भएपछि एमाले केही हच्किएको छ । एमालेभित्र प्रतिपक्षको स्थान सुरक्षित गर्दै अघि बढ्नुपर्नेमा ठूलो मत छ । उता सत्ता गठबन्धनका नेताहरूले पछिल्लो समय प्रतिगमनकारी शक्ति सल्बलाउन थालेको, धार्मिक सहिष्णुता भत्काउने खोजेको, मुलुकमा अराजकता बढाउन चलखेल भइरहेको भन्दै राष्ट्रिय मुद्दामा प्रमुख दलबीच सहकार्य जरुरी रहेकाले संवाद सुरु भएको बताएका छन् । माओवादी वरिष्ठ उपाध्यक्ष एवं उपप्रधान तथा गृहमन्त्री नारायणकाजी श्रेष्ठले पछिल्लो समय संघीय गणतान्त्रिक प्रणाली भत्काउने, मुलुकमा अशान्ति फैलाउने प्रयत्न भएकाले प्रमुख दलबीच सहकार्य गर्नुपर्ने विशिष्ट परिस्थिति आएको बताए । शान्ति प्रक्रियाका बाँकी काम टुंग्याउन, संघीयता कार्यान्वयनलाई तीव्रता दिन प्रमुख दलबीच नीतिगत रूपमा सहमति छ, उनले भने, राष्ट्रिय सभा निर्वाचनबाट सहकार्य गर्न सकिन्छ कि भनेर गम्भीर प्रयत्न भएको हो । यो प्रमुख दलले जित्ने प्रयत्न हो । एमालेसँग संवाद जारी रहेकाले गठबन्धन दलबीच राष्ट्रिय सभाको १९ सिट बाँडफाँट बाँकी छ । एमालेसँग सहकार्यको ढोका बन्द भयो भने मात्र सिट बाँडफाँट हुनेछ, श्रेष्ठले भने, राष्ट्रिय मुद्दामा प्रतिपक्षसँग सहकार्य गर्न नहुने भन्ने छैन । यसका लागि सत्ता गठबन्धन र एमाले दुवै तयार हुनुपर्छ ।गठबन्धनमा रहेको दल एकीकृत समाजवादीका अध्यक्ष माधवकुमार नेपाल र कांग्रेसको शेखर कोइराला पक्षको असन्तुष्टिबीच देउवा, ओली र दाहालबीच संवादको ढोका भने बन्द भएको छैन ।"
बरहथवामा शव सडकमै राखेर प्रदर्शन,"(सर्लाही)नगर अस्पताललाई स्तरोन्नतिका लागि मधेश प्रदेश सरकारलाई हस्तान्तरण गर्ने विषयमा सुरु भएको आन्दोलनका क्रममा प्रहरीको गोली लागी एकको मृत्यु भएको बरहथवामा शनिबार पनि तनाव कायमै छ । स्थानीय प्रशासनले शुक्रबार साँझदेखि नै निषेधाज्ञा लगाए पनि यसको अवज्ञा भइरहेको छ । प्रदर्शनकारीले प्रहरीको गोली लागी मृत्यु भएका जयशंकर साहको शव सडकमै राखेर प्रदर्शन जारी राखेका छन् । आन्दोलनकारीले दोषी प्रहरीलाई निलम्बन तथा कारबाही हुनुपर्ने, मेयर कल्पनाकुमारी कटुवालको राजीनामासहित कारबाही, इलाका प्रहरी कार्यालयका प्रमुख प्रहरी नायब उपरीक्षकको निलम्बन, मृतकलाई सहिद घोषणालगायत ९ बुँदे माग अघि सारेका छन् । मृतक साहका भान्जा विवेक साहले माग पूरा नभएसम्म आन्दोलन जारी राखिने बताए ।असोज ९ गतेको नगर कार्यपालिका बैठकले ५० शय्याको प्रादेशिक अस्पताल प्रदेश सरकारलाई हस्तान्तरण गर्ने निर्णय गरेको थियो । कार्यपालिकाको यो निर्णयलाई नगरपालिकाले पुस १७ गते बसेको बैठकले स्थगन गरेको थियो । एमालेबाट निर्वाचित मेयर कल्पनाकुमारी कटुवालले सहमतिलाई उल्ट्याएको भन्दै कांग्रेस, जनता समाजवादी र जनमत पार्टीसहितका स्थानीय विरोधमा उत्रिएका थिए । मेयर कटुवालले आफू प्रादेशिक अस्पताल र नगर अस्पताल दुवैको पक्षमा रहेको बताइन् । सर्वदलीय बैठक बस्न खोज्दाखोज्दै अवस्था तनावपूर्ण बनेपछि बैठक स्थगन गरिएको र त्यही बेला ढुंगामुढा भएको उनको भनाइ छ । गोली लागेर मृत्यु भएको घटना दुःखद भएको जनाउँदै आन्दोलनकारीलाई वार्ताबाटै समस्या समाधान गर्न उनले आग्रह गरिन् । बंगलादेशमा एमबीबीएस पढ्न गएका जयशंकर कोभिड महामारीमा बाबु बंगाली साहको मृत्यु भएपछि फर्किएका थिए । उनले बाबुले चलाइरहेको कुखुराको दाना उत्पादन गर्ने उद्योग र इलाका प्रहरी कार्यालय छेउको होटल दुवैको जिम्मेवारी सम्हालेका थिए । यसैको कमाइबाट चार दिदीबैनी र आमासहितको परिवारको घरखर्च चलिरहेको थियो । शुक्रबार दिउँसो आन्दोलन सुरु भएपछि उनी दाना उद्योगतिर लागेका थिए । होटलमा फर्किने बेला नै उनलाई प्रहरीको गोली लागेको थियो ।यसैबीच, गृह मन्त्रालयले मृतक जयशंकरका परिवारलाई १० लाख रुपैयाँ राहत दिने निर्णय गरेको छ । मन्त्रालयले घटना छानबिन गर्न सहसचिव थानेश्वर गौतमको संयोजकत्वमा प्रहरी नायब महानिरीक्षक सुरेन्द्र मैनाली र राष्ट्रिय अनुसन्धान विभागका अनुसन्धान निर्देशक भीमबहादुर बुढाथोकी रहेको छानबिन समिति गठन गरेको छ । मन्त्रालयका प्रवक्ता नारायणप्रसाद भट्टराईले घटनासम्बन्धमा सत्यतथ्य छानबिन गरी ७ दिनभित्र प्रतिवेदन पेस गर्ने गरी समिति गठन भएको जानकारी दिए ।"
त्रिविमा फेरि भागबन्डाको प्रपञ्च,"त्रिभुवन विश्वविद्यालयमा मेरिट (योग्यता) का आधारमा उपकुलपति नियुक्ति गर्ने प्रधानमन्त्री एवं कुलपति पुष्पकमल दाहालको प्रतिबद्धताविपरीत राजनीतिक भागबन्डाको प्रपञ्च सुरु भएको छ । एकातिर आकांक्षीहरूले राजनीतिक दलहरूमार्फत लबिइङ तीव्र बनाएका छन्, अर्कातिर सत्तारूढ दलहरूले अनौपचारिक टिम बनाएर उपकुलपतिसहित रिक्त सबै पदमा एकमुष्ठ बाँडफाँट मिलाउन गृहकार्य गरिरहेका छन् । उपकुलपति नियुक्तिको नाम सिफारिस गर्ने समितिले शुक्रबार जारी गरेको दरखास्त आह्वानको सूचनामा पनि भागबन्डाको प्रपञ्च प्रतिविम्बित छ । आलोचनापछि प्रधानमन्त्री दाहालले सूचना सच्याउन निर्देशन त दिएका छन् तर नियुक्ति निष्पक्ष र पारदर्शी प्रक्रियाबाट हुनेमा संशय कायमै छ । विश्वविद्यालय तहका ८० प्रतिशतभन्दा बढी विद्यार्थी पढ्ने त्रिवि दुई महिनादेखि उपकुलपतिविहीन छ । त्रिभुवन विश्वविद्यालय ऐनअनुसार पद रिक्त भएको तीन महिनाभित्रमा पदाधिकारी नियुक्त गर्नुपर्छ । उपकुलपति पद रिक्त भएको एक सातामै अर्थात् गत कात्तिक २४ मा सहकुलपतिको नेतृत्वमा तीन सदस्यीय समिति गठन गरिएको थियो । त्यही समितिले झन्डै दुई महिनापछि उपकुलपतिका लागि दरखास्त आह्वानको सूचना निकालेको हो । सूचनामा उपकुलपतिका लागि दरखास्त दिने व्यक्तिको योग्यता विश्वविद्यालयको पदाधिकारीमध्ये कुनै एक पदमा तीन वर्ष काम गरेको हुनुपर्ने भनिएको छ । एक त, यसले पूर्वपदाधिकारीलाई मात्र प्रतिस्पर्धाको मौका दिएर अरू योग्य प्राज्ञिक व्यक्तिलाई निषेध गर्छ । अर्को, तीनवर्षे समयावधि निश्चित व्यक्तिप्रति लक्षित रहेको आशंका गरिएको छ । त्रिविमा पदाधिकारीको कार्यकाल चार वर्ष हुन्छ । प्रधानमन्त्री दाहालले आलोचना थामथुम पार्न मात्रै सबैका लागि खुला हुने गरी सूचना सच्याउन निर्देशन दिएका हुन् कि त्रिविको कार्यकारी नेतृत्वमा योग्य र सक्षमलाई नियुक्ति दिन साँच्चिकै चाहेका हुन्, केही सातामै प्रस्ट हुनेछ । राजनीतिक भागबन्डाले ओरालो लागिरहेको त्रिविलाई सुधार गर्नुपर्ने आवाज सघन भइरहेका बेला प्रधानमन्त्री दाहालले हौसिएर वा झुक्किएर कुनै एकपटक मात्र मेरिटका आधारमा उपकुलपति नियुक्ति गर्ने प्रतिबद्धता जनाएका होइनन् । उनले पुस २ मा स्नातक र स्नातकोत्तर दीक्षित हजारौं विद्यार्थीमाझ योग्यता र क्षमता भएकालाई प्रतिस्पर्धा गराएर उपकुलपति छान्ने वाचा गरेका हुन् । त्यसपछि पुस १० मा देशवासीका नाममा सम्बोधन गर्दै प्रतिबद्धता दोहोर्याए । राजनीतिक भागबन्डा अन्त्यबाटै त्रिवि सुधारको थालनी गर्नु अहिलेको आवश्यकता पनि हो । राजनीतिक दलको निगाहमा पदाधिकारीले नियुक्ति पाउने, उनीहरूले आफ्नो कार्यपद्धतिमा त्यही शैली अनुशरण गर्ने र अरूले पनि नियुक्ति, सरुवाबढुवाको अपेक्षामा राजनीतिक दलका नेताहरूको घरदैलो गर्ने प्रवृत्ति जारी रहेसम्म अध्यापन, अनुसन्धान जस्ता प्राज्ञिक कार्यले प्राथमिकता पाउँदैन, विश्वविद्यालयको शैक्षिक उन्नयन हुन सक्दैन । नेतृत्वले राजनीतिक आस्था एवं योगदान लाई प्राथमिकता दिँदा त्रिवि यस्तो हविगतमा पुगेको छ कि अध्यापक, कर्मचारी र विद्यार्थी जो पनि जहिले पनि आन्दोलनमा उत्रन्छन्, बन्दहडताल हुन्छ । आन्दोलनको कारण शैक्षिक गुणस्तरसँग होइन, भागबन्डा वा कसैलाई काखा वा पाखा गरिएको विषयसँग जोडिएको हुन्छ । नियमन र अनुगमन गर्नै नसक्ने गरी पहुँचका आधारमा जथाभावी सम्बन्धन बाँडिएको छ । अध्यापक र कर्मचारी छनोट प्रायः सधैं विवादित हुन्छ, कैयन् पटक अख्तियारले मुद्दासमेत चलाएको छ । प्रश्नपत्र निर्माण र उत्तरपुस्तिका परीक्षणमा त्रुटि सामान्यजस्तै बन्दै गएको छ । भर्ना, परीक्षा र नतिजा प्रकाशन समयमा हुन छाडेपछि विश्वविद्यालय अनुदान आयोगले एकीकृत शैक्षिक क्यालेन्डर बनाइदिएको छ, त्यही क्यालेन्डर लागू गर्न पनि मुस्किल परिरहेको छ । मुलुककै जेठो र ठूलो विश्वविद्यालयको ओरालो यात्रा अविलम्ब रोक्नुपर्छ । त्यसका लागि संरचनागत सुधारकै खाँचो छ । कानुनमा मात्र होइन, व्यवहारमै त्रिवि राजनीतिक हस्तक्षेपबाट मुक्त स्वशासित संस्था बन्ने सुनिश्चित गरिनुपर्छ । सरकार यति बेला उच्च शिक्षासम्बन्धी कानुन बनाउने गृहकार्यमा छ तर शिक्षा मन्त्रालयले तयार गरेको विधेयकको मस्यौदा खासै उत्साहजनक देखिँदैन । सरकारले चाहे मन्त्रिपरिषद्बाट पारित हुनुअघि र राजनीतिक दल तथा सांसदले चाहे संसद् पुगेपछि पनि सुधार हुन सक्छ, हुनुपर्छ । तर संसद्बाट पारित भएर कानुन बनिसक्न लामो समय लाग्छ । त्यसैले त्रिवि सुधारको थालनी उपकुलपति नियुक्तिबाटै गरिहाल्नुपर्छ ।"
संक्रमणकालीन न्यायलाई मागीखाने भाँडो नबनाऊ,"राष्ट्रिय सभा सदस्य निर्वाचनको मिति नजिकिँदै जाँदा दलहरूका बीचमा भेटघाट र छलफल बाक्लिएको छ । जबजब राजनीतिमा दलगत पदीय भागबन्डा गर्ने समय आउँछ, तबतब दलहरू एकै ठाउँमा उभिन आइपुग्छन् । नेपालको राजनीतिमा यो चलिआएको परम्परा नै हो । अहिले पनि त्यही अवस्था सृजना भएको हो । सत्ता गठबन्धन र संसद्को दोस्रो ठूलो एवं प्रमुख प्रतिपक्षी एमालेले यतिबेला बेपत्ता पारिएका व्यक्तिको छानबिन आयोग, सत्य निरूपण तथा मेलमिलाप आयोग जस्ता संक्रमणकालीन न्यायसम्बन्धी विधेयकलाई अगाडि सारेर आआफ्नो स्वार्थ पूरा गर्न खोजेको देखिन्छ । एमाले आफ्नो पार्टीलाई राष्ट्रिय सभामा ६ सिट दिए विधेयकमा सहमति जनाउन सकिने भनेर यसैलाई घानमा हालेको छ भने सत्ता गठबन्धनका मुख्य दुई घटक नेपाली कांग्रेस र माओवादी केन्द्रले पनि यसै विधेयकमा सहमति जनाए राष्ट्रिय सभामा एमालेलाई सिट दिन सकिने भन्दै यसैलाई अगाडि सारेको देखिन्छ । राष्ट्रिय सभा यसरी दलहरूको स्वार्थका निमित्त केन्द्रीयस्थल बन्नु दुर्भाग्य हो । संवैधानिक व्यवस्था अनुसार राष्ट्रिय सभा भनेको राजनीतिक दलभन्दा पनि राष्ट्रका लब्धप्रतिष्ठित, बुद्धिजीवी कुनै दल बाहिरका व्यक्तिको सभास्थल बन्नुपर्ने हो तर नेपालको सन्दर्भमा ठीक यसको उल्टो हँॅदै आएको छ । राष्ट्रिय सभा भनेको दलभित्र भाग नपाएका, प्रत्यक्ष निर्वाचनमा पराजित भएकाहरूको जमघट हुने थलो बनिरहेको छ । निर्वाचित सदस्य राजनीतिक दलगत हुनुलाई सामान्य मानिए पनि मन्त्रिपरिषद्को सिफारिसमा राष्ट्रपतिबाट नियुक्त हुने एक जना सदस्यसमेत राजनीतिक दलकै कोटाबाट पर्नु अत्यन्त दुःखदायी हो । एमालेलाई अहिले उसले भनेजति सिट दिएर राष्ट्रिय सभामा उसको नील हुन लागेको हैसियत जोगाउन दिने हो भने भोलि संक्रमणकालीन न्यायसम्बन्धी विधेयक संसद्मा टेबुल हुने बेला उसले त्यसमा सहमति जनाउँछ नै भनेर विश्वास गर्न सकिँदैन । हाम्रा राजनीतिक दलहरू धोकाका पर्यायवाची पनि हुन् भन्ने प्रमाणित भइसकेको छ । आफ्नो स्वार्थ पूरा नहँॅदासम्म जति पनि गिर्न सक्ने र स्वार्थ पूरा भइसकेपछि जति पनि धोका दिन सक्ने खुबी प्रायः सबै दलमा छ । राजनीतिक दलहरूका बीचमा विवाद सृजना भएकै कारण लामो समयदेखि संक्रमणकालीन न्यायसम्बन्धी विधेयक अलपत्र छ । अहिले फेरि यही विधेयकलाई माध्यम बनाएर दलहरूले स्वार्थकै राजनीति गरेको प्रस्ट छ । सुजन देवकोटा, पालुङ्टार४, गोरखा"
विद्युत् व्यापार सम्झौताले जगाएको आशा,"भारतका विदेशमन्त्री एस जयशंकरको दुईदिने नेपाल भ्रमणबीच १० वर्षमा १० हजार मेगावाट विद्युत् भारतले खरिद गर्ने सम्झौता हुनुलाई आर्थिक क्षेत्रको छलाङ नभनिरहन सकिँदैन । यसअघि २८ वटा सरकारले शासनसत्ता सम्हाले पनि ठूला जलविद्युत् आयोजनाको परिकल्पना गरेका थिएनन् । अनगिन्ती लघु जलविद्युत् आयोजना निर्माण गर्ने अनुमतिपत्र खल्तीमा राखेर हिँड्ने प्रथा रहेका कारण हामी लामो समयसम्म लोडसेडिङको मारमा परिरह्यौं । ठूला आयोजनाबाट बिजुली उत्पादन भएसँगै बजारको सुनिश्चित भएको छ भने विश्वासिलो लगानीको वातावरण सृजना भएको छ । नेपालभारत संयुक्त आयोगको बैठकबाट भारतीय दूतावासको प्रत्यक्ष संलग्नतामा नेपालको माग अनुसार २० करोड रुपैयाँ बराबरका आयोजना सम्पन्न गरिने अर्को सम्झौता भएकामा यसबारे नेपालकै शासन प्रणालीबाट विकास कार्यक्रम सम्पन्न गर्नुपर्ने भन्दै विरोधका आवाज निस्किएका छन् । विगतको लेखाजोखा पनि गरौं चिनियाँ लगानीमा निर्मित भृकुटी कागज कारखानाको अस्तित्व मेटिएको, भारतीय लगानीमा जानकी मन्दिर र जनकपुर क्षेत्रको विकासका निम्ति भएको अर्बौं रुपैयाँको काम बालुवामा पानी हालेसरह भएको होइन र ? नेपाली ठेकेदारले सम्पन्न गरेका कालीमाटी नजिकको विष्णुमती नदीको पुलदेखि उपत्यका बाहिरका आधा दर्जनभन्दा बढी ठूला पुल भास्सिने, भाँचिने अवस्थामा पुगेको, बाटै नभएको ठाउँमा मोटर हिँड्ने पुल बनाएर देश लुटिरहँदा आफूलाई विकासको नायक ठान्ने नेताहरू कुन दुलामा लुकेका थिए ? प्रत्यक्ष संलग्नता नभई हाम्रा शासकको हातमा रकम सुम्पिएको भए चीनद्वारा निर्मित अन्तर्राष्ट्रिय सम्मेलन केन्द्र, चक्रपथलगायत संरचना कुरूप बन्ने थिएनन् र ? त्यस्तै भ्रष्ट शासकको हातमा रकम परेको भए जापानले बनाएका कोटेश्वरसूर्यविनायक सडक खण्ड, विश्वचर्चित बीपी राजमार्ग खण्डहर बन्ने थिएनन् भनी कसरी भन्ने ? यसअघि भारतको ५ करोड रुपैयाँ अनुदानअन्तर्गत विभिन्न ठाउँमा निर्मित सामुदायिक विद्यालय भवन, एम्बुलेन्स वितरणजस्ता काम सराहनीय छन् । विगतको तीतो सत्य केलाउँदा नेपाललाई २०२० करोडका आयोजनाहरू सऽम्पिँदा ५ करोडको पनि काम नहुने, बाँकी रकम भ्रष्टाचारमा सकिने निश्चित छ । यावत् विसंगतिले घेरिएका प्रधानमन्त्रीले विकासविरोधी कुलंगारहरूको कठालो समात्ने हिम्मत गर्नुपर्छ, समृद्धिको सिंगो लक्ष्य बोकेर दौड लगाउनुपर्छ । भुवनेश्वर शर्मा, चन्द्रागिरि२, काठमाडौं"
प्रत्यक्ष २० करोड सहयोग गलत,"कुनै पनि बाह्य देशले अर्को मुलुकको योजनामा दूतावासमार्फत सिधै आर्थिक सहयोग गर्न पाउँदैन । यस्तो भए अर्को मुलुकको आन्तरिक विषयमा ठाडो हस्तक्षेप गरेको मानिन्छ । बाह्य मुलुकले सहयोग गर्नुपरे सहयोग पाउने मुलुकसँग पूर्वअनुमति लिनुपर्छ र त्यो सहयोग केन्द्र सरकारलाई मात्र दिनुपर्छ । तर कमजोर मुलुकहरूलाई हेपेर वा कमजोर मुलुकका नेताहरूलाई दबाब, प्रभाव वा प्रलोभन दिएर बलिया मुलुकहरूले सिधै आर्थिक अनुदान दिने विकृति देखिएका छन् । २०५९ मा सूर्यबहादुर थापा प्रधानमन्त्री हँॅुदा भारतले नेपालको कुनै पनि योजनामा सिधै ३ करोडको आर्थिक सहयोग गर्न सक्ने सम्झौता भयो । पछि त्यसलाई बढाएर ५ करोड गरियो र अहिले २० करोडसम्म सिधै सहयोग गर्ने सम्झौता भयो । यो देशको आन्तरिक मामलामा ठूलो हस्तक्षेप हो । भारतले वीरगन्जमा कन्सुलर जनरल अफिस खडा गरी यस्तो प्रत्यक्ष सहयोग गरेर राजनीतिलाई नै प्रभाव पार्दै आएको तीतो अनुभव पनि छ । मधेश प्रदेशमा यही सहयोगका कारण मुख्यमन्त्रीको कार्यालयभन्दा भारतको कन्सुलर अफिसमा भीड लागेको हामीले देखेका छौं । दूतावासले सीधै सहयोग गर्न पाउने विषय कुनै पनि हालतमा उचित होइन । यस्तो सम्झौता खारेज गर्नुपर्छ । गोपाल देवकोटा, गोकर्णेश्वर ८, काठमाडौं"
कस्तो मानिसलाई उपकुलपति बनाउने ?,"त्रिभुवन विश्वविद्यालय (त्रिवि) मा उपकुलपतिको पद खाली भएको एक महिनाभन्दा पनि बढी भइसकेको छ । त्रिवि मात्र होइन, हाम्रा शिक्षण संस्था र शिक्षादीक्षाको वातावरण तथा त्यहाँबाट आर्जन गरिने ज्ञान एवं सीपप्रति जनमानसमा असन्तुष्टि बढ्दै गएको छ । विश्वविद्यालयहरूमा दलीय भागबन्डा अति भयो, पार्टी कार्यकर्ताका निकृष्ट अखडाजस्ता भए भन्ने गुनासो जताततै सुनिन्छ । अति भएपछि त्यसको प्रभाव अहिले प्रधानमन्त्री र सांसदहरूसम्म पुगेको छ । नयाँ उपकुलपति कस्तो हुनुपर्छ भनेर यस पटक विशेष चर्चा भएको मैले पाएको छु । प्रधानमन्त्री पुष्पकमल दाहालले त्रिविको दीक्षान्त समारोहमै भनेका थिए, विश्वविद्यालयमा दलीय भागबन्डा हुन दिन्नँ । त्रिविमा नयाँ उपकुलपतिको चयनसँगै यसको अन्त्य हुनेछ । यो वाचा उनले पटकपटक दोहोर्याए, प्रधानमन्त्री विश्वविद्यालयको कुलपति हुनेछैन पनि भने । यी कुरा ठूला समाचार शीर्षक बनेर सञ्चारमाध्यममा आउँदा मलाई पनि खुसी लाग्यो । प्रधानमन्त्रीले सार्वजनिक रूपमा भनेका कुरा कसरी नपत्याउने ? पत्याउनलायक बनाउन अब प्रधानमन्त्रीले कस्तो मानिसलाई उपकुलपति बनाउनुपर्छ त ? १०१२ वर्षयता म विश्वविद्यालय सेवामा छैन, तर त्यसकै नाममा पेन्सन खाइरहेको छु । त्रिविप्रतिको नैतिक दायित्वबाट म मुक्त रहन सक्तिनँ । चार वर्षअघि (२४ मंसिर २०७६) यसै स्तम्भमा नयाँ उपकुलपति र त्रिविका चुनौती भनेर आफ्नो विचार राखेको थिएँ । मैले त्यतिखेर लेखेको थिएँ, बितेको एकडेढ दशकमा त्रिभुवन विश्वविद्यालय बहुत नराम्रोसँग ओरालो लागेको छ । यसको स्वायत्त र प्राज्ञिक पहिचान ध्वस्त भएको छ । यसका विभागसंकाय (फ्याकल्टी) कमजोर भएर होइन । सरकार र प्रमुख भनिएका दलहरू कांग्रेस र कम्युनिस्ट यसका लागि सबैभन्दा बढी जिम्मेवार छन् । अहिले त्रिविलगायतका विश्वविद्यालयहरूको हालत प्रधानमन्त्री कार्यालय र शिक्षा मन्त्रालय मातहतको कार्यालयजस्तो भएको छ  प्रधानमन्त्री कुलपति हुने प्रावधान फ्याँक्नुपर्छ । विश्वविद्यालय सभा (सिनेट) नै यसको सर्वोच्च निकाय बनाउने र त्यहीँबाट कार्यकारी कुलपति नियुक्त हुने व्यवस्था गर्न सकिन्छ । कार्यकारी कुलपति राख्ने हो भने उपकुलपति नभए पनि हुन्छ ।त्यो लेख त्यस बेला नयाँ उपकुलपति नियुक्त भएका डा धर्मकान्त बाँस्कोटाले पढेछन् । उनले फोन गरेर भने, म काम गर्न आएको व्यक्ति हुँ, तपाईंले भनेका कुरामा मेरो पनि सहमति छ । तपाईंलाई भेटेर सरसल्लाह गर्छु । नाम जान्नुबाहेक उनीसँग मेरो कुनै परिचय छैन । चार वर्ष बिते, उनीसँग कुराकानी त के, कहिल्यै साक्षात्कार पनि भएन । पदावधि सकिएर उनी निवृत्त भइसकेछन् । तर त्यो लेखमा मैले जे कुरा उठाएको थिएँ, त्यसमा सुधार हुने त कुरै छाडौं, स्थिति अरू बिग्रिएको छ । बितेका ती चार वर्ष खेर गए भन्न सकिन्छ ।गिरिजाप्रसाद कोइराला दोस्रोपटक प्रधानमन्त्री भएको समय थियो । त्रिविमा उपकुलपति नियुक्तिको सन्दर्भ थियो, उहाँले सोध्नुभयो, कसलाई भाइस चान्सलर बनाउने ? मलाई थाहा थियो, उहाँको दिमागमा कसैको तस्बिर बसिसकेको थियो । मैले भनें, मान्छे त जति पनि छन्, जसलाई चाहनुहुन्छ उसैलाई दिए भइहाल्यो नि । तर मुख्य कुरा तपाईं विश्वविद्यालय कस्तो बनोस् भन्ने चाहनुहुन्छ, मान्छे त त्यसअनुसार खोज्ने हो । त्यसपछि उहाँ मौन हुनुभयो । हाम्रो संवाद पनि सकियो । गिरिजाप्रसाद मात्र होइन, उहाँपछिका अरू प्रधानमन्त्री कसैमा पनि विश्वविद्यालय कस्तो बनाउने भन्ने सोच देखिएन । पहिलो पटक गिरिजाप्रसादको चयनमा कसरी केदारभक्त माथेमाजस्तो मानिस परे होलान्, कल्पना गर्न पनि कठिन हुन्छ । त्यो चयनमा पार्टीभित्रको स्वार्थ र लबिइङ हाबी भइसकेको थिएन, त्यसैले सम्भव भएको हो ।विश्वविद्यालयको उपकुलपतिमा प्रधानमन्त्रीको रोजाइका मानिस पर्नु अस्वाभाविक होइन, न त्यो गलत नै हो । तर मान्छे रोज्दा विश्वविद्यालयका बारेमा प्रधानमन्त्रीको के धारणा छ, उनी कस्तो विश्वविद्यालय बनाउन चाहन्छन् भन्ने प्रश्नहरू पनि सँगै उठ्छन् । विश्वविद्यालयको विशिष्ट पहिचान र उन्नयनका लागि यी महत्त्वपूर्ण सवाल हुन् । तर हाम्रो सन्दर्भमा कुनै पनि प्रधानमन्त्री वा नेतामा यस्तो सोच कहिल्यै देख्न पाइएको छैन । आफ्ना मानिसलाई पद र सुविधा बाँड्ने, आफूप्रति अनुगृहीत बनाउने र आफ्नो स्वार्थअनुकूल विश्वविद्यालयबाट निर्णय गर्नेगराउने कुरा मात्रै भए । पार्टीविशेषका केही थोत्रा सूत्र र नारा भट्याउनेबाहेक शैक्षिकप्राज्ञिक सोच र नीति राजनीतिक नेतृत्वको तहमा देख्न पाइएको छैन । खुसीको कुरा हो, यसपटक कम्तीमा प्रधानमन्त्रीले भनेका छन्, अब विश्वविद्यालयमा दलीय भागबन्डा हुँदैन । उनको बोलीको परीक्षा र सत्यापन त्रिविको उपकुलपति चयनमै हुनेछ ।गत साता बिहीबार नेपाली कांग्रेसका महामन्त्री एवं सांसद गगनकुमार थापाको पहलमा आयोजित त्रिविमा उपकुलपति चयन एवं उच्च शिक्षामा सुधारका बारेमा एउटा सानो समूहको छलफलमा म पनि थिएँ । उच्च शिक्षाको बेथितिको अन्त्य र सुधार त्रिविको उपकुलपति चयनबाटै सुरु गर्नुपर्छ, अन्यथा फेरि चारपाँच वर्ष ढिलो हुन्छ भन्ने गगनको सही तर्क थियो । यसबारेमा उनले प्रधानमन्त्री दाहालसँग कुरा गरिसकेका रहेछन् र प्रधानमन्त्रीले यस विषयमा सार्वजनिक गरेका प्रतिबद्धताको कडी पनि त्यही रहेछ । सांसद थापामा विश्वविद्यालय सुधारको हुटहुटीले त्यो संक्षिप्त तर महत्त्वपूर्ण संवादको अवसर जुटाएको थियो । संवादमा सत्ता गठबन्धन र विपक्षी एमालेका केही प्रभावशाली सांसद, सरोकार राख्ने केही सञ्चारकर्मीहरूका साथै पूर्वउपकुलपति केदारभक्त माथेमा, प्राध्यापक चैतन्य मिश्रलगायत थियौं । त्यहाँ सहभागी सबैका कुरा सुन्दा विश्वविद्यालय सुधारका लागि अनुकूल राजनीतिक वातावरण बन्छ कि भन्ने केही आशा र उत्साह जगायो ।उपकुलपति नियुक्तिको सन्दर्भ भएकाले पहिले त मान्छेकै कुरा हुने भयो । मान्छेको कुरा गर्दा प्रायः सबैले केदारभक्त माथेमाकै नाम लिन्छन् । माथेमा हामीले खोजेको विश्वविद्यालयको एउटा विम्ब (आइकन) नै बनेका छन् । तर सधैं हामीलाई न माथेमा नै उपलब्ध हुन सक्छन्, न उनकै अर्को रूप । भण्डारमा उपलब्ध जे छ, त्यसैबाट खोज्नुपर्छ । यहाँ अहिले मान्छेको नाम र अनुहारको कुरा होइन, त्यसका केही आधार र काम गर्ने वातावरण प्रमुख हो । यसमा तलका केही कुरा विचारणीय छन् । तिनमा ध्यान दिन सके यस पटकको उपकुलपति चयनले उच्च शिक्षा सुधारमा अपेक्षित परिणाम दिन सक्छ । यसले राजनीतिमा बढ्दै गएको अविश्वासलाई विश्वासमा रूपान्तरण गर्न पनि सहयोग पुग्छ ।पहिलो कुरा, विश्वविद्यालयको उपकुलपति हुने व्यक्तिमा विषयगत प्राज्ञिक श्रेष्ठता त हुनैपर्यो । उपकुलपतिको प्राज्ञिक हैसियतले विश्वविद्यालयको राष्ट्रियअन्तर्राष्ट्रिय पहिचान दिन्छ । नामका अगाडि प्राडा झुन्ड्याउनु नै प्राज्ञिक पहिचान होइन, उसका विषयगत काम र प्राज्ञिक व्यक्ति त्यसका परिचायक हुन् । सम्भव भएसम्म साठी नकटेकै व्यक्ति खोज्नुपर्छ । त्रिविको उपकुलपति चयनमा केही शुभसंकेत देखेर हामीले छलफल गरेको भोलिपल्टै गोरखापत्रमा शिक्षामन्त्रीको संयोजकत्वमा गठित समितिले उपकुलपति हुन चाहनेबाट दरखास्त माग गरेको विस्मात् लाग्ने एउटा सूचना जारी भयो । प्रधानमन्त्रीले यसलाई रोक्नू भनेर निर्देशन दिएका छन् भन्ने सुनिएको छ । सर्च कमिटी भनेको जागिर दिने संस्था होइन । त्यसले आफैंले पहल गरेर उपयुक्त व्यक्तिको खोजी गर्नुपर्छ । सही अर्थमा योग्य व्यक्ति कोही पनि दरखास्त हालेर उपकुलपति बन्न जाँदैन । यो उच्च प्राज्ञिक सम्मानको पद पनि हो । झोले प्राडाले त्यो सम्मान थाम्न सक्तैन ।दोस्रो, शैक्षिक जगत्मा उसको सार्वजनिक छवि अर्को महत्त्वपूर्ण आधार हो । आज त्रिविले आफ्नो सार्वजनिक विश्वास गुमाइरहेको अवस्था छ । बाहिरका विश्वविद्यालयमा पढेर आएकाको समकक्षता प्रमाणपत्र लिन धाउनेको हर्कत, परीक्षामा पैसाको लेनदेन, उत्तरपुस्तिका हेरफेर र अनियमितताका घटनाहरू शीर्ष समाचार बन्न थालेका छन् । अख्तियारमा विश्वविद्यालयसम्बन्धी मुद्दाको चाङ बढेको छ । स्वच्छता र नैतिकताको उदाहरण बन्नुपर्ने विश्वविद्यालयमा गलत धन्दा मौलाइरहेको छ । पुरानो छविको पुनःस्थापना मात्र होइन, अहिलेको सूचना प्रविधिको सन्दर्भमा समेत त्रिविको नयाँ छविको निर्माण गर्नु आवश्यक छ । यसका लागि उपकुलपति हुने व्यक्तिको सार्वजनिक मुहार (पब्लिक फेस) पनि उत्तिकै महत्त्वको हुन्छ । पब्लिक फेस भनेर मैले केवल सञ्चारमाध्यममा देखिने अनुहारको मात्र कुरा गरिरहेको छैन । उच्च शिक्षालगायत मुलुकको शिक्षा नीतिमा उसका नीतिगत दृष्टिकोण र अडान हुन् जसले उसको व्यक्तित्व र विचारबारे सार्वजनिक चिनारी दिन्छन् । तेस्रो कुरा, उपकुलपतिले आफ्नो टिम अर्थात् शिक्षाध्यक्ष, रजिस्ट्रार, डिनहरू स्वतन्त्र रूपले छान्न पाउनुपर्छ । त्यसमा पार्टी र तिनमा आश्रित प्राध्यापक संघसंगठनको कोटा र प्रभाव कुनै रहनुहुन्न । त्रिवि आफैंमा अत्यधिक राजनीतीकरण भएको एउटा स्थूल संरचना हो । कतिपय कामविहीन (डिफङ्क्ट) विभाग तथा अनुसन्धान केन्द्र पुनर्गठन गर्नुपर्ने वाफ्याँक्नुपर्ने अवस्थाका छन् । उपकुलपति हुने व्यक्तिलेआफ्नो टिम चयन गर्दा यी पक्षमा विवेक पुर्याउनुपर्छ । मेरिट संस्थानिरपेक्ष कुरा होइन, कल्पनाको टापुमा बसेर चलाउन सकिन्न । माथिका यी कुरा त व्यक्तिका बारेमा भए । यी गुण हुने मान्छेहरू त्रिविमै उपलब्ध हुन सक्छन् । त्रिविमा प्राज्ञिक क्षमता शून्यमै पुगेको छ भनेर म पत्याउन सक्तिनँ । त्यस्तो कुनै विशिष्ट व्यक्ति उपयुक्त देखिए त्रिवि बाहिरबाट पनि ल्याउन सकिन्छ, त्यो अन्यथा पनि हुँदैन । तर यहाँको प्रमुख समस्या भनेको राजनीतिक दलहरूले भित्र्याएको दलगत भागबन्डाको खेती हो । यसको अन्त्य नगर्ने हो भने जतिसुकै योग्य र सक्षम व्यक्ति उपकुलपति भए पनि स्थितिमा कुनै परिवर्तन हुन सक्तैन ।आज हाम्रा विश्वविद्यालयहरूमा उपकुलपति, शिक्षाध्यक्ष, रजिस्ट्रारजस्ता शीर्ष पदमा मात्र होइन, डिन, डाइरेक्टर, विभागीय प्रमुख, क्याम्पस प्रमुख र तिनका सहयोगी उप हरूको पनि पार्टी कोटामा बाँडफाँट हुन्छ । शिक्षकदेखि पियनसम्म पार्टी नेताहरूको फोन र चिटमा नियुक्त हुन्छन् । नेता र पार्टीका नाममा दलाली गर्नेहरूका झुन्ड नै बसेका हुन्छन्, केन्द्रीय पदाधिकारीको कार्यालयवरिपरि । पार्टीका भ्रातृसंस्था मानिएका विद्यार्थी संघसंगठन, प्राध्यापक एवं कर्मचारी संघसंगठनहरूको विश्वविद्यालय प्रशासनमा रजगज छ । तिनीहरूका स्वार्थी धन्दाप्रतिकूल भए तालाबन्दी हुन्छ । उपकुलपति बिचराले यो रोक्न सक्तैन । राजनीतिक दलहरूले नै यो हर्कत बन्द गर्ने हिम्मत गर्नुपर्छ । प्रधानमन्त्री दाहालले मात्र चाहेर पनि हुँदैन । उनको दलभन्दा ठूला कांग्रेस, एमाले छन्, अरू पनि छन् । सबैको साझा समझदारी र प्रतिबद्धता चाहिन्छ । सबै पार्टीको सहयोग चाहिन्छ, विश्वविद्यालयको अपेक्षित सुधारका लागि ।विश्वविद्यालयमा दलीयकरण भयो भन्ने जुन आम गुनासो छ, त्यो गुनासो मात्र होइन, आरोप पनि हो यो । यो आरोपबाट खास गरी प्रमुख दलहरू मुक्त छैनन् । यो आरोपलाई दलीय प्रणालीप्रति नै नकारात्मक सन्देश भनेर लिनु जरुरी छैन । केदारभक्त माथेमालगायत जसले अहिले विश्वविद्यालयमा सुधारको आवाज उठाइराखेका छन्, ती सबै हिजो निर्दलीय पञ्चायतकालमा राजनीतिक दल चाहिन्छ भनेर दलीय प्रणालीका पक्षमा आवाज उठाएका मानिस हुन् । म आफैं पनि राजनीतिक दल र दलीय प्रणालीका पक्षमा विद्यार्थी जीवनदेखि नै उभिएको व्यक्ति हुँ । राजनीतिक विचारशून्य र मुलुकको राजनीतिक प्रणालीनिरपेक्ष उपकुलपति खोज्ने कुरा हुँदैन । दलविशेष होइन, तर पोलिटिकल कन्फिडेन्स त हुनैपर्छ, उपकुलपति हुने व्यक्तिमा पनि । व्यक्तिगत तहमा ऊ कुनै पार्टी सिद्धान्त र विचारप्रति प्रतिबद्ध हुन सक्छ, तर पार्टी सदस्य होइन । विश्वविद्यालय सञ्चालनमा ऊ दलीय हिसाबकिताब र सत्तामोहबाट मुक्त हुनुपर्छ ।विश्वविद्यालयको सुधार त्रिविको उपकुलपति चयनमा अन्त्य हुँदैन । यो त सुधारको पहिलो पाइला मात्र हो । म सुन्दै छु, अहिले उच्च शिक्षा विधेयक मस्यौदा भइरहेको छ । त्यसका प्रस्तावित केही कुरा बाहिर चर्चामा पनि आएका छन् । त्रिविमा मात्र प्रधानमन्त्री कुलपति कायम रहने र अन्यमा प्रदेशका मुख्यमन्त्री कुलपति हुने रे । प्रधानमन्त्री होऊन् वा मुख्यमन्त्री, कार्यकारी भूमिकाको राजनीतिक पदाधिकारी कुलपति हुने प्रथा पूर्णतः बन्द हुनुपर्छ यदि साँच्चै विश्वविद्यालयहरूलाई दलीय राजनीतिको अखडा नबनाउने हो भने । उच्च शिक्षा व्यवस्थापनका लागि एउटै छाता ऐन कति उपयुक्त हो, म भन्न सक्तिनँ । खाँचो त उच्च शिक्षा मार्गदर्शक नीतिको हो । तर मलाई भय छ, सिंहदरबारको ब्युरोक्रेसी र मन्त्रीहरूमा आफ्नो हैकम तथा प्रभुत्वलाई श्रेष्ठ शैक्षिक व्यवस्थापन मान्ने प्रवृत्ति अत्यधिक छ । विधेयक त्यसकै कुसन हुँदैन भन्न सकिन्न । राजनीतिक नेतृत्वले बाटो बिराउँदा सिंहदरबारको अयोग्य कर्मचारीतन्त्र हाबी भएको छ ।त्रिविलगायतका उच्च शिक्षामा व्यापक सुधारको खाँचो छ । त्यसका लागि नयाँ उपयुक्त नीति र कानुन आवश्यक छन् । अहिले विद्यमान कुनै पनि कानुनले विश्वविद्यालयको प्राज्ञिक स्वायत्ततालाई स्थान दिँदैन । तिनलाई प्रधानमन्त्री र मन्त्रीका आदेशपालक संस्थाजस्तो बनाइएको छ । ती कानुनको पुनरवलोकन गरेर संशोधन एवं नयाँ बनाउनु आवश्यक छ । यो काम त्रिविमा आउने नयाँ उपकुलपति र उसको टिमसँग सहकार्यमा हुनुपर्छ ।"
'सहकारीबाट ऋण लिने निजी कम्पनीका सञ्चालकलाई ठगी मुद्दा लगाउनुपर्छ,"सहकारीको नियमन राष्ट्र बैंकले गर्दा ठीक हुन्छ कि दोस्रो तहको छुट्टै नियामक निकाय चाहिन्छ ? दोस्रो तहको नियामक निकायमार्फत सहकारीको नियमन गर्नु सिद्धान्ततः राम्रो हो । तर, देशको अवस्था, सुशासन, राजनीतिक दलको प्रतिबद्धतालगायतका पक्ष हेर्दा दोस्रो तहको निकायले सहकारीको समस्या समाधान गर्न सक्दैन । यहाँ अख्तियार, राष्ट्र बैंक, सम्पत्ति शुद्धीकरणलगायतका नियामक निकायलाई त कमजोर बनाउन खोजिरहेका बेला नयाँ संस्थाले प्रभावकारी रूपमा काम गर्न सक्ला ? यसकारण वित्तीय जानकारी इकाइजस्तै सहकारीको नियमन पनि राष्ट्र बैंककै मातहतमा राख्नुपर्छ । पीडित ठूलो अन्यायमा परेका छन् । उनीहरूका हातमा केही छैन । उनीहरूको काम सम्बन्धित निकायलाई घचघच्याउने मात्र हो ।"
"भूकम्प प्रभावित पालमा, बजेट पालिकाको खातामा","(बझाङ)खप्तडछान्ना गाउँपालिका७ गडरायकी भुजा रोकायाको घर गत असोज १६ को भूकम्पले चर्किएर छियाछिया भएको छ । उनले छिमेकीसँग मिलेर घरछेउको बारीमा एउटा पाल टाँगेकी छन् । ७० वर्षीया सासू, सातआठ वर्षका बालबच्चासहित सात जनाको उनको परिवार तीन महिनादेखि यही पालमा रात काटिरहेको छ । समुद्र सतहदेखि ७ हजार ३८ फिट उचाइमा रहेको उनको गाउँमा मंसिर अन्तिम सातादेखि तापक्रम शून्य डिग्रीभन्दा कम हुन थालेको थियो । तर, पुसको कठ्यांग्रिने जाडोमा पनि सास्ती खेपेर पालभित्र बस्नुको विकल्प उनीहरूसँग छैन । राति यहाँ पानी जम्न थालेको एक महिनाभन्दा बढी भइसक्यो । पालभित्र त झन् बढी चिसो हुन्छ, भुजाले भनिन्, केही गरी ओढ्ने सर्किएको रहेछ भने चिसोले हातखुट्टा कक्रक्क परेका हुन्छन् । उनले चिसोमा राति निद्रा नलाग्ने भएकाले दिउँसोसम्म जीउ भारी हुने, हातखुट्टा दुख्ने समस्या हुने बताइन् । ७० वर्षीया रिठुदेवी रोकायालाई पालको बसाइ झन् सकसपूर्ण भइरहेको छ । केही वर्षअगाडि ढाडको हड्डी भाँचिएर सिधा उभिन पनि नहुने उनलाई पालमा सुत्दा कम्मर दुखेर हैरान हुन थालेको छ । हिउँदको महिना उसै पनि गाह्रो हुन्थ्यो । पालभित्र बस्न थालेदेखि थला पर्न थालेकी छु, उनले भनिन्, कति दिन त मरे पनि मरुँला भनेर त्यही चर्किएको घरमा सुतें । भत्किन लागेको घरमा नबस भनेर घरकाले गाली गर्छन् । पालमा बस्दा कम्मर दुखेर मर्न लागिसकें । दमको समेत समस्या भएकी उनले पालमा सुत्न थालेदेखि सास फेर्न गाह्रो हुन थालेको बताइन् । खप्तडछान्ना गाउँपालिकामा मात्रै एक सय हाराहारीका परिवार अहिले पनि त्रिपालमै बसिरहेको पालिकाका प्रवक्तासमेत रहेका वडा७ का अध्यक्ष रमानन्द जोशीले बताए । पालमा बस्दा गाह्रो हुने भएकाले धेरैजसो जोखिमपूर्ण घरमै बसिरहेका छन्, उनले भने । खप्तडछान्नामा पूर्ण क्षति भएका र बस्नै नमिल्ने गरी घर चर्किएका ४ सय ९३ परिवार छन् । उनीहरूलाई अस्थायी आवास निर्माण गर्न सरकारले दिने रकमको पहिलो किस्ता गत मंसिर २६ मा नै जिल्ला प्रशासन कार्यालयले पालिकाको खातामा पठाइसकेको छ । खातामा रकम प्राप्त भएको महिना दिन पुग्न लाग्दासम्म पनि भूकम्प प्रभावितलाई निकासा गर्न भने अझै केही दिन लाग्न सक्ने जोशीले बताए । राज्यको रकम दुरुपयोग नहोस् भनेर प्रत्येक वडामा गएर वास्तविक प्रभावित पहिचानको काम गरिरहेका छौं, प्रवक्ता जोशीले भने, अब दुई वडाजति हेर्न बाँकी छ । त्यो काम सक्न अझै ८१० दिन लाग्छ होला । त्यो सकिएपछि सम्झौता गर्न सुरु हुन्छ । तीन वटाबाहेक जिल्लाका अन्य पालिकाले पनि अहिलेसम्म अस्थायी आवास निर्माणको राहत वितरण गर्न सुरु गरेका छैनन् । भूकम्प गएको करिब अढाइ महिनापछि संघीय सरकारले प्रशासनमार्फत जिल्लाका ११ वटै स्थानीय तहको खातामा ४ हजार ७ सय ४३ परिवारको अस्थायी आवास निर्माणका लागि ११ करोड ८५ लाख ७५ हजार रुपैयाँ जम्मा गरिसकेको छ । उक्त रकममध्ये कम क्षति भएका केदारस्युँ, साइपाल र बित्थडचिर गाउँपालिकाका १ सय २५ परिवारले मात्र पाएको जिल्ला प्रशासन कार्यालयले जनाएको छ । भूकम्प गएको तीन महिनासम्म रकम नपाउँदा प्रभावितहरू त्रिपालमै कष्टपूर्ण तरिकाले बस्न बाध्य छन् भने चिसोले बिरामीसमेत पर्न थालेका छन् । पहिला पालिकामा पैसा आएको छैन भने । अहिले छानबिन गरिरहेका छौं भन्छन्, थलारा गाउँपालिकाकी धनमती जोशीले भनिन्, यहाँ चिसोले मान्छे मर्ने अवस्था भइसक्यो । कहिले पैसा पाउने ? कहिले टहरो लाउने ? अत्यधिक चिसोका कारण बालबालिका, सुत्केरी र बुढापाकालाई समस्या हुन थालेको उनले बताइन् ।प्रभावितको सूचीमा पक्षपातको आरोप लाभग्राहीको सूची कायम गर्दा राजनीतिक पूर्वाग्रह राखेर वास्तविक भूकम्प प्रभावितको नाम छुटाएको र वडाध्यक्षहरूले आफूनिकटलाई मात्रै सिफारिस गरेको भन्दै छबिसपाथीभेरा१ का २८ जनाले संयुक्त बैठक गरेर नै विरोध गरे । पालिकामा गुनासो सुनुवाइ नभएपछि उनीहरूले लाभग्राही कायम माग गर्दै जिल्ला प्रशासनमा उजुरी गरेका छन् । आफू नजिककाको घर सामान्य चर्केको भए पनि राहत पाउने सूचीमा राखेका छन् । आफूभन्दा फरक आस्था राख्नेको भत्किएका छन् भने पनि सूचीमा राखेका छैनन्, स्थानीय महेश धामीले भने, यस्तो विपत्तिमा राजनीति नगरिदिएको भए हुन्थ्यो । छबिसपाथीभेरामा मात्रै नभएर सबैजसो पालिकामा वडाध्यक्षहरूले स्वार्थ प्रेरित भएर लाभग्राही सिफारिस गरेको स्थानीयको आरोप छ । जयपृथ्वी नगरपालिकाले त जिल्ला विपद् व्यवस्थापन समितिले भूकम्पपछि तयार गरेको विवरणभन्दा बढी लाभग्राहीलाई अस्थायी आवास राहतका लागि सिफारिस गरेको छ । समितिले असोज अन्तिममा तयार गरेको सूचीमा जयपृथ्वीमा पूर्ण रूपमा भत्केका र बस्नै नमिल्ने गरी चर्केका घरको संख्या १ हजार ३ सय ३५ छ । तर पालिकाले अस्थायी आवास राहतका लागि १ हजार ४ सय ६० जनाको नाम सिफारिस गरेको छ । वडाका जनप्रतिनिधि र कर्मचारी नजिककाको एकै घरका तीनचार जनाको पनि नाम पठाएका छन्, पालिकाका रवीन्द्र विकले भने, कसैका त श्रीमान्श्रीमती दुवैका नाम पनि सूचीमा राखेका छन् । वडाध्यक्षहरूले सिफारिस गर्दा राजनीतिक स्वार्थ र नातावादबाट प्रेरित भएर वास्तविक प्रभावितभन्दा आफ्ना मतदाता र नजिककालाई सिफारिस गरेका कारण रकम वितरण गर्न समस्या भइरहेको स्वयं जनप्रतिनिधिहरू नै बताउँछन् । वडाले सिफारिस गरेको सूची हेरफेर गर्ने काम भइरहेकाले अस्थायी टहरा बनाउने रकम वितरणमा ढिलाइ भइरहेको पालिकाको भनाइ छ । एउटै घरका दुई वा त्यसभन्दा बढी नाम भएका ४०५० जना त हामीले हट्टायौं, थलारा गाउँपालिकाका अध्यक्ष प्रकाश रोकायाले भने, अझ पनि छानबिन गर्ने काम भइरहेको छ । हामी त्यसैमा काम गरिरहेका छौं । थलारा असोज १६ गतेको भूकम्पबाट सबैभन्दा बढी क्षति भएको पालिका हो । यहाँका दुई सयभन्दा बढी परिवार अहिले पनि त्रिपालमै छन् । जिल्ला विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी विश्वामित्र कुइँकेलले लाभग्राही कायम गर्ने अधिकार स्थानीय तहको भएकाले आफूकहाँ आएको गुनासो पालिकामै फर्काउने गरेको बताए । कतै श्रीमान्श्रीमतीको नाम छ, कतै प्रभावित नै नभएका सूचीमा छन् तर वास्तविक छुटे भन्ने सुनिन्छ । हामीकहाँ आधिकारिक निवेदन छबिसपाथीभेराका प्रभावितबाट मात्रै आएको छ, उनले भने, लाभग्राही कायम गर्ने सबै अधिकार पालिकामै भएकाले हामीकहाँ आएको गुनासो पनि उतै पठाउने गरेको छु । उनले राहत वितरणको प्रगति पठाउनका लागि पालिकालाई लिखित र मौखिक रूपमा ताकेता गरिरहे पनि धेरैजसोबाट कुनै जवाफ नआएको बताए ।"
बाघ गन्न राखेका ५ क्यामरा चोरी,"कञ्चनपुर (कास) शुक्लाफाँटा राष्ट्रिय निकुञ्जमा बाघ गणनाका लागि राखिएका मध्ये ३ जोडी क्यामरा चोरी तथा तोडफोड भएका छन् । निकुञ्जको बेलडाँडी र मालुबेला सेक्टरका क्यामरा तोडफोड तथा चोरी भएका हुन् । निकुञ्जमा क्यामरा ट्रयापिङ विधिबाट बाघ गणना तथा अनुगमनका लागि मंसिर अन्तिम साता ९२ जोडी स्वचालित क्यामरा जडान गरिएका थिए । तिनैमध्ये बेलडाँडी क्षेत्रमा ५ वटा क्यामरा चोरी भएका छन् । मालुबेला क्षेत्रमा एक क्यामरा हात्तीले तोडफोड गरेको राष्ट्रिय प्रकृति संरक्षण कोषको शुक्लाफाँटा संरक्षण कार्यक्रम प्रमुख लक्ष्मीराज जोशीले बताए । बाघ गणनाका लागि राखिएका क्यामरा यसै साता संकलन गरिएको हो । बेलडाँडी क्षेत्रमा पुस १३१४ गतेतिर क्यामरा चोरी भएको जोशीले बताए । मालबेला क्षेत्रमा पनि हात्तीले त्यही समय आसपास एक क्यामरा तोडेको उनले बताए । बेलडाँडीमा दुई जोडी र एउटा क्यामरा चोरी भएको छ, सँगै रहेको अर्को क्यामराले काम गरेन, जोशीले भने, एक क्यामरा हात्तीले फुटायो । विगतका वर्ष पनि बाघ गणनाका लागि राखिएका स्वचालित क्यामरा चोरी हुने तथा वन्यजन्तुले नै फुटाउने गरेका थिए । वन्यजन्तु तथा काठ चोरीतस्करीमा संलग्नले क्यामरा चोरी गरेको आशंका गरिए पनि यसबारे कसैले अनुसन्धान गरेको छैन । निकुञ्ज कार्यालयले मंसिर २४ देखि बाघ गणना सुरु गरेको हो । निकुञ्जलाई २२ वर्ग किलोमिटरका ९२ ग्रिडीमा विभाजन गरी त्यति नै क्यामरा जडान गरेको हो । जडान गरिएका क्यामराको नियमित अनुगमन तथा निगरानी गरिएको थियो । पुस १८ मा सबै क्यामरा संकलन गरिएको हो । गणनामा निकुञ्ज, राष्ट्रिय प्रकृति संरक्षण कोष, जुलोजिक सोसाइटी अफ लन्डन, हिमालय नेचरलगायतका प्राविधिक र हात्तीसमेत परिचालन गरिएको थियो । सन् २०२२ मा गरिएको राष्ट्रिय गणनामा बाघको संख्या दोब्बरले बढेर ३६ पुगेको थियो । हरेक चार वर्षमा राष्ट्रिय गणना गरिने भए पनि संख्या कम भएको तथा चोरीसिकार हुने जोखिम भएको क्षेत्रमा हरेक वर्ष बाघ गणना हुँदै आएको छ । शुक्लाफाँटा २०२१ देखि नियमित रूपमा गणना हुँदै आएको हो । राष्ट्रिय गणनामा संरक्षित क्षेत्रसँगै बाघ पाइने अन्य क्षेत्रमा पनि क्यामरा जडान गरिएको थियो ।"
तेस्रो देशका पर्यटकलाई सीमामा भारतको अवरोध,"विदेशी भित्रिन पाउँछन्, जान पाउँदैनन् भारत सरकारले कोरोना संक्रमणका बेला विदेशी नागरिकलाई प्रवेश गर्न लगाएको रोक अझै फुकुवा नगरेका कारण भारत हुँदै कञ्चनपुर घुम्न आउने विदेशी पर्यटकले उतै फर्कन पाउँदैनन् । केही दिनअघि पश्चिमी नाका गड्डाचौकीबाट नेपाल भित्रिएका बेल्जियम र नेदरल्यान्ड्सका नागरिक यसै बाटो भारत फर्कन नपाउँदा निर्धारितभन्दा बढी समय र खर्च गरेर भैरहवाको बाटो गए । कोरोना संक्रमणपछि भारतबाट नेपाल भित्रिने विदेश पर्यटकले व्यहोर्नुपर्ने सबैभन्दा ठूलो समस्या यही हो । यसबाहेक नाकामा सवारीसाधनको समस्यादेखि अध्यागमन विभागमा बैंकिङको समस्या आदि विषयमा पर्यटकहरूले समस्या बेहोरिरहेका हुन्छन् । भारत उत्तराखण्डका हरिद्वार, रुद्रप्रयाग, केदारनाथ, बद्रीनाथलगायत विभिन्न पर्यटकीय क्षेत्रमा घुमेर केही समय नेपालमा घुम्न आउने पर्यटक नेपाल भित्रिन यही समस्या झेलिरहेका छन् । दुईचार दिन घुमेर फेरि यही नाकाबाट फर्किन खोज्नेहरू समस्यामा परेका छन् । जसका कारण यो नाकाबाट भित्रिने पर्यटकको संख्यामा पनि कमी आएको छ । गड्डाचौकीस्थित अध्यागमन कार्यालयका अनुसार सन् २०२३ मा यो नाकाबाट ९ सय ८३ जना विदेशी भित्रिएका छन् । उनीहरू यही नाकाबाट फर्किने योजनासहित भित्रिने गरे पनि अवरोधका कारण भैरहवा वा काठमाडौंबाट फर्किरहेका छन् ।"
दाउन्ने खण्डको विकल्पमा पहुँचमार्ग कालोपत्र थालियो,"(परासी)पूर्वपश्चिम राजमार्गको दाउन्ने खण्ड (बर्दघाटदुम्कीबास) को विकल्पका रूपमा प्रयोग गर्न सकिने पश्चिम नवलपरासीको बर्दघाटमा सडक कालोपत्र गर्ने काम सुरु भएको छ । लुम्बिनीको बर्दघाट नगरपालिकादेखि गण्डकीको विनयीत्रिवेणी गाउँपालिकाको दुम्कीबास जोड्ने १४ किमि कच्ची सडक कालोपत्रको काम सुरु भएको हो । बर्दघाट१० देखि पहाडी क्षेत्र जोड्नका लागि पहुँच मार्गका रूपमा विस्तार गर्न लागिएको यो सडक निर्माण सकिए दाउन्ने खण्डको वैकल्पिक मार्गका रूपमा प्रयोग गर्न सकिनेछ । दाउन्ने खण्डमा पहिरो तथा अन्य कारणले बेलाबेला राजमार्ग अवरुद्ध हुँदा घण्टौं जाम हुने समस्या हटाउन वैकल्पिक सडकलाई बहुवर्षीय योजनाका रूपमा ठेक्का लगाएर कालोपत्रे बनाउन लागिएको हो । पहाडी बाटोमा वर्षामा भलपानी र पहिरोले बगाउने र हिउँदमा समेत सुक्खा पहिरो जान थालेपछि सवारी सञ्चालनमा समस्या हुँदै आएको छ । दिनहुँ जाम र दुर्घटनाको जोखिम बढेपछि स्थानीय, यातायात व्यवसायी र यात्रुले समेत वैकल्पिक उपाय खोजिनुपर्ने माग गर्दै आएका थिए । बर्दघाट नगरपालिकाको विकट पटुके बस्तीका बासिन्दालाई नगरपालिकाको केन्द्रसम्म पहुँच पुर्याउन केही वर्षअघि कच्ची सडक निर्माण गरिएको थियो । अहिले त्यही सडकलाई कालोपत्रे बनाएर दाउन्ने सडकको वैकल्पिक मार्गका रूपमा प्रयोग गर्न लागिएको हो । बर्दघाट१० भुताहादेखि विनयीत्रिवेणीको दुम्कीबाससम्म १४ किमि सडक निर्माण गर्नुपर्ने छ । चालु आर्थिक वर्षमा जम्मा ४ किमि निर्माण गरेर बाँकी निरन्तर रूपमा अगाडि बढाइने बर्दघाट नगरपालिकाका प्रमुख शम्भुलाल श्रेष्ठले बताए । नगरपालिकाभित्रकै बासिन्दालाई नगरपालिकाको केन्द्रसम्म आउन कठिनाइ भएको अवस्था थियो । अब यो सडकले लुम्बिनी र गण्डकी प्रदेशलाई नै जोड्नेछ, उनले भने, दाउन्ने सडकको विकल्प अत्यावश्यक थियो । यो सडकलाई लुम्बिनी र गण्डकी प्रदेश जोड्ने फास्ट ट्र्याकका रूपमा समेत लिइएको छ ।तत्काललाई बर्दघाट१० सिमसारदेखि वडा २ को पहाडी क्षेत्र सन्सारकोट जोड्न ५ करोड रुपैयाँ विनियोजन भएकामा सुर्के निर्माण सेवाले तीन करोड ६२ लाख ४३ हजारमा ठेक्का सम्झौता गरी काम अघि बढाएको छ । यो सडकको कालोपत्र सकिए पहाडी भेगमा उत्पादन भएको वस्तुले बजार पाउने र संसारकोट क्षेत्रलाई पर्यटकीय गाउँका रूपमा विकास गर्ने नगरपालिकाको योजना छ । आफ्नै नगरपालिका जानसमेत असहज अवस्था रहेको सडकको स्तरोन्नति गरेपछि ग्रामीण उत्पादन बजारसम्म लैजान सहज हुने बर्दघाट१० का लालबहादुर मगरले बताए । नगरपालिकाभित्र बसोबास गरे पनि दुर्गम बस्ती जस्तो थियो, सडक पक्की भए व्यावसायिक रूपमा कृषि, पशु तथा उद्योगधन्दासमेत गर्न सकिन्छ भन्ने आशा लागेको छ, उनले भने ।"
पकेट क्षेत्रमै सुन्तला उत्पादन घट्यो,"(सल्यान) बाग्चौर नगरपालिका९ कोटमौलाका ५० वर्षीय केशुराम डाँगीको ३० रोपनी जग्गामा ७ सयभन्दा बढी सुन्तलाका रूख छन् । सुन्तला बिक्री गरेर उनले गत वर्ष १८ लाख रुपैयाँ आम्दानी गरे । केही वर्षयता उनको बगैंचामा भएका ७ सय बोटमै सुन्तला फलिरहेका थिए । यसपालि भने रोगका कारण ३ सय बोटमा मात्र दाना लागेका छन् । स्थानीय ४५ वर्षीय रतनबहादुर डाँगीले १ सय ५० क्विन्टल सुन्तला बिक्री गरेर पोहोर झन्डै १२ लाख रुपैयाँ कमाइ गरे । २० रोपनीमा ६ सयभन्दा बढी बोट सुन्तला लगाएका उनको बगैंचामा चार सय बोटले उत्पादन दिने गरेका थिए । रोगकै कारण यसपालि भने उनका बगैंचाका १ सय ५० जति बोटमा मात्र सुन्तला देखिने गरेका छन् । फलेका सुन्तला रोगका कारण सबै झरेपछि अहिले उनका दुई सय जति बोटमा छिटपुट मात्र छन् । सुन्तला बेचेर गत वर्ष १२ लाख कमाएका स्थानीय कृष्णबहादुर डाँगीको बगैंचाका ५ सय बोटमध्ये दुई सयभन्दा बढी बोटमा पनि सुन्तलाका दाना देखिन्नन् । बाग्चौर नगरपालिका८ र ९ को कोटमौला सुन्तला उत्पादनको पकेट क्षेत्र हो । दुई वडाका झन्डै ६ सय परिवार सुन्तलामा आत्मनिर्भर छन् । प्रत्येक वर्ष सुन्तला बिक्री गरेर यहाँका किसानले १२ देखि १५ करोड भित्र्याउँदै आएका थिए । बगैंचाभरि लागेको रोगका कारण पकेट क्षेत्रमै सुन्तला उत्पादनमा ४० प्रतिशतभन्दा बढी गिरावट आएको छ । फल लागेको समयमा बोटमा पिंक डिजिज देखिएको छ । त्यसैले बोट सुक्दै गएपछि फल झर्दा उत्पादनमा गिरावट आएको हो । झन्डै तीन दशकदेखि व्यावसायिक सुन्तला खेती गरेर आत्मनिर्भर बनेका किसान बेलाबेलामा देखिने विभिन्न किसिमका रोगले सुन्तला बोट सुक्न थालेपछि र उत्पादनमा गिरावट आएपछि चिन्तित छन् । यसले किसानको आम्दानीमा ठूलो असर परेको छ । गत वर्ष मात्रै २ सय २० क्विन्टल सुन्तला बिक्री गरेर १५ लाखभन्दा बढी कमाइ गरेका किसान नेत्रबहादुर चन्दले यसपालि रोगले बोट सुक्नुका साथै फल झरेपछि सय क्विन्टलभन्दा बढी उत्पादन हुने नदेखिएको बताए । ६ सयभन्दा बढी बोट सुन्तला लगाएका उनले गत वर्ष आफ्नो बगैंचाका सुन्तलामा ध्वाँसे रोगको समस्या देखिएको र यसपालि पिंक डिजिजले सखाप पारेका जनाए । तीन दशकदेखि सुन्तला खेतीमा लागेर आत्मनिर्भर बन्दै आएको थिएँ । यसबाट गुजारा चल्ने मात्र नभई घरजग्गा नै जोडेको थिएँ । यसपालि भने गोडमेललगायत खर्च उठाउन पनि मुस्किल हुने देखिएको छ, उनले भने । अघिल्ला वर्षमा यति बेला बगानमा सुन्तला किन्न आउने व्यापारीको भीड लाग्थ्यो । सबैजसो किसान सुन्तला टिप्नमा व्यस्त रहन्थे । यसपालि अलिअलि भएकाले पनि सुरसार गरेका छैनन् । कृषि विकास कार्यालय र प्रदेश सरकारले रोग नियन्त्रणका लागि विषादी प्रयोग गरे पनि यसपालि पूर्ण रूपमा नियन्त्रणमा नआएको र पटकपटक देखिने विभिन्न किसिमका रोगले रोजगारी नै गुम्ने डर भएको उनको भनाइ छ । कोटमौलामा ०४९ देखि सुन्तला लगाएर अहिलेसम्मकै सबैभन्दा बढी वार्षिक २७ देखि ३० लाखसम्म कमाइ गर्दै आएका किसान ५८ वर्षीय भरतनाथ योगीले भने आफ्नो बगैंचामा पिंक डिजिजले ठूलो क्षति नपुर्याएको बताए ।"
पूर्वको फुटबल 'हब बन्दै बेलबारी,"(विराटनगर)पछिल्लो समय मोरङको बेलबारी फुटबलको हब बन्दै गएको छ । यहाँ प्रत्येक वडामा न्युनतम एकदेखि दुईवटा सम्म क्लब दर्ता भएर फुटबलको गतिविधि सञ्चालन गर्दै आएका छन् । बेलबारी गोल्डकप र बेलबारी क्लब कप फुटबल प्रतियोगिता स्थापित हुँदै बर्सेनि सञ्चालन भइरहेको छ । बेलबारीबाट दुई दर्जन बढी खेलाडी उत्पादन भएर मुलुकका ए डिभिजन क्लब र राष्ट्रिय टिमसम्म पुगिसकेका छन् । यद्यपि अधिकांश खेलाडी रोजगारीका लागि विदेश पलायन समेत भएका छन् । उनीहरूले नै बेलबारीको फुटबल विकासका लागि परदेशी भूमिमा बसेर आर्थिक सहयोग गर्दा बेलबारी फुटबलमय बनिरहेको बेलबारी ८ राधानगरस्थित एम्ब्रियो फुटबल क्लबका संस्थापक अध्यक्ष रविन थापा सुनाउँछन् । उनका अनुसार विदेशमा रहेका पूर्वखेलाडीहरू नै यहाँको फुटबल विकासको भरपर्दो आर्थिक स्रोत भएका छन् ।कुनै समय विराटनगरको मिल्स एरिया रानी र सिध्राहालाई मोरङको फुटबल हब मानिन्थ्यो । त्यतिबेला मिल्स एरियामा साइनो स्पोर्टिङ क्लब, रानी युथ क्लब, फार्क युथ क्लब र लालीगुराँस फुटबल क्लब सक्रिय हुँदा मुलुकका लागि अमर थापा, नवीन थापा, इन्द्रजित सुब्बा, पुनम थापा, ललित थापा, राजेश थापा, अनन्त थापा, कुमार महर्जन, किशोर सुब्बा, दीपक शाही, किशोर शाही, बालकुमार राई, राजु थापा, प्रदीप चौधरी, शत्रुघन श्रेष्ठ, कर्ण गुरुङ, पूर्ण सुब्बा, गम्भीर लाल, अनुज बानियाँ, राजेश हमाल र राजेश व्यञ्जनकार जस्ता खेलाडी निस्किएका थिए ।रानी युथका पूर्वअध्यक्ष तथा विराट गोल्डकप ट्रस्टका अध्यक्ष किशोर शाही अहिले पनि मिल्स एरियामा साइनो स्पोर्टिङ, रानी युथ, फार्क युथ र लालीगुराँसको अस्तित्व भए पनि पहिला जस्तो फुटबल क्रेज नभएको बताउँछन् । उनले भने, आफ्नो जेथाले भ्याएसम्म दुःखले मिल्स गोल्डकपलाई निरन्तरता दिँदै आएका छौं । केन्द्र, प्रदेश र स्थानीय सरकारको सहयोग नै गर्दैनन् । तर फुटबलको क्रेज अहिले बेलबारीलगायतका ग्रामीण क्षेत्रमा भने बढिरहेको छ । सिध्राहामा देवनारायण चौधरी, पारस चौधरी मैदानमा उत्रिँदासम्म त्यहाँ पनि फुटबलको क्रेज बढ्दो थियो । अहिले त्यहाँ पनि फुटबल गतिविधि शून्यप्रायः छ । शाहीले भने तीन तहको सरकार र स्थानीय संघसस्थाले सहयोग नगर्दा कुनै समयको फुटबल हब मानिएका मिल्स एरिया र सिध्राहामा फुटबल लोप हुने स्थिति छ । पछिल्लो समय मोरङको फुटबल बेलबारीले धान्दै आएको एम्ब्रियो फुटबल क्लब राधानगरका अध्यक्ष नारायण लिङथेप लिम्बूको दाबी छ । बेलबारीमा एम्ब्रियोसहित बेलबारी, लालभित्ती, बेतना युनाइटेड, डाँगीहाट, बीएम र बाहुनी फुटबल क्लबसहित १० क्लब अस्तित्वमा छन् । सबै क्लबमा एक सय ५० भन्दा बढी युवाले नियमित फुटबल सिकिरहेको हुने लिम्बूले बताए ।हरेक वर्ष डाँगीहाट युथले बेलबारी गोल्डकप र एम्ब्रियोले बेलबारी क्लब कप फुटबल प्रतियोगिता गर्दै आएका छन् । ती दुवै प्रतियोगिता आयोजना गर्दा बेलबारी नगरपालिका, हरेक वडा कार्यालयसहित स्थानीय संघसस्था र विदेशमा रहेका पूर्वखेलाडीले आर्थिक सहयोग गर्दै आएको बेलबारी क्लब कपका संयोजक विमल लिम्बू बताउँछन् । विदेशमा रहेका पूर्वखलाडीसहित स्थानीय संघसंस्थाको सहयोगमा अहिले पनि बेलबारी स्तरीय क्लब कप फुटबल भइरहेको छ । प्रतियोगितामा ८ क्लबको सहभागिता छ ।हरेक क्लबले सात स्थानीय र चार बाहिरका खेलाडी अनुबन्ध गरेका छन् । त्यसमा विमल घर्तीमगर, दिनेश राजबंशी, दीपक राई, विक्रम लिम्बू, अञ्जन राई, विवेक पौडेल र मौसम सुब्बालगायतका राष्ट्रिय स्तरका खेलाडी यस प्रतियोगितामा खेलिरहेका छन् । पछिल्लो समय बेलबारीले विक्रम लिम्बू, याकुब राई, विक्रम धिमाल, मानबहादुर परियार, अनिल धिमाल, मदन राई, जंगबहादुर धिमाल, सलबहादुर धिमाल, सुरेन्द्र खवास, डम्बर राई, राजकुमार चौधरी, किशोर गिरी, मौसम लिम्बू, अञ्जन राई, विवेक पौडेल, नवीन गुरुङ, छिरिङ तामाङ, अरुण लिम्बू, कर्ण लिम्बू, दिनेश राजवंशी, रोशन भट्टराई, मिलन थापा, रविन थापा र सागर पराजुलीसहित दुई दर्जन बढी खेलाडी उत्पादन गरिसकेको छ । उनीरूले ए डिभिजन क्लबहरू र केहीले राष्ट्रिय टिमको प्रतिनिधित्वसमेत गरिसकेका छन् । अहिले अधिकांश रोजगारीका लागि विदेशी भूमिमा पुगेका छन् । बेलबारी क्लब कप फुटबल प्रतियोगिताका सहसंयोजक काशी तामाङले भने विदेश पुगेका खेलाडीले बेलबारीको फुटबल विकासका लागि आर्थिक सहयोग गर्दै आउँदा यहाँ प्रतियोगिता सञ्चालन गर्न सहज हुँदै गएको बताए । रोशन भट्टराई, मिलन थापा, रविन थापा र छिरिङ तामाङ दक्षिण कोरिया, नवीन गुरुङ अस्ट्रेलियालगायतका मुलुकमा छन् । उनीहरूले यहाँ हुने कुनै पनि फुटबल प्रतियोगितामा विदेशी भूमिबाटै आर्थिक सहयोग गर्दै आएका छन् ।विदेश पुगेका खेलाडी, स्थानीय संघसस्था, अग्रज र नगरपालिकाको सहयोगकै कारण बेलबारी फुटबलमय बन्दै गएको एम्ब्रियो क्लबका संस्थापक अध्यक्ष रविन थापाको भनाइ छ । उनले भने, अहिले कुनै पनि क्लबले फुटबलका प्रतियोगिताहरू गर्दा आर्थिक अभाव झेल्नुपर्दैन ।स्थानीय संघसंस्था र व्यक्तिको सहयोगमा फुटबल संघ मोरङले यू१३ फुटबल एकेडेमी बेलबारीमै सञ्चालनमा ल्याएको छ । दुई महिनादेखि सञ्चालनमा आएको एकेडेमीमा ३० किशोर दैनिक प्रशिक्षणमा छन् । उनीहरूको उमेर १७ वर्ष नपुगेसम्म एकेडेमीमा प्रशिक्षण पाउने छन् ।उनीहरू स्थानीय सिंहदेवी बोर्डिङ स्कुलले निःशुल्क पढने र बस्ने व्यवस्था गरेको छ । उनीहरूको खानपिनको व्यवस्था भने अभिभावक, स्थानीय संघसंस्थाले गर्दै आएको स्कुलका सञ्चालक रहेका थापाले बताए ।सिंहदेवीले स्थानीय एम्ब्रिमो क्लबसँगको सहकार्यमा ५ वर्षसम्म यू१५ एकेडमी सञ्चालन गरेको थियो । त्यसबेला ५० किशोरलाई ५ वर्षसम्म फुटबल प्रशिक्षण दिइएको थियो । त्यो एकेडेमीबाट उत्पादिन खेलाडी अहिले विभिन्न क्लबमा आबद्ध छन् भने त्यही एकेडेमीबाट उत्पादित रन्जित परियारले यू१५ राष्ट्रिय टोलीबाट राष्ट्रिय प्रतियोगिता खेलिसकेका छन् । स्थानीय सिंहदेबी बोर्डिङ स्कुलले निशूल्क पढने र बस्ने व्यवस्था गरेपछि स्थानीय पालिका, प्रदेश खेलकुद बोर्ड र अखिल नेपाल फुटबल संघले सहयोग गर्ने अपेक्षामा ५ वर्षका लागि बेलबारी८ राधानगरमा यू१३ फुटबल एकेडेमी सञ्चालन गरिएको हो । जिल्ला फुटबल संघ मोरङका अध्यक्ष सञ्जीव बुढाथोकीले भने एकेडेमीमा मोरङका १७ वटै स्थानीय तहका १३ वर्षमुनि ३० युवालाई एकेडेमीमा समावेश गराइएको र सबै पालिकाले सहयोग गर्ने आश्वासन दिएको बताए । बुढाथोकीले भने बेलबारी मोरङको फुटबल हब नै बनेको छ । त्यहाँ सञ्चालन गरिएको एकेडेमीमा रहेका युवालाई प्लस टु पढ्दासम्म प्रशिक्षण दिएर उत्कृष्ट खेलाडी उत्पादन गर्ने लक्ष्य छ ।"
चितवन क्रिकेट टिमको नयाँ जर्सी,चितवन (कास) चितवन जिल्ला क्रिकेट संघले प्रधानमन्त्री कप क्रिकेट छनोट प्रतियोगिताको सेमिफाइनल खेल्ने चितवनको सिनियर पुरुष टिमको जर्सी सार्वजनिक गरेको छ । जर्सर्कीो मुख्य प्रायोजकमा काठमाडौंस्थित प्राइमो सेक्युरिटिज र सहप्रायोजकमा नारायणगढको सेन्ट्रल कलेज अफ भोकेसनल ट्रेनिङ सेन्टर छन् । चितवन क्रिकेट संघसँग प्राइमोले ३ लाख रुपैयाँमा दुई वर्षका लागि र सेन्ट्रल कलेजले १ लाख ५० हजार रुपैयामा २ वर्षका लागि सम्झौता गरेको हो ।चितवनले अब प्राइमो र सेन्ट्रलको लोगो अंकित जर्सीको प्रयोग गर्ने संघका अध्यक्ष सुदीप पियाले बताए ।
त्रिवेणी कपमा भुजुङको पुनरागमन,(लमजुङ)गण्डकी प्रदेशमा आहारारा गोल्डकपपछि सबैभन्दा ठूलो पुरस्कार राशिको त्रिवेणी कप फुटबल प्रतियोगिताको ३१ औं संस्करणमा लालीगुराँस युवा क्लब भुजुङ च्याम्पियन बनेको छ । विजयीसँगै क्व्होलासोथार गाउँपालिका४ भुजुङको लालीगुराँस युवा क्लबले ८ लाख रुपैयाँ र त्रिवेणी कप उचाल्यो । बेंसीसहरस्थित सहजी खेल मैदानमा शनिबार सम्पन्न फाइनलमा बेंसीसहर युथ सोसाइटीलाई १० ले पराजित गर्दै लालीगुराँस भुजुङ च्याम्पियन बन्यो । लालीगुराँस युवा क्लबले २०६१ सालमा त्रिवेणी कप जितेको थियो । अहिले १९ वर्षपछि च्याम्पियन बनेको हो । उपविजेता बेंसीसहर युथ सोसाइटीले ४ लाख रुपैयाँ पुरस्कार पायो ।बेंसीसहर युथका विदेशी खेलाडी आन्द्रेस नियाले दोस्रो हाफको १५ औं मिनेटमा गरेको आत्मघाती गोलमा भुजुङको भाग्य चम्किएको हो । भुजुङका खेलाडीको प्रहार फर्काउने क्रममा नियाको टाउकोमा छोएर आफ्नै पोस्टमा पुगेपछि बेंसीसहर युथ स्तब्ध बन्यो । भुजुङ सेमिफाइनलमा पनि आत्मघाती गोल उपहार पाएसँगै फाइनलमा आइपुगेको थियो । फाइनलमा पनि च्याम्पियन बन्न आत्मघाती गोल नै पर्याप्त भयो ।प्रतियोगितामा २१ टिम सहभागी थिए । समूह ए मा लालीगुराँसले चार खेल खेल्दै उपाधि जित्यो । लालीगुराँसका सुदीप गुरुङले प्लेयर अफ द म्याच बन्दै १० हजार रुपैयाँ पाए । सेमिफाइनलमा पराजित अभिषेक चर्च रजहर नवलपुर र लाङ्दीदेवी युवा क्लव नाल्माले ११ लाख रुपैयाँ पाए । कुल ४ गोल गरेका सुन्दरबजार फुटबल क्लवका एरोन थापाले सर्वाधिक गोलकर्ता भएर २० हजार जिते । बेंसीसहर युथ सोसाइटीका लक्षु थापा सर्वोत्कृष्ट खेलाडी भए । उनले २० हजार रुपैयाँ थापे । अभिषेक चर्चले फेयर प्ले टिम बन्यो । विजेतालाई गण्डकी प्रदेशका मुख्यमन्त्री सुरेन्द्रराज पाण्डेले पुरस्कृत गरे । बेंसीसहर नगरपालिका प्रमुख गुमानसिंह अर्यालले उपविजेतालाई पुरस्कृत गरे ।
बास्केटबल र ट्रायथलनमा पुरानै नेतृत्व,"काठमाडौं (कास) खेलकुदमा दुई संघ ट्रायथलन र बास्केबलको शनिबार सम्पन्न निर्वाचनले पुरानै नेतृत्वलाई निरन्तरता दिएको छ । नेपाल ट्रायथलन संघको अध्यक्षमा नीलेन्द्रराज श्रेष्ठको नेतृत्वमा २१ सदस्यीय नयाँ कार्यसमिति चयन भएको छ । श्रेष्ठ यसअघि पनि अध्यक्ष नै थिए ।नेपाल बास्केटबल संघको पाँचौं चुनावी साधारणसभाले भीमसिंह गुरुङको अध्यक्षतामा ११ सदस्यीय कार्यसमिति निर्विरोध चयन गरेको हो । गुरुङ यसअघि कार्यबाहक अध्यक्ष थिए । ट्रायथलनको वरिष्ठ उपाध्यक्षमा दीपक कोइराला, उपाध्यक्षद्वयमा सुमन देवकोटा र पूर्वआईजीपी धिरजप्रताप सिंह, सचिवमा मिकेन महर्जन र कोषाध्यक्षमा नीरज श्रेष्ठलाई सर्वसम्मत चुनिए ।सदस्यमा युवराज सुनुवार, सिर्जना त्रिपाठी, रेणुकादेवी सिटौला, रचना सिंह, दिवाकरराज श्रेष्ठ, दामोदर अर्याल चुनिए । संघको पहिलो बैठकले विधानबमोजिम सदस्यमध्येबाट महासचिवको पदमा युवराज सुनुवारलाई मनोनीत गरेको छ । उपाध्यक्षमा प्रकाश बराल, सुजिता बराल, सदस्यमा गोपालबहादुर बमजन, पुष्परत्न बज्राचार्य, अमृत गुरुङ र वाग्मतीबाट ज्ञानकृष्ण प्रजापती, गण्डकीबाट अनिता रानाभाट र कर्णालीबाट गणेश शाहीलाई मनोनीत गरिएको छ । संघले गठन गरेको चार प्रदेशमध्ये लुम्बिनी प्रदेशबाट सदस्य चयन हुन बाँकी छ ।बास्केटबल संघको उपाध्यक्षमा जुमप्रसाद गुरुङ र मनीषकुमार ह्योजु, महासचिवमा नरेन्द्र थापा, सचिवमा फणीन्द्रमान श्रेष्ठ र कोषाध्यक्षमा विष्णुहरि त्रिपाठी चुनिए । सदस्यमा पवनकुमार थापा, सरोजा कोइराला, वसन्तराज गिरी, राजकुमार महर्जन र लोकेन्द्रबहादुर सिंह निर्वाचित भए ।"
छोटकरी,"पुलिससहित तीन प्रदेशको जितसुर्खेत (कास) घरेलु टोली कर्णाली प्रदेशले ३४ औं राष्ट्रिय भलिबल प्रतियोगितामा शनिबार मधेश प्रदेशलाई २५२०, २५२१, २५१७ को सोझो सेटमा हराएको छ । अघिल्लो दिन कर्णाली पहिलो खेलमा आर्मीसँग सोझो सेटमा हारेको थियो । मधेशले सुदूरपश्चिमलाई ३२ को सेटमा हराएको थियो । शनिबार दोस्रो खेलमा नेपाल पुलिस क्लबले लुम्बिनी प्रदेशलाई २५१४, २५१७, २५२१ ले हरायो भने कोशीले वाग्मती प्रदेशमाथि सोझो सेटमै जित निकाल्यो । गण्डकीले सुदूरपश्चिममाथि २५२०, २५१८, २२२५, २५२२ को नतिजा निकाल्यो ।महान् खेलाडी जगालोको निधनरियो दी जेनेरियो (एएफपी) खेलाडी र प्रशिक्षकका रूपमा चारपल्ट विश्वकप जितेका ब्राजिली फुटबल लिजेन्ड मारियो जगालोको शनिबार निधन भएको छ । उनी ९२ वर्षका थिए । सन् १९५८ मा ब्रालिजले पहिलोपल्ट विश्वकप जित्दा उनी प्रमुख खेलाडी थिए । लेफ्ट विंगर जगालोको ब्राजिलले चार वर्षपछि फेरि विश्वकप जितेको थियो । सन् १९७० मा उनको प्रशिक्षणमा ब्राजिल फेरि विश्वकप जित्न सफल भयो । उनी खेलाडी र प्रशिक्षकका रूपमा विश्वकप जित्ने पहिलो भए । त्यस विश्वकपमा उत्रेको ब्राजिललाई विश्व फुटबलकै अहिलेसम्मकै उत्कृष्ट मानिन्छ । सन् १९९४ मा ब्राजिलले विश्वकप जित्दा उनी कार्लोस अल्बर्टो परेराका सहायक थिए ।नागार्जुन टिम च्याम्पियनकाठमाडौं (कास) नागार्जुन नगरपालिकाले पालिकास्तरीय प्रथम वडा अध्यक्ष कप उपत्यकाव्यापी जुनियर तथा क्याडेट जुडो प्रतियोगिताको ट्रफी जितेको छ । महालक्ष्मी नगरपालिका७ को आयोजनामा भएको प्रतियोगितामा नागार्जुनले ८ स्वर्ण, २ रजत र ३ कांस्य जितेको थियो । ४ स्वर्ण, १ रजत र १ कांस्य साथ काठमाडौं महानगर दोस्रो भयो । तेस्रो स्थानको महालक्ष्मी नगरले २ स्वर्ण, १ रजत र २ कांस्य जित्यो । महालक्ष्मीका सविनकुमार दियाली र नागार्जुनकी सुस्मिता नेपाली उत्कृष्ट खेलाडी भए ।बैतडी फाइनल नजिकधनगढी (कास) लगातार तेस्रो जित निकाल्दै बैतडी प्रधानमन्त्री कपको सुदूरपश्चिम प्रदेशस्तरीय छनोट क्रिकेटको फाइनल नजिक पुगेको छ । शनिबार कञ्चनपुरमाथि २० रनको जित हात पारेको थियो । १ सय ८६ रनको लक्ष्य पछ्याएको कञ्चनपुरले ३५ ओभरमा १ सय ६५ रनमात्रै बनाउन सक्यो ।"
