शीर्षक,विवरण
"४८ दिनअघि बिग्रेको जहाज नबन्दै अर्को ग्राउन्डेड, निगमको उडान अस्तव्यस्त","(काठमाडौं)दोहा हुँदै क्यानडा जान काभ्रेका दब्साङ लामा सोमबार साँझ साढे ६ बजे नै त्रिभुवन अन्तर्राष्ट्रिय विमानस्थल पुगे । उनीसँगै राति ११ बजे दोहाका लागि काठमाडौंबाट उड्नुपर्ने र त्यहाँबाट अरू विदेशी वायुसेवाको विमानको टिकटमा तेस्रो मुलुक जान लागेका २ सय ७६ यात्रु पनि बेलुकी ८ बजेअघि नै विमानस्थल पुगिसकेका थिए । विमानस्थलको भुइँतलामा रहेको वायुसेवा काउन्टरमा चेकइन सकियो । अध्यागमन डेस्कबाट राहदानीमा प्रस्थान अनुमतिको छाप पनि लाग्यो । सुरक्षा जाँच सकेर जहाज चढ्न स्टेरायल हल मा पत्नीसहित पुगेका लामाले ८ घण्टाको प्रतीक्षापछि राति साढे १ बजे सूचना पाए दोहाका लागि तोकिएको निगमको उडान नम्बर आरए२३९ रद्द गरिएको छ । जबकि नेपाल वायुसेवा निगमको यो वाइडबडी विमान राति ११ बजे नै उड्नुपर्ने थियो । श्रम भिसामा काठमाडौंदेखि क्यानडासम्मका लागि प्रतिटिकट २ लाख २० हजार तिरेका लामाले दोहाबाट क्यानडाका लागि अर्को विमान चढ्नुपर्ने थियो । राति १ बजे काठमाडौंबाट उडान रद्द भएपछि कतारबाट क्यानडा पुग्ने उडान पनि छुट्यो । नेपाल वायुसेवाको जहाजको कन्ट्रोल सेन्सरमा समस्या देखिएकाले उडाउन नमिल्ने जानकारी गराएपछि प्रतीक्षामा रहेका यात्रु आक्रोशित भए । हामीले अर्को जहाजमा पठाउने व्यवस्था गर भन्यौं, पोखरा हेम्जा घर भएकी एक विद्यार्थीले भनिन्, तर, त्यहाँ वायुसेवाको कुनै जिम्मेवार मान्छे आएनन् । के गर्ने, के नगर्ने ? यात्रु विलखबन्दमा परेका बेला राति २ बजेपछि प्रहरीले यात्रुहरूलाई हल खाली गर्न भन्यो । अध्यागमन कार्यालयले सबै यात्रुको राहदानीमा डिपार्चर क्यान्सिल को छाप लगाइदियो । उनीहरू आफ्ना लगेज, पोका पन्तुरा बोकेर अध्यागमन हुँदै पुनः बाहिरिए । होटल आइपुग्दा राति ४ बजेको थियो । मसहित ९ जना क्यानडा जाने यात्रुलाई ज्ञानेश्वरको एक होटलमा ल्याइयो, काभ्रे नमोबुद्ध घर बताउने लामाले भने, ४ बजे राति फ्राई राइस खाएर सुत्यौं ।निगमले यात्रुलाई ६ देखि ८ घण्टा भोकभोकै जहाजको प्रतीक्षा गरायो । उता, दोहाबाट मंगलबार राति नेपाल आउनुपर्ने २ सय ५४ यात्रु पनि उतै रोकिए । विमानस्थलमा आइसकेका कतिलाई निगमको खर्चमा होटलमा राखियो । कति घर वा डेरा फर्के ? निगमसँग आधिकारिक सूचना नै छैन । निगमका एक अधिकारी भन्छन्, उडान रद्द हुँदा नेपालमा एक रात होटलमा राख्दा कम्तीमा २ हजार ५ सयदेखि ३ हजार रुपैयाँ निगमको अतिरिक्त दायित्व थपिन्छ । हाम्रा कारण रद्द भएको उडानको व्यवस्थापनमा आफैं अर्को टिकट किनिदिनुपर्छ । यस्तो हिसाब निगमले कहिल्यै सार्वजनिक गरेकै छैन । यो जहाज ग्राउन्डेड भएकाले समस्याको लहरो निम्तिएको छ । वाइडबडी जहाज सोमबार राति विमानस्थलमै ग्राउन्डेड भएपछि वायुसेवाको मंगलबार राति ११ः२५ मा जापानको नारिता हुने उडान रद्द भएको छ । मंगलबार अपराह्न मात्र फेसबुकमा सूचना जारी गर्दै निगमले काठमाडौंबाट जापानको नारिता र दोहाका लागि तय गरिएका उडान अर्को दिन सारिएको जनाएको छ । निगमको विश्वासमा परेर यात्रुले सास्ती खेपेको यो पहिलो घटना होइन । गत पुस २३ मा बैंकक उड्ने तरखरमा रहेको निगमको न्यारोबडी दुई पटक प्रयास गर्दा पनि उड्न सकेन, १ सय ५२ यात्रुलाई जहाजबाट ओरालेर राति होटलमा राखेर अर्को दिन मात्रै उडाइयो । त्यसअघि मंसिर दोस्रो साता प्रधानमन्त्री पुष्पकमल दाहाल सवार निगमको वाइडबडी ३१ यात्रुलाई काठमाडौंमै छाडेर उडेको थियो । मंसिर ६ मा पनि न्यारोबडी विमानले ६० यात्रुलाई काठमाडौंमै छाडेर उडेको थियो । त्यो बेला ओभर बुकिङ भएको जनाउँदै निगमले ती यात्रुलाई चेकइन काउन्टरबाटै फर्काएको थियो । निगमसँग अन्तर्राष्ट्रिय उडानमा दुई वाइडबडी र दुई न्यारोबडी गरी चार जहाज छन् । १ सय ५८ सिट क्षमताको न्यारोबडी (अल्फा किलो एक्सरे) मंसिर १३ देखि ग्राउन्डेड थियो, शुक्रबार मात्रै इजरायल मर्मतका लागि पठाइएको छ । त्यसमा हाल्नुपर्ने पुरानो इन्जिन नै मर्मत नभएको इमेल आएको छ, निगमको इन्जिनियरिङ विभागका एक प्राविधिकले भने, मर्मत हुने कहिले हो, यकिन छैन । निगमको वाणिज्य विभागका एक अधिकारीका अनुसार उक्त जहाज ग्राउन्डेड भएयता निगमले सातामा गर्ने १४ वटा दिल्ली उडान कटौती गर्दै ७ वटामा झारेको छ । जबकि नाफाको रुट मानिने काठमाडौंदिल्ली रुटमा भारतीय वायुसेवा इन्डिगो, भिस्तारा, एयर इन्डिया तथा भुटानका ड्र्युक र भुटान एयरलाइन्सले दैनिक कम्तीमा १० उडान गर्छन् । निगमको मुम्बईको उडान नियमित हुन सकिरहेको छैन । बैंङलुरुका सबै उडान रद्द गरिएका छन् । दमाममा नियमित उडान हुन सकिरहेको छैन । न्यारोबडीले उडान गर्नुपर्ने रुटमा घाटामा वाइडबडी सञ्चालन गरिएको छ । निगमको अर्थ विभागका अनुसार न्यारोबडीले दैनिक डेढ करोड र वाइडबडीले चार करोड रुपैयाँ हाराहारीको कारोबार गर्छ । तर एउटा विमान इजरायलमा र अर्को काठमाडौंमा ग्राउन्डेड भएसँगै निगमले दैनिक ५ करोड रुपैयाँ हाराहारी आम्दानी गुमाइरहेको छ । सोमबार ग्राउन्डेड विमानको स्पेयर पाटर््स बेलायतबाट एजेन्ट कम्पनी एजे वाल्टरले टर्किस एयरलाइन्सको उडानबाट बिहीबार नेपाल पठाउन लागेको निगमका प्राविधिकले बताए । उनका अनुसार, जहाज ग्राउन्डेड भएको १२ घण्टामा सामान पठाइसक्नुपर्ने सम्झौता भए पनि एजे वाल्टरले तीन दिन ढिलाइ गर्दा यसको जिम्मेवार को हो भन्ने पत्तो छैन ।निगमको लापरबाहीबारे कार्यकारी अध्यक्ष युवराज अधिकारीसँग टेलिफोन सम्पर्क गर्दा उनले प्रवक्तालाई सोध्नु भन्दै पन्छिए । पर्यटन मन्त्रालयका सचिव दीपक काफ्लेले आफूलाई जानकारी प्राप्त भइनसकेको बताए । निगमको यो घटना मलाई जानकारी छैन, म बाहिर छु । प्रवक्तालाई सोध्नू, उनले भने । निगमका प्रवक्ता रमेश पौडेलले दुई जहाज ग्राउन्डेड भएका कारण अरू उडान रद्द नगरी डिले गरी मिलाउन निगम व्यवस्थापन लागिपरेको बताए । जहाज कम छन् । चार वटा जहाज लिएर हामी अन्तर्राष्ट्रिय वायुसेवा भरिरहेका छौं, कम्तीमा २०२५ वटा जहाज भइदिएको भए राष्ट्रिय ध्वजावाहक भन्न मजा आउँथ्यो ।काठमाडौंबाट उडान हुने ३३ वटा विदेशी गन्तव्यमध्ये निगमले १० वटामा सातामा कम्तीमा १ देखि ७ सम्म उडान गर्दै आएको छ । चार वटा विमान खरिद गर्दा तथा अन्य काममा निगमले कर्मचारी सञ्चय कोष र नागरिक लगानी कोषलगायतबाट लिएको ऋणको साँवा तथा ब्याज गरी ४८ अर्ब दायित्व छ ।एक वर्षयता फागुन १४ इन्जिनमा समस्या देखिएपछि दुबई उडान रद्द चैत १७ पाङ्ग्रा पन्चर भएर जहाज दिल्लीमा ग्राउन्डेड चैत १९ कोपाइलट बिरामी, दुबई उडान रद्द, ५४३ यात्रु अलपत्र चैत २७ ओभर फ्लाइङ अनुमति नपाउँदा सेनाका लागि तय भएको युगान्डाको चार्टर उडान स्थगन जेठ १३ चरा ठोक्किएपछि बैङलुरु उडेको जहाज फिर्ता, यात्रुलाई अर्को जहाजमा उडाइयो जेठ २७ दुबईमा चरा ठोक्किँदा ७ घण्टा ढिलाइ असार ३१ उडान साइकल अभावले मलेसिया उडान रद्द साउन २ मलेसियामा जहाज ग्राउन्डेड, १५२ यात्रु अलपत्र असोज २१ काठमाडौंदमाम उडान स्थगन, २७१ यात्रु अलपत्र पुस २३ काठमाडौंबैंकक उडान स्थगन, १५२ यात्रु अलपत्र माघ १ काठमाडौंदोहा उडान स्थगन, ५३२ यात्रु अलपत्र"
होडबाजीमा बनाइएका २३ विमानस्थल प्रयोगविहीन,"(काठमाडौं)छिमेकीको घरमा ट्वाइलेट छँदै छ किन मेरोमा बनाउने !, छिमेकीकोमा जानु त जहिले ?विराटनगरमा छँदाछँदै धरानमा विमानस्थल किन आवश्यक पर्यो भन्ने पत्रकारको प्रश्नमा धरानका मेयर हर्क साम्पाङले दिएको जवाफ हो, यो । तीन साताअघि टीभी अन्तर्वार्तामा साम्पाङले दिएको उक्त अभिव्यक्ति विमानस्थल निर्माणबारे जनप्रतिनिधि के सोच्छन् भन्ने दृष्टान्त पनि हो । आर्थिक सम्भाव्यता र यात्रुको चापलाई ध्यान नदिई लोकरिझाइँ, भोट ब्याङ्क बढाउने, कमिसनको लोभ जस्ता स्वार्थका कारण विमानस्थल निर्माणका नाममा हुने बेथितिहरूको लामै फेहरिस्त छ । अनावश्यक स्थानमा मापदण्ड र कानुन मिचेर राज्यको ठूलो स्रोतसाधन खर्च गरी बनाइएका धेरै विमानस्थल अहिले बन्द छन् । २०५१ सालदेखि बन्द रहेको बैतडीको पाटन विमानस्थलमा २६ वर्षपछि २०७७ साल असोजमा विमान अवतरण गर्यो । त्यसबेला परीक्षण उडानमा तत्कालीन पर्यटनमन्त्री योगेश भट्टराई सवार थिए । तर, एक वर्षर् पनि नचलेर यो विमानस्थल फेरि बन्द भयो । अहिले गौचरन बनेको विमानस्थलको रनवे मा युवायुवती भिडियो बनाउँछन्, स्थानीय टहलिन जान्छन् । त्यो अवधिमा (०७७ असोजदेखि ०७८ चैतसम्म) १५१६ पटक फ्लाइट भयो होला, पाटन विमानस्थलमा उडान गरेको समिट एयरका सुदूरपश्चिम प्रतिनिधि किशोर खड्काले भने, सुरुमा सातामा दुई फ्लाइट गर्ने सेड्युल थियो, यात्रु नपुगेपछि एक पटक राखियो, तैपनि लोड पुगेन र बन्द गरियो । नागरिक उड्डयन प्राधिकरणका अनुसार दोस्रो पटक उक्त विमानस्थल सञ्चालनमा ल्याउँदा सरकारले १६ करोड २ लाख रुपैयाँ खर्च गरेको छ । विमानस्थलको पछिल्लो तीन वर्षर्को कार्यालय सञ्चालन खर्च मात्रै १४ लाख २३ हजार रुपैयाँ छ ।अचम्म त पाटन विमानस्थल यात्रु अभावमा बन्द भएको थाहा पाउँदापाउँदै त्यहाँबाट केही घण्टाको सडक दूरीमा रहेका दार्चुला र डडेलधुरामा पनि विमानस्थल निर्माणका नाममा ठूलो रकम खर्च भइरहेको छ । दार्चुलामा चमेलिया नदी किनारमा निर्माणाधीन गोकुलेश्वर विमानस्थलका लागि ३ करोड खर्च भइसकेको छ भने थप २० करोड रुपैयाँ खर्च हुने अनुमान छ । उक्त निर्माणाधीन विमानस्थलबाट पाटन विमानस्थलसम्मको सडक दूरी ६८ किमि (हवाई दूरी १२२७ नटिकल माइल) मात्र छ । पाटन विमानस्थलबाट करिब ६ नटिकल माइलमा रहेको डडेलधुरामा नयाँ विमानस्थलको प्रस्ताव ल्याइएको छ । यो विमानस्थलको सम्भाव्यता अध्ययन गर्न तत्कालीन पर्यटनमन्त्री प्रेमबहादुर आलेमगरले २०७८ पुसमा ५० लाख विनियोजन गरेका थिए । जब कि हवाई नीतिले हिमाली र पहाडी क्षेत्रमा प्रस्तावित विमानस्थल र निकटस्थ विमानस्थलबीचको दूरी साधारणतया २० नटिकल माइल हुनुपर्ने व्यवस्था गरेको छ ।डडेलधुराबाट ५७ किमिको सडक दूरीमा रहेको दिपायल विमानस्थल पनि बन्द छ । आठ वर्षर्अघि ५ करोड ३४ लाख रुपैयाँ खर्चेर स्तरोन्नति गरिए पनि यात्रु अभावमा उडान हुन सकेन । एक दशकमा यही विमानस्थलको कार्यालय सञ्चालनका नाममा ८१ लाख खर्च भएको छ । २०७८ पुस ११ मा तत्कालीन पर्यटनमन्त्री प्रेमबहादुर आलेमगरको अध्यक्षतामा बसेको उड्डयन प्राधिकरणको बैठकले डडेलधुरालगायत सुदूरपश्चिमका १० विमानस्थलका लागि १ अर्ब ३२ करोड १० लाख रुपैयाँ विनियोजन गरेको थियो । १० विमानस्थलमध्ये धनगढी र बाजुरामा मात्रै नियमित सञ्चालनमा छन् । बझाङ र साँफेबगरमा कहिलेकाहीं मात्रै जहाज पुग्छ । आधारभूत पूर्वाधार अभाव र पछौटेपनको सिकार बन्दै आएको सुदूरपश्चिम प्रदेशमा जनताको जीवनयापनसँग जोडिएका क्षेत्रमा लगानी गर्नुको साटो नीतिनियम मिच्दै, सञ्चालनमै आउन नसक्ने विमानस्थलमा रकम खन्याइएको स्थानीयलाई निको लागेको छैन । यहाँ आधारभूत स्वास्थ्य सेवा नपाएर मान्छेले ज्यान गुमाइरहेका छन्, त्यता लगानी गरे जनतालाई सुबिस्ता हुन्थ्यो । पर्यटनको विकासकै लागि पनि आधारभूत पर्यटकीय पूर्वाधारमा लगानी गर्न सकिन्थ्यो, सुदूरपश्चिम र कर्णाली क्षेत्रको पर्यटन प्रवर्द्धनमा सक्रिय डडेलधुराका गणेश मगर भन्छन् ।हवाई नीतिलाई कत्ति पनि ख्याल नराखेर बनाइएको विमानस्थलमध्येको एक हो, ओखलढुंगाको खिजी चण्डेश्वरी विमानस्थल । २०७६ सालमा बनाइएको यो विमानस्थलको २० नटिकल माइलभन्दा कम दूरीमा चारवटा अरू विमानस्थल छन् । रुम्जाटार विमानस्थल १५७५ नटिकल माइल, सोलुखुम्बुको काँगेलडाँडा विमानस्थल १८२० नटिकल माइल, सोलुखुम्बुकै फाप्लु विमानस्थल १५७५ नटिकल माइल र रामेछाप विमानस्थल १३७८ नटिकल माइल मात्रै टाढा छन् । अछामका कमलबजार, सोलुखुम्बुको काँगेलडाँडा, डोल्पाको मसिनेचौरलगायत ३९ स्थानमा यसैगरी मापदण्ड मिचेर विमानस्थल निर्माण गरिएका छन् ।धावनमार्गमै सडक र घरअनावश्यक विमानस्थलमा रकम खन्याउने होडबाजी देशभर नै छ । उड्डयन प्राधिकरणको विवरणअनुसार मुलुकभर तीन अन्तर्राष्ट्रियसहित ५५ विमानस्थल छन् । ५२ वटा आन्तरिक विमानस्थलमध्ये दार्चुलादेखि ओखलढुंगासम्मका १८ वटा सञ्चालनमा छैनन् । यीबाहेक सञ्चालनमा नरहेका बैतडीको पाटन र डोटीको दिपायल विमानस्थललाई त प्राधिकरणले आफ्नो वेबसाइटमा सञ्चालनमा रहेको भनी सूचीबद्ध गरेको छ । यस्तै, ३ वटा विमानस्थल निर्माणाधीन रहेको उल्लेख छ । निर्माणाधीन भनिए पनि कालीकोटको कोटबाडा विमानस्थलको धावनमार्ग कालोपत्र गरिसकिएको छ । ०४२ सालदेखि निर्माण थालिएको यो विमानस्थलमा गत वर्ष कालोपत्र गरिएको थियो । कर्णाली राजमार्ग निर्माणसँगै सदरमुकाम मान्मबाट गाडी चढेर तीन घण्टामै कोटबाडा पुगिन्छ । जहाज नउड्ने कालोपत्रे विमानस्थलको धावनमार्गमा गाउँपालिकाको सभा, पत्रकार महासंघको साधारण सभालगायत विभिन्न सार्वजनिक कार्यक्रम आयोजना गरिन्छन् । बन्द र निर्माणाधीन गरी २३ वटै विमानस्थलको जग्गा प्राप्ति, पूर्वाधार निर्माण, यान्त्रिक उपकरण र कार्यालय सञ्चालन खर्चको विवरण सूचनाको हकबमोजिम माग गर्दा नागरिक उड्डयन प्राधिकरणले अधुरो विवरण दिएको छ । प्राधिकरणबाट प्राप्त सूचना विवरण, महालेखा परीक्षकको कार्यमूलक लेखापरीक्षण प्रतिवेदन २०७९ र प्राधिकरणकै वेबसाइटमा भएका विवरण मिलाएर हेर्दा बेकामे यी २३ विमानस्थलको पछिल्लो एक दशकको भौतिक पूर्वाधार खर्च मात्रै १ अर्ब ५८ करोड ८ लाख रुपैयाँ छ ।महालेखा परीक्षकको कार्यालयको प्रतिवेदनमा उल्लेख भएअनुसार कैलालीको टीकापुर विमानस्थलको धावनमार्गबाट स्थानीयले पक्की सडक बनाएका छन् । ०४१ सालमा निर्मित यो विमानस्थलको धावनमार्ग छोटो भएको र वरपर बस्ती भएकाले सञ्चालन गर्न नसकिने उड्डयन प्राधिकरणका प्राविधिकहरूको सिफारिस छ । प्राधिकरणले एयरपोर्टको सम्भाव्यता छैन, फ्युल भण्डारणको पनि सम्भाव्यता छैन भनेको छ । विमानस्थलमै सडक पनि छ, फेरि चुनावताका चैं भोलि नै विमान उडिहाल्छ जस्तो गरी ग्राभेल छर्कन्छन्, तारबार लगाउँछन्, रंगरोगन गर्छन्, चुनावी एजेन्डा बनाएकै छन्, राज्यको ढुकुटी रित्तिरहेको छ, टीकापुर उद्योग वाणिज्य संघका वरिष्ठ उपाध्यक्ष सन्तोष खड्काले भने ।अध्ययनमै कैफियतविमानस्थल निर्माणका लागि नेताको दबाबमा प्राधिकरणले गरेका गैरकानुनी हर्कत र बेथितिका कारण राज्यको ठूलो लगानी प्रतिफलविहीन भएको छ । कैफियत कतिसम्म छ भने विमानस्थलको सम्भाव्यता अध्ययन प्रतिवेदनमा पनि झूटो तथ्यांक राखिने गरेको महालेखा परीक्षकको कार्यालयले गत वर्षर् सार्वजनिक गरेको प्रतिवेदनमा उल्लेख छ । प्राधिकरणका १९ विमानस्थलहरू हवाई यातायात सञ्चालन गर्न नसकी निष्क्रिय हुनुले सम्भाव्यता प्रतिवेदनमा उल्लेख भएका अंकहरू यथार्थपरक नभएको देखिन्छ, प्रतिवेदनले भनेको छ । तर, प्राधिकरणका उपमहानिर्देशक एवम् प्रवक्ता जगन्नाथ निरौला सरकारको नीति तथा कार्यक्रमअनुरूप सम्भाव्यता भएरै विमानस्थल बनाइएका हुनाले नाफाघाटा नहेरिने बताउँछन् । विमानस्थल त्यहाँका जनतालाई सेवासुविधा दिन बनाउने हो, सम्भाव्यता अध्ययन गर्दा चल्छन् भनेरै बनाइएका हुन्, निरौलाले भने, अब नयाँ जहाज आएपछि चलिहाल्छन् नि महालेखाको कार्यमूलक लेखापरीक्षण प्रतिवेदनअनुसार हालसम्म विमानस्थल निर्माणमा राज्यको ५० अर्ब १९ करोड १७ लाख रुपैयाँ लगानी भएको छ । सडक यातायातको बढ्दो पहुँच र साना जहाजको अभावका कारण विमानस्थलहरू हाललाई नचले पनि सम्भावित विपत्ति, आकस्मिक सुरक्षा आदिको स्थितिमा विमानस्थल आवश्यक पर्ने हुँदा लगानी खेर नजाने उड्डयन प्राधिकरणको जवाफ छ । तर, प्राधिकरणले निर्माण भइसकेका विमानस्थलबाट हवाई यातायात सञ्चालन गर्न प्रभावकारी प्रबन्ध नगरी अन्य वैकल्पिक महत्त्वको चर्चा गर्नॅले विमानस्थल निर्माणको उद्देश्य पूरा नहुने, महालेखाको सुझाव छ ।राजनीतिक स्वार्थ र चुनावी मुद्दाअनावश्यक विमानस्थल बनाउन मन्त्री, शीर्ष नेता, सांसद, प्रदेश र स्थानीय तहसम्मका जनप्रतिनिधिसमेतले शक्तिको दुरुपयोग गरेका छन् । एमालेका केन्द्रीय उपमहासचिव प्रदीप ज्ञवालीको जोडबलमा बनाइएको गुल्मीको रेसुंगा विमानस्थल गत वर्षदेखि सञ्चालनमा ल्याइए पनि नियमित उडान हुन सकेको छैन । नियमित उडान नै नहुने इलामको फाल्गुनन्द सुकिलुम्बा विमानस्थल निर्माणमा तत्कालीन प्रधानमन्त्री झलनाथ खनालको जोडबल थियो । ०६७६८ सालमा थालिएको विमानस्थल निर्माणमा गत वर्षर्सम्म २५ करोड खर्च भइसकेको छ । सोलुखुम्बुका कांग्रेस नेता बलबहादुर केसीको जोडबलमा ३ करोडभन्दा बढी खर्चमा बनाइएको खिजी चण्डेश्वरी विमानस्थल पनि सञ्चालनमा आउन सकेको छैन । सांसददेखि स्थानीय तहका उम्मेदवारसम्मले चुनावी मुद्दा बनाउँदै आएको अर्को विमानस्थल हो, धरानको डाँडाघोपामा प्रस्तावित विमानस्थल । विराटनगरबाट ६ लेनको पक्की सडक हुँदै डेढ घण्टामै धरान पुगिन्छ । तर, नेताहरूले धरानको डाँडाघोपामा विमानस्थल बनाउने विषय उठाउन थालेको दुई दशक भइसकेको छ । धरानका व्यवसायी रमेश थापा भन्छन्, धरानदेखि विराटनगर जम्मा ४० किमि हो, आफ्नै गाडी वा मोटरसाइकल भयो भने ४० मिनेटमै पुगिन्छ । धरानमा किन चाहियो विमानस्थल ?०७५ जेठ १५ मा तत्कालीन अर्थमन्त्री युवराज खतिवडाको बजेट वक्तव्यमा दाङको नारायणपुरमा वैकल्पिक विमानस्थल निर्माणदेखि काभ्रेमा समेत विमानस्थल बनाउने घोषणा गरिएको थियो । विमानस्थल निर्माणको सम्भाव्यता अध्ययन गराउन तत्कालीन पर्यटनमन्त्री रवीन्द्र अधिकारी र सञ्चारमन्त्री काभ्रेका गोकुल बाँस्कोटाको संलग्नता थियो । नारायणपुरमा विमानस्थल बनाउन जग्गा अधिग्रहणका लागि ५० लाख रुपैयाँ प्राधिकरणले विनियोजन गरेको थियो । त्यसै वर्षर् सरकारले धरान, दाङको नारायणपुर, काभ्रे, धनकुटा, सोलुखुम्बुको गुादेल, हुम्लाको मदनाखोला, पाँचथरको रानीटार, प्यूठानको स्वर्गद्वारी, तेह्रथुमको चुहानडाँडा, उदयपुरको जोगीदह, बागलुङको अरङकोट र मुस्ताङको चरङसमेत १२ स्थानमा नयाँ विमानस्थलको प्रस्ताव अघि सारेको थियो । प्रस्तावित यी विमानस्थलहरूको प्रारम्भिक अध्ययन भइसकेको छ । आव ०७०७१ देखि ०८०८१ सम्मको बजेट वक्तव्य मात्रै केलाउने हो भने देशभर कम्तीमा २० स्थानमा नयाँ विमानस्थलको प्रस्ताव गरिएको देखिन्छ । सडक नै नहुँदा बनाइएका विमानस्थल सडक सुविधा पुगेपछि यात्री नपाएर बन्द भएका पनि छन् । यस्ता विमानस्थल पुनः सञ्चालनको विषय नेताहरूको चुनावी मुद्दा बन्ने गरेको छ । ३७ वर्षर्यता खुला चौर बनेको दोलखाको जिरी विमानस्थल यसको उदाहरण हो । धान्नै गाह्रो सञ्चालन खर्चभैरहवा र पोखरामा बनेका अन्तर्राष्ट्रिय विमानस्थलबाट पर्याप्त उडान हुन नसक्दा सञ्चालन खर्च धान्न धौधौ भइरहेको छ । आन्तरिक विमानस्थलको अवस्था पनि उस्तै छ । निर्माण भइसकेका विमानस्थलमा उडान नभए पनि सञ्चालन खर्च भने नियमित लाग्छ । बन्द रहेका बागलुङ (बलेवा), बैतडी, डोटी, मनाङ, महेन्द्रनगर, मेघौली, रुकुमको चौरजहारी, रुम्जाटार, लामिडाँडा र काँगेलडाँडा गरी १० विमानस्थलले मात्रै कार्यालय सञ्चालन खर्च शीर्षकमा पछिल्लो एक दशकमा ९ करोड ५३ लाख खर्च गरेका छन् । लोकरिझाइँका लागि हवाई पूर्वाधारका नाममा राज्यको ढुकुटी रित्याउने काम भइरहेको छ, राष्ट्रिय योजना आयोगका पूर्वउपाध्यक्ष गोविन्दराज पोखरेल भन्छन्, नेताले विमानस्थल ल्याउने भएपछि विकास हुने भयो भनेर जनता खुसी हुन्छन्, सञ्चालन खर्चसमेत उठाउन नसक्ने यस्ता विमानस्थल निर्माणको काम रोक्नुपर्छ भन्ने कुरा जनतालाई बुझाउनुपर्छ ।पूर्वपर्यटनमन्त्री योगेश भट्टराई भन्छन्, हिजो सडक यातायात नहुँदा विमानस्थलहरू आवश्यक थिए, अहिले उडानको भर नहुने विमान कुर्नॅभन्दा मानिसहरू सस्तो दरमा गाडी चढेर गन्तव्यतिर लाग्छन् । आफ्नो कार्यकालमा एउटा पनि नयाँ विमानस्थल स्वीकृत नगरेको दाबी गर्ने उनी बेकामे विमानस्थलले खर्च मात्रै बढाउने ठान्छन् । नागरिक उड्डयन प्राधिकरणका पूर्वमहानिर्देशक राजन पोखरेल पनि कतिपय विमानस्थल राजनीतिक दबाबका कारण बनेका बताउँछन् । सरकारले बजेट छुट्याएर बनाऊ भनेपछि प्राधिकरणले बनाउँदिनँ भन्न मिलेन, उनी भन्छन् । उनका अनुसार अहिलेसम्म अधिकांश विमानस्थलले पूर्वाधार निर्माण खर्च उठ्न सकेको छैन । धेरैको सञ्चालन खर्च त्रिभुवन विमानस्थलको आम्दानीले धानिएको छ । महालेखाको कार्यमूलक प्रतिवेदन ०७९ मा भनेको छ पहिलेदेखि रहेका विमानस्थल अलपत्र छोडिदिने र नयाँनयाँ विमानस्थल निर्माण गर्न प्रतिबद्धता जनाउने प्राधिकरणको परिपाटीले राज्यले अपेक्षा गरी गरेको लगानी रकम प्रतिफलविहीन भएको छ ।विमानस्थल पूर्वाधार खर्च (रु)अर्घाखाँची ७८८ करोडबागलुङ (बलेवा) १२ करोडकमलबजार १ करोडकालिकोट २५ करोडबैतडी १६२ करोडदार्चुला ३ करोडढोरपाटन २ करोडडोल्पा मसिनेचौर ३० करोडडोटी ६ करोडगोरखा (पालुङटार) ७ करोडजिरी २ करोडकागेलडाँडा २ करोडखिजी चण्डेश्वरी ६ करोडलामिडाँडा ६८६ करोडलाङटाङ १ करोडमहेन्द्रनगर १ करोडमनाङ १० करोडमेघौली ५ करोडरोल्पा २ करोडरुकुम चौरजहारी ५५९ करोडरुम्जाटार १७२ करोडस्याङ्बोचे २ करोडटीकापुर ३ करोडजम्मा १ अर्ब ५८ करोडस्रोतः नेपाल नागरिक उड्डयन प्राधिकरण र महालेखापरीक्षकको कार्यालय"
अनि पूरा भयो पूर्णमानको कला संग्रहालय सपना,"(काठमाडौं)भर्याङ ओर्लेर छिर्नेबित्तिकै आँखैमा ठोक्किए शाक्यमुनि बुद्ध, चैत्य र धर्म धातु मण्डल । प्रकाशको लोभलाग्दो संयोजन गरिएको संग्रहालयभित्र कालो र खैरो रङका बुट्टेदार कलाकृतिले थप चमक छरिरहेका थिए । ललितपुरको पुल्चोकस्थित पूर्ण म्युजियम अफ नेवा आर्टभित्र प्रवेश गर्दा पाटनको हिरण्य महाविहारकै शैलीमा बहाः (नेपाली भाषामा विहार) झल्को आउँछ । मेरो श्रीमान् पाटनकै हुनुभयो, उहाँकै कन्सेप्ट हो यो, संग्रहालय चिनाउँदै अञ्जना शाक्यले भनिन्, यसले कलाकृतिको सहर पाटनलाई झल्काउँछ । बहाः को ठीक दुवैतिर कलश, फूललगायतको बुट्टा कुँदिएको थाममा आँखीझ्याल सजाइएको छ । नेवारी काष्ठकला झल्काउने थाम र आँखीझ्याल ३० वर्षअघिका संग्रह हुन् । यी दुवैतिरका थामले मूर्तिकला, पौभाचित्र नियाल्दै निस्कन मिल्ने सहायक ढोकाको काम गरेका छन् । थाम र आँखीझ्यालले सजावट मात्रै होइन, नेवारी सभ्यतामा शुभमंगलको अर्थ राख्छन् । ढलानका पिलर, आल्मुनियमका झ्याल राख्ने आधुनिकताको विकास नहुँदासम्म काठमाडौं उपत्यकाका नेवारी बस्तीमा घर बनाउँदा काठका थाम र आँखीझ्याल हाल्ने चलन थियो । संग्रहालयको भित्तामा अञ्जनाका श्रीमान् पूर्णमान शाक्यको पोट्रेट छ । पाटनमा जन्मेहुर्केका उनले हजुरआमा, बुबा र छरछिमेकीले कलाकृतिमा प्रशस्त काम गरेको देखेका थिए । पछि परम्परागत नेवारी कलाप्रति झुकाव बढेको अञ्जनाले सुनाइन् । पाटनका हरेक घरमा मूर्तिको काम गरेर जीविकोपार्जन गर्ने चलन थियो, यसलाई संरक्षण गर्दै व्यावसायिक बनाउनुपर्छ र भावी पुस्तालाई हस्तान्तरण गर्नुपर्छ भन्ने सोच उहाँमा थियो, उनले भनिन्, पारिवारिक पृष्ठभूमि र चासोले गर्दा कलाको महत्त्व जान्नुहुन्थ्यो । आफू कलाकार नै नभए पनि पूर्णमान २४ वर्षकै उमेरदेखि कला संग्रहमा सक्रिय भए । राम्रो मूर्ति बनाउन कलाकारसँगै समय बिताउँथे । विवाहपछि नेवारी कलाकृतिको संग्रहमा अञ्जनाको पनि चासो बढ्दै गयो । कलाको संरक्षणका लागि उनीहरूले बोधिसत्त्व इन्टरनेसनल कम्पनी खोले । पूर्णमान यसको संस्थापक र अञ्जना सहसंस्थापक बनिन् । त्यसबीच बोधिसत्त्व ग्यालरी सञ्चालनमा ल्याए । जुन नेवारी मूर्ति र पौभा अमूल्य छन् भन्ने लाग्थ्यो, हामी संग्रह गरिहाल्थ्यौं, उनले भनिन्, संग्रहालय बनाएर राख्यो भने जोगिन्छ, नयाँ पुस्ताले हेर्न पाउँछ भन्ने पूर्णजीको सोच थियो । यसरी उनीहरू नेवारी मूर्तिकला, काष्ठकला र पौभा संकलनमा लागे । निजी लगानीमा ललितपुरको कुपन्डोलस्थित आफ्नै घरको अन्डरग्राउन्ड मा संग्रहालय बनाउने चाँजोपाँजो हुँदै थियो । पित्तथैलीको समस्या झेलिरहेका पूर्णमान कोरोना महामारीका कारण अस्पताल जान पाएनन् । समयमै उपचार नपाएर ५८ वर्षकै उमेरमा उनको निधन भयो । पूर्णमान परम्परागत नेवारी कला, संस्कृति र सम्पदाको संरक्षणका लागि विभिन्न योजना बुनिरहन्थे । त्यसमध्येकै संग्रहालय पनि प्राथमिकतामा थियो । उनको त्यही सपनालाई साकार पार्न अञ्जना र छोराहरू दिनरात नभनी लागिपरे । अन्ततः गत भदौ १७ गतेदेखि पूर्ण म्युजियम अफ नेवा आर्ट सञ्चालनमा आयो । पर्यटक, विद्यार्थी र सर्वसाधारणका लागि खुला गरिएको संग्रहालयमा विद्यार्थी र ६० वर्षमाथिका नागरिकका लागि प्रवेश निःशुल्क छ । पूर्णजी हामीसँग नरहे पनि उहाँको सपनाले आकार पाउँदै छ, अञ्जनाले भनिन् । संग्रहालयमा सिद्धार्थ गौतमको मूर्तिसहित १९ वटा मूर्तिकला र २८ वटा पौभा चित्र छन् । यी सबै शाक्य दम्पतीको ४० वर्षयताका संकलन हुन् । यहाँ प्रतिभाशाली कलाकारका पौभा, पित्तल, तामा, काठ र ढुंगाका मूर्ति छन् । अञ्जनाका अनुसार मूर्ति र पौभाका हरेक भागलाई प्रस्ट देखिने गरी बनाउनु र गरगहना राख्नु नेवारी कलाको विशेषता हो । हरेक मूर्तिमा करुणा, समवेदना, राग, द्वेष, क्लेस झल्किन्छ, उनले भनिन्, सबै मूर्ति लस्ट वाक्स प्रोसेसबाट बनाइएका हुन् । मूर्ति बनाउने यो विधिका आठ चरणलाई एकै लहरमा राखिएको छ । विदेशमा बेचिएका नेवारी पौभालाई समेत किनेर संग्रहालयमा राखिएको छ । नेवा कला विश्वभर प्रसिद्ध छ, धेरै अन्तर्राष्ट्रिय संग्रहालय र ग्यालरीमा यस्ता कला सजिएका छन्, उनले भनिन्, नेवारी संस्कार, संस्कृति, कलाकृति र कलाकारको उत्थानमा राज्यलाई झकझक्याउन हाम्रो यो प्रयास हो । झन्डै चार दशक मानवअधिकार र महिला अधिकारको क्षेत्रमा काम गरेकी उनले कला क्षेत्रमा समेत लैंगिक असमानता देख्न थालेकी छन् । मूर्ति तयार भइसकेपछि त्यसमा घरमूलीको नाम राख्ने चलन रहेकाले सहायक भूमिकामा रहने महिलाको योगदान ओझेलमा परेको उनको बुझाइ छ । परिवारका सदस्यको योगदानलाई पनि अभिलेख गर्ने गरी संग्रहालयमा राखिएका कलालाई सोहीअनुसार उनी वर्गीकृत गर्दै छिन् । पूर्णमान हुँदासम्म शनिबार र आइतबार बिदाको मौका पारेर कला प्रवर्द्धनमा सहयोग गर्थिन् । अहिले उनलाई जेठो छोरा प्रज्वलले साथ दिइरहेका छन् । हाल बोधिसत्त्व इन्टरनेसनलअन्तर्गत बोधिसत्त्व गिफ्ट सप, बोधिसत्त्व ग्यालरी, बोधिसत्त्व फाउन्डेसन र पूर्ण म्युजियम अफ नेवा आर्ट सञ्चालनमा छन् । पूर्णमान शाक्य स्मृति कला प्रतियोगिता पनि आयोजना हुन्छ ।"
ध्रुवीकरणको भुमरीमा असंलग्न आन्दोलन,"(काठमाडौं)आधिकारिक रूपमा शीतयुद्ध अन्त्य भएको चार दशक बितिसकेको छ । तर विश्वमा पछिल्लो समय विकसित तनावपूर्ण भूराजनीतिक अवस्थालाई शीतयुद्ध२० का रूपमा चित्रण गर्ने गरिएको छ । असंलग्न आन्दोलन अभियान (नाम) शीतयुद्धका बेला कुनै पनि शक्तिराष्ट्रको पक्षमा नलाग्ने देशहरूले सुरु गरेका थिए । तर १९६१ मा सुरु भएको यो अभियान हालसम्म पनि जारी छ । अझ पछिल्लो समय विकसित विश्वको नयाँ भूराजनीतिक अवस्थामा नेपालजस्ता मुलुकका लागि असंलग्न अभियानको सान्दर्भिकता झन् बढ्दो छ । नाम अभियानका सदस्य राष्ट्रहरूको १९ औं शिखर सम्मेलन जनवरी १५ देखि अफ्रिकी मुलुक युगान्डाको राजधानी कम्पालामा शुरु भएर २० मा सकिँदैछ । सम्मेलनमा भाग लिन नेपाली प्रतिनिधिमण्डलको नेतृत्व गर्दै प्रधानमन्त्री पुष्पकमल दाहाल बुधबार कम्पाला जाँदै छन् । दाहालले सम्मेलनमा सम्बोधन गर्नुका साथै विभिन्न मुलुकका राष्ट्र र सरकार प्रमुखहरूसँग भेटवार्ता गर्ने कार्यक्रम छ । नेपालबाट यस पटक प्रधानमन्त्री मात्र होइन, परराष्ट्रमन्त्री र परराष्ट्र सचिव तहको प्रतिनिधिमण्डलले पनि सहभागिता जनाउँदै छ । सम्मेलनमा भाग लिन परराष्ट्र सचिव सेवा लम्साल शनिबार र परराष्ट्रमन्त्री एनपी साउद सोमबार नै युगान्डा प्रस्थान गरिसकेका छन् ।प्रधानमन्त्री दाहालका परराष्ट्र मामिला सल्लाहकार रूपक सापकोटा नेपाल नामको स्थापनाकालदेखि नै सदस्य रहेको र अहिलेको नयाँ भूराजनीतिक परिस्थितिमा अझ महत्त्व बढेको ठान्छन् । पहिलो शीतयुद्धको जुन पृष्ठभूमि र ध्रुवीकरणको स्थिति थियो । अहिले त्योभन्दा अझ कठिन र चुनौतीपूर्ण स्थिति देखिन्छ । शक्तिराष्ट्रहरूबीचको प्रतिस्पर्धाचाहिँ अझ बढी भएको हिसाबले असंलग्न आन्दोलनको सान्दर्भिकता बढेर गएको छ, उनले भने, नेपालचाहिँ असंलग्न परराष्ट्र नीतिमा प्रतिबद्ध छ भन्ने सन्देश नै प्रवाह गर्न जान लागेको हो । प्रधानमन्त्रीकै तहमा शिखर सम्मेलनमा सहभागिता जनाउँदा उक्त सन्देश अझ बलियोसँग जान्छ भन्ने नै हो । नेपाल पछिल्लो समयको भूराजनीतिक प्रतिस्पर्धामा अलग रहँदै आएको र संयुक्त राष्ट्रसंघ पछि नाम सबैभन्दा ठूलो संस्था रहेको बताउँदै उनले थपे, नामको महत्त्व अझ बढेर गएकाले पछिल्लो परिस्थितिअनुसार यसलाई परिमार्जन गरेर अझ बलियो बनाउनुपर्छ । नेपालले ४ वर्षअघि भएको १८ औं शिखर सम्मेलनमा पनि प्रधानमन्त्री तहमै सहभागिता जनाएको थियो । तत्कालीन प्रधानमन्त्री केपी शर्मा ओलीको नेतृत्वमा नेपाली टोली कात्तिक ७ देखि ९ सम्म अजरवैजानको बाकुमा भएको शिखर सम्मेलनमा सहभागी भएको थियो । सन् १९५५ मा इन्डोनेसियाको बाङडुङमा भएको तेस्रो विश्वका मुलुकहरू (त्यस बेला अमेरिकी खेमालाई पहिलो र सोभियन संघ खेमालाई दोस्रो विश्वका मुलुक भनिन्थ्यो) को सम्मेलनमा भएको सैद्धान्तिक सहमतिका आधारमा १९६१ मा तत्कालीन युगोस्लाभियाको बेलग्रेडमा असंलग्न आन्दोलन अभियानको पहिलो शिखर सम्मेलन भएको थियो । १९५५ मा नेपालले तत्कालीन परराष्ट्र सचिव तथा उपरथी सोभारजंग थापाको नेतृत्वमा सहभागिता जनाएको थियो । अभियानकै संस्थापन सदस्य नेपालका तर्फबाट पहिलो शिखर सम्मेलनमा तत्कालीन राजा महेन्द्रको नेतृत्वमा सहभागिता भएको थियो । हाल यस अभियानमा १२० विकासोन्मुख मुलुक जोडिएका छन् । यसको पर्यवेक्षकका रूपमा १७ मुलुक र १० अन्तर्राष्ट्रिय संस्था छन् । अभियानले पञ्चशीलका अहस्तक्षेप, अनाक्रमण, शान्तिपूर्ण सहअस्तित्व, एकअर्काको स्वतन्त्रता, सार्वभौमिकता र अखण्डताप्रति सम्मान जनाउने सिद्धान्तलाई लिएर अघि बढेको हो । १९३९४५ सम्म चलेको दोस्रो विश्व युद्धमा सुरुआतमा अमेरिका सामेल थिएन । पर्ल हार्बरस्थित सैनिक अड्डामा जापानले आक्रमण गरेपछि अमेरिका युद्धमा होमिएको थियो । अमेरिका, बेलायत र सोभियत संघ एकतिर थिए भने अर्को पक्षमा जापान, जर्मनी र इटाली थिए । त्यसपछि जित्नेहरू मिलेर नयाँ विश्व व्यवस्थाको कल्पना गरे । लिग अफ नेसन्सको विघटन भएर संयुक्त राष्ट्रसंघ (यूएन) को स्थापना भयो । दोस्रो विश्वयुद्धका सहयात्री सोभियत संघ र अमेरिकाबीच सुपर पावरको होड सुरु भयो । दुई देशबीचको यही तनावलाई शीतयुद्ध मानिन्छ । अमेरिकाको प्रजातान्त्रिक खेमामा पश्चिमी युरोपेली मुलुकहरू देखिए भने कम्युनिस्ट शासनद्वारा सञ्चालित सोभियत संघको खेमामा पूर्वयुरोपेली मुलुक थिए । त्यसकै बीचमा असंलग्न अभियानले गति लियो । जसको सुरुआत गर्न वाङडुङ सम्मेलनमा नेतृत्व लिए, भारतका जवाहरलाल नेहरू, चीनका चाउ एनलाई, इजिप्टका गमल अब्देल नासेर, घानाका क्वाने एनक्रुमा र युगोस्लाभियाका जोसिप ब्रोज टिटो र इन्डोनेसियाका सुकार्नोले । १९९१ मा सोभियत संघको विघटन भएसँगै असंलग्न आन्दोलनको अभियान केही सेलायो । अर्कोतर्फ यो अभियानलाई अघि बढाउन महत्त्वपूर्ण भूमिका खेल्ने नेताहरूमध्ये केही रहेनन् त केही राजनीतिबाट किनारामा पुगे । शीतयुद्धताका विश्व व्यवस्था कम्युनिस्ट (समाजवादी) र लोकतान्त्रिक खेमामा विभाजित थियो । त्यसैबेला असंलग्न अभियानले गति लिएको थियो । २० औं शताब्दीको अन्त्यमा केही साम्यवादी मुलुकहरू क्युवा, उत्तर कोरिया, चीनबाहेक अन्य मुलुकहरू लोकतान्त्रिक खेमामै रहे । असंलग्न राष्ट्रहरूको जमात ठूलो भए पनि त्यसको नेतृत्व लिनेको कमी देखियो । १९ औं शताब्दी साम्राज्यवादी युग थियो, जसको केन्द्रमा बेलायत रह्यो । २० औं शताब्दी अमेरिकाको रह्यो र २१ औं शताब्दीलाई एसियाको युग मानिएको छ । एसियाको युगमा भारत र चीनको भूमिका महत्त्वपूर्ण रहेको छ । नेपाल दुवै मुलुकको छिमेकी हो । शीतयुद्धताको दुई ध्रुवीय विश्व सोभियत संघको विघटनपछि एक ध्रुवीय बन्यो । तर पछिल्लो समय बहुध्रुवीय भएको छ । पछिल्लो समय अमेरिका र चीनबीचको प्रतिस्पर्धाको बाछिटा नेपालजस्ता मुलुकहरूमा पनि पर्न थालिसकेको छ । पूर्वराजदूत तथा कूटनीतिज्ञ दिनेश भट्टराई हाम्रा लागि असंलग्न अभियान आज पनि उत्तिकै सान्दर्भिक रहेको ठान्छन् । हाम्रो दुवै छिमेकी द्रुतगतिमा अघि बढिरहेका छन् । विश्वको शक्ति नै उनीहरूको पछि लागिरहेको छ । विश्वको ध्यान पनि एसियातिर लागिरहेको छ । चीन र भारतबीच रहेको नेपालका लागि असंलग्न अभियान नेपालका लागि स्ट्राटेजी फर सर्भाइभल हो । हाम्रा लागि स्थापना समयभन्दा पनि असंलग्न अभियानको महत्त्व बढेर गएको छ, उनले भने, असंलग्नता भनेको प्रत्येक कुरालाई हामीले गुण र दोषका आधारमा केलाएर, चिरफार गरेर अनि हामीले हाम्रो राष्ट्रिय हित कतातिर हुन्छ, त्यहीअनुसार आफ्नो खुट्टा टेक्नु नै हो । भट्टराई असंलग्न आन्दोलनलाई स्ट्राटेजिक अटोनोमी का रूपमा व्याख्या गर्छन् । हाम्रा दुई विशाल छिमेकी मुलुक सर्वशक्तिमान हुँदै छन् । त्यसको बीचमा हामी छौं । नेपालको र क्षेत्रीय परिवेशमा अरू शक्तिशाली मुलुकहरूले असंलग्न अभियानलाई कसरी अँगालेका छन् र प्रयोग गरेका छन्, उनीहरूको ठाउँमा होला । तर नेपालका लागि भने यो उत्तिकै महत्त्वपूर्ण छ, जुन पहिले थियो । हाम्रो असंलग्नता भनेको स्ट्राटेजी अटोनोमी अनुसार कार्य गर्ने वा अपनाउनु हो । हरेक विषयलाई धेरै राम्ररी हेर्ने र अन्त्यमा देशको हितमा निर्णय गर्ने हो, भट्टराईले भने । नेपालको असंलग्न आन्दोलनमा भूमिकाको सम्बन्धमा चर्चा गर्दा नेपालको संविधान पनि हेर्नुपर्ने हुन्छ । नेपालको संविधान, २०७२ मा राज्यका नीतिहरूअन्तर्गत अन्तर्राष्ट्रिय सम्बन्धसम्बन्धी नीति उल्लेख छ । नेपालको सार्वभौमसत्ता, भौगोलिक अखण्डता, स्वाधीनता र राष्ट्रिय हितको रक्षा गर्न क्रियाशील रहँदै संयुक्त राष्ट्रसंघको बडापत्र, असंलग्नता, पञ्चशीलको सिद्धान्त, अन्तर्राष्ट्रिय कानुन र विश्वशान्तिको मान्यताका आधारमा राष्ट्रको सर्वोपरी हितलाई ध्यानमा राखी स्वतन्त्र परराष्ट्र नीति सञ्चालन गर्ने संविधानमा उल्लेख छ । नामको १८ औं शिखर सम्मेलनमा सहभागिता जनाएका तत्कालीन प्रधानमन्त्री ओलीका परराष्ट्र मामिला सल्लाहकार तथा एमाले विदेश विभाग प्रमुख राजन भट्टराई पनि असंलग्न आन्दोलन अभियानलाई नेपालको विदेश नीतिको आधारभूत पक्षसँग जोडिएको विषय मान्छन् । हाम्रो भूभागको हिसाबले विदेश नीतिको आधारभूत पक्षसँग नै जोडिएको छ । जसले गर्दा नाम हाम्रा लागि महत्त्वपूर्ण छ, उनले भने । भट्टराईले हाम्रो भूभागको संवेदनशीलताको कारण पनि कुनै पनि पक्षमा सामेल हुन नसकिने बताउँछन् । शीतयुद्धकालमा सोभियत संघको नेतृत्वमा रहेको वार्सा प्याक्ट वा पश्चिमा नेतृत्वमा रहेको नाटोमध्ये कुनै पनि ब्लकमा सामेल हुँदैनौं भनेर स्वतन्त्र मुलुकहरूले बनाएको संगठन नाम रहेको उनले बताए । त्यसबेला विकासशील मुलुकहरू र उपनिवेशबाट स्वतन्त्र भएका मुलुकहरूको अगुवाइमा नाम बनेको थियो । शीतयुद्धको अन्त्यसँगै त्यसको प्रभावकारिता छैन भनेर व्याख्या गरियो, उनले भने । पछिल्लो समय भूराजनीतिक उतारचढाव र शक्ति समीकरण सिफ्ट भइरहेको अवस्थामा नामले विश्व शान्ति, राजनीतिक स्थिरता र समान एजेन्डा लिएर अघि बढ्नुपर्ने उनको बुझाइ छ । पछिल्लो समय विश्वमा सैन्य क्षेत्रमा बढी नै रहेको अवस्थामा असंलग्नता आन्दोलनको सिद्धान्तको सान्दर्भिकताहरू बढेको र नेपालले भोलिका दिनमा विश्वमा युद्धको पक्षमा नभई शान्तिको पक्षमा तथा ध्रुवीकरणका लागि नभई ग्लोबल भिलेजका रूपमा विश्वलाई अगाडि बढ्नुपर्ने बताए । उनले भने, असंलग्न आन्दोलनमा नेपालले आफ्नो भूमिका संविधानमा उल्लेख गरेको विदेश नीतिका आधारभूत मान्यतासँग नबाझिने गरी अघि बढाउनुपर्छ भन्ने लाग्छ ।"
बढी धान फलेकै वर्ष चामलको भाउ अचाक्ली,"(काठमाडौं)धान उत्पादन बढी भएकै वर्ष चामलको मूल्य अचाक्ली बढेपछि उपभोक्ता मारमा परेका छन् । कृषि तथा पशुपन्छी विकास मन्त्रालयले गएको पुस २२ मा सार्वजनिक गरेको तथ्यांकमा धान उत्पादन ४३३ प्रतिशतले बढेको उल्लेख छ । ०७९८० मा ५४ लाख ८६ हजार ४ सय ७२ टन उत्पादन भएको धान ०८०८१ मा ५७ लाख २४ हजार २ सय ३४ टन पुग्यो । विगत चार वर्षको औसत उत्पादन तुलना गर्दा यस वर्ष धान उत्पादन ५०८ प्रतिशतले वृद्धि भएको मन्त्रालयकै तथ्यांकले देखाएको छ । धान उत्पादनमा भएको वृद्धिअनुसार बजारमा चामलको मूल्य घट्नुपर्ने हो । धान उत्पादन हुने सिजनमा विगतमा त्यसै पनि मूल्य घट्थ्यो । गत वर्ष बोरामा २ सय ५० रुपैयाँदेखि ३ सय रुपैयाँ सस्तो भएको थियो । तर यो वर्ष उल्टो परिणाम देखिएको छ । सरकारले धान उत्पादनको तथ्यांक बढेको देखाइरहँदा सिजनमै चामलको अचाक्ली मूल्य बढेको छ । दुई महिनामै प्रतिबोरा (२५ किलो) जिरा मसिनो चामल २५० रुपैयाँले बढेको होलसेल व्यवसायी बताउँछन् । २५ किलो बोराको जिरा मसिनो चामलको मूल्य २ हजार ५० रुपैयाँबाट बढेर २३ देखि २४ सय रुपैयाँ पुगेको छ, होलसेल व्यवसायी सञ्जय फुयाँलले भने, स्वदेशी धान बजारमा आइसकेको अवस्थामा मूल्य बढ्नु नपर्ने हो । तर भारतले २० प्रतिशत निर्यात शुल्क लगाएको बहानामा यता मूल्यवृद्धि गरियो । भारतले निर्यातमा शुल्क लगाएपछि यहाँका उद्योगीले भारतकै मूल्यमा बिक्री गरिरहेका हुन् । सरकारले मूल्य नियन्त्रणमा ध्यान नदिएको उनको भनाइ छ । खुद्रा बजारमा एक महिनाको अनुपातमा चामलको मूल्य बोरामा २ देखि ३ सय रुपैयाँ बढेको नेपाल उद्योग वाणिज्य महांसघका व्यापार समिति सदस्य चन्द्र थापाले बताए । गतवर्ष पुसको तुलनामा चामल एक बोरामै चामलको मूल्य ५६ सय रुपैयाँसम्म बढेको छ । पछिल्ला दुई महिनाको कुरा गर्दा २ देखि ३ सय रुपैयाँ वृद्धि भएको छ, खाद्यान्नको व्यापारसमेत गर्दै आएका थापाले भने, गत वर्षको पुसमाघमा चामलको मूल्य प्रतिबोरा १६ सयदेखि १७ सय रुपैयाँ थियो । अहिले प्रतिबोरा २२ देखि २३ सय रुपैयाँ पुगेको छ । बजारमा नयाँ धान आइसकेको अवस्थामा मूल्य घट्नुपर्नेमा उल्टो बाटोमा छ । विगतमा धान उत्पादन हुने सिजनमा मूल्य घट्थ्यो । गत वर्ष बोरामा २ सय ५० रुपैयाँदेखि ३ सय रुपैयाँ सस्तो भएको थियो । यसपालि भने झन् महँगोमा बेच्नुपरेको थापाको भनाइ छ ।नेपाल चामल, तेल, दाल उद्योग संघले धान उत्पादनको तथ्यांकमै प्रश्न उठाएको छ । उद्योगीसँग २ महिनालाई मात्रै धान्ने धानको मौज्दात रहेको दाबी संघको छ । सरकारले प्रस्तुत गरेको विवरणअनुसार गत आर्थिक वर्षमा १४ लाख ४७ हजार ७ सय ८९ हेक्टरमा खेती भयो, चालु आर्थिक वर्षमा १४ लाख ३८ हजार ९ सय ८९ हेक्टरमा रोपाइँ भयो । रोपाइँको क्षेत्रफल घटे पनि धान उत्पादन बढेर ५७ लाख २४ हजार २ सय ३४ टन पुगेको देखिन्छ, संघका अध्यक्ष कुमुद दुगडले भने, ५७ लाख टन धान उत्पादन भए भारतबाट धानचामल आयात नै गर्नुपर्दैन । यति बेला बजारमा चामलको मूल्य घट्नुपर्ने हो । तर विडम्बना मूल्य बढेको छ । एक वर्षको तुलनामा बोरामै ५ सय रुपैयाँसम्म मूल्य बढेको छ ।कृषक समूह महासंघ नेपालका संस्थापक अध्यक्ष उद्धव अधिकारीले पनि धानचामल आयातको आँकडा हेर्दा सरकारी धान उत्पादनको तथ्यांक फेल खाने दाबी गरे । संघका अनुसार नेपाललाई वार्षिक रूपमा चाहिने धान ५५ देखि ६० लाख टन हो । सरकारी तथ्यांकलाई आधार मान्दा धानचामल आयात गर्नु पर्दैन । तर वार्षिक ५६ लाख टन धानचामल आयात भइरहेकै छ । अवैध रूपमा पनि भित्रिएकै छ । पछिल्लो समय भारतले महँगो चामल मात्रै निर्यात गर्न दिएको छ । धानमा २० प्रतिशत निर्यात शुल्क लगाएको छ । त्यसमा थप ५ प्रतिशत कृषि सुधार शुल्क तिरेर जिरा मसिनो धान आयात हुने गरेको छ । नेपाललाई ६ लाख टन धानमा निर्यात शुल्क नलिने गरी कोटा तोक्यो । त्यो कोटाको अवधि यही सेप्टेम्बरमा सकियो, अध्यक्ष दुगडले भने, भारतबाट आयात गरिने धानमा २० प्रतिशत निर्यात शुल्क तिर्नुपर्ने बाध्यता छ । उद्योगले आयात गरेको धानबाट उत्पादित चामल महँगो मूल्यमै बिक्री गर्नुपर्ने बाध्यता छ । केहीले त्यसको फाइदा उठाउँदै तस्करीका चामल भित्र्याइरहेका छन् ।जिरा मसिनो चामलको कच्चा पदार्थका रूपमा रहेको कतर्नी धानमा समस्या परेको दुगडले बताए । कूटनीतिक पहल गरी निर्यात शुल्क नलिने गरी धान आयात खुलाउन पहल गर्नुपर्नेमा उनको जोड छ । निर्यात शुल्क वा प्रतिबन्ध नै लगाए पनि नेपालमा आउन रोकिँदैन । तस्करी भएर दैनिक करिब ८ हजार बोरा भित्रिएकै छ, अध्यक्ष दुगडले भने, यसले स्वदेशी उद्योगलाई धराशायी बनाउँछ ।उन्नत बीउको बढ्दो प्रयोग, रोगकिरा प्रकोप र बाढीपहिरोले धान बालीमा पार्ने नकारात्मक असर कमी रहेको र सिँचाइमा विस्तारसँगै मलखादको समेत सहजता भएपछि धानको उत्पादकत्व बढेको कृषि तथा पशुपन्छी विकास मन्त्रालयका वरिष्ठ तथ्यांक अधिकृत रामकृष्ण रेग्मीले बताए ।"
प्राध्यापक बढुवामा अंक बढाउने निर्णय रोक्न चलखेल,"(काठमाडौं)त्रिभुवन विश्वविद्यालयले प्राध्यापक, सहप्राध्यापकको आन्तरिक बढुवामा नयाँ व्यवस्था गर्न थालेपछि त्यसलाई रोक्न अध्यापकहरू नै सक्रिय भएका छन् । बढुवामा पाउने अंकमा हेरफेर र प्लेजारिजम (बौद्धिक चोरी) गरिएका तथा प्रिडेटोरी जर्नलमा प्रकाशित कृतिहरूमा रोक लगाउने गरी विश्वविद्यालयले शिक्षक बढुवासम्बन्धी कार्यविधि संशोधन गर्ने निर्णय गरेको हो । तर, केही अध्यापकले नै निर्णय रद्द गर्न चलखेल गरेका कारण संशोधित कार्यविधि सार्वजनिकसमेत भएको छैन । गत असोज २१ मा त्रिवि कार्यकारी परिषद्ले कार्यविधि संशोधनको निर्णय गरेको थियो । संशोधित व्यवस्थाअनुसार प्राध्यापक, सहप्राध्यापकले अनुसन्धान तथा कृति प्रकाशनबापत पाउने अंक बढेको छ । प्राध्यापक बढुवा गर्दा अब अनुसन्धानतर्फ ३० र सहप्राध्यापकलाई २७ अंक दिने व्यवस्था गरिएको हो । यसअघि अनुसन्धानमा २१ अंक मात्रै प्राप्त गर्ने प्रावधान थियो । शैक्षिक योग्यताको नम्बर घटाएर अनुसन्धानतर्फ अंक थप गरिएको कान्तिपुरलाई प्राप्त संशोधित कार्यविधिमा उल्लेख छ । अब शैक्षिक योग्यतातर्फ प्राध्यापकले २५ को सट्टा १६ र सहप्राध्यापकले १९ अंक मात्रै प्राप्त गर्न सक्नेछन् । यसअघि बढुवामा स्नातकको अंक पनि गणना हुन्थ्यो । संशोधित कार्यविधिमा स्नातकको अंक हटाइएको छ । उपप्राध्यापक अर्थात् सेवा प्रवेशको न्यूनतम योग्यता स्नातकोत्तर हो । त्यसपछिको योग्यता मात्रै मूल्यांकन गर्न उपयुक्त हुने कार्यकारी परिषद्को जिकिर छ । प्राध्यापक, सहप्राध्यापक बढुवाका लागि शैक्षिक योग्यतामा २५, अनुसन्धान तथा कृति प्रकाशनमा २१, शिक्षण अनुभवमा ४०, कार्यसम्पादन मूल्यांकनमा ४ र अन्तर्वार्तामा १० पूर्णाङ्क हुने साविकको व्यवस्था छ ।त्यस्तै बढुवामा प्रतिस्पर्धी अध्यापकले बौद्धिक चोरी नगरेको स्वघोषणा गर्नुपर्नेछ भने प्लेजारिजम परीक्षण गरिएको प्रमाणपत्र पेस गर्न सक्नेछन् । उजुरी परे मात्र त्रिवि सेवा आयोगले त्यसको परीक्षण गराउनेछ । सेवा आयोगले अनिवार्य प्लेजारिजम परीक्षण गर्नुपर्ने व्यवस्था गर्न सुझाव दिए पनि कार्यकारी परिषद्ले उजुरी परे मात्रै परीक्षण गर्न सकिने नियम लागू गरेको हो । परीक्षण अनिवार्य गर्दा प्राध्यापकले विरोध गरेर कार्यान्वयन गर्न सकिँदैन कि भनेर ऐच्छिक गरिएको कार्यकारीका एक सदस्यले बताए । प्रिडेटोरी जर्नलमा प्रकाशित कृतिलाई भने पूर्ण रूपमा रोक लगाइएको छ । अख्तियार दुरुपयोग अनुसन्धान आयोगले समेत प्राध्यापक छनोट तथा बढुवामा बौद्धिक चोरी रोक्न र प्रिडेटोरी कृतिहरूलाई नियन्त्रण गर्न निर्देशन दिएको थियो । यसअघि बढुवा हुनकै लागि मापदण्ड नै पूरा नभएका प्रिडेटोरी जर्नलमा मनोमानी कृति प्रकाशित गर्ने र त्यसका लागि शुल्कसमेत बुझाउने गरेको भेटिएपछि कडाइ गरिएको कार्यकारी परिषद्को भनाइ छ । यसअघि कृतिमा ३० प्रतिशतभन्दा बढी हुबहु उद्धृत गरेको भेटिए मात्र मूल्यांकनमा सहभागी नगराउने व्यवस्था थियो ।अब्बल प्राध्यापकहरूले संशोधित कार्यविधिको स्वागत गरे पनि राजनीतिक पार्टीनिकट प्राध्यापक संगठनमा आबद्ध र करार, आंशिक हुँदै स्वतः स्थायी भएकाहरूले त्यसको विरोध गरेको पाइएको छ । २०६२०६३ पछिको जनआन्दोलनपछि जुस पिएर अनशन तोड्दै स्वतः स्थायी भएका मध्ये नन्दकिशोर सिंहलगायत २३ जना अध्यापकको समूहले संशोधन कार्यविधि नै रद्द गर्न निमित्त उपकुलपति शिवलाल भुसाललाई ज्ञापनपत्रसमेत बुझाएका छन् । गत आइतबार बुझाएको ज्ञापनपत्रमा कार्यविधि संशोधन गर्न कार्यदल बनाउनुपर्ने र त्यसको सुझावमा मात्रै अघि बढ्नुपर्ने माग राखिएको छ । प्राज्ञिक उन्नयन र वृत्ति विकास दीर्घकालसम्म कायम रहने गरी कार्यविधि बन्नुपर्ने उनीहरूको भनाइ छ ।निमित्त उपकुलपति भुसालले मागअनुसार कार्यदल गठन गर्ने तयारी गरिएको बताए । केही गुनासो आएका छन् । रद्दभन्दा पनि सुझाव लिने कुरा भएको छ । सेवा आयोगले पनि कार्यान्वयन गर्न सकिँदैन कि भनेको छ, उनले भने, बढुवाको विज्ञापन गर्ने सिट खाली हुने हो कि भन्ने चिन्ता सबैतिरबाट आएको छ । असन्तुष्टिलाई कमिटी बनाएर हेरिन्छ, असहमतिलाई सम्बोधन गरिन्छ । कार्यकारी परिषद्ले कार्यविधि पास गरेर सेवा आयोग पठाएको थियो । सेवा आयोगले उक्त कार्यविधि ३ महिनासम्म सार्वजनिक गरेको छैन । स्रोतका अनुसार आयोग अध्यक्ष घनश्याम भट्टराईमाथि कार्यविधि लागू नगर्न दबाब बढेको छ । सोही दबाबका कारण उनी पनि कार्यान्वयनको सट्टा निर्णय उल्ट्याउन लागेको आरोप छ । भट्टराईले सरोकारवालाहरूको गुनासो आए पनि कुनै पनि दबाब नआएको दाबी गरे । केही कुरा संशोधन गर्नुपर्छ भनेका छौं । कार्यविधिले ऐननियमलाई थप व्याख्या गर्ने हो । सहज बनाउने हो । ऐननियममा नै नभएका कुरा मिलाउनुपर्छ भनेका छौं, उनले भने । बढुवामा शैक्षिक योग्यताको मूल्यांकन कम गर्ने र अनुसन्धानको मूल्यांकनले गुणस्तरीय जनशक्ति चयन हुने उनले बताए ।कांग्रेसनिकट प्रजातान्त्रिक प्राध्यापक संघका अध्यक्ष जगत तिमिल्सिना, महासचिव राजेन्द्र गौतम, एमालेनिकट प्रगतिशील प्राध्यापक संगठनका महासचिव पदम खतिवडा, सहप्राध्यापक विनोद जोशी, माओवादीनिकट सहप्राध्यापक विष्णु खनाल, निमित्त रजिस्ट्रार कृष्णप्रसाद बस्याल उक्त निर्णय उल्ट्याउने चलखेलमा लागेको स्रोतले जनायो । उनीहरू सबै जना सहप्राध्यापक हुन् र आगामी बढुवासम्बन्धी प्रतिस्पर्धाबाट प्राध्यापक बन्ने सम्भावित उम्मेदवारसमेत हुन् । विश्वविद्यालयमा हुने पठनपाठन र अनुसन्धानभन्दा राजनीतिमा ज्यादा सक्रिय रहेका कारण अनुसन्धानमा अंक कम्ती भएर बढुवामा छुट्ने चिन्ताले विरोधमा उत्रेका छन्, कार्यकारी परिषद्का एक सदस्यले भने । उनीहरूले रजिस्ट्रार बस्याल, उपकुलपति भुसाल र सेवा आयोग अध्यक्ष भट्टराईलाई भेटेर पुरानै कार्यविधि लागू हुनुपर्ने भन्दै लबिइङ गरेको त्रिविकै प्राध्यापकहरू बताउँछन् । कार्यदल बनाउने उनीहरूको योजनाअनुसार नै नन्दकिशोर सिंह समूहले सोही माग राखेर ज्ञापनपत्र बुझाएको नाम उल्लेख नगर्ने सर्तमा एक प्राध्यापकले जनाए । आयोग रिक्त सदस्य नियुक्तिलगत्तै बढुवासम्बन्धी विज्ञापन आह्वान गर्ने तयारीमा छ । त्यसअघि नै कार्यदल बनाएर निर्णय उल्टाउने चलखेल गरिएको हो ।प्राध्यापक र सहप्राध्यापक बढुवामा शैक्षिक योग्यतातर्फ स्नातकोत्तरको अंक सबैभन्दा बढी राखिएको छ । क्रमशः ८ र ११ अंक तोकिएको छ । एमफिलको अंक भने स्नातकोत्तरको भन्दा कम छ । एमफिलका लागि ४ अंक तोकिएको छ । केही प्राध्यापकले भने क्षमतावान् प्राध्यापकलाई अनुसन्धानतर्फ अंक बढाए पनि स्नातकोत्तरभन्दा एमफिलको थोरै अंक दिएर माथिल्लो शैक्षिक योग्यता नभएका अध्यापकलाई पनि बढुवा गर्ने गरी कार्यविधि जारी गरेकामा असन्तुष्टि जनाएका छन् । तल्लोभन्दा माथिल्लो शैक्षिक योग्यताको अंक बढी हुनुपर्ने उनीहरूको तर्क छ । विद्यावारिधिको शैक्षिक योग्यता प्राप्त गरेकाले भने प्राध्यापकमा ८ र सहप्राध्यापक बढुवामा ११ अंक पाउनेछन् ।"
'पोलीक्राइसिस'मा विश्वअर्थतन्त्र,"पोहोर यही समयमा मूलधारका धेरै अर्थशास्त्रीले सन् २०२३ र २४ मा विश्व गहिरो मन्दी (डिपरिसेसन) मा डुब्ने भविष्यवाणी गरेका थिए । सार्वभौम ऋण विस्तारले यो चिन्ताखेती मौलाएको थियो । सार्वभौम ऋणले मुद्रास्फीति बढाउने र रोजगारी घटाउने (स्ट्यागफ्ल्यासन) गर्छ । तर पोहोर गहिरो मन्दी छाएन । विश्वव्यापी रूपमा कुल गार्हस्थ्य उत्पादन (जीडीपी) धनात्मक नै रह्यो । ऋण अत्यधिक बढेर टाट उल्टने मुलुकहरू बढेनन् । तर संकटबाट विश्व अर्थतन्त्र टाढा छैन ।विश्व व्यवस्थामा केही नयाँ शब्द प्रयोगमा ल्याइए । आर्थिक इतिहासकार आदम टुजले पोलीक्राइसिस शब्द चर्चामा ल्याए भने अर्थशास्त्री नौरेल रौबिनीले मेगाथ्रेट्स । यी दुवै शब्दले झन्डै एकै खाले अर्थ दिन्छन् । रौबिनी आफ्नो किताब मेगा थ्रेट्स मा लेख्छन्, मेगा थ्रेट्स भन्नाले खालि आर्थिक, मौद्रिक तथा वित्तिय जोखिम मात्र होइन, राजनीतिक, वातावरणिय, भूराजनीतिक, स्वास्थ्य, प्रविधि, व्यापार तथा भूमण्डलीकरणसँग जोडिएका समग्र मुद्दाको एकीकृत रुप नै आजको मेगा थ्रेट्स हो (मेगा थ्रेट्सः द टेन ट्रेन्ड्स द्याट इम्पेरिल आवर फ्युचर, एन्ड हाउ टु सर्भाइभ देम, जोन मुरे, २०२२) । अर्को शब्द पोलीक्राइसिसलाई आदम टुजले शक्तिराष्ट्रहरूबीच असाधारण विमति (डिसएग्रिमेन्ट) वा असमझदारी (कन्फ्युजन) का कारण आम विश्वजनमतले दुःख र अप्ठ्यारो बेहोर्नुपर्ने अवस्था भन्दै परिभाषित गरेका छन् । त्यस्तो असमझदारी भनेको विश्वव्यापी रुपमा आर्थिकसामाजिक विषयलाई हेर्ने दृष्टिकोणमा, प्राणी सम्पदा विकास (इकोलोजिकल डेभलोपमेन्ट) मा, सांस्कृतिक रहनसहनलाई व्याख्याविश्लेषण गर्ने सन्दर्भमा तथा कुनै पनि विषयमाथि संस्थागत व्यवस्थापन कसरी गर्ने भन्नेबारे विश्वव्यापी रूपमा पक्ष र विपक्षबीच उग्र असहमति हुनु र युद्ध नै भड्किने परिस्थिती निम्तिनु हो (आदम टुज, डिफाइनिङ पोलीक्राइसिसः फ्रम क्राइसिस पिक्चर्स टु द क्राइसिस म्याट्रिक्स, आदमटुज डट कम, २०२२) । पोलीक्राइसिसले सबैलाई प्रभावित तुल्याएको छ । २०२३ मा पनि रुसयुक्रेन युद्ध बन्द भएन । पश्चिम एसिया मात्र होइन, विश्वराजनीतिलाई नै दुई भागमा विभाजन गर्ने गरी इजरायलप्यालेस्टाइन युद्ध सुरु भएको छ र झन् विस्तार हुने क्रममै छ, जस्तो रेड सी प्रकरण । युद्धलाई वित्तीय तथा व्यापार प्रतिबन्धसँग जोडेपछि, शीतयुद्धसहित ध्रुवीकरण बढ्दो छ । यसले गर्दा व्यापार युद्ध अकासिँदो छ र आपूर्ति सञ्जाल संकट फैलँदो छ । त्यसका कारण युरोप र एसियाली महादेशहरूमा इन्धन तथा वस्तुको मूल्य अचाक्ली बढेको छ । युद्धले गर्दा महँगीको चाप बढ्नुका साथै विश्वव्यापी वातावरणीय संकट चुलिएको छ, दशकौंदेखिका वित्तीय नियमहरू भत्किएका छन् । नियम भत्कँदा धनाढ्य मुलुकहरूले आत्मकेन्द्रित भएर ब्याज बढाइरहेका छन्, प्रत्यक्ष वैदेशिक लगानी विस्तार अवरुद्ध भएको छ, आपूर्ति सञ्जाल कठिनाइले कृषि तथा अन्य औद्योगिक उत्पादन अवरुद्ध भएर तेस्रो विश्वको जनजीविका अत्यन्त महँगो हुन पुगेको छ ।सन् २०२४ मा विश्वअर्थतन्त्रअर्गनाइजेसन फर इकोनोमिक कोअपरेसन एन्ड डेभलोपमेन्टले (ओईसीडी) ले २०२४ मा ०२ प्रतिशतले विश्वको जीडीपी घट्ने भविष्यवाणी गरेको छ । अर्थात्, २०२३ मा २९ प्रतिशत रहेको जीडीपीको वृद्धि २०२४ मा २७ प्रतिशत रहनेछ । संयुक्त राष्ट्रसंघको हालै प्रकाशित प्रतिवेदन वर्ल्ड इकोनोमिक सिचुएसन एन्ड प्रस्पेक्ट्स अनुसार, संयुक्त राज्य अमेरिकामै पनि उपभोक्ताहरूको क्रयशक्ति घट्नेछ जो अर्थतन्त्रलाई चलायमान राख्ने सबैभन्दा ठूलो चालक शक्ति (की ड्राइभिङ फोर्स) मानिन्छ । खास गरी ब्याजदरमा अत्यधिक वृद्धि तथा श्रम बजारको लचकताका कारण अमेरिकाको आर्थिक वृद्धि दर आर्थिक वर्ष२०२३ को २५ प्रतिशतबाट १४ प्रतिशतमा ओर्लने अनुमान गरिएको छ । विश्वको दोस्रो ठूलो अर्थतन्त्र चीनमा २०२३ मा ५३ प्रतिशतको वृद्धि थियो भने यो वर्ष ४७ प्रतिशतमा स्थिर हुने आकलन छ । युरोपेली संघ र जापानको आर्थिक वृद्धि जम्मा १२ प्रतिशतमा सीमित हुने जनाइएको छ । अफ्रिकाको आर्थिक वृद्धि ३३ प्रतिशतबाट ३५ प्रतिशतमा पुग्नेछ भने । अति कम विकसित मुलुकहरूको आर्थिक वृद्धि सस्टेनेबल डेभलोपमेन्ट बोर्ड (एसडीजी) ले टार्गेट गरेको ७ प्रतिशतबाट ५ प्रतिशतमा झर्ने अनुमान गरेको छ । दक्षिण एसियाली मुलुकहरूको आर्थिक वृद्धि ५३ प्रतिशतबाट ५२ प्रतिशतमा झर्ने अनुमान गरिएको छ । नेपालका हकमा २०२३ को न्यून वृद्धि जुन १९ प्रतिशत थियो बाट ४३ प्रतिशत पुग्ने भविष्यवाणी गरिएको छ तर यो दिगो र भरपर्दो आर्थिक वृद्धि भने होइन ।उक्त प्रतिवेदनअनुसार च्याटजीपीटीलगायतका स्वचालित प्रविधि (आर्टिफिसियल इन्टेलिजेन्स) को विकासले गर्दा विश्वव्यापी रूपमा आय आर्जनमा असमानता विस्तार हुनेछ । अर्धदक्ष तथा अदक्ष कामदारको माग घट्नेछ, जसले सानो अर्थतन्त्र भएका अविकसित मुलुकहरूका महिला तथा पुरुष कामदारको आपूर्तिमा भारी कमी ल्याउनेछ । आर्थिक उन्नतिमा चुनौती थप्ने अर्को कारक तत्त्व मुद्रास्फीति हुने गर्छ । २०२२ मा ८१ प्रतिशत रहेको मुद्रास्फीति २०२३ मा ५७ प्रतिशतमा ओर्लियो । २०२४ मा मुद्रास्फीति ३९ प्रतिशत हुने अनुमान गरिए पनि खाद्य सामग्रीको मूल्य घट्ने छैन । फलस्वरूप विकासशील मुलुकहरूमा खाद्यान्न अभाव तथा आम गरिबी बढ्नेछ । २०२३ मा २ करोड १६ लाख मानिस आम गरिबीको चपेटा परेका थिए । सबैभन्दा बढी चुनौती लगानीमा पर्नेछ । उक्त प्रतिवेदनअनुसार, विकसित र विकासशील दुवै देशमा लगानी घट्नेछ । यद्यपि विकसित मुलुकहरूमा प्रविधियुक्त क्षेत्रमा दिगो तथा भरपर्दो लगानी जुट्ने र ग्रिन इनर्जी तथ डिजिटल पूर्वाधार विकास हुँदा विकासशील देशहरूबाट भने पुँजी पलायन बढ्नेछ । भूराजनीतिक तनाव वृद्धि हुँदै जाने अनुपातमा बाह्य लगानी प्रभावित हुँदै जानेछ । यसले गर्दा विकासशील मुलुकहरूमा ऋणको भार बढ्नुका साथै ब्याजदरमा भारी वृद्धि हुनेछ । ऋण र ब्याजको व्यवस्थापन गर्न कठिनाइ हुनेछ । नीतिगत समीक्षा र तेस्रो विश्वसबैले बुझेकै कुरा हो, चिनियाँ अर्थतन्त्रको मोडल अमेरिका तथा पश्चिम युरोपको पुँजीवादभन्दा भिन्न प्रकृतिको छ । पश्चिमा पुँजीवाद व्यक्तिमा आधारित स्वतन्त्र पुँजीवाद हो भने चीनसहित अधिकांश पूर्वी एसियाली मुलुकहरूको अर्थतन्त्र राज्य पुँजीवाद (स्टेट क्यापिटालिजम) । लेनिनले आफ्नो जीवनको अन्तिम समयमा सोभियत संघको समाजवादतर्फ रूपान्तरित हुँदै गरेको आर्थिकसमाजिक व्यवस्थालाई पहिलो पटक राज्य पुँजीवाद नामकरण गरेका थिए । उनका अनुसार, क्रान्तिलगत्तैको अर्थतन्त्र नै राज्य पुँजीवाद हो । वास्तविक आर्थिक रूपान्तरण प्रक्रिया संस्थागत रूपमा कुन गतिमा हुन्छ भन्ने कुराले मात्र समाजवाद हासिल गर्ने समयतालिका निश्चित गर्न सकिन्छ (पौल ले ब्लांक, अनफिनिस्ड लेनिनिजमः द राइज एन्ड रिटर्न अफ अ रेभोल्युसनरी डक्ट्रिन, सन् २०१४)। सन् १९७० पछि चीनमा कम्युनिस्ट पार्टी र यसको सरकारले राज्यनियन्त्रित संस्थानहरूमाथि पूर्ण नियन्त्रण र निजी उद्यम वा संस्थाहरूमाथि नियमन (सुपरभिजन) गर्दै आइरहेको छ । दुवैतिरका संस्थाहरूमा रोजगारदाता तथा रोजगारहरूको ढाँचा एकै किसिमको देखिन्छ । चिनियाँ राज्य पुँजीवादको उक्त ढाँचामा तीन तह (हाइरार्की) देखिन्छन् सिरानमा पार्टी, बीचमा राज्य र निजी क्षेत्रका व्यवसायी, पुछारमा कामदार । पश्चिमा मुलुकमा चिनियाँ व्यवस्थाभन्दा सानो भिन्नता देख्न सकिन्छ सिरानमा निजी उद्यमीव्यवसायी, बीचमा पार्टी र सरकारहरू, पुछारमा कामदार । यही सानो भिन्नताले चिनियाँ अर्थतन्त्रलाई उत्तरी अमेरिका तथा युरोपेली संघका तुलनामा द्रुत गतिमा विकसित हुन मद्दत पुर्याएको छ । चीन २००८९ को भीमकाय विश्वव्यापी मन्दी तथा त्यसपछिको कोभिड१९ ले ल्याएको आर्थिक कठिनाइलाई सहजै झेल्न सफल देखियो । चिनियाँहरूले यो सफलताका श्रेय आवधिक योजना, औद्योगिक रणनीति तथा आम जनताको सहभागितामूलक विकास रणनीतिलाई दिने गरेका छन् । खास गरी चिनियाँ कम्युनिस्ट पार्टीको सरकार त्यो कठिन समयमा सामाजिक समस्या समाधानका लागि मुलुकका निजी र सार्वजनिक स्रोत र साधन परिचालन गर्न अत्यधिक सफल देखियो । निर्यातमा भर पर्दै आएको अर्थतन्त्रमा २००८९ पछि आन्तरिक उत्पादन र खपत बढाउने रणनीति अख्तियार गरिएकाले द्रुततर उपलब्धि रोकिएन । सरकारकै योजनामा निजी तथा सार्वजनिक संस्थाहरूमा काम गर्ने शिक्षित तथा दक्ष कामदार जनशक्ति उत्पादन गरियो । दक्ष जनशक्ति उत्पादनसँगै वास्तविक ज्याला पनि तुलनात्मक रूपमा वृद्धि हुँदै गयो । आवास, शिक्षा, स्वास्थ्य सुरक्षा, सूचना तथा सञ्चार, सार्वजनिक यातायातका क्षेत्रमा राज्यको भरपुर लगानीले गर्दा पूर्वाधारको कसिलो विकाससँगै करोडौं चिनियाँले गरिबीबाट मुक्ति पाए । यसले चिनियाँ समाजमा बाह्य संसारका तुलनामा बढी सन्तुष्टि विस्तार गरेको छ । चीनको आर्थिक उन्नति एकातर्फ र अर्कातर्फ नवउदारवादी बजार अर्थतन्त्रको केन्द्रमै देखिएको असफलताले व्यापारयुद्धसँगै शीतयुद्ध निम्त्यायो । पश्चिमाहरूले प्रतिस्पर्धी चीनलाई उछिनिराख्न नीतिगत विकल्प खोज्न थाले । सन् २०१७ पछि संयुक्त राज्य अमेरिकाले बजारउन्मुख आर्थिक नीतिको ठाउँमा सरकारी घोषणा नगरीकनै लोक कल्याणकारी संरक्षणवाद उर्फ किन्सियानिजम नीति अपनाउन पुग्यो । खास गरी पूर्वराष्ट्रपति डोनाल्ड ट्रम्पले, ट्रान्सप्यासिफिक व्यापार सम्झौतालाई उल्टाए । मेक्सिको र क्यानडासँगको नाफ्टा व्यापार सम्झौता नवीकरण गरेनन् । अमेरिकामा आयात हुने कुनै पनि किसिमका कारहरूमा ३५ प्रतिशतभन्दा बढी भन्सार कर लगाए । चिनियाँ आयातमाथि त झन् धेरै, औसत ४५ प्रतिशतदेखि २०० प्रतिशतसम्म, भन्सार थोपरे । यसरी उनले संरक्षणवादको पक्षपोषण गर्दै अमेरिका ग्रेट अगेन को नारा लगाए (पेटर बेकर, ट्रम्प अबान्डन्स ट्रान्सप्यासिफिक पार्टनरसिप, ओबामाज सिग्नेचर ट्रेड डिल, न्युयोर्क टाइम्स, जनवरी २३, २०१७)। अर्थतन्त्रको भूमण्डलीकरणबाट सिधै अति राष्ट्रवादी लोकप्रियतावादमा ओर्लिएको थियो, ट्रम्प प्रशासन । यद्यपि सन् २०२० मा बाइडेन प्रशासनले आफूले अवलम्बन गर्ने अर्थतन्त्रको आधारभूत योजनाको मुख्य नारा तय गर्यो जसको सार थियो, धनसम्पत्ति तलबाट माथितिर विस्तार गरिनेछ र मध्यम वर्गमा आएर टुंगिनेछ । वास्तवमा यो नारा रोनाल्ड रेगनका पालाको रेगनोमिक्स भन्दा ठीक उल्टो थियो । रेगनले आफ्नो नीतिको सुरुआत रोजगारी वृद्धिको नाराबाटै गरेका थिए, मुलुकमा रोजगारी वृद्धि भएपछि मात्र आर्थिक वृद्धि हुन्छ र आर्थिक वृद्धि वा आय आर्जन भएमा मात्र माथिबाट तल्लो वर्गसम्म चुहिन्छ अर्थात् ट्रिकल डाउन हुन्छ । ट्रम्प कोरा राष्ट्रवादमा ओर्लिएका थिए, उनीसँग अर्थतन्त्र सम्हाल्ने कुनै सैद्धान्तिक तथा संस्थागत बैसाखी थिएन । बाइडेन प्रशासनले ट्रम्पका पाइलालाई बल पुर्याउने गरी अर्थतन्त्रको नयाँ भाष्य खोज्यो, जसलाई नवउदारवादका प्रवर्तक मानिने रेगनले तय गरेको बजार अर्थतन्त्रप्रति सैद्धान्तिकवैचारिक असहमतिका रूपमा अघि सार्यो । रेगनको अर्थशास्त्रले धनाढ्यहरूले गर्ने पुँजी (सम्पत्ति) लगानीलाई आर्थिक वृद्धिको आधार मान्छ । त्यसकारण लगानी गर्ने व्यक्तिको सर्वोच्चताका वरिपरि कानुननियम र सरकारी विश्वास केन्द्रित गरिन्छ एवं बजारको अदृश्य हातले आर्थिक वृद्धि र वृद्धिबाट प्राप्त फाइदाको प्रभावकारी तथा न्यायिक वितरण हुन्छ भन्ने मान्यता राख्छ । यही सिद्धान्तविचारका आधारमा विश्वअर्थतन्त्र बितेका ४५ वर्षदेखि चलायमान रहँदै आएको थियो । बाइडेन अर्थशास्त्रले उक्त प्रस्तावनाविरुद्ध नयाँ सोच अघि सार्यो । बाइडेन प्रशासनले आफ्नो प्रस्तावनामा भनेको छ आर्थिक वृद्धि हुन धेरै जनता सहभागिता जरुरी हुन्छ । व्यवस्थापक (आन्त्रप्रेन्योर), अन्वेषक (इन्नोभेटर), कामअनुसार ज्याला तिरिएका श्रमिक र खर्च गर्न सक्ने ल्याकत भएका ग्राहक (कन्जुमर्स) सबल अर्थतन्त्र निर्माणका लागि आवश्यक तत्त्व हुन् । पैसा वा सम्पत्तिलाई होइन, सर्वसाधारण जनताको आवश्यकतालाई केन्द्रीय मन्त्र बनाइनुपर्छ (बाइडेनोमिक्स इज रियल इकोनोमिक्स, टाइम्स, डिसेम्बर ८, २०२३)। वर्तमान अमेरिकी प्रशासन अर्थतन्त्रमा नयाँ विकल्प खोज्ने टुंगोमा पुग्नुपर्ने नितान्त आर्थिक मामिला मात्र थिएन र होइन । अमेरिकाले सन् २०२२ को दोस्रो चौमासिकमै ३०६ खर्ब डलर सार्वभौम ऋण भार बेहोरिरहेको छ, जुन जीडीपीको १२३ प्रतिशत हो र निकटतम प्रतिद्वन्द्वी चीनको भन्दा ४३ प्रतिशतले बढी हो । १ प्रतिशत धनाढ्यहरू धनी हुँदै र आम रूपमा गरिबी बढ्दै जाँदा अमेरिका विस्तारै विश्वराजनीतिबाट समेत एक्लिँदै गइरहेको छ । पछिल्लो समय आफ्नो प्रभुत्ववादी हैकमलाई कायम राखिराख्न उसले चाल्ने युद्ध र अन्य हत्कण्डालाई रुस र चीनसहित ब्रिक्स मुलुकहरूले चुनौती दिन थालेपछि अमेरिकालाई आर्थिक समृद्धि खोज्न जरुरी भइसकेको थियो । उसका लागि दोस्रो विश्वयुद्धपछिका तीन दशक र १९८० पछिका चार दशकको आर्थिकसामाजिक उत्थानको आफ्नै समृद्धिको तुलनात्मक अध्ययनले पनि नयाँ आर्थिक रणनीति अख्तियार गर्नुपर्ने अवस्था आइसकेको थियो । निकटतम प्रतिद्वन्द्वी चीनको द्रुततर आर्थिक, सामाजिक, सैन्य तथा प्रविधि विकासका तुलनामा पछि पर्दै गएको महसुस भएपछि नै अमेरिका राज्य पूँजीवादको अधिकांश हिस्सालाई आफूले पनि स्विकार्नुपर्ने निष्कर्षमा पुगेको बुझ्न गाह्रो छैन । तेस्रो विश्वको आर्थिक चुनौती नेपालसहित तेस्रो विश्वका मुलुकहरूले अपनाउँदै आएको आर्थिक नीति विश्व पुँजीवादकै हिस्सा हो । रेगनको पालामा सैद्धान्तिकीकरण गरिएको धनाढ्य लगानीकर्ताहरूलाई केन्द्रबिन्दुमा राखेर गरिएको विश्व बैंक तथा आईएमएफ आश्रित मोडल नै अहिलेको अर्थतन्त्रको सैद्धान्तिक जग हो । समग्र उत्पादन पद्धतिमा प्रबन्ध गरिने उत्पादन सम्बन्ध (उत्पादन, ज्याला, नाफा, भण्डारण तथा वितरण प्रक्रिया) मा रोजगारदाता अर्थात् मालिक मात्र निर्णायक हुने गर्छन् । अहिलेको पुँजीवादी विश्व दुई भागमा विभाजित छ जी७ र ब्रिक्स । जी७ ले आफूलाई प्रजातन्त्रको हिमायती ठान्छ तर उत्पादन पद्धतिमा श्रमजीवीलाई कुनै पनि प्रजातान्त्रिक अधिकार दिने अभ्यास देखिन्न । अर्कातर्फ, ब्रिक्स नवऔद्योगिक राष्ट्रहरूको लुज फोरम हो । यहाँ अझै नयाँ मूल्यमान्यता स्थापित भइसकेका छैनन् । नयाँ सहयोगी सहकार्य (वर्क्स कोअपरेटिभ) मोडलको विकास अवधारणाबारे गंभिर छलफल भएको पनि देखिन्न । ब्रिक्समा आबद्ध अधिकांश मुलुकका उद्योगमा निजी स्वामित्वकै वर्चस्व छ । चीनमा आधा निजी र आधा सार्वजनिक उत्पादन संस्थानहरू छन् तर ती पनि इम्प्लोयर्सइम्प्लोई मोडलमै देखिन्छन् जसबाट वर्तमान र भावी विश्वमा देखिएको आर्थिकसामाजिक संकट समाधान हुने देखिँदैन ।माथि उल्लिखित आँकडाबाट थाहा हुन्छ, जीडीपीका हिसाबले सन् २०२४ अघिल्लो वर्षभन्दा कमजोर हुनेछ । खास गरी वातावरणीय परिवर्तनले निम्त्याएको समस्याको निरन्तरता, बेरोजगारी समस्या, आर्थिक अविकासको समस्या र अकस्मात् बढ्दै जाने आपूर्ति सञ्जाल तथा वितरणको समस्या गम्भीर हुने देखिन्छ । नेपालजस्ता मुलुकहरूले अझै पनि बाह्य लगानी आउँछ, बाह्य सहायता बोकेर हाम्रो उद्धारका लागि कोही न कोही खडा हुनेछ भनी आशावादी भइरहनुको अर्थ छैन । मेगा थ्रेट्स वा पोलीक्राइसिसले गर्दा धनाढ्य राष्ट्र तथा लगानीकर्ताको ध्यान अन्यत्रै छ भनी बुझ्न जरुरी छ । आफैंभित्र विकासको नवीन सोच र दीर्घकालीन योजना कोरल्न अत्यावश्यक छ ।"
अर्थतन्त्रको सुस्त गतिमै सरकारको आत्मरति,"सरकारले अर्थतन्त्र सुधारको बाटामा लागेको दाबी गर्दै आए पनि तथ्यांक सन्तोषजनक देखिँदैन । प्रधानमन्त्री र अर्थमन्त्री गएको वर्षसँग तुलना गरेर मखलेल देखिन्छन्, जबकि त्यति बेला नेपाली अर्थतन्त्र असाधारण अवस्थामा थियो, विदेशी मुद्राको सञ्चिति तीव्र रूपमा घटेर आयातमा प्रतिबन्ध लगाइएको थियो, जसका कारण राजस्व संकलन ५२ वर्षयताकै कम भएको थियो । अहिले त्यस्तो अवस्था होइन । तैपनि चालु आर्थिक वर्षको आधा समय बित्दा राजस्व संकलन, पुँजीगत खर्च, विदेशी सहयोग तथा अनुदान प्राप्तिलगायत सबै सूचकको प्रगति लक्ष्यभन्दा निकै कम छ । पुस मसान्तसम्ममा सरकारी वित्त साढे ४८ अर्ब घाटामा छ । बाह्य क्षेत्र सबल, वित्तीय प्रणालीमा पर्याप्त तरलता, घट्दो ब्याजदरलगायत अनुकूल अवस्था हुँदाहुँदै पनि सरकारी वित्तमा अपेक्षित सुधार देखिएको छैन । समग्र अर्थतन्त्र सुधारका लागि राजस्व वृद्धि, साधारण खर्चलाई वाञ्छित सीमाभित्र राख्ने, पुँजीगत खर्च बढाउने, विनियोजन दक्षता तथा कार्यान्वयन संयन्त्रको क्षमता अभिवृद्धि गर्नेलगायत काम थालनी भएको सरकारको दाबी छ । तर सरकारी वित्तको अवस्था नाजुक देखिन्छ । गत पुससम्म सरकारले कुल ५ खर्ब १८ अर्ब १५ करोड रुपैयाँ आम्दानी गरेको छ भने खर्च ५ खर्ब ६६ अर्ब ६२ करोड रुपैयाँ छ । यसमा पुँजीगत खर्च करिब १६ प्रतिशत मात्र छ । सरकारले पहिलो ६ महिनामा ६ खर्ब ६८ अर्ब रुपैयाँ राजस्व उठाउने योजना बनाएकामा लक्ष्यको ३५२१ प्रतिशत मात्र प्रगति छ । सरकारले यस वर्ष ६ प्रतिशत आर्थिक वृद्धिको लक्ष्य राखेको छ । तर विश्व बैंकले ३९ प्रतिशत मात्र आर्थिक वृद्धि हुने प्रक्षेपण गरेको छ । नेपाल राष्ट्र बैंकले भने ४ देखि ५ प्रतिशतसम्म हुने आकलन गरेको छ । सरकारी वित्त सुधारका लागि सरकारले चालु आर्थिक वर्षको बजेटमा ठूलो संख्यामा आयोजना र कार्यक्रम समावेश गरी स्रोत साधन छर्ने प्रवृत्तिमा सुधार ल्याउने प्रतिबद्धता गरेको थियो । तर आयोजनाको पूर्वतयारी र प्राथमिकीकरण नगरी साधनस्रोत छर्ने प्रवृति कायमै छ । बजेटमा अध्ययन, जग्गा प्राप्ति, ठेक्का प्रक्रियालाई छिटोछरितो बनाइने घोषणा पनि गरिएको थियो । यस्तैसंघ, प्रदेश र स्थानीय तहका प्राथमिकता प्राप्त आयोजनाका लागि वन क्षेत्र प्रयोग गर्दा वन विकास कोषमा रकम जम्मा गर्नुपर्ने विद्यमान कानुनी व्यवस्था खारेज गरिने, जग्गा प्राप्ति ऐनमा संशोधन गरिने, जग्गाको मुआब्जा निर्धारण प्रक्रिया वैज्ञानिक बनाउने, वास्तविक स्रोतको उपलब्धताबिना नै बहुवर्षीय ठेक्काको स्रोत सहमति दिने, अनियन्त्रित प्रवृत्ति अन्त्य गरिने पनि भनिएको थियो । राष्ट्रिय गौरवका आयोजनाबाहेक अन्यका हकमा स्रोत सहमतिको अवधि बढीमा तीन वर्षको रहने र स्रोत सहमति प्रदान गरेको मितिले नौ महिनाभित्र ठेक्का सम्झौता नभए सहमति स्वतः रद्द हुने पनि भनिएको थियो । आयोजना कार्यान्वयनका लागि कात्तिकभित्र ठेक्का व्यवस्थापन गरिसक्नुपर्ने, सो समयावधिमा ठेक्का प्रक्रिया अगाडि नबढेको कार्यक्रममा विनियोजित रकम रोक्का गरिने घोषणा पनि थियो । तीमध्ये अधिकांश घोषणा कार्यान्वयनमा आएनन्, कार्यान्वयन थालिकाएकालाई प्रभावकारी बनाइएन । त्यही कारण अपेक्षा गरिएअनुरूप वित्तीय सुधार हुन सकेन । पुँजीगत खर्चमा अपेक्षित प्रगति नभइरहँदा साधारण खर्च भने बर्सेनि वृद्धि हुँदै गएको छ । तलब भत्ता, सामाजिक सुरक्षा, वित्तीय हस्तान्तरण, प्रशासनिक खर्चलगायत साधारण खर्च तथा बढ्दो ऋण भुक्तानी दायित्व व्यवस्थापन गर्न मात्र कुल बजेटका ७० प्रतिशतभन्दा बढी विनियोजन गर्नुपरेको छ । कुल बजेटको ठूलो हिस्सा यसरी छुट्याउनुपर्दा विकास कार्यका लागि स्रोत व्यवस्थापनमा चाप परेको छ । स्रोत साधनको समुचित परिचालन मार्फत सार्वजनिक खर्चलाई उपलब्धिमूलक बनाउने काममा सरकार असफल देखिएको छ । विदेशी पुँजी र प्रविधि भित्र्याई आर्थिक विकासमा परिचालन गर्ने सरकारको विद्यमान नीति पनि सफल हुन सकेको छैन । अहिले एकातिर प्रत्यक्ष विदेशी लगानी निरन्तर घटिरहेको छ, अर्कातिर स्वदेशी लगानीकर्ता पनि लगानी विस्तारमा उत्साहित छैनन् । राजस्व प्रणालीमा सुधार, चुहावट नियन्त्रण र करको दायरा विस्तार गरी राजस्व परिचालन वृद्धि गर्ने घोषणाअनुरूप गृहकार्य नगर्दा राजस्व संकलन लक्ष्य भन्दा कम छ । अप्रत्यक्ष एवं आयातमा आधारित राजस्वलाई क्रमशः प्रत्यक्ष एवं आन्तरिक उत्पादनमा आधारित बनाई राजस्व संरचनामा परिवर्तन गर्ने चुनौती पनि सरकारसामू छ । सरकारी वित्तमा सुधार ल्याउन राजस्व परिचालन र पुँजीगत खर्चमा सरकारले पर्याप्त ध्यान दिनुपर्ने खाँचो छ । पुँजीगत खर्च बढाउन भन्दै बजेटमा घोषणा गरिएका कार्यक्रमलाई अविलम्ब कार्यान्वयन गरिनुपर्छ । स्वदेशी र विदेशी लगानीकर्तालाई प्रोत्साहन गर्न लगानीमैत्री वातावरण निर्माणका लागि नीतिगत र कानुनी सुधारको खाँचो छ । नाफा सुनिश्चित नभएसम्म निजी क्षेत्रको लगानी नबढ्ने भएकाले आकर्षण बढाउन सरकारले आफै लगानी वृद्धि गर्नुपर्छ । यसका लागि सरकारले वैदेशिक अनुदान र सहयोगलाई व्यापक परिचालन गर्न सक्नुपर्छ । नेपाल राष्ट्र बैंकबाट ओभरड्राफ्ट लिएर पनि सरकारले पूर्वाधार निर्माणमा लगानी बढाउन सक्छ । नीतिगत सुधार तथा कार्यशैलीमा परिवर्तनबाट मात्र पुँजीगत खर्चले गति लिन्छ । सार्वजनिक प्रशासनलाई व्यावसायिक, दक्ष र नतिजामुखी बनाउनुपर्छ । सरकारले निर्माण व्यवसायीहरूको बाँकी दायित्व भुक्तानी बेलैमा गरिदिए पनि पुँजीगत खर्च बढ्न सक्छ । विकास आयोजनाको कामलाई तीव्रता दिन निरन्तर अनुगमन एवं ताकेताको जरुरी छ । अनावश्यक रूपमा म्याद थपिदिँदै ठेक्का अवधि लम्ब्याउने प्रवृत्ति रोक्नुपर्छ । अन्तरसरकारी निकाय समन्वय पनि प्रभावकारी हुनुपर्छ ।"
मेलम्ची पानीको पर्खाइ,"नेपालमा विवादले होस् कि कामले, राष्ट्रिय गौरवका नाममा सुरु भएको आयोजना हो मेलम्ची आयोजना । हरेक दिन, महिना, वर्ष र वर्षौं वर्ष चर्चा हुने विकास आयोजना भएको छ मेलम्ची । निर्माण घोषणा गर्दाको दिनदेखि विभिन्न विवाद तनावले कहिले कर्मचारीको विरोध, कहिले स्थानीय जनताको विरोध, त कहिले मेलम्ची आयोजनाको नाममा किनिएका महँगो गाडी नेता र कर्मचारीले चढेको नाम होस् वा अन्य धेरै कुरामा मेलम्ची आयोजनाको चर्चा हुँदै आएको छ । इतिहासमा यो पहिलो विकास आयोजना होला, देशका राष्ट्रपति, प्रधानमन्त्री र मन्त्रीसम्मले विभिन्न काम र नाममा पाँच पटक उद्घाटन गर्ने सौभाग्य प्राप्त गरे । नपाऊन् पनि किन ? हरेक वर्षात्को समय बन्द हुन्छ । खोलामा आएको बढीले माटो, बालुवा र ढुंगा बगाएर हेडवर्क्समा पुरिदिन्छ । त्यो माटो बालुवा र ढुंगा पन्छाएर काठमाडौंमा पानी पठाउन सरकारले हरेक वर्ष करोडौं रुपैयाँ खर्च गर्छ । पटकपटकको यो समस्या दीर्घकालीन रूपमा समाधान गर्न नसक्ने तर बर्सेनि करोडौं खर्च गर्न तल्लीन भएर लागेका छन् जिम्मेवार निकायहरू । काठमाडौंका जनतालाई पानीको समस्या नहोस् भनेर २०४७ सालमा तत्कालीन प्रधानमन्त्री कृष्णप्रसाद भट्टराईले मेलम्चीको पानी खुवाउने वाचा गरेका थिए । त्यसपछि अघि बढाइएको आयोजनामा आजका दिनसम्म अर्बौं रुपैयाँ खर्च भइसकेको छ । काठमाडौंका उपभोक्ताले मेलम्चीको पानी आयो, आयो र आउँछ, आउँछ भन्दाभन्दै दिन बिताएका छन् । आफ्नो राजनीतिक स्वार्थ र आर्थिक चलखेलका लागि मात्रै मेलम्चीलाई प्रयोग गर्ने माध्यम बनाइयो । यो आयोजनालाई कहिलेसम्म हरेक वर्ष मर्मत गर्दै काम चलाउने ? के कुनै तरिका र प्रविधिबाट स्थायी समाधान निकाल्न सकिँदैन ? भगवान पुडासैनी, जोरपाटी, काठमाडौंमेलम्चीबाट खानेपानी ल्याएर पाँच पटक उद्घाटन भइसक्यो । हरेक उदघाटनपछि प्रधानमन्त्री र मन्त्रीले भन्ने गर्छन् अब राजधानीमा पानी नियमित आउँछ । तर कहिल्यै नियमित हुँदैन । पानी सबैको साझा आवश्यकता हो भन्ने जान्दा जान्दै पनि सरकार यसमा कहिल्यै गम्भीर बन्न सकेन । आयोजना निर्माणमा दुई दशकभन्दा बढी लगाउँदा लागत कति प्रतिशतले बढ्यो ? त्यसको क्षतिपूर्ति कसले बेहोर्न ? नेताहरू गल्ती गर्ने अनि त्यसको भागीदार जनता हुनुपर्ने ? पुरुषोत्तम घिमिरे, जोरपाटी, काठमाडौं"
बम्जनमाथि अनुसन्धान,"कान्तिपुरमा पुस २६ मा प्रकाशित आस्थाको आसनबाट कानुनको कठघरातर्फर् शीर्षकको समाचार पढेर खिन्न लाग्योे । २०६३ सालदेखि स्वघोषित तपस्वी बनेका बाराका रामबहादुर बम्जन अनुयायीमाथि यौन शोषण, बेपत्ता र हत्या गरेको आरोपमा पुर्पक्षका लागि जेलमा छन् । चार वर्षदेखि प्रहरीलाई समेत झुक्याउँदै फरार रहेका बम्जनले हालै काठमाडौंको बूढानीलकण्ठमा पक्राउ परेका हुन् । बम्जनका विषयमा राष्ट्रिय तथा अन्तर्राष्ट्रिय सञ्चारमाध्यमले पनि प्रचारबाजी नगरेका होइनन् । यतिसम्म कि मणि लामालगायतका कतिपय राजनीतिक नेताहरूले बम्जनको गुणगान मात्र गाइरहे । पक्राउ परेपछि उनी धर्मगुरु भएको दाबी गरिरहेका छन् । बम्जन पक्राउ परेको विषयमा सामाजिक सञ्जालमा मिश्रित टीकाटिप्पणी भइरहेका छन् । बम्जनमाथि आश्रम निर्माणका क्रममा सरकारी वन अतिक्रमण गरेको आरोप पनि छ । अवैध रूपमा विदेशी मुद्रा राखेका बम्जनमाथि प्रहरीले थप अनुसन्धान गरिरहेको छ । अनुसन्धान निष्पक्ष रूपमा हुनुपर्छ । उनीमाथि लगाइएका आरोप पुष्टि भए कानुनी कारबाही हुनुपर्छ । गंगाराज अर्याल, पाणिनि८, अर्घाखाँची"
जनता किन निराश छन् ?,"आम नेपाली शान्तिप्रिय छन् । उनीहरू दंगाफसाद, झडप चाहँदैनन् । अहिले पनि जनताको अवस्था परिवर्तन हुन्छ भन्ने कुरामा आश्वस्त पार्न सके उनीहरू व्यवस्था परिवर्तनमा लाग्दैनन् । पुराना दलका शीर्ष नेताहरूले सुधारको कुनै संकेत नदेखाउँदा मात्र जनतामा निराशा छाएको हो । त्यसैले पुराना दलहरूले आफ्नो परम्परागत गलत काम र शैलीमा लगाम लाउनै पर्छ । शेरबहादुर देउवा, केपी शर्मा ओली, प्रचण्डहरूले आफूहरूले प्रधानमन्त्री पदमा दाबी गर्दैनौं, युवालाई नेतृत्व दिन्छौं, भ्रष्ट नेताहरूको संरक्षण गर्देनौं भनेर सार्वजानिक उद्घोष गरून्, जनतामा आशाको किरण जाग्छ । नयाँ पार्टीहरूले केही भए पनि आशाको किरण देखाएका छन । केही दृष्टान्त हेरौं ।१ आफ्नो सांसदको २ करोड लेनदेनको टेप सार्वजनिक भएको ७२ घण्टाभित्र राष्ट्रिय स्वतन्त्र पार्टीले सांसदलाई बर्खास्त गर्यो । तर एमालेले गोकुल बाँस्कोटाको ७० करोडको टेप काण्डको बचाउ गर्यो, हत्या अभियोग लागेका सांसद लक्ष्मी महतो कोइरीको संरक्षण गर्यो । कांग्रेसले भुटानी शरणार्थी काण्डमा फसेका बालकृष्ण खाण र घाइतेलाई जलाएको आरोप लागेका अफताब आलमको प्रतिरक्षा गरिरहेको छ । २ नक्कली डाक्टरी सर्टिफिकेट जसले बनाए पनि त्यो अपराध नै हो । जनप्रतिनिधि हुँदैमा अपराधबाट मुक्ति पाइँदैन । तर सुनील शर्मालाई जोगाउन कांग्रेस नेताहरू लागिपरेका छन् । ३ लकरमा गोली राखेको भेटिएका, दुई देशको नागरिकता पाइएका ल्हारक्याल लामालाई राजनीतिक नियुक्ति दिन पाउँदा पुरानो दल माओवादी गर्व गर्छ । ४ आम जनताले झापाबाट हराएका कृष्णप्रसाद सिटौलालाई १ वर्ष नबित्दै राष्ट्रिय सभामा लगेर अध्यक्ष बनाउने खेल चलिरहेको छ । यसबाट जनताको मतको अपमान हुँदैन ? गोपाल देवकोटा, जोरपाटी, काठमाडौं"
यसरी चल्छ प्रदेश सरकार ?,"नेपालमा अहिले संघीयता, खास गरी प्रदेश सरकार असफल भइसक्यो भन्ने भाष्य डढेलोसरि फैलँदो छ । दिलबाटै प्रदेश सरकार चाहिन्छ भन्ने मान्छेको खडेरी परिसक्यो । सन् २०१५ मा संघीयतामा गएको देशले सन् २०१७ देखि प्रदेश सरकार भोगेको पनि सात वर्ष भएछ । यो अभ्यास कस्तो भयो ? यति महँगो व्यवस्था अपनाए उपरान्त नेपालीले के पाए ? यस्ता प्रश्नहरूको ओइरो छ । नबिर्सौं, प्रदेश सरकार राजनीतिक मात्रै हैन, प्रशासनिक संस्था पनि हो । नबिर्सौं, राजनीतिक पदाधिकारीहरूलाई सफल बनाउने एक पात्र प्रदेशको प्रशासनिक प्रणाली पनि हो । तर प्रदेश प्रशासन प्रदेश अभ्यासका लागि योग्य छ त ? यही प्रशासनिक पाटोलाई यो लेखले खोतल्नेछ । यो पंक्तिकारले केही महिनाअघि कोशी प्रदेश सरकारबाट गठित उच्चस्तरीय प्रशासन सुधार कार्यदलको नेतृत्व गर्ने मौका पाएथ्यो । प्रदेश प्रशासनसम्बन्धी अनगिन्ती प्रमाण (एभिडेन्स) सँग साक्षात्कार गर्ने मौका पाएथ्यो । कोशी प्रदेशले बेहोरिरहेको अवस्थालाई अन्य प्रदेश प्रशासनहरूसँग सामान्यीकरण (जेनरलाइजेसन) गर्न सकिने देखियो । प्रशासनिक अभ्यासमा ठूलो भिन्नता नरहेकाले यहाँ देखिने तस्बिरहरू सबै प्रदेशसँग मिल्दाजुल्दा नै छन् ।उसो त अहिलेका संघीय प्रशासन र स्थानीय प्रशासन विगतदेखि नै थिए । तिनीहरूसँग काम गर्ने संगठन, साधनस्रोत, भौतिक पूर्वाधार, क्षमता, विधि, प्रविधि र कार्यसंस्कृति थियो । त्यसको विपरीत प्रदेश प्रशासनले यात्रा शून्यबाट थाल्नुपर्यो । नघुमाई भन्नुपर्दा, संघ र स्थानीय तहको भन्दा प्रदेश प्रशासन कमजोर अवस्थामा हिजो थियो र अझै छँदै छ । यदि त्यसलाई नसुधार्ने भए अरु कैयौं वर्ष यसैगरी खेर जाने पक्का छ । बिराएको बाटो ?संघीयतामा जाँदै गर्दा बनाउनुपर्ने थप कानुनहरूको एउटा लेखाजोखा २०७३ तिर संघीय कानुन मन्त्रालयले गरेको थियो । तर प्रदेश सरकारले यस्तो खाले लेखाजोखा गरेको रहेनछ । तथापि संघीय लेखाजोखा प्रतिवेदनले २२ कानुन प्रदेश सरकारले बनाउनुपर्ने भनेको रहेछ । सोमध्ये कोशी प्रदेशले १९ कानुन जारी गर्न भ्याएछ । हालसम्म कोशी प्रदेशले बनाएका कुल ऐनको संख्या ५९ र नियमावली २४ वटा रहेछन् । तर बनाउन बाँकी नियमावली ३५ वटा देखिए । यसबाट सहजै बुझिन्छ, ती ३५ ऐन बने पनि लागू हुने अवस्थामा छैनन् । प्रदेश सरकारले आफैंले बनाउनुपर्ने नियमावलीहरू नबनाउँदा आफ्नै अधिकारको उपयोग नभएको भेटियो ।संविधानमा प्रदेशको एकल अधिकार र नेपाल सरकारले बनाएको कार्यविस्तृतीकरण प्रतिवेदनमा पर्दापर्दै पनि कोशी प्रदेश सरकार (कार्यविभाजन) नियमावली२०७९ मा छुट्न गएका विषय २८ वटा रहेछन् । त्यस्तै, ती दुवैमा परेर पनि कोशी प्रदेश सरकारले नीतिगत प्रबन्ध गर्न बाँकी रहेका विषय २०० वटा रहेछन् । साथै, तिनको अभ्यास गर्न प्रदेशमा संस्थागत व्यवस्था गर्न छुटेका विषय ११६ वटा भएछन् ।संविधानमा स्थानीय तहको एकल अधिकारमा परेका र नेपाल सरकारबाट स्वीकृत कार्यविस्तृतीकरण प्रतिवेदनले स्थानीय कार्यक्षेत्र मानेका ११ विषय प्रदेश सरकारले आफ्नो कार्यविभाजन नियमावलीमा राखेको भेटियो । त्यसैगरी उक्त दुवैमा स्थानीय अधिकार मानिए पनि कोशी सरकारले कानुन निर्माण गरेका विषय १८ वटा देखिए । अझै ती दुवैमा पालिकाहरूको एकल अधिकार भन्दाभन्दै पनि कोशी प्रदेशले आफ्नो मातहत संस्थागत प्रबन्ध गरेका विषय १८ वटा रहेछन् । प्रदेश सरकारसँग साधनस्रोतको अभाव हुँदा पनि स्थानीय तहले गर्ने काममा हात हालेका विषयको सूची लामो देखियो । यसरी पालिकाको कार्यक्षेत्रका करिब ४६ विषयमा प्रदेश सरकारले बजेट विनियोजन गरेको पाइयो ।यसै पनि प्रदेश सरकारसँग राजस्वको संकट छ । यसैले संघबाट पाउने वित्तीय हस्तान्तरणमा जीविका चलाउनुपर्ने बाध्यता प्रदेशको छ । तर पनि प्रदेशमा मन्त्रालयहरूको संख्या बोक्न सक्नेभन्दा धेरै छ । विगतमा कायम १३ मन्त्रालयको संख्या ९ मा झरे पनि अझै अनावश्यक हो । ती मन्त्रालयलाई कामको लोड फिटिक्कै नपुगेको देखियो भने मन्त्रालयको संख्या थप्नु भनेको उप्रीमाथि थुप्री हो । २०७५ मा नेपाल सरकारले प्रशासन पुनःसंरचना गर्दा ३७ खाले कुल १५१ कार्यालय संघबाट कोशी प्रदेश सरकारमा हस्तान्तरित भएका रहेछन् । कतिपय हिजो एकात्मक व्यवस्थामा क्षेत्रीय र जिल्ला स्तरमा खडा गरिएका कार्यालयहरू अहिलेसम्म जस्ताको तस्तै सञ्चालनमा रहेको पाइयो । जस्तै स्वास्थ्य निर्देशनालय (धनकुटा) र १४ जिल्लामा रहेका जनस्वास्थ्य कार्यालयहरू । विडम्बनाको कुरो, प्रदेश प्रशासनले कुल १९३ संगठन बोके पनि नेपालको संविधान र यसबीच प्रदेशले जारी गरेका कानुनहरूले मागेका कमसेकम १५ संगठन प्रदेश सरकारको कोखबाट जन्मिएकै छैनन्, जस्तै कोशी प्रदेश प्रहरी प्रशासन, प्रदेश निजामती किताबखाना, कोशी प्रदेश तथ्यांक ब्युरो, कोशी उच्च शिक्षा बोर्ड, कोशी सामाजिक विकास परिषद्लगायत । अर्थात्, कानुनमा यस्ता संस्थाहरू जन्मे, तर संगठन छैन । मन्त्रालय छ, तर आम नागरिकलाई सेवा दिने मातहतका कार्यालय छैनन् । हुँदाहुँदा, २०७९ भदौमा कुलपतिलगायत ३८ पदाधिकारी रहने गरी प्रदेश प्रज्ञा प्रतिष्ठान ऐन२०७९ जारी गरियो तर यसको गठन र संगठनको अत्तोपत्तो छैन । २०७६ असोजदेखि कोशी प्रदेशसँग लगानी प्राधिकरण छ र सार्वजनिकनिजी सहकारी साझेदारी तथा लगानी प्राधिकरण ऐन२०७६ छ । यसबीच चार वर्ष बितिसक्दा पनि लगानी जुटाउन राजनीतिक र कर्मचारीतन्त्रबाट हुनुपर्ने विशेष पहलको अभाव देखियो । आफैंले आह्वान नगरेको (अनसोलिसिटेड) लगानी प्रस्तावमा मात्रै लगानी प्राधिकरणले हालसम्म काम गरिरहेको छ भने, आफैंले आह्वान गरेको (सोलिसिटेड) लगानी स्किम प्रयोगमा ल्याएकै छैन । त्यसैगरी, प्राधिकरणले हालसम्म ग्रिनफिल्ड प्रोजेक्ट (नयाँ विकास गरिने आयोजना) मा मात्रै काम गरिरहेको छ तर ब्राउनफिल्ड प्रोजेक्ट (बनिसकेको आयोजना) मा हालसम्म प्रवेश गरेकै छैन । उसो त लगानी प्राधिकरणको संगठन विकास अधुरो छ । केवल राजनीतिक रहरले जन्माइएको जस्तो छ, प्राधिकरण ।कोशी प्रदेशसँग कर्मचारीका कुल २,७८९ दरबन्दी भेटिए तर तीसँग थुप्रै झमेला रहेछन् । दरबन्दी संरचना तह हैन, श्रेणीमाथि आधारित छ । ती दरबन्दीले अहिलेसम्म पदनाम पाएका छैनन् । प्रदेश किताबखानाको रेकर्डमा भएको दरबन्दी र कर्मचारी कार्यरत दरबन्दीबीच तालमेल छैन । प्रदेश निजामती सेवा ऐन२०७९ आए पनि नियमावली नआएकाले यो झमेला भएको छ । त्यसमाथि संघले आठ वर्षसम्म संघीय निजामती सेवा कानुन नल्याइदिँदा न गरी खानु न मरी जानु जस्तो अवस्थामा प्रदेश उभिएको छ । यतिखेर प्रदेश प्रशासनमा निवृत्तिभरण दिनुपर्ने पद सृजना गर्नुपर्दा आजको मूल्यमा एउटा कार्यालय सहयोगीका लागि १ करोड ८ लाख र सातौं स्तरको अधिकृतका लागि २ करोड १३ लाख रुपैयाँ आर्थिक भार प्रदेश सरकारमाथि थपिने देखियो । यस अवस्थामा प्रदेश सरकारले आर्थिक भार थप्दै जानुभन्दा कर्मचारीको क्षमता बढाउने र प्रविधिको उपयोग गर्दै सेवाको सुधार र विस्तार गर्नुपर्ने हो । तर त्यो बाटो समाएको कमै भेटियो ।संगठनमा जहिले पनि सामान्य प्रशासन र विशेषज्ञ प्रशासनबीच उत्तम सन्तुलन जरुरी हुन्छ । कतै सामान्य प्रशासनिक जनशक्ति चाहिन्छ भने कैयन् कार्यहरूमा विशिष्ट प्राविधिक दक्षता बोकेका जनशक्ति नभई हुन्न । यसैका लागि निजामती प्रशासनमा संसारभर अनेकन् सेवा, समूह र उपसमूहहरूको प्रबन्ध गरिन्छ । तर कोशी प्रदेशमा प्रशासन, वन, शिक्षा, स्वास्थ्य, इन्जिनियरिङ, कृषि, सूचना प्रविधिजस्ता सातवटा सेवा तोकिए पनि तीअन्तर्गत विशेषज्ञ कर्मचारीको व्यवस्था गर्न समूह उपसमूहको बन्दोबस्त भएको छैन । प्रदेश प्रहरीको विषय अझै पेचिलो देखियो । २०७५ मा नेपाल सरकारले गठन गरेको एउटा प्रदेश सुरक्षा समन्वय समिति छ जहाँ प्रदेश सरकार छ । तर यो समन्वयकारी भूमिकामा मात्र सीमित छ । शान्तिसुरक्षाका सवालमा प्रहरी र सुरक्षा निकायले संघीय गृह मन्त्रालयलाई मान्छ । जबकि प्रहरीको पूर्वाधार निर्माण र अन्य कार्यमा प्रदेश सरकारले बजेट खर्च गर्दैै आएको छ । तर शान्तिसुरक्षामा प्रदेश सरकार भूमिकाविहीन देख्दा गाईको चाकर मात्रै गर्ने भाइको कथाको झझल्को आउँछ । बिट मार्नुअघिमाथिको बयान ठूलो बरफको डल्लाको एक छेउको तस्बिर मात्रै हो । यो अवस्थामा, प्रदेश सरकारले कसरी काम गर्न सक्छ ? कसरी नागरिकलाई सन्तुष्ट राख्न सक्छ ? तर विगत र वर्तमानका प्रदेश नेतृत्वहरू दोषमुक्त छैनन् । किन सशक्तताका साथ संघसँग प्रदेशहरू प्रस्तुत हुन सकेनन् ? यो बुझिनसक्नु छ । सम्भवतः आफ्नै दलको उपल्लो तहका नेताको कोपभाजनमा राजनीतिक करिअर गुमाउनुपर्ला भन्ने त्रासमा प्रदेश नेतृत्वहरूले प्रादेशिक धर्मको निर्वाह विगतमा गरेनन् र अहिले पनि गरिरहेका छैनन् । अब दुइटा बाटा मात्रै छन् । कि त प्रदेश सरकारलाई अविलम्ब अधिकार, साधनस्रोत र क्षमता दिलाएर चलायमान बनाऊ नत्र प्रदेशको आत्मालाई मुक्ति देऊ ! अर्थात्, दुई तहको सरकारमा जाऊ ! घिमिरे नेपाल सरकारका पूर्वसचिव हुन् ।"
"त्यो मधेश, यो कोशी","एमालेले गत महिना पुष्पलाल (मध्यपहाडी) राजमार्ग हुँदै १८ दिने संकल्प यात्रा गर्यो । यो संकल्प यात्रा र २०७३ को मेचीमहाकाली अभियानमा मिल्दोजुल्दो परिस्थिति थियो । त्यति बेला एमालेविरुद्ध मधेशमा अफवाह र घृणा फैलाइएको थियो, यति बेला कोशीमा । संविधानसभाबाट २०७२ असोज ३ मा संविधान जारी गर्दा मुलुकमा कांग्रेस नेतृत्वको सरकार थियो । तर, निसानामा एमाले पर्यो । कारण थियो संविधान जारी गर्ने क्रममा एमाले अध्यक्ष केपी शर्मा ओलीले लिएको अडान । संविधान जारी गर्नु दुई दिनअघि २०७२ असोज १ मा भारतीय प्रधानमन्त्री नरेन्द्र मोदीको दूत बनेर नेपाल आएका भारतीय विदेश सचिव एस जयशंकरले संविधान जारी गर्नबाट रोक्न खोजेका थिए । कूटनीतिक मर्यादा नाघेरै जयशंकर र तत्कालीन भारतीय राजदूत रञ्जित रे ओली निवास, बालकोट पुगेका थिए । अध्यक्ष ओलीले त्यति बेलै जयशंकरलाई इट्स टु लेट भनेर फर्काइदिएपछि भारत चिढियो । तराईमधेशका भूभागलाई एउटै प्रदेश बनाउनुपर्ने भारतीय प्रस्तावलाई ओलीको अडानले ब्रेक लगाइदियो । नेपालको अस्थिरतामा रमाउन चाहेको भारतले संविधान जारी भएको केही दिनमै नाकाबन्दी सुरु गर्यो । संविधान जारी भएको तीन सातापछि ओली प्रधानमन्त्री बने । नाकाबन्दी नहटेसम्म भारत भ्रमणमा नजाने ओलीको अडानले भारत गल्न बाध्य भयो । पछि भारतपट्टि निर्भरता घटाउन २०७२ चैतमा ओलीले चीन भ्रमण गरेका बेला उत्तरी छिमेकसँग यातायात र पारवहन सम्झौतासमेत भयो । नयाँ संविधान जारी भएपछि तराईमधेशमा एमाले मधेशविरोधी पार्टी हो भन्ने भाष्य निर्माण गर्न खोजिएको थियो । त्यही भाष्यलाई बलियो बनाउन एमालेलाई मधेश प्रवेशमा रोक लगाउनेदेखि भौतिक आक्रमणसम्मका घटना भए । एमालेका कार्यालयहरूमा तोडफोड गरियो । एमालेका शीर्ष नेताहरूलाई मधेश प्रवेशमा निषेध गर्न खोजियो । २०७३ फागुन २१ मा सुरु भएको संविधान कार्यान्वयन, निर्वाचन, समृद्धि र स्वाभिमान ः राष्ट्रिय एकता र सामाजिक सद्भावका लागि मेचीमहाकाली अभियान फागुन २३ मा सप्तरी पुग्दा हिंसात्मक घटना भयो । तत्कालीन मधेशी मोर्चाले एमालेको अभियान बिथोल्न ठूलो संख्यामा घरेलु हतियारसहितका कार्यकर्ता परिचालन गरेको थियो । एमालेको अभियानमा अवरोध गर्न खोज्ने पाँच जनाको प्रहरीको गोली लागेर ज्यान गयो । केही जिल्लामा अभियान नै स्थगित गर्नुपर्यो । त्यति बेला एमालेमुक्त मधेश बनाउँछौं जस्ता उत्तेजक अभिव्यक्तिहरू सुनिन्थे । २०७४ सालको स्थानीय निर्वाचनमा कांग्रेस र माओवादीको सत्ताधारी गठबन्धनका बाबजुद २९१ पालिका प्रमुखमा जितेर देशव्यापी पहिलो हुँदा एमाले मधेश प्रदेशमा पाँचौं दलमा सीमित भयो । २०७४ कै प्रतिनिधिसभा निर्वाचनमा माओवादीसँग गठबन्धन गर्दा पनि एमालेले ३२ संसदीय क्षेत्रमध्ये धनुषा र सिरहामा गरी दुई स्थान मात्र जित्यो । सात प्रदेशमध्ये छ वटामा एमाले र माओवादी (पछि नेकपा) को सरकार बन्दा मधेशमा प्रतिपक्षमा बस्नुपर्यो । तर अहिले मधेशमा स्थिति फरक छ । २०७४ सालमा मधेशमा १८ पालिकामा नेतृत्व जितेको एमालेले गत वर्षको निर्वाचनमा ३० पालिका जितेको छ, १०७ सिट रहेको मधेश प्रदेशमा प्रत्यक्षतर्फ एमालेले सबैभन्दा बढी १५ सिट जित्यो । समानुपातिक सिट जोड्दा पनि एमाले २३ सिटसहित प्रदेशसभामा सबैभन्दा ठूलो छ । यता कोशीमा एमालेको जनाधार तुलनात्मक रूपमा पहिलेदेखि नै बलियो हो । २०७९ सालको चुनावमा सत्ताधारी दलको गठबन्धनका बाबजुद एमाले कोशीमा सबैभन्दा ठूलो दल बनेको छ । पाँच वर्षसम्म नामकरण नभएको प्रदेश१ ले २०७९ फागुन १७ मा कोशी नाम पायो । नामकरणका बेला ९३ सदस्यीय प्रदेशसभाका ८२ सांसदले कोशी का पक्षमा मत दिएका थिए । एमाले, कांग्रेस, माओवादीसहितका दलहरूको सहमतिबाटै कोशी नामकरण गरिएको थियो । विपक्षमा ४ मत परेको थियो भने ६ जना अनुपस्थित थिए । एमालेका तत्कालीन मुख्यमन्त्री हिक्मतकुमार कार्कीको अग्रसरतामा नामकरण टुंग्याइएको थियो, जसलाई वर्तमान सत्ता गठबन्धनका दल कांग्रेस र माओवादीले साथ दिएका थिए । तर अहिले नामकरणको विषयलाई लिएर कोशी प्रदेशमा पहिचान पक्षधरले एमालेलाई निसाना बनाइरहेका छन् । वैधानिक प्रक्रियाबाट राखिएको नामविरुद्ध आन्दोलनमा उत्रिएका उनीहरूले आफ्ना माग पनि शान्तिपूर्ण र वैधानिक बाटोबाट राख्नुपर्ने हो तर त्यस्तो देखिँदैन । एमाले नेताहरूमाथि आक्रमणका प्रयास पटकपटक भइरहेका छन् । देशमा चौतर्फी निराशा छाइरहेका बेला गत महिना एमालेले सुदूरपश्चिमको झुलाघाटबाट संकल्प यात्रा गरेको थियो । मध्यपहाडका २६ जिल्लाका २१५ बस्तीलाई जोड्ने पुष्पलाल (मध्यपहाडी) राजमार्ग हुँदै १८ दिने संकल्प यात्रा गर्ने क्रममा पहिचान पक्षधरले कोशी प्रदेश प्रवेशमा रोक लगाउन खोजेका थिए । यात्रा पश्चिमबाट गण्डकी नआइपुग्दै अनेकन धम्की र हल्ला फिँजाइएका थिए । यात्रा बिथोल्न कोशी बन्द आह्वानसमेत गरिएको थियो । त्यही कारण संकल्प यात्राका विषयमा आम चासो पनि उत्पन्न भएको थियो । संकल्प यात्राका क्रममा हामी केही तेह्रथुमको जिरीखिम्ती बजार पुग्दा कालो झन्डा बोकेका केही मानिस भेटिए । उनीहरू नारा लगाइरहेका थिए । त्यहीबीचमा रहेकी एक अधबैंसे महिलाले सुरक्षार्थ खटिएका प्रहरीलाई भन्दै थिइन्, केपी ओली हाम्रा बा हुन्, हामी उहाँलाई केही गर्दैनौं । हाम्रो कुरा त भन्न पाउनुपर्यो नि ! उनको हातमा भने कालो झन्डा थियो । ओली नेतृत्वको एमाले टोली जिरीखिम्तीमा नरोकिई अगाडि बढ्यो । संकल्प यात्राका क्रममा जहाँजहाँ सभा गरिएका थिए, त्यहाँ व्यापक उपस्थिति देखिन्थ्यो । पाँचथरको चिवाभन्ज्याङसम्म पुग्दा स्थानीय झाँकी र परिकारबाट नेताहरूलाई सम्मान गरिएको थियो । लिम्बू समुदायमा मौलिक सांस्कृतिक बिम्बका रूपमा लिइने सिलाम साक्मा स्नेहपूर्वक लगाइदिएर जनताले नेताहरूको छाती सजाइदिएका थिए । संकल्प यात्रामा एमालेका अध्यक्ष ओलीसँग सौहार्दपूर्वक भेटेर आफ्ना कुरा राख्ने र कन्भिन्स गर्ने अवसर पहिचान पक्षधरलाई थियो तर त्यो समयको सदुपयोग गर्न खोजिएन । पहिचान पक्षधरले संघ र प्रदेश दुवैतिर प्रतिपक्षमा रहेको एमालेलाई मात्र निसाना बनाउनु र सत्ता पक्षलाई कुनै दबाब नदिइनु भने उदेकलाग्दो छ ।"
मानव अधिकार आयोगको सिफारिस कार्यान्वयनको सवाल,"राष्ट्रिय मानव अधिकार आयोगलाई संविधानले बृहत् कार्यादेश दिएको छ । मानव अधिकारको संरक्षण र सम्वर्द्धन गर्नु आयोगको प्रमुख दायित्व हो । नेपाल सरकारलाई मानव अधिकारको सम्मान, संरक्षण र परिपूर्ति गर्नका लागि बाध्य बनाउन पनि आयोगको मुख्य भूमिका हुन्छ र हुनुपर्छ । संविधानको धारा २४९ बमोजिम मानव अधिकारको सम्मान, संरक्षण, सम्वर्द्धन र त्यसको प्रभावकारी कार्यान्वयनलाई सुनिश्चित गर्नु आयोगको संवैधानिक दायित्वभित्र पर्छ ।राष्ट्रिय मानव अधिकार संस्थाहरूको सन् १९९१ मा पेरिसमा भएको सम्मेलनबाट हरेक राज्यमा मानव अधिकारको संरक्षण र सम्वर्द्धनका निम्ति सरकारलाई जिम्मेवार बनाउन एउटा राष्ट्रिय संस्था आवश्यक रहेको प्रस्ताव पारित गरिएको थियो । सोही प्रस्तावलाई लिएर सन् १९९३ मा संयुक्त राष्ट्रसंघद्वारा पेरिस सिद्धान्त जारी गरिएको थियो, जसमा आयोगको स्वतन्त्रता र स्वायत्तता, गठन प्रक्रिया समावेशी र पारदर्शी, पर्याप्त आर्थिक स्रोतसहितको आर्थिक स्वतन्त्रता, मानव अधिकार संरक्षण र सम्वर्द्धनका लागि बृहत् कार्यादेश हुनुपर्नेजस्ता विषय छन् । कुनै पनि मुलुकमा सुशासन कायम गर्न मानव अधिकारको सम्मान र संरक्षण हुनुपर्ने सवाललाई नकार्न सकिँदैन । आयोग स्थापनाको एक मात्र उद्देश्य मानव अधिकार उल्लंघन र ज्यादतीबाट पीडित नागरिकको न्यायमा पहुँच अभिवृद्धि गर्नु र देशमा सुशासन अर्थात् विधिको शासन कायम राख्नु हो । तर, नेपालमा मानव अधिकार आयोग पछिल्लो समय प्रायः कुनै न कुनै रूपमा विवादित हुने गरेको छ । आफ्नै बारेको विवाद निरूपण गर्न नसक्दा र विवादरहित कार्य वातावरण बनाउन नसक्दा नागरिकले न्याय पाउने कुरामा प्रश्न खडा हुने गरेको छ । यसले आयोगको विश्वसनीयता खस्कँदै गइरहेको आभास दिलाउँछ । फलस्वरूप मानव अधिकार उल्लंघनकर्ताको मनोबल वृद्धि हुन जान्छ । नेपालमा तत्कालीन विद्रोही माओवादीको सशस्त्र युद्ध चलिरहेका बेला मानव अधिकार आयोग गठन भएको हो । त्यति बेला नागरिक र राजनीतिक अधिकारको अत्यधिक उल्लंघन भइरहेको थियो । आयोगको कामकारबाही पनि नागरिक र राजनीतिक अधिकारमा बढी केन्द्रित भएको देखिन्थ्यो । तर हालको अवस्था फरक छ । संविधानको मौलिक हकसम्बन्धी व्यवस्था हेर्ने हो भने नागरिक र राजनीतिक अधिकारका साथै आर्थिक, सामाजिक र सांस्कृतिक हकलाई समेत महत्त्वपूर्ण स्थान दिइएको छ । आर्थिक, सामाजिक र सांस्कृतिक अधिकारका मुद्दा समयले सिकाउँदै गएका विषय हुन् । यी अधिकार प्रगतिशील अनुभूति (प्रोग्रेसिभ रियलाइजेसन) का आधारमा कार्यान्वयन हुँदै जान्छन् भन्ने विषयमा भने पुनर्विचार गर्नुपर्ने समय आइसकेको छ । कुनै पनि सम्बद्ध आयोगले मानव अधिकारबारे सचेतना फैलाउने, अध्ययनअनुसन्धान गरी सरकारलाई सिफारिस गर्ने, नागरिक समाज र सरकारबीच पुलको काम गरी मानव अधिकारप्रतिको दायित्वबोध गर्नेगराउने जिम्मेवारी निर्वाह गर्छ । सन् २०१८ को राष्ट्रिय सम्मेलनले माराकेच घोषणा जारी गरेको छ । सबै मानव अधिकार राष्ट्रिय संस्थाहरूले स्वीकार गरेको उक्त घोषणाले मानव अधिकार रक्षकको अधिकारलाई संरक्षण र सम्वर्द्धनमा जोड दिएको छ । २०१५ अक्टोबरमा ग्लोबल अलायन्स फर ह्युमन राइट्स (गानरी) ले मेरिडा घोषणा लागू गरेको छ, जसको एक मात्र उद्देश्य दीर्घकालीन लक्ष्य हासिल गर्न राष्ट्रिय मानव अधिकार संस्थाहरूले मानव अधिकारलाई केन्द्रबिन्दुमा राखी कार्य गर्नु हो । नेपालमा भने यस्ता घोषणा, सम्झौता तथा सहमतिको पूर्ण कार्यान्वन भएको देखिँदैन । अग्रभागमा रही काम गरिरहेका मानव अधिकार रक्षक नै बढी जोखिममा रहेका तथ्यहरू उजागर भएका छन् । उनीहरूलाई न्यायको अनुभूति दिलाउने काम चुनौतीपूर्ण बन्दै गएको छ । मानव अधिकार रक्षकको मानव अधिकार संरक्षण र सम्वर्द्धनका लागि छुट्टै कानुनको आवश्यकता महसुस गरेर मस्यौदासमेत बुझाइसक्दा पनि यसलाई अगाडि बढाउन ध्यान दिइएको छैन । अन्य देशका आयोगजसरी नेपालले मानव अधिकार उल्लंघन रोकथाममा उल्लेख्य कार्य गर्न सकेको पाइँदैन । मानव अधिकार उल्लंघनका घटना भइसकेपछि भन्दा पनि हुनै नदिन जोड दिनुपर्ने हो, तर यसमा राष्ट्रिय मानव अधिकार आयोग चुकिरहेको छ । आयोगले मानव अधिकार उल्लंघन र ज्यादतीका घटनालाई उजुरीका रूपमा ग्रहण गरेर आवश्यक अनुसन्धान तथा अनुगमन गरी नेपाल सरकारलाई सिफारिस गर्छ । आयोगको आर्थिक वर्ष २०७९८० को प्रतिवेदनअनुसार, हालसम्म परेका उजुरी अनुसन्धान गरेर पीडितहरूलाई २८ करोड १३ लाख १ हजार १९७ रुपैयाँ क्षतिपूर्ति दिलाउन सरकारलाई सिफारिस गरिएको थियो । त्यसमध्ये करिब ७ करोड रुपैयाँ मात्र पीडितले पाएको आयोगको अभिलेख छ । आयोगले हालसम्म १,४०७ वटा सिफारिस गरी कार्यान्वयनका लागि नेपाल सरकारसम्बन्धित निकायलाई पठाइएकामा १५३ प्रतिशत पूर्ण र ३९२ प्रतिशत आंशिक कार्यान्वयन भएको एवं ४५५ प्रतिशत सिफारिस कार्यान्वयन नभएको विडम्बनापूर्ण अवस्था छ । आयोगले ३५८ जनालाई कारबाहीका लागि सिफारिस गरेकामा ३७ जना मात्र त्यसको दायरामा आएका छन् । तथ्यांक हेर्दा आयोगको सिफारिस कार्यान्वयनको अवस्था कमजोर छ, जसले गर्दा पीडितको न्यायप्राप्तिको अधिकारमा कुठाराघात भएको छ । यसबाट आयोगको औचित्यमा समेत प्रश्न खडा भएको छ । मानव अधिकारको संस्कृतिलाई संस्थागत गर्न सरकार उदासीन रहँदै गर्दा दण्डहीनताको कुसंस्कृतिले पनि प्रश्रय पाएको छ । यसले गर्दा राज्यप्रति नै नागरिकहरूको वितृष्णा बढ्दै गएको छ । आयोगले गरेका कारबाहीको सिफारिस कार्यान्वयन नहुनु भनेको दण्डहीनता बढ्दै जानु हो । आयोगले आफ्ना सिफारिसमा एकरूपता कायम गर्न नसक्ने समस्या पनि छ । संविधानले मानव अधिकारको संरक्षण र सम्वर्द्धनका निम्ति अन्य विषयगत आयोगसमेत गठन गरेको छ । यी विषयगत आयोग र राष्ट्रिय मानव अधिकार आयोगबीच प्रभावकारी समन्वय तथा सहकार्यको अभाव छ । मानव अधिकार उल्लंघन र ज्यादतीका विषयमा एकै खालको सिफारिस नभई दोहोरोपना हुने गरेको छ । त्यस्तै, एकै प्रकृतिका मुद्दामा कुनै आयोगले एक खालको त कुनैले अर्कै खालको निर्णय गरेको देखिन्छ । यसबाट पनि नेपाल सरकारलाई सिफारिसको पूर्ण कार्यान्वयन चुनौतीपूर्ण बन्दै गइरहेको छ । विगतका विभिन्न खाले द्वन्द्वमा भएका मानव अधिकार उल्लंघन र ज्यादतीका मुद्दामा आयोगबाट गरिएका सिफारिस कार्यान्वयन गर्ने बेला तत्तत् समयका उल्लंघनकर्ता नै सरकारमा पुगेका हुन्छन् । यसले पनि आयोगका सिफारिस कार्यान्वयनमा अवरोध पुग्छ । आयोगमा राजनीतिक भागबन्डाका आधारमा पदाधिकारी चयन हुने पद्धति छ, जसका कारण मानव अधिकारका क्षेत्रमा क्षमतावान् तथा व्यावसायिक व्यक्तिको अभाव देखिन्छ । त्यसैले पदाधिकारीबाट अपरिपक्व निर्णय हुन गई कार्यान्वयनमा पनि फितलोपन देखिने गरेको छ । आर्थिक, सामाजिक तथा सांस्कृतिक अधिकार प्रगतिशील अनुभूतिका आधारमा क्रमिक रूपमै कार्यान्वयन हुँदै जान्छ भन्ने महासन्धिको पक्षराष्ट्र नेपाल पनि हो । त्यही कारण पनि आयोगका आर्थिक, सामाजिक र सांस्कृतिक अधिकारसम्बन्धी सिफारिस कार्यान्वयनमा सरकारले ढिलाइ गरेको हुन सक्छ । राजनीतिक दबाब र प्रभाव नभएको क्षेत्र खासै पाइँदैन । मानव अधिकार तत्काल सम्बोधन गर्नुपर्ने अत्यन्तै संवेदनशील विषय भए पनि कहिलेकाहीँ राजनीतिक दबाब र प्रभावका कारण सिफारिस अपरिपक्व हुन पुग्छ र त्यसको कार्यान्वयनमा प्रश्न उठ्छ । फलस्वरूप पीडितले न्यायको अनुभूति गर्न नसक्ने परिस्थिति आउँछ । मुलुक संघीय संरचनामा गएसँगै तीनै तहका सरकारसँग आयोगले प्रभावकारी समन्वय गर्न नसक्दा पनि सिफारिस कुन तहबाट कार्यान्वयन गर्ने भन्नेमा अन्योल हुने गरेको छ । राष्ट्रिय मानव अधिकार आयोगले गरेका नीतिगत सिफारिसहरू कार्यान्वयन भएर मानव अधिकारमैत्री नीतिहरू निर्माण नभएका होइनन् । कोभिड महामारीमा आयोगले नागरिक समाजसँग सहकार्य गरी महामारीको समयमा हुन सक्ने मानव अधिकार उल्लंघन रोक्न देशैभरि सञ्जाल बनाई प्रभावकारी भूमिका निर्वाह गरेको थियो । आयोगको यस्तो कार्यलाई अन्य देशका आयोगले समेत अनुकरण गरेका थिए । आयोगका यस्ता सकारात्मक कार्यका उदाहरण अन्य पनि धेरै छन् । आयोगले मानव अधिकारका जल्दाबल्दा सवाललाई मनन गरी सबै सरोकारवाला पक्षसँग सहकार्य र समन्वय बढाई विश्वसनीय वातावरण बनाउनुपर्छ । अन्तर्राष्ट्रिय स्तरमा भएका राम्रा अभ्यासलाई अनुसरण गरी आफ्ना सिफारिस पूर्ण रूपमा कार्यान्वयन गर्न पनि प्रभावकारी पहल गर्नुपर्छ । खतिवडा राष्ट्रिय मानव अधिकार आयोगको मधेश प्रदेश कार्यालयकी प्रमुख हुन् ।"
त्रिविमा अनलाइन प्रणाल,"काठमाडौं (कास) त्रिभुवन विश्वविद्यालय परीक्षा नियन्त्रण कार्यालय बल्खुले विद्यार्थीले दिएको अनलाइन आवेदनका आधारमा शैक्षिक प्रमाणपत्र उपलब्ध गराउने घोषणा गरेको छ । मंगलबार परीक्षा नियन्त्रक पुष्पराज जोशीले सूचना प्रकाशित गर्दै माघ १५ देखि अनलाइनबाट शैक्षिक प्रमाणपत्र उपलब्ध गराउने घोषणा गरेका हुन् । कार्यालयको सेवा छरितो बनाउने मागसहित दुई सातादेखि केन्द्रीय क्याम्पस कीर्तिपुरको स्वतन्त्र विद्यार्थी युनियनले दबाबमूलक कार्यक्रम गर्दै आएको छ । स्ववियुले सहमति, सम्झौताभन्दा पनि माग पूरा भएको ग्यारेन्टी भएमात्र धर्नालगायत विरोध र आन्दोलनको कार्यक्रम फिर्ता लिने जनाएको छ । केन्द्रीय परीक्षा सञ्चालक समिति बैठकले क्षेत्रीय परीक्षा नियन्त्रण कार्यालयबाट दिइने सुविधा पनि अनलाइनबाट हुने निर्णय गरेको थियो ।"
भारतको निकासी प्रतिबन्धपछि मौलायो प्याज तस्करी,"सबै नाकामा उस्तै गत शनिबार रूपन्देही प्रहरीले करिब ८५ हजार मूल्यको १ हजार ७ सय किलो प्याज बरामद गरेको थियो । गत मंगलबार पर्साका विभिन्न स्थानबाट सशस्त्र प्रहरीले २४ लाख मूल्य बराबरको प्याज र कपडा बरामद गरेको थियो । गत शुक्रबार बारा प्रहरीले पथलैया चोकबाट १७ हजार ७३० किलो प्याज बरामद गरेको थियो । दुई साताअघि जिल्ला प्रहरी बाराले सोही क्षेत्रबाट ७२ हजार मूल्य बराबरको प्याज बरामद गरेको थियो । जिल्ला प्रहरी पश्चिम नवलपरासीको प्रतापपुर गाउँपालिका५ र पाल्हीनन्दन गाउँपालिका५ भगतपुरबाट मंसिर २२ मा जिल्ला प्रहरी कार्यालय पश्चिमले चार लाख मूल्य बराबरको करिब ९ सय किलो प्याज बरामद गरेको थियो । तस्करी गरी काठमाडौं लैजाँदै गरिएको करिब १६ टन प्याज गत पुस १ गते काभ्रेपलाञ्चोकको धुलिखेल नगरपालिकाको काभ्रे भञ्ज्याङबाट प्रहरीले बरामद गरेको थियो । भैरहवामा पनि प्रतिबन्धपछि ठूलो परिमाणमा प्याज बरामद भएको थियो । भन्सार विभागका अनुसार भन्सार विभागका अनुसार गत आर्थिक वर्षमा करिब ६ अर्ब ७५ करोड बढी मूल्यको प्याज आयात भएको छ । भारतको नासिक, इन्दौर, कानपुर र गुजरातबाट नेपालमा प्याज आउँछ । आन्तरिक उत्पादन ज्यादै न्यून भएका कारण नेपाली उपभोक्ता भारतीय प्याजमा निर्भर हुन बाध्य छन् ।"
नेप्से ६ महिनायताकै उच्च बिन्दुमा,"(काठमाडौं)सेयर कारोबार मापक नेप्से परिसूचक मंगलबार ५४५४ अंकले बढेर २ हजार १ सय ७५१७ बिन्दुमा उक्लिएको छ । यो पछिल्लो ६ महिनायताकै उच्च हो । यसअघि गत साउन ८ (जुलाई २४, २०२३) मा नेप्से २ हजार २ सय बिन्दुमा थियो । त्यसयता ओरालो लागेको नेप्से गत मंसिरमा ५ मा १ हजार ८ सय २९ बिन्दुमा झरेको थियो । त्यसपछि भने नेप्सेमा सुधार देखिन थालेको सोही क्रममा मंगलबार नेप्से २ हजार १ सय ७५ बिन्दुमा पुगेको हो । खासगरी पछिल्ला दुई कारोबार दिन (गत आइतबार र मंगलबार) सेयर बजारमा उत्साह देखिएको छ । गत आइतबार ३१५२ र मंगलबार ५४५४ गरी दुई दिनमा नेप्से ८६ अंकले बढिसकेको छ । त्यसो त गत मंसिर २४ मा एकै दिन नेप्से १११ अंकले बढेको थियो । तर त्यो वृद्धि दिगो रूपमा टिक्न सकेन । तर पछिल्ला दुई दिनको वृद्धि दिगो र परिपक्व देखिएको जानकार बताउँछन् । अहिले सेयर बजारलाई सबैतिरबाट अनुकूल वातावरण बन्दै गएको छ । मौद्रिक नीतिको समीक्षामार्फत राष्ट्र बैंकले थोरै भए पनि खुकुलो नीतिगत व्यवस्था गरेको छ, वित्तीय प्रणालीमा पर्याप्त तरलता छ, ब्याजदर निरन्तर घट्दो छ, लगानीका अन्य क्षेत्रमा अपेक्षित रूपमा सुधार हुन सकेको छैन, धेरै बजार धेरै तल घटिसकेको छ । यी कारणले सेयर बजारमा सकारात्मक संकेत देखिन थालेको उनीहरूको भनाइ छ । पछिल्ला दुई दिनको कारोबारले सेयर बजारमा सुधारको प्रस्ट संकेत देखिएको छ, स्टक ब्रोकर्स एसोसिएसनका पूर्वअध्यक्ष नरेन्द्रराज सिजापतिले भने, पुस मसान्तका कारण स्वीकृत भएर पनि प्रवाह भइनसकेको धेरैको सेयर कर्जा अहिले बजारमा आएको छ । यसले पनि आइतबार र मंगलबार बजारमा राम्रो सुधार देखिएको उनले बताए । त्यसो त सेयर बजार प्रभावित हुने धेरै सूचक सकारात्मक छन्, तर पनि लगानीकर्ताको आत्मविश्वास बढिरहेको थिएन, उनले थपे, पछिल्ला दिनमा लगानीकर्ताको आत्मविश्वासमा पनि सुधार आएको देखिएको छ । पछिल्ला दिनमा परिपक्व कारोबार भइरहेकाले त्यो सुधारको संकेत हुन सक्ने उनको भनाइ छ । बैंकहरूले यही माघमा पनि ब्याजदर घटाएका छन् । वित्तीय प्रणालीमा पर्याप्त तरलता रहेको, मौद्रिक नीतिमार्फत राष्ट्र बैंकले पनि केही खुकुलो नीतिगत व्यवस्था गरेको छ । उल्लिखित कारणले बिस्तारै लगानीकर्तामा आत्मविश्वास बढ्न थालेकाले त्यसको सकारात्मक प्रभाव सेयर बजारमा परेको जानकार बताउँछन् । मंगलबार कारोबारमा आएका मध्ये २१४ कम्पनीको सेयर मूल्य बढ्यो, ३१ वटाको घट्यो र बाँकी २ वटाको स्थिर छ । मंगलबार १ लाख ३३ हजार ६१ वटा कारोबारबाट २ करोड ३३ लाख ७० हजार ५३ कित्ता सेयर किनबेच भए । ती किनबेचमा ८ अर्ब २ करोड ३८ लाख रुपैयाँ बराबरको सेयर कारोबार भएको छ । अघिल्लो कारोबार दिनको तुलनाका कारोबार रकम बढी हो । गत आइतबार सेयर बजारमा ५ अर्ब ४५ करोड रुपैयाँ बराबरको सेयर कारोबार भएको थियो । मंगलबारको कारोबार पनि पछिल्लो दुई वर्षयताकै उच्च हो । नेप्से बढेसँगै सेयर बजारको आकार (कुल बजार पुँजीकरण) पनि बढेर ३४ खर्ब १६ अर्ब रुपैयाँ कायम भएको छ । गत आइतबार कुल बजार पुँजीकरण ३३ खर्ब ३० अर्ब रुपैयाँ थियो । मंगलबार कारोबारमा आएका मध्ये सबै उपसमूहमा सुधार आएको छ । यसअनुसार बैंकिङ २०३, विकास बैंक २६३, फाइनान्स ४७५, होटल तथा पर्यटन ११६, हाइड्रोपावर ३५१, लगानी ३७०, जीवन बिमा १७८, उत्पादन २४९, लघुवित्त ३०२, निर्जीवन बिमा १९२, अन्य २६२ र व्यापार उपसमूहको परिसूचक २१५ प्रतिशत बढेको नेप्सेको तथ्यांक छ ।०७८ भदौ २ मा नेप्से परिसूचक हालसम्मकै उच्च बिन्दु (३ हजार १ सय ९९) मा थियो । नेप्सेको अघिल्लो उच्च बिन्दु ०७२ साउन १२ मा थियो । त्यति बेला नेप्से परिसूचक १ हजार ८ सय ८१ बिन्दुमा पुग्दा कुल बजार पुँजीकरण २० खर्ब ७० अर्ब ९९ करोड रुपैयाँ पुगेको थियो । त्यसयता घटेको बजार पुनः बढेर ०७८ भदौ २ मा नेप्से परिसूचक र बजार पुँजीकरण दुवै हालसम्मकै उच्च बिन्दुमा पुगेर नयाँ रेकर्ड बनेको थियो ।"
६ महिनामा डेढ लाखले घुमे चितवन निकुञ्ज,"(चितवन) वन्यजन्तु अवलोकनका लागि देशको मुख्य पर्यटकीय गन्तव्य चितवन राष्ट्रिय निकुञ्ज घुम्नेको संख्या ६ महिनामा करिब डेढ लाख पुगेको छ । निकुञ्ज घुम्नेमा स्वदेशी पर्यटकको संख्या उल्लेख्य छ । ६ महिनामा निकुञ्जले साढे १७ करोड रुपैयाँ हाराहारी आम्दानी गर्दा पर्यापर्यटनबाट मात्रै १४ करोडभन्दा धेरै राजस्व उठाएको निकुञ्ज कार्यालयले जनाएको छ । चितवन राष्ट्रिय निकुञ्ज दुर्लभ वन्यजीव एकसिंगे गैंडा, पाटे बाघ, घडियाल गोहीलगायतको मुख्य बासस्थल हो । यस्ता जीवजनावर, पन्छी, जलचर, वनस्पति हेर्न र निकुञ्ज आडका आदिवासी थारू, बोटे, कुमाल समुदायका संस्कार, संस्कृति र नाचगानमा रुचि भएका स्वदेशीविदेशी पर्यटक यहाँ आउँछन् । चालु आर्थिक वर्षको पुससम्म १ लाख ४८ हजार ३९१ जना पर्यटकले चितवन निकुञ्ज घुमेका छन् ।निकुञ्ज घुम्नेमध्ये ९० हजार ११४ नेपाली र ४३ हजार ४२५ विदेशी रहेको निकुञ्जका सूचना अधिकारी एवं संरक्षण अधिकृत गणेशप्रसाद तिवारीले बताए । यस अवधिमा सार्क राष्ट्रका १४ हजार ८२२ जनाले निकुञ्ज घुमेका छन् । उनीहरू प्रायः भारतीय हुन् ।निकुञ्जले यस अवधिमा १७ करोड ४८ लाख ७० हजार १६१ रुपैयाँ राजस्व उठाएको छ । यसमध्ये पर्यटनबाट मात्रै १४ करोड ४७ लाख ८१ हजार ३०० रुपैयाँ आम्दानी गरेको संरक्षण अधिकृत तिवारीले बताए । निकुञ्जले स्वदेशी, सार्क देश र विदेशी पर्यटकको फरक फरक दरमा प्रवेश शुल्क लिन्छ । डुंगा सफारी, जिप सफारी र हात्ती सफारीको पनि थप बेग्लै शुल्क लाग्छ । हात्ती सफारी निकुञ्जभित्र हुँदैन । निकुञ्ज आडका मध्यवर्ती सामुदायिक वनमा हुने गरेको छ । जिप सफारी निकुञ्जभित्र र मध्यवर्ती वन दुवैमा हुने गरेको छ । जिप सफारीबाट मात्रै यो अवधिमा निकुञ्जले २ करोड ९५ लाख ८७ हजार सात सय रुपैयाँ राजस्व उठाएको छ । गत वर्ष तीन लाख हाराहारीमा पर्यटक निकुञ्ज घुम्न आएका थिए । गत वर्ष साउनदेखि पुससम्म निकुञ्ज घुम्ने १ लाख ३९ हजार २२६ थिए । गत वर्षको तुलनामा पर्यटक संख्यामा सुधार हुँदै गएको देखिन्छ । कोरोनाअघि विदेशी पर्यटक अत्यधिक आउने चितवन निकुञ्जमा अहिले स्वदेशी नै धेरै छन् । गत वर्ष यस अवधिमा २४ हजार १७२ र पूरा आर्थिक वर्षमा ५५ हजार ८७२ जना विदेशी पर्यटकले निकुञ्ज घुमेको देखिन्छ । विदेशी पर्यटकको संख्यामा यस वर्ष राम्रो सुधार हुँदै गएको पर्यटन व्यवसायी बताउँछन् । आर्थिक गतिविधिलाई टेवा दिन स्वदेशी पर्यटकको पनि राम्रो भूमिका हुन्छ । त्यसैगरी विदेशी मुद्रा आर्जनका लागि विदेशी पर्यटकको संख्या बढ्नुपर्छ । कोरोनाले घटेको विदेशी पर्यटक आवागमनको अवस्था यो वर्ष लयमा फर्कने संकेत छ, संरक्षणकर्मी तथा पर्यटन व्यवसायी वासु ढुंगानाले भने । निकुञ्जले गर्ने आम्दानीमध्ये ३० देखि ५० प्रतिशत रकम निकुञ्जसँग जोडिएका बस्ती मध्यवर्ती क्षेत्रमा खर्च गर्ने कानुनी परिपाटी छ ।"
निगमको कार्यकारी निर्देशकमा १४ जनाको आवेदन,"काठमाडौं (कास) नेपाल आयल निगमको रिक्त कार्यकारी निर्देशक पदका लागि १४ जनाले आवेदन दिएका छन् । आवेदन दिनेमा महोत्तरीका कमलेन्द्रलाल कर्ण, काठमाडौंका उत्तरकुमार रेग्मी, चितवनका डोलप्रसाद चापागाईं, काठमाडौंका सहदेव चन्द, पंकजकुमार दास, धनुषाका रामदेव यादव, सप्तरीका सञ्जीवकुमार देव, काठमाडौंका दिलीप शेखर श्रेष्ठ, मोरङका माधव रेग्मी, गोरखाका चण्डिकाप्रसाद, दाङका वसन्तकुमार पाण्डे, बाग्लुङका डोलिन्द्रप्रसाद शर्मा, ललितपुरका शत्रुघ्नप्रसाद पुडासैनी र मोरङका आमोदप्रसाद चौधरी रहेको उद्योग, वाणिज्य तथा आपूर्ति मन्त्रालयले बताएको छ । ०७८ फागुनमा तीनवर्षे कार्यकालका लागि कार्यकारी निर्देशकमा नियुक्त उमेशप्रसाद थानीले गत मंसिर २६ मा राजीनामा दिएका थिए । त्यसपछि रिक्त पदका लागि मन्त्रालयले गएको पुस ७ मा २१ दिनभित्र आवेदन दिन भनेको थियो । पुस २९ सम्म १४ जनाको आवेदन परेको मन्त्रालयका प्रवक्ता गजेन्द्र ठाकुरले जनाए । आवेदन दिएकामध्ये ३ जना छानेर मन्त्रिपरिषद्मा पेस हुन्छ । मन्त्रिपरिषद्ले एक जनालाई कार्यकारी निर्देशक नियुक्त गर्छ, उनले भने ।"
सुजनको शतकले पनि जोगिएन कोशी,"सूर्यको ह्याट्रिकसूर्य तामाङको ह्याट्रिक विकेटमा वाग्मती प्रदेशले मूलपानी क्रिकेट मैदानमा मधेश प्रदेशलाई ८६ रनले पराजित गर्यो । १ सय ९१ रनको लक्ष्य लिएर आएको मधेशका ओपनर अनिल शाहलाई शून्य र कप्तान हरिशंकर शाहलाई १ रनमा आउट गरी प्रतिश जीसीले वाग्मतीलाई राम्रो सुरुआत दिलाए । मायन यादव र पवन सर्राफले दोस्रो विकेटमा ६१ रनको साझेदारी गर्दा मधेश राम्रो स्थितिमा थियो । ईशान पाण्डेले दुवैलाई आफ्नो लगातार ओभरमा आउट गरे । मायनले ४९ बल खेली ३ चौका र १ छक्कासहित ३१ र पवनले ४८ बल खेली ४ चौका र २ छक्का प्रहार गरे । त्यसपछिका सबै ६ विकेट सूर्यले लिए । उनले आफ्नो नवौं ओभरमा ४ विकेट लिएका थिए । सो क्रममा पहिलो तीन बलमा क्रमशः रूपेश सिंह, राजेश यादव र सम्साद अन्सारीलाई आउट गर्दै सूर्यले ह्याट्रिक विकेट लिएका हुन् । सोही ओभरको अन्तिम बलमा सूर्यले रञ्जित कुमारलाई आउट गरे । प्लेयर अफ द म्याच सूर्यले ९ ओभरमा ३ मेडन राख्दै १८ रन खर्चेर सानदार बलिङ प्रदर्शन गरेपछि मधेश २९ ओभरमा १ सय ४ रनमा अलआउट भयो । नीरज यादव १५ रनमा अविजित रहे ।यसअघि टस हारेपछि ब्याटिङको निम्तो पाएको वाग्मती ४९२ ओभरमा १ सय ९० रनमा अलआउट भएको थियो । आठौं नम्बरमा ब्याटिङ गरेका प्रतिशले ५५ बलमा ५९ रन बनाए । उनले समान ४ चौका र छक्का प्रहार गरे । ३१ औं ओभरमा वाग्मती १०३७ को स्थिति रहेको समयमा उनले सो इनिङ्स खेलेका थिए । प्रतिश र रिजन ढकालले आठौं विकेटमा ५१ रनको साझेदारी गरे । रिजनले ११ रन बनाए ।वाग्मतीबाट आशुतोष घिरोइया ८, ईशान १५, कप्तान रित गौतम १२, प्रतीक श्रेष्ठ र अशोक पौडेल समान २, विपिन आचार्य १३, रवीन जोशी २१ र सूर्य ७ रनमा आउट भएका थिए । मधेशका रूपेश र अरनिको यादवले २२ तथा राजेश, रञ्जित, हरिशंकर र पवनले ११ विकेट लिए ।"
सुदूरपश्चिमको दोस्रो जित,"लुम्बिनी (कास) सुदूरपश्चिम प्रदेशले लगातार दोस्रो विजय हात पारेको छ । खडक बोहरा र टेक रावतले पहिलो विकेटमा १ सय ३८ रन जोडेपछि सिद्धार्थ रंगशाला भैरहवामा सुदूरपश्चिमले कर्णाली प्रदेशलाई १ सय ३४ रनले पराजित गर्यो । ओपनर ब्याटर खडक बोहराले सर्वाधिक ८० रन बनाए । प्लेयर अफ द म्याच उनले १ सय १४ बल खेली ६ चौका प्रहार गरे । टेक रावतले ५९ रनको अर्धशतकीय इनिङ्स खेले । उनले ९१ बल खेली ७ चौका प्रहार गरे । नरेन भट्ट १५, कप्तान राजु रिजाल १९ रनमा आउट भए । सुदूरपश्चिमले अन्तिम ४ ओभरमा ६३ रन जोड्दै निर्धारित ५० ओभरमा ५ विकेट गुमाई २ सय ७७ रन जोडेको थियो । किरण ठगुन्नाले ५० रन बनाए भने नारायण जोशीले ३१ रन बनाई अविजित रहे । किरणले ३३ बल खेली ५ चौका र २ छक्का तथा नारायणले १२ बल खेली १ चौका र ३ छक्का प्रहार गरे । सुदूरपश्चिमले कर्णालीविरुद्ध सोमबारको तुलनामा प्रशंसनीय खेल खेलेको प्रशिक्षक दीपेन्द्र चन्दले बताए । कर्णालीका दिनेश अधिकारी, युनिश सिंह, प्रकाश जैसी र दीपेन्द्र रावतले ११ विकेट लिए । कर्णाली ३७२ ओभरमा १ सय ४३ रनमा समेटियो । ओपनर रवीन्द्र शाही ३ तथा विपिन शाही ९ रनमा आउट भए । हिमान्सु शाही १७, अर्जॅन घर्तीले २४ तथा दिनेश अधिकारी २० रन बनाए । दिवन पुन ३८ रनमा आउट भए । सुदूरपश्चिमका शेर मल्लले ४, विकास आग्री, नरेन, नारायण र भोजराज भट्टले ११ विकेट लिए ।"
श्रीलंका आर्मीसँग एपीएफ स्तब्ध,"(पोखरा)दुई पाहुना टोलीमध्ये टाइगर कप भलिबल प्रतियोगितामा पुरुषतर्फ श्रीलंका आर्मीले विजयी सुरुआत गरेको छ । महिलातर्फ भारतको हरियाणा टिम भने पहिलो खेलमा पराजित भएको छ । चौथो संस्करणको टाइगर कप राष्ट्रिय तथा अन्तर्राष्ट्रिय आमन्त्रित खुला क्लब च्याम्पियनसिपमा श्रीलंका आर्मीले मंगलबार नेपाल एपीएफ क्लबलाई हराएको हो । श्रीलंका आर्मीले एपीएफलाई ३१ को सेटमा पराजित गर्यो । पहिलोपल्ट नेपालमा खेल्न आएको पाहुना टोली पहिलो सेट २३२५ ले पछि परेको थियो । त्यसपछिको लगातार तीन सेट २५१९, २५२१ र २५१३ ले आफ्नो पक्षमा पार्यो । सजिथ केनुमारत्ने टाइगर अफ दी म्याच बन्न सफल भए ।महिलातर्फ त्रिभुवन आर्मी क्लबले अर्को पाहुना टोली हरियाणालाई ३२ को प्रतिस्पर्धात्मक सेटमा पराजित गर्यो । भारतको राष्ट्रिय टिमकी कप्तान मिनिमोल अब्राहमको नेतृत्वमा कोर्टमा उत्रिएको हरियाणालाई आर्मीले पहिलो सेट २५२२ ले हरायो । दोस्रो र तेस्रो सेट भने २०२५ र १८२५ ले हरियाणालाई सुम्पियो । चौथो सेटमा आर्मी खेलमा फर्कंदै २५१७ को जित निकाल्यो । अन्तिम सेटमा १५१२ ले जित सुनिश्चित गर्दै अन्तिम चारको सम्भावना जीवितै राख्यो । आर्मीकी सोफिया पुन टाइगर अफ दी म्याच बनिन् । महिलातर्फै गण्डकी प्रदेश भलिबल संघको घरेलु टिम नेपाल पुलिस क्लबसँग पराजित भएको छ । पुलिसले ३० को सोझो सेटमा गण्डकीलाई पराजित गर्दै समूह बी को शीर्षस्थानमा उक्लिएको छ । राष्ट्रिय टोलीकी कप्तान अरुणा शाहीको कप्तानीमा तीन जना भारतीय खेलाडीसहित मैदानमा उत्रिएको गण्डकीलाई पुलिसले २५१०, २५०९ र २५१६ ले पराजित गरेको हो । खेलमा नेपाल पुलिसकी उषा भण्डारी टाइगर अफ दी म्याच घोषित भइन् । जितसँगै पुलिसले ४ अंक पुर्याएको हो । पुलिसले पहिलो खेलमा एपीएफ क्लबसँग ३१ ले पराजित हुँदै १ अंक जोडेको थियो । समूहमा एपीएफ २ अंकका साथ दोस्रो स्थानमा छ ।पुरुषतर्फ तीन जना पाकिस्तानी खेलाडी सम्मिलित टिप टप हेल्प नेपाल स्पोर्ट्स क्लबले पहिलो जित दर्ता गरेको छ । मंगलबार त्रिभुवन आर्मी क्लबलाई ३१ को सेटमा पराजित गर्दै हेल्प नेपालले २ अंक जोडेको छ । पहिलो दुई सेट २५१८ र २५२० ले जितेको हेल्प नेपालले तेस्रो सेटमा त्रिभुवन आर्मीले पुनरागमन गर्दा २३२५ ले सुम्पियो । चौंथो सेटमा सम्हालिँदै हेल्प नेपालले २५२० ले नतिजा आफ्नो पक्षमा पार्यो । खेलमा हेल्प नेपालका माझर अली टाइगर अफ दी म्याच बनेका छन् ।"
क्षेत्री पुनः सर्वसम्मत,"काठमाडौं (कास) महेन्द्र क्षेत्रीलाई पुनः सर्वसम्मत अध्यक्षमा चुन्दै सहिद स्मारक लिगको ए डिभिजन फुटबल टोली जावलाखेल युथ क्लबले मंगलबार नयाँ कार्यसमिति चयन गरेको छ । ललितपुरमा भएको चुनावी साधरणसभाले १४ सदस्यीय कार्यसमिति चयन गरेको जावलाखेल युथ क्लबले जनाएको छ । क्षेत्रीको अध्यक्षका रूपमा यो दोस्रो कार्यकाल हो । त्यस्तै उपाध्यक्षमा उज्ज्वल कर्माचार्य, राजु बोगटी, महेशचन्द्र महत, महासचिवमा कविर बस्नेत, सचिवमा राजकुमार श्रेष्ठ, कोषाध्यक्षमा विष्णुराज खड्का तथा सदस्यमा प्रदीप तण्डुकार, विकास कार्की, रवि खड्का, सानुभाइ थापा, नीरज खड्का, दीपक थापा र सुनील केसी छन् ।"
राष्ट्रपति रनिङ शिल्ड हुने,"तिलोत्तमा (कास) बुटवलमा बिहीबारदेखि पाँचौं राष्ट्रपति रनिङ शिल्ड प्रतियोगिता हुने भएको छ । यस वर्ष उपमहानगरभित्रका सामुदायिकतर्फ २१ र संस्थागततर्फ २१ गरी ४२ वटा विद्यालयका टिमले प्रतियोगितामा सहभागिता जनाउने मंगलबार पत्रकार सम्मेलन गरी नगर खेलकुद विकास समितिका संयोजक बोनिन पियाले जानकारी दिए । उनका अनुसार गत वर्षको तुलनामा यस वर्ष सहभागी हुने टिमको संख्या बढेको छ । ३ दिनसम्म सञ्चालन हुने प्रतियोगितामा १७ विधाका ५४ खेलमा ३५० विद्यार्थीले भाग लिनेछन् । प्रतियोगितामा १८ वर्षभन्दा मुनिका विद्यार्थीले मात्र भाग लिन पाउने र खेलाडीको बिमाको समेत व्यवस्था गरिएको पियाले बताए ।प्रतियोगितामा फिल्ड हाइजम्प, लङजम्प, ट्रिपलजम्प, ज्याभलिङ थ्रो, सटपुट, रिले दौड, भलिबल, कबड्डी, तेक्वान्दोलगायतका खेल हुनेछन् । प्रतियोगितामा प्रथम हुने विद्यालयलाई २५ हजार, द्वितीय हुनेलाई १७ हजार ५ सय र तृतीयलाई १० हजार रुपैयाँ पुरस्कारको समेत व्यवस्था गरिएको छ ।"
