शीर्षक,विवरण
खुम्चिँदै वैदेशिक व्यापार,"(काठमाडौं)न्यून मागको दबाब झेलिरहेको अर्थतन्त्रले गति लिन नसक्दा आयातसँगै निर्यात व्यापार पनि खुम्चिँदै गएको छ । भन्सार विभागले सार्वजनिक गरेको व्यापार तथ्यांकले पनि अर्थतन्त्रले गति लिन नसकेको पुष्टि गर्छ । विभागको विवरणअनुसार चालु आर्थिक वर्षको पहिलो ४ महिनामा ५ खर्ब १२ अर्ब रुपैयाँको आयात भएको छ । उक्त रकम आर्थिक वर्ष ०७९८० को सोही अवधिको तुलनामा ३७९ प्रतिशत कम हो । गत आर्थिक वर्षको ४ महिनामा ५ खर्ब ३२ अर्बको आयात भएको थियो । चालु आर्थिक वर्षको पहिलो ४ महिनाको निर्यात व्यापार पनि ७६८ प्रतिशतले घटेर ५० अर्ब ५६ करोड रुपैयाँमा झरेको छ । गत आर्थिक वर्षको सोही अवधिमा ५४ अर्ब ७७ करोडको निर्यात भएको थियो । ५ महिनाको तथ्यांक विश्लेषण गर्दा आयात ३३९ प्रतिशतले घटेर ६ खर्ब ४२ अर्ब २० करोडमा सीमित भएको छ । निर्यात व्यापार पनि ६०९ प्रतिशतले घटेर ६३ अर्ब २० करोडमा झरेको छ । चालु आर्थिक वर्षको ६ महिनासम्म पनि आयात निर्यात व्यापार खुम्चिने क्रम रोकिएको छैन । गत आर्थिक वर्षको पहिलो ६ महिनामा ७ खर्ब ९२ अर्ब ६६ करोडको आयात भएकोमा चालु आर्थिक वर्षको सोही अवधिमा ७ खर्ब ६८ अर्ब १६ करोड रुपैयाँमा झरेको छ । अर्थात् आयात व्यापार ३०९ प्रतिशतले घटेको छ । निर्यात व्यापार पनि ७२३ प्रतिशतले घटेर ७४ अर्ब ९६ करोड रुपैयाँमा सीमित भएको छ । जबकि गत आर्थिक वर्ष ०७९८० को पहिलो ६ महिनामा ८० अर्ब ८० करोडको निर्यात भएको थियो । समग्रमा अर्थतन्त्रमा समष्टिगत माग अझै भएन । अर्थतन्त्र न्यून मागको दबाबमा छ, यसको मतलब माग घटेको छ, नाम उल्लेख गर्न नचाहने एक पूर्वअर्थ सचिवले भने, अर्थतन्त्रले अझै गति लिन सकेन । अहिले अर्थतन्त्रमा संकुचन आएको छ । उत्पादनसँगै उपभोग क्षमता पनि घटेको छ । विगतको तुलनामा डिजेल, उत्पादनमा आधारित कच्चा पदार्थको आयात पनि घटेको देखिन्छ । उद्योग व्यवसाय पूर्ण रूपमा चल्न सकेका छैनन् । पूर्वाधार र विकास निर्माणका काममा पनि सुस्तता आएको उनको भनाइ छ । उद्योग र विकास निर्माणमा चाहिने वस्तुकै आयात घट्नु भनेको अर्थतन्त्रमा संकुचन देखिनु हो । पुँजीगत खर्च कम भएको छ । यसले विकास निर्माण कमजोर भएको पुष्टि हुन्छ, ती पूर्वअर्थ सचिवले भने, अर्थतन्त्र चलायमान नहुँदा सेवा क्षेत्र पनि कमजोर भए । बैंकमा पैसा छ तर सर्वसाधारणले कर्जा लिएनन् । कर्जा घट्नु भनेको आयात घट्नु हो । वस्तुको आयात घट्दा त्यो मौका छोपेर निर्यात बढाउन सक्नुपर्थ्यो । तर विडम्बना, त्यही बेला औद्योगिक उत्पादन पनि भएन । निकासीको कुरा गर्दा पाम तेल र फलामे रड पहिलो नम्बरमै पर्छ । निकासी तलमाथि गर्ने यही वस्तु हो, उनले भने, तर, अर्थतन्त्रले स्वाभाविक लय लिन सकेन ।नेपाल उद्योग वाणिज्य महासंघका अध्यक्ष चन्द्र ढकालले पनि उपभोग घटेकै कारण आयातनिर्यात खुम्चिएको बताए । अर्थतन्त्र क्रमशः सुधार हुने दाबी गरे पनि आत्मविश्वास अझै बढ्न नसकेको उनको भनाइ छ । पहिलो कुरा, सरकारले पुँजीगत खर्च बढाउनुपर्छ, भुक्तानी हुन बाँकी रकम पनि दिनुपर्छ, उनले भने, बजारमा आत्मविश्वास भएन । अर्थतन्त्र सुधार हुनैपर्छ । बैंकको ब्याजदर घटेको छ, क्रमशः सुधार हुने विश्वास छ । स्वदेशी वस्तु निर्यात बढाउन नीतिगत परिवर्तन आवश्यक रहेको उनले बताए । सरकारले लगानी सम्मेलन आयोजना गरिरहँदा पुराना कानुन परिमार्जन गर्न जरुरी छ, उनले भने, नीति परिवर्तनले पनि निर्यात बढाउन मद्दत गर्छ ।विभागका अनुसार चालु आर्थिक वर्षको ६ महिनामा सबैभन्दा बढी ६६ अर्ब ४९ करोड रुपैयाँको डिजेल आयात भएको छ । गत वर्ष यही अवधिमा ७० अर्ब ११ करोडको आयात भएको थियो । पेट्रोल भने सामान्य वृद्धि भएको छ । गत वर्ष ६ महिनामा ३३ अर्ब ५४ करोडको आयात भएको पेट्रोल अहिले ३३ अर्ब ९२ करोडको भित्रिएको छ । २५ अर्ब ४६ करोडको ग्यास, २२ अर्ब ३६ करोडको एचआर सिट, १९ अर्ब ३७ करोडको शुद्ध फलाम, १८ अर्ब ७४ करोडको तयारी कपडा र १५ अर्ब ६७ करोड रुपैयाँको मोबाइल आयात भएको छ । सबैभन्दा बढी फलामे पाता ६ अर्ब १४ करोडको निर्यात भएको छ । गत वर्षको ६ महिनामा २ अर्ब ७८ करोडको निर्यात भएको थियो । प्रशोधित पाम तेल भने २ अर्ब ९० करोड रुपैयाँको निर्यात भएको छ । ६ महिनामा राजस्व संकलनमा सामान्य सुधार भएको छ । भन्सार विभागका अनुसार यस अवधिमा दुई खर्ब राजस्व संकलन भएको छ । गत वर्ष ६ महिनामा १ खर्ब ८८ अर्ब १६ करोड रुपैयाँ संकलन भएको थियो । भन्सार दरमा परिवर्तन, डलरको भाउमा वृद्धि, इलेक्ट्रिक सवारी दर परिवर्तनलगायत कारण राजस्व संकलन बढेको जानकार बताउँछन् ।"
टेरामक्ससँगै एमडीएमएसको पनि छानबिन सुरु,"(काठमाडौं) नेपाल दूरसञ्चार प्राधिकरणको मोबाइल डिभाइस म्यानेजमेन्ट सिस्टम (एमडीएमएस) र टेलिकम्युनिकेसन ट्राफिक मनिटरिङ एन्ड फ्रड कन्ट्रोल सिस्टम (टेरामक्स) खरिद प्रक्रियामा प्रतिनिधिसभाको शिक्षा, स्वास्थ्य तथा सूचना प्रविधि समितिले पनि छानबिन गर्ने भएको छ । सार्वजनिक लेखा समितिले टेरामक्स खरिद प्रक्रियाका क्रममा विभिन्न १२ क्षेत्रमा अनियमितता भएको उल्लेख गरी अख्तियार दुरुपयोग अनुसन्धान आयोगलाई थप अनुसन्धान गर्न निर्देशन दिइसकेको अवस्थामा अब सूचना प्रविधि समितिले पनि छानबिन थालेको हो । समितिले सरकारलाई एमडीएमएस र टेरामक्ससम्बन्धी कागजात सात दिनभित्र बुझाउन निर्देशन दिएको छ । सञ्चारमन्त्री रेखा शर्मा, मन्त्रालयका सचिव रामकृष्ण सुवेदी र मन्त्रालयको फ्रिक्वेन्सी व्यवस्थापन महाशाखा प्रमुख सहसचिव गौरव गिरीसँग छलफलपछि समितिले दुवै प्रकरणका अध्ययन तथा छानबिनका कागजात बुझाउन निर्देशन समितिका सभापति भानुभक्त जोशीले बताए । सांसदहरूले सञ्चार मन्त्रालय मातहत रहेको एनसेलको सेयर बिक्रीबारे पनि मन्त्री र सचिवलगायत अधिकारीलाई प्रश्न गरेका थिए । रास्वपा सांसद सुमना श्रेष्ठले एकपछि अर्को प्रकरण दोहोरिइरहेको भन्दै असन्तुष्टि व्यक्त गरिन् । दूरसञ्चार प्राधिकरणले ती काम गरेको भनेर मन्त्रालयका अधिकारी पन्छिन नमिल्ने उनको भनाइ थियो । प्राधिकरणका प्रमुखले राजीनामा दिँदा उहाँलाई तपाईंहरूले निलम्बनमा राखेर छानबिन गर्नुपर्ने हो कि होइन ? पर्याप्त प्रमाण भइसक्यो, यसमा घोटाला भएको छ भनेर भनेपछि किन केही कारबाही गरिरहेका छैनौं ?, उनको प्रश्न थियो । एमाले सांसद ईश्वरी घर्तीले कानुन नबन्दै खरिद प्रक्रियाका लागि हतारो गरिएको बताइन् । खरिद प्रकरणमा विवाद भइसकेपछि प्राधिकरणका अध्यक्षले राजीनामा दिँदैमा छुटकारा मिल्छ भनेर उनले प्रश्न गरेकी थिइन् । उनले एमडीएमएस खरिदबारे मन्त्रालयले गरेको छानबिन प्रतिवेदन समितिमा बुझाउन माग गरिन् । एमडीएमएस खरिदबारे गत मंसिरमा मन्त्रालयबाट छानबिनको नेतृत्व गरेका फ्रिक्वेन्सी व्यवस्थापन महाशाखाका सहसचिव गौरव गिरीले खरिद प्रक्रिया इलेक्ट्रोनिक पद्धतिमा नगएको हुनाले समितिलाई नै प्राधिकरणले अध्ययनका लागि उपलब्ध गराएका कागजातको प्रमाणीकरण स्वतन्त्र रूपमा गर्न नसकेको बताएका थिए । प्राधिकरणले उपलब्ध गराएका कागजातका आधारमा छानबिन गरिएको उनको भनाइ थियो । छानबिनमा २०७४ सालदेखि एमडीएमएस प्रविधि खरिद प्रक्रिया थालिएको र प्राधिकरणले राजस्वसँग सम्बन्धित क्षेत्रमा खरिद गरेर क्षेत्राधिकार मिचेको पाइएको पनि गिरीले समितिमा बताए । २०७६ असार १९ मा एमडीएमएस खरिद प्रक्रियाका लागि सम्झौता भएको र २०७६ पुस १८ भित्र जडान सम्पन्न, सप्लाई, डेलिभरी, इन्सटलेसन, कमिसन सबै सम्पन्न भइसक्नुपर्नेमा अझैसम्म पूरा नभएको उनले बताए । सञ्चार मन्त्रालयका सचिव सुवेदीले एमडीएमएस खरिदमा देखिएको अनियमितताको निर्क्योल संसदीय समिति र अख्तियारले गर्नॅपर्ने बताए । विगतमा भीओआईपीमार्फत कल बाइपास गरेर राजस्वमा क्षति भएको भनेर २०७२ मा टेरामक्स प्रणाली खरिद गर्न खोजिएको तर अहिले त्यसरी हुने टेलिफोन ओटीटीमार्फत हुने भएकाले सन्दर्भ सकिएको उनीहरूको धारणा थियो ।मन्त्री शर्माले टेरामक्स र एमडीएमएस प्रविधि प्राधिकरणले खरिद गरेकाले मन्त्रालयको संलग्नता नरहने बताइन् । टेरामक्स र एमडीएमएस चाहिन्छ कि चाहिँदैन भन्ने नीतिगत निर्णय मन्त्री र सचिवहरूले गर्न सक्ने कुरा भयो । तर त्यसको प्राविधिक पाटो के हुन्छ, कहाँबाट खरिद गर्ने, खरिद प्रक्रिया कसरी अपनाउने र कसरी अगाडि बढाउने भन्ने प्रचलित कानुनहरू छन्, खरिद ऐन छन्, त्यसअन्तर्गत बसेर स्वयं दूरसञ्चार प्राधिकरणले नै गर्ने कुरा हो, उनले भनिन् ।"
छात्राले धानेका क्याम्पस,"(अछाम)भर्ना हुने थोरै र कक्षा छाड्ने धेरै हुन थालेपछि पहाडी जिल्लाका सामुदायिक क्याम्पस बन्द हुने अवस्थामा पुग्न थालेका छन् । अछामका ७ वटै क्याम्पसमा नयाँ भर्ना दर घटेको हो । जति भर्ना हुन्छन्, ती पनि छात्रा मात्रै छन् । मंगलसेनस्थित अछाम बहुमुखी क्याम्पसका प्रमुख छत्र विष्टका अनुसार स्नातक तह शिक्षा र व्यवस्थापन संकायका विद्यार्थी तेस्रो र चौथो वर्ष नपढेरै हराउने गरेका छन् । हाम्रो क्याम्पसमा विद्यार्थीमध्ये ८० प्रतिशतभन्दा बढी छात्रा छन्, अन्तिम वर्षसम्म पढ्ने र परीक्षा दिने धेरै कम छन्, विष्टले भने, छात्रहरू १२ कक्षासम्म पास गरेर वैदेशिक रोजगारीतिर आकर्षित हुन्छन् । गाउँमा छोरा मान्छे नै छैनन् भन्दा हुन्छ । यहाँका क्याम्पस त घरबाट टाढा जान नसकेका छोरीहरू मात्रै पढ्नेजस्ता भएका छन् । उनीहरू पनि नियमित छैनन् । स्नातक तह पास गरिसकेपछि पनि रोजगारी निश्चित नभएको, घरभन्दा बाहिर बसेर पढ्नुपर्नेजस्ता कारणले क्याम्पसहरूमा विद्यार्थी भर्ना कम हुन थालेको हो । त्यसैले विद्यार्थीलाई उद्यमशीलतासँग जोड्नुपर्ने विष्टले बताए । यसका लागि चालु वर्षमा हामीले विभिन्न योजना समेटेका छौं, उनले भने । पढाइसँगै विद्यार्थीलाई व्यावसायिक बनाउन मौरी, कुखुरा, कालिज पालनको योजना बनाएका छौं । सरकारका विभिन्न निकायसँग आर्थिक सहयोग पनि मागिरहेका छौं, उनले भने । विद्यार्थीलाई उद्यमसँग जोड्न नसके चाँडैनै विद्यार्थी अभावमा क्याम्पस बन्द हुन सक्ने उनले बताए । विनायकस्थित पञ्चदेवल क्याम्पस राजनीति गर्ने केन्द्र बनेको क्याम्पस प्रमुख विनिता अधिकारी बताउँछिन् । विभिन्न राजनीतिक दलका सदस्य सञ्चालक समितिमा आउनका लागि मात्रै होडबाजी गर्ने र व्यवस्थापनमा चासो नदिने गरेको उनको भनाइ छ । चुनावमा हरेक दलको एजेन्डा क्याम्पसको भौतिक संरचना हुने गर्छ तर सुधार कहिल्यै हुँदैन, उनले भनिन्, एकातिर क्याम्पसप्रति विद्यार्थीको आकर्षण घटिरहेको छ । ८० प्रतिशतभन्दा बढी छात्राहरू मात्रै छन् । उनीहरू पनि नियमित पढ्दैनन् । अर्कोतिर क्याम्पसमा राजनीतिक दलहरूको सिधा हस्तक्षेप छ । अछामको मेल्लेखस्थित जनशिखा क्याम्पसमा पनि ८० प्रतिशतभन्दा बढी छात्रा छन् । क्याम्पसका तीन सय विद्यार्थीमध्ये ६५ जना जति नियमित पढ्न आउँछन् । त्यसमा नियमित आउने छात्रको संख्या चार छ, उनले भने, छात्राले क्याम्पस धानेका छन् । उनका अनुसार विवाह गरिसकेपछि पढाइ नै छाड्ने छात्राको संख्या बढिरहेको छ । स्नातक तहको पहिलो र दोस्रो वर्ष पढ्छन् । त्यसपछि बिहे भयो भने पढ्न आउँदैनन् । छात्राहरूले पनि पढ्न छाडे क्याम्पस खाली हुन्छन्, उनले भने ।सुदूरपश्चिमका ८३ सामुदायिक क्याम्पसमा विद्यार्थी संख्या घट्दै गएको कैलाश बहुमुखी क्याम्पसका प्रमुख एवं नेपाल पब्लिक क्याम्पस संघ सुदूरपश्चिमका अध्यक्ष ईश्वर सोडारीले बताए । स्नातक तहको तेस्रो र चौथोवर्षमा परीक्षा दिन आइदिनूस् भनेर घरघरमा गएर बोलाउनुपर्ने अवस्था छ, उनले भने, अहिलेका युवाले नेपालको उच्च शिक्षालाई विश्वास गरिरहेका छैनन् । चार वर्षसम्म स्नातक पढेर केही प्रगति हँॅदैन भन्ने सोच हावी भएको छ ।"
यू१९ विश्वकपमा नेपाल,"(काठमाडौं)आईसीसी यू१९ विश्वकप क्रिकेट यात्रामा नेपालका प्रमुख ब्याटर हुन्, कप्तान देव खनाल र अर्जुन साउद । दक्षिण अफ्रिकामा शुक्रबारबाट हुने युवा विश्वकपको ग्रुप अफ डेथ सरह मानिएको समूहबाट उम्कने नेपालको आशामा यी दुई प्रतिभावान ब्याटरमाथि ठूलो जिम्मेवारी छ । नेपालले यूएईको एसिया छनोटबाट दक्षिण अफ्रिकाको यू१९ विश्वकपसम्म यात्रा गर्नेक्रममा देव र अर्जुनले ५ शतक प्रहार गरिसकेका छन् । ११ महिनाको अन्तरमा देवले ३ र अर्जुनले २ शतक प्रहार गरेका थिए । उमेर समूहमा यसअघि नेपालबाट रित गौतमले मात्र दुई अन्तर्राष्ट्रिय शतक बनाएका थिए यू१६ र यू१९ मा । देव एक कदम अघि बढिसकेका छन् । देव हुन् या अर्जुन । अथवा रित नै । उनीहरूले बनाएका सबै शतक एसियाली क्रिकेट परिषद् (एसीसी) ले आयोजना गर्ने क्षेत्रीय प्रतियोगिताका हुन् । देव, अर्जुन र रितमात्र नभई कुनै पनि नेपाली ब्याटरले एसीसी यू१९ एसिया कप र यू१९ विश्वकपजस्ता प्रमुख प्रतियोगितामा शतक बनाउन सकेका छैनन् । सन् २००० मा श्रीलंकाबाट सुरु नेपालको यू१९ विश्वकप यात्राले दक्षिण अफ्रिकामा आठौं प्रतियोगिता छुँदै छ । तर कहिल्यै पनि नेपाली ब्याटर तीन अंकको स्कोरमा पुग्न सकेनन् । शतकको हिसाबमा सन् २०१२ देखि यू१९ एसिया कपमा खेल्दै आएको नेपालको कथा उस्तै छ । एसियाली क्रिकेटका पावर हाउस टोलीविरुद्ध नेपालको ब्याटिङ झनै संघर्षमय छ । यहाँ अर्धशतक बनाउनु नै ठूलो उपलब्धि हुँदै आएको छ । नेपाल समावेश समूह डी मा न्युजिल्यान्ड, पाकिस्तान र अफगानिस्तान छन् । पाकिस्तान र अफगानिस्तान एसियाकै शक्तिशाली राष्ट्र हुन् । त्यसैले नेपालको दोस्रो चरण यात्रा र यू१९ विश्वकपमा पहिलो शतक ठूलै चुनौती बनेर आएको छ । कतै नेपाली ब्याटरले व्यक्तिगत तीन अंक छोएको खुसीमा यसपालि पनि ब्याट हावामा घुमाउन नपाउने त होइन भन्ने डर समर्थकमा देखिन्छ । दक्षिण अफ्रिका पुगेको नेपाली यू१९ टोलीमा रहेका देव र गुलशन झाले राष्ट्रिय टोलीबाट खेलिसकेका छन् । देवले पपुवा न्युगिनी र अमेरिकाविरुद्ध गरी दुई तथा गुलशनले यूएईविरुद्ध दुई तथा आयरल्यान्डविरुद्ध एक गरी एकदिवसीय अन्तर्राष्ट्रियमै तीन अर्धशतक बनाइसकेका छन् । त्यसमध्ये यूएईविरुद्धको अविजित ६७ रनको त्यही इनिङ्स हो, जुन गुलशनले एसीसी प्रिमियर कपको फाइनलमा बनाएर नेपाललाई एसिया कपमा पुर्याएका थिए । देव, गुलशन, अर्जुनसहित आकाश त्रिपाठी, विशालविक्रम केसी, उत्तम थापामगर, दीपक बोहरा दक्षिण अफ्रिकी भूमिमा ठूलो इनिङ्स खेल्न सक्षम छन् ।डिसेम्बरमा अर्जुन एसिया कपमा शतक नजिक पुगेका थिए । अफगानिस्तानविरुद्ध उनी यूएईमा ९१ रन बनाएर आउट भएका हुन् । नेपाली खेलाडीको यू१९ एसिया कपमा यो उच्च स्कोर हो । त्यसैले दुई पटक यू१९ एसिया कपमा नेतृत्व गरिसकेको हिसाबले मान्छन् अब पालो नेपाली खेलाडीको शतक पनि हो । एसिया कपमा खेलिसकेको हिसाबमा भन्नुपर्दा शतक बनाउन खासै गाह्रो छैन, अर्जुन एसिया कपमा अफगानिस्तानविरुद्ध शतक नजिक पुगेकै हो । उसलाई त्यो खेलमा अन्य खेलाडीबाट खासै साथ भएन । उत्तम थापाले पनि पाकिस्तानविरुद्ध अर्धशतक बनाइसके, देवले भने, एउटा सिनियर खेलाडीको हिसाबमा मैले र गुलशनले जिम्मेवारी लिएर खेल्नुपर्ने हुन्छ । गुलशनले दक्षिण अफ्रिकामा स्कटल्यान्ड यू१९ विरुद्धको अभ्यास खेलमा १ सय १४ रन बनाइसकेका छन्, त्यसलाई अब प्रतिस्पर्धात्मक खेलमा परिणत गर्ने बेला आएको छ । अर्धशतक र शतक बनाउँदा स्वभाव र माइन्ड सेटको कुरा हुन्छ । म चाहिँ ब्याटिङ गर्दा राम्रो मेन्टल स्पेसमा खेल्छु, देवले भने, म पनि शतक बनाउन आतुर छु । आशा छ विश्वकपमा यसपालि हामीबाट शतक आउला । प्रतिभाका हिसाबले सबै राम्रा छन्, तर ३४ खेलाडी शतक हान्ने क्षमता राख्छन् । उनी आफूसहित गुलशन, अर्जुन र उत्तमलाई शतक बनाउने सूचीमा राख्छन् । अर्जुन र देव दुवैले आफ्नो पहिलो शतक गत वर्ष फेब्रुअरीमा कुवेतविरुद्ध अजमानमा यू१९ विश्वकपका लागि आयोजित एसिया छनोटमा बनाएका थिए । अर्जुनले १ सय १२ बलमा १ सय ८ र देवले १ सय १७ बलमा १ सय २५ रन बनाएका थिए । अक्टोबरमा मलेसियामा भएको एसीसी यू१९ प्रिमियर कपमा पुनः यी दुईले नै शतक बनाए । देवले इरानविरुद्ध ६० बलमै १ सय र अर्जुनले साउदी अरेबियाविरुद्ध १ सय ११ बलमा १ सय ४३ रन बनाएका थिए । अर्जुनको साउदी अरेबियाविरुद्ध इनिङ्स नेपालको अन्तर्राष्ट्रिय क्रिकेट यात्रामा सबै खाले संरचनामा व्यक्तिगत उच्च स्कोर पनि हो । देव र अर्जुन दुवै एकदिवसीय खेलका सुहाउँदा ब्याटर पनि हुन् । अर्जुन इनिङ्सको सुरुआत गर्छन् र मज्जासँग टिकेर खेल्ने क्षमता राख्छन् । देव इनिङ्स जमाएर खेल्छन् । देवको तेस्रो यू१९ शतक अक्टोबरमा यूएईविरुद्ध थियो । उनले एसीसी यू१९ प्रिमियर कपको फाइनलमा वायुमास ओभल मैदानमा ९२ बलमा १ सय रन बनाएका थिए । हाम्रा खेलाडीको क्षमतामाथि मलाई पूर्ण विश्वास छ, उनीहरूले शतक प्रहार गर्न सक्छन् । शतक भनेको खेलेर मात्र हुने कुरा होइन । विकेटमा गएर टिकेर खेल्ने क्षमता राख्न सक्नुपर्छ, धैर्य देखाउन सक्नुपर्यो, तबमात्र शतक बन्न सक्छ, नेपाली यू१९ टोलीका प्रशिक्षक जगत टमाटाले दक्षिण अफ्रिका जानुअघि भनेका थिए, हामीसँग शतक हान्ने क्षमताका खेलाडी छन् । कन्डिसन बुझेर खेल्ने हो भने शतक बन्न सक्छ ।उनलाई सबै खेलाडी उस्तै लाग्छ । हरेक खेलाडीलाई आआफ्नो जिम्मेवारी दिएको उनी बताउँछन् । शक्ति गौचनले २००१ मा माल्दिभ्सविरुद्ध बनाएको १ सय रनयता नेपालका खेलाडीले यू१९ का अन्तर्राष्ट्रिय प्रतियोगितामा १० शतक बनाइसकेका छन् । त्यसमा ७ शतक टमाटाकै प्रशिक्षणमा छ । सन् २०१५ मा राजु रिजालले युगान्डाविरुद्ध मलेसियामा बनाएको शतक भने अलिक फरक थियो । यो आईसीसी यू१९ विश्वकप छनोटमा बनेको थियो । अन्य सबै ९ शतक एसीसीका क्षेत्रीय प्रतियोगितामा बनेका छन् । 'नर्भस नाइन्टिज'नेपालका दुई खेलाडी शतक नजिक पुगेर रोकिएका छन् । कनिष्क चौगाईंले सन् २००४ मा बंगलादेशविरुद्ध ९० र प्रदीप ऐरीले २०१२ मा नामिबियाविरुद्ध ९८ रन बनाएका थिए । दुवै अविजित रहेपछि शतक बनाउने मौका पाएका थिएनन् । यू१९ विश्वकपको अनुभव निकै राम्रो भएको थियो, हाम्रो टिम पनि त्यतिखेर राम्रो थियो । हामीले सुरुका खेलहरू हारे पनि अन्त्य राम्रो गरेका थियौं, १२ वर्षअघि अस्ट्रेलियामा यू१९ विश्वकप खेलेका प्रदीपले भने, व्यक्तिगत उच्च स्कोर अझै मेरै नाममा छ । म चाहन्छु मेरो नाममा रहेको यो कीर्तिमान कुनै नेपाली खेलाडीले तोडेर शतक बनाऊन ।ब्रिसवेनमा उनले छैटौं नम्बरमा ब्याटिङ गर्दै उक्त स्कोर बनाएका थिए । उनको प्रयासमा नेपालले नामिबियाविरुद्ध ७ विकेट गुमाई २ सय १७ रन बनाएको थियो । अन्तिम ओभरमा १४ रन बनाए पनि प्रदीपले शतक बनाउन सकेका थिएनन् । शतकका लागि अन्तिम बलमा ४ रन चाहिने अवस्थामा उनले २ रनमात्र जोड्न सकेका थिए । कनिष्क नेपालबाट यू१९ मा सर्वाधिक रन बनाउने खेलाडी हुन् । सन् २००२ देखि २००६ सम्म गरी यू१९ विश्वकपका तीन संस्करण खेल्नेक्रममा उनले २० खेलमा ५ सय ३७ रन बनाएका थिए । तर, उनको तीन अर्धशतक कहिल्यै शतकमा परिणत भएन । त्यो समयको क्रिकेट त्यस्तै थियो, जतिखेर एक महिनाको बन्द प्रशिक्षणबाट नेपाली टोली यू१९ विश्वकप खेल्न पुग्थ्यो । १८ वर्षयता नेपाली युवा क्रिकेट टोलीमा धेरै परिवर्तन आइसकेको छ । यू१९ विश्वकपका लागि एसीसीका तीन युवा प्रतियोगिता खेलेको नेपाल युवा विश्वकपकै तयारीका लागि पछिल्लो दुई सातादेखि दक्षिण अफ्रिकामा छ । नेपाली युवा टोलीले जुन प्रदर्शन पछिल्लो समय देखाएका छन्, त्यो हेर्दा मुख्य प्रतियोगितामा शतक टाढा नभएको प्रदीपको विश्लेषण छ । उनका अनुसार एसियाली महाद्वीपमा भएको भए नेपाली खेलाडीलाई शतक बनाउन झन् सजिलो हुन्थ्यो ।"
बटौलीको 'गाउँले चुलो',"(लुम्बिनी)रातो माटो र कमेरोले पोतेको घरको ढोकाबाट छिर्नेबित्तिकै कसौडी, माटोले लिपपोत गरेको सफा चुलोमा दाउरा । भित्तामा मकैका झुत्ता, सुपो, सारंगी टाँगिएका छन् । यी सबै सजावट हेर्दा बुटवलको मध्यभागमा पनि गाउँकै सम्झना आउँछन् । आगो बलेको भान हुने चुलोको अगाडि बसेर गाउँले परिकार खाँदा त झन् ग्राहक मख्खै पर्छन् । एकपटक खाएपछि दोहोर्याएर दाल र भात खान अन्त जानै मन लाग्दैन । दुई जना मिल्ने साथीको सोच, उद्देश्य र लगानीमा ७ वर्षअघि बुटवल (पुरानो नाम बटौली) को मिलनचोकमा खुलेको गाउँले चुलो भान्साघर खानाप्रेमीका लागि गन्तव्य नै बनेको छ । गाउँले परिवेशका खानाका परिकार पाइने भएकाले पनि ग्राहकहरू टाढाटाढाबाट आउने गरेका छन् । गुल्मी शान्तिपुरमा व्यापारिक घरानामा जन्मिएका विपिन श्रेष्ठ र रूपन्देहीको तिलोत्तमाका विक्रम गुरुङ घनिष्ठ साथी हुन् । दुवै साथी सर्कलमा भएको भेटघाटबाट नजिकिएका थिए । त्यसअघि विक्रम ठेक्कापट्टाको काम गर्थे । विपिन बुटवलमै बसेर गुल्मीमा रहेको व्यापारका लागि सामान पठाउने, व्यावसायिक कामकाज सिक्ने गरिरहेका थिए । विपिन राष्ट्रिय भलिबलका पूर्वखेलाडी पनि हुन् । १७ वर्षकै उमेरमा मुलुकका लागि खेलेका थिए । त्यसपछि भने तीनवटा जति राष्ट्रिय प्रतियोगिता खेलेपछि उनी अध्ययनका लागि काठमाडौं पुगे । त्यहाँ कक्षा १२ सम्म अध्ययन गरें, विपिनले भने, त्यसपछि फर्केर बुटवलमा बसोबास थालेको हुँ । दुवै जनाले कक्षा १२ सम्म मात्र अध्ययन गरेको बताए । विदेश जानका लागि नक्सामा देखिएका विश्वका धेरै मुलुकको बाटो पनि हेरे उनीहरूले । केही मुलुकमा वैदेशिक रोजगारीका लागि जान पैसा पनि लगानी गरे । तर, वैदेशिक रोजगारीमा जान कुनैलाई पनि अवसर जुरेन । त्यसपछि उनीहरूले आफ्नो भविष्यबारे नयाँ योजनामा लागे । एक दिन बसेर छलफल गर्ने क्रममा देशमै केही गरौं भन्ने सोच आएपछि भान्साघर चलाउने योजना बनाएको उनीहरूले सुनाए । सल्लाह गर्दै जाँदा गाउँको ढिँडो, आँटो, फापर, कोदो, मार्सीको भात पकाएर बिक्री गरौं भन्ने योजनामा पुग्यौं, विक्रमले भने, गाउँकै झल्को दिने खाना खुवाउने भनेपछि गाउँले चुलो नाम जुर्यो र सुरु गर्यौं ।६० लाख रुपैयाँ लगानीमा थालिएको चुलोमा अहिले १६ जना कर्मचारी छन् । कर्मचारीका लागि दिनमा तीन पटक खाना, तलब र बस्ने कोठासमेत आफूहरूले व्यवस्था गरिदिएको गुरुङले बताए । आफूहरूले सुरु गरेको व्यवसायबाट अन्य युवाले रोजगारी पाएका र व्यावसायिक रूपमा गाउँले चुलोले बजारमा राम्रो छाप छोड्न सकेकाले आत्मसन्तुष्टि मिलेको उनीहरू बताउँछन् । घरभाडामा मात्रै उनीहरूले ७० हजार तिर्ने गरेका छन् । त्यसमा कर्मचारी तलब, पानी, बिजुली, भान्साघर मर्मत आदि थपिँदा मासिक ५ लाख खर्च हुने गरेको विपिनले बताए । विपिन धेरै समय चुलोमा भेटिन्छन् । उनको मिहिनेत र कामप्रतिको लगाब सानैदेखिको व्यावसायिक वातावरणले भएको हुन सक्ने विक्रम बताउँछन् । विपिन र विक्रम एकअर्कालाई सोल्टी सम्बोधन गर्छन् । दुवैले एकअर्काका बारेमा बुझेका छन् । विक्रम विपिनको व्यापारिक आइडियाले गाउँले चुलोको बजार तथा खाने पाहुनाको राम्रो आगमनले हर्षित हुन्छन् । विपिन विक्रमको शान्त स्वभाव र जे कुरामा पनि आफूलाई साथ दिने बानीले हालसम्म साझेदारीमा व्यवसाय र साथीत्व निभाउन सकिरहेको बताउँछन् । चुलोमा नेपालका गाउँघरमा पाक्ने हरेक परिकार पाइन्छन् । मासको दाल, गुन्द्रुकको अचार, ढिँडो, कोदोको रोटी, आँटो, मही, आलु भुजिया, खसीको भुटन, खुसार्नीको अचार, लोकल कुखुराको झोल, साग चुलोको मुख्य खाना सेट हो । साकाहारी खानालाई २ सय २०, चिकन खानालाई ३ सय ८० र मटन खानालाई ४ सय रुपैयाँ दर राखिएको चुलोमा हरेक दिनमा सरदर एक सय ग्राहकले खाना खान्छन् । बिहान ७ देखि रातिको १२ बजेसम्म भान्साघरमै रहेर काम गर्ने गरेका यी दुई साथीहरूको दिनचर्या ७ वर्ष पहिलेको तुलनामा परिवर्तन भएको छ । साथीभाइसँग रमाउने, खाने, हिँड्ने गरेका उनीहरूलाई पहिलो ७ महिना जति काममा खट्न र व्यवसाय सम्हाल्न विक्रमलाई भने गाह्रो पर्यो । तर पछिपछि विपिनलाई हेरेर आफू पनि पसलमै बस्ने, काम गर्ने बानी बसाल्दै गएको उनले बताए । विपिन सोल्टीको सानैदेखि व्यापार लाइन, उहाँ त्यसमै केन्द्रित हुन सक्ने, उनले भने, मलाई त यसरी गर्न एकै ठाउँ बसिरहन सकुँला जस्तो लाग्थेन । चुलो सञ्चालन गर्न थालेपछि व्यावसायिकता, परिपक्वता विकास हुँदै गएको अनुभव उनले सुनाए । विक्रम घरको कान्छो छोरा हुन् । उमेरले ३९ पुगेका उनले विवाह भने गरेका छैनन् । काम, साथीभाइ र विपिन सोल्टीको साथले रमाइलो जिन्दगी चलिरहेको छ, उनले भने, समयको आवश्यकताअनुसार त्यो पनि हुँदै जाला । अहिले आफू र आफ्ना पार्टनर व्यवसायमा भइरहेको सकारात्मक प्रतिक्रिया, आयस्रोत र खानाको स्वादलाई कायम राख्न लागिपरेको उनले बताए । विपिन भने जेठा छोरा हुन् । विवाहित उनलाई श्रीमती र आमाबुवाले काममा मिहिनेत गर्नु भनेर साथ दिइरहेका छन् । सुरुसुरुमा साथीभाइले यिनीहरूले भात बेचेर बस्ने भए भनेर नजिस्काएका पनि होइनन्, विपिन सम्झन्छन्, तर धैर्य गरियो र काम सानोठूलो हुँदैन भनेर सन्देश दिन पनि सकियो । अहिले खाना रुचाएर आउनेको संख्या र प्रतिक्रिया राम्रो रहेको उनले बताए । गाउँले चुलोमा नेपालका विभिन्न जिल्लाका मानिसबाहेक भारतीय, कोरियाली, चिनियाँ तथा बेलायती पर्यटक पनि आउने गरेका छन् । हामीले खाना खुवाउने ग्राहकमध्ये युवाहरू हूल बाँधेर आउँछन्, विपिनले भने, कसैको जन्मदिन हो ? भनी सोध्यो भने, होइन, भिसा लागेको खुसियालीमा हो भन्ने जवाफ पाइन्छ । यस्तो जवाफले भने मन कटक्क खाने गरेको उनले बताए । काम गरेर खान नेपालमा गाह्रो छैन, व्यवस्था बलियो नहुँदा बिदेसिनु बाध्यता बनेको छ । अवसरलाई चिनेर सरकारले युवाका लागि रोजगारयुक्त काउन्सिलिङ नगरिदिँदा यो समस्या देखा परेको छ, विपिन भन्छन् । उनीहरू दुवै जना खाली बस्दा देश, युवा र यहाँको व्यवस्थाबारे चिन्तन गर्ने गर्छन् । ग्राहक आएर विदेशका कुरा गर्दा, आफूहरूले काम दिइरहेका कर्मचारी ४५ महिनामै भिसा लगाएर विदेश जाँदा किन जान खोजे होलान् जस्तो लाग्छ । उनीहरू भने देश बदलिएन भने पनि गाउँकै पाखापखेरामा तरकारी लगाएर, खान सकिएला भन्नेमा छन् । त्यस्तै, बाख्रापालन, कुखुरापालन र अन्य ससाना व्यवसायका भरमा आनन्दको जीवन बाँचिरहेका नेपालीबाट अन्यले सिकेर देशलाई माया गर्नुपर्ने उनीहरूको भनाइ छ । गाउँले चुलोमा मसलाको रूपमा जिरा र धनियाँ मात्र प्रयोग गरिन्छ । बाहिरको प्याकिङ मसला प्रयोग गरिँदैन । मसला बनाउन मात्रै एक जना खटिन्छिन् । चुलोको २ वर्षयता भैरहवामा समेत शाखा छ । यी दुई जना बुटवलमा बसे पनि स्वाद र चुलोको सजावट दुवैतिर उस्तै छ ।"
मिश्रको एकल कार्टुन प्रदर्शनी,"काठमाडौं (कास) कार्टुनिस्ट रवि मिश्रले एकल कार्टुन प्रदर्शनी सुरु गरेका छन् । नयाँ बानेश्वरको एनबी सेन्टरस्थित उमोजा क्याफेमा १० दिनसम्म चल्ने प्रदर्शनी बिहीबारदेखि सुरु भएको हो । डिपिक्सन शीर्षक दिइएको प्रदर्शनीमा मिश्रका ३५ कार्टुन राखिएका छन् । १७ वर्षदेखि कार्टुनमार्फत राजनीतिक, सामाजिक र समसामयिक विषयमा व्यंग्य गर्दै आइरहेका मिश्रले आफ्ना पाठकदर्शकसँग अन्तरक्रिया गर्ने उद्देश्यसहित प्रदर्शनी सुरु गरेको बताए । म मेरा कार्टुनलाई ग्यालरी र पत्रिकाबाहेकका ठाउँमा पनि पुर्याउन चाहन्थें । यो प्रदर्शनी त्यसैको नतिजा हो, उनले भने, प्रदर्शनीमार्फत आफ्ना कार्टुनका पाठकसँग दोहोरो अन्तरक्रिया गर्न सक्छु । कार्टुन एकतर्फी सञ्चार मात्र होइन, संवाद पनि हो भन्ने मेरो मान्यता छ । त्यसैले प्रदर्शनीमा पाठकदर्शकका प्रतिक्रिया, विचार, सुझाव र सन्देश सुन्ने गरी आएको छु । मिश्रले पछिल्लो पाँच वर्षयता बनाएका कार्टुन प्रदर्शनीमा छन् । पत्रिकामा नअटाएका कार्टुनलाई पनि प्रदर्शनीमा राखिएको छ । कर्नर किक शीर्षकमा मिश्रका कार्टुन नयाँ पत्रिका दैनिकमा प्रकाशित हुन्छन् । कार्टुनिस्ट क्लब अफ नेपालका महासचिवसमेत रहेका मिश्रको कार्टुन प्रदर्शनी माघ १४ गतेसम्म चल्नेछ ।"
भारतमा इन्दिरा गान्धी प्रधानमन्त्री,सन् १९६६ मा आजकै दिन (जनवरी १९) मा भारतले पहिलो महिला प्रधानमन्त्री पाएको थियो । १९६६ जनवरी १९ मा प्रधानमन्त्री बनेकी गान्धीले जनवरी २४ देखि कार्यभार सम्हालेकी थिइन् । उनी भारतकी तेस्रो प्रधानमन्त्री हुन् । भारतमा उनीभन्दाअघि उनका पिता जवाहारलाल नेहरू र लालबहादुर शास्त्री प्रधानमन्त्री बनेका थिए । १९४७ मा स्वतन्त्र भएपछि प्रधानमन्त्री बनेका नेहरूले १९४७ देखि १९६४ शासन गरे । त्यसपछि शास्त्री दुई वर्ष प्रधानमन्त्री बने । १९६६ को जनवरी ११ मा उज्बेकिस्तानको तासकेन्टमा शास्त्रीको निधन भएपछि इन्दिरा प्रधानमन्त्री भएकी हुन् ।प्रधानमन्त्री हुनुअघि इन्दिरा १९६४ देखि १९६६ सम्म सूचना तथा प्रसारणमन्त्री बनेकी थिइन् । १९७५ मा देशव्यापी विरोध प्रदर्शनपछि भने उनको प्रधानमन्त्री पद संकटमा परेका थियो । जसका कारण १९७७ मा उनी राजीनामा दिन बाध्य भएकी थिइन् । १९८० मा दोस्रोपटक सत्तामा पुगेकी गान्धी १९८४ अक्टोबर ३१ मा हत्या हुनुअघिसम्म प्रधानमन्त्री थिइन् ।
किन कमजोर छ संघीय सुशासन ?,"राज्यको शक्ति बाँडफाँटको विशेष व्यवस्था नै संघीयता हो । स्थानीय स्वायत्तता, राष्ट्रियता र पहिचानको बहसले निक्षेपण क्रान्ति (डिभोल्युसन रिभोल्युसन) को रूप लिन थालेपछि संघीयताको अवधारणाले काम गर्न थालेको मानिन्छ । केही पश्चिमी देशमा पहिले नै नगर राज्य का रूपमा राष्ट्रियता बलियो बनेको र पछि सबल राज्य निर्माणका लागि एकीकरणमा गएको देखिन्छ भने संयुक्त राज्य अमेरिका, क्यानाडा लगायतमा सार्वभौम राज्यहरू नै आपसमा मिलेर संघ निर्माण भएको इतिहास छ । नेपाल, बेल्जियम, स्पेन, इथिओपियाजस्ता एकात्मक राज्यबाट संघीय राज्यमा पुनःसंरचना गरिएका देशहरूमा भने पहिले राज्य निर्माण भइसकेपछि जातीयसांस्कृतिक राष्ट्रियता को भावना विकास भएको पाइन्छ । लामो समयको एकात्मक राज्यको अभ्यासबाट अनुभूति गरिएको बहुसंख्यकको तानाशाही, सापेक्षिक आर्थिक वञ्चितीकरण, पहिचानको समस्या, स्थानीयवादप्रतिको मोह आदि कारणले संघीयताको माग यी देशमा भएको देखिन्छ । अमेरिकी संविधानका निर्मातामा संघीयता र अझ संघभित्रको एकाइ राज्यप्रति बढी मोह देखिन्थ्यो । जनताको भावनात्मक लगाव केन्द्रीय सरकारभन्दा राज्यप्रति हुन्छ किनकि यसले जीउ, धन र व्यक्तिगत स्वतन्त्रताको रक्षा राम्रोसंग गर्छ भन्ने मान्यता संविधाननिर्माताहरू म्याडिसन र ह्यामिल्टनको थियो । स्थानीय स्तरमा लोकतान्त्रिक सहभागिता बढी हुने, सामाजिक, भाषिक र जातीय एकरूपता हुने हुँदा विविधताको सम्बोधन हुने तथा स्थानीय सरकारका एजेन्डाहरूमाथि नै जनताको नियन्त्रण हुने भएकाले राज्यहरूलाई बढी अधिकार दिइनुपर्छ भनेर उनीहरूले बहस नै छेडेका थिए । सन् १९४५ पछि उपनिवेशबाट मुक्त भई जन्मिएका स्वतन्त्र राज्यहरूले साम्राज्यवादी शक्तिले गरेको गल्ती नदोहोर्याउने भन्दै आफ्ना जनताको लोकतान्त्रिक लालसाको सम्मान गर्ने र राजनीतिक शक्ति बाँडफाँट गरेर राष्ट्रिय एकता मजबुत बनाउन संघीयता अवलम्बन गर्ने क्रम बढ्न थाल्यो । द्वन्द्वपश्चात्को संक्रमणकालीन व्यवस्थापनमा लागेका कंगो, इराक, सुडान, दक्षिण अफ्रिका, नेपाललगायतले सबै वर्ग र भेगलाई आपसमा समेटेर एकताको आधार विविधतालाई बनाउन संघीयता अवलम्बन गरे । अहिले संघीयता अवलम्बन गर्ने देशको संख्या २९ छ र विश्व जनसंख्याको ४० प्रतिशत जनता संघीय शासन प्रणालीबाट शासित रहेको अनुमान छ ।नेपालले संघीयता अवलम्बन गरेको आठ वर्ष व्यतीत भसकेको छ भने संघीय एकाइहरू प्रदेश र स्थानीय तहको दोस्रो चरणको निर्वाचनबाट आएका जनप्रतिनिधिहरू कार्यरत छन् । यस अवधिमा संघीयता कार्यान्वयन र कार्यसम्पादनलाई लिएर मिश्रित धारणा सार्वजनिक भइरहेको छ । बौद्धिक भनिने जमातका बहुसंख्यक यसको आलोचक देखिएका छन् भने, स्थानीय वस्तुस्थितिसँग परिचित हुनेहरूचाहिँ पूर्ण समर्थक नदेखिए पनि कमै आलोचना गर्छन्् । आलोचकहरू संघीयता सेतो हात्ती भयो र यसलाई राज्यको स्रोतसाधनले धान्न नसकिने तर्क दिने गर्छन् । यसका समर्थक यसलाई सयौं वर्षदेखिको एकात्मक राज्यको धङधङी बोकेका केन्द्रीयतावादी मानसिकताको संज्ञा दिने गर्छन्् । जे भने पनि एउटा सत्य के हो भने, यसको अभ्यास भएका आठ वर्षमा तीन तहका सरकारबीच सहकार्य, समन्वय र सहकारितामा भने कमी देखिएकै हो । आधुनिक नेपालको निर्माण भएको अढाइ सय वर्षसम्म एकात्मक राज्यप्रणालीमा रहेको नेपालका लागि जटिल प्रक्रिया र सञ्जालीकृत शासनमा काम गर्नुपर्ने यो व्यवस्था चुनौतीपूर्ण हुने नै भयो । यसबाहेक केन्द्रले प्रदेश र स्थानीय तहलाई मातहत निकाय (सब्सिडायरी युनिट) को व्यवहार गर्न खोज्नु एवं प्रदेश र स्थानीय सरकारले आफूलाई राष्ट्रबाहिरको छुट्टै टापु (आइसोलेटेड आइल्यान्ड) का रूपमा प्रस्तुत गर्न खोज्नुले संघीयताको सुखद भविष्य देखाउँदैन । यस संविधानका निर्माता भनिने ठूला दलका नेताहरूले नै संविधान र संघीयताप्रति इमानदार नभई स्वामित्व लिन नचाहनुले यो नयाँ व्यवस्था कमजोर हुँदै छ । प्रदेशहरूको पनि केही अपरिपक्वता देखिन थालेको छ । प्रदेश सरकारहरूले के बुझ्न जरुरी छ भने, उनीहरू छुट्टै राष्ट्र होइनन्, संघभित्रका एकाइ हुन् । पूर्व अमेरिकी राष्ट्रपति अब्राहम लिंकनले यस सम्बन्धमा स्पष्ट पार्दै बोलेका थिए, राज्यको अस्तित्व संघमा मात्र हुन्छ । यसबाहेक अन्य कानुनी अस्तित्व हुँदैन । उनीहरूले यसको उल्लंघन कानुन तोडेर क्रान्तिको माध्यमबाट मात्रै गर्न सक्छन् । केन्द्र र अन्य तहका सरकारहरूले आफ्ना सीमा नबुझ्दा समस्या हुन थालेको छ ।एकात्मक राज्य प्रणालीबाट संघीय स्वरूपमा रूपान्तरण गर्ने काम ज्यादै चुनौतीपूर्ण त छँदै छ, यो निकै जोखिमपूर्ण पनि हुने गर्छ । एकात्मक राज्य संयन्त्रका कार्यशैली, शक्तिका स्रोत, उत्तरदायित्व केन्द्र, अधिकार र अधिकारीहरूबीचको अन्तरसम्बन्ध सबै भत्किएर नवीन स्वरूपमा जानुपर्दा यसमा अभ्यस्त हुन नै लामो समय लाग्न सक्छ । नेपालका लागि त अझ अप्ठेरो स्थिति यस कारणले छ कि, हाम्रो संघीयता सार्वभौम राष्ट्रहरू मिलेर संघ निर्माण भएको हैन, केन्द्रमा भएको अधिकारको विस्तारण (डिफ्युजन) गरिदिएर नेपालको राष्ट्रियतालाई अझ सबल बनाउन खोजिएको हो । तर संविधानमा अधिकार क्षेत्रको बाँडफाँट गरिदिएर संघीयता आफैं कार्यान्वयन हुने होइन, त्यसका लागि पूर्वाधारहरू तयार पार्ने काम केन्द्रको हो । अहिलेसम्म छाता ऐन भनिएको संघीय निजामती ऐन जारी भएको छैन जसले गर्दा प्रदेशहरूले प्रदेश निजामती ऐन कार्यान्वयन गर्न सकेका छैनन् । प्रहरीतर्फ त झन् भद्रगोल छ । प्रहरी समायोजन ऐन२०७६ एवं नेपाल प्रहरी र प्रदेश प्रहरी (कार्यसञ्चालन, सुपरिवेक्षण र समन्वय) ऐन२०७६ जारी भएको चार वर्षसम्म पनि नियम, निर्देशिका नबनेको बहाना देखाएर प्रहरी समायोजन हुन सकेको छैन । केन्द्रको कर्मचारी समायोजनमा देखिएको भद्रगोलले थप समस्या उत्पन्न भएको छ । कर्मचारीतन्त्रको असहयोगी व्यवहारले प्रशासनिक संघीयता जटिल बन्दै गएको छ । संविधानको धारा २८५ र अनुसूचीहरूमा संघ, प्रदेश र स्थानीय तहको आफ्नै सार्वजनिक सेवा हुने स्पष्ट उल्लेख हुँदाहुँदै स्थानीय सरकारको प्रमुख प्रशासकीय अधिकृतसम्म केन्द्रले पठाउनुले उच्च तहका कर्मचारीहरूमा केन्द्रीकृत मानसिकता रहेको बुझ्न सकिन्छ । केन्द्रबाट खटिएका कर्मचारीहरूको उत्तरदायित्व केन्द्रसंघमा हुनुले उनीहरूलाई आफूप्रति वफादार बनाउन प्रदेश र स्थानीय सरकारलाई समस्या परेको देखिन्छ । यसबाहेक यी कर्मचारीहरू कामप्रति लगनशील हुनुभन्दा सरुवा हुने मनस्थितिमा सुरुदेखि नै हुनुले कार्यसम्पादनप्रति प्रतिबद्ध हुन नसकेको स्थिति छ । यिनै समस्याहरू समाधान होऊन् भनेर प्रदेश मुख्यमन्त्रीहरूले समेत केन्द्रमा सामूहिक दबाब दिइरहेका छन् । हालै सम्मानित राष्ट्रपतिले समेत ठूला दलका नेताहरू बोलाएर प्रदेशहरूको समस्या फुकाइदिन भनेको खबर सार्वजनिक भएको थियो । धेरथोर अपरिपक्वता प्रदेश र स्थानीय सरकारहरूमा देखिए पनि संघीयताको प्रभावकारी कार्यान्वयनमा मुख्य कमजोरी केन्द्र सरकारकै देखिन्छ । संविधानले अभिभावकको भूमिका दिएको संघले अन्य तहका सरकारलाई अवाञ्छित शिशु को व्यवहार गर्न मिल्दैन । कुनै पनि राजनीतिक प्रणाली आफैं साध्य होइन, नागरिकका हित कल्याणको साधन मात्र हो । त्यसैले सरकारहरू जनतासंग राम्रो सम्बन्ध विकास गरेर आफ्नो वैधानिकता कायम गर्न राज्य संयन्त्रहरूको सचेत व्यवस्थापन गरी सुशासन दिन सक्षम हुनुपर्छ । जब जनप्रतिनिधिहरू जनताप्रति बढी जवाफदेह हुन्छन्, जब राज्य र सरकारले वितरण गर्ने सेवा निष्पक्ष, समन्यायिक र प्रभावकारी हुन्छ तब सुशासन छ भनिन्छ । सुशासन त्यसैले जनताको अनुभूतिमा खोज्नुपर्ने हुन्छ । यसको प्रत्याभूति केन्द्रले भन्दा जनतानजिकको सरकारले बढी गर्न सक्छ भन्ने मान्यता बनेको छ । किनकि उनीहरू जनताका दैनन्दिन समस्या समाधान गर्न जनतासँगै काम गर्नुपर्छ । जनताको नजरमा केन्द्रका कर्मचारीहरू रिमोट ब्युरोक्रेट्स हुन् जसले जनताको मागको राम्रो प्रतिनिधित्व गर्न सक्दैनन् । जनताको यही विश्वास नै अहिले स्थानीय र प्रदेश सरकारका लागि निल्नु न ओकल्नु भइरहेको छ ।गान्धी, मन्डेला, केनेडीहरूलाई फरक नेतृत्व क्षमताका कारण अहिलेसम्म सम्झिने गरिन्छ । उखान छ, अवसरबिनाको क्षमता खेर जान्छ भने क्षमताबिनाको अवसर व्यर्थ हुन्छ । अहिले अवसर पाएकाहरूले क्षमता देखाउन सक्नुपर्छ ताकि मतदाताले गर्व गर्न सकून् । केनेडीले तत्काल असम्भव लाग्ने चन्द्रमामा मानव पठाएर अमेरिकी झन्डा गाड्ने सपना देखे । उनले भनेका थिए, यो सफल हुनेछ र यो दशकको अन्त हुनुअघि नै सफल हुनेछ । उनको यो सपना लक्ष्यको एक वर्षअघि नै सफल भयो । यसलाई कास्ट आइरन प्रतिबद्धता भन्ने गरिन्छ । हाम्रा निर्वाचित जनप्रतिनिधिहरू यस्तै दीर्घकालीन सोचले काम गरे साँच्चै राजनेताका रूपमा स्थापित हुनेछन् । ह्यारोल्ड ल्यासबेलले थ्योरी आफ प्रोपगान्डा मा लेखेका छन्, निर्वाचित सरकारहरूले चार प्रकारले काम गर्छन् पहिलो रमाइलो गर्ने (ब्लोविङ बबल), दोस्रो चाचापापा बाँड्ने (डिस्ट्रिब्युटिङ गुडिज), तत्काल समाधान गर्ने (फाइटिङ फायर) र भविष्य बुन्ने (विभिङ फ्युचर) । अहिले निर्वाचित हुनेहरूको तत्काल वाहवाही पाउने काममा ध्यान जान थालेको देखिएको छ । भविष्यपरक सोच कमैमा देखिएको छ ।सुशासन दिने हो भने मुख्य तीन पक्षमा ध्यान दिनुपर्छ । पहिलो हो प्रक्रिया । अर्थात्, प्रक्रियालाई पारदर्शी तुल्याउने । दोस्रो, सेवाको सार सामग्री (कन्टेन्ट) । अर्थात्, वितरण गरिने सेवाहरूलाई तल्लो वर्गको मागअनुरूप बनाउने । तेस्रो, सेवा वितरणीयता (डेलिभरेबल) । अर्थात्, गरिब र निमुखाको जीवनस्तर र प्रतिष्ठा बढ्ने गरी सेवा वितरण गर्ने । सबै वर्गका सार्वजनिक सेवाहरूका माग एकनासका हुँदैनन् । त्यसैले नयाँ सेवाको डिजाइन र डेलिभरी मा सिर्जनशीलता देखाउन सक्नुपर्छ । जनताप्रति उत्तरदायी हुन संस्था र प्रक्रियामा जनताको प्रतिनिधित्व कुनै न कुनै रूपमा गराउन सक्नुपर्छ ।सुशासनका चार स्तम्भ छन् जनताको स्वामित्व, पारदर्शिता र उत्तरदायित्व, समता र पूर्वानुमेयता । उत्तरदायित्व र पारदर्शिताको प्रत्याभूति सुशासनको पहिलो शर्त हो । खुला सरकारको अवधारणा अनुरुप आफ्ना कामकारबाही जनताका लागि खुला राख्ने प्रबन्ध गर्नुपर्छ । जनताको आवाज मुखरित गर्ने मंच र क्षेत्रहरू उपलब्ध गराउन सक्नुपर्छ । सार्वजनिक सुनुवाइ, गुनासा सुनुवाइ, रिपोर्ट कार्ड, सेवाग्राही सर्वेक्षण, नागरिक बडापत्र, सामाजिक र सार्वजनिक लेखापरीक्षणजस्ता मञ्चहरू र नागरिक परामर्श समिति, नागरिक कचहरी, नागरिक सिनेट, सिटिजन जुरीजस्ता संरचनात्मक व्यवस्था (एरेना) दिएर उत्तरदायी सरकार भएको सन्देश दिन सकिन्छ । यसबाहेक सेवाग्राहीको सन्तुष्टि मापन गर्न ह्याप्पिनेस मिटर को व्यवस्था यूएईको दुबई सरकारले लागू गरेको छ, जुन हाम्रा लागि पनि उपयोगी हुन सक्छ । अहिले नयाँ अवधारणा नयाँ सार्वजनिक शासन केही देशमा सफलतापूर्वक लागू गरिएको छ । यसमा सहउत्पादन (कोप्रोडक्सन) का नाममा सार्वजनिक सेवाको डिजाइन र डेलिभरीमा सेवाग्राही नागरिकहरू नै संलग्न गराइने तथा सहनिर्माण (कोकन्स्ट्रक्सन) का नाममा नीति निर्माणमा सरोकारवाला नागरिकहरूको नीति समुदाय संलग्न गराउने व्यवस्था सफल भइरहेको छ । नेपालले यसअघि लागू गरेको सामुदायिक प्रहरी र सामुदायिक वन यस अवधारणाको नजिक देखिन्छन् ।नेपाल संघीयता अवलम्बन गर्ने देशहरूमा पछिल्लो लहरमा पर्छ । त्यसैले संघीयताको जग निर्माण नै प्राथमिकतामा पर्दै गएको छ र सुशासन बलियो बनाउने काममा अलमल भइरहेको छ । केन्द्रको हेजिमोनी कायम गर्न दिइने निर्देशनात्मक आदेश, अदालतको हस्तक्षेप, जनप्रतिनिधिहरूमा अनुभवको कमी, केही हदसम्म सेवाग्राहीको राजनीतिले कार्यसम्पादनमा असर पर्दै गएको देखिन्छ । व्यक्तिगत स्वार्थका लागि पद दुरुपयोग हुनु, भ्रष्टाचार बढ्नु, क्षेत्राधिकारसम्बन्धी विवाद हुनुलगायतले सुशासन सुदृढ हुन सकेको छैन । भर्खरै संघीयतामा गएकाले सुशासनको अनुभूति गर्न समय त लाग्छ नै, तर अहिलेसम्म जनताको प्रतिक्रिया सकारात्मक हुन सकेको छैन । केही स्थानीय तहको प्रशंसनीय काम अपवाद हो, अधिकांश प्रदेश र स्थानीय सरकारले सुशासनको जग बसाल्न सकेका छैनन् । सुशासन राज्यका कार्यहरूको अत्युत्तम व्यवस्थापनको स्थिति हो । विश्व बैंकका अनुसार, सुशासनको स्थिति देखाउने छ वटा सूचक छन् जनताको आवाज र उत्तरदायित्व, राजनीतिक स्थिरता, सरकारको प्रभावकारिता, नियामक गुण, विधिको शासन र भ्रष्टाचार नियन्त्रण । यी सूचकमा समग्र नेपालकै स्थिति नकारात्मक रहेको विश्व बैंकको प्रतिवेदनमा उल्लेख छ । ट्रान्सपरेन्सी इन्टरनेसनलको पछिल्लो प्रतिवेदनले पनि नेपाललाई ३४ प्राप्तांकसहित भ्रष्ट देशको सूचीमा ११० औं स्थानमा राखेको छ । यस्तो स्थितिमा संघीय संरचनाका तीनै तहका सरकारहरूको सुशासन प्रवर्द्धनमा प्रभावकारिता नदेखिएको मान्नुपर्छ ।संघीय राज्यप्रणाली भनेकै नागरिक एकभन्दा बढी सरकारबाट प्रशासित हुनु हो । एकात्मक सरकार हुँदा आफ्नो अधिकार संकुचित होला भनेर भयमा रहेका नेपालीलाई अब तीन तहका सरकारबाट स्वतन्त्रता बचाउनु परेको छ । यी सरकारहरूको नीतिगत हस्तक्षेपले नागरिक सुविधा भोग्नभन्दा हैरानी बेहोर्न बाध्य भएका छन् । करमाथि करको बोझ थपिएको छ र काम गराउन धाउनुपर्ने केन्द्रहरू बढेका छन् । केही देशमा जस्तै कस्टमर जर्नी म्यापिङ गरेर हेरेमा हैरानीको भयावह चित्र सामुन्ने आउनेछ । अझ कुन सेवाका लागि को जिम्मेवार हो भन्ने अन्योलसमेत देखिन थालेको छ । प्रकोप व्यवस्थापन, महामारी नियन्त्रणको समयमा एकले अर्को तहलाई दोषारोपण गरेको तथ्य हाम्रा सामु छ । समयमै यी समस्याहरूको सचेत व्यवस्थापन गर्न सकियो भने संघीय सुशासनले सार्थक रूप लिन सक्छ । अहिलेको परिवर्तन साँच्चै क्रान्तिकारी छ । सिंहदरबार सात प्रदेशमा पुग्नु र प्रशासकीय केन्द्रहरू ७५३ स्थानमा पुग्नु आफैंमा ठूलो परिवर्तन हो । तर यो परिवर्तनलाई सुशासनको प्रत्याभूतिमा सार्थक बनाउन सक्नुपर्छ । संविधानमा रहेका अन्योल हटाउने, आवश्यक कानुन जारी गर्ने, कर्मचारी व्यवस्थापनमा स्वायत्तता दिएर प्रदेश र स्थानीय सरकारको क्षमता बढाउने, सुपरिवेक्षण होइन निगरानी र अधीनस्थ होइन समन्वयको नीति लिने काम संघ सरकारले तत्काल गर्नुपर्छ । प्रदेश र स्थानीय सरकारहरूले आफ्ना संगठनहरूलाई नैतिक संगठन बनाउन नैतिक पूर्वाधार तयार पार्ने, उथलपुथलपूर्ण परिवर्तन ल्याउने प्रवर्तनीय कामहरू गरेर अन्य सरकारभन्दा आफू अगाडि भएको देखाउन सक्नुपर्छ । यसो भयो भने प्रतिस्पर्धात्मक वातावरण बन्न गई सुशासनको प्रत्याभूति पनि हुँदै जान्छ ।प्रदेश र स्थानीय सरकारमा अनुभवको कमी छ र सिक्दै प्रणाली बसाल्नुपरेको छ । तर जसले आफूपनि नवीन प्रवर्तन गर्न सक्दैन र अरूको नक्कल पनि गर्न सक्दैन, ऊ पछि पर्ने निश्चित छ । जनतालाई राजनीतिक प्रणालीको मतलब हुँदैन, उनीहरूका लागि सुशासनको अनुभूति गर्न पाउनु नै ठूलो कुरा हो । यी सरकारहरूले सञ्जालीकृत शासनमा काम गर्न सिक्नुपर्छ न कि एकलकाँटे व्यवहार (साइलो मेन्टालिटी) देखाउनुपर्छ । यो सञ्जाल पनि फिसरनेट जस्तो आत्मीय हुनुपर्छ, फायरवुड नेट जस्तो हलुका होइन । तीनै तहका सरकारले सहकारिताका आधारमा काम गरेर जनतालाई सुविधा दिन सक्नुपर्छ । अहिलेको स्थिति हेर्दा हाम्रो संघीयता पिकेट फेन्स मोडालिटीको जस्तो देखिएको छ जहाँ अधिकारका लागि एकअर्कासँग लड्ने गरिन्छ । यो स्थितिमा सुधार हुनुपर्छ र संघीय सुशासनको प्रत्याभूति दिन सक्नुपर्छ । नत्र ह्यारोल्ड लास्कीले जस्तै संघीयताको युग गयो (दी इपोक अफ फेडरालिज्म इज ओभर) भन्ने अवस्था आउनेछ ।"
बेथितिको भुमरीमा बीपी प्रतिष्ठान,"धरानस्थित बीपी कोइराला स्वास्थ्य विज्ञान प्रतिष्ठानमा चिकित्सक र कर्मचारी आन्दोलनमा उत्रिएपछि आइतबारदेखि आकस्मिकबाहेकका उपचार सेवा ठप्प छन् । वृत्ति विकासको माग गर्दै आएका चिकित्सक र कर्मचारीको धर्नासभा जारी छ, बिरामी उपचार नपाएर अन्तै गइरहेका छन् । आन्दोलनरत पक्षसँग वार्ता गरेर निकास निकाल्नुपर्नेमा प्रतिष्ठानका पदाधिकारी भने काठमाडौंमा छन् । धरान उपमहानगरपालिकाका मेयर हर्कराज राईले कायममुकायम उपकुलपति प्रह्लाद कार्कीको कार्यकक्षमा सोमबार ताला लगाइदिएर परिस्थितिलाई थप पेचिलो बनाइदिएका छन् ।स्वास्थ्यजस्तो संवेदनशील र अत्यावश्यक सेवा प्रभावित हुने गरी चिकित्सक र कर्मचारी हडतालमा उत्रनु गलत हो । तर यस्तो परिस्थिति सिर्जना हुनुमा प्रतिष्ठानको नेतृत्व बढी जिम्मेवार देखिन्छ । प्रतिष्ठानका चिकित्सक र कर्मचारीले लामो समयदेखि अवरुद्ध बढुवा प्रक्रिया अघि बढाउनुपर्ने माग गर्दै आएका छन् र उनीहरूको पुरानो माग हो । चिकित्सकको साढे ६ वर्षदेखि र कर्मचारीको १६ वर्षदेखि बढुवा नभएको गुनासो छ । यही विषय उठाउँदै उनीहरूले गत असोजमा राजीनामा बुझाएरै काम छाडेका थिए । प्रतिष्ठान नेतृत्वले पुसमा बढुवा प्रक्रिया अघि बढाउने प्रतिबद्धता जनाएपछि त्यति बेलाको आन्दोलन स्थगित भएको थियो । तर समय घर्किसक्दा पनि बढुवा प्रक्रियाको कुनै सुरसार नदेखिएपछि चिकित्सक र कर्मचारी अहिले आन्दोलनमा उत्रिएका हुन् । विवादै विवादको भुमरीमा गुज्रँदै आएको प्रतिष्ठान भने एक वर्षदेखि कायममुकाम नेतृत्वमा चलिरहेको छ । नपाएको ओहदा (प्राध्यापक) पाएको भनी पदीय मर्यादाविपरीत कार्य गरेको अभियोगमा अख्तियार दुरुपयोग अनुसन्धान आयोगले गत वर्ष माघमा मुद्दा दायर गरेपछि उपकुलपति ज्ञानेन्द्र गिरी निलम्बनमा परेका थिए । त्यसपछि शिक्षाध्यक्ष सञ्जीवकुमार शर्मालाई कायममुकायम जिम्मेवारी दिइएको थियो । प्रतिष्ठानको सहकुलपति रहने स्वास्थ्यमन्त्रीमा मोहनबहादुर बस्नेत आएपछि गत असारमा प्रह्लाद कार्कीलाई कामु जिम्मेवारी दिइएको छ । गिरी र शर्माका पालामा अघि बढाइएको बढुवा प्रक्रियालाई कार्कीले रोकेको चिकित्सक र कर्मचारीको गुनासो छ । बढुवा प्रक्रिया अघि बढाउन दबाब परिरहेका बेला कार्कीले गत पुस २५ मा कार्यकारिणी समितिको बैठक बोलाएका थिए । तर बैठक डाकेकै दिन उनी शिक्षाध्यक्षलाई निमित्त जिम्मेवारी दिँदै बिदा बसे, निमित्तले अध्यक्षता गर्न नमिल्ने भएर कार्यकारिणी समितिको बैठक भएन । अहिले कार्कीको नियतमाथि नै चिकित्सक र कर्मचारीले प्रश्न उठाउँदै आएका छन् । प्रतिष्ठानमा उपकुलपति को हुने भन्ने रस्साकसी पनि चलिरहेकै छ । चिकित्सक र कर्मचारीको आन्दोलनले उपचार सेवा प्रभावित भइरहेका बेला स्थानीय सरकार प्रमुख राईले भने कामु उपकुलपतिको कार्यकक्षमा ताला लगाएर अराजनीतिक व्यवहार देखाएका छन् । उनले अरूलाई ताला नखोल्न चेतावनी समेत दिएका छन् । प्रतिष्ठानका सञ्चालक परिषद् (सिनेट) सदस्यसमेत रहेका उनले बरु समस्या समाधानका लाग सहजीकरणको भूमिका निर्वाह गर्न सक्नुपर्थ्यो । कामु उपकुलपति कार्कीले सिंगो अस्पताललाई बन्दीझैं बनाएको आरोप लगाउँदै आएका राईले ताला लगाएको भोलिपल्ट भने स्वास्थ्यमन्त्री बस्नेतलाई पत्र पठाउँदै कार्कीलाई तुरुन्त उपस्थित गराउन आग्रह गरेका छन् । उनले अब प्रतिष्ठान धरानले चलाउनुपर्छ भन्ने अभिव्यक्ति पनि दिइरहेका छन् । राईको भूमिकाले प्रतिष्ठानको समस्या चर्काउँछ कि सुधारमा मद्दत गर्छ, विस्तारै प्रस्ट हुँदै जानेछ । प्रतिष्ठानमा राजनीतिक हस्तक्षेप र दलीय भागबन्डा बढेसँगै समस्या झाँगिएको हो । भारतको अखिल भारतीय आयुर्विज्ञान संस्थान (एम्स) को मोडलमा खोलिएको प्रतिष्ठानमा निर्देशकले नेतृत्व गर्ने व्यवस्था थियो । प्रधानमन्त्री कुलपति र स्वास्थ्यमन्त्री सहकुलपति हुने व्यवस्थासहितको कानुन कार्यान्वयनमा आएपछि प्रतिष्ठानमा राजनीतिक हस्तक्षेप एवं भागबन्डाको प्रवृत्ति सुरु भएको हो । यो प्रवत्ति मौलाउँदै जाँदा बेथिति पनि चरम अवस्थामा पुगेको छ । १२ वर्षयताका उपलकुलपति बीपी दास, राजकुमार रौनियार, ज्ञानेन्द्र गिरी तीनै जनाविरुद्ध भ्रष्टाचार मुद्दा चल्यो । रौनियार त ठेकेदारबाट लिएको आठ लाख रुपैयाँ घूससहित समातिएका थिए । प्रतिष्ठानमा चिकित्सक, कर्मचारी र विद्यार्थीको आन्दोलन बारम्बार भइरहन्छ, जसले उपचार सेवा र पठनपाठनमा असर पर्दै आएको छ । राजनीतिक आस्थाका आधारमा नियुक्त पदाधिकारीबीच समन्वयको समस्याले पनि कामकारबाही प्रभावित छ । प्रतिष्ठानको प्रतिकूल माहोलबीच वृत्ति विकास पनि रोकिएपछि चिकित्सकले प्रतिष्ठान छाड्ने क्रम चलिरहेको छ । स्वास्थ्य सेवा र चिकित्सा शिक्षामा कुनै बेलाको अब्बल प्रतिष्ठान धराशायी हुँदै जाँदा पदाधिकारी कहिल्यै गम्भीर नै देखिएनन् । चिकित्सा शिक्षा आयोग, मेडिकल काउन्सिल, अख्तियार र महालेखा परीक्षकका अध्ययनले बेथिति औंल्याउँदा पनि सरकारको चासो प्रतिष्ठानको सुधारमा होइन, राजनीतिक भागबन्डा र हस्तक्षेपमै केन्द्रित रह्यो । उपचार सेवा प्रणाली चुस्त बनाउनेतर्फ ध्यान पुग्न छाड्यो । केही वर्षअघिसम्म कोशी प्रदेश र मधेश प्रदेशका केही जिल्लाका नागरिकका लागि प्रतिष्ठान उपचारका लागि पहिलो रोजाइ थियो, अहिले अन्तै धाउन थालेका छन् । प्रतिष्ठानलाई यसरी नै ओरालो लाग्न दिनु हुँदैन । तत्काललाई आन्दोलनरत चिकित्सक र कर्मचारीलाई काममा फर्कने वातावरण मिलाइहाल्नुपर्छ र यस्ता समस्या दोहोरिन नदिने सुनिश्चितता गराइनुपर्छ । सबैभन्दा महत्त्वपूर्ण र जरुरी प्रतिष्ठानलाई दलीय राजनीतिक हस्तक्षेपबाट मुक्त पार्नुपर्छ । योग्यता र दक्षताका आधारमा नियुक्त पदाधिकारीले बिनाहस्तक्षेप काम गर्ने वातावरण तयार भयो भने प्रतिष्ठानले लय समात्न सक्छ ।"
बेथितिको पर्याय निगम,"सदैव विवाद, भ्रष्टाचार र बेथितिको पर्याय बनेको छ नेपाल वायुसेवा निगम । हर कुरामा विवाद मात्रै देखिन्छ । यात्रुले सहज रूपमा आवतजावत गर्ने कुरामा होस्, विमानस्थल निर्माण गर्दा होस् कि विमान खरिद प्रक्रियासम्म कुनै पनि काम गर्दा निगमले आफूलाई विवादरहित बनाउन सकेको छैन । भएका विमान पनि समयमा नउडाउने, बिग्रिएको विमान समयमा मर्मतसम्भार नगर्ने, पाइलट उपलब्ध नहुनेलगायात यावत् व्यवस्थापकीय कमजोरी र चरम लापरबाहीका कारण यात्रुले गन्तव्यमा जान र आउन निगमको जहाजबाट दुःख र झन्झटभन्दा अरू पाएका छैनन् । घरबाट बिदा भएर गयो फेरि फेर्केर घर आउनुपर्ने अवस्था धेरै पटक देखिएको छ । बिग्रिएको जहाज मर्मत सम्भारमा बेलैमा ध्यान नदिनुभन्दा बढी के हुन्छ हेलचेक््रयाइँ ?निगमले कहिले आफूलाई स्वच्छ बनाएर राख्नै सकेन । जनताको नजरमा भ्रष्टाचारको अखडा बनेको छ निगम । विभिन्न काण्डमा अर्बौं भ्रष्टाचारको घटना व्यहोरेको छ निगमले । जो कोही आए पनि निगमलाई आफूअनुकूल प्रयोग गर्ने थलो बनाएका छन् । भएका विमानबाट पनि चुस्त सेवा दिन नसेकर निगमप्रति यात्रुको भरोसा छैन । समयमा विमान नउड्ने, सामान चोरी हुने, अव्यवस्थित प्रणालीले गर्दा यात्रुले निगमको विमानबाट यात्रा गर्न सहज मान्दैनन् । अरू विमान कम्पनीभन्दा केही सस्तो टिकट पाउने हुनाले मात्र बाध्य भएर यात्रा गर्छन् । सरकारमा जो आए पनि, मन्त्री जो आए पनि वा निगमका प्रमुख जो बनाए पनि आफ्नो स्वार्थपूर्ति र भरणपोषणमा लाग्नेभन्दा अरू केही हुन सकेको छैन निगममा । व्यवस्थापकीय सुधार, विमानलाई समयअनुसार मर्मतसम्भार र यात्रुलाई सेवासुविधा दिने कुरामा कहिल्यै चासो दिएको देखिँदैन । निगममा भएका ठूलठूला भ्रष्टाचारका काण्डमा प्रधानमन्त्री, मन्त्री, सांसद, राजनीतिक दलका नेतादेखि कर्मचारीसम्म मुछिए । विमान भाडामा लिएर उडाउँदा होस् वा खरिद गरेर ल्याउँदा अनियमितता भएको छ । निगमले राष्ट्रिय तथा अन्तर्राष्ट्रिय स्तरसम्म आफ्नो छविलाई बिगारेको छ । पछिल्लो समय सरकारले लगानी गरेर बनाएका राष्ट्रिय तथा अन्तर्राष्ट्रिय विमानस्थलहरूको सञ्चालनमा पनि धेरै समस्या आएको छ । सरकार र नेताहरूको राजनीतिक उद्देश्य पूर्तिका लागि ऋण सहयोगबाट निर्माण भएका त्यस्ता विमानस्थलहरू सञ्चालन गर्न सरकार असफल भएको छ । पोखराको क्षेत्रीय अन्तर्राष्ट्रिय विमानस्थल र भैरहवाको गौतम बुद्ध अन्तर्राष्ट्रिय विमानस्थल सञ्चालन गर्नसमेत सरकारले प्राथमिकता दिएको पाइँदैन । भगवान पुडासैनी, जोरपाटी, काठमाडौं"
डाक्टर पलायनको चिन्ता,"मुलुकबाट हरेक वर्ष अदक्ष कामदार मात्र, होइन दक्ष व्यक्तिहरू पनि ठूलो संख्यामा विदेश पलायन भइरहेका छन् । यही गतीमा दक्ष जनशक्ति विदेश पलायन भए अबको १० वर्षपछि मुलुकमै बसेर आफ्नो स्वाथ्य उपचार पनि गर्न नपाउने दिन आउँछ । के हाम्रा दलका शीर्ष नेता र नीति निर्माताहरूले त्यसबारे गम्भीर ढंगले चिन्तनमन्थन थालेका छन् ? दक्ष जनशक्तिलाई मुलुकमै रोक्ने र आकर्षक तलब भत्तासहितको रोजगारी दिलाउनेबारे छलफल थालेका छन् ? गत वर्ष अर्थात् सन् २०२३ मा नेपालमा २ हजार २ सय २२ जना डाक्टरले एमबीबीएसको लाइसेन्स परीक्षा पास गरे तर त्योभन्दा बढी अर्थात् २ सय ३ सय १८ डाक्टरले विदेश जान भनी असल चारित्रिक प्रमाणपत्र लिए । १ हजार जनताका लागि ४४५ डाक्टर आवश्यक हुन्छन् तर नेपालमा हाल केवल १९४ डाक्टर उपलब्ध छन् । विदेश पलायनको यो तथ्याकंले भोलिको हाम्रो अवस्था कस्तो हुने हो, किन चिन्तन गर्दैनन् नेताहरू ? स्वाथ्यमा कैयन् दरबन्दी वर्षौंदेखि पदपूर्ति गरिएको छैन । आकर्षक तलब सुविधा छैन । सुरक्षाको सधैं अभाव छ । यस्तो अवस्थामा कसरी नेपालमै बसेर सेवा गर्न डाक्टरहरूले मन पराउलान् ? बिदेश जानु उनीहरूको रहर होइन, सरकारले उत्पन्न गरेको बाध्यता हो । गगन थापा स्वाथ्य मन्त्री हुँदा केहि आशा लाग्दा परिदृश्य देखिएका थिए । स्वाथ्यमन्त्रीमा मोहनबहादुर बस्नेत आएपछि बेथिति झनै बढेको छ । गोपाल देवकोटा, जोरपाटी, काठमाडौं"
'संविधान पूर्ण कार्यान्वयनका लागि उम्मेदवारी दिएको हुँः सिटौला' समाचारमा  बाट लिइएका केही टिप्पणीः,"देशलाई निकास, न विकास, न त भिजन ! खड्गशम्शेर बुढाथोकीसिटौला नभएर देशै डुब्न लाग्यो । हारेका सबै ल्याएर संविधानको पूर्ण कार्यान्वयन गर्नुपर्यो । जितेकाले राजीनामा दिऊन् । हैट देशको संविधान ! जेके अर्यालअहिलेसम्म संविधान कार्यान्वयन भएको छैन र ? अनि कुन संविधानअनुसार आज राष्ट्रिय सभाको चुनाव ? पुष्कर ढुंगेलसर्वत्र नबिकेको समान हामीले खरिद गर्नुपर्ने भो हरे ! मच्छिन्द्रनरसिंह प्याकुरेल जनताबाट तिरस्कृतलाई अर्को ढोकाबाट प्रवेश । कुलप्रसाद दाहालशान्ति, संविधान र गणतन्त्रका लागि कृष्ण सिटौलालाई मतदान । प्रदीप शर्मालाजले पनि वृद्धआश्रम गएर बस्ने बेलामा फेरि युवाको भविष्य बिगार्न उठेको होलान् । मनोज लामा रुम्बाअरू नेता कांग्रेसमा छैनन् ? सधैंभरि एउटै मान्छे मात्रै आउनुपर्छ हो ? सत्तामा अरूले कहिले ठाउँ पाउँछन् ? लक्ष्मण खड्काभनेपछि संविधान अहिलेसम्म कार्यान्वयन भएको रहेनछ । फणीन्द्र ढुंगेलप्रत्यक्षमा कहिल्यै चुनाव नजित्ने अवस्था र नमररून्जेल पद नभै नहुने नेपाली नेताको परिस्थितिको उपज हो । केशवबहादुर चन्दसंविधानको कार्यान्वयन हैन, खिल्ली उडाउन हो । चुनाव हार्ने अनि फेरि चोर बाटो प्रयोग गरेर संसद् छिर्ने अनि भाँडभैलो मच्याउने चाल सबैले बुझेका छन् । राजु जीसी"
दलितले बनाएको देश,"दलित हिन्दु समाजको वर्ण व्यवस्थाअनुसार अछूत करार गरिएको, ब्राह्मण, क्षेत्री, वैश्य र शूद्रमध्ये सबैभन्दा पीँधमा राखिएको र तल पारिएको सामाजिक, सांस्कृतिक र आर्थिक रूपमा पछाडि छोडिएको वर्ग र समुदाय हो । नेपाली बृहत् शब्दकोशले दलित भनेको दमन गरिएको, दलिएको, थिचिएको, कुल्चिएको, नष्ट गरिएको भनेर अर्थ गरेको छ । नेपाली समाजका सन्दर्भमा दलित अछूत वा पानी नचल्ने बनाइएको उत्पीडित समूह वा समुदायका रूपमा चित्रित छ । दलित विमर्शबारे दलित आन्दोलनका नेताहरूको तर्क छ, दलित शब्द कुनै उत्पीडक समुदायले हेपेर, अपमान गरेर वा षड्यन्त्र गरेर दलितलाई दिएको परिचय होइन, भारत र नेपालको दलित आन्दोलनले आफ्नो मुक्तिको संघर्ष चलाउने क्रममा आफैंले निर्माण गरेको गौरवमय परिचय हो । परम्परागत समाजले भिराएको कलंकपूर्ण अछूत परिचयको अस्वीकृति हो । दलित परिचयविहीन र पहिचानविहीन समुदाय होइन । दलितको आफ्नो योगदान छ । योगदानको अर्को नाम पहिचान हो । दलितसँग श्रम, सीप, साधना, कला र प्रविधिको विरासत छ । अन्य समुदायसँग भन्दा बेग्लै क्षमता छ । दुःखसँग हजारौं वर्ष भिडेर बाँचेको क्षमताले दलित समुदाय अस्तित्वमा छ । दलित समुदायका केही अगुवा आफ्नो नाम, थर र गोत्रमा गर्व गर्न लायक कुरा छैन, त्यसैले दलित समुदायको पहिचान छैन र आवश्यक लाग्दैन भनेर तर्क गर्छन् । के दलित समुदायभित्र पर्ने मान्छेको आफ्नो सामूहिक परिचय, विशिष्ट ज्ञान, अनुभव र सीपको साझा परिचय छैन ? अवश्य नै छ । जस्तै दलित समुदायका विभिन्न बाजागाजा, दलित समुदाय र श्रमजीवी समुदायनिर्मित आरन, ढिकी, जाँतो, पानीघट्ट, कुटो, कोदालो, घरेलु हतियारलगायतका तत्कालीन प्रविधिको विकास र आविष्कार दलित समुदायको योगदान हो । कसैले इतिहास लेखिदिएन भनेर इतिहासविहीन हुने, कसैले परिचय दिएन भनेर परिचयविहीन हुने, कसैले महत्त्व दिएन भनेर महत्त्वविहीन हुने पक्कै होइन । लेख्न छोडेको र छुटाइएको इतिहास हो, इतिहास नभएको होइन । महत्त्व नभएको होइन, नदिइएको हो । वर्चस्वशाली वर्ग, त्यसका मतियार र उसको नियतले श्रम, कला, सीप र प्रविधि अनि आविष्कारको अवमूल्यन गरिएको हो । आफ्नो अधीनस्थ बनाएरै राखिछोड्ने अभीष्टले दलित समुदायप्रति वक्रदृष्टि परेको हो । वास्तवमा यो देश श्रमजीवी, इलमी, मिहिनेती अनि सीप र प्रविधिका धनी दलित समुदायको पसिनाले बनेको हो । गरिब मजदुर, किसान र श्रमिकको पसिनाले नभिजेको कुनै भूमि छैन । आदिम युगको समाचार संवाहक, प्राविधिक, नवीन आविष्कारक, कला साधक, वैज्ञानिक र इमानदार मान्छेहरूको समुदाय हो दलित । त्यसैले इतिहासविहीन बनाइन र किनारीकृत बनिरहन सक्दैन यो समुदाय । अब लेख्नुपर्छ दलितको इतिहास, उसकै हातले । पुरानो इतिहास भञ्जन गरेर नवनिर्माण र नवयुगको इतिहास निर्मितिमा लाग्नुपर्छ देश । इतिहासमा गुमनाम पारिएका समुदायको आविष्कार र मिहिनेतमा कुँदिएको छ दलितको इतिहास । दलितको इतिहास छैन भन्ने भाष्यको प्रतिभाष्य हो यो देश दलितनिर्मित हो । वर्तमान हिजोको इतिहास हिँडेर आएको मार्ग हो, तसर्थ इतिहास नहुने कुरा हुँदैन । फरक यत्ति हो इतिहास शक्तिशालीको लेखिन्छ । शक्तिहीनको इतिहास दबाइन्छ, लेखिँदैन । कदाचित् लेखियो भने पनि अपूर्ण लेखिन्छ, बंग्याएर लेखिन्छ । अपमान गर्न लेखिन्छ । यो संसारभरको प्रभुत्वशाली वर्गले अपनाएको समान सिद्धान्त र मानदण्ड हो । गरिबको इतिहास, श्रमजीवीको इतिहास श्रम, पसिना र कलाले लेखिएको हुन्छ । त्यसैले दलितको इतिहास दलितसम्बद्ध ज्ञान, सीप, कला, श्रम र जनश्रुतिमार्फत उत्खनन गरिनुपर्छ । इतिहासविहीन दलित आफूमाथि इतिहासमा भएको बर्बर यातना दलित समुदायका पुराना पुस्तामा जीवन्त पाइन्छ । मनुस्मृति र गौतम धर्मसूत्रमा शूद्रलाई दिने दण्डको प्रावधानबाट इतिहासमा दलित समुदायलाई अछूत भनेर कस्तो बर्बर यातना दिइन्थ्यो र कति कुरामा बन्देज थियो भन्ने प्रस्ट हुन्छ । तत्कालीन धार्मिक कानुनको अध्ययनबाट दलित इतिहासको कस्तो कालखण्ड गुजारेर यहाँसम्म आइपुगेका हुन्, मूल्यांकनविश्लेषण गरेर निष्कर्ष निकाल्न सकिन्छ । तसर्थ दलित, उपेक्षित र जनसाधारणको इतिहास इतिहासको गर्त उधिनेर खोजिनुपर्छ तब मात्र सामाजिक न्यायको प्रारम्भ हुन्छ । विगतमा ज्ञानको सत्ता र कथित औपचारिक ज्ञान एउटा वर्गको नैसर्गिक अधिकारजस्तो थियो । त्यति बेला दलित समुदायसहित अन्य उत्पीडित समुदायको औपचारिक इतिहास लेखिन सम्भव थिएन । त्यसैले लिखित इतिहास नभए पनि श्रुतिपरम्परा, स्मृति, किंवदन्ती, विभिन्न भनाइ र भूगोल, कलासंस्कृति, तिनले संवहन गरेका सूचना संकेत र विश्लेषण दलित इतिहासका आधार र जग हुन् । दलित शब्द भारतीय भूमिमा सन् १९३० तिर दलितलाई अप्रेस्ड क्लासेज भनिन्थ्यो । त्यही शब्दावली नै आम दलित बुझाउने नाम थियो । सन् १९२० को आसपासदेखि कथित अछूतहरूको संघर्षलाई अगाडि बढाउने काम भीमराव अम्बेडकरद्वारा भएको थियो । कतिपय ठाउँमा उनले दलित शब्द प्रयोग गरेको देखिन्छ । सन् १९६५ पछि भारतमा दलित प्यान्थर मुभमेन्ट अगाडि आयो (आहुति, जातवार्ता, पृ ३५३६) । नेपालमा २०११ साल र २०१८ सालदेखि नै प्रचलनमा रहेको र २०२४ सालमा गठित नेपाल राष्ट्रिय दलित जनविकास परिषद् नामक संगठनका सन्दर्भमा सर्वप्रथम प्रयोग गरिएको दलित शब्द नै छाता नाम भएको हुँदा दलित पहिचान र परिचय असान्दर्भिक छैन । कतिपय अवस्थामा दलितका श्रम, सीप, कला र श्रुतिपरम्परामा इतिहास पाइन्छ । नेपालको संविधान२०७२ का धारा २४, ४० र २५५ मा दलित विषयका विविध प्रावधान पनि दलित शब्दले पाएको संवैधानिक हैसियत हो । कुनै पनि वस्तु र विषयप्रतिको दृष्टिकोण अर्थात् दृष्टिबोध सौन्दर्य चेतना हो । सौन्दर्य चेतना भनेको सुन्दर हेराइ हो । विषय र मुद्दालाई बुझ्ने, परख गर्ने दृष्टिकोण सौन्दर्य चेतना हो । दलितको मुद्दा, विषय, समस्या, दुःख, पीडा र वेदनालाई हेर्ने, बुझ्ने, मूल्यांकन गर्ने, व्याख्या र विवेचना गर्ने शास्त्र सौन्दर्यशास्त्र हो ।दलितनिर्मित देश वेद पढेसुने कानमा लाहा घोलेर हालिदिनू भन्ने असभ्यताबाट हुर्केबढेको समुदायलाई औपचारिक शिक्षाबाट वञ्चित गरिएका कारण उसको इतिहास लेखिएन होला । तलका उद्धरणबाट दलित समुदाय इतिहासको कति कठोर, क्रूर, अमानवीय अवस्था खपेर यहाँसम्म आइपुगेको हो भन्ने बुझिन्छ शूद्रले वेद पढेको कसैले सुन्यो भने उसका कानमा पिँधेको सिसा र लाहा हाल्नुपर्छ, शूद्रले वेदमन्त्रको उच्चारण गर्यो भने उसको जिब्रो काट्नुपर्छ, शूद्रले वेदमन्त्र कण्ठ गर्यो भने उसको शरीरलाई टुक्रा पार्नुपर्छ । गौतम धर्मसूत्र, २।३।४ शूद्रलाई धन एकत्र गर्ने सुविधा दिनु हुन्न, अन्यथा ब्राह्मणलाई दुःख हुनेछ । मनुस्मृति, १०।१२९ ब्राह्मणले विश्वासपूर्वक आफ्नो शूद्र सेवकबाट धन लिन सक्छ, किनकि उसलाई श्रीसम्पत्ति राख्ने अधिकार छैन । मनुस्मृति, ८।४७ शूद्रले ब्राह्मण, क्षत्रीय र वैश्यसँग अनुचित बोल्यो भने उसको जिब्रो काटिदिनुपर्छ, किनभने उसको उत्पत्ति निम्नबाट भएको हो । मनुस्मृति, ८।२७७ शिक्षामा पहुँच नभएका कारण सत्ता र शक्तिमा वर्चस्व भएन होला । नेपालका सैनिक र प्रहरी सेवामा पनि भर्ती हुने अवस्था थिएन । कतिपय ठाउँ र अवस्थामा दलितले बिहे गरेकी राम्री (परम्परागत सौन्दर्य चेतनाले सुन्दर भनिएकी) स्त्री पनि पहिले कथित ठूला जातलाई सुम्पेर मात्र आफ्नो बनाउनुपर्ने अत्यन्तै नीच प्रथासमेत थियो । दलितलाई आफ्नी स्त्री र सम्पत्तिमा समेत हक नहुने सामाजिक कानुन थियो । यस्तो अवस्थाबाट गुज्रेको दलित समुदायको लिखित इतिहास होस् कसरी ? अनौपचारिक ज्ञान, सीप र प्रविधि अनि श्रमको विकास यो देशमा कसैले गरेको छ भने त्यो दलित समुदायले गरेको छ । दलित सीप नै सीपको धनी समुदाय हो । नेपाल आज जति बनेको छ, त्यसका मुख्य कालिगड दलित समुदायका व्यक्ति हुन् । नेपाल दलित समुदायको आँसु, रगत, पसिना, श्रम र साधनाले बनेको मुलुक हो । दलित त्यस्तो वर्ग र समूह हो जसको कुनै पुस्ताले आजपर्यन्त देशघात हुने काम गरेको छैन । सन्धिसम्झौताजस्ता जति पनि देशघाती कामहरू भएका छन्, जलविद्युत् उत्पादनका नाममा खोलानाला बेचिएका छन्, ती सबै कामको नेतृत्व कथित उच्च जात र शासक वर्गबाट मात्र भएको हो । त्यसैले दलित देशनिर्माता मात्र हो, देशघाती होइन । आफू मरेर, निख्रिएर, सिद्धिएर, अपमानित भएर, हरपल प्रताडित भएर पनि देश निर्माणमा आफ्नो ज्ञान, सीप, कला, साधना र श्रम लगाउँदै आएको छ दलितले । दलितसँग प्रकृतिसँग पौंठेजोरी खेलेर, कथित ठूला जातको दलन पचाएर आर्जन गरेको प्रविधियुक्त सीप, कला र आविष्कार छ । त्यसैले दलित ज्ञान र इतिहासलाई शोधको महत्त्वपूर्ण विषयका रूपमा परिभाषित गरिनु सान्दर्भिक हुन्छ । दलित मुद्दा दलित विषय केवल मानवताकेन्द्रित हो । दलित विषय मानवकेन्द्री विषय हो । मानवताको कुनै जात, पक्ष र विपक्ष हुँदैन । मानवताको पृष्ठपोषण गर्नु भनेको कसैको विरोध र कसैप्रति समर्थन होइन, मानवताको प्रवर्द्धन हो । मानवतावादभन्दा ठूलो धर्म, दर्शन, संस्कृति र समाजभन्दा अर्को कुनै सिद्धान्त छैन । त्यसैले दलितको विषयको केन्द्रमा मानवता रहन्छ । मानवता र मानव अधिकारको विषय, मानव मर्यादाको पहिलो सर्त नै युगसापेक्षतामा बुझिन्छ । कहालीलाग्दो वर्तमान दलित मानव अधिकार२०७९ का अनुसार, जातीय भेदभाव तथा छुवाछूत ऐन आएपछि जातकै कारण ७७ जनाले ज्यान गुमाएको देखिन्छ । दलित समुदायका मात्र ४८ जनको निर्मम हत्या भएको छ । २०७७ जेठ १० गते रुकुमको सोती बगरमा भएको ६ जनाको नरसंहार कुख्यात नै छ । अपमान, गालीगलौज, बेइज्जती र यातना, गाउँनिकाला, बहिष्करण बेहिसाब गरिएका छन् । दलितको सामाजिक, सांस्कृतिक र मानवाधिकार कहालीलाग्दो नै छ ।दलितका लागि छुवाछूत र विभेद मूल समस्या हो । गरिबी छुवाछूतको परिणाम हो । तसर्थ छुवाछूत अन्त्यका लागि राजनीतिक, आर्थिक, सामाजिक, सांस्कृतिक, शैक्षिक र मनोवैज्ञानिक उपचार पद्धतिसहित पोजेटिभ डिस्क्रिमिनेसन का आधारमा समावेशी, समानुपातिक र अवसरको समुचित वितरणको विधिमा जोड दिनुपर्छ । कला, संस्कृति, सीप, प्रविधि, सम्पदा, अस्तित्व र पहिचान स्थापित गर्नेसम्बन्धी बहस, छलफल र विमर्श पर्याप्त चलाउनुपर्छ । दलित एजेन्डा र वैचारिकी दलित एजेन्डासँग सहकार्यको वैचारिकी निर्माण हुन सक्छ । दलितदलितबीचको विचारमा विगतमा एकता थिएन होला । होस् पनि कसरी ? दलित समुदायभित्र पनि ठूलो र सानो जात भनेर कित्ताकाट गरिदिएपछि एकता असम्भव भयो । फुटाऊ र राज गर को नीतिले दलित समुदायलाई एक हुन दिएन । तर अब दलितमा आएको चेतना, दलितले देशविदेशमा गएर प्राप्त गरेको ज्ञानले आफूविरुद्ध विगतदेखि नै भएको षड्यन्त्रबारे सचेत बनाएकाले मुक्ति र न्यायिक निरूपण खोज्न एकता अपरिहार्य छ । झन् गैरदलित र दलितबीच वैचारिक एकता अलि परको विषय हो । यसर्थ साझा एजेन्डा बनाएर लड्न र त्यसैलाई वैचारिक रूप दिन नसकिने भने होइन । प्रथमतः मुक्तियात्रा सुरु गर्नुअघि मिनिमम कम प्रोग्राम मा दलितदलितबीचको एकता अत्यावश्यक देखिन्छ । यहाँ अम्बेडकरको भनाइ स्मरणीय छ, शिक्षित बन, संघर्ष गर र संगठित बन । दलित समुदाय यी तीन स को मर्मबाट विमुख बन्न मिल्दैन । उत्पीडनमा परेका जनजाति, महिला, उत्पीडित वर्ग, छाउ वा नछुने भएका कारण दमनमा परेका महिला, दहेजको भुंग्रोमा परेका मधेशी समुदाय आदि सबैको सामाजिक विकृति, विसंगति, अवैज्ञानिक विचार र सोचविरुद्ध एकता, हातेमालो र सहकार्य आफैंमा एउटा वैचारिक प्याकेज र एजेन्डा बन्न सक्छ, शक्ति बन्न सक्छ । दलितहरू जो जहाँ जुन पार्टी र विचारमा आबद्ध भए पनि दलित मुद्दामा आआफ्ना ठाउँबाट संघर्ष गर्ने र समर्थन गर्ने अवधारणा विकास गरेर अभ्यास गर्न सकिन्छ । अभियन्ता कमला भासिन प्रायः भन्ने गर्थिन्, महिला मुक्तिको प्रक्रियामा पुरुषको साथ र सहयोग अपरिहार्य हुन्छ । नारीवादी हुनु भनेको पुरुषको विरोध गर्नु होइन, पुरुषलाई सक्नु होइन । त्यसै गरी दलित समुदायको मुक्तिको यात्रामा न्यायप्रेमी गैरदलितको भूमिका र सहयोग अपरिहार्य हुन्छ । दलितले आफ्नो अधिकार र हकको कुरा गर्नु गैरदलितको अस्तित्व नष्ट गर्नु नभएर समता र स्वतन्त्रता अनि सहभागितामा आफ्नो पनि भूमिका खोज्नु हो । गैरदलित भूमिका कतिपय गैरदलितलाई आफ्नो समुदायमार्फत भएको भेदभाव, जातीय छुवाछूतजस्तो असभ्य र अमानवीय कर्मको कलंक आफ्नो निधारमा बोकेर हिँड्नुपरेकामा ठूलो पश्चत्ताप र ग्लानिबोध छ, लज्जा र अपराधबोध छ । त्यसैले यहाँ दलित मुक्तिको प्रश्न मात्र छैन, गैरदलित र देश नै असभ्य, बर्बर, सामाजिक संरचनामुक्त बन्ने अभियानको मेलोमेसो पनि छ । जातीय छुवाछूत र भेदभाव राष्ट्रिय लज्जा र मानव अधिकार हननको अन्तर्राष्ट्रिय विषय हो । रूकुमको सोतीमा दलितसँगै मारिने दुई गैरदलित युवा र सो मुद्दा फैसला गर्ने न्यायाधीशदेखि आधा दर्जन गैरदलित अधिवक्तासम्मले पीडितका पक्षमा वकालत गरेर प्रस्तुत गरेको दृष्टान्तले पनि हाम्रो सामाजिक अवस्थितिमा दलितगैरदलित सम्बन्ध र सद्भावको परिचय दिन्छ । दक्षिण अफ्रिकामा प्रयुक्त श्वेतअश्वेत सन्दर्भ दलित एक्लै मुक्तियात्रामा हुँदा गन्तव्य धेरै टाढा र कठिन बन्छ । हीराले हीरा नै काट्छ सिद्धान्त अवलम्बन गर्न पनि दलितको मुक्ति र मर्यादाका पक्षमा गैरदलितलाई उपयोग गर्ने रणनीति प्रभावकारी हुन्छ । दक्षिण अफ्रिकामा अश्वेतहरूले श्वेतसँग लड्न र आफ्नो मुक्ति यात्रामा श्वेतहरूलाई स्वीकार गरेपछि संघर्ष सहज भएको दृष्टान्त भुल्नु हुँदैन । गैरदलितसँग सहकार्य र संघर्षको नीति अख्तियार गर्दा दलित मुक्ति सहज र शीघ्र सम्भव देखिन्छ ।दलित मुक्तिका लागि गैरदलितको सक्रियता, सहयोग, समर्थन र सहभागिता समाज परिवर्तन, जातीय विभेद र छुवाछूत अन्त्यका लागि अपरिहार्य सर्त हो । ६० लाख दलितको विषयलाई गहन ढंगले नलिएको कुनै पनि राजनीतिक, आर्थिक, सामाजिक र सांस्कृतिक विषय अधुरो र अपुरो नै हुन्छ । सबैभन्दा ठूलो कुरा मानव अधिकार हननको विषय बन्छ, दलित समुदाय नसमेटिएको र नअटाएको विचार । दक्षिण अफ्रिकामा पनि श्वेतहरू सहयोगी बन्दैनन् र छैनन् भन्ने भाष्य कायम थियो तर समयक्रममा गोराहरूको सहयोग पनि रंगभेदविरुद्ध कामयाब बन्न सक्यो । त्यस्तै नेपालमा पनि गैरदलितको भूमिकामा सन्देह र विकर्षण प्रशस्तै देखिएका छन् । सन्देहसहित नै विश्वासमा लिएर दलित मुक्तिको प्रश्नमा गैरदलितको सान्दर्भिकता रहन सक्छ । दक्षिण अफ्रिकामा रंगभेदविरुद्ध गोरालाई पनि सहभागी गराउने र सहयोगी बनाउने नीति लिएर चलाइएको कल टु ह्वाइट अभियानकै फलस्वरूप रंगभेदविरोधी संघर्षमा डेनिस गोल्डबर्ग, जेरिम क्रोनिनर, रेमन्ड सट्नरलगायतका श्वेत व्यक्ति जेलमा परेका थिए । सन् १९५७ मा सुरु भएको राजद्रोह ट्रायलमा आरोपित १५६ जनामध्ये प्रमुख २३ कार्यकर्ता स्लोभो, रुथ फर्स्ट र हेलेन जोसेफ, येट्टा बेरेनबलाट, सोनिया बन्टिङ, डोरोथी शान्ले र ज्याक्लिन एरेस्टिन श्वेत अफ्रिकी थिए । यी उदाहरणबाट नेपालको दलित आन्दोलनले पनि सिक्न र गैरदलितहरूको साथ, सहयोग र सहभागितालाई मानवता स्थापनार्थ उपकरणका रूपमा प्रयोग गर्न सक्छ । नेतृत्व उत्पीडितले गर्नुपर्छ, तर साथ र हात सबैको लिनु मनासिब हुन्छ । 'दलित लाइभ्स म्याटर'सन् २०२० मा जसरी जर्ज फ्लोयडको हत्यापछि अमेरिकाभर ब्ल्याक लाइभ्स म्याटर नारा गुन्जायमान भयो, त्यसरी नै नवराजहरूको मृत्युपछि दलित लाइभ्स म्याटर जार्गनका रूपमा नेपालमा पनि प्रचलनमा आएको छ । यो भाष्यलाई अझ स्थापित गरी दलितविरुद्ध भएका हिंसा, अपराध र अमर्यादामा प्रतिरोधको वैचारिकी निर्माण गर्दै लैजादा एउटा बलियो मनोविज्ञान बन्न जान्छ । दलित वैचारिकी निर्माणमा दलितका अगुवाहरू भगत सर्वजित, आहुति, पदम सुन्दास, रूपलाल विश्वकर्माहरूको प्राज्ञिक योगदान छ भने केही गैरदलित प्राज्ञिकहरू सञ्जीव उप्रेती, रमेश भट्टराई, ताराकान्त पाण्डेय, निनु चापागाईं, तारालाल श्रेष्ठलगायत पनि दलित सौन्दर्य चिन्तनको विमर्शमा जुटेका देखिन्छन् । अब गर्ने के ?संविधान कार्यान्वयन र समावेशी बनाउनु, जसको इतिहास हो उसैलाई लेख्न दिनुपर्छ भन्ने विषयको उठान गर्नु, छुवाछूतको पुस्तान्तरण र विश्वव्यापीकरण, डिजिटल डिस्क्रिमिनेसनबारे व्यापक विमर्श बनाउन सामाजिक अन्तरक्रिया गर्नु एउटा बाटो हो । परिवर्तनमा दलितको भूमिका र इतिहास उल्लेख गर्ने, निर्वाचन प्रणाली दलितमैत्री कसरी बनाउने भन्ने विषयमा शोध गर्ने र कार्यान्वयनमा जोड दिने संयन्त्रको विकास गर्न सरकार र पार्टीहरूलाई बाध्य पार्न जैविक बुद्धिजीवीहरूको भूमिका खोज्दै उनीहरूलाई जतिसक्दो गोलबद्ध गर्ने रणनीति आवश्यक हुन्छ । समानुपातिक समावेशी प्रतिनिधित्वका लागि कतिपय बाध्यकारी स्थिति बनाएर पार्टीहरूमा पदाधिकारी सुनिश्चित गर्ने व्यवस्थाका लागि सम्बन्धित दलितले सम्बन्धित पार्टीसँग लबिइङ गर्नुपर्छ । पार्टीहरूलाई अधिकतम दलितमैत्री बनाउन दबाब दिनुपर्छ । दलित समुदायको मूलप्रवाहीकरणका लागि जो जसले सघाउन सक्छ उसबाट यथेष्ट सहयोग लिन आनाकानी गर्नु हुँदैन । केही समय माथि उल्लिखित विषयमै दलित समस्या समाधानको सूत्र खोज्नुपर्छ । जति गर्दा पनि यहाँका शासक र वर्चस्वशाली वर्गको चेत नफिरे दलित समुदायको मुद्दा र विषय अन्तर्राष्ट्रियकरण गरी विश्वव्यापी मानव अधिकार घोषणापत्र१९४८ को यो अभिन्न सवाललाई विश्व समुदायसम्म पुर्याएर मानव अधिकार रक्षाको पहल गर्न ढिलाइ गर्नु हुन्न ।"
'नेपाली टाइम' को सकस,शर्मा नेपाल सरकारका उफसचिव हुन् । एक्सः
अढाई महिनादेखि भूकम्पपीडितलाई ओत न आम्दानी,"(जाजरकोट)नलगाड नगरपालिका४ का पृथ्वीबहादुर विक दसैं मनाउन असोज अन्तिम साता घर फर्किए । तिहारलगत्तै फर्किने तयारीमा रहेका उनले न मजदुरीका लागि भारत जान पाए न घरमै बस्न । कात्तिक १७ को भूकम्पले घर भत्किएपछि १५ वर्षदेखि कामका लागि भारत आउजाउ गरिरहने उनको दैनिक अवरुद्ध मात्रै भएको छैन, त्यसयता आठ जनाको परिवार कष्टकर रूपमा त्रिपालमा बस्नुपरेको छ । त्रिपालले मात्र चिसो नथेग्ने भएपछि पुराना लुगा प्रयोग गरी वरिपरि बारेको छु, पालमा पराल बिछ्याए पनि रातभरि शीत चुहिन्छ, उनले भने, धन्न पानी परेको छैन, नत्र चिसो थेग्न नसक्दा त्रिपालमै ज्यान गुमाउनुपर्थ्यो । उनका बाबु ६८ वर्षीय पठानबहादुर दमका बिरामी छन् भने ६६ वर्षीया आमा बिर्मी बिरामी भइरहन्छिन् । दुई छोरा र छोरीमा पनि बेलाबेलामा रुघाखोकी र ज्वरोको समस्या देखिने गरेको उनले सुनाए । बारीमै त्रिपाल टाँगिएकाले गहुँ बाली पनि छर्न नपाएको उनले गुनासो गरे । पालिकाले दिएको चामलले अहिलेसम्म धानेकै छ तर आमाबुबा र छोराछोरीलाई जाडोबाट जोगाउन मुस्किल भयो, उनले भने, अहिलेसम्म म र जहान (श्रीमती) मात्र बिरामी भएका छैनौं, रोजगारी पनि टुट्यो, अब त के खाने भन्ने चिन्ता छ । नलगाड४ कै ४४ वर्षीय गोविन्द विकलाई पनि माघको चिसोमा श्रीमतीसहित ३ छोराछोरी जोगाउन मुस्किल छ । त्रिपालमा बसेदेखि सुत्ने र खाने मात्र काम भएको छ, टहरा बनाउन कोही आउँछ कि भन्ने आसमा दिन बिताउँछौं, त्रिपालमा भएदेखि प्रत्येक साता कोही न कोही बिरामी परिरहेका हुन्छौं, उनले भने । त्रिपालले चिसो नछेकेपछि वरिपरि मकैको ढोडले अस्थायी बासस्थान बारेका छन् । भूकम्प आउनुअघिसम्म पत्नी मैसराले राडीपाखी बुनेर केही घर खर्च निकाल्थिन् भने उनी गाउँ आसपासका बजारमा सिकर्मीको काम गर्थे । अहिले काम नहुँदा आम्दानी रोकिएको छ भने ५ रोपनी जग्गा पनि बाँझै छ । टहराका लागि वडाका कर्मचारी आएर आफैं पैसा दिन्छन् भन्ने सुनेको, अझै यहाँ कोही पनि आएनन्, उनले भने, हाम्रो त बिल्लीबाठ भयो । भेरी नगरपालिका१ का केशरबहादुर रावतले त्रिपालको बसाइ कहिले टुंगिने हो भन्ने अन्योल कायमै रहेको बताए । उनले ७ जनाको परिवार र पशुचौपायाका लागि बारीमा २ वटा त्रिपाल टाँगेका छन् । खाना बाहिरै पकाउँछौं, त्रिपालबाट चुहिने शीत र जमिनबाट आउने चिसोले निद्रै पर्न गाह्रो हुन्छ, उनले भने, न खेतीपातीको काम छ, न अरू कमाइकाज नै, उनले भने, एउटा भैंसी र गाईलाई दिउँसो बारीमा छोडिदिन्छौं, भूकम्पपछि कुँडो पकाउन पनि सकिएको छैन । सरकारले अस्थायी टहरा बनाउने रकम वितरण ढिलो गर्दा भूकम्प आएको दिनभन्दा बढी पीडा दैनिकजसो हुने गरेको उनको गुनासो छ । भूकम्पका कारण जाजरकोट र रुकुम पश्चिममा ७० हजार ५ सय ६७ लाभग्राही कायम भएका छन् । भूकम्प गएको ७८ दिन पुग्दासमेत झन्डै २३ हजार ६ सय ३४ मात्र अस्थायी टहरा बनेका छन् । जाजरकोटमा ४२ हजार ५ सय २४ जना लाभग्राही छन्, जसमध्ये २६ हजार ८ सय ४८ परिवारको खातामा रकम पठाइएको प्रमुख जिल्ला अधिकारी सुरेश सुनारले बताए । उनका अनुसार अहिलेसम्म ९ हजार ६ सय ३८ मात्र आवास निर्माण सकिएको छ । जसमध्ये ९ हजार १ सय १६ अस्थायी आवास सरकारी अनुदानबाट र ५ सय २२ आवास गैरसरकारी संस्थामार्फत निर्माण भएका हुन् । सुरुमा स्थानीय तहहरूले समयमै तथ्यांक पठाउन ढिलाइ गर्दा समस्या भयो, उनले भने, अहिले त पालिकाहरूको सिफारिसअनुसार आवश्यक रुकम नै भएन । जिल्लामा अस्थायी आवासका लागि १ अर्ब ३ करोड रुपैयाँ आएको थियो । सुरुमा स्थानीय तहहरूले समयमै तथ्यांक पठाउन ढिलाइ गर्दा समस्या भयो, उनले भने, अहिले त पालिकाहरूको सिफारिसअनुसार आवश्यक रुकम नै भएन ।रुकुम पश्चिममा २८ हजार ४३ जना लाभग्राही कायम भएकामा २२ हजार ६५ जनाको खातामा रकम गएको छ भने १४ हजार ६ अस्थायी आवास निर्माण भएको प्रमुख जिल्ला अधिकारी हरिप्रसाद पन्तले बताए । उनका अनुसार जिल्लामा अस्थायी आवासका लागि ७० करोड ८९ लाख रुपैयाँ आएको छ । अस्थायी आवासका लागि पहिलो किस्ताको रकमसमेत नपाउँदा भूकम्पपीडितहरूले सकीनसकी अस्थायी आवास बनाउन थालेको जाजरकोटको नलगाड नगरपालिका४ का वडाध्यक्ष बद्री पन्तले बताए । उनका अनुसार वडाभरि झन्डै ५ सय घर पूर्ण रूपमा भत्किए पनि ४० वटा टहरा निर्माण भएको जानकारी दिए । नलगाड१ का वडाध्यक्ष धनबहादुर महरले अस्थायी आवासका लागि रकम नआउँदा भूकम्पपीडित निराश बन्न थालेको बताए । उनको वडामा भूकम्पमा परी २७ जनाको ज्यान गएको छ भने १९ जना घाइते भएका थिए । वडाभरि ८ सय ५० घर पूर्ण रूपमा क्षति भएकामा अझै पनि मुस्किलले ५० वटा मात्र टहरा निर्माण भएका छन् । चिसोले पालैपिच्छे बिरामी छन्, ज्येष्ठ नागरिक, बालबालिका, गर्भवती र सुत्केरीलाई बचाउनै मुस्किल हुन थाल्यो, उनले भने, संघीय सरकारको रकम आएको छैन, केही टहरा स्वयंसेवकहरूले बनाएका छन्, केही पीडितले त अनुदानको आसै मारेर आफैं टहरा बनाउन थालेका छन् ।भूकम्पपछि चिसो, झाडापखाला, ज्वरोलगायतका कारण जाजरकोट र रुकुम पश्चिममा ३४ जनाको मृत्यु भएको छ । जिल्लाभरि भूकम्पपीडितहरू चिसोका कारण धमाधम बिरामी पर्न थालेका छन् । छेडागाडस्थित आधारभूत अस्पतालका डा प्रिय शाहीले चिसोका कारण दैनिक ५० देखि १ सय बिरामीको उपचार गर्ने गरेको बताए । उनका अनुसार अस्पताल आउनेमा झण्डै ६० प्रतिशत बालबालिका छन् । उनीहरू झाडापखाला, निमोनिया, ज्वरो, रुघाखोकीलगायत समस्याबाट पीडित भएको उनको भनाइ छ । भूकम्पले सबैभन्दा क्षति पुर्याएको नलगाड नगरपालिकामा पनि दैनिक १ सय ५० जनासम्म बिरामी उपचारका लागि आउने गरेको नलगाड आधारभूत अस्पतालका डा विशाल उप्रेतीले बताए । दुवै जिल्लामा अस्थायी टहरा निर्माणका लागि पहिलो किस्ताबापत करिब १ अर्ब ४६ करोड रुपैयाँ चाहिने भए पनि दुवै जिल्लामा ५०५० करोड रुपैयाँ संघीय सरकारले निकासा दिएकाले समस्या भएको कर्णाली प्रदेश सरकारका प्रवक्ता एवं आन्तरिक मामिला तथा कानुनमन्त्री कृष्णबहादुर जीसीले बताए । केही ठाउँमा विवाद छ भन्ने कुरा पनि आयो, उनले भने, केही स्थानीय तहलाई दिने पैसा नै पुगेन, जसका कारण रकम वितरण गर्न केही समस्या भयो । पशुचौपाया र खाद्यान्नमा क्षतिजाजरकोट र रुकुम पश्चिमका १ हजार ५ सय ५३ गोठ भत्किँदा ५ सय १३ पशुचौपायाको मृत्यु भएको कर्णाली प्रदेशको भूमि व्यवस्था, कृषि तथा सहकारी मन्त्रालयले जनाएको छ । भूकम्पप्रभावित जिल्लाका झण्डै १० हजार पशुबस्तु अहिले बिचल्लीमा परेका छन् । मन्त्रालयका प्रवक्ता धनबहादुर कठायतका अनुसार गोठहरू भत्किँदा ५ करोड ५० लाख र गाईभैंसी, बाख्रा, बंगुरलगायतका चौपाया मर्दा २ करोड ५० लाख रुपैयाँको क्षति भएको छ । त्यस्तै, १ सय ५२ घरका १ हजार ४८ माहुरीको घार नष्ट हुँदा १ करोड १९ लाख र ८८ मेट्रिक टन खाद्यान्न नष्ट हुँदा ३८ लाख रुपैयाँ बराबरको क्षति पुगेको प्रारम्भिक विवरण संकलन गरिएको उनले जानकारी दिए । सामान्यतया जाजरकोटको उत्तरी भेग नलगाड र बारेकोटमा २ तले घरमा माथिल्लो तलामा परिवार र तल्लो तलामा गाईबस्तु बाँध्ने चलन छ । घर भत्किएपछि एक सय वर्गमिटरमा पाल टाँगेर बस्नुपर्दा जाजरकोटमा मात्रै १ सय ८२ हेक्टर जमिनको गहुँ र तोरीमा क्षति पुगेको र त्यसबाट ४ सय ८० मेट्रिक टन खाद्यान्न उत्पादनमा कमी आएको मन्त्रालयले जनाएको छ । बाहिर गएर कमाएर ल्याउने जनशक्ति भूकम्पकै कारण रोकिएपछि आयआर्जनमा समेत असर पुगेको बारेकोट गाउँपालिकास्थित पशुपन्छी विकास शाखा प्रमुख गोविन्द सिंहले बताए । उनका अनुसार भूकम्पले उत्पादन र उत्पादकत्व घटेको छ नै भूकम्पका कारण गोरुमा क्षति पुग्दा खेतबारी जोत्ने समस्या हुने र तत्काल पशुमा लगानी गर्ने किसानमा क्षमता नभएकाले पशुजन्य उत्पादनमा ह्रास आएको छ । उनले पर्याप्त स्याहार नपाउँदा पशुजन्य उत्पादन घटेको र बिक्री पनि ठप्प भएको जानकारी दिए । भूकम्प प्रभावित जिल्लाका पालिकालाई साबिकको अवस्थामा लैजान पशुपन्छी तथा खोर व्यवस्थापनमा झन्डै १० करोड, सडक, खानेपानी, सिँचाइलगायत १ सय ५० योजनाका लागि ४ करोड ५० लाख र माहुरी उत्पादन कार्यक्रममा १ करोड रुपैयाँ बजेट प्रस्ताव गरिएको भूमि व्यवस्था, कृषि तथा सहकारी मन्त्री भीमप्रकाश शर्माले बताए ।"
प्रदर्शनमा घातक हतियार प्रयोगबारे कारण देखाउ आदेश,"काठमाडौं (कास) भीड नियन्त्रणका क्रममा घातक हतियार प्रयोगलाई निषेध गर्नुपर्ने मागसहित दायर भएको रिटमा सर्वोच्च अदालतले सरकारका नाममा कारण देखाउ आदेश जारी गरेको छ । वरिष्ठ अधिवक्ता दिनेश त्रिपाठीका तर्फबाट दायर रिटको बिहीबार सुनुवाइ गर्दै सर्वोच्चका न्यायाधीश कुमार चुडालको इजलासले भीड नियन्त्रण गर्ने क्रममा घातक हतियारको प्रयोगबारे १५ दिनभित्र लिखित जवाफ पेस गर्न आदेश दिएको हो । रिटमा प्रधानमन्त्री तथा मन्त्रिपरिषद् कार्यालय, गृह मन्त्रालय, नेपाल प्रहरी प्रधान कार्यालय र सशस्त्र प्रहरी प्रधान कार्यालयलाई विपक्षी बनाइएको छ । शान्तिसुरक्षा व्यवस्थापन गर्न खटिएका सुरक्षाकर्मीले घातक हतियार प्रयोग गर्दा निहत्था मानिसको ज्यान गएको भन्दै भीड नियन्त्रणमा त्यस्ता हतियार प्रयोग निषेध, सुरक्षाकर्मीलाई आत्मसुरक्षा गर्ने उपकरण उपलब्ध गराउनुपर्नेलगायत मागसहित त्रिपाठीका तर्फबाट बुधबार सर्वोच्चमा रिट दर्ता भएको थियो । पुस १३ गते ललितपुरको बालकुमारी र २० गते सर्लाहीको बरहथवामा भीड नियन्त्रण गर्ने क्रममा प्रहरीको गोली प्रहार र कुटाइबाट ३ युवाको ज्यान गएको थियो । भीड नियन्त्रणका उपकरण अभावमा प्रहरीले घातक हतियार प्रयोग गर्न बाध्य भएका विवरण यसबीच बाहिरिएका थिए । प्रहरीले प्रदर्शन व्यवस्थित गर्न अन्य विकल्प हुँदाहुँदै अत्यधिक घातक बल प्रयोग गरेको भन्दै आलोचना भइरहेको छ । सर्वोच्चमा दायर रिटमा पनि भीड नियन्त्रणका लागि अत्यधिक बल प्रयोग एवं हिंसात्मक साधनको प्रयोगलाई निषेध गर्नुपर्ने, घातक हतियार एवं मेटल बुलेट प्रयोग रोक्नुपर्ने, प्रहरीलाई अहिंसात्मक रूपमा प्रदर्शन व्यवस्थापन गर्न अनिवार्य प्रशिक्षण दिनुपर्ने र यो विषय प्रहरीको तालिममै समावेश गर्नुपर्ने उल्लेख छ । त्यस्तै, गैरघातक हतियार प्रयोग गर्दा पनि मानवअधिकारका आधारभूत मापदण्डको प्रयोग सुनिश्चित गर्नुपर्ने, प्रदर्शनमा गैरकानुनी घातक हतियार प्रयोग गरेर कसैको ज्यान गएमा आदेश दिने र आदेश कार्यान्वयन गर्नेमाथि नेतृत्व जवाफदेहिता अन्तर्गत ज्यानसम्बन्धी कसुरमा मुद्दा चलाउनुपर्ने, फिल्डमा खटिएका प्रहरीलाई आत्मसुरक्षा गर्ने बुलेटप्रुफसहितका हेलमेट, ज्याकेटलगायत उपकरण उपलब्ध गराउनुपर्नेलगायत विषय उल्लेख छन् ।"
पाँच महिनामा भित्रियो चार अर्ब विदेशी लगानी,"(काठमाडौं) चालु आर्थिक वर्षको पाँच महिना (साउनदेखि मंसिर) मा ३ अर्ब ९२ करोड रुपैयाँ प्रत्यक्ष विदेशी लगानी (एफडीआई) भित्रिएको छ । गत आर्थिक वर्षको पाँच महिनाको तुलनामा यस वर्षको सोही अवधिमा नेपाल भित्रिएको विदेशी लगानी ३ अर्ब ३१ करोड रुपैयाँले बढी हो । गत वर्षको मंसिरसम्म ६० करोड ४९ लाख रुपैयाँ मात्र विदेशी लगानी भित्रिएको थियो । गत आर्थिक वर्षको सुरुमै पोखरा मणिपाल कलेजबाट विदेशी लगानी फिर्ता भएपछि त्यस वर्ष सबै महिनामा खुद विदेशी लगानीको वृद्धि राम्रो हुन सकेन । तर चालु आर्थिक वर्षको सुरुदेखि नै विदेशी लगानीमा सुधार देखिएको छ । नेपाल भित्रिएको विदेशी लगानीमा आशातित रूपमा सुधार हुन नसके पनि सुधारका संकेत देखिएको नेपाल राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए । गत वर्षको तुलनामा यस वर्ष विदेशी लगानी आप्रवाहमा सुधार देखिएको छ, गत वर्ष केही लगानी बाहिरिएकाले अवस्था राम्रो थिएन, उनले भने, यो सुधार कत्तिको दिगो हुन्छ भन्ने कुराले ठूलो महत्त्व राख्छ । यद्यपि अहिलेकै अवस्था हेर्दा विदेशी लगानी बढ्यो भनेर विश्लेषण गर्न हतार हुने उनको भनाइ छ । राष्ट्र बैंकले विदेशी लगानी आप्रवाहमा सुधारका संकेत देखिएको बताइरहे पनि चालु आर्थिक वर्षमा भएको विदेशी लगानी प्रतिबद्धताको तुलनामा नगण्य परिमाणमा भित्रिएको देखिन्छ । उद्योग विभागको तथ्यांकअनुसार चालु आर्थिक वर्षको ६ महिना (साउनदेखि पुस) सम्म २ सय २६ वटा आयोजनामा २२ अर्ब ३३ करोड ६५ लाख रुपैयाँ बराबरको विदेशी लगानी प्रतिबद्धता भएको छ । यसमध्ये १ अर्ब ७२ करोड ५९ लाख रुपैयाँ बराबर लगानी प्रतिबद्धता गत पुसमा मात्रै भएको देखिन्छ । प्रतिबद्धता आएको सबै विदेशी लगानी सोही अवधिमा आउँछ वा आउनुपर्छ भन्ने नीतिगत व्यवस्था भने नरहेको सरोकारवाला बताउँछन् । सरकारले विदेशी लगानी स्वीकृत गर्दा लगानीकर्तालाई चरणबद्ध रूपमा लगानी भित्र्याउने अनुमति हुन्छ । त्यसैले प्रतिबद्धता गरेको रकम सोही आर्थिक वर्षमै नआएर चरणबद्ध रूपमा आउने उनीहरूको भनाइ छ । गत आर्थिक वर्ष ३८ अर्ब ४० करोड ७५ लाख रुपैयाँ विदेशी लगानी प्रतिबद्धता आएको थियो । तर, सो अवधिमा ५ अर्ब ९६ करोड १३ लाख खुद विदेशी लगानी भित्रिएको छ । अघिल्लो आर्थिक वर्ष पनि ५४ अर्ब १५ करोड ८९ लाख रुपैयाँ प्रतिबद्धता हुँदा १८ अर्ब ५६ करोड ३ लाख रुपैयाँ रकम भित्रिएको राष्ट्र बैंकको तथ्यांक छ ।पछिल्ला वर्षमा नेपाल भित्रिने प्रत्यक्ष विदेशी लगानी (एफडीआई) मध्ये अधिकांश हिस्सा जलविद्युत् आयोजनामा आउने गरेको छ । गत चार आर्थिक वर्षमा मुलुक भित्रिएको एफडीआईमध्ये जलविद्युत् क्षेत्रमा आएको लगानी औसत ९० प्रतिशत हाराहारी रहेको राष्ट्र बैंकको तथ्यांक छ । लगानीको सम्भावना राम्रो रहेको, प्रतिफलको सुनिश्चितता भएको, पुनर्कर्जासँगै अन्य सहुलियत कर्जाको उपलब्धतालगायत कारण विदेशी लगानीकर्ता जलविद्युत् क्षेत्रमा आकर्षित देखिएको जानकार बताउँछन् । नेपालमा लगानीका अन्य क्षेत्रको तुलनामा जलविद्युत् क्षेत्रमा तुलनात्मक लाभ धेरै रहेकाले पछिल्ला वर्षहरूमा विदेशी लगानीकर्ताको आकर्षण बढेको उनीहरूको भनाइ छ । आगामी १० वर्षमा १० हजार मेगावाट विद्युत् भारतले किन्ने सम्झौतापछि यो क्षेत्रमा लगानीकर्ताको आकर्षण बढ्ने अर्थमन्त्री प्रकाशशरण महतले जनाए । नेपाल लगानीका लागि उपयुक्त छ भन्ने सन्देश दिनकै लागि सरकारले आगामी वैशाखमा लगानी सम्मेलन गर्न लागेको पनि उनको भनाइ छ । पहिले लगानी सम्मेलन भयो तर विविध समस्याका कारण अपेक्षित नतिजा देखिएन । अहिले अवस्था फरक छ । भारतले १० वर्षमा १० हजार मेगावाट बिजुली किन्ने भनेको छ । बजार सुनिश्चित भएपछि लगानीकर्ता लगानी गर्न उत्साहित हुन्छन्, कान्तिपुर दैनिकसँगको कुराकानीमा अर्थमन्त्री महतले भने, भारत, युरोप अमेरिकालगायत विश्वव्यापी रूपमा लगानीकर्ताले सूची देखाएका छन् । यो वर्ष सबैभन्दा बढी पर्यटक आएका छन् । पूर्वाधार क्षेत्रमा लगानी बढाउँदा यो क्षेत्रमा राम्रो सम्भावना छ । नेपालमा लगानीमैत्री वातावरण बनाएर धेरैभन्दा धेरै लगानी भित्र्याउन सरकारले कानुनी र व्यावहारिक अड्चन फुकाउनेतर्फ काम गरिरहेको पनि अर्थमन्त्री महतले बताए । नेपाल राष्ट्र बैंकको प्रत्यक्ष वैदेशिक लगानीसम्बन्धी सर्वेक्षणले आर्थिक वर्ष ०७८७९ को अन्त्यसम्ममा कुल प्रत्यक्ष वैदेशिक लगानीको मौज्दात २ खर्ब ६४ अर्ब ३३ करोड रहेको देखाएको छ । नेपालमा सबैभन्दा बढी भारतबाट ८८ अर्ब ५९ करोड, चीनबाट ३३ अर्ब ४५ करोड, आयरल्यान्डबाट २० अर्ब ९० करोड, सिंगापुरबाट १६ अर्ब ७ करोड र सेन्ट किट्स एन्ड नेभिसबाट १५ अर्ब ९ करोड प्रत्यक्ष वैदेशिक लगानी भित्रिएको प्रतिवेदनमा उल्लेख छ । नेपालमा रहेको प्रत्यक्ष वैदेशिक लगानीमध्ये ६२६ प्रतिशत औद्योगिक क्षेत्रमा र ३७३ प्रतिशत सेवा क्षेत्रमा देखिन्छ ।औद्योगिक क्षेत्रअन्तर्गत जलविद्युत् क्षेत्रमा ३२८ र उत्पादन क्षेत्रमा २९५ प्रतिशत वैदेशिक लगानी छ । यसैगरी कुल प्रत्यक्ष वैदेशिक लगानीमध्ये २५६ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीहरूमा रहेको प्रतिवेदनमा उल्लेख छ ।"
ढोकैमा तरकारी,"(लुम्बिनी)रूपन्देहीको बुटवल१७, मोतीपुरकी ३७ वर्षीया अञ्जु थारूको दैनिकी बिहान ४ नबज्दैबाट सुरु हुन्छ । साइकलमा पेडल मार्दै झन्डै ५० किलो भारीको तरकारी बोकेर हुस्सुको पर्दा पनि नखस्दै उनी स्थानीयको घरघर नपुग्ने हो भने उनको परिवारको गुजारा चल्दैन । फाटेको चप्पल । पटपटी फुटेका पैताला । मुखबाट निस्किरहेको तातो बाफ अनि साग आयो, गोभी, मूला आयो भन्दै कराइरहने अञ्जुलाई यही परिश्रमले दुई छोरा हुर्काउन र घरपरिवारको बेवास्ता गर्ने श्रीमान्लाई पाल्न पुगेको छ । तिलोत्तमा र बुटवलका कैयौं टोलका स्थानीयका निम्ति अञ्जुको आवाज यति परिचित भइसक्यो कि उनी बोलेको सुनेपछि मात्रै उनका पुराना ग्राहक घरको झ्यालबाट बाहिर चियाउँछन् अनि पैसा बोकेर तरकारी किन्न आइपुग्छन् । तरकारीको डोको रित्याएर अञ्जु घर पुग्दा उनका दुई छोरा स्कुल पुगिसकेका हुन्छन् । आठ वर्षीय जेठो छोराले नै खाना पकाइवरी आफू र भाइले खाएर स्कुलसम्म जाने सबै चाँजो मिलाउने अञ्जुले बताइन् । सकेसम्म सबै तरकारी बेचेर घर फर्किंदा कहिलेकाहीँ त मध्याह्न नै भइसक्छ । बिहान निस्केपछि बाटामा केही खान्नँ, उनले भनिन्, पैसा जोगाउनुपर्छ, घरै पुगेर भात खान्छु । चार वर्षअघि अञ्जुले साइकलमा तरकारी बेच्न सुरु गर्दा उनका कान्छा छोरा ७ महिनाका मात्रै थिए । जेठो छोराको भरमा दूधे बालक छाडेर तरकारी बेच्न निस्कँदा उनको मन सधैं अतासिन्थ्यो । हिजोआज भने उनलाई दुवै छोरा अलिक कुरा बुझ्ने भएकाले ढुक्क लाग्छ । दिउँसोको खाना खाएपछि अञ्जु तरकारी उत्पादन गर्ने किसानको बारीबारीमै पुग्छिन् । किनकि उनलाई अर्को दिन बिहानै बेच्न लैजाने तरकारीको मोलतोल गर्नु छ । रूपन्देहीका ग्रामीण क्षेत्रबाट साइकलभरि तरकारी बोकेर भैरहवा र बुटवल सहरतिर प्रत्येक बिहान सूर्य पनि नउदाउँदै साइकलमा आउनेहरूमा प्रायः अञ्जुजस्तै महिला हुन्छन् । तिनीहरूमध्ये कैयौं त ३० देखि ६० किलोसम्मको भारी बोकेर दैनिक ५० देखि सय किलोमिटरसम्मको यात्रा गर्छन् । अञ्जुजस्ता महिलाले तरकारी बेच्न उठाएको यो परिश्रमले किसानको ताजा तरकारी सहरवासीले खान त पाएका छन् नै, किसानको तरकारी बारीबाटै बिक्री हुने अभ्यासको पनि सुरुवात भएको छ । शुद्धोधन७, गोगौलीका ५८ वर्षीय चैठु यादवको दिनचर्या पनि अञ्जुकै जस्तो छ । उनको परिवारमा उनीसहित ६ जना छन् । तर सबैका लागि खर्चको जोहो गर्ने एक्लो जिम्मेवारी भने चैठुले नै उठाइरहेका छन् । दुई छोरा छन्, काम नगरी बस्छन्, उनले सुनाए, मेरो बूढो शरीर नदलिएसम्म खान पुग्दैन । चैठुले साइकलमा तरकारी बोकेर बेच्न थालेको ४२ वर्ष भयो । सुरुवाती दिनमा उनी आफ्नै बारीमा उत्पादित तरकारी डुलाएर बेच्थे । पछिपछि भने सब्जीमन्डीबाट तरकारी किनेर बेच्न थाले । सियारी र मायादेवी गाउँपालिकाभरि टोकरीमा तरकारी बोकेर डुल्थें, उनले भने, साइकल त धेरै पछि किनेको हो, पहिले थिएन ।चैठुको दैनिकी पनि बिहान ४ बजेपछि नै सुरु भइहाल्छ । उनले सुनाए, बिहान ५ बजे धमौली मन्डी पुगिसक्छु । त्यहाँबाट तरकारी किनेर बुटवल पुग्न ३ घण्टा लाग्छ । धपेडी हुने भएकाले एक दिन बिराएर तिनाउपारिका तिलोत्तमा, ओमसतिया, बुटवलसम्म पुग्ने गरेको उनले बताए । दिनमा २ सयदेखि १ हजार रुपैयाँसम्म कमाइ हुन्छ, उनले भने, कहिलेकाहीँ बराबर पनि हुन्छ, त्यस्तोमा चित्त बुझाउनुबाहेक विकल्प हुँदैन, अर्को दिन अन्य तरकारी खरिद गर्छु । साइकल चलाउँदा चलाउँदा घुँडा दुख्ने र छाती फुल्ने समस्या देखिए पनि उनलाई काम नगरी धर छैन । घरमा कमाउने कोही नभएकाले आफू खटिन बाध्य भएको उनको मजबुन छ । म छउन्जेल, खाऊन्, मरेपछि यिनको दुःख देख्दिनँ, उनले रिसको भाकामा भने, काम नगरे पनि परिवारको माया लाग्छ, पेटले बिरामी छ भन्दैन । चैठुलाई हरेक दिन बिहान उठेपछि हतारोले छोपिहाल्छ । नछोपोस् पनि किन, अलिकति ढिला गर्नेबित्तिकै तरकारी लिएर बस्ती पस्न ढिला हुन्छ । त्यस्तो ढिलाइका कारण आफूले तरकारी बेच्ने क्षेत्रमा अरू नै पुगेर तरकारी बेचिसक्ने खतरा रहन्छ । तरकारी बेच्न ढिला भए लगानी पनि नउठ्ने जोखिम रहन्छ । बूढेसकालमा पनि परिवारको सबैको जिम्मेवारी लिनुपर्ने बाध्यता अनि बिरामी परिरहने श्रीमती चिन्कीका कारण उनले सुस्ताउने समय पाएका छैनन् । त्यति मात्रै होइन, बिहे गरेकी छोरीले समेत खानलाउनका लागि उनकै मुख ताक्ने भएकाले उनलाई अतिरिक्त श्रम नगरी धर छैन । मलाई फोन गरेर रुन्छे, खान पाइएन भन्छे, उनले भने, ज्वाइँ त्यस्तै परे, छोरीलाई समेत हेर्नुपर्छ । शुद्धोधन७, मधुवनीका तुलसीराम पासवान ५२ वर्ष पुगे । चैठुजस्तै उनी पनि ३० वर्षदेखि यसरी तरकारी बिक्री गरेर गुजारा गरिरहेका छन् । पहिला म बजारमा लगेर बेच्थें, तुलसीरामले सुनाए, कोरोनापछि यसरी डुल्न थालें । २ छोरी, १ छोरालाई पढाउन र घर खर्च चलाउन यही कमाइले पुगिरहेको उनले जनाए । उनी दैनिक ३०४० किलोमिटरसम्मको दूरी पेडल मारेरै काट्छन् । साइकल पेल्दापेल्दा खुट्टा दुख्यो भने बीच बाटोमा केहीबेर आराम गरेर फेरि पेडल मार्ने गरेको उनको भनाइ छ । जिल्लाको धमौली सब्जीमन्डी, नन्दपुरको गुलरिया सब्जीमन्डी पुराना मन्डी हुन् । यिनमा वर्षौंदेखि स्थानीय किसान र व्यापारीको मोलमोलाइ चलिरहेको छ । यस्ता मन्डीबाट चैठु र तुलसीरामजस्ता विक्रेताले तरकारी किनेर साइकलमा उपभोक्ताका घरघर पुर्याइरहेका छन् । गैडहवा गाउँपालिका७ की लक्ष्मी केवट घरबारीमा फलेको भान्टा, बेथेको साग र काउली बिक्री गर्न गुलरिया मन्डी आइपुगेकी थिइन् । आफूले घरबाट ल्याएको १० किलो तरकारी आधा घण्टामै बेचिसकेकामा उनी प्रसन्न थिइन् । कक्षा ८ मा पढिरहेकी केवटले हरेक शनिबार र अन्य बिदामा मन्डी जाने, त्यहाँको व्यापारिक वातावरण बुझ्ने र केही सिक्ने मौकासमेत पाइरहेको बताइन् । गुलरिया मन्डीमा चर्चित छिन् व्यापारी उमा मल्लाह । कञ्चन गाउँपालिकामा घर रहेकी उनी गुलरिया मन्डीबाट तरकारी किनेर कपिलवस्तुसम्मका बजारमा बिक्री गर्छिन् । पालिकामा उत्कृष्ट व्यापारीको नामसमेत पाएकी उनले ९ सालयता यसैगरी तरकारी बेच्दै आएकी छन् । मल्लाहले पहिले साइकलमा तरकारी ओसार्थिन्, अ हिले चारचक्के गाडीमै बजारसम्म पुग्छिन् । किसान उनलाई देख्नासाथ व्यापारी आइन् भनेर नमस्कार गर्छन् । जतिसक्दो दररेट कम पारेर किन्ने गरेको उमाले जनाइन् । पुरुष व्यापारीको तुलनामा उनले राम्रो व्यापार गर्न सकेको किसान नै बताउँछन् ।सैनामैनाका द्रोण भट्टराई पनि तरकारी विक्रेता हुन् । लौ हजुर तरकारी आयो भन्दै ईरिक्सामा माइकिङ गर्दै रामापुर कलौनीदेखि बुटवलसम्म आउने उनले साधनले साथ दिएकाले सहज महसुस गर्ने जनाए । १० वर्ष साउदीमा बिताएका उनले ९ महिना मात्र भयो यो व्यवसाय गर्न थालेको । विदेश छँदा नेपाल गएर के काम गर्न सकिएला भनेर हेर्थें, उनले भने, तरकारी खरिदबिक्री सहज लाग्यो, त्यही गर्दै छु । यस्तो व्यापारबाट दैनिक कम्तीमा पनि ५ सय फाइदा हुने गरेको उनको भनाइ छ । दिनभरि मान्छे कुरेर रिक्सा गुडाउनुभन्दा तरकारी लगेर बेच्दा फाइदा हुने उनले जनाए ।"
१० करोडमा प्रांगारिक मल उद्योग,(विराटनगर) रासायनिक मललाई प्रतिस्थापन गर्ने उद्देश्यले मोरङको सीमावर्ती धनपालथान गाउँपालिका३ डकुवाडाँगामा १० करोड लागतमा प्रांगारिक मल उद्योग सञ्चालनमा आएको छ । १० बिघा क्षेत्रफलमा स्थापित उद्योगले दिनको आठ टन प्रांगारिक मल र १ सय ५० सिलिन्डर बायोग्यास उत्पादन गर्ने लक्ष्य छ । मोरङ क्षेत्र नम्बर ५ बाट स्वतन्त्र निर्वाचित प्रतिनिधिसभा सदस्य योगेन्द्र मण्डल (जोगी) ले यो उद्योग स्थापना गरेका हुन् । उद्योगमा उनी संस्थापक अध्यक्ष रहेको जीवन विकास समाज लघु वित्तिय संस्थाको १० करोड लगानी छ ।गएको प्रतिनिधिसभा निर्वाचनमा मण्डलले सत्ता गठबन्धनका माओवादी केन्द्रका शिवकुमार मण्डल र एमालेजसपा गठबन्धनमा जसपाका राजकुमार यादवलाई पराजित गरेर प्रतिनिधिसभा सदस्य निर्वाचित भएका थिए । केही समयअघि प्रतिनिधिसभा सदस्य मण्डल र प्रदेशसभा सदस्य गयानन्द मण्डलले संयुक्त रूपमा उद्योगको उद्घाटन गरे । प्रांगारिक मल उत्पादन सुरु गरेर आफ्नो निर्वाचन क्षेत्रबाट रासायनिक मल प्रतिस्थापन अभियान सुरु गरिएको प्रतिनिधिसभा कृषि समितिका सदस्यसमेत रहेका मण्डलले जनाए । स्थानीय स्तरमा उत्पादन हुने प्रांगारिक मलले हरेक वर्ष किसानले भोग्दै आएको रासायनिक मलको हाहाकारलाई न्यून गर्ने उनले बताए । धनपालथानका केही स्थानमा परीक्षणका लागि प्रांगारिक मल मात्र प्रयोग गरेर खेती गर्दा उत्पादन राम्रो भएको छ । पहिलो चरणमा मोरङ५ लाई रासायनिक मल मुक्त क्षेत्र बनाउने प्रयत्न सुरु गरिएको उनको भनाइ छ । चालु वर्ष मात्र चार लाख टन रासायनिक आयातमा राज्यको ३३ अर्ब बाहिरिएको उल्लेख गर्दै उनले यो बजेटले प्रांगारिक मल उद्योग सञ्चालन गरेर उत्पादन गर्न सके रासायनिक मल प्रतिस्थापन हुने दाबी गरे । उद्योगमा तीन हजार घनमिटरको डाइजेस्ट प्लान्ट निर्माण गरिएको छ । त्यसबाट दैनिक आठ टन प्रांगारिक मलसँगै १ सय ५० सिलिन्डर बायोग्यास उत्पादन हुने उद्योगका म्यानेजर उपेन्द्रकुमार मण्डलले जनाए । उद्योगमा प्रतिदिन४० हजार टन कच्चा पदार्थ प्रयोग हुने गरेको उनको भनाइ छ ।
"बगैंचामा लटरम्म सुन्तला, व्यापारी कुर्दै किसान","(सल्यान)बाग्चौर नगरपालिका९ डाँगीगाउँकै ६० वर्षीय भरतनाथ योगीको बगैंचा लटरम्म सुन्तलाले पहेंलपुर छ । घरनजिकैको ४५ रोपनी जग्गामा झन्डै ९ सय बोटका सुन्तला धेरै पाकेकाले फुस्रो देखिन थालेको छ । वार्षिक २५ देखि २८ लाखका सुन्तला बेच्दै आएका उनी यसपालि ठूला व्यापारीको पर्खाइमा छन् । कोटमौलाकै डाँगीगाउँका लोकबहादुर डाँगीको बगैंचामा सुन्तला पाकेर झर्न थालेका छन् । बगैंचामा ५ सयभन्दा बढी बोटमा फलेका सुन्तला बिक्री गरेर वार्षिक २० लाखभन्दा बढी कमाइ गर्दै आएका उनले अहिलेसम्म आधा पनि बिक्री गरेका छैनन् । उनी पनि सबै सुन्तला बिक्री गर्न थोक व्यापारीको पर्खाइमा छन् । बाग्चौर नगरपालिका८ र ९ कोटमौलाको डाँगी गाउँमा घरैपिच्छे सुन्तला बगैंचा छन् । एकै जनाको बगैंचामा ५ सयदेखि हजारसम्म सुन्तलाका बोट छन् । पाकेर पहेंलपुर भए पनि उनीहरूले अहिलेसम्म फाटफुट मात्र बिक्री गरेका छन् । दुई वडाका ५ सय किसान अहिले ठूला व्यापारीको पर्खाइमा छन् । पहिला आएका व्यवसायीसँग भाउ नमिलेपछि उनीहरू अब भारतको लखनऊ, बहराइच क्षेत्रका व्यवसायीसँग पनि मोलतोल गर्न थालेका छन् । डाँगीगाउँबाट मात्रै वार्षिक १० करोडदेखि १५ करोडसम्मको सुन्तला बिक्री हुने गरेको छ । यसपालि समयमै ठूला व्यवसायी नआएपछि उनीहरू पाकेको सुन्तला बिक्री हुँदैन कि भन्ने चिन्तामा छन् । व्यापारीसँग कुराकानी भइरहेको र साताभित्रै आउने तयारी गरेको उनले बताए । अहिले जिल्लाका अन्य स्थानबाट व्यापारीले सुन्तला लगिरहेका छन् । अब यतातिर आउने तयारी गरेका छन्, डाँगीले भने, एकदुई जना त आएका छन् । तिनीहरूले मात्र वडाभरि फलेका सुन्तला उठाउन सक्दैनन्, त्यही भएर अन्य व्यापारी कुरेका छौं । गत वर्ष माघ तेस्रो सातासम्म सुन्तला बिक्री भइसकेको थियो । यसपालि पनि त्यस्तै समय लाग्ने देखिन्छ ।पाकेको सुन्तला समयमै टिपेर बिक्री नगर्दा बोट बिग्रने र आउने वर्षमा फल धेरै नफल्ने चिन्ता लाग्न थालेको डाँगीको भनाइ छ । अहिले सुन्तला प्रतिकिलो ९० देखि १ सय २० सम्म बिक्री भइरहेको उनको भनाइ छ । गत वर्ष पुसको अन्तिममै बिक्री गरिसकेका अर्का किसान रेशम डाँगीले व्यापारी नआएकाले माघ पहिलो सातामा पनि पाकेको सुन्तला टिप्ने सुरसार नगरिएको जनाए । वार्षिक १० लाख रुपैयाँभन्दा बढी कमाइ गर्दै आएका उनले पहिला आएका व्यापारी केही व्यक्तिले बिच्काएका कारण समस्या भएको दाबी गरे । दैनिक २०२५ किलो सुन्तला बिक्री गरिरहेको छु । व्यापारी नआएकाले सबै टिपेको छैन । टिपे राख्ने ठाउँ छैन, कुहिएर जाने डर हुन्छ, रेशमले भने, त्यही भएर अहिलेसम्म बोटमै छन् । व्यापारी आउन ढिलाइ गरेकै कारण कोटमौलाका किसानले समयमै सुन्तला बिक्री गर्न नसकेको कृषि विकास कार्यालय, सल्यानका सूचना अधिकारी ईश्वरी नारायण घर्तीले बताए । जिल्लामा १ हजार ६ सयभन्दा बढी हेक्टरमा किसानले सुन्तला लगाएका छन् । यसबाट वार्षिक २५ करोडसम्म भित्रिने गरेकामा अहिलेसम्म ४० प्रतिशत सुन्तला बाहिर गइसकेको उनको भनाइ छ ।"
ललितपुरमा बीवाईडीको सोरुम,"काठमाडौं (कास) ललितपुरमा विद्युतीय सवारीसाधन बीवाईडीको नयाँ सोरुम खुलेको छ । ललितपुरका लागि बीवाईडीको आधिकारिक वितरकका रूपमा इको ड्राइभ अटोमोबाइल प्रालिले सोरुम सञ्चालनमा ल्याएको हो । ललितपुर महानगरपालिकाका प्रमुख चिरीबाबु महर्जनले उक्त सोरुम उद्घाटन गरे । सोरुमले खरिदकर्ता र ग्राहकका लागि वान स्टप सोलुसन प्रदान गर्नेछ, जहाँ एक्सचेन्ज, फाइनान्सिङका साथै फास्ट चार्जिङ स्टेसनसमेत उपलब्ध हुने कम्पनीले जारी गरेको विज्ञप्तिमा उल्लेख छ । यसले बीवाईडीको पहुँचयोग्य र दक्ष चार्जिङ पूर्वाधार उपलब्ध गराउने प्रतिबद्धतालाई समेत प्रमाणित गर्छ, विज्ञप्तिमा भनिएको छ, सोरुममा स्पोर्टी इलेक्ट्रिक एसयूभी बीवाईडी एट्टो ३ र भर्सटाइल बीवाईडी डल्फिनलगायत अत्याधुनिक इलेक्ट्रिक सवारीसाधन हुनेछन् । यो नयाँ सोरुमसहित बीवाईडीका अब नेपालभर १२ सोरुम, ९ सर्भिस सेन्टर र १५ चार्जिङ प्वाइन्ट पुगेको कम्पनीले जनाएको छ ।"
सामसङ ग्यालेक्सी एस२४ को प्रिअर्डर,"काठमाडौं (कास) सामसङ नेपालले ग्यालेक्सी एस२४ अल्ट्रा, ग्यालेक्सी एस२४ र ग्यालेक्सी एस२४ को प्रिअर्डर खुलेको घोषणा गरेको छ । ग्यालेक्सी एस२४ अल्ट्रामा स्न्यापड्रागन ८ जेन ३ मोबाइल प्लेटफर्म छ । ग्यालेक्सी एस२४ अल्ट्रामा १९ गुणा ठूलो भापोर च्याम्बर आउाछ, जसले यन्त्रको सतहको तापक्रममा सुधार गर्दै दिगो कार्यसम्पादन शक्तिलाई अधिकतम बनाउने कम्पनीले जारी गरेको विज्ञप्तिमा उल्लेख छ । ग्यालेक्सी एस२४ ले २६०० एनआईटी शिखर ब्राइटनेसमा पुग्छ, यसलाई अहिलेसम्मकै सबैभन्दा चम्किलो ग्यालेक्सी स्मार्टफोन बनाएको कम्पनीको दाबी छ । ग्यालेक्सी एस२४ मा ६७ इन्च र ग्यालेक्सी एस२४ मा ६२ इन्च डिस्प्ले रहेको बताइएको छ ।"
माघ १३ मा एनएमए मार्केटिङ समिट,"काठमाडौं (कास) नेपाल मार्केटिङ एसोसिएसन (एनएमए) ले यही माघ १३ मा एनएमए मार्केटिङ समिट २०२४ गर्ने भएको छ । दरबारमार्गको होटल याक एन्ड यतीमा तय भएको शिखर सम्मेलनले उद्योगका अगुवा, मार्केटिङ व्यवसायी र उदीयमान प्रचलन अन्वेषण गर्न र ज्ञान आदानप्रदान गर्न उत्साहीहरूलाई जोड्ने प्रयास गर्ने एनएमएले जनाएको छ । समिटमा सहभागीहरूलाई उद्योग प्रवृत्ति र समान विचारधारा भएका व्यक्तिहरूसँग सञ्जालमा रहनका लागि अवसर प्रदान गर्ने लक्ष्य छ । समिटमा नेपाली ब्रान्डका चुनौती र अवसरबारे छलफल, ब्रान्ड यात्रा, सान्दर्भिक केस स्टडी र मार्केटिङको भविष्यबारे ४ वटा सत्रमा छलफल हुनेछन् । छलफलमा राष्ट्रिय र अन्तर्राष्ट्रिय विज्ञ सहभागी हुनेछन् ।"
लगानी कोषको कार्यकारी निर्देशकमा कार्की,काठमाडौं (कास) सरकारले नागरिक लगानी कोषको कार्यकारी निर्देशकमा पर्वतकुमार कार्कीलाई नियुक्त गरेको छ । मन्त्रिपरिषद् बैठकले बुधबार कार्कीलाई कोषको कार्यकारी निर्देशकमा नियुक्त गर्ने निर्णय गरेको हो । यसअघिका कार्यकारी निर्देशक रमण नेपालको कार्यकाल सकिएपछि खाली रहेको उक्त पदमा कार्की नियुक्त भएका हुन् । कोषमा कार्यकारी निर्देशक छनोटका लागि अर्थ मन्त्रालयले एक छनोट समिति बनाएको थियो । समितिले कार्यकारी निर्देशकका लागि गरेको आह्वानमा १० जनाको आवेदन परेको थियो । तीमध्ये समितिले ५ जनालाई छनोट गरेर अन्तर्वार्ता लिएको थियो । अन्तर्वार्तामा सहभागी पाँचमध्ये तीन जनालाई सिफारिस गरेको थियो । यसरी सिफारिस भएका तीन जनामध्ये मन्त्रिपरिषद्ले कार्कीलाई कोषको कार्यकारी निर्देशकमा नियुक्त गरेको हो । कार्की नेपाल राष्ट्र बैंकका पूर्वकर्मचारी हुन् । हाल उनी किसान लघुवित्त वित्तीय संस्थाका प्रमुख कार्यकारी अधिकृत हुन् ।
"पटकपटक उद्घाटन, योजना लथालिंग","(धनगढी), (म्याग्दी) गोदावरी नगरपालिकाको प्रशासकीय भवन नगर प्रमुख वीरेन्द्र भट्टले बिहीबार दोहोर्याएर उद्घाटन गरेका छन् । उनले उद्घाटन कार्यक्रमको सुरसार गरिरहँदा प्रतिपक्षी एमाले कार्यकर्ताले गेट छेकेर अवरोध गर्दै नाराबाजी गरे । स्थिति सामान्य बनाउन बाक्लो संख्यामा सुरक्षाकर्मी परिचालन गर्नुपरेको थियो । यसअघि ०७८ चैत १४ तत्कालीन नगर प्रमुख हरिसिंह साउँदले त्यही प्रशासनिक भवनको उद्घाटन गरेका थिए । साउँदले पनि त्यसबेला भवनको निर्माण कार्य पूरा नहुँदै उद्घाटन कार्यक्रम राखेका थिए । कांग्रेसले त्यसबेला साउँदको चर्को आलोचना गरेको थियो । उद्घाटन मोह प्रस्तुत गरेका दुवै नगर प्रमुखमध्ये साउँद एमालेबाट निर्वाचित थिए भने वर्तमान नगर प्रमुख भट्ट कांग्रेसबाट निर्वाचित हुन् । जनजीविकाका विषयमा ध्यान दिन छाडेर एक पटक उद्घाटन भइसकेको कार्यालय भवन फेरि उद्घाटन गर्नु अराजनीतिक चरित्र हो, एमाले केन्द्रीय सदस्य तथा सुदूरपश्चिम प्रदेश संसदीय दलकी उपनेता सन्तोषकुमारी शर्मा थापाले भनिन् । नगर प्रमुख भट्ट भने यसअघिको उद्घाटन अनुचित तरिकाले गरिएका कारण अहिले उद्घाटन कार्यक्रम राखेको बताउँछन् । हस्तान्तरण नहुँदै त्यसबेला गरिएको उद्घाटनको के अर्थ ? भवन पनि अधुरै थियो र विरोध पनि गरेका थियौं, उनले भने, अहिले एमालेबाहेक सबै दलले उद्घाटन गर्नुपर्छ भनेपछि उद्घाटन कार्यक्रम राखेका हौं । नगर उपप्रमुख शारदादेवी रोकायाले नगरपालिका भवन पुनः उद्घाटन नगर्न नगर प्रमुखलाई पटकपटक ध्यानाकर्षण गराउँदा पनि पनि बेवास्ता गरेको बताइन् । बिहीबारको उद्घाटनका बेला नगरप्रमुख भट्टले यसअघि साउँदले राखेको उद्घाटन शिलालाई हटाएर आफ्नो नामको राखेका छन् । सम्पन्न नभएको योजना उद्घाटन गर्नु र उद्घाटन भएको योजना दोहोर्याएर उद्घाटन गर्नु अराजनीतिक हो, अत्तरियाका बासिन्दा प्रेम शर्माले भने । नगरपालिकाले एसियाली विकास बैंकको सहुलियत ऋण सहयोगमा गोदावरी२ तेघरीमा क्षेत्रीय सहरी विकास आयोजना कार्यान्वयन इकाइमार्फत कार्यालय भवन निर्माण गरेको हो । १३ करोड ४६ लाख रुपैयाँ लागतमा २०७६ मंसिरमा निर्माण सुरु भएको भवन दुई पटक म्याद थपेर गत असोजमा सम्पन्न भएको थियो । क्षेत्रीय सहरी विकास आयोजना कार्यान्वयन इकाइले माघ २ गते नगरपालिकालाई भवन हस्तान्तरण गरेको थियो । २०७५ माघ १ गते म्याग्दी महोत्सव स्थल खुला मञ्चबाट प्रधानमन्त्री तथा माओवादी अध्यक्ष पुष्पकमल दाहालले मोबाइल एप थिचेर म्याग्दी खोलाको पानी लभ्लीहिलको डाँडाबाट खसाले । जिल्लाको पहिलो लिफ्ट सिँचाइअन्तर्गत बेनी नगरपालिका२ ज्यामरुककोटका सिम्ले, दारिमपाटा र खबराका तरकारी पकेट क्षेत्रमा सिँचाइ गर्न लिफ्ट योजना सुरु गरिएको थियो । दाहालभन्दा अगाडि यो योजनाको बेनी नगर प्रमुख हरिकुमार श्रेष्ठ र प्रतिनिधिसभा सदस्य एमाले नेता भूपेन्द्रबहादुर थापाले पालैपालो उद्घाटन गरेका थिए । प्रधानमन्त्री कृषि आधुनिकीकरण परियोजना अन्तर्गत कृषि ज्ञान केन्द्र र समुदायको साझेदारीमा निर्माण गरिएको जिल्लाको पहिलो लिफ्ट प्रविधिको सिँचाइ योजना अलपत्र पर्दा सरकारी बजेट १६ लाख ५० हजार मात्र खेर गएन, कृषकको ६ लाख बराबरको श्रमदान र नगद साझेदारीको ५ लाख रुपैयाँ लगानी पनि डुबेको तत्कालीन उपभोक्ता समितिका अध्यक्ष चन्द्रबहादुर कार्कीले बताए । म्याग्दी नदीबाट २ सय ५० मिटरको उचाइमा रहेको लभ्लीहिलसम्म प्रतिसेकेन्ड ९ लिटर पानी १० मिटर गहिरो ५ मिटर फराकिलो पोखरीमा खसालिएको थियो । तर, लभ्लीहिलबाट अर्को २० मिटर भर्टिकल हाइटमा ५ सय मिटरमाथिको पीपलडाँडाको दोस्रो पोखरीमा पानी पुर्याउने लक्ष्य पूरा नहुँदै २०७५ मा अधकल्चो योजनालाई तीन महिनाको अन्तरमा तीन पटक उद्घाटन गराइएको थियो । योजना अपूरो भएपछि वडाले १ लाख ५० हजारको पोलिथिन पाइप, कृषकको ५ लाख र बेनी नगरपालिकाले ५ लाख साझेदारी गरी १० लाखमा दोस्रो खण्डको पोखरी, पम्पिङ सिस्टम, पाइप बिछ्याउनेसमेतका काममा खर्च गरिएको थियो । लिफ्ट सिँचाइको दुई खण्डमध्ये पहिलो खण्ड निर्माण भएपछि उद्घाटन गरिएको हो, तत्कालीन उपभोक्ता समितिका अध्यक्ष कार्कीले भने, दोस्रो खण्ड पूरा नहुँदै म्याग्दी खोला किनारामा खनिएको इनारबाट पानीसँगै बालुवा आएर पाइप फुट्ने समस्या भएपछि योजना असफल भएको हो । दोस्रो चरणको काम पूरा नहुँदै म्याग्दी खोला किनाराको इनारमा प्राविधिक त्रुटिले गर्दा बालुवा पसेको, मोटर बिग्रेको र समयमै योजना मर्मतसम्भार नगर्दा योजना झन् लथालिंग बनेको उनले बताए ।"
बयलपाटा अस्पतालको सेवा प्रभावित,"(अछाम)दाताको सहयोगमा सम्पूर्ण सेवा निःशुल्क दिइरहेको बयलपाटा अस्पताल पछिल्लो समय आर्थिक संकटबाट गुज्रिरहेको छ । सहयोग जुटाउन नसक्दा अस्पतालका सेवा प्रभावित हुँदै गएका छन् । विदेशी दाताको सहयोगमा निःशुल्क सेवा दिइरहेको अस्पातललाई पछिल्लो समय सहयोग पनि आधाभन्दा धेरै घटेको छ । दाताले सहयोग घटाएपछि सुदूरपश्चिम प्रदेश सरकार र स्थानीय तहको भरमा सहयोगमा सञ्चालन भइरहेको अस्पतालमा यो वर्ष दुवै निकायबाट बजेट उपलब्ध नहुँदा समस्या भएको हो । आर्थिक अवस्थाका कारण वैकल्पिक व्यवस्था गर्न नसक्दा एक सातादेखि शल्यक्रियामार्फत प्रसूति सेवा बन्द गर्नुपरेको अस्पतालका प्रमुख डाक्टर मन्दिप पाठकले बताए । उनका अनुसार शल्यक्रिया गर्ने एमडीजीपी डाक्टर पारिवारिक समस्या देखाउँदै अस्पताल नआएको र अर्का एक जनाले पनि जागिर छाडेपछि सेवा एक सातादेखि बन्द भएको हो । अस्पतालसँग अहिले शल्यक्रिया मार्फत प्रसूति गराउने जनशक्ति नै छैन । प्रदेशबाट बजेट आएको भएलगत्तै अर्को जनशक्ति हायर गर्न सकिन्थ्यो । अहिले आर्थिक रूपमा संकट झेलिरहेका छौं, उनले भने, अर्को व्यवस्था नहुँदासम्मका लागि जनशक्ति उपलब्ध गराइदिन प्रदेश सरकार र जिल्ला अस्पतालसँग अनुरोध गर्दा पनि कतैबाट सहयोग भएन । अहिले अस्पतालमा प्रसूति हुन आएका जटिल अवस्थाका गर्भवतीलाई रेफर गर्नुपरेको उनले बताए । गत आर्थिक वर्षमा अस्पतालले १ सय २७ जनालाई शल्यक्रियामार्फत प्रसूति सेवा दिएको थियो । अस्पताल व्यवस्थापन समिति अध्यक्ष रहेका साँफेबगर नगरपालिका प्रमुख राजेन्द्र कुँवरले आर्थिक स्रोत जुटाउन नसक्दा अस्पतालको सेवा प्रभावित भइरहेको बताए । उनले नगरपालिकाबाट चालु वर्षमा पनि एक करोड रुपैयाँ विनियोजन गरिएको बताए । अस्पताल सञ्चालनका लागि वार्षिक २२ करोड आवश्यक पर्छ । गत वर्ष प्रदेश सरकारले अस्पताललाई ९ करोड रुपैयाँ अन्तिम समयमा आएर उपलब्ध गराएको थियो । चालु आर्थिक वर्ष पनि प्रदेश सरकारले ९ करोड दिने मौखिक जानकारी गराए पनि अहिलेसम्म सम्झौतासम्म भएको छैन । प्रदेश सरकारले बजेट दिने या नदिने भनेर यकिन कुरा गरिरहेको छैन । हामी आर्थिक समस्यामा त छौं नै त्यसैमाथि प्रदेशले पनि अन्योलता सिर्जना गराएको छ, उनले भने, अहिले शल्यक्रियामार्फत गरिने प्रसूति सेवा बन्द भयो । कतैबाट सहयोग आएन भने अन्य सेवा पनि प्रभावित हुन सक्ने अवस्था देखिएको छ । अस्पताल प्रमुख डा पाठकका अनुसार प्रदेश सरकारले अहिलेसम्म ५० लाख रुपैयाँ पुँजीगत खर्चका लागि छुट्याएको जानकारी मात्र आधिकारिक रूपमा गराएको छ । पुँजीगत खर्चका लागि छुट्याएको रकम चालुतर्फ खर्च गर्न मिल्दैन । त्यसअन्तर्गत अस्पतालका लागि अन्य सामग्री खरिद गर्नुपर्छ । त्यो पनि प्रदेश सरकारबाट आफैं खरिद गरेर अस्पतालमा पठाउने कुरा भएको छ, उनले भने, आवश्यक सामानको लिस्ट पठाएको तीन हप्ता भयो, सामान आइपुगेको छैन । अस्पताललाई आर्थिक सहयोग गर्नेबारे सरकारका विभिन्न तहमा छलफल भइरहे पनि सकारात्मक कुरा नआएको उनले बताए । १६ वर्ष अगाडि न्याय हेल्थ नेपाल र अमेरिकामा रहेको अन्तर्राष्ट्रिय गैरसरकारी संस्था पोसिबलको आर्थिक र प्राविधिक सहयोगमा स्थापना भएको यो अस्पतालले निःशुल्क सेवा दिइरहेको छ । केही समय विदेशी दाताबाट सञ्चालन हुँदै आएको अस्पताललाई अहिले दाताबाट आंशिक सहयोग मात्रै हुँदै आएको छ । अस्पताललले स्थापनाकालदेखि आव ०७९८० सम्म ११ लाख ५२ हजार बिरामीलाई निःशुल्क सेवा दिइसकेको छ । बयालपाटा अस्पतालमा अछाम, बाजुरा र डोटीका लागि विशेषज्ञ सेवा दिने पहिलो अस्पतालको रूपमा छ भने एक वर्षमा एक लाख बढीले अस्पतालबाट सेवा लिँदै आएका छन् ।"
एपीएफमाथि मधेशको सान,"(काठमाडौं)मधेश प्रदेशले प्रधानमन्त्री कप पुरुष राष्ट्रिय क्रिकेट प्रतियोगितामा बिहीबार नेपाल एपीएफ क्लबमाथि ५ विकेटको सानदार विजय हात पारेको छ । पवन सर्राफ, नीरज यादव र रुपेश सिंहले अर्धशतक बनाएपछि कीर्तिपुरस्थित त्रिवि क्रिकेट मैदानमा एपीएफले दिएको लक्ष्य मधेशले २ ओभरअघि पूरा गर्यो । प्रधानमन्त्री कपमा विभागीय टोलीमाथि मधेशको यो पहिलो विजय हो । अघिल्लो दिन वाग्मती प्रदेशले मूलपानी क्रिकेट मैदानमा त्रिभुवन आर्मी क्लबलाई ३ विकेटले पराजित गरेको थियो, जुन विभागीय टोलीमाथि प्रधानमन्त्री कपमा प्रदेश टोलीको पहिलो जित थियो । टस हारेपछि ब्याटिङ गर्न आएको एपीएफले निर्धारित ५० ओभरमा ९ विकेट गुमाई २ सय ४६ रन बनायो । तर, ४९ औं ओभरमा ब्याटिङक्रममा अविनाश बोहरालाई नाडीमा चोट लाग्नु एपीएफको दुर्भाग्य बन्यो, जसका कारण टोलीले आफ्ना प्रमुख मध्यम गतिका बलरविनै खेल्नुपरेको थियो । एउटा बलरको अभावमा एपीएफबाट कप्तान रोहित पौडेलले नै ९ ओभर नै बल फाल्नुपरेको थियो । मधेशले ब्याटिङमा यसको फाइदा उठायो । ओपनर मायन यादव २ र कप्तान हरिशंकर शाह ८ रनमा आउट भए पनि मधेशले सानदार ब्याटिङ गरेको थियो । अर्का ओपनर अनिल शाहले २९ रन बनाए । उनले ५० बलमा २ चौका प्रहार गरे । उच्च फर्ममा देखिएका पवनले ६६ बलमा ४ चौका र ५ छक्कासहित ६४ रन बनाए ।नीरज र रुपेशले पाँचौं विकेटमा जोडेको ठोस ८७ रनको साझेदारीले मधेशलाई विजयको बाटो देखायो । नीरजले ७० बलमा ३ चौका र २ छक्कासहित ५२ रन बनाए । भुवन कार्कीको बलमा विजयी छक्का प्रहार गरेका रुपेशले ७२ बलमा ७२ रन नै बनाए । उनले कुल ४ चौका र ३ छक्का प्रहार गरे । अभिषेक तिवारी १३ बलमा १० रन बनाई अविजित रहे । एपीएफका रमेश कुर्मी र रोहितले २२ तथा मौसम (श्याम) ढकालले १ विकेट लिए । यसअघि एपीएफबाट आसिफ शेख र रोहितले अर्धशतक बनाएका थिए । रुपेशले खेलको तेस्रो बलमै प्रज्ज्वल शाहीलाई शून्यमा आउट गरे पनि आसिफ र रोहितले दोस्रो विकेटमा १ सय ३२ रनको साझेदारी गरिदिए । रोहितले ७४ बलमा ५ चौका र २ छक्कासहित ५८ र आसिफले ६९ बलमा ५ चौका र ३ छक्कासहित ५९ रन बनाए ।तर प्रदीप पासवानले ५ बल अन्तरमा ३ विकेट लिएपछि मधेशले खेल पल्टाएको थियो । उनले ३३ औं ओभरमा सन्दीप जोरालाई २० रनमा आउट गर्दै आफ्नो पहिलो सफलता पाए । त्यही ओभरको पाँचौं बलमा उनले सुमित महर्जनलाई ९ रनमा कट एन्ड बोल्ड गरे । प्रदीपले अर्को ओभरको पहिलो बलमा लोकेश बमलाई एलबीडब्लू आउट गरेपछि मधेश खेलमा हाशी भएको हो । भुवन पनि ८ रनमै आउट भए । अमरसिंह राउटेलाले अविजित ४९ रन बनाएपछि एपीएफको स्कोर बढेको थियो । उनले ५७ बलमा २ चौका र ३ छक्का प्रहार गरे । ४९ औं ओभरको दोस्रो बलमा रुपेशको बलिङमा अविनाशको नाडीमा चोट लागेको थियो । अविनाश रिटायर्ड हर्ट हुन पुगे । त्यही ओभरको चौथो र पाँचौं बलमा रुपेशले रमेश कुर्मी र मौसमलाई लगातार आउट गरेपछि घाइते अवस्थामै अविनाश पुनः ब्याटिङमा आए । उनले उक्त ओभरको अन्तिम बल रोक्दै अन्तिम ओभरका लागि अमरलाई स्ट्राइक बनाइदिए । अमरले अन्तिम ओभरको अन्तिम ३ बलमा १ चौकासहित ८ रन बटुले । मधेशबाट रुपेश र प्रदीपले ३३ विकेट लिए । रुपेशले ५ ओभरमा १ मेडन राख्दै ३१ र प्रदीपले १० ओभरमा ३५ रन खर्चे । रन्जित कुमारले १० ओभरमा १ मेडन राख्दै ४५ रन खर्चेर २ र अरनिको यादवले १ विकेट लिए । मधेशको ४ खेलमा यो दोस्रो विजय हो । पहिलो दुई खेल जितेको एपीएफले तेस्रो खेलमा पराजय भोगेको छ ।"
शाहबको ६ विकेटमा कोशी धराशायी,मूलपानीमा शाहब आलमको ६ विकेटमा त्रिभुवन आर्मी क्लबले कोशी प्रदेशलाई ६ विकेटले हराएको छ । अघिल्लो दुई खेलमा जस्तै बिहीबार पनि यहाँ विकेट नाटकीय रूपमा पतन भयो । आर्मीले अघिल्लो दिन यही मैदानमा ९७ रनमा अलआउट हुँदै वाग्मती प्रदेशसँग अप्रत्यासित हार बेहोर्नुपरेको थियो ।कोशीले विकेट एकपछि अर्को गुमायो । १३ औं ओभरमा ७०२ को अवस्थामा रहेको कोशीले अन्तिम ८ विकेट १८ रनमै गुमाएपछि २४४ ओभरमा अलआउट हुन पुग्यो । कप्तान अंकित सुवेदीले ४१ रन बनाए पनि अन्यले दोहोरो स्कोर बनाउन सकेनन् । १३ औं ओभरमा उनलाई शाहबले आउट गरेपछि कोशीको विकेट पतन रोकिएन । प्लेयर अफ द म्याच शाहबले ६४ ओभरमा ३ मेडन राख्दै १४ रन खर्चेर ६ विकेट लिए । कुशल मल्लले ५ ओभरमा ३ मेडन राख्दै २ रनमात्र खर्चेर २ तथा सोमपाल कामी र विवेक यादवले ११ विकेट लिए । आर्मीले १० ओभरभित्रै लक्ष्य पूरा गर्यो । इमरान शेखले २५ बल खेल्दै ५ चौका र १ छक्कासहित ३२ रनमा सुजन थपलियाको बलमा विकेट गुमाए । सन्तोष कार्कीले २७ बलमा ६ चौका र १ छक्कासहित ३२ र कुशलले ७ बलमा ४ चौका र १ छक्कासहित अविजित ३२ रन बनाए । ३ खेलमा दोस्रो विजय हात पार्दै आर्मी तेस्रो स्थानमा उक्लिएको छ । कोशीले खेलेका चारै खेलमा पराजय भोगेको छ ।
सुदूरपश्चिम शीर्षमा,"(लुम्बिनी)सुदूरपश्चिम प्रदेश प्रधानमन्त्री कप एकदिवसीय राष्ट्रिय क्रिकेटमा लगातार तेस्रो जित दर्ता गर्दै शीर्षस्थानमा उक्लिएको छ । भैरहवाको सिद्धार्थनगर क्रिकेट मैदानमा बिहीबार सुदूरपश्चिमले गण्डकी प्रदेशलाई १ सय ८ रनले हरायो । यसअघि सुदूरले लुम्बिनीलाई ५ विकेट र कर्णालीलाई १ सय ३४ रनले हराएको थियो । गण्डकीको लगातार तेस्रो हार हो । टस हारेपछि ब्याटिङ निम्तो पाएको सुदूरपश्चिम ५० ओभर खेल्दै २ सय १ रनमा अलआउट भयो । किरण ठगुन्नाले अर्धशतीय इनिङ्स खेले । उनले ७३ बलमा ५ चौकासहित ६० रन बनाए । नारायण जोशी ५६ बलमा २ चौका र २ छक्कासहित ४६ रन बनाएर आउट भए भने शेर मल्लले १९ रन जोडे । कप्तान राजु रिजालले १६ र टेक रावतले १५ रन बनाए । गण्डकीका विपिन खत्री र अंकित न्यौपानेले ३३ तथा कमल परिया र अमृत गुरुङले २२ विकेट लिए । जवाफमा गण्डकी ३०२ ओभरमै ९३ रनमा अलआउट भयो । अश्विनी रानाले ६७ बलमा ४ चौकासहित २५ र कमल परियारले ४९ बलमा २२ रन बनाए । सुदूरपश्चिमका शेर मल्ल एक्लैले ५ विकेट लिए । प्लेयर अफ द म्याच उनले ८२ ओभरमा १ मेडन राख्दै २३ रन खर्चे । गजेन्द्र बोहराले २, भोजराज भट्ट, नरेन साउद र मिलन बोहराले ११ विकेट लिए ।"
महिलातर्फ एपीएफ र न्यु डायमन्ड फाइनलमा,"पोखरा (कास) एपीएफ क्लब र न्यु डायमन्ड एकेडेमी बिहीबार चौथो टाइगर कप भलिबल प्रतियोगिताको महिलातर्फ फाइनल पुगेका छन् । दुवै अपराजित रहँदा उपाधि भिडन्तमा पुगेका हुन् । बिहीबार सेमिफाइनलमा एपीएफले त्रिभुवन आर्मी क्लबलाई प्रतिस्पर्धात्मक ३२ को सेटमा पराजित गरेको हो । दोस्रो र तेस्रो संस्करणको च्याम्पियन एपीएफ उत्कृष्ट खेल प्रदर्शन गर्दै उपाधिमाथि ह्याट्रिक गर्ने दाउमा छ । एपीएफले पहिलो दुई सेट १९२५, २०२५ ले आर्मीलाई सुम्पिएको थियो । त्यसपछि लगातार तीन सेटमा २५१३, २५१६, १५१३ ले पुनरागमन गर्दै जित हात पारेको हो । पाँचौ सेट जारी रहँदा आर्मीसँग २७ ले पछि परेको एपीएफ खेलमा फर्किंदै उत्कृष्ट नतिजा ल्याउन सफल भयो । एपीएफकी सरस्वती चौधरी टाइगर अफ द म्याच घोषित भइन् । न्यु डायमन्डले भने विभागीय टोली नेपाल पुलिस क्लबलाई ३० को सोझो सेटमा हरायो । न्यु डायमन्डले २५१९, २५१८, २५१८ ले नतिजा निकाल्दै पहिलोपल्ट टाइगर कपको फाइनलमा स्थान बनायो । पोखरा रंगशाला भलिबल प्रशिक्षण केन्द्रमा उपस्थित दर्शकको साथमा न्यु डायमन्ड हौसिएको थियो । न्यु डायमन्डकी सलिना बुढा मगर टाइगर अफ द म्याच घोषित भइन् । पुरुषतर्फको साविक विजेता गण्डकी प्रदेश भलिबल संघले सेमिफाइनलमा स्थान बनाएको छ । बिहीबार त्रिभुवन आर्मी क्लबसँग ३२ सेट पराजित भए पनि गण्डकीले अंकका आधारमा सेमिफाइनलको मौका पाएको हो । यसअघि ५ अंकसहित समूह ए को विजेता बन्दै हेल्प नेपाल स्पोर्ट्स क्लब सेमिफाइनल प्रवेश गरिसकेको थियो । यस समूहमा ४ अंकसहित समूह उपविजेता बन्दै गण्डकीले अन्तिम चारमा स्थान बनायो । त्रिभुवन आर्मी लिग चरणबाटै बाहिरिएको छ । गण्डकीले सेमिफाइनलमा शुक्रबार समूह बी विजेता एपीएफ क्लबको सामना गर्नेछ ।"
खड्कालाई पुम्सेको लाइसेन्स,काठमाडौं (कास) तेक्वान्दोका अन्तर्राष्ट्रिय रेफ्री अशोक खड्काले पुम्से विधातर्फ दोस्रो श्रेणीको रेफ्री लाइसेन्स पाएका छन् । वर्ल्ड तेक्वान्दो (डब्लुटी) को रेफ्री कमिटीले खड्कालाई बिहीबार पुम्सेको दोस्रो श्रेणीको रेफ्री लाइसेन्स प्रदान गरेको छ । उनले ग्यारोगी विधामा भने २०२१ मै दोस्रो श्रेणीको रेफ्री मान्यता पाएका थिए ।तेस्रोबाट दोस्रो श्रेणीमा पदोन्नति हुन करिब ५ वर्ष लागेको उनले बताए । तेक्वान्दोको विश्व र्याङकिङ प्रतियोगिता खेलाएर र रिफ्रेसर कोर्स गरी प्राप्त अंकका आधारमा उनी दोस्रो श्रेणीमा बढुवा भएका हुन् । ५ वर्षको अवधिमा १० पुम्से प्रतियोगिता र एक रिफ्रेसर कोर्समा सहभागिता जनाएर आवश्यक अंक पूरा गरेको खड्काले बताए ।
