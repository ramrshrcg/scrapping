शीर्षक,विवरण
"कांग्रेस, एमाले, माओवादी सबैका प्रिय पौडेलद्वय अख्तियारको नियन्त्रणमा","अघिल्लो निर्णय खारेज गर्दै सरकारले २०७७ वैशाख २ मा सञ्चार मन्त्रालयबाटै केन्द्र स्थापना गर्ने गरी काम अघि बढाएको थियो । त्यसका आधारमा भएको खरिदमा ६९ करोड भ्रष्टाचार भएको भेटिएपछि गत वैशाखमा अख्तियारले विकल पौडेलविरुद्ध मुद्दा दायर गरेको थियो । यो प्रकरणमा सीडीई नवीनकुमार पोखरेल, सहायक निर्देशक रमेशप्रसाद पोखरेल, शाखा अधिकृत मनिकमान महर्जन, तत्कालीन लेखा अधिकृत रामबहादुर बुढा, शाखा अधिकृत शिरीष उपाध्याय, केन्द्रका निर्देशक भुवन महर्जन, प्रबन्ध निर्देशक मिश्रलाल गुरौलाई पनि प्रतिवादी बनाइएको छ ।सुरक्षण मुद्रण केन्द्रमा नियुक्ति पाउनुअघि विकल राष्ट्रिय सूचना प्रविधि केन्द्रका कार्यकारी निर्देशक थिए । विकललाई दाहाल नेतृत्वको सरकारले मुद्रण केन्द्रको नेतृत्वमा लगेपछि सूचना प्रविधि केन्द्रमा ओली सरकारले सुनीललाई नियुक्ति दिएको थियो । यसरी एक जनाले सुरक्षण मुद्रण केन्द्र र अर्कोले सूचना प्रविधि केन्द्रमा खरिद प्रक्रियामा भ्रष्टाचार बढाएका थिए । सूचना प्रविधि केन्द्रमा रहँदा उनले करिब २३ करोड भ्रष्टाचार गरेको विषयमा अनुसन्धान चलिरहेकोमा देउवा प्रधानमन्त्री र कार्की सञ्चारमन्त्री रहेका बेला सुनीललाई नेपाल टेलिकमको प्रबन्ध निर्देशक बनाइएको थियो । उनलाई प्रबन्ध निर्देशक बनाउन देउवा सरकारले मापदण्ड नै परिवर्तन गरेको थियो । उच्च सरकारी व्यवस्थापनमा काम गरेको पाँच वर्ष भएको हुनुपर्नेमा तीन वर्ष पुगेको बनाइएको थियो । किनकि उनले केन्द्रको नेतृत्व गरेको त्यति नै भएको थियो । उनलाई जबर्जस्ती टेलिकमको प्रबन्ध निर्देशक बनाइँदा उनले सूचना प्रविधि केन्द्रमा गरेको भ्रष्टाचारको विषयमा अनुसन्धान सुरु भइसकेको थियो । सर्वसाधारण सेवाग्राहीले सरकारलाई गर्नुपर्ने सम्पूर्ण भुक्तानी विद्युतीय माध्यमबाट गर्ने गरी पेमेन्ट गेटवे प्रणाली जडान गर्ने भन्दै राष्ट्रिय सूचना प्रविधि केन्द्रबाट खरिद प्रक्रिया अघि बढाइएको थियो । यसका लागि पनि अपारदर्शी रूपमा बजेट व्यवस्था गरी खरिद प्रकरणमा रकम हिनामिना गरिएको अख्तियारको अनुसन्धानबाट खुलेको छ । प्रणाली जडान गर्न चाहिने बजेटको जोहो पनि अर्थको प्रक्रिया चरण छलेर सेटिङमा गरिएको अख्तियारको निष्कर्ष छ । अर्थका तत्कालीन बजेट महाशाखा प्रमुख मधु मरासिनीले पेमेन्ट गेटवे प्रणालीका लागि उपकरण खरिद गर्न २०७४७५ को बजेटमा २५ करोडको जोहो गरिदिएका थिए । आवश्यक बजेटको माग तालुक मन्त्रालय हुँदै आउनुपर्नेमा मरासिनीले अर्थका वरिष्ठ तथा कनिष्ठ अधिकारीलाई समेत थाहै नदिई अनधिकृत रूपमा बजेटमा पारिदिएको अख्तियारको दाबी छ । परियोजनाका लागि विस्तृत अध्ययन नगरी, उपकरण राख्ने र सञ्चालन गर्ने पूर्वाधार नबनाई २५ करोड बजेट विनियोजन गरी २४ करोडको ठेक्का लगाइएकामा कामै नगरी २३ करोड भुक्तानी गरेको अख्तियारको अनुसन्धानबाट पुष्टि भएको थियो । प्रक्रिया छलेर बजेट घुसाएको भेटिएपछि अख्तियारले अर्थ मन्त्रालयका तत्कालीन बजेट महाशाखा प्रमुख (पछि उद्योग सचिव) मरासिनीसहितलाई प्रतिवादी बनाएर गत असोज १५ मा विशेष अदालतमा मुद्दा दायर गरेको थियो । यो प्रकरणमा २३ करोड २७ लाख भ्रष्टाचार गरेको कसुरको मुद्दा विशेषमा विचाराधीन छ ।२०७५ असार २९ भित्र पेमेन्ट गेटवेको पूर्वाधार निर्माण सम्पन्न गर्ने गरी केन्द्रले स्विडेनको सीएमए स्मल सिस्टम एबी सँग सम्झौता गरेको थियो । केन्द्रको कार्यकारी निर्देशक रहेका सुनील आफैंले २०७५ जेठ १६ मा बोलपत्र मूल्यांकन समितिको संयोजकको हैसियतमा स्विडेनको कम्पनीलाई छनोट गर्ने गरी प्रतिवेदन पेस गरी असार १ मा खरिद जिम्मा दिइएको थियो । यसरी स्विडिस कम्पनीसँग सिधै १९ लाख ८८ हजार अमेरिकी डलर (त्यस बेलाको २४ करोड २७ लाख ८० हजार) मा खरिद सम्झौता भएको थियो । यसका लागि १८ लाख ६७ हजार डलर (२३ करोड २७ लाख ५८ हजार) भुक्तानी गरिएको थियो । खरिद सम्झौता गरेको ५ वर्षसम्म कुनै काम नभएको तर ९३८६ प्रतिशत रकम भुक्तानी भइसकेको भेटिएपछि अख्तियारले अनुसन्धान सुरु गरेको थियो ।"
"राष्ट्रिय सभाका १९ सिटमा चुनाव आज, ५१ उम्मेदवार","कोशीमा कुल मतभार १० हजार १३५ छ । कांग्रेस, माओवादी, एस र जसपासहितको सत्ता गठबन्धनको मत ५ हजार ४७४ छ भने एमाले र राप्रपाको मत ४ हजार ६०४ छ । स्वतन्त्रको मत ५७ छ । एमालेले अन्य प्रदेशमा भने घोषित रूपमा गठबन्धन गरेको छैन । सत्ता गठबन्धनमै रहेको जनमत पार्टीले आफ्नो दललाई गठबन्धनले उपेक्षा गरेको भन्दै मधेश प्रदेशमा उम्मेदवारी दिएको छ । वाग्मतीमा नेपाल मजदुर किसान पार्टीले पनि उम्मेदवारी दिएको छ । निर्वाचन आयोगका अनुसार कोशीमा १० हजार १३५, मधेशमा १० हजार ७४४, वाग्मतीमा १० हजार ३३३, गण्डकीमा ६ हजार ४१०, लुम्बिनीमा ८ हजार ७५३, कर्णालीमा ५ हजार ८४ र सुदूरपश्चिममा ६ हजार १०० गरी जम्मा ५७ हजार ५५९ मतभार छ ।"
जैविक मार्गमा बाघलाई पासो,"पासोका लागि डोजरको ब्रेक क्लजको तार प्रयोग गरिएको छ, ठाकुरले भने, दुईतीन दिनअघि नै पासोमा परेको जस्तो देखिएको छ । बर्दिया राष्ट्रिय निकुञ्जका अधिकृतसहितको टोलीले मृत बाघको पोस्टमार्टम गरेको ठाकुरले बताए । कार्यालयका फरेस्टर रामबहादुर रावलका अनुसार मृत बाघको तौल १ क्विन्टलभन्दा बढी छ । पुच्छरसम्मको लम्बाइ सात फिट आठ इन्च, शरीरको लम्बाइ ५ फिट र गोलाइ तीन फिट सात इन्च छ, उनले भने, पोथी बाघ हो । कताबाट आएको हो भन्ने यकिन भएको छैन । घटनास्थल पुगेका फरेस्टर रावलका अनुसार पासो चुँडाएर छटपटिँदै बाघ अमरावती वनमा पुगेको र त्यहाँ लगाइएको काँडेतारमा अल्झिएर थप घाइते भएको देखिन्छ । काँडेतार पनि चुँडिएको फरेस्टर रावलले बताए । घटनास्थलभन्दा करिब ५ सय मिटर वरपर अमरावती, कटासे, बक्लवा शिविर र पाल बजार बस्ती पर्छन् । स्थानीयका अनुसार यसअघि बाघ जनकल्याण र ऐश्वर्य सामुदायिक वनमा देखिरहन्थ्यो । अमरावती सामुदायिक वन उपभोक्ता समूहका सचिव भीमबहादुर रावलले सडकपारिको हरियाली सामुदायिक वनबाट बाघ पासोमा परेर यहाँ आएको हुन सक्ने बताए । पासो चुँडाएर यहाँ आएजस्तो देखिन्छ । हाम्रो वनमा घेरबारका लागि राखिएको काँडेतारमा अल्झिएको देखिन्छ, सचिव रावलले भने, अन्य वन्यजन्तुको सिकारका लागि थापिएको पासोमा बाघ परेको हुनुपर्छ ।कर्णाली संरक्षित क्षेत्रकै जैविक मार्गभित्र संरक्षित वन्यजन्तु बाघ पासोमा परेर मारिनु निकै गम्भीर भएकाले संलग्न व्यक्तिको पहिचानमा लागिरहेको डिभिजन वन प्रमुख ठाकुर बताउँछन् । कैलालीमा जैविक मार्ग क्षेत्रमा पटकपटक वन्यजन्तुको चोरीसिकार हुने गरेको छ । ०७७ फागुनमा पनि पाटे बाघ मारिएको थियो । अन्तिम पटक मोहन्याल गाउँपालिकाको सालघारीमा देखिएको बाघ त्यसपछि कतै नदेखिएपछि मारिएको आशंका गरिएको थियो । त्यसअघि ०७७ माघ ३० मा कैलारी गाउँपालिकाको दुधियामा पाटे बाघ देखिएको थियो । त्यसैको दोस्रो दिन पुस्तौनीदेखि बाघको बाटो र बाघको सुरक्षित बसोबास क्षेत्रका रूपमा रहेको गौरीगंगा नगरपालिकाको मसुरियाको बढैपुर, अन्डैया जंगलमा देखेका थिए । स्थानीयका अनुसार अन्डैयामा दुई दिन बिताएको बाघ मट्कौनाको जंगल तालबन्द हुँदै सालघारी पुगेको अनुमान गरेका थिए । पछि उक्त बाघ मारिएको प्रहरी अनुसन्धानबाट पुष्टि भएको थियो । प्रहरीले ०७८ असारमा मोहन्याल गाउँपालिका५ सालघारीका ५२ वर्षीय पूर्णबहादुर बुढामगर र लम्कीचुहा नगरपालिका१ का ३० वर्षीय लोकेश सिजापतिलाई १० फिट १ इन्च लामो बाघको छालासहित गौरीगंगा नगरपालिका७ को सिंहासन सामुदायिक वन क्षेत्रबाट पक्राउ गरेको थियो । छालासहित पक्राउ परेपछि विगतमा त्यस क्षेत्रमा घुम्दै आएको सोही बाघ मारिएको खुलेको थियो । संकटापन्न सूचीमा रहेको संरक्षित वन्यजन्तु बाघ मार्न तथा अंग ओसारपसार गर्न प्रतिबन्ध छ । राष्ट्रिय निकुञ्ज तथा वन्यजन्तु संरक्षण ऐन ०२९ अनुसार बाघ मार्नेलाई १५ वर्षसम्म कैद, दुई लाख रुपैयाँसम्म जरिवाना वा दुवै सजाय हुने व्यवस्था छ ।"
बामपन्थी दलभित्र वैचारिक बहस शून्य,"(काठमाडौं)नेपालका दुई ठूला कम्युनिस्ट पार्टी एमाले र माओवादीभित्र विगतमा विचार, सिद्धान्त र नीति कार्यक्रममाथि चर्को बहस हुन्थ्यो । पार्टी बैठकमा फरक मतमाथि लामो बहस गरेर निष्कर्ष निकाल्ने परम्परा नै थियो । तर, पछिल्लो समय सत्तामा प्रमुख ध्यान केन्द्रित भएपछि वैचारिक बहस गौण बनेको छ । यी दुई ठूला कम्युनिस्ट पार्टीमा वैचारिक बहस नभएपछि वामपन्थीकम्युनिस्ट विचार मर्दै गएको विश्लेषकहरूको बुझाइ छ । वैचारिक बहसबिना भुत्ते हुँदै आएका यी दुई दलमा फरक मत निषेध जस्तै छ । पार्टीलाई वैचारिक रूपमा बलियो बनाउने बहस ओझेलमा परेपछि उनीहरू सत्ता राजनीतिमा केन्द्रित हुन थालेका छन् । राजनीतिशास्त्रका प्राध्यापक कृष्ण पोखरेलले कम्युनिस्ट नाम भएका र नभएका पार्टीबीच वैचारिक र कार्यक्रमिक भिन्नता नभएपछि कम्युनिस्ट ब्रान्ड मात्र बाँकी रहेको बताए । कम्युनिस्ट विचारले निर्माण भएका पार्टी वैचारिक र सैद्धान्तिक रूपमा भत्किँदै गएको उनको बुझाइ छ । पटकपटक सरकारको नेतृत्व गरेका एमाले र माओवादीले कांग्रेसभन्दा फरक कार्यक्रम ल्याउन सकेनन् । किनकि विचारमा बहस भएन, नयाँ कार्यक्रम आएनन्, उनले भने, जति बहस भयो, त्यति वैचारिक र सांगठनिक रूपमा बलियो कम्युनिस्ट पार्टी बन्छ । एमाले र माओवादीका अध्यक्षविरुद्ध फरक मत राख्ने नेताको पार्टीमा भविष्य नभएको भाष्य बनाएर त्रसित गराइएको उनको बुझाइ छ । यी दुई पार्टी अध्यक्षको आदेशलाई निर्णय मानेर चलिरहेका छन्, उनले भने, मूल नेतृत्वको हुकुमलाई तामेली गर्ने जस्तो देखिएको छ । अध्यक्ष पछिका नेताहरू पनि निर्णय तामेलीका साक्षी भएको उनले बताए ।यी पार्टीले वैचारिक बहसलाई गौण ठान्दै सत्ताको अंकगणितलाई भने प्राथमिकतमा राख्दै आएका छन् । विचारले पार्टी जन्माउँछ र विचारले नै पार्टीलाई गति दिन्छ भन्ने मूल्यमान्यतालाई कुल्चँदै यी दल जसरी पनि सत्ताको लक्ष्यमा देखिएका छन् । गत वर्ष भएको आम निर्वाचनमा प्रधानमन्त्री एवं माओवादी अध्यक्ष पुष्पकमल दाहालले वैचारिक आधारबिनै कांग्रेससँग गठबन्धन गरे । चुनावको परिणाम आएलगत्तै कांग्रेस प्रधानमन्त्री बनाउन तयार नभएपछि एमालेसमक्ष पुगे । एमालेको समर्थनमा प्रधानमन्त्री नियुक्त भए । कांग्रेससँग चुनावी गठबन्धन गर्नु र चुनावी परिणामपछि प्रधानमन्त्रीका लागि एमालेसँग पुग्नुमा कुनै वैचारिक तर्क थिएन । एमालेसँग दुई महिना सहकार्य गरेपछि दाहाल फेरि कांग्रेसतिर फर्के । एमालेसँग गठबन्धन तोड्नुमा पनि वैचारिक आधार थिएन । राष्ट्रपति कसलाई बनाउने भन्ने मुख्य विवाद भएपछि ओलीदाहालको गठबन्धन टुट्यो ।द्वन्द्ववाद अर्थात् दुई तर्क, दुई मतको बहसलाई अँगाल्दै आएका यी दुई पार्टी मूल नेतृत्व सत्तास्वार्थ, गुट र परिवारवादमा फसेको आरोप लाग्दै आएको छ । राष्ट्रिय सभा निर्वाचन एमालेले सत्ता गठबन्धनसँग संवाद गर्दै केही सिट लिएर सहकार्य गर्ने रुचि देखाएको थियो । जबकि सत्ता गठबन्धनका हरेक निर्णयमा उसले आलोचना गर्दै आएको छ । सत्ता गठबन्धनसँग सहकार्य गर्न चाहेर उसले प्रतिपक्षको भूमिका बिर्स्यो । यी दुई दलमा फरक मत राखेकै आधारमा नेताहरू सबै अवसरबाट वञ्चित हुने भएकाले मूल नेतृत्वप्रति प्रश्न गर्ने जोखिम मोल्दैनन् । विगतमा एमाले र माओवादीमा दुई लाइन संघर्ष गर्ने नेता पाखा लागिसकेका छन् । ललितपुरको विधान अधिवेशन र चितवनको महाधिवेशनमा अध्यक्ष केपी शर्मा ओलीविरुद्ध फरक मत राख्ने मुख्य नेता घनश्याम भुसाल पार्टीबाट बाहिरिइसकेका छन् भने अध्यक्ष पदमा ओलीविरुद्ध उम्मेदवारी दिएका भीम रावल गुमनाम छन् । एमालेमा १० भाइका नामले चिनिएका नेताहरू युवराज ज्ञवाली, अष्टलक्ष्मी शाक्य, सुरेन्द्र पाण्डे, योगेश भट्टराई आफूलाई चित्त नबुझे पनि फरक मत राखेर जोखिम लिने पक्षमा छैनन् । सशस्त्र युद्ध भइरहेका बेला नेता बाबुराम भट्टराईले अध्यक्ष दाहालविरुद्ध फरक मत राखेकै आधारमा कारबाही भोग्नुपर्यो । २०५५ मा रोल्पाको गाउँमा भूमिगत भएका बेला भएको कारबाहीमा उनलाई माओवादी सेनाले घेरा हालेर बन्दी बनाएको थियो । त्यसपछि २०७२ मा भट्टराईले माओवादी नछाड्दासम्म अन्तरसंघर्ष जारी रह्यो । त्यस्तै माओवादीका तत्कालीन उपाध्यक्ष मोहन वैद्यले पनि मूल नेतृत्वविरुद्ध फरक मत राख्दै आएका थिए । २०६६ मा वैद्यलगायत नेताले पार्टी विभाजन गरे । वैद्य र भट्टराई माओवादीबाट बाहिरिएपछि पार्टीमा वैचारिक बहस हुन छाडेको कतिपय नेता बताउँछन् । दोस्रो तहका युवा नेता पनि पार्टीमा नयाँ विचारका लागि बहस गर्ने अवस्थामा छैनन् । पार्टीभित्र वैचारिक र नीतिगत बहस हुन सक्दा मूल नेतृत्वको स्वेच्छाचारी प्रवृत्ति हावी हुँदै गएको छ, एमालेका एक पदाधिकारीले भने, जबकि मार्क्सवादले आलोचनात्मक बहसलाई सकारात्मक रूपमा लिन्छ । पार्टीभित्र हुने बहसले विचार झन् बलियो र धारिलो हुने विश्वास मार्क्सवादले परिकल्पना गरेको छ । उनले फरक मतलाई स्वागत गर्नुपर्नेमा निषेध गर्ने अघोषित नीति नै बनाइएको बताए । मूल नेतृत्वमा प्रशंसा मात्रै सुन्ने बानी परिसक्यो । यसले कम्युनिस्ट आन्दोलनलाई नै सिध्याउने जोखिम छ, उनले भने, एमालेमा वैचारिक बहसमा उत्रिएर जोखिम मोल्न कोही तयार छैन ।माओवादी सचिव राम कार्कीले पछिल्लो समय वैचारिक बहसको सट्टा अन्ध समर्थन गर्नेहरू बढ्दै गएको बताए । राजनीतिक कार्यदिशामाथि बहस, कार्यक्रमको समीक्षा नहुनु भनेको तजबिजमा पार्टी चल्दै छन् भन्ने बुझ्नुपर्छ, उनले भने, पार्टीभित्र वैचारिक संघर्ष गरौं, आफ्नो क्षमता प्रदर्शन गरेर सही दिशामा अघि बढौं भन्ने कसले ? किनकि मुख्य नेताले अरू नेतालाई नियुक्ति दिन्छन् । उनले पार्टीभित्र वैचारिक समूहभन्दा पदका लागि गुट सिर्जना गर्ने प्रवृत्ति बढेको बताए । पार्टीमा दोस्रो तहका नेताले पार्टीभित्र मुख्य बहस गर्नुपर्ने हो, उनले भने, फागुन १ देखि राजधानीमा सुरु हुने विधान सम्मेलनमा वैचारिक बहस चल्नुपर्छ । विधान मात्र होइन, राजनीतिक कार्यदिशाबारे पनि बहस हुनु राम्रो हुन्छ । एमाले प्रचार विभाग प्रमुख राजेन्द्र गौतमले पार्टीले लिएको जनताको बहुदलीय जनवाद प्रति कसैको असहमति नभएको भन्दै राजनीतिक र कार्यक्रमिक रूपमा एकरूपता भएकाले फरक मत राख्नुपर्ने अवस्था नभएको बताए । पार्टीको विचार र कार्यक्रममा एकरूपता भएपछि वैचारिक संघर्ष हुने कुरा भएन, उनले भने, हाम्रो पार्टीमा फरक विचार राख्न खुला छ । तर त्यसको औचित्य पुष्टि गर्न सक्नुपर्छ । एमाले अध्यक्ष ओलीले लिएको लाइनविरुद्ध असहमत हुँदै बाहिरिएका नेताले स्थापना गरेको एकीकृत समाजवादीमा पनि विचारको बहस छैन । वैचारिक बहसका लागि सधैं अघि सर्ने महासचिव घनश्याम भुसाल र अध्यक्ष माधवकुमार नेपालबीच नीति र कार्यक्रममा एकरूपता छ । वरिष्ठ नेता एवं पूर्वप्रधानमन्त्री झलनाथ खनालले आफूले अब गम्भीर रूपमा बहस सुरु गर्ने बताए । पार्टीभित्र बहस भएन भने कम्युनिस्ट आन्दोलन अघि बढ्न सक्दैन, उनले भने, म अब पार्टीभित्र गम्भीर वैचारिक बहस सुरु गर्दै छु ।"
प्राध्यापक बढुवाको नयाँ व्यवस्था रद्द गराउन कर्मचारी सरुवा,"(काठमाडौं)त्रिभुवन विश्वविद्यालयका निमित्त पदाधिकारीले प्राध्यापक, सहप्राध्यापक बढुवामा नयाँ व्यवस्था गर्ने निर्णय रद्द गराउन कार्यकारी परिषद् सचिवालयका प्रमुखको सरुवा गरेका छन् ।निमित्त उपकुलपति शिवलाल भुसालको कार्यकाल एक साता मात्रै बाँकी रहँदा कार्यकारी परिषद्का प्रमुख विष्णु अर्यालको इन्जिनियरिङ अध्ययन संस्थानमा सरुवा गरिएको हो । निमित्त रजिस्ट्रार कृष्णप्रसाद बस्यालले बुधबार उनको सरुवा गर्ने निर्णय गरेको त्रिवि स्रोतले जनायो । सहप्राध्यापक बस्याल पनि प्राध्यापक बढुवाका लागि दावेदार हुन् । कार्यकारी परिषद्ले प्राध्यापक, सहप्राध्यापक बढुवामा शैक्षिक योग्यताबापतको अंक घटाएर अनुसन्धानतर्फको अंक बढाउने गरी कार्यविधि स्वीकृत गर्ने निर्णय ३ महिनाअघि गरेको थियो । उक्त कार्यविधि कार्यान्वयनमा नलैजान सचिवालयका कर्मचारीको सरुवा गरिएको स्रोतको दाबी छ । कार्यविधिमा गरिएको अनुसन्धानतर्फको अंक बढाउने नयाँ व्यवस्था रद्द गर्न बस्यालसहित कांग्रेस, एमाले र माओवादीको संगठनमा सक्रियलगायत केही सहप्राध्यापकहरूले चलखेल गर्दै आएका छन् । कार्यकारी परिषद्का प्रमुख अर्याललाई सरुवा गरेर निर्णय उल्टाउने तयारी भएको उपकुलपति कार्यालयका एक कर्मचारीले कान्तिपुरसित बताए । उनको ठाउँमा चिकित्साशास्त्र अध्ययन संस्थानका प्रशासन प्रमुख बैकुण्ठ थपलियालाई ल्याउने तयारी भएको स्रोतले जनायो । जबकि उनको राजीनामा गत पुस १ गते स्वीकृत भइसकेको छ । राजीनामा स्वीकृतिको निर्णयमा उपकुलपतिको हस्ताक्षर नभएको जिकिर गर्दै रजिस्ट्रार कार्यालयले थपलियालाई कार्यकारी परिषद्मा सरुवा गरी हाजिर गराउन लागेको अर्का एक कर्मचारीले बताए । निमित्त रजिस्ट्रारले सहसचिवस्तरका कर्मचारीको सरुवा गरेकामा त्रिवि कर्मचारी संघले भने आपत्ति जनाएको छ । बढीमा ३ महिनाका लागि कार्यवाहकको जिम्मेवारी पाएका पदाधिकारीले मनोमानी रूपमा कर्मचारी सरुवा गर्न नमिल्ने संघका अध्यक्ष छत्र कार्कीले बताए । दरबन्दी नै नभएको ठाउँमा मनपरी रूपमा काज सरुवा गरिएको छ । आफ्ना व्यक्तिगत स्वार्थ पूर्ति गर्न सरुवा गरिएको हो, उनले भने, सहप्राध्यापक बढुवासम्बन्धी कार्यविधि संशोधन गर्ने निर्णय उल्टाउन केही व्यक्ति लागिपरेका छन् । उनीहरूले नै कर्मचारी सरुवा गर्न दबाब दिँदै आएका थिए । निमित्त रजिस्ट्रार बस्यालले उपकुलपतिले आफ्नो सचिवालयको आवश्यकताअनुसार कर्मचारी सरुवा गर्न सक्ने जिकिर गरे । आफ्नो अनुकूलतामा उपकुलपतिले सरुवा गर्न सक्नुहुन्छ । रजिस्ट्रारले भन्दा पनि उपकुलपति कार्यालयबाटै सरुवा भएको हो, उनले भने, गर्न मिल्ने र गर्न सक्ने भएकाले नै सरुवा गरिएको हो ।त्रिविले प्राध्यापक, सहप्राध्यापकको आन्तरिक बढुवामा नयाँ व्यवस्था गर्न थालेपछि त्यसलाई रोक्न अध्यापकहरू नै सक्रिय भएको समाचार यसअघि कान्तिपुरले प्रकाशित गरेको थियो । बढुवामा पाउने अंकमा हेरफेर र प्लेजारिजम (बौद्धिक चोरी) गरिएका तथा प्रिडेटोरी जर्नलमा प्रकाशित कृतिहरूमा रोक लगाउने गरी विश्वविद्यालयले शिक्षक बढुवासम्बन्धी कार्यविधि संशोधन गर्ने निर्णय गरेको छ । तर, केही अध्यापकले नै निर्णय रद्द गर्न चलखेल गरेका कारण संशोधित कार्यविधि सार्वजनिकसमेत भएको छैन । गत असोज २१ मा त्रिवि कार्यकारी परिषद्ले कार्यविधि संशोधनको निर्णय गरेको थियो । संशोधित व्यवस्थाअनुसार प्राध्यापक, सहप्राध्यापकले अनुसन्धान तथा कृति प्रकाशनबापत पाउने अंक बढेको छ । प्राध्यापक बढुवा गर्दा अब अनुसन्धानतर्फ ३० र सहप्राध्यापकलाई २७ अंक दिने व्यवस्था गरिएको हो । यसअघि अनुसन्धानमा २१ अंक मात्रै प्राप्त गर्ने प्रावधान थियो । शैक्षिक योग्यताको नम्बर घटाएर अनुसन्धानतर्फ अंक थप गरिएको कान्तिपुरलाई प्राप्त संशोधित कार्यविधिमा उल्लेख छ । अब शैक्षिक योग्यतातर्फ प्राध्यापकले २५ को सट्टा १६ र सहप्राध्यापकले १९ अंक मात्रै प्राप्त गर्न सक्नेछन् । यसअघि बढुवामा स्नातकको अंक पनि गणना हुन्थ्यो । संशोधित कार्यविधिमा स्नातकको अंक हटाइएको छ । प्राध्यापक, सहप्राध्यापक बढुवाका लागि शैक्षिक योग्यतामा २५, अनुसन्धान तथा कृति प्रकाशनमा २१, शिक्षण अनुभवमा ४०, कार्यसम्पादन मूल्यांकनमा ४ र अन्तर्वार्तामा १० पूर्णाङ्क हुने साविकको व्यवस्था छ ।त्रिविका पूर्वउपकुलपति धर्मकान्त बाँस्कोटाले बढुवामा अनुसन्धानतर्फको अंक अझै बढाउने चाहना भए पनि अध्यापककै दबाबका कारण निर्णय लिन नसकिएको बताए । बिस्तारै अनुसन्धानको अंक बढाउँदै जाने भनेर निर्णय गरिएको हो, उनले भने । तर उक्त निर्णय रद्द गर्न कांग्रेसनिकट प्रजातान्त्रिक प्राध्यापक संघका अध्यक्ष जगत तिमिल्सिना, महासचिव राजेन्द्र गौतम, एमालेनिकट प्रगतिशील प्राध्यापक संगठनका महासचिव पदम खतिवडा, सहप्राध्यापक विनोद जोशी, माओवादीनिकट सहप्राध्यापक विष्णु खनाल, निमित्त रजिस्ट्रार बस्यालले चलखेल गर्दै आएका छन् । उनीहरू सबै जना सहप्राध्यापक हुन् र आगामी बढुवासम्बन्धी प्रतिस्पर्धाबाट प्राध्यापक बन्ने सम्भावित उम्मेदवारसमेत हुन् । तिमिल्सिना र खतिवडाले भने आरोप अस्वीकार गरेका छन् । कानुन संकायका डिन बस्याललाई उक्त निर्णय उल्टाउने सर्तमा निमित्त रजिस्ट्रारको जिम्मेवारी दिइएको समेत आरोप लागेको छ । कांग्रेस कोटामा उनले उक्त जिम्मेवारी पाएका हुन् । निमित्त रजिस्ट्रार र रेक्टरको जिम्मेवारी डिनलाई दिने व्यवस्था छ । अन्य संकायमा प्राध्यापक डिन हुँदाहुँदै सहप्राध्यापकलाई रजिस्ट्रारको जिम्मेवारी दिइएको थियो । माओवादीनिकट निमित्त उपकुलपति भुसालले रेक्टरको जिम्मेवारी कृषि र पशु विज्ञानका डिन भार्गव धिताललाई दिएका छन् । उनी पनि माओवादीनिकट हुन् ।अब्बल प्राध्यापकहरूले संशोधित कार्यविधिको स्वागत गरे पनि राजनीतिक पार्टीनिकट प्राध्यापक संगठनमा आबद्ध र करार, आंशिक हुँदै स्वतः स्थायी भएकाहरूले त्यसको विरोध गरेको पाइएको छ । २०६२०६३ पछिको जनआन्दोलनपछि जुस पिएर अनशन तोड्दै स्वतः स्थायी भएका मध्ये नन्दकिशोर सिंहलगायत २३ जना अध्यापकको समूहले संशोधन कार्यविधि नै रद्द गर्न निमित्त उपकुलपति भुसाललाई ज्ञापनपत्रसमेत बुझाइसकेका छन् । ज्ञापनपत्रमा कार्यविधि संशोधन गर्न कार्यदल बनाउनुपर्ने र त्यसको सुझावमा मात्रै अघि बढ्नुपर्ने माग राखिएको छ । प्राज्ञिक उन्नयन र वृत्ति विकास दीर्घकालसम्म कायम रहने गरी कार्यविधि बन्नुपर्ने उनीहरूको भनाइ छ । कार्यकारी परिषद्ले सोही मागअनुसार कार्यदल बनाएर तत्कालका लागि कार्यविधि संशोधनको निर्णय रोक्ने तयारी गरेको स्रोतले जनायो ।त्रिवि सेवा आयोगको परीक्षा लोक सेवा आयोगको सहयोग र समन्वयमा सञ्चालन गर्ने व्यवस्था पनि संशोधित कार्यविधिले गरेको छ । त्रिवि सेवा आयोगमा लोक सेवाका प्रतिनिधि सदस्य हुने व्यवस्था छ । यसअघिको परीक्षामा अनियमितता भएको भेटिएपछि लोक सेवाको सहयोग र समन्वयमा सञ्चालन गर्न कार्यविधिमा नै तोकिएको हो । त्रिवि सेवा आयोगमा लगातार परीक्षामा अनियमितता भएपछि अख्तियारले छानबिन गरेर मुद्दा दायर गरेको थियो । ती मुद्दा अदालतमा विचाराधीन छन् ।"
सुक्खाको मारमा हिमाली बस्ती,"(ताप्लेजुङ)सदरमुकाम फुङलिङबाट सबैभन्दा टाढाको बस्ती याङमाका बासिन्दा आलु खेती र चौंरी पालन गर्छन् । समुद्री सतहबाट ४२ सय मिटर उचाइमा पर्ने यहाँ पुसमाघमा हिउँ बस्तीदेखि खेतसम्म टम्म हुन्थ्यो । चैत लागेपछि बल्ल हिउँ पग्लिन थालेपछि स्थानीय खेतीपातीमा लाग्थे । याङमाका बासिन्दा नुपु शेर्पाका अनुसार हिउँले छाडेपछि खर्कमा हरियो घाँस पलाउन थाल्थ्यो । चौंरी, याकलगायत चौपाया घाँस खोज्दै खर्कतिर उक्लिन्थे । किसान भने बारी जोतेर आलु लगाउन खटिन्थे । यहाँका बासिन्दाले त्यही आलु साटेर अन्न भित्र्याउँछन् । तर, पछिल्ला वर्ष मौसममा बदलाव आउन थालेपछि स्थानीयको दिनचर्या फेरिएको छ भने चौपायालाई पनि सिजनअनुसार हिँडडुल गर्ने वातावरण बनेको छैन । अचेल हिउँ नपर्दा जमिन भिज्दैन, जसका कारण जोत्न कठिन हुने र खर्कमा घाँस पनि नपलाउने भएकाले चौंरी पालनमा समस्या भएको नुपु बताउँछन् । अहिलेसम्म हाम्रोमा सिँचाइ कुलो छैन, फक्ताङलुङ गाउँपालिका७ का वडाध्यक्ष छेतेन शेर्पा लामाले भने, लगातार भिजाइरहनुपर्ने खालको बाली नलाग्ने हिमाली क्षेत्रमा हिउँदको हिउँ र बर्खाको पानी सिँचाइको माध्यम हुने गरेको थियो । तर, हिउँ नपर्दा र वर्षा नहुँदा खेतीबालीका लागि सिँचाइ कुलो खन्नुपर्ने भएको छ ।प्रत्येक घरमा चौंरी पाल्ने हिमाली क्षेत्रका ओलाङचुङगोला, याङमा, घुन्सा, खम्वाछेन, तोक्पेगोलाका बासिन्दा घरमा पालेर घाँस हाल्न नसकिने भएकाले चरनमा छाड्ने गर्छन् । चरनमा हरियो घाँस नभए चौपायालाई जीउन मुस्किल हुने चिन्ता पशुपालकहरूको छ । हिउँ नपर्दा पानीका मुहान सुक्ने भएकाले चरनमा पानी पिउन पनि पाउँदैनन् । ओलाङचुङगोलाकी चुङदाक शेर्पाले भनिन्, खर्कमा गएको चौंरीले घाँस खान्छ अनि ओसिलो जमिनमा गएर हिउँ खाएर पानीको प्यास मेट्छ तर हिउँ नपर्दा पानी पुर्याउन पनि समस्या हुने देखियो । खोला नभएको क्षेत्रका खर्कबाट पशुचौपायलाई पानी पाइने ठाउँसम्म लैजान कठिन हुने र बोकेर खुवाउन पनि नसकिने उनले बताइन् । हिउँदमा जाडो छल्न औलतिर झर्ने र न्यानो पलाएपछि बस्तीतिर उक्लने बासिन्दालाई पनि हिउँ नपरेकामा चिन्ता छ । अहिलेसम्म आलु, जौ, गहुँ, मकै धेरथोर भए पनि आफ्नो कमाइ भित्र्याउँदै थियौं, मिक्वाखोला५ पापुङकी पासाङकिपा शेर्पाले भनिन्, यस्तै भएपछि त अनिकाल पो लाग्छ कि जस्तो भयो । लेकाली क्षेत्र मात्रै नभएर हिउँ र पानी नपर्दाको असर औलमा पनि उत्तिकै परेको छ । यस वर्ष असोजदेखि नै पानी परेको छैन, डाँडामा हिउँ पनि छैन, फुङलिङ नगरपालिका९ हाङदेवा बारीधापका केशवप्रसाद बरालले भने, भीरपहरा सबै तातेपछि फागुनदेखि डढेलो लाग्न थाल्छ र पहाडी जमिन सबै कालो बनाउँछ ।माथिल्लो क्षेत्रमा लामो समय हिउँ रहँदा बिस्तारै पग्लेर बेंसीतिरका बस्तीमा पानीका लागि राहत हुने गरेको थियो । यसपालि पानी नहुँदा तल्लो क्षेत्रका खेतबारी पनि उराठलाग्दो देखिन थालेका छन् । जल तथा मौसम फिल्ड कार्यालय ताप्लेजुङका अनुसार असोजपछि वर्षा नभए पनि तापक्रम भने पहिलाको तुलनामा फेरिएको छैन । मौसम विज्ञान सहायक डिभिड ढकालका अनुसार फुङलिङमा न्यूनतम तापक्रम २ डिग्री सेल्सियससम्म रेकर्ड भएको छ । हिमाली बस्तीमा भने यतिबेला तापक्रम माइनसमा झर्ने गरेको छ । हिउँ नपरेकै कारण ताप्लेजुङमा पर्यटक आवागमन पनि प्रभावित हुने पर्यटन व्यवसायीलाई चिन्ता छ । घुन्साका पर्यटन व्यवसायी मिङमा डन्डु शेर्पाले भने, पहिला हिउँको ढिस्को भएर बस्थ्यो, अहिले हिमालमा अडिने हिउँ नदेखिँदा चिन्ता लाग्न थालेको छ । पुस, माघमा घामको ताप कम हुने भएकाले हिउँ तत्काल पग्लिँदैन, मज्जाले जम्ने र लामो समय बस्ने खालको हुन्छ । फागुन, चैतमा पर्ने हिउँ भने तापक्रमका कारण चाँडै पग्लिने डन्डुले सुनाए ।"
सुदखोरका तमसुक प्रमाणित गर्दै स्थानीय तह,"मिटरब्याजपीडितले आफूमाथि भएको उत्पीडनको व्यवस्था सुनाउन लागेको वर्षौं भइसकेको छ तर सरकार भने न्याय दिनेभन्दा पनि अलमल्याउने बहानाबाजीमा लागिरहेको छ । एकातिर पूर्वन्यायाधीश गौरीबहादुर कार्की नेतृत्वको जाँचबुझ आयोगले २८ हजार कारोबारको अभिलेखसहित सरकारलाई दिएको प्रतिवेदनउपर कुनै कारबाही भएको छैन । यता, सरकारको निर्देशनमा वडा कार्यालयहरूले अभिलेख राख्न भन्दै लेनदेनका कागजात प्रमाणीकरण गरिरहेका छन् । ऋणीको जानकारीबिना सुदखोरले झुक्याएर बनाएका तमसुक नै वा कार्यालयहरूले प्रमाणीकरण गरेपछि पीडितहरूमाथि संस्थागत अन्याय हुने जोखिम बढेको छ । दिएको रकमभन्दा बढी र कैयौं गुणा बढीसम्मको तमसुक बनाउने, चर्को ब्याज लिने, ब्याज नबुझाए साँवामै गाभेर कागज बनाउने समस्याबाट करिब २८ हजार परिवार पीडित भएको कार्की आयोगको प्रतिवेदनमा देखिन्छ । झुक्याएर तयार गरिएको तमसुक लिएर साहुकारहरूले उल्टै मुद्दा हाल्दा र यसैलाई अदालतले प्रमाण मान्दा तराईमधेशमा धेरैको उठीबास लागेको छ । सबैतर्फबाट आवाज चर्किएपछि पूर्वन्यायाधीश कार्कीको नेतृत्वमा गठन गरिएको मिटरब्याजसम्बन्धी जाँचबुझ आयोगले गत वैशाखमा उजुरी आह्वान गरेको थियो । एकै महिनामा म्यादमा मुलुकभरबाट करिब २८ उजुरी परेकामा २३ हजार उजुरी मधेश प्रदेशका आठ जिल्ला र नवलपरासीका मात्र हुनुले पनि ती क्षेत्रमा यो समस्या कति चर्को छ भन्ने प्रस्ट्याउँछ । उजुरीउपर जाँचबुझ गरी करिब पाँच हजार लेनदेनमा मिलापत्र गराएर आयोगले बाँकी समस्या समाधान गर्न सुझावसहित सरकारलाई प्रतिवेदन बुझाएको थियो । मिटरब्याज उठाउन ऋणीमाथि अत्याचार गर्ने प्रवृत्तिलाई निरुत्साहित गर्न गत साउनमा कानुन संशोधन गरिएको थियो । संशोधित मुलुकी देवानी कार्यविधि संहिता, २०७४ मा यसअघि स्थानीय तह वा स्थानीय तहको वडा समितिको कार्यालयबाट प्रमाणित नगराइएका लेनदेन कारोबारका लिखत ६ महिनाभित्र प्रमाणित गराउनुपर्ने व्यवस्था गरिएको थियो । यही व्यवस्थाअनुसार अहिले पालिकाले सूचना आह्वान गरेर वडा कार्यालयहरूमा प्राप्त तमसुकलाई प्रमाणीकरण गर्दै छन् । प्रमाणीकरण गरिसक्नुपर्ने म्याद आज अर्थात् माघ ११ सम्म छ । वडा कार्यालयले तमसुक प्रमाणीकरण गरिरहँदा न्यायिक निष्पक्षतामा थप प्रश्न उठेको छ । मिटरब्याजमा ऋण दिनेहरू प्रायः समाजमा चल्तापुर्जा र जनप्रतिनिधिसँग हिमचिम भएका नै हुन्छन्, पीडित भने आर्थिक रूपमा मात्र होइन, पहुँचमा पनि कमजोर हुन्छन् । वडा कार्यालयले सत्यतथ्य बुझेर मात्र कागज प्रमाणीकरण गर्नुपर्ने कानुनी व्यवस्था छ । साहुले निवेदन दिएपछि सत्यतथ्य बुझ्न वडा कार्यालयहरूले ऋणीलाई हुलाकमार्फत जानकारी पठाएका छन् । तर, धेरैजसो ठाउँमा पीडितले पत्र नपाउँदै ११ माघको म्याद सकिएको छ । यसरी पीडित सम्पर्कमा नआएको भन्दै एकतर्फी रूपमा प्रमाणीकरण गरिएका तमसुकले झन् ठूलो समस्या बढाउने देखिएको छ । सत्यतथ्य जाँचबुझ नगरी वडा कार्यालयले तमसुक प्रमाणीकरण गर्दा त्यही प्रमाण लिएर साहुहरू अदालत जाने र ऋणीमाथि अत्याचार गर्ने जोखिम छ । अर्कातिर ऋणीको सहमति नलिई तमसुक प्रमाणीकरण गर्दा मिलापत्रको सम्भावना रहँदैन । पीडितहरू संगठित भएर फेरि संघर्ष गर्न बाध्य हुन सक्छन् । कानुन कार्यान्वयन गर्ने निकायहरूले समस्यालाई बल्झाउने होइन, दीर्घकालीन समाधान खोज्ने भूमिका निर्वाह गर्नुपर्छ । तर, अहिले सरकारले पीडितलाई संरक्षण दिने वातावरण बनाउन सकेको छैन । आयोगले आफूलाई प्राप्त उजुरीमध्ये ५ हजार १ सय ८८ वटामा मिलापत्र गरेको थियो । जसका तमसुकमा लेखिएको कुल रकम ७ अर्ब ६२ करोड ८० लाख थियो । आयोगले ऋणीको भनाइका आधारमा छलफल गरेर समाधान खोज्दा साहुहरू १ अर्ब ७२ करोड ८६ लाख रुपैयाँमा सहमत भए । यसले सुदखोरहरूको ठगीधन्दालाई प्रमाणित गर्छ र राज्यले हस्तक्षेप गर्यो भने समाधान पनि हुन सक्छ भन्ने सन्देश दिन्छ । आयोगले सरकारलाई गत मंसिरमा प्रतिवेदन बुझाउँदै संकलित उजुरीमध्ये मिलापत्र गर्न बाँकी करिब २३ हजारलाई प्रमुख जिल्ला अधिकारीको नेतृत्व र निर्देशनमा समाधानका लागि सिफारिस गरेको थियो तर यसतर्फ पहल भएको छैन । आयोगको प्रतिवेदन थन्क्याउने, नयाँ विवरण संकलन गर्ने यो गोलचक्करमा पीडित पिसिएका छन् भन्ने हेक्का सरकारलाई हुनु जरुरी छ । त्यसैले एकतर्फी रूपमा वडामा दर्ता भएका विवरणलाई कानुनी मान्यता नदिने विषयमा सरकार स्पष्ट हुनुपर्छ । बरु झूटा विवरण सरकारी कार्यालयसम्म दर्ता गराउने सुदखोरलाई प्रचलित कानुनअनुसार कारबाही गर्नुपर्छ, पीडितको पक्षमा न्याय सुनिश्चित गर्नुपर्छ ।"
"बोली, काम र प्रचण्ड","प्रधानमन्त्री पुष्पकमल दाहाल प्रचण्डले धेरै बोल्ने र थोरै काम गर्ने छवि बनाउँदै गएका छन् । तेस्रो पटक प्रधानमन्त्री भएका प्रचण्डले उल्लेख्य काम गर्न सकेका छन् । पहिलो दुई कार्यकाल उनले विवादित भएरै बिताएका थिए । अहिले पनि विभिन्न भ्रष्टाचार काण्डको छानबिन गर्ने, राष्ट्रिय गौरवका विकाश आयोजनालाई तीव्रता दिने काममा उनले अग्रसरता लिएका छैनन् । सत्यनिरुपण र मेलमिलापको काम अल्झिँदा सशस्त्र द्वन्द्वका पीडितलाई न्याय पाउन सकेका छैनन् । तत्कालीन सशस्त्र विद्रोहका नेता प्रचण्डले आफू तीन पटक प्रधानमन्त्री हुँदा पनि संक्रमणकालीन न्यायलाई टुंगोमा पुर्याउन चाहेको देखिँदैन । प्रधानमन्त्री प्रचण्डको अहिलेको कार्यकालमा सुन काण्ड, भुटानी शरणार्थी काण्ड, एनसेल काण्ड भए । यसमा निष्पक्ष छानबिन भएको प्रत्याभूति जनताले गर्न सकेनन् । भ्रष्टाचार नियन्त्रण गर्ने र भ्रष्टाचारीलाई कारबाही गर्ने इच्छाशक्ति प्रधानमन्त्रीमा पाइँदैन । हरेक नेपाली भ्रष्टाचारीलाई कुनै पनि हालतमा छोड्नु हुँदैन, सरकारले र कडाभन्दा कडा कारबाही गर्नुपर्छ भन्ने पक्षमा छन् । तर पनि प्रधानमन्त्री प्रचण्डले आफ्नो पद र सरकारको स्थायित्वका लागि त्यस्तो जोखिम मोल्न चाहेका छैनन् । उद्घाटन, शिलान्यास, समारोह र बैठकमा सहभागी नहुने र सरकारको काममा प्राथमिताभन्दा अन्त कुनै प्राथमिकता नदिने उनको भनाइ पनि पूरा भएन । भाषण र बोलीमा भन्दा उनले केही गर्न सकेनन् । आफू र आफ्नो सरकारले कुनै काम गर्न नसक्ने, त्यसको ढाकछोपका लागि कहिले कर्मचारीले साथ सहयोग र काम गरेन भनेर, कहिले मन्त्रीले चित्तबुझ्दो काम गरेनन् भनेर त कहिले विभिन्न पार्टीबाट काम गर्न वातावरण बनाइदिएनन् भनेर उम्कन खोजेका छन् । देशभरि राष्ट्रिय गौरवका विभिन्न विकास आयोजना बनिरहेका छन् किन ती आयोजनालाई समयमा नै काम सक्ने गरी कुनै पहल गरिँदैन ? कुनै आयोजनामा बजेटको कमीले काम भएको छैन, कही ठेकदारको लापरबाहीले काम रोकिएको छ त कतै स्थानीयसँग विवाद छ । देश र जनताले देख्ने र विश्वास गर्ने काम अहिले नगरे कहिले गर्ने ? भगवान पुडासैनी, जोरपाटी, काठमाडौं"
उपकुलपतिमा खुला प्रतिस्पर्धाको संकेत,"गणतन्त्र स्थापनासगै सबैजसो सरकारी संस्थामा भागबन्डे कुसंस्कृति मौलाउँदै जाँदा सर्वत्र चिन्ता र चासो बढ्दै गएको छ । अति भएपछि हुने भनेको खति हो र खति हुँदै गएपछि त्यसको रोकथामका लागि अतिलाई न्यूनीकरण गर्दै जानु आवश्यक हुन्छ । प्रधानमन्त्रीले त्रिभुवन विश्वविद्यालयको कुलपतिका हैसियतले विश्वविद्यालयमा पदाधिकारीहरूको नियुक्तिमा भागबन्डे कुसंस्कृति अन्त्य गर्ने प्रतिबद्धता गरेका छन् । उनले खुल्ला प्रतिस्पर्धाबाट उपकुलपति नियुक्त गर्ने निर्देशन दिएअनुसार गरिएको आह्वानमा ४३ जनाले दरखास्त प्रस्तुत गरेका छन् । त्रिवि उपकुलपतिका लागि दरखास्त दिनेहरूमा त्रिवि शिक्षण सेवामा लामो अनुभव सँगालेका प्राज्ञिक व्यक्तिहरूको बाहुल्य छ । तर यसरी दरखास्त दिनेहरू पनि कुनै न कुनै राजनीतिक दलसँग आबद्ध छन् र विशुद्ध स्वतन्त्र प्राज्ञिक व्यक्तिको उपस्थिति न्यून रहेको छ । यस किसिमको खुल्ला प्रतिस्पर्धाबाट उपकुलपति नियुक्त गर्ने पद्धति विकास हुन खोज्नु भनेको चाहिँ विश्वविद्यालयमा अति राजनीतिकरण न्यून हुने शुभसंकेत हो । राष्ट्रपति रामचन्द्र पौडेल तथा विभिन्न राजनीतिक दलका नेता र विद्यार्थी संघसंगठनले समेत त्रिवि उपकुलपति नियुक्तिमा राजनीतिक भागबन्डा नगर्न प्रधानमन्त्री दाहाललाई ध्यानाकर्षण गराउँदै आएका छन् । अब नेपाल संस्कृतसहितका सबैजसो विश्वविद्यालयमा पनि त्रिविमा जस्तै खुल्ला प्रतिस्पर्धाबाट पदाधिकारी नियुक्ति हुने प्रक्रिया थालनी गर्नुपर्छ । मतिप्रसाद ढकालसहप्राध्यापक, कालिका संस्कृत विद्यापीठ, नवलपरासी"
मिटरब्याजपीडितको समस्या उस्तै,"मिटरब्याजपीडितका नाममा सरकारले केह काम गर्न खोजेको देखिएको थियो । जाँचबुझ आयोग पनि गठन गरियो । लामो समय लगाएर आयोगले प्रतिवेदन पनि तयार पार्यो । तर अहिले प्रतिवेदनलाई पन्छाउँदै फेरि उजुरी संकलन गर्दै गर्दा सरकार मिटरब्याजीको पक्षमा कि मिटरब्याजपीडितको पक्षमा हो भन्ने प्रस्ट पार्न जरुरी छ । आज २३ हजारभन्दा बढी मिटरब्याजपीडित स्थानीय साहुकारको त्रासमा बाँच्न बाध्य छन् । त्यसैले सरकार त्यति ठूलो समय लगाएर बनाइएको प्रतिवेदन कि गलत भन्न सक्नुपर्छ । अन्यथा त्यसमा लेखिएका सुझाव अक्षरशः पालना गर्नुपर्छ । के जनताले गरेको यति ठूलो परिवर्तन हुने खानेका लागि मात्र थियो ? रामकृष्ण बराल, जोरपाटी५, काठमाडौं"
रवि किन सधैं विवादमा ?,"राष्ट्रिय स्वतन्त्र पार्टीका सभापति रवि लामिछानेले ग्यालेक्सी टीभी छोड्दा उनको बैंक खातामा १ करोड ८० लाख रुपैयाँ गएको खबरले बजार जगमगाएको छ । कम्पनी रजिस्टारको कार्यालयमा उनले बुझेको रकमको भौचर र तमसुकसमेत फेला परेको समाचार छ । खबर सही हो या गलत, त्यो त समयले बताउला तर अहिलेको समयमा रविको छविमाथि शंका उत्पन्न भएको छ । जनमानसले वैकल्पिक राजनीति शक्तिका रूपमा राष्ट्रिय स्वतन्त्र पार्टीलाई हेरेका थिए । राष्ट्रिय स्वतन्त्र पार्टीले राजधानीमा ४ सिट जित्नु र देश भरमा २१ सिट जित्नु भनेको जनमानसको आकर्षण नै हो । भ्रष्टाचारविरुद्ध अभियान चलाएर नेपाली जनमानसको मन जित्न खोजेका लामिछाने किन विवादमा आइरहन्छन् ? साँचिक्कै उनलाई फसाउन खेल खेलिएको मात्र हो ? उनलाई फसाएर कसले के पाउँछ ? रविले मेरो नाममा १ करोड ८० लाख भए म समाचार सम्प्रेषण गर्नलाई नै उक्त रकम दिन्छु भनेर पत्रकार सम्मलेनमार्फत भनेका छन् ।उनी सही हुन् या समचार प्रकाशन गर्न पत्रकार सही जनता रनभुल्ल छन् । अहिले जनताले व्यक्तिगत रूपमा नयाँ अनुहार र नयाँ दललाई रोजेका छन् भन्ने कुरामा दुईमत छैन । राष्ट्यि स्वतन्त्र पार्टीलाई पनि समाजले आशाको नजरले हेरेको छ । उसको जिम्मेवारी पनि धेरै छ । त्यो जिम्मेवारीप्रति बफादार बन्नुपर्छ, जनभावना बुझेर अघि बढ्नुपर्छ । पुरुषोत्तम घिमिरे, जोरपाटी, काठमाडौं"
शिक्षण संस्थामा राजनीतिक महामारी,"५२ वर्षपछि सरकारले शिक्षा ऐन संशोधन गर्ने हेतुले तयार पारेको शिक्षा विधेयकमा शिक्षाविद्को संलग्नतामा छलफल गरिनुलाई सकारात्मक मान्नुपर्छ । विचार आदानप्रदानमा तिक्तता, भिन्नता देखिए पनि विधेयकको मूलमन्त्र विद्यार्थीको उज्ज्वल भविष्यमाथिको चिन्तन नै हो, शैक्षिक वातावरण शान्त, द्वन्दरहित बनाउनु हो । शिक्षक, प्राध्यापक भनेका शिक्षामा उचाइ प्राप्त गर्ने प्राज्ञ हुन्, शिक्षाको उज्यालो छर्दै समृद्धिको मूल ढोका खोल्न सक्ने क्षमतावान् व्यक्ति हुन् । उनीहरूको उचित व्यवस्थापन नभएसम्म शैक्षिक क्षेत्रमा खलबली मच्चिरहने प्रस्ट छ । यति बेला सरकारलाई पालिका चलाउन हम्मेहम्मे परेको, कतिपय निकायमा वर्षौंदेखि प्रमुख प्रशासकीय अधिकृत खटाउन नसकेको, सुगम पालिकाहरूमा पनि प्रहरी एवं अन्य कर्मचारीलाई बढुवा, ग्रेड थप गरेर पठाउन सरकार बाध्य भएकोलगायत सन्दर्भ सत्ता टिकाउने कुरूप खेल हुन् । यता पहिले विद्यालय व्यवस्थापन समितिको अध्यक्षमा अभिभावकमध्येबाट चयन हुने अनुपम व्यवस्थाबीच स्थानीय सरकारले सो पद आफैं हडप्न थालेपछि शिक्षकहरूमा वितृष्णा बढ्नु स्वाभाविक छ । संघीय सरकारले आफू मातहतका शिक्षण संस्थाहरूमा देखिएको राजनीतिक महामारी अविलम्ब रोक्नुपर्छ । विधेयकभित्र मुलुकभरका सरकारी, निजी शिक्षालयहरूलाई छात्रामैत्री बनाउने, हत्याहिंसा हुन नदिने, विद्यार्थीको भविष्यमाथि मध्यनजर राख्दै पवित्र मन्दिरसरह तुल्याउनेलगायत सन्दर्भ समेटिनुपर्छ । प्रदेश, स्थानीय तहलाई अनुगमनको जिम्मा दिई संघले बाँकी सम्पूर्ण कामको अभिभारा बोकेर शिक्षाको ओज बढाई सबै शिक्षण संस्थाहरूलाई अपूर्व प्राज्ञिक थलो बनाउनुपर्छ । भुवनेश्वर शर्मा, चन्द्रागिरि२, काठमाडौं"
खाँचो प्रकृतिप्रति विनयशीलताको,"कुरा सुरु गरौं धार्मिक प्रसंगबाट । सीताको खोजतलाशमा लंका पुगेका हनुमानको पुच्छरमा घ्यूतेलमा भिजाइएको कपडा बाँधिँदै थियो । पुच्छरमा आगो लगाउने तयारी हुँदै थियो । त्यहाँ नगरवासीहरूको भीड जम्मा हुन थाल्यो । तमासेहरूले हनुमानलाई लात मार्दै उपहास गर्न थाले । तुलसीदास कृत अवधि रामचरितमानसमा यस सन्दर्भमा लेखिएको छ, कौतुक कहं आये पुरवासी, मारहिं चरन करहि बहु हांसी । तर जब हनुमानले पुच्छरमा आगो लागेपछि लंका दहन गर्न थाले, त्यही भीडले भन्न थाल्यो अहो, यो त अनर्थ भयो, पुच्छरमा आगो लगाउनुहुन्नथ्यो । अर्थात्, तुलसीदास लेख्छन्, हम जो कहा यह कपि नहिं होई, वानर रूप धरें सुर कोई । साधु अवग्या कर फलु ऐसा, जरइ नगर अनाथ कर जैसा । यो हो भीडको चरित्र । मान्छेहरू एक्लै हुँदा अलि फरक व्यवहार गर्छन्, विवेक र समझदारीमा हिँड्न खोज्छन् तर तिनै मान्छे जब भीडको हिस्सा बन्छन्, उनीहरूले आफ्नो स्वतन्त्र चेत गुमाउँछन् । भीडलाई अराजक, अनियन्त्रित र अवैधानिक गतिविधिहरूबाट रोक्ने साहस र विवेक कुनै नेतृत्वमा भयो भने उसले भीडलाई संयमित, सकारात्मक र सृजनशील बनाउन सक्छ । हिमाल, चुरे, नदी, जंगल, माटोको परिभाषा आर्थिक, सामाजिक, सांस्कृतिक र राजनीतिक सन्दर्भअनुसार व्यक्ति र समूहहरूपिच्छे फरक छ । यो कसैका लागि बासस्थान र बाँच्ने आधार हो भने कसैका लागि जीविका र अर्थ उपार्जनको स्रोत । यो कसैका लागि आवश्यक सम्पदा हो भने कसैका लागि कर उठाउने माध्यम । यो सबैको साझा हो । यसलाई जोगाउनुपर्छ किनकि यी स्रोतहरू भविष्यका सन्ततिलाई पनि आवश्यक पर्न जान्छन् र उपभोग गर्न सकिने अवस्थामा पाउनु उनीहरूको अन्तर्निहित अधिकार हो । तर भीडको मनोविज्ञान प्रभावी छ । जोकोही अन्ध नक्कल गर्न हौसिएका छन् । प्राकृतिक स्रोत र साधनको दोहन बहुतहका सरकार अस्तित्वमा आएपछि झन बढ्दै गएको छ । दोहन पहिला पनि हुने गर्थ्यो । बहुतहका सरकार बनेपछि यसप्रति स्थानीय दृष्टिकोण मुखर भएर आउने अपेक्षा थियो । सोहीअनुसारका भाष्यहरू खडा गरिएलान् भन्ने थियो । तर, यसतर्फ खासै प्रयत्न भएको पाइँदैन ।प्रसिद्ध भारतीय पर्यावरणविद् अनुपम मिश्र भन्ने गर्थे, प्रकृतिको क्यालेन्डर र हाम्रो घरको भित्तामा झुन्डिएको क्यालेडर भिन्नभिन्न हुन् । हाम्रो संवत्सरका पानाहरू एक वर्षमा बाह्र पटक फेरिएका हुन्छन्, तर प्रकृतिको क्यालेन्डर केही हजार होइन, लाखकरोड वर्षमा एकदुई पन्ना फेरिएको हुन्छ । यसैले हामीले प्रकृतिको भूगोलका क्यालेन्डरलाई बिर्सनु हुँदैन । तर करोडौं वर्षका यी क्यालेन्डरलाई याद राख्नुको मतलब यो होइन कि हामीले आजको कर्तव्य नै बिर्सिहाल्नुपर्छ । यो त सामुन्ने रहनैपर्छ र काम पनि त्यहीअनुसार भइराख्नुपर्छ । नदी, हिमालयलाई कसैले एक्लै वा समूह बनाएर चुपचाप षड्यन्त्र गरेर मारिरहेको छैन । यो सब गर्ने हाम्रै मान्छेहरू हुन्, हामी नै हौं । मास्ने, दोहन गर्ने मानस हामीमा जो छ, त्यो कुनै षड्यन्त्रको उपज होइन, सर्वसम्मति हो । अहिलेसम्म विकासबारे हाम्रो जुन बुझाइ रह्यो, त्यसले गर्दा पक्षविपक्षको भेद मेटियो, यस्तो विकासयात्राले नै बहुपक्षीय संकट ल्याइरहेको छ । तर अझै विकल्प सम्भव छ । हिमालय पर्वतमाला, महाभारत शृंखला, नदीजंगल वा माटो संरक्षणलाई लिएर अनेकौं उधारा नाराहरू आए, केही जुर्मुराएजस्ता पनि देखिए तर त्यसले समुदायमा निरन्तरता पाउन सकेन । लोकपरम्परा, त्यसको ज्ञान एवं आत्मविश्वासलाई राष्ट्रिय स्तरमा स्वर दिने सान्दर्भिकता सकिएको छैन । आजको आवश्यकता हो पर्यावरणलाई सिंगो नेपालका सन्दर्भमा बुझ्नु, माटोको स्वाभाविक गुणवत्ताको महत्त्वलाई प्राथमिकता दिनु, हिमालपहाड वा नदीलाई टुक्राटुक्रामा नहेरी रैथाने ज्ञान परम्परालाई आत्मसात् गर्दै त्यसको वैज्ञानिकतालाई आलोकित तुल्याउनु । हिमालपहाडमधेशका कुनाकाप्चामा यस सोचका साथ काम गर्ने हो भने, राम्रो समन्वय र तालमेल गरी काम गर्ने हो भने सपार्न सकिने ठाउँ अझै छ । मूल कुरा हो, प्रकृतिलाई कसरी बुझ्ने ? कसरी लिने ? प्रचलित भाष्यहरूको विकल्पबारे कसरी सोच्ने ? कि उही भीडको हिस्सा बन्ने ? सबैले मेरो गोरुको बाह्रै टक्का भन्ने, एउटाको काममा अर्कोले सहयोग नगर्ने, एक थरीले आगराको कुरा थाले अर्का थरीले गाग्राको कुरा थाल्ने हो भने यति धेरै मानिसको मिहिनेत फेरि पनि बालुवामा पानी खन्याएभन्दा बढी हुने छैन । एउटा प्रदेशले थालेको विकास ले अर्को प्रदेशमा विनाश ल्याउला कि भन्ने चिन्ता जायज छ ।हिमाल नाङ्गो हुँदै गर्दा वा महाभारत बाँझो हुँदै जाँदा तराईले यो त हाम्रो संकट होइन भन्ने, तराईभित्रै चुरेनदी दोहन हुँदा पूर्वपश्चिम राजमार्ग छेउछाउका बासिन्दाले दशगजातिर जेसुकै होस् भन्ने वा दशगजा छेउछाउकाले यो चुरे, यो नदी, यो माटोको कुरा हामीले मात्र किन गर्ने भन्ने हो भने हामीलाई आसन्न विनाशबाट कसैले रोक्न सक्दैन । शताब्दियौंदेखि पानी हाम्रा लागि एउटा प्राकृतिक संसाधनका रूपमा उपलब्ध रहँदै आयो । तर यतिखेर यो एउटा उत्पादका रूपमा प्रस्तुत भइरहेको छ । यसबाट केही पानी व्यापारी को धन जतिसुकै थपिएको भए पनि विपन्न एवं वञ्चित समूहको तिर्खा बढ्दै गएको छ । प्राकृतिक संसाधनमाथि खगोलीय हकदारी उदारीकरणको अभिन्न अंग बनेको छ । र यो उदारीकरणको काजलको गोलचक्करमा छिरेर प्राकृतिक संसाधनबाट स्थानीय समुदायलाई अलगथलग पार्ने दागबाट जोगिन सम्भव छैन । अहिले त्यही भइरहेको छ । जल, जमिन र जंगलमाथि स्थानीय समुदायको निर्भरता र त्यसमाथि यी समुदायहरूको उपयुक्त अधिकारको पवित्रता मानव विकासयात्राको अभिन्न पाटो हो । तर आज मानव मात्रको यस साझा धरोहरलाई भ्रष्ट नीतिकर्मी र मुनाफाधर्मीबाट खतरा उत्पन्न भएको छ । पानीको संकट मुलुकका विभिन्न क्षेत्रमा फैलिँदै गइरहेको छ । पानीको संकटले जीवनलाई दुरुह बनाउँंदै लगेको छ । हामी पानीको हाहाकारका बखत खुब कोलाहल गर्छौं, तर संकट अलि साम्यजस्तो हुनेबित्तिकै कुम्भकर्णी निद्रामा हुन्छौं । यो प्राकृतिक संसाधनको कमीले जुन विस्थापन हुँदै छ, यसले संस्कृतिको शोकगीत पनि रच्दै गरेको नोटिस गर्दैनौं । ठूला नदीहरूबारे विमर्श त हुन्छ तर सानासाना नदीहरूको प्रारूप र प्रयोजन प्रायः ओझेल पर्ने गर्छ । सानासाना नदीहरूको तात्पर्य केवल जलको धारा होइन, यो त संस्कृतिको पनि धारा हो । उपभोक्तावादको यस अराजक समयमा नदीहरूको सांस्कृतिक पक्षको चरम उपेक्षा हुँदै आएको छ । प्रत्येक नदीको आफ्नै प्रकृति र चरित्र हुन्छ । त्यही प्रकृतिअनुकूल उसले आफूलाई अनुशासित बनाएको हुन्छ । तर जब मान्छेहरूले नदीहरूको अनुशासित जीवनमा नियोजित हस्तक्षेप गर्छन्, तिनले संयम र अनुशासन छाडेर विनाशकारी रूप लिन पुग्छन् । जबजब मान्छेहरू प्रकृतिसँग जिस्किएका छन्, सामञ्जस्य गरेर बाँच्नुपर्ने कुरा बिर्सेका छन्, तबतब प्रकृतिले प्रतिकार गरेको छ । हडप्पा र मोहन्जो दाडोजस्ता उन्नत सभ्यताको सत्यानाश वनहरूको अत्यधिक कटाइ र प्राकृतिक संसाधनको चरम दोहनको परिणति थियो भन्ने मत राख्नेहरूको संख्या बढ्दै छ । जसलाई हामीले प्राकृतिक विपदा भन्छौं, त्यो अधिकांशतः मानवकृत विपदा हो ।प्रत्येक समुदायमा लामो कालखण्डमा विकसित ज्ञान समस्याहरूको सामनाबाट टुसाएको हो । जहाँको समस्या त्यहीँको समाधान । यो समाधानमा प्रकृतिमाथि विजयको भाव थिएन । स्वयंलाई विजित मान्नेबारे त विवेकी समाजले सोच्न पनि सक्दैन । प्रकृतिसँग सहकार्य गरेर टुसाएको विचारयात्रा जुन समुदायविशेषको जीवनयात्रा थियो मा प्रकृतिको स्वभावलाई बुझ्ने गहन प्रयास थियो, प्रकृतिले गरेको क्रोधप्रति घृणा होइन, विनयभाव प्रतिध्वनित हुन्थ्यो । प्रकृति त मान्छेको अभिन्न छिमेकी हो जसप्रति आदर भाव राखेर नै उसको प्रेम आर्जन गर्न सकिन्छ । हाम्रा पुर्खाहरूमा यो बुद्धिमत्तापूर्ण चेत बढी थियो । प्रकृति यस्तो स्रोत थिएन जसबाट केवल एकतर्फी लिन हुने तर उसको रेखदेख र संरक्षणको हेक्का नराख्ने गर्न हुन्थ्यो । मान्छे र प्रकृतिबीचको सम्बन्धलाई कुनै शासकले बनाएको थिएन । यो सम्बन्ध राजामहाराजाहरूले बनाएका भए कुनै शिलालेखमा उत्कीर्ण गरिएको हुन्थ्यो । यो सबै समुदायविशेषको जीवनचर्याको अभिन्न अंग थियो । विरासतमा प्राप्त हुँदै आएको थियो ।यतिखेर विशेषगरी प्रदेश एवं स्थानीय सरकारहरूले आफ्नो भूगोल, प्रकृति, वनवनस्पति, समाज, संस्कृतिबारे खोजपूर्ण काम गर्न जरूरी छ । भनिन्छ, बिग्रेको घडीले पनि चौबीस घण्टामा एक पटक सही समय दिन्छ । त्यसैगरी यी सरकारहरूले यो काम गरेर त्यसबाट प्राप्त सन्देशलाई आत्मवरण गरे भने हामी जोखिमलाई थोरबहुत छल्न सक्छौं । यो सर्वाधिक महत्त्वाकांक्षी देखिए पनि नगरी सुख छैन ।वर्तमानमा प्रकृति र पर्यावरणमा आइरहेको बदलावले नयाँ संकट उत्पन्न गरेको छ । अहिलेसम्म जुन विकास अवधारणाले हामीलाई परिचालित गरिरह्यो, त्यसबारे बहुकोणबाट सोचौं । विकल्पहरूबारे अब नयाँ तरिकाले बहस गरौं । नयाँ पुस्तामा यस्तो सोच आउँदै छ, जहाँ उनीहरूलाई भविष्य विकासको पथमा हिँडिरहँदा ज्यादै संकटमा पर्न थालेको अनुभव भइरहेको छ । तर शासकहरूले त्यसमाथि नै हिँड्न बाध्य पार्दै छन् । संकटको यस्तो अनुभूतिले अनेकौंलाई वैकल्पिक योजनाका रूपमा महात्मा गान्धीको विचारमा दृष्टि लगाउने प्रेरणा मिलेको छ । हाम्रो सन्दर्भमा कतिपय विकासवादीले गान्धीलाई अप्रासंगिक मान्ने भ्रमपूर्ण प्रचार गरिरहे । तर यो तथ्यबाट सर्वथा असहमत हुन निरन्तर असम्भव हुँदै आएको छ कि, विपन्न र वञ्चित समुदायका लागि गान्धी सर्वाधिक सार्थक विकल्पका रूपमा एक मात्र सम्भावना रहेछन् । गांधीको प्रख्यात उक्ति छ, पृथ्वीमा मान्छेहरूका आवश्यकता पूर्तिका लागि पर्याप्त संसाधन छन् तर तिनको लोभका लागि छैन । वास्तवमा गान्धीको अहिंसाको परिधिलाई मान्छेद्वारा मान्छेविरुद्ध हिंसाको निषेध वा शाकाहारका रूपमा मात्र बुझ्नु अधुरो पाठ हो । जबसम्म गान्धीले खोजेको अहिंसात्मक अर्थतन्त्र बुझिँदैन, तबसम्म उनको दृष्टि पनि बुझिँदैन । जल, जंगल, जमिनमाथिको अहर्निश दोहनले उत्पन्न गरेको भीषण नोक्सानीको सहस्रांशको पनि भर्पाइको सामर्थ्य अहिलेको विकासदृष्टिमा छैन । गान्धी चिन्तनको यो प्रबल उत्तरआधुनिक पक्ष हो । आवश्यकता (निड्स) र लोभ (ग्रिड्स) बीचको भिन्नता बुझ्ने र बुझाउँदै अघि बढाउने विनम्रतामै सामूहिक हित सुरक्षित छ ।"
"जीवन, अनुशासन र अर्केस्ट्रा","अनुशासन मानव जीवनका लागि अनिवार्य मात्र होइन, अपरिहार्य तत्त्व हो । अनुशासनको असली अर्थ हो आफैंमाथिको शासन अथवा सकारात्मक नियमअन्तर्गत चल्ने विधि । त्यो भनेको अरूले बनाइदिएको वाथोपरेको नियमभन्दा पनि आफैंले राम्रो बोली, विचार र आचरण अमल गर्ने कुरा हो । अनुशासन शब्द आफैंमा सकारात्मक र सन्देशमूलक छ । यो विचारभन्दा बढी कार्यहरूसँग जोडिएको शब्द हो । मानिस अरू प्राणीभन्दा सजग र सचेत छ । त्यसकारण मानिसलाई सामाजिक प्राणी भनिन्छ । सामाजिक अनुशासन, नियम र प्रबन्धहरूले नै मानिसलाई सर्वश्रेष्ठ बनाएको छ । सामाजिक प्रबन्धहरू अनुशासनबाटै पालना र कार्यान्वयन गरिन्छ । यदि हामीले सामाजिक प्रबन्ध र सुप्रबन्धहरूको उल्लंघन गर्यौं भने समाज कायम रहँदैन । त्यो समाज र सामाजिक जीवन कायम राख्न, मानिसलाई सामाजिक प्राणी बनाइरहन र अझ उन्नत बनाउन अनुशासनको असाधारण महत्त्व हुन्छ । हरेक समाज अनुशासनका नियम बनाएर नै निर्माण भएको छ । मानिसले अनुशासनको पालना गरेर नै समाजलाई विकास गर्दै यहाँसम्म ल्याइपुर्याएको हो । समाज एकातिर संविधान, कानुन, नियम आदि शासनको विधिबाट चलेको हुन्छ भने अर्कातिर अनुशासनको विधिबाट । अनुशासन देखिने वा लिखित कानुनभन्दा धेरै माथिको कुरा हो । शासनभित्र लिखित नियमकानुन मान्छु भनेर अगाडि बढिन्छ । नैतिक बन्धनमा बाँध्न शपथ ग्रहण गराइएको हुन्छ । तर अनुशासनका निम्ति त्यस्ता बाह्य प्रबन्धबाट निर्देशित भइरहनु पर्दैन । आफ्नो कर्तव्य, अधिकार र नियमको स्वतः पालना गरिएको हुन्छ । मानिस र अन्य जीवमा अलिकति फरक छ । अन्य जीव प्राकृतिक नियमबाट चल्दछन् । त्यो जैविक र मौलिक किसिमको छ । तर मानिस प्राकृतिकभन्दा बढी सामाजिक नीतिनियमबाट चल्दछ । जीवका नाताले जीविका र जीवनका लागि प्राकृतिक नियम पालना गर्नु बेग्लै कुरा हो । सामाजिक नियम, प्रबन्ध र बन्धन राज्यका प्रबन्धजस्तो कठोर हुँदैनन् । तर ती अदृश्य तर अनुल्लंघनीय हुन्छन् । र, धेरै बलिया र दूरगामी महत्त्वका हुन्छन् । हरेक मानिसले आफूले आफूलाई त्यसभित्र बाँधेर राखेको हुन्छ । आत्मानुशासन, आत्मबन्धन र आत्मपालनामा चलेको हुन्छ । तिनलाई नैतिक बन्धन, वाचाबन्धन, धार्मिक बन्धन आदि भन्न सकिन्छ ।सामाजिक मूल्य र मान्यता आफैंमा एउटा बन्धन हो । त्यसमा कसको बिहेमा को जानुपर्छ भनिएको हुँदैन । तर आफन्तको बिहेमा कोही गएन भने आफन्तजन रिसाइदिन्छन् । त्यसैले गइदिनुपर्छ । त्यो सामाजिक बन्धन हो । मर्दापर्दा मलामी जानैपर्छ भन्ने बाध्यता हुँदैन । तर मानिसहरू मलामी गइदिन्छन् । त्यसरी समाजको अदृश्य बन्धनबाट डोरिएको हुन्छ मानिस ।सामाजिक बन्धनका विविध रूप छन् । त्यसलाई मानिसले स्वेच्छाले पालना गर्दछ । समाजले उसलाई नैतिक बन्धनहरूका बारेमा राम्ररी सम्झाएको हुन्छ यसो गर्नुपर्छ, यसो गर्नु हुँदैन । कसले कति व्याख्या गर्न जानेको छ वा जानेको छैन, त्यो बेग्लै कुरा हो, तर सामाजिक प्रबन्ध सबैले स्वीकार गरेका हुन्छन् ।मानिसलाई कहिलेकाहीँ मनपरी नगर्न सम्झाइएको हुन्छ । त्यसको अर्थ मानिसको मन जैविक प्रवृत्तिको हुन्छ । जैविक प्रवृत्तियुक्त विचार प्रशोधित हुँदैन । त्यसलाई हामी मन भन्ने गर्दछौं । मन भनेको जैविक प्रवृत्तियुक्त विचारको अप्रशोधित अवस्था हो । जैविक र प्राकृतिक हिसाबले मात्र चल्ने तर सामाजिक प्रबन्धमा खासै ध्यान नदिने वा गम्भीर नहुने विषयलाई मनमौजी गरेको भन्ने अर्थ लगाइन्छ । समाजले बाल्यावस्थादेखि नै शिक्षा दिइरहेको हुन्छ कसो गर्नु हुन्छ, कसो गर्नु हुँदैन । यसरी बच्चादेखि नै विकास गरिएका सामजिक प्रबन्धको स्वैच्छिक पालना, त्यसको स्थूल र सूक्ष्म रूप नै अनुशासन हो । अनुशासनले समाजलाई सुप्रबन्धमा राखेको हुन्छ । नत्र भने समाज विकृतियुक्त, छली, अपत्यारिलो र अविश्वसनीय हुन पुग्दछ । मानिस चरम स्वार्थी, हिंस्रक र विश्वासघातीका रूपमा प्रकट हुन्छ । मानिसको लोकप्रियता, विश्वसनीयता र इज्जत रहँदैन । कहिलेकाहीँ हामी देख्छौं शासनको डन्डा वा संगठित शक्तिको आडमा कतिपय मानिसले आफ्ना कुकर्महरूलाई देखादेखी मसिनो पर्दाभित्र ढाकेर राखेका हुन्छन् । तर एउटा समय आएपछि राजा नांगै छ भन्ने मानिसहरू पनि देखा पर्छन् । राजा नांगो छ, नांगो छ भन्ने प्रचार हुन्छ नै । उसबाट नचाहिँदो काम भइरहेको हुन्छ तर उसले कसैले देखेको छैन भन्ने ठानिरहेको हुन्छ । त्यस्तो कुराबाट बच्नु नै आत्मानुशासन हो । कसैले देखोस् वा नदेखोस्, अनुचित कुरा गर्नु हुँदैन । कसैले नदेखे पनि गर्न नमिल्ने काम गर्नु हुँदैन । कसैको मिहिनेत र पसिनाको कमाइ र कसैको जीउधनमा अनधिकृत हस्तक्षेप गर्नु हुँदैन । कसैको कुनै कमजोरीको फाइदा उठाएर गरिने छलछाम अनुशासनभित्र पर्दैन । प्राप्ति मात्र सब थोक होइन । उचित बाटोबाट गरिने प्राप्ति मात्र ग्राह्य र प्रशंसनीय हुन्छ । सबै प्राप्ति प्रशंसनीय हुँदैनन् । यद्यपि अहिलेको समाजमा जसले प्राप्त गर्यो, त्यो नै ठूलो र पूजनीय मानिन थालेको छ । वास्तवमा ऊ पूजनीय भएको हुँदैन तर पूजनीय रूपमा देखाइएको मात्र हुन्छ । त्यसको भित्री उद्देश्य सत्यलाई ढाकछोप गर्नु मात्र हुन्छ । खालि यातायातका साधन, सडक, सूचना प्रविधिको विकास र प्रतिव्यक्ति आय बढेका आधारमा समाजलाई अत्याधुनिक भन्न सकिँदैन । सामाजिक संस्कृतिको विकास अनुशासनले नै देखाउँछ । उन्नत संस्कृति उन्नत अनुशासनबाट मात्र प्राप्त गर्न सकिन्छ । सामाजिक जीवन, संस्कृति र अर्थतन्त्रका लागि अनुशासन अत्यावश्यक छ । संसारमा हरेक चिज आफ्नो लयमा चलेको हुन्छ । गणित आफ्नै नियम वा सूत्रमा चलेको हुन्छ, जस्तो दुई दुना चार हुन्छ । हामीले १७ लाई पाँच गुना गर्यौं भने ८५ नै हुन्छ । त्यो न ८४ हुन्छ, न त ८६ । प्रकृति नियममा चलेको छ । गतिको आफ्नै नियम छ । कुनै एउटा चीज कतैबाट खस्यो भने कुनै ठाउँमा गएर अडिन्छ । गति रोक्ने अर्को चीज नभएसम्म गतिशील भइरहन्छ । गतिको निश्चित नियम छ, त्योभन्दा पर जाँदैन । आगोले आफ्नो क्षेत्रभन्दा पर गएर राप, ताप र उज्यालो दिँदैन । आगोको धेरै निकट गइएन भने त्यसले जलाउँदैन । आगो मात्र होइन, पानीको पनि आफ्नै नियम छ । कसैले पम्पिङ गरेर माथितिर खिच्नु बेग्लै कुरा हो । नत्र पानी ओरालोतिर नै बग्छ । आफ्नै सतहमा बस्दछ । जिन्दगीका नियमहरू छन् । प्रकृतिका नियमहरू छन् । रूखबिरुवा वनस्पतिका उम्रने नियम छन्, हुर्कने र बढ्ने नियम छन् । फुल्ने र फल्ने नियम छन् । ती फल छिप्पिने, पाक्ने र झर्ने नियम छन् । रूख बूढो हुने नियम छ, ढल्ने नियम छ । मानिस जन्मिएपछि हुर्कने, बढ्ने र बुढ्यौलीमा पुग्ने र मर्ने प्राकृतिक नियम छ । हाम्रो पृथ्वी नियममा घुम्दछ । भोलि घाम कति बेला झुल्कन्छ ? कति बेला अस्ताउँछ ? कति महिनापछि सूर्यमा ग्रहण लाग्दछ ? कति महिनापछि चन्द्रमामा ग्रहण लाग्दछ ? त्यो सजिलै भन्न सकिन्छ । किनकि तिनीहरू कति घुम्छन्, कति अगाडि बढ्छन्, त्यसको नियम छ । हामी त्यसका आधारमा नाप्न सक्दछौं । उहिल्यै भाष्कराचार्यले पृथ्वीको गोलाइ कति छ भनेर हिसाब निकालेका थिए । पृथ्वीको गतिलाई नापेर एक वर्षमा यति हिँड्छ र २४ घण्टामा यति पल्टिन्छ, उनले भनिदिएका थिए । सूर्य, ग्रह, उपग्रहहरू लयमा छन् । चन्द्रमा र ऋतु वा मौसम लयमा छन् । मनसुन कहिले आउँछ, हामी ठोकुवा गर्न सक्दछौं । त्यसै आधारमा किसानहरूले धानको बीउ राख्दछन् । असार १ गते सूर्य मिथुन राशिमा प्रवेश गर्दा नेपालमा मनसुन प्रवेश गर्छ भन्ने तय नै छ । अहिले हामी जसलाई विक्रम सम्वत् भन्छौं, त्यो विक्रमादित्यले सम्वत् सुरु गरेको मान्छौं । तर विक्रमादित्यले चलिरहेको सम्वत्लाई नै आफ्नो सम्वत् बनाएका मात्र हुन् । ज्योतिषशास्त्रले मेष राशिलाई पहिलो राशि मान्छ । सूर्य पहिलो राशिमा प्रवेश गरेको दिन नयाँ वर्ष सुरु हुन्छ । आकाशलाई १२ खण्ड वा राशिमा बाँडिएको छ । यी राशिका आधारमा विक्रम सम्वत् चलेको छ । आखिर विक्रम न गणितज्ञ थिए, न त हिसाब नै खुट्याउन सक्थे । यसको अर्थ के हो भने, पृथ्वी, सौरमण्डल, अन्तरिक्ष सबै आआफ्नो लयमा छन् । हाम्रो वरिपरि आकाशगंगा अर्थात् मिल्की वे छ । हामीनजिक रहेको तारापुञ्ज (ग्यालेक्सी) आकाशगंगा लगभग ४ अर्ब वर्षमा पृथ्वीसँग ठोक्किन्छ भन्ने वैज्ञानिकहरूले तय गरेका छन् । आकाशगंगाको टकरावका बेला धेरै ब्ल्याक होल बनी पृथ्वीमा महाप्रलय सिर्जना हुन सक्छ भन्ने अनुमान गरेका छन् । किनभने अन्तरिक्ष, ब्रह्माण्डको आफ्नै लय छ ।अनुशासन भनेको पनि लय हो । बेथिति हुन नदिनु हो । थिति कायम गर्नु भनेको अनिष्ट वा विग्रह आउन नदिनु हो । अनुशासन भनेको उपयुक्त गतिशीलता हो । तसर्थ हामीले अनुशासनलाई हाम्रो जीवनको सफलता र अस्तित्वका रूपमा बुझ्नुपर्छ । अहिले हाम्रो समाजको पहिचान, अनुशासन र सुप्रबन्ध कमजोर हुँदै गएकाले देशभक्ति कमजोर हुँदै गएकामा सर्वत्र चिन्ता छ । यसले मानिसको वैयक्तिक र सामाजिक स्वास्थ्य बिगार्छ । मानिस पनि स्वस्थ छैन, समाज पनि स्वस्थ छैन भने हामी कहाँ पुग्छौं ? अस्वस्थ मानिस र अस्वस्थ समाजका कारण हाम्रो सामाजिकता, मानवता र न्याय व्यवस्था कमजोर हुनु स्वाभाविक हो । अनुशासनको सम्बन्ध जीवनसँग छ, न्यायसँग छ, शान्ति, सुव्यवस्था र सुशासनसँग छ । तसर्थ व्यक्ति, समाज संघसंस्था र राज्यका लागि अनुशासन आवश्यक छ । अर्केस्ट्रा बजाउने टिममा अनुशासन नभए के होला ? एउटाले एउटा पाराले, अर्कोले अर्को पाराले बजाएर अर्केस्ट्रा हुँदैन । अर्केस्ट्रा हुनलाई अनुशासन चाहिन्छ । सबै बाजाको आवाज उस्तै हुँदैन । एउटा च्याइँ गर्छ, अर्को ढ्याङ गर्छ । अर्को डुडुडु गरेर कराउँछ । एक्लो बाजा साह्रै सुमधुर हुन्छ भन्ने हुँदैन । त्यसैले मिल्दो ताल चाहिन्छ । एकअर्का बाजामा मिलाएपछि नै ड्रमसेट र भायोलिन एकअर्काका परिपूरक हुन्छन् । समाजमा विविधता चाहिँदो रहेछ भन्ने कुरा अर्केस्ट्राले बताउँछ । तर त्यो विविधताभित्र एकता पनि कायम हुँदो रहेछ । अर्केस्ट्रामा बाजा विविध हुन्छन्, आवाज विविध हुन्छन् तर तिनको एकताले नै परिपूर्ण संगीत पैदा गर्छ । एउटा पूर्ण अर्केस्ट्राले अनुशासित ब्यान्डका रूपमा ठूलो सांगीतिक तागत दिन्छ । वास्तविक अर्थमा अनुशासनले व्यक्ति र समाजलाई तागत दिँदो रहेछ । अनुशासन भएन भने ती सबै तागत नष्ट हुँदा रहेछन् । नजान्नेले अर्केस्ट्रा बजाउने हो भने कस्तो कर्कश आवाज आउला ? खेलाडीहरूले अनुशासन पालना नगरे खेलको परिणाम के होला ? एउटाले लाइन मिच्छ, अर्कोले धक्कामुक्का गर्छ, अर्काले अम्पायरलाई टेर्दैन । खेल्दाखेरि झेली र बलमिच्याइँ गर्छ भने खेल संस्कृति कसरी अघि बढ्छ ? त्यसकारण सबै कुराका लागि अनुशासन आवश्यक छ । हामी सामाजिक प्राणी हौं । हाम्रो समाजको एकता र सामाजिक वा राष्ट्रिय शक्ति निर्माण गर्छ अनुशासनले । हाम्रो वैयक्तिक, सामाजिक, राष्ट्रिय पहिचान, खेल र सांगीतिक पहिचान अनुशासनबाट मात्र कायम हुन सक्छ । शान्तिबाट मात्र कायम हुन सक्छ । सकारात्मक कुराबाट मात्र कायम हुन सक्छ । नत्र हाम्रो पहिचान बीभत्स पहिचान हुन जान्छ । एउटा सुन्दर र सकारात्मक पहिचान बनाउन अनुशासनबाटै सम्भव हुन्छ । अनुशासनकै कारण सेना चल्छ, प्रहरी चल्छ, कर्मचारी चल्छ, राज्यका सबै अंगअवयव चल्छन् । शासक र दलहरू अनुशासनमा चले मात्र समाज सुन्दर हुन्छ । अनुशासनलाई विकृत पारेर स्वार्थका लागि दुरुपयोग गरेर कहीँ पुगिँदैन । हामीले अनुशासनबाटै राष्ट्रिय विकास, एकता र समृद्धि हासिल गर्न सक्छौं । समृद्ध नेपाल सुखी नेपाली को नारा सार्थक बनाउन सक्छौं । हाम्रो देश र समाजलाई सम्पन्न, समृद्ध र अत्यन्त प्रशंसायोग्य बनाउने हो भने वैयक्तिक अनुशासन प्राथमिक खुड्किलो हो । अरुबाट सम्मान वा प्रशंसा प्राप्त गर्नका लागि पनि त्यो अनिवार्य सर्त हो । अनुशासनले नै विविधतामा एकता सिर्जना गर्छ, एउटा अर्केस्ट्राले जस्तै ।"
जनतासँग माओवादी : औचित्यहीन अभियान,"माओवादी केन्द्रभित्र अचेल मूल्य र आदर्शको राजनीति छैन, हद दर्जाको अवसरवाद छ । प्रायः नेताकार्यकर्ताको दौडधुप आफ्नो दुनो सोझ्याउनका लागि नै छ । पैसा र पदका निम्ति जे पनि गर्ने परिपाटीले संस्कारकै रूप लिएको छ । चाकडी, चाप्लुसी, गुटको राजनीति, दलाली, बार्गेनिङको प्रवृत्तिले नराम्ररी गाँजेको माओवादी केन्द्र ओरालोमा ब्रेक फेल भएको गाडीकै हालतमा पुगेको छ । नेताकार्यकर्ताको जीवनशैली जनभावनासँग मेल खाने खालको छँदै छैन । उनीहरूको उठबस भ्रष्ट, तस्कर र माफियासँग हुन्छ । त्यसो नगरे अहिलेको राजनीतिक प्रतिस्पर्धा र समाजमा टिक्नै सकिँदैन भन्छन् उनीहरू । आफूलाई जे चिजको कट्टर विरोधी भन्थे, आज त्यसैलाई पछ्याउने भएका छन् । विचार, सिद्धान्त, नीति, मूल्य र आदर्शबाट च्युत भइसकेको माओवादी केन्द्र यस्तो हालतमा पुगिसकेको छ कि उसलाई माओवादी शब्द नै बोझ बनिसकेको छ । पार्टीका नेताकार्यकर्ता माओवादी बाट छिटोभन्दा छिटो सम्बन्धविच्छेद गर्न आतुर छन् । उनीहरूले चलाएको जनतासँग माओवादी अभियान भुक्तभोगी जनताका लागि नाटकै भएको छ । विचार, सिद्धान्त, मूल्य, निष्ठा, आदर्शलाई पुनर्जीवित गराउने, कोर्स करेक्सन गर्ने, विगतका कमजोरीहरूको निर्मम समीक्षा गरेर आत्मालोचित हुँदै मूल नेतृत्व रूपान्तरण नहुने हो भने यस्ता सयौं अभियान चलाए पनि माओवादी केन्द्रको पतनलाई कसैले रोक्न सक्दैन । यो विषय नेतृत्वले मज्जाले बुझेको छ । त्यसैले एकल नेतृत्वलाई निरन्तरता दिइरहिएको छ । र, आफू टिकिरहन विभिन्न हाँगाबिँगा समाइरहेको छ ।जुन राजनीतिक पार्टीमा विचार, सिद्धान्त, निष्ठा र आदर्श सकिन्छ, त्यसको हैसियत बिचौलिया को भन्दा माथि हुँदैन । अहिले माओवादी केन्द्रको जेमा पनि तीव्र बिचौलियाकरण भइरहेको छ । हैसियतअनुसारका बिचौलियाहरू पार्टीभित्र जन्मिरहेका छन् । के यस्तो अवस्थामा माओवादी केन्द्रभित्र फेरि विचार, सिद्धान्त, मूल्यसहितको निष्ठा र आदर्श पुनर्जीवित हुने सम्भावना छ ? के विगतका कमजोरीको समीक्षा गर्दै राजनीतिक कोर्स करेक्सन गर्न नेतृत्व तयार छ ? यी प्रश्नको आशावादी जवाफ माओवादी केन्द्रका कुनै पनि नेताकार्यकर्तासँग छैन । हनुमान मानसिकताले ग्रस्त पार्टीपंक्तिले आफूलाई गलत लागे पनि गलत विचार, राजनीति र प्रवृत्तिको खुलेर आलोचना गर्न सक्दैन । मनभित्रै पालेर बस्न अभ्यासरत छ । किनभने हिजोको जस्तो खरो आलोचना गरे सुख छैन । भ्रष्टीकरणले माओवादी केन्द्रभित्र आलोचनात्मक चेत मरिसकेको छ । प्रचण्डले गरेका गल्तीमा त कसैले पनि औंला उठाउने साहस गर्नै सक्दैन । पार्टीभित्र आफूलाई युवा भन्नेहरू पनि प्रचण्डको भजनमण्डलीमा परिणत भइसकेका छन् । माओवादी स्वत्वसहितको राजनीति गर्नै नसक्ने अवस्थामा पुगिसकेको छ । कांग्रेसएमालेको फेरो समाउन नपाउने हो भने उसले आफ्नो अस्तित्वको रक्षा पनि गर्न सक्दैन । आफ्नो अस्तित्वरक्षा र आत्मरक्षाका लागि आत्मसमर्पण अब माओवादीको बाध्यता बनिसकेको छ । यसर्थ गठबन्धन र समाजवादी मोर्चाको बैसाखी सबैका लागि सहारा साबित भएको छ । माओवादी केन्द्रका नेताकार्यकर्तालाई भित्रैदेखि महसुस भएको छ कि, जनतालाई आशावादी बनाउने र नयाँ सम्भावना देखाउने कुनै पनि परिवर्तनकारी एजेण्डा आफूहरूसँग छैन । जनयुद्धताका गरेका कुनै वाचाहरू पूरा भएका छैनन् । जनयुद्धमा भएको ठूलो बलिदान र भौतिक क्षतिको औचित्य साबित गर्न सकेका छैनन् । चौतर्फी प्रश्नले घेरिएको छ माओवादी केन्द्र । तर ऊसँग जनतालाई चित्त बुझाउन सक्ने कुनै जवाफ छैन । पार्टी स्थापनाकालदेखि उठाउँदै आएको राष्ट्रियता, जनतन्त्र र जनजीविकाका सवाललाई सडकमै अलपत्र छाडेर माओवादी केन्द्र संसद् र सिंहदरबार छिर्यो । परिणामतः आज उसलाई आफैंले बनाएको इतिहास घाँडो बन्न पुगेको छ । अब आफ्नो पहिचान लुकाउँदा पो अस्तित्वको रक्षा हुन सक्छ कि भन्ने अन्तिम कसरतमा पार्टी नेतृत्व लागिपरेको छ ।जनतासँग माओवादी अभियान आफ्ना नेताकार्यकर्ता रिझाउने र टिकाउने उपायबाहेक केही होइन । पार्टीका नीति, नियम र कामकारबाही पालना गर्ने भनेको तल्लो स्तरको कार्यकर्ता र संगठनले मात्र हो, नेतृत्वले होइन । नेतृत्वले त आफैंले बनाएका नियमको पटकपटक धज्जी उडाएको छ । पालुङटार, धोबीघाटदेखि भैंसी पूजा र गेरुबस्त्र धारणसम्म, माओवादीको एमालेकरणबाट माओवादी आज कहाँ छ भनेर छर्लङ्ग भइसकेको छ । प्रचण्डसँगै सती जान तयार नेताकार्यकर्ताको लाम देख्दा भने उदेक लाग्छ । जनताबीच जान र जनतासँग सम्बन्ध बलियो बनाउन खोज्नु सकारात्मक विषय हो । तर, माओवादी केन्द्रको यो अभियानले जनताको आधारभूत जीवनमा के परिवर्तन ल्याउँछ ? जवाफ उनीहरूसँगै छैन । बरु यो अभियानका नाममा राज्यस्रोतको चरम दुरुपयोग भएको छ । सबै दलले जनताका गाँस, बास, कपास, स्वास्थ्य, शिक्षा, रोजगारी, र सुरक्षाजस्ता आवश्यकताका विषयमा झूटा आश्वासन बाँडेर खेलबाड गरेका छन् । माओवादी केन्द्रले पनि त्यही काम मात्र गर्यो । बरु शान्तिप्रक्रियामा आएपछि पार्टीका नेताकार्यकर्ताले केकति धनसम्पत्ति जम्मा पारे, त्यसको खोजअनुसन्धान गर्ने र जनताबीच सार्वजनिक गर्ने साहस गरे माओवादीप्रति जनदृष्टि फेरिन सक्छ ।"
शिक्षकअभिभावक सम्बन्धको प्रतिफल विद्यार्थीमा,"निशा पुरी यूकेजी पढ्ने छोरीलाई पढाइलेखाइमा मात्रै हैन, विद्यालयले दिने गरेको अतिरिक्त क्रियाकलापमा पनि सहयोग गर्छिन् । बेलाबखत उनी छोरीले गृहकार्य गर्दै गरेको, बालचित्रकथाका पुस्तक कनीकुथी पढ्दै गरेको तस्बिर र भिडियो शिक्षकअभिभावक समूहमा पोस्ट गर्छिन् । शिव खड्का शिशु कक्षा पढ्ने छोरालाई नियमितजसो गृहकार्य गर्न, चित्रमा रङ्ग भर्न सघाउँछन् । उनी हामी शिक्षकहरूलाई छोराले घरमा गर्ने अतिरिक्त क्रियाकलापबारे सुनाइरहन्छन् । यसरी चासोचिन्ता गर्ने अभिभावकका छोराछोरी पढाइलेखाइमा मात्र हैन, अतिरिक्त क्रियाकलापमा पनि सक्रिय हुने गर्छन् । शिक्षक तथा अभिभावकबीचको यस्तो सम्बन्धले विद्यार्थीमा सकारात्मक प्रभाव पार्छ । दुई दशकअघि मैले विद्यालय सञ्चालन गर्दाताकाका केही पूर्वसहयोगी अभिभावक आज मेरा सहकर्मी बनेका छन् । कर्मचारीका रूपमा पनि मेरा तिनै पूर्वअभिभावकले साथसहयोग गरिरहेका छन् । विद्यालयरूपी भवनका तीन खम्बा भनेकै शिक्षक, विद्यार्थी र अभिभावक हुन् । शिक्षक र अभिभावकबीचको सहकार्य र समन्वयले नै विद्यार्थीलाई सधैं ऊर्जावान् र सक्रिय बनाउँछ । विद्यालयका लागि अभिभावकको भूमिका अतुलनीय हुन्छ । तर निरक्षर र साक्षर अभिभावकको के कुरा गर्नु, कतिपय पढेलेखेका अभिभावक नै कार्यव्यस्तताले आफ्ना छोराछोरीको पढाइलेखाइबारे त्यति संवेदनशील देखिँदैनन् । कतिपय अभिभावक बाटाघाटामा परैबाट तर्किन्छन् । बहुसंख्यक यस्ता अभिभावक छोराछोरीलाई विद्यालय पठाए पुगिहाल्छ भन्ने सोच्छन् । त्यसो तकतिपय विद्यालय सञ्चालक र शिक्षक पनि बाटाघाटामा अभिभावक तथा विद्यार्थीसँग भेट हुँदा नचिनेझैं गर्छन् । खासमा विद्यार्थीका लागि घरपरिवार र विद्यालय भनेका सामाजिकीकरणको पाठ सिक्ने पहिलो थलो हुन् भने अभिभावक र शिक्षक ती पाठ सिकाउने पहिलो गुरु । सामाजिकीकरणको पाठसँगै विद्यालयमा कक्षाकार्य गराउने पहिलो कर्तव्य शिक्षकको हो भने गृहकार्य गराउने अभिभारा अभिभावकको हो । यस्ता आधारभूत कुराप्रति कतिपय अभिभावक संवेदनशील नहुँदा विद्यार्थीका लागि पढ्नेलेख्ने काम नै बोझ बन्न पुगेको छ । यसो हुँदा विद्यार्थीका लागि माथिल्लो कक्षाको पढाइ झनै नीरस बन्दै जान्छ । त्यसो त वर्तमान समयमा बहुसंख्यक विद्यार्थीलाई स्कुले शिक्षा बोझ लाग्नुका अनेकौं कारणमध्ये एउटा निष्क्रिय शिक्षणसिकाइ पनि हो । यस्तो निष्क्रिय शिक्षणसिकाइबाट विद्यार्थीको सर्वाङ्गीण विकास सम्भव छैन । यस्तो निष्क्रिय शिक्षणसिकाइमा अभिभावकको भूमिका शून्यजस्तै हुन्छ । यस्तै कतिपय कारणले पनि वर्तमान शिक्षा पढाइलेखाइमा मात्र सीमित हुन पुगेको छ । पूर्व प्राविदेखि मावि तहको शिक्षा नै पढाइलेखाइमा सीमित हुन पुगेपछि अभिभावक पनि आफ्ना छोराछोरी सधैं पढेरलेखेर बसून् भन्ने चाहन्छन् । शिक्षकहरू पनि अभिभावकका यस्तै चाहना पूरा गर्न कम्मर कसेर लागिपरेका छन् । पछिल्लो समय स्थापित र नाम चलेका विद्यालयहरूमा साना विद्यार्थीलाई समेत ट्युसन पढाउने चलन बढेको छ । ट्युसनका भरमा कक्षा छिचोल्ने विद्यार्थीमा परनिर्भरता बढ्दै जान्छ भनी अभिभावकले बुझेको देखिँदैन ।ट्युसनका भरमा उत्कृष्टता हासिल गर्ने विद्यार्थी पढाइलेखाइमा राम्रो भए पनि सर्वाङ्गीण विकासमा पछाडि हुन सक्छन् । विद्यार्थीको सर्वाङ्गीण विकासका लागि स्कुले शिक्षालाई समयसापेक्ष र फलदायी बनाउन अभिभावकलाई पनि प्रत्यक्षअप्रत्यक्ष रूपमा सहभागी गराउनुपर्छ । पूर्वप्रावि र प्रावि तहको पढाइलेखाइ मात्र हैन, समग्र सिकाइ नै रुचिकर र प्रभावकारी बनाउन अभिभावक र शिक्षकबीच सुमधुर सम्बन्ध हुनुपर्छ ।अमेरिकास्थित नेब्रास्का लिङ्कन विश्वविद्यालयले गरेको पछिल्लो अध्ययनअनुसार, शिक्षक र अभिभावकबीचको सुमधुर सम्बन्धले विद्यार्थीको सिकाइ दर मात्र बढ्दैन, समग्र व्यक्तित्व विकासमा पनि सकारात्मक प्रभाव पर्छ । शोधकर्ताहरूले पूर्वप्रावि तथा प्रावि तहमा शिक्षकअभिभावक सुमधुर सम्बन्ध बनाउन सञ्चार, स्थिरता र सहकार्यको महत्त्वपूर्ण भूमिका हुने औंल्याएका छन् । खास गरी बहुसंख्यक शिक्षकले अभिभावकलाई विद्यार्थीका राम्रा कुराभन्दा पनि गुनासा मात्र सुनाउँछन् । अमेरिकन फेडरेसन अफ टिचर्सको पछिल्लो अध्ययनले शिक्षकले अभिभावकसँग सुमधुर सम्बन्ध राख्न विद्यार्थीका बारेमा सकारात्मक कुरा पनि सुनाउनुपर्नेमा जोड दिएको छ । शिक्षकबाट आफ्ना छोराछोरीका बारेमा राम्रो कुरा सुन्न पाउँदा अभिभावकहरू विद्यालय र शिक्षकप्रति सकारात्मक हुँदै जान्छन् । अभिभावक विद्यालय र शिक्षकप्रति सकारात्मक हुनु भनेको समग्र सिकाइ नै फलदायी र प्रभावकारी हुनु हो ।आफ्ना छोराछोरीको पढाइलेखाइ मात्र हैन, सिकाइ रमाइलो र दिगो बनाउन दुवै पक्षको सहकार्य फलदायी हुन्छ । बाल्यकालदेखि किशोरावस्थासम्म हासिल गरिने शिक्षालाई उत्पादनमूलक बनाउन सर्वप्रथम पूर्वप्रावि र प्रावि तहको शिक्षणसिकाइमा अभिभावकहरूलाई प्रत्यक्षअप्रत्यक्ष रूपमा सहभागी गराउनुपर्छ ।युनिसेफ नेपालको सन् १९९९ को विश्वका बालबालिकाको अवस्था शीर्षक प्रतिवेदनमा पूर्वप्रावि तथा प्रावि तहका बालबालिकाको सामाजिक, बौद्धिक, भावनात्मक र शारीरिक विशेषता निर्माण यही अवधिमा हुन्छ र त्यसपछिको जीवनमा पनि महत्त्वपूर्ण हुन्छ भनिएको छ । हामीकहाँ अझै पनि स्कुले शिक्षालाई कसरी प्रभावकारी र समयसापेक्ष बनाउन सकिन्छ भनेर त्यति अध्ययनअनुसन्धान हुन सकेको छैन । पूर्वप्रावि तथा प्रावि तहका विद्यार्थीको सर्वाङ्गीण विकास पढाइलेखाइले मात्र सम्भव हुँदैन । उनीहरूको सामाजिक, बौद्धिक, भावनात्मक र शारीरिक विकासलाई ख्याल गर्दै सिकाइ सहज र रमाइलो बनाउन सर्वप्रथम शिक्षकले नै सक्रिय शिक्षणसिकाइको थालनी गर्नुपर्छ । यस्तो शिक्षणसिकाइमा अभिभावकको पनि अप्रत्यक्ष साथसहयोग चाहिन्छ । उदाहरणका लागि, शिक्षकले तरकारी, फलफूललगायतका बोटबिरुवाका बारेमा पढाउँदा विद्यार्थी उत्साहित हुने गर्छन् । यस्तो बेला कतिपय विद्यार्थीले मेरो पनि घरको करेसाबारी र कौसीमा यस्तै तरकारी र फलफूल छ भनेर थप्ने गर्छन् । बिहानबेलुकी भान्सामा उपलब्ध तरकारी ल्याउनेजस्ता गृहकार्य दिँदा अभिभावकले पठाएर सहयोग गर्न सक्छन् । यस पालि मैले एलकेजी र यूकेजीका विद्यार्थीलाई जाडोको छदिने बिदामा अभिभावकको रोहबरमा प्लास्टिकका सानाठूला बोतलमा धनियाँ, पुदिना र मूलाका बिरुवा हुर्काउने परियोजना कार्य दिएकी छु । अभिभावकको रोहबरमा दिइने परियोजना कार्यले एकातिर विद्यार्थीलाई उत्साहित बनाउँछ, अर्कातिर शिक्षकअभिभावक सम्बन्ध पनि प्रगाढ बनाउँछ । यसो हुँदा अभिभावकले पनि जिम्मेवारी बोध गर्छन् । पछिल्लो समय कतिपय विद्यालयले सामाजिक सञ्जालमार्फत सूचना सम्प्रेषण गर्दै आएका छन्, तर यिनलाई शिक्षणसिकाइको माध्यम बनाउन सकेका छैनन् । शिक्षकहरूले नेपाली तथा अंग्रेजी भाषा सुधार्न बेलाबेला यस्ता सामाजिक सञ्जालमार्फत बालचित्रकथाका फोटासहितका पाना पठाउन सक्छन् । सचेत अभिभावकले छोराछोरीलाई ती सामग्री पढाउन सक्छन् । समग्रमा स्कुले शिक्षाको प्रारम्भिक खुड्किला अर्थात् पूर्वप्रावि र प्रावि तहको शिक्षणसिकाइ प्रभावकारी र समयसापेक्ष बनाउन पनि शिक्षकले अभिभावकलाई सारथि बनाउनुपर्छ ।"
कमेडी च्याम्पियन फागुन ३ देखि,"काठमाडौं (कास) कमेडी शो कमेडी च्याम्पियन को तेस्रो संस्करण घोषणा भएको छ । फागुन ३ देखि यो शो कान्तिपुर टेलिभिजनबाट प्रसारणमा आउने सम्झौता भएको छ । थ्री प्रोडक्सनको प्रस्तुति रहने यो संस्करणलाई अझै उत्कृष्ट बनाइने निर्देशक विशाल भण्डारी बताउँछन् । सिजन एक र दुईलाई सबैले मन पराइदिनुभयो । हाम्रो काम खासमा स्क्रिनले नै बोलिरहेको हुन्छ । यो काम हाम्रो सानो टिमले गरेको हो, भण्डारीले भने, यही टिमले तेस्रो संस्करणलाई अझै उत्कृष्ट शो बनाउनेछ । कान्तिपुर मिडिया ग्रुप सीईओ शिशिर पछाईं कोभिडपछिका समाजलाई यो संस्करणले हसाउँदै लैजानेमा विश्वस्त छन् । कोभिडपछिका दर्शकलाई पूर्ण रूपले हँसाएर लैजानेछ भन्नेमा विश्वस्त छु, उनले भने । शोमा ३३ एपिसोड प्रस्तुत हुनेछ । शोको डिजिटल अधिकार ओएसआर डिजिटलले लिएको छ भने भोटिङ सहकार्य खल्तीसँग भएको छ । शोमा निर्णायकका रूपमा प्रदीप भट्टराई, सन्तोष पन्त, ऋचा शर्मा र मनोज गजुरेल छन् । मेरो हाँसो स्क्रिप्टेड हुँदैन । म अरूजस्तो जबर्जस्ती हाँस्दिनँ, पत्रकार सम्मेलनबीच सोधिएको प्रश्नमा निर्णायक पन्तले जवाफ दिए ।"
"शंकास्पद वित्तीय कारोबार बढ्यो, झन्डै ६ हजार उजुरी","(काठमाडौं)नेपालमा सम्पत्ति शुद्धीकरणलगायत वित्तीय अपराधसँग सम्बन्धित गतिविधि उल्लेख्य मात्रामा बढेको फाइनान्सियल इन्टेलिजेन्स युनिटएफआईयू नेपाल को वार्षिक प्रतिवेदनले औंल्याएको छ । आर्थिक वर्ष ०७९८० को एफआईयूको वार्षिक प्रतिवेदनले अघिल्लो वर्षको तुलनामा सो अवधिमा नेपालमा शंकास्पद कारोबारको उजुरी शतप्रतिशतभन्दा धेरैले बढेको देखाएको हो । यो अवधिमा सरोकारवाला निकायले अनिवार्य रूपमा एफआईयूमा गर्नुपर्ने रिपोर्टिङ थ्रेसहोल्ड ट्रान्जेक्सन रिपोर्ट (टीटीआर) को संख्या घट्दा पनि शंकास्पद कारोबारको उजुरी बढ्नुले वित्तीय अपराधसँग सम्बन्धित गतिविधि पनि बढेको पुष्टि हुने जानकारहरू बताउँछन् । मुलुकका सबै क्षेत्रमा सुशासनको समस्या रहेकाले आर्थिक गतिविधि बढेसँगै वित्तीय अपराधसम्बन्धी उजुरीहरू पनि बढेको हुन सक्ने उनीहरूको भनाइ छ । प्रतिवेदनअनुसार आर्थिक वर्ष ०७८७९ मा २ हजार ७ सय ८० वटा शंकास्पद कारोबार (सस्पिसियस ट्रान्जेक्सन रिपोर्टिङएसटीआर र सस्पिसियस एक्टिभिटी रिपोर्टिङ एसएआर) का उजुरी प्राप्त भएकोमा गत आवमा बढेर ५ हजार ९ सय ३५ वटा पुगेको छ । एफआईयूलाई प्राप्त उजुरीमध्ये सबैभन्दा धेरै ८७४० प्रतिशत वाणिज्य बैंकबाट, ४३३ प्रतिशत विकास बैंकबाट, ३४० प्रतिशत भुक्तानी प्रणाली सञ्चालकलगायतबाट र २४५ प्रतिशत रेमिट्यान्स कम्पनीबाट प्राप्त भएको प्रतिवेदनमा उल्लेख छ । बिमा कम्पनी, धितोपत्र कारोबार गर्ने कम्पनी र अन्यबाट पनि शंकास्पद कारोबारको उजुरी आउने क्रम बढे पनि सहकारी क्षेत्रबाट आउने यस्तो उजुरीको संख्या भने घटेको छ । मुलुकमा आर्थिक गतिविधि बढेसँगै शंकास्पद कारोबार पनि बढ्नु स्वाभाविक भएको राष्ट्र बैंकका एक पूर्वडेपुटी गभर्नर बताउँछन् । बैंक तथा वित्तीय संस्थाले वित्तीय जानकारी इकाईलाई गर्ने रिपोर्टिङ बढ्नुले स्वाभाविक रूपमा वित्तीय अपराधसम्बद्ध गतिविधि बढ्नु भन्ने पुष्टि हुन्छ, उनले भने, नियामकीय दायरा बढ्नु, वित्तीय सेवा प्रदायक निकायमा चेतनाको स्तर बढ्नुले पनि शंकास्पद कारोबारको उजुरी बढ्छ । तर सँगै वित्तीय अपराध पनि बढेको पाटोलाई पनि भुल्नु हुँदैन । नेपालमा अनौपचारिक अर्थतन्त्र तीव्र रूपमा विस्तार भइरहेकाले बैंक तथा वित्तीय संस्थाहरूबाट शंकास्पद कारोबारको उजुरी पनि बढेको उनको भनाइ छ ।समग्रमा आर्थिक गतिविधि बढेको, उजुरी संयन्त्रमा सुधार भएको, नियामकीय क्षमता र दायरामा वृद्धि भएको, अनलाइनमार्फत उजुरी दिन मिल्ने प्रणाली गोएएमएल कार्यान्वयनमा आएको लगायत कारण पछिल्ला वर्षमा शंकास्पद कारोबारसम्बन्धी उजुरी बढेको एफआईयूको दाबी छ । गत आर्थिक वर्षमा प्राप्त उजुरीमध्ये सम्पत्ति शुद्धीकरणसम्बन्धी उजुरी ३ हजार २ सय ६६, कर छलीलगायत अपराधसँग सम्बन्धित १ हजार ६ सय ६४, मुद्रा बैकिङ तथा वित्तसम्बन्धी ७ सय २५, क्यासिनो तथा जुवासम्बन्धी ४ सय २०, ठगीसम्बन्धी ४ सय १ र बाँकी अन्य क्षेत्रसम्बद्ध उजुरी छन् । आर्थिक कारोबारमा आएको वृद्धिसँगै स्वाभाविक रूपमा वित्तीय अपराधका गतिविधि बढ्ने भए पनि प्राप्त उजुरी संख्या बढेकै आधारमा वित्तीय कारोबार बढ्यो भन्न नमिल्ने एफआईयूले बताएको छ । सम्बन्धित निकायहरूबाट उजुरी गर्ने क्रम बढेको, रिपोर्टिङको दायरा विस्तार भएको, आर्थिक क्रियाकलाप र कुल गार्हस्थ्य उत्पादन (जीडीपी) को आकार पनि बढेकाले शंकास्पद कारोबारको उजुरी पनि बढेको वित्तीय जानकारी युनिट प्रमुख दीर्घ रावलले बताए । शंकास्पद कारोबारको उजुरी बढ्नुको अर्थ सो अवधिमा गोएएमएलमार्फत रिपोर्टिङ गर्ने क्रम बढेको, वित्तीय साक्षरता बढ्कोे, एफआईयूप्रतिको विश्वसनीयता बढेको पनि हो, उनले भने, यद्यपि आर्थिक क्रियाकलाप बढ्दै गएपछि अपराध वा त्यसप्रतिको शंका पनि स्वाभाविक रूपमा बढ्छन् । समाजमा वित्तीय अपराधका घटना अहिले मात्र बढेको नभई विगतदेखि नै हुँदै आएका थिए, अहिले सम्बन्धित निकायहरूमा साक्षरता बढेकोलगायत कारण पनि त्यस्ता अपराधहरूको उजुरी बढेको हुन सक्ने उनले बताए ।विद्यमान कानुनमा १० लाखभन्दा बढी सबै कारोबारको स्रोत देखाउनुपर्ने व्यवस्था छ । यसकारण यस्ता कारोबारमा पनि वित्तीय अपराधको शंका लागे वित्तीय जानकारी इकाईमा उजुरी दिनुपर्छ । यस्तो उजुरीलाई थ्रेसहोल्ड ट्रान्जेक्सन रिपोर्ट (टीटीआर) भनिन्छ । प्रतिवेदनमा अघिल्लो वर्षको तुलनामा गत आर्थिक वर्षमा टीटीआर घटेको देखिन्छ । प्रायः पछिल्ला वर्षहरूमा यस्तो उजुरी घट्दै गएको पनि प्रतिवेदनले देखाएको छ । यसरी टीटीआर घट्नुलाई उजुरी प्रणालीमा परिमार्जन भएकाले संख्या कम देखिएको एफआईयूको दाबी छ । प्रतिवेदनका अनुसार गत आर्थिक वर्षमा करिब १६ लाख ९८ हजार ३ सय ९८ वटा टीटीआर एफआईयूलाई प्राप्त भएको छ । आर्थिक वर्ष ०७८७९ मा २४ लाख १ हजार ७ सय १४ वटा यस्तो उजुरी प्राप्त भएका थिए । अघिल्लो वर्षको तुलनामा गत वर्ष विद्युतीय बैंकिङ कारोबार बढेको, नगद कारोबार घटेको, गोएएमएलमा कम्पनीहरूको आबद्धता बढेको, सेयर बजारमा ठूला कारोबारमा कमी आएको लगायत कारणले टीटीआर घटेको एफआईयू प्रमुख रावलले बताए । प्राप्त उजुरीहरू एफआईयूले अध्ययन, मूल्यांकन गरेर आवश्यक देखे थप कारबाहीका लागि नेपाल प्रहरी, सम्पत्ति शुद्धीकरण अनुसन्धान विभाग, राजस्व अनुसन्धान विभागलगायतका अन्य निकायमा पठाउँछ र ती निकायबाट थप कारबाही अघि बढ्छ । आव ०७९८० मा ५ सय पाँच वटा कारोबार थप प्रक्रियाका लागि पठाइएको छ । अघिल्लो आव ४ सय ९ वटा कारोबार थप प्रक्रियाका लागि पठाइएको थियो । यसरी थप प्रक्रियामा पठाइएका कारोबारमध्ये सबैभन्दा धेरै दुई सय १५ विदेशी विनिमय, बैंकिङ कारोबार, सम्झौता कारोबारलगायतका छन् । यस्तै, चिट्ठा, ग्याम्लिङलगायतको एक सय ९९ कारोबार, ७१ वटा फ्रड कारोबार, ६१ वटा करसम्बन्धी थिए । भ्रष्टाचार र घूसखोरीको आशंकामा २९ वटा कारोबार थप प्रक्रियाका लागि पठाइएको प्रतिवेदनमा उल्लेख छ ।अत्यावश्यक कानुन निर्माण नहुनु र अनुसन्धान तथा कारबाहीमा शून्यप्रायः उपलब्धि हुँदा अहिले नेपाल नकारात्मक सूची (ग्रे लिस्ट) मा पर्ने जोखिम उच्च जोखिममा छ । सम्पत्ति शुद्धीकरण र वित्तीय अपराध नियन्त्रणका लागि सम्पत्ति शुद्धीकरण मामिलामा निगरानी राख्ने अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ) ले तोकेका मापदण्डमध्ये नेपालले आधाभन्दा कम (करिब ४५) प्रतिशत मात्र पूरा गरेको छ । एफएटीएफअन्तर्गतको एसिया प्रशान्त समूह (एपीजी) को पारस्परिक मूल्यांकनसम्बन्धी प्रतिवेदनले यस्तो देखाएको हो । प्रतिवेदनअनुसार नेपाललगायत राष्ट्रले पालना गर्नुपर्ने मापदण्डलाई कानुन कार्यान्वयन तथा अनुसन्धान पक्ष (इफेक्टिभ रेटिङ) र कानुन निर्माण तथा संस्थागत पक्ष (टेक्निकल कम्प्लायन्स रेटिङ) गरी दुई भागमा विभाजन गरिएको छ । यसअनुसार टेक्निकल कम्प्लायन्स रेटिङ का ४० वटा मापदण्ड छन् । यस समूहमा रहेका मापदण्ड पालनाको अवस्थालाई कम्प्लायन्स (पूर्ण पालना), हाइली कम्प्लायन्स (पालना), पार्सियल्ली कम्प्लायन्स (आंशिक पालना) र नन कम्प्लायन्स (पालना नभएको) गरी चार प्रकारले मूल्यांकन गरिन्छ । ती मापदण्डमध्ये नेपालको अवस्था ५ वटामा कम्प्लायन्स, १६ वटामा हाइली कम्प्लायन्स, १६ वटामा पार्सियल्ली कम्प्लायन्स र ३ वटामा नन कम्प्लायन्स छ ।कुनै पनि राष्ट्र ग्रे लिस्टबाट जोगिन यो समूहमा रहेको ४० मध्ये कम्तीमा २१ वटा मापदण्डमा कम्प्लायन्स वा हाइली कम्प्लायन्स पूरा गर्नुपर्छ, जुन नेपालले पूरा गरेको छ । हाल संसद्मा छलफलका क्रममा रहेको केही संशोधन गर्न बनेको विधेयक पारित भएको अवस्थामा यो समूहअन्तर्गतकै कम्तीमा ३६ मापदण्ड पूरा हुने अधिकारीहरू बताउँछन् ।"
उदयपुर सिमेन्टका पूर्वमहाप्रबन्धकसहित ८ जनाविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले उदयपुर सिमेन्ट उद्योगका तत्कालीन महाप्रबन्धक सुरेन्द्रकुमार पौडेलसहित ८ जनाविरुद्ध भ्रष्टाचार मुद्दा दायर गरेको छ । भेरिएबल फ्रिक्वेन्सी ड्राइभ (भीएफडी) खरिदमा भ्रष्टाचार गरेको निष्कर्षसहित आयोगले बुधबार विशेष अदालतमा मुद्दा दायर गरेको हो । आयोगले तत्कालीन महाप्रबन्धक पौडेलसहित तत्कालीन नायब महाप्रबन्धक नवलकिशोर साह, तत्कालीन कामु उपनिर्देशक पवन कुमारलाल कर्ण, तत्कालीन प्रबन्धक भरतप्रसाद नेपाल, अधिकृत नवौं डेमलाल खनाल, तत्कालीन प्रबन्धक कमलराज पौडेल, तत्कालीन निर्देशकद्वय प्रा ध्रुवबहादुर देवकोटा र महेशप्रसाद काफ्लेविरुद्ध मुद्दा दायर गरेको हो ।भीएफडी खरिदका क्रममा बिनाअध्ययन, आवश्यकताको पहिचान र औचित्यसमेत यकिन नगरी लागत अनुमानसमेत नबनाई केही उपयोग नहुने सामग्री खरिद गरेको आयोगले जनाएको छ । सामान खरिदपश्चात् गुणस्तर परीक्षण नगराएको, जिम्मेवार पदाधिकारीबाट भुक्तानी नगरी निमित्तबाट भुक्तानी गरी महाप्रबन्धकबाट समर्थनसमेत नगराएको, खरिद गरिएको सामग्रीमध्ये १६० किलोवाटको भीएफडी प्यानल उद्योगले प्राप्त गरेको पाँच वर्षभन्दा बढी समयसम्म पनि परीक्षण नगरिएको अभियोग छ । १६० किलोवाटको २२ लाख ७८ हजार बराबरको रकम भुक्तानी गरी उद्योगलाई हानि पुर्याएको पुष्टि भएको आयोगले जनाएको छ । अख्तियारले उनीहरूविरुद्ध भ्रष्टाचार निवारण ऐन २०५९ अनुसार बिगो असुल गरी सजाय गर्न माग गरेको छ । तत्कालीन महाप्रबन्धक पौडेललाई भने भ्रष्टाचार निवारण ऐन २०५९ को दफा २४ बमोजिम थप सजाय हुनसमेत मागदाबी गरिएको छ ।"
१ लाख ड्राइभिङ लाइसेन्सको के हुन्छ ?,"(काठमाडौं) ०७२ मंसिरयता जारी भएका १ लाख इलेक्ट्रोनिक ड्राइभिङ लाइसेन्स (सवारी चालक अनुमतिपत्र) शंकास्पद पाएपछि सबैको चासो छ अब सरकारले यसलाई कसरी व्यवस्थापन गर्छ ? सवारी तथा यातायात व्यवस्था ऐन तथा नियमावलीमा भएको कानुनी व्यवस्था पूरा नगरी गलत तरिकाबाट इलेक्ट्रोनिक ड्राइभिङ लाइसेन्स प्रणालीमा चलखेल गरी सवारी चालक अनुमतिपत्र जारी भएको पाइएपछि यससम्बन्धी छानबिन गरिएको थियो । सवारी चालक अनुमतिपत्र नम्बर क्रमिक रूपमा जारी नभई शंकास्पद देखिएको यातायात व्यवस्था विभागले जनाएको छ । विभागका प्रविधि निर्देशक मुकेश रेग्मीको संयोजकत्वमा गठित समितिले जारी १ लाख २ हजार ७ सय ११ वटा लाइसेन्स शंकास्पद रहेको निष्कर्ष निकालेको हो । इलेक्ट्रोनिक ड्राइभिङ लाइसेन्स प्रणालीमा इन्ट्री भइसकेका शंकास्पद विवरण पहिचान गरी उक्त सम्बन्धमा उपयुक्त कारबाही एवं सुधारका लागि सिफारिस गर्न भन्दै विभागले गत मंसिर २१ मा ५ सदस्यीय छानबिन समिति गठन गरेको थियो । प्रतिवेदनअनुसार एपीपी तथ्यांकका रूपमा प्रणालीमा भण्डारण भई बायोमेट्रिक विवरण लिन बाँकी ६१ वटा विवरणलाई प्रणालीबाट खारेज गर्न विभागलाई सिफारिस गरेको छ । माइग्रेटेड एप का रूपमा प्रणालीमा भण्डारण भएका तर ड्राइभिङ लाइसेन्स एन्ड रजिस्ट्रेसन सिस्टम एवं इलेक्ट्रोनिक ड्राइभिङ लाइसेन्स एन्ड भेहिकल रजिस्ट्रेसन प्रणालीमा एप्लिकेन्ट आईडी समान नरहेका बायोमेट्रिक लिन बाँकी १५ हजार ६ सय १५ विवरण तत्काल प्रणालीबाट खारेज गर्न विभागसमक्ष समितिले सिफारिस गरेको छ । इलेक्ट्रोनिक ड्राइभिङ लाइसेन्स एन्ड भेहिकल रजिस्ट्रेसन प्रणालीमा पेपर कार्ड विवरणका रूपमा इन्ट्री भई ड्राइभिङ लाइसेन्स एन्ड रजिस्ट्रेसन प्रणालीमा लाइसेन्स नम्बर फेला नपरेका र बायोमेट्रिक लिन बाँकी २ हजार २ वटा विवरण खारेज गर्न पनि समितिले विभागमा सिफारिस गरेको छ । इलेक्ट्रोनिक ड्राइभिङ लाइसेन्स एन्ड भेहिकल रजिस्ट्रेसन प्रणालीमा पेपर कार्ड इन्ट्रीका रूपमा रहेको तर बायोमेट्रिक लिन बाँकी ११ हजार ४ सय ४९ वटा विवरण खारेज गर्न समितिले माग गरेको छ । माइग्रेटेड एपका रूपमा प्रणालीमा भण्डारण भएका तर ड्राइभिङ लाइसेन्स एन्ड रजिस्ट्रेसन प्रणाली र इलेक्ट्रोनिक ड्राइभिङ लाइसेन्स एन्ड भेहिकल रजिस्ट्रेसन प्रणालीमा एप्लिकेन्ट आईडी म्याच नभएका अनि बायोमेट्रिक लिइसकेका १५ हजार २ सय ३८ वटा विवरण शंकास्पद भएकाले जुन यातायात व्यवस्था कार्यालयबाट इन्ट्री भएको हो, सोही कार्यालयमा निश्चित अवधि किटान गरी रुजु गर्न विभागसमक्ष सिफारिस गर्ने समितिको प्रतिवेदनमा उल्लेख छ । पेपर कार्ड विधिमार्फत इलेक्ट्रोनिक ड्राइभिङ लाइसेन्स एन्ड भेहिकल रजिस्ट्रेसन प्रणालीमा विवरण इन्ट्री भई ड्राइभिङ लाइसेन्स एन्ड रजिस्ट्रेसन प्रणालीमा विवरण फेला नपरेका ५८ हजार ३ सय ४६ विवरण सम्बन्धित यातायात व्यवस्था कार्यालयलाई निश्चित अवधि किटान गरी रुजु गर्न विभागसमक्ष समितिले सिफारिस गरेको छ । विभागको सूचना प्रविधि शाखाको राय परामर्श लिई थप अनुसन्धान तथा अभिलेखीकरणका लागि नेपाल प्रहरीको केन्द्रीय अनुसन्धान ब्युरो, अख्तियार दुरुपयोग अनुसन्धान आयोगमा लेखेर पठाएको र त्यसको जानकारी भौतिक पूर्वाधार तथा यातायात मन्त्रालय पठाइएको विभागको महानिर्देशक उद्धव रिजालले बताए । इलेक्ट्रोनिक ड्राइभिङ लाइसेन्स एन्ड भेहिकल रजिस्ट्रेसन प्रणालीमा शंकास्पद रूपमा भण्डारण भएका तथ्यांकको छानबिन गर्न गठित समितिले दिएको प्रतिवेदनको सुझावसहित प्रणालीमा रहेका लाइसेन्सका विवरण रद्द गर्ने र उक्त सम्बन्धमा आउने गुनासो सम्बोधन गर्न अनलाइन रेस्पोन्स प्रणाली विकास गरिने भएको छ । हामीले गरेको निर्णयलाई मन्त्रालयले सदर गरिदिएको छ, सम्बन्धित प्रदेश सरकारलाई ७१ हजार ७ सय ९७ लाइसेन्सको विवरण भेरिफिकेसनका लागि पठाउने निर्णय भएको छ, महानिर्देशक रिजालले भने, बुधबारबाट गुनासो सुन्ने अनलाइन प्रणाली विभागमा चालु गर्छौं । उनका अनुसार ३० हजार ९ सय १४ लाइसेन्सको विवरण रद्द हुनेछ । लाइसेन्सको विवरण प्रणालीभित्र बसेको छ, पूरा छैन, फोटो छैन, बायोमेट्रिक गरेको छैन, जुन बेच्न तयार गरेको विवरण हो, उनले भने, बेवारिसे रहेको विवरणलाई प्रणालीबाट हटाएका छौं । यो विवरणमा नयाँ लाइसेन्स नबन्ने उनको भनाइ छ । जुनजुन कार्यालयमा यस्ता लाइसेन्स बने, त्यो विवरण त्यहीँ पठाउँछौं, उनले भने, यो पनि प्रणालीमा खोज्दा भेटिएन भने सम्बन्धित प्रदेश यातायात कार्यालयले रद्द गर्छन् । यातायात व्यवस्था विभाग स्रोतका अनुसार ०७२ यता जोजो महानिर्देशक भए, उनीहरूको कार्यकालमा शंकास्पद लाइसेन्स जारी भएको पाइएको छ । प्राप्त विवरणअनुसार ०७२ यता महानिर्देशकका रुपमा चन्द्रमान श्रेष्ठ, रूपनारायण भट्टराई, लावण्यकुमार ढकाल, कुमारप्रसाद दाहाल, गोगनबहादुर हमाल, नमराम घिमिरे, सुरेश राउत, टोकराज पाण्डे, तुलसीनाथ गौतम र नारायणप्रसाद भट्टराई थिए । यहाँ महानिर्देशकले थाहै नपाई कर्मचारीले प्रणालीमा मिलाएर लाइसेन्स जारी गरिदिन्छन्, विभागका एक कर्मचारीले भने, लामो समयदेखि यहीँ बसेर काम गर्ने कर्मचारी यस्ता काममा बढी जानकार हुन्छन् । एउटै कर्मचारी विभागमा लामो समयसम्म बसिरहँदा पनि यस्ता विकृति आउने गरेको ती कर्मचारीको भनाइ छ ।"
पाकिस्तानसँग नेपाल पराजित,(काठमाडौं)पाकिस्तानले आईसीसी यू१९ विश्वकप क्रिकेटमा नेपाललाई ५ विकेटले पराजित गरेको छ । पाकिस्तानले बुधबार १ सय ९८ रनको लक्ष्य ४७४ ओभरमा पूरा गर्दै लगातार दोस्रो जित हात पार्यो । लगातार दोस्रो हार भोगे पनि नेपालको सुपर सिक्समा पुग्ने सम्भावना अझै सकिएको छैन । पाकिस्तान र न्युजिल्यान्डले पहिलो दुई खेल जितेर सुपर सिक्समा स्थान सुरक्षित गरिसकेका छन् । नेपाल र अफगानिस्तानले पहिलो दुई खेल हारेका छन् । यी दुई टोलीले शुक्रबार समूह डी को अन्तिम खेलमा प्रतिस्पर्धा गर्नेछन् । विजेता टोली पाकिस्तान र न्युजिल्यान्डसँगैं अघिल्लो चरणमा पुग्नेछ । न्युजिल्यान्डले पहिलो खेलमा नेपाललाई ६४ रनले हराएको थियो । अजान अवाइसले अविजित ६३ रन बनाउँदै पाकिस्तानलाई विजय दिलाए । नेपालविरुद्ध यो उनको लगातार दोस्रो अविजित अर्धशतक हो । डिसेम्बरमा यूएईमा सम्पन्न एसीसी यू१९ एसिया कपमा पनि उनले नेपालविरुद्ध अविजित ५६ रन बनाएका थिए । दक्षिण अफ्रिकाको इस्ट लन्डनस्थित बफेलो पार्कमा उनले ८२ बल खेल्दै ६ चौका प्रहार गरे । अर्का अविजित ब्याटर हारुन अर्सादले १५ रन बनाए । ओपनरद्वय सामिल हुसैन र सहजाइब खानले समान ३७ रन बनाएर पाकिस्तानलाई राम्रो सुरुआत दिलाए । आकाश चन्दले दुवैलाई ३ बलको अन्तरमा आउट गरी नेपाललाई खेलमा फर्काएका थिए । अराफत मिनहासलाई ८ रनमा आउट गरी आकाशले अर्को सफलता पाए । कप्तान साद बैगलाई आकाश त्रिपाठीले शून्यमा आउट गरे । अहमद हसनले २९ रन जोडे । नेपालबाट आकाशले ९ ओभरमा ३४ रन खर्चेर ३ तथा दीपेश कँडेल र आकाशले ११ विकेट लिए । यसअघि टस जितेर ब्याटिङ गरेको नेपाल निर्धारित ५० ओभर खेल्दै १ सय ९७ रनमा अलआउट भयो । नेपालले आक्रामक सुरुआत गरेको थियो । अर्जुन कुमाल र प्रतियोगितामा पहिलो खेल खेलिरहेका विपिन रावलले ४ ओभरमा २९ रन जोडेका थिए । पाँचौं ओभरमा अहमद हुसैनले अर्जुनलाई ६ रनमा बोल्ड गरेर पाकिस्तानलाई पहिलो सफलता दिलाए । उनीपछि आएका आकाश पनि ६ रनमै आउट भए । विपिनले सर्वाधिक ३९ रन बनाए । उनले ६८ बलमा ४ चौका र १ छक्का प्रहार गरे । कप्तान देव खनालले २३ रन बनाए । उनले ३७ बलमा ३ चौका प्रहार गरे । उत्तम थापामगर ४ र गुलशन झा १८ रनमा आउट भए । गुलशनले ४७ बल खेले पनि कुनै बाउन्ड्री प्रहार गर्न सकेनन् । दीपक डुम्रेले १ छक्का प्रहार गर्दै ५८ बलमा २६ रन बनाए । दीपेशले १७ बलमा २ चौकासहित १३ रन बनाए । इनिङ्सको अन्तिम दुई बलमा अराफतले सुवास भण्डारी र दुर्गेश गुप्तालाई आउट गरे । सुवासले २४ बल खेल्दै २० रन बनाए । आकाश ११ बलमा १ चौका र १ छक्कासहित १६ रनमा अविजित रहे । पाकिस्तानबाट मिनहासले १० ओभरमा २ मेडन राख्दै २३ रन खर्चेर ३ तथा उवेद साह र अहमद हुसैनले २२ विकेट लिए ।
आर्मी लय समाउँदै,"लुम्बिनी (कास) प्रधानमन्त्री कप राष्ट्रिय पुरुष क्रिकेट प्रतियोगितामा त्रिभुवन आर्मी क्लबले सिद्धार्थ क्रिकेट रंगशालामा बुधबार घरेलु टोली लुम्बिनी प्रदेशलाई ६५ रनले हराएको छ ।बाक्लो हुस्सुका कारण ५० ओभरको खेल २६ ओभरमा झारिएको थियो । २६ ओभरमा १ सय ७१ रनको विजय लक्ष्य पछ्याएको लुम्बिनीले ८ विकेट गुमाई १ सय ५ रनमात्र बनाउन सक्यो । लुम्बिनीका कृष्ण कार्कीले सर्वाधिक ३५ रन बनाए । ६२ बल खेलेका उनले ३ चौका र २ छक्का प्रहार गरे । मृनाल गुरुङले १८, मोहम्मद हुसेनले १५ र अभिषेक गौतमले ११ रन बनाए । लुम्बिनीलाई सस्तैमा समेट्न आर्मीका कुशल मल्ल एक्लैले ४ विकेट लिए । सोमपाल कामीले २, शाहब आलम र अविनाश कर्णले ११ विकेट लिए ।यसअघि टस हारेर ब्याटिङ गरेको आर्मीले २६ ओभरमा ७ विकेट १ सय ७० रन बनाएको थियो । आर्मीका इमरान शेखले ७० बलमा ७ चौका र एक छक्कासहित सर्वाधिक ६७ रन बनाए । कप्तान विनोद भण्डारीले ३४, भीम सार्कीले २४ र सन्तोष कार्कीले ११ रन बनाए । लुम्बिनीका मोहम्मद हुसेन र नर सार्कीले २२ तथा निर्मल गुरुङ र कृष्ण कार्कीले ११ विकेट विकेट लिए ।आर्मीका इमरान शेख प्लेयर अफ द म्याच घोषित भए । बुधबारको नतिजापछि आर्मी ६ खेलबाट ८ अंकसाथ तेस्रो स्थानमा उक्लिएको छ । समान अंकसहित सुदूरपश्चिम प्रदेश नेट रनरेटका आधारमा दोस्रो स्थानमा छ । अपराजित रहँदै नेपाल पुलिस क्लब १० अंकसहित शीर्षस्थानमा छ । लुम्बिनी २ अंकसाथ नवौं स्थानमा छ ।"
भरतको गोलमा आर्मीको यात्रा,"(पोखरा)कप्तान भरत खवासको नायकत्वमा विभागीय टोली त्रिभुवन आर्मी क्लब बुधबार नवप्रवेशी टिम नवलपुरको राइजिङ स्टार क्लबलाई १० ले हराउँदै २३ औं आहारारा पोखरा गोल्डकप फुटबल प्रतियोगिताको क्वाटरफाइनल पुगेको छ । पोखरा रंगशालामा आर्मीका लागि २७ औं मिनेटमा कमल थापाको क्रसमा पेनाल्टी बक्सबाट डाइभिङ हेड गर्दै भरतले गोल गरेका हुन् । धेरै नयाँ खेलाडी मैदानमा उतारेको आर्मीलाई दोस्रो हाफमा दबाबमा राखे पनि राइजिङले गोल गर्न नसक्दा डेब्यु खेलबाटै घर फर्कनुपर्यो । आर्मीका कप्तान भरत म्यान अफ द म्याच बने ।भरतसँगै राष्ट्रिय टिमबाट खेलेका जिलेप्सीजंग कार्की, दिनेश हेम्जन र विमल पाण्डे पहिलो रोजाइमै रहे । विकेश कुथु टिम लाइनअपमा परेनन् । राइजिङ स्टारको कप्तानी विनोद केवतले सम्हाले । यो टिमबाट ए डिभिजन लिग खेलिसकेका विशाल सुनार र रुपेश केसी खेले । खेलको सुरुआतबाट आर्मी र राइजिङ स्टारबीच खेल प्रतिस्पर्धात्मक देखिएको थियो । खेलको पाँचौं मिनेटमा राइजिङ स्टारका कप्तान विनोद केवतले दायाँ भागबाट प्रहार गरेको लङ सट फ्रेममा पर्न सकेन । खेलको नवौं मिनेटमा आर्मीले पाएको राम्रो मौका सदुपयोग गर्नबाट चुक्यो । जिलेस्पीजंग कार्कीले बक्समा बल पाए पनि पोस्टको दिशा दिन सकेनन् । नयाँ खेलाडी समावेश भएकाले मिडफिल्डरको अभाव आर्मीमा देखियो । यसअघि आर्मीका मिडफिल्डर सेसेहाङ राई यसपालि मछिन्द्रबाट खेल्दैछन् ।खेलको १३ औं मिनेटमा भरत चौधरीको पासमा कप्तान भरतले बक्सबाट हेड गरेको बल पोस्टभन्दा माथिबाट जाँदा आर्मीले अवसर गुमायो । हेड गर्दा लडेपछि भरत केही समस्यामा देखिए । मेडिकल टिमको सामान्य उपचारपछि उनी पुनः मैदान प्रवेश गरे । खेलको ६२ औं मिनेटमा भरतको क्रसमा रासबहादुर मगरले बक्सबाट हेड गरेका थिए । तर राइजिङका गोलकिपर विशाल सुनारले सहजै बल बचाए ।दर्शकको साथ पाएको राइजिङ स्टारले दोस्रो हाफमा केही राम्रा अवसर खेर फाल्यो । खेलको ७९ औं मिनेटमा राइजिङका फागुराम थारुले प्रहार पोस्ट नजिकैबाट बाहिरियो । खेलको ८४ औं मिनेटमा फागुरामले अर्को मौका चुकाए । अमन लामाले दिएको पासमा फागुरामले करिब २५ यार्डबाट गरेको शक्तिशाली प्रहार क्रसबार माथिबाट बाहिरियो । आर्मीको आहारारामा १५ औं सहभागिता हो । यद्यपि तीनपल्ट फाइनल पुगे पनि आर्मीले उपाधि जित्न सकेको छैन । आर्मीले क्वाटरफाइनलमा साबिक विजेता संकटा क्लबसँग माघ १४ मा खेल्नेछ । बिहीबार मछिन्द्र र जावलाखेलबीच प्रतिस्पर्धा हुनेछ । यसपल्ट आयोजक सहारा क्लबले दर्शकका लागि फ्यान अफ द म्याच पुरस्कार राखेको छ ।"
दाङ क्रिकेट लिग फागुन २६ देखि,"दाङ (कास) सर्वाधिक पुरस्कार राशिको दाङ क्रिकेट लिग (डीसीएल २) को दोस्रो संस्करण हुन भएको छ । क्रिकेटलाई व्यावसायिक बनाउने लक्ष्यसाथ जिल्ला क्रिकेट संघ दाङले फागुन २६ देखि घोराहीमा लिग आयोजना गर्दै छ । दाङ क्रिकेट लिग लुम्बिनी प्रदेशकै ठूलो राशिको फ्रेन्चाइज लिग रहेको संघका अध्यक्ष प्रदीप मजगैयाले बताए । प्रतियोगितामा खेल्ने टिमले अक्सनमार्फत खेलाडी खरिद गर्नुपर्ने व्यवस्था गरिएको छ ।प्रत्येक टिमले ५ जनासम्म राष्ट्रिय तथा अन्तराष्ट्रिय खेलाडीसहित दाङ जिल्लाका यू१६ का २, यू१९ का २ र सिनियर ५ सहित १४ खेलाडीको टिम बनाउनुपर्ने व्यवस्था गरिएको छ । त्यसमा १२ खेलाडी अक्सनमार्फत छनोट हुनेछन् । एकएक मार्की र टिम कप्तानका रूपमा टिम मालिकहरूले अधिकतम मूल्यमा आफैं छनोट गर्न पाउने व्यवस्था गरिएको संघका सचिव सन्जु केसीले बताए ।टिम मालिकलाई खेलाडी खरिदका लागि न्यूनतम १ लाख ९४ हजारदेखि २ लाख ५० हजारसम्म खर्च गर्नसक्ने व्यवस्था गरिएको छ । लिगका विजेताले २ लाख ५० हजार र उपविजेताले १ लाख रुपैयाँ प्राप्त गर्नेछन् ।"
पहिलो दिन शुक्रलाई अग्रता,"धरान (कास) नेपाल नम्बर एक गल्फर शुक्रबहादुर राईले सूर्य नेपाल इस्टर्न ओपन गल्फको पहिलो दिन बुधबार ३ अन्डर ६७ को स्कोरसहित अग्रता लिएका छन् । डिफेन्डिङ च्याम्पियन शुक्रले धरानका अर्का गल्फर नीरज तामाङलाई १८ होल समाप्तिमा १ स्ट्रोकले पछि पारेका थिए । नीरज २ अन्डर ६८ सहित दोस्रोमा छन् । एमेच्योरद्वय युवराज भुजेल र पदम हाङ संयुक्त तेस्रो स्थानमा रहे । उनीहरूले १ अन्डर ६९ स्कोर गरे । पूर्व नम्बर एक गल्फर भुवन नगरकोटी इभनपार ७० सहित पाँचौं र १ ओभर ७१ स्कोरमा रामे मगर छैटौं स्थानमा छन् । स्थानीय प्रो सविन सापकोटा र देवराज पाख्रिनले २ ओभर ७२ सहित संयुक्त सातौं स्थान ओगटे । भेट्रान गल्फर दीपक मगर ३ ओभर ७३ सहित नवौं स्थानमा रहँदा धनबहादुर थापा र एमेच्योर गजेन्द्र गुरुङ संयुक्त दसौं स्थानमा छन् । उनीहरूले ४ ओभर ७४ मा दिनको खेल टुंग्याए ।भारतीय गल्फ टुरमा २०२४ सिजनका लागि कार्ड जोगाएर फर्किएका शुक्रले धरानको घरेलु कोर्समा राम्रो सुरुआत गरे । ५ पारको तेस्रो होलमा इगलको सफलता प्राप्त गरे । तर, लगत्तै चौथो होलमा डबल बोगीको सामना गरे । यसपछि पाँचौंदेखि सातौं र नवौं होलमा बर्डीको सफलता प्राप्त गर्दै फ्रन्टनाइन ४ अन्डर ३२ मा सके । ब्याकनाइनमा उनले लय गुमाए । १३ औं होलमा दिनको दोस्रो डबल बोगी खेपेका शुक्रले १२ र १६औं होलमा ११ शट बचाए । तर १७ औं होलको बोगीले ब्याकनाइन १ ओभर ३५ मा पूरा गरे । तीन दिने ५४ होलको प्रतियोगितामा ३० प्रो र १७ एमेच्योर गल्फरको सहभागिता छ ।"
