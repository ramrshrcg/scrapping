शीर्षक,विवरण
देश नलडेको युद्धमा नागरिकको मृत्यु कहिलेसम्म ?,"(काठमाडौं)सरकारले औपचारिक रूपमा जानकारी नगराए पनि रुसयुक्रेन युद्धमा मारिने नेपालीको संख्या ११ पुगिसकेको छ । थप अरू पनि मारिएको अनौपचारिक सूचना छ, तर पुष्टि हुने विवरण आइसकेका छैनन् । एकपछि अर्को गर्दै सार्वजनिक भइरहेका मृत्युका घटनाबाट सजिलै अनुमान गर्न सकिन्छ यो शृंखला यत्तिमै रोकिने देखिँदैन । रुसी सेनामा भर्ती भएर युक्रेनविरुद्धको लडाइँमा मारिएका नेपालीमध्ये सबैजसो निम्न मध्यम वर्गीय परिवारका सदस्य छन् । धेरैजसोको विगत प्रहरी वा नेपाली सेनामा भर्ती भएको देखिन्छ । कतिपय बीचमै जागिर छोडेर र कतिपय अवकाशपछि रुसी सेनामा भर्ती हुन पुगेका हुन् । मारिएकामध्ये धेरैजसो संगठित मानव तस्करका सदस्यलाई रकम बुझाएर भिजिट भिसामा दुबई हुँदै त्यहाँबाट रुस पुगेको देखिन्छ । केही भने कतार वा दुबईमा काम गर्दागर्दै आकर्षक कमाइको प्रलोभनमा परेर रुस पुगेका छन् । मृत्यु भएका ११ मध्ये कुन्दनसिंह नागलबाहेक १० को पृष्ठभूमि, उनीहरूको बाध्यता र परिवारमा परेको शोकको विवरण हामीले संकलन गरेका छौं । अन्तिमपल्ट अनुहार हेर्ने धोकोलाई मनमै अँठ्याएर कुशको शव बनाएर दाहसंस्कार गर्नुपर्नर् ेबाध्यतादेखि शव ल्याउन सकिन्छ कि भनेर परिवारजनले गरिरहेको हारगुहारको कथा सुन्दा मृत्युको यो भयावह शृंखला कति गहिरो छ भनेर थाहा हुन्छ । रुसी सेनामा भर्ती भएका लमजुङको दूधपोखरी गाउँपालिका१ का ३२ वर्षीय साजन गुरुङको पनि मृत्युको खबर सार्वजनिक भइसकेको छ । विस्तृत विवरण आइसकेको छैन । आठ वर्ष पहिले मलेसिया गएका साजन ९ महिनामै गाउँ फर्किएर माओवादी पार्टीमा जोडिएका थिए । परिवारका सदस्यका अनुसार दूधपोखरी गाउँपालिका कमिटीका वाईसीएल अध्यक्षसमेत रहेका उनी झन्डै १० लाख खर्चेर रुस पुगीवरी सेनामा भर्ती भएका थिए । युक्रेनी सेनाविरुद्ध लड्दालड्दै बन्धक भएका चार नेपालीबारे पनि सामाजिक सञ्जालबाट भिडियो फुटेज बाहिर आइरहेका छन् । जसमा राजापुर गाउँपालिका१ बर्दियाका विवेक खत्री, मण्डन देउपुर६, काभ्रेका सिद्धार्थ ढकाल, लेटाङ नगरपालिका२ मोरङका विकास राई र रुन्टीगढी गाउँपालिका८ रोल्पाका प्रतीक पुन छन् । प्यूठान नगरपालिका४ काठेबरका कालबहादुर सुनार एक सातायता छोराको शव पर्खेर शोकपूर्ण समय कटाइरहेका छन् । दुई वर्षअघि रोजगारीको खोजीमा कतार पुगेका ३० वर्षीय सोनु (सोमेस) दुई महिनाअघि रुस पुगेका थिए । रुसी सेनामा भर्ती भएका सोमेसको युक्रेनसँगको युद्धका क्रममा मृत्यु भएको खबर पाएपछि परिवारमा शोक छाएको छ । बाबु कालबहादुरले स्वदेशभित्र रोजगारीको अभावमा आफूले छोरा गुमाएको बताए । देशमै रोजगारी भइदिएको भए ऊ रुस पुग्ने थिएन, उनले भने, आफू विदेश जाँदाको ऋण त तिर्यो तर छोरा फर्किएन । कालबहादुरलाई यतिबेला छोराको मृत्युको शोकसँगै शव आउने हो कि नआउने भन्ने संशयले पनि सताएको छ । घरपरिवारको आर्थिक अवस्था नाजुक रहेको सुनार परिवारका तीन जना रोजगारीका सिलसिलामा भारत तथा कतारमा थिए । बुबा कालबहादुर र कान्छो छोरा अनुज भारतमा काम गर्थे भने सोमेस दुई वर्षअघि कतार उडेका थिए । कतार जानुअघि ७ कक्षासम्म मात्रै पढेका सोमेस पनि रोजगारीका लागि लामो समयदेखि भारत आउजाउ गरिरहेका थिए । भारतमा भनेजस्तो कमाइ नभएपछि सोमेस कतार उडेको कालबहादुरले बताए । परिवारका अनुसार कतारबाट रुस जान सोमेसले साढे चार लाख रुपैयाँ दलाललाई बुझाएका थिए । आफ्नो र आमाको गरगहना बेचेर तथा भारतमा रहेका भाइ अनुजको १ लाख थपेर रकम कतार पठाइदिएको सोमेसकी श्रीमती मायाको भनाइ छ । रुस पुगेपछि गत मंसिर २२ सम्म परिवारको नियमित सम्पर्कमा रहेका सोमेस त्यसपछि बेखबर बने । त्यसअघि उनले परिवारका सबैलाई रुसी सेनामा भर्ती भएर तालिममा सहभागी भएका विभिन्न तस्बिर पठाउँथे । पछिल्लो पल्ट सोमेससँगै लडाइँमा संलग्न बर्दियाका एक साथीले सामाजिक सञ्जालमार्फत उनको मृत्यु भएको सूचना दिएका थिए । यतिबेला कालबहादुर छोराको शव ल्याउन सकिन्छ कि भनेर आफन्त र चिनेजानेकालाई परराष्ट्र मन्त्रालय र अन्य सरकारी निकायमा बुझ्न पठाइरहेका छन् । शव ल्याउन पाए अन्तिमपल्ट अनुहार हेर्न पाइन्थ्यो भन्ने धोको त उनले साँचेका छन् तर उनी आफैंमा विश्वस्त छैनन् । उनले भने, शव ल्याउनै नसकिने पक्का खबर हुन्थ्यो भने हामी विधिअनुसार कुशको शव बनाएर अन्तिम संस्कार गर्थ्यौं । दुई महिनायता शवको उस्तै पट्यारलाग्दो प्रतीक्षामा छन्, पोखरा रानीपौवामा किराना पसल चलाइरहेका धनराज राई । गत कात्तिकमा कन्सल्टेन्सीमार्फत विद्यार्थी भिसामा रुस पुगेका उनका २६ वर्षीय छोरा देवान रुसी सेनामा भर्ती भएर युक्रेनविरुद्धको युद्धमा मारिए । खासमा देवान रसिया जाने योजनामा थिएनन् । १२ कक्षा उत्तीर्ण गरेपछि उनले दक्षिण कोरिया जान ईपीएसमा नाम निकालेका थिए । कोरोना महामारीपछि कोरिया लैजाने प्रक्रिया रद्द भयो । त्यसपछि उनी पढ्दै कमाउने भनेर रुस पुगे । त्यहाँ पुगेपछि प्रलोभनमा परेर रुसी सेनामा भर्ती हुन पुगे । हामीले त्यस्तो लडाइँ चलेको छ, खतरा छ भन्दा उसले बाहिर हल्ला भएजस्तो खतरा छैन, मेरो चिन्ता गर्नु पर्दैन भन्थ्यो, धनराजले भने, पहिलो महिनाको तलब भनेर ३ लाख रुपैयाँ पठाएको थियो । धनराजको अन्तिमपल्ट असोज १७ मा देवानसँग फोनमा कुराकानी भएको थियो । त्यतिबेला देवानले आफू बसिरहेको क्याम्पबाट १५ दिनका लागि अर्को क्याम्पमा जाने र त्यहाँ फोन, इन्टरनेट केही नहुने जानकारी दिएका थिए । त्यसपछि उनको कहिल्यै फोन आएन । युक्रेनविरुद्ध लड्दालड्दै असोज २२ मा देवानको निधन भयो । परिवारले यो खबर मंसिर १ मा पायो । छोराको निधनको खबरपछि धनराज परराष्ट्र मन्त्रालय पुगे । शव ल्याइदिन निवेदन बुझाए । शव आउने आशामा कहिले रुसस्थित नेपाली दूतावासमा फोन घुमाए, कहिले परराष्ट्र मन्त्रालयको कन्सुलर विभाग धाए । दुई महिनाको पर्खाइपछि रुसस्थित नेपाली दूतावासले शव पठाउन नसक्ने टुंगो दियो । दूतावासको आग्रहअनुसार धनराजले आइतबार पोखरा१३ को वडा कार्यालयबाट देवानको उतै सद्गत गर्ने अनुमतिसहितको सिफारिसपत्र पठाए । उनका अनुसार कन्सुलर विभागमा इमेल गरेको पत्र दूतावासमा पुगिसकेको छ । त्यो पत्र रुसको रक्षा मन्त्रालय हुँदै सैनिक ब्यारेक पुग्नुपर्ने रहेछ, उनले भने, त्यसपछि मात्रै सद्गत गरेर अस्तु र फोटो नेपाल पठाउने रहेछन् । अझै १०१५ दिन लाग्छ होला । रुसमा सद्गत भएपछि पुर्ख्यौली घर उदयपुर पुगेर परम्पराअनुसार काजकिरिया गर्ने उनले सुनाए । छोरा फर्किएन, अब शव पनि नआउने भयो, उनले भने, क्षतिपूर्ति पाउने नपाउने केही थाहा छैन । पाए पनि लामो कागजी प्रक्रिया पूरा गर्नुपर्छ भन्छन् । स्याङ्जा वालिङ नगरपालिका१४ मान्खुस्थित अर्याल परिवार पनि शोकमा छ । नेपालबाट दुबई हुँदै कात्तिक ३ मा रुस पुगेका हरिप्रसाद अर्याल पाँचौं दिनमा रुसी सेनामा भर्ती भएका थिए । त्यसपछि उनले फौजी जीवनका फोटो र भिडियो फेसबुकमा पोस्ट गरिरहेका थिए । पछिल्लो पटक मंसिर १८ मा भिडियो पोस्ट गर्दै लेखे, यस्तै छ जिन्दगी, बाँचे भेट मरे त यत्तिकै । मंसिर १९ पछि भने उनी परिवारसँगको सम्पर्कबाहिर भए । परिवारका सदस्यले सोधीखोजी गर्दा हरिको मृत्यु भएको अपुष्ट खबर आइपुग्यो । पुस १७ मा परराष्ट्र मन्त्रालयको कन्सुलर विभागले वडाध्यक्ष बोधराज कुँवरलाई आधिकारिक जानकारी गराएपछि मात्रै दाइ राजुले घरपरिवारमा भाइको निधन भएको खबर सुनाए । १२ कक्षा उत्तीर्ण गरेका हरिप्रसाद १८ वर्षको उमेरमा नेपाली सेनामा भर्ती भएका थिए । बुबा भारतीय पेन्सनर, दुई दाइ कमल र राजु दुबईमा काम गर्थे । नेपाली सेनाको कमाइले उनलाई चित्त बुझेन । दक्षिण कोरिया जान भाषा सिके, परीक्षा दिए तर नाम निस्किएन । ओमन प्रहरी र कुवेतमा समेत आवेदन दिए । त्यता पनि असफल भएपछि उनी विरक्तिएका थिए । भाइलाई दुबई नै बोलाउने तयारी भइरहँदा कसैलाई खबर नगरी रुस पुगेको राजु बताउँछन् । घरपरिवारको सरसल्लाहमा जान्छु भनेर गएको पनि होइन, एक्कासि त्यस्तो सुन्नुपर्यो, उनले भने, सेनाको जागिर छोडेपछि यता हुन्छ कि उता हुन्छ भन्दाभन्दै कतै नभएपछि रुस गएको हो ।हरिप्रसादको परिवारले पनि उनको उतै सद्गत गर्न वडाबाट कागजपत्र बनाएर कन्सुलर विभाग हुँदै रुसस्थित नेपाली दूतावासमा पठाइसकेको छ । भाइ छैन भन्ने भइसकेपछि अब उताको बाटो हेर्दैनौं, आफ्नै तरिकाले दाहसंस्कार गर्छौं, राजुले भने । माघ ५ गते कुशको शव बनाएर दाहसंस्कार गर्ने परिवारको तयारी छ ।रुसी सेनामा भर्ती भएर ज्यान गुमाउनेका कतिपय परिवारले शव नआउने भएपछि कुशको शव बनाएर काजकिरिया गरिसकेका छन् । दोलखाको मेलुङ गाउँपालिका६ सुनुवारपानी टोलका राजकुमार कार्कीको शव ल्याउन सम्भव नभएपछि परिवारले कुशको शव बनाएर अन्त्येष्टि गरिसके । विदेश जाने ताकमा महिनौंदेखि यताउति गरिरहेका राजकुमारले गत असोजमा टिकटकबाट रुसी सेनामा भर्ती खुलेको सूचना पाए । यही सूचनाको लहरो समात्दै मानव तस्करका एजेन्टमार्फत असोज १७ मा भिजिट भिसामा रुस पुगे । रुसी सेनामा भर्ती भएको डेढ महिना पनि नपुग्दै ज्यान गुमाए । यो खबर मंसिर १२ मा उनको घरमा परराष्ट्र मन्त्रालयले औपचारिक रूपमा पठायो । २०६४ सालमा सशस्त्र प्रहरीमा भर्ती भएका राजकुमारले ६ वर्षपछि २०७० सालमा जागिर छोडेका थिए । केही समय व्यापार व्यवसायमा लागेका उनी कोभिड महामारीपछि ऋण लागेको भन्दै अरू अवसरको खोजीमा हिँडिरहेका थिए । उनका दाइ सुमनकुमारले आर्थिक संकटमा परेपछि भाइ विक्षिप्तजस्तै भएको र जस्तोसुकै काममा पनि जान तम्सिएको बताए । विदेश जाने हुटहुटीमा थियो तर रुसको सेनामा गएको पत्तो भएन । हामीले पनि उता पुगेपछि मात्रै थाहा पायौं, उनले भने । ऋणको भारीले जोखिम मोल्दा भाइ नै गुमाउनुपरेको उनले बताए । कपिलवस्तुको वाणगंगा नगरपालिका१ मन्द्रेलीटोलका २४ वर्षीय रूपक कार्कीको परिवारले पुस ७ गते कुशको शव बनाएर दाहसंस्कार गरिसकेका छन् । स्थानीय दीपक पन्थीले पैसाको अभावमा स्थानीयले उठाएको डेढ लाख नगद, खाद्यान्न र लत्ताकपडाको भरमा काजकिरिया उम्काइएको बताए । २०७९ जेठ २५ मा पढ्नका लागि रुस उडेका २४ वर्षीय रूपक गत जेठको पहिलो साता रुसी सेनामा भर्ती भएका थिए । तर, डेढ महिना पनि नपुग्दै असार १५ मा परिवारले उनको मृत्युको खबर पायो ।छोराको मृत्युले शोकमा डुबेकी आमा अहिले पनि झोक्राइरहेको अवस्थामा भेटिन्छिन् । घरमा आएका नातेदारसँग खुलेर कुरा गर्न सक्दिनन् । कर्जा लिएर बनाएको सानो घर र त्यही घरजग्गा बन्धकी राखेर १४ लाख खर्चेर छोरालाई रुस पठाएको कार्की परिवारमा अहिले बिचल्ली छ । मृतकका काका गौतम कार्कीले भतिज कहिल्यै नफर्किने बाटोमा हिँडे पनि परिवारमा कर्जाको चिन्ताले थप पीर थपिरहेको बताए । गोरखाको सिरानचोक गाउँपालिका८ जौबारीस्थित लाङदीका थपलिया परिवारले पनि कुशको शव बनाएर दाहसंस्कार गर्नुपर्ला भन्ने कहिल्यै सोचेको थिएन । तर नसोचेकै भइदियो । अध्ययनको सिलसिलामा रुस पुगेका ३० वर्षीय सन्दीप थपलियाको पनि रुसी सेनामा भर्ती भएपछि युद्धका क्रममा मृत्यु भयो । काठमाडौंमा फार्मेसी सञ्चालन गरेर बसिरहेका उनी ल्याब टेक्निसियन पढ्ने भन्दै रुस पुगेका थिए । गत जेठमा परिवारसँग सल्लाहसमेत नगरी रुसी सेनामा भर्ती भए । सेनाको पोसाक लगाएको फोटो पठाएपछि मात्रै परिवारले उनको भर्तीबारे पत्याएका थिए । सन्दीपको मृत्यु असारको अन्तिम साता भए पनि परराष्ट्र मन्त्रालयले कात्तिकमा मात्रै उनको मृत्युको खबर पुष्टि गरेको थियो । एक आफन्तले मृत्युको खबर पाएपछि शव ल्याउन सकिन्छ कि भनेर गाउँकै मान्छे गृहमन्त्री भएकाले भेट्न पुगेको र आफ्नै खर्चमा शव ल्याउँछु भन्दा पनि सम्भव नहुने देखेपछि दसैंको भोलिपल्ट कुशको शव बनाएर दाहसंस्कार गरेको बताए । टीकापुरको दौलतपुर घाटमा कुशको शव बनाएर ३६ वर्षीय भरत शाहको दाहसंस्कार गर्नुको पीडा यो परिवारबाट अझै उत्रिसकेको छैन । तीन महिनाअघि भरत रुसी सेनामा भर्ती हुनकै लागि दुबईस्थित सेक्युरिटी गार्डको काम छाडेर रुस पुगेका थिए । मंसिर १० मा रुसी सेनामा भर्ती भएर युक्रेनविरुद्ध लडिरहेका एक नेपालीले कैलालीको टीकापुर नगरपालिका१ दुर्गानगरमा एक खबर पठाएका थिए । उक्त खबरमा रुसको सीमा क्षेत्रमा गोली लागेर यिनै ३६ वर्षीय भरतको मृत्यु भएको सूचना थियो । खबर पाएको तेस्रो दिन उनका परिवारले टीकापुरको दौलतपुर घाटमा कुशको शव बनाएर अन्तिम संस्कार गरे । सात वर्ष नेपाल प्रहरीमा काम गरेका भरत तीन वर्षअघि राजीनामा दिएर दुबई पुगेका थिए । गार्डको काम गरिरहेकै बेला उनी रुस हान्निएका थिए । मृतकका भाइ नाता पर्ने मंगल शाहले कमाउने व्यक्तिको मृत्युपछि परिवार शोक र ऋणमा एकैचोटि डुबेको बताए । भरत शाहको जस्तै सैन्य पृष्ठभूमि छ, इलाम नगरपालिका९ का गंगाराज मोक्तानको । २०६७ देखि २०७२ सालसम्म नेपाली सेनामा जागिर खाएका उनी २०७६ सालमा वैदेशिक रोजगारीका लागि दुबई पुगेका थिए । परिवारलाई समेत नभनी उनी गत असोजको पहिलो साता दुबईबाट रुस पुगेर सेनामा भर्ती भए । युक्रेनविरुद्धको लडाइँमा कात्तिक २९ मा उनको मृत्यु भए पनि परिवारले भने मंसिर १८ मा परराष्ट्र मन्त्रालयले औपचारिक रूपमा भनेपछि पुष्टि भएको खबर पायो । मृतककी भाउजू याङ्गिला शेर्पाले शव ल्याउन स्थानीय र संघीय सरकारका विभिन्न निकायबाट पटकपटक पहल गर्दा पनि अनिश्चित भएपछि पुस पहिलो साता काजकिरिया गरिएको बताइन् । परिवारका अनुसार दुबईमा भनेजस्तो काम नपाएकाले गंगाराज विकल्पको खोजीमा हिँडिरहेका थिए । त्यही बेला उनी ७ लाख दलाललाई बुझाएर रुस हान्निएका थिए । तर, रुस पुगेका उनी कहिल्यै नफर्किने बाटोमा गए । चितवनको भरतपुर महानगरपालिका७ प्रेम बस्तीस्थित एक घरमा पनि उस्तै पीडा छ । धादिङ खानीखोला नौबिसेका राजकुमार गिरीले जीविकोपार्जनका निम्ति अनेक काम गरे । नौबिसेमा खाजा पसल खोले, सुरक्षा गार्डको काम गरे, खाडीका देशमा रोजगारीका लागि गए । यही दौडधुपपछि उनले प्रेमबस्तीमा सात धुरको घडेरी जोडेर घर बनाई परिवार सारेका थिए । पछिल्लो पटक दुबईमा काम गरिरहेका राजकुमार त्यहींबाट एजेन्टलाई ८ लाख रुपैयाँ बुझाएर भदौ १६ मा रुस पुगे र रुसी सेनामा भर्ती भए । प्रेमबस्तीस्थित घरमा मंसिर १६ को मध्यरातमा नमिठो खबर आयो । राजकुमारकी श्रीमती शर्मिलाले सुनिन्, रुसयुक्रेन युद्धमा खटेका राजकुमार अब यो संसारमा रहेनन् । यस्तो खबरको झन्डै एक महिनापछि पुस १७ मा परराष्ट्र मन्त्रालयले राजकुमारको निधन भएको आधिकारिक पत्र पठायो । त्यसपछि मात्रै उनीहरूको परिवार किरियाकर्ममा बसे । मृत्युको यो खबरपछि शर्मिलालाई जीवनको पूरै खुसी खोसिएझैं लागेको छ । दिदीको यो अवस्था देखेर भाइ मनोज पनि अवाक् हुन्छन् । मनोजका अनुसार भिनाजु १३ वर्षअघि वैदेशिक रोजगारीका लागि कुबेत गएका थिए । कोरोना कालमा फर्केका उनले केही समय चितवन मेडिकल कलेजको शिक्षण अस्पतालमा सुरक्षा गार्डको काम गरेका थिए । डेढ वर्षअघि भने उनी सुरक्षा गार्डकै काममा दुबई गए । दुबईमा खै कसले कुरा गरेछ । त्यसपछि भिनाजु रुस गएर सेनामा भर्ती हुन्छु भन्न थाल्नुभयो, मनोज भन्छन्, हामीले रोक्न खोजेको हो तर जीवन बन्छ, त्यस्तो ठूलो खतरा छैन । केही रिस्क त लिनु पनि पर्छ भन्नुहुन्थ्यो । मनोजले शव मात्रै भए पनि नेपाल ल्याउन सकिन्छ कि भनेर आफूहरू अझै लागिपरेको उनले सुनाए । मान्छेको निधन भएपछि के कसरी भएको हो, जानकारी पाउनुपर्ने, सद्गतका लागि शव पाउनुपर्ने कुरा पहिलो हो । त्यो नै भएको छैन । अरू कुरा के नै भन्ने हो र ? उनी भन्छन् । रुसयुक्रेन युद्धमा स्याङ्जा पुतलीबजार नगरपालिका५ का प्रितम कार्कीले पनि ज्यान गुमाएका छन् । नेपाली सेनाबाट अवकाशप्राप्त ४० वर्षीय प्रितम रुसी सेनामा भर्ती भएको खबर परिवारले तबमात्र पाए, जब उनको निधनको खबर आइपुग्यो । कात्तिक २९ गते भाइटीकाका दिन श्रीमती र दिदीसँग म्यासेन्जरमा कुरा गरेपछि सम्पर्कविहीन भएका प्रितमको दुःखद खबर मंसिर १० मा कन्सुलर विभागले पुतलीबजार नगरपालिका५ को वडा कार्यालयमा दिएपछि बल्ल परिवारले थाहा पाएका हुन् ।अफगानिस्तान जाने भनेर गएका प्रितमको रुसमा निधन भएको खबर आउँदा परिवार, आफन्त, छिमेकी स्तब्ध भएको काकाका छोरा राजेशजंग कार्कीले बताए । त्यतिबेला त्यति साह्रै खतरा छैन भनेर जानुभयो होला, उनले भने, उहाँको निधनपछि परिवारमा के गर्ने, कसो गर्ने भन्ने अन्योल छ । १७ वर्ष नेपाली सेनामा बिताएका प्रितमले ४ वर्षअघि अवकाश लिएका थिए । अवकाशपछि पोखरामा सुरक्षा गार्डको काम गर्दागर्दै छोडेर अफगानिस्तान हान्निए । अफगानिस्तानमा एक वर्ष बिताएर दुई महिनाको छुट्टीमा आए । छुट्टी सकेर असोज १४ मा घरबाट निस्किएका उनी अफगानिस्तान नगई रुस पुगेका थिए । प्रितमको निधनको शोक धान्न ७० वर्षीय बाबु हरिबहादुर र ६२ वर्षीया आमा इन्द्रकुमारीलाई उति सजिलो छैन । प्रितमकी श्रीमती, १० र ५ वर्षका छोरासमेत शोकबाट बौरिन सकेका छैनन् । रुसबाट शव ल्याउने अवस्था नभएपछि परिवारले मंसिर १२ मा कुशको शव बनाएर हिन्दु संस्कारअनुसार दाहसंस्कार गरिसकेको छ । शव ल्याउन नपाइने, खर्च धेरै लाग्ने र अस्तु पनि डीएनए परीक्षण गरेर मात्रै ल्याउनुपर्ने जानकारी परराष्ट्र मन्त्रालयबाट आयो, राजेशले भने, सरकारले अब रुसबाट राहतका लागि पहल गरिदिए परिवारको जीविका धान्ने केही उपाय हुन्थ्यो ।जनकराज सापकोटा (काठमाडौं), दीपक परियार (पोखरा), अर्जुन शाह (धनगढी), रमेशकुमार पौडेल (चितवन), लक्ष्मी गौतम (पाँचथर), मनोज पौडेल (कपिलवस्तु), हरेराम उप्रेती (गोरखा), केदार शिवाकोटी (दोलखा) र शमशेरविक्रम जीसी (प्यूठान)"
बीपी प्रतिष्ठानमा फेरि भद्रगोल,"'पुरानो नियमावलीबारे लोकसेवा मौन' सूर्य संग्रौला, रजिस्ट्रारप्रतिष्ठानले एक वर्षअघि पुरानै नियमावलीअन्तर्गत एक तहको पदोन्नति प्रक्रिया सुरु गरेको हो । तर, २०७२ मा नयाँ संविधानपछि लोकसेवा आयोगले बनाएको नियमावलीका आधारमा पदोन्नति गर्नुपर्ने व्यवस्था छ । लोकसेवाले चाहिँ नयाँ नियमावलीका आधारमा पदोन्नति गर्न पत्राचार गरेको थियो । नयाँ नियमावली पनि बनाउन प्रतिष्ठानले लोकसेवामा पठायो । सिनेटबाट पास गर्न अझै धेरै समय लाग्ने भएपछि एक पटक पुरानै नियमावलीअन्तर्गत दुई तह पदोन्नति हुने व्यवस्था हुँदाहुँदै लोकसेवाले आन्तरिक बढुवा गर्दा एक तह मात्रै हुन्छ भन्ने प्रक्रिया मिलाएर प्रतिष्ठानले दाबी गर्यो । तत्कालीन उपकुलपति ज्ञानेन्द्र गिरीको अध्यक्षतामा पहिलो विज्ञापन भयो । गिरी निलम्बनमा परेपछि रेक्टर सञ्जीवकुमार शर्मालाई निमित्त उपकुलपति बनाइयो । संस्थागत रूपमा विज्ञापन भएका कुरा अन्तर्वार्ताको प्रक्रियामा गयो । शिक्षकको आधाजति र ९७ कर्मचारीको अन्तर्वार्ता भइसकेको थियो । करिब ९ सय २७ स्थायी शिक्षक तथा कर्मचारीको आन्तरिक बढुवाको प्रक्रिया हो यो । डा प्रल्हाद कार्की कामु उपकुलपति भई आएपछि लोकसेवामा उहाँले नै निवेदन हाल्नुभएको हो । लोकसेवाले निवेदनपछि लिखित पत्र आयो । त्यसमा नयाँ नियमावली बनाएर प्रक्रिया अघि बढाउने भनिएको छ । पुरानो नियमावलीबारे के गर्ने भन्नेमा लोकसेवा मौन छ । नयाँ नियमावली हामीले बनायौं । लोकसेवासँग अनौपचारिक छलफल गरियो । कार्यकारी समिति बसेर अघि बढाऊ भन्ने भयो । कामु उपकुलपतिजीले नै कार्यकारी समितिको बैठक डाक्नु भो । बैठक डाकेकै दिन घरायसी काम को समस्या देखाएर शिक्षाध्यक्षलाई निमित्त जिम्मेवारी दिँदै, तपाईंले गर्नु भन्नुभयो । जबकि, कार्यकारिणी समितिको अध्यक्षता निमित्त उपकुलपतिले गर्न मिल्दैन । त्यो भएपछि बैठक रोकियो । उहाँको अनुपस्थितिपछि शिक्षक र कर्मचारी आन्दोलित बने ।"
डोको बुन्दै दृष्टिविहीन,"(काभ्रे)छेवैमा पाट्ने खोला सुसाइरहेको छ । नजिकैको पाट्ने भन्ज्याङ वनबाट झ्याँउकिरीको आवाज आइरहेको छ । यही माहोलमा दिनचर्यामा व्यस्त छन्, बेथानचोक२ गेल्ढुंगाका ५६ वर्षीय रामकृष्ण वाइबाको दम्पती । रामकृष्णको एक हातमा हँसिया र अर्कोमा निगालो छ । निगालोको एक छेउलाई तासेर बिस्तारै चिर्छन् । अन्दाजका आधारमा निगालोका कप्टेरो बनाउँदै चोया निकाल्छन् । दायाँपट्टि कुनामा सेतो छडी छ, जसको सहारामा तीन दशकयता रामकृष्ण हिँडिरहेका छन् । दुवै आँखाको दृष्टि गुमाएका रामकृष्णलाई श्रीमती ईश्वरीले अन्य कामकाजमा सघाउँदै आएकी छन् । श्रीमती र छडीको साथले नयाँ जीवन पाएको छु, उनले सुनाए । सबेरैदेखि बेलुकीसम्म वाइबा दम्पती डोको बुन्नमै व्यस्त हुन्छन् । रामकृष्ण दिनमा ३ वटासम्म डोको तयार गर्छन् । उनका अनुसार भुडे, ढुटे, तिते र सिँगाने गरी ४ जातका निगाला हुन्छन् । डोको बनाउन भुडे जातको निगालो उत्तम हुने उनले सुनाए । नजिकै पाइँदैन, चार घण्टा हिँडेर पाट्ने भन्ज्याङ र ललितपुरको मृग बिसौने सामुदायिक वनमा गएर ल्याउनुपर्छ, उनले भने, पहिले त आफैं खोजेर ल्याइन्थ्यो, अहिले मान्छे पठाउँछु । एक भारी निगालोको १५ सय रुपैयाँ ज्याला तिर्ने गरेको उनले सुनाए । डोको बुनेपछि आकर्षक देखाउन रङ पनि लगाउनुपर्छ, उनले भने, आँखा देख्नेलाई त यो काम झम्मार छ, नदेख्नेलाई त झनै गाह्रो । एक भारी निगालोको ८ देखि ९ वटा डोको बनाउन सकिन्छ । उनी चार थरीका डोको बुन्ने गर्छन् । जेठो डोको (थाङ्ग्रो), जुन पत्कर बोक्नका लागि प्रयोग गरिन्छ । माइलो घाँसे घाँस बोक्न र साइँलो दाउरे मल र दाउरा बोक्न प्रयोग हुन्छ । कान्छो (पानी) पानी बोक्नका लागि प्रयोग हुन्छ । फरकफरक आकारका डोकोको मूल्य पनि फरक छ । थाङ्ग्रो डोको एक हजार, घाँसेको ८ सय, दाउरेको ६ सय र पानीको ५ सय रुपैयाँ पर्छ, उनले भने, सानो बास्केट डोको (सो पिस) ब्रस, मञ्जन राख्ने भाँडो पनि बनाउँछु, त्यसको चाहिँ १ सय पर्छ, यो धेरैले उपहार दिन लैजाने गर्नुहुन्छ । उनीसँग डोको बुन्नेसँगै कोक्रो, डालो, घुम, गुन्द्री, सुकुल बुन्ने सीप पनि छ । जसका लागि श्रीमती ईश्वरीले सघाउने गर्छिन् । डोकोको माग धेरै भए पनि तयार गर्न नसकिएको उनले बताए । डोकोको अर्डर लिएर कोही घरमै आउँछन् । कहिले दम्पती नै डोको बेच्न गाउँतिर जान्छौं, उनले भने । बेलाबेलामा सामुदायिक वनले निगालो निकाल्न नदिँदा केही समय डोको बुन्ने कामै रोक्नुपरेको उनले सुनाए ।सानोमा आमाले बुनेको सम्झँदै उनले डोको बनाउन सिकेको बताए । छामेर अन्दाज गरेको भरमै अहिले डोको तयार गर्छु, उनले भने । त्यसरी डोको बनाउँदै गर्दा कहिले हँसिया त कहिले निगालोको चोयाले काटेर उनको हातमा कैयौं चोटका दाग देखिन्छन् ।२३ वर्षको उमेर हुँदा रामकृष्णलाई आँखा चिलाउने, रातो हुने समस्या भयो । सामान्य सोचेका उनलाई बिस्तारै समस्या बढ्दै गयो । गाउँमै धामीझाँक्रीको झारफुकले नछोएपछि काठमाडौंको वीर अस्पताल गए । डाक्टरले दुवै आँखामा जलबिन्दु भएको भनेपछि झसंग भए । धेरै ठाउँमा धाउँदा पनि उपचार सम्भव भएन, चार वर्षपछि पूर्ण रूपमा दुवै आँखा बन्द भए, उनले भने । जब उनले संसार देख्न छाडे, आफ्नाले पनि साथ दिन छाडे । उनकै जीवन संगिनीले पनि साथ दिइनन् । अस्पतालबाट डिस्चार्ज भएर घर आएँ, उनले भने, चार दिनपछि श्रीमतीले पनि छाडेर गइन्, आमाबुबा गुमाइसकेको थिएँ, आफन्त कसैको पनि साथ पाइनँ ।त्यसपछि इलमको खोजीमा विभिन्न ठाउँ चहारे । दृष्टिविहीनको तालिममा सहभागी भए । यही क्रममा ईश्वरीसँग उनको प्रायः भेट कार्यक्रम र तालिममा हुने गर्थ्यो । प्रेम सम्बन्ध लम्बिँदै गएपछि उनीहरूले २०६० वैशाख ६ गते बिहे गरे । आफू बेरोजगार रहेका बेला ठूलै चुनौतीबीच दृष्टि गुमाएका व्यक्तिलाई जीवनसाथी बनाएको ईश्वरी बताउँछिन् । आँखा नदेख्ने भएपछि उहाँलाई आफ्नै परिवारले पनि हेरेको रहेनछ, घरको अवस्था पनि नाजुक रहेछ, उनले भनिन्, घर लथालिंग रहेछ, लिपपोत गरेर चिटिक्क बनायौं, रोजगारीले मात्रै हुँदैन भनेर आफैंले व्यवसाय गर्ने सोचले दृष्टिकला साबुन उद्योग सञ्चालन गर्यौं, विभिन्न समस्याले साबुन उद्योग चलाउन नसक्ने भएपछि उहाँले डोको बुन्न थाल्नुभयो, मैले पनि हेर्दै सिक्न थालें । ५ वर्षयता आफूहरूले डोको बुन्ने कामलाई व्यावसायिक बनाएको उनले बताइन् ।साबुन उद्योगबाट कमाएको रकमले गेल्ढुंगामा तीन आना जग्गा किनेर एउटा सानो टहरा बनाएको रामकृष्णले सुनाए । उनीहरू ४५ वर्षदेखि यही टहरामा बसिरहेका छन् । अहिलेसम्मको कमाइले छोराको पढाइ र दैनिकी गुजारा चलाएको ईश्वरीले सुनाइन् । छोरा अहिले २० वर्षको भयो, विदेश जाने तयारीमा छ, उनले भने, डोको बुनेरै बचाएको अलिअलि पैसा छ, छोरालाई विदेश पठाउन खर्च जुटाउनै पर्यो । रामकृष्णले अब डोको बुनेरै घर बनाउने योजना पनि बुनिरहेको सुनाए ।दृष्टिविहीन रामकृष्णले पुर्ख्यौली सीपलाई सँगालेर गरिरहेको उद्यम पालिकामै उदाहरणीय भएको बेथानचोक गाउँपालिका अध्यक्ष भगवान अधिकारीले बताए ।"
३४ वर्षीय प्रधानमन्त्रीको काँधमा फ्रान्सेली सपना,"(काठमाडौं) एउटा फ्रान्सेली उखान छ अम्लेट बनाउने हो भने अन्डा फोर्नै पर्छ । यथास्थितिवादको विरोधी भनेर चिनिएका फ्रान्सेली राष्ट्रपति इमानुएल म्याक्रोंले आफ्नो देशको प्रसिद्ध उखानलाई हालै चरितार्थ गरिदिएका छन् एक युवा नेतालाई हालै प्रधानमन्त्रीमा नियुक्त गरेर । भर्खरै ३४ वर्ष पुगेका गाब्रियल अट्टललाई गरेको नियुक्तिको आश्चर्यले मानिसहरूका आँखीभौं खुम्चिएका छन् । गेब्रियल प्रधानमन्त्रीका रूपमा आसीन भएसँगै दुई ठूला अभिलेख फ्रान्सेली इतिहासमा दर्ता भएका छन् । पहिलो, आधुनिक फ्रान्सेली इतिहासमा सबैभन्दा कान्छो प्रधानमन्त्री । र, दोस्रो, पहिलोपटक आफूलाई पुरुष समलिंगी भनेर चिनाउन धक नमान्ने प्रधानमन्त्री पाएको छ फ्रान्सले । गाब्रियल कान्छो प्रधानमन्त्री भन्ने अभिलेख त कुनै समय तोडिन पनि सक्छ । किनकि भविष्यमा उनीभन्दा झन् कान्छो कोही प्रधानमन्त्री हुन सक्ने सम्भावना छँदै छ । आखिर अभिलेखहरू तोडिनकै लागि बनेका हुन्छन् । जस्तो कि, सन् १९८४ राष्ट्रपति फ्रान्कोइस मिट्टर्रान्डले सोसलिस्ट पार्टीका लरेन्ट फाबिअसलाई प्रधानमन्त्री नियुक्त गर्दा उनी ३७ वर्षका थिए । त्यो अभिलेखलाई उनीभन्दा ३ वर्षले कान्छा गाब्रियलले हालै तोडेका हुन् । तर, पहिलो पुरुष समलिंगी प्रधामन्त्रीको परिचय भने स्थायी नै भएको छ । किनभने, अब जति जना समलिंगी प्रधानमन्त्री बने पनि पहिलो स्थान त कसैले लिन सक्ने कुरै भएन । लैंगिक समानताको इतिहासमा एउटा आफ्नै ढंगको अभिलेख राखेका गाब्रियलले प्रधानमन्त्रीका रूपमा बीस महिना आन्तरिक कलह झेलेकी एलिजाबेथ बोर्नलाई प्रतिस्थापन गर्दै पदभार सम्हालेका हुन् । कार्यभार सम्हाल्दा मैले देशका युवतीहरूलाई आफ्नो सपना पूरा गर्न अभिप्रेरित गरेकी थिएँ, किनभने मेरो करिअरले जुनसुकै पृष्ठभूमि भए पनि सपनालाई साक्षात्कार गर्न सम्भव छ भनेर देखाएको छ, ६२ वर्षीय बोर्नले राजीनामाका क्रममा देशवासीलाई गरेको सम्बोधनमा भनेकी थिइन्, आज पनि म सबै महिलाहरूलाई भन्छु दृढ रहनुहोस्, भविष्य तपाईंको हातमा छ । यति भनिसकेपछि उनले गाब्रियललाई आफूले सम्हाल्दै आएको जिम्मेवारी हस्तान्तरण गरेको घोषणा गरेकी थिइन् । बोर्नलाई विस्थापित गर्नुअघि गाब्रिएल शिक्षा मन्त्री थिए । उनले अब जुनमा हुने महत्त्वपूर्ण युरोपेली संसदीय चुनावमा फ्रान्सेली सरकारको नेतृत्व गर्ने जिम्मेवारी पाउनेछन् । फ्रान्समा राजनीतिक दृश्य एकदम विविध छ । जसमा विभिन्न विचारधारा र दृष्टिकोणहरूको प्रतिनिधित्व गर्ने विभिन्न दलको आपसी संघर्ष सधैं देख्न सकिन्छ । बहुदलीय प्रणालीमा चलेको हुनाले राष्ट्रिय सभामा कुनै एक दलले सामान्यतः बहुमत हासिल गर्न सक्ने अवस्था फ्रान्समा छैन । त्यसो हुनाले, लामो समयदेखि फ्रान्समा गठबन्धन सरकारको संस्कृति छ । हालैका दशकहरूमा एउटा प्रमुख गठबन्धनमा नेसनल र्याली (रासेम्बलमेन्ट नेसनल अर्थात् आरएन) र रिपब्लिकनहरू (लेस रिपब्लिकन अर्थात् एलआर) सहित दक्षिणपन्थी पार्टीहरूको गठबन्धन हाबी छ । यी पार्टीहरूले राष्ट्रवाद, रूढिवादिता र बेलायतलेझैं युरोपेली संघबाट बहिर्गमन हुनुपर्छ भन्ने वकालतप्रति संवेदनशीलता प्रदर्शन गर्छन् । रिपब्लिकनहरूले २०१५ मा लोकप्रिय आन्दोलनका लागि संघलाई प्रतिस्थापित गरे । अर्कोतर्फ, सोसलिस्ट पार्टी, ला फ्रान्स इन्सोमाइज र फ्रान्सेली कम्युनिस्ट पार्टीहरूसँग वामपन्थी गठबन्धन छ । यी दलहरूले क्रमशः सामाजिक लोकतन्त्र, लोकतान्त्रिक समाजवाद, वातावरणवाद र साम्यवादको वकालत गर्छन् । यसबाहेक, सन् २०१६ मा वर्तमान फ्रान्सेली राष्ट्रपति इमानुएल म्याक्रोंले स्थापना गरेका पुनर्जागरणजस्ता मझधारका दलहरू छन् । पुनर्जागरणले नवउदारवाद, आर्थिक उदारवाद, केन्द्रवाद (दक्षिणपन्थ र बामपन्थको बीचको मध्य मार्ग) र युरोपेली संघको अवधारणालाई समर्थन गर्छ । यसका अतिरिक्त फ्रान्समा साना राजनीतिक समूहहरू छन्, जस्तै रोयल अलाइन्स, नोवेल एक्सन रोयलिस्ट, र डेमोक्रेटिक र्याली जो राजतन्त्रसँग सम्बन्धित सिद्धान्तलाई पछ्याउँछन् । यसबाहेक, त्यहाँ कम्युनिस्ट गुटहरू पनि छन् जसमा फ्रान्सको मजदुर कम्युनिस्ट पार्टी र स्वतन्त्र श्रमिक दल (ट्रोटस्कीवादी) मुख्य हुन् । एक दशकअघि मात्रै राजनीतिमा लागेका कान्छा प्रधानमन्त्री गाब्रियलको उदय युद्धकालमा नेपोलियनलाई सम्झाउने गरी द्रुत गतिमा भएको मानिन्छ । उनको राजनीतिक यात्रा २०१२ को राष्ट्रपतीय निर्वाचनको अभियानमा फ्रान्सेली राष्ट्रिय सभामा इन्टर्नसिपबाट सुरु भएको थियो । त्यसपछि उनले संसदीय सम्पर्क र भाषण लेखनमा केन्द्रित भएर पाँच वर्ष स्वास्थ्यमन्त्रीको सल्लाहकारका रूपमा काम गरे । २०१४ को नगरपालिकाको चुनावमा समाजवादी पार्टीको सूचीमा पाँचौं स्थान हासिल गरेका उनी अन्ततः स्थानीय सरकारमा प्रतिनिधित्व गर्ने समाजवादी दलका चार पार्षद्मध्ये एक भएका थिए । समाजवादी सूचीका प्रमुखको राजीनामापछि प्रतिपक्षको नेतृत्व सम्हाल्दा उनको भूमिका विस्तार भएको थियो । सन् २०१७ मा फ्रान्सेली राष्ट्रिय सभा चुनावमा उनी राष्ट्रपति म्याक्रोंले स्थापना गरेको पार्टीबाट विजयी भएका थिए । राष्ट्रिय सभामा गतिशील सुरुआतका कारण उनले आफूलाई आशाजनक सांसदका रूपमा अघि सारे । गाब्रियलको बढ्दो लोकप्रियतालाई ख्याल गर्दै म्याक्रोंले २०१८ अक्टोबर १६ मा कनिष्ठ मन्त्री (शिक्षा तथा युवा) नियुक्त गरेका थिए । उल्लेखनीय के भने, २९ वर्षका गोब्रियलले सरकारको सबैभन्दा कान्छो सदस्यका रूपमा त्यतिबेलै लोकप्रियता हासिल गरेका थिए । शिक्षामन्त्रीका रूपमा फ्रान्सेली विद्यालयमा बुर्का लगाउन प्रतिबन्ध गर्दै शिक्षालाई पूर्णतः धर्मनिरपेक्ष बनाउने उनको घोषणाले प्रसिद्धि कमायो । त्यसपछि, उनी २०२० देखि २०२२ सम्म प्रधानमन्त्री जाँ कास्टेक्सको नेतृत्वमा सरकारी प्रवक्ता भए । २०२२ मेमा उनी प्रधानमन्त्री एलिजाबेथ बोर्नको मन्त्रिपरिषदमा मिनिस्ट्री अफ पब्लिक एक्सन एन्ड एकाउन्ट्स का मन्त्री भए । सार्वजनिक प्रशासन र सरकारी खर्चको रुजु गर्ने महत्त्वपूर्ण जिम्मेवारीले गाब्रियलको राजनीतिक अनुभवलाई थप उचाइ प्रदान गर्यो । चलाख र तीव्र रफ्तारका उनलाई आफूले दिएको नयाँ भूमिकामा स्वागत गर्दै राष्ट्रपति म्याक्रोंले सामाजिक सञ्जालमा लेखेका छन्, मलाई थाहा छ म तपाईंको ऊर्जा र मैले घोषणा गरेको पुनर्जागरण र पुनरुत्थान परियोजना कार्यान्वयन गर्ने तपाईंको प्रतिबद्धतामा भरोसा गर्न सक्छु । गेब्रियलको नियुक्तिले फ्रान्सको मात्रै नभई विश्वकै राजनीतिक आकांक्षालाई नयाँ सन्देश दिएको छ । यौनिक अल्पसंख्यकले गर्व गर्नलायक उदाहरण मात्रै फेला पारेका छैनन्, राजनीति प्रौढहरूको हातबाट फुत्काउन सम्भव छ भन्ने देखिएको छ । युरोपेली संघको महत्त्वपूर्ण खेलाडी फ्रान्समा यी युवाको नेतृत्वले पार्ने प्रभावको क्षेत्रीय र वैश्विक परिणाम पनि दूरगामी र महत्त्वपूर्ण हुने निश्चित नै छ । फ्रान्स अर्धराष्ट्रपति प्रणाली भएको देश हो जहाँ राष्ट्रपति र प्रधानमन्त्री दुवैले कार्यकारी भूमिका निर्वाह गर्छन् । यद्यपि, राष्ट्रपति राज्यको प्रमुख मानिन्छन् र उनको भूमिका सरकारको रेखदेख गर्नुका अतिरिक्त सामरिक महत्त्वका निर्णयहरू गर्नुमा रहन्छ । प्रधानमन्त्रीचाहिँ सरकारको प्रमुख हो र राज्यका दैनिक मामिलाहरू व्यवस्थापन गर्ने जिम्मा उसैको हुन्छ । फ्रान्समा राष्ट्रपति लोकप्रिय मतबाट निर्वाचित हुन्छन् र पाँच वर्षको कार्यकाल रहन्छ ।सरकारी प्रवक्ता र शिक्षामन्त्रीका रूपमा गेब्रियलको प्रसिद्धि समकालीन राजनीतिज्ञको भन्दा धेरै थियो । सार्वजनिक सेवाप्रतिको उनको प्रतिबद्धतामा अधिकांश फ्रान्सेलीहरू विश्वस्त देखिन्छन् । अध्यागमन कानुन र त्यसले खडा गरेको विवादको भुमरीमा परेकी बोर्नले सरकार फेर्ने आफ्नो कदमलाई सजिलो पार्दै गत सोमबार राजीनामा दिएपछि राष्ट्रपति म्याक्रोंले बुधबार उनलाई चुनेका हुन् । यी कान्छा प्रधानमन्त्री पहिलो पटक २०१७ मा प्रतिनिधिसभा सदस्य हुँदा ठूलो बहुमतका साथ म्याक्रोंको उदय भएको थियो । म्याक्रोंले दोस्रो कार्यकालको अन्तिम तीन वर्ष आफ्नो टिमलाई तिखार्न खोजेकाले मन्त्रिपरिषद्मा व्यापक फेरबदल हुने अपेक्षा गरिएको थियो । पेरिसमा हुने ओलम्पिक खेलहरू र आउँदो ग्रीष्मयाममा हुने युरोपेली संसद्को चुनावमा चुस्त भएर प्रस्तुत हुन नसके मरिन ले पेनको नेतृत्वमा अतिदक्षिणपन्थीहरूको हातबाट पराजय भोग्नुपर्ने जोखिममा म्याक्रों छन् । फ्रान्सको सबैभन्दा कान्छो राष्ट्रपति म्याक्रोंले सबभन्दा कान्छो प्रधानमन्त्रीलाई आफ्ना राजनीतिक आकांक्षाहरूको भरपर्दो पहरेदार ठानेका छन् । सन् २०१७ मा म्याक्रों राष्ट्रपति भएदेखि नै सुरक्षा र आप्रवासनका मामिलाले चर्को राजनीतिक मुद्दाको रूप लिँदै आएका छन् । विशेषगरी, अति दक्षिणपन्थी प्रतिद्वन्द्वी मरिन ले पेन र उनको अध्यागमन र इस्लामविरोधी राष्ट्रिय र्यालीले म्याक्रोंलाई चर्को दबाबमा राखेको छ । आलोचकहरू म्याक्रोंको यो फेरबदलले संकटमोचन गर्न सक्छ भन्नेमा विश्वस्त छैनन् । अलोकप्रिय पेन्सन सुधारका योजना, संसदीय चुनावमा गुमेको बहुमत र अध्यागमन कानुनको विवादले २०२३ मा फ्रान्समा ठूला प्रदर्शन भएका थिए । २०२७ को राष्ट्रपतीय चुनावमा म्याक्रोंले फेरि उम्मेदवारी दिन नसक्ने भए पनि ले पेनलाई राष्ट्रपति बन्नबाट रोक्न केही गरेर देखाउनु र दक्षिणपन्थी धारलाई कमजोर पार्नु उनका लागि सर्वाधिक चुनौती भएको छ । फ्रान्सको कन्जरभेटिभ दैनिक ले फिगारो ले बोर्नलाई विस्थापित गर्दैमा समस्या समाधान हुन नसक्ने टिप्पणी गरेको छ । नेतृत्वमा अनुहार परिवर्तन गर्दैमा समग्र तस्बिरमा परिवर्तन आउँदैन, अखबारले लेखेको छ, बोर्नको उत्तराधिकारी गाब्रियलले राष्ट्रलाई एकताबद्ध राजनीतिक आपत्कालको भारी बोक्नै पर्नेछ । फ्रान्सको राजनीतिक इतिहास क्रान्ति, राजतन्त्र, गणतन्त्र र स्वतन्त्रता, समानता र भ्रातृत्वको खोजीमा उभिएको समृद्ध धरोहर हो । प्राचीन गाल्सदेखि आधुनिक फ्रान्सेली गणतन्त्रसम्म, फ्रान्सले धेरै परिवर्तनहरू पार गर्दै विश्वव्यापी मञ्चमा अमिट छाप छोडेको छ । फ्रान्सको राजनैतिक इतिहासको जरा सेल्टिक जनजातिहरूले बसोबास गरेको पुरातन गाउलमा फेला पार्न सकिन्छ । ईसापूर्व पहिलो शताब्दीमा जुलियस सिजरको गाउलको विजयले यस क्षेत्रमा रोमन प्रभावको सुरुवात गरेको थियो । रोमन शासनले राजनीतिक र सांस्कृतिक परिदृश्यमा स्थायी प्रभाव छोड्यो अनि फ्रान्सेली राष्ट्रको अन्तिम गठनका लागि चरण तय गर्यो । रोमन साम्राज्य आधिकारिक रूपमा ४७६ मा पतन भयो, तर गल (वर्तमान फ्रान्सलाई समेट्ने क्षेत्र) मा रोमन शासनको अन्त हुन अर्को शताब्दी लाग्यो । आर्थिक मन्दी, आन्तरिक कलह र जर्मन जनजातिहरू तथा हुनहरूबाट भएको बाह्य आक्रमणका कारण रोमन साम्राज्यको अन्त हुन पुग्यो । ४०६ ईस्वीमा धेरै जर्मन जनजातिहरूले जमेको राइन नदी पार गरे र फ्रान्स प्रवेश गरेर रोमन सम्राट्को गद्दीमाथि धावा बोले । अन्ततः रोमन साम्राज्यको पतन भयो जसले त्यहाँ अनेक अस्थिरताको शृंखलाका साथ मध्यकालीन सामन्तवादको उदय गरायो । अनेक राजनीतिक भुमरीबाट गुज्रेको फ्रान्समा १७ औं शताब्दीमा लुइस चौधौंको शासनकालमा आइपुग्दा निरपेक्ष राजतन्त्र थियो । अत्याचारका प्रतीक राजाविरुद्ध परिवर्तनको हावा बेजोड थियो । किनभने, भोल्तेयर र रुसोजस्ता दार्शनिकहरूले तर्क, व्यक्तिगत अधिकार र शक्तिको पृथकीकरणको सिद्धान्तलाई फ्रान्सेली जनताको मन मुटुमा हालिदिए । जसले पुनर्जागरणको युग सुरु गर्यो र १७८९ को फ्रान्सेली क्रान्तिका लागि बौद्धिक आधार तयार गर्यो । आर्थिक कठिनाइ, सामाजिक असमानता र बौद्धिक जागरणले जन्माएको क्रान्तिका कारण राजतन्त्र पराजित भयो र फ्रान्समा १७९२ मा गणतन्त्र स्थापना भयो । त्यसलगत्तै नेपोलियन बोनापार्टको उदयले फ्रान्सेली क्रान्तिको आदर्श विश्वभर फैलियो । नेपोलिनयको पतनपछि बुर्बोन राजतन्त्रको पुनरोदय भयो जुन १८३० को क्रान्तिद्वारा लुइसफिलिपको नेतृत्वको राजतन्त्रले प्रतिस्थापित भयो । त्यसविरुद्ध १८४८ मा भएको फेब्रुअरी क्रान्तिले दोस्रो गणतन्त्रको घोषणा गर्यो । राजनीतिक अस्थिरता र सामाजिक अशान्तिले नेपोलिनय प्रथमका भतिजा लुइसनेपोलियन राष्ट्रपति र पछि सम्राट् भए । पछि उनको साम्राज्य पनि पतन भयो र १८७० मा फ्रान्सेली जनताले तेस्रो गणतन्त्रको स्थापना गरे । दक्षिणपन्थी र वामपन्थीको उग्र विचलनबाट मध्यमार्गको बाटोमा फ्रान्सलाई अघि बढाउने र बौद्धिक तथा आर्थिक पुनर्जागरण गराउने आफ्नो सपना म्याक्रोंले गेब्रियलको काँधमा बिसाएका छन् । के उनले त्यो पूरा गर्लान् ? देशलाई दक्षिणपन्थीको हातमा जानबाट बचाउलान् ? पूरै विश्वले चाखका साथ हेरिरहेको छ र यो पक्कै पनि गेब्रियलका आगामी काममा निर्भर रहनेछ ।"
कपनमा लागेको आगोले सल्काएको विवाद,"(काठमाडौं)६ महिना ६ दिन अर्थात् सबैभन्दा कम समयमा (त्यो बेला) विश्वका ८ हजार मिटरभन्दा अग्ला १४ हिमालका शिखरमा पुगेका निर्मल पुर्जा (निम्स दाइ) एकै पटक विश्वभर चर्चाको शिखरमा समेत पुगे । तर उनले पर्वतारोहणमा दर्जनौं दुर्लभ कीर्तिमान राखेका छन् । यी भूतपूर्व ब्रिटिस गोरखा सैनिकले विश्वकै दोस्रो अग्लो पाकिस्तानको केटु हिमाल इतिहासमै पहिलो पटक हिउँदयाममा चढ्ने आरोहण दलको नेतृत्व पनि गरे । पर्वतारोहणमा सगरमाथाको पहिलो आरोहणपछिको ठूलो उपलब्धि यसैलाई मानिएको छ, उनले भन्ने गरेका छन् ।निर्मल पुर्जाको पर्वतारोहण यात्रालाई पछ्याउँदै बनेको फोर्टिन पिक्स ः नथिङ इज इम्पोसिबल डकुमेन्ट्री नेटफ्लिक्समा छ । यो डकुमेन्ट्री अन्तर्राष्ट्रियस्तरका फेस्टिवल र पुरस्कारमा पनि छनोटमा परिरहेको छ । उनको आरोहण संघर्षको कथा समेटिएको बियोन्ड पोसिबल पुस्तक विश्वका फरकफरक भाषामा गरी १४ संस्करणमा प्रकाशन भइसकेको छ । अहिले पुर्जा हिउँदयाममा पाकिस्तानको केटु हिमाल आरोहणको अर्को डकुमेन्ट्रिक निर्माणमा छन् । हाल कान्तिपुरले सम्पर्क गर्दा उनी विदेशी आरोहण टोलीसँग अर्जेन्टिनातिर थिए ।नेपालमा जन्मिएर हाल बेलायतमा पत्नी र छोरीसहित स्थायी बसोबास गर्दै आएका यी कीर्तिमानी आरोही चर्चासँगै विवादमा पनि पर्दै आएका छन् । एक वर्षयता उनलाई विवादमा तान्ने एउटा घटना हो, इलाइट हिमालयन एड्भेन्चर प्रालिको कार्यालय रहेको कपनस्थित घरमा भएको आगलागी । निर्मल सञ्चालक रहेको इलाइटको कार्यालय दालमु कितर घिसिङको घरमा थियो । आगलागीपछि सिर्जना भएको विवादले निर्मल र उनको टिमलाई सार्वजनिक र अदालती विवादमा तानेको छ । बेलायतमा दर्ता भएको आरोहण सम्बन्धित कम्पनी इलाइटले मासिक २५ हजार भाडा बुझाउने सर्तमा ०७५ चैतमा घिसिङको घरमा नेपालको शाखा कार्यालय सञ्चालनमा ल्याएको थियो । ०७९ असोज ५ को साँझ कपनस्थित अढाई तले घरमा भीषण आगलागी भयो । भुइँतलामा रहेको इलाइट हिमालयन एड्भेन्चरबाट सुरु भएको आगोमा परी कम्पनीका तीन जना कर्मचारीको मृत्यु भयो । संखुवासभाका ३२ वर्षीय अशोक राई, ताप्लेजुङका २९ वर्षीय कासाङ शेर्पा र सोलुखुम्बुका २६ वर्षीय छोवाङ शेर्पाको निधन भयो भने आगलागीमा भएको भौतिक क्षति कति हो र त्यो कसले बेहोर्ने भन्नेमा घरबेटी र कम्पनी मालिक विवादमा छन् । आगलागीपछि बढेको विवादले कम्पनीका खातापाता रोक्का छन् ।घटना भएको साँझ घरधनी दालमु कित्तर पति टंक घिसिङसँग किनमेलका लागि बौद्धतिर गएकी थिइन्, उनीहरू अर्को दिन ताप्लेजुङ यात्रामा जाँदै थिए । घिसिङका अनुसार, घरमा उनकी साली थिइन् । छोरा असिम र सासू अमेरिकाबाट आएकी अर्की सालीलाई भेट्न सोल्टीमोडमा रहेको होटल हयात प्लेस पुगेका थिए, उनी भन्छन्, भोलिपल्ट ताप्लेजुङ जानुपर्ने भएकाले बुवाका लागि सामान किन्न स्कुटीमा हामी बौद्धतिर गएका थियौं । किनमेल सकेर फर्किंदै गर्दा बाटोमा जाम देखियो । अलि माथि आउँदा दमकल र प्रहरीको कुदाकुद भइरहेको थियो । बाटामा रमितेहरू टंकेको घरमा आगो लागेछ भन्दै थिए । त्यो सुनेपछि म लड्दै पड्दै घर पुगें । प्रहरीले छेकबार लगाइरहेको थियो । मलाई नि जान दिएन । आँगनमा पुग्दा मेरो हंस ठाउँमै रहेन, त्यसयता तनावै तनावमा छु । घटनाका दिन पुर्जा आफ्ना व्यापारिक साझेदार मिङमा ग्याबु (डेबिड) शेर्पासँग मनास्लु हिमालमा प्याराग्लाइडिङको सम्भाव्यता अध्ययनमा थिए, उनीहरू पर्यटन मन्त्रालयसँगको सहकार्यमा यो अध्ययनमा थिए । खबर पाएपछि आरोही पुर्जा र शेर्पा भोलिपल्टै हेलिकोप्टरबाट काठमाडौं आइपुगे । तीनजना कर्मचारीको मृत्यु भएको घटनास्थलमा उनीहरूले पनि घरधनीले जस्तै कुनै पनि सरसामान सग्लो फेला पारेनन् । सबै खरानीमा परिणत भइसकेको थियो । मृतक तीन जनामध्ये एक त मिङमाका भाइ कासाङ पनि थिए । मेरो २९ वर्षको भाइ कासाङको पनि ज्यान गयो, इलाइटका निर्देशकसमेत रहेका शेर्पाले भने, आगोले आरोहणसँग सम्बन्धित झन्डै साढे ७ करोडको हाम्रो सम्पत्ति पनि जल्यो । उनका अनुसार, प्रहरी मुचुल्कामा उनीहरूले त्यहाँ रहेका आरोहण सामग्रीको क्षति साढे ७ करोड रुपैयाँ बराबर भएको दाबी गरेका छन् । तर कम्पनीले कार्यालयको बिमा नगरेकाले कतैबाट पनि क्षतिपूर्ति नलिएको उनको भनाइ छ । प्याराग्लाइडिङ सकेर पुर्जाको टिमले तत्कालीन पर्यटनमन्त्री जीवनराम श्रेष्ठलाई कार्यविधि बनाउन प्रतिवेदन बुझाउनुपर्ने जिम्मेवारी थियो । तर, आगलागीको घटनाले मन्त्रालयसँगको साझेदारीमा हुन लागेको काममा बिराम त लाग्यो नै । उता, घरधनी घिसिङले शरीरमा लगाएको एकसरो कपडाबाहेक केही नपाएको बताउँछन् । त्यस दिन ७ महिनाकी गर्भवती साली भर्याङबाट उफ्रेर ज्यान जोगाउन सफल भइन् । तर घर र अरू जायजेथा गरेर कम्तीमा साढे ३ करोडको सम्पत्ति नष्ट भयो, उनी भन्छन् । घरको संरचनामा २ करोड २० लाख र १ करोड २० लाख रुपैयाँ बराबरको सम्पत्ति गरी साढे ३ करोडको क्षति भएको उनको दाबी छ । घरमा लागेको आगो केहीबेरमा निभ्यो, तर क्षतिपूर्तिका लागि चलेको विवादको आगो चर्किंदै गयो । निर्मलको कम्पनीबाट आगो सल्केर घर खरानी भएकाले सम्पूर्ण क्षतिपूर्ति कम्पनीले दिनुपर्ने घिसिङको माग छ । निर्मल पुर्जाले थुप्रै अक्सिजन सिलिन्डर, खाना पकाउने ग्यास राखेका थिए । त्यहीबाट आगलागी भएको हो, त्यसैले यसको जिम्मेवारी पनि उनले लिनैपर्छ, घिसिङ दाबी गर्छन् । सुरुमा ५ करोडभन्दा माथि क्षतिपूर्ति मागेका घिसिङ अहिले भने २ करोड क्षतिपूर्ति दिए विवाद नगर्ने बताउँछन् । सुरुमा आवेशमा आएर ५ करोड ६० लाख क्षतिपूर्ति चाहिन्छ भनेको थिएँ, अहिले वडा र नगरपालिकाको इन्जिनियर ल्याई अध्ययन गराएँ । साढे तीन तलाको घर बनाउन मलाई २ करोड क्षतिपूर्ति दिए मानिदिन्छु, उनी भन्छन् । कम्पनी भने घरधनीलाई १ करोड २० लाख दिने प्रस्ताव राखेको थियो, तर घिसिङले बिमाबाट पनि रकम लिइसकेको र आफैं अदालत पनि गएकाले क्षतिपूर्ति दिन बाध्य नहुने मिङमाको तर्क छ । घटनालगत्तै हामीले घरको बिमा छ कि छैन भनेर सोधेका थियौं, टंक घिसिङले बिमा भएको छैन भनेर ढाँटे । तर, प्रहरीमा गएपछि घरको सुरक्षाबापत १ करोड १० लाख रुपैयाँका बिमा गराएको भेटियो, कम्पनीका निर्देशक मिङमा भन्छन्, बिमाबाट खटिएको सर्भेयरले ८० लाख क्षति भएको हिसाब निकालेका छन् । क्षतिबापत उनले २० लाख रुपैयाँ बुझिसकेका छन् । २ लाख रुपैयाँ त हामीले घटनालगत्तै दिएका थियौं । वैदेशिक रोजगारसम्बन्धी व्यवसाय गर्ने घिसिङले कम्पनी डायमन्ड ओभरसिज सर्भिसेज् प्रालिको नाममा गाडी खरिद गर्न लगायतका कामलाई कर्जा लिन त्यही घरलाई प्राइम बैंकमा धितोका राखेका थिए । यसका लागि घिसिङको घरलाई प्राइम कमर्सियल बैंक बागबजारमार्फत १ करोड १० लाख रुपैयाँमा बिमालेख गरिएको थियो । बिमा गरिएको घरमा क्षति भएकाले बिमाबाटै रकम आउने भन्दै दुईतिरबाट पैसा लिन नमिल्ने इलाइटको जिकिर छ । बिमा गर्दा आवासका रूपमा मात्रै प्रयोग भएको उल्लेख भएको र आगजनी हुँदा इलाइट कम्पनीले तरल पेट्रोलियम ग्यास र अक्सिजन सिलिन्डर भण्डारण गरिएको पाइएको र उक्त आगलागीबाट सिलिन्डर पड्की धनजनको क्षति भएको हुँदा बिमालेखा गर्दाको समय उक्त तथ्य नखुलाइएको र आवासीय रूपमा मात्रै प्रयोग गरिएको भनी बिमा गराइएको भनी बिमा कम्पनीले प्राइम कमर्सियल बैंकलाई पत्र लेखेको थियो । तर, घर बैंकको धितोमा भएकाले इन्स्योरेन्सबाट २० लाख रुपैयाँ भने प्राप्त भएको घिसिङको भनाइ छ । त्यो रकम बैंकले तानेको छ, मैले पाएको छैन, उनले भने । बिमाले पैसा दिएपछि क्षतिपूर्ति पुरै नसमेट्ने भएकाले भाडामा कार्यालय राखको कम्पनीले क्षतिपूर्ति तिर्नुपर्ने घिसिङको मागदाबी छ । बिमाको रकम सीमित भएको र क्षति त्योभन्दा बढी भएकाले आफू अन्यायमा पर्ने उनको भनाइ छ । दुई पक्षको विवाद कपन र बौद्ध प्रहरी हुँदै प्रहरीको केन्द्रीय अनुसन्धान ब्युरो (सीआईबी) पनि पुग्यो । प्रहरीले आगलागीको कुनै बाह्य कारण हो कि ? भनेर घटनास्थलबाट संकलन गरेका नमुना जाँचका लागि भारत पठायो । तर, आगलागीको कुनै पृथक् कारण फेला परेन । सीआईबीका तत्कालीन प्रमुख उत्तमराज सुवेदीका अनुसार, काठमाडौं प्रहरी परिसरले गरेको अनुसन्धानमा ब्युरोले मद्दत गरेको थियो । उनी भन्छन्, जस्मा कुनै अत्यधिक खतराजन्य विस्फोटक पदार्थ वा यही हाराहारीको कुनै वस्तु प्रयोग भएको थिएन । नत आगजनी के कारणले गरायो भन्ने खुल्न सकेन । विवाद प्रहरीले पनि सुल्झाउन नसकेको भन्दै घरधनी घिसिङले बुढानीलकण्ठ नगरपालिकामा उजुरी दिए । घिसिङसँग सम्बन्धित एक वकिलका अनुसार, नगरपालिकाले मेलमिलाप गराउन प्रयत्न गरेको थियो तर सकेन । स्थानीय तहले झन्डै ६ महिनासम्म कोसिस गरे पनि निसाफ टुंग्याउन नसकेपछि घिसिङ ०८० वैशाखमा काठमाडौं जिल्ला अदालत पुगे, त्यसयता मुद्दा चलिरहेको छ । अदालतले माघको २३२४ गतेतिर आगलागीबारे अध्ययन गर्न सर्वेक्षक टोली खटाउने भनेको छ । यता मेरो खर्च पनि बढिरहेको छ, म मेरो घर छेवमैमा दुई फ्ल्याट ३० हजार भाडामा लिएर बसिरहेको छु । बुधबार मात्रै म जिल्ला अदालत पुगेको थिएँ । सर्वेक्षक टोलीले अध्ययन गरेपछि फैसला आउला, घिसिङले भने ।यता घिसिङले इलाइटको बैंक खाता, जग्गा रोक्का गराइदिएका छन् । मिङमाका अनुसार, पछिल्लो पटक विदेशी आरोहीहरूबीच सर्वाधिक चर्चित इलाइटको बैंक खाता नै रोक्का भएपछि पर्यटनसँग सम्बन्धित काममा अवरोध भएको छ । एक वर्षदेखि हाम्रो परिवारजनका नाममा भएको जग्गा, कम्पनीको काम, बैंक खाता रोकिएको छ । मानौं कि हामीले जानाजान घटना गराएका हौं । घटनाको यथार्थ कसैले पनि बुझ्न खोजेको देखिदैन, उनी भन्छन् । मृतक छोवाङका दाइ पासाङले मृतकहरूले खाइपाइ आएको तलब परिवारजनले पाउँदै आएको बताए । सुरुमा १० लाख जति राहत दिएको थियो, अहिलेसम्म इलाइटले मृतकका आश्रित परिवारलाई मासिक तलब खातामा हाल्दिरहेको छ, उनी भन्छन् । मिङमाले मृतक तीनै जनाको बिमा नभएकाले हालसम्म तलबसहित बर्खान्त खर्चसमेत गरी ६१ लाख रुपैयाँ दिइसकेको बताए । तर घरबेटी र कम्पनीको विवादले मृतक परिवार खास कति क्षतिपूर्ति पाउने हुन् भन्ने विषय ओझेलमा परेको छ । अझ त्यसमाथि ताप्लेजुङ घर भएका कासाङकी श्रीमतीका रूपमा दाबी गर्ने एक युवतीको बिहे दर्ताको विषय पनि अदालत पुगेको छ । यो बिहेलाई पनि कम्पनीका निर्देशक तथा कासाङका दाइ मिङमाले अस्वीकार गरेकाले छिनाफानो अदालतबाटै हुनुपर्ने भएको छ । अदालतमा पनि यो मुद्दा फौजदारी नभएकाले पेसीमा कहिले चढ्ने, कहिले हेर्न नभ्याइने त कहिले अरू नै कारणले इजलासको प्राथमिकतामा पर्न सकिरहेको छैन । अदालती छिनोफानोअघि नै यो विवाद सुल्झाउन केही राजनीतिक तथा अधिकारकर्मीहरू जुटेका छन् । तर, यो विवाद निष्कर्षतर्फ गइरहेको छैन ।"
'नेपाल कुनै पनि सैन्य गठबन्धनमा सहभागी हुँदैन',"काठमाडौं (कास) परराष्ट्रमन्त्री एनपी साउदले नेपाल कुनै पनि सैन्य गठबन्धनमा सहभागी नहुने बताएका छन् । युगान्डाको कम्पालामा भइरहेको असंलग्न आन्दोलन अभियान (नाम) का राष्ट्रहरूको १९ औं शिखर सम्मेलनको मन्त्रीस्तरीय बैठकमा उनले नेपालले जहिले पनि स्वतन्त्र, वस्तुनिष्ठ, सन्तुलित र असंलग्न विदेशी नीति लिने बताएका हुन् ।नामको उद्देश्य र सिद्धान्तप्रति नेपालको प्रतिबद्धता शिखर बैठकहरूमा मात्र सीमित नभएको मन्त्री साउदले प्रस्ट पारे । नेपालको संविधानले नै नामको सिद्धान्तलाई आफ्नो विदेश नीतिको आधार मानेको छ, उनले सम्बोधनका क्रममा भने, हामी कम विकसित मुलुक (एलडीसी) स्थितिबाट उत्तीर्ण भई विकास र समृद्धिको आकांक्षा हासिल गर्न प्रयासरत छौं । एलडीसीको अध्यक्षका रूपमा हामी नर्थ साउथ, साउथसाउथ र ट्र्यांकुलर सहकार्यको भावनामा लगानी, स्रोत, क्षमता निर्माण र प्रविधिहरूका लागि सबै विकास साझेदार र नामका सदस्यहरूसँग एक बलियो सहयोग ढाँचा र नवीकरणका लागि साझेदारीको आशा गर्छौं । उनले नेपाल आगामी पुस्ताका लागि विश्वलाई शान्त, समृद्ध र थप दिगो बनाउन आफ्नो भूमिका निर्वाह गर्न प्रतिबद्ध रहेको उल्लेख गरे । मन्त्री साउदले १९ औं शिखर सम्मेलनमा नेपालको ऐक्यबद्धता, सहयोग र सहकार्यलाई अझ गहिरो बनाउन ऐतिहासिक हुने बताए । उनले कोभिड१९ महामारीको निरन्तर प्रभाव, जलवायु परिवर्तन, द्वन्द्व, खाद्यान्न तथा ऊर्जाको बढ्दो मूल्य, मुद्रास्फीति, ऋणको बोझलगायतका समस्या देखापरेको जनाए । हामी सबैले युक्रेन युद्धको पीडा भोगिरहेका छौं । भूराजनीतिक प्रतिस्पर्धा र ध्रुवीकरण हाम्रो विश्वव्यापी राजनीतिक व्यवस्थाको परिभाषित विशेषताहरूका रूपमा पुनः देखा परेको छ, उनले थपे । मन्त्री साउदले गाजामा सबैभन्दा खराब घटनाको साक्षी भएको पनि बताए । प्रधानमन्त्री पुष्पकमल दाहाल पनि बुधबार बेलुकी १९ औं शिखर सम्मेलनमा भाग लिन युगान्डा प्रस्थान गरेका छन् । उक्त शिखर सम्मेलनमा नेपालका तर्फबाट प्रधानमन्त्री दाहालले सम्बोधन गर्न लागेका हुन् । सम्मेलनका क्रममा दाहालले साइडलाइनमा विभिन्न मुलुकका राष्ट्र वा सरकार प्रमुखहरूसँग द्विपक्षीय भेटवार्ता गर्ने कार्यक्रम रहेको परराष्ट्र मन्त्रालयले जनाएको छ ।"
गौशाला २६ को पहिचान खुलाउन खोज्ने पक्राउ,"काठमाडौं (कास) सामाजिक सञ्जालमा बलात्कारपीडित गौशाला २६ को पहिचान खुलाउन खोज्ने एक जनालाई प्रहरीले पक्राउ गरेको छ । संखुवासभाको चिचिला गाउँपालिका२ का ३२ वर्षीय केशरमान राई पक्राउ परेका हुन् । संखुवासभा जिल्ला प्रहरी कार्यालयको सहयोगमा पक्राउ गरी उनलाई बुधबार काठमाडौं ल्याइएको साइबर ब्युरोका प्रवक्ता प्रहरी उपरीक्षक पशुपति रायले जानकारी दिए । राईविरुद्ध काठमाडौं जिल्ला अदालतबाट सात दिनको म्याद थप गरेर बुधबारबाटै विद्युतीय कारोबार ऐन २०६३ को अपराधअन्तर्गतको कसुरमा अनुसन्धान थालिएको छ । एक साताअघि काठमाडौं जिल्ला अदालतले क्रिकेटर सन्दीप लामिछानेलाई बलात्कारी ठहर गर्दै आठ वर्षको जेल सजाय सुनाएको थियो । लामिछानेबाट बलात्कृत गौशाला २६ माथि नै लाञ्छना लगाई कतिपयले सामाजिक सञ्जालमा उनको पहिचान खुलाउन खोजेका थिए । सामाजिक सञ्जालमा आफ्नो नाम, ठेगाना र तस्बिर भन्दै मानसिक आघात पुर्याएकाले पीडितले साइबर ब्युरोमा जाहेरी दिएकी थिइन् । त्यसपछि ब्युरोले अनुसन्धानका लागि चाहिने सूचना विवरण सामाजिक सञ्जालका कम्पनीहरूसँग माग गरेको थियो । ब्युरोको अनुसन्धानबाट विदेशमा बस्ने नेपालीले पनि पीडितको पहिचान खुलाउने प्रयासका सामग्री सामाजिक सञ्जालमा राखेको खुलेको छ । उनीहरूलाई इन्टरपोलको सहयोगमा अनुसन्धान गरेर कारबाही अघि बढाइने प्रहरी उपरीक्षक रायले बताए । लामिछानेले गौशालालाई २०७९ भदौ ५ गते बलात्कार गरेको अदालतले ठहर गरेको छ । पीडितले लामिछानेविरुद्ध २०७९ भदौ २१ गते प्रहरी वृत्त गौशालामा जाहेरी दिएकी थिइन् । न्यायाधीश शिशिरराज ढकालको इजलासले लामिछानेलाई ८ वर्ष जेल र ५ लाख जरिवाना तोकेको थियो ।"
"स्विमिङ पुलमा करेन्ट लाग्दा कोमामा, ५ महिनापछि जाहेरी दर्ता","काठमाडौं (कास) ललितपुरको पुल्चोकस्थित होटल स्क्वायरको स्विमिङ पुलमा करेन्ट लागेर व्यक्ति घाइते भएको घटनामा करिब ५ महिनापछि मात्रै प्रहरीले जाहेरी दर्ता गरेको छ । गत भदौ १५ शुक्रबार दिउँसो होटल स्क्वायरको स्विमिङ पुलमा पौडी खेलिरहेका बेला करेन्ट लागेर मानभवन निवासी सजिलमान शाक्य गम्भीर घाइते भएको घटनामा प्रहरीले बल्ल जाहेरी दर्ता गरेको हो ।करेन्ट लागेर गम्भीर आघात पुगेका कारण सजिल हाल कोमामा छन् । उनको परिवारले भदौ १९ मा नै जिल्ला प्रहरी परिसर ललितपुरमा घटनाको अनुसन्धान गरी दोषीलाई कारबाहीको माग गर्दै जाहेरी दिए पनि प्रहरीले दर्ता गर्न मानेको थिएन । प्रहरीले पुस २९ मा जिल्ला सरकारी वकिलको कार्यालय ललितपुरमार्फत जाहेरी दर्ता गरेको हो । होटलले स्विमिङ पुलको छेउमा रहेको बत्तीबाट विद्युत् चुहावट भएको जान्दाजान्दै पुल सञ्चालन गरेर लापरबाही गरेको सजिलको परिवारको आरोप छ । उनकी श्रीमती रजिनाले सञ्चालक टीडीआर स्क्वायरका अध्यक्ष रोमी अर्याल र सदस्य ललिता भण्डारी देवकोटालगायतको पहिचान गरी कर्तव्य ज्यान उद्योगमा कारबाही गर्न किटानी जाहेरी दिएकी छन् । रजिनाका अनुसार छोरीलाई लिएर उनीहरू उक्त दिन दिउँसो ३ बजे होटलमा स्विमिङका लागि पुगेका थिए । स्विमिङका क्रममा पुलको छेउमा आएकी छोरीलाई समात्न खोज्दा सजिलको हातले पुलकै किनारमा राखिएको बत्तीमा छोइएपछि करेन्ट लागेको जाहेरीमा उल्लेख छ । उनी अचेत भएपछि होटलकै कर्मचारीहरूले उद्धार गरी अस्पताल पुर्याएका थिए । पुलबाट निकालेपछि मैले सीपीआर दिन खोजें । स्टाफहरू आएपछि होटलकै गाडीमा अस्पताल लगिएको हो, रजिनाले भनिन्, पुलमै करेन्ट लागेको हो भन्नेमा कुनै दुईमत छैन । उहाँलाई राम्रो स्विमिङ आउँथ्यो र स्वास्थ्य अवस्था पनि राम्रो थियो ।सजिलको हालसम्म पनि होस आएको छैन । अन्य अंगको अवस्था सामान्य रहे पनि बेहोस भएर मस्तिष्कमा आवश्यक अक्सिजन नपुगेकाले त्यसमा गम्भीर आघात पुगेको छ । उनलाई केही महिना मेडिसिटी अस्पताल र त्यसपछि माइतीघरस्थित अन्नपूर्ण न्युरो अस्पतालमा भर्ना गरेर उपचार गरिएको थियो । भाइ विवेकका अनुसार हाल उनलाई घरमा नै २४ घण्टा नर्सिङ केयरमा राखिएको छ ।घटनापछि पाटन स्वास्थ्य विज्ञान प्रतिष्ठानका फरेन्सिक विशेषज्ञ चिकित्सकहरूले उनको हातको नाडीमा देखिएको जलनको अध्ययन गर्दा उक्त घाउ विद्युतीय जलन नै रहेको पुष्टि भइसकेको छ । तर, होटल सञ्चालकले सजिल आफ्नै स्वास्थ्य अवस्थाका कारण उक्त स्थितिमा पुगेको दाबी गर्दै परिवारलाई प्रताडित गर्न खोजेको विवेकले दाबी गरे । होटलले आफ्नो पहुँच र चिनजानको अनुचित प्रभाव प्रयोग गरेर अलमलाउन मात्रै खोजिरहेको छ, उनले भने, सुरुमा प्रहरीले पनि जाहेरी लिएन । अहिले दर्ता भए पनि अनुसन्धान अगाडि बढाएको छैन ।उनका अनुसार ललितपुर प्रहरी प्रमुख एसएसपी शेखर खनालले सजिलको घर नै पुगेर उनको स्वास्थ्य अवस्थाबारे समेत सोधखोज गरे पनि परिवारले दिएको जाहेरीको अनुसन्धान प्रक्रिया भने अगाडि बढाएको छैन । एसएसपी खनालले होटल स्क्वायरका सञ्चालकविरुद्ध जाहेरी दर्ता भएको बताए । उनले भने, अहिले अनुसन्धान अगाडि बढिसकेको छ ।"
तनावी समाजको नैतिक ऐना,"सन् २०१० मा भारतको तमिलनाडु राज्यका ५४ गाउँमा बसोबास गर्ने ४६४ उखु किसानहरूबीच एउटा वैज्ञानिक अनुसन्धान गरियो । अनुसन्धानमा संलग्न उखु किसानहरूको जमिन १२२४ रोपनीसम्म थियो । उनीहरूको घरेलु आम्दानीको करिब ६० प्रतिशत हिस्सा उखु खेतीबाट प्राप्त हुन्थ्यो । बेलायतको वारेक, अमेरिकाका हार्वर्ड र प्रिन्स्टन एवं क्यानडाको ब्रिटिस कोलम्बिया विश्वविद्यालयका अध्येताहरूले उक्त अनुसन्धान गरेका थिए । अध्येताहरूले किसानहरूसँग उखु काटेर बेचेपछि र उखु काट्नुअघिको चार महिनाको अवधिमा अन्तर्वार्ता गरेका थिए । मिललाई उखु बेच्दा पालो पर्खनुपर्ने भएकाले सबैले एकै पटक उखु लगाउने र काट्ने गर्दैनथे, जसले गर्दा उखु काट्ने र रोप्ने क्रम चार महिनासम्म चल्थ्यो । अध्ययनमा संलग्न अधिकांश उखु किसानहरू उखु काट्नुअघि आर्थिक संकटमा डुबेका हुन्थे र उनीहरूले सम्पत्तिसरसामान बन्धकी राखेर ऋण लिएका हुन्थे । सरदर ऋणको मात्रा उखु काटेपछिको भन्दा उखु काट्नअघि करिब दोब्बर हुने गर्थ्यो । अन्तर्वार्ताका क्रममा अध्येताहरूले किसानहरूलाई राभेन्स म्याट्रिक्स भनिने बुद्घिमत्ता परीक्षा (आईक्यू टेस्ट) मा प्रयोग गरिने प्रश्नावलीहरू सोधेका थिए । ६० वटासम्म प्रश्न समेटिने उक्त प्रश्नोत्तर विधि पाँच वर्षभन्दा बढी उमेरका मानिसहरूको संज्ञानात्मक कार्यक्षमता (कग्नेटिभ फङ्सन) मापन गर्न विश्वव्यापी रूपमा प्रयोग गरिन्छ । सर्वेक्षणको तथ्यांक केलाउँदा, एकै किसानले उखु भित्र्याएपछि भन्दा उखु काट्नुअघिको आईक्यू परीक्षामा कम नम्बर ल्याएको पाइयो । उखु काट्नुअघि किसानहरू ऋणको बोझ र खर्च गर्ने पैसा अभावका कारण तनावमा हुन्थे, जसले गर्दा उनीहरूको मस्तिष्कको ठूलो ऊर्जा तनावबाट कसरी छुटकारा पाउने भन्नेमा खर्च हुने गर्थ्यो । फलस्वरूप उनीहरूको मस्तिष्कको तर्कसगंत ढंगले सोच्ने र समस्याहरूको हल गर्ने जस्ता क्षमता (फ्ल्युड इन्टेलिजेन्स) मा ह्रास आएको थियो । उक्त अध्ययन र प्रयोगशालामा गरिएका अन्य परीक्षणको नतिजा २०१३ को अगस्टमा साइन्स जर्नलमा प्रकाशित भयो, जसको निष्कर्ष थियो गरिबीसँगै जोडिएको तनावले मानिसको संज्ञानात्मक कार्यक्षमतालाई थला पार्छ । संसारमै न्यून आईक्यू भएका नेपाली ?केही समयपहिले नेपालीको आईक्यू संसारमै न्यून भएको खबर एकाएक फैलियो । कतिपयले उक्त कुरा हल्ला ठाने त कतिपयले सत्य । नेपाल इकोनोमिक फोरमको एक्स ह्यान्डलबाट सेयर भएपछि उक्त तथ्यांकको स्रोत खोज्दै जाँदा वर्ल्ड पपुलेसन रिभ्यु डटकमको विश्व नक्सामा नेपालीको आइक्यू ४२९९ देखाइएको थियो । उक्त नक्साको स्रोत अल्स्टर इन्स्टिच्युट फर सोसल रिसर्चका अध्येता रिचर्ड लिन र डेभिड बेकरद्वारा सन् २०१९ मा प्रकाशित इन्टेलिजेन्स अफ नेसन्स पुस्तक थियो । पुस्तकका अनुसार, उक्त नम्बर सन् १९८४ मा विश्व बैंकले नेपालका बारा र रौटहट जिल्लामा गरेको अध्ययनका आधारमा निकालिएको हो । तर उक्त नम्बरलाई सहरी जनसंख्यासँग तुलना गर्नका लागि तथ्यांक उपलब्ध नभएकाले धेरै अपत्यारिलो (भेरी इम्प्लजिबल) भएको उक्त रिपोर्टको पृष्ठ ११७ मा उल्लेख छ । त्यसकारण, नेपालीको आईक्यू संसारमै कम भएको कुरा आफैंमा सन्देहास्पद छ । तथापि आईक्यू टेस्ट विगत एक शताब्दीभन्दा अघिदेखि विश्वभर मानिसको बुद्घिमत्ता मापन गर्न प्रयोग (र, दुरुपयोग) हुँदै आएको छ । यस विधिको उपादेयता, सान्दर्भिकता र वैधानिकताबारे अध्येताहरूबीच मतभेद भएकाले यसलाई अहिले मानव बुद्घि मापनको प्रयोगमा विवादास्पद सूचकांक मानिन्छ । तर मान्छेको बुद्घिभन्दा संज्ञानात्मक क्षमताको मापनमा भने यसको प्रयोग व्यापक छ । थप, मानिसको बुद्घिमत्ता जन्मजात निर्धारित जड विषयभन्दा पनि समयक्रममा परिमार्जित हुँदै जाने गतिशील क्षमता हो, जुन मानिसअनुसार फरकफरक हुन्छ र समयक्रममा निखारिँदै जान्छ । मानिसको आईक्यू बढोत्तरी सन्दर्भमा समाज वैज्ञानिक जेम्स फ्लिनले सन् १९८० मा एउटा तथ्य अघि सारे । उनका अनुसार, बीसौं शताब्दीको सुरुदेखि प्रत्येक दशकमा मानिसहरूको आईक्यू सरदर ३ पोइन्टले बढ्दो छ । फ्लिन इफेक्ट भनिने उक्त दाबी आईक्यू टेस्टजस्तै विवादास्पद मानिन्छ, तथापि पछिल्लो समय मानिस आईक्यू टेस्टमा संलग्न गराइने विषयहरूमा बढी जानकार बन्दै छ । मानिसले टेस्टमा सोधिने तथ्य, गणित र शब्द भण्डारको क्षेत्रमा मात्रै होइन, जटिल कुराहरूलाई बुझ्न सक्ने, तर्क गर्न सक्ने, कोलाहलबाट संकेत बुझ्नेजस्ता क्षमता पनि बढाएको छ । बदलिँदो अर्थव्यवस्थाले ल्याएको चुनौतीको सामना गर्न मानिसमा त्यस्ता क्षमताहरूको वृद्घि भएको फ्लिनको ठम्याइ छ । १९ औं शताब्दीमा मानिस हलो, मेसिन र औजार खेलाउँथ्यो तर अहिले शब्द, संख्या र संकेत केलाउँछ । जीविका कृषिबाट उद्योग र सूचनाप्रविधितिर बढ्दै जाँदा र मानव बस्ती गाउँबाट सहरतिर सर्दै जाँदा जटिल कुराहरू बुझ्नैपर्ने दबाब मानिसमाथि छ । उनी थप्छन्, सन् १९०० मा लगभग ३ प्रतिशत अमेरिकी संज्ञानात्मक क्षमता बढी चाहिने व्यवस्थापन, कानुन र डाक्टरी पेसामा संलग्न थिए भने, सन् २००० सम्म त्यसको संख्या ३५ प्रतिशत पुगेको छ । यस्ता क्षेत्रहरूमा रोजगारी गर्नुपर्ने बाध्यताका कारण मानिसको जटिल कुराहरूलाई बुझ्ने क्षमतामा निखार आएको उनको तर्क छ । संज्ञानात्मक क्षमताको फैलावटसँगै यतिखेर मानिसको विश्वदृष्टिकोण पनि फेरिएको छ । मानिसमा जीवन र जगत्लाई मात्रै होइन, आर्थिक, राजनीतिक र सामाजिक घटनाक्रमहरूलाई पनि वस्तुनिष्ठ ढंगले हेर्ने र बुझ्ने पद्घतिको विकास भएको छ । यसले मानिसको नैतिक चेत (मोरालिटी) लाई थप उन्नत बनाउँदै लगेको तर्क गर्छन्, द मोरल आर्क ः हाउ साइन्स मेक्स अस बेटर पिपल का लेखक माइकल सार्मर । उनका अनुसार, मानिसहरूमा विकसित वैज्ञानिक चेतनाले भावनालाई तर्कले, उत्तेजनालाई सुझबुझले र प्रवृत्तिलाई पद्घतिले विस्थापित गरिदियो । त्यसैको कारण हाल संसारमा हत्या, हिंसा, क्रूरता घटेको छ । नागरिक अधिकार, प्रजातान्त्रिक प्रणाली र भोट हाल्ने मानिसको संख्या बढेको छ । संसारबाट दासत्वको लगभग उन्मूलन भएको छ । एक हिसाबले भन्दा, सम्मानपूर्ण जीवन जिउने, अरूलाई दुःखकष्ट नदिने मानिसको संख्या उल्लेख्य रूपमा बढेको छ । संसारभर देखिएको यस्तो सकारात्मक परिवर्तनलाई स्टिभन पिंकरले द बेटर एन्जेल्स अफ आवर नेचर ः ह्वाई भायलेन्स ह्याज डिक्लाइन पुस्तकमा मोरल फ्लिन इफेक्ट को संज्ञा दिएका छन् । मान्छेभित्रको सुर र असुर १ करोड १० लाख मानव हत्याको कारक बनेका हिटलर मिलनसार र सहानुभूतिशील थिए । शाकाहारी हिटलरलाई जनावरमाथिको क्रूरता बिल्कुल मन पर्दैनथ्यो । उनी आफूले पालेको कुकुर मर्दा अशान्त बनेका थिए । त्यसैगरी, मृदुभाषी र दयालु शिक्षक फेरिएर क्रूर पोलपोट बनेका थिए । मानिस नैतिक आचरणको आयतनमा विपरीत ध्रुवका सुर र असुर गुणहरू एकैसाथ बोक्न सक्ने विलक्षण प्राणी हो । त्यसैले मानव इतिहासमा हत्या, हिंसा, क्रूरता, षड्यन्त्र र छलकपटका कथाहरू मात्रै होइन, दया, करुणा, माया, प्रेम, सद्भाव र सहकार्यका प्रशस्त गाथाहरूसमेत भेटिन्छन् । रिचर्ड र्यांगमले द गुडनेस प्याराडक्स ः द स्ट्रेन्ज रिलेसनसिप बिट्विन भर्चु एन्ड भायलेन्स इन ह्युमन इभोलुसन मा लेखेका छन्, मान्छेको नैतिक आयतनको फैलावट बयानै गर्न नसकिने दुस्ट्याइँदेखि हृदयविदारक उदारतासम्म फैलिएको छ ।नैतिकता मान्छेले आफूप्रति र समाजका अरूप्रति गर्ने व्यवहारको कसी हो । त्यसैले नैतिकताको कुरा गर्दा समाजमा मान्छेहरूबीच व्यवहार हुँदा न्याय, निष्पक्षता, अधिकार र नियमको कसरी वितरण भइरहेको छ भन्ने सन्दर्भ जोडिन्छ । मानव समाजमा केही आधारभूत कुराहरूलाई राम्रोनराम्रो, सहीगलत, न्यायपूर्णअन्यायपूर्ण, सदाचारदुराचार हो भनेर हेर्ने विश्वव्यापी मान्यता छ । जस्तै कसैलाई बिनाकारण पिट्नु गलत हो वा अरूलाई मद्दत गर्नु सही हो भन्ने बुझाइ सबैजसो मानव समुदायमा स्थापित छ । दुई वर्षको बच्चामा समेत यस्ता सुकृत आचरण (राइटिअसनेस) बनिसकेको हुने अनुसन्धानहरूले देखाएका छन् । त्यसकारण मानिसले गर्ने सुकृत आचरण वा नैतिक व्यवहारहरू मानवीय भावनाहरू (इमोसन्स) का अभिव्यक्ति हुन् । मानिसमा निहित यस्ता थुप्रै भावना बाँच्नका लागि अत्यावश्यक छन् । तिर्खाएको नहुँदो हो त मान्छेले पानी पिउँदैनथ्यो । भोक नलाग्ने भए मान्छे नखाईकन मर्न सक्थ्यो । कामवासना नहुने भए सन्तान उत्पत्ति असम्भव हुन्थ्यो । भोक, तिर्खा र कामवासनाजस्ता भावनाहरूले मानिसलाई बाँच्न र आफ्नो अनुवंशको रक्षा गर्न सघाएजस्तै नैतिकतासँग जोडिएका मानवीय भावनाहरूले मानिसलाई बाँच्नका लागि चाहिने सामूहिक सहकार्य गर्न सघाउँछन् । दया, माया, करुणा, सद्भाव र विश्वासजस्ता मानवीय सकारात्मक भावनाले मान्छेलाई राम्रो भनिने कार्य गर्न उत्प्रेरणा दिइरहेका हुन्छन् भने, लज्जाबोध, दोषभागी, डर आदि नकारात्मक भावनाले नराम्रो भनिने कार्य गर्नबाट रोकिरहेका हुन्छन् । त्यस्तै, अरूसँगको व्यवहारमा मान्छेले कृतज्ञता प्रकट गरेर, क्षमाशील भएर राम्रो भनिने कार्य गर्न एकअर्कालाई उत्प्रेरित गर्ने गर्छ भने, आक्रोश पोखेर वा घृणा फैलाएर समाजमा भइरहेको अन्याय र बेथितिमाथि खबरदारी गरिरहेको हुन्छ । मान्छेमा आक्रोश नहुँदो हो त अरूले आफूमाथि अन्याय गर्दा प्रतिरोध गर्न सक्दैनथ्यो र पिल्सिराख्थ्यो । त्यसो गर्दा आफ्नै अस्तित्वमाथि संकट पैदा हुन सक्थ्यो । त्यसकारण मानिसमा निहित नैतिकता सामूहिक सहकार्यको गुणात्मक फल खान उद्विकासले सिर्जना गरेको मनोवैज्ञानिक अनुकूलता हो । यस्तो अनुकूलनका उपाय मानिसमा मात्रै होइन, अन्य सामाजिक प्राइमेटहरू र मौरीजस्ता सामाजिक कीरामा समेत हुने अध्ययनहरूले देखाएका छन् । तर सबै मानव समाजमा नैतिक मूल्य र मान्यता एकै हुँदैनन् । कुनै समाजमा नैतिक मानिने कर्म अर्को समाजमा अनैतिक र दण्डनीय मानिन्छ । त्यसैले मानिसमा विकसित नैतिक चेतना उद्विकासले रोपेको बीउ मात्रै होइन, सामाजिकसांस्कृतिक मलजलको उपज पनि हो । त्यसकारण मानिसको नैतिक आचरण निर्माणमा ऊ हुर्केको समाजको सांस्कृतिक अनुभव, ज्ञान, चालचलन र आस्थाको गहिरो छाप परेको हुन्छ । अन्त्यमा, मानिसभित्रको नैतिक चेतनाको कम्पासलाई सकारात्मक र नकारात्मक कतातिर मोड्ने भन्ने कुरालाई त्यहाँको धार्मिकसामाजिक मान्यता र कानुनले निर्देशित गर्छ । आधुनिकतासँगै नैतिक चेतको कम्पास यतिखेर न्याय र सदाचारतिर धकेलिँदै गएको छ । फलस्वरूप मानव समाजमा यतिखेर नागरिक स्वतन्त्रता र अधिकार, महिला अधिकार र अल्पसंख्यकको अधिकारजस्ता मान्यताहरू स्थापित भइराखेका छन् । मान्छेले एकअर्कालाई कष्ट दिने, सताउने काम विश्वव्यापी रूपमा कम हुँदै गएको छ । तर पछिल्लो समय नेपाली समाजमा सामूहिक स्वार्थको ठाउँमा व्यक्तिगत स्वार्थका लागि, पीडितको भन्दा पीडकका पक्षमा केही आक्रोश उठेको देखिन्छ, जसको जड महिलाभन्दा पुरुष श्रेष्ठ, मर्दकी दस वटी, ठूलो माछाले सानो माछा खान्छ जस्ता सांस्कृतिक मान्यता हुन सक्छन् । न्याय र सदाचारतिर मोडिँदै गएको नेपाली नैतिक चेतको कम्पासलाई रोक्न त्यस्ता सांस्कृतिक मान्यताको धङधङी बोक्नेले गरेको हर्कतलाई स्वाभाविक मान्न सकिन्छ । तर तमिलनाडुका किसानको जस्तै तनावमा बाँचेका कारण नेपाली समाजको संज्ञानात्मक कार्यक्षमता थला पर्दै गएको हो भने त्यसको सघन उपचार जरुरी छ ।"
निगमको साखसँगै मुलुककै प्रतिष्ठा दाउमा,"६५ वर्षअघि स्थापित राष्ट्रिय ध्वजावाहक नेपाल वायुसेवा निगमको आन्तरिक उपस्थिति नै नगण्य भइसकेको छ भने अन्तर्राष्ट्रिय उडानका लागि पनि जम्मा चार जहाज छन् । तर, १ सय ५८ सिट क्षमताको न्यारोबडी मंसिर १३ देखि ग्राउन्डेड भएकामा गत शुक्रबार मात्रै मर्मतका लागि इजरायल पठाइएको छ । त्यो बनेर कहिले आउने हो भन्ने ठेगान नहुँदै निगमको वाइडबडी पनि सोमबारदेखि ग्राउन्डेड भएको छ । यसरी जम्मा चार जहाज भएको निगमको अन्तर्राष्ट्रिय उडान क्षमता अहिले सिधै ५० प्रतिशतमा झरेको मात्र छैन, दैनिक करिब पाँच करोडको कारोबार गुमेको छ र निगमको उडान तालिका नै अस्तव्यस्त भएको छ । बिग्रिएको जहाज डेढ महिनासम्म ग्राउन्डेड किन गरियो ? राष्ट्रिय ध्वजावाहकलाई थला पार्ने काम लापरबाही हो कि योजनाबद्ध भन्ने प्रश्न उठेको छ ।निगमको विमान बिग्रनु र कैयौं दिनसम्म थन्किरहनु नियमित नियतिजस्तै बनेको छ । उडानका बेला जहाजमा समस्या आउँदा वैकल्पिक व्यवस्था गर्ने पेसागत दायित्वमा पनि निगमको चरम बेवास्ता छ जसले गर्दा यात्रु बिचल्लीमा परेका घटना हरेक महिना अभिलिखित भएका छन् । यसबाट निगम आफैंले आर्थिक क्षति भोगिरहेकै मात्रै छैन, यात्रुले सास्ती पाएका छन् । राष्ट्रिय ध्वजावाहकको लापरबाहीले मुलुककै छविमा पनि अपुरणीय क्षति पुगिरहेको छ । निगमको अन्तर्राष्ट्रिय उडानमा हरेक महिनाजसो समस्या देखिँदै आएको छ । सोमबार राति पनि अचानक उडान रद्द भएपछि २ सय ७६ यात्रु त्रिभुवन अन्तर्राष्ट्रिय विमानस्थलमा अलपत्र परे । राति ११ बजे दोहा (कतार) उड्ने तालिका रहेकामा यात्रुलाई राति साढे १ बजे मात्र उडान रद्द भएको सूचना दिइएको थियो । यताबाट विमान नउडेपछि दोहाबाट तेस्रो मुलुक जाने धेरै यात्रुको उडान पनि छुट्यो । दोहाबाट मंगलबार राति नेपाल आउनुपर्ने २ सय ५४ यात्रु पनि उतै रोकिए । यसरी अर्को जहाज पनि ग्राउन्डेड भएपछि त्यसको शृंखलाबद्ध असर निगमका अन्य उडानमा परेको छ । मंगलबार राति ११ः२५ का लागि निर्धारित जापानको नारिता उडान पनि अर्को दिनलाई सर्यो, लगत्तै अन्य उडान पनि सरेका छन् । यसअघि दुई साताअघि २३ पुसमा बैंकक उड्ने तरखरमा रहेको निगमको न्यारोबडी उड्न नसकेपछि १ सय ५२ यात्रुलाई जहाजबाट ओरालिएको थियो । मंसिर १३ मा पनि निगमको व्यवस्थापकीय लापरबाहीका कारण ३१ यात्रुको दुबई उडान छुट्यो । निगमको वाइडबडी राति साढे ११ बजे उड्नुपर्नेमा प्रधानमन्त्री पुष्पकमल दाहालको यात्राका लागि भने निर्धारित तालिकाभन्दा दुई घण्टा पहिल्यै उडाइँदा ती यात्रु छुटेका थिए । त्यसअघि मंसिर ६ मा ओभर बुकिङ भएको जनाउँदै निगमको न्यारोबडीका ६० यात्रु छाडेर उडेको थियो । यी निगमको चरम लापरबाहीका दृष्टान्त हुन् । यान्त्रिक साधनमा प्राविधिक समस्या देखिनु स्वाभाविकै हो तर पटकपटक यही घटना दोहोरिँदा भने व्यवस्थापकीय क्षमतामाथि नै प्रश्न उठ्छ । अरू वायुसेवा कम्पनीका विमानमा पनि प्राविधिक समस्या आउँदा तत्कालै मर्मतसम्भार गरिन्छ, उडान रद्द भएको अवस्थामा अन्य विमान व्यवस्थापन गरेर यात्रुलाई गन्तव्यमा पुर्याइन्छ । विमानमा प्राविधिक समस्या देखिएपछि मर्मतसम्भारका लागि तदारुकता देखाउने हो भने समस्या तत्काल समाधान हुने मात्र होइन, मर्मतमा लाग्ने समय र वित्तमा पनि सहुलियत हुन्छ । यसो भएमा अनावश्यक दुःख र निगमले आर्थिक क्षति भोग्नुपर्दैन । न्यारोबडी बिग्रनासाथ बनाउने पहल गरिएको भए अहिले वाइडबडीमा समस्या आए पनि तीनवटा विमानबाट उडान चलिरहेको हुन्थ्यो । न्यारोबडीले दिनमा डेढ करोड र वाइडबडीले चार करोड रुपैयाँ हाराहारीको कारोबार गर्छ । न्यारोबडी ग्राउन्डेड भएपछि त्यसको रुटमा घाटामा वाइडबडी सञ्चालन गर्नुपर्ने बाध्यता छँदै छ । अर्कातिर अचानक उडान रद्द भएपछि यात्रुलाई होटलमा राख्दा थप खर्च पर्छ । निजी क्षेत्रका वायुसेवा कम्पनीले विमान थप्दै गन्तव्यसमेत विस्तार गरिरहेका बेला राष्ट्रिय लगानीको निगमले भने सीमित संख्याका विमानलाई पनि व्यवस्थित रूपमा सञ्चालन गर्न नसक्नु उदेकलाग्दो छ । राजनीतिक हस्तक्षेप, अनावश्यक कर्मचारी भर्ती र कमजोर व्यवस्थापनका कारण निगम धराशायी बनेको हो । सरकारको पूर्ण स्वामित्व रहेको निगम अहिले साँवाब्याज गरी ४८ अर्ब रुपैयाँ ऋणमा छ । अहिलेकै संरचना र व्यवस्थापन प्रणालीबाट निगमको अधोगति रोकिँदैन । सरकारले निगम सुधारका लागि २०५८ सालयता मात्र गठन गरेका नौवटा कार्यदलमध्ये प्रायः सबैले नीतिगत र संरचनागत सुधार गर्न जोड दिएका छन् तर सुझाव कार्यान्वयनमा न निगम आफैं तयार देखिन्छ न सरकार । निगमलाई थप धराशायी हुन नदिन अध्ययन कार्यदलहरूले दिएका सुझावअनुसार नीतिगत र संरचनागत सुधारको गृहकार्य सरकारले तत्काल थाल्नुपर्छ । निगमको साख र देशकै प्रतिष्ठाका लागि पनि यो अपरिहार्य छ ।"
वायुसेवा निगम डुबाउने खेल,"नेपाल वायु सेवा निगमको उडान अस्तव्यस्तसम्बन्धी समाचारमा  बाट लिइएका केही टिप्पणीःकिन अस्तव्यस्त हुँदै छ नेपाल ? जहाँतहीं भद्रगोल ! के जनता भेंडा बाख्रा हुन्, जे गरे पनि हुने ? हरेक गल्तीले देशको अधोगति भइरहेको कसरी हेरिरहेको छ यो सरकार ? कि सरकारको उपस्थिति छैन ? सुवासचन्द्र जोशीजहाज खरिद गर्नुपर्यो भन्दा देशलाई ऋण बोकाउन लागे, किन चाहियो जहाज भनेर फेसबुकभरि कोहोलो मच्चाउने पनि यिनै, एउटा जहाज बिग्रिएर कुहिरोमा पर्दा आलोचना गर्ने पनि यिनै । प्रदीप रेग्मीयो चरम लापरबाही, बेथिति र अव्यवस्था कहिलेसम्म ए नेपाल एयरलाइन्स ? माधव दुलालसुदन किराती खै ? लापरबाही गर्नेलाई के हुन्छ अब ? राजन भट्टराईनेपाली ठूला जहाजको अन्तर्राष्ट्रिय उडान यसरी बारम्बार प्रभावित हुँदा स्वदेशी तथा विदेशी यात्रुले विकल्प खोज्नु पक्कै रहर होइन । अगेन बोम्जनसरकारी एअरलाइन्स ध्वस्त बनाएर निजी पोस्ने उपाय । थोकर जे तामाङ २४ पैसा कमिसनमा बिक्ने कर्मचारीहरू भएसम्म निगमको केही हुनेवाला छैन । काजी लामाकहिले समयमा नआउने, कहिले आधी बाटोबाट फर्किने, त्यो त ठीकै थियो । अहिले अलपत्र नै, डुबाए डुबाए अब । विनोद कोइचअब भनाइ आउँछ, हाम्रो सुशासनदेखि नसहनेको षड्यन्त्र हो यो । नृप विष्टहिमालयन एयरलाइन्सको जहाज कहिल्यै ग्राउन्डेड भएको सुन्नुपर्या छैन, सधैं सबै जहाज उडिरहेका हुन्छन्, यो निगमको जहाजमा मात्र किन बारम्बार समस्या आइरहन्छ ? सूर्यभक्त श्रेष्ठयो सबै खराब व्यवस्थापनको कारणले भएको हो । चाहिने उपकरणहरू एक्स्ट्रा राखिएको हुँदैन ? के गर्नु जगेडामा राख्नुपर्ने उपकरणहरू किन्ने पैसा गोजीमा हाल्या होला । कुशल व्यवस्थापनमा यस्तै हुँदोरहेछ । लक्ष्मणप्रसाद कट्टेलकम्पनीलाई डुबाउने खेल । चित्रबहादुर गुरुङ"
प्रधानमन्त्रीको आत्मालोचना सकारात्मक,"केही दिनअघि काठमाडौंमा आयोजित एउटा कार्यक्रमलाई सम्बोधन गर्ने क्रममा प्रधानमन्त्री पुष्पकमल दाहाल प्रचण्डले आफूले आँटेको र चाहेको जति काम गर्न बताएका थिए । आजसम्म नेपालमा जति प्रधानमन्त्री बने, तिनीहरू कसैले आफ्नो असफलतालाई आत्मसात गर्दै सार्वजनिक रूपमा दुःख प्रकट गरेको सुनिएको थिएन । तिनीहरूले अरूको कुरा नसुन्ने, घमण्डले चूर भएर यो पनि गरें त्यो पनि गरें भन्दै उफ्रेर हिँडेकै कारण मुलुकको दुर्गति भएको हो । अधिकांश पूर्वप्रधानमन्त्रीहरू आफ्नो महत्त्व वढाउन अरूको आलोचना गरेर थाकेको पाइँदैन । केही समयअघि पश्चिमदेखि पूर्वसम्मको संकल्प यात्रामा निस्केका पूर्वप्रधानमन्त्री एवं एमाले अध्यक्ष केपी शर्मा ओलीले सरकार र प्रचण्डको आलोचना गरेरै समय बिताए । उनले आफ्नो कमजोरी देखाउने गरी कहिल्यै आत्मसमीक्षा गरेको पाइएन । कांग्रेस सभापति शेरबहादुर देउवाले पनि विकासको मूलनीति समात्न नसकी लामो समय राजनीतिक जीवन व्यतीत गरेको, अरूको आलोचना गरेर नथाकेको, आफ्नो दलभित्रै गन्जागोलको स्थिति सिर्जना गरेको, नीति र दृष्टिकोणविहीन हुँदा कांग्रेसलाई अन्य दलले टेको लगाएर उभ्याइरहेको जगजाहेर छ । वस्तुतः शीर्ष नेताहरूले विकासका बहुआयमिक सन्दर्भ समेट्ने, विज्ञहरूको सुझाव स्विकार्ने, आलोचनाबाट नडराउने, आफ्ना कमजोरीहरू केलाइरहने बानी बसाल्नुपर्छ । विकासका नाममा सिन्को नभाँच्ने, आत्मरती र स्वार्थमा अल्झिरहने अधिकांश शीर्ष नेताका कारण मुलुक इतिहासमै गतिहीन बनेको बेला प्रचण्डले आत्मालोचना गर्दै अघि बढ्न खोजेको सन्दर्भले सबैमा नयाँ आशाका किरण देखिन थालेको छ । यथार्थमा माखेसाङलोले बेरिएर गर या मरको स्थितिमा पुगेका प्रधानमन्त्रीले दहीचिउरे, स्वार्थी प्रशासक, नेता, आसेपासेलाई टाढा धकेलेर विज्ञहरूको सल्लाह, सुझाव र छिमेकीको सहयोगसमेतबाट विकासको गति बढाउनुपर्छ । अनुकरणीय अन्तर्राष्ट्रिय सन्दर्भ पनि छन् ः विषयविज्ञको सहयोगबाट सिंगापुरका तत्कालीन प्रधानमन्त्री लिक्वानयुले आफू व्यवस्थापक बनेर सिंगापुरलाई समृद्ध बनाएको, कतार, बेल्जियमजस्ता साना मुलुकहरूले विकासको नमुना खडा गरेको यथार्थ अद्वितीय नमुना हुन् । यावत् सन्दर्भ आत्मसात गरेर प्रधानमन्त्री अघि बढ्ने हो भने मुलुकले विकासमा छलाङ लगाउन सक्छ । भुवनेश्वर शर्मा, चन्द्रागिरि२, काठमाडौं"
राष्ट्रिय सभालाई विज्ञको थलो बनाऊ,"यति बेला राष्ट्रिय सभा चुनावको रौनक छ । राष्ट्रिय सभा माथिल्लो तहको गरिमामय सभा हो, जुन चुस्त हुनुपर्छ । राष्ट्रिय सभा विभिन्न क्षेत्रमा दख्खल राख्ने र अनुभवी व्यक्तिहरूको विचार मन्थन गर्ने थलो बन्नुपर्छ । तर विडम्बना राष्ट्रिय सभा सदस्य चयन गर्ने बेला नेताहरूका आसेपासे र चाकडीवाला व्यक्ति अघि सारिन्छ । यसपटक सत्तारूढ दलहरूले राष्ट्रिय सभा निर्वाचनका लागि भागबन्डा गरेका छन् । मन्त्रिपरिषद्को सिफारिसमा राष्ट्रपतिले समेत मनोनयन गर्ने सदस्यमा पनि अमुक दलका लागि तोकिइसकेको छ । नेताहरूले राष्ट्रिय सभाको मर्मअनुसार विज्ञहरूको थलो बनाउने प्रयास कहिल्यै नगर्ने हुन् ? नरनाथ पाण्डे, कावासोती८, नवलपुर"
यौनहिंसापीडितको साहस,"बलात्कार भनेको स्वार्थ, नैतिकताको कमी र अहंकारबाट उत्पन्न हुने हिंसा हो । नेपाली समाजको दृष्टिकोण सतही छ । जब जबरजस्ती करणीको घटनाको उजुरी हुन्छ, पीडितको थर र कुन अवस्थामा उनी बलात्कृत भएकी थिइन् भन्ने विषयमा अनावश्यक चासो दिइन्छ । अवस्था र पीडितको थरले बलात्कार निर्धारण गर्ने होइन । संकीर्ण सोच र पीडितलाई नै दोषारोपण गर्ने समाजमा बलात्कारविरुद्ध उजुरी दिन धेरै साहस चाहिन्छ । यो कहिल्यै नबिर्सौं । उज्ज्वल श्रेष्ठ, जावलाखेल, ललितपुर"
संघप्रदेश लडाइँको मारमा सार्वजनिक यातायात,गजुरेल पूर्वाधार विज्ञ हुन् ।
बालबालिकामा इन्टरनेटको लत,"अचेल बालबालिका कसैसँग भेटघाट गर्नु, कुराकानी गर्नुभन्दा पनि मोबाइल फोनमा इन्टरनेट चलाएर त्यही दुनियाँमै रमाउन खोज्छन् । इन्टरनेटकै सहारामा उनीहरूले खेल्ने, भिडियो हेर्ने, सिक्नेजस्ता सारा काम गरिरहेका हुन्छन् । आफ्ना जिज्ञासालाई इन्टरनेटकै मद्दतमा मेटिरहेका हुन्छन् । यहाँसम्म कि, बालबालिकालाई गृहकार्य गर्नसमेत इन्टरनेट नै चाहिने भएको छ । कतिपय बालबालिका सामाजिक सञ्जालमा पनि अलमलिरहेका हुन्छन् । धेरै बालबालिकामा एक किसिमले इन्टरनेटको लत नै बसेको छ, जहाँ जाँदा, जे गर्दा पनि इन्टरनेट नभई हुँदैन ।कतिपय बालबालिकालाई खाना खाने बेलासमेत युट्युब नखोली हुँदैन । लत यसरी बसाइएको हुन्छ कि, साना बच्चाहरूलाई खाना खुवाउन पनि युट्युबमा भिडियो देखाउनुपर्छ । बालबालिकाको आनीबानी भने बाबुआमाले बिगारिरहेका हुन्छन् । आफू कामधन्दामा व्यस्त भएका बेला साना नानीहरूलाई मोबाइल फोन दिएर भुलाउने गर्छन् । कतिपय अभिभावक बालबालिकासँग खेल्न, घुम्न, रम्न झिँजो मान्छन् र उनीहरूका हातमा मोबाइल थमाइदिन्छन् । मोबाइल पाएपछि बच्चाहरू आफ्नै सुरमा खेल्छन्, अभिभावक पनि आफ्नै धुनमा लाग्छन् । सधैं मोबाइल फोन खेलाउन पाइरहेका बालबालिकाले आसपास के भइरहेको छ भन्नेमा पनि ध्यान दिँदैनन् । घरमा भव्य पूजा वा कुनै कार्यक्रम भइरहँदा पनि उनीहरूलाई चासो हुँदैन । घरमा को आयो, को गयो, पत्तो हुँदैन । धेरैका घरमा जाँदा बच्चाहरू एउटा कुनामा बसेर मोबाइल फोन चलाइरहेका देखिन्छन् । अभिभावक पनि चकचक गरेर यताउता भौँतारिएलान्, लड्लान्, झगडा गर्लान् भनेर बरु मोबाइल हातमा थमाइदिनुमै ढुक्क मान्छन् । मोबाइलमा भिडियो हेर्दाहेर्दै ससाना बालबालिकामा यस्तो लत बस्छ कि, मोबाइल नदिँदा, इन्टरनेटको लाइन काटिदिँदा झगडा गर्छन् । धेरै परिवारमा बालबालिकाबाट मोबाइलको लत छुटाउन निकै गाह्रो भइरहेको देखिन्छ । केही दिनअघि एक जना दिदीले दुःखेसो सुनाइन्, स्कुल छुट्टी भएको दिन त नानीहरूलाई घरमा राख्नै नसकिने भयो । मोबाइल मात्र चलाएर हैरान । नदिए घरै फोडौंलाझै गर्छन्, अँध्यारो मुख लगाउँछन्, केही खाँदैनन् । मोबाइल फोनमा बालबालिकाले के गरिरहेका हुन्छन् भन्नेबारे अभिभावकले त्यति ध्यान दिने गरेको पाइँदैन । बालबालिकाले मोबाइलबाट ज्ञानगुनका कुरा मात्र सिकिरहेका नहुन सक्छन्, गेम मात्र नखेलिरहेका हुन सक्छन्, कार्टुन मात्र नहेरिरहेका हुन सक्छन् । उनीहरूले उटपट्याङ कुरा पनि सिकिरहेका हुन सक्छन्, हेरिरहेका हुन सक्छन् । सामाजिक सञ्जाल चलाउँदाचलाउँदै यौन हिंसा वा अन्य खालका मानसिक हिंसामा परिरहेका पनि हुन सक्छन् । कोही अपराधजन्य कार्य गर्न प्रेरित भइरहेका हुन सक्छन् । त्यसैले बालबालिकाले मोबाइलमा के हेरिरहेका छन्, के गरिरहेका छन् भनेर अभिभावकले ध्यान दिन जरुरी छ । एक शिक्षिकाले सुनाएअनुसार, कतिपय विद्यार्थीले सबै गृहकार्य राम्ररी गरेर ल्याउँछन् तर त्यही प्रश्न फेरि सोध्दा जवाफ दिन सक्दैनन् । कारण के रहेछ भने, ती विद्यार्थी गुगलमा खोजेर सार्छन् । एउटा विद्यार्थीले गुगलमा खोजेर गृहकार्य गरेपछि अरु साथीलाई मेसेन्जरमा पठाउने र त्यही उनीहरूले सार्ने गरेको पनि पाइएको छ । गुगलको सहायताले बुझ्ने, सिक्नेभन्दा पनि छल्ने बानी यसरी कतिपय बालबालिकामा विकास भइरहेको छ । बालबालिकाले कसरी सिकिरहेका छन्, पढिरहेका छन् भनेर शिक्षक मात्र नभएर अभिभावकले पनि निगरानी गर्न आवश्यक छ ।२०११ को डिसेम्बरमा चीनमा गरिएको एउटा अध्ययनले इन्टरनेटको कुलत बसेपछि यसबाट निस्कन निकै गाह्रो भएको पाइएको थियो । त्यसताका चीनमा बालबालिकालाई इन्टरनेटको कुलतबाट छुटकारा दिलाउन पुनःस्थापना केन्द्रहरू नै खोलिएका थिए । यही पद्धतिलाई अन्य देशले पनि पछ्याएका थिए । अभिभावकले बालबालिकालाई सिर्जनात्मक काममा लगाउँदा इन्टरनेटको लत बिस्तारै हटेको पाइएको थियो । त्यसैले विद्यालय र अभिभावकले बालबालिकालाई मोबाइल फोन चलाउन दिइरहनुभन्दा सिर्जनात्मक काममा लाग्न प्रेरित गर्नुपर्छ, विभिन्न कार्यक्रममा सहभागी गराउनुपर्छ । साथीहरू भेला गराइदिएर घुलमिल बढाउनुपर्छ । यस क्रममा उनीहरूले जीवनमा चाहिने ज्ञानसीप पनि सिक्छन् । बालबालिकामा इन्टरनेटको लत छुटाउन अभिभावककै भूमिका महत्त्वपूर्ण हुन्छ किनभने उनीहरूले इन्टरनेट प्रयोग गर्ने घरमै हो । बालबालिकाले इन्टरनेटलाई सदुपयोग गर्न सके भने धेरै लाभ लिन सक्छन्, प्रयोग गर्न नजाने इन्टरनेटबाट हानि हुन्छ, कतिपय असरले जीवनभर नै पिरोल्न पनि सक्छन् । त्यसैले यस विषयमा अभिभावक र शिक्षकले बेलाबेला बालबालिकालाई सचेत गराइरहनुपर्छ, निगरानी गरिरहनुपर्छ ।"
"प्रहरी र प्रदर्शनकारीः कित्ता फरक, व्यथा उस्तै","प्रसंग दुईः बालकुमारी घटनाहाम्रो देशमा हासिल गरेगराइएका पछिल्ला महान् राजनीतिक उपलब्धिहरू हुनेखानेका लागि मात्र रहेछन्, गरिखानेका लागि त बिदेसिनु मात्रै अन्तिम विकल्प रहेछ भन्ने भाष्य स्थापित भयो । यो भाष्यलाई चिर्न विदेशी भाषाको तगारो कसरी पार गर्ने भनेर भेला भएका युवाले ज्यान गुमाए, केही घाइते भए । बालकुमारी घटनाको भीड विगतमा जस्तो आन्दोलनकारी वा आतंककारीको होइन, यी त प्रदर्शनकारीहरू मात्र थिए, उनीहरूको उपस्थितिमा सरकारको चरित्र र चित्र सडकमा प्रदर्शन भइरहेको थियो । साहूको ऋण काढेर आफ्नै खर्चमा विदेशी भाषा सिकेका र चालीस कटेसि रमाउँला भन्ने सपना बोकेका कैयौं युवामध्ये एक जना आफ्नो पुर्पुरोमा हात बजार्दै म त कस्तो अभागि रहेछु, कस्तो देशमा जन्म भएछ भनिरहेका थिए । आफ्नै पौरखले गरिखाने भाग र भाग्यबाट वञ्चित युवाहरूले देशबाटै भाग्छु भन्दा पनि ज्यान गुमाउन पुगे । यो कारुणिक घटनाले लोकतन्त्र र सार्वभौम नागरिकको मुहारमा कालो पोतिदियो । बालकुमारी घटनामा सुरक्षाकर्मीले विवेक र संयम गुमाए । तर पृष्ठभूमिमा न्यायिक, प्रशासनिक र व्यवस्थापकीय त्रुटिहरूको लामै फेहरिस्त देख्न सकिन्छ । जोगीदेखि भैसी डराउने, भैंसीदेखि जोगी डराउने भनेजस्तै प्रहरी र प्रदर्शनकारीमा असुरक्षाको गहिरो प्रभाव पर्न गएको उदाहरणका रूपमा टीकापुर र बालकुमारी घटनालाई बुझ्न सकिन्छ । अहिले घटनामा ज्यान गुमाउने र त्यस्तो बाध्यात्मक परिस्थिति बनाउनेबीचको खाडल यत्रतत्र देख्न सकिन्छ । टीकापुर घटनामा बलको प्रयोग नगर्दा प्रहरीको ज्यान गयो । सोही प्रकृतिका घटना बढ्न थालेपछि प्रहरीले बालकुमारी घटनामा अवाञ्छनीय बल प्रयोग गर्दा प्रहरीको जागिर गयो । यसो गर्दा ज्यान जाने, उसो गर्दा जागिर जाने द्विविधामा प्रहरीले बल प्रयोगको नीतिलाई वाञ्छनीय ढंगले प्रयोग गर्न सकिरहेको छैन । यद्यपि बल प्रयोग समस्या समाधानको उपयुक्त विकल्प भने होइन । राज्यसँग विकल्प र समस्या समाधानको संकल्प नहुने, प्रदर्शनकारी र प्रहरीले विवेक र आवेगको उपयुक्त ढंगले समायोजन गर्न नसक्ने, परिणामस्वरूप निर्दोष नागरिकले अमूल्य ज्यान गुमाइरहने । घटनाको नैतिक जिम्मेवारी कसैले लिनु नपर्ने, घटनाका पक्षविपक्षलाई सामसुम र थामथुम पार्न आयोग, समिति गठन गरिदिने अनि मानवीय क्षतिलाई नागरिककै करको रकमबाट पूर्ति गर्ने प्रचलनले मुलुकलाइ कहिलेसम्म धान्छ होला भन्ने हेक्का सरकारलाई पटक्कै छैन ।प्रसंगभित्रको फरक प्रसंगभीडको स्वभाव र प्रकृति भेडाको जस्तै हुने गर्छ, अघिल्लो पंक्तिमा रहेको नेतृत्वले जता डोर्यायो, त्यतै जाने । गन्तव्यप्रति बेखबर अबोध भेडाहरूलाई डोर्याउने जिम्मा लिएका नेताहरूको नियत नै भड्काउने, भाँड्ने र सत्ता हासिल गर्ने भएपछि मुलुकमा शासकीय प्रवृत्ति यस्तो हुने नै भयो । हाम्रो राज्यसत्तामा ब्वाँसो प्रवृत्ति हाबी हुँदै गएकाले, राज्यको ढुकुटी बिचौलियाको मिलेमतोमा बाँड्ने र अबोध नागरिकलाई भड्काउने र भाँड्ने नियतबाट सरकारी संयन्त्र चलिरहेको छ । त्यसैले सरकारको प्राथमिकतामा कहिल्यै प्रदर्शनकारीको माग र प्रहरी सेवाको व्यवसायीकरणको मुद्दा हल गरिनुपर्ने आवश्यक सूचीमै पर्दैन । परिणामस्वरूप प्रहरीसँग पर्याप्त साधन छैन, सरकारसँग सामर्थ छैन, प्रदर्शनकारीसँग समय र धैर्य छैन । मुलुकभित्रको ऊर्जावान् युवा शक्तिमा देखा परेको विचलनको मनस्थितिले कता कोल्टे फेर्ने हो, कसैलाई थाहा छैन । अँध्यारो सुरुङमा फसेको मुलुक र युवाको भविष्यलाई दिशाबोध गराउने राज्यको नीति कहीँकतै देखिँदैन । मुलुकको रचनात्मक नीतिअनुरूप समाजमा सामञ्जस्य र रीतिथिति बसाल्ने प्रहरीको ऊर्जा सलामी, मलामी र गुलामीमै दुरुपयोग भइरहने हो भने प्रहरी राज्यको प्रासंगिक साधन कसरी बन्न सक्ला र ? प्रहरी साधन र बल हो तर बलको सदुपयोग र दुरुपयोगले मात्र परिणामको सुनिश्चितता यकिन गर्न सक्छ । बल र मनोबल एकअर्काका पूरक हुन्, मनोबलबिनाको साधनविहीन प्रहरीको परिचालनबाट वाञ्छित परिणाम हासिल हुन सक्दैन । प्रहरी र प्रदर्शनकारीलाई जुधाएर होइन, जुटाएर मात्र समाजलाई समृद्ध र अपराधरहित बनाउन सकिन्छ । प्रहरीको साथ र सहयोगलाई रचनात्मक ढंगले उपयोग गर्ने र कानुनी राज्यको प्रत्याभूति गराउने योजना सरकारले कहिल्यै तयार गरेन । त्यसैले प्रहरी सेवा राज्यका लागि निर्धालाई दमन गर्ने भरपर्दो अस्त्रका रूपमा मात्र विस्तारित हुँदै गयो । समाजमा कानुनी राज्यको स्थापना र अमनचयन कायममा प्रयोग हुने सेवालाई राज्यले दमनको साधन बनाएकाले प्रहरी लोकप्रिय र भरपर्दो सेवाका रूपमा विकसित हुनै सकेन । ठोकतन्त्रमा सबैभन्दा अलोकप्रिय सेवा प्रहरी हुने गर्छ भने लोकतन्त्रको सबैभन्दा लोकप्रिय सेवा भनेकै प्रहरी सेवा हो । प्रहरीको लोकपृयताको मापनबाट मात्र लोकतन्त्रको स्तर निर्धारण गर्न सकिन्छ । सेवाप्रदायक निकायको व्यावसायिकताको विकास र सेवाको सुरक्षामा यथेष्ट ध्यान दिन नसकेकाले बर्सेनि प्रहरी सेवाबाट सयौं युवा जनशक्ति बाहिरिन बाध्य भइरहेको छ । प्रहरी आकर्षण र गरिखाने सेवाका रूपमा विस्तार हुन सकिरहेको छैन । यस अर्थमा प्रहरी र प्रदर्शनकारी फरक कित्तामा रहेका उस्तै कथा र व्यथाबाट पीडित निर्दोष प्राणी हुन् । यिनीहरूको अबोधता र निर्दोषिताको जगमा टेकेर कहिलेसम्म यो महान् राजनीतिक उपलब्धिको रक्षा गर्न सकिएला र ?"
प्रिबजेट छलफलका सुझाव समेट्ने गरी अध्यादेश ल्याइँदै,"(काठमाडौं)संसद्मा हुने प्रिबजेट छलफलका सुझाव बजेटमा समावेश गर्न मिल्ने गरी सरकारले नीतिगत व्यवस्था गर्न लागेको छ । यसका लागि सरकारले अध्यादेशमार्फत बजेटको समयतालिका परिमार्जन गर्न लागेको हो । संसद्मा लामो छलफल हुने तर, त्यसका सुझाव बजेटमा समावेश नहुने अहिलेको परम्परा हटाउन सरकारले अध्यादेश ल्याउन लागेको हो । बुधबार बसेको मन्त्रिपरिषद् बैठकले आर्थिक कार्यविधि तथा वित्तीय उत्तरदायित्व ऐन, २०७६ लाई संशोधन गर्न बनेको अध्यादेश, २०८० जारी गर्न नेपालको संविधानको धारा १२४ को उपधारा (१) बमोजिम राष्ट्रपतिसमक्ष सिफारिस गर्ने निर्णय गरेको छ ।बजेटमा सांसदका सुझाव नसमेटिने विषयले चालु आर्थिक वर्षको बजेट पारित हुने बेला संसद् निकै तातेको थियो । केही सत्तारूढ र विपक्षी दलका सांसदले सुझाव समावेश नगरे बजेट पारित हुन नदिने चेतावनी नै दिएपछि अब त्यो अवस्था आउन नदिन सरकारले अध्यादेश ल्याउन लागेको हो । प्रिबजेट र औपचारिकअनौपचारिक छलफलबाट प्राप्त हुने सुझावलाई व्यवस्थित रूपमा बजेट र नीति तथा कार्यक्रममा समेट्नका लागि उक्त अध्यादेश एकदुई दिनमा राष्ट्रपतिसमक्ष पेस गर्न लागिएको एक मन्त्रीले बताए । अध्यादेशमा प्रिबजेट छलफलको मिति नै तोकिने निर्णय भएको छ, ती मन्त्रीले भने, संसद्बाट पारित गर्न ढिलाइ हुने भएकाले अध्यादेश ल्याउने निर्णय भएको हो ।अध्यादेशअनुसार बजेटको सिद्धान्त तथा प्राथमिकता सरकारले फागुनभित्रै संसद्मा पेस गर्नुपर्नेछ । त्यसपछि संसद्ले चैत १५ भित्रै सरकारलाई सुझाव पेस गर्नुपर्ने व्यवस्था पनि अध्यादेशमा समेटिएको छ । हाल विनियोजन विधेयक प्रस्तुत हुनुभन्दा १५ दिनअघिमात्र सरकारको बजेट तथा कार्यक्रमका सिद्धान्त तथा प्राथमिकता संघीय संसद्मा पेस गर्नेर् ेव्यवस्था छ । यही बुँदा परिमार्जन गरी फागुन मसान्तभित्र पेस गर्नुपर्ने व्यवस्था गर्न लागिएको अर्थ मन्त्रालयका प्रवक्ता धनीराम शर्माले बताए । सोही अनुसार बजेटका अरू समयतालिका पनि परिमार्जन भएको उनले जानकारी दिए । जेठ १५ मा बजेट प्रस्तुत गर्नुपर्ने व्यवस्था संविधानमै रहेकाले त्यो परिवर्तन हुने कुरा भएन, उनले थपे, त्यसअघिका अरू समयतालिका परिमार्जन गरिएको छ । समयतालिका परिमार्जन नगर्दा अर्थ मन्त्रालयमा धमाधम बजेट निर्माण भइरहने तर संसद्मा हुने प्रिबजेट छलफलबाट आउने सुझाव समावेश गर्न नसकिने अवस्था रहने उल्लेख गर्दै उनले भने, गत वर्ष पनि संसद्मा यसबारे धेरै कुरा उठ्यो । त्यसकारण अहिले प्रिबजेटका सुझाव समावेश गर्न सकिने गरी नीतिगत व्यवस्था गर्न लागिएको हो । यस्तै, अध्यादेशमा स्रोत समिति बैठक माघ मसान्तभित्र बसी बजेटको सिलिङ तय गर्ने र फागुन पहिलो साता राष्ट्रिय योजना आयोगले मन्त्रालयहरूलाई मन्त्रालयगत सिलिङ पठाइसक्नुपर्ने गरी ऐन संशोधन हुने प्रवक्ता शर्माले जानकारी दिए । सोही ऐनको दफा १४ (२) मा संशोधन गर्दै राजस्व र व्यय अनुमान पेस गर्नुभन्दा सात दिन अगाडि आर्थिक सर्वेक्षण संघीय संसद्मा पेस गर्ने उल्लेख छ । यसअनुसार अब जेठ ८ मै आर्थिक सर्वेक्षण संसद्मा पेस गर्नुपर्ने भएको छ । राष्ट्रपतिले अध्यादेश जारी गरेपछि यो व्यवस्था कार्यान्वयनमा आउनेछ । अध्यादेश आएपछि बजेट वस्तुगत सहभागितामूलक र कार्यान्वयन गर्न सकिने खालको हुने पूर्वअर्थमन्त्री वर्षमान पुनले बताए । अब हतारमा बजेट बनाउने, कतिपय प्राथमिकताहरू छुटने हुँदैन, उनले भने, सरकारले बजेटमाथि आएका जायज सुझावहरूलाई समेटनुपर्ने हुन्छ । पहिलेका बजेटहरूमा संसद्, सरोकारवाला, अर्थविदहरूसँग छलफल गर्दा अर्थपूर्ण हुन नसके पनि यस पटक फागुनभित्रै छलफल गरेर बजेटसम्बन्धी नीति बनाउने काम हुने पुनको दाबी छ । आर्थिक कार्यविधि तथा वित्तीय उत्तरादायित्व ऐन २०७६ को दफा १५ मा बजेट तथा कार्यक्रमको सिद्धान्त र प्राथमिकतासम्बन्धी व्यवस्था छ । जसमा प्रत्येक आर्थिक वर्षका लागि विनियोजन विधेयक पेस गर्नुभन्दा कम्तीमा १५ दिनअघि अर्थमन्त्रीले विनियोजना विधेयकमा समावेश हुने सरकारका बजेट तथा कार्यक्रमका सिद्धान्त र आयोजना वा कार्यक्रमको प्राथमिकताको विवरण संघीय संसद्मा पेस गर्नुपर्ने व्यवस्था छ । संसद्ले सोउपर सैद्धान्तिक छलफल गरी त्यसमा कुनै विषय समावेश गर्नुपर्ने वा हटाउनुपर्ने वा सोसम्बन्धी कुनै सुझाव वा निर्देशन दिन आवश्यक देखेमा सात दिनभित्र अर्थ मन्त्रालयमा पठाउनुपर्ने व्यवस्था ऐनमै छ । तर, त्यतिबेलासम्म बजेट अन्तिम चरणमा हुने भएकाले अहिलेसम्म संसद्को सुझाव बजेटमा समावेश हुने गरेको थिएन ।एमाले उपाध्यक्ष एवं पूर्वअर्थमन्त्री सुरेन्द्र पाण्डे संसद्ले दिएका नीतिगत सुझाव समावेश गर्ने गरी अध्यादेश ल्याउनु राम्रो भए पनि त्यसको कार्यान्वयन हुनेमा भने आशंका देख्छन् । उद्देश्यअनुसार काम भयो भने राम्रो हो, किनकि यसअघि सांसदहरूले बजेटका सिद्धान्त र प्राथमिकतामा छलफल गर्थे तर तीनका सुझाव बजेटमा समावेश हुने गर्दैनथ्यो, उनले भने, नीति बनेर मात्र भएन, सांसदहरूले पनि नीतिगत रूपमै सुझाव दिन सक्नुपर्यो । तर, सांसदहरूले पनि कुनै सैद्धान्तिक कुरा गर्नेवाला छैनन् । बरु आफ्नो जिल्ला वा क्षेत्रमा बजेट माग्ने मात्र हुन् । सांसदको सक्रियताका आधारमा बजेटमा सुझाव जाने भएकाले नयाँ नीतिगत व्यवस्था राम्रोनराम्रो भन्ने कुरा नतिजापछि विश्लेषण गर्न सकिने उनले बताए । कांग्रेस महामन्त्री तथा सांसद गगन थापाले अध्यादेशले अब बजेट र नीति तथा कार्यक्रममा सांसदहरूको भूमिका रहने व्यवस्था गर्ने भएपछि वित्तीय अनुशासनहीनता धेरै हदसम्म ठीक ठाउँमा आउने र सरकारलाई संसद्प्रति जवाफदेही बनाउने तर्क गरे । संसदीय व्यवस्थामा सरकारको बजेट कहाँ खर्च गर्ने भन्ने संसद्ले निर्धारण गर्छ । त्यसको अनुगमन पनि संसद्ले गर्ने हो । तर, संसद्लाई पंगु बनाइँदा त्यो भूमिका निर्वाह गर्न सक्दैन, उनले भने, अहिलेको बजेट प्रस्तुत गर्नुभन्दा १५ दिन अघि गरिने प्रिबजेट छलफल भनेको श्राद्धमा बिरालो बाँधेको जस्तो मात्र हो । यसलाई परिवर्तन गर्नका लागि संसद्मा र चालु बजेट पास भइसकेपछि प्रधानमन्त्रीलाई पनि बारम्बार भनिरह्यौं ।उनले नेपालको जस्तो अभ्यासमा बजेट बनाएका विदेशी अनुभव पनि हेर्दै सरकारले अहिले यो प्रक्रिया अगाडि बढाएको बताए । अब प्रिबजेट छलफलपछि सरकारलाई कस्तो बजेट बनाउने भन्ने मार्गनिर्देशन हुनेछ, उनले थपे, यसअघि पुँजीगत खर्च बढाउनुपर्यो भन्थ्यौं, त्यसको उपचारबारे कुरा हुन्थेन । त्यो पुँजीगत खर्च विनियोजन गलत भएकाले हुँदैनथ्यो । मन्त्रालयगत विनियोजनको सन्दर्भमा पनि आफूहरूले कुरा उठाउँदै आएको उनले बताए । जसरी सम्पूर्ण बजेट निर्माणमा प्रधानमन्त्रीको चासो र संलग्नता हुन्न, त्यसैगरी मन्त्रालयको बजेट निर्माणमा पनि मन्त्रीको संलग्नता र चासो नहुने कर्मचारीले बनाउने हुन्छ । उनले थपे, प्रधानमन्त्रीले एकपटक योजना आयोगको बैठक बोलाउनुहुन्छ अनि कर्मचारी र अर्थ मन्त्रालयलाई जिम्मा लगाइन्छ । अब हामीले मन्त्रालयगत बजेट निर्माणमा मन्त्रीको र समग्र बजेट निर्माणमा प्रधानमन्त्रीको सहभागिता नहुने कुरालाई पनि सच्याउनुपर्छ ।प्रधानमन्त्री पुष्पकमल दाहालले जनताको हस्तक्षेप हुने गरी बजेट ल्याउने दाबी गर्दै आएका छन् । गत वर्ष सरकारको नीति तथा कार्यक्रममा उठेका प्रश्नको जवाफ दिनेक्रममा दाहालले संसद्को रचनात्मक सुझाव पनि बजेटमा नसमेटिने परम्परा सुधार गर्ने प्रतिबद्धता व्यक्त गरेका थिए । यही प्रतिबद्धताका आधारमा फागुनभित्रै विनियोजन विधेयकका सिद्धान्त र प्राथमिकता संसद्मा पेस गर्ने विषय चालु आर्थिक वर्षको बजेटमा पनि उल्लेख छ । आगामी वर्षदेखि मन्त्रालयगत बजेट सीमा निर्धारण भएपश्चात् फागुनभित्र विनियोजन विधेयकका सिद्धान्त र प्राथमिकता संघीय संसद्मा पेस गर्ने व्यवस्था मिलाइनेछ, बजेटको बुँदा २९ मा भनिएको छ, यसबाट विनियोजन विधेयकका सिद्धान्त र प्राथमिकताउपर पर्याप्त छलफल गरी माननीय सदस्यबाट प्राप्त मार्गदर्शन र सुझावका आधारमा यथार्थपरक बजेटमा सघाउ पुग्ने विश्वास लिएको छु । पुस १० मा प्रधानमन्त्री पुष्पकमल दाहालले आफ्नो सरकार एक वर्ष पुगेको अवसरमा सबैको सहभागिता र अपनत्व स्थापित भई कार्यान्वयन पनि सहज हुने बजेट ल्याउने गृहकार्यमा लागेको बताएका थिए । म नीति योजना र बजेट निर्माणको परिपाटी नै परिवर्तन गर्ने तयारीमा छु । सरकारको नीति तथा कार्यक्रम र बजेटलाई परम्परागत धारबाट भिन्न बनाउनुपर्छ, उनले भनेका थिए, आगामी वर्षको नीति तथा कार्यक्रम र बजेट निर्माणमा जनप्रतिनिधि र आमनागरिकको समेत पर्याप्त सुझाव लिने गरी बजेटका सिद्धान्त र प्राथमिकता फागुनमै पेस गर्ने मेरो तयारी छ । त्यसमा प्राप्त सुझावसमेत समेटी नीति तथा कार्यक्रम र त्यसकै आधारमा बजेटलाई अन्तिम रूप दिने प्रधानमन्त्री दाहालले बताए ।"
भूकम्प पुनर्निर्माणमा ७३ अर्ब लाग्ने,"(काठमाडौं) भूकम्पपछिको पुनर्निर्माण तथा पुनःस्थापनाका लागि ७३ अर्ब रुपैयाँ लाग्ने भएको छ । गत वर्ष भूकम्पले क्षति पुर्याएका डोटीसहित जाजरकोट, रुकुम पश्चिम, बाजुरा, सल्यान र बझाङमा स्थायी संरचना निर्माणका लागि उक्त रकम चाहिने भएको हो । राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेको संयोजकत्वमा गठित भूकम्पबाट क्षतिपछिको आवश्यकता आकलन कार्यदलको रिपोर्टमा स्थायी संरचना निर्माणमा ७३ अर्ब ७९ लाख र पुनर्निर्माणका लागि ४८ अर्ब २९ करोड ४९ लाख रुपैयाँ लाग्ने उल्लेख छ । पुनःस्थापनाका लागि मात्र २८ करोड ९६ लाख लाग्ने प्राधिकरणका उपसचिव एवं प्रवक्ता ध्रुवबहादुर खड्काले बताए । पुनर्निर्माणको पहिलो सिद्धान्त जहाँ घर भत्किएको छ, त्यहीँ बनाउने हो, उनले भने, कहिलेकाहीँ भौगोलिक अवस्थाले गर्दा त्यहीँ बनाउन मिल्दैन, अर्को बाक्लो बस्ती भएको ठाउँमा त्यस घरलाई सारिन्छ । स्थानीय स्रोत सामग्री प्रयोग गरे प्रोत्साहनमा दिन २४ करोड १४ लाख पैयाँ चाहिने प्राधिकरणले जनाएको छ । सरकारले घर बनाउन दिनेभन्दा थप रकम प्रोत्साहनका रूपमा दिन सके परम्परागत शैलीका घर ७० प्रतिशतसम्म बन्ने अनुमान छ, खड्काले भने । संकटापन्न परिवारका लागि सुरक्षित आवास निर्माण गर्न ३ अर्ब ३७ करोड ९८ लाख लाग्ने अनुमान छ । निजी आवास बिल्डिङ ब्याक बेटर का लागि ५२ अर्ब ४९ करोड ५४ लाख लाग्ने अनुमान छ । निजी आवास बिल्डिङ ब्याक बेटर भन्नाले पहिलाको भन्दा राम्रो र भूकम्पप्रतिरोधी घर हुनुपर्नेछ, खड्काले भने । हिजोको जस्तो छिनोले ढुंगा काटेर त्यो पार नलाग्ने उनले सुनाए । अन्य क्षेत्रको पुनर्निर्माणका लागि लागि १३ अर्ब ८७ करोड ५४ लाख लाग्ने अनुमान छ । अन्य क्षेत्रभित्र मठमन्दिर, विद्यालय, सरकारी कार्यालय भवनलगायत पर्छन्, खड्काले भने, अहिले यस्ता संरचनाको प्रारम्भिक तथ्यांक मात्र छ । त्यसैका आधारमा लागत निकालिएको हो । भूकम्पले क्षति पुगेका घरहरू थपिने क्रम जारी रहेकाले त्यस्ता घरधुरीको संख्या ९५ हजार ७ सय ८७ पुग्ने प्रारम्भिक अनुमान छ । सामान्य क्षतिलाई सम्बोधन गर्ने गरी अहिले लागत अनुमान गरिएको हो, उनले भने । कर्णालीमा ८०३ प्रतिशत काँचो माटो र डल्ले ढुंगाबाट बनेका घर रहेको प्राधिकरणका कार्यकारी प्रमुख अनिल पोखरेलले जनाए । जसले गर्दा पनि भूकम्पले बढी क्षति भएको छ, उनले भने, ढुंगाले मात्र बनेका घर पनि बलिया हुन्छन्, स्थानीय निर्माण सामग्रीबाट बनेका घरलाई पनि बलियो बनाउन सकिन्छ भनेर त्यसको ज्ञानसीप पालिकामार्फत जनस्तरसम्म पुर्याउन चुकेको अवस्था छ । ठूलो भूकम्प गए झन् ठूलो क्षति हुन सक्ने भइकाले स्थानीय तहमा सीप र प्राविधिक ज्ञान बढाउन आवश्यक रहेको उनको भनाइ छ । भूकम्प प्रभावित पाँच जिल्ला जाजरकोट, रुकुम पश्चिम, बाजुरा, सल्यान र बझाङमा अहिलेसम्म कुल लाभग्राहीको संख्या ६७ हजार ७८० रहेको प्राधिकरणले जनाएको छ ।"
पिपल्स च्वाइसमा पाँच प्रतिस्पर्धी,"काठमाडौं (कास) २० औं संस्करणको एनएसजेएफपल्सर स्पोर्ट्स अवार्डअन्तर्गत पिपल्स च्वाइसको मनोनयन बुधबार सार्वजनिक गरिएको छ । यही माघ २८ गते राजधानीमा हुने पल्सर स्पोर्ट्स अवार्डको पिपल्स च्वाइसमा फुटबलका अनन्त तामाङ, करातेका विप्लवलाल श्रेष्ठ, भलिबलकी निरुता ठगुन्ना, टेबलटेनिसकी सिक्का सुवाल श्रेष्ठ र शारीरिक सुगठनकी रजनी श्रेष्ठ मनोनयनमा परेका छन् ।यसअघि माघ १२ गते तय भए पनि प्राविधिक कारणले कार्यक्रम केही दिन सारिएको नेपाल खेलकुद पत्रकार मञ्च (एनएसजेएफ) ले जनाएको छ । मञ्चका अनुसार आफ्नो खेल विधामा पाएको सफलता र लोकप्रियताका आधारमा पिपल्स च्वाइसमा खेलाडी मनोनयन गरिएको हो । मनोनयनमा परेका खेलाडीले मतको आधारबाट जित हासिल गर्नेछ ।एनएसजेएफपल्सर स्पोर्ट्स अवार्डमा प्रदान गरिने ९ विधामध्येको पिपल्स च्वाइस पनि एक हो । जसको विजेताले पल्सर मोटरसाइकल पुरस्कार पनि जित्नेछ ।ईसेवा भोटिङ, आयोजक मञ्चका सदस्यको मत, सामाजिक सञ्जाल (एनएसजेएफ पल्सर स्पोर्टस अवार्डको आधिकारिक फेसबुक पेज र पल्सर नेपालको आधिकारिक पेजबाट गर्नुपर्ने) बाट मत र २७ खेलका प्रमुख प्रशिक्षकको मतका आधारमा हुनेछ । ईसेवाको मतभार ५० प्रतिशत, सामाजिक सञ्जालको मतभार २५ प्रतिशत, नेपाल ओलम्पिक कमिटीमा आबद्ध २७ राष्ट्रिय खेल संघका मुख्य प्रशिक्षकको मतभार १२५ प्रतिशत र मञ्चका सदस्यको मतभार १२५ प्रतिशत हुनेछ । मञ्चले भोटिङ पार्टनरका रूपमा विद्युतीय भुक्तानीका लागि चर्चित सेवाप्रदायक कम्पनी ईसेवासँग बुधबार नै सम्झौता गरेको छ । ईसेवाका चिफ बिजनेस अफिसर आशिष गौतम र मञ्चका अध्यक्ष दुर्गानाथ सुवेदीले सम्झौतापत्रमा हस्ताक्षर गरेका छन् । गौतमले मनोनयनमा परेका पाँचै खेलाडीलाई ईसेवा केयर प्याकेज प्रदान गरिने बताए । त्यसमा १ लाख रुपैयाँबराबरको स्वास्थ्य प्याकेज हुनेछ ।"
एपीएफ सेमिफाइनलमा,"पोखरा (कास) विभागीय टोली एपीएफ क्लब पोखरामा जारी चौथो टाइगर कप भलिबल प्रतियोगितामा महिला र पुरुष दुवैतर्फ सेमिफाइनल पुगेको छ । महिलातर्फ ५ अंक र पुरुषतर्फ ३ अंकसहित समूह विजेता भएर एपीएफले सेमिफाइनल पुगेको हो । पोखरा रंगशाला भलिबल प्रशिक्षण केन्द्रमा बुधबार एपीएफले घरेलु टोली गण्डकी प्रदेशलाई २५१६, २५९, २५१७ को सोझो सेटमा हरायो । राष्ट्रिय टोलीकी कप्तान अरुणा शाहीको नेतृत्वमा मैदान उत्रिएको गण्डकी समूह ए मा अंकविहीन हुँदै प्रतियोगिताबाट बाहिरिएको हो । एपिएफकी निरुता ठगुन्ना टाइगर अफ द म्याच घोषित भइन् । भारतीय राष्ट्रिय टोलीकी कप्तान मिनिमोल अब्राहमको टिम हरियाणा पनि समूह बी बाट दुवै खेलमा पराजित भएसँगै प्रतियोगिताबाट बाहिरिएको छ । न्यु डायमन्ड एकेडेमीले हरियाणालाई २५१७, २५१८, २५१६ को सोझो सेटमा हराएको हो । न्यु डायमन्डकी सुमित्रा रेग्मी टाइगर अफ द म्याच बनिन् । पुरुषतर्फ समूह बी बाट उपविजेता बनेर श्रीलंकन आर्मी टिम एपीएफसँगै समान ३ अंक लिएर अन्तिम चारमा प्रवेश गरेको छ । गण्डकीले आर्मीसँग बिहीबार अन्तिम लिग खेल्नेछ । उक्त खेल माघ १ मा मधुरो प्रकाशका कारण अवरुद्ध बनेको थियो । यस खेलले नै समूह ए को सेमिफाइनल समीकरणको टुंगो लगाउने छ । बुधबार पुलिस क्लबले पाहुना टोली श्रीलंकन आर्मी टिमलाई ३१ को सनसनीपूर्ण सेटमा पराजित गरेको छ । टाइगर कप भलिबल इतिहासमा नै पहिलो सेटको र्याली ४१ अंकसम्म पुगेको थियो । पुलिसले ४१३९, १३२५, २५२०, २५१७ ले अ खेल जितेको थियो । तर, पुलिस प्रतियोगिताबाट बाहिरिएको छ ।"
