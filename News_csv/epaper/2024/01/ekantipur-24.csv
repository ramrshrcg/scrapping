शीर्षक,विवरण
तराईमा हिउँचितुवा,"हिउँचितुवाको विषयमा अध्ययन गरेका गौरीशंकर संरक्षण क्षेत्र आयोजनाका प्रमुख मधु क्षेत्रीका अनुसार नेपालमा हिउँचितुवा ३००० देखि ६००० मिटर (समुद्री सतहदेखि) उचाइमा पाइन्छ । दुई वर्षअघि सगरमाथा क्षेत्रमा एक पदयात्रीले २२५० मिटर उचाइमा हिउँचितुवा देखेको भिडियो फुटेज पनि सार्वजनिक भएको थियो । मैले त्यो फुटेज हेरेको थिएँ तर यति तल कसरी आयो भन्ने प्रश्नचिह्न रह्यो, क्षेत्रीले भने, उसै पनि यसको स्वभाव मान्छेको छेउछाउ पर्नै नचाहने, देख्नै गाह्रो हुने गरी लुकेर बसेको हुने भएर यसलाई माउन्टेन घोस्ट समेत भनिन्छ तर यो त बस्तीबजारमै देखियो । विश्व वन्यजन्तु कोषको अध्ययनअनुसार पूर्वमा कञ्चनजंघा संरक्षण क्षेत्र हिउँचितुवाको बासस्थान रहेकाले त्यही क्षेत्रको जंगल हुँदै बाटो बिराएर तराई झरेको हुन सक्ने अनुमान गरेका छन् । मेरो अनुमान हो, कहिलेकाहीँ हिउँचितुवा लामो दूरी हिँड्ने पनि हुन्छ, उद्धार गरिएको हिउँचितुवा हेर्दा आमासँग नछुट्टिएको बच्चाजस्तो देखिन्छ, अलमलिएर तल झरेको हुन सक्छ, जीवितै फेला परेकाले चोरीसिकारीको सम्भावना भने न्यून छ, क्षेत्रीले थपे । राष्ट्रिय प्रकृति संरक्षण कोष, कोशी संरक्षण केन्द्रका प्रमुख वीरेन्द्र गौतमले तराईमा हिउँचितुवा भेटिनु अध्ययनको विषय रहेको बताए । उनले भने, हिउँचितुवा भेटिएको बस्तीनेरको बाँसघारी बक्राहा खोला नजिकै रहेछ, माथि (हिमाली क्षेत्र) बाटै यो खोलैखोला आएको हो कि जस्तो देखिन्छ, यो नौलो भयो, कम उचाइमा भेटिनु भनेको अध्ययनको विषय हो । उनको अनुमानमा चिसो मौसम भएकाले आहाराको खोजी गर्दै उक्त हिउँचितुवा तल (तराई) झरेको हुन सक्छ । कोशी प्रदेशका हिमाली भेग वा हिउँ पर्ने ठाउँमा मात्रै पाइने हिउँचितुवाको थातथलोतिर सडक खन्नेलगायत पूर्वाधार संरचना निर्माणजस्ता मानवीय गतिविधिले उसको बासस्थानमा फेरबदल आएको उनको भनाइ छ । साथै पछिल्लो समय जलवायु परिवर्तनले गर्दा परिवर्तित तापक्रममा अनुकूलन हुँदै मधेश आइपुगेको हुन सक्ने उनको अनुमान छ । त्यस्तै, राष्ट्रिय प्रकृति संरक्षण कोषका सदस्यसचिव शरद अधिकारीले हिउँचितुवा आहाराको खोजीमा तराई झरेको हो वा तस्करी गरी पुर्याइएको भन्नेबारे अध्ययन गर्नुपर्ने देखिएको बताए । हिउँचितुवाको उद्धार गर्दा चारघरे भनिने बस्तीको तापक्रम औसत १४ डिग्री सेल्सियस थियो । सामान्यतया हिउँचितुवा अत्यधिक चिसो ठाउँमा पाइने हुनाले राष्ट्रिय प्रकृति संरक्षण कोष, कोशी संरक्षण केन्द्रले उद्धार गरिएको हिउँचितुवाको संरक्षण गर्न मंगलबार राति नै ललितपुरको सदर चिडियाखाना पठाइसकेको छ । हाम्रो यहाँ वातावरण अनुकूलन गर्ने प्रविधि पनि छैन, सदर चिडियाखानामा यो सम्भाव्यता हुने भएकाले त्यतै पठाएका छौं, गौतमले भने । स्थानीयले धपाउँदा चितुवाको अगाडिको खुट्टामा केही चोटपटक लागेको छ । कोशी केन्द्रमा लगेपछि औषधिमूलो गरिएको र अवस्था सामान्य रहेको गौतमले बताए । सरकारले संरक्षित वन्यजन्तुको सूचीमा राखेको हिउँचितुवाको संरक्षणका लागि पूर्वी नेपालको हिमाली भेगमा हिउँचितुवा र पर्यावरण संरक्षणसम्बन्धी योजना (सन् २०१७२०२६) पनि लागू गरेको छ । नेपालको हिमाली भेगमा करिब ३ सयदेखि ४ सय वटा हिउँचितुवा रहेको अनुमान छ ।"
मिटरब्याजपीडित २३ हजार परिवार साहुकारको त्रासमा,"पूर्वन्यायाधीश गौरीबहादुर कार्कीको नेतृत्वमा गठित तीन सदस्यीय आयोगले ८ महिनामा २८ हजार निवेदन संकलन गरेको थियो ।सबैभन्दा बढी मधेशका ८ जिल्लामा २१ हजार ५ सय उजुरी परेका छन् । बारामा २३ हजार ३ सय ९७ र पश्चिम नवलपरासीमा १ हजार ८ सय ६२ उजुरी परेका छन् । देशभर ५ हजार निवेदनमा मिलापत्र भएको सरकारको दाबी छ । मिलापत्र भए पनि पुरानै कागजका आधारमा अदालत जाने भन्दै साहुले पीडितहरूलाई धम्क्याउँदै आएका छन् भने मिलापत्रको पर्खाइमा रहेका करिब २ हजार परिवारको भविष्य अन्योलमै छ ।आयोगको प्रतिवेदनअनुसार प्रमुख जिल्ला अधिकारीको नेतृत्व र निर्देशनमा मिटरब्याजपीडितका गुनासा र उजुरीको फर्छ्योट हुनुपर्ने हो । आयोगको म्याद सकिएपछि मिटरब्याजका उजुरीको छिनोफानो कसरी लगाउने भन्नेमा सरकारले कुनै नीति बनाएको छैन । गृहले ताकेता नगरेपछि जिल्ला प्रशासन कार्यालय र प्रहरी पनि मौन बसेका छन् ।सरकारले गठन गरेको आयोगको प्रतिवेदन कहाँ छ ? अब न्याय कसरी मिल्छ भन्नेमा पीडित मात्र होइन, स्वयं आयोगकै संयोजक तथा पूर्वन्यायाधीश कार्कीलाई समेत जानकारी छैन । हामीले सरकारले दिएको जिम्मेवारी पूरा गर्यौं तर प्रतिवेदन कार्यान्वयनमा सरकारले कुनै काम गरेको जानकारी छैन । केही गर्न खोजेको छ जस्तो पनि लाग्दैन, मंगलबार साँझ उनले कान्तिपुरसँग भने, सरकारले यस्ता आयोग गठन गर्ने र प्रतिवेदन थन्क्याएर राख्ने गरेको छ । पीडितको यति संवेदनशील विषयमा पनि सरकारको यस्तो बेवास्ता राम्रो होइन ।मिटरब्याजलाई अपराध मान्दै सरकारले कानुन बनाएको पनि ९ महिना बितिसकेको छ । सिरहाको कल्याणपुर नगरपालिका८ मा मिटरब्याजपीडित सञ्जयकुमार कामतीसँग विवाद बढ्दा साहु रामबाबु साहले खुकुरी नै उठाए । कतै पीडित कुटिने र गाउँबाट लखेटिने घटना जारी छन् । पीडितहरू कहिले वडा कार्यालय, कहिले प्रहरी त कहिले प्रशासन कार्यालय धाउँछन् । तर, दुवै पक्षलाई राखेर समाधान गर्ने, पीडकलाई कानुनअनुसार कारबाही गर्ने वा पीडितलाई सुरक्षा दिने कुनै पनि काम नभएको गुनासो उस्तै छ ।एकातिर आयोगले उजुरीसहितको प्रतिवेदन दिएको छ भने सरकारले लेनदेनको मामिला वडा कार्यालयमार्फत दर्ता गराउन फेरि म्याद दिएको छ । माघ ११ सम्म म्याद तोकिएकामा पीडितभन्दा सुदखोर नै सक्रिय भएका छन् । उनीहरू लेनदेनको रकमभन्दा तीन गुणा बढीको तमसुक बोकेर वडा कार्यालय धाइरहेका छन् । साहु र ऋणी एकै पटक उपस्थित भए मिलापत्र गराउन सकिने भए पनि कहिले साहु मात्र र कहिले ऋणी मात्र आएकाले समस्या समाधानतर्फ जान नसकेको स्थानीय जनप्रतिनिधिहरूको भनाइ छ ।मिटरब्याजीविरुद्धको संघर्ष समिति महोत्तरीका अध्यक्ष मोहन महतोका अनुसार ऋणीलाई विभिन्न बहानामा अनुपस्थित गराएर वडा कार्यालयहरूले तीन गुणा बढीको तमसुक सदर गरिरहेका छन् । मधेशमा धेरैजसो लेनदेन वैदेशिक रोजगारीका लागि लिइएको हुन्छ । धेरै ऋणी विदेशमा भएकाले उपस्थित हुन सक्दैनन्, महतोले भने, गाउँदेहातका ऋणीलाई हुलाकमार्फत पत्र पठाइएको छ । पत्र नपुग्दै भाका नाघिसकेको हुन्छ । अनि, साहुकै तमसुकअनुसार तीन गुणा बढीको लेनदेन दर्ता गरिएको छ ।वडाध्यक्षहरू पनि ऋणी उपस्थित नहुँदा वास्तविक लेनदेन छुट्याउन समस्या परिरहेको बताउँछन् । तराईमधेशमा ऋण लिएको पैसाको तीन गुणा बढी राखेर तमसुक बन्ने गरेको सरकारअदालत सबैलाई थाहा छ, जनकपुर१० का वडाध्यक्ष मिथिलेश कर्ण भन्छन्, ऋण लिएको र तमसुकमा उल्लिखित रकम फरक हुँदा वास्तविक लेनदेन खुट्याउनै सकस परिरहेको छ ।धनुषा बटेश्वर गाउँपालिका३ का वडाध्यक्ष राममणि कुशवाह भने तमसुकमा लेखिएको रकम केरमेट गरेर ल्याउने निवेदनले समस्या जटिल भएको बताउँछन् । उनका अनुसार सरकारले २०७७ भदौसम्मको लेनदेनलाई मात्र प्रमाणित गर्न वडा कार्यालयलाई कार्यादेश दिए पनि त्यसपछिको लेनदेनका विषयमा के गर्ने भन्ने अन्योल छ । त्यसमाथि, साहु मात्र आउने, ऋणी नआउने । ऋणीसाहु दुवै आए लेनदेनमा ठूलो अन्तर देखिने गरेको छ, उनले भने, हाम्रो वडामा अहिलेसम्म दर्ता भएका १ सय ५० निवेदनमा करिब ५ करोडभन्दा बढीको लेनदेन देखिएको छ ।मिटरब्याजपीडितहरूले भने वडाले ऋणीलाई बेवास्ता गरेर दोब्बरतेब्बर बढी लेखिएको तमसुक प्रमाणीकरण गरिरहेको आरोप लगाएका छन् । वडाले साहुको तमसुकलाई नै आधार मानेर लेनदेनको मामिला दर्ता गर्न थालेपछि सर्लाहीको मलंगवामा मिटरब्याज तथा ठगीविरुद्ध किसान मजदुर संघर्ष समितिले विरोध जनाएको छ । संघर्ष समितिका केन्द्रीय अध्यक्ष अवधेश कुशवाहले मिटरब्याजविरुद्ध बनेको कानुनलाई टेकेर लेनदेन प्रमाणीकरण गर्न सरकारलाई आग्रह गरे । त्यसो नभए फेरि आन्दोलनमा जाने उनको चेतावनी छ । ऋणीलाई छलेर वडामा लेनदेनको मामिला धमाधम दर्ता भइरहेको छ, उनले भने, मधेसका सबै जिल्लामा यो समस्या देखिएको छ । हामीले ऋणीको उपस्थितिमा मात्रै तमसुक प्रमाणित गर्न भनेका छौं । तर, त्यसो भएको देखिन्न ।वडाका प्रतिनिधि भने ऋणी र साहु मिलेर आउने निवेदन मात्र दर्ता गरिएको दाबी गर्छन् । जनकपुर१० का वडाध्यक्ष कर्णका अनुसार लेनदेन जनकपुरमा भए पनि ऋणी बाहिर रहेका धेरैजसो मामिलामा ७ दिनको म्याद राखेर पत्राचार गरिएको छ । त्यस अवधिमा पनि ऋणी उपस्थित नहुँदा तमसुक दर्ता गर्नुपर्ने बाध्यता छ, उनले भने, हाम्रो वडामा ऋणीलाई बाइपास गरेर कुनै तमसुक दर्ता गरिएको छैन । वडाध्यक्षको मिलेमतोमा मधेशका कतिपय ठाउँमा ऋणीलाई थाहै नदिई कपाली तमसुक प्रमाणीकरण पनि गरिएको खुलेको छ ।सप्तरीका अधिकांश वडा कार्यालयले साहुसँगको मिलेमतोमा ऋणीलाई छलेर तमसुक प्रमाणीकरण गरिरहेको मिटरब्याजपीडित संघर्ष समिति सप्तरीका अध्यक्ष मोहम्मद तैयब अलीको आरोप छ । सामान्य ब्याजदर होस् वा मिटरब्याज, धनीले ऋण दिँदा दिएको रकमको दुई वा तीन गुणाको कपाली तमसुक बनाउँछन्, अलीले भने, यो जगजाहेर हो । तर, वडा कार्यालयले दोब्बरतेब्बर रकम उल्लेख गरेर बनाइएको तमसुक नै दर्ता गरिरहेका छन् । यसले ऋणी थप मारमा पर्नेछन् ।सर्लाहीको दक्षिणी क्षेत्रका वडाले हुलाकमार्फत ऋणीलाई पत्र पठाउने गरेका छन् । वडामा ऋणी उपस्थित नभएको स्थानमा त्यसरी पत्र पठाउने गरेको गोडैता नगरपालिका८ को वडाले जनाएको छ । सर्लाहीका २० वटै पालिकाको २ सय वडामा अहिले कपाली तमसुक दर्ता गर्नेको भीड छ । धनी र ऋणी दुवै आए सहज रूपमा प्रमाणीकरण हुन्छ, राजविराज नगरपालिका७ का वडाध्यक्ष सुभाषचन्द्र यादवले भने, पत्र पठाउँदा पनि ऋणी नआएपछि हामीले सोही व्यहोरा उल्लेख गरेर प्रमाणीकरण गर्नुको विकल्प रहँदैन ।"
कर्णालीका कलिला आमा,"(बाजुरा)शोभा विक १८ वर्षकी भइन् । कक्षा १० मा पढ्दै गरेकी उनको दुई वर्षअघि विवाह भएपछि पढाइ छुट्यो । अहिले उनको काखमा ९ महिनाकी छोरी छन् । भर्खर १९ वर्ष टेकेकी शोभाकी छिमेकी हिमाली विक झन् दुई जत्काल (सुत्केरी) बसिसकिन् । आठ महिने शिशु बिरामी भएपछि उनी गत साता मुक्तिकोटबाट फयाल गाउँमा धामीझाँकीकहाँ जाँदै थिइन् । उनकै गाउँकी १७ वर्षकी एक कलिली आमाले तीन महिनाकी छोरी हुर्काइरहेकी छन् । बाजुराको विकट स्वामीकार्तिक खापर गाउँपालिकाको साप्पाटा र मुक्तिकोट गाउँका यी तीन किशोरी आमा प्रतिनिधि पात्र मात्रै हुन् । कलिलै उमेरमा विवाह गर्ने साप्पाटा क्षेत्रमा २० वर्ष नपुग्दै एकदुई पटक सुत्केरी नभएका महिला मुस्किलै भेटिन्छन् । प्रायः आठनौ कक्षा पढ्दै विवाह हुने भएकाले मुक्तिकोटका किशोरीको लगत्तै पढाइ छुटेको छ । बिहे गरेपछि महिला मात्रै होइन, यहाँका पुरुषले पनि विद्यालय छाड्छन् । यसै वर्ष २० वर्ष पुगेका हिमालीका श्रीमान् मंगलले तीन वर्षअघि १० कक्षाको पढाइ छाडेका थिए । साप्पाटाको फयालगाउँस्थित राघुमाता माध्यमिक विद्यालयका शिक्षक दिलबहादुर रोकाया साप्पाटामा उमेर नपुग्दै विवाह गर्ने समस्या जकडिएर बसेको बताउँछन् । हाम्रै स्कुलमा पनि वैशाखयता ८ देखि १० कक्षा पढ्ने चार छात्राले विवाह गरेर पढ्न छाडेका छन्, उनले भने, विवाह गरिसकेपछि छात्राहरू लजाएर स्कुल छाड्छन् भने छात्रहरू पनि धेरैले घर व्यवहारको जिम्मेवारी लिनुपर्ने भएकाले कक्षा पूरा नगर्दै विद्यालय छाड्छन् । साप्पाटाको मुक्तिकोटमा २ सय ५५ दलित परिवारको बसोबास छ । घरको उब्जनीले तीन महिना खान पुग्ने एउटै परिवार छैन । रोजीरोटीका लागि स्कुल छाडेर युवा मजदुरी गर्न भारततिर हिँड्छन् । विवाह गर्नेबित्तिकै परिवारको बोझ थपिन्छ, गुजाराकै लागि स्कुल छाडेर केटाहरू भारत हिँड्ने चलन छ, शिक्षक रोकायाले भने, गाउँभरिमा १८२० परिवारमा मात्रै विवाह गरेका केटा घरमा होलान्, अरू मजदुरी गर्न भारत गएका छन् । हिमालीले छाक टार्नै मुस्किल भएपछि श्रीमान् मंगल गत मंसिरमा भारततिर गएको बताइन् । उमेर नपुग्दै विवाह गर्ने चलन रहेको यस क्षेत्रका महिलाले अनेक स्वास्थ्य समस्या झेलिरहेका छन् । साँझबिहानको छाक टार्न धौधौ हुने मुक्तिकोटका महिलामा पौस्टिक खानाको कमीलगायत कारणले धेरैको स्वास्थ्य कमजोर छ । कलिलो उमेरका आमाहरू पनि वृद्धावस्थाका जस्ता देखिन्छन् । कलिलै उमेरमा गर्भ बोक्ने र बढी बच्चा जन्माउने, रोग लागे उपचार गर्न नमान्ने चलन छ, मुक्तिकोट आधारभूत स्वास्थ्य केन्द्रकी अनमि माला शाहीले भनिन्, यहाँका धेरै महिला रक्तअल्पता, दम, आङ खस्ने, पाठेघरसम्बन्धी रोगजस्ता समस्या झेलिरहेका छन् । छाक टार्न धौधौ हुने परिवारमा पोषिलो खानेकुरा पाउनु असम्भवजस्तै हुने उनले बताइन् । यहाँ गरिबीको चक्र चलिरहने मुख्य कारण बालविवाह, कम उमेरमा बच्चा जन्माउने र बढी बच्चा जन्माउनु रहेको उनको भनाइ छ । गत असोजमा गाउँपालिकाको केन्द्र सुइजिउलामा सञ्चालन भएको विशेषज्ञ स्वास्थ्य शिविरमा उपचारका लागि आएका साप्पाटाका धेरै महिलामा प्रजनन स्वास्थ्य समस्या पाइएको थियो । शिविरमा जचाउन आएका ८ सय ६४ महिलामध्ये ४ सय ३५ मा त्यस्तो समस्या देखिएको थियो, गाउँपालिकाका स्वास्थ्य शाखाका सिनियर अहेब भक्त कैलाले भने । उमेर नपुग्दै बच्चा जन्माउने, धेरै बच्चा जन्माउने, आराम गर्न नपाउने समस्याले साप्पाटालगायत क्षेत्रका महिलाको स्वास्थ्य कमजोर छ । त्यही कारण विभिन्न रोगबाट साप्पाटा क्षेत्रका महिला ग्रस्त देखिएको कैलाले बताए । उमेर नपुग्दै विवाह गरेकै बच्चाको स्वास्थ्यमा पनि गम्भीर असर परिरहेको देखिएको छ । बाजुरामा विपन्न परिवारका बालबालिका कुपोषणग्रस्त छन् । गत वर्ष सुदूरपश्चिम प्रदेश स्वास्थ्य निर्देशनालयले ९ स्थानीय तहका ४ सय ६७ जनामा गरेको स्मार्ट सर्वेक्षणअनुसार बाजुराका ६ देखि ५९ महिनाका ४८८ प्रतिशत बालबालिकामा पुड्कोपन, ३०६ प्रतिशतमा कम तौल र ८६ प्रतिशतमा ख्याउटेपन पाइएको थियो । उक्त सर्वेक्षण अनुसार उमेर अनुसार कम तौल भएका बालबालिका सबैभन्दा धेरै स्वामीकार्तिक खापरमा भेटिएका थिए । सर्वेक्षणअनुसार स्वामीकार्तिक खापरमा ५१२ प्रतिशत बालबालिका कम तौलका छन् । जन्मिँदै कम तौल भएका नवजात शिशुको राष्ट्रिय अवस्था १२ प्रतिशत रहेको छ भने सुदूरपश्चिमको २० प्रतिशत छ । दिगो विकास लक्ष्यको परिकल्पना अनुसार २०३० सम्म १४ प्रतिशतमा झार्नुपर्ने छ । अबको सात वर्षभित्र स्वामीकार्तिक खापरमा ५१२ प्रतिशतबाट १४ प्रतिशतमा झार्नु चुनौतिपूर्ण छ, प्रदेश स्वास्थ्य निर्देशनालयका तथ्यांक अधिकृत डीएन गिरीले भने । नेपाल जनसांख्यिक स्वास्थ्य सर्वेक्षण प्रतिवेदन, २०२२ अनुसार नेपालमा ६ देखि ५९ महिनाका बालबालिकामा उमेर अनुसार कम तौलको अवस्था १९ प्रतिशत रहेकामा सुदूरपश्चिमको १३९ प्रतिशत छ । सोही उमेरका बालबालिकामा पुड्कोपनाको अवस्था राष्ट्रिय २५ प्रतिशत रहेकामा सुदूरपश्चिमको २८४ प्रतिशत छ । तर, बाजुराका बालबालिको पुड्कोपनाको अवस्था ४८८ प्रतिशत छ । बालबालिकामा रक्तअल्पताको अवस्था राष्ट्रिय अवस्था ४३ रहेकामा सुदूरपश्चिमको ४५ प्रतिशत छ । महिलाहरूमा बीएमआई (उचाइ अनुसार तौल) को राष्ट्रिय अवस्था १७ प्रतिशत छ भने सुदूरपश्चिको २२ प्रतिशत रहेको छ । स्वास्थ्यकर्मीहरूका अनुसार यसको प्रमुख कारण पोषणको अपुग हो । जिल्लामा सबैभन्दा धेरै जगन्नाथ गाउँपालिकाका कुपोषणग्रस्त बालबालिका रहेको पाइएको थियो । जगन्नाथमा ५८१ प्रतिशत पुड्कोपना, २५६ प्रतिशतमा कम तौल र १४ प्रतिशत बालबालिकामा ख्याउटेपना पाइएको तथ्यांक अधिकृत गिरीले बताए । स्वामीकार्तिक खापर गाउँपालिकामा ५५८ प्रतिशतमा पुड्कोपना, ५१२ प्रतिशतमा कम तौल र ११६ प्रतिशत बालबालिकामा ख्याउटेपना पाइएको थियो, गिरीले भने, बाजुराका स्वामीकार्तिक खापर, जगन्नाथ, हिमाली गाउँपालिकाका बालबालिका कुपोषणबाट अत्यधिक प्रभावित छन्, बहुक्षेत्री पोषण योजनाका सुदूरपश्चिम प्रदेश संयोजक ज्ञानेन्द्र दवाडीले भने, साप्पाटाको मुक्तिकोटमा त धेरै महिलाले कम उमेरमा बच्चा जन्माउने, बढी बच्चा जन्माउने, बिरामी परे समयमै स्वास्थ्य संस्थामा उपचार गर्न नलैजाने र घरमा खानाको समस्या भएका परिवार छन् ।बालविवाह रोकथामका लागि बालविवाह गरेको पाइएमा बिच्छेद गरेर केटीलाई माइती घर पुर्याइदिने निर्णय गरेको स्वामीकार्तिक खापर१ का वडाध्यक्ष अजय विक बताउँछन् । एक वर्षको अवधिमा उमेर नपुगी विवाह गरेका १२ जोडीलाई बिच्छेद गरायौं । तर, दुवै पक्षका अभिभावक मिल्ने भएकाले उपलब्धिमूलक देखिएको छैन, उनले भने, हालै मात्र उमेर नपुगी विवाह गरेकी किशोरीलाई माइतीमै फर्कायौं । तर, अहिले त उनी गर्भवती भएको जानकारी आएको छ । बाजुरामा बालविवाह गर्ने र उमेर नपुग्दै बच्चा जन्माउने प्रचलन रहेको विभिन्न अध्ययन प्रतिवेदनले पनि देखाउँछन् । स्वास्थ्य कार्यालय बाजुराका अनुसार २०७९ अनुसार बाजुराका ३ हजार ६१ सुत्केरीमध्ये ४ सय ३५ जना २० वर्षभन्दा कम उमेरका छन् । स्वास्थ्य कार्यालय बाजुराका प्रमुख महेश चन्दका अनुसार बाजुराका ६ प्रतिशत किशोरीले स्वास्थ्य संस्थामा गर्भपतन गराएको तथ्यांक छ । घरमै सुत्केरी हुने पनि छन्, चन्दले भने, यो तथ्यांक त हाम्रो रेकर्डमा आएकाको मात्रै हो । राष्ट्रिय जनगणना २०७८ अनुसार बाजुरामा विवाहित महिलापुरुषको संख्या ६९ हजार ९८ छ । त्यसमध्ये २० वर्ष नपुग्दै विवाह गर्नेको संख्या ४९ हजार ८ सय १० छ । ३० हजार ६ सय २७ महिला र १९ हजार १ सय ८३ पुरुषले २० वर्ष उमेर नपुग्दै विवाह गरेको तथ्यांक छ । घरपरिवार सचेत नहुँदासम्म बालविवाह रोक्न कठिन हुने देखिन्छ, हिमाली गाउँपालिकाका अध्यक्ष गोविन्दबहादुर मल्ल भन्छन्, तुलनात्मक रूपमा पहिलाका भन्दा केही घट्दो क्रममा त छ । तर, विकटका ग्रामीण बस्तीहरूमा समस्या जर्जर छ । यो प्रचलन घटाउन हाम्रो प्रयास पनि निरन्तर छ । सुरक्षा निकायको सहकार्यमा बालविवाह दण्डनीय अपराध हुने जनचेतनाको प्रवाहलाई बढाउने योजनामा रहेको स्वामीकार्तिक खापरका अध्यक्ष भरतबहादुर रोकायाले बताए । स्थानीय प्रहरीसँगको सहकार्यमा बालविवाहको असरका विरुद्ध सचेतनात्मक कार्यक्रम पनि गरिरहेका छौं, उनले भने, घरमा खानलाउन अभाव हुने भएकाले छोरीले जतिसक्दो चाँडो विवाह गरेर गए हुन्थ्यो भन्ने भावना पनि देखिन्छ । यो सब गरिबीकै कारणले हो ।"
सम्भव छ १० वर्षमा १० हजार मेगावाट विद्युत् निर्यात ?,"(काठमाडौं)नेपालले विद्युत् उत्पादनको ११२ वर्षे लामो इतिहास बोके पनि पछिल्ला वर्षमा मात्रै उत्पादनले गति लिन थालेको छ । नेपाल सरकारले भारतसँग हालै गरेको दीर्घकालीन विद्युत् व्यापार सम्झौताअनुसार १० वर्षमा १० हजार मेगावाट बिजुली निर्यात गर्ने भनिएको छ । तर, के सम्झौताअनुसार विद्युत् उत्पादन र निर्यात सम्भव छ त ?सरोकारवाला भन्छन्, १० वर्षमा १० हजार मेगावाट बिजुली निर्यात गर्न विभिन्न ऐन, कानुन संशोधन गरेर अघि बढ्नुपर्छ । यही सरकारी ऐनकानुनअनुसार अघि बढे विद्युत् आयोजना निर्माण र उत्पादनमा माथिल्लो तामाकोशीकै नियति दोहोरिने निजी क्षेत्रको भनाइ छ । नेपालले विद्युत् व्यापारका लागि गत पुसमा भारतसँग गरेको यो सम्झौता पहिलो भने होइन । यसअघि सन् २०१४ मा पनि नेपाल र भारतबीच विद्युत् व्यापार सम्झौता (पीटीए) भइसकेको थियो । सन् २०१४ मा अल्पकालीन सम्झौता भई अहिले ५ सय मेगावाटभन्दा बढी विद्युत् व्यापार हुँदै आएको छ । चालु आर्थिक वर्षमा मात्रै १५ अर्ब रुपैयाँको बिजुली बिक्री भएको छ ।गत जेठमा प्रधानमन्त्री पुष्पकमल दाहालको भारत भ्रमणका क्रममा मध्यकालीन र दीर्घकालीन विद्युत् व्यापार गर्ने गरी द्विपक्षीय समझदारीपत्र (एमओयू) मा हस्ताक्षर भएको थियो । सोही समझदारीअनुसार विद्युत् व्यापार निगम (एनटीपीसी) सँग मध्यकालीन पीपीए गरेर बर्खामा २०० मेगावाट विद्युत् निर्यात सुरु गरिसकेको छ । समझदारीपत्रमा हस्ताक्षर गरेको सात महिनापछि पुस १९ मा भारतीय विदेशमन्त्री एस जयशंकरको नेपाल भ्रमणका क्रममा दीर्घकालीन सम्झौता भएको हो । यो सम्झौतालाई सरकारीदेखि निजी क्षेत्रसम्मले ऐतिहासिक सम्झौता भन्दै स्वागत गरेका छन् । सन् २०१४ को सम्झौतापत्रमा दीर्घकालीन तथा मध्यकालीन विद्युत् व्यापारबारे उल्लेख गरिएको थिएन । सोही सम्झौतालाई आधार बनाएर दीर्घकालीन सम्झौता गर्नुपरेको सरकारी अधिकारी बताउँछन् । सम्झौताको अवधि २५ वर्ष कायम गरिएको छ । हरेक १० वर्षमा सम्झौतापत्र स्वतः नवीकरण हुने उल्लेख छ ।१० वर्षमा १० हजार मेगावाट निर्यात गर्न सम्भव रहेको स्वतन्त्र ऊर्जा उत्पादकहरूको संस्था, नेपाल (इप्पान) का अध्यक्ष गणेश कार्की बताउँछन् । झन्डै ३६ सय मेगावाट क्षमताका आयोजनामा लगानी नगरिएकै कारण रोकिएको उनले बताए । लगानी नगरेकै कारण ३६ सय मेगावाट क्षमताका आयोजना व्यवस्थित हुन सकेका छैनन्, सुरुमा त सरकारले बैंक तथा वित्तीय संस्थालाई जलविद्युत्मा लगानी गर्न निर्देशन दिनुपर्यो, उनले भने । एउटा जलविद्युत् आयोजना बनाउन १४ वटा मन्त्रालय धाउनुपर्ने बाध्यता अन्त्य गरेर ऊर्जा मन्त्रालयबाट मात्रै काम गराउनुपर्ने कार्कीको माग छ । आन्तरिक खपत १३ हजार मेगावाट, भारतमा १० हजार मेगावाट र बंगलादेशमा ५ हजार मेगावाट निर्यात गर्ने लक्ष्य राखेको सरकारले अझसम्म औपचारिक छलफलसमेत सुरु नगरेको उनको गुनासो छ । अबको दशकलाई ऊर्जा दशक घोषणा गर्दै ऊर्जा संकटकाल लगाए मात्रै यो सम्भव हुने उनले जनाए ।पूर्वाधार अभावकै कारण आगामी जेठपछि १ हजार मेगावाट बिजुली खेर जाने अवस्थामा छ, कार्कीले भने, त्यसैले सरकारले यसतर्फ ध्यान दिनुपर्छ । प्रसारण लाइन निर्माणमा पनि जग्गा प्राप्ति नै मुख्य समस्या हो । सरकारले लिएको लक्ष्य प्राप्त गर्न वन, जग्गा अधिग्रहण, स्थानीयको समस्या र सुरक्षित वातावरण बनाउनुपर्नेमा उनले जोड दिए । भारतसँगको दीर्घकालीन सम्झौताले बिजुली बिक्री गर्न बजारको सुनिश्चिततासँगै जलविद्युत्मा लगानी आकर्षित हुने ऊर्जा मन्त्रालयका प्रवक्ता नवीनराज सिंह बताउँछन् । जलविद्युत्मा लगानी गर्न सुरुमा त बजार नै सुनिश्चित हुनुपर्यो, उनले भने, दीर्घकालीन सम्झौताले बिजुली व्यापारका लागि बजार सुनिश्चित भएको छ, अब लगानीकर्ता पनि आकर्षित हुनेछन् । मन्त्रालयले अहिले कुन आयोजनाले कहिले, कति वर्षमा विद्युत् उत्पादन गर्न सक्छ भन्ने विस्तृत एक्सन प्लान बनाइरहेको उनले जनाए । सन् १९११ मा तत्कालीन प्रधानमन्त्री चन्द्रशमशेरले ५ सय किलोवाट क्षमताको पहिलो फर्पिङ जलविद्युत् आयोजना निर्माण गरेका थिए । यसअनुसार मुलुकमा विद्युत् उत्पादन सुरु भएको ११२ वर्ष पुगे पनि पछिल्ला केही वर्षदेखि मात्रै विद्युत् उत्पादनले गति लिएको हो । मुलुकमा हाल कुल जडित विद्युत् क्षमता २८३७ मेगावाट छ । त्यसमध्ये निजी क्षेत्रको मात्र २१७५ मेगावाट छ । नेपाल विद्युत् प्राधिकरणका अनुसार ३४१६ मेगावाट क्षमताका १३३ वटा जलविद्युत् आयोजना निर्माणाधीन छन् । ३५९६ मेगावाटका १३७ वटा आयोजनाको पीपीए भइसकेको छ । तर लगानी सुनिश्चित नहुँदा निर्माणमा जान सकेका छैनन् ।एक मेगावाटभन्दा बढीका ८७५८ मेगावाट क्षमताका २४४ वटा आयोजनाले निर्माण (कन्स्ट्रक्सन) स्वीकृति लिएको विद्युत् विकास विभागको तथ्यांक छ । यस्तै १ मेगावाटभन्दा बढीका ८९१५ मेगावाट क्षमताका ९४ वटा आयोजनाले सर्वेक्षण अनुमति लिएका छन् । करिब १२ हजार मेगावाटको विद्युत् खरिदबिक्री सम्झौता (पीपीए) का लागि प्राधिकरणमा निवेदन दिएको इप्पानले जनाएको छ । नेपाल विद्युत् प्राधिकरणका अनुसार वर्षायाममा बिजुली निर्यातका लागि ६५५ मेगावाट क्षमताका आयोजना स्वीकृत भएका छन् । सोहीअनुसार यस वर्ष १५ अर्ब रुपैयाँ बराबरको बिजुली निर्यात गरेको छ । हाल दैनिक २ सय मेगावाट बिजुली खरिद गरेको प्राधिकरणले जनाएको छ । प्राधिकरणका अनुसार मध्यभोटेकोशी १०२ मेगावाट, साञ्जेन ४२, मैलुङ १३, नीलगिरि ७१, भुजुङ ७ मेगावाट क्षमताका आयोजना टेस्टिङ चरणमा छन् । चालु आर्थिक वर्षमै यी आयोजनाबाट व्यावसायिक उत्पादन सुरु हुने प्राधिकरणले बताएको छ ।३१ सय मेगावाट क्षमताका आयोजना निर्माणाधीन रहेको इप्पानका महासचिव बलराम खतिवडाको भनाइ छ । यी आयोजनाबाट २ देखि ३ वर्षभित्र उत्पादन सुरु हुने उनले जनाए । १० वर्षमा १० हजार मेगावाटका लागि कुनै समस्या नरहेको उनको तर्क छ । सरकारले आयोजनामा ऋण दिने, सम्बन्धित ठाउँमा प्रसारण लाइनलगायत पूर्वाधार समयमै बनाएको खण्डमा निजी क्षेत्रले आयोजना निर्माण गरी बिजुली उत्पादन गर्न सक्षम रहेको उनले जनाए । प्राधिकरणले प्रसारण नबनाएकै कारण भेरी करिडोरको २ सय मेगावाटको आयोजना निर्माण सुरु हुन नसकेको उनको भनाइ छ । सरकारले पूर्वाधार बनाइदिने, ऋण प्रवाहमा ध्यान दिने हो भने आयोजना निर्माण गर्न निजी क्षेत्र सक्षम रहेको उनले सुनाए ।नेपालले आगामी १२ वर्षमा २८ हजार मेगावाटभन्दा बढी विद्युत् उत्पादन गर्ने ऊर्जा, जलस्रोत तथा सिँचाइमन्त्री शक्तिबहादुर बस्नेतले बताए । गत बिहीबार इप्पानको २४औं वार्षिकोत्सवका अवसरमा मन्त्री बस्नेतले पछिल्लो १० वर्ष नेपालको ऊर्जा क्षेत्रको विकासका निम्ति एउटा विशेष र महत्त्वपूर्ण अवसर बन्ने दाबी गरे । निजी क्षेत्र र सरकारको इच्छाशक्तिले आगामी १२ वर्षभित्र २८ हजार मेगावाट बढी विद्युत् उत्पादन गर्न सक्ने उनको भनाइ छ । पछिल्लो डेढ वर्षमा १ हजारभन्दा बढी मेगावाट विद्युत् उत्पादनको वातावरण सिर्जना भइरहेको र आगामी १२ वर्षमा २८ हजार मेगावाट बढी विद्युत् उत्पादन गर्ने लक्ष्यअनुसार अघि बढिरहेको उनले जनाए । यता राष्ट्रिय योजना आयोगको १५ औं योजनाले लिएको लक्ष्य प्राप्त गर्न कठिन भएको ऊर्जा मन्त्रालयले आफैंले तयार गरेको कार्ययोजनामा उल्लेख छ । १५ औं योजनाले ०८७ सालसम्म प्रतिव्यक्ति विद्युत् खपत १५ सय पुर्याउने लक्ष्य लिएकामा ०७९०८० सम्म ३८० युनिट खपत गरेको हुँदा यो लक्ष्य प्राप्त गर्न कठिन भएको हो । ऊर्जा मन्त्रालयले जारी गरेको ऊर्जा विकास मार्गचित्र तथा कार्ययोजना ०८० अनुसार सन् २०३५ सम्म २८ हजार ५ सय मेगावाट उत्पादनको लक्ष्य छ । त्यस्तै सन् २०२३ मा वार्षिक प्रतिव्यक्ति युनिट खपत ३८० रहेकामा सन् २०३५ मा वार्षिक प्रतिव्यक्ति युनिट खपत १५ सय पुर्याउने सरकारको लक्ष्य छ । हाल वार्षिक ६३२ मेगावाट निर्यात गरिरहेको सरकारले सन् २०३५ मा वार्षिक १५ हजार मेगावाट विद्युत् निर्यात गर्ने लक्ष्य राखिएको छ । त्यस्तै वार्षिक आन्तरिक विद्युत् माग करिब १२००० गिगावाट घण्टा रहेकामा सन् २०३५ मा ४०७१० गिगावाट घण्टा पुर्याउने लक्ष्य राखिएको छ । सरकारको आन्तरिक खपत र निर्यातको लक्ष्य पूरा गर्न सन् २०३५ मा कुल जडित क्षमता २८५०० मेगावाट पुर्याउनुपर्नेछ । यसका लागि ४६५ अर्ब अमेरिकी डलर लगानी गर्नुपर्ने आकलन कार्ययोजनामा छ । कार्ययोजनामा वर्गीकरण गरिएअनुसार सरकारको ६ अर्ब, नेपाली बैंक तथा वित्तीय संस्थाबाट १० अर्ब, क्लाइमेट फाइनान्सिङ २ अर्ब, गैरआवासीय नेपाली तथा वैदेशिक रोजगारमा रहेका नेपालीमार्फत १२ अर्ब र वैदेशिक अनुदान तथा ऋण लगानी ८५ अर्ब अमेरिकि डलर स्रोत जुटाउनुपर्नेछ । नेपाल विद्युत् प्राधिकरणबाट हुने रिफाइनान्सिङबाट ८ अर्ब स्रोत सुनिश्चित हुने कार्ययोजनामा उल्लेख छ । तर, पूर्वजलस्रोत सचिव द्वारिकानाथ ढुंगेल सन् २०१४ मा भएको सम्झौताअनुरूप नै बिजुली बेचिरहेकाले थप सम्झौता आवश्यक नरहेको बताउँछन् । दीर्घकालीन सम्झौता गरे पनि सन् २०१४ को सम्झौता खारेज किन नगरिएको हो ? उनको प्रश्न छ, पहिलो त यो सम्झौता नै आवश्यक थियो कि थिएन ? मुलुकको प्राकृतिक स्रोत पानीको विषय भएकाले यसलाई संसद्मा किन लगिएन ? सन् २०१४ को सम्झौता र अहिलेको सम्झौतामा १० वर्षमा १० हजार मेगावाट बिजुली निर्यात गर्नेबाहेक फरक केही नभएको उनको तर्क छ । भारतले आफ्नो लगानीबाहेक अन्य मुलुकको लगानी भएको बिजुली नकिन्ने उक्त सरकारको नियम भएको भन्दै उनले नेपालको पानीमाथि एकाधिकार जमाउन खोजेको ढुंगेलको भनाइ छ । भारतले बिजुली किन्ने नाममा सित्तैमा पानी लैजान खोज्दै छ, हामी बिजुली बेच्छौं भनेर हल्ला गर्दै छौं, उनले भने, भविष्यमा यसको असर र पानीको समस्याबारे हामीले बेवास्ता गरिरहेका छौं । मुलुकमै खपत गरेर बढी भएको बिजुली बेच्नुपर्ने उनले जनाए । तर, ऊर्जा मन्त्रालयका नवीनराज सिंह भने सन् २०१४ कै सम्झौतालाई आधार बनाएर दीर्घकालीन विद्युत् व्यापार सम्झौता गरिएको बताउँछन् । सन् २०१४ कै सम्झौताकै विस्तृत रूप हो, दीर्घकालीन विद्युत् व्यापार सम्झौता । न्यूनतम १० हजार मेगावाटसम्मको विद्युत् बिक्री गर्ने सम्झौता भएको छ, उनले भने, अहिले भएको सम्झौता पनि सन् २०१४ को विद्युत् व्यापार सम्झौताको विस्तृत रूप हो । नेपालमा भारतीय लगानीका मात्र ४६ सय मेगावाट क्षमताका आयोजना छन् । गत जेठमा प्रधानमन्त्री दाहालको भारत भ्रमणका क्रममा दुई मुलुकका प्रधानमन्त्रीको उपस्थितिमा ६ सय ७९ मेगावाटको तल्लो अरुण र ४ सय ८० मेगावाटको फुकोट कर्णाली जलविद्युत् आयोजनामा सम्झौता भएको थियो । भारतीय कम्पनीले बनाउने भनेका पश्चिम सेती, सेती नदी६, अरुण चौथो र फुकोट कर्णाली आयोजना सरकारले बिनाप्रतिस्पर्धा दिएको हो । पश्चिम सेती र सेती नदी६ जलविद्युत् आयोजना भने शेरबहादुर देउवा नेतृत्वको सरकारका पालामा सिधै वार्ता गरेर जिम्मा दिइएको थियो । अरुण४ मा भने नेपाल विद्युत् प्राधिकरणले ५१ प्रतिशत सेयर साझेदारीसहित भारत सरकार र त्यहाँको हिमाचल प्रदेश सरकारको स्वामित्व उपक्रम (एसजेभीएन) लाई भित्र्याएको हो । फुकोट कर्णालीमा नेपाल सरकारको विद्युत् उत्पादन कम्पनीले ५१ प्रतिशत सेयर साझेदारीमै भारत सरकारकै स्वामित्वको एनएचपीसीलाई भित्र्याइएको छ । भारतले थप आयोजना आफ्नो नियन्त्रणमा लिएर आफ्नै लगानीको बिजुली मात्र किन्ने हो कि अन्य आयोजनाको पनि विद्युत् खरिद गर्छगर्दैन भन्नेमा ध्यान दिनुपर्ने पूर्वजलस्रोत सचिव ढुंगेल बताउँछन् । प्रधानमन्त्री दाहालले पुस २५ मा प्रतिनिधिसभाको कानुन, न्याय तथा मानवअधिकार समितिमा दीर्घकालीन सम्झौताबारे जानकारी गराउँदै नेपालबाट भारतले विद्युत् किन्ने भए पनि चिनियाँ कम्पनीले उत्पादन गरेको विद्युत् खरिद गर्ने सम्बन्धमा भने रिजर्भेसन राखेको जानकारी दिए । बैठकमा उनले नेपालमा उत्पादित विद्युत् खरिद गर्न भारतलाई मनाउने प्रयास भइरहेको पनि बताए । भारतको लगानीको मात्रै लिने सम्झौता नेपालले गरेको छैन । नेपालमा कुनै देशलाई पनि विद्युत् उत्पादन गर्न सक्ने व्यवस्था छ, भने, चीन सरकारले लगानी गरेको विद्युत् लिनेमा भारतको रिजर्भेसन छ । ग्लोबल टेन्डरबाट चिनियाँ कम्पनीले पाएका परियोजनाको विद्युत् भारतले किन्नुपर्ने विषयमा छलफल भइरहेको उनको भनाइ छ । १० वर्षमा १० हजार मेगावाट विद्युत् निर्यात अन्तरदेशीय पूर्वाधारमा पनि निर्भर गर्छ । प्राधिकरणले वर्षायामम बढी भएको बिजुली भारत निर्यात गर्दै आएको छ । प्राधिकरणले इन्डियन इनर्जी एक्सचेन्जको डे अहेड बजारमा नोभेम्बर ३, २०२१ देखि वर्षात्मा बिजुली निर्यात सुरु गरेको थियो । प्रााधिकरणले आइएक्सको डेअहेड बजारमा प्रतिस्पर्धामार्फत र केही अघिबाट मध्यकालीन विद्युत् सम्झौताअनुसार करिब ११० मेगावाट विद्युत् भारतीय कम्पनी एनटीपीसी विद्युत् व्यापार निगम (एनभीभीएन) लाई बिक्री गरिरहेको छ । भारतको केन्द्रीय विद्युत् प्राधिकरणले प्रतिस्पर्धी बजारमा ५२२ मेवागाट निर्यात गर्न स्वीकृति दिएको छ । त्यसमध्ये पहिलो चरणमा करीब ४४ मेगावाट विद्युत् रियल टाइम मार्केटमा बिक्रीलाई पनि अनुमति दिएको छ । विद्युत् प्राधिकरणका अनुसार ५६२ मेगावाट विद्युत् ढल्केबरमुजफ्फरपुर ४०० केभी अन्तरदेशीय प्रसारण लाइनबाट र ७० मेगावाट महेन्द्रनगरटनकपुर १३२ केभी प्रसारण लाइनबाट निर्यात भइरहेको छ । नेपाल र बंगलादेशबीच विद्युत् व्यापार प्रवर्द्धन गर्ने उद्देश्यले सन् २०१८ मा विद्युत् क्षेत्रको विकाससम्बन्धी समझदारी पनि भइसकेको छ । अन्तरदेशीय प्रसारण संरचना एवं भारतीय ग्रिडमार्फत ४० मेगावाट विद्युत् बंगलादेश निर्यात गर्न नेपाल, बंगलादेश र भारतबीच सम्झौताको तयारी भइरहेको मन्त्रालयले जनाएको छ ।ढल्केबरमुजफ्फरपुर प्रसारण लाइनको क्षमता बढाएर १ हजार मेगावाट पुर्याउने निर्णय सचिवस्तरीय बैठकले गरिसकेको छ । त्यस्तै अघिल्लो महिना काठमाडौंमा सपन्न नेपालभारत परराष्ट्र मन्त्रीस्तरीय बैठकका क्रममा तीन वटा अन्तरदेशीय प्रसारण लाइनको उद्घाटन भएको थियो । परराष्ट्रमन्त्री एनपी साउद र भारतीय समकक्षी जयशंकरले मैनहिया (नेपाल)सम्पत्तिया (न्यू नौतनाव, भारत) १३२ केभी प्रसारण लाइन, कुसाहा (नेपाल)कटैया (भारत) १३२ केभी दोस्रो सर्किट प्रसारण लाइन र परवानीपुर (नेपाल)रक्सौल (भारत) १३२ केभी दोस्रो सर्किट प्रसारण लाइनको समेत उद्घाटन गरेका थिए । रक्सौलपरवानीपुर, कुसाहाकटैया प्रसारण लाइनको एकएक वटा सर्किटलाई डबल सर्किट बनाइएको छ । डबल सर्किट सञ्चालनपछि थप ८० मेगावाट बिजुली आदानप्रदान गर्न सकिनेछ । २०० मेगावाट प्रवाहको क्षमता भएको न्यून नौतनवामैनाहिया लाइन पनि उद्घाटन गरिएको थियो । त्यस्तै पुस २० मा बसेको नेपालभारत ऊर्जा सचिवस्तरीय संयुक्त निर्देशक समितिको बैठकले पहिलो अन्तरदेशीय ढल्केबरमुजफ्फरपुर ४०० किलोभोल्ट प्रसारण लाइनबाट विद्युत् आयातनिर्यातको परिमाण ८०० मेगावाटबाट १००० मेगावाट पुर्याउने सम्बन्धमा ज्वाइन्ट टेक्निकल टिम मार्फत अध्ययन गराउने पनि जनाएको छ । नेपालभारतबीच इनरवापुर्निया सन् २०२७२८ र न्यु लुम्की (दोदोधरा) बरेली ४०० किलोभोल्ट क्षमताका अन्तरदेशीय प्रसारण लाइन २०२८२९ सम्ममा सम्पन्न गर्न लगानीको मोडालिटी टुंग्याउन ज्वाइन्ट वर्किङ ग्रुप लाई निर्देशन दिएको हो । नेपाल र भारतबीच विद्युत् आयातनिर्यात गर्न आवश्यक थप उच्च भोल्टेजस्तरका प्रसारण लाइनहरूको अध्ययन गर्न ज्वाइन्ट टेक्निकल टिम लाई निर्देशन दिएको छ । नेपालभारत विद्युत् व्यापार सम्झौताको दफा ५ अनुसार प्रगतिको अनुगमन गर्न सचिवस्तरीय समिति (जेएससी) तथा सहसचिवस्तरीय कार्यदल (ज्वाइन्ट वर्किङ ग्रुप) गठन गरिएको थियो । ऊर्जा, जलस्रोत तथा सिँचाइ मन्त्रालयका सचिव गोपालप्रसाद सिग्देल तथा भारतको विद्युत् मन्त्रालयका सचिव पंकज अग्रवालको सहअध्यक्षतामा बसेको संयुक्त निर्देशक समितिको ११औं बैठक विशेषगरी नेपालभारतबीचको मौजुदा विद्युत् प्रसारण लाइन, निर्माणाधीन तथा प्रस्तावित अन्तरदेशीय प्रसारण लाइनमा केन्द्रित थियो । बुटवलगोरखपुर ४०० केभी प्रसारण लाइनमा नेपालतर्फ प्राधिकरणले काम गरिरहेको छ । न्यु लुम्की (दोदोधरा)बरेली ४०० किलोभोल्ट र इनरवापुर्निया ४०० किलोभोल्ट प्रसारण लाइन अध्ययन भइरहेको प्राधिकरणले जनाएको छ ।"
मधेश सरकारबाट बाहिरियो जनमत,"जनमतजसपा खटपटमधेशको राजनीतिमा एकअर्काका प्रतिद्वन्द्वी देखिएका जसपा र जनमतबीचको तिक्तता नयाँ होइन । पृथकतावादी लाइन छोडेर सीके राउत राजनीतिको मूल प्रवाहमा आएर जनमत पार्टी गठन गरेदेखि नै यी दुई दलबीच टकराव हुँदै आएको छ । दुवै दलको आधारभूमि भने मधेश नै हो । ०७९ को आमनिर्वाचनमा पहिलो पटक सहभागी हुँदै जनमतले मधेशमा जसपालाई खुम्च्याएको मात्र छैन, आफू सशक्त दल पनि बनेको छ । ०७९ पुस २९ गते मधेशमा तेस्रो ठूलो दल रहेको जसपाका नेता सरोजकुमार यादवको नेतृत्वमा सरकार गठन हुँदा जनमतलाई भूमि व्यवस्था, कृषि तथा सहकारी मन्त्रालय दिएर सहभागी गराउँदा अर्को एक मन्त्रालय पनि दिने सहमति थियो । जनमतका तर्फबाट वसन्त कुशवाहलाई भूमिमन्त्री बनाएको दुई महिनापछि मुख्यमन्त्री यादवले मन्त्रिपरिषद् हेरफेर गर्दै कुशवाहलाई बिनाविभागीय मन्त्री बनाइदिए । जनमत संसदीय दलका नेता महेशप्रसाद यादवलाई भने शिक्षा मन्त्रालयको जिम्मा सुम्पिइयो । जनमतको असहमति हुँदा पनि मुख्यमन्त्री यादवले एकीकृत समाजवादीका गोविन्दबहादुर न्यौपानेलाई भूमि मन्त्रालय दिइयो । कुशवाहलाई बिनाविभागीय मन्त्रीकै हैसियतमा जनमतले सरकारबाट फिर्ता बोलायो । र, श्रम तथा यातायात मन्त्रालयमा प्रदेश सांसद चन्दन सिंहलाई पठायो । मुख्यमन्त्री यादवले भने जनमतलाई दिइएको शिक्षा मन्त्रालय एकवर्षे कार्यकालमा तीन पटक टुक्र्याइदिए । जनमत नेता यादवले सम्हालेको शिक्षा तथा समाज कल्याण मन्त्रालयलाई टुक्र्याएर अर्को युवा तथा खेलकुद मन्त्रालय बनाइयो । पछि, फेरि त्यो मन्त्रालय टुक्र्याएर अहिले शिक्षा तथा संस्कृति मन्त्रालय बनाइएको छ । काम गर्न खोज्यो कि मन्त्रालय टुक्र्याइहाल्ने काम भयो, राजीनामा गरेका जनमतका मन्त्री यादवले भने, सुरुदेखि नै हाम्रो मन्त्रालयसँग सम्बन्धित योजना हामीलाई नसोधी मुख्यमन्त्रीले आफूखुसी गर्न थाल्नुभयो । काम गर्ने वातावरण नदिएपछि सरकारबाट बाहिरिएका छौं ।"
निर्देशनमा रोमाञ्चित र कार्यान्वयनमा उदासीन शासन,"प्रधानमन्त्री पुष्पकमल दाहालले गत वर्ष सिंहदरबारमा पद बहाल गरेको दिन सुरु गरेको प्रतिबद्धता र निर्देशनको शृंखला रोकिएको छैन । एक त सरकार प्रमुखले नीति निर्माण गरिदिएपछि संयन्त्रले स्वतः काम गर्दै जाने हो । आआफ्नो विभागीय काम गर्न कुनै पनि सरकारी संयन्त्रलाई अतिरिक्त निर्देशनको आवश्यकता पर्नु नै कमजोर शासनको उदाहरण हो । स्थापित संरचनालाई नै दैनिकजसो निर्देशन दिन प्रधानमन्त्री रोमाञ्चित भए पनि कार्यान्वयनको अनुगमनमा उदासीन हुँदा सरकारको प्रतिबद्धता साँच्चै कमजोर देखिएको छ । यसले सेवा प्रवाहलाई अविश्वसनीय र सरकारी संयन्त्रलाई तदर्थवादी बनाएको छ । प्रधानमन्त्री दाहालले मंगलबार मात्र बुढीगण्डकी जलविद्युत् आयोजनाको काम छिटो अघि बढाउन सरोकार पदाधिकारीहरूलाई निर्देशन दिए । अघिल्लो दिन सोमबार उनले सवारी चालकको लाइसेन्स छिटो वितरण गर्न सम्बन्धित अधिकारीहरूलाई निर्देशन दिएका थिए । अर्को कार्यक्रममा राष्ट्रिय गौरवका सहित मुख्य आयोजना समयमै सक्ने गरी नीति तथा कार्यक्रम व्यवस्था र बजेटमा यथोचित प्राथमिकता दिने प्रतिबद्धता व्यक्त गरे । मेलम्चीको मुहान मर्मतसम्भार गरेर ल्याइएको खानेपानीको धारा माघ १ मा शुभारम्भ गर्दै प्रधानमन्त्री दाहालले अब उप्रान्त चौबिसै घण्टा पानी वितरणको व्यवस्था मिलाउनू भन्दै मातहत निकायलाई निर्देशन दिए । चौबिसै घण्टा धारामा झार्ने गरी पानीको आपूर्ति छैन भन्ने हेक्का प्रधानमन्त्रीलाई हुनुपर्ने हो । अर्को, साढे दुई वर्षअघि बाढीले पुरिएको हेडवर्क्स कसरी र कहिले बनाउने हो भन्ने ठेगान सरकारले गर्न किन ढिलाइ भएको हो भन्नेमा प्रधानमन्त्रीको सरोकार हुनुपर्ने हो । गत पुस २७ मा दाङको भालुबाङस्थित राप्ती नदीमा बस खसेपछि उनले उद्धार र उपचारमा प्रभावकारी भूमिका निर्वाह गर्न सम्बन्धित निकायलाई फेसबुकमार्फत निर्देशन दिए । जबकि यस्ता घटनामा उनले सरोकार राख्ने स्थापित संयन्त्रबाटै हो । यस्ता घटनामा सम्बन्धित निकाय स्वतः परिचालन हुने सुनिश्चित नगर्ने हो भने सरकारी संयन्त्रले आफूले के काम गर्ने हो भनेर फेसबुकको भित्तो पर्खिएर बस्नुपर्ने हुन्छ ।प्रधानमन्त्रीले संस्थागत रूपमै दिएका निर्देशनको विश्वसनीयता पनि कति कमजोर छ भन्ने डेडिकेटेड र ट्रंक लाइनसम्बन्धी विवादमा भएको हचुवा शैलीबाट प्रस्ट हुन्छ । उद्योगहरूमा काटिएको लाइन तत्काल जोड्न मन्त्रिपरिषद्ले पुस अन्तिम साता निर्णय गरेर विद्युत् प्राधिकरणलाई निर्देशन दिएको छ । तर, पुस पहिलो साता प्रधानमन्त्रीले नै तत्काल लाइन काट्न प्राधिकरणलाई निर्देशन दिएका थिए । त्यसको तीन महिनाअघि प्राधिकरणका प्रबन्ध निर्देशकलाई ह्यान्ड्स फ्री मै फोन गरेर लाइन नकाट्न पनि निर्देशन दिएका थिए । शासकीय अभ्यासमा समस्या नआउने होइनन्, त्यसमाथि निर्णय गर्नुअघि पृष्ठभूमि अध्ययन गर्ने र विश्वासिलो नीति लिनु नै असल शासनको उदाहरण हो । एकपछि अर्को गरी यस्ता फितला निर्णयले सरकारको विश्वसनीयतामा क्षति पुर्याएको छ । सरकारको प्रदर्शन उत्साहजनक नभएको प्रधानमन्त्री दाहाललाई थाहा नभएको होइन । कार्यक्षमता प्रमाणित गर्न नसके कसैले पनि ठाउँ ओगटिरहनु हुँदैन भनेर उनले मन्त्री र सचिवहरूमाथि दबाब दिन थालेका छन् । हो, मन्त्री र सचिवहरूलाई जिम्मेवार र अधिकारसम्पन्न बनाएर नै सरकार प्रमुखले आफ्नो क्षमता प्रदर्शन गर्ने हो । लोकप्रिय मत र प्रतिनिधिसभाको सिटमा ११ प्रतिशत हाराहारी हिस्सा भएको दलका नेताका रूपमा प्रधानमन्त्रीका केही सिमाना अवश्य छन् । तर, यसको अपजस सहयोगी दलहरूलाई दिएर उनले राहत लिन मिल्ने ठाउँ छैन । किनकि महत्त्वपूर्ण मन्त्रालयमा प्रधानमन्त्रीकै दलका नेताहरू मन्त्री छन् र त्यहाँ पनि कार्यक्षमता फितलो नै देखिएको छ । त्यसैले दल र गठबन्धनका नेताहरूबीच समन्वय गर्ने, क्षमता भएकालाई हौसला दिने र अरूलाई बाटो छाड्न लगाउने काममा ढिलाइ भइरहेको छ । खासमा कार्यकारी प्रमुखले कति निर्देशन दिए भन्ने तपसिलको विषय हो, उनका पाला संयन्त्र कति बलियो भयो, त्यो महत्त्वपूर्ण विषय हो । सरकारको नेतृत्वले आवश्यक देखिएका कामका लागि राज्य संयन्त्र परिचालन गर्ने हो, नीति बनाउने हो । मन्त्रिपरिषद् बैठक नै सातामा कम्तीमा दुई पटक बस्छ, त्यहाँ छलफल गर्ने हो, कार्यसम्पादन समीक्षा गर्ने हो । अझ प्रधानमन्त्रीले मन्त्रीहरूसँग, मन्त्रीले सचिवसँग र सचिवले विभागीय प्रमुखसँग कार्यसम्पादन सम्झौता गरेका हुन्छन् । कार्यसम्पादनको प्रगति विवरण मासिक रूपमा मन्त्रीहरूले प्रधानमन्त्री कार्यालयमा अनलाइन प्रणालीबाट पठाउनुपर्ने व्यवस्था छ । नियमित कार्यसम्पादन मूल्यांकनका आधारमा कार्यविभाजन अद्यावधिक गर्ने हो । यसले मन्त्रालय, विभाग र तालुकका कार्यालयहरूमा दबाब प्रवाह हुन्छ । यसो भएमा संयन्त्र बलियो र सेवा प्रवाह विश्वसनीय हुन्छ । आम नागरिकले खोजिरहेको यही हो ।"
किसान चिन्न नसक्ने सरकार,"मैले खेती लगाउने बेलामा मल हुँदैन । बल्लबल्ल मलको जोहो गर्यो, अन्न फलायो, बाँदर र बँदेललाई नै ठीक हुन्छ । खै हामीले लगाएको अन्न खान पाएको ? खै हामीले लगाएको अन्न बेच्न पाएको ? खै हामीले लगाएको अन्नले जीविका टरेको ? यो मेरो मात्र पीडा हैन । यस्ता धेरै कथा सुनेको छु । जोगिएको अन्नले बल्लतल्ल बीउ रोप्न पुग्छ । रोप्यो फेरि बन्यजन्तुले खाइदिन्छ । तर राज्यबाट हामीले कुनै क्षतिपूर्ति पाएनौं । हामी बीउ जोगाउँछौं । राज्यले बीउको पनि अनुदान दिन्छ रे । मेरो समुदायमा न बीउको अनुदान आयो न मलको नै । कमसेकम किसानले उत्पादन गरेको बीउको अनुदान पाए पनि अलिक राहत मिल्थ्यो । बल्लतल्ल जनावरसग झगडा गरीगरी अन्न जोगायो । त्यो अन्नले पनि बजार भाउ पाउँदैन । किसानले आफ्नो मूल्य निर्धारण गरेर बेच्न सक्दैन । त्यहाँ पनि हामी ठगिन्छौं । हामीले उत्पादन गरेको अन्नको मूल्य कहिले तोक्न पाउँछौं ? हामी माटो चिनेका किसान तर देशले हामी किसानलाई चिनेन । धेरै देश किसानले बनाएका छन् । उत्पादन बढाएर देश उभो लागेको छ । तर हाम्रो विडम्बना, किसान खेती छोडेर बिदेसिनुपर्छ, तरकारी र फलफूल टिप्न । अनि आफ्नो सन्तानलाई खुवाउन फेरि भारतको चामल र तरकारीको भर पर्नुपर्छ । विकासको पहिलो खुड्किलो कृषि हो । माटो हो । माटोमा अन्न उमार्न जानेका किसान विकासका खम्बा हुन् । त्यसैले सरकार, विकास गर्दा, योजना बनाउँदा, माटो चिन्ने किसानलाई नबिर्स । किसानलाई बिर्सियौ भने एक दिन तिमी भोकै बस्नुपर्ने छ । रामबहादुर तामाङमेलम्ची६, सिन्धुपाल्चोक"
निगमको साख कसरी जोगाउने ?,"कान्तिपुरमा माघ २ मा प्रकाशित ४८ दिनअघि बिग्रेको जहाज नबन्दै अर्को ग्राउन्डेड समाचार पढेपछि दिक्क लाग्योे । काठमाडौंबाट राति ११ः२५ मा नेपाल वायुसेवा निगमको वाइडबडी जहाजमा दोहा उड्न त्रिभुवन अन्तर्राष्ट्रिय विमानस्थल पुगेका यात्रुले १ बजेमात्र उडान रद्द भएको जानकारी पाएछन् । यसबाट दोहा हुँदै क्यानडा पुग्ने उडान पनि छुटेछ । आफ्ना पोका, पन्तुरा लिएर बाहिर निस्कन बाध्य यात्रीलाई करिब ८ घण्टापछि विभिन्न होटलमा राखिएछ । यसको फलस्वरूप यताबाट उड्न नपाएका यात्रीले मानसिक तनाव झेल्न बाध्य हुनुपर्यो । उता दोहाबाट काठमाडौं आउन टिकट काटेर तयार भएका २ सय ५४ यात्रु पनि उतै रोकिनुपर्यो । एउटा उडान रद्द भएपछि नेपालमा एक रात होटलमा राख्नुपर्दा प्रतिव्यक्ति २ हजार ५ सयदेखि ३ हजार ५ सय रुपैयाँसम्मको दायित्व निगममाथि थोपरिन्छ । यस्तो घटना निगममा पहिलो पटक भएको होइन, गत मंसिर ६ मा ओभर बुकिङको बहानामा ६० जना, प्रधानमन्त्री सवार वाइडबडीमा ३१ जना र पुसमा पनि वाइडबडीले दुई पटक प्रयास गर्दा पनि नसकेपछि १ सय ५२ जना यात्रीलाई होटलमा राखेर भोलिपल्ट उडाइएको थियो । निगमका २ वटा न्यारोबडी र २ वटा वाइडबडी विमानमध्ये १ सय ५८ सिट क्षमताको न्यारोबडी मंसिर १३ मै ग्राउन्डेड भई मर्मत गर्न इजरायल पठाइएको छ । यसो हुँदा नाफाको रुट मानिने काठमाडौंदिल्लीका १४ वटा उडानबाट कटौती गरी ७ मा झारिएको, मुम्बई उडान नियमित हुन नसकेको, बैंगलुरुका सबै उडान रद्द गरिएको, दमाममा उडान हुन नसकेको दुर्दशा छ । नतिजास्वरूप न्यारोबडीले गरे पुग्ने उडान घाटा सहेरै वाइडबडीबाट गरिएको छ । न्यारोबडीले दैनिक साढे एक करोड र वाइडबडीले चार करोड कारोबार गर्छ, तर एउटा काठमाडौं र अर्को इजरायलमा ग्राउन्डेड हुँदा निगमले दैनिक ५ करोडभन्दा बढी आम्दानी गुमाइरहेको छ, अर्कातिर निगमप्रति विश्वास गुम्ने छँदै छ । कर्मचारी सञ्चय कोष र नागरिक लगानी कोषलगायतबाट लिएको ऋणको साँवा र ब्याज गरी ४८ अर्बभन्दा बढी दायित्व बोकेको निगमले आम्दानी तथा यात्रीको विश्वास बढाउन भने कुनै चासो लिएको छैन । गन्तव्यको वृद्धि, नियमित र समयमै उडान, यात्रीलाई झन्झटमुक्त यात्राको सुनिश्चित गर्न सके मात्र निगमको साख जोगिन्छ । गंगाराज अर्याल, पाणिनि८, अर्घाखाँची"
रविको छवि,"कान्तिपुर दैनिकले मंगलबार निकै रोचक सम्पादकीय लेखेको छ । सम्पादकीयको मूल आशय सञ्चारजगत जतिसुकै कठिन अवस्थामा पनि आफ्नो दायित्व निर्वाह गर्नमा पछि पर्दैन, माओवादी कालमा होस कि ज्ञानेन्द्र शाहबाट सत्ता अपहरण गरेको कालमा, अविरल लेख्दै आएको भन्ने देखिन्छ । रवि लामिछानेलाई गलत गर्नबाट रोक्ने काम हामी सबैको हो तर रविका गल्ती र यी पुराना दलका गल्ती एकै खालका हुन् ? के बेदाग मानिस होलान् यो संसारमा ? रविका गल्ती समाजमा हिँड्दाहिँड्दै ठोकिएर लाग्ने ठेसजस्तो हो भने ५० वर्षदेखि राजनीतिमा खेलेका पुराना पार्टीहरू गलत भाष्य पैदा गरेर जनतालाई भ्रम सिर्जना गरेर आफू सधैं सत्तामा रहन खोज्नेहरू हुन् । रविबाट गल्ती भएकै होइन, उनी निष्कलङ्क छन् भन्ने मेरो आशय होइन तर विगतमा भएका प्राविधिक कमजोरी वा अनभिज्ञताका कारण गरिएका गल्ती सुधार्ने काममा उनी लागे कि लागेनन भन्ने कुराबाट सचेत वर्गले मूल्यांकन गर्नुपर्छ । सोमबारको पत्रकार सम्मेलनमा उनले आफूलाई सजग गराएकामा पत्रकारलाई धन्यवाद दिए । रविले त यसरी समाजसँग साक्षत्कार हुन कत्ति पनि हिच्किचाएनन् तर नेपाली राजनीतिका अरू नेताहरू यसरी शिर ठाडो गरेर अगाडि आउन सक्छन् ? नयाँ अनुहारलाई हतोत्साहित गर्ने होइन, सुध्रिने मौका दिनुपर्छ । केदारनाथ त्रिपाठी, बूढानीलकण्ठ, काठमाडौं"
अतीतमोहको अपरिमित शक्ति,"भयाकुल समाजव्यवस्थाविरोधी अधिप्रचारको आँधीबेहरी ल्याउन केही न केही यथार्थपरक असन्तुष्टिको हावाद्वारा समाजका हाँगापात भने हल्लिएकै हुनुपर्दछ । समसामयिक नेपालको परिस्थिति सन्तोषप्रद छैन भन्ने निष्कर्षमा पुर्याउन सामान्यजनलाई तथ्यांक देखाइराख्नुपर्दैन, राजनीतिकर्मीहरूका कर्तुतको कथा सुनाए पुग्छ । केही समयका लागि मात्र भए पनि सत्तासँग जोडिन पुगेकाहरूको जीवनशैली रातारात परिवर्तित भएको छ । जनताका छोराछोरीले अरबको मरुभूमि वा मलेसियाको जंगलमा पसिना बगाइरहेका छन् । तिनको विप्रेषणले धानेको देशका चल्तापुर्जा राजनीतिकर्मी, प्रभावशाली नोकरशाह एवं चाकर पुँजीवादको प्रसारले गर्दा सम्पत्ति कमाएका आफन्तहरूसमेत वातानुकूलित मोटरमा सयर गरिरहेका छन् । दरबारमा जन्मिएका र सम्भ्रान्तसँग जोडिएका सीमित व्यक्तिहरू सानबानसँग हिँड्दा अद्भुत देखिन्थ्यो ! सामान्यजनमा विस्मय उत्पन्न हुन्थ्यो । घरबारको ठेगान नभएकाहरूको लस्कर एकाएक अगुवापछुवा लगाएर मोटरमा सयर गर्न थालेपछि जग्गा बेचेर दलालमार्फत छोराछोरीलाई अस्ट्रेलिया पठाएको मध्यमवर्ग वा तरकारी बेचेर लघुवित्तमा बचत जम्मा गरेर ठगिएको निम्नवर्गमा ईर्ष्या र रोष उब्जिने रहेछ । शिक्षा, जनस्वास्थ्य, सार्वजनिक प्रशासन, बन्दव्यापार जता हेर्यो, उतै बेथितिको चाङबाहेक केही देखिँदैन । अनि अतीतमोहका व्यापारीहरू हिमाल सिमेन्ट, जनकपुर चुरोट कारखाना र ट्रली बसको कथा हालेर शाहकालको दंश बिर्सिन चाहेका वा नभोगेकाहरूलाई उत्तेजित तुल्याउँछन् । त्यस्ता अधिप्रचारकहरूलाई कसले सम्झाओस् प्रतिवर्ष केही हजार पक्की संरचना निर्माणको सिमेन्ट मागलाई धान्न भारत र दक्षिण कोरियादेखि जापानसम्मबाट सिमेन्ट आयात गर्नुपर्दथ्यो । घर टालटुल गर्न २५ बोरा सिमेन्टका लागि तोक लगाइमाग्न हिमाल सिमेन्टका महाप्रबन्धककहाँ एकाबिहानै लाम लाग्न जानुपर्दथ्यो । आन्तरिक खपत बेपत्ता बढे पनि अहिले नेपालले सिमेन्ट निर्यात गर्छ । बढीमा दैनिक २,००० यात्रु ओसारपसार गर्ने ट्रली बसको सम्झना जत्ति नै रोमान्टिक लागे पनि लाखौं उपयोगकर्ताको मागलाई धान्न एक लेनको काठमाडौं सडकलाई चार लेन बनाउँदा पनि अपुग भएको छ ।पश्चगामी राजनीतिको अधिप्रचारलाई परिवर्तनकारी शक्तिहरूले हावादारी गफ भनेर खारेज गर्नु कालक्रममा सायद अदूरदर्शी कार्यनीति ठहरिन सक्दछ । अतीतमोहको मानसिकीका अध्येताहरूका अनुसार विगतको भव्यता साबित गर्न वर्तमानसँग असन्तुष्टिको आगोलाई काल्पनिक अतीतको पंखाले हावा दिए पुग्छ । सामान्यजनमध्ये कसैले पनि अनुभव नगरेको राष्ट्रिय सान, मान र सम्मानको महिमागान गरेर सुस्तरी दक्षिणपन्थी राजनीतिका लागि आधारभूमि तयार हुँदै जान्छ । अधिप्रचारको आधार भावना भएकाले त्यसको काट पनि संवेग निर्माणमार्फत मात्र गर्न सकिन्छ । त्यस्तो काम राजनीतिकर्मी वा पत्रकारभन्दा पनि कलाकार र साहित्यकारले बढी प्रभावकारी ढंगले गर्न सक्दछन् । शाह राजा एवं राजपरिवारका अतिचारहरूबारे नयाँ पुस्तालाई जागृत तुल्याउने सृजनात्मक काम नगरी तिनमा विगत बोध, वर्तमानका विकलता एवं भविष्यका सम्भावनाहरूबारे सचेत तुल्याउन सकिँदैन । हरेक वर्ष फेब्रुअरी १ आउँदा राजा ज्ञानेन्द्रले सन् २००५ लाई सन् १९६० तिर फर्काउनका लागि उठाएको आत्मघाती कदमको सम्झना आउँछ । शाहीसैनिक कू इतिहासको पहिलो पुनरावृत्ति राजसत्ताका लागि त्रासदी ठहरिएको थियो । दोस्रो प्रयास फगत प्रहसन ठहरिन सक्ने सम्भावनाप्रति सायद उनी सचेत छन् । उत्ताउला दक्षिणपन्थीहरूको मनसुबाबारे केही भन्न नसकिने भएकाले परिवर्तनकारी शक्तिहरूमा वैचारिक प्रतिरोधको तयारी सुरु हुन भने ढिलो भइरहेको छ ।"
विभ्रममा परेको कम्युनिस्ट राजनीति,"मार्क्सवादका आधारभूत मान्यतालाई उपयोगितावाद (व्यवहारवाद) को चंगुलमा फसाएर सत्यापनको गलत प्रयास गर्नाले नेपाल र विश्वमा समाजवादी आन्दोलन संकटबाट गुज्रिरहेको छ । विश्वको एकतिहाइ भूभागमा प्रभाव जमाएको कम्युनिस्ट आन्दोलन आज रक्षात्मक भइरहेको छ । यसको कारण सक्षम नेतृत्व अग्रपंक्तिमा नहुनु हो । नेतृत्व गर्न इमानदारी, ज्ञान र चातुर्य चाहिन्छ । जब यी तीन गुणको सन्तुलन बिग्रन्छ, त्यतिखेर ठूलो संकट पैदा हुन्छ । प्राकृतिक नेतृत्व यी गुणले परिपूर्ण हुन्छ । यसको परिपूर्ति अनिवार्यता र आकस्मिकताको नियमअनुरूप हुने गर्दछ । यसर्थ यस प्रकारको नेता पार्टीमा नियमित रूपमा आइरहेको हुँदैन । संकटका बेला डिफ्याक्टो नेता निस्कन्छ र संकटबाट राष्ट्रलाई मुक्त गर्छ । पुँजीवादी परिवर्तनको प्रक्रियामा पुष्पलालको प्रभावमा मदन भण्डारी, प्रचण्ड र नारायणकाजीलाई दृष्टान्तका रूपमा लिन सकिन्छ । तर पुँजीवादी परिवर्तनको कार्यभार पूरा गर्न सफल नेता समाजवादी कार्यभार पूरा गर्न असफल हुन सक्छ ।समाजवादी कार्यभार पूरा गर्न इमानदारी र ज्ञानको स्केल धेरै माथि हुनु जरुरी हुन्छ । यस स्तरको इमानदारी र ज्ञान सोहीअनुरूपको चातुर्यबाट प्रयोग हुन सक्छ । निम्न पुँजीवादी प्रवृत्ति, चरम महत्त्वाकांक्षा र व्यक्तिवाद समाजवादी कार्यभार पूरा गर्न बाधक हुन्छ । सामन्तवादविरुद्ध कामयाब भएको चातुर्य समाजवादी कार्यभारसँग मेल खाँदैन । पुँजीवादी परिवर्तनको परिवेशमा भनाइ र गराइमा कायम गरिएको सन्तुलन समाजवादी कार्यभार पूरा गर्न अपुग हुन्छ । अहिले नमिलेको यसैमा हो । त्यो हो भनाइ र गराइमा चिनियाँ पर्खाल । अर्थात्, कामकुरो एकातिर, कुम्लो बोकी ठिमीतिर । इतिहासको जगमै वर्तमान उभिएको हुन्छ । यसर्थ उपर्युक्त निष्कर्षलाई पुष्टि गर्न इतिहासको गर्भमा रहेका विषयहरूतर्फ पनि घोत्लिन आवश्यक छ । २०४८ सालको संसदीय निर्वाचनमा वाम तालमेल करिबकरिब अन्तिम निष्कर्षमा पुगेको थियो । मुख्यतः सिरहाको ३ नं क्षेत्र मा कुरा नमिल्दा क्लिक हुन सकेन । वाम तालमेल भएको भए स्पष्ट बहुमत हुने रहेछ भन्ने कुरा चुनाव परिणाम आएपछि स्पष्ट भयो । २०४८ सालमा वामपन्थीहरू बहुमतमा भएका भए नेपालको राजनीतिक कोर्स कसरी अगाडि बढ्थ्यो भन्ने विषय इतिहासको गर्भमा रहन गयो । वामपन्थीहरूको उक्त अधुरो सपना २०७४ सालको संघीय संसद्को निर्वाचनमा पूरा भयो । यस अर्थमा एमाले र माओवादी पार्टीबीचको त्यो चुनावी गठबन्धन ऐतिहासिक कदम थियो । तर हामीले यो ऐतिहासिक कदमको रक्षा गर्न सकेनौं । पार्टी एकताको त कुरै छाडौं, गठबन्धनसम्म कायम राख्न सकेनौं । यसका कारणहरू खोतल्न आवश्यक छ ।२०६४ सालको संविधानसभामा नेकपा (माओवादी) सबभन्दा ठूलो दल भयो । पार्टीभित्रको अन्तरविरोधको समुचित संश्लेषण र व्यवस्थापन गर्न नसक्दा संविधान निर्माणको ऐतिहासिक दायित्व पूरा गर्न नसकेको मात्र होइन, पार्टीसमेत सग्लो रहन सकेन । जनताले त्यसको सजाय २०७० सालको दोस्रो संविधानसभा निर्वाचनमा दिए । जेजस्तो भए पनि एक थान संविधान जनताले प्राप्त गरे । तर जनअपेक्षाअनुरूप जनयुद्ध, १९ दिने आन्दोलन र मधेश आन्दोलनको छाप देखिने गरी संविधान बन्न सकेन । शासकीय स्वरूप, संघीयता र भूमिसुधारको सवालमा जनता नराम्रोसँग ठगिए ।कमजोर माओवादीका लागि २०७४ सालमा चुनावी तालमेल आवश्यक भयो । त्यसैगरी कांग्रेस माओवादी सहकार्य तोड्न एमाले लाग्यो । स्थानीय तह निर्वाचनबाट माओवादीले कांग्रेससँग गठबन्धन सहज नहुने देखिसकेको थियो । कांग्रेसले न्यूनतम सिट दिन आनाकानी गरेपछि यसको फाइदा एमालेले लियो र एमालेमाओवादी गठबन्धनलाई झन्डै दुईतिहाइ बहुमत प्राप्त भयो । केपी ओलीको नेतृत्वमा सरकार बन्यो । कांग्रेसले गठबन्धन तोड्न प्रधानमन्त्री पद बाँड्दै हिँड्यो तर सफल हुन सकेन । कांग्रेसले हार मानेन । अन्तर्राष्ट्रिय सहयोगमा गठबन्धन भत्काउन कांग्रेस लागिरह्यो । यता एमालेलाई सधैं सरकार ढल्ने त्रासले पिछा छोडेन । यो त्रासका कारण एमालेले पार्टी एकताको जाल फाल्यो, जुन आलोपालो प्रधानमन्त्रीका रूपमा व्यक्त भयो । एमालेले संघीय समाजवादीलाई मिलाएर वा विभाजित गरेर आफूलाई बाइपास गर्ने त होइन भन्ने त्रास माओवादीलाई पर्न गयो । एकअर्काप्रति अविश्वासको जग कायमै राखेर एकता भयो । दुवै पार्टीका नेताकार्यकर्ताबीच सामान्य छलफलसम्म नगरी भएको एकतालाई चमत्कारको पगरी गुथाइयो । तर त्यो क्षणिक साबित भयो । नेकपाको विभाजनपछि जनतामा निराशा निकै चुलियो । यसमा टेकेर प्रतिगमनले टाउको उठायो । यसको चर्को मूल्य माओवादीले चुकाउनुपरिरहेको छ ।नेपाल कम्युनिस्ट पार्टी (नेकपा) भित्रको संघर्ष चर्कंदै जाँदा धोबीघाट समीकरणको परिणामबाट शिक्षा लिन सकिएन । २०६८ सालमा माओवादीभित्रको गुटगत संघर्ष धोबीघाट र नयाँबजार समिकरणमा बदलिएपछिको विभाजनले जनतामा चरम निराशा पैदा भयो । दोश्रो संविधानसभा चुनावको परिणाम अकल्पनीय थियो । त्यसलाई सजिलै बिर्सन पुग्यौं । यो तीतो अनुभव बेहोरेको हुनाले नेकपाभित्रका गुटहरूको संघर्ष समीकरण र फुटतिर अग्रसर नहोऊन् भन्ने चाहना राखेर रोक्न केही प्रयास गर्नु साझा कर्तव्य थियो । तर भैंसेपाटी र बालुवाटार समीकरण बनेर इतिहासको पुनरावृत्ति भएरै छाड्यो । र फुट्यो पनि । २००७ सालपछि नेपालमा कुनै पनि सरकारले पूरा कार्यकाल काम गर्न नपाएको तीतो यथार्थको पृष्ठभूमिमा यो फुटलाई रोक्न गरिएको प्रयास ऐतिहासिक थियो भन्दा अतिशयोक्ति नहोला । यो तथ्य घटनाक्रमले पुष्टि गरिसकेको छ । यससँगै सहकार्यको नयाँ संस्कृतिको अभ्यास र पर्याप्त वैचारिकराजनीतिक छलफल नगरी क्षणिक फाइदाका लागि पार्टी एकता गर्नु गलत थियो भन्ने कुरा पनि पुष्टि भएको छ ।नेपालका कम्युनिस्ट पार्टीहरूको वामपन्थी चरित्रमा स्खलन आइरहेको वर्तमान स्थितिमा के गर्ने भन्ने प्रश्न निकै पेचिलो छ । यस विषयमा क्रान्तिकारीहरू गम्भीर हुनुपर्छ । यतिखेर पुष्पलालको धैर्य, साहस र दूरदर्शिताबाट शिक्षित हुनैपर्छ । इतिहास र वर्तमानको संश्लेषण गरेर भविष्यको बाटो तय गर्नुपर्दछ । २०१७ सालमा राजाले कु गरे । २०१९ सालमा सम्पन्न तेस्रो महाधिवेशनले संशोधनवादी बाटो समात्यो । फलतः कम्युनिस्ट पार्टी विघटन भयो । तर पुष्पलालले हरेस खाएनन् । संस्थापक महासचिव पुष्पलालले पञ्चायती क्रूर दमनको प्रतिरोध गर्दै देशभित्र र प्रवासमा घनीभूत छलफल चलाए । २०२५ सालमा सम्भव भएसम्म क्रान्तिकारीहरूलाई समेटेर गोरखपुर सम्मेलनमार्फत नेपाल कम्युनिस्ट पार्टी पुनर्गठन गरे । जनयुद्ध र २०४६ सालको परिवर्तनको वैचारिकराजनीतिक आधार पुष्पलालले नै खडा गरेका हुन् । अन्य नेताले बरालेको कम्युनिस्ट आन्दोलनलाई पुष्पलालले सही बाटामा ल्याएर युवाहरूलाई आकर्षित गरी बलियो राजनीतिक जग निर्माण गरे । ठीक त्यसरी नै अहिले बरालिएको समाजवादी आन्दोलनलाई नयाँ दिशा दिन आवश्यक छ । यस सन्दर्भमा उत्तराधिकारीको विषयले सर्वाधिक महत्त्व राख्दछ । यो कुनै व्यक्तिलाई तोकेर हुने विषय होइन । यो दुई तरिकाले अगाडि आउँछ (१) नेतृत्वसँग छलफल र सहकार्य गरेर, (२) नेतृत्वसँग रचनात्मक संघर्ष गरेर । पहिलो दृष्टान्त मार्क्सएंगेल्स हुन् भने दोस्रो दृष्टान्त लेनिन र ट्रटस्की । आज युवा नेतृत्वलाई आकर्षित गर्न सक्ने दोस्रो प्रकारको नेतृत्व कम्युनिस्ट आन्दोलनले खोजिरहेको छ । कुनै कम्युनिस्ट पार्टीले यो आवश्यकता पूरा गर्न सक्ने लक्षण देखिँदैन । यसका लागि फराकिलो घेराभित्र खुकुलो खालको वैचारिक फोरम निर्माण गर्न सकिन्छ । यतिखेर विभिन्न बहानामा पार्टीभित्र अभ्यास भइरहेको गुट निर्माणको प्रतिस्पर्धा एकदमै घातक छ । कम्युनिस्ट पार्टीमा घातक र मुख्य रोग नै गुटबन्दी हो । विश्वमा कम्युनिस्ट अस्तव्यस्त हुनुको मूल कारण गुटबन्दी हो । बुर्जुवाहरूको मूल चरित्र नै प्रतिस्पर्धात्मक हुन्छ, आपसी प्रतिस्पर्धाबिना उनीहरूको पार्टी फस्टाउँदैन । कम्युनिस्टको मूल चरित्र सहकार्य हुन्छ, प्रतिस्पर्धा सहायक हुन्छ । यसर्थ प्रवृत्तिहरूबीच बहसको संश्लेषण र व्यवस्थापनले पार्टीको विचारनीति विकास मात्र गर्दैन, सबै प्रवृत्तिलाई पार्टीवरिपरि एकताबद्धसमेत गर्दछ । जब नेतृत्व संश्लेषण र व्यवस्थापन गर्न असफल हुन्छ तब प्रवृत्ति गुटमा, गुट स्वार्थ समूहमा र स्वार्थ समूहहरू समीकरण र प्रतिसमीकरणमा बदलिन्छन् अनि कम्युनिस्ट पार्टी टुक्राटुक्रा हुन्छ । नेपालमा यति धेरै कम्युनिस्ट पार्टी हुनुको मूल कारण यही हो । यससँग जोडिएको विषय साध्य र साधनबीचको अन्तरसम्बन्ध पनि हो । साध्य प्राप्त गर्न जस्तोसुकै साधन पनि प्रयोग गर्न सकिन्छ भन्ने बुर्जुवा मान्यतालाई कम्युनिस्टहरूले जस्ताको तस्तै प्रयोग गर्नाले कम्युनिस्ट पार्टीभित्र गुट जन्मने, फस्टाउने मात्र होइन, ख्रुस्चेभ र लिनपियाओजस्ता गलत पात्र पनि उत्तराधिकारी हुन पुग्छन् ।नेपालको कम्युनिस्ट आन्दोलनको नराम्रोसँग भ्रष्टीकरण भएको छ । गुटहरू स्वार्थ समूहमा बदलिएर पुनः नयाँ स्वरूपको समीकरण बनाउन खोज्दै छन् । पार्टी विभाजन र एकता स्वार्थपूर्ति गर्ने साधन बनेको छ । पार्टीविशेषमा मात्रै छलफल, बहस र संघर्ष चलाएर निकास दिने समयसीमा कटिसकेको छ । २०६२६३ सालको आन्दोलनपछिका विभाजन र एकताले यसको पुष्टि गरिसकेकाले अब अलमलिनु आवश्यक छैन । अब आआफ्नै पार्टीमा रहेर देशभित्र र बाहिर विभिन्न परिवेशमा रहेका सापेक्षिक इमानदारहरूबीच छलफल चलाई नयाँ परिवेश खडा गर्न आवश्यक छ । यो नयाँ परिवेश निर्माण गरेर पार्टीभित्र र बाहिर चल्ने बहसमा क्षमतावान्, नयाँ, प्रतिभाशाली प्रौढ र युवालाई समावेश गर्नुपर्दछ तब मात्र कम्युनिस्ट आन्दोलनमा ध्रुवीकरण र एकताले सार्थकता पाउँछ । अन्यथा जति डोरी बाटे पनि गाँठो एउटै भनेजस्तै हुनेछ ।"
भाइब्रेन्ट गुजरात बाट के सिक्ने ?,"नेपाललाई पाठनेपाल र भारतबीचको दीर्घकालीन ऊर्जा सम्झौताको चर्चा उक्त सम्मेलनमा उत्साहपूर्वक उठेको थियो । अर्थमन्त्री प्रकाशशरण महतले आफ्नो सम्बोधन र व्यावसायिक समूहहरूसँगका वार्तामा लगानीका क्षेत्र र हाम्रा तुलनात्मक लाभका क्षेत्र प्रस्तुत गरे । सयभन्दा बढी देशका लगानीकर्ता सहभागी सम्मेलनमा अर्थमन्त्रीले नेपालमा लगानीका लागि जलविद्युत्, पर्यटन पूर्वाधार, प्रविधि र कृषि निकै आकर्षक क्षेत्र भएको बताए । यद्यपि, अब लगानीको विश्वव्यापी प्रतिस्पर्धी माहोलमा ती क्षेत्रका प्रारम्भिक अध्ययन र लाभका सम्भावित परिदृश्य तथ्यांकमा प्रस्तुत गर्न सक्ने गरी तयार रहनुपर्छ । विश्वभर लगानीकर्ता आफ्नो देशमा आकर्षित गर्ने होडबाजी हुँदा आतिथेय देशले अब आफ्नाबारे मात्र नभएर अन्यत्रसँग तुलना गर्दै तुलनात्मक लाभको चित्र देखाउन सक्नुपर्छ । आफ्नो देशको खपतका वस्तुहरूको तथ्यांकीय विश्लेषण गर्दै सहजै र प्रस्ट अवसर देखाउन सक्नुपर्ने हुन्छ । गुजरातमा त्यस्ता परिवेश देखाउने गरी सरकारले नै पहिल्यै विस्तृत योजनाका प्याकेजहरू बनाउने गरेको रहेछ । प्रशासनिक झन्झट हटाउनका लागि गुजरातमा श्रम र लगानीसम्बन्धी कानुनलाई १,५०० बाट ५०० मा झारिएको रहेछ । जीएसटी भनिने वस्तु तथा सेवा करको एउटा व्यवस्थाले विभिन्न करलाई एकत्रित गर्न सफल भएको देखिन्छ । गुजरात इन्टरनेसनल फाइनान्स टेकसीटीलाई अन्तर्राष्ट्रिय वित्त सेवा केन्द्रका रूपमा प्रवर्द्धन गरिएको छ । त्यसले द्रुत गतिमा प्रशासनिक र कानुनी जटिलता कम गर्ने अपेक्षा गरिएको छ । कुनै समय लगानीको कुरा उठ्दा सिंगापुर र दुबईको सहज प्रशासनिक व्यवस्थाको निकै प्रशंसा हुने गर्थ्यो । अझै पनि, बिहानीपख विमानस्थलमा अवतरण गरेर दिउँसोसम्म कम्पनी दर्ता गरीवरी, कार्यालय सेट अप गरेर काम सुरु गरिहाल्न सकिने भनिन्छ । लगानीकर्तालाई सास्ती दिएर होइन, कानुनी बाटो पन्छाएर पनि होइन, तर नयाँ प्रविधिमैत्री माहोल दिनु आवश्यक छ । ॅहोस्ट निजी क्षेत्र भाइब्रेन्ट गुजरातमा विदेशी लगानीकर्तालाई आत्मविश्वास सरकारले जत्तिकै भारतीय लगानीकर्ताहरूको समूहले समेत दिएको थियो । टाटाले २० गिगाबाइट ब्याट्री स्टोरेज फ्याक्ट्री बनाउने योजना अगाडि सारेको ठाउँमा जापानी कम्पनी सुजुकीले सन् २०२४ को अन्त्यसम्म गुजरातबाट ईभी उत्पादन सुरु गर्दै छ । अम्बानीले भारतले सन् २०३६ को ओलम्पिकका लागि दाबी पेश गर्ने भन्दै त्यसमा सफल भएमा गुजरातका पूर्वाधारमा आफूहरूले लगानी बढाउनेसम्मको कुरा उठाए । अबको समयमा हरित अर्थतन्त्रमैत्री उद्योगको चर्चा संसारभर भइरहँदा अहिले गुजरातमा हरित ऊर्जाका लागि ठूलठूला लगानी भइरहेका छन् । त्यसले लगानीकर्ताहरूलाई दीर्घकालीन संलग्नताको अवसर दिनेछ । लगानीका लागि महत्त्वपूर्ण कुरा लगानीको इकोसिस्टम र लगानीकर्ताको समुदाय पनि हो । त्यसमा नेतृत्व लिने स्थानीय व्यावसायिक समूहले नै हो । उनीहरूको सफलताअसफलतालाई विदेशी लगानीकर्ताले आफूसँग दाँजेर हेरिरहेका हुन्छन् । नेपालको लगानी सम्मेलनमा दुई फड्को मार्नका लागि भाइब्रेन्ट गुजरातका धेरै पक्ष अनुकरणीय छन् ।"
'सीमा सुरक्षा ऐन ल्याउन अलमल,"(काठमाडौं)स्थापनाको दुई दशक बितिसक्दा पनि सशस्त्र प्रहरी बल (एपीएफ) को कार्यसम्पादनसँग जोडिएका कानुन निर्माणमा सरकारले ध्यान दिएको छैन । सशस्त्र प्रहरी सीमा सुरक्षार्थ अग्रभागमा तैनाथ सुरक्षा निकाय भए पनि हालसम्म सीमा सुरक्षा ऐन नै सरकारले बनाउन नसकेको हो ।अर्धसैनिक सुरक्षा निकायका रूपमा २०५७ सालमा गठन भएको सशस्त्र प्रहरी मंगलबारदेखि २३ वर्षमा प्रवेश गरेको छ । तर, जुन उद्देश्यसहित सशस्त्र स्थापना भएको हो, त्यसअनुसार यसलाई कानुनी र संरचनागत विकास गर्न भने सरकार चुकेको छ । गठन आदेशका बेला तोकिएका म्यान्डेट समयसापेक्ष परिष्कृत गर्न पनि सरकारको ध्यान पुगेको छैन । जसका कारण देशको अन्तर्राष्ट्रिय सीमा सुरक्षा र आन्तरिक सुरक्षा व्यवस्थापन तथा अन्य सुरक्षा निकायसँग समन्वय र सहकार्य अनि ब्याक फोर्सका रूपमा राख्न थुप्रै कठिनाइ देखिएका छन् ।तत्कालीन विद्रोही माओवादीका सशस्त्र र हिंस्रक गतिविधि बढ्दै गएपछि त्यसलाई नियन्त्रण गर्नेसहित विभिन्न १ दर्जनजति कार्यादेश तोकेर सशस्त्र प्रहरी स्थापनाको आधार बनाइएको थियो । पछि भन्सार र राजस्व सुरक्षा अनि रेल सुरक्षामा पनि सशस्त्रलाई सामेल गराइयो । त्यो पनि सरकारको तजबिजी निर्णयबाट । हिजोको विद्रोही समूह अहिले राज्य सञ्चालनमा सामेल छ । सशस्त्र प्रहरीको औचित्य, आवश्यकता, यसको महत्त्व अनि प्राथमिकताहरू दिन प्रतिदिन फेरिने क्रममा छन् । तर, सशस्त्रलाई त्यसअनुसारको जिम्मेवारी र परिचालन नीति भने सरकारले समयसापेक्ष बनाउन सकेको छैन । बरु सरकारको प्राथमिकता उपल्लो तहका अधिकारीको सरुवाबढुवा तथा स्वार्थ प्रेरित वृत्ति विकासका नीतितर्फ केन्द्रित देखिएको छ । यसले अर्धसैनिक बलको महत्त्वलाई पनि ओझेलमा पारिदिएको छ । सशस्त्र प्रहरी स्थापनायता १२ जना अधिकृत नेतृत्वमा पुगिसकेका छन् । तर, ऐन परिमार्जन र डेडिकेटेड फोर्सका रूपमा आफूलाई कानुनी हैसियतमै उभ्याउने काममा कसैले पनि ठोस उपलब्धि हासिल गरेका छैनन् । नेपाल प्रहरीका एआईजी कृष्णमोहन श्रेष्ठको नेतृत्वमा प्रहरी र सेनाका सुरक्षाकर्मीलाई सेवा स्थानान्तरण गरेर सशस्त्र प्रहरीमा लगिएको थियो । केही हजारको संख्याबाट सुरु भएको फोर्स आज ४० हजारको हाराहारीमा पुग्न लागिसकेको छ । २०५७ माघ ९ मा सशस्त्र प्रहरी गठनसम्बन्धी अध्यादेश जारी भएको थियो । त्यस्तै ऐन र यसअन्तर्गत बनेको नियममा उल्लिखित वा अन्य प्रचलित कानुनबमोजिम तोकिएका कार्य, सरकारले समय समयमा तोकेबमोजिमका अन्य कार्यहरू पनि उसको जिम्मेवारी क्षेत्रमा राखिएको छ । यसबाहेक मन्त्रिपरिषद्को २०६९ असोज ११ को बैठकले राजस्व, भन्सार तथा औद्योगिक सुरक्षा तथा २०७७ पुस १५ को मन्त्रिपरिषद्बाटै रेलवे सुरक्षा जिम्मा पनि सशस्त्र प्रहरीलाई नै तोकिएको छ । तर, अर्धसैनिक संरचनाअनुसार छाता ऐन का रूपमा सीमा सुरक्षा र अन्य निकायसँग अन्तरनिहित सहयोगी कानुन बन्न सकेका छैनन् । सीमा क्षेत्रमा खटिने सशस्त्रबाहेक प्रहरी, अध्यागमन, भन्सार, राजस्व, सीमा प्रशासन, क्वारेन्टाइन, आयातनिर्यातसँग सम्बन्धित संघसंस्थालगायतलाई एकीकृत रूपमा व्यवस्थापन गर्न कुनै पनि नीतिगत प्रावधान ल्याइएको छैन । भन्सारमा नियमित खटिने सशस्त्रलाई भन्सारसम्बन्धी ऐनले चिन्दैन । राजस्व र वनसम्बन्धी कामकारबाहीमा पनि सशस्त्रको संलग्नता देखिन्छ । तर, कानुनले कतै पनि चिन्दैन ।सशस्त्र प्रहरीका पूर्वएआईजी नारायणबाबु थापा सशस्त्रलाई ब्यारेकीकृत संरचनामा आधारित सुरक्षा फौजका रूपमा राख्ने गरी समयसापेक्ष रूपमा कानुन निर्माण आवश्यक रहेको बताउँछन् । थापा भन्छन्, सीमा सुरक्षाका लागि सशस्त्र डेडिकेटेड फोर्स हो, यसबाहेक तोकिएका अरु विशिष्टीकृत भूमिका पनि निर्वाह गर्ने गरी यसलाई ब्यारेकीकृत र समूहगत संरचनामा राख्नुपर्छ । सडक वारि नेपाल प्रहरी र सडक पारि सशस्त्रलाई खटाउने प्रवृत्ति राखिरहने हो भने त्यसले उद्देश्य हासिल गर्न सक्तैन ।प्रमुख जिल्ला अधिकारीको आदेशमा सशस्त्रलाई भीड नियन्त्रण र नियमित शान्तिसुरक्षा व्यवस्थापनसहितका काममा पनि खटाइँदै आएको छ । कतिपय घटनामा दुई सुरक्षा निकायको भूमिका समन्वयकारी नहुँदा अप्रिय घटना पनि निम्तिएका उदाहरण प्रशस्तै छन् । यसको निराकरण गर्न पनि सरकारले ध्यान दिएको छैन । अपवादमा बाहेक दैनिक सडकमा सशस्त्रलाई परिचालन गर्ने परिपाटी अन्त्य गर्नै पर्ने पूर्व एआईजी थापाको टिप्पणी छ । सीमा सुरक्षा सशस्त्र प्रहरीको मूल जिम्मेवारी र कार्यदेश हो । नेपालको चीन र भारतसँग अन्तर्राष्ट्रिय सीमा कायम छ । तर, २३ वर्षअघिको ऐनमा उल्लेखित नेपालको सीमा सुरक्षा गर्ने भन्ने बुँदाबाहेक सीमा सुरक्षामा सशस्त्रको कानुनी हैसियत र भूमिका जनिने कुनै कार्यादेश छैन । सरकारका तजबिजीजन्य निर्णय र आदेशका भरमा सशस्त्रको खटनपटन बढी केन्द्रित देखिन्छ । सशस्त्र प्रहरी महानिरीक्षक राजु अर्यालले सबै सुरक्षा निकायबीचको सम्बन्धलाई थप प्रगाढ बनाउन अन्तरनिकाय र समन्वयका कार्यक्रमहरू ल्याइएको बताएका छन् । तर, फिल्डमा त्यसअनुसारको नतिजा भने देखिएको छैन । पूर्व गृहसचिव खेमराज रेग्मी सशस्त्र प्रहरी माओवादी सशस्त्र द्वन्द्व नियन्त्रण गर्ने मूल लक्ष्यसहित स्थापना भएको तर अहिले यसको गठन, औचित्य र आवश्यकता झन् बढेको बताउँछन् । सशस्त्र प्रहरी हिजो द्वन्द्व नियन्त्रण गर्ने अनि सीमा सुरक्षामा तैनाथ गराउने उद्देश्यका साथ गठन भएको शक्ति हो, यद्यपि हिजो र अहिलेका प्राथमिकता बदलिएका छन् । त्यसअनुसार परिचालन नीति हुनुपर्छ, रेग्मी भन्छन्, अहिले सीमा सुरक्षाका लागि सशस्त्र प्रहरी नै डेडिकेटेड फोर्स हो । सरकारले सीमा सुरक्षामा अग्र भागको शक्ति अनि आन्तरिक सुरक्षा व्यवस्थापनमा प्रहरीको ब्याक फोर्समा यसलाई परिचालन गर्नुपर्छ । ३ वर्षअघि सीमा सुरक्षा ऐन ल्याएर सीमा क्षेत्रमा क्रियाशील विभिन्न निकायहरूलाई एकीकृत रूपमा परिचालन गर्ने भन्नेमा बहस पनि चलेको थियो । सीमा सुरक्षा ऐन ल्याउने विषयमा सेनाले पनि रुचि राखेको थियो । तर, सीमा सुरक्षार्थ तैनाथ सशस्त्रले सेनासमेतलाई ब्रिफिङ गर्नुपर्ने आशयसहितका सुझाव सैनिक मुख्यालयले संकलन गरेपछि सशस्त्र र सेनाको सम्बन्धमा चिसोपन आएको थियो । त्यसपछि सीमा सुरक्षा ऐनबारेको छलफल अघि बढेको छैन ।"
पार्किङ निषेधपछि व्यापार घट्ने डरमा न्युरोड क्षेत्रका व्यवसायी,"(काठमाडौं)व्यापारिक हबका रूपमा चर्चित काठमाडौंको न्युरोड, महाबौद्ध, खिचापोखरीलगायत क्षेत्रमा काठमाडौं महानगरपालिकाले सवारी पार्किङ निषेध गरेपछि व्यापारी विरोधमा उत्रिएका छन् । व्यापार सुस्ताउने डरमा उनीहरूले मंगलबार प्रदर्शनमा उत्रिएका हुन् । पार्किङ निषेधको विरोध जनाउँदै उनीहरू बुधबार थप विरोधका कार्यक्रम सार्वजनिक गर्ने तयारीमा छन् । आर्थिक मन्दीले सुस्त रहेको व्यापारमा महानगरपालिकाको निर्णयले थप धक्का पुगेको छ । मोटरसाइकल, गाडीबाहेकले न्युरोडमै सवारी राखेर सामान किन्न पाउनुपर्छ । दिनभर पार्किङ गर्नेलाई विकल्प खोज्नुपर्छ, राष्ट्रिय व्यापार संघ, न्युरोडका महासचिव वैकुण्ठ दाहालले भने, नभए हामी चरणबद्ध रूपमा विरोधका कार्यक्रम गर्छौं ।धर्मपथ, जुद्ध शालिकदेखि इन्द्रचोकतर्फको सडकखण्ड, खिचापोखरी, महाबौद्ध, वीरअस्पताल आसपासको कालोपत्रे सडकमा पार्किङ निषेध गरिएको महानगरपालिकाले जनाएको छ । पार्किङ निषेधको निर्णय मंगलबारदेखि नै लागू भएको महानगरको दाबी छ । न्युरोड क्षेत्रमा पार्किङ निषेध गरिरहँदा विकल्पमा काठमाडौं टावरमा निःशुल्क पार्किङ सुविधा उपलब्ध गराइने महानगरको भनाइ छ । यस ठाउँमा ३ सय वटा चारपांग्रे र ७ सय वटा दुईपांग्रे सवारी पार्किङ गर्न सकिने महानगरले जनाएको छ । तर व्यापारीहरूले भने महानगरले तोकेको स्थान पायक नपर्ने भनिरहेका छन् । महानगरले पार्किङका लागि काठमाडौं टावर भने पनि त्यो पायक पर्दैन । सवारी पार्किङ सुविधा नभए व्यापार हुँदैन, नेपाल राष्ट्रिय व्यवसायी महासंघका अध्यक्ष कुमार कार्कीले भने, विकल्पबिना गरिएको पार्किङ निषेध हामीलाई मान्य छैन । विरोधस्वरूप व्यवसायीले मंगलबार खिचापोखरी, न्युरोड क्षेत्रमा ५६ घण्टा सदर बन्द गरे । केहीले प्रदर्शनसमेत गरे । न्युरोड क्षेत्रमा सटरको भाडा लाखौं रुपैयाँसम्म तिर्नुपर्छ । व्यापार बन्द हुँदा व्यापारीको बिचल्ली हुन्छ, अध्यक्ष कार्कीले भने, महानगरको निर्णयले अर्बौं रुपैयाँको नोक्सानी हुने देखिन्छ ।नेपाल सुनचाँदी व्यवसायी महासंघका अध्यक्ष मानिकरत्न शाक्यले पनि व्यापारिक चहलपहल हुने ठाउँमा पार्किङ निषेध गर्नु षड्यन्त्र भएको दाबी गरे । न्युरोड क्षेत्रको बजारलाई अन्य सहरतिर लैजान यस्तो प्रपञ्च रचिएको उनको भनाइ छ । धर्मपथ, जुद्ध शालिकदेखि इन्द्रचोकतर्फको सडकखण्ड, खिचापोखरी, महाबौद्ध, वीर अस्पताल आसपास क्षेत्रमा सबैभन्दा बढी व्यापार हुन्छ । तर यही चहलपहल बढी हुने ठाउँमा पार्किङ नभएपछि व्यापार अवरुद्ध हुन्छ, अध्यक्ष शाक्यले भने, महानगरले व्यापारिक गन्तव्यलाई पर्यटकीय गन्तव्य बनाएर व्यापार निषेध गर्न खोजेको छ । व्यापारिक क्षेत्रमा एकतर्फी पार्किङको व्यवस्था हुनुपर्ने उनको भनाइ छ । यसले व्यापारी र ग्राहक दुवै पक्षलाई फाइदा पुर्याउने शाक्यको भनाइ छ । आर्थिक शिथिलताको समयमा व्यापार राम्रो हुने ठाउँमा पार्किङ निषेध गर्दा अर्थतन्त्रलाई थप असर पुर्याउँछ, उनले भने । नेपाल राष्ट्रिय व्यवसायी महासंघका निवर्तमान अध्यक्ष नरेश कटवालले भने मगंलबारको विरोध प्रदर्शन सांगठनिक नभएको बताए । आफूहरूको आधिकारिक निर्णय छिट्टै आउने उनको भनाइ छ । महानगरको निर्णय एकलौटी रूपमा आउनु गलत हो । तर सबै सिस्टममा जानुपर्छ । अहिले पार्किङमा सिन्डिकेट छ । वडा, पालिकासँग मिलेर केहीले अथाह पैसा कमाएका छन् । पार्किङ जहाँ भए पनि निःशुल्क हुनुपर्छ, कटुवालले भने, सहर सुन्दर बनाउने काममा सबैले साथ दिनुपर्छ । तर त्यो विकल्पसहित चाहिन्छ । पार्किङ निःशुल्क हुँदा व्यापार नमर्ने उनको दाबी छ । काठमाडौं महानगरपालिका प्रवक्ता नवीन मानन्धरले पनि पार्किङस्थल तोकेरै निषेध गरिएको प्रस्ट्याए । न्युरोड, खिचापोखरीलगायत क्षेत्रका लागि पार्किङको विकल्प काठमाडौं टावर, काठमाडौं प्लाजा र धरहरा रहेको उनले जनाए । न्युरोड क्षेत्र सफा होस् भन्ने हाम्रो चाहना हो । दरबारमार्गको पार्किङ हटेको छ ।न्यूरोडमा यत्तिकै छाड्दा दरबारमार्गका व्यापारीलाई न्याय हुँदैन, उनले भने, न्याय सबैका लागि हुनुपर्छ ।"
सहारा आत्मघाती गोलको सिकार,आयुष घलानलाई सर्वोत्कृष्ट सम्मानसहारा क्लब पोखराले यस वर्षको सर्वोत्कृष्ट राष्ट्रिय फुटबल खेलाडी सम्मान आयुष घलानलाई प्रदान गरेको छ । प्रतिभा छनोटका लागि गठित सिफारिस समितिको सिफारिसअनुसार उनलाई सम्मान गरिएको थियो । प्रतियोगिताको उद्घाटनका अवसरमा पोखरा महानगर प्रमुख धनराज आचार्यले ५० हजार ५ रुपैयाँसहित आयुषलाई उक्त सम्मान प्रदान गरे । राष्ट्रिय टिमका मिडफिल्डर घलान हेटौंडा उपमहानगरपालिका१८ का हुन् । उनले अस्ट्रेलियाविरुद्धको खेलबाट राष्ट्रिय टोलीमा डेब्यु गरेका थिए । राष्ट्रिय तथा अन्तर्राष्ट्रिय प्रतियोगितामा उत्कृष्ट खेल प्रदर्शन गरेर राष्ट्रको गौरवलाई उच्च राख्ने फुटबलरमध्ये एकलाई क्लबले बर्सेनि सम्मान गर्दै आएको छ ।
गण्डकीसँग वाग्मती स्तब्ध,"काठमाडौं (कास) वाग्मती प्रदेश मंगलबार प्रधानमन्त्री कप पुरुष राष्ट्रिय क्रिकेट प्रतियोगितामा गण्डकी प्रदेशसँग ३ विकेटले पराजित भएको छ । त्रिवि क्रिकेट मैदान कीर्तिपुरमा वाग्मती नतिजा आफ्नो पक्षमा पारेको भए लगातार पाँचौं खेल जित्दै अंकतालिकाको शीर्ष स्थानमा पुग्ने थियो ।तर, टोली तेस्रो हारसँगै दोस्रो स्थानमा यथावत रह्यो । ४ खेल जितेको नेपाल पुलिस क्लब रनरेटमा वाग्मतीभन्दा अगाडि छ । हारले वाग्मतीको फाइनल पुग्ने सम्भावनामा असर गरेको छ । राउन्ड रोबिन लिगमा ७ प्रदेश र ३ विभागीय टोलीले एक आपसमा खेलेपछि शीर्ष दुई टोलीले फाइनल खेल्नेछन् । राम्रो सुरुआत गरे पनि वाग्मती ४९१ ओभरमा १ सय ९८ रनमै अलआउट भयो । गण्डकीले ३ बलअघि २ सय २ रन बनाउँदै रोमाञ्चक जित हात पारेको हो । करण पंगेनीले ७९ रनको योगदान दिए । कोशीको सातौं हारकोशी प्रदेशले लगातार सातौं हार बेहोरेको छ । मूलपानी क्रिकेट मैदानमा कर्णालीले कोशीलाई ६ विकेटले हरायो । सुजन थपलियाले ७३ बलमा ८ चौका र ४ छक्काको मद्दतमा ७३ रन बनाए पनि कोशी ३४३ ओभरमै १ सय ५१ रनमा अलआउट भयो । अर्जुन घर्तीले अविजित ५० रन बनाएपछि कर्णालीले २९ ओभरभित्र लक्ष्य पूरा गर्यो । आर्मी विजयीभैरहवाको सिद्धार्थ क्रिकेट रंगशालामा साबिक विजेता एपीएफ क्लब विभागीय प्रतिद्वन्द्वी आर्मी क्लबसँग ४ विकेटले पराजित भएको छ । ३६ ओभरमा छोट्याइएको खेलमा टस हारेको एपीएफ ३२४ ओभरमा १ सय २१ रनमा अलआउट भयो । आर्मीले २३३ ओभरमै लक्ष्य पूरा गर्यो ।"
झापा गोल्डकप फागुन १९ देखि,बिर्तामोड (कास) झापा गोल्डकप फुटबल प्रतियोगिताको छैटौं संस्करण फागुन १९ देखि २८ गतेसम्म हुने भएको छ । झापा गोल्डकप आयोजक समितिले मंगलबार पत्रकार सम्मेलन गरी गोल्डकपको छैटौं संस्करणको आयोजनाबारे जानकारी दिएको हो । गोल्डकप नियमित रंगशाला बिर्तामोडस्थित डोमालाल राजवंशी रंगशालामा हुनेछ । गोल्डकपमा आयोजक झापा११ सहित नेपालका सात र विदेशका तीन गरी १० टिमको सहभागिता रहने आयोजक समितिका अध्यक्ष विनोद बस्नेतले जानकारी दिए । विजेताले १३ लाख र उपविजेताले ७ लाख रुपैयाँ प्राप्त गर्नेछन् । यस वर्ष पुरस्कार वृद्धि गरिएको हो । गोल्डकपमा सर्वोत्कृष्ट खेलाडीलाई एक थान मोटरसाइकल प्रदान गरिनेछ ।
मेयर कप क्रिकेटमा एक्सपर्टको प्रायोजन,चितवन (कास) भरतपुर महानगरपालिकाले आयोजना गर्न लागेको मेयर कप अन्तर विद्यालय क्रिकेट प्रतियोगिताको मुख्य प्रायोजन एक्सपर्ट एजुकेसन एन्ड भिजा सर्भिसेज चितवनले गर्ने भएको छ । माघ २६ देखि भरतपुरस्थित गौतम बुद्ध क्रिकेट रंगशालामा हुने प्रतियोगितामा एक्सपर्टले गर्ने मुख्य प्रायोजनसम्बन्धी समझदारी पत्रमा मंगलबार हस्ताक्षर गरिएको छ । एक्सपर्टका प्रबन्ध निर्देशक डिल्लीराम अधिकारी र भरतपुर महानगर प्रमुख प्रशासकीय अधिकृत नरेन्द्रकुमार रानाले समझदारी पत्रमा हस्ताक्षर गरे । सहआयोजक चितवन जिल्ला क्रिकेट संघ रहेको प्रतियोगितामा भाग लिने चितवनका १० सामुदायिक विद्यालयलाई एक्सपर्टबाट ८ लाख ६० हजार बराबरका खेलसामग्री प्रदान गरिनेछ ।
