शीर्षक,विवरण
गर्भमै मगनी,"यिनको पनि बिहा भइसक्यो त ?, मैले एउटी सानी बालिकाको टाउकोमा हात राखेँ, विस्मित भावले । उनी रहिछन्, ३ वर्षकी सृष्टि टनुवा, १९ वर्षे आमा सोनीको काखबाट तल झरेर भुराहरू उभिएको ठाउँमा के रहस्यले यी जम्मा भएछन् भन्ने उत्साहले हेर्न आएकी । भइसक्यो, ज्योतिले रुन्चे हाँसो निकालिन् । यो सुनेर सृष्टि ट्वाल्ल परिन् । उनलाई थाहा छैन, उनको मगनी कसले गर्यो ! यो पनि थाहा छैन, मगनी के हो ? तर, मगनी त भइसक्यो भन्छन् सबै । कहाँ भयो खै ? भनेजसरी उनी यताउता बडो निर्दोष भावले हेर्दिरहिछन् । यो देखेर उनकी किशोरी आमा सोनी सप्काले मुख छोपेर हाँस्दिरहिछन् । गर्भमै भएको मगनीलाई किशोरवय सुरु नहुँदै बाबुआमाले विवाहमा परिणत गरेपछि सोनीले लगालग तीन सन्तान जन्माइन् । ३ वर्षकी सृष्टि माइली हुन् । आफूले पाएको हन्डरबाट चेत्नु त कता हो कता, सोनीले नै छोरीको मगनी गरिसकिछन् । यो खराब हो र गर्नॅ हुँदैन भन्ने जान्दाजान्दै सोनीको कदम रोक्न नसकेकामा ज्योतिलाई ठूलो पछुतो छ ।पुरानो हिन्दी फिल्ममा झैं नानी नजन्मिँदै मगनी गर्ने चलन नेटुवाहरूमा अहिले पनि ज्युँका त्युँ किन छ ? यसबारे कसैले चासो दिएको र खोजबिन गरेको छैन । तर, कुरा सुन्दा एउटा कारण प्रस्ट गोचर हुन्छ । त्यो के भने मागेरै पेट पाल्ने हुनाले ठूलो भएपछि सन्तानको विवाह नहोला भन्ने चिन्ताले गर्भमै बिहे पक्का गर्ने हतारो बाबुआमामा हुन्छ । यसको भुक्तभोगी स्वयं हुन्, सोनी । हामी त माग्ने पेसा गर्छौं, सोनीले सरलताका साथ कुरा खोलिन्, माग्नेकी छोरीलाई ठूलो भएपछि कसले बिहा गर्छ ? अनि गर्नॅपरेन मगनी ?बच्चा माग्न त धेरैपछि, अझ ठूलो भएपछि जान्छ । त्यसअघि नै मगन्ता भन्न उसलाई कुनै दृष्टिले मिल्दैन । त्यसो हुनाले, माग्ने काम गर्नॅअघि नै उसको बिहा पक्का गराइहाल्नु बाबुआमाले तिनीहरूप्रति देखाउने करुणा वा कल्याणको एक अभिव्यक्ति हो । तर, यो एकदम नराम्रो कुरा हो, ज्योतिका दाजु राज कड्किए, बिहा त बुझ्ने भएपछि मन परेको मान्छेसँग पो गर्ने हो त !उनले यसो भनेर के गर्नॅ ? सानैमा भएको मगनीले उनैलाई पनि पछ्याएरै छाड्यो । कक्षा ११ मा कम्प्युटर साइन्स लिएर पढिरहेका १८ वर्षका राज विवाहित भएकै दुई वर्ष लागिसक्यो । तैपनि, यो उनका दामलीको तुलनामा ढिलो विवाह हो ! ९ किलोमिटर पर जनता मावि जानआउन बस चढ्दा भाडा तिर्ने पैसा उनीसँग हुँदैन । यसका लागि माग्न जाँदा मानिसहरू उनलाई नमज्जाले गाली गर्छन् । गालीलाई शिवले कालकुट निलेझैं घुटुक्क निलेर चुपचाप उनी अपमानका बदला मिलेको केही पैसा बटुलेर भाडा जोहो गर्छन् । दुई वर्षले कान्छी उनकी पत्नी नेहा पनि दिनभरि माग्न जान्छिन् र अपमानित भएर फर्किन्छिन् । यति गाली गर्छन् कि भन्न पनि सक्दिनँ, नेहाले मुन्टो निहुराइन् र अनुहार मलिनो पारिन्, तर, नमागी छाकै टर्दैन, माग्न जानैपर्यो ।यसरी पेट भर्न पनि माग्नुपरिरहेका बेला जनता माविमा पढेबापत लाग्ने शुल्क उनले एक रुपैयाँ पनि बुझाउन सकिरहेका छैनन् । माफी मिनाह पाऊँ भनी उनले स्कुल र पालिकामा जौंला हात गरेको धेरै भइसक्यो, तर सुनुवाइ कतैबाट भएको छैन । यसरी गरिबीको सागरमा आफैं पौडिन नसकिरहेका बेला पत्नी पनि थपिएपछि राजको जीवनबाट हाँसो गायब भएको छ । सँगै भएपछि बच्चा जन्माउनबाट बच्ने सम्भावना पनि ज्यादै झिनो छ । यस्तो भयो भने म सधैं माग्नेको माग्ने नै हुन्छु, राजले टाउको कन्याए, तर मलाई यो हुनु छैन, जीवन बदल्नु छ, काम गर्नॅ छ र अघि बढ्नु छ ।उनकी बहिनी पनि यही भनिरहेकी छन् । पुरै समुदायमा यतिसम्म पढ्ने एकै घरका दाजुबहिनी उनीहरू मात्रै हुन् । अलि अघि छिमेकी प्रल्हाद नेटुवाका १२ सन्तानमध्येका एक पण्डित नेटुवाले १२ पास गरेर त्यस तहको शिक्षा पाउने आफ्नो वंशको पहिलो युवा हुने अभिलेख राखेका थिए । सिधासिधा माग्न जाँदा हेलोहेंचामा परेपछि जोगीको वेशमा नित्य घुम्न थालेका प्रल्हादलाई त्यतिबेला लागेको थियो, छोराले अब केही गर्छ । नभन्दै सुरुको वर्षमा उनले स्थानीय विद्यालयमा केटाकेटी पढाउने काम पनि पाएका थिए, जो भर्खरैजसो घुमन्ते जीवन त्याग्न लागिपरेको नेटुवाहरूका लागि परम गौरवको विषय थियो । तर हजुर, अर्को वर्ष उसको जागिर गयो, वर्षौंदेखि खुम्चिएको नसा उपचार गर्न नसक्दा हुन गएको आँखाको रातोपनलाई झन् रातो पार्दै प्रल्हाद बोले, अहिले फेर िमागेरै हिँड्नु परेको छ, अनि पढेर मात्रै हुँदोरहेछ त ?देशमा गणतन्त्र आएको र व्यवस्था बदलिएको घटनाबारे राजनीतिक रूपले जागरुक प्रगतिनगरका नेटुवाहरूमा प्रल्हाद नै एक्ला होलान् । त्यसैले उनलाई शासन संयन्त्र र मन्त्री, प्रधानमन्त्रीहरूप्रति एकनासको आक्रोश छ । हाम्रो ८ सय भोट छ, चुनावका बेला अनेक वाचा गरेर नेताजीहरू त्यो माग्न आउनुहुन्छ दुर्वासाको आत्मामा पसेर जोगी वेशको प्रल्हादको आवेश पोखियो, तर, जितेपछि केही गर्दैनन्, सबका सब चोर ! उनको क्रोध यति स्पष्ट थियो कि उनी महादेव भइदिएको भए त्यसको रापले जलेर व्यवस्था भष्म हुन्थ्यो । धन्न, प्रल्हाद महादेव होइनन् र व्यवस्था आरामले सिंहदरबारमा हिटर बालेर जाडोलाई जिस्क्याएर आरामसँग बसेको छ । न बासको ठेगान्, न गाँसको । तैपनि, मगनी गरेर विवाहका लागि रूपन्देहीतिरको अर्को कुनै नेटुवा युवक पर्खेर बसेको छ भन्दा ज्योतिलाई उकुसमुकुस भएर आउँछ । दाजुकै पढाइलाई पैसा जुट्न सकिरहेको छैन ।आफ्नो पढाइलाई झन् कसरी जुट्ला ? चिन्ताको भरपर्दो उत्तर उनले लाख कोसिस गरे पनि फेला पार्न सकेकी छैनन् । कपिकलम, खाजा र बसभाडा गरी महिनाको चार हजारजस्तो खर्च उनको छ । ११ कक्षा पुगेपछि त्यसमाथि फि पनि थपिने हुनाले त्यो खर्च दोब्बर हुने छाँट छ । मागेर त्यतिका पैसा जोहो गर्न सकिएला भन्ने उनलाई फिटिक्कै लाग्दैन । ज्योतिकी आमा कुस्मावती सकेसम्म छोरीले पढोस् भन्ने नै चाहिन्छन् । त्यसैले मैले बिहा गरिहालेको छैन, उनी भन्छिन्, तर, पढाइ खर्च जुटाउन सकिएन भने त बिहा गर्दिनै पर्छ, अरू उपाय नै छैन ।ढुक्कले केही पर्खिबसेको सिकारीजस्तो, बिहाको समय नजिकिँदै गइरहेजस्तो आभास हुँदा ज्योतिको सारा चमक निभ्ने गर्छ बेलामौकामा । उनलाई नेपाली विषयमा एकदम रुचि छ र कलेज गएर त्यही पढ्न मन छ । सहरका केटाकेटीले नेपाली बोलेबापत दण्डजरिवाना तिर्दा विश्वविद्यालयका कक्षाहरूमा नेपाली विद्यार्थी शिला खोज्नुपर्ने गरी घटेका छन् । साहित्य, वकालत, प्रशासन र पत्रकारितालाई चाहिने भाषामा दख्खल भएको जनशक्ति उत्पादनै हुन छाडेका छन् । यस्तोमा, अधिकांशलाई नेपाली पनि नआउने समुदायमा बसेर नेपाली नै पढ्छु भन्ने सपना देखेकी एक किशोरी भेट्दा मलाई बडो श्रद्धा जागेको थियो उनीप्रति । उनलाई त्यहाँबाट टपक्क टिपेर मज्जाले लेखपढ गर्ने सुविधा भएको छात्रावासमा लगिदिन पाए कति जाती हुन्थ्यो ! त्यो नसके पनि पाँचदस हजार दिन पाए हुन्थ्यो, लाग्यो । तर, यो क्यासलेस प्रविधिमा मैले नगद बोकेको थिइनँ । ज्योतिसँग डिजिटल भुक्तानी लिन क्यूआरकोड वा खाता नम्बर त के, फोनसम्म पनि थिएन । ज्योति उनकी कलिली भाउजू र दाजुझैं माग्न चाहन्नन् । नयाँ पुस्ताका नेटुवाहरू कोही पनि माग्न चाहँदैनन् । केही गरेर अघि बढ्न पाए र पढ्न पाए रोजगारी गरी मिहिनेतको रोटीले मर्यादापूर्ण जीवन धान्न हुन्थ्यो भन्ने तिनको धोको छ । तर, हाम्रो कुरा कसले सुन्छ हजुर ? कसले ?, आफ्ना २ छोरा र ५ छोरीलाई नचाहेरै पनि माग्नै पठाउनु परेकामा र नजन्मिँदै मगनी गरेर उमेर नपुग्दै बिहा गरिदिनु परेकामा क्षुब्ध ५५ वर्षे राममुग्राह नेटुवाले हैरानी पोखे, हाम्रा लागि न सरकार छ, न समाज छ न कोही छ । माग्नेको माग्ने नै हुने भइयो ।माग्ने कामलाई व्यवस्थित रूपले अघि बढाउन राममुग्राहले गज्जबको उपाय खोजेका छन् सर्पको चटक देखाउने । उनको थैलोमा एउटा गोमन छ, जसका दाँत उनले गएको वर्ष समात्नेबित्तिकै निकालिदिएका थिए । विष भएर पनि टोक्न नसक्ने अवस्थामा पुगेको त्यो सर्प आफ्नो प्रजाति र जातिबाटै श्रापित जीवन बिताइरहेको छ । राममुग्राहको गरिबीले सर्पको ऐश्वर्य पनि खत्तम गरिदियो यसरी । सर्पलाई उनी घरघर लगेर नचाउँछन्, चोकचोकमा निकालेर भिक्षा थाप्छन् । यसरी, दिनमा दुईचार सय जम्मा पार्छन् र नातिनातिनासहितको १२ जनाको परिवारको मुखमा माड लगाउँछन् । यति मिहिनेत गरेबापत सर्पले दूध, माड र कहिलेकाहीँ मुसासमेत खान पाउँछ । मागेर पनि केही हात नलागे न्याउरी मुसा, जंगली मह र वन बिरालो मारेर छाक टार्ने पुर्ख्यौली चलनलाई आज पनि जारी राख्नुपर्दाको पीडाले प्रल्हाद र राममुग्राहहरू आजित छन् । गणतन्त्र आएपछि लोपोन्मुख जातिमा सूचीकृत भएर पत्थरकट्टाको परिवारले महिनाको चार हजार भत्ता पाउन थाले । उनीहरूभन्दा पनि तन्नम अवस्थाका आफूहरूले पनि यो सुविधा पाए हुन्थ्यो भन्ने प्रल्हादलाई लाग्छ । लौ न, यति कुरा सरकारलाई भनिदिनुपर्यो, मनतोला नेटुवाले जौंला हात गरिन्, यति भयो भने हामी छोराछोरीलाई पढाउन पाउँथ्यौं ।राष्ट्रिय दलित आयोगले नेटुवालाई मधेशका १९ सूचीकृत जातिमा समावेश गरेको छ, जसको जनसंख्या ३ हजारको हाराहारीमा छ । मनुस्मृतिमा चरित्र भ्रष्ट (व्रात्य) का कोखबाट जन्मिएका सन्तानलाई नट भनी उल्लेख गरिएको छ । कामसूत्रदेखि कौटिल्यको अर्थशास्त्रसम्ममा पनि नटहरू घुमन्ते, नाच्ने मानिसका रूपमा चित्रित छन् भने केही भारतीय अन्वेषकहरूले नटलाई महाभारतका सुत हरूको वंशज मानेका छन् । यस हिसाबले उनीहरूको इतिहास ३ हजार वर्ष पुरानो मान्न सकिन्छ (नेटुवा जातिको फेरिँदो सामाजिक जीवन, सञ्जयकुमार पन्थी, मार्टिन चौतारी) । यसरी हेर्दा नेटुवाहरू तथागतको जन्म लुम्बिनीमा हुँदा यतैकतै थिए । लुम्बिनीमा पुण्य कमाउन अर्बौंका गुम्बाहरू बनिरहेका छन् । हजारौं मानिस मायादेवीको मन्दिर पुगेर पुण्य कमाउन लाखौंको दियो बाल्छन् । त्यसदेखि अलि पर्तिर नेटुवाहरू पेटमा बलेको ज्वाला निभाउन अनेक पटक अपमानित हुँदै भिक्षा माग्छन् । बुद्धका शिष्यझैं उनीहरू परिब्राजक होइनन्, मुक्तिको बाटो देखाउने कुनै गुरु पनि उनीहरूले फेला पारेका छैनन्, तर बुद्धझैं खुला आकाशमुनि बस्दै आइरहेका छन् । श्रावस्ती र बैसालीको जंगलमा तथागतलाई खुवाउने अनाथपिण्डकजस्ता उपासकउपासिकाहरू लुम्बिनीमा संसारैभरबाट बर्सेनि ओइरिन्छन् । लुम्बिनी विकास कोषले उनीहरूलाई दानपुण्यको मौका दिलाउन यी नेटुवा बस्तीमा लगिदियो भने कति जाति हुँदो हो ?"
प्रहरीको गोली लागी बरहथवामा एकको मृत्यु,"(सर्लाही)स्तरोन्नतिका लागि नगर अस्पताल मधेश प्रदेश सरकारलाई हस्तान्तरणको माग गर्दै कांग्रेससहितका दल तथा उद्योग वाणिज्य संघले शुक्रबार गरेको प्रदर्शनका क्रममा प्रहरीले चलाएको गोली लागी एक जनाको मृत्यु भएको छ भने ८ प्रहरीसहित १० जना घाइते भएका छन् । प्रदर्शनकारीले अचानक नगरपालिका कार्यालय र नगरप्रमुखको निवासमा ढुंगामुढा गर्न थालेपछि स्थिति नियन्त्रणमा लिन अश्रुग्यासका साथै हवाई फायर गरेको प्रहरीले जनाएको छ । प्रदर्शन नियन्त्रणमा लिन भन्दै प्रहरीले चलाएको गोली लागेर शुक्रबार बरहथवा नगरपालिका६ का जयशंकर साहको मृत्यु भएको हो । घटनापछि जिल्ला प्रशासन कार्यालयले शुक्रबार साँझ साढे ५ बजेदेखि शनिबार बिहान ८ बजेसम्मका लागि बरहथवा बजार क्षेत्रमा कर्फ्यु लगाएको छ । बरहथवा६ स्थित १५ शय्याको नगर अस्पताललाई स्तरोन्नतिका लागि मधेश प्रदेश सरकारलाई हस्तान्तरण गर्ने नगर कार्यपालिकाको निर्णय कार्यान्वयन गर्न माग गर्दै बरहथवा बजार क्षेत्रमा प्रदर्शन गरिएको थियो । प्रदर्शनकारीले नगरपालिका कार्यालय तथा नगरप्रमुख कल्पनाकुमारी कटवालको घरमा ढुंगामुढा गर्न थालेपछि अश्रुग्यास हानेसँगै हवाई फायर गरेको प्रहरीले बताएको छ । तर साहको प्रहरीले चलाएको गोली लागेर मृत्यु भएको हो भने बरहथवा८ का अभिशेष रामको पनि खुट्टामा गोली लागेर घाइते भएका छन् । प्रदर्शनका क्रममा भएको झडपमा ८ प्रहरीसहित १० जना घाइते भएका छन् ।प्रहरी नायब उपरीक्षक दीपेन्द्र पञ्जियार थारूले पनि प्रहरीको गोलीबाट एकको मृत्यु भएको बताए । शुक्रबार राति अबेरसम्म पनि शवलाई प्रदर्शनकारीले सरकारी अधिकारीसमक्ष बुझाएका छैनन् । गत असोज ९ को नगर कार्यपालिका बैठकले नगर अस्पताललाई ५० शय्यामा विस्तार गरी प्रादेशिक अस्पताल बनाएर प्रदेश सरकारलाई हस्तान्तरण गर्ने निर्णय गरेको थियो । कार्यपालिकाको उक्त निर्णयलाई भने नगरपालिकाले पुस १७ मा बसेको बैठकले स्थगन गरेको थियो । एमालेबाट निर्वाचित नगरप्रमुख कटवालले यसअघिको सहमतिलाई एकलौटी गरी उल्ट्याएको भन्दै कांग्रेस, जनता समाजवादी र जनमत पार्टीका नेता तथा कार्यकर्ता विरोधमा उत्रिएका थिए । विवाद समाधान गर्ने भनेर नगरपालिकाले शुक्रबार सर्वदलीय बैठक डाकेको थियो । तर एक्कासि दिउँसो ११ बजे नगरपालिकाले बैठक नै नबसी स्थगनको सूचना टाँस्यो । त्यसपछि नगरपालिकाको निर्णयसँग असहमत दल र स्थानीयहरू प्रदर्शनमा उत्रिएका थिए ।"
हात्तीलाई तालिम,"उनका अनुसार हात्तीलाई पूर्णरूपमा तालिम दिन कम्तीमा एक महिना लाग्छ । हात्तीलाई तालिम दिने वा हात्तीमा चढ्नेलाई बहकिया भनिन्छ । हात्तीलाई तालिम दिन चितवनबाट तीन जनाको टोली आएको छ । दिनमा जंगल घुमाएर ल्याएपछि हात्तीलाई बिहान पूजा गरेको खम्बामा बाँधिन्छ । यसका साथै अगाडि र पछाडिका खुट्टा पनि बाँधिन्छ । घाँटीमा बाँधिने डोरीलाई अग्रन, अगाडिको खुट्टा बाँध्नेलाई छनुवा र पछाडिको खुट्टा बाँध्नेलाई बन्डा भनिन्छ । जबसम्म बहकियाको भनेको टेर्दर्नै तबसम्म बस्न दिइँदैन र खम्बाबाट सारिँदैन, राति सुत्न पनि दिँइदैन, हात्तीसारका दरौगा शिवदत्त चौधरीले भने, कम्तीमा एक हप्ता लाग्छ, त्यतिबेलासम्म खम्बामै बाँधेर सिकाइन्छ । उनका अनुसार खानका लागि घाँस हाले पनि बस्न दिँइदैन । राति सुत्न पनि दिँइदैन ।उनका अनुसार साँझपख हात्तीलाई लीले घोच्दै गीत गाइन्छ । दुईतीन घण्टासम्म काउकुती नलागोस् भनेर काठले शरीरका विभिन्न भागमा दल्ने गरिन्छ । त्यतिबेला गाइने गीतलाई बृहनी भनिन्छ । माहुते उग्रसेन सानाले शेषचन्द्र गजलाई तालिम दिइरहेका छन् । भनेको मान्ने र उठबस गर्न थालेपछि वयस्क हात्तीकै साहारामा उग्रसेनले शेषचन्द्र गजमाथि बसेर पनि तालिम दिनेछन् । सुर्तीकली र लवप्रसाद नामका वयस्क हात्ती पनि तालिममा खटिने छन् । दुई हात्तीको बीचमा हालेर दायाँबायाँ गर्न नदिएर अगाडि लैजान दुवैतर्फ वयस्क हात्तीलाई हिँडाइन्छ । आवश्यक परे पछाडिबाट दाह्राबाला हात्ती प्रयोग गरेर धकेलिन्छ । उकालो ओरालो र पानी सबै ठाउँमा हिँड्न सक्ने गरी तालिम दिइन्छ, चौधरीले भने, तालिमका बेलामा निडर बनाउन आगो पनि देखाइन्छ । उनका अनुसार अलिअलि सिकेपछि गाउँतर्फ र बजारमा हिँडाइन्छ । गाडी देखेर नडराओस् भनेर सडकमा समेत हिँडडुल गर्न सिकाइन्छ । दुई जनाको भार धान्न सक्ने भएपछि हात्तीमाथि गद्दी राखिन्छ । शेषचन्द्र गज नारायणकलीको दोस्रो सन्तान हो । २०७८ वैशाख २० मा चितवन राष्ट्रिय निकुञ्जको हात्ती प्रजनन् तथा तालिम केन्द्र खोरसोरमा जन्मिएको यो हात्तीलाई गतवर्ष पुस १५ मा आमा नारायणलीसँगै यहाँ ल्याइएको हो । नारायणकली यहाँ ल्याइएपछि ०८० जेठमा थप एक छावा जन्मेको छ । पोथी छावाको नाम शुक्लाकली राखिएको छ । शुक्लाफाँटामा हात्तीलाई तालिम दिन थालिएको यो दोस्रो पटक हो । हात्तीलाई दुईदेखि साढे तीन वर्षभित्रै तालिम दिइसक्नुपर्छ । त्यसपछि भने तालिम दिन निकै समस्या हुन्छ । अटेरी पनि हुन सक्छ । शुक्लाफाँटामा १० हात्तीको दरबन्दी भए पनि अहिले सानासहित आठ मात्रै छन् । दुई हात्तीको दरबन्दीमा पदपूर्तिका लागि चितवनबाटै ल्याउने तयारी भइरहेको निकुञ्जका वरिष्ठ संरक्षण अधिकृत प्रमोद भट्टराईले बताए । उनले शुक्लामै हात्ती प्रजनन् केन्द्र स्थापनाबारे पनि तयारी भइरहेको बताए । त्यसपछि भने जहिल्यै चितवनबाट हात्ती ल्याउनुपर्ने बाध्यता अन्त्य हुने उनले बताए ।गत वैशाखमा कञ्चनपुरकै बेलौरीमा एक महिलाको ज्यान लिने बाघलाई हात्तीकै प्रयोगबाट नियन्त्रणमा लिइएको थियो । दरबन्दीअनुसार हात्ती नहुँदा गस्तीदेखि वन्यजन्तुको उद्धार र सफारीमा समस्या हुने गरेको छ । अहिले हात्तीसारसँगै निकुञ्जको मालुबेला र शुक्लाफाँटा पोस्टमा हात्ती राखिएको छ ।"
त्रिविमा फेरि राजनीतिक भागबन्डाको आशंका !,"(काठमाडौं)ञिभुवन विश्वविद्यालयको उपकुलपति नियुक्तिका लागि शिक्षामन्त्री अशोककुमार राई अध्यक्षताको सिफारिस समितिले शुक्रबार जारी गरेको सूचना सच्याउन प्रधानमन्त्री पुष्पकमल दाहालले निर्देशन दिएका छन् । दरखास्त दिने व्यक्ति विश्वविद्यालयको पदाधिकारीमा कम्तीमा ३ वर्ष काम गरेको हुनुपर्ने प्रावधान राखिएपछि सूचना विवादमा परेको थियो । कुलपतिसमेत रहेका दाहालले पूर्वपदाधिकारीको अनुभव चाहिने प्रावधान हटाएर अर्को सूचना सार्वजनिक गर्न शिक्षामन्त्री राईलाई निर्देशन दिएका हुन् ।सिफारिस समितिले सार्वजनिक गरेको सूचनाको बुँदा नम्बर ङ मा विश्वविद्यालयको पदाधिकारीमध्ये कुनै एक पदमा कम्तीमा तीन वर्ष काम गरेको (वर्ष, महिना, दिनसमेत) व्यहोरा खुलेको विवरण तथा प्रमाणित प्रतिलिपि उम्मेदवारले पेस गर्नुपर्ने भनिएको छ । उक्त बुँदाले प्रतिस्पर्धामा सहभागी हुन चाहनेहरूको दायरा साँघुरो पारेको भन्दै चौतर्फी विरोध भएको छ । सो प्रावधानले यसअघि राजनीतिक भागबन्डाका आधारमा विश्वविद्यालयमा पदाधिकारी बनेकाले नै पुनः अवसर पाउने सुनिश्चित गरेको जानकारहरूले टिप्पणी गरेका छन् । आलोचनापछि प्रधानमन्त्री दाहालले उपकुलपति नियुक्ति प्रक्रियाका लागि आह्वान गरेको विज्ञापनका प्रावधान सच्याउन निर्देशन दिएको प्रधानमन्त्री कार्यालयले जनाएको छ । पूर्वपदाधिकारीले मात्रै दरखास्त दिन पाउने व्यवस्थाले उनीहरू मात्रै प्रतिस्पर्धाका निम्ति योग्य हुने र त्यसले मेरिटोक्रेसीमा सिन्डिकेट लगाउनेमा चासो रहेको बताउँदै प्रधानमन्त्रीले सक्षम र योग्य मान्छे आउने बाटो सम्पूर्ण रूपले खुला गरी अर्को विज्ञापन गर्न निर्देशन दिएका हुन् । स्वदेश तथा विदेशमा रहेको जोकोही योग्य प्राज्ञिक नेपालीले दरखास्त हाल्न सक्ने गरी फराकिलो मापदण्ड बनाएर विश्वविद्यालय र उच्च शिक्षाको गुणात्मक सुधार गर्नुपर्ने प्रधानमन्त्रीको भनाइ थियो ।प्रतिस्पर्धा र मेरिटका आधारमा उपकुलपति नियुक्त गर्ने प्रतिबद्धता प्रधानमन्त्रीले जनाए पनि जारी सूचनाले पदाधिकारी नियुक्तिमा राजनीतिक भागबन्डा हुने आशंका बढाएको छ । प्रधानमन्त्री दाहालले पुस २ गते त्रिविको ४९ औं दीक्षान्त समारोहमा योग्यता र क्षमता भएकालाई प्रतिस्पर्धा गराएर मेरिटका आधारमा उपकुलपति नियुक्ति गरिने प्रतिबद्धता जनाएका थिए । राजनीतिक भागबन्डा नगरी उपकुलपति नियुक्ति गर्न त्रिभुवन विश्वविद्यालयबाटै थालनी गरिने उनको भनाइ थियो । पुस १० गते देशवासीका नाममा सम्बोधन गर्दै उनले सोही प्रतिबद्धता दोहोर्याएका थिए । त्रिविका पूर्वउपकुलपति केदारभक्त माथेमाले ख्याति कमाएको विशुद्ध प्राध्यापकले पनि प्रतिस्पर्धा गर्न पाउने गरी मापदण्ड बनाउनुपर्ने बताए । सिफारिस समितिले मागेको दरखास्तले त दाहिने गालामा कोठी भएको मान्छे मात्रै उपकुलपति बन्न पाउने जस्तो देखियो, उनले भने, शुद्ध प्राध्यापक, योग्यता, क्षमता भएको मान्छे आवेदन दिन वञ्जित हुनु हुँदैन । विगतमा पदाधिकारीको पद धारणा नगरेको व्यक्ति पनि प्रतिस्पर्धाबाट छुट्न नहुने उनको भनाइ छ । सिफारिस समितिमा शिक्षा सचिव सुरेश अधिकारी र त्रिवि सभा सदस्य उपप्राध्यापक चन्द्रकला घिमिरे सदस्य छन् । सूचना विवादमा परेपछि कार्यविधि भने सार्वजनिक हुन सकेको छैन । त्रिवि ऐनमा सिफारिस समितिले ३ जनाको नाम सिफारिस गर्ने र तीमध्ये एक जनालाई प्रधानमन्त्री तथा कुलपतिले उपकुलपतिमा नियुक्त गर्ने व्यवस्था छ । ऐनअनुसार शिक्षामन्त्रीको अध्यक्षतामा सिफारिस समिति गठन भए पनि सत्ता गठबन्धनले उपकुलपति चयन गर्न छुट्टै समितिसमेत बनाएको प्रधानमन्त्री कार्यालय निकट स्रोतले जनायो । स्रोतका अनुसार प्रधानमन्त्री दाहालले कांग्रेस मुख्य सचेतक रमेश लेखक, माओवादी नेता तथा पूर्वशिक्षामन्त्री देवेन्द्र पौडेल, एकीकृत समाजवादीका नेता राजेन्द्र पाण्डे र शिक्षामन्त्री राईलाई उपकुलपतिको टुंगो लगाउन जिम्मा दिएका छन् । त्रिविमा उपकुलपतिसँगै रेक्टर, रजिस्ट्रार र सेवा आयोग सदस्यको पद पनि रिक्त छ । यी पदमा प्याकेजमै टुंगो लगाउने गरी छलफल भएको प्रधानमन्त्री सचिवालयका एक सदस्यले बताए । यसपालि त्रिविमा उपकुलपति हुन चाहनेहरू कांग्रेस, माओवादीका पूर्वपदाधिकारी नै धेरै छन् । त्यसै कारण पनि सिफारिस समितिले ३ वर्ष पूर्वपदाधिकारी भएको हुनुपर्ने प्रावधान राखेको हुन सक्ने आशंका शिक्षा मन्त्रालयका अधिकारीहरूले गरेका छन् । कांग्रेस सभापति शेरबहादुर देउवा खेमाको चासो यसपालि उपकुलपतिभन्दा पनि रजिस्ट्रारमा रहेकाले माओवादी निकट कोटाबाट उपकुलपति चयन हुने सम्भावना बढी रहेको प्रजातान्त्रिक प्राध्यापक संघका एक प्राध्यापकले बताए । हालै त्रिवि सेवा आयोग अध्यक्षमा कांग्रेस कोटाबाट घनश्याम भट्टराई नियुक्त भएकाले माओवादी निकटले उपकुलपति पाउनुपर्नेमा दबाब बढाएका छन् । माओवादी कोटामा चन्द्रमणि पौडेल, केशरजंग बराल, लेखनाथ शर्मा र शिवलाल भुसालको नाम उपकुलपतिका लागि चर्चामा छ । पौडेल त्रिविका पूर्वरजिस्ट्रार र राष्ट्रिय परीक्षा बोर्डका पूर्वअध्यक्ष हुन् । बराल पोखरा विश्वविद्यायका पूर्वउपकुलपति र शर्मा नेपाल खुला विश्वविद्यालयका संस्थापक उपकुलपति हुन् भने भुसाल रेक्टर हुँदै त्रिविको निमित्त उपकुलपतिमा छन् । ३ वर्ष पूर्वपदाधिकारी भएको हुनुपर्ने व्यवस्थासहितको सूचना पौडेललाई लक्षित गरेर जारी गरिएको हुन सक्ने अनुमान गरिएको छ । त्रिविका सेवा आयोगका अध्यक्ष र सदस्यको कार्यकाल ४ वर्षे हुने व्यवस्था छ । उपकुलपति, रजिस्ट्रार, रेक्टर, डिन, सहायक डिन र परीक्षा नियन्त्रक पदाधिकारी हुन्छन् । तर, पूर्वरजिस्ट्रार पौडेल त्यतिबेला अख्तियारको छानबिनपछि निलम्बनमा परेका थिए । पछि सफाइ पाएर परीक्षा बोर्डको अध्यक्षमा नियुक्ति पाए । उनको विश्वविद्यालय पदाधिकारीमा ४ वर्षे कार्यकाल नपुग्ने भएकाले ३ वर्ष राखिएको हुन सक्ने त्रिविका एक प्राध्यापकले बताए । उनी पूर्वशिक्षामन्त्री तथा माओवादी नेता देवेन्द्र पौडेल र सिफारिस समितिका सदस्य चन्द्रकला घिमिरे निकट रहेकाले उनीहरूकै जोडबलमा ३ वर्षे अवधि कार्यविधिमा राखिएको हुन सक्ने आशंका गरिएको छ । माओवादी कोटाबाट चन्द्रमणि पौडेललाई उपकुलपति बनाएर रजिस्ट्रारमा कांग्रेस निकट प्रजातान्त्रिक प्राध्यापक संघका अध्यक्ष जगत तिमिल्सिना नियुक्त हुन चाहेको चर्चा छ । आफू नभए पनि संघले सिफारिस गरेको व्यक्ति रजिस्ट्रारमा नियुक्ति गर्ने र प्राध्यापक, कर्मचारीमा पकड कायम गर्ने रणनीति बनेको छ, संघका एक प्राध्यापकले भने । उपकुलपतिको प्रशासनिक र महत्त्वपूर्ण पद रजिस्ट्रार मानिन्छ । कांग्रेस कोटाबाट तीर्थ खनियाँ, महानन्द चालिसे, गुणनिधि न्यौपाने र हेमराज पन्त उपकुलपतिको दौडमा रहेको प्राध्यापकहरू बताउँछन् । खनियाँ त्रिविका पूर्वउपकुलपति हुन् । उनले प्रधानमन्त्रीपुत्री तथा भरतपुर महानगरका प्रमुख रेणु दाहालमार्फत उपकुलपति बन्न लबिइङ गरेको स्रोतले जनायो ।माओवादीलाई रजिस्ट्रार दिएर आफू उपकुलपतिमा दोहोरिन चाहेको उनी निकट स्रोतले जनायो । चालिसे र न्यौपाने देउवाइतर खेमाका भएकाले चाहना राख्दैमा पार्टीको सिफारिसमा नपर्ने प्रजातान्त्रिक प्राध्यापक संघ त्रिविमा छलफल हुने गरेको छ । इन्जिनियरिङ अध्ययन संस्थानका पन्तले उपकुलपतिमा चाहना राखे पनि संघले नेतृत्वमा तहमा रजिस्ट्रारका लागि बढी लबिइङ गर्दै आएको छ । उपकुलपति र रजिस्ट्रार कांग्रेस, माओवादीमा बाँडीचुँडी लिँदा सत्तारूढ एकीकृत समाजवादी र जसपा रेक्टर र सेवा आयोग सदस्य पाउने दाउमा छन् । धर्मकान्त बाँस्कोटाको कार्यकाल सकिएसँगै त्रिवि कात्तिक १७ गतेदेखि निमित्त उपकुलपतिको भरमा सञ्चालनमा छ भने त्यसयता रेक्टर, रजिस्ट्रार र सेवा आयोग सदस्य पद पनि खाली भइसकेको छ ।"
सुन तस्करी जाँचबुझ आयोगको म्याद दुई महिना थप,"(काठमाडौं)सरकारले सुनको अवैध पैठारी (तस्करी) नियन्त्रणसम्बन्धी जाँचबुझ आयोगको म्याद २ महिना थप गरेको छ । विद्युतीय चुरोट (भेप) र सवारीसाधनका ब्रेक सुलगायतमा लुकाएर ल्याएको सुनसम्बन्धी छानबिन गरी संलग्नमाथि कारबाही सिफारिस गर्न सरकारले असोज १४ मा पूर्वन्यायाधीश डिल्लीराज आचार्यको अध्यक्षतामा चार सदस्यीय आयोग गठन गरेको थियो । पूर्वएआईजी सहकुल थापा र पूर्वसहसचिवद्वय किशोरजंग कार्की र प्रेमराज जोशीसमेत सम्मिलित चार सदस्यीय आयोगलाई पुस १६ सम्म काम सक्न समय तोकिएको थियो । नेपाल प्रहरीको केन्द्रीय अनुसन्धान ब्युरो (सीआईबी) ले अनुसन्धान दायरामा ल्याएका ३३ जनासँग बयान, विज्ञ तथा सम्बन्धित निकायका प्रतिनिधिसँग रायपरामर्श एवं केही भन्सार क्षेत्रको निरीक्षण र कागजात अध्ययनमै आयोगले तीन महिना गुजारेको छ । गृह मन्त्रालयका प्रवक्ता नारायणप्रसाद भट्टराईले मन्त्रिपरिषद् बैठकले आयोगलाई जिम्मेवारी पूरा गर्न फागुन १६ सम्म समय थपिएको बताए । आयोगले पुस ५ मा गृह मन्त्रालयलाई पत्र लेख्दै चैत १६ सम्म समय थप्न आग्रह गरेको थियो । २०७९ पुस १० मा दुबईबाट भेपमा ९ किलो सुन भित्रिएको थियो भने हङकङबाट विमानमा कार्गो गरी ल्याएर भन्सार जाँच पार गरिसकेको अवस्थामा साउन २ गते सिनामंगल सडकबाट करिब ६१ किलो सुन बरामद भएको थियो । सीआईबीले यस प्रकरणमा अनुसन्धान गरिरहेका बेला सरकारले पूर्वन्यायाधीश आचार्यको अध्यक्षतामा चार सदस्यीय आयोग गठन गरेको थियो । एमालेसँगै अन्य विपक्षी दलले प्रहरी अनुसन्धानलाई सरकारले प्रभावमा पारेको भन्दै आयोगमार्फत जाँचबुझ गर्नुपर्ने माग गरेका थिए । त्यसपछि प्रहरीबाट भइरहेको अनुसन्धान टुंगोमा पुगेपछि आयोग गठन गर्न सरकार सहमत भएको थियो । सुन तस्करी प्रकरणमा सीआईबीको अनुसन्धान प्रतिवेदनका आधारमा जिल्ला सरकारी वकिल कार्यालय काठमाडौंले आरोपितविरुद्ध संगठित अपराध, भन्सार छलीलगायत कसुरमा प्रतिवादी बनाएर मुद्दा दायर गरेपछि जाँचबुझ आयोगले काम सुरु गरेको थियो । आयोगलाई दिइएको कार्यादेशमा सुन प्रकरणमा निष्पक्ष छानबिन गर्नेदेखि शंकास्पदसँग बयान लिने, अनुसन्धानको दायरा बाहिर रहेकामाथि अनुसन्धान एवं करबाहीका लागि सिफारिस गर्ने, कानुनी र संरचनागत सुधारका लागि सुझाव दिनेलगायत विषय समेटिएका छन् । आयोगका अध्यक्ष आचार्यले तोकिएको जिम्मेवारी पूरा गर्न आयोगलाई समय अपुग भएपछि सरकारबाट २ महिना थप भएर आएको बताए ।आयोगले कारागारमा रहेका २९ र तारिखमा छुटेका २ तथा अनुसन्धानको दायरामा आएर मुद्दा नचलेका दुईसहित ३३ जनासँग सोधपुछबयान लिएको छ । आयोगले सुनचाँदी व्यवसाय सम्बद्ध चारवटा संस्था, सीमापार व्यापारका प्रतिनिधि, नेपाल राष्ट्र बैंक, नेपाल बार एसोसिएसनका प्रतिनिधि, पूर्वप्रशासकलगायतसँग पनि सुन तस्करी नियन्त्रणसम्बन्धी राय लिएको छ । तर, तस्करसँग हिमचिममा रहेका नेता, व्यापारी र प्रशासकहरू अझै आयोगको अनुसन्धानछानबिनको दायरामा आउन सकेका छैनन् । सुन तस्करीसँग जोडिएको जाँचबुझको काम बाँकी रहेकाले सबै कुरा अहिले नै उल्लेख गर्न नमिल्ने आयोगका अध्यक्ष आचार्यले बताए । काम बाँकी भएकैले थप समय मागेका थियौं, उनले भने, थप समयभित्र तोकिएको काम पूरा गर्नेमा हामी अहोरात्र खटिन्छौं ।"
२५ वर्षमा 'पाते ढिँडो,"(चितवन)पछिल्लो समय नेपालीहरूका भान्सामा निकै कम पाक्ने खाना हो, ढिँडो । अझ भनौं, पछिल्लो पुस्ताका कतिपयलाई राम्ररी ढिँडो बनाउन पनि आउँदैन । त्यसैले पनि हो होटल तथा रेस्टुरेन्टमा यो परिकारको माग बढ्दै गएको छ । सामान्यदेखि स्तरीय होटल रेस्टुरेन्टमा ग्राहकको मन जित्ने स्वदेशी परिकारका बनेको छ ढिँडो । तर २५३० वर्षअघि अवस्था भने अर्कै थियो । ढिँडो दुःखीगरिबको खान्की हो भन्ने सामाजिक मान्यता थियो । तर त्यही समयबीच पनि केही सामान्य होटल सञ्चालकहरूले ढिँडो पकाएर बेच्न सुरु गरिसकेका थिए । बृखलाल गुरुङ त्यसैमध्येका एक हुन् । उनले आफ्नो खाजा पसलमा ढिँडो पनि बेच्न सुरु गरे । बृखलालको होटलको नाम अलि फरक भएर पनि होला, सोचेभन्दा राम्रो चल्न थाल्यो । त्यसमाथि ढिँडोको स्वाद ग्राहकको जिब्रोमा गड्न थाल्यो । उनले खोलेको पाते ढिँडो का पारखी प्रशस्तै भए । पूर्वपश्चिम महेन्द्र राजमार्गको आडैमा नारायणगढ पारी गैंडाकोट थुम्सीको पाते ढिँडो मा पसेर धेरैले यसको स्वाद लिएका छन् । २५ वर्षअघि खुलेको पाते ढिँडो ले छाप्राबाट रिसोर्टसम्मको यात्रा तय गर्दै यही मंसिर १७ मा भरतपुरमा पहिलो शाखा खोलेको छ । ढिँडो यसबीचमा होटलहरूको लोकप्रिय परिकार त बन्यौ नै । पाते शब्दले पनि धेरैको ध्यान तान्यो । भरतपुर र नारायणगढ मै पाते राखेर ढिँडो पसल खोल्ने धेरै भए । गैंडाकोट र कावासोतीमै पाते नाम जोडेर ढिँडो बेच्न सुरु भएपछि पहिलो पटक पाते नाम राखेका बृखलालले आफैंले अन्य शाखा खोल्ने मन बनाए । र भरतपुर महानगरपालिका१० शिखर चोक दुई करोड रुपैयाँ लगानी गरेर पाते ढिँडो खोलेका छन् । पाते भनेको रुखको पात होला भन्ने लाग्ला । तर यो गुरुङ भाषाको शब्द हो । गुरुङहरू माइली छोरीलाई पाते भन्छन् । र, पाते लक्षिनका हुन्छन् भन्ने गुरुङ समुदायको विश्वास छ । कुनै बेला गैंडाकोटमा बसोबास गरेका बृखलालको परिवार तनहुँ लाग्यो । बृखलाल जब तन्नेरी भए कमाउन भन्दै विदेश धाए । पछिल्लो पटक उनी ब्रुनाई पुगेका थिए । उनी त्यही छँदा नेपालमा गुरुङ भाषाको चलचित्र पाते बनेर चर्चामा आएको थियो ।सात वर्ष ब्रुनाई बसेर घर फर्केपछि बृखलालले नेपालतिरै केही गर्ने सोच बनाए । मेरो पेसा ड्राइभर थियो । ड्राइभर नै भएर बुढेस कालसम्म काम गर्न सकिन्न भन्ने लाग्यो । त्यसैले के गर्ने होला भन्ने सोच्दा सोच्दै खाजा पसल सुरु गरेँ, बृखलालले भने । गैंडाकोटको बाक्लो बस्ती सकिएर जंगल सुरु हुनै लाग्दा आउने ठाउँ हो, थुम्सी । घरहरू खासै नभएको सुनसान थुम्सीमा एउटा चिया पसल थियो । ट्रक रोकेर चिया खान्थे । बृखलालले त्यसैको आडको छाप्रोमा पाते ढिँडो नाम राखेर २०५६ साल मंसिर १७ बाट ढिँडो बेच्न सुरु गरे । पहिलो दिन उनले एउटा कुखुरा काटेर पकाए अनि ढिँडो ओडले । ढिँडो गुरुङ समुदायको मन पर्ने खाना हो । यसैलाई बेचौं भन्ने लाग्यो । एउटा कुखुरा काटे पनि बिक्री नहुने समय थियो । झन् यो ढिँडो खान को आउँछन् ? ढिँडो नबेच भन्ने साथीहरू पनि थिए, बृखलालले भने । तर उनले लोकल कुखुरासँग ढिँडो राख्न छुटाएनन् ।सुरुमा उनका साथीहरूले भनेजस्तै ढिँडो भनेपछि नाक खुम्च्याउने प्रशस्तै थिए । उनलाई लाग्यो पुरानो गुरुङ शैलीले पकाएर भएन, नयाँ केही गर्नुपर्छ । उनले फरक तरिकाले पिठो बनाएर ढिँडो मस्काउन सुरु गरे । कोदो, मकै, फापरको पिठोको अलगअलग ढिँडो बनाउने या कुनै दुई मिसाएर मस्काउने र पस्कने गर्न थाले । मिहिनेत गर्दै जाँदा ग्राहकलाई ढिँडो खोज्दै आउने बनाउन सात वर्ष लाग्यो, उनी भन्छन् । उनले पसल सुरु गर्दा लोकल कुखुरा ज्युँदोको ९० रुपैयाँ किलो पर्थ्यो । अहिले ७२० रुपैयाँ छ । उनको रेस्टुराँमा हाल दैनिक कम्तीमा १० किलो लोकल कुखुराको मासु खपत हुन्छ । लोकल कुखुरा मात्रै हैन, माछा र खसीको मासु पनि उत्तिकै बिक्री हुने गरेको उनले बताए । पहिला साइकल मोटरसाइकल चढ्नेहरू आउँथे । अहिले भनेनिजी गाडीहरू पनि प्रशस्तै रोकिन्छन् । नेतामा प्रधानमन्त्री बनेकाहरूबाहेक अरू आएका छन्, बृखलालले भने ।ढिँडो पारखीहरू बढेपछि ढिँडो रेस्टुरेन्टको आकार पनि फैलियो । डेढ वर्षअघि पुरानो ठाउँ थुम्सीमा पाते ढिँडो एन्ड विच रिसोर्ट प्रालि खोलेका छन् । स्तरीय नौवटा कोठा भएको रिसोर्ट ढिँडो बेचैकै आर्जनले खोलेको उनले बताए । हाल महेन्द्र राजमार्गको नारायणगढबुटवल खण्ड विस्तारको काम भइरहेको छ । यो काम पूरा भएलगत्तै थुम्सीको रिसोर्टमा कोठाहरू थप्ने योजना बनाएका छन् उनले । जे कमाएँ यसैमा लगाएको छु, उनी भन्छन् । थुम्सीमा २२ जना कामदार छन् । सहरिया समुदायलाई पनि सेवा दिनका लागि ढिँडो र सेकुवासहित अन्य परिकार पस्कने, सेमिनार र मिटिङ हलको सुविधासहित खोलेको भरतपुर शाखामा पनि २० जनाभन्दा बढीले रोजगार पाएका छन् । भरतपुरमा ३५ जनासम्मलाई रोजगार दिने उनको लक्ष्य छ । नेपाली परिकार ढिँडोले ग्राहकको मन जितेकाले यो सम्भव भएको हो, उनी भन्छन् ।"
मदर टेरेसा भारतमा,"सन् १९२९ मा आजकै दिन (जनवरी ६) मा मदर टेरेसा भारत आइपुगेकी थिइन् । टेरेसालाई भारतका गरिबहरूलाई गरेको अतीव सेवाका कारण संसारभर सम्मान गर्ने गरिन्छ ।१९१० अगस्ट २० मा मेसेडोनियामा जन्मिएकी टेरेसा १९ वर्षको उमेरदेखि नै समाज सेवामा होमिएकी थिइन् । भारत कोलकता आएपछि दार्जिलिङ पुगेकी उनले त्यहाँको एक स्कुलमा पढाएकी थिइन् । १९४६ मा उनी पुनः कोलकाता फर्केर दुःखी, गरिबको सेवा गर्न थालेकी थिइन् । टेरेसालाई सन् १९७९ अक्टोबर १७ नोबेल शान्ति पुरस्कार प्रदान गरिएको थियो । मानव सेवाका क्षेत्रमा गरेको अभूतपूर्व समर्पणका लागि उनलाई पुरस्कार प्रदान गरिएको हो । टेरेसाले महिला सेविकाहरूको ठूलो जमात बनाएकी थिइन् । उनले १९५० मा स्थापना गरेको संस्था मिसनरिज अफ च्यारिटी ले विभिन्न सेवागृह चलाएको थियो ।"
डेढ वर्षदेखि १४ लाख सेवाग्राहीले पर्खिरहेछन् सवारी लाइसेन्स,"(काठमाडौं)प्रक्रिया पूरा गरे पनि १४ लाख १९ हजार सेवाग्राहीले डेढ वर्षदेखि सवारी चालक अनुमतिपत्र (लाइसेन्स) पाएका छैनन् । प्रक्रिया पूरा गरेकाहरू अहिले राजस्व तिरेको रसिद बोकेर हिँड्न बाध्य छन् । नवीकरण र नयाँ लाइसेन्स लिन प्रक्रिया पूरा गर्नेको संख्या १४ लाख १९ हजार ३ सय ७ छ । बिदाको दिनसमेत काम गर्ने हो भने यतिका कार्ड छाप्न ३ सय २२ दिन लाग्छ । किनकि हाल रहेको मेसिनको एक दिनको छपाइ क्षमता ४४ सय छ । जब कि स्न् २०२२ अगस्ट (०७९ भदौ) देखिको कार्ड प्रिन्ट हुन बाँकी रहेको यातायात व्यवस्था विभागले जनाएको छ । सात महिनादेखि कार्ड नभएर लाइसेन्स छपाइ बन्द छ । विभागले उच्च शिक्षा अध्ययन, वैदेशिक रोजगारी, संयुक्त राष्ट्रसंघीय शान्ति स्थापनार्थ विभिन्न देशमा खटिने सेना, प्रहरीलगायतलाई अत्यावश्यक रहे मात्र अहिले लाइसेन्स उपलब्ध गराउने गरेको छ । जुन कार्डको मौज्दात संख्या पनि ५२ हजार छ । अन्य सेवाग्राहीको हकमा राजस्व तिरेको चिर्कटो बोकेर हिँड्नुको विकल्प छैन । अहिले दिनमै ३ हजारभन्दा बढी कार्डको माग छ । विभागले लाइसेन्स छापेर प्रदेशअन्तर्गतका यातायात कार्यालयमा पठाउँछ । जर्मन कम्पनी म्युहलबौयर आईडी सर्भिस जीएमबीएचले कार्ड समयमै डेलिभरी नगर्दा छपाइ प्रभावित भएको विभागको भनाइ छ । उक्त कम्पनीले १९ करोड ८८ लाख १४ हजार रुपैयाँमा कार्ड आपूर्तिको ठेक्का लिएको छ । जेठभित्र उपलब्ध गराउने गरी ठेक्का सम्झौता भए पनि कम्पनीले अहिलेसम्म कार्ड उपलब्ध गराएको छैन । अब पनि कार्ड नल्याए सम्झौताअनुसार कानुनी कारबाहीमा जाने विभागका महानिर्देशक उद्धव रिजालले बताए । कार्डको माग धेरै छ, रिजालले भने, ठेक्का लिने कम्पनीलाई एक साताभित्र कार्ड नल्याए कानुनी कारबाहीमा जाने भनेर बिहीबार चिठी लेखेर पठाइसकेका छौं । केही दिनअघि पुस १७ भित्र कार्ड आउने विभागले जनाएको थियो । तर कम्पनीले ढिलाइ गर्दा कार्ड आउन सकेन । भारतीय कम्पनी मद्रास सेक्युरिटी प्रिन्टर्स (एमएसपी) ले पर्सनलाइजेसनको काम समयमै नगर्दा सुरुमा लाइसेन्स डेलिभरीको समस्या भएको विभागले जनायो । विभागले दसैंअघिसम्म कार्ड ल्याएर वितरण गर्ने दाबी पनि गरेको थियो । विभागमा महानिर्देशक फेरिइरहँदा भने यो कामले गति लिन सकेको थिएन । जति बेला ठेक्का लगाइयो, त्यो बेला कार्ड पर्सनलाइजेसन गर्ने र कार्ड ल्याउने कम्पनी फरकफरक भएर पनि समस्या भएको हुन सक्छ, रिजालले भने, मद्रासको मेसिनले जर्मन कम्पनीले उपलब्ध गराएको कार्ड रिड गर्दैन भन्ने समस्या झिकिरह्यो, जसले गर्दा पनि ढिलाइ भयो । दुई कम्पनीका प्रतिनिधिलाई बोलाएर छिटो समस्या समाधान गर्दै कार्ड ल्याउन ताकेता गरेपछि समस्या समाधान भएको उनको भनाइ छ । पहिला मद्रासकै टिमले नै कार्ड सप्लाई गर्थ्यो । पछि उसले कार्ड सप्लाईको टेन्डर नपारेपछि पर्सनलाइजेसनको काममा ढिलाइ गर्दै आएको जनाइएको छ । पहिलो लटमा ६ लाख कार्ड आउँछ । कार्ड आएपछि पहिला भनेअनुसारको गुणस्तरीय कार्ड हो कि होइन, ल्याब परीक्षण गरिनेछ, उनले भने, यो गर्न ८१० दिन लाग्छ, ल्याब परीक्षणबाट कार्ड प्रयोग गर्न योग्य हुनासाथ पर्सनलाइजेसन गरिनेछ । त्यसपछि छापेर वितरण थालिने महानिर्देशक रिजालको भनाइ छ । अहिले भनेअनुसार कार्ड आए वितरण गर्न माघ तेस्रो साता लाग्ला, उनले भने, पहिलो लट ६ लाख आउँछ । अनि लगत्तै दोस्रोमा थप ६ लाख आउँछ । लाइसेन्सको माग धेरै हुँदा कार्डअनुसार प्रिन्ट गर्ने मेसिन एउटा मात्र भएकाले थप मेसिन र कार्ड एउटै कम्पनीले खरिद गर्ने गरी ठेक्का गरिएको छ, जुन प्राविधिक मूल्यांकनका क्रममा रहेको रिजालले सुनाए । थप साढे १५ लाख कार्ड र मेसिन किन्न ठेक्का भइसकेको छ, पहिला अलगअलग ठेक्का गर्दा कार्ड ल्याउन, पर्सनलाइजेसन र प्रिन्ट गर्न समस्या भएको थियो, उनले भने, अहिले एउटै कम्पनीले दुवैको ठेक्का लिएपछि समस्या नहोला । प्रदेश प्रमुखहरूबाट लाइसेन्स प्रिन्ट गरेर वितरण गर्ने अधिकार नपाएको गुनासो आएकाले प्रदेशहरूबाट पनि लाइसेन्स वितरणको व्यवस्था गर्नेबारे छलफल भइरहेको रिजालको भनाइ छ । सबै समस्या समाधान गरेर कार्ड आउने तयारीमा रहेको भौतिक पूर्वाधार तथा यातायातमन्त्री प्रकाश ज्वालाले जनाए । क्रिसमस र अंग्रेजी नयाँ वर्षले गर्दा केही ढिलाइ भएको हो, उनले केही दिनअघि कान्तिपुरसँग भनेका थिए, लाइसेन्स प्रिन्ट गर्ने मेसिन अहिले एउटा मात्र छ । थप अर्को मेसिन ल्याउन ठेक्का भएको छ । दुई वटा मेसिन भएपछि तीन सिफ्ट गरेर प्रिन्ट गर्छौं । प्रदेश यातायात कार्यालयहरूले पनि प्रिन्टर किन्ने भएकाले लाइसेन्सको समस्या छिट्टै समाधान हुने उनको भनाइ छ ।"
निजीले लम्पीको भ्याक्सिन उत्पादन थाल्दा दातृ निकाय गुहार्दै सरकार,"नेपालमा लम्पी स्किन रोगको भ्याक्सिन उत्पादन गर्न सक्ने प्रयोगशाला रहेको पशु सेवा विभागका सूचना अधिकारी चन्द्र ढकालले जनाए । जनशक्ति पनि छ । तर भ्याक्सिन उत्पादन गर्न सिड चाहिएको उनको भनाइ छ । सिड भाइरस र प्रविधि सिकाउने (तालिम दिने) चाहिएको छ, उनले भने, भारतले पनि दिने भनेको छ । अहिले केन्याको कम्पनीसँग कुरा भइराखेको छ । विभागका अनुसार मुलुकमा देखापरेको लम्पी स्किन रोगबाट १५ लाख ३६ हजार पुश संक्रमित भएका छन् । कोशीबाट सुरु भएको रोग ७७ जिल्लामै पुष्टि भएर ७ महिनामा ६५ हजार ४ सय ४१ पशु मरेका छन् । संक्रमित पशुमध्ये १४ लाख ५३ हजार ४ सय ६४ पशु निको भएका छन् । १७ हजार २ सय ७५ पशु संक्रमित अवस्थामा छन् ।"
महाकाली पुलको काम ३ महिनादेखि ठप्प,"निर्माण कम्पनीले ठूला ढुंगा नपाएपछि ढुंगा र कंक्रिटको गाइड बन्ड बनाउने गरी डिजाइन परिवर्तन गरिएको हो । तर उक्त डिजाइन विभागबाट स्वीकृत हुन सकेको छैन । महाकाली नदीमा साढे ५ लाख क्युसेकसम्मको बहावले २ सय ५२ किलोसम्मको ढुंगा बगाउन नसक्ने एक अध्ययनले देखाएको छ । सोहीअनुरूप ठूला ढुंगा प्रयोग गरेर गाइड बन्ड बनाउने डिजाइन तयार पारिएको हो । पुलको माथिल्लो भागमा विगतमा निर्मित स्परको पनि डिजाइन परिवर्तन भएको छ । परिवर्तित डिजाइनअनुसार स्परको लम्बाइ बढाए पनि डिजाइन पनि स्वीकृत भएको छैन । नदी बायाँतर्फ बगिरहेकाले च्यानलाइज (बीचमा बगाउने) गर्नुपर्ने र स्परको पनि डिजाइन परिवर्तन गरिएको छ, सीडीई गुरुङले भने, यो महिनाभित्रै बजेट निकासा गर्न सके निर्धारित समयमै काम सकिन्छ । पुल आयोजनाले सबै काम सम्पन्न गर्न ५२ करोड बजेट माग गरिएको उनले बताए । ०७४ भदौमा निर्माण सुरु भएको पुलको समयावधि तीन पटक म्याद थपेर चैत १५ मा सकिँदै छ । सुरुमा यसको निर्धारित बजेट ३ अर्ब २७ करोड थियो भने भेरिएसन गरेर ३ अर्ब ६६ करोड पुगेको छ । फेरि भेरिएसन गरेर लागत बढ्ने निश्चित छ । कोरोना संक्रमणदेखि निर्माण सामग्री अभावलगायत कारण बेलाबेलामा अवरोध भएर निर्माणमा ढिलाइ हुँदा लागत पनि बढ्दै गएको छ ।"
सुन्तलाका रूख सुक्दै गएपछि चिन्तामा किसान,"(चितवन) ठूलो, रसिलो अनि स्वादिलो चितवनको पहाडी क्षेत्र इच्छाकामना गाउँपालिकामा फल्ने सुन्तलाको विशेषता हो । यहाँका किसानले सुन्तला बेचेर राम्रै आर्जन गरेका छन् । सुन्तला बेचेर स्थानीयले वर्षमा १० करोड रुपैयाँसम्म आम्दानी गरेको गाउँपालिकाका अध्यक्ष दानबहादुर गुरुङ बताउँछन् । तर सातआठ वर्षयता यहाँका सुन्तलाका रूख सुक्दै जान थालेपछि किसान चिन्तित छन् । पृथ्वीराजमार्गको मुग्लिङमा सुन्तला बेच्न राखिएका ठेला छपक्कै हुन्छन् । ती सुन्तला मुग्लिङ बजारदेखि माथि झन्डै पाँच किलोमिटर परको तामिन गाउँबाट आएका हुन् । ०५० सालयता फस्टाएको तामिनको सुन्तला खेती अहिले सखाप हुने चरणमा पुगेको स्थानीय हरि नेपालको भनाइ छ । नेपालले सुन्तलाका आठ सय बोट हुर्काएका थिए । ती बोटबाट उनले ०७२ सालसम्म राम्रै आम्दानी लिए । अहिले पुराना बोट कुनै पनि छैनन् । वर्षमा १० लाख रुपैयाँसम्म कमाएको थिएँ । अहिले त बुटो पनि छैन । सबै सुकेर सकिए, नेपालले भने । नेपाल सुन्तला खेती छाडेर बस्न पनि सकेका छैनन् । झन्डै पाँच सय बोट नयाँ रापेका छन् । यो वर्षामा थप तीन सय बोट रोपेर पहिलाकै अवस्थामा फर्कने योजना बनाएका छन् । तर गाउँमा पहिलाको भन्दा ३० प्रतिशत मात्रै किसान सुन्तला खेतीमा लागेको उनले जनाए, यहाँदेखि केही पर पर्ने धादिङ स्यादुलको सुन्तला बगैंचा हेर्दाहेर्दै सुकेर सखाप भयो । त्यसैले किसान ढुक्क छैनन् । फेरि खेती गर्यो सुक्ने पो हो कि भन्ने डर धेरैमा छ । मैले फेरि एकपटक आँटेर नयाँ बिरुवा लगाएको छु, नेपालले भने । चितवनको पूरै पहाडी भूभाग भएको इच्छाकामना१, २, ३, ५ र ६ मा सुन्तला खेती हुन्छ । यससँगै भरतपुर महानगरपालिकाको पहाडी क्षेत्र वडा नम्बर २९ मा पनि केही सुन्तला फल्छ । इच्छाकामना३ माझगाउँका ६० वर्षीय सीताराम गुरुङले ०४६ सालपछि सुन्तला खेती सुरु गरेका हुन् । बिरुवा थप्दै थप्दै १२ सय बोटसम्म पुर्याए । उनको बारीमा अहिले जम्मा १ सय ५० जति बोट छन् । २४ वर्षका तेजबहादुर गुरुङ सुभाषले पनि एक सय बोट सुन्तला लगाएका छन् । गाउँमै बसेर डेढ दुई लाख रुपैयाँ आम्दानी भएको छ । यो सन्तोष मान्ने कुरा हो । अन्य केही समस्या र रोग किराले पनि पिरोलेको छ, सुभाषले भने । बिरुवा लगाएको चार वर्षपछि सुन्तलाले फल दिन सुरु गर्छ । अचेल फलसँगै रोग पनि सुरु हुन थालेको माझगाउँकी गमकुमारी गुरुङले बताइन् । माझगाउँमा इच्छाकामना गाउँपालिकाले सुन्तला महोत्सव गर्यो । महोत्सव उद्घाटन गर्न आएका कृषिमन्त्री बेदुराम भुसाललाई सुन्तला किसानले अनेकौं पीडाका साथै रोगकीराको प्रकोप नियन्त्रणमा सहयोग गर्न पनि अनुरोध गरे । नेपालको सुन्तला यहीँकै बजारमा राम्रोसँग खपत गर्न सक्ने अवस्था रहेको र धेरै भए सरकारले चीन निर्यात गर्ने योजना बनाएको मन्त्री भुसालले सुनाए । साथै किसानका समस्या निराकरणमा सहयोग गर्ने उनको प्रतिबद्धता छ । यहाँको समस्या के हो ? पालिकाले पहिचान गरेर पठाओस् । संघीय सरकारले सहयोग गर्नुपर्ने विषय हल गर्न तयार छौं । रोगकिराको प्रकोप नियन्त्रणमा अनुसन्धानदेखि उपचारसम्म सघाउछौं, मन्त्री भुसालले भने । सुन्तला खेतीसँगै राम्रोसँग व्यवस्थापन गर्न नसक्दा रोगकिराको समस्या बढेको कृषि ज्ञान केन्द्र चितवनका प्रमुख झलाकनाथ कँडेल बताउँछन् । सुन्तला ढिला टिपे उत्पादनमा असर पर्दै जाने उनको भनाइ छ । बिरुवा कस्तो लगाएको छ, त्यसले पनि अर्थ राख्छ । अनि हाँगाबिँगाको काटछाँट पनि हुनुपर्छ, उनले भने, जरा र डाँठमा राख्ने, छकर्ने औषधिले रोगकिरा कम गर्न सकिन्छ ।"
एक वर्षमा एक्सको मूल्य ७२ प्रतिशतले घट्यो,"एजेन्सी अमेरिकी अर्बपति इलन मस्कले निकै लामो विवाद र घटनाक्रमपछि सन् २०२२ को अक्टोबरमा एक्स (तत्कालीन ट्वीटर) को स्वामित्व खरिद गरेका थिए । त्यसयता चर्चित माइक्रोब्लगिङ प्लाटफर्म एक्सको बजार मूल्यमा झन्डै ७२ प्रतिशतले गिरावटआएको छ ।लगानी तथा बजार मूल्यांकनसम्बन्धी काम गर्ने अमेरिकी कम्पनी फिडेलिटीको पछिल्लो प्रतिवेदनले एक्सको बजार मूल्य उल्लेख्य रूपले घटेको देखाएको हो । फिडेलिटीको नोभेम्बर २०२३ सम्मको आँकडालाई आधार मानेर सार्वजनिक प्रतिवेदनमा मस्कको कम्पनीको मूल्य नोभेम्बर एक महिनामै झन्डै १९ प्रतिशतले घटेको दाबी गरिएको छ । उक्त सामाजिक सञ्जाल किन्न मस्कलाई सघाएयता फिडेलिटीले हरेक महिना सो कम्पनीको मूल्यांकन गर्दै आएको छ । अनुमानहरूका अनुसार मस्कको कम्पनीमा फिडेलिटीको लगभग सााढे ५ अर्ब अमेरिकी डलर लगानीसमेत छ । गएको मेमै फिडेलिटीले ट्वीटर सुरुवाती मूल्यको एकतिहाइ अर्थात् लगभग १५ अर्ब अमेरिकी डलरमा झरिसकेको आँकडा सार्वजनिक गरेको थियो । झन्डै ४४ अर्ब अमेरिकी डलरमा सामाजिक सञ्जाल प्लाटफर्म खरिद गरेयता मस्कले अनेक विवाद र प्रयोगको शृंखला जारी राखेका छन् । एक महिनाअघि न्युयोर्क टाइम्स सँगको एक स्टेज अन्तर्वार्तामा उनले आफ्नो कम्पनी बहिष्कार गरिरहेका विज्ञापनदाताहरूलाई अपशब्द बोलेर गाली गरेका थिए । मस्कको कन्टेन्ट मोडरेसनसम्बन्धी नीतिसँगै जातीय र धार्मिक घृणा फैलाउने किसिमका पोस्टका कारण विज्ञापनदाता भड्किएका थिए । विभेदकारी पोस्ट गर्ने व्यक्तिलाई निर्बाध आफ्नो प्लाटफर्म प्रयोग गर्न दिएको भन्दै एक्समा विज्ञापन दिन धेरै मुख्य कम्पनीले अनौपचारिक रूपमा बहिष्कार अभियान नै सुरु गरेका थिए । यसरी एक्समा विज्ञापन बहिष्कार गर्नेमा एप्पल, डिज्नी, कोकाकोला, वालमार्ट, आईबीएम, युनिलिभरलगायत प्रमुख कम्पनी छन् । यद्यपि ट्वीटरमा विज्ञापन घट्न सुरु भएको भने मस्कले कम्पनी लिनुभन्दा अघि नै हो । विविध कारणले सो कम्पनीको भविष्य अन्योल देखिन सुरु भएपछि सन् २०२१ को तुलनामा सन् २०२२ मा ट्वीटरको विज्ञापनमा झन्डै ५९ प्रतिशतको गिरावट आइसकेको थियो । मस्कले खरिद गरेर ट्वीटरका बहुसंख्यक वरिष्ठ र अन्य कर्मचारीलाई कामबाट निकालेपछि कम्पनीको विज्ञापन र आम्दानी झनै ओरालो लाग्यो । विश्वकै धनी अर्बपतिको पहिलो दुई महिनामै ३० मध्ये १४ ठूला विज्ञापनदाताले आफ्ना विज्ञापन रोके । अघिल्लो वर्षको तुलनामा आम्दानी ४२ प्रतिशतले घट्यो । पछिल्लो पटकको विज्ञापन बहिष्कारले सो प्लाटफर्मलाई सिध्याउने भन्दै मस्कले अभिव्यक्ति नै दिएका थिए । कम्पनीको आम्दानी उनले स्वामित्व लिएयता मात्रै ५५ प्रतिशतले कम भइसकेको विश्लेषणहरूले देखाएका छन् । सन् २०२१ मा वार्षिक लगभग ५ अर्ब डलर आसपास विज्ञापन आम्दानी रहेको ट्वीटर सन् २०२३ मा एक्स बन्दासम्म अढाई अर्ब अमेरिकी डलरभन्दा तल पुगेको अनुमान छ । एक्सको समस्या झनै गहिरिँदा पछिल्लो महिना प्रतिस्पर्धी कम्पनी मेटाको सेयर मूल्य भने झन्डै ५ प्रतिशतले बढेको छ । स्न्यापको सेयर मूल्य पनि झन्डै ३८ प्रतिशतले उकालो लागेको देखिन्छ ।अन्य कम्पनीहरूसँगको समस्या र आम्दानीसँगै कम्पनीको मूल्यमा निरन्तर गिरावटले एक्स थप दबाबमा परेको प्रविधि विज्ञहरूको अनुमान छ । कम्पनी किनेयता मस्कले भेरिफिकेसन शुल्क लिनेजस्ता आयआर्जनका विविध प्रयास गर्दै आएका छन् ।"
'भारतले मनमौजी २० करोड लगानी गर्ने हैन,"(काठमाडौं)काठमाडौंस्थित भारतीय दूतावासले नेपालमा आफूखुसी खर्च गर्ने रकमको सीमा बढाएको भन्दै संसदीय समितिमा सरकारको आलोचना भएको छ । पछिल्लो पटक पाँच करोडसम्म मात्र खर्च गर्दै आएको भारतले विदेशमन्त्री एस जयशंकरको नेपाल भ्रमणका क्रममा खर्चको सीमा बढाउने सम्झौता भएको थियो । यस विषयमा शुक्रबारप्रश्न उठेपछि प्रधानमन्त्री पुष्पकमल दाहालले संसदीय समितिमा प्रस्टीकरण दिएका छन् ।प्रधानमन्त्री दाहालले भारतीय दूतावासले नेपालमा मनलाग्दी खर्च गर्ने सहमति नभएको जिकिर गरेका छन् । प्रतिनिधिसभाको राज्यव्यवस्था तथा सुशासन समितिको शुक्रबारको बैठकमा सांसदहरूले उक्त विषयमा राखेका जिज्ञासाको जवाफमा प्रधानमन्त्रीले सम्झौताबारे प्रस्ट्याएका हुन् । २० करोड रकमका बारेमा यहाँ अघि माननीयज्यूले भनेकै कुरा सत्य हो, ३ करोडबाट सुरु भएर ५ करोड हुँदै २० करोडसम्म भयो । हामीले मन्त्रिपरिषद्मा योबारेमा लामो छलफल गरेका हौं, उनले भने, भारतले जहाँ पायो त्यहीं लगानी गर्ने, जसरी मन लाग्यो त्यसरी गर्ने भन्ने त छैन, त्यसको प्रक्रिया छ, प्रक्रियाबाट गएर मात्रै हुन्छ । प्रधानमन्त्री दाहालले भारतीय दूतावासले गर्नेभनेको खर्चलाई बढी व्यावहारिक बनाउनेमा ध्यानाकर्षण भएको पनि उल्लेख गरेका छन् ।संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन, २०६६ लाई संशोधन गर्न बनेको विधेयकमाथिको छलफलका लागि समितिले प्रधानमन्त्रीलाई बोलाएको थियो । बैठकको सुरुमै प्रमुख प्रतिपक्षी एमालेका सांसद रघुजी पन्तले दूतावासलाई २० करोड खर्च गर्न दिने सम्झौताले नेपालको स्वतन्त्रता र आर्थिक सम्पन्नतालाई अवरोध पुग्ने भन्दै टिप्पणी गरेका थिए । हामीले भारतको मात्रै लगानी हुने कुरालाई स्वीकार्न हुँदैन । चीन, अमेरिका, बंगलादेशलगायतका धेरै देशहरू छन्, उनीहरूलाई पनि लगानीका लागि आग्रह गरेका छौं । सार्वभौम सत्तासम्पन्न नेपाली जनताको कुरा हो । आगामी ५ वर्षका लागि भारतीय दूतावासले खर्च गर्दै आएको ५ करोड रुपैयाँ थियो, त्यसमा २० करोड रुपैयाँ पुर्याउने सम्झौता भएको भन्ने कुरा आयो । यसको चिन्ता लागेको छ, सांसद पन्तले प्रधानमन्त्रीलाई सोधेका थिए, यसले नेपालको स्वतन्त्रता, आर्थिक सम्पन्नतालाई अवरोध गर्छ । यसले अनावश्यक र अवाञ्छित राजनीतिक प्रभाव, व्यवहार र हस्तक्षेपलाई प्रवेश गर्ने मौका निम्त्याउँछ । आन्तरिक मामिलामा बाह्य हस्तक्षेपलाई प्रवेश दिन्छ । यो सम्झौता नेपालको आर्थिक सम्पन्नता, स्वतन्त्र निर्णय गर्ने अधिकारलाई बन्देज गर्ने सम्झौता हुन सक्छ ।नेपालले आगामी १० वर्षमा भारतलाई १० हजार मेगावाट विद्युत् बेच्नेसम्बन्धी सम्झौतालाई लिएर पनि समितिमा सांसदहरूले प्रश्न उठाएका थिए । भारतले लगानी गरेका जलविद्युत् परियोजनाको मात्रै विद्युत् भारतले किन्ने प्रावधान राखेर सम्झौता गरिएको हो कि भन्ने सांसदहरूको प्रश्नमा प्रधानमन्त्रीले त्यस्तो प्रावधान सम्झौतामा नरहेको स्पष्ट पारे । उनले नेपालमा जुनसुकै मुलुकले उत्पादन गरेको परियोजनाको विद्युत् भए पनि भारतले किन्ने सम्झौता भएको बताए । जसले उत्पादन गरेको भए पनि १० वर्षमा १० हजार मेगावाट विद्युत् भारतले किन्ने सम्झौता भएको छ, अरू कुनै भ्रम राख्न जरुरीछैन, सम्झौताको कार्यान्वयन पनि नेपालको राष्ट्रिय हितअनुरूप नै हुन्छ, प्रधानमन्त्रीले भने । प्रतिनिधिसभाको राज्यव्यवस्था तथा सुशासन समितिमा संवैधानिक परिषद्सम्बन्धी ऐन, २०६६ लाई संशोधन गर्न बनेको विधेयकमाथिको छलफल सुरु भएको छ । परिषद्को पदेन अध्यक्ष प्रधानमन्त्री दाहालले विधेयकमा सकेसम्म सर्वसम्मतिमा जोड दिइएको बताएका छन् । संवैधानिक नियुक्तिमा विगतमा देखिएका बेथिति र समस्याहरू निवारण गर्न संशोधन विधेयक ल्याइएको उनको भनाइ थियो । आइतबारदेखि दफावार छलफलमा जान्छौं । ९ जनाले संशोधन दर्ता गराउनुभएको छ । उहाँहरूको कुरा सुनिसकेपछि निर्णय प्रक्रियामा जान्छौं, राज्यव्यवस्था समिति सभापति रामहरि खतिवडाले जानकारी दिए । प्रधानमन्त्रीले समितिको पहिलो बैठकमा आफैं उपस्थित भएर विधेयक ल्याउनुको उद्देश्य राखेको आगामी दिनमा तोकिएका मन्त्रीसँगै मुख्य सचिव वा प्रधानमन्त्री कार्यालयमा कानुन हेर्ने सचिवको उपस्थितिमा दफावार छलफल हुने सभापति खतिवडाले बताए । यसैबीच संसद्को कानुन, न्याय तथा मानवअधिकार समितिले भारतीय विदेशमन्त्री एस जयशंकरको नेपाल भ्रमणका क्रममा नेपालभारतबीच भएका सम्झौताबारे जानकारी गराउन भन्दै प्रधानमन्त्री दाहाललाई बोलाउने निर्णय गरेको छ । सांसदहरूले विदेशमन्त्री जयशंकरको नेपाल भ्रमणका क्रममा भएका सम्झौताबारे प्रधानमन्त्रीले नै जानकारी गराउनुपर्ने माग गरेका थिए । त्यसपछि समितिले गरेको निर्णयबारे सभापति विमला सुवेदीले भनिन्, भारतसँग भएका सम्झौता कानुन, न्याय तथा मानवअधिकार समितिलाई जानकारी गराउन प्रधानमन्त्रीलाई बोलाउने निर्णय भएको छ । सरकारले गर्ने अन्तर्राष्ट्रिय सन्धिसम्झौता हेर्ने क्षेत्राधिकार कानुन समितिलाई रहेको भन्दै प्रधानमन्त्री र सम्बन्धित मन्त्रालयले समितिमा जानकारी दिनु आवश्यक रहेको उनको भनाइ थियो ।"
आफ्नै कर्मचारी खोज्दै संघीय मन्त्रालय,"(काठमाडौं) संघीय मामिला तथा सामान्य प्रशासन मन्त्रालयले निजामती कर्मचारीको विवरण अद्यावधिक गरेर सरुवा प्रणालीलाई व्यवस्थित गराउन खोजेको १० महिना बितेको छ । यसबीच विभिन्न मन्त्रालय, मातहतका कार्यालय र आयोगहरूलाई छैटौं पटक पत्राचार गरिसकेको छ । तर संघीय मन्त्रालयले आफ्नै कर्मचारी कुन अवस्थामा कहाँ छन्, यकिन तथ्यांक प्राप्त गर्न सकेको छैन । पछिल्लो पटक गत पुस ५ मा संघीयमन्त्री अनिता देवीको निर्देशनमा प्रशासन महाशाखाले सात दिनको समय दिएर कर्मचारी विवरण माग गर्दै पत्राचार गरेको थियो । छैटौं पत्रको जवाफ पनि सम्बन्धित निकायले नपठाएपछि पुनः एक पटक पत्राचार गर्ने महाशाखाको तयारी छ । संघीय मन्त्रालय प्रशासन महाशाखा स्रोतका अनुसार कर्मचारीको नाम, पद संख्या, सेवा समूह, हाल कार्यालयमा कार्यरत अवधि, दरबन्दीको अवस्था रिक्त दरबन्दी, काज, अस्थायी वा स्थायी, फाजिललगायतका विवरण माग गरिएको थियो । तर केही मन्त्रालयले यसको विवरण पठाए पनि पूर्ण छैन । प्रशासन प्रमुख र मुख्य पद खुलाएर पठाए पनि मागअनुसार सबै कर्मचारीको विवरण छैन, मन्त्रालयको प्रशासन शाखाका एक कर्मचारीले भने । मन्त्रालयले कसैलाई सरुवा गरे पनि रिक्त दरबन्दी नहुँदा हाजिर नहुने, अवकाश हुन लागेका कर्मचारीको विषयमा पूर्वजानकारी नहुने, कति संख्याका कर्मचारी कुन अवस्थामा काम गरिरहेका छन् भन्ने पनि यकिन गर्न कठिन भएको अधिकारीहरू बताउँछन् । यस्तो विवरणको माग तत्कालीन संघीय मामिलामन्त्री अमनलाल मोदीले २०७९ मै सुरु गरेका थिए । उनको निर्देशनमा २०७९ माघ २७ मा विवरण माग गरेर पठाइएको थियो । जेठ ३० सम्म पाँचौं पटक एउटै विषयमा पत्राचार गर्दा पनि सम्बन्धित निकायले विवरण दिएनन् । अहिले मन्त्री अनिताले सोही व्यहोराको पत्र पठाउन निर्देशन दिएकी थिइन् । तर, निकायहरूले विवरण पठाएका छैनन् । संघीय ममिला मन्त्रालयका कर्मचारी संगठनको तथ्यांकअनुसार संघको दरबन्दीमा हाल विशिष्ट श्रेणी (सचिव) ६९, सहसचिव ६८५, उपसचिव ३ हजार १४८, अधिकृत ८ हजार ९१२, नायब सुब्बा १४ हजार ४९, खरिदार ७ हजार ४४६, कार्यालय सहायक १६ हजार ३५८ लगायत निजामती सेवामा ५३ हजार ३८२ जना कर्मचारी रहेका छन् । तर ती कर्मचारीमध्ये विशेषतः अधिकृत र त्यसभन्दा तल्लो दरबन्दीका कर्मचारीको यकिन विवरण पत्ता लगाउन मन्त्रालयलाई नै हम्मेहम्मे परेको छ । स्रोतका अनुसार अधिकांश मन्त्रालय, कार्यालय र निकायहरूले संघीय मन्त्रालयको पत्रको बेवास्ता गरेकाले यो समस्या आएको हो । संघीय मन्त्रालयको कर्मचारी प्रशासन महाशाखा प्रमुख रामकुमार महतो विवरण संकलन भइरहेको बताउँछन् । आवश्यक परेमा फेरि पत्राचार गरेर ताकेता गर्छौं, उनले भने । मातहतमा कर्मचारीलाई पुनः पत्राचार गरेर ताकेता गर्न निर्देशन दिएको उनले बताए । सरुवा भएर पनि पठाएको स्थानमा हाजिर हुन नगएको, काजमा बसेको, लामो समयदेखि एउटै कार्यालयमा बसेको, वर्षौंदेखि सिंहदरबार नछोडेको, दुर्गममा जान नमानेको जस्ता विषय खुलाएर पठाउन सबै कार्यालयलाई भनिएको थियो । संघीय मन्त्रालय कर्मचारी खटनपटन र सरुवालगायतको व्यवस्थापन गर्ने केन्द्रीय इकाई हो । तर ऊ आफैं आफ्ना कर्मचारी खोजिरहेको छ ।"
'छाती र टाउकोमा बल खान तयार छौं,"(काठमाडौं)दक्षिण अफ्रिका र भारतबीचको दोस्रो टेस्ट क्रिकेट दुई दिन पनि टिकेन । केपटाउनमा भएको पाँच दिनको खेल ६ सय ४२ बलमात्र खेल्न सम्भव भयो । त्यसपछि घरेलु टोली दक्षिण अफ्रिकाले बिहीबार भ्रमणकारी टोलीसामु घुँडा टेकेको थियो । पहिलो दिनमै २३ विकेट झर्दा दक्षिण अफ्रिकाको पहिलो इनिङ्स ५५ रनमै समेटिएको थियो । टेस्ट क्रिकेट इतिहासकै यो सबैभन्दा छोटो टेस्ट बन्यो । यसखाले नतिजा टेस्टमा अनेपेक्षित नै हुन्छ । तर, दक्षिण अफ्रिकाको विकेट वाउन्सी हुने हुनाले सानो स्कोर बन्नु कुनै नौलो होइन । तीव्र गतिका बलरको बोलवाला हुँदा ब्याटरले मजाले ब्याट घुमाउने अवसर कम पाउने गर्छन् । संयोगले नेपालको यू१९ राष्ट्रिय क्रिकेट टोली विश्वकप खेल्नका लागि शुक्रबार दक्षिण अफ्रिका लागेको छ । नेपाली यू१९ टोली कतारको दोहा हुँदै जोहानेसबर्ग पुग्ने कार्यक्रम छ । यू१९ विश्वकप जनवरी १९ देखि फेब्रुअरी ११ सम्म हुँदै छ । नेपालले यू१९ विश्वकपमा आठौं पटक सहभागिता जनाउँदै छ । सन् २०१६ यता नेपालले पहिलो पटक यू१९ विश्वकप खेल्न लागेको हो । दक्षिण अफ्रिकामा भने नेपालले पहिलो पटक यू१९ विश्वकप खेल्दै छ । यसअघि नेपालले सन् २००० मा श्रीलंका, २००२ मा न्युजिल्यान्ड, २००४ मा बंगलादेश, २००६ मा श्रीलंका, २००८ मा मलेसिया, २०१२ मा अस्ट्रेलिया र २०१६ मा बंगलादेशमा यू१९ विश्वकप खेलेको थियो । पहिलो पटक दक्षिण अफ्रिकामा खेलिरहे पनि नेपालका प्रशिक्षक जगत टमाटा त्यहाँको विकेटबारे स्पष्ट छन् । भने, कन्डिसनले गर्दा दक्षिण अफ्रिकामा अलि फरक पर्छ नै । दक्षिण अफ्रिकाको बाउन्सी विकेट हुन्छ र टप अर्डरको ब्याटिङलाई चुनौती दिन्छ ।प्रशिक्षक टमाटाले आफूहरूले कस्तो विकेटमा तयारी गर्न पाउने त्यसले प्रदर्शन निर्धारण हुने बताउँछन् । उनले विकेटबारे थपे, दक्षिण अफ्रिका र भारतबीचको टेस्ट नै दुई दिनमा सकियो । दक्षिण अफ्रिकामा नयाँ सिजन सुरु भएको छ । हामीले कस्तो विकेटमा तयारी पाउँछौं त्यसमा पनि भरपर्छ । २४ वटा बल छाती र टाउकोमा खान हामी तयार छौं तर विकेट त्यसै छाड्ने छैनौं ।नेपाल समावेश समूह डी मा न्युजिल्यान्ड, पाकिस्तान र अफगानिस्तान छ । यो समूहको सबै खेल इस्ट लन्डनमा आयोजना हुनेछ । नेपालले जनवरी २१ मा न्युजिल्यान्डसँग खेलेर प्रतियोगिता सुरु गर्नेछ । जनवरी २४ मा पाकिस्तान र जनवरी २६ मा अफगानिस्तानसँग खेल्दै छ । शीर्ष दुई टोली अर्को चरणमा पुग्नेछन् । नेपालले जोहानेसबर्गमा एक साता हाइपर्फोमेन्स क्याम्प बिताउने तथा त्यसक्रममा नेपालले नामिबिया र स्कटल्यान्डसँग जनवरी ९ र ११ मा गरी दुई प्रशिक्षण म्याच खेल्ने छ । त्यस्तै अन्तर्राष्ट्रिय क्रिकेट परिषद् (आईसीसी) ले व्यवस्थापन गरेको अर्को दुई अभ्यास खेल नेपालले जनवरी १३ मा स्कटल्यान्ड र जनवरी १६ मा वेस्ट इन्डिजविरुद्ध खेल्ने छ । सुपर एटमा जाने लक्ष्य लिएका छौं । खेलाडीहरूले पनि आफूलाई त्यही हिसाबमा तयारी गरिरहेका छन्, प्रशिक्षक टमाटा भन्छन्, न्युजिल्यान्डसँगको पहिलो खेल निकै महत्त्वपूर्ण छ । पहिलो खेलबाटै लय समात्नु महत्त्वपूर्ण भएकाले न्युजिल्यान्डसँगको खेल विशेष छ । यसले प्रतियोगिताको बाँकी खेल निर्धारण गर्न सक्छ । अघिल्लो महिना यूएईमा भएको एसीसी यू१९ एसिया कपको समूह चरणमा नेपालले पाकिस्तान र अफगानिस्तानविरुद्ध खासै ठूलो चुनौती दिन सकेको थिएन । यू१९ विश्वकपमा तीनवटै टेस्ट राष्ट्रको समूहमा भएकाले निकै ठूलो चुनौती रहेको टमाटा स्वीकार्छन् । हामीले उनीहरूले खेलेको भिडियो नियालिरहेका छौं, उनीहरूले पनि हामीले खेलेको भिडियो हेरिरहेकै होलान्, टमाटाले भने, पाकिस्तान र अफगानिस्तानसँग भर्खरै एसिया कपमा खेलेका थियौं, उनीहरूले त्यो टोलीबाट केही खेलाडी परिवर्तन गरेका छन् । हाम्रो टोलीमा पनि केही परिवर्तन आएको छ । तीव्र गतिका बलर हेमन्त धामी ४ दिनअघि घाइते भएपछि उनी दक्षिण अफ्रिका जाने टोली बाहिरिएका छन् । देव खनालको कप्तानीमा रहेको टोलीमा अर्जुन कुमाल, आकाश त्रिपाठी, दीपकप्रसाद डुम्रे, दुर्गेश गुप्ता, गुलसन झा, दीपेश कँडेल, विशालविक्रम केसी, सुवास भण्डारी, दीपक बोहरा ए, दीपक बोहरा बी, उत्तम थापामगर, विपिन रावल, तिलकराज भण्डारी र आकाश चन्द छन् ।नेपालले फागुनमा यूएईमा सम्पन्न आईसीसी एसिया यू१९ विश्वकप छनोट प्रतियोगिता जितेको हो । त्यसक्रममा नेपालले फाइनलमा कप्तान देवको शतक र दीपेशको ह्याट्रिकसहित ५ विकेटको जादुगरी प्रदर्शनमा यूएईलाई पराजित गरेको थियो । त्यसयता नेपालले एसीसी यू१९ प्रिमियर कप र एसीसी यू१९ एसिया कपमा खेलिसकेको छ । प्रशिक्षक टमाटाले अगाडि भने, एक वर्षदेखि हामी यही टोलीलाई लिएर खेलिरहेका छौं । त्यसैले तयारीको हिसाबमा भन्नुपर्दा राम्रै भइरहेको छ । साता दिनअघि नै जानु प्लस प्वाइन्ट हो ।"
नेपालले तीन टेस्ट राष्ट्रसँग खेल्ने,"ट्वान्टी२० विश्वकपको समूह विभाजनसमूह ए ः भारत, पाकिस्तान, आयरल्यान्ड, क्यानडा र अमेरिका समूह बी ः इंग्ल्यान्ड, अस्ट्रेलिया, स्कटल्यान्ड, ओमान र नामिबियासमूह सी ः वेस्ट इन्डिज, न्युजिल्यान्ड, अफगानिस्तान, पपुवा न्युगिनी र युगान्डासमूह डी ः दक्षिण अफ्रिका, श्रीलंका, बंगलादेश, नेदरल्यान्ड्स, नेपालनेपालको खेलजुन ४, डालासमा नेदरल्यान्ड्सविरुद्ध जुन ११ फ्लोरिडामा श्रीलंकाविरुद्धजुन १४ सेन्ट भिन्सेन्टमा दक्षिण अफ्रिकाविरुद्धजुन १६ सेन्ट भिन्सेन्टमा बंगलादेशविरुद्ध"
एनएसएलले छाडेका संकेतहरू,"स्वदेशी भर्सेस विदेशीयसपल्ट कुल ४० खेल भए । त्यसमध्ये ३६ खेल लिग चरणका थिए । बाँकी फाइनल र प्लेअफको खेल । प्रत्येक खेलपछि प्लेयर अफ द म्याच दिइयो, चालिसै वटा । त्यसमा २० स्वदेशी खेलाडीले पाए, २० विदेशी खेलाडीले । यसमा भयो बराबरी । यसपल्ट कुल ८० गोल भए । यसरी ४० खेलमा ठ्याक्कै दुईको औसतमा गोल भएको छ । पहिलो संस्करणका २५ खेलमा ५८ गोल भएको थियो । त्यसको औसत रह्यो २३२ । भनेपछि यसपल्ट केही कम गोल भयो । ती पुराना ५८ गोलमा ३२ स्वदेशी खेलाडीको थियो भने २६ विदेशीको । यसपल्ट अलि धेरै फरक भयो । अहिलेका ८० गोलमध्ये २४ मात्रै स्वदेशीको नाममा रह्यो, बाँकी ५६ गोल विदेशीले नै गरे । दुवै संस्करणमा गरेर १ सय ३८ गोल भएका छन् । त्यसमा ५६ नेपालीको रह्यो भने ८२ विदेशीको । गोल गर्ने मामिलामा टिमहरू अत्यधिक विदेशी खेलाडीमा भर पर्नु कतिसम्म ठीक छ त ? यसले समग्रमा नेपाली फुटबललाई फाइदा गर्छ कि गर्दैन ? इलामका प्रशिक्षक मेघराज केसीले सुरुमै भनेका थिए, यसपल्टको एनएसएलमा निर्णायक हुने भनेकै विदेशी खेलाडीको प्रदर्शनले हो । भयो त्यस्तै । उनले त्यतिबेला यस्तो भनेका थिए, यही मौकामा नेपाली खेलाडीले सिक्ने अवसर पाउँछन् । चितवनका प्रशिक्षक मेहराज उद्दिनको भनाइ पनि यहाँनिर ठीक हुनसक्छ । उनी भन्थे, जति धेरै विदेशी खेलाडी आयो, जति धेरै राम्रा विदेशी खेलाडी आयो, नेपाली फुटबललाई त्यति राम्रो हो । प्रतियोगिताको खास रौनक भने लिग चरणपछि देखियो । जुन स्वाभाविक पनि हो । लिग चरणपछि ४ खेल भए फाइनलसहित । त्यसमा १५ गोल भयो । फेरिर ललितपुर कप्तान अनन्तकै शब्दमा भन्दा लिग चरण र प्लेअफमा खेल्दा खेलाडीको मानसिकता नै फरक हुन्छ । यो चरणमा ह्वात्तै गोलसंख्या बढ्यो, ३७५ को औसतले । ती १५ गोलमध्ये ४ मात्रै स्वदेशी खेलाडीको नाममा रह्यो, बाँकी ११ गोल त विदेशी खेलाडीले नै गरे । त्यसमा पनि इमो इजिकेल एक्लैले ५ गोल गरे । केकस्तो फरक छ त स्वदेशी र विदेशी खेलाडीमा ? पुरानो समयमा हरि खड्काले बारम्बार एउटै गुनासो गर्थे, आफूभन्दा राम्रा खेलाडीसँग वा विरुद्ध खेल्न नपाएकोमा । उनी भन्थे, खेलाडीको स्तर बढाउन आफ्नै सहकर्मी वा प्रतिद्वन्द्वी खेलाडीको प्रदर्शन उच्च हुनुपर्छ । के यो एनएसएल२ ले पूरा गरेको छ त ? यसपल्टको प्रतियोगिता राम्रै चल्यो, यसमा दुईमत छैन । बाँकी यो भने रह्यो, ३६० डिग्रीको दृष्टिकोण बनाएर पूरा प्रतियोगिताको एकपल्ट समीक्षा गर्ने कि ?"
गलकोट च्याम्पियन,"(बागलुङ)गलकोट नगरपालिकाले खुला पुरुष भलिबल प्रतियोगिताको उपाधि जितेको छ । शुक्रबार धौलागिरि बहुमुखी क्याम्पसको कोर्टमा दर्शकको बाक्लो उपस्थितिबीच गलकोटले ताराखोला गाउँपालिकालाई लगातार तीन सेटमा २५२०, २५२२, २५२२ ले पराजित गरेको हो । गलकोटले १ लाख ५५ हजार ५ सय ५५ रुपैयाँ र ताराखोलाले १ लाख १ हजार १ सय ११ रुपैयाँ पुरस्कार जित्नेछ । गलकोटका सूर्य बिक सर्वोकृष्ट खेलाडी भए । उत्कृष्ट सर्भर ताराखोलाका माइकल खत्री, उत्कृष्ट सेटरमा गलकोटका मीन सुनार, उत्कृष्ट स्पाइकर गलकोटका सन्तोष बिक, उत्कृष्ट ब्लकर गलकोटकै रोशन पर्तेल र उत्कृष्ट डिफेन्डर ढोरपाटन नगरपालिकका अर्जुन छन्त्याल चुनिए भए । उनीहरूले पनि नगद पुरस्कार पाउने छन् ।बागलुङ उद्योग वाणिज्य संघद्वारा सातौं बागलुङ महोत्सवमा अवसरमा आयोजित भलिबल प्रतियोगिताका विजेतालाई शनिबार महोत्सव समापनमा पुरस्कृत गरिनेछ ।"
खेलकुदमा चिनियाँ प्रतिनिधिको भेटघाट,काठमाडौं (कास) चीनको चेचियाङ प्रान्तका खेलकुद प्रतिनिधिहरूले शुक्रबार नेपाल ओलम्पिक कमिटीका पदाधिकारीहरूसँग भेटका क्रममा खेलकुद मा सहयोग र सहकार्यको आदानप्रदान गर्नेबारे छलफल गरेका छन् । चेचियाङ प्राप्तको प्रमुख सहर हाङचाउले हालै मात्र एसियाली खेलकुद आयोजना गरेको थियो । सातदोबाटोस्थित एनओसी मुख्यालयमा भएको भेटघाटमा कमिटीका अध्यक्ष जीवनराम श्रेष्ठले हाङचाउले सफलतापूर्वक एसियाली खेलकुद आयोजना गरेकामा धन्यवाद व्यक्त गर्दै चीनले नेपाली खेलकुदको विकासमा लामो समयदेखि सहयोग गर्दै आएको बताए । चिनियाँ प्रतिनिधिमण्डलका प्रमुख चेङ याउले एसियाली खेलकुदमा नेपालको उत्साहबर्द्धक सहभागिताका लागि धन्यवाद व्यक्त गरे । उक्त एसियाडमा नेपालले एक रजत र एक कांस्य पदक जितेको थियो । याउ हाङचाउ एसियाली खेलकुद आयोजना कमिटीका उपसचिव हुन् । चेचियाङ प्रान्तका खेलकुद ब्युरोका निर्देशक याउले दुई पक्षबीच प्रतियोगिता र प्रशिक्षणका लागि खेलाडी आदानप्रदान गर्ने प्रस्ताव पनि राखे । उनले आफूहरू नेपालमा ड्रागनबोट खेलको प्रवर्द्धन र विकास गर्न तत्पर रहेको बताए । सोही चिनियाँ प्रतिनिधिमण्डलले राष्ट्रिय खेलकुद परिषदका सदस्यसचिव टंकलाल घिसिङसँग भेट गरेको थियो । निश्चित खेलमा दुई देशबीच सहकार्य गरिनेबारे छलफल भएको थयो । चिनियाँ प्रतिनिधिमण्डलमा चेचियाङ कलेज अफ स्पोर्टसका डिन मेङ ग्वालियाङसहित विभिन्न क्षेत्रका खेलकुद विज्ञहरू रहेको थियो ।
कुसुन्ती कप फुटबल हुने,काठमाडौं (कास) कुसुन्ती युवा क्लब र वडास्तरीय युवा क्लको ललितपुर१३ को संयुक्त आयोजनामा प्रथम कुसुन्ती मेयर कप भेट्रान फुटबल प्रतियोगिता हुने भएको छ । जावलाखेल मैदानमा पुस २४ देखि २८ सम्म हुने प्रतियोगितामा कम्तीमा ३२ टिमले भाग लिने क्लबका अध्यक्ष नीरज खड्काले शुक्रबार पत्रकार सम्मेलनमा जानकारी गराए । नकआउटका आधारमा हुने प्रतियोगिताका लागि ४० वर्षमाथि खेलाडीले मात्र भाग लिन पाउनेछन् । प्रतियोगिता विजेताले १ लाख ५० हजार र उपविजेताले ७५ हजार रुपैयाा पुरस्कार पाउनेछन् । विधागत उत्कृष्ट खेलाडीलाई ५ हजार र माउन्टेन फ्लाइटको टिकट प्रदान गरिने जनाएको छ ।
मनमा खोपिएका नामहरू,"केही रोज्नु, तर त्यो प्राप्ति नहुँदा छट्पटिनु मान्छेको स्वभावै हो । दृष्टिमा प्रेम, मनमा प्रेम राखेरै प्रेम खोज्ने हो । प्रेम बुझ्न थालेदेखि नै मैले यसको स्पर्श खोज्न थालेको हुँ ।ल ल ल२०२० साल । कक्षा ८ पढ्दापढ्दै मैले प्रेमकै सम्मोहनमा परेर मभन्दा कान्छी, ७ कक्षा पढ्दै गरेकी एक केटीेलाई मनभित्र सजाएर आँखाले स्पर्श गर्न थालेको याद आइरहन्छ । कालीकाली अनुहारकी, व्यवहारमा सोझी ! आँखाले रोजेकी सुलोचनासँग एकतर्फी हेराइमा प्रेम गरें । स्कुलमा पनि आँखा उनैतिर, बाटोमा पनि नजर उनैतिर ! म त प्रेममा पागल झैं भएको थिएँ । घरमा उनी आउँदा स्वर्ग खुलेजस्तो, उनले मेरो काममा साथ दिँदा संसारकै ठूलो सुख पाएजस्तो ! हामीबीच अप्रत्यक्ष र मौन प्रेम बस्यो । नबोलीकनै, नभनीकनै आशयआशयमै हामीले दुईबीच प्रेमप्रसंग साटिरह्यौं अर्थात् निमग्न भई दुईलाई आत्मसात् गरिरह्यौं । दिन दुगुणा, रात चौगुणा हुँदै प्रेम झाँगिन थाल्यो । स्पर्शस्पर्शमा मलाई सुलोचना भएजस्तै, उनीलाई पनि सायद मोहन भयो । धेरै वर्षसम्म यस्तै गतिमतिमा हामी प्रणयसूत्रमा बाँधिइरहेका यात्रीझैं भयौं । केही वर्षपछि, एक दिन उनी अत्तालिएर मकहाँ आइन् र भनिन्, घरबाट मेरो विवाह गरिदिने रे ! जवाफमा मैले केही भरोसालाग्दो कुरा गर्न सकिनँ । केही महिनापछि उनको विवाह भयो । जन्ती जाने दिन छल्न म काठमाडौं गएँ, सिनेमा हेरें र मनलाई थुम्थुम्याएँ । एउटा प्रेम यसैगरी हराएर गयो । ल ल लकिशोर श्रेष्ठ त्यसताका मेरा भरपर्दा मित्र थिए । करिब ५० वर्षअघि उनले मेरो दुःखमा साथ दिएका थिए । ऊबेला उनले मलाई दिएका भरोसाका क्षण बिर्सिपठाउन गाह्रो छ । ५ दशकअघिको कुनै एक चिसो दिन, किशोर र म लहैलहैमै दार्जिलिङतिर लागेको सम्झना छ । हामीलाई कार्यक्रमको निम्तो थिएन, तर निम्तो पाएका साहित्यकारसँगै गएका थियौं बसमा । त्यसताका म उग्रवादी कम्युनिस्ट केटो ! व्यवहार उति याद नभएको ! मेरो जागिर थिएन, किशोरकै भरमा दार्जिलिङ पुगें । केही दिन दार्जिलिङ बसियो, घुमियो र गोष्ठीमा सामेल भइयो । पुग्दो रकम बोकेको थिएन किशोरले, पछि बेखर्ची भयौं । किशोरका एक जना मित्र रहेछन् खरसाङको सेन्टमेरिज हिलमा । उनलाई खोज्दै सेन्टमेरिज हिल पुग्यौं र पीयूष गुरुङको घर पत्ता लगायौं । त्यस घरमा सलोनी गुरुङसँग पनि परिचय भयो । हामीलाई फर्किनु थियो, बाटोखर्चकै लागि त्यहाँ पुगेको किशोरले बताए । उनीहरूसँग पनि भारु ५० मात्रै रहेछ । सो रकम प्राप्त भयो । हामी त्यहाँबाट फर्कियौं । नेपाल फर्केको केही दिनपछि सलोनीको एउटा चिठी प्राप्त भयो । त्यो पत्रमा सञ्चोबिसञ्चो सोधिपठाइएको थियो । र, प्रेमप्रसंगले वशिभूत भई लेखिएको थियो त्यो । सलोनीको प्रेमपत्रमा मप्रति भावनात्मक सम्बन्ध जोड्न चाहेका अनेकौं प्रसंग थिए । मैले मनैमनमा खरसाङ र सलोनी खोजेको थिएँ । ल ल लराँको ले बनेपामा कविगोष्ठी आयोजना गर्न खोजेको थियो, तर प्रशासनले हामीलाई उग्रवादी सम्झियो र कार्यक्रम गर्न दिएन । हामी काठमाडौं भाग्यौं । त्यसैताका काठमाडौंको एउटा अंग्रेजी बोर्डिङ स्कुलमा शिक्षक छँदा मैले प्रेम कता पाइन्छ, खोजें । पद्मा मिसलाई मनमा राखें । काठमाडौंकी नेवार्नी केटी, सीधा र सरल खालकी ! विद्यालयबाट डेरातिर जाँदा उनी सँगसँगै जान्थें । उनी किलागलतिरकी, म इटुम्बहालको डेरावाल ! मनमनमा प्रेम रह्यो, उनको पनि त्यस्तै होला । प्रेम छाम्न सकिनँ ! प्रेमलाई आधारभूत योजनामा राखेर के गर्ने हो ? सोको कार्यक्रम नै बनाउन सकिनँ । सायद उनी पनि यस्तै सोच्दी होलिन् । केही महिनासम्म हामीबीच मौनप्रेम रहिरह्यो । उनी पनि बताउन नसक्ने, म पनि बताउने साहस गर्न नसक्ने । स्कुलबाट बिदा लिएपछि हाम्रो भेटघाट पातलिँदै गयो । हामीबीच प्रेम थियो । तर, त्यो अव्यक्त प्रेम कस्तो निमुखा र निर्धो हुँदोरहेछ यो मैले बुझेजस्तै सायद पद्माजीले पनि बुझिन् । हाम्रो मनैमनको अव्यक्त प्रेम पनि उनीबाट टाढा भएपछि टुट्यो । ल ल लक्याम्पस पढ्दाताका शान्ति ले हो कि मैले उनलाई पछ्याएँ, थाहै भएन । सँगै पढ्थ्यौं हामी । क्याम्पसकी सहपाठी शान्ति कोठामा आउँथिन्, नबुझेको सोध्थिन्, पाठयोजना सार्थिन् । अनायास मनमा राखेको थिएँ उनलाई, तर प्रेम साटासाट प्रकट रूपमा हुन पाएन । सम्झिन्छु, सुलोचनाले मसँग अप्ठ्यारोमा र अन्जानमै प्रेम गरिन् । कक्षा ८ तिर पढ्दाको कुरो, ससाना कुरामा रमाउने, ससाना काम गर्न पाउँदा खुसीले प्रफुल्लित हुने खालको स्वभाव थियो मेरो । तीनधारा, बनेपाको ऐतिहासिक थलो ! बीचमा थिए दुइटा सेल पसल, जहाँ आलुतरकारी र भटमास बेच्ने गरिन्थ्यो । भक्ति दिदीको र बिसलाल बाका ती पसलबाट उसिनेको आलु र भटमास किन्न सुलोचनालाई अह्राउँथें म । उनी सहर्ष खुसीले किनेर ल्याउँथिन् । म मख्ख परेर प्रेममा झुलेको जस्तो, फुलेको जस्तो, प्रेम साटासाट भएजस्तो महसुस गर्थें र सुलोचनालाई मनैमनमा कैद गर्थें । त्यो बेलाको मेरो बाल्यकालमा झुलेको प्रेम मनैमनमा राखेर सुलोचनालाई हेरिरहन्छु आजपर्यन्त उनलाई खोजिरहन्छु भुलेर फेरि यतैकतै आउँछिन् कि ? हेरिरहन्छु । किनभने त्यो मेरो पहिलो र बाल्यकालको सम्झनामा रहिरहने एउटा गाढा प्रेम थियो । ल ल लशिक्षण पेसा गर्दागर्दै जिल्लाबाट निष्कासनमा परेपछि सेवा खोज्दै, बाँच्ने सहारा कता छ ? हेर्दै भौंतारिइरहँदा एउटा निजी क्षेत्रबाट सञ्चालित बोर्डिङ स्कुलको शिक्षक भएको घटना स्मरणमा आइरहन्छ । त्यसै विद्यालयकी एक शिक्षिका मेरो सहयोगी मित्र बनिन् । सधैंजसो सँगै हिँड्ने, स्कुलमा भेटिइरहने पद्मा मेरो आँखा र मनमा बसिन् । मेरो कमजोरी हो या सोझोपन ! मैले खुलेर उनीसँग भावना पोख्नै सकिनँ । वर्षौं हिँडियो पद्मा र म सँगै । मनमा प्रेम थियो, तर व्यक्त नहुँदा मनमै थन्कियो । सलोनीले त प्रेमपत्र लेखेरै प्रस्ताव राखेकी थिइन् के म तपाईंसँग प्रेम गर्न सक्छु ? बोधोजस्तो, तर स्पष्टभाषामा व्यक्तिएको उक्त प्रेमपत्रले मलाई झक्झक्याई मात्रै दिएन, म पनि प्रेमपत्रको उत्तर लेख्न बाध्य भएँ । उनले प्रश्न गरेकी थिइन् १) यति टाढा भारतबाट नेपालमा मेरो प्रेम प्रस्ताव स्वीकृत होलान् या नहोला ? २) म क्रिश्चियन, तपाईं सायद हिन्दु ! हाम्रोबीच सम्बन्ध सधैं रहला कि नरहला ? ३) म गरिबकी छोरी तपाईं (सायद) धनीको छोरा ! के हाम्रो प्रेम सम्बन्ध हुन सक्छ कि सक्तैन ? यस्तैयस्तै प्रश्नहरू थिए उनको चिठीमा । गरिबकी छोरी भनेकाले उनीप्रति श्रद्धा जाग्यो र प्रतिउत्तरमा प्रेम सम्भव छ लेखिपठाएँ । उनी केही महिनापछि काठमाडौं आइन् । हाम्रो भेट भयो । उनले चर्च पुगेर विवाह गर्ने प्रस्ताव राखिन् । उनले मान्ने धर्मप्रति मेरो बेहद् सम्मान थियो नै, तर धर्मईश्वरप्रति कुनै आस्था थिएन । मैले त्यो प्रस्ताव स्वीकार्न सकिनँ । त्यो प्रेममा पनि म असफल भएँ । ल ल लशान्तिसँग पनि अव्यक्त प्रेम मा केही वर्ष रुमल्लियौं । अव्यक्त भावना साटासाटजस्तो साथीसाथी मात्रै भयौं । महिलाप्रति पुरुषको हेराइ, पुरुषप्रति महिलाको हेराइ व्यक्त भए पनि, व्यक्त नभए पनि प्रेममय भई जाँदोरहेछ । सम्झनामा रहेका प्रेमप्रसंग र प्रेममय वातावरणमा झुलेका सपना जेजस्ता भए पनि सम्झिरहन मन पर्छ । सानो छँदाको प्रेममा कस्तो चोखो भावना थियो ? मैले सुलोचनाको मुहारमा अहिलेसम्मै खोजिरहें । सलोनीको चिठीका हरफहरफमा सोधिएका प्रेमका प्रश्न मनमै छन्, झन् ताजा हुँदै छन् । उनी खरसाङको डाँडो (सेन्टमेरी हिल) को कुन कुनातिर अल्झेर दुःख बिसाउँदै छिन् ? उनलाई मनमै राखेर हेरिरहें कता छिन् ? पद्मासँगको यात्रामा मनभित्रका प्रेमप्रसंग कता गएर अल्झिरहेछन् ? तिनलाई सजाइराखें । शान्तिसँग पनि कुदें, भावनामा प्रेम साँचेर ! कता लुकेर बसेका छन् मेरो ती प्रेमप्रसंग ? कहिलेकाहीँ ती दिन प्रेम भएर दुख्दा रहेछन् । प्रेममा हारेको मजस्तो मान्छेलाई मेरा मित्र निनुले भारतीसँग प्रेम जोड्न लगाए र विवाहको सुन्दर प्रेममय आकृतिमा सम्मोहित तुल्याइदिए ।"
सिमानाका 'तकलिफ,"सिमानामा आजकल तकलिफ छ । यस्तो तकलिफ बोकेर भए पनि मानिस वारपार गरिरहेका छन् । नागरिकता र आधारकार्ड नभएकाहरूले आउजाउ गर्न असहज बाटो प्रयोग गर्नुपर्ने हुन्छ । नेपालतर्फ सशस्त्र प्रहरी बल र भारततर्फ सीमा सुरक्षा बलले पहरेदार गरिरहेका छन् । पूर्वको सिमाना काँकरभिट्टाबाट वारपार गर्ने जोकोहीले पनि आजकल सकस व्यहोर्नुपर्छ । सिमानामा भय, त्रास र असहजता मिसिएको छ । तर, केही वर्ष अघिसम्म यस्तो थिएन । आवतजावत सहज थियो, सामाजिक सम्बन्धमा खासै दरार थिएन । यता र उताका नातेदार, साथसम्बन्ध र आउजाउ बेरोकटोक थियो । दशगजा वारिपट्टिको गाउँमा हुर्केका कारण पारि बङ्गालतिरको साथसम्बन्ध, चालचलन, सामाजिकसांस्कृतिक सम्बन्धमा रुचि हुनु स्वाभाविकै हो । त्यसैले यसपटक उत्तरबङ्गालको पश्चिम भेगका बिहारसँग जोडिएका बङ्गाली गाउँ घुम्ने र मानिससँग गफ गर्ने योजना थियो । ती गाउँ घुम्न झोलामा एक जोडी लुगा र केही भारु पैसा बोकेर निस्के पुग्थ्यो । तर, हेर्दाहेर्दै सिमानामा अनेकौं तगारा आइसकेका थिए, त्यसलाई छिचोलेर मात्रै मेचीपारि पुगिन्थ्यो । कुनै समय सहज आवतजावत गरेर सिमानामा हुर्केका मजस्ता कैयौंलाई असहज महसुस हुन थालेको थियो । मेची पुल सकिनेबित्तिकै भारतीय अर्धसुरक्षा बल एसएसबीको पोस्ट आउँछ । केही समयको सकस व्यहोरेपछि सिमानापारिको पानीट्यांकी बजार पुगिन्छ । सीमावारिका नेपालीको किनमेल केन्द्र हो पानीट्यांकी । त्यहाँबाट बस चढेको एक घण्टामा घोजपुकुर भन्ने सानो गाउँ पुगिन्छ । दुधगेट, बतासी, अधिकारीजस्ता ससाना गाउँलाई बीचमा चिरेर बस अगाडि बढ्छ । दूधगेट र बतासी पुगेपछि यिनै गाउँमा बितेका मेरो बाल्यकालका दिन मानसपटलमा किरिङमिरिङ भएर खेल्न थाल्छन् । मेरा बा वारिपारि गरिरहने व्यापारी थिए । त्यही क्रममा उनले त्यहाँ मित लगाएका थिए । उताको खानपान र रहनसहनसँग मीतबाको परिवारले मलाई अभ्यस्त बनाएको थियो । मेची खोलाले कोरेको सिमानालाई मीतबाको वात्सल्यले धूमिल बनाइदिन्थ्यो । तिनै गाउँमा बिताएका दिन सम्झिँदै म त्यस दिन दार्जिलिङ जिल्लाको सम्भवतः पुछारको गाउँ घोजपुकुर पुगेको थिएँ । विश्वकर्मा पूजा सकिएर गणेश चतुर्थी सुरु भएको थियो । पूजाका लागि बनाइएका पण्डालहरू यथावत् थिए । बङ्गाली कालिगडीको भव्यता ती पण्डालको बनावटमा देखिन्थ्यो । विश्वकर्मा पूजा र गणेश चतुर्थीको कारण बजारहरू चलायमान थिए । पछिल्लो समय भारतमा धार्मिक अनुष्ठानहरू बडोत्तरी भएका छन् । हिन्दुत्वको रसायन समाजमा प्रभाव पार्न थालेको देखिन्छ । आफ्नै छुट्टै भाषा, संस्कृति र पहिचान बनाएका बङ्गाली गाउँहरूमा समेत बेपर्वाह बजिरहेका योगी र मोदीका भाषणले त्यो प्रमाणित गर्दै थियो । नयाँ भारत बनाउने राजनीतिक अठोट लिएका प्रधानमन्त्री मोदीको धर्ममा आधारित राजनीतिले सामाजिक ध्रुवीकरणसमेत देखिन्छ । केही समयअघि नयाँदिल्लीमा सम्पन्न जी२० को शिखर सम्मेलनको सफलता बाट उनी थप हौसिएका छन् । धार्मिक अन्धतामा पुँजीको पराक्रम मिसिएपछि उनको राजनीतिक अभीष्टलाई थप बल पुगेको छ । उताको धर्मकेन्द्रित राजनीतिको प्रभाव यता पनि देखिन थालेको छ । त्यो कतै प्रकट रूपमा छ भने कतै सुषुप्त अवस्थामा । एक थरीले हाम्रो संविधानले स्वीकार गरेको संघीयता, धर्मनिरपेक्षता, गणतन्त्र नै आजको बेथितिको जग हो भन्ने भाष्य प्रमाणित गर्न खोज्दै छन् । धर्म र राजासँग त्यसलाई जबर्जस्त जोडेर कोकोहोलो मच्चिरहेको छ । बिस्तारै समाजसमेत ध्रुवीकृत हुँदै छ । सिमानापारि र वारि उठेका हिन्दु राजनीतिको नारा सारमा खासै फरक छैनन् । उनीहरू मूलतः विगतको गौरवगाथा गर्दै वर्तमान समय विकृत भएको प्रमाणित गर्न लागिरहेका छन् । नजानिँदो तरिकाले उताको हावाले यता पनि हलचल मच्चाउँदै छ । सिमानाका सामाजिक, सांस्कृतिक सम्वन्धका विविध आयाम पछिपछि र धर्मकेन्द्रित राजनीति अघि हुँदै छ । तर, आम मान्छेका दुःख भने उस्तै छन् । भुइँ तहबाट उठाउनुपर्ने विषयको सूची लामो हुन सक्छ । त्यसमा कसैको जाँगर र रुचि देखिँदैन, भएकाहरूलाई खासै कसैले महत्त्व दिँदैनन् । यस्ता विषय उठान गर्नुपर्ने स्थानीय पत्रकारितालाई लोकरिझ्याइँको राजनीतिले छोपेको छ । सिमानाका दुवैतर्फ उभिएका सशस्त्र बलका सिपाहीहरूले धार्मिक अन्धतालाई रोक्ने सामर्थ्य राख्दैनन् र त्यो उनीहरूको प्राथमिकतामा पर्दैन । उनीहरूको खानतलासीमा आम मान्छे पर्ने गर्छन् । ती सबै पार गर्दै म त्यस दिन बङ्गालको अन्तिम गाउँ र बिहारको पहिलो गाउँ नजिकै रहेको घोजपुकुर पुगेको थिएँ । जानपहिचान कोही थिएन । तर, उताका मानिसहरूले बुझ्ने गरी बोल्ने सामर्थ्य मसँग भने थियो । मानिसको जीवनलाई एक संयोग मान्ने हो भने त्यहाँ पनि एउटा संयोग भयो । उत्तरबङ्ग कृषि विश्वविद्यालयको कलेजको गेटमा भेटिए रतिस बर्मन । बर्मनले सुरुमा आफूलाई बङ्गाली बाबु को परिचय दिए । तर, उनी खासमा कोच रहेछन् । जात छुपाउन के आवश्यक पर्यो ? कोच भन्यो भने राम्रो रूपले हेर्दैन त्यही भएर बङ्गाली भन्यो कसैले केही सोध्दैन, उनले भनेका थिए । सोह्रौं शताब्दीमा कोच राज्यको वैभवता उच्चतम तहमा पुगेको थियो । आजको आसामको पूर्वी भाग, उत्तर बङ्गाल, दिनाजपुर, कुच बिहार र नेपालको झापा, मोरङको र दूधकोशी क्षेत्रको पूर्वसम्म कोच राजा नरनारायणको शासन थियो भन्ने विषय अध्येता पानीलाल राजवंशीले आफ्नो पुस्तक कोच (राजवंशी) को छोटो ऐतिहासिक परिचय मा लेखेका छन् । तिनै राजा नरनारायणका सैनिक कमान्डर इन चिफ चिलारायको सौर्य लाई आज पनि भारत र नेपालका कोच राजवंशीहरूले प्राधिकार मान्ने गरेका छन् । कोच र राजवंशी एकै हुन् भन्ने उनीहरूको दाबी छ । त्यसैले ग्रेटर कोच राज्यको पक्षमा निरन्तर वकालत गरिरहेका छन् । उत्तर बङ्गाल, बिहार र असमको राजनीतिलाई कोच राज्यको मागले कहिलेकाहीँ तताउने गर्छ ।रिक्सा चालक बर्मनले आफू क्षत्रीय राजवंशी भएको दलिल पेस गरे । नेपाल आइजाई गरिरहने वर्मनले नेपाली बुझ्दा रहेछन् । सानोतिनो व्यवसायमा अल्झेका उनलाई कोभिडको लहरले रिक्सा चालक बनाइदिएको रहेछ । मेरो दुई दिनको टुर गाइड बनेका उनले खोरीबारी, घोजपुकुर, बुर्रागन्ज, पानीशाली, मैनागुडी, चक्रमारी, अधिकारी गाउँहरू घुमाए । यी गाउँहरू खासमा कोच राजवंशीहरूको बाहुल्यता भएको क्षेत्र हो । घुम्दाघुम्दै रिक्सा चालक बर्मनले नेपाली काँटका घरहरू भएको गाउँ पुर्याए । लिम्बू, तामाङ र बाहुन गरी जम्मा सात घर भन्नु नै नेपाली बस्ती थियो । खोरीबारी गाउँको सोनाचाँदी चियाकमानमा पचास वर्षअघि काम गर्न असम हुँदै त्यहाँ आएकाहरूकै सन्तान उनीहरू थिए । शिक्षकको जागिरबाट रिटायर्ड भएका हरिबहादुर लिम्बूले मसँग गफिन खासै रुचि देखाएनन् । नेपालसँगको सम्बन्धको विषयमा प्रश्न गर्दा उनी टकटकिए । उनले भने, हामीलाई उताको विषयमा खासै चासो छैन । मेरो उपस्थिति उनको लागि असुरक्षाको संकेत थियो । उनको मनोभावले त्यही भनिरहेको थियो । नेपालीपनको भाव दिमागमा सजिएको थियो । हरिबहादुरसँगको भेट सुखद हुनेमा म विश्वस्त थिएँ । तर, उनीसँगको संवाद पछि म खुत्रुक्कै भएँ । हरिबहादुरको व्यवहारबाट म निराश थिएँ । तर, दोलालजोतमा भेटिएका कोच बाबुहरूले मेरो निराशालाई आशामा परिणत गरिदिए । ग्रेटर कोच बिहार एसोसिएसनका कोच बाबुहरूले मेरो गफ गर्ने उत्कट चाहना पूरा गरिदिए । ग्रेटर कोच बिहारको माग गर्दै भोकहडतालमा बसेमध्ये चित्त राय, अनिल बर्मन र विसु बर्मनको मृत्यु भएको थियो । सेप्टेम्बर महिनाको २० तारिख उनीहरूको स्मृति दिवस रहेछ । बङ्गाली गाउँबीच बाँसझ्याङमुनि सेतो कागजमा तिनै सहिदको नाम लेखेर राखिएको थियो । उनीहरूको सम्झनामा कोच बाबुहरू सानो सभा गर्न व्यस्त थिए । ग्रेटर कोच बिहार आञ्चलिक कमिटीका सचिव जोगेन सिंह वर्मनले भने, हिन्दी, अङ्ग्रेजी, बङ्गाली भाषाका कारण क्षेत्रीयस्तरका भाषा संस्कृति लोप हुन लागेको छ । आफ्नो जातीय भाषा संरक्षण गर्न छुट्टै राज्यको माग उनीहरूको थियो । बङ्गाल, असम र बिहार राज्यले आफूहरूलाई छुट्टै पहिचान दिनुपर्ने उनीहरूले संवादका क्रममा भनेका थिए । तर, राजनीतिक कदम द्विविधाग्रस्त थियो । सीमान्तको आवाज उठाउने र राज्यसँग लड्ने विषय एकातिर र राजनीतिक झुकाव अर्कातिर थिए । विधानसभाको चुनावमा उनीहरूको समर्थन हिन्दु अतिवादी भारतीय जनता पार्टीलाई थियो । हिन्दु राष्ट्रवादको जगमा उदय भएको बीजेपीले सीमान्तहरूको मुद्दालाई सम्बोधन गर्छ भन्नु आफैंमा उदेकलाग्दो विषय थियो । गोर्खाल्यान्ड र ग्रेटर कुच बिहार समर्थकको एउटै भाव थियो । दुवै भाषिक समूह बीजेपीबाट पहिचानजनित जातीय राज्य पाउनेमा विश्वस्त थिए । तर, बीजेपी दुवैलाई बङ्गालको सत्ता चढ्ने भर्याङ बनाउँदै थियो । भर्खरै सम्पन्न बङ्गाल विधानसभाको निर्वाचनमा कमलको फूलबाट कोच नेता अनन्त राय निर्वाचित भएका थिए ।यताका राजवंशीसँगको सम्बन्ध पहिला झैं प्रगाढ नरहेको कोचहरूको कथन थियो । माघीपूर्णीको चिलाराय स्मृति दिवस, वैशाखको सिरुवा पावनी पर्व, भाका दिवसमा कहिलेकाहीँ आउजाउ भए पनि त्यो अब पातलिएको उनीहरूको कथन थियो । पारिवारिक तहमै साथसम्बन्ध हुने क्रम घट्दो छ । विवाहबारी तथा सामाजिक सम्बन्ध टुट्दै गएको छ । घोजपुकुरमा भेटिएका दुई फरक समुदायका प्रतिनिधि हरिबहादुर लिम्बू र जोगेनसिंह बर्मनको साझा बुझाइ छ । सिमाना वारपारको सम्बन्धमा दरार उत्पन्न हुँदै छ । कुनै बेला विवाह, मलामी, जन्ती, उत्सवहरूमा बाक्लो भेटघाट गर्नेहरू पनि बिस्तारै आउजाउ गर्न छाड्दै छन् । जति सिमानामा तकलिफहरू बढ्दै जान्छन्, उति नै जटिलता थपिँदै जान्छन् ।"
"जोर पाइला, हजारौं माइल","भाषाप्रयोग चारखुट्टे प्राणी हिँड्ने क्रममा जमिनमा उसले खुट्टा बिसाउँदा त्यसको दबाब काँध, छाती र पेटमा बाँडिन्छ । त्यसैले उनीहरूको हिँडाइ र सास फेराइमा सामञ्जस्यता आवश्यक पर्छ । उनीहरू एक पाइलामा एक पटक मात्रै श्वास लिन्छन् । हिँड्दा पाचन प्रणालीका सबै अंग डायफ्राममा आएर ठोकिने भएकाले छिटोछिटो श्वास लिन सम्भव हुँदैन । तर, मान्छेले भने दौडँदासमेत छिटोछिटो श्वास लिन सक्छ । श्वासप्रश्वास प्रक्रियामा यो सन्तुलनका कारण उसको ध्वनिमा लचकता हुन्छ । हाम्रा नानीहरूमा पनि हिँडाइ र बोलाइ लगभग एकै समयमा आरम्भ हुन्छ । यसलाई मध्यनजर गरे थाहा हुन्छ मौखिक भाषाका लागि आवश्यक शरीर संरचनाको विकास हुन दुईखुट्टे चाल आवश्यक थियो । निःसन्देह लुसी र उसको प्रजातिको चाल यसमा आरम्भिक कदम थियो । मुक्त हातमार्फत गरिएका आरम्भिक इसाराहरूले पनि मौखिक भाषाको विकासमा सहयोग भयो । भाषाको विकास किन भयो ? यो अझै रहस्य र बहसको विषय हो । आवाज र ध्वनिलचकताका अलावा अन्य धेरै विषय जुटेर भाषाको पूर्ण रेसिपी तयार भएको केही लाख वर्ष मात्रै बित्यो । तर, यसको तयारीमा पहिलो पाइला दुई खुट्टे चालकै थियो ।सामाजिक जीवन र आपसी विश्वासअस्ट्रालोपिथेकस मानव जीवास्मासँगै हुँडार, गोही, बाघ, चितुवा जस्ता जनावरका पुर्खाहरूको जीवास्मा पनि भेटिएका छन् । यसले मानव नर्सरी कति जोखिमयुक्त थियो भन्ने झल्को दिन्छ । त्यो परिवेशमा उसको सुस्त गतिले झन् जोखिम बढाएको थियो । यससँग जुध्न उसले सामूहिक एकतामा जोड दिन थाल्यो । अहिले पनि चिम्पान्जी, गोरिल्ला जस्ता प्राइमेट्सहरू यस्तो खतरासँग जुध्न समूहमा गोलबन्द हुन्छन् । सुस्त गतिका कारण अस्ट्रालोपिथेकस लगायतका मानव पुर्खा दौडिएर खतरा टाल्न सक्दैनथे । त्यसैले उनीहरू जनावर सक्रिय हुने साँझ, बिहान र रातको अधिकांश समय रूखैमा बिताउँथे । जोखिम कम भएको मध्याह्नको समयमा मात्रै आहाराको खोजीमा निस्कन्थे । समूहमा गोलबन्द भएर, अग्ला घाँसको बीचबाट मुन्टो उठाएर खतरा नियाल्दै र समूहका अन्य सदस्यलाई त्यसको सूचना प्रवाह गर्दै उनीहरू मैदान चहार्थे । सामूहिक एकताभन्दा अर्को उपाय र हतियार उनीहरूसँग थिएन ।दुई खुट्टामा उभिएर हिँडन थालेपछि उसको अन्य शारीरिक संरचनामा त्यही अनुरूप परिवर्तन देखापर्न थाल्यो । तल्लो पेटलाई टेवा दिने अस्थिपञ्जर (पेल्भिस) सबैभन्दा धेरै परिवर्तन भयो । यसले कोख चौडा र छोटो हुन पुग्यो । यो बनोटले शरीर दुई खुट्टामा उभिएर हिँड्न सक्ने त भयो, तर नवजात शिशुको जन्मलाई यसले अप्ठेरो र जोखिमयुक्त बनाइदियो । औसत १४ घण्टासम्म लम्बिने कठिन प्रसव वेदनासहितको प्रसूतिकर्म अन्य सहयोगीको अभावमा असम्भवप्रायः हुन्छ । लुसीको जीवाष्मा हेर्दा अस्ट्रालोपिथेकस शिशुहरूको जन्म आधुनिक मानवको भन्दा धेरै फरक थिएन । मानिसका लागि नवजात शिसुको जन्म भनेको सुडेनी, धाइआमा, परिवारका सदस्यदेखि इस्टमित्रसमेतको सहयोगमा सम्पन्न हुन सक्ने एक सामाजिक कर्म हो । नवजात शिशुलाई खुवाउन, पियाउन, हिँडडुल गराउन र सुरक्षित राख्न समूहका अन्य सदस्यको साथ अनिवार्य हुन्छ । सहकार्य, सामूहिकता र आपसी विश्वासबिना यो सम्भव हुँदैन । दुई खुट्टामा उभिएर हिँडदा आइपरेको समस्याको समाधानमा मानव पुर्खाले यी गुणहरूको आधार तयार पारेका थिए । चिम्पान्जीलाई नै हेरौं ऊ नवजात शिशुलाई राति जन्म दिन्छे । यो कर्ममा उसलाई कसैले सघाउँदैनन् । जन्मेको केही समयपछि नै बच्चा आमाको जीउमा मज्जाले टाँसिएर बस्छ । ६ महिनासम्म आमाले बच्चालाई साथ छुटाउँदिन र अरू कसैलाई सकेसम्म छुन पनि दिन्न ।जंगली जनावरबाट सिकारको सघन दबाबमा बाँच्ने प्राणीहरूमा प्राकृतिक छनोटले तीव्र शारीरिक तथा मानसिक विकासलाई फेवर गर्छ । अर्थात् फटाफट छिटो हुर्कनु र वंश विस्तार गर्नु उद्विकासको सही रणनीति हुन सक्छ । तर, त्यस्तो दबाब नझेल्ने हात्ती, ह्वेलजस्ता ठूला प्राणी र आधुनिक मानवको वृद्धि प्रक्रिया सुस्त हुन्छ । डिकिका चाइल्ड भनी चिनिने एक अस्ट्रालोपिथेकस बालकमा मस्तिष्कको विकास धीमा देखिएको छ । अर्थात् यो प्रक्रिया ३४ लाख वर्षअघि नै आरम्भ भएको देखाउँछ । यसको अर्थ सानो कद, सुस्त गति र आफू निहत्था हुनुका बाबजुद उनीहरूले जंगली जनावरको दबाबविरुद्घ सुरक्षा कवच बनाइसकेका थिए । त्यो सुरक्षा कवच सामाजिकसामूहिक एकता र सहकार्यभन्दा अर्को हुन सक्ने सम्भावनै थिएन ।मानव पुर्खाको जीवन कठिन थियो । दुई खुट्टामा उभिएर हिँड्दा झन् कठिनाइ थपियो । नयाँ परिवेशमा अभ्यस्त हुनु, आत्मरक्षाका लागि शत्रुसँग भिड्नु, आहारा र बासस्थानका लागि आफ्नैसँग लड्नु कम चुनौतीको विषय थिएन । शत्रुविरुद्ध आफूलाई जोगाउँदै र आफ्नाप्रति समभावको विकास नगरको भए यो यात्रा सम्भव थिएन । सन् १९७० मा रिचार्ड लिकीको समूहले ३४ लाख वर्ष पुरानो मानव तिघ्राको हड्डीको जीवास्मा फेला पार्यो । आजकालका ठूला दुर्घटनामा झैं त्यो तिघ्रा ठनक्कै भाँच्चिएर पनि निको भइसकेको थियो । भाँच्चिएको ठाउँमा नयाँ नरम हड्डी (क्यालस) पलाएको प्रस्ट देखिन्थ्यो । यसको अर्थ ऊ बिसेक भएर आफ्नो औसत आयु बाँचेको थियो । आजको प्रविधि, सुविधा र सामाजिक सम्बन्धको बाक्लो सञ्जालमा समेत कम्तीमा ६ हप्ता ओछ्यानमा थला परिने बिमार उसले समुदायको साथ, सहयोग र समभावबिना पक्कै एक्लै जितेन ।सृष्टिको कोक्रोबाट वामे सर्दै दुई खुट्टामा उभिएर धरती ढाक्नु, त्यो पनि पार गरी चन्द्रमामा पाइला हाल्नु, उन्मुक्त हातले औजारज्यावल चलाउनु, त्यसैका भरमा दुनियाँको नापनक्सा बदल्नु, फुर्सदमा तिनै हातले हारमोनियममा धुन निकाल्नु, चित्र कोर्नु, सञ्चारका लागि मोबाइलको स्क्रिनदेखि कम्प्युटरको किबोर्डमा औंला नचाउनु इत्यादि नितान्त मानवीय कर्मको जगमा हाम्रो दुई गोडा छन् । मानव सभ्यता निर्माणसम्मको हजारौं माइलको लामो यात्रा एक जोर पाइलाबाट भएको थियो ।"
कन्सर्टको सुरमय सवारी,"किथ रिचर्डसको जन्मदिन डिसेम्बरमा पर्छ । यसपल्ट उनी ८० का भए । उनलाई शुभकामना दिनेमध्ये एक रोलिङ स्टोन्सका साथी गायक मिक ज्यागर पनि थिए । अस्सी वर्ष पुग्यौ भनेर ज्यागरले हल्का जिस्क्याए पनि । उनी आफैँ यसअघि नै ८० वर्षका भइसकेका छन् । रिचर्डस मात्रै होइन्, ज्यागर पनि कहिल्यै बुढो हुने छैनन् । यो सबै किनभने कहिल्यै थाक्न नमान्ने यही ब्यान्डले सन् २०२३ मा आफ्नो नयाँ एल्बम निकाल्यो । र, यसको नाम थियो, ह्याकनी डाइमन्ड्स ।लगभग १८ वर्ष भइसकेको थियो, द स्टोन्सको कुनै नयाँ गीत नआएको । तर, त्यस एल्बम नयाँ गीतको संग्रह नै रह्यो । यसले क्रिटिक्सहरूका पनि प्रशंसा पाएको छ । ती भन्थे, पुराना स्टोन्सका गीत जस्तो हुन्थ्यो, त्यस्तै पाराको रह्यो, यो नयाँ एल्बम पनि । द स्टोन्स कै समकालीन ब्यान्ड हो द बिटल्स । लिभरपुलको यो ब्यान्ड विघटन भएकै पनि ५० वर्षभन्दा बढी भइसकेको छ । त्यतिबेलाका अरू ठूला ब्यान्ड त झन कता छन् कता ।तर, यी ज्यागर र रिचर्डसको अझै रोकिने छाँट छैन् । सन् २०२३ को विश्व संगीतलाई फर्केर हेर्ने हो भने द स्टोन्स को यो एल्बम धेरै अर्थमा उल्लेखनीय रह्यो । साँच्चै उनीहरूको नयाँ गीत कस्तो रह्यो त ? सायद यो त विचारयोग्य दोस्रो विषय मात्रै हुनुपर्छ । सबैभन्दा ठूलो विषय त अहिलेसम्म पनि द स्टोन्स को एल्बम निस्कनु नै भव्य हो, कम ब्याक गरिरहनु हो । त्यस एल्बममा बिटल्सकै पउल म्याकार्टनीको पनि हल्का भूमिका रह्यो, उनले एउटा गीतमा गितारबाट सहयोग गरेका थिए ।म्याकार्टनीले पनि जिस्किने पारामा यस्तै भनेका थिए, यो ब्यान्डले पनि कत्ति काम गर्न सकेको हो ? जतिजति बेला हामी पश्चिमेली विश्व संगीतको कुरा गर्छौं, त्यहाँ सबैभन्दा अगाडि द बिटल्स पनि हुन्छ, अनि द स्टोन्स पनि । उनीहरूबारे जति कुरा गरे पनि त्यो अपूरै हुन्छ । सन् २०२३ मा त अझ यसबारे कुरा गर्ने बहाना मिल्यो । त्यसैले गएको वर्षलाई द कम ब्याक इयर पनि मानियो । त्यो वर्ष कोही ठूलो नयाँ स्टार बजारमा आएन् । पुरानैले तहल्का मच्चाए । त्यसमा सबैभन्दा अगाडि रहिन् टेलर एलिसन स्विफ्ट । अझ भन्नेहरू के पनि भन्छन् भने गत वर्ष महिला गायिका र गीतकारहरूको वर्ष रह्यो । किनभने महिलाकै गीत सबैभन्दा चर्चित रह्यो । धेरैभन्दा धेरैले मन पराएको गीत पनि महिलाकै रह्यो । फेरि एकपल्ट द स्टोन्स तिरै फर्कने हो भने यो ब्यान्डको सबैभन्दा ठूलो विशेषता हो, टुर गरिरहने । अझ सजिलोमा भन्दा ठूलाठूला कन्सर्ट गर्ने । कन्सर्टकै लागि विश्व भ्रमणमा निस्कने ।स्टुडियोमा मात्रै गाउन सक्नेलाई पनि के गायकगायिका मान्ने ? यस्तो पनि भनिन्छ । लाइभ पफरमेन्स का लागि द स्टोन्स सधैं अगाडि आउँछ । अब त्यसमै जोडिएकी छिन्, यी अमेरिकी गायिका तथा गीतकार स्विफ्ट पनि । उनका लागि त सन् २०२३ गज्जबै निस्क्यो । उनी एराज टुर का लागि विश्व भ्रमणमा निस्किइन् र यसलाई अहिलेसम्मकै सबैभन्दा सफल टुर मानिएको छ । यस्तो किन त ? खासमा यसलाई प्रमाणित गर्ने आर्थिक सूचांकहरू छन् ।भयो के भने यस्ता टुर, कन्सर्टका लागि पछिल्ला केही वर्ष राम्रा रहेनन् । राम्रो किन हुन सकेन् भने पूरै विश्व कोरोना भाइरस संक्रमणको महामारीले गुज्रिरहेको थियो । सबै क्षेत्रमा झैं विश्व संगीतका लागि पनि यो ठूलो धक्का बन्यो । लगभग शून्यमै झरेका थिए, यस्ता सांगीतिक भ्रमण । तर, सन् २०२३ मा यो ब्युँझिएन मात्र, यो बम्पर इयर नै सावित भयो ।स्विफ्ट एक्लैले ६० शो गरिन् । त्यसबाट कम्तीमा केही नभए पनि एक अर्ब डलर उठ्यो । एउटा टुर ले यति धेरै कमाएको यो नै पहिलो हो । अनि यसलै विश्व संगीत उद्योगलाई खुसी बनायो । त्यति मात्रै होइन्, सन् २०२३ मा धेरैभन्दा धेरै टुर को आयोजना गरिए । यसक्रमा सात अर्ब डलरभन्दा बढीको व्यवसाय भयो । यो त सन् २०२२ को तुलनामा लगभग दोब्बर जस्तै हो । अत्यधिक सफल टुर गर्ने दोस्रोमा पनि गायिका नै रहिन् । उनी थिइन्, बियोन्से । त्यसपछि मात्रै ब्रुस प्रिङ्सटिनको । टुर कै दृष्टिकोणले मात्र होइन्, अरू धेरै अर्थमा पनि स्विफ्टका लागि सन् २०२३ उल्लेखनीय रह्यो । यसको एउटा ठोस कारण, टाइम म्यागेजिनले उनलाई त्यो वर्षकै व्यक्ति वर्ष घोषित गर्यो । टाइम का अनुसार, त्यो वर्ष सबैभन्दा धेरै प्रभावशाली कोही रह्यो भने त्यो स्विफ्ट नै हो । अब टाइम ले यस्तो भनेपछि सन् २०२३ मा पूरा विश्वलाई संगीतले कति धेरै प्रभावित पारेको थियो, त्यो पनि सजिलै अनुमान गर्न सकिन्छ ।टाइम ले त्यसै यस्तो भनेको होइन् । उसका अनुसार, कलाकारका रूपमा स्विफ्टका उपलब्धि धेरै छन् । यसमा सांस्कृतिक प्रभाव, समालोचनात्मक प्रशंसा र व्यावसायिक सफलता सबै पर्छ । टाइम ले एउटा मीठो तुलना पनि गरेको छ, स्विफ्टका गायन कस्तो भने एल्भिस प्रिस्ले, माइकल ज्याक्सन र म्याडोनाजत्तिको ! अनि गीत लेखन कस्तो भने बल डिलन, तिनै द बिटल्स का म्याकार्टनी र जोन मिचेलजत्तिको ! यो त असाध्यै मीठो र उच्च प्रशंसा भयो ।डिलन भनेपछि गीत लेखनकै कुरा आउँछ । पश्चिमेली संगीतका गीतकारकै रूपमा उनले नोबल पुरस्कार जितेका थिए । उनका गीतमा सबैथोक पाइन्छ, अझ राजनीतिक, सांस्कृतिक र सामाजिक मुद्दा बढी । बर्न इन द यूएई का गायक प्रिङ्सटिन पनि आफ्ना गीतमा राजनीतिक विसंगतिको मुद्दा उठाएर घोचपेस गर्न बिर्सिदैनन् । अचेल स्विफ्टका गीत पनि यस्तै हुने गर्छन् । त्यसमा खालि मायाप्रीतिका आसय मात्र छैनन् ।एक त स्विफ्ट सुन्दर छिन्, हिस्सी परेकी ! त्यसमाथि उनका यस्ता गीत । अब पूरै विश्वमा त्यसको प्रभाव पर्ने नै भयो । सन् २०२३ मा उनै स्विफ्टले दिएको त्यही एराज टुर को फिल्मी डिजिटल रिलिज आफैँमा ठूलो उपलब्धि रह्यो । टाइम ले आफूलाई वर्ष व्यक्तित्व छानेपछि उनको पहिलो प्रतिक्रिया थियो, मैले धेरै गर्व महसुस गरेकी छुं । अनि केही समयपछि उनको अर्को प्रतिक्रिया पनि आएको छ र उनले भनिरहेकी थिइन्, अब म धेरै जिम्मेवारी पनि महसुस गरिरहेकी छु ।अचेल विश्व संगीतमा को कता भनेर जाँच्न धेरै गाह्रो पनि छैन् । कसको बढी स्ट्रिमिङ भयो ? कसलाई धेरै खोजियो ? त्यसबाटै सार निकाल्न सकिन्छ । यसमा पनि स्विफ्ट नै अगाडि रहिन्, उनी २६ अर्ब जत्तिको स्ट्रिमिङमा परिन् । त्यसपछि आउँछ ब्याड बनी, द विकेन्ड्स, ड्राक र पेसो प्लुमा ! यिनीहरूको नाम सुनेपछि एउटा अर्को निचोड निकाल्न सकिन्छ । सन् २०२३ मा एउटै विधाका गीत मात्रै लोकप्रिय रहेन, जे राम्रो रह्यो, त्यसैले राम्रो गर्यो ।यहाँनिर यो चर्चा पनि आवश्यक छ, ब्याड बनी को हो ? उनको खास नाम हो, बेनिटो एन्टोनियो मार्टिनेज । नामैमा स्पेनी पारा झल्किन्छ । खासमा उनी हुन्, किङ अफ ल्याटिन ट्राय्प । प्युटोरिकोका र्यापर भनेर बुझे पनि हुन्छ । स्विफ्टपछि सबैभन्दा बढी स्ट्रिमिङमा पर्ने उनै हुन् भनेपछि थाहा हुन्छ ल्याटिन म्युजिकको पनि बजार रहेछ र यो पनि आफैमा असाध्यै धेरै ठूलो छ । उनका गीत सुन्दा पनि एउटा छुट्टै अनुभव हुन्छ, जसलाई छुटाउँदा घाटै हुन्छ ।सन् २०२३ मा महिलाकै वर्चश्व रह्यो । त्यसको अर्को पनि प्रमाण दिन सकिन्छ । सन् १९५२ पछि पहिलो पटक यस्तो भएको थियो । इंग्ल्यान्डका चार्ट्समा ५२ मध्ये ३१ सातासम्म महिला गायिका अगाडि रहे । त्यसमध्ये पनि सबैभन्दा बढी लोकप्रिय गीत त माइली साइरसको रह्यो । र, त्यो हो, फ्लावर्स । यो हो, यी अमेरिकी गायिकाको आठौं अल्बम एन्डलेस समर भ्याकेसन को प्रमुख गीत । अमेरिकामा यो लामै समय नम्बर १ रह्यो, चार्ट्समा ।सन् २०२३ मा सबैभन्दा बढी बिक्री हुने एल्बममध्ये स्विफ्टकै १९८९ पनि रह्यो । तर, यो नै नम्बर १ भने होइन् । सन् २०२३ मा जारी एल्बममध्ये भने नम्बर १ । खासमा उल्लेखनीय के रह्यो भने सन् २०२३ मा सर्वाधिक बिक्री हुने शीर्ष १० एल्बममध्ये स्विफ्टको त्यही १९८९ छाडेर अरू सबै पुरानै थिए । अझ त्यसलाई उछिनेर उनकै सन् २०२२ को एल्बम मिडनाइट्स दोस्रो स्थानमा रह्यो । पहिलोमा भने द विकेन्ड्स नै रह्यो, उनको २०२१ को एल्बम द हाइलाइट्स का लागि ।अझ रमाइलो के भने त्यो शीर्ष १० को सूचीको दसौं स्थानमा रह्यो, अब्बा सन् १९९२ मा जारी भएको ग्रेटेस्ट हिट । ओल्ड इज गोल्ड भनेकै यही हो । अझै पनि स्विडेनी यो ब्यान्डको डिस्को म्युजिक मन पराइँदो रहेछ । यस्तोमा सन् २०२३ ले फेरि सिद्ध गरेको छ पुराना, राम्रा गीतप्रतिको मोह कहिल्यै नसकिने रहेछ । ती गीत सुन्दा आफ्ना पुराना दिन पनि सम्झिइने रहेछ र त्यसमै खुसी हुने रहेछ । मानवीय भावना यस्तै हुने रहेछ, हाम्रो जमानाको गीत भन्ने ।कुन चाहिँ वर्ष हो, त्यो के ठूलो भयो र ? सबैभन्दा ठूलो त सदाबहार संगीत नै हो । त्यसैले अझै द स्टोन्स भनेपछि हुरुक्कै हुनेहरूको कमी छैन । धेरैसँग अझै चक्कावाला क्यासेटको संग्रह बाँकी होला । ती सबै असाध्यै मन पराइने गीतका संग्रह होलान् । फेरि ती पुराना भए भन्दैमा चिन्ता छैन, त्यसलाई अर्को विकल्पबाट पनि सुन्न सकिन्छ । तिनलाई जसरी सुने पनि यी संगीतले दिने भनेको खुसी नै हो, सन् २०२३ ले यस्तै भनेर गएको छ ।"
युद्ध केवल युद्ध,"कोभिड१९ महामारीले बिट मार्दै थियो । मान्छेले सोचेका थिए बल्ल आनन्द भयो । भर्चुअल जिन्दगीबाट निस्केर मान्छेहरू हिँड्न, डुल्न र भेटभाटतिर लागे । तर, सन् २०२२ फेब्रुअरी २४ मा भएको एक अप्रिय घटनाले संसारमा फेरि कालो बादल मडारियो । रुसले युक्रेनमाथि आक्रमण गरेको थियो । तर, त्यसको असर लामो दूरी पार गरी मस्को र किभदेखि नेपालसम्मै आइपुग्यो । युद्धकै कारण नेपालमा रासायनिक मल, गहुँ र इन्धनको मूल्य वृद्धि भयो । युक्रेनलाई अन्नको भण्डार मानिन्थ्यो । युक्रेनले सबैभन्दा बढी निर्यात गर्ने वस्तुमध्येमा थियो अन्न । रुस पनि इन्धन र रासायनिक मलको भण्डारै हो । युद्धको परिणाम, संसारकै आपूर्ति प्रणालीमा असर पुग्यो ।सन् २०२२ को त्यस घटनाले सन् २०२३ मा झन् ठूलो समस्या निम्त्यो । एक वर्षपछि नेपालमा महँगी मात्रै आइपुगेन, रुसयुक्रेन युद्धमा नेपालीको ज्यान गएको सन्देश पनि आयो । २०२३ मा रुसी सेनामा गैरकानुनी रूपमा काम गर्न गएका नेपालका ७ नेपाली मरेको सन्देश आइपुग्यो भने रुसी सेनाको प्रतिनिधित्व गरी युद्धमा गएका ४ नेपाली युक्रेनी सेनाको कब्जामा रहेको जानकारी प्राप्त भयो । सन् २०२४, जनवरी २ सम्म आइपुग्दा १० नेपालीले रुसयुक्रेन युद्धमा ज्यान गुमाइसकेका छन् । युक्रेनका राष्ट्रपति भोलोदिमिर जेनेलेस्कीले नर्थ एट्लान्टिक ट्रिटी अर्गनाइजेसन (नेटो) मा सहभागिता जनाउने निर्णय गरेपछि रुसी राष्ट्रपति भ्यादिमिर पुटिनले युक्रेनमाथि आक्रमण गरेका थिए । युद्ध चलेको दोस्रो वर्ष भइसक्दा पनि न युक्रेनले नेटोको सदस्यता पायो, न पुटिनले युक्रेनमाथि आक्रमण गर्न छाडे । २०२३ मा रोकिएला कि भन्ने थियो, रुसयुक्रेन युद्ध झन् बल्झियो । एकातर्फ रुसयुक्रेन युद्धले विश्वलाई नै ध्रुवीकरण गरिरहेको थियो । र, यो रोक्न महत्त्वपूर्ण भूमिका खेल्नुपर्ने संयुक्त राष्ट्रसंघ (यूएन) को क्रियाकलापमाथि नै प्रश्न उठिरहेको थियो । त्यस्तो बेला अक्टोबर ७ मा प्यालेस्टाइनको हतियारधारी पार्टी हमासका विद्रोहीले इजरायलमाथि आक्रमण गरे, जसमा १२ सय मानिसको ज्यान गयो । कृषि पढ्न र कमाउन इजरायल पुगेका १० नेपाली युवाको पनि मृत्यु भयो । २०२३ को अन्त्यसम्ममा नेपालका युवा विपिन जोशी हमास विद्रोहीकै कब्जामा छन् । जोशी रिहा गर्न नेपाल सरकारले कतार सरकारमार्फत् पटकपटक पहल गरे पनि त्यो सफल हुन सकेको छैन । हमासकतारको सुमधुर सम्बन्ध छ । कतारमा हमासको राजनीतिक कार्यालय पनि छ । हमासको आक्रमणपछि प्रतिउत्तरमा इजरायलले प्यालेस्टाइनको गाजा क्षेत्रमा हजारौं मानिस मरेका छन् भने लाखौं घरबारविहीन भएका छन् । हमासले त्यक्तिकै आक्रमण गरेको होइन भन्ने अभिव्यक्ति दिएका संयुक्त राष्ट्रसंघका महासचिव एन्टोनियो गुटेरेसको इजरायलले खुलेर विरोध गर्यो । त्यो युद्ध रोक्न न कुनै शक्तिराष्ट्रले प्रयास गरेका छन्, न यूएन नै रोक्न सक्ने अवस्थामा छ । सुरक्षा परिषद्का पाँच स्थायी सदस्य (बेलायत, अमेरिका, रुस, चीन र फ्रान्स) को व्यवहार र उनीहरूले प्रयोग गर्ने भिटो पावर (१५ सदस्यीय सुरक्षा परिषद्मा यी ५ मध्ये कुनै एक देशले मात्र नमानेमा कुनै पनि प्रस्ताव अघि बढ्न नसक्ने प्रावधान) तथा आआफ्नै भूराजनीतिकसामरिक स्वार्थका कारण यूएन वर्षैभरि खुम्चिएर रह्यो ।राजनीतिक विश्लेषक हरि शर्मा २०२३ लाई अन्तर्राष्ट्रिय मञ्चमा युद्ध र द्वन्द्वको पुनरावृत्तिको वर्षका रूपमा सम्झन्छन् । युक्रेन युद्धले विश्वलाई नै तनावमय बनाइदियो, जुन चलिरहेकै छ । इजरायलहमासबीचको युद्ध पनि तुरुन्तै निरूपण भएन भने मध्य एसिया (पश्चिम एसिया) देखि सबै विषय अशान्त हुन्छ, शर्मा भन्छन्, सन् १९९० को दशक सामान्यतः शान्त दशक रह्यो । तर, पछिल्लो कोभिड१९ र त्यसपछि यी दुई युद्ध तथा अमेरिकाचीनको नयाँ शीतयुद्धले फेरि युद्ध र द्वन्द्वको पुनरावृत्ति गराएको छ । केही वर्षअघिसम्म संसारका बलिया सात मुलुकको संगठन जी७ प्रभावशाली थियो । तर, २०२३ मा आउँदा उक्त जी७ को शक्ति संसारका ठूला अर्थतन्त्र र अरू प्रभावशाली मुलुक जी२० मा बाँडियो । जी२० को अध्यक्ष बन्यो, भारत । भारतले विश्वका शीर्ष नेतालाई नयाँदिल्लीमा स्वागत पनि गर्यो । सेप्टेम्बर ९१० मा भएको कार्यक्रममा भारतले आफू ग्लोबल साउथको नेतृत्वकर्ता रहेको सन्देश जी२० को मञ्चबाट दियो । भारतले जी२० मा प्लस अफ्रिककी युनियन लाई पनि सम्मिलित गर्यो । भारतको बढ्दो प्रभाव कम गर्न छिमेकी चीनले भने जी२० भन्दा ब्रिक्स समूहलाई बढी जोड दियो । भारत, ब्राजिल, रुस, दक्षिण अफ्रिका र चीन सम्मिलित ब्रिक्सको १५ औं शिखर सम्मेलन दक्षिण अफ्रिकामा अगस्ट २२ मा भयो । तर, अचम्मको के भने जी२०, ब्रिक्स र सांघाई कोअपरेसन अर्गनाइजेसन (एससीओ) मा भारत र चीन नै सस्दय छन् । उनीहरूकै कारण पनि यी संगठनका भेलामा केही न केही समस्या परिरह्यो । भारतको उदय पनि भूराजनीतिक कारणले भएको देखिन्छ । चीनसँग अमेरिकाको सम्बन्ध चिसिँदै गएपछि भारतसँग उसको सम्बन्ध बढ्न थाल्यो । रुस र भारतको सम्बन्धचाहिँ पुरानो छ । सन् २०२३ को अन्त्यमा भारतका विदेशमन्त्री एस जयशंकरले रुस भ्रमण गरे । रुसभारतको सम्बन्धमा खासै परिवर्तन भएको छैन । तर, चीन र रुस पनि नजिक आइरहेको परिस्थितिमा भारतरुसको सम्बन्ध कस्तो हुन्छ ? त्यसको असर भविष्यमा पक्कै देखिएला । किनभने भारतचीन दुई परस्पर विरोधी खेमामा छन् । रुससँग भारत सुरक्षा सामग्रीमा निर्भर भएकाले त्यस्तो देखिन्छ । रुससँग त पुरानो प्रविधि नै छ । रुसका ती प्रविधि कत्ति महत्त्वपूर्ण छन् ? त्यो युक्रेन युद्धमा देखिएको छ । किनभने रुसलाई अहिले चीनले सहयोग गरेको छ । त्यसकारण रुसभारत र चीनबीचको सम्बन्धमा चाहिँ वर्णन गर्न असजिलो किसिमको छ, शर्मा भन्छन् । भूराजनीतिक जानकार चन्द्रदेव भट्ट भने रुसयुक्रेन युद्ध जारी नै रहेकाले विश्वमा थप भूराजनीति धुवीकृत भएको ठान्छन् । भन्छन्, रुस र तथाकथित डेमोक्र्याटिक क्याम्प भन्ने देखियो । अर्कोतर्फ रुस र चीन एउटै बिन्दुमा आए । ती दुवैबीच भारतले दुवैतर्फ सन्तुलन गर्न खोज्यो । भारतलाई हेर्न हो भने दुई क्याम्पबीच उसले आफूलाई अर्को अर्थात् तेस्रो क्याम्पको रूपमा स्थापित गर्यो । चीनअमेरिकाबीच गत वर्ष पनि लगातार द्वन्द्व कायम रह्यो विशेषगरी ताइवान मामिला र व्यापार युद्धसम्म । त्यसका बाबजुत चिनियाँ राष्ट्रपति सी चिनफिङले अमेरिका भ्रमण गरे । उनले सानफ्रान्सिस्कोमा नोभेम्बरमा भएको चीनअमेरिका समिटमा सहभागिता जनाए । त्यसबेला उनले राष्ट्रपति बाइडेनसँग पनि भेट गरे । त्यस भेटवार्ताका पछि पनि यी दुई मुलुकबीच शीतयुद्ध चलिरहेकै छ । अवकाशप्राप्त उपरथी विनोज बस्न्यातको विचारमा, जसरी अमेरिका र चीन आआफ्नो प्रभाव बढाउन अघि बढिरहेका छन्, त्यसको असर संसारभरै परेको छ । चीनले सन् २०२३ मा पाएको सबैभन्दा ठूलो सफलता हो पश्चिम एसियामा साउदी अरब र इरानबीच शान्ति स्थापना । यसले देखाउँछ अब चीन पनि विश्वमा एक शक्तिको रूपमा उदाइरहेको छ । चीनले साउदी अरबसँग सम्बन्ध त बढाइरहेकै छ । तर, यो पनि सत्य हो कि साउदीको पुरानो सामरिक साथी हो अमेरिका । साउदीको रक्षासामग्री अमेरिकामा निर्भर छ । अफ्रिकी मुलुकको पूर्वाधार विकासमा निकै खर्च गरेको छ, चीनले । शर्मा भन्छन्, विश्वस्तरमा चीनको उदयले पार्ने प्रभावचाहिँ नदेखिए पनि त्यो छिटो गतिमा छ । र, त्यो पूर्ण रूपमा देखिएको छैन । हिजोझैं उपनिवेशिक शक्तिसँग निर्भर हुने शक्तिहरू अहिले चीनसँग नजिक हुन थालेका छन् । अमेरिकाजस्तो शक्तिशाली भइसकेको छैन चीन, तर त्यसको प्रभाव देखिन थालिसकेको छ । चीनले साउदी र इरानलाई एकै ठाउँमा ल्याउने काम गरेको छ । त्यसलाई ग्लोबल सेक्युरिटी इनिसिएटिभ (जीएसआई) अन्तरगतको पहल भनेको छ । पछिल्लो समय चीनले सन् २०१३ मा राष्ट्रपति सी चिनफिङले अघि बढाएको बेल्ट एन्ड रोड इनिसिएटिभ (पहिला वान बेल्ट वान रोड थियो र सन् २०१५ मा नाम परिवर्तन गरियो) भन्दा जीएसआई, ग्लोबल सिभिलाइजेसन इनिसिएटिभ (जीसीआई) र ग्लोबल डेभलपमेन्ट इनिसिएटिभ (जीडीआई) लाई बढी महत्त्व दिन थालेको छ । चीनले सन् २०२३ मा पनि त्यही रणनीति अपनाएको छ । चीनले सुरक्षा मामिलामा जीएसआई, विकासको मामिलामा जीडीआई र संस्कृति तथा पर्यटन मामिलामा जीसीआईलाई अघि बढाएको हो । वर्ष २०२३ को अफ्रिकालाई हेर्ने हो भने त्यहाँ नयाँ किसिमको राजनीतिक घटनाक्रम देखियो । केही वर्षदेखि पश्चिम र मध्यअफ्रिकामा भइरहेको सैनिक कु यसपल्ट पनि प्रभावशाली देखियो, जसले फ्रान्स र अफ्रिकी शक्तिबीचको द्वन्द्वलाई झन् बल्झाइदियो । त्यसको मुख्य उदाहरण नजिरमा देखियो, त्यहाँ जुलाईमा कु भयो । लामो समयदेखि बस्दै आएका फ्रेन्च सेना त्यस मुलुकबाट लखेटिए । निजरपछि गाबोलमा पनि कु भयो । पछिल्ला ३ वर्षमा अफ्रिकाका ती क्षेत्रमा मात्रै ७ कु भइसकेका छन् । भूराजनीति जानकार भट्टको विश्लेषण छ अफ्रिकामा युरोपेली शक्तिहरू कमजोर देखिए । उनको विचारमा पहिलेझैं अमेरिकी, युरोपेली र ग्लोबल साउथको शक्ति अहिले छैन र युरोपेली शक्ति कमजोर भएको छ । सन् २०२२ मा युरोपमा रुसयुक्रेन युद्ध सुरु भयो, जुन २०२३ मा पनि रह्यो । चीनसँग युरोपको सम्बन्धमा जुन किसिमको गतिशीलता हुनुपर्ने हो, त्यो हुन सकेन, भट्ट भन्छन् । समग्रमा वर्ष २०२३ मा संसारैभर युद्धद्वन्द्वको प्रभाव रह्यो । यसले विश्वलाई आशा होइन, निराशा र केवल निराशा दियो ।"
