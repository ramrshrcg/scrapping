शीर्षक,विवरण
"गठबन्धनमा सहमति, कांग्रेसभित्रै भने विवाद","अझै पनि सम्भावना छ । गठबन्धनबीच छलफल गरेर कांग्रेसले दलित कोटा लिनुपर्छ । साढे ८ लाख क्रियाशील सदस्य रहेको कांग्रेसमा ४६ हजार दलित मात्रै छन् । तर, पार्टीले जहिल्यै दलितको मानमर्दन गर्ने काम गरेको छ, उनले भने । बैठकमा अर्का महामन्त्री थापाले पनि कांग्रेसले वाग्मतीबाट दलित समूहको एक सिट लिनुपर्नेमा जोड दिएका थिए । तर, देउवाले बैठकमा उठेका कुरालाई महत्त्व दिएनन् । बैठकमा उम्मेदवार छनोटको प्रस्ताव र औपचारिक निर्णय नहुँदै पूर्वमहामन्त्री कृष्णप्रसाद सिटौलाको टिकट भने निश्चित भइसकेको थियो । सिटौला सोमबार मनोनयन दर्ताका लागि आइतबार राति ८ बजे विराटनगरतर्फ हिँडेका छन् । कांग्रेसले कोशीका दुई सिटमा अन्य एक सिट पनि पाएको छ । जसमा सिटौलाको नाम अनौपचारिक तहमा पहिल्यै सुनिश्चित भइसकेको थियो । महामन्त्री शर्माले अपवादमा सिटौलाबाहेक अरू पराजित र समानुपातिक उम्मेदवार रहेकालाई राष्ट्रिय सभाको उम्मेदवार बनाउन नहुने बताएका थिए । संक्रमणकालीन न्यायसँग सम्बन्धित काम गर्न बाँकी नै रहेकाले सिटौलालाई एउटा अपवादका रूपमा सबैले मानेका हौं तर अरू पनि पराजित र समानुपातिकलाई उम्मेदवार बनाउने कुराले राम्रो सन्देश जाँदैन । पार्टीलाई क्षति पुग्छ, महामन्त्री शर्माको भनाइ थियो । पराजितलाई तत्कालै त्यही कार्यकालमा राष्ट्रिय सभाको उम्मेदवार बन्न नपाउने गरी निर्वाचन आयोगले कानुनको प्रस्ताव गरे पनि कांग्रेसले त्यसलाई समेत उपेक्षा गरेर सिटौलालाई सदस्य बनाउन खोजेको छ । कांग्रेसका एक पदाधिकारीका अनुसार उनलाई राष्ट्रिय सभाको अध्यक्ष बनाउने गरी उम्मेदवार बनाइएको हो ।अरूलाई अध्यक्ष बनाउन माओवादीले मान्दैन, सिटौलालाई अध्यक्ष बनाउने हो, विरोध नगर्नू भन्दै कांग्रेस सभापति देउवाले कोशी प्रदेशका संस्थापनइतरका नेताहरूलाई भन्दै आएको एक नेताले सुनाए । सिटौलाले भने राष्ट्रिय राजनीतिमा केही योगदान दिन सकिन्छ भनेर आउन खोजेको बताए । राष्ट्रिय सभाबाटै नेपालको राजनीतिक विकासक्रममा योगदान पुर्याउन सक्छु भन्ने मेरो विश्वास छ, सिटौलाले कान्तिपुरसँग भने, पार्टीका नेताहरूले पनि त्यही विश्वास राखेर मलाई उम्मेदवार बनाउनुभएको हो । त्यस्तै देउवाले मधेश प्रदेशबाट आनन्द ढुंगाना, वाग्मतीको अन्य समूहबाट जितजंग बस्नेत, वाग्मतीकै महिला समूहबाट विष्णुदेवी पुडासैनी, सुदूरपश्चिम प्रदेशबाट अन्यमा बलदेव बोहरा र अपांगता र अल्पसंख्यक कोटाबाट नारायणदत्त भट्टराई र कर्णालीबाट कृष्णबहादुर रोकायलाई ल्याउन प्रयास गरेका छन् । कांग्रेसले कोशीमा अन्य समूहको १, मधेसमा अन्य समूहको १, वाग्मतीमा अन्य र महिला गरी २, लुम्बिनीमा महिला १, गण्डकीमा अन्य १, अल्पसंख्यक तथा अपांगता समूह १, कर्णालीमा अन्य १ र सुदूरपश्चिममा अन्य १ र अल्पसंख्यक र अपांगता १ पाएको छ । यीमध्ये देउवाले लुम्बिनीमा महिला र गण्डकी प्रदेशमा अल्पसंख्यक तथा अपांगता गरी दुई वटा कोटा मात्रै कोइराला पक्षलाई दिन खोजेका छन् । पछि चार सिटको अडान नछाडेपछि देउवाले गण्डकीमा कांग्रेसले प्राप्त गरेको अर्को अन्य समूहको सिट दिएर मिलाउने प्रयास गरेका छन् । तर, इतरपक्षले १ बजेसम्म पनि ४ सिटको अडान छाडेको छैन । महामन्त्री थापाले सभापतिले सिंगो कांग्रेसलाई नहेरेर आफ्नो समूहलाई मात्रै हेरेको भन्दै आपत्ति जनाएका छन् । सभापति त सबैको हुनुपर्ने हो तर गुटको मात्रै हुने र गुटबाहिरको नहुने अवस्थाले पार्टीभित्र न त सन्तुलन कायम हुन सक्छ, न त समावेशी नै हुन्छ, थापाको भनाइ थियो । पार्टीका एक पदाधिकारीका अनुसार दबाबमा परेपछि मात्र देउवाले ३ वटा कोटा दिन तयार भएका थिए । तर, शेखर र महामन्त्री गगन थापाले ४ जना नदिएसम्म आफूहरूले स्वामित्व नलिने भन्दै अडान राखेपछि बैठक राति अबेरसम्म बसेको थियो । नेतृत्वले गठबन्धनसँग क्लस्टर लिँदा नै आफ्नो मान्छे कहाँकहाँबाट ल्याउनु छ, त्यहीअनुसार रोजियो । हामीलाई छाडेको दिन खोजियो, सहमहामन्त्री परियारले भने, पेलेरै जान खोज्ने हो भने हामीहरू पनि सबै संस्थापन पक्षलाई छाडिदिन्छौं । अर्कोतिर एमाले, माओवादी केन्द्र, राप्रपा, जसपाले पनि विज्ञ र प्रतिष्ठित व्यक्तिभन्दा पार्टीकै कार्यकर्तालाई उम्मेदवार बनाएका छन् । तुलनात्मक रूपमा उनीहरूले पार्टीबाट उम्मेदवार छान्दा केही अपवादबाहेक नयाँलाई छानेको देखिन्छ । माओवादीले ०६४ को पहिलो संविधानसभामा काठमाडौं२ बाट माधव नेपाललाई पराजित गरेर चर्चा कमाएका झक्कुप्रसाद सुवेदीसहित ६ जना उम्मेदवार छनोट गरेको छ भने एमालेले १९ वटै सिटमा उम्मेदवार छनोट गरेको छ । राप्रपाले १५ जनाको उम्मेदवार छनोट गरेको छ । गठबन्धनमा रहेको जसपाले पाएको १ सिटमा रौतहटकी पूजा चौधरीलाई उम्मेदवार बनाउने निर्णय गरेको छ । उनी २०७९ को प्रदेशसभा निर्वाचनमा रौतहट३ (१) बाट पराजित भएकी थिइन् । गठबन्धनबाट २ सिट पाएको नेकपा (एस) ले भने सोमबार बिहान मात्र उम्मेदवार टुंग्याउन लागेको जनाएको छ । उम्मेदवार छनोटका लागि अध्यक्ष माधवकुमार नेपाल, उपाध्यक्ष राजेन्द्रप्रसाद पाण्डे र महासचिव घनश्याम भुसाललाई जिम्मेवारी दिइएको छ । राष्ट्रिय सभा स्थायी प्रकृतिको सदन भएकाले प्रत्येक दुई वर्षमा एकतिहाइ सदस्यको निर्वाचन हुने गर्दछ । यस पटक राष्ट्रिय सभाका अध्यक्ष गणेश तिमिल्सिनासहित २० सांसदको पदावधि फागुन २० बाट सकिँदै छ । कानुनले पदावधि सकिनु ३५ दिनअघि निर्वाचन गराउनुपर्ने प्रबन्ध गरेको छ । पदावधि सकिनेमध्येकी एमाले नेतृ बिमला राई पौड्याल राष्ट्रपतिबाट मनोनयन भएकी हुनाले उनको स्थानमा सोही प्रक्रियाबाट महिला समूहबाट नियुक्ति गर्नुपर्ने हुन्छ । माघ ११ मा १९ सदस्यको निर्वाचन भएपछि मात्रै राष्ट्रिय सभाको अध्यक्षको निर्वाचन हुन्छ ।निर्वाचनमा सत्ता गठबन्धनका चार दल र प्रमुख प्रतिपक्षी एमालेबीच प्रतिस्पर्धा हुने भएको छ । राष्ट्रिय सभामा प्रतिनिधित्व गरेका कांग्रेस, माओवादी, एस र जसपाले सातवटै प्रदेशमा साझा उम्मेदवार तय गरेका छन् । एमाले भने एकल रूपमै प्रतिस्पर्धामा जाने भएको छ । केही दिन सत्ता गठबन्धन र एमालेबीच भागबन्डाको कसरतसमेत भएको थियो । सत्ता गठबन्धनलाई प्रतिकूल असर पार्ने गतिविधि गर्न नपाइने र बेपत्ता पारिएका व्यक्तिको खोजबिन, सत्य निरूपण तथा मेलमिलाप आयोग ऐन संशोधन विधेयक (टीआरसी) पारित गर्न सहयोग गर्नुपर्ने सर्तसहित गठबन्धनले एमालेलाई भागबन्डामा सामेल गर्न खोजेको थियो । गठबन्धनको सर्त र एमालेभित्रै सत्ता भागबन्डाको विरोधपछि राष्ट्रिय सभामा सत्ता र विपक्षीको कित्ता छुट्टिएको हो । सत्ता सहयात्री दलहरूले सातवटै प्रदेशमा चुनावी गठबन्धन गरेकाले मतभारका आधारमा राष्ट्रिय सभामा एमालेको शक्ति खुम्चिने अवस्था देखिन्छ । गठबन्धन यथावत् रहेमा एमालेले कुनै पनि प्रदेशमा उम्मेदवार विजयी गराउन सक्ने सम्भावना देखिँदैन । राष्ट्रिय सभामा एमाले हाल १७ सांसदसहित पहिलो दल छ । ९ सांसद गुमाउँदा तेस्रो स्थानमा पुग्नेछ र आगामी दुई वर्षपछि हुने थप एकतिहाइ सदस्यको निर्वाचनमा पनि यही गठबन्धनको निरन्तरता कायम रहेमा एमाले एक सिटमा मात्रै सीमित हुने अवस्थामा छ । निर्वाचन आयोगले राष्ट्रिय सभा सदस्य निर्वाचनका लागि मतदाताको अन्तिम नामावली प्रकाशन गरेको छ । निर्वाचन अधिकृतको कार्यालयबाट आइतबार अन्तिम मतदाता नामावली प्रकाशन भएको आयोगका प्रवक्ता शालिग्राम शर्मा पौडेलले बताए । उनका अनुसार यस पटक राष्ट्रिय सभा निर्वाचनका लागि कुल मतभार ५७ हजार ५ सय ५९ छ । राष्ट्रिय सभा सदस्य निर्वाचनमा प्रदेश सांसद, पालिकाका प्रमुखउपप्रमुख, गाउँपालिकाका अध्यक्ष र उपाध्यक्ष मतदाता हुन्छन् । उनीहरूको मतभारका आधारमा सदस्य निर्वाचित हुन्छन् । जनसंख्याको पछिल्लो तथ्यांकअनुसार आयोगले प्रदेशसभाका सदस्यको मतभार ५३ र पालिकाका प्रमुखउपप्रमुखको मतभार १९ कायम गरेको छ । प्रदेशसभा सदस्यको कुल मतभार २९ हजार ९७ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुखको कुल मतभार २८ हजार ४ सय ६२ छ ।"
"मलेसिया रोजगारीमा नयाँ सम्झौता, प्रतिकामदार ४५ डलर तेस्रो कम्पनीलाई","नेपाल र मलेसियाको श्रम सम्झौताले कामदार र रोजगारदाताले कुन शीर्षकमा कति शुल्क तिर्ने भनेर प्रस्ट छुटाइएको छ । बोर्डलाई कामदारको कल्याणकारी हेर्ने गरी मलेसियन रोजगारदातासँग पैसा असुल गरी निजी कम्पनीलाई दिने सम्झौता गर्ने अधिकार कहाँबाट आयो ?, उनले भने ।१२ कात्तिक २०७५ मा भएको श्रम सम्झौताअनुसार मलेसियन कम्पनीले १ देखि २५ जना कामदार लैजानुपरेमा एक हजार रिंगेट, २६ देखि सय कामदार लैजानुपरेमा १२ सय रिंगेट र एक सय एकदेखि दुई सय कामदार लैजानुपरेमा १४ सय रिंगेट नेपाली दूतावासमा राजस्व बुझाउनुपर्ने उल्लेख छ । मागपत्र प्रमाणीकरण गर्ने बेला नेपाली दूतावासलाई बुझाउनुपर्ने मागपत्र प्रमाणीकरण हालको शुल्क नै महँगो भएको भन्दै त्यसलाई हटाउन मलेसियन सरकारले संयुक्त प्राविधिक समितिको बैठकमा आफ्नो एजेन्डामा राख्दै आएको छ । बोर्ड र सेन्टरबीच भएको सम्झौताअनुसार नेपाल सरकारलाई बुझाउनेभन्दा कैयौं गुणा बढी रकम बुझाउनुपर्नेछ । जस्तो दुई सय जना कामदार लैजानुपर्दा नेपाली दूतावासलाई १४ सय रिंगेट बुझाउनुपर्छ । यति नै कामदार लैजानुपर्दा अब रोजगारदाताले सेन्टरको नाममा प्रतिकामदार २ सय रिंगेटका हिसाबले थप ४० हजार रिंगेट (करिब १३ लाख रुपैयाँ) बुझाउनुपर्नेछ । यो थप शुल्क नेपालको राजस्व खातामा नआई मलेसियाको निजी कम्पनीको खातामा जानेछ । सम्झौतामा उक्त कम्पनीलाई सहजीकरण गर्नका लागि यता नेपालमा पनि एउटा कम्पनी खोलिने उल्लेख छ । यसका लागि मलेसियन कम्पनीले दुई वर्ष अगाडि नै एउटा नेपाली कम्पनीसँग सम्झौता गरिसकेको छ । १२ सेप्टेम्बर २०२२ मै सेन्टरले नेपालमा कामदारलाई आफ्नो प्रणालीमा जोड्नेदेखि सम्झौताअनुसार कार्यसम्पादन गर्न नेप्लिज वर्कर प्रोटेक्सन सेन्टरसँग सम्झौता गरेको थियो । यसमा उठेको कुल शुल्कको ६० प्रतिशत मलेसियन कम्पनी र ४० प्रतिशत नेपाली कम्पनीले लिने उल्लेख छ । बोर्डसँग गरिएको सम्झौता र दुई वर्षअघि गरिएको सम्झौताको व्यहोरा उस्तै छ । मलेसिया र नेपालबीचको सम्झौतामा भने नेपाली कामदारको कल्याणकारीसँग सम्बन्धित विषयमा तेस्रो पक्षको संलग्नतालाई स्वीकार गरिएको छैन । बोर्ड र सेन्टरबीचको सम्झौताअनुसार सेन्टरले नेपाल र मलेसियामा कार्यालय स्थापना गरी डिजिटल वेलफेयर मनिटोरिङ सिस्टम (डीडब्लूएमएस) मार्फत मलेसिया जाने कामदारको नेपालमा नै अनलाइनबाट दर्ता हुनेछ । त्यसरी दर्ता भई मलेसिया पुगेका कामदारको सबै हित र अधिकारको सुरक्षाका लागि काम गर्ने सम्झौतामा उल्लेख छ ।दूतावासलाई कामदारको राहत उद्धारका लागि समेत रकम उठाउन अधिकार नदिइएको अवस्थामा बोर्डले प्रतिकामदारका हिसाबले निजी कम्पनीलाई रकम उठाउन दिएको छ । गत भदौमा प्रधानमन्त्री पुष्पकमल दाहालको अध्यक्षतामा गन्तव्य देशहरूका राजदूतसहितको उच्चस्तरीय बैठकले नियोगमा राहत उद्धार कोष स्थापना गर्नका लागि सेवा शुल्कको निश्चित प्रतिशत रकम जम्मा गर्न परराष्ट्र मन्त्रालयलाई कार्यसञ्चालन कोष नियमावली २०३४ अन्तर्गत निर्देशिकाको प्रस्ताव तयार गरी मन्त्रिपरिषद्मा प्रस्ताव पेस गर्न अधिकार दिइएको थियो । यसका लागि अर्थ मन्त्रालयले सहजीकरण गरी निर्देशिकामा राहत, उद्धार तथा कल्याणकारी क्रियाकलाप सञ्चालन जस्ता विषयसमेत समावेश गर्न भनिएको छ । तर, बोर्डले निर्देशिकासमेत टुंगो नलाग्दै सरोकारवाला निकायलाई जानकारीसमेत नदिई एकतर्फी रूपमा निजी कम्पनीसँग सम्झौता गरेको छ ।नेपाल वैदेशिक रोजगार व्यवसायी संघका अध्यक्ष राजेन्द्र भण्डारीले थप शुल्क मलेसियन रोजगारदाताबाट उठाउने भनिए पनि ढिलोचाँडो त्यसको अन्तिम भार नेपाली कामदारको थाप्लोमा पर्ने बताए । बोर्डले मलेसियाको निजी कम्पनीसँग सम्झौता गर्ने कार्य गैरकानुनी हो । एकाधिकार कायम गर्ने गिरोहले कामदारको कल्याणकारी लाभको ललिपप देखाएर यो संस्थाबाट मलेसिया रोजगारीलाई आफ्नो मातहतमा ल्याई एकाधिकार कायम गराउने नियोजित योजनाको भुमरीमा बोर्डका कार्यकारी निर्देशक फसेको देखिन्छ, भण्डारीले भने, कल्याणकारी कार्यको नाम धारण गरी चोर बाटोबाट विवादास्पद व्यक्तिसँग जोडिएको निजी कम्पनीसँग भएको सम्झौताले भविष्यमा मलेसियाको रोजगारीमा एकाधिकार काम गर्न आधार तय भएको देखिन्छ । अझ मलेसियाको रोजगारदाता र कामदारको व्यक्तिगत विवरण निजी कम्पनीलाई रेकर्ड राख्न दिनु त्रुटिपूर्ण छ । परराष्ट्र मन्त्रालयका एक अधिकारीका अनुसार मलेसियामा कार्यरत कामदारको सुरक्षाको सवाल मलेसिया र नेपाल सरकारबीचको विषय हो । दूतावासले कार्यसम्पादन गरिरहेको विषयमा थप निर्णय गर्नुपर्दा त हामी मन्त्रिपरिषद्को बैठकमा लैजान्छौं । यस्तो संवेदनशील विषयमा परराष्ट्र, अर्थ, कानुन मन्त्रालयको रायबिना श्रम मन्त्रालयले कसरी र किन अगाडि बढायो ?, उनले भने, विदेशमा रहेका कामदारको कल्याणकारी विषयको निर्णय गर्ने अधिकार मन्त्रिपरिषद्मा मात्रै हुन्छ । पूर्वराजदूत पाण्डेले कामदारको कल्याणकारी काम सबै निजी कम्पनीले गर्न सक्छ भने नेपाली दूतावास नचाहिने बताए । यो निजी कम्पनीलाई नेपाली कामदारको समस्या समाधान गर्न मलेसियाको अदालत, प्रहरी र प्रशासनले अख्तियार दिन्छ ? यसको पहुँच मलेसियामा कुन तहसम्म हुन्छ ? राजदूत र कूटनीतिक कर्मचारी राखेर मलेसियासँग श्रम सम्झौता गर्दा त कामदारको पक्षमा बलियोसँग काम गर्न चुनौती छ । एउटा निजी कम्पनीले कसरी काम गर्न सक्छ ?, उनले भने, यो सिधै सिन्डिकेट हो । कुनै एउटा जुक्ति निकालेर पैसा निकाल्ने हो । यसमा कसकसलाई प्रभावित बनाउन सकिन्छ । त्यो गरेको देखिन्छ । आफू राजदूत भएर बस्दा अनेक नाममा यस्तै प्रस्तावहरू आउँदा अस्वीकार गरेको उनको भनाइ थियो । बोर्डका कार्यकारी निर्देशक उप्रेतीले मलेसियाबाट नै कल्याणकारी काम गर्न सेन्टरले अनुमति पाएको बताए । सेन्टरले नेपाली कामदारको सबै कल्याणकारी काम हेर्छ । बिरामीलाई अस्पताल लैजान्छ । श्रम समस्या आएमा आफैंले रोजगारदातासँग समन्वय गरेर समाधान गरिदिन्छ । खाना नपाए खाना दिन्छ । नेपाली दूतावासले श्रम मामिलाको कुनै तनाव लिनुपर्ने छैन, उनले कान्तिपुरसँग भने । मलेसियाका लागि नेपाली राजदूत डिल्लीप्रसाद पौडेलले बोर्ड र सेन्टरबीच भएको सम्झौताबारे आफू जानकार नभएको बताए । मलेसियामा नेपालका तर्फबाट कुनै कम्पनीसँग सम्झौता गर्न परराष्ट्रको अनुमति चाहिन्छ । मलाई यस सम्बन्धमा परराष्ट्र मन्त्रालयले निर्देशन दिएको छैन, उनले भने, मलेसियामा सयौं श्रम समस्या छ । सेल्टरको आवश्यकता छ । तर, यहाँ समस्या छ भनेर कसैसँग सम्झौता गर्ने होइन । यहाँबाट मैले श्रममा कुनै कागजात पठाएको छैन । सेन्टरले भने आफूले नेपालीको काम गर्न भन्दै आफ्नो वेबसाइटमा नेपाली दूतावासको लोगोसमेत राखिसकेको छ । मैले कसैलाई लोगो प्रयोग गर्न अनुमति दिइएको छैन, यसबारे म थप बुझ्नेछु, उनले भने । श्रम मन्त्रालयका प्रवक्ता राजीव पोखरेलले भने कामदारको तत्कालको अवस्थालाई सम्बोधन गर्ने गरी उनीहरूको हितमा बोर्डले सम्झौता गरेको दाबी गरे ।"
पानीचरा गन्न खटिए ३५० विज्ञ,"हिउँद लागेयता उच्च हिमाली भेगबाट मानिस भेडीगोठ लिएर बेंसी झरे जस्तै यो सिजनमा चरा पनि जाडो छल्न तराईका ताल र खोलानालातिर आउँछन् । यही मेसोमा वेटल्यान्ड इन्टरनेसनलको संयोजनमा हिमाली प्रकृतिको समन्वयमा गणना थालिएको हो । गणनामा चरा संरक्षणको क्षेत्रमा काम गर्ने पन्छी संरक्षण संघ (बीसीएन), बर्ड एजुकेसन सोसाइटी, पोखरा बर्ड सोसाइटी र कोशी बर्ड सोसाइटीलगायत देशका विभिन्न ठाउँमा क्रियाशील संघसंस्था संलग्न छन् । नेपालसहित विश्वभर एकैपटक जलपन्छी गणना भइरहेको हो । माघ ७ गतेसम्म सकिने गणनाको प्रतिवेदन आउँदो वैशाखमा सार्वजनिक गरिनेछ । चरा गणनाले दिने परिणाम विश्लेषणले सरंक्षण नीति कार्यक्रम बनाउन सहयोग पुर्याउने अर्का चराविद् हठन चौधरीले बताए । बालीनाली तथा फलफूलमा परागसेचनका लागि चराको महत्त्वपूर्ण भूमिका हुन्छ भने नेपालमा पछिल्लो समय चरा पर्यटन पनि फस्टाइरहेको छ । यहाँ आउने पर्यटकमध्ये ८ प्रतिशतभन्दा बढी चराप्रति लालायित हुने उनको भनाइ छ । बढ्दो रासायनिक मलको प्रयोग र उडान मार्गमा हुने अवरोधले भने चरा जोखिममा पर्दै गएको चराविद् कृष्णप्रसाद भुसाल बताउँछन् । सन् १९८७ देखि बर्सेनि सिमसारमा आश्रित पानीचरा गणना हुँदै आएको छ । गणनाले पानीचराको अवस्था खतरोन्मुख देखाएको छ । नेपालमा पाइने विश्वका दुर्लभ चरामध्ये १३ प्रजाति जलपन्छी नै छन् ।पृथ्वीको उत्तरी ध्रुवमा हिमपात सुरुवात भएसँगै चरा बसाइँ सर्न थाल्छन् । बढी चिसोले उता आहारविहार र खानपानमा समस्या भएपछि जाडो छल्न नेपाल आउँछन् । कतिपयले बच्चा कोरलेर हुर्काई फर्कने गर्छन् । उत्तरी मुलुक रुस, चीन, मंगोलियाका साथै युरोप, कोरिया तथा तिब्बती क्षेत्रबाट हिउँदे आगन्तुक चरा नेपाल आउँछन् । त्यस्तै मध्य एसियाका तुर्केमिनिस्तान, किर्किस्तान र साइबेरियाबाट पनि चरा आउँछन् । बर्सेनि १ सय ५० बढी प्रजातिका चरा आउने अनुमान छ ।"
"३ अर्ब ३४ करोड रकमान्तर, मधेशका दुई मन्त्रीसँगसंसदीय समितिको बयान","(जनकपुर)प्रदेश सरकारको अर्थ विविध शीर्षकमा रहेको ३ अर्ब ३४ करोड २३ लाख ८ हजार ३ सय ४१ रुपैयाँ आर्थिक वर्षको अन्त्यतिर विभिन्न मन्त्रालय र स्थानीय तहमा गरेको रकमान्तरमा चलखेल भएको भन्दै विशेष संसदीय छानबिन समितिले मधेश प्रदेशका दुई मन्त्रीसँग आइतबार बयान लिएको छ । जनकपुरस्थित प्रदेशसभा सचिवालयमा आइतबार बसेको संसदीय समितिको बैठकमा अर्थमन्त्री सञ्जयकुमार यादव र उद्योग, वाणिज्य तथा पर्यटनमन्त्री सुनिता यादवले बयान दिएका हुन् । संसदीय समितिले मन्त्रीद्वय यादवसित छुट्टाछुट्टै बयान लिएको हो । अर्थमन्त्री यादवसित करिब १ घण्टा लामो बयानमा आर्थिक वर्षको अन्त्यतिर गरिएको बजेट रकमान्तरण, स्थानीय तहलाई दिइने विशेष, समपूरक र ससर्त अनुदानमा देखिएको कैफियतबारे सोधिएको थियो । हाम्रो छानबिनबाट देखिएको त्रुटि देखाउँदै मन्त्रीद्वयसित स्पष्टीकरण सोधेका थियौं, विशेष संसदीय छानबिन समितिका संयोजक प्रदेश सांसद उपेन्द्र महतोले भने, उहाँहरूले विधिप्रक्रिया र ऐनलाई टेकेर रकमान्तरण र अनुदान दिइएको दाबी गर्नुभएको छ । मन्त्रीद्वयको मौखिक जवाफमा भर नपरेको विशेष समितिले कुन विधिप्रक्रिया र ऐन टेकेर रकमान्तरण गरेको र अनुदान दिइएको हो ? त्यसको लिखित जवाफ लिएर ३ दिनभित्र फेरि उपस्थित हुन निर्देशन दिएको छ । समितिले गरेको छानबिनबाट बजेट रकमान्तरण र अनुदान वितरणमा बदमासी गरिएको थुप्रै प्रमाण हामीसँग छ, समिति संयोजक महतोले भने, मन्त्रीद्वयको जवाफले चित्त नबुझेकाले लिखत प्रमाणसहित फेरि आउन भनिएको छ । असार अन्त्यतिर अर्थ विविध शीर्षकको बजेटमा चलखेल भएको भन्दै प्रदेशसभामा सांसदहरूले आपत्ति जनाएपछि सांसद महतोको संयोजकत्वमा गत असार २७ गते प्रदेशसभाको बैठकले विशेष संसदीय छानबिन समिति गठन गरेको थियो । समितिलाई दुई महिनाभित्र प्रतिवेदन बुझाउन समय दिइए पनि मन्त्रीद्वयले बयान दिन अटेरी गरेकाले ६ महिना बित्दा पनि समिति टुंगोमा पुग्न सकेको छैन । संसदीय समितिले यस अवधिमा गरेको छानबिनमा अर्थ मन्त्रालयले प्रक्रिया मिचेर विभिन्न मन्त्रालयलाई रकमान्तर र स्थानीय तहलाई अनुदान पठाएको प्रतिवेदन तयार पारिसकेको छ । स्रोतका अनुसार मन्त्रीद्वयको बयान कुरिरहेको समितिले ३ दिनभित्र उनीहरूको लिखित जवाफ पाएपछि प्रतिवेदन पेस गर्नेछन् । संसदीय समितिले छानबिनका क्रममा बजेट रकमान्तर र स्थानीय तहलाई दिइएको अनुदानमा प्रक्रिया मिचेको निष्कर्ष निकालेको छ । मधेश प्रदेशको कुल बजेटको ११८१ प्रतिशत बजेट अर्थ विविध शीर्षकमा राखिएको थियो । कुल ५ अर्ब ५३ करोड ५७ लाख ४३ हजार अर्थ विविधको रकमलाई आर्थिक वर्षको अन्त्यतिर अर्थ मन्त्रालयले अरू मन्त्रालयको बजेट तानेर ७ अर्ब ९ करोड ३२ लाख ३८ हजार ७ सय ६० रुपैयाँ पुर्याएको थियो । यसमा चालुतर्फ ६९ करोड ७८ लाख ५ हजार २ सय ४३ र पुँजीगततर्फ ८५ करोड ९६ लाख ९० हजार ५ सय १७ रुपैयाँ थपिएको थियो । यही अर्थ विविधको बजेट आर्थिक वर्षको अन्त्यतिर अर्थमन्त्री यादवले आफूखुसी रकमान्तरण गरेको संसदीय समितिको ठहर छ । मन्त्री यादवले टुक्रे योजना तोकेरै असार २२ गतेसम्म विभिन्न मन्त्रालय तथा स्थानीय निकायमा अर्थ विविधको बजेट रकमान्तर गरेका थिए ।विशेष छानबिन समितिको प्रतिवेदनमा मन्त्रालयले माग्दै नमागेको योजना र रकम पनि अर्थ मन्त्रालयले पठाइएको पाइएको छ । उद्योग, वाणिज्य तथा पर्यटनमन्त्रीका स्वकीय सचिवले लेखेको पत्रकै आधारमा अर्थले उक्त मन्त्रालयलाई ४२ करोड ६० लाख १० हजार रुपैयाँ रकमान्तर गरिदिएको थियो । उद्योगमन्त्री सुनिता यादवकी निजी सचिवालयको लेटरहेडमा स्वकीय सचिव रामानन्द यादवले लेखेको व्यहोराको आधारमै यति धेरै बजेट पठाइएको समितिको प्रतिवेदनमा उल्लेख छ । स्वकीय सचिव रामानन्द मन्त्री यादवका श्रीमान् हुन् । गत चैत १५ गते रकमान्तरणका लागि उनले अर्थ मन्त्रालयलाई पत्र पठाएका थिए । स्वकीय सचिवको लेटरहेडमा करोडौं रकम रकमान्तर गर्नु बदमासीको हद हो, छानबिन समितिका एक सदस्यले भने, त्यही पत्रका आधारमा अर्थ मन्त्रालयले टिप्पणी लेखेर रकमान्तरण गरेको देखिन्छ । उद्योग, वाणिज्य र पर्यटन मन्त्रालयलाई रकमान्तर गरिएको ४२ करोड ६० लाख १० हजार रुपैयाँ मठमन्दिर, सामुदायिक भवन, स्वागतद्वार, कम्पाउन्ड वाल निर्माणलगायतका टुक्रे योजनामा खर्च गरिएको थियो । छानबिन प्रतिवेदनमा करिब ८ करोड रुपैयाँ उक्त मन्त्रालयसँग सम्बन्धित नरहेका योजनामा तोकेर पठाइएको थियो । भौतिक पूर्वाधार विकास र शिक्षा तथा संस्कृति मन्त्रालयको पत्र आउनुअघि नै अर्थ मन्त्रालयले यी दुई मन्त्रालयमा रकमान्तर गरिसकेको थियो । भौतिक पूर्वाधार मन्त्रालयले रकमान्तरका लागि चलानी नम्बर १६७० र १६७१ को पत्र २०८० असार १८ गते अर्थ मन्त्रालयलाई पठाएको थियो । तर, मन्त्रालयको पत्र आउनुभन्दा ६ दिनअघि असार १२ गते नै रकमान्तरको निर्णय भएको संसदीय समितिले प्रमाणित कागजात फेला पारेको छ । शिक्षा तथा संस्कृति मन्त्रालयले पनि असार ५ गते रकमान्तर माग्दै अर्थलाई पत्र पठाएको थियो । तर, दुवै मन्त्रालयको पत्र आउनुअघि नै प्रशासकीय कार्यविधि मिचेर रकमान्तर गर्ने अर्थले निर्णय गरिसकेको थियो । आर्थिक वर्ष २०७९८० मा स्थानीय तहका लागि प्रदेश सरकारले २ अर्ब ६ करोड ६० लाख रुपैयाँ बजेट विनियोजन गरेको थियो । तर, अन्त्यतिर अर्थ मन्त्रालयले २ अर्ब १९ करोड ३० लाख रुपैयाँ रकमान्तर गरेर १०६१५ प्रतिशतले अनुदानको रकम थपेको थियो । प्रदेशको १ सय ३६ वटै पालिकाले ससर्त अनुदानका योजना तथा कार्यक्रम पाउनुपर्नेमा अर्थले सप्तरीको बलान बिहुल गाउँपालिका, धनुषाको विदेह नगरपालिका, रौतहटको बौधीमाई र फतुवा विजयपुर नगरपालिका तथा बाराको विश्रामपुर गाउँपालिका गरी ६ वटा पालिकालाई ससर्त अनुदानको रकम दिएन ।"
"कोरोना संक्रमणको जोखिम बढ्दो, सरकारसँग छैन परीक्षण किट","(काठमाडौं)विश्वका विभिन्न मुलुकसँगै छिमेकी भारत र चीनमा समेत कोरोना संक्रमण बढिरहेका बेला नेपालमा भने इमर्जेन्सी परीक्षणका लागि समेत पीसीआर र एन्टिजेन किट छैनन् । पछिल्लो समय भारतका विभिन्न क्षेत्रबाट घर फर्किने ९ जना नेपाली र सहिद शुक्रराज ट्रपिकल तथा सरुवा रोग अस्पतालमा ७ जनामा कोरोना संक्रमण देखिएको छ । अहिले बढ्दो संक्रमणलाई मध्यनजर गरेर सरकारले भारतबाट नेपाल प्रवेश बिन्दुका सम्पूर्ण १४ वटा हेल्थ डेक्समा निगरानी थालेको छ ।विश्व स्वास्थ्य संगठन (डब्लूएचओ) ले कोभिड१९ को नयाँ भेरिएन्ट जेएन१ तथा इन्फ्लुएन्जाको संक्रमण बढिरहेको भन्दै सतर्कता अपनाउन आग्रह गरिसकेको छ । स्वास्थ्य मन्त्रालयले पनि विज्ञप्ति जारी गरेर छिमेकी मुलुकमा पुष्टि भएको ओमिक्रोनको नयाँ सबभेरिएन्ट जेएन१ नेपालमा पुष्टि भइनसकेपनि छिमेकमा संक्रमण फैलिरहेकाले सतर्कता अपनाउन अनुरोधगरिरहेको छ ।यस्तो अवस्थामा नेपाल सरकारसँग परीक्षण किटसमेत छैन । टेकुस्थित स्वास्थ्य सेवा विभागको केन्द्रीय भन्डारमा किट नभएपछि इमर्जेन्सी केसका लागि आवश्यक पर्ने पीसीआर र एन्टिजेन्ट किट खरिद गर्न स्वास्थ्य सेवा विभागको व्यवस्थापन महाशाखालाई पत्राचार गरिसकेको इपिडिमियोलोजी तथा रोग नियन्त्रण महाशाखाका वरिष्ठ मेडिकल सुपरिन्टेन्डेन्ट डा हेमन्तचन्द्र ओझाले बताए । प्रदेशको आपूर्ति केन्द्रहरूलाई पनि आपत्कालीन अवस्थालाई मध्यनजर गरेर खरिद गर्न अनुरोध गरिसकेका छौं, उनले भने ।स्वास्थ्य सेवा विभागको व्यवस्थापन महाशाखाका निर्देशक डासर्वेश शर्माले इमर्जेन्सी केसका लागि पुग्ने मात्रामा खरिद गर्न छलफल भइसकेको दाबी गरे । खरिद गरेर मात्र पनि हुँदैन । धेरै स्टक भएमा पछि महालेखा नियन्त्रकको कार्यालयले प्रश्न गर्छ, उनले भने, एन्टिजेन किटहरू आवश्यक परेमा पालिकाहरूले पनि खरिद गर्न सक्छन् ।डब्लूएचओले कोरोना संकटकाल अन्त्य भएको घोषणा गरे पनि जोखिम भने रहिरहेको जनाएको र कोरोनाको निरन्तरतालाई ध्यान दिएर सरकार जहिले पनि यस विषयमा गम्भीर हुनुपर्ने सरुवा रोग विशेषज्ञ डा शेरबहादुर पुन बताउँछन् । अहिले रुघाखोकी र ज्वरोको सिजन छ । बेलैमा परीक्षण गर्न पाएमा रोग पत्ता लगाई समाजमा फैलिन सक्ने खतराबाट बचाउन र रोग निदान गर्न सकिन्छ, उनले भने । स्वास्थ्य सेवा विभागले पीसीआर र एन्टिजेन किट २०७७ मा खरिद गरेको थियो । विभागले पछिल्लो समय माग भएबमोजिम स्टकमा रहेको ५ हजार पीसीआर किट नारायणी अस्पताल, गजेन्द्रनारायण सिंह अस्पताल राजविराज, हेटौंडा अस्पताल, मकवानपुर, प्रादेशिक अस्पताल, सिराहा र जनकपुरमा पठाएको थियो । विभागका अनुसार किटको म्याद दुई वर्ष हुने गरेको छ । कोरोना महामारीले नेपालमा मात्र १२ हजार ३१ जनाको मृत्यु भएको छ भने अहिलेसम्म पीसीआर परीक्षणबाट १० लाखभन्दा बढीमा कोरोना संक्रमण पुष्टि भइसकेको छ ।वैदेशिक रोजगारीमा जाने मजदुरले कोरोना परीक्षण गर्ने सहिद शुक्रराज ट्रपिकल तथा सरुवा रोग अस्पताल र देशैभरिबाट रेफर गरेर पठाउने केन्द्रीय ल्याब राष्ट्रिय जनस्वास्थ्य प्रयोगशालामा समेत पीसीआर किटको स्टक सकिन लागेको छ । दुवै निकायका अनुसार दुई सातालाई मात्र पुग्ने स्टक छ । राष्ट्रिय जनस्वास्थ्य प्रयोगशालाका सूचना अधिकारी कृष्णप्रसाद जैसीले स्वास्थ्य सेवा विभागलाई पीसीआर किट अभाव भएको बारेमा मौखिक जानकारी गराइसकेको बताए । अहिले एक सयदेखि डेढ सय जनासम्मलाई परीक्षण गर्न समस्या भएन, उनले भने, ३४ हजारको परीक्षण गर्नुपर्यो भने सकिँदैन ।"
बरहथवामा प्रशासन र प्रदर्शनकारीबीच सहमति,"(सर्लाही)बरहथवा घटनामा आन्दोलनरत पक्षको माग सम्बोधन गर्ने सहमति भएपछि प्रदर्शनका कार्यक्रम स्थगित भएका छन् । गत शुक्रबार प्रहरीको गोली लागेर जयशंकर साहको मृत्यु भएपछि बरहथवा बजार क्षेत्र तनावग्रस्त बन्दै आएको थियो । आइतबार प्रशासनसँग सहमति भएपछि मृतक साहको शव पोस्टमार्टमका लागि प्रादेशिक अस्पताल मलंगवा लैजाने तयारी छ ।बरहथवास्थित नगर अस्पताललाई स्तरोन्नति गर्दै ५० शय्याको प्रादेशिक अस्पताल बनाएर मधेश सरकारलाई हस्तान्तरण गर्ने नगर कार्यपालिकाकै निर्णय कार्यान्वयन नगरिएको भन्दै स्थानीय र राजनीतिक दलले प्रदर्शन थालेका थिए । जिल्ला प्रशासन कार्यालयमा भएको सर्वपक्षीय छलफलपछि नगर अस्पताल मधेश सरकारलाई हस्तान्तरण गर्ने, स्तरोन्नति गरेर ५० शय्याको बनाउने, अस्पताललाई जयशंकर साहका नाममा नामकरण गर्ने र नगरपालिकाले मृतकको परिवारलाई रोजगारी प्रदान गर्ने सहमति भएको हो ।आइतबार साँझ प्रदेशका स्वास्थ्य तथा जनसंख्यामन्त्री वीरेन्द्रप्रसाद सिंह, बरहथवा नगरपालिकाकी प्रमुख कल्पनाकुमारी कटुवाल, प्रमुख जिल्ला अधिकारी कोमलप्रसाद धमला, प्रदेश तथा जिल्लाका सुरक्षा अधिकारी, राजनीतिक दलका प्रमुख, आन्दोलनरत पक्षका नेता र पीडित पक्षबीच सहमति भएको हो । प्रदेशसभा सदस्य कौशलकिशोर रायले दुई पक्षबीच सहमतिपछि आइतबार नै शव उठाएर पोस्टमार्टम गर्ने र शव परिवारलाई हस्तान्तरण गर्ने सहमति भएको जानकारी दिए । नगर प्रमुख कटुवालले अस्पताल प्रदेश सरकारलाई हस्तान्तरण गर्ने निर्णय उल्ट्याउन कार्यपालिकाको बैठक बोलाएको विरोधमा प्रदर्शन हुँदा भएको धरपकड र प्रहरीको गोली लागेर शुक्रबार बरहथवा नगरपालिका६ का ३० वर्षीय साहको मृत्यु भएको थियो । त्यसपछि उग्र बनेका प्रदर्शनकारीले साहको शव सडकमै राखेर प्रदर्शन थालेका थिए । शनिबार दिनभर प्रदर्शन रोक्न प्रयास भए पनि प्रशासनले आक्रोशित भीडलाई शान्त पार्न सकेको थिएन ।शुक्रबार बेलुका कर्फ्यु लगाएको प्रशासनले शनिबार खुला गरे पनि आइतबार फेरि कर्फ्यु जारी गर्न बाध्य भएको थियो । घटनामा छानबिन गर्न केन्द्र सरकारले ३ सदस्यीय छानबिन समिति बनाएको छ भने मृतकका परिवारलाई १० लाख रुपैयाँ राहत दिने निर्णय गरेको छ ।"
आरती साह मृत्यु प्रकरण पीडितलाई क्षतिपूर्ति दिन आयोगको निर्देशन,"(काठमाडौं) राष्ट्रिय मानवअधिकार आयोगले जनकपुरकी आरती साहको मृत्यु प्रकरणमा जिल्लाका प्रहरी अधिकारीदेखि अस्पतालका चिकित्सकसमेत दोषी रहेको निष्कर्ष निकालेको छ । आयोगले पीडित परिवारलाई क्षतिपूर्ति दिनसमेत निर्देशन दिएको छ । आयोगले साहकी बहिनी मनीषालाई डेढ लाख, आमा निर्मलादेवी साहलाई १ लाख र भाइ प्रेम र बुबा विनोद साहलाई ५०५० हजार रुपैयाँ क्षतिपूर्ति उपलब्ध गराउन नेपाल सरकारसमक्ष सिफारिस गरेको छ । आयोगले सो घटनामा पीडित परिवारले प्रहरीसमक्ष उजुरी दर्ता गराउन खोज्दा प्रहरीले गम्भीरताका साथ नलिएको, अस्पतालको पोस्टमार्टममा समेत कमजोरी देखिएको भन्दै चिकित्सकको भूमिकामाथि समेत प्रश्न उठाएको छ । पीडितको स्वच्छ न्याय पाउने अधिकार प्रचलनमा प्रभाव पारेको भन्दै आयोगले सो कार्यमा संलग्न जिल्ला प्रहरी कार्यालय धनुषाका प्रमुख एवं प्रहरी उपरीक्षक विश्वराज खड्का, प्रहरी नायब उपरीक्षक वेदप्रसाद गौतम, प्रहरी निरीक्षक दिनेश अधिकारीउपर विभागीय कारबाही गर्न सरकारलाई निर्देशनात्मक सिफारिस गरेको छ ।त्यस्तै, पोस्टमार्टम गर्ने कार्यमा संलग्न चिकित्सक डा अवधेशकान्त झा, डा दिग्विजय ठाकुर र डा दीपेन्द्रकुमार सिंहले लापरबाही गरेको भन्दै आयोगले आगामी दिनमा सचेतपूर्वक कार्य गर्न नेपाल मेडिकल काउन्सिलले परिपत्र गरी पठाउनू भनी निर्देशनात्मक आदेश दिएको छ ।जनकपुर उपमहानगरपालिका९, थापा चोककी २३ वर्षीया आरतीको जेठ ७ मा आफ्नै घरमा झुन्डिएको अवस्थामा शव भेटिएको थियो । माइती पक्षले भने उनको मृत्यु नभई हत्या भएको दाबी गर्दै आएको छ । तर प्रहरीले भने घटनालाई आत्महत्याका रूपमा मुद्दा दर्ता गरेर टुंग्याउन चाहेको थियो । त्यसपछि माइती पक्ष आन्दोलित छ । साहको मृत्यु प्रकरणमा मानवअधिकार आयोगले गरेको अध्ययनले प्रहरीले पीडितको उजुरीलाई बेवास्ता गरेको, पोस्टमार्टम गर्ने चिकित्सकले दुई महिनाको गर्भवती रहेकी आरतीको गर्भावस्थाबारे कुनै उल्लेख नगरेको, मृतकको परिवारलाई प्रहरीले बयान दिन बोलाइ प्रहरीले तयार गरेको कागजमा हस्ताक्षर गराउन खोजेको, मोबाइलमा भिडियो खिच्न खोज्दा प्रहरी र पीडित पक्षबीच हानाहान भएको र आरतीको परिवार घाइते हुनुका साथै केही प्रहरी कर्मचारीसमेत घाइते भएको देखिएको जनाएको छ ।आरतीका बुबाआमासहित माइती पक्षले ७ महिनादेखि काठमाडौंमा धर्ना बसेर न्यायका लागि गुहार मागिरहेका छन् ।"
"सहकारी ठगीमा बिनापूर्वाग्रह, बिनामोलाहिजा अनुसन्धान गर","एउटै समूहले काठमाडौंदेखि पोखरासम्म, वीरगन्जदेखि नेपालगन्जसम्म सहकारी खोलेको सर्वसाधारणको बचत हिनामिना गरेको खबर शृंखलाबद्ध रूपमा आउँदा सरकार भने रमिते बनेको छ । सर्वसाधारण जसले छोराछोरीको शिक्षादीक्षा, आफ्नो पेसा, व्यवसाय र परिवारको स्वास्थ्य उपचारका लागि रकम जम्मा गरेका थिए, कुनै निश्चित गिरोहले योजनाबद्ध रूपमा रकम अपचलन गर्दा सरकार मौन बस्नु विडम्बनापूर्ण छ । सहकारी सञ्चालकहरू एकै रात पैसा जम्मा गरेर फरार भएका होइनन् । एउटै समूहले आधा दर्जन सहरमा सहकारी दर्ता गरी सञ्चालन गर्दा, सर्वसाधारणबाट अर्बौं रुपैयाँ संकलन गर्दा, कानुनविपरीत आफ्नो निजी कम्पनीमा सार्दा नियमनकारी निकाय कहाँ थिए ? अझ, सर्वसाधारणले संघर्ष समिति गठन गरेर आवाज उठाउँदा पनि सरकारले सुन्दैन भने सरकार कसको संरक्षक हो भनेर प्रश्न उठ्नेछ । नियमन कमजोर हुँदा सहकारी सञ्चालकले सर्वसाधारणको बचत कुन हदसम्म अपचलन गर्न सक्छन् भन्ने बलियो दृष्टान्त नै गितेन्द्रबाबु (जीबी) राईको समूहले दिएको छ । यो समूहले काठमाडौंमा स्वर्णलक्ष्मी, पोखरामा सूर्यदर्शन, चितवनमा साहारा चितवन, वीरगन्जमा सानोपाइला, बुटवलमा सुप्रिम र नेपालगन्जमा समानता सहकारी संस्था खोलेको थियो । खासमा उस्तै उस्तै प्रकृतिको काम गर्ने समुदायका सदस्यबीच सहकार्यका लागि सहकारीको अवधारणा विकास भएको छ । तर राईको समूहले जहाँ सहर विकास भएको छ, त्यहीँ पुगेर रकम संकलन गर्ने गैरकानुनी अभियान चलाएको स्पष्ट छ । यसरी एउटै समूहले आधा दर्जन सहरमा सहकारी खोलेर १० वर्षसम्म सञ्चालन गर्दा पनि सरकारी निकायले देखेको नदेख्यै गर्नु अर्को बेथिति हो । विभिन्न सहरमा पुगेर सहकारी खोलेको यो समूहले सर्वसाधारणबाट संकलित बचत कानुनविपरीत आफ्ना निजी कम्पनीमा सारिरहेको मात्र थिएन, सहकारीका सदस्य नै नरहेका निकटस्थ व्यक्तिलाई बिनाधितो ऋण प्रवाह गरिएको थियो । । अझ, राईकै नेतृत्वमा गोर्खा मिडिया नेटवर्क स्थापना गरेर ग्यालेक्सी टेलिभिजन सुरु गरिएको थियो । कुनै पनि व्यक्ति वा समूहले वैधानिक कम्पनी खडा गरी व्यवसाय गर्न पाउने विषयमा शंका छैन तर सहकारीको बचत निजी कम्पनीमा रकमान्तर गर्नु दण्डनीय वित्तीय अपराध हो । तर, राईको समूहले पोखराको सूर्यदर्शन, चितवनको साहारा र बुटवलको सुप्रिम सहकारीबाट कम्तीमा साढे ५२ करोड ल्याएर टेलिभिजनमा लगानी गरेको कागजातबाट पुष्टि भइसकेको छ ।विडम्बना कस्तो छ भने टेलिभिजन अहिले बन्द छ । राई फरार छन् भने गोर्खा मिडिया नेटवर्कमा १५ प्रतिशत लगानीसहित प्रबन्ध निर्देशक बनेका रवि लामिछानेले यो विषयमा आफ्नो कुनै कानुनी उत्तरदायित्व नहुने दोहोर्याइरहेका छन् । हो, अहिले लामिछाने गोर्खा मिडिया नेटवर्कमा छैनन् तर सहकारीका रकम गोर्खा मिडिया नेटवर्कको खातामा धमाधम सारिँदाको अवधिमा लामिछाने कम्पनीको प्रबन्ध निर्देशक थिए । अझ, पोखराको सूर्यदर्शन सहकारीमा लामिछानेको नाममा कृत्रिम पुलेसो खाता खोली एक करोडको कारोबार भएको पोखरा महानगरपालिकाले गरेको अध्ययनले पुष्टि गरेको छ । त्यस्तै बुटवलको सुप्रिम सहकारीबाट पनि लामिछानेका तर्फबाट गोर्खा मिडिया नेटवर्कमा एक करोड रुपैयाँ रकमान्तर गरिएको भौचर पनि सहकारीको कार्यालयबाटै प्राप्त भएको छ । तर, यी विषयमा अनुसन्धान गर्न स्थानीय सरकार, सहकारी विभाग, प्रहरी प्रशासन र समग्र सरकारले गरेको ढिलाइ आपत्तिजनक छ । यो देशको स्थापित कानुनमाथिको खेलबाड हो भने सहकारीमा रकम जम्मा गर्ने सर्वसाधारणको अधिकारमाथि उपेक्षा पनि हो । जीबी राई, रवि लामिछाने वा अन्य कुनै पनि व्यक्ति वा समूहमाथि पूर्वाग्रह साध्नुपर्ने कारण र अधिकार सरकारसँग छैन । तर, राजनीतिमा सक्रिय भएकै कारण मोलाहिजा गर्ने सुविधा पनि सरकारमा छैन । एकातिर ३५ हजारभन्दा बढी सर्वसाधारणको बचत सुरक्षणको संवेदनशील विषय छ तर सरकारलाई त्योभन्दा बढी चिन्ता एउटा राजनीतिक शक्तिका रूपमा उदाएका लामिछानेसँगको सम्बन्ध कसरी सन्तुलित राख्ने भन्नेमा केन्द्रित भएको देखिन्छ । हिजो नागरिकका मुद्दालाई यस्तै राजनीतिक दाउपेचको बन्धन बनाएकाले पुराना दल असान्दर्भिक हुँदै गएका हुन् । अब नयाँपुराना मिलेर त्यही प्रवृत्तिलाई मलजल गर्ने हो भने नयाँपुरानाबीचको भेद त समाप्त नै हुनेछ, वैकल्पिक राजनीतिप्रति नागरिकको अपेक्षामाथि झन् ठूलो धोका हुनेछ । काठमाडौं, पोखरा, वीरगन्ज, चितवन, बुटवल र नेपालगन्जका सर्वसाधारणले रहरले संघर्ष समिति गठन गरेका होइनन् । यति ठूलो वेदना र आवाज उठेपछि कागजातमा नाम जोडिएका जीबी राई र रवि लामिछानेसहितका व्यक्तिहरूमाथि निष्पक्ष अनुसन्धान गरी सत्यतथ्य सार्वजनिक गर्नुपर्छ र तथ्य र प्रचलित कानुनका आधारमा कारबाही गर्नुपर्छ । तर, सर्वसाधारणको बचतको चाङमा उभिएर आन्तरिक खुसामद गरी सफाइ लेनदेन गर्ने अधिकार कसैलाई पनि छैन ।सहकारीको रकम अपचलनमा जोडिएका रवि पहिलो राजनीतिकर्मी होइनन् । विगतमा विभिन्न दलका नेताहरू विभिन्न स्तरको अपचलनमा मुछिएका छन् । जीबीको यही समूहमा पनि माओवादीनिकट अखिल क्रान्तिकारीका नेता दीपेश पुन पनि मुछिएका छन् । बुटवलको सुप्रिम सहकारी जहाँबाट गोर्खा मिडिया नेटवर्कमा १० करोड ७४ लाख सारिएको थियो, सो सहकारीमा पुन सचिव पदमा कार्यरत थिए । तत्कालीन उपराष्ट्रपति नन्दबहादुर पुनका छोरासमेत रहेका उनले बाबु र पार्टीका नाममा सहकारी र अन्य ठाउँमा गरेका गैरकानुनी कामको अनुसन्धान भएन भने त्यो सत्ताको प्रभाव हो भन्नेमा शंका रहने छैन ।"
उपकुलपति छनोट कार्यविधि यस्तो बनाऊ,"१ एउटा विश्वविद्यालयको उपकुलपति छान्ने काममा समेत विवादित छवि बनाउने सरकारले के काम गर्ला ? त्रिवि उपकुलपति छनोट समितिको गठन र त्यसले निर्धारण गरेको कार्यविधिमै प्रश्न उठ्नु र विज्ञापन रद्द गर्नुले सरकारप्रतिको जनताको विश्वास झनै घट्दै गएको प्रतीत हुन्छ । २ साँच्चै प्रचण्डजीले भनेजस्तो उपकुलपति नियुक्तिमा दलीय भागबन्डा नगर्ने हो भने अहिलेको छनोट समिति खारेज गरी स्वतन्त्र र निष्पक्ष प्राज्ञहरूको समिति बनाइयोस् र पहिला कार्यविधि सार्वजनिक गरेर मात्रै विज्ञापन निकालियोस् ता कि क्षमता नभएकाले राजनीतिको आडमा आवेदन गर्न नपाऊन् । ३ कार्यविधिमा विश्वविद्यालयको सम्पूर्ण जिम्मेवारी बहन गर्ने प्राज्ञिक व्यक्तिको कमसेकम स्तरीकृत अन्तर्राष्ट्रिय र राष्ट्रिय जर्नलमा गएको ५ वर्षभित्र कम्तीमा पनि १० वटा अनुसन्धानात्मक लेख प्रकाशित भएको हुनुपर्ने र त्यसका लागि मात्रै २५ प्रतिशत अंक दिने व्यवस्था होस् ।४ उपकुलपति हुन चाहनेको सोच पत्रमा २० अंक, व्यावसायिक कार्य योजनामा २० अंक राखियोस् । तर ती पत्र बुझाएर मात्र नपुग्ने गरी समितिसमक्ष प्रस्तुतीकरण गर्न लगाइयोस् ता कि आवेदकको मौलिकतामाथि पछि प्रश्न नउठोस् ।५ शैक्षिक योग्यता पीएचडी राखिसकेपछि त्यसबापत अंक दिने काम नहोस् । किनकि सबैले पाउने अंक बराबर नै हुन्छ तर त्रिविले यसअघि मान्यता रोक्का गरेको विदेशी विश्वविद्यालयको पीएचडीवाला छिर्ने ढोका बन्द गरियोस् ।६ प्राध्यापक भएको कम्तीमा ५ वर्ष नभई उपकुलपति पदमा आवेदन दिन नपाइने गरी कार्यविधि बनाइयोस् ताकि विश्वविद्यालय राम्ररी बुझेको मान्छे मात्रै नेतृत्व पदमा बहाल होस् । यसो गर्दा पूर्णकालीन प्राध्यापक भएर पनि कक्षा ११ र १२ तथा निजी र सामुदायिक कलेजमा आंशिक शिक्षक भएर काम गर्ने जमातलाई आवेदन दिनबाटै वञ्चित गरियोस् । किनकि विश्वविद्यालयप्रतिको झुकाव त्यस्ता व्यक्तिमा कम हुन्छ र ती पैसाको मात्रै पछि लाग्छन् भन्ने बुझ्नुपर्छ ।७ अन्तर्वार्ता अनिवार्य गरियोस् र त्यसमा २५ अंक राखियोस् । अन्तर्वार्ता लिने टोलीमा कम्तीमा नाम चलेका र प्राज्ञिक नेतृत्व सम्हालिसकेका अन्तर्राष्ट्रिय जगत्का ख्याति प्राप्त प्राध्यापक एक जना रहने व्यवस्था होस् र अन्तर्वार्ता अनलाइन मोडलबाट सञ्चालन होस् । अन्तर्वार्तामा मूल्यांकन गर्न वैज्ञानिक आधार बनाइयोस् ।८ उपकुलपति जस्तो पदमा नियुक्त पाउन चाहनेले आफ्नो प्राज्ञिक यात्रामा के कस्ता नवीनतम् कार्य गरेको, त्यसबाट विश्वविद्यालय र समाजलाई के फाइदा पुर्याएको र त्यसबापत विश्वविद्यालय र राज्यमा कस्तो पहिचान बनेको भन्ने आधार पनि कार्यविधिमा राखियोस् । यसका लागि १० अंक प्रदान गरियोस् ।९ यसरी छानिने उपकुलपति कमजोर हुँदैनन् र समाजले औंला ठड्याउन सक्तैन । तर उपकुलपति यति सक्षम भएर मात्रै विश्वविद्यालय सफल हुन्छ भन्ने जरुरी छैन । साँच्चै राज्य संयन्त्र नेपालको उच्च शिक्षा सुध्रेको हेर्न चाहन्छ भने उसले आर्थिक र प्रशासनिक पक्षमा भरपुर सहयोग पनि गर्नुपर्छ ।१० यस्तो सहयोगमध्ये भुल्न नहुने कुरा के हो भने सबै राजनीतिक दलले एउटा सहमति गरी आफ्ना कार्यकर्ता शिक्षक र कार्यकर्ता विद्यार्थीमार्फत त्यस्तो उपकुलपतिलाई काममा बाधा पुग्ने गरी कुनै पनि काम नगर्नेनगराउने प्रतिबद्धता र कार्यान्वयन पनि उत्तिकै आवश्यक छ । प्रस्ट रूपमा दलीय छवि भएका र नैतिक धरातल बिर्सेर चुनावमा प्रचारप्रसार गर्ने जोकोही पनि यो पदका लागि अयोग्य हुने गरी कार्यविधि बनाइयोस् । मनप्रसाद वाग्ले, मीनभवन, काठमाडौं"
माओवादीभित्र वर्गीय खाडल,"माओवादी केन्द्रको चारमहिने अभियान पुस १६ मा सकियो । अभियानसँगै पार्टीमा देखिएका वैचारिक, राजनीतिक, सांस्कृतिक चुनौतीलाई वडा तहबाट समाधान गर्ने उद्देश्यले अध्यक्ष प्रचण्डसहित सबै नेताकार्यकर्ता वडा तहसम्म खटिएका थिए । जनतासँग माओवादी विशेष रूपान्तरण अभियानको प्रस्तावक र सर्वसम्मत ढंगले पारित गर्ने केही समर्थकबाट नै यो अभियानको मर्म र भावनामाथि गहिरो चोट पुग्ने काम भयो । कैयौं ठाउँमा नेताहरूको आन्तरिक कलह र किचलोले पार्टीका कार्यकर्ता अन्योल र दोधारमा परे । माओवादी केन्द्र र यसको नेतृत्वले आफू सरकारमा पुग्ने कुरामा मात्र अर्जुन दृष्टि लगाए । हुँदा खाने वर्ग, गरिब र गाउँमा परिवर्तन पुर्याउन यिनले चासो नै दिएनन् । आधारभूत तहका जनताका विधाता भनिएको पार्टीले जनताको जीवनयापनका विषयलाई मुख्य कार्यक्रम बनाउन सकेन । माओवादी केन्द्रभित्रै वर्गीय खाडल जन्मँदै, हुर्कंदै र फैलँदै गएको छ । आफ्नो मुद्दा भुलेर सत्ता र पदको लोभमा नेताहरू फस्दै गएका छन् । नेताहरूको संस्कार र जीवन विलासी हुँदै गएको छ । अलिसान महल र महँगा मोटरसहितको फाइफुइँ हेर्दा उनीहरू कम्युनिस्ट पार्टीका नेता जस्ता लाग्न छाडिसकेका छन् । पार्टीले वर्गीय पक्षधरता भुल्दै गयो । जनयुद्धका सहिद, घाइते र बेपत्ताका परिवार बिचल्लीमा छन् । तिनैका सपना साकार पार्न हिँडेका नेताहरू भने धन आर्जन गर्ने दौडमा लागेको देखिन्छन् । पार्टी धेरैजसो सत्ताको सेरोफेरोमा रहँदा पनि कार्यकर्ताको संरक्षण र व्यवस्थापन हुन सकेन । पार्टीको गहकिलो जिम्मेवारी र चुनावमा टिकट हत्याउन नेताको खटनपटनमा निर्भर हुनुपर्ने परिपाटी बनेको छ । कि नेताको आफन्त र नातागोता हुनुपर्यो कि गुलामी र जयजयकार गर्न सक्नुपर्यो । आफूलाई योग्य हकदार सावित गर्न ठूलो त्याग, तपस्या, अविच्छिन्न राजनीतिक सेवा र प्रतिबद्धताले कुनै अर्थ राख्दैन । पार्टीभित्र कार्यकर्ता भए पनि कार्यकर्ताभित्र पार्टी भएको अनुभूति र गर्ब धेरैलाई हुन सकेको छैन । त्यही कारण युवा पंक्तिमा निराशा र कुण्ठा चुलिएको छ । गम्भीरजंग आचार्य, सुनकोशी५, सिन्धुली"
त्रिविमा बोर्ड अफ ट्रस्टी किन ?,"गत मंगलबार कान्तिपुर एजुकेसन समिट २०८० को अन्तिम सत्र दलीयकरणको दलदलमा शिक्षा प्रणाली मा एक प्रश्नकर्ताले सोधेका थिए, बोर्ड अफ ट्रस्टी मोडलमा जाँदा विश्वविद्यालयमा भइरहेको दलीयकरणको अन्त्य हुन्छ भन्ने ग्यारेन्टी के छ ? यो एउटा राम्रो प्रश्न थियो, जसको यथोचित उत्तर वक्ताहरूबाट आएन । बोर्ड अफ ट्रस्टी मोडलमा जाँदा विश्वविद्यालयमा दलीयकरण अन्त्य हुने वा नहुने बोर्ड कसरी गठन हुन्छ भन्नेमा निहित रहन्छ । विश्वविद्यालय सुधारकै उद्देश्यले बोर्ड अफ ट्रस्टी गठन गर्ने हो भने बोर्डले विश्वविद्यालयको सबै स्टेकहोल्डर (प्राध्यापक, कर्मचारी, विद्यार्थी, दाता आदि) को प्रतिनिधित्व गर्नुपर्छ । व्यक्तिगत स्वार्थ नबोक्ने अवकाश प्राप्त प्राध्यापक र पूर्वविद्यार्थीलाई पनि बोर्डको सदस्यता प्रदान गर्न सकिन्छ । बोर्ड एक पटक गठन भएपछि यसले नियमपूर्वक आन्तरिक प्रक्रियामार्फत नयाँ सदस्य लिन सक्छ । उदाहरणका लागि,स्ट्यानफोर्ड विश्वविद्यालयको बोर्ड अफ ट्रस्टीमा हाल ३१ सदस्य छन् र यसमा अधिकतम ३८ जनासम्म सदस्य हुन सक्छन् । कुनै सदस्यको ५ वर्षे कार्यकाल हुन्छ, र सामान्यतया निरन्तर दुई कार्यकालसम्म सदस्यता रहन सक्छ । वर्तमान सदस्यहरूले मतदानमार्फत नयाँ सदस्यको चयन गर्छन् । निमेश दाहाल, कीर्तिपुर, काठमाडौं"
बालेनको सराहनीय काम,"काठमाडौं महानगरपालिकाकै कर्मचारीका सन्तानलाई जागिर खुवाउने प्रपञ्च थाहा पाएपछि मेयर बालेन शाहले वरिष्ठ शाखा अधिकृत भगवती बिडारी, मेयरको सचिवालय प्रमुख नूरनिधि न्यौपाने र स्वास्थ्य शाखा विभागका प्रमुख रामप्रसाद पौडेललाई निलम्बन गरेको समाचार आएको छ । नातावाद, कृपावादले समाज जकडिएका बेला बालेनको कदमले सकारात्मक सन्देश प्रवाह गरेको छ । पुरुषोत्तम घिमिरे, जोरपाटी, काठमाडौं"
किन पालिराख्ने राष्ट्रिय सभा ?,"नसुध्रने राजनीतिक जडताउपल्लो तहका राजनीतिक नेताहरूले राष्ट्रिय सभा निर्वाचनलाई मुलुकले भोगेका समस्या समाधान गर्न र भविष्यमुखी कानुन निर्माणमा योगदान हुन सक्ने गरी सदुपयोग गर्न सक्नुपर्थ्यो । कम्तीमा त्यो सदाशय राखिनुपर्थ्यो र राष्ट्रिय बहस त्यो दिशामा केन्द्रित हुनु आवश्यक थियो । मुलुकको दुर्भाग्य, यति सकारात्मक चिन्तन पनि नेपालको राजनीतिमा अझै अंकुरण भएको देखिँदैन । अर्थतन्त्रमा अस्वाभाविक चुनौतीहरू थपिएर अर्थतन्त्र मन्दीउन्मुख भएको तथ्यलाई हेरेर आर्थिक नीति विश्लेषक एवम् अर्थशास्त्रीहरू, जलवायु परिवर्तन र दिगो विकासको आवश्यकतालाई विचार गरेर दिगो विकासका विज्ञहरू, बदलिँदो डिजिटल रूपान्तरणलाई बुझेका सूचना प्रविधि विशेषज्ञहरू, नेपालको अविराम विदेशिँदो युवा जमातको समस्यालाई सम्बोधन गर्न सक्षम जनसंख्या र आप्रवासनका अध्येताहरू, कृषि र पर्यटनका विज्ञ, परराष्ट्रविद्, शिक्षाविद्, औद्योगिकीकरणसहरीकरण र भूमि एवम् ऊर्जा अर्थतन्त्र बुझेकाहरूलाई खोजीखोजी माथिल्लो सदनमा ल्याएर पर्याप्त भूमिका दिलाउँदा मात्र सेकेन्ड च्याम्बर को औचित्य स्थापित हुन्थ्यो । मुलुकले त्यसबाट प्रत्यक्ष लाभ पाउँथ्यो । यो कार्यमा स्वतः उत्प्रेरक बन्नुपर्ने राजनीति मुख्य बाधक बनेको छ ।अहिले पनि, सबै प्रमुख दलको समेत मिलेमतोमा उही कोरा राजनीतिमा जीवन बिताएका, पटकपटक अवसर पाउँदा पनि मुलुकका समस्या समाधानमा कुनै सिर्जनशील योगदान दिन अक्षम प्रमाणित भइसकेका, ठूला नेतावरिपरि घुमिरहने वा शुभलाभ को राजनीतिमा अभ्यस्त भइसकेकाहरूमध्येबाटै फेरि राष्ट्रिय सभा भरिभराउ पार्ने कसरत भइरहेको छ । यो सर्वथा राष्ट्रहित विपरीत हो । नेपालजस्तो तन्नम गरिब मुलुकले केही ठूला नेताका आसेपासे कार्यकर्ता व्यवस्थापनका लागि बर्सेनि अर्बौं रुपैयाँ खर्चेर राष्ट्रिय सभालाई पालेर राखिरहनुपर्ने आवश्यकता अब पटक्कै छैन ।माथिल्लो सदन नेपालका लागि उपलब्धिविहीन, आर्थिक बोझको कारक र लोकतन्त्रको विकृतिको केन्द्रविन्दु भइरहने अनि मूलधारको राजनीतिले त्यसलाई सुधार्ने आवश्यकता नै महसुस नगर्ने हो भने या यसको नयाँ सन्दर्भमा अकाट्य औचित्य स्थापित गर्न सक्नुपर्छ या त यथाशीघ्र संविधान संशोधन गरेर संघलाई एकल व्यवस्थापकीय प्रणालीमा फर्काउन ढिला गर्नु हुँदैन । विश्वइतिहासमा यस्ता उदाहरणहरू छन् । सन् १९५० मा न्युजिल्यान्ड, १९५३ मा डेनमार्क, १९७० मा स्विडेन, १९९१ मा आइसल्यान्ड र २००९ मा नर्वे द्विसदनात्मक व्यवस्थापकीय प्रणालीबाट एक सदनात्मक प्रणालीमा फर्केका छन् । चाखलाग्दो के भने, लोकतान्त्रिक अभ्यास संस्थागत भइसकेका कुनै पनि मुलुक एक सदनबाट द्विसदनीय संसद्मा रूपान्तरण भएको उदाहरण विश्वमा छैन ।अहिले प्रत्येक प्रदेशमा अलग्गै विधायिकासमेत क्रियाशील छ । जनसंख्याको अनुपातका हिसाबले संसारकै ठूलोमध्येको एक २७५ सदस्यीय प्रतिनिधिसभा छ, जसको प्रभावकारिता पनि सधैं प्रश्नको घेरामा छ । यी वास्तविकताहरूको प्रकाशमा राष्ट्रिय सभालाई यथाशीघ्र खारेज गरिदिनु हितकर हुनेछ । यसलाई संविधान संशोधन गरेर मात्र खारेज गर्न सकिने भएकाले सत्ता र प्रतिपक्ष दुवै खेमाका राजनीतिक दलहरूको समान गाम्भीर्य र जिम्मेवारीबोध आवश्यक छ ।"
राजमार्गले नरोकिएको बसाइँसराइ,"अबको बहसकुनै बेला घना जनसंख्या थेगेको पहाड अहिले किन परित्यक्त हुँदै छ ? कुनै बेला आत्मनिर्भर अर्थतन्त्र भएको यो भूगोलमा खेतबारी बाँझै हुने र अन्न भारतबाट लैजानुपर्ने स्थिति कसरी बन्यो ? विकास गाउँगाउँ पुग्दा पनि विद्यार्थी नभएर विद्यालय बन्द हुने, उपचार गर्ने मानिस नभएर स्वास्थ्य चौकी बन्द हुने, हिँड्ने मानिस नभएर पिच सडकमा घाँस उम्रने, मर्दाका मलामी र बाँच्दाका जन्ती नपाउने स्थिति कसरी बन्यो ? तथ्यांकमा सीमित रहेको मध्यपहाडको बाह्य बसाइँसराइको डरलाग्दो अवस्थालाई एमालेको मध्यपहाडको यात्राले राष्ट्रिय बहस बनाएको छ । एमाले अध्यक्ष ओलीको नेतृत्वमा भएको यो यात्राले मुर्झाएको मध्यपहाडका बासिन्दामा आशाको सञ्चार गराएको छ । पहाडबाट लगालग मानिसहरू सहर र तराई हुँदै विदेश हान्निनुपर्ने बाध्यताका रूपमा रहेको बेरोजगारी अन्त्यको प्रयास अब सुरु हुनेछ । जनगणनाको तथ्यांकले बस्नयोग्य करिब ५ लाख घर खाली भएको देखाएको छ, तीमध्ये अधिकांश मध्यपहाडकै छन् । पहाडको बसाइँसराइको समस्याबारे एमाले नेताहरूले फस्ट ह्यान्ड रिपोर्टिङ लिएका छन् । त्यसैले अबको कदम नीतिगत क्रमभंगता नै हो । पहाडी कच्चा पदार्थमा आश्रित ठूला तथा मझौला उद्योग खोलेर पहाडलाई रोजगारीको केन्द्र बनाउने हो भने रिभर्स माइग्रेसन मार्फत पहाड घन्चमन्च हुन धेरै समय लाग्दैन । त्यसपछि पुष्पलाल राजमार्गको महत्त्व पनि बढ्नेछ । यसको उपयोगिता र रेखांकन गर्दैगर्दाको पहाडबाट भइरहेको बसाइँसराइ रोक्ने उद्देश्य पनि पूरा हुनेछ । समयका हिसाबले पनि बसाइँसराइलाई व्यवस्थित गर्न नयाँ नीति र कार्यक्रम बनाउने उपयुक्त समय हो यो । किनभने अहिले १६ औं पञ्चवर्षीय योजनाको खाका बनाउन राष्ट्रिय योजना आयोग व्यस्त छ । ठीक यही समयमा ब्युँतिएको पहाडी क्षेत्रको बसाइँसराइ बहसलाई कसरी सम्बोधन गरेर जनसांख्यिक सन्तुलन कायम राख्ने भन्ने स्पष्ट नीति र कार्यक्रम आउने हो भने पहाडको बाह्य बसाइँसराइ रोक्न सहज हुनेछ ।"
बालसुधार गृहकै सुधारको खाँचो,"यही पुस १३ मा बाँकेको नौबस्ता बालसुधार गृहमा रहेकाहरू दुई समूहमा बाँडिएर एकअर्कामाथि कुटपिटमा उत्रिए । एउटा समूहमा ९० जना र अर्को समूहमा २६ जना थिए । ९० जनाको समूहले २६ जनालाई नियन्त्रणमा लिएर कुटपिट गर्दा पनि सुरक्षाकर्मीहरूले रोक्न सकेनन् । बरु ज्यान जोगाउन सुरक्षाकर्मीहरू नै सुरक्षापोस्ट छाडेर भागे । बालसुधार गृहमा बल प्रयोग गर्न नपाइने कानुनी व्यवस्थाका कारण सुरक्षाकर्मीहरूलाई नै ज्यान जोगाउन हम्मे भयो । पुस १६ मा थप सुरक्षाकर्मी र मानवअधिकार आयोगको टोली पुगेपछि बल्ल तनाव मत्थर भयो । नौबस्ता बालसुधार गृहमा ११६ जना बालबिझ्याइँकर्ता हरू छन् । सबैजना १८ वर्षभन्दा माथिका छन् । असोज ४ मा बाँकेकै जयन्दु बालसुधार गृहमा पनि दुई समूहबीच भएको झडपमा एक जनाको हत्या भयो । ११ घाइते भए । घटनापछि डुडुवा गाउँपालिकामा रहेको जयेन्दु बाल सुधारगृहभित्र रहेका १८ वर्षमाथिका बाल बिझ्याइँकर्तालाई नौबस्तामा सारिएको हो, जहाँ क्षेत्रीय कारागारको एउटा ब्लकमा बालसुधार गृह सञ्चालित छ । त्यति बेला दोषी मानिएर पुर्पक्षमा गएकालाई पुनः बालसुधार गृहमा पठाइएपछि अहिले ज्यान गुमाउनेका पक्षधर प्रतिशोधमा उत्रेका हुन् । लुम्बिनी प्रदेश प्रहरी प्रमुख उमेशराज जोशीले बालसुधार गृहमा बालिग राख्ने र दोषी ठहरिएकालाई पुनः पीडित मानिएकासामु पठाउँदा समस्या भएको बताए । १८ वर्षमुनिकालाई बालबालिका भनिन्छ । बिझ्याइँ गरेका वा कानुनले विवादमा परेका बालबालिकालाई कानुन बमोजिम बालसुधार गृहमा राखी निगरानी गर्नुपर्छ । तर, हाम्रा बालसुधार गृहमा १८ वर्षमाथिका युवा धेरै छन् । कानुनी विवादमा परेका बालबालिकाको संरचनामा युवाहरूलाई राख्न खोज्दा बालसुधार गृहहरू असुरक्षित बन्दै गएका छन् । यसले सुधार गृहमा बस्ने बालबालिका, युवा र व्यवस्थापन समिति तीनै पक्षलाई असर गरेको छ । वयस्क व्यक्तिले फौजदारी कसुर गरे अपराध मानिन्छ । बालबालिकालाई भने अपराध नभई बिझ्याइँ मात्रै मानेर सुधारगृहमा पठाइन्छ । आगामी दिनमा आपराधिक गतिविधिमा संलग्न नहोऊन् भनी बालबिझ्याइँकर्ताहरूलाई सुधारगृह राख्ने हो । त्यस्ता बालबालिकालाई मनोपरामर्श दिएर सीप र शिक्षासहित समाजमा पुनःस्थापना गर्नुपर्छ । यसो गर्दा उनीहरूमा शैक्षिक, बौद्धिक र मनोवैज्ञानिक असर पर्न दिन नहुने र पढ्ने, लेख्ने, खेल्ने र मनोरञ्जन गर्न पाउने अधिकार खोसिन नहुने बाल संरक्षण ऐनमा उल्लेख छ । तर, बालसुधार गृहमा बालबालिकाले पढ्ने, लेख्ने, खेल्ने र मनोरञ्जन गर्न पाउने अवसर छैन । त्यसैमाथि, १८ वर्षमाथिकालाई समेत राखिनाले उनीहरूमा समेत आपराधिक मानसिकता बढाउने गरेको छ । बालबालिकासम्बन्धी ऐनमा सुधारगृहमा रहने क्रममा बालबालिकाको उमेर १८ वर्ष नाघेमा अलग्गै राख्नुपर्ने उल्लेख छ । तर, कहाँ राख्ने भन्नेमा कानुन स्पष्ट छैन । त्यसैले १८ वर्ष पुग्नुअघि कानुनी विवादमा परेका बालबालिकाले बालिग भए पनि बालसुधार गृहमै कैद भुक्तान गरिरहेका छन् । बाल न्यायका मुद्दा अदालतमा अल्झिरहँदा पनि बालसुधार गृहमा युवा बढेका हुन् । बाल न्यायमा छिटोछरितो प्रक्रियाबाट मुद्दा निरूपण हुनुपर्छ । बढीमा १२० दिनभित्र मुद्दा किनारा लगाउनुपर्छ । सुनुवाइ बन्द इजलासबाट गर्नुपर्छ । घटना र फैसला सार्वजनिक गर्नु हुँदैन । पटके कायम गर्न पाइँदैन । बाल न्याय प्रणालीलाई फौजदारी न्याय प्रणालीभन्दा पृथक् राख्नुपर्छ । तर, बाल न्यायको यो पक्ष ओझेलमा छ । फलस्वरूप बालबालिकाका मुद्दा वयस्कका सरह वर्षौंसम्म अदालतमा अल्झिरहेका छन् । बाल न्यायलाई छिटोछरितो बनाउने हो भने पनि यो समस्या धेरै कम हुन सक्छ । नेपालको कानुनले १० वर्षमुनिका बालबालिकालाई कसुरदार मान्दैन । १० वर्ष वा त्यसभन्दा माथिल्लो उमेर समूहका बालबालिकाले बिझ्याइँ गरेमा कसुर मानिन्छ । तिनलाई बालसुधार गृहमा पठाइन्छ । १०१४ वर्ष उमेर समूहलाई बालिगलाई हुने कैदको आधा, १४१६ वर्ष उमेर समूहलाई एकतिहाइ र १६१८ वर्ष उमेर समूहलाई दुईतिहाइ सजाय हुन्छ । कानुनी विवादमा परेका बालबालिकालाई सजाय दिने होइन, सुध्रिन समाजले समेत सघाउनुपर्छ । तर यसमा समाजको भूमिका त शून्य नै छ, सुधारगृहले समेत नियमित आचरण र व्यवहार सुधारका गतिविधि नगर्दा बालबालिकामा आपराधिक र बदलाको भावना बढेको पाइन्छ । सुधारगृहमा बालबालिकाको उमेर अनुसार व्यवस्थापन गर्न कानुनले निर्देश गरेको छ । १०१४ वर्षसम्मलाई एकै ठाउँ राखिनुपर्छ । १४१८ वर्षसम्मका अर्को ठाउँ बस्नुपर्छ । हाम्रा सुधारगृहमा भने सबै उमेरका एकै ठाउँ छन् । यसले गर्दा साना बालबालिका थप निराश र हतोत्साहित देखिन्छन् । बालबिझ्याइँमा प्रत्यक्ष सहभागी हुने प्रहरी, बालसुधार गृह, अदालत, कानुन व्यवसायी र न्यायाधीशलाई बालसंवेदनशील बनाउनुपर्छ । तर, १० वर्षदेखिका बालबालिका राखिने गृहमा युवालाई पनि राख्ने कानुनी व्यवस्था सुधार नगर्ने हो भने हिंसाका घटना दोहोरिरहनेछन् । यसर्थ बालगृह सुरक्षित राख्न बालबालिकासम्बन्धी नियमावली संशोधन गरेरै भए पनि जटिलता फुकाउन आवश्यक छ । अहिले देशभर बालसुधार गृह ८ वटा छन् । यी सुधार गृहको क्षमता ५७५ जनाको छ, तर ११ सयभन्दा बढी बालबालिका राखिएका छन् । क्षमताभन्दा बढी भएकाले बालबालिकाको मानसिक तथा सामाजिक सुधार हुन सकेको छैन । कुनै पनि बालसुधार गृहमा मापदण्ड अनुसारको सुविधा छैन । सुधारगृह कारागारभन्दा पनि बिजोग देखिन्छन् । सुधारगृहका बालबालिकाले शिक्षा, स्वास्थ्य, खेलकुद, मनोरञ्जन लगायतका सामान्य आधारभूत अधिकार पनि उपभोग गर्न पाएका छैनन् । कमजोर व्यवस्थापनले बालसुधार गृह यातनागृह जस्तै बनेका छन् । त्यसैले यथाशीघ्र बालसुधार गृहको भौतिक व्यवस्थापन सुधार्नु जरुरी छ । बालक र बालिकालाई अलग गरेजस्तै सुधारगृहमा उमेर समूह हेरी बालबालिकालाई फरक ठाउँ राख्नुपर्छ । बाल बिझ्याइँ गरेका तर, १८ वर्ष कटेका युवालाई तत्काल अन्यत्र सार्नुपर्छ ।"
शवको पनि जात हेर्ने समाज,"दलित समुदायले बाँचुन्जेल भोग्ने विभेदको चाङ थाहा नहुने कमै होलान् । दलन भोग्न बाध्य दलितहरू मृत्युपछि पनि जातीय विभेद भोग्छन् भन्ने चाहिँ धेरैलाई पत्तो नहुन सक्छ । मृत्युपछि दलितहरूको शवमाथि जातकै आधारमा राजनीति र विभेद भइआएको छ । मृत्यु भएपछि पुर्याइने एकमात्र ठाउँ घाट हो, हिन्दु संस्कारअनुरूप । त्यहाँ दाहसंस्कारको विधिविधान पूरा गरिन्छ । तर यो घाट पनि जात व्यवस्थाको नियमबाट अलग छैन । अक्सर घाटमा दलित समुदायका लागि ब्राह्मण, क्षेत्री, ठकुरीलाई भन्दा अलग्गै ठाउँ छुट्याइएको हुन्छ । जस्तो कि, हुम्लाका सात गाउँपालिकामा बसोबास गर्ने ब्राह्मण, क्षेत्री, ठकुरी, भोटे, लामा, दलित, तामाङ लगायतका निम्ति अन्त्येष्टि गर्न अलगअलग थलोको व्यवस्था गरिएको छ ।हुम्लाको अदानचुली गाउँपालिकाको गल्फागाडमा खोलावारिपारि दुई घाट छन् । एउटा दलित समुदायको र अर्को गैरदलित समुदायको । खोलावारि रहेको दलितले प्रयोग गर्ने घाट वर्षौंदेखि उस्तै छ । खोलापारिको गैरदलित समुदायको घाट भने व्यवस्थित छ । किनकि यो घाट निर्माण गर्न गाउँपालिकाले ८ लाख रुपैयाँ खर्च गरेको छ । यही बजेटमा घाटमा मलामी बस्ने घर र मन्दिर बनाइएका छन् । मलामी जाने प्रचलनमा समेत विभेद देखिन्छ । जस्तो कि, गैरदलितहरू दलितको मलामी नगण्य मात्रामा जान्छन् । शव काँधमा हाल्ने त कल्पनाबाहिरकै कुरा भयो । जबकि दलितहरू गैरदलितको दाहसंस्कारमा बाजा बजाउन जानैपर्ने प्रचलन छ । केही वर्षअघिसम्म त बाजा बजाउँदै घाटमा पुगेका दलितहरूले गैरदलितको शव जलाएको हेर्न हुँदैन भनेर निषेध नै गरिन्थ्यो । पछिल्लो समय भने बाजा बजाउँदै पुग्ने दलितहरूलाई घाटको एकछेउमा निश्चित दूरी रहने गरी बस्ने थिति चलाइएको छ । यो भेगमा क्षेत्री समुदायका सबैजसोले दलितहरूलाई लगी (हलिया) राखेका हुन्छन् । आफू बसेको घरपरिवारको कुनै पनि सदस्यको मृत्यु भएमा लगीले शिरको टोपी र कोट अनिवार्य फुकाल्नुपर्छ अनि बाजा बजाएर घाटसम्म पुर्याउने सम्पूर्ण जिम्मा लिनुपर्छ । लगीको मृत्यु भएको खण्डमा उसकै घरपरिवारको जिम्मेवारीमा त्यो काम सक्नुपर्छ । घाटमा हुने यस्ता विभेद हुम्लाका सातै गाउँपालिकामा छ । तरिका र मात्रा फरक हुन सक्छन् तर विभेद भने यो वा त्यो ढंगबाट हुँदै आएको छ । विभेदको यो अभ्यासबारे २०७८ सालमा अदानचुली१ का रणसिं परियारले सार्वजनिक रूपमा कुरा उठाएका थिए । हुम्लाका दलित र गैरदलितका घाट एकै गराइपाऊँ भनी उनले राष्ट्रिय दलित आयोगमा निवेदन दिएका थिए । तर समस्या उस्ताको उस्तै छ । अदानचुली३ का दोर्जे दमाई जीवनभर लगी बसे । उनले कथित उच्च जातकाहरूको सेवामा जीवन समर्पित गरे । लुगा सिलाए, हलिया बसे, जन्तीदेखि मलामीसम्ममा बाजागाजा बजाए । गत मंसिर १० मा उनको मृत्यु भयो । उनको शवलाई काँध दिने भने दलित समुदायका सीमित व्यक्ति मात्रै भए । मलामी पनि दलित र त्यसभित्र पनि दमाई मात्रै थिए । उनको शवलाई कर्णाली वारिपट्टिको अस्तव्यस्त घाटमा लगेर अन्त्येष्टि गरियो । घाट किनारको छेवैसम्म खेतबारीहरू छन् । त्यही भएर बग्दो कर्णालीको किनारमा दलितहरू पानीभित्रै डुबेर सबै संस्कार गर्न बाध्य छन् । शव जलाइरहेका बेला कहिलेकाहीं पानीको बहाव एक्कासि बढ्छ । त्यस्तो बेला मलामी उभिने ठाउँसमेत हुँदैन । तैपनि उनीहरूका लागि पारिपट्टिको व्यवस्थित घाटमा जाने जोखिम मोल्नुभन्दा पानीको छालको जोखिम लिनु धेरै हिसाबले सुरक्षित मान्न बाध्य छन् । हुम्लाको चंखेली गाउँपालिका४ का ७४ वर्षीय पदमविरे लुहार अर्का प्रतिनिधि पात्र हुन् । उनले कथित उपल्लो जातका निम्ति फलामका भाँडाकुँडा, औजार बनाउनेदेखि घर निर्माणको कामसम्म गरेर जीवन बिताए । २०७९ चैत १८ मा उनले अन्तिम सास फेरे । आफन्तहरू भेला भएर अर्को दिन उनको शवलाई बिहान एघार बजेतिर संस्कार अनुसार ढोल, दमाहा बजाउँदै घाटतिर लगे । शवयात्रा मूलबाटोमा के पुगेको थियो, ठकुरी समुदायको एक हूल आइपुग्यो । उनीहरूले डुमहरूले हाम्रो बस्तीको बाटो लास लैजान पाउँदैनौ, अशुभ हुन्छ भन्दै रोके । खेतबारीमा मलामीहरूले आफैं बाटो बनाउँदै उनको शवलाई घाटसम्म पुर्याए ।दलितको मृत शरीरमाथि समेत गरिएको यस्तो विभेदको छानबिन र बाटो प्रयोगमा रोक लगाउनेलाई कानुनी कारबाहीका निम्ति राष्ट्रिय दलित आयोगले चैत २६ मा जिल्ला प्रशासन कार्यालयको ध्यानाकर्षण गरायो । तत्कालीन प्रमुख जिल्ला अधिकारी श्रीनाथ पौडेलले घटनाबारे बुझ्न २०८० वैशाख ३ मा गाउँपालिका अध्यक्षलाई पत्राचार गर्दै टोली खटाए ।टोली गाउँमा पुग्यो । गाउँपालिकाले स्थानीय सहजकर्ताको भूमिकाको आडमा घटना सामान्य भएको निष्कर्ष निकाल्दै दुई पक्षबीच सहमति गरायो । गाउँपालिकाका तत्कालीन अध्यक्ष प्यारीलाल शाही, उपाध्यक्ष प्रेमकला शाही, वडाध्यक्ष जयबहादुर शिरासहितको टोलीले वैशाख ४ मा उक्त सहमति गराएको थियो । सहमतिपत्रमा पीडक पक्षबाट धर्मराज शाही, गगनबहादुर शाही, सुरेन्द्रबहादुर शाही, गोर्खबहादुर शाही, रत्नप्रसाद जैसीले हस्ताक्षर गरे । सहमतिपत्रमा लेखिएको छ, यस गाउँका ठकुरी समुदाय र दलित समुदायका सम्पूर्ण मानिसको रोहबरमा आजका मितिदेखि यस्ता खालका जातीय विभेदका घटना नघटाउने, अबदेखि सबैले सार्वजनिक बाटोको प्रयोग गर्नेमा कुनै पनि रोकटोक गर्न नपाइने निर्णय गरेको छ ।सहमति गर्ने दुवै पक्षमा ठकुरी नै थिए । बाटो बदल्न बाध्य पारिएका पीडितको पक्षबाट हस्ताक्षर गर्नेमा एक जना पनि दलित थिएनन् । दुवै पक्षको प्रतिनिधित्व उपल्ला जातकाहरूले गरेर यो मामिलालाई मिलेमतोमा गरिएको सहमतिका रूपमा निकास दिए । यस घटनामा एक त दोषीले पाउनुपर्ने कानुनी सजायको पाटोलाई चलाखीपूर्ण रूपले बेवास्ता गरियो, अर्को, पीडित पक्षको संलग्नता नगराई सहमति गरेर उनीहरूमाथि अन्यायसमेत गरियो । सरकारी निकायको रोहबरमा गरिएको यस्तो सहमति व्यवहारमा लागू हुन भने सकेकै छैन । अहिले पनि दलित समुदायले शवयात्राका लागि मूलबाटो प्रयोग गर्न पाएका छैनन् । सरकारदेखि सर्वसाधारणसम्मले जानीजानी जातका नाममा दलितहरूको शवमाथि विभेद गर्दै आएका छन् । यस्तो अभ्यासलाई कतै परम्परा त कतै चलिआएको चलनका रूपमा जबर्जस्ती स्थापित गर्ने प्रयास गरेर दलितहरूमाथिको दलनलाई निरन्तरता दिइएको छ ।"
लगानी वातावरण भए ५ वर्षमै १० हजार मेगावाट बिजुली उत्पादन प्रतिबद्धता,"(काठमाडौं)स्वतन्त्र ऊर्जा उत्पादकहरूको संस्था नेपाल (इप्पान) का अध्यक्ष गणेश कार्कीले सरकारले सहजीकरण गरिदिए निजी क्षेत्रले ५ वर्षमै १० हजार मेगावाट विद्युत् उत्पादन गर्न सक्ने बताएका छन् । तामाकोसी बनाउन १२ वर्ष लागेछ, सरकारले १० हजार मेगावाट १० वर्षमा बनाउन सक्छ कि सक्दैन ? उनले भने, सरकारले झन्झटिलो प्रक्रियाको अन्त्य गरिदिए ५ वर्षमा १० हजार मेगावाट विद्युत् उत्पादन गर्न नेपाली लगानीकर्ता नै सक्षम छन् ।इप्पान दिवसका अवसरमा पत्रकार सम्मेलन गर्दै आइतबार नेपाल र भारतबीच भएको आगामी १० वर्षमा १० हजार मेगावाट विद्युत् निर्यात गर्ने दीर्घकालीन विद्युत् व्यापार सम्झौताको स्वागतसमेत गरिएको छ । सम्झौताले नेपालको ऊर्जा विकासमा महत्त्वपूर्ण अवसर सिर्जना भई थप ढोका खुल्दै जाने अध्यक्ष कार्कीको भनाइ छ । इप्पानले आगामी १० वर्षमा १० हजार मेगावाट बिजुली नेपालमा खपत गरौं, ३० हजार मेगावाट उत्पादन गरौं भन्दै सरकारलाई सुझाइरहेको उनले सुनाए । सरकारले अहिले २८ हजार मेगावाट उत्पादन गर्ने र १३ हजार स्वदेशमै खपत गरी १५ हजार मेगावाट बिजुली निर्यात गर्ने लक्ष्य राखेको छ । आगामी दिनमा सरकारको लक्ष्य पूरा गर्न धेरै चुनौती रहेको र यसका लागि रातदिन नभनी चौबीसै घण्टा काम गर्नुपर्नेमा उनले जोड दिए । मुलुकमा २८ हजार मेगावाट बिजुली उत्पादन गर्न झन्डै ४६ खर्ब लगानी आवश्यक रहेको इप्पानले जनाएको छ । सरकारले नीतिनियम संशोधन गरी सुरक्षा प्रत्याभूत गर्छ भने निजी क्षेत्रले नै त्यतिका मेगावाट बिजुली उत्पादन गर्न सक्ने कार्कीले बताए । यसले नेपाल र भारतबीचको बिजुली व्यापारमा वृद्धि भई नेपालको अर्थतन्त्रमा पनि सकारात्मक प्रभाव पार्ने तथा निर्यात वृद्धि र आयात न्यूनीकरणमा ठूलो योगदान पुर्याउने उनको भनाइ छ । अहिले अल्पकालीन बजारमा नेपालले करिब ५ सय मेगावाट बराबरको बिजुली निर्यात गरिरहेको छ । यसमा निजी क्षेत्रको योगदान महत्त्वपूर्ण छ । आगामी १० वर्षमा १० हजार मेगावाट विद्युत् निर्यातमा पनि निजी क्षेत्रको महत्त्वपूर्ण योगदान हुनेछ, कार्कीले भने, यति धेरै विद्युत् निर्यात गर्न निजी क्षेत्रको संलग्नताबिना असम्भव छ । निर्यातको यो लक्ष्य पूरा गर्न निजी क्षेत्र तयार पनि छ । सन १९७१ देखि नेपाल र भारतबीच विद्युत् आदान प्रदान हुँदै आएकामा सन् २०१४ मा विद्युत् व्यापार सम्झौता (पीटीए) भएको थियो । सोही सम्झौतामा टेकेर पछिल्लो समय नेपालबाट ५ सय मेगावाटसम्म विद्युत् अल्पकालीन रूपमा भारतमा निर्यात हुँदै आएको छ । चालु आर्थिक वर्षमा मात्रै नेपालबाट १५ अर्ब रुपैयाँभन्दा बढीको विद्युत् भारत निर्यात भएको छ । भारतीय विदेशमन्त्री एस जयशंकरको नेपाल भ्रमणका क्रममा यही पुस १९ मा भारतसँग भएको दीर्घकालीन विद्युत् व्यापार सम्झौताबाट पनि नेपालको निजी क्षेत्रले ठूलो लाभ लिन सक्ने इप्पानको विश्वास छ ।गत जेठमा सम्पन्न प्रधानमन्त्री पुष्पकमल दाहालको भारत भ्रमणका क्रममा विद्युत् निर्यातको प्रारम्भिक समझदारी भएकामा अहिले आएर भएको सम्झौताको ऐतिहासिक महत्त्व रहेको इप्पानको बुझाइ छ । यो सम्झौतासँगै अब नेपाल विद्युत् प्राधिकरणले रोकिराखेको विद्युत् खरिद सम्झौता (पीपीए) पूर्ण रूपमा खुला हुनुपर्ने तथा निजी क्षेत्रलाई विद्युत् निर्यातका लागि अनुमतिपत्र दिने, बैंक तथा वित्तीय संस्थाले ऊर्जामा लगानी बढाउने, सरकारले ऊर्जा उत्पादनका लागि थप सहुलियत घोषणा गर्ने तथा ऊर्जा आयोजना निर्माणका लागि हाल देखिएका नीतिगत, प्रशासनिक तथा प्रक्रियागत समस्या समाधानका लागि सरकार थप सक्रिय भई तुरुन्तै अघि बढ्नुपर्ने माग पनि इप्पानको छ । यसले नेपाल र भारतबीचको बिजुली व्यापारमा वृद्धि भई नेपालको अर्थतन्त्रमा पनि सकारात्मक प्रभाव पार्ने तथा निर्यात वृद्धि र आयात न्यूनीकरणमा ठूलो योगदान पुर्याउने पनि कार्कीले बताए । यो सम्झौतापछि दीर्घकालीन रूपमा विद्युत् व्यापारका लागि निजी क्षेत्रका कम्पनीलाई बाटो खुला गर्ने गरी सरकारले थप नीतिगत व्यवस्था गर्ने अपेक्षा रहेको इप्पानका निवर्तमान अध्यक्ष कृष्णप्रसाद आचार्यको भनाइ छ ।१० हजार मेगावाट विद्युत् निर्यात तथा सरकारले आगामी १२ वर्षमा २८ हजार ५ सय मेगावाट विद्युत् उत्पादनको लक्ष्यसहित गर्न लागेको मार्गचित्र कार्यान्वयनका लागि अहिले देखिएका सबै समस्या समाधान गर्ने गरी अधिकारसम्पन्न एकद्वार प्रणालीमा आधारित विशेष डेस्क स्थापना गरी चुस्तदुरुस्त काम गर्नुपर्ने इप्पानका महासचिव बलराम खतिवडाले जनाए । सरकारका तर्फबाट यसमा सुधार नभए निर्यात र उत्पादनको लक्ष्य हासिल गर्न असम्भवप्रायः नै हुने उनको भनाइ छ । सरकारका तर्फबाट जलविद्युत् आयोजनाले पूरा गर्नुपर्ने विभिन्न प्रावधान कार्यान्वयनमा ढिलाइ हुँदा धेरै आयोजनाको विद्युत् खरिद सम्झौता (पीपीए) गर्न ढिलाइ भएको र अहिले करिब १२ हजार मेगावाट पीपीएको प्रतीक्षामा रहेकाले भविष्यमा यी आयोजना निर्माणमा पनि ढिलाइ हुने इप्पानका उपमहासचिव प्रकाश दुलालले बताए । नेपालमा विद्युत् उत्पादन सुरु भएको ११२ वर्षमा २ हजार ८३७ मेगावाट विद्युत् उत्पादन भएको छ । यसमा निजी क्षेत्रको योगदान मात्र २ हजार १७५ मेगावाट पुगेको छ । अहिले ३ हजार १ सय मेगावाट क्षमताका आयोजना निर्माणाधीन छन् । २० हजार मेगावाट बराबरका आयोजना अध्ययन तथा निर्माणको विभिन्न चरणमा रहेको बताइएको छ ।"
भारतको प्रसारण लाइनबाट बिजुली बंगलादेश पठाउन छलफल,"काठमाडौं (कास) नेपालभारत ऊर्जा सचिवस्तरीय संयुक्त निर्देशक समिति बैठकले भारतको प्रसारण प्रणाली प्रयोग गर्दै नेपालबाट ४० मेगावाट बिजुली बंगलादेश निर्यातका लागि त्रिपक्षीय सम्झौता गर्न छलफल गरेको छ । ऊर्जा, जलस्रोत तथा सिँचाइ मन्त्रालयका सचिव गोपालप्रसाद सिग्देल तथा भारतका विद्युत् मन्त्रालयका सचिव पंकज अग्रवालको सहअध्यक्षतामा बसेको बैठकले सहसचिवस्तरीय संयुक्त कार्यदल बैठकले सिफारिस गरेका विषयमा छलफल गर्यो । भारतको विद्युत् आयातनिर्यात निर्देशिकाबमोजिम नेपाल विद्युत् प्राधिकरण, भारतको एनटीपीसी विद्युत् व्यापार निगम र बंगलादेशको पावर डेभलपमेन्ट बोर्डबीच छिट्टै त्रिपक्षीय सम्झौता गर्न छलफल भएको मन्त्रालयका सहसचिव एवं प्रवक्ता नवीनराज सिंहले बताए । पहिलो अन्तरदेशीय ढल्केबरमुजफ्फरपुर ४०० किलोभोल्ट प्रसारण लाइनबाट विद्युत् आयातनिर्यातको परिमाण ८०० मेगावाटबाट १००० मेगावाट पुर्याउने सम्बन्धमा ज्वाइन्ट टेक्निकल टिममार्फत अध्ययन गराइने पनि बैठकले जनाएको छ । ऊर्जा सचिवस्तरीय संयुक्त निर्देशक समितिको ११औं बैठक मुख्यतया नेपालभारतबीचको मौजुदा विद्युत् प्रसारण लाइन, निर्माणाधीन तथा प्रस्तावित अन्तरदेशीय प्रसारण लाइनमा केन्द्रित छ । बैठकमा भारतीय लगानीका विभिन्न जलविद्युत् आयोजना तथा सम्बद्ध प्रसारण लाइन आयोजना, अन्तरदेशीय विद्युत् आयातनिर्यातलगायत विषयमा सहमति भएको हो । १३२ किलोभोल्ट तथा त्यसभन्दा कम क्षमताको विद्यमान प्रसारण लाइनबाट बिजुली आयातनिर्यात गर्नेबारे बनेको प्रतिवेदनलाई समेत स्वीकृत गरिएको सिंहले बताए । नेपालभारतबीच इनरवापुर्निया ४०० किलोभोल्ट क्षमताका सन् २०२७२८ मा र न्यु लुम्की (दोदोधरा)बरेली ४०० किलोभोल्ट क्षमताका अन्तरदेशीय प्रसारण लाइन २०२८२९ सम्ममा सम्पन्न गर्न लगानीको मोडालिटी टुंग्याउन सहसचिवस्तरीय कार्यदललाई निर्देशन दिएको हो । नेपाल र भारतबीच विद्युत् आयातनिर्यात गर्न आवश्यक थप उच्च भोल्टेजस्तरका प्रसारण लाइनको अध्ययन गर्न ज्वाइन्ट टेक्निकल टिमलाई निर्देशन दिएको छ । सन् २०१४ मा भएको नेपालभारत विद्युत् व्यापार सम्झौताको दफा ५ अनुसार उक्त सम्झौताको कार्यान्वयन पक्षलाई सहजीकरण, निर्देशन एवं यस सम्बन्धमा हुने प्रगतिको अनुगमन गर्न सचिवस्तरीय समिति (जेएससी) तथा सहसचिवस्तरीय कार्यदल (ज्वाइन्ट वर्किङ ग्रुप) गठन गरिएको थियो ।"
'दक्षिण एसियाले विश्व व्यापारको लाभ लिन सकेन,"(काठमाडौं)पछिल्लो समय विश्व व्यापारमा आएका उतारचढावका कारण दक्षिण एसियाली मुलुकहरूले एकीकृत रूपमा लाभ लिन नसकेको सरोकारवालाले औंल्याएका छन् । विश्व व्यापारको लाभ पाउन दक्षिण एसियाली मुलुकले आफूसँग भएका सम्भावनालाई बढीभन्दा बढी उपयोग गर्न नयाँ ढंगले काम गर्नुपर्ने उनीहरूको भनाइ छ । विश्व व्यापार सगंठन (डब्लूटीओ) चेयर्स प्रोग्राम नेपाल र काठमाडौं विश्वविद्यालयको आयोजनामा आइतबार काठमाडौंमा सुरु भएको दुईदिने डब्लूसीपी नेपाल एआईबी साउथ एसिया कन्फ्रेन्स, २०२४ को पहिलो दिन विश्व व्यापार र दक्षिण एसियाका चुनौती र अवसरहरू शीर्षक प्यानल छलफल भयो । छलफलमा दक्षिण एसियाली मुलुकले विश्व व्यापारबाट लाभ लिन व्यापारका पूर्वाधारहरूलाई विकास गर्नुपर्ने, साना तथा मझौला उद्यमीहरू (एसएमईएस) लाई प्रोत्साहन गर्नुपर्ने, जलवायुको क्षेत्रमा लगानी बढाउनुपर्ने र सीमा क्षेत्रमा हुने गरेका अवरोध हटाउँदै लैजान जरुरी भएको उनीहरूको सुझाव छ । खासगरी सीमा क्षेत्रमा देखिने गैरट्यारिफ अवरोध हटाउन सहभागीहरूले जोड दिए । विगतमा भएका समझदारीमा बढी जोड दिन पनि आवश्यक भएको सरोकारवालाको भनाइ छ । विश्व व्यापारमा दक्षिण एसियाको प्रतिस्पर्धीपन, आपूर्ति शृृंखला र वातावरणीय तथा सामाजिक पक्ष (ग्लोबल ट्रेड एन्ड साउथ एसिया ः कम्पिटेटिभनेस, भ्यालु चेन एन्ड ईएसजी) विषयमा अन्तर्राष्ट्रिय सम्मेलन आयोजना भएको हो । पछिल्लो समय विश्वव्यापी व्यापारका आयामहरूमा परिवर्तन आएको छ । आईसीटी (सूचना सञ्चार प्रविधि) ले ल्याएका सम्भावनालाई उपयोग गरेर अघि बढ्न ती पक्षलाई सँगसँगै लैजान जोड दिइएको छ । यससँगै चीनले विश्व व्यापारलाई अन्तर्राष्ट्रियस्तरमै पहिलो बन्न जसरी नयाँ तरिका उपयोग गरिरहेको छ, त्यस्ता केही कुरालाई हामीले पनि सिक्न आवश्यक छ ।अहिलेसम्म अन्तरक्षेत्रीय व्यापारको तह ५ प्रतिशत हाराहारी मात्रै रहेको उद्योग वाणिज्य तथा आपूर्ति मन्त्रालयका पूर्वसचिव चन्द्रकुमार घिमिरे बताउँछन् । सार्क मुलुकहरूले सार्कभित्र गर्ने व्यापार र बाहिर गर्ने व्यापार न्यून अर्थात् ५ प्रतिशत मात्रै भएको उनको भनाइ छ । अहिले अन्तरक्षेत्रीय व्यापार २३ बिलियन अमेरिकी डलर हाराहारीमा मात्रै भइरहेको छ, उनले भने, जब कि त्यसलाई बढाएर ६२ बिलियन अमेरिकी डलर हाराहारीमा लैजाने ठाउँ छ । तसर्थ व्यापारको आकार बढाएर उपयोग गर्न हाल भएका अवरोध हटाएर जान सके सम्भावनाहरूलाई हासिल गर्न सकिने उनले सुझाए । नेपाल अतिकम विकसित मुलुकबाट स्तरोन्नति हुने चरणमा रहेको सन्दर्भमा नेपालले फरक खालको वाणिज्य नीति अवलम्बन गरिनुपर्ने आवश्यकता रहेको काठमाडौं विश्वविद्यालयका रजिस्ट्रार अच्युत वाग्लेले बताए । नेपालले विश्वबजारमा प्रतिस्पर्धाका लागि अग्र र पृष्ठपोषणसहितको वस्तु उत्पादनमा जोड दिनुपर्ने उनको भनाइ छ । दक्षिण एसियाली मुलुकको वैदेशिक व्यापारसँग सम्बन्धित नीति निर्माणमा यस सम्मेलनले महत्त्वपूर्ण भूमिका निर्वाह गर्ने एआईबीएसएसी एक्जुकेटिभ बोर्डका अध्यक्ष प्रोफेसर एस रघुनाथले जनाए । सहज आपूर्ति शृंखला निर्माण गर्न विश्वव्यापी रूपमा एकअर्का देशबीच अन्तरनिर्भरता रहेको र उनले सबैको समान सहभागिता र योगदान आवश्यक रहने उल्लेख गरे । स्थानीयस्तरको उत्पादन प्रवर्द्धनमा नवप्रवर्तन तथा बौद्धिक अधिकारको अधिकतम प्रयोगमा रघुनाथले जोड दिए । नेपालको वैदेशिक व्यापारलाई सन्तुलित रूपमा अगाडि बढाउन देखिएको नीतिगत खाडललाई पुर्न अनुसन्धाता तथा अध्येताबाट आउने सुझावलाई सरकारले सकारात्मक रूपमा लिने र आवश्यकताअनुसार ती सुझाव कार्यान्वयनका लागि पहलसमेत गर्ने उद्योग, वाणिज्य तथा आपूर्ति मन्त्रालयका सचिव नारायणप्रसाद शर्मा दुवाडीले बताए । विश्वव्यापी आपूर्ति शृंखला निर्माण तथा नेपाली वस्तुलाई अन्तर्राष्ट्रिय बजारमा प्रतिस्पर्धी बनाउन आवश्यक नीतिगत, संरचनागत र कार्यान्वयन तहमा देखिएका समस्या समाधान गर्नुपर्ने उनको भनाइ छ । वैदेशिक व्यापार विकास र समृद्धिको इन्जिन रहेको र दक्षिण एसिया विश्व बजारको ठूलो हिस्सा रहेको जेनेभास्थित संयुक्त राष्ट्रसंघको स्थायी नियोगका लागि नेपाली राजदूत रामप्रसाद सुवेदीले बताए । नेपाललगायत देशले बेहोरिरहेको उच्च व्यापार घाटाको समस्या समाधानका लागि उत्पादन र बजारको विविधीकरण गरिनुपर्नेमा उनको जोड छ ।"
"आनमा नयाँ नेतृत्व, अध्यक्षमा थापा","काठमाडौं (कास) नेपाल विज्ञापन संघ (आन) को २४औं वार्षिक साधारणसभाले सुदीप थापाको नेतृत्वमा १४ सदस्यीय कार्यसमिति निर्वाचित गरेको छ । संघका पदाधिकारी तथा सदस्यले आइतबार शपथ गरिसकेका छन् । पदाधिकारीमा कोषाध्यक्षबाहेक अन्य पदाधिकारी निर्विरोध र सदस्य सात जना निर्वाचत भएको आनले आइतबार जारी गरेको विज्ञप्तिमा उल्लेख छ । तीनवर्षे कार्यकाल रहेको कार्यसमितिको प्रथम उपाध्यक्षमा उजय शाक्य, द्वितीय उपाध्यक्षमा पंकजलाल प्रधान, महासचिवमा कृष्णप्रसाद घिमिरे, कोषाध्यक्षमा साजन श्रेष्ठ र सचिवमा सन्तोष खड्का निर्वाचित भएको विज्ञप्तिमा जनाइएको छ । यसैगरी सदस्यहरूमा अरुणकाजी स्थापित, रोशन रेग्मी आरसी, सन्तोष सिलवाल गिरी, दीपेन्द्र पौडेल, विधान राजभण्डारी, रोशन पौडेल, मनीष अधिकारी र प्रभात रिमाल निर्वाचित भएको विज्ञप्तिमा उल्लेख छ । संघको निर्वाचनमा सबै विज्ञापन क्षेत्रको प्रतिनिधित्व रहेको बताइएको छ ।"
पल्सर स्पोर्ट्स अवार्ड माघमा,"(काठमाडौं) एनएसजेएफ पल्सर स्पोर्ट्स अवार्डको २० औं संस्करण माघ दोस्रो साता हुने भएको छ । नेपाल खेलकुद पत्रकार मञ्च (एनएसजेएफ) ले आइतबार पल्सर स्पोर्ट्स अवार्ड माघ १२ गते आयोजना गर्ने जनाएको छ । आर्थिक र व्यावसायिक क्षेत्रमा आएको मन्दीका कारण स्पोटर््स अवार्ड पूर्वघोषित समयमा आयोजना गर्न ढिलाइ भएको मञ्चको भनाइ छ ।पल्सर स्पोटर््स अवार्डको मुख्य प्रायोजकका रूपमा हंसराज हुलासचन्द एन्ड कम्पनीको बजाज पल्सर मोटरसाइकल रहेको छ । अवार्डका लागि मञ्च र हंसराज हुलासचन्द एन्ड कम्पनीबीच आइतबारै प्रायोजन सम्झौतामा हस्ताक्षर भएको छ । अवार्डकै लागि दुवै पक्षबीच सहकार्य भएको यो १५ औं वर्ष हो । प्रायोजक गोल्छा ग्रुपका कार्यकारी निर्देशक अभिमन्यु गोल्छा र मञ्चका अध्यक्ष दुर्गानाथ सुवेदीले प्रायोजन सम्झौतापत्रमा हस्ताक्षर गरे ।स्पोर्ट्स अवार्ड २०६० सालदेखि निरन्तर आयोजना हुँदै आएको छ । २० औं संस्करणको आयोजना स्वरूपमा केही परिमार्जन गरिने मञ्चले जनाएको छ । त्यसअनुसार यसपालि मनोनयनमा पर्ने खेलाडी र अवार्ड कार्यक्रमको ढाँचा परिवर्तन हुनेछ । त्यो अर्को कार्यक्रममा सार्वजनिक गरिने जनाइएको छ ।विगतमा जस्तै ९ विधामा अवार्ड प्रदान गरिनेछ । वर्षका उत्कृष्ट खेलाडी पुरुष र महिला, युवा, प्रशिक्षक, पिपल्स च्वाइस, पारा एथलिट, स्पेसल, लाइफटाइम एचिभमेन्ट र एसियन स्पोर्ट्स जर्नालिस्ट अवार्ड विधामा अवार्ड प्रदान गरिने जनाइएको छ । वर्ष खेलाडी पुरुष, महिला, युवा, प्रशिक्षक, पिपल्स च्वाइसको मनोनयन केही दिनमै सार्वजनिक गरिने मञ्चले जनाएको छ । प्रायोजन सम्झौताअनुसार हंसराज हुलासचन्दले वर्ष खेलाडी पुरुष, महिला, पिपल्स च्वाइस, प्रशिक्षक र युवा खेलाडी गरी ५ विधाका विजेतालाई पल्सर मोटरसाइकल प्रदान गर्नेछ । कार्यकारी निर्देशक अभिमन्यु गोल्छाले पल्सर भनेकै स्पोर्ट्स र युवा पुस्ता जोडिएको ब्रान्ड भएकाले यसकै माध्यमबाट नेपाली खेलकुद विकासमा योगदान दिन पाएकामा गर्व महसुस हुने बताए । यसपल्टका विजेतालाई पल्सरको नयाँ सिरिजका बाइक प्रदान गरिने पनि उनले बताए । अन्य विधाका विजेतालाई जनही ५० हजार रुपैयाँसहित गिफ्ट ह्याम्पर प्रदान गरिनेछ । गत वर्ष पुरुषमा फुटबलका अञ्जन विष्ट, महिलामा भलिबलकी अरुणा शाही र प्रशिक्षकमा फुटबलका अब्दुल्लाह अलमुताइरी, युवामा मनीष डाँगी वर्षका उत्कृष्ट भएका थिए । पिपल्स च्वाइस अवार्ड भलिबलकी उषा भण्डारीले जितेकी थिइन् । स्पेसल अवार्ड ब्याडमिन्टन खेलाडीका मातापिता दानबहादुर तामाङ र मायादेवी मोक्तानले पाएका थिए । पारा एथलिट सम्मानबाट तेक्वान्दोकी पलेशा गोवर्धन, एसियन स्पोर्ट्स जर्नालिस्ट अवार्डबाट कतारका मोहम्मद हिजी र लाइफटाइम एचिभमेन्ट अवार्डबाट ओलम्पियन रघुराज वन्त सम्मानित भएका थिए ।"
एकै खेलमा ९ विकेटको कीर्तिमान,"(पोखरा)तनहुँका सन्दीप पराजुलीले पोखरामा भइरहेको प्रधानमन्त्री कप गण्डकी प्रदेशस्तरीय एकदिवसीय क्रिकेट छनोट प्रतियोगिताको एकै खेलमा ९ विकेट लिएका छन् । पोखरा रंगशाला क्रिकेट मैदानमा आइतबार नवलपुरलाई पराजित गर्ने क्रममा चामत्कारिक प्रदर्शन गर्दै ९ विकेट लिएका हुन् ।राष्ट्रियस्तरको क्रिकेटको प्रतियोगितामा यो दोस्रो उत्कृष्ट बलिङ प्रदर्शन हो । वीरगन्जबाट खेल्दै तीव्र बलर अविनाश कर्णले २०६७ को यू१९ पुरुष राष्ट्रिय क्रिकेट प्रतियोगितामा बैतडीविरुद्ध सबै १० विकेट लिएका थिए । काठमाडौंको ग्रेट हिमालय क्रिकेट एकेडेमीमा प्रशिक्षण लिँदै आएका देब्रेहाते स्पिनर उनी धादिङका हुन् । तर नेपाल क्रिकेट संघबाट धादिङले मान्यता पाइनसकेकाले उनी तनहुँबाट खेलेका हुन् । प्लेयर अफ द म्याच घोषित सन्दीपले आफूले लिएको विकेट अनपेक्षित भएको प्रतिक्रिया दिए । धेरै खुसी भएर शब्द नै आएको छैन । दिमाग शान्त राखेर खेलेको थिएँ । राम्रो ठाउँमा फालेपछि यो पिचमा विकेट आउँछ भन्ने सोचेको थिएँ, उनले भने, खेल जित्नु मुख्य कुरा हो । बलर भएपछि एउटा लिने, अर्को लिने हुन्छ । यस्तै दिनलाई कुर्ने हो बलरले । कुनै दिन राम्रो बलमा पनि विकेट आउँदैन । कहिले ड्याङ कि ड्याङ विकेट आउँछ । समूह बी को खेलमा उनले चामत्कारिक बलिङ गर्दै ९ ओभरको स्पेलमा २ मेडन राख्दै २५ रन दिएर ९ विकेट हात पारे । टस जितेको तनहुँ २८४ ओभरमा १ सय १० रन मै अलआउट भयो । तनहुँका कृष ऐरले ४७ बलमा ४१ रन र समीर कँडेलले ३२ बलमा १८ रनको योगदान दिए । नवलपुरका लागि विशाल पौडेलले ७४ ओभरमा २४ रन दिएर ३ तथा कमल परियार र कुमार रानाले समान २२ विकेट लिए ।सन्दीपको सानदारपछि १ सय ११ रनको लक्ष्य पछ्याउने क्रममा पूर्वी नवलपरासी १ सय रनमा नै धराशायी भयो । पूर्वी नवलपरासीबाट गोविन्द विकले २७ रनको पारी खेल्दा प्रोमिश अर्यालले २२, विशाल पौडेलले १७ र रिजन काफ्लेले १५ रन बनाए ।"
तुल्सीलाल स्मृति बुद्धिचाल सोमबारदेखि,"काठमाडौं (कास) नेपाल कम्युनिस्ट पार्टीका तत्कालीन महासचिव स्वर्गीय तुल्सीलाल अमात्यको स्मृतिमा ललितपुर स्पोर्ट्स क्लब र नेपाल बुद्धिचाल महासंघको संयुक्त आयोजनामा छैटौं तुल्सीलाल स्मृति राष्ट्रिय क्लब टिम च्याम्पियनसिप बुद्धिचाल प्रतियोगिता सोमबारदेखि सुरु हुँदै छ । पुस २८ गतेसम्म सञ्चालन हुने प्रतियोगिता ललितपुरको च्यासलस्थित तुल्सीलाल प्रतिष्ठान हलमा हुनेछ । लिग कम नकआउट आधारमा हुने प्रतियोगिताको विजेता टिमले नगद पुरस्कार २ लाख, उपविजेताले १ लाख २० हजार, तेस्रो स्थान प्राप्त गर्ने टिमले ६० हजार र चौथो हुने टिमलाई ४० हजार नगद पुरस्कार प्रदान गरिने आयोजकले जनाएको छ । त्यसैगरी प्रत्येक बोर्डमा प्रथम हुने ४ जना खेलाडीहरूले जनही १०१० हजार पाउने छन् । कुल पुरस्कार राशि ४ लाख ७० हजार प्रदान गरिने प्रतियोगिताका संयोजक राजु ताम्राकारले जानकारी गराए । विगतभन्दा फरक शैलीमा खेलाइने प्रतियोगिताका प्रत्येक टिममा वैकल्पिकसहित ५ जना खेलाडीहरूको सहभागिता रहनेछ । खेलाडीहरूलाई ए, बी, सी र डी गरी चार समूह वर्गीकरण गरिएको छ । समूह ए मा टाइटल प्राप्त खेलाडी, पूर्वनेपाल च्याम्पियन, राष्ट्रिय प्रतियोगितामा उत्कृष्ट दस स्थान प्राप्त खेलाडी तथा १९०० रेटिङमाथिका खेलाडी रहने छन् । समूह बी मा १९०० रेटिङमुनिका खेलाडीहरू, समूह सी मा यू२० र समूह डी मा यू१६ वा महिला खेलाडी रहने छन् । वैकल्पिक खेलाडीमा जुन समूहको खेलाडी हो, त्यही ठाउँमा प्रतिस्पर्धा गर्न पाउने छन् ।प्रतियोगितामा डिफेन्डिङ च्याम्पियन थापाथली चेस पार्क क्लब, ललितपुर स्पोर्ट्स क्लब, गोल्डेन गेट क्लब, लुम्बिनी इभेन्ट म्यानेजमेन्ट टिम, सुदूरपश्चिम खेलकुद विकास परिषद्, दोलखा चेस होम, दोलखा बुद्धिचाल संघ, गण्डकी प्रदेश बुद्धिचाल संघ, कास्की जिल्ला बुद्धिचाल संघ, ललितपुर महानगरपालिका, गोदावरी नगरपालिका, पुल्चोक क्याम्पस, ललितपुर जिल्ला बुद्धिचाल संघ गरी बीस वटा टिमको सहभागिता रहेको छ ।"
प्रथम स्ववियु कप खेलकुद सम्पन्न,विराटनगर (कास) महिलातर्फ बीएड संकायले बीबीएलाई पेनाल्टी सुटआउटमा ५४ गोलले हराउँदै आइतबार महेन्द्र मोरङ आदर्श बहुमुखी क्याम्पस प्रथम स्वतन्त्र विद्यार्थी युनियन (स्ववियु) कप फुटबल प्रतियोगिताको उपाधि जितेको छ ।निर्धारित समयको खेल ११ गोलको बराबरीपछि पेनाल्टी सुटआउटबाट उपाधिको छिनोफानो गर्दा बीएडले बाजी मारेको हो । पुरुष फुटबलमा बीबीएसले आइतबार भएको फाइनलमा बीबीएलाई २१ गोलले पराजित गर्दै उपाधि जित्यो । महिला भलिबलमा बीएडले बीबीएसलाई ३२ सेटले र पुरुषतर्फ बीएले बीबीएसलाई ३१ सेटले हराएर उपाधि जितेको छ । महिला डोरी तान्ने विधामा बीबीएसले बीबीएलाई हराएर ट्रफी हात पार्यो । महिला कबड्डीमा बीएडले बीएलाई ६१५८ र पुरुषतर्फ बीबीएसले बीएडलाई हराएर विजेता बन्यो ।पुरुष टी२० क्रिकेटको उपाधि बीएससी सीएसआईटीले बीएससीलाई १ रनले हराउँदै हात पार्यो । सबै विकेट गुमाएर बीएससी सीएसआईटीले प्रस्तुत गरेको ८४ रनको विजयी लक्ष्य पछ्याएको बीएससी ८२ रनमा समेटिएको थियो ।क्याम्पसको स्वतन्त्र विद्यार्थी युनियन (स्ववियु) ले पुस १६ देखि सञ्चालन गरेको क्याम्पस अन्तरसंकाय प्रथम स्ववियु कप खेलकुद प्रतियोगितामा विभिन्न ६ खेलमा क्याम्पसका महिला र पुरुष गरेर १ हजार ४ सय विद्यार्थीको सहभागिता रहेको स्ववियु सभापति जसवन्त पौडेलले बताए । उनले यो प्रतियोगितालाई आगामी वर्ष पनि निरन्तरता दिने प्रतिबद्धता जनाए । क्याम्पसका शिक्षक धिरजा आचार्यका अनुसार महेन्द्र मोरङ क्याम्पसमा दुई दशकपछि क्याम्पसको अन्तरसंकायस्तरीय खेलकुद भएको हो ।
