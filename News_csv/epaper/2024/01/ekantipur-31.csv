शीर्षक,विवरण
६ छर्रा खाएर रुसबाट फर्कन दलाललाई १२ लाख,"उनले भने, तर, हाम्रो हारगुहार कसैले सुनेनन् । दलालले भगाएर लैजान नसकेको तर उसले थप पैसा भने मागिरहेका बेला ६ नेपालीलाई त्यहाँको प्रहरीले पक्राउ गरेर लग्यो । प्रहरीसँग उनीहरू आफू रुसी सेनामा भर्ती भएको बताएनन् । तर थुनामा बसेको पाँचौं दिन त्यहाँका प्रहरीले उनीहरू रुसी सेनाका जवान भएको पत्तो लगायो । अनि कृष्णसहितका ३ जनालाई उनीहरूको सैन्य कमान्डर आएर युद्ध क्षेत्रमै लगे । बाँकी तीन जना भने थुनामै रहे । कृष्णले सुनाए, छर्रा लागेर सामान्य घाइते भए पनि मलाई थुनाबाट निकालेर सोझै युद्ध क्षेत्रमा खटाइयो । युद्धमा खटिएकै दिन कृष्णसहितका तीन नेपालीलाई युक्रेनी सेनाले हानेको गोली लाग्यो ।उनलाई बायाँ हातको पाखुरामा दुई, नाडीमा दुई र बायाँ खुट्टामा दुई गोलीसहित शरीरभरि बमको छर्रा लाग्यो । उनीसँगै खटेका दुई नेपालीको घटनास्थलमै मृत्यु भयो । उनलाई भने घाइते अवस्थामा अर्का नेपालीले उद्धार गरेर सुरक्षित स्थानमा पुर्याए । दर्जनौं छर्रा र ६ भन्दा धेरै गोली लागेर हिँडडुलसमेत गर्न नसक्ने अर्धचेत अवस्थाका कृष्णलाई रुसी फौजले दक्षिण पश्चिमी सहर रोस्तोवको एक अस्पतालमा लगेर भर्ना गरे । कृष्णले अस्पतालबाट बाहिर निस्कनुअघि नै योजना बनाइसकेका थिए । उनले अस्पतालमा काम गर्ने एक सफाइ कामदारको फोनबाट काठमाडौंमा रहेकी श्रीमती चन्द्रिकासँग आफ्नो अवस्थाबारे बताइसकेका थिए । चन्द्रिकाले फोनमा कुरा गर्ने चाँजो मिलाउने कामदारलाई त्यति गरिदिएबापत रसियामा रहेका एक चिनारुमार्फत केही हजार रुबल पठाइदिएकी थिइन् । रुसमै बस्ने एक नेपाली दलालले कृष्णलाई ४ लाख रुपैयाँ तिर्ने सर्तमा भगाउने जिम्मा लिएको थियो । कृष्ण सोही दलालको भरमा अस्पतालबाट भागेका थिए । भन्छन्, अस्पतालबाट निस्केर बल्लतल्ल हिँड्दै झन्डै दुई किलोमिटर जति पर पुगेर दलालले भनेअनुसार दिनभरजसो बसें । साँझ झन्डै ६ बजेतिर उनलाई लिन एउटा ट्याक्सी आयो । त्यही चढेर झन्डै ११ सय किलोमिटर परको मस्कोतर्फ सोझिए । कृष्णका अनुसार मध्यरातमा बीच बाटोमा पुगेर ट्याक्सी रोकियो । अनि उनलाई नेपाली एजेन्टले बंगाली एजेन्टको जिम्मा लगायो । त्यसपछि उनलाई थप दुई लाख नदिए त्यहाँबाट अघि बढाउन नसकिने भनियो । उनले काठमाडौंमा रहेकी श्रीमती चन्द्रिकालाई खबर गरे । चन्द्रिकाले अनेकतिर हारगुहार गरेर पैसा जम्मा गरिन् । चन्द्रिकाले सुनाइन्, एजेन्ट कस्तो थियो भने भन्नेबित्तिकै पैसा जम्मा गरिदिइहाल्नुपर्ने । केहीबेर ढिला भयो भने के होला भन्ने पीर । मैले अनेकतिर हारगुहार गरेर एजेन्टले भनेकै मान्छेको हातमा पैसा दिएँ । चन्द्रिकाका अनुसार दुई लाख भने पनि उनले एजेन्टले भनेको एक महिलालाई पुरानो बानेश्वरमा भेटेर एक लाख असी हजार नगद हातमै थमाइदिइन् । पैसा दिएको सूचना पुगेपछि बंगाली एजेन्टले उनलाई मस्कोतिर अगाडि बढायो । कृष्णले भने, बिहान झन्डै सात बजेतिर म मस्को पुगें ।मस्को पुगेकै दिन चन्द्रिकाले उनलाई काठमाडौं फर्कने टिकट काटिदिइसकेकी थिइन् । तर उनको मनमा अझै शंका थियो, रुसी सेनामा भर्ती भएर बीचमै भागेको व्यक्ति रुसी अध्यागमन पार गर्न सक्ला नसक्ला । कृष्णका अनुसार उनले रुसी अध्यागमनका कर्मचारीलाई ३ लाख रुपैयाँ घूस खुवाएर अध्यागमन पार गरे । शुक्रबार काठमाडौं ओर्लिंदा कृष्ण बोल्न सक्ने र आँखा उघारेर राम्ररी हेर्न सक्ने अवस्थामा थिएनन् । एयरपोर्टबाट सिधै अस्पताल गएर सामान्य उपचार गरेपछि कृष्ण कोठामा फर्किर्ए । चन्द्रिकाले सोही दिन झन्डै बीस हजार उपचारमा खर्च भएको र थप रकमको जोहो गर्नैपर्ने भएकाले आफूहरू अस्पतालबाट बाहिरिन परेको बताइन् । पैसाको जोहो गरेर कृष्ण फेरि आइतबार अस्पताल भर्ना भए । गोलीको चोट र छर्राको घाउ निको भइसकेको छैन । चन्द्रिकाले सुनाइन्, गोली भित्रै अड्किएको छ । पछि अप्रेसन नै पनि गर्नुपर्ने हुन्छ । अवस्था जस्तो भए पनि उहाँ बाँचेर आउनुभयो, त्यसमै खुसी छु ।कृष्ण भन्छन्, मलाई जस्तो कसैलाई नपरोस् । केही लाखको लोभमा रुसी सेनामा भर्ती हुने गल्ती कसैले नगरोस् । बाँच्नेमर्ने ठेगान नहुने ठाउँमा पैसा कमाएर के गर्नु ?कृष्ण र उनीसँगै क्याम्पबाट भागेका अर्का एक (सुरक्षाका कारण नाम उल्लेख नगरिएको) नेपालीसँगको कुराकानीबाट के बुझिन्छ भने रुसी सेनामा भर्ती भएका नेपालीहरूको संख्या प्रधानमन्त्री पुष्पकमल दाहालले भनेजस्तो दुई सय जना नभएर हजारौंको संख्यामा छ । अहिलेसम्म रुसी सेनामा भर्ती भएका ११ नेपालीको मृत्यु भएको पुष्टि भइसके पनि पुष्टि नभएको मृत्युको संख्या धेरै हुने सक्ने देखिन्छ । रुसी सेनामा भर्ती भएका चार नेपाली युक्रेनी सेनाको कब्जामा रहेको पनि पुष्टि भइसकेको छ । कृष्ण र अर्का नेपालीसँगको कुराकानीबाट मृत्यु हुने र बन्धक बनेका नेपालीको संख्या सार्वजनिक भएभन्दा अत्यधिक छ । कृष्णका अनुसार उनीसँग रुसी सेनामा भर्ती हुन दैलेखका कैयन् युवा विभिन्न नेपाली एजेन्टको पासोमा परेका छन् । दलालको भर परेर रुस पुग्दा खर्चेको आठ लाख रुपैयाँ र फर्किंदा पाइलापाइलामा दलाललाई बुझाएको १२ लाख रुपैयाँ जोड्दा कृष्णको परिवारले झन्डै २० लाख रुपैयाँ गुमाइसक्यो । चन्द्रिकाका अनुसार केही दिनको उपचारमा मात्रै उनको झन्डै असी हजार हाराहारीमा खर्च भइसक्यो ।"
अति भ्रष्टाचार हुने सूचीमै नेपाल,"विश्वका १ सय ८० देशका कार्यपालिका, न्यायपालिका र व्यवस्थापिका (संसद्) का कामकारबाहीबारे बर्टेल्सम्यान फाउन्डेसन, ग्लोबल इन्साइट, भेराइटिज अफ डेमोक्रेसी प्रोजेक्ट (भीडीएम), विश्व बैंक, वर्ल्ड इकोनोमिक फोरम र वर्ल्ड जस्टिस प्रोजेक्ट गरी ६ वटा अन्तर्राष्ट्रिय संस्थाले विषयगत क्षेत्र तोकेर गरेको अध्ययनमा नेपालको स्थिति चिन्ताजनक देखिएको हो । बर्टेल्सम्यानले पदको दुरुपयोगमा सार्वजनिक पदाधिकारीमाथि हुने कारबाही र भ्रष्टाचार नियन्त्रण प्रयास कति सफल छ भनेर अध्ययन गरेको थियो । भीडीएमले राजनीतिक भ्रष्टाचारअन्तर्गत संसद्, कार्यपालिका र न्यायपालिकाका सम्बन्धित भ्रष्टाचारको व्यापकतामाथि र विश्व बैंकले सरकारबाट सार्वजनिक पदाधिकारीहरूको कामकारबाहीको निगरानी, नागरिक समाजलाई राज्यको सूचनामा पहुँच, सीमित व्यक्तिहरूको राज्य सञ्चालनमा पकड जस्ता विषयमा सर्वेक्षण गरेको थियो । जसमा यो पटक भीडीएम र विश्व बैंकले समान ३५३५ अंक दिएका छन् । सन् २०२२ मा भीडीएमले ३० र विश्व बैंकले ३५ नम्बर दिएको थियो । भीडीएमले दिने अंकमा यो पटक सामान्य सुधार आएको देखिन्छ । वर्ल्ड इकोनोमिक फोरमले गत वर्ष दिएको ३८ अंक नै यो पटक पनि कायम राखेको छ । वर्ल्ड जस्टिस फोरमले सन् २०२२ मा ३० अंक दिएकोमा यो पटक ३१ अंक दिएको छ । यी ६ वटै संस्थाले दिएको अंकभारलाई औसतमा राखेर सूची निकालिन्छ । सुशासन कायम गर्न क्रियाशील अन्तर्राष्ट्रिय संस्थाबाट भएका सर्वेक्षण र मूल्यांकनको यो ग्राफले नेपालमा निरन्तर भ्रष्टाचार भइरहेको देखाउँछ ।राजनीतिक, संसद्, कार्यपालिका र न्यायपालिका सम्बन्धित भ्रष्टाचारको सूचकांकमा यो पटक केही सुधार आएको हो । सरकारले ललिता निवास जग्गा र नक्कली भुटानी शरणार्थी प्रकरण, राजनीतिक संलग्नतामै राष्ट्रिय परिचयपत्रको अन्तरआबद्धता सेवा गुपचुप निजी कम्पनीलाई सुम्पिने निर्णय, सुराकी परिचालनका नाममा गृहमन्त्री र गृहसचिवले लिने बेहिसाब खर्चजस्ता अनियमितता र अपराधसम्बन्धी विषयमा केही सकारात्मक कदम चालेको थियो । ट्रान्सपरेन्सीका अनुसार सन् २०१३ यता नेपालले सुशासन स्कोर ३५ नघाउन सकेको छैन । सबैभन्दा कम सन् २०१५ मा २७ अंक पाएको थियो । सत्ता र प्रतिपक्षी दलहरूबाटै भ्रष्टाचारविरुद्धका कानुन कमजोर बनाउन निरन्तर चलखेल हुँदै आएको देखिन्छ । अख्तियारको क्षेत्राधिकार खुम्च्याउने, अनुचित कार्य र मन्त्रिपरिषद्का निर्णयमा अख्तियारको दायराबाहिर राख्ने काम भइरहेको छ । २०७२ मा संघीय संरचनाअनुसार संविधान जारी भएर नयाँ शासकीय संरचनामा मुलुक गए पनि सुशासनको अवस्थामा सुधार आउनुको साटो झन् निराशातर्फ धकेलिएको हो । केही साताअघि मात्रै अख्तियार दुरुपयोग अनुसन्धान आयोगले मुलुकमा व्याप्त भ्रष्टाचार रोक्न र सुशासन कायम गर्न भन्दै त्यसअनुसार कदम चाल्न सरकारलाई २२ बुँदे निर्देशन दिएको थियो । तर, सरकारबाट त्यसअनुसार सुधारका कदम चालिनेमा भने आशंका छ ।महालेखापरीक्षकको कार्यालयले समेत हरेक वर्ष सुशासन कायम गर्न सरकारलाई निर्देशन दिने गरेको छ । तर, त्यसअनुसार सुधार हुन सकेको छैन । महालेखाको ६० औं वार्षिक प्रतिवेदनअनुसार देशको कुल बेरुजु १ खर्ब १९ अर्ब ७७ करोड ७० लाख रुपैयाँ रहेकोमा असुल गर्नुपर्ने बेरुजु मात्रै ३० अर्ब ४२ करोड ६३ लाख छ । नियमित गर्नुपर्ने ७९ अर्ब ४५ करोड १९ लाख, अनियमित गरेको १९ अर्ब ८७ करोड ८० लाख, प्रमाण पेस नभएर बेरुजु भएको ५९ अर्ब ११ करोड २० लाख, शोधभर्ना नलिएको ४६ करोड १९ लाख र पेस्की ९ अर्ब ८९ करोड ८८ लाखलाई बेरुजुमा समेटिएको छ । हरेक वर्ष सार्वजनिक पदको दुरुपयोग गरेर भएका आर्थिक कारोबारमा अनियमित र असुल गर्नुपर्ने शीर्षकको बेरुजु उच्च अंकमा देखिए पनि सरकारबाट सुधारका प्रयास फितलो देखिन्छ ।"
परियोजनाका नाममा डीपीआरको धन्दा,"केवलकार पनि डीपीआरमै सीमितकर्णालीका तत्कालीन मुख्यमन्त्री शाहीले निकै चर्चामा ल्याएको योजना हो, कोटवाडामान्म केवलकार । कालीकोटको नरहरिनाथ नगरपालिकादेखि खाँडाचक्र नगरपालिकासम्म पुग्ने २ हजार १ सय ४७ मिटर लामो केवलकारको डीपीआर पनि विवादित बनेको छ । २०७८ सालमा १७ लाख ३० हजार रुपैयाँ लागतमा बनाइएको डीपीआर गुणस्तरीय नभएपछि पुनः एक वर्ष म्याद थप गरिएको पूर्वाधार विकास कार्यालय कालीकोटका कार्यालय प्रमुख रामचन्द्र बीसी बताउँछन् । सम्झौता गरेको कन्सल्टेन्सीले ढिलो गरी बनाएको डीपीआर गुणस्तरीय नभएकाले एक वर्ष म्याद थपेर काम गर्न भनिएको छ, उनले भने, त्यसैले ढिला भएको हो । सम्झौता गरेको पाँच महिनामै सक्नुपर्ने योजना तीन वर्ष कटिसक्दा पनि त्यसको डीपीआरकै लागि पुनः एक वर्षको म्याद थप गरिएको हो । कार्यालय प्रमुख बीसी सम्झौताअनुसारको प्रतिवेदन नबुझाएकाले पुनः म्याद थप गरिएको र भुक्तानी पनि रोकिएको बताउँछन् ।केवलकारको डीपीआर बनाउने जिम्मा पाएको ललितपुरको कुपण्डोलस्थित रोपवे नेपाल प्रालिका निर्देशक गुणराज ढकाल भने सम्झौताअनुसार काम गरे पनि कमिसन दिन नसक्दा भुक्तानी रोकिएको आरोप लगाउँछन् । हाम्रो ९० लाख खर्च भएको छ तर ८ लाख मात्र भुक्तानी पायौं, उनले भने, कमिसन नदिएकै कारण हाम्रो भुक्तानी भएन । आफूहरूले डीपीआरको रिपोर्ट बुझाइसकेको पनि उनले बताए ।पूर्वाधार विकास कार्यालय कालीकोटका अनुसार सान्नीत्रिवेणी गाउँपालिका र रास्कोट नगरपालिका जोड्ने सान्निघाट पुल नबन्दा स्थानीयवासीलाई समस्या छ । तर, सडक नपुग्दै पुलका लागि बनाइएको डीपीआर सडक सञ्चालनमा आइसक्दा पनि थन्किरहेको छ । कार्यालयका अनुसार चार वर्षयता बनाइएका १३ वटा योजनाका डीपीआर यत्तिकै थन्किएका छन् । कालीकोटका बासिन्दा एवं नेकपा एमालेका केन्द्रीय सदस्य नगेन्द्र शाही नेताहरूले स्थानीय आवश्यकतालाई ध्यान नदिएर स्वार्थकेन्द्रित हुँदा बजेटको दुरुपयोग बढिरहेको बताउँछन् । गाउँमा गोरेटो बाटो पुग्नै वर्षौं लागिरहेका बेला नेताहरू केवलकारको सपना देखाउँछन्, उनले भने, गाउँघरमा सामान्य उपचार नपाएर मान्छे छट्पटिएका छन्, नेताहरू सुरुङमार्गका कुरा गर्दै छन् । जथाभावी डीपीआर बनाएर थन्क्याउने काममा कर्मचारीको समेत मिलेमतो हुने गरेको उनको आरोप छ ।आर्थिक वर्ष २०७६७७ मा विभिन्न आयोजनाका लागि डीपीआर बनाउनका लागि प्रदेश सरकारले १२ करोड रुपैयाँ विनियोजन गरेको थियो । त्यस्तै २०७८७९ मा ४ करोड ८४ लाख र २०७९८० मा २ करोड १५ लाख रुपैयाँ डीपीआर शीर्षकमा विनियोजन भएको देखिन्छ । तर, यीमध्ये कति योजना निर्माणतर्फ अघि बढे वा कति डीपीआर नै थन्किएका छन् भन्ने एकमुष्ट तथ्यांक प्रदेश सरकारसँग पनि छैन ।पूर्वमुख्यमन्त्री शाही रातो किताबमा नपरेका योजनाका लागि डीपीआर गरिएको भए पनि त्यस्ता योजनालाई बजेट नपठाइएको बताउँछन् । हचुवाका भरमा मन्त्रालयहरूले आफैं गराएका डीपीआर थन्किएका होलान्, उनले भने, मेरो पालामा नीतिनियम मिचेर काम भएको छैन । त्यस्तो काम कर्मचारीले गरे होलान् । नियमावलीविपरीत कामकर्णालीका १० जिल्लाबाटै एउटै कार्यालयले एउटै कम्पनीलाई एक आर्थिक वर्षमा दोहोर्याएर डीपीआरको काम दिएको पाइएको छ । सार्वजनिक खरिद नियमावलीअनुसार सोझै काम दिँदा एउटा कार्यालयले एउटै कन्सल्टेन्सीलाई एक आर्थिक वर्षमा एउटा मात्र काम दिन पाउँछ । तर, प्रदेश सरकारले एउटै कन्सल्टेन्सीलाई सोझै आरएफपी (रिक्वेस्ट फर प्रपोजल) मार्फत पटकपटक डीपीआरको काम जिम्मा लगाएको छ । सार्वजनिक खरिद नियमावलीको दफा ८५ (१) ख मा व्यवस्था भएअनुसार एक आर्थिक वर्षमा पटकपटक गरी एउटै व्यक्ति, फर्म र कम्पनीबाट सीमाभन्दा बढीको सेवा खरिद गर्न मिल्दैन । जाजरकोटको शिवालय गाउँपालिकाका चन्द्र रानाका तीनवटा कन्सल्टेन्सी छन् । ती हुन् मुभ इन्जिनियरिङ कन्सल्टेन्सी एन्ड रिसर्च प्रालि सुर्खेत, मुन इन्जिनियरिङ कन्सल्टेन्सी एन्ड रिसर्च प्रालि सुर्खेत र आरम्भ इन्जिनियरिङ कन्सल्टेन्सी प्रालि, ललितपुर । मुभ इन्जिनियरिङ कन्सल्टेन्सी एण्ड रिसर्च प्रालि चन्द्र रानाका भाइ केशव रानाको नाममा दर्ता छ भने आरम्भ उनका ललितपुरका साथीको नाममा दर्ता छ । उनले पूर्वाधार विकास कार्यालय जाजरकोटबाट तीनवटा फर्म प्रयोग गरेर ४ वर्षमा १० वटा डीपीआरको काम जिम्मा लिएका छन् । चार आर्थिक वर्षमा पूर्वाधार विकास कार्यालयबाट २७ वटा डीपीआरको काम गरेको कार्यालयले १० वटा कामको जिम्मा चन्द्र रानालाई दिएको देखिन्छ । तत्कालीन मुख्यमन्त्री शाहीका पालामा उनले कर्णालीका प्रायः सबै कार्यालयबाट सोझै डीपीआरको काम पाएको देखिन्छ । यस्तै डोल्पा, सल्यान, कालीकोट, मुगु, जुम्लाका पूर्वाधार विकास, सिँचाइ र खानेपानी कार्यालयबाट चार आर्थिक वर्षको अवधिमा एउटै कार्यालयबाट ५ देखि १० वटासम्म डीपीआरको काम गरेका छन् । चन्द्र राना स्थानीय बासिन्दा भएकाले प्राथमिकतामा परेको हुन सक्ने पूर्वाधार कार्यालयका प्रमुख सोहिन्दर यादव बताउँछन् । मभन्दा पहिलेका कार्यालय प्रमुखले प्रायः उहाँबाटै काम लगाउनु हुँदो रहेछ, उनले भने, तर, मेरो पालामा सबैलाई पालो पुर्याएर डीपीआरको काम दिएको छु । डीपीआरको काम दिन मन्त्रालयका कर्मचारीदेखि राजनीतिक व्यक्तिहरूले दबाब दिने गरेको र त्यसैकारण गुणस्तरीय काम हुन नसकेको उनी बताउँछन् । भन्छन्, मुख्यमन्त्री, भौतिक योजनामन्त्रीको नाम लिएर काम लिन आउँछन्, हामीलाई पनि समस्या छ ।रुकुम पश्चिमको पूर्वाधार विकास कार्यालयले २०७७७८ मा सिभिल वर्क कन्सल्टेन्सी प्रालिलाई नुवाकोटतिमिले सडक र सानाखोला पुलका लागि डीपीआरको जिम्मा लगायो । यस्तै फाइभ स्टार इन्जिनियरिङ कन्सल्टेन्सी सर्भिसेस प्रालिलाई पनि २०७८७९ मा जहारी खोला वर्माथान मोटरेवल पुल र एमके कन्सलटेन्ट एण्ड कन्ट्रक्सन प्रालि काठमाडौंलाई तिल्चा खोला पुलको काम दिइयो । नियमावलीविपरीत बनाइएका यी सबै डीपीआर अहिले थन्किएका छन्, पुल निर्माणका लागि थप केही काम भएको छैन । रुकुममै २०७७७८ मा सिभिल वर्क कन्सल्टेन्सीलाई देउता खोला पुल र नुवाकोट तिमिले सडकको डीपीआर गर्ने काम दिइयो । पुनः २०७८७९ मा सिभिल वर्कलाई तीन वटा डीपीआरको काम जिम्मा लगाइएको छ । सल्यानको पूर्वाधार विकास कार्यालयबाट २०७७ सालमा पीएस इन्जिनियरिङ कन्सल्टेन्स प्रालिले पनि एक आर्थिक वर्षमा दुई वटा काम गरेको छ । अप्लाइड इन्जिनियरिङ प्रालि लिमिटेडले २०७८ सालमा एकैपटक सडकका दुईवटा काम गरेको छ । सल्यानको पूर्वाधार विकास कार्यालयले आव २०७६७७ देखि चार वर्षको अवधिमा तयार पारेका ३८ वटा डीपीआरमध्ये १० वटा योजना बजेट अभावमा सुरु हुन सकेका छैनन् । जाजरकोट पूर्वाधार विकास कार्यालयका तत्कालीन कार्यालय प्रमुख तथा भौतिक पूर्वाधार तथा सहरी विकास मन्त्रालयका सूचना अधिकारी प्रवीण कार्की भन्छन्, नेताहरूले योजनाका लागि हामी बजेट ल्याउँछौं, डीपीआर गराउनूस् भन्छन् तर त्यस्ता योजना कार्यान्वयनमै गएका छैनन् ।कर्णाली प्रदेशको भौतिक पूर्वाधार तथा सहरी विकास मन्त्रालयका सचिव विष्णु भण्डारी एकै वर्षमा एउटै कम्पनीलाई एक पटकभन्दा बढी काम कसरी दिइयो भन्ने छानबिनको विषय रहेको बताउँछन् । यो नियमविपरीत हो । डीपीआरमा धेरै बजेट खर्च भएको देखिन्छ तर कार्यान्वयनमा गएका योजना निकै कम छन्, उनले भने, पुरानो डाटा नै छैन, मातहतका कार्यालयले पनि तथ्यांक नभएको भन्दै आलटाल गर्छन् । प्रदेश योजना आयोगका उपाध्यक्ष योगेन्द्र शाह गएको चार वर्षयता योजना आयोगले सिफारिस गरेका योजना सम्बन्धित मन्त्रालयहरूले प्राथमिकतामा नराखेको बताउँछन् । (खोज पत्रकारिता केन्द्रका लागि)"
मिटरब्याजविरुद्ध 'न्याय मार्च,पर्वत पोर्तेल (झापा) र भवानी भट्ट (कञ्चनपुर)
अमेरिकाको संसद्का लागि उम्मेदवारी दिने भण्डारीको घोषणा,"(काठमाडौं) नेपाली मूलका ह्यारी भण्डारीले अमेरिकाको तल्लो सदन (कंग्रेस) का लागि उम्मेदवारी दिने घोषणा गरेका छन् । दुई पटक मेरिल्यान्ड डिस्ट्रिक्ट८ जितेर मेरिल्यान्ड राज्यको विधायक बनेका डेमोक्र्याटिक पार्टीका नेता भण्डारीले अब वासिङ्टन डीसीमा रहेको क्यापिटल हिल अर्थात् तल्लो सदनका लागि प्रतिस्पर्धा गर्ने घोषणा सोमबार गरेका हुन् । उनले मेरिल्यान्ड कंग्रेसनल डिस्ट्रिक्ट२ बाट केन्द्रमा निर्वाचन लड्ने घोषणा गरेका हुन् । २१ वर्षदेखि अनवरत प्रतिनिधित्व गर्दै आएका विधायक डच रुपेर्सबर्गरले अवकाशको घोषणा गरेपछि उक्त खुला सिटमा उम्मेदवारी घोषणा गरेको भण्डारीले कान्तिपुरलाई जानकारी दिए । उक्त क्षेत्रबाट डेमोक्र्याटिक पार्टीको उम्मेदवार आगामी मे १४ मा हुने प्राइमरी निर्वाचनको नतिजाले तय गर्नेछ । उक्त निर्वाचनमा जिते भण्डारीले नै पार्टीको नेतृत्व गर्दै आगामी नोभेम्बर ५ मा हुने आमनिर्वाचन राष्ट्रपति जो बाइडेनको दलबाट लड्नेछन् । भण्डारी सन् २०१८ मा मेरिल्यान्ड राज्यमा नेपाली मूलको पहिलो निर्वाचित विधायक बनेका थिए । डेमोक्र्याट पार्टीबाट उम्मेदवार बनेर चुनाव जितेमा भण्डारी त्यहाँको संघीय संसद्मा पुग्ने पहिलो नेपाली मूलका अमेरिकी बन्नेछन् । भण्डारीले आफू विधायक भएपछि मेरिल्यान्डमा नेपाल र नेपालीलाई हेर्ने दृष्टिकोणमा सकारात्मक परिवर्तन भएको बताए । डेमोक्रेटिक पार्टीले जित्ने सिट ओपन हुनु भनेको त्यही क्षेत्रको सबैभन्दा बढी मत ल्याएर जितेको र वरीयताक्रममा पनि पहिलो नम्बरमा रहेको डेलिगेटका लागि एकजुगमा एक दिन आउने अवसर हो । कम्तीमा मेरो सक्रिय राजनीतिक जीवनमा यस्तो अवसर फेरि आउने छैन भन्नेमा म विश्वस्त छु, भण्डारीद्वारा जारी विज्ञप्तिमा भनिएको छ, म यो सुनौलो अवसर अमेरिकाभरिका नेपालीको अवसरका रूपमा स्वीकार्छु र विनम्रतापूर्वक मेरिल्यान्ड कंग्रेसनल डिस्ट्रिक्ट२ का लागि डेमोक्रेटिक पार्टीको उम्मेदवारी घोषणा गर्न चाहन्छु । उनले आफू अहिले मेरिल्यान्डको विधायक भएको र आगामी जितपछि अमेरिकाका ५० राज्यकै एक संसद् (कंग्रेसम्यान) हुने पनि बताए । त्यसबाट अमेरिकाभरिका समग्र नेपालीले आफ्नो मूलको पहिलो कंग्रेसम्यान पाउनेछन्, उनले भने । भण्डारीले उम्मेदवारी दिनु एउटा पक्ष भए पनि त्यसका लागि प्रभावकारी चुनावी क्याम्पेन चलाउनु निर्णायक रहेको प्रस्ट पारे । भण्डारीको नेपाल घर पर्वत जिल्लाको तत्कालीन थापाठाना गाविस (हाल फलेवास नगरपालिका) हो । उनले शंकरपोखरीस्थित त्रिभुवन माविबाट एसएलसी उत्तीर्ण गरेका थिए । मेरिल्यान्डमा राज्यको विधायक हुँदा उनले नेपालीहरूको चाड दसैंमा एक दिन बिदा दिने गरी मेरिल्यान्ड राज्यका दुवै संसद्बाट विधेयक पारित गराएर कानुन निर्माणमा अहम् भूमिका खेलेका थिए । उक्त कानुनअनुसार हरेक वर्ष ५ अक्टोबरमा दसैं बिदा दिइन्छ । उनले आफ्नो निर्वाचन क्षेत्रमा सरकार तहबाट तिहारमा दीपावली मनाउनका लागि विद्यालयबाट बिदा दिने नीति पनि पास गराएका छन् । मेरिल्यान्ड डिस्ट्रिक्ट८ को विधायकका रूपमा आफूले पहिलो कार्यकालमा गरेको कामको मूल्यांकन गरेर जनताहरूले दोस्रो पटक अझ ठूलो मतका साथ जिताएको पनि भण्डारीले उल्लेख गरेका छन् । यसबाट अमेरिकाको मूलधारका मतदातामाझ पनि नेपाल र नेपाली अरू बढी देखिएको छ, सुनिएको छ, उनले भने ।"
विमानस्थलमा प्रहरीअध्यागमन मनोमालिन्य,"सुन तस्करी प्रकरणमा अध्यागमन अधिकारी मुछिएको घटना नसेलाउँदै सरकारी कागजात किर्ते गरी युवालाई विदेश पठाउने संगठित धन्दामा अध्यागमन अधिकृतहरू तानिएका छन् । भिजिट भिसाका नाममा मानव तस्करी भएको विषयमा अनुसन्धान अघि बढिरहँदा त्रिभुवन अन्तर्राष्ट्रिय विमानस्थलमा खटिएका अध्यागमन कर्मचारी र प्रहरीबीचको मनोमालिन्य पनि छताछुल्ल भएको छ । विदेश जाने र नेपाल आउने यात्रुलाई नियमन गर्न संवेदनशील क्षेत्रमा खटिएका अधिकारीहरू नै एकपछि अर्को आपराधिक गतिविधिमा संलग्न देखिनु लज्जास्पद छ । यस्तै, आपसी समन्वय र समझदारीमा काम गर्नुपर्ने दुई निकायका अधिकारीहरूबीच मनमुटाव बढ्नु अशोभनीय छ, यसले विमानस्थलमा सेवाप्रवाह नै प्रभावित बनाउँछ । विमानस्थलमा कार्यरत प्रहरी जवान जीवराज तामाङलाई तीन महिनाअघि पक्राउ गरेर अनुसन्धान अघि बढाउने क्रममा भिजिट भिसाका नाममा भइरहेको मानव तस्करीका पहेलीहरू खुलिरहेका छन् । नेपाली नागरिकलाई भिजिट भिसामार्फत विदेश पठाउने गिरोहमा सक्रिय रहेको आरोपमा गत मंसिर १८ मा अध्यागमन अधिकृत नरवीर खड्का पक्राउ परे । खड्काकै बयानबाट अन्य आठ अधिकृतको संलग्नता पनि खुलेको छ । ती अधिकृतहरू भने फरार छन् । यसबीचमा भिजिट भिसामा विदेश उडाउने धन्दामा संलग्न केही व्यक्ति समातिएका छन् । ट्राभल एजेन्सीमार्फत रकम लिएर नक्कली कागजात बनाउने, उनीहरूलाई विमानस्थलबाट पठाउनेलगायत प्रक्रियामा अध्यागमन कर्मचारीहरूको संलग्नता रहेको प्रहरी अनुसन्धानको निचोड छ । प्रहरीले भिजिट भिसाका नाममा भइरहेको मानव तस्करीका विषयमा अनुसन्धान अघि बढाएपछि विमानस्थलमा खटिएका प्रहरी र अध्यागमन अधिकारीबीच तिक्तता बढेको छ । प्रहरीले कर्मचारीलाई अपराधीजस्तो व्यवहार गरेको र त्यस्तो अवस्थामा काम गर्न नसक्ने भन्दै अध्यागमन अधिकारीहरूले गत पुस १८ मा गृहमन्त्री नारायणकाजी श्रेष्ठलाई १५ बुँदे ज्ञापनपत्र नै बुझाएका थिए । प्रहरी र अध्यागमन कर्मचारीबीच गत शुक्रबार विमानस्थलभित्रै हात हालाहाल भएको भिडियो सार्वजनिक भएको छ । हातपातको घटनामा पनि दुवै पक्षले एकअर्कालाई दोष देखाइरहेका छन् । राजनीतिक दलनिकट कर्मचारी संघसंगठनले भने हातपातमा संलग्न प्रहरीलाई विमानस्थलबाट नहटाए हडताल गर्ने चेतावनी दिएका छन् । हातपातको घटना छानबिनका लागि गृहमन्त्रालयले छानबिन समिति नै बनाएको छ । प्रहरी र अध्यागमन दुवै गृहअन्तर्गतका निकाय हुन् । यही बीचमा विमानस्थल प्रहरी प्रमुख डीआईजी अर्जुनचन्द ठुकरीले भिजिट भिसाबाट मान्छे विदेश पठाउन सेटिङका लागि आफूलाई आएको ६० लाखको अफर अस्वीकार गर्नुका साथै सुरक्षा जाँचमा कडाइ गरिएपछि कर्मचारी आक्रोशित भएको टिप्पणी गरेका छन् । जिम्मेवार प्रहरी अधिकारीले त्यतिकै यस्तो अभिव्यक्ति दिन मिल्दैन । जसले रकमको प्रस्ताव गर्यो, ऊमाथि पनि छानबिन हुनुपर्छ । भिजिट भिसाका नाममा भइरहेको ठगीधन्दामा संलग्नविरुद्ध पीडितले लामो समयदेखि उजुरी दिँदै आएका हुन् । प्रहरीमै परेका उजुरीअनुसार पनि गिरोहले ३ लाख ५० हजारदेखि ८ लाख रुपैयाँसम्म लिएर युवालाई भिजिट भिसामा विभिन्न मुलुकमा पठाउने गरेका थिए । आकर्षक कमाइको प्रलोभनमा पुर्याइएका अधिकांश युवा भिसाको म्याद सकिएपछि अवैध भएर अलपत्र पर्ने गरेका छन् । भिजिट भिसामा गएर काम गर्नु गैरकानुनी हो । कतिपय युवाले आफू कुन भिसामा उड्दै छु भन्ने भेउ पनि पाउँदैनन् । भिजिट भिसाका नाममा संयुक्त अरब इमिरेट्स (यूएई) मा मात्र एक वर्षमा करिब ८० हजार नेपाली कामदार पुर्याइएको तथ्यांक छ । यस धन्दामा दुवै तर्फका म्यानपावरकन्सल्टेन्सी कम्पनीले सेटिङ मिलाउने गरेका छन् । २०७८ सालमा सचिवस्तरीय निर्णयबाट १७ बुँदे मापदण्ड जारी गरेर भिजिट भिसामा कडाइ गरेपछि किर्ते कागजात बनाएर संगठित रूपमा नेपाली युवालाई विदेश पठाउने क्रम बढेको देखिन्छ । उक्त मापदण्डले विकृति बढाएको निष्कर्षका साथ एक साताअघि गृहमन्त्रीस्तरीय निर्णयबाट नियम खुकुलो बनाइएको छ । संगठित मानवतस्करी धन्दाका विषयमा प्रहरीले गरिरहेको अनुसन्धानलाई कुनै दबाबमा नपरी निष्कर्षमा पुर्याउनुपर्छ किनकि यो धन्दाबाट ठगिएर कैयन् नेपालीको बिचल्ली भएको छ । विदेशबाट विमानस्थलमा उत्रिएपछि सबैभन्दा पहिले भेटिने भनेका प्रहरी र अध्यागमनका कर्मचारी हुन् । उनीहरूले दिने सेवा र व्यवहारबाट विदेशीले सम्बन्धित मुलुकप्रति धारणा बनाउन सक्छन् । मुलुकको प्रतिष्ठासँग जोडिने भूमिकामा रहेका प्रहरी र अध्यागमन कर्मचारीहरूबीच अहिले देखिएको असमझदारीलाई तत्काल अन्त्य गर्नुपर्छ । उनीहरूको प्रयास सधैं यात्रुको आवागमनमा सहजीकरण र विमानस्थलमार्फत हुने अवैध गतिविधि नियन्त्रणमा केन्द्रित हुनुपर्छ ।"
फेरिएको वीरगन्ज,"कति सफा र सुन्दर भएछ वीरगन्ज आहा ! आजभोलि जोकोहीले वीरगन्ज पुग्दा यही भन्छ । कुनै समय जताततै फोहोरको डुंगुर हुन्थ्यो, नालीको पानीको दुर्गन्धले सडकमा हिँडिनसक्नु हुन्थ्यो, लामखुट्टे र झिँगाको बिगबिगी थियो । जहाँ पनि पान खाएर थुकेको मात्र देखिन्थ्यो । तर आज वीरगन्जको अवस्था फेरिएको रहेछ । सडक फराकिलो भएछन् । सडकका दुवैतर्फ सफा छ । सडकमा न कुनै प्लास्टिक कागजका टुक्रा नै थिए न फोहोर थुप्रो । वीरगन्जका सडकमा कुनै किसिमका चौपाय नहुनु पनि सफा हुनुको कारण हो । नागरिक र स्थानीय सरकारले चाहे के हुँदैन भन्ने उदाहरण हो वीरगन्ज । जनप्रतिनिधिमा इच्छाशक्ति हुनुपर्छ, नगरवासीले विकासको अनुभूति गर्न सक्छन् । स्थानीय सरकारले आफ्नो स्रोत र साधन प्रयोग गर्दा मात्रै पनि वीरगन्ज सफा भएको छ । नगरभित्रका प्रमुख बाटो, पार्क र घडीअर्वा पोखरीले जुनी फेरेका छन् । घडीअर्वा पोखरी अहिले सफा र सुन्दर बनेको छ । वीरगन्जको प्रमुख आकर्षण घण्टाघर क्षेत्र वरपर कुनै पनि किसिमको फोहोर देख्न पाइँदैन । रातिको समयमा आकर्षक देखिने गरी बत्तीले सजाइएको रहेछ । भित्री बस्ती र सडक पनि सफा रहेका छन् । वीरगन्जमा केही देखिने गरी अझै केही सुधार र विकास गर्नुपर्ने देखिन्छ । सडकका दायाँबायाँ पानीका नाली तथा घरघरबाट निस्कने पानीलार्ई अझै राम्रोसँग व्यवस्थापन गर्न जरुरी देखिन्छ । सडकका दायाँबायाँका नालीको पानी गन्हाउने समस्या अझै हटेको छ्रैन । त्यही नालीको पानीका कारण लामखुट्टे फेलने समस्या छँदैछ । महानगरपालिकाले गुट्का, पान पराग जस्ता सडक फोहोर गर्ने कुरामा बन्देज लगाउनुपर्छ । वीरगन्ज महानगरपालिकालाई फोहोरमैलाको समस्या समाधान गरिसक्न अझै केही समय लाग्छ । महानगरपालिकाले धार्मिक स्थल, पाटी पौवालगायतका स्थानमा आफ्नो उपस्थिति देखाएको छ । त्यो पुरानो फोहोर अवस्थाबाट आजको सफा वीरगन्ज बनाउन सफल भएकामा वीरगन्ज महानगरपालिकाका जनप्रतिनिधि र स्थानीय बासिन्दालाई प्रशंसा गर्नुपर्छ । भगवान पुडासैनी, जोरपाटी, काठमाडौं"
पूर्वराजाको महत्त्वाकांक्षा,"यतिखेर पूर्वराजा ज्ञानेन्द्र शाहको चहलपहल र महत्त्वाकांक्षा निकै बढेको छ । उनलाई उकास्नेहरूको संख्या पनि निकै छ । उनलाई पुनः सत्तामा ल्याउन पाए फेरि पहिलेकै झैं हालीमुहाली गर्न पाइएला कि भन्ने मोह र स्वार्थले पनि यसमा काम गरेको छ । उनीहरूकै उक्साहटमा आफ्नो महत्त्वाकाक्षा पूरा गर्न पूर्वराजा ज्ञानेन्द्र पनि अहिले सक्रियतापूर्वक लागेको देखिएको छ । पूर्वराजा ज्ञानेन्द्रले वीरगन्जको भेलामा आफूलाई दाइ र दाइको सबै परिवारको हत्या गरेको भनेर वर्षौंदेखि लगाइएको आरोप र टीकाटिप्पणी सही नभएको तथा त्यसले आफ्नो मनलाई आहत बनाएको उल्लेख गरे । त्यति मात्र होइन, दलहरूले आफ्नो असफलता ढाक्न त्यस्ता गलत आरोपको सहारा लिएको टिप्पणी पनि गरे । त्यसको प्रतिक्रियास्वरूप प्रधानमन्त्री पुष्पकमल दाहाल प्रचण्डले राजदरबार हत्याकाण्डको पुनः छानबिन गर्ने अभिव्यक्ति दिए ।उता प्रमुख प्रतिपक्ष एमालेका नेता केपी शर्मा ओलीले राजा मरेपछि राजाको छोराछोरी मात्र राजगद्दीका लागि योग्य हुने, भाइभारदार नहुने भन्दै ज्ञानेन्द्रलाई राज सिंहासनमा बसाउने तत्कालीन प्रधानमन्त्री गिरिजाप्रसाद कोइरालाको काम सही नभएको बताए । तर देशको सबैभन्दा ठूलो पार्टी नेपाली कांग्रेसका सभापति शेरबहादुर देउवाले यस मामिलामा कुनै प्रतिक्रिया दिएका छैनन् । देउवा देशको जल्दोबल्दो समस्यामा पनि कुनै टिप्पणी नगर्ने नेताका रूपमा परिचित छन् । ओलीले उठाएको सवाल विचारणीय छ । वास्तवमा राजा मरेपछि उनको सन्तान मात्र राजगद्दीमा बस्न योग्य हुन्छन् । संसारमा दाइ राजा मरेपछि भाइ राजा बन्ने कुनै दृष्टान्त छ कि ? छ भने कति मुलुकमा त्यस्तो चलन छ ?कतिपयले भन्ने गर्छन् कि सोझा र इमानदार राजा भएकाले रक्तपातबिना नै ज्ञानेन्द्रले राजगद्दी र श्रीपेच जनतालाई भनेर बुझाइदिए । तर ज्ञानेन्द्रले आफ्नो व्यापार र सम्पत्ति बचाउन श्रीपेच त्यागेका हुन् । ज्ञानेन्द्र राजा कम, व्यापारी धेरै हुन् । उनको विभिन्न कम्पनीमा लगानी छ । जनतासँग जोरी खोज्ने तानाशाही राजाहरूको हालत के भयो, त्यो कुरा ज्ञानेन्द्रलाई राम्रोसँग थाहा छ । अहिले ज्ञानेन्द्रमा पलाएको महत्त्वाकांक्षाले उनैलाई अनिष्ट गर्छ । किनकि २०७९ को चुनावमा राजा ल्याउनुपर्छ भनी नारा दिने राप्रपाले केवल ५ प्रतिशत भोट पायो । के ५ प्रतिशतले राजतन्त्र ल्याउन सम्भव छ ? नेपालमा राजतन्त्रको कुनै भविष्य छैन ।गोपाल देवकोटा, जोरपाटी, काठमाडौं"
न्युरोड पार्किङको विवादले ल्याएको तरंग,"काठमाडौं महानगरपालिकाले न्युरोड क्षेत्रमा पार्किङ निषेध गरेपछि उद्योगीव्यवसायीमा केही समय खैलाबैला मच्चियो तर अहिले परिस्थिति शान्त बनेको छ । आफूलाई मर्का परेको भन्दै विरोध र संघर्षमा उत्रेका स्थानीयको आवाज महानगरले सुनेर वैकल्पिक पार्किङको व्यवस्था गर्नु अपरिहार्य देखिन्छ । दशकौंदेखिको सुविधा कटौती भएपछि सरोकारवाला आक्रोशित हुनु अस्वाभाविक पनि देखिँदैन । तथापि राज्य र स्थानीय प्रशासनको दायित्व घनाबस्ती भएका महत्त्वपूर्ण सहरबजारको स्वस्थता र स्वच्छता बढाउनु पनि हो । काठमाडौंको न्युरोड क्षेत्र लामो समयदेखि स्थानीयका निम्ति मात्र नभई देशवासीको आकर्षक केन्द्र बनेको यथार्थबाट हामी अनभिज्ञ छैनौं । नेता, विद्यार्थी, साहित्यकार, सर्वसाधारणदेखि हरेक पेसामा संलग्न व्यक्तिको साँझबिहान जमघट हुने थलोको पहिचान बनाएको पिपलबोट र न्युरोड क्षेत्रलाई नयाँ स्वरूपमा ढाल्न महानगरले चालेको कदम स्वागतयोग्य छ । शिक्षित भएर पनि यति अल्छी भइसक्यौं कि दुई पाइला हिँड्दा पनि हामीलाई थकाइ लाग्छ । सार्वजनिक यातायातमा चढ्न होस् या व्यक्तिगत साधन नै किन नहोस्, हामीलाई सबै कुरा ढोकामै चाहिन्छ । महानगरपालिकाले न्युरोडमा मात्र नभएर अन्य अस्तव्यस्त ठाउँको पार्किङलाई पनि सुव्यवस्थित बनाउनुपर्छ । उपत्यकाभरिका नगरपालिका एवं बाहिरका सबै प्रदेश, स्थानीय सरकारले आफूअन्तर्गतका बस्ती, सहरमा बेलैमा पार्किङ योजना अघि सारेर काम सुरु गर्नुपर्छ । विकसित संसारमा गाडीभन्दा पैदल, साइकलयात्राले प्राथमिकता पाउँछ । हामीले पनि अब विलासिताको बानी त्याग्नुपर्छ, रोगको स्रोत बन्ने कुसंस्कार छाड्नुपर्छ, संघीय सरकारदेखि प्रदेश र सबै पालिका सजग भई स्वस्थता, प्रदूषणरहित, वातावरणमैत्री पार्किङ व्यवस्थापनको अभियान थालेर मुलुकलाई आकर्षणको थलो बनाउनुपर्छ । भुवनेश्वर शर्मा, चन्द्रागिरि२, काठमाडौं"
उपकुलपति नियुक्ति र उच्च शिक्षा सुधार,"नेपालको हरेक क्षेत्रमा उच्च शिक्षाको ज्योति फैलाउन सफल, उच्च शिक्षाको धरोहर त्रिभुवन विश्वविद्यालयको प्रमुख कार्यकारी पद उपकुलपति निमित्तका भरमा चलेको तीन महिना भएको छ । अन्य कार्यकारी पद शिक्षाध्यक्ष र रजिस्ट्रार पनि निमित्तकै भरमा चलिआएका छन् । यी सबै कार्यकारी पदहरू त्रिविमा उच्च शिक्षा अध्ययनरत झन्डै ५ लाख विद्यार्थीको भविष्यसँग जोडिएको हुँदा नै होला, त्रिविको तत्कालीन ऐननियममा निमित्त उपकुलपतिको व्यवस्था नै राखिएको थिएन । प्रजातन्त्र पुनर्बहालीपश्चात् देशमा कामचलाउ सरकार रहेको वा असामान्य अवस्था सृजना भई पूर्णकालीन उपकुलपति नियुक्ति गर्न प्रतिकूल स्थिति आइपरे मात्र बढीमा तीन महिनाका लागि निमित्तको जिम्मेवारी दिने नियमको व्यवस्था गरिएको हो । तर आज देशमा यस्तो परिस्थिति सिर्जना भएको कुनै कारण र आधारबिना नै यति लामो समयसम्म विश्वविद्यालय निमित्तका भरमा चलाइनु हामी सबैको विडम्बना हो । हुन त यसअघि त्रिवि सेवा आयोगको अध्यक्ष नियुक्ति गर्न पूर्वप्रधानमन्त्री र वर्तमान प्रधानमन्त्रीलाई एक वर्षभन्दा बढी लागेको थियो भने, सोही आयोगको सदस्यको पद रिक्त भएको दुई महिना पुगिसक्दा पनि नियुक्ति हुन नसक्दा सेवा आयोगबाट गरिनुपर्ने सबै काम ठप्प छन् । नवनियुक्त उपकुलपतिलाई त्रिविको बृहत्तर संरचना, पाठ्यक्रमहरूको विविधता, वार्षिक तथा सेमेस्टर प्रणालीमा सञ्चालित कार्यक्रम र परीक्षाहरू, अध्ययन संस्थान र संकायहरूमा विविधता, अनुसन्धान केन्द्रहरूको आवश्यकता र उपयोगिता जस्ता विविध विषयबारे जानकार हुन नै तीन महिनाभन्दा बढी लाग्छ । दैनिक कार्य सञ्चालन एवं व्यवस्थापनमा पनि उत्तिकै समय खर्चनुपर्ने हुन्छ । त्यसैले पदावधि सकिनुभन्दा कमसेकम तीन महिनाअगाडि नै भावी उपकुलपतिको छनोट गरी तीन महिनासम्म त्रिविका बारेमा सबै जानकारी लिने र त्रिवि सञ्चालनको कार्ययोजना बनाउने अवसर दिई एक दिनअगाडि नियुक्ति दिने प्रथाको थालनी गरौं । यसले गर्दा नियुक्तिको पहिलो दिनदेखि नै नवनियुक्त उपकुलपतिलाई आफ्नो कार्य योजना अनुसार अघि बढ्न सहज हुनेछ । यिनै विषय समेटी मैले आफ्नो पदावधि सकिनु तीन महिनाअगाडि नै सम्माननीय प्रधानमन्त्री एवं कुलपतिज्यूलाई सम्बोधन गरी माननीय शिक्षा विज्ञान तथा प्रविधि मन्त्री एवं सहकुलपतिज्यूलाई बोधार्थ दिई अनुरोधपत्र पनि पठाएको थिएँ । साथै, कार्यकाल सकिनु एक दिनअगाडी चार वर्षको प्रगति विवरण, कार्य सम्पादनका क्रममा देखा परेका समस्याहरू र भावी दिनमा त्रिविमा सुधारका लागि चाल्नुपर्ने कदमहरू पत्रकार सम्मेलनमार्फत सार्वजनिक गरी सोही बमोजिमको प्रतिवेदन सम्माननीय प्रधानमन्त्रीज्यूलाई बुझाएको थिएँ । प्रतिवेदनमा त्रिविका पदाधिकारीहरूको छनोट खुला प्रतिस्पर्धाबाट हुनुपर्ने राय प्राथमिकतासाथ राखिएकामा हाल स्वयं सम्माननीय प्रधानमन्त्रीज्यूबाट सार्वजनिक रुपमै उपकुलपति खुला प्रतिस्पर्धाबाट नियुक्ति गर्ने घोषणा भएबाट आम शिक्षाप्रेमीमाझ उल्लास छाएको छ ।विगतमा देशमा प्रजातन्त्रको पुनर्बहाली र गणतन्त्र स्थापना गर्न नेपालका सबै ठूला राजनीतिक दलहरूबाट त्रिविका सबै सरोकार समूह (विद्यार्थी, शिक्षक, कर्मचारी) लाई आआफ्ना दलका भ्रातृ संगठन खोल्न लगाई राजनीतिक आन्दोलनमा प्रत्यक्ष प्रयोग गरियो । यस्ता समूहलाई विश्वविद्यालयका विविध क्षेत्रमा व्यापक हस्तक्षेप गर्न परिचालन समेत गरियो । देशमा राजनीतिक परिवर्तनपश्चात् यी समूहलाई राजनीतिक क्रियाकलापबाट मुक्त गराउँदै उनीहरूको सम्पूर्ण ऊर्जालाई शैक्षिक रूपान्तरणका लागि प्रयोग गर्नुपर्नेमा दुर्भाग्यवश राजनीतिक क्रियाकलापमै तल्लीन रहन उत्प्रेरित गरियो । परिणामस्वरूप विश्वविद्यालयमा उपकुलपतिदेखि सहायक क्याम्पस प्रमुखसम्मको नियुक्तिमा भागबन्डाको संस्कृति विकास भयो । शैक्षिक उत्कृष्टता हासिल गरी स्वर्णपदक विजेता बनेका एवं कार्यदक्षताअनुसन्धानमा अब्बल, कर्तव्यनिष्ठ, विशिष्टीकृत गुण भएका शिक्षकहरू नियुक्ति पाउनेमा परेनन्, राजनीतिक नेतृत्वहरूका नजिकमा रहेर विश्वविद्यालयमा हर समय राजनीतिक क्रियाकलापमा तल्लीन रहने, रत्नपार्कमा अनशन बसी जुस पिउने, विश्वविद्यालयमा तालाबन्दी तथा घेराउ गर्ने समूहले नै यी सबै नियुक्तिमा बाजी मार्दै आए र यस्तो क्रम दिनानुदिन बढ्दो छ । यसका अतिरिक्त भ्रातृ संगठनहरूकै आवरणमा आफ्नो पद र मर्यादाको समेत ख्याल नगरी विश्वविद्यालयका पदाधिकारीका कार्यकक्षमा प्रवेश छिरी अभद्र तरिकाले नाजायज नियुक्ति, सरुवा र सुविधाका लागि दबाब दिने, विद्यार्थी संगठनको आवरणमा सानो अपराधी जत्था ले निरन्तर तालाबन्दी गर्ने, विश्वविद्यालय हाताभित्रै शिक्षकलाई मरणासन्न हुने गरी कुटपिट गर्ने जस्ता घटनासमेत हुने गरेका छन् । यसका विरुद्ध पीडित पक्ष न्यायका लागि अदालत पुग्दा राजनीतिक दबाबकै कारण सरकारले पीडकलाई सजाय दिनुको सट्टा अदालतको मुद्दा फिर्ता लिई पीडितलाई थप पीडा दिने जस्तो विडम्बना र तीतो यथार्थता हामी सबैसामु छर्लङ्ग छ । यस्तो राजनीतिक विकृतिले भरिपूर्ण हाम्रो विश्वविद्यालयमा सबै राजनीतिक दलले आआफ्ना भ्रातृ संगठनलाई यस्ता हर्कत गर्नबाट तत्काल रोक्न लगाउनुपर्छ । सरकारले पदाधिकारीहरू लगायत विश्वविद्यालयका शिक्षककर्मचारीहरूको उचित सुरक्षा र संरक्षणको प्रत्याभूति नगरेसम्म जस्तोसुकै अब्बल पदाधिकारीको नियुक्ति गरे पनि उसको कार्यकाल कष्टकर एवं तनावपूर्ण नै रहने देखिन्छ । र, विश्वविद्यालयको अपेक्षित उपलब्धि हासिल हुन असम्भवप्रायः भइरहन्छ । त्रिवि सुधारका लागि अपर्याप्त आर्थिक स्रोत अर्को ठूलो चुनौती हो । त्रिविको प्रमुख आर्थिक स्रोत भनेको सरकारी अनुदान र विद्यार्थीको शुल्क नै हो । हाम्रा छिमेकी मुलुकहरूमा शिक्षाको कुल बजेटको लगभग १५ प्रतिशतदेखि ३० प्रतिशतसम्म उच्च शिक्षामा विनियोजन गरिएको पाइन्छ, जबकि हाम्रो मुलुकमा त्यसलाई १० प्रतिशतबाट ११ प्रतिशत पुर्याउन सकिएको छैन । साधारण शिक्षामा १४ वर्षयता विद्यार्थीको विरोधका कारण शुल्क वृद्धि हुन सकेको छैन । यद्यपि, हाल त्रिविको कुल बजेटको ४० प्रतिशत सरकारी अनुदानले धानेको छ भने ६० प्रतिशत आन्तरिक स्रोतबाट बेहोर्ने गरिएको छ । शिक्षाको गुणस्तर लगानीसंग जोडिएको हुँदा, जबसम्म उच्च शिक्षामा सरकारको पर्याप्त लगानी हुदैन र शुल्क वृद्धि गर्न विद्यार्थीहरूको अवरोध रहिरहन्छ, तबसम्म गुणस्तरीय शिक्षा उपलब्ध गराउन कठिन नै हुनेछ । आजका दिन देशको ठूलो विद्यार्थी संख्या उच्च शिक्षा आर्जन गर्ने नाममा विदेशिइरहेको छ । यसको कारकमा हाम्रो उच्च शिक्षाको गुणस्तर कमजोर रहेको भन्दै प्रचार गरिए पनि संसारका उत्कृष्ट विश्वविद्यालयहरूमा हाम्रा विद्यार्थीले पाएको भर्ना र प्राप्त गरेको उत्कृष्ट नतिजाले त्यसलाई झूटो साबित गरेको छ । हाम्रो शिक्षाको गुणस्तर उत्कृष्ट एवं अन्तर्राष्ट्रियस्तरको, प्रतिस्पर्धी क्षमताको छ भन्ने यथार्थलाई यसले प्रमाणित गरेको छ । यद्यपि हाम्रो आन्तरिक व्यवस्थापनमा देखिएका केही कमीकमजोरी, राजनीतिक क्रियाकलापको प्रभाव, विद्यार्थीको चाहना अनुसारको विषयको अनुपलब्धता र पहुचविहीनता, कमाउँदै पढ्दै गर्ने अवसर र अध्ययनपश्चात् रोजगारीको सुनिश्चिताको अभावजस्ता विविध कारणले गर्दा विद्यार्थीहरू बिदेसिने क्रम बढिरहेको हो । यस परिवेशमा विश्वविद्यालयको समग्र वातावरण सुधार गरी अन्तर्राष्ट्रियस्तरमा प्रतिस्पर्धी एवं गुणस्तरीय बनाउन नवनियुक्त उपकुलपतिसामु रहेका विविध चुनौतीको यथोचित सम्बोधन गरिनु अपरिहार्य छ । यसका लागि सर्वप्रथम विश्वविद्यालयलाई राजनीतिक हस्तक्षेपबाट पूर्ण रूपमा मुक्त गराई प्रमुख कार्यकारी पदसहित त्यस मातहतका डिन, कार्यकारी निर्देशकहरू, निर्देशकहरू, परीक्षा नियन्त्रक र क्याम्पस प्रमुखसम्मको नियुक्ति खुला प्रतिस्पर्धाबाट निष्पक्ष रूपमा गर्नुपर्छ । कार्यरत शिक्षककर्मचारीको निरन्तर क्षमता अभिवृद्धि गर्न तालिमको व्यवस्था, अनुसन्धानमा सहभागिता, पेसागत सुरक्षा र उचित पारिश्रमिकको व्यवस्था, प्रतिस्पर्धाबाटै विद्यार्थीको छनोट गरी भर्ना, समयको मागअनुरूप पाठ्यक्रमको परिमार्जन र पाठ्यक्रमले तोकेका भौतिक पूर्वाधारको व्यवस्था पनि गर्नुपर्ने हुन्छ । उच्च शिक्षालाई गुणस्तरीय बनाउन भौतिक पूर्वाधार एउटा पूर्वसर्त हो । यसैलाई मध्यनजर राखी कतिपय उच्च शिक्षाप्रदायक सामुदायिक तथा निजी शैक्षिक संस्थाहरूले ठूलो लगानी गरी हाम्रा आंगिक क्याम्पसहरूको भन्दा राम्रा पूर्वाधार निर्माण गरेका छन् । विश्वविद्यालय अनुदान आयोगबाट गुणस्तर सुनिश्चितता (क्यूएए) प्राप्त शिक्षण संस्थाहरूलाई प्राथमिकतामा राखी विश्वविद्यालयले नयाँ कार्यक्रमहरू दिनुपर्छ । आठ वर्षअगाडिदेखि लागू भएको चिकित्सा शिक्षा ऐनले गरेको निजी स्तरमा सञ्चालन गरिएका सबै मेडिकल कलेजलाई १० वर्षभित्र नाफारहित संस्थामा रूपान्तरण गर्ने व्यवस्था अब दुई वर्ष बाँकी रहँदासमेत कार्यान्वयन हुन नसकेको सन्दर्भमा यस्ता कानुनी व्यवस्थालाई पुनरवलोकन गरी आगामी दिनमा कार्यान्वयनयोग्य कानुन मात्र निर्माण गर्नेतर्फ सम्बन्धित पक्षले विशेष ध्यान दिनुपर्ने देखिन्छ । त्रिविका वरिष्ठ शिक्षकहरूले ठूलो मिहिनेत गरेर तयार पारेको विश्वविद्यालय पुनःसंरचनाको खाकालाई सरकारले साकार रूप दिनुपर्छ । सम्भाव्यता अध्ययन नै नगरी राज्यको ठूलो लगानीमा स्थापना गरिएका सामुदायिक कलेजहरूलाई भौगोलिक अवस्थिति, जनघनत्व, भौतिक पूर्वाधार, कार्यक्रमहरूको उपलब्धता, विद्यार्थी संख्या हेरी समायोजन गरी खाली भएका संरचनाहरूलाई राज्यले अन्य प्रयोजनमा उपयोग गर्नुपर्छ । उच्च शिक्षामा प्राविधिक शिक्षाको पहुँच बढाउनुपर्छ । शिक्षालाई सीपयुक्त तुल्याई उद्योग तथा समुदायसँग जोड्नुपर्छ । हाम्रा प्राकृतिक सम्पदा अर्थात् उच्च हिमशृंखला, हिमताल, बहुमूल्य जडीबुटी तथा खनिजजन्य पदार्थ, जैविक विविधता, बहुभाषीयबहुसंस्कृतियुक्त जनसंख्यालाई लक्षित गरी विदेशी विद्यार्थीहरूलाई यस्ता विधामा पठनपाठन गर्न आकर्षित गर्नुपर्छ । हाम्रो ३ करोड जनसंख्याका लागि कति वटा विश्वविद्यालय, कुनकुन विधामा र कुनकुन क्षेत्रमा स्थापना गर्ने हो, गहन विश्लेषण गरी स्रोतको सदुपयोग गर्नु अपरिहार्य छ । उच्च शिक्षा वा रोजगारीका नाममा देशको युवा जनशक्ति बिदेसिँदा घर, परिवार, समाजमा पर्ने असर एवं उच्च शिक्षा हासिल गरेपछि उतै बस्ने प्रवृत्ति र अन्ततोगत्वा परिवारसमेत बिदेसिनुपर्ने बाध्यता उत्पन्न हुँदा देशको पुँजीसमेत पलायन हुन सक्ने सम्भावना रहन्छ । यसबाट समग्रमा देशलाई पर्ने दूरगामी नकारात्मक प्रभावलाई रोक्नतर्फ विशेष ध्यान दिनुपर्ने हुन्छ । यसका लागि तीव्र रूपमा बढ्दै गएको सूचना, सञ्चार र प्रविधिमैत्री, बजारको माग, जीवनोपयोगी, व्यावसायिक र विद्यार्थीको चाहनाअनुसार सहज पहुँचसहितको उच्च शिक्षा प्रणालीको विकास गरी देशभित्रै रोजगारीका अवसरहरू सिर्जना गर्नुपर्छ । त्यस्तै, विदेशमा उच्च शिक्षा हासिल गरी उतै काम गरी बसेको जनशक्तिलाई देश फर्काई योग्यताअनुसारको रोजगारी उपलब्ध गराउने र देश विकासमा उनीहरूको योगदान गराउन खास योजना र कार्यक्रमसहित राज्यले विशेष पहल गर्नुपर्ने हुन्छ । अन्त्यमा, विश्वविद्यालयहरूमा भइरहेका चरम राजनीतिक हस्तक्षेप र गतिविधि, विश्वविद्यालयभित्र हुने आपराधिक क्रियाकलाप र यस्ता समूहलाई प्राप्त राजनीतिक दलहरू र सरकारसमेतको संरक्षणबाट वितृष्णा उत्पन्न भई आज विद्यार्थीको ठूलो संख्या बिदेसिइरहेको छ । यस्ता क्रियाकलापलाई नियन्त्रण गर्दै तत्काल सुधार कार्यको थालनी गर्न नसकिए भोलिका दिनमा पेसागत दक्षता हासिल गरेका अधिकांश बौद्धिक जमातसमेत देशबाट बाहिरिने भयावह अवस्था आउन सक्नेतर्फ सतर्क हुँदै स्वच्छ शैक्षिक प्रतिस्पर्धाका आधारमा पदाधिकारी नियुक्तिलगायत तत्काल विश्वविद्यालयमा सुधारका कार्य थाल्नुपर्छ । यसका लागि सरकार, राजनीतिक दल, विश्वविद्यालय परिवार, निजी क्षेत्र, नागरिक समाज, सञ्चारकर्मी र शिक्षित समुदाय सबैले संवेदनशील भई सकारात्मक र रचनात्मक सहयोग र सहकार्य गर्नु अत्यन्तै जरुरी छ । बास्कोटा त्रिविका पूर्वउपकुलपति हुन् ।"
"बसाइँसराइ : चिन्ता पहाडको मात्र हैन, तराईको पनि","नेपालको जनसांख्यिक संरचनामा व्यापक बदलाव आइरहेको छ, जसले देशको सामाजिक, आर्थिक, राजनीतिक क्षेत्रमा प्रत्यक्ष प्रभाव पारेको छ । भौगोलिक, उमेरगत, प्रजनन दरको रूपान्तरणलगायत जनसंख्याको संरचनामा बदलावका कारक हुन् । नेपालको जनसंख्यामा केही दशकअघिसम्म बालबालिका (०१४ वर्ष उमेर समूह) को प्रधानता थियो भने अहिले त्यो अवस्था बदलिएर सक्रिय उमेर समूह (१५५९ वर्ष) को प्रधानता छ । यो सकारात्मक पक्ष हो । केही दशकअघिसम्म प्रजनन दर ६ प्रतिमहिलासम्म रहेकामा अहिले त्यो अवस्था घटेर २ वा सोभन्दा कम भइसकेको छ । पाँच दशकअघि २०२८ मा जनगणना गर्दा तराई क्षेत्रमा ३७६ प्रतिशत जनसंख्याको बसोबास थियो । त्यस बेला पहाडमा ५२६ प्रतिशत र हिमालमा ९९ प्रतिशत जनसंख्या थियो । यी दुवै क्षेत्रमा गरेर ६२४ प्रतिशत जनसंख्याको बसोबास थियो । २०५८ सम्म हिमाल र पहाडमा नेपालको जनसंख्याको बहुमत हिस्साको बसोबास थियो । त्यस बेला ५१६ प्रतिशत मानिस यो भूगोलमा बस्थे भने ४८४ प्रतिशत मानिस तराईको भूगोलमा । गणतन्त्रात्मक व्यवस्था आएपछि नेपालको जनसांख्यिक वितरणको अनुहारमा पनि बदलाव आयो । २०६८ को जनगणनामा बहुमत मानिसले आफ्नो बसोबासको रोजाइ तराई क्षेत्र बनाए । यस जनगणनामा ४९७ प्रतिशत मानिस पहाड र हिमालमा बसेको देखियो भने ५०३ प्रतिशत मानिस तराईमा । यो क्रम अझै रोकिएको छैन । पछिल्लो जनगणना२०७८ अनुसार त हिमाल र पहाडमा जनसंख्याको हिस्सा घटेर ४६३१ मा सीमित रह्यो, तराईको हिस्सा बढेर ५३६ प्रतिशत पुग्यो । हिमाल र पहाडको जनसंख्या, संघीय राजधानी काठमाडौं उपत्यका र गण्डकी प्रदेशको राजधानी पोखरालाई अलग गरेर हेर्ने हो भने, २८२९ प्रतिशत मात्र हुन आउँछ । पहाडी क्षेत्रमा जनसंख्याको चाप बढ्दै गएपछि खाद्यान्न संकटका लक्षणहरू राणा शासनकै पालामा देखिएका थिए । समथर मैदान भएको तराई क्षेत्र औलो र घना जंगलका कारण बस्न योग्य पनि थिएन । सरकारले आफ्ना जनतालाई भोकमरीबाट बचाउनका लागि तराईको जंगल फँडानी गरेर तत्कालीन इस्ट इन्डिया कम्पनीलाई काठ आपूर्ति गर्दै जनसंख्यालाई तराईतर्फ आकर्षित गर्ने कार्यक्रम ल्यायो । यसका लागि सबैभन्दा पहिला राणा शासनको अन्त्य भएसँगै तराईमा डीडीटी पाउडर छरेर मलेरिया नियन्त्रणको अभियान चलाइयो । यस कामका लागि अमेरिकाले सहयोग गरेको थियो । हिमाल र पहाडबाट तराईमा मानिसको बसोबास झार्नका लागि सरकारले पहिलो पञ्चवर्षीय योजना (२०१३२०१८) मै पुनर्वाससम्बन्धी कार्यक्रम ल्यायो । यसका लागि पहिलो चरणमा चितवनको राप्ती उपत्यकालाई छनोट गरियो । त्यसपछि कैलाली, कञ्चनपुर, नवलपरासी, झापाजस्ता जिल्लाहरूमा पहाडबाट मानिसलाई जग्गाजमिनसहितको अफर दिएर बसोबासका लागि आमन्त्रण गरियो । पाँच दशकमा तराईमा १३८ प्रतिशत जनसंख्या वृद्धि !तराईमा मानिसको आगमन कसरी बढ्यो भनेर स्पष्ट हुन पाँच दशकको जनसंख्या हेर्न सकिन्छ, २०२८ देखि २०७८ सम्मको । २०२८ मा नेपालको जनसंख्या १ करोड ५० लाख २२ हजार ८ सय ३९ थियो, जुन २०७८ मा २ करोड ९१ लाख ६४ हजार ५ सय ७८ पुगेको छ । यो वृद्धिदर ९४१ प्रतिशत हो । तर यही अवधिमा तराई क्षेत्रमा जनसंख्या वृद्धि १३८४ प्रतिशत भएको छ, जबकि हिमाल र पहाडको वृद्धिदर ५९८ प्रतिशत मात्र छ । पूर्वी नेपालको झापालाई हेरौं । यस जिल्लामा अघिल्लो दशकको जनसंख्या वृद्धिदर १८ प्रतिशत थियो । २०६८२०७८ को दशकमा यो वृद्धिदरले अझ उचाइ लिएर २२८१ प्रतिशत पुगेको छ । अर्थात्, बसाइँसराइको परम्परागत मार्ग पछ्याउँदै झापालाई गन्तव्य बनाउने साबिक मेची र कोशी पहाडका जिल्लाको घटेको जनसंख्या झापासहित मोरङ र सुनसरीतिर थपिएको छ (हेर्नुहोस् तालिका) । पाँच दशकयता झापामा ३०२९ प्रतिशत जनसंख्या वृद्धि भएको छ । नेपालमा पहिलो पटक पुनर्वास कार्यक्रम लागू भएको चितवनमा जनसंख्या वृद्धिदर अघिल्लो दशकमा २२८ प्रतिशत थियो भने यस दशकमा २४१ प्रतिशत पुगेको छ । पछिल्ला पाँच दशकमा चितवनमा २९१९ प्रतिशत जनसंख्या वृद्धि भएको छ । अघिल्लो दशकमा १४३२ प्रतिशत जनसंख्या वृद्धि भएको साबिक नवलपरासीमा यस दशकमा त्यो १८८७ प्रतिशत पुगेको छ । यस जिल्लामा पाँच दशकमा ४२१९ प्रतिशत जनसंख्या वृद्धि (संघीयता लागू भएपछि यस जिल्लालाई दुई जिल्लामा विभाजन गरिएको छ र दुवै जिल्लाको जनसंख्यालाई एकै मानेर हिसाब गरिएको हो) भएको छ । जनसंख्याको सबैभन्दा बढी चाप सुदूरपश्चिमका कैलाली र कञ्चनपुरले भोगिरहेका छन् । पुनर्वास कार्यक्रमअन्तर्गत सबैभन्दा धेरै जग्गा बाँडिएका र सबैभन्दा धेरै मानिसलाई बसोबासको निम्तो दिइएका यी जिल्लामा पाँच दशकको अवधिमा क्रमशः ६०५७ र ६४५४ प्रतिशत जनसंख्या वृद्धि भएको छ ।तराईलाई पूर्वदेखि पश्चिमसम्म जोड्ने राजमार्गको निर्माण सुरु भएपछि खाद्यान्नको सहज उपलब्धता, रोजगारी, सहज जीवनशैली, बढ्दो बसाइँसराइ सञ्जाल आदिका कारण पहाडबाट मानिस तराईतिर ओइरिने क्रम अझै बढ्यो । २०२८२०३८ को दशकमा नेपालको जनसंख्या वृद्धिदर पनि अचम्मसँग बढ्दै गयो । योसँगै तराईको जनसंख्या पनि उस्तै गरी बढेको छ । यस दशकमा तराईको जनसंख्या ५०८ प्रतिशतले बढ्यो भने हिमाल र पहाडमा १७४२ प्रतिशतले । यस दशकमा कुल जनसंख्या वृद्धिदर २६ प्रतिशतले बढ्यो । नेपालको जनसांख्यिक इतिहासमा हालसम्मको सबैभन्दा बढी वृद्धिदर यही दशकमा भएको हो । २०३८ मा तराईको जनघनत्व १९२७ प्रतिवर्गकिलोमिटर भएकामा हाल ४६० पुगेको छ । तराईमा थपिएको घना जनसंख्यामा आन्तरिक जनसंख्याको मात्र योगदान छ कि बाह्यको पनि भन्नेबारे विभिन्न मत छन् । यसका विषयमा छुट्टै अध्ययन पनि भएको छैन । तर सन् १९८३ मा राष्ट्रिय जनसंख्या आयोगले गठन गरेको बसाइँसराइ अध्ययन कार्य समूहको प्रतिवेदनमा नेपालमा विदेशी खास गरी भारतीय जनसंख्याको योगदान केकस्तो छ भन्नेबारे केही झलक पाइन्छन् । हर्क गुरुङ प्रतिवेदन का नामले बहुचर्चित यो अप्रकाशित प्रतिवेदनमा सन् १९५८१९८३ को अवधिमा आप्रवासी जनसंख्याको वद्धिदर ४२ प्रतिशत देखिएको छ । तीमध्ये अधिकांश भारतीय मूलका थिए । पछिल्ला वर्षमा खुकुलो नागरिकता नीतिका कारण यो क्रम अझै बढेको स्पष्टै देखिन्छ । घना जनसंख्या भएको भारतका नेपालसँग सिमाना जोडिएका प्रान्तबाट न्यून संख्यामा त्यहाँका नागरिक फिरन्तेघुमन्तेका रूपमा नेपालमा प्रवेश गरे भने यहाँको जनसंख्यामा ठूलो उथलपुथल ल्याइदिन्छन् । खास गरी दक्षिणतिरबाट प्रवेश गर्नेहरू सामाजिक, सांस्कृतिक, भाषिक समानता आदिका कारण यताको समाजमा सजिलै घुलमिल हुने हुनाले पनि उताबाट यता आउनेहरूलाई समायोजनमा सहजता भएको पाइन्छ । नेपाल भौगोलिक रूपमा उत्तरतिर डेढ अर्ब र दक्षिणतिर डेढ अर्ब गरी करिब ३ अर्ब जनसंख्याबीच रहेको ३ करोड जनसंख्यावाला देश हो । तराई क्षेत्र भौगोलिक बनावट र खुला सिमानाका कारण आन्तरिक मात्र होइन, अन्तर्राष्ट्रिय बसाइँसराइको पनि चापमा छ । खुला सिमानाका कारण उताबाट यता आउने मात्र होइन, नेपालबाट भारततर्फ गएर बसोबास गर्नेहरूको हिस्सा पनि ठूलै छ । यसको निश्चित आँकडा वा तथ्यांक त उपलब्ध छैन तर हरेक वर्ष ठूलो संख्यामा रोजगारीका लागि भारत जाने नेपालीमध्ये केही उतै स्थायी रूपले बसोबास गरेका उदाहरण हाम्रै छरछिमेकमा पाउन सकिन्छ । अबको बाटो हिमाल र पहाडमा मानिसलाई स्थानीय सरकारहरूले विभिन्न आकर्षक प्याकेज बेलाबेला घोषणा गरेको सुनिन्छ । बाह्य बसाइँसराइ दर उच्च भएपछि आन्तरिक बसाइँ सरेर आफ्नै पालिकामा आउनेहरूलाई कसैले दुहुनु गाई दिने त कसैले नगदै दिने नीति पनि ल्याएका छन् । ती कार्यक्रमको प्रभावकारिता हेर्न बाँकी नै छ । अहिले नै चाहिँ, तराईमा हरेक दिन थपिएको जनसंख्यालाई कसरी व्यवस्थित गर्ने त ? यस विषयमा संघीय, प्रदेश र स्थानीय सरकारले समयमै एउटा बाटो समाउनुपर्ने हुन्छ । तीनै तहका सरकारले नीति र कार्यक्रम बनाउँदा आफ्ना स्थानीय तहमा हरेक वर्ष थपिइरहेका मानिसहरूको लेखाजोखा गर्ने गरेका छन् त ? आगामी १० वर्ष वा १५ वर्षमा आफ्नो प्रदेश वा स्थानीय तहमा कति मान्छे होलान् भनेर कुनै आँकडा निकालेका छन् त ? छैनन् भने अब यो काम गर्न ढिलाइ गर्नु हुँदैन । किनकि मैदानकेन्द्रित जनसंख्यालाई बेलैमा व्यवस्थित गर्न सकिएन भने यसले बहुरूपी समस्या निम्त्याउँछ । जस्तै पहाडमा विद्यालयहरू रित्ता हुँदै गर्दा तराईमा भइरहेका विद्यालय साँघुरा हुँदै जान्छन् । पहाडमा सडकहरू खाली हुँदै गर्दा तराईका सडकहरूमा यातायातको चाप उच्च भइरहेको हुन सक्छ । पहाडमा खानेपानीका ट्यांकीको उपयोग नभइरहँदा तराईमा भइरहेका ट्यांकी अपुग हुन सक्छन् । पहाडका गाउँका स्वास्थ्य चौकीमा बिरामीको संख्या घट्दै जाँदा तराईका त्यस्तै स्वास्थ्य चौकीमा पालो कुर्नेको लाइन धेरै लामो हुन सक्छ । पहाडमा मान्छे नभएर खेतबारी बाँझै रहँदा तराईमा घरैघरले भरिएर खेतबारीमा अन्न उत्पादन गर्ने ठाउँ नहुन सक्छ । जनसंख्याको बढ्दो चापले तराईमा निम्तिन सक्ने यी केही प्रतिनिधिमूलक समस्या हुन् । यस विषयमा हाम्रो राजनीतिक नेतृत्व कति सजग छ ? हामीले मानव गतिशीलता वा जनसंख्याको वितरणलाई यस दृष्टिले कहिल्यै हेरेका छौं ? राजनीतिले नै समाजका सबै अवयवलाई सञ्चालन गर्ने हो । त्यसैले राजनीतिक नेतृत्वले यस जनसंख्याबाट सृजना हुन सक्ने यस प्रकारका समस्या वा अवसरलाई सम्बोधन गर्ने कुनै अल्पकालीन वा दीर्घकालीन कार्यक्रम लागू गरेको छ त ? धेरैको प्रश्न हो यो । संविधानको धारा २८६ मा हरेक २० वर्षमा निर्वाचन क्षेत्रको पुनर्निर्धारण गर्नुपर्ने व्यवस्था छ । निर्वाचन क्षेत्रको निर्धारणको मुख्य आधार जनसंख्या नै हो । त्यसैले जता जनसंख्याको बहुलता छ, निर्वाचन क्षेत्रको आधिक्य पनि त्यतै हुन्छ । जता निर्वाचन क्षेत्रको बहुलता छ, सांसदको आधिक्य पनि त्यतैतिर हुन्छ । तराईका लागि घना जनसंख्या राजनीतिमा पहुँच बढाउने एउटा सुनौलो अवसर पनि हो । यही जनसंख्याको सघनताबाट उत्पन्न हुने समस्याको सम्बोधनचाहिँ कसरी गर्ने भन्नेबारे अहिलेसम्म सार्वजनिक बहस भएको सुनिँदैन । त्यसैले तराईमा भइरहेको आन्तरिक बसाइँसराइको ठूलो बहावलाई स्वागत गर्दै यसको व्यवस्थापनमा तीनै तहका सरकार उत्तिकै सक्रियतापूर्वक लाग्नुपर्ने देखिन्छ ।"
ईयूबाट बेलायतको बहिर्गमन,"सन् २०२० मा आजकै दिन (जनवरी ३१) मा बेलायत युरोपेली संघबाट अलग भएको थियो । लामो समयको अन्योल, राजनीतिक उतारचढाव र विभाजनपछि बेलायत संघबाट औपचारिक रूपमा अलग्गिएको थियो । २०१६ जुन २३ मा भएको संग्रहमा ५१९ प्रतिशत बेलायतीले युरोपेली संघबाट बहिर्गमन (ब्रेक्जिट) को पक्षमा मत दिएका थिए । उक्त मदतानको एक हजार ३ सय १८ दिनपछि ४७ वर्ष लामो सम्बन्ध अन्त्य गर्दै बेलायत ईयूबाट छुट्टिएको थियो । ब्रेक्जिटको विपक्षमा रहेका प्रधानमन्त्री डेभिड क्यामरुनले २०१६ को जनमत संग्रहको नतिजासँगै प्रधानमन्त्री पद त्यागेका थिए । त्यसलगत्तै टेरेजा मेले प्रधानमन्त्रीको पद सम्हालेकी थिइन् । तर उनले पनि ब्रेक्जिट सम्झौता संसद्बाट अनुमोदन गराउन नसकेपछि राजीनामा दिन बाध्य भएकी थिइन् । मेको राजीनामापछि प्रधानमन्त्री बनेका बोरिस जोन्सनले नोडिल ब्रेक्जिट (बिनासम्झौता बेलायतको बहिर्गमन) लाई अघि बढाएका थिए । उनको प्रस्ताव पनि पटकपटक अस्वीकृत भएको थियो । जसका कारण ब्रेक्जिटको समयसीमा बढाएर ३१ जनवरीसम्म पुर्याइएको थियो । हालसम्म संघबाट अलग हुने बेलायत एकमात्र सार्वभौम देश हो । बेलायतको बहिर्गमनपछि संघमा आबद्ध राष्ट्र २७ छन् ।"
स्विट्जरल्यान्डमा आचार्यको चित्रकला प्रदर्शनी,काठमाडौं (कास) स्विट्जरल्यान्डको उस्टरमा युवा कलाकार सुवास आचार्य आगमन ले एकल चित्रकला प्रदर्शनी गरेका छन् । हेलाई आर्ट ग्यालरीमा गत बिहीबार सुरु वियोन्ड वाउन्डरिज शीर्षकको प्रदर्शनी आगामी शुक्रबारसम्म चल्नेछ । प्रदर्शनीमा अध्यात्म तथा पूर्वीय चिन्तन परम्परासँग सम्बन्धित एक्रेलिक तथा तैल रंगद्वारा सिर्जित १९ चित्रहरू राखिएका छन् । तीमध्ये अधिकांश चित्र कोभिड महामारीका बेला सिर्जना गरिएका हुन् । कोभिडका कारण गरिएको लकडाउनका समय गाउँमा कोरिएका सिर्जना अन्तर्राष्ट्रिय मञ्चमा प्रदर्शन गर्न पाउनु आफैंमा गर्वको विषय भएको आचार्यको भनाइ छ । कला प्रदर्शनीका अलावा आचार्यले उस्टर र जुरिकमा नेपाली कलाबारे आयोजित कार्यशालामा कार्यपत्र प्रस्तुत गर्ने जनाइएको छ । प्रदर्शनी हिमचुली एसोसिएसन र नेपाल स्विस चेम्बर अफ कमर्सको आयोजनामा गरिएको हो ।
बालविवाहविरुद्ध युवतीहरू,"(काभ्रे) कााभ्रेको पाँचखाल नगरपालिका८ स्थित होक्से मा बालविवाह हुँदै छ भन्ने खबर पाँचखाल नगर बाल सञ्जालकी प्रजिता ढुंगानाले पाइन् । त्यसलगत्तै बाल सञ्जालको टोली, नगरपालिकाका जनप्रतिनिधि र प्रहरीको टोली विवाहस्थल पुगे । घटना २०७६ फागुनको हो । केटीको उमेर १४ वर्ष मात्रै थियो भने केटाको २१२२ वर्ष, घटनाबारे बताउँदै प्रजिताले भनिन्, परिवारको कहरले उमेर नपुग्दै विवाह गरिन लागेको रहेछ । यसबारे बाल सञ्जालकै सदस्यबाट थाहा पायौं । नगरपालिका, प्रहरी प्रशासन सबैलाई जानकारी दिएपछि विवाह रोक्न सफल भयौं । त्यसयता भने प्रजिताको सक्रियता बालविवाह रोकथामका कार्यक्रममा बाक्लिएको छ । बाल क्लब, बाल समूह, बाल सञ्जालमा अहिले उनी सहजकर्ताका रूपमा क्रियाशील छिन् । २१ वर्षीया प्रजिता जहाँजहाँ पुग्छिन्, बालविवाहसम्बन्धी सचेतनामूलक कार्यक्रम हुने गर्छन् । पाँचखालमा पछिल्लो समय बालविवाहको संख्यामा कमी आएको छ । उनका अनुसार, परिवारको करले हुने विवाह रोकिएका छन् । तर, आफूखुसी विवाह गर्नेको संख्या भने बढेको उनले बताइन् । आफूखुसी विवाह गर्नेमा अधिकांश १५ देखि १९ वर्षसम्मका रहेका पाएका छौं । यसमा चाहिँ पछि मात्र जानकारी पाइन्छ, उनले भनिन्, पूर्वजानकारी नहुने भएकाले विवाह रोक्न पनि सम्भव हुँदैन । त्यसकारण अलि चुनौती देखिएको छ ।प्रजिता र उनको टिमले हालसालै पाँचखाल नगरपालिकाका विभिन्न वडामा पुगेर बालविवाह रोकथामसम्बन्धी बालविवाहविरुद्ध हाम्रो आवाज परियोजना पनि सञ्चालन गरेका छन् । परियोजनामा बालविवाहसम्बन्धी कानुन, बालविवाहले निम्त्याउने समस्या, बालविवाहका बेफाइदालगायत विषयमा केन्द्रित रहेर कार्यक्रम सञ्चालन गरिएको उनले बताइन् । समुदाय स्तरमा गरिएका यस्ता कार्यक्रमले बालविवाह न्यूनीकरण हुने उनको अपेक्षा छ । प्रजिताजस्तै पाँचखाल नगरपालिका१२ बालुवाकी १९ वर्षीया निशा दनुवारको दैनिकी पनि आजभोलि बदलिएको छ । केही समययता उनी बालविवाहविरुद्धको सचेतनामूलक कार्यक्रममा भेटिन्छिन् । गाउँघर, टोल, छरछिमेक, समुदाय र विद्यालयमा विभिन्न कार्यक्रम लिएर हिँड्ने गर्छिन् उनी । कहिले बालविवाहसम्बन्धी समूह भेला त कहिले सरोकारवाला निकायसँग अन्तर्क्रिया र विद्यार्थीमाझ सचेतनामूलक कार्यक्रम गर्छिन् । यसरी कार्यक्रम लिएर विभिन्न ठाउँमा पुग्न थालेपछि भने उमेर नपुगी विवाह भएका घटनाबारे थाहा हुने गरेको उनले बताइन् । उनका अनुसार १५ देखि १९ वर्ष उमेर समूहका किशोरकिशोरीहरूले कानुनविपरीत विवाह गरेका विषयमा कार्यक्रमका सहभागीले सुनाउने गरेका छन् । परिवारको करले भन्दा पनि आफूखुसी विवाह गर्ने गरेको हामीले पाएका छौं, उनले भनिन्, सामाजिक सञ्जालमार्फत प्रेमसम्बन्धमा रहने र उमेर नपुगी विवाह गर्ने प्रवृत्ति बढ्दै गएको देखिएको छ ।निशाले कार्यक्रमहरूमा मात्र नभई आफ्नै साथीहरू र आफन्तकहाँ पनि यस्ता घटना देखेपछि रोकथामका लागि अभियानमा लागेकी हुन् । उमेर नपुगी विवाह गर्नु भनेको कानुनी रूपमा अपराध हो भन्ने कुराको ज्ञान हुँदाहुँदै पनि विवाह भइरहेका छन् । यसको न्यूनीकरणका लागि समाजमा सचेतनामूलक कार्यक्रम सञ्चालन गर्नुपर्छ भन्ने अठोटका साथ आफू अघि बढेको उनले बताइन् । बालविवाहबारे जानेका र बुझेकालाई बुझाउन भने निकै गाह्रो हुनेरहेछ, उनले अनुभव सुनाइन्, यस विषयमा जानकारी भएकाले नै उमेर नपुगी विवाह गरेको पाएका छौं । कानुनी व्यवस्था थाहा नहुनेलाई बुझाउन भने सजिलो छ । निशासहितको टिमले पाँचखाल नगरपालिकाका१ र १३ वडामा बालविवाह रोकथामका लागि सचेतना अभियान चलाइसकेका छन् ।आफ्नै साथीले बालविवाह गर्दा भोगेका समस्या पाँचखाल नगरपालिका१३ की जुना रोक्काले प्रत्यक्ष नियालिरहेकी थिइन् । उमेर नपुग्दै विवाह गर्दा साथीले भोगेको जस्तो समस्या गाउँमा अरूको पनि देखेकी थिइन् । फेसबुक, ह्वाट्स एप, भाइबर लगायतका सामाजिक सञ्जालमा जोडिने, कुराकानी हुँदै प्रेमसम्बन्धमा पुग्ने, भेटघाटपछि सम्बन्ध विवाहमा परिणत हुन्छ, उनले भनिन्, एक त उमेर नपुगी विवाह भएको हुन्छ । अर्कोतिर परिपक्व पनि नहुँदै जिम्मेवारी आइपरेपछि झन् समस्या थपिँदै जान्छन् । प्रेम बालविवाहपश्चात् त झन् परिवारबाट पनि साथ नपाउने भएकाले थप समस्या झेल्नुपर्ने उनी बताउँछिन् । अझ बालविवाहपश्चात् बच्चा भएको खण्डमा त अवस्था कहालीलाग्दो हुन्छ, उनले भनिन्, बालविवाह गर्दा पढ्न पनि पाउँदैनन् । भविष्य त अन्धकारमा पर्छ नै प्रजनन स्वास्थ्यमा पनि उत्तिकै समस्या हुन्छ । त्यसैले बालविवाहका बेफाइदासँगै यसले स्वास्थ्य, शैक्षिक, आर्थिक र सामाजिक रूपमा पार्ने असर लगायतबारे जानकारी गराउन नगरपालिकाका विभिन्न वडामा पुगेर सचेतनामूलक कार्यक्रमअन्तर्गत अन्तर्क्रियाका साथै श्रव्यदृश्य सामग्रीहरू प्रस्तुत गर्ने गरिएको उनले बताइन् । पछिल्लो समय प्रजिता, निशा, जुनालगायत पाँचखालका युवतीहरूले समुदायमै पुगेर यस्ता कार्यक्रम सञ्चालन गरिरहेका छन् । उज्यालो फाउन्डेसनको आयोजना र पाँचखाल नगरपालिकाको सहकार्यमा २३ युवतीले एम्पावर (सशक्तीकरण) कार्यक्रममार्फत पाँचखाल नगरपालिकाका विभिन्न वडामा परियोजना सञ्चालन गरेका हुन् । समाजमा समस्याका रूपमा रहेको अभ्यासलाई निराकरण गर्न पाँचवटा समूहमा युवतीहरूले परियोजना सञ्चालन गरेका उज्यालो फाउन्डेसनकी कार्यक्रम संयोजक आज्ञा श्रेष्ठले जानकारी दिइन् । श्रेष्ठका अनुसार युवतीहरूले बालविवाह, घरेलु हिंसा, लैंगिक हिंसा, महिनावारीको समयमा हुने विभेदका विषयमा रहेर परियोजना सञ्चालन गरेका हुन् । यस्तै अभियानका कारण पनि काभ्रे जिल्लामा पछिल्लो समय मागी बालविवाहको संख्यामा कमी आएको छ । तर प्रेम बालविवाहको संख्यामा भने कमी आउन नसकेको जिल्ला बाल सञ्जाल काभ्रेका निवर्तमान अध्यक्ष सुबोध धिमाल बताउँछन् । धिमालका अनुसार प्रविधिको माध्यमबाट साथीसंगीमार्फत चिनाजानी हुँदै प्रेमसम्बन्धमा रहेर उमेरै नपुगी विवाह भएका उदाहरणहरू जिल्लामा धेरै छन् । यसको रोकथामका लागि स्थानीयस्तरबाट धेरै प्रयासहरू भइरहेका छन्, उनले भने, स्थानीय सरकारको सहयोगमा गाउँ, सहर, नगर र वडास्तरमा सञ्चालन भएका बाल सञ्जाल, किशोरी समूहहरूले बालविवाह रोकथामका लागि अभियान नै सञ्चालन गरिरहेका छन्, उनले भने, यस प्रकारका अभियानले मागी बालविवाहको संख्यामा कमी आएको छ, तर, प्रेम बालविवाह न्यूनीकरण गर्न केही चुनौती देखिएको छ । पछिल्लो समयमा सामाजिक सञ्जालका कारण पनि समाजमा बालविवाहका घटना घटिरहेका पाँचखाल नगरपालिकाकी उपप्रमुख सूर्यमाया दनुवारले बताइन् । तर यसबारे उजुरी भने नआउने गरेको उनले बताइन् । बालविवाह न्यूनीकरणका लागि वडास्तरीय सचेतनामूलक कार्यक्रम सञ्चालन गर्दै आएको उनको भनाइ छ । जिल्ला प्रहरी कार्यालय काभ्रेको तथ्यांकमा भने बालविवाहका घटना दर्ता हुने गरेका छैनन् । कार्यालयको महिला, बालबालिका तथा ज्येष्ठ नागरिक शाखाको तथ्यांकअनुसार ०७७७८ मा २ वटा मात्र बालविवाहसम्बन्धी घटना दर्ता भएका थिए । त्यसयता बालविवाहसम्बन्धी कुनै पनि घटना दर्ता नभएका महिला सेलकी प्रहरी निरीक्षक उमा केसीले जानकारी दिइन् । समाजमा बालविवाह भएको भनेर यदाकदा सुनिन्छ, केसीले भनिन्, तर घटनाबारे कार्यालयमा दर्ता भएका छैनन् । बालविवाह न्यूनीकरणका लागि प्रहरीले पनि विद्यालय र समुदायस्तरमा सचेतनामूलक कार्यक्रमहरू सञ्चालन गरिरहेको केसीले बताइन् ।"
२१ प्रतिशतले बीचैमा बिमा छाडे,"अहिले मानिसहरूको आर्थिक स्थितिमा कमी आएको छ । यसकारण पनि बिमा बढ्न नसकेको हो, उनले भने, आर्थिक कारोबारका सुधार आएमा स्वाभाविक रूपमा यो क्षेत्रमा पनि सुधार आउँछ । सरकारबाट समयमा अनुदान नपाउँदाको असरले पनि बिमा सेवा प्रभावित भएको र यसले बिमित निरुत्साहित भएको हुन सक्ने उनको भनाइ छ । कोरोना बिमा, कृषिलगायतमा सरकारी अनुदान नआउनु मात्र बिमा व्यवसाय घट्नुको कारण नभएको नेपाल बिमा प्राधिकरणका अध्यक्ष सूर्यप्रसाद सिलवालले बताए । अनुदान नआउँदा केही प्रभावित हुनु स्वाभाविक हो, तर यो मात्र कारण होइन, उनले भने, सरेन्डर बढ्न थाले पनि साविकको दुई वर्षलाई बढाएर तीन वर्षमा मात्र सरेन्डर गर्न पाउने व्यवस्था गर्यौं, तर त्यसमा कमी आएन । त्यसपछि संसद्को लेखा समितिले बिमितले अवस्था हेरेर एक वर्ष बिमा शुल्क तिरेको भए २५ प्रतिशत राखेर बाँकी दिनु भन्ने निर्देशन दियो, यसले पनि बिमा सरेन्डर बढेको देखिने उनले जनाए । कोरोना बिमामा दाबी भुक्तानी नपाएका बिमितमध्ये प्रायः सरकारी कर्मचारी, सेना र प्रहरी छन् । यसकारण कोरोना बिमाको भुक्तानी नपाएकै कारणले बिमामा विश्वासघट्यो भन्न मिल्दैन, उनले थपे, केही असर परेको छ, तर, त्यही मात्र कारण होइन ।अझै पनि धेरै नागरिकमा बिमासम्बन्धी चेतना नहुनु, कम्पनीहरू सहर तथा सुविधासम्पन्न क्षेत्रमा सीमित भएकाले अझै पनि आधाभन्दा बढी जनसंख्या बिमा सेवाबाट वञ्चित रहेको विज्ञहरूको भनाइ छ । यस्तै, बिमा कम्पनीहरूले दाबी भुक्तानीमा ढिलाइ गरेसँगै बिमा क्षेत्रप्रति सर्वसाधारणको अविश्वास बढेको छ । सरकारले पैसा नदिएको भन्दै कम्पनीहरूले कोरोना, कृषि बिमालगायतको दाबी भुक्तानी रोकेका छन् । अन्य दाबी भुक्तानीमा पनि ढिलाइ गरिरहेका छन् । यसो गर्दा समग्र बिमाप्रति नागरिकको विश्वासमा कमी आएको जानकार बताउँछन् ।"
परीक्षणको बहानामा नेपाली चियामाथि भारतमा पुनः अवरोध,"तर चियालगायत कृषिजन्य उत्पादनले परीक्षणका नाममा भारतीय पक्षबाट सधैं सास्ती पाउँदै आएका छन् । एकअर्का देशको क्वारेन्टिन प्रमाणपत्रलाई एकअर्का देशले मान्यता दिने हो भने निर्यात व्यापारका धेरै समस्या समाधान हुने थिए, मेची उद्योग वाणिज्य संघका संस्थापक अध्यक्ष पन्नालाल जैनले भने, त्यही मान्यता नहुँदा समस्या थप जटिल बन्दै गएको हो ।खासगरी कृषिजन्य उत्पादनहरूलाई भारतले क्वारेन्टिन प्रमाणपत्र अनिवार्य माग्दै आएको छ । भारतले सीमावर्ती मुख्य व्यापारिक नाकामा खाद्य प्रयोगशाला स्थापना गर्ने विषयमा छलफल सुरु गरिसकेको छ । दार्जिलिङ टीएसोसिएसनले नेपालबाट आयातित चियालाई परीक्षण गर्ने वस्तुको पहिलो सूचीमा समावेश गर्न माग गरिरहेको छ । बंगालको पानीट्यांकी, बिहारको जोगबनी, उत्तर प्रदेशको नौतनवा र रुपेडिया तथा उत्तराखण्डको वनवासा नाकामा अत्याधुनिक सुविधासम्पन्न खाद्य प्रयोगशाला स्थापना गर्ने विषयमा हालै काठमाडौंमा सम्पन्न नेपालभारत अन्तरसरकारी उपसमिति (आईजीएससी) को बैठकमा छलफल भएको भारतीय सञ्चारमाध्यमले जनाएका छन् । सिक्किमदेखि उत्तराखण्डसम्म १ हजार ७ सय ५१ किमि लामो सिमाना नेपालसँग जोडिन्छ । सन् २०२३ मा सीमापार व्यापारिक मार्गमा खाद्य प्रयोगशाला स्थापनाको मुद्दा नेपाली अधिकारीहरूले उठाएका थिए । भारतबाट नेपालमा भित्रिने फलफूल तथा तरकारीले खाद्यवस्तुमा रासायनिक मलको अत्यधिक प्रयोगका कारण मानव स्वास्थ्यमा प्रत्यक्ष असर पुग्ने भन्दै नेपाली अधिकारीहरूले सीमा नाकामा अनिवार्य स्वास्थ्य परीक्षणको माग उठाएका हुन् ।"
भाटभटेनीमाथि भएको कर निर्धारण सर्वोच्चद्वारा सदर,"(काठमाडौं)सर्वोच्च अदालतको पूर्ण इजलासले भाटभटेनी सुपरमार्केट एन्ड डिपार्टमेन्ट स्टोर्स प्रालिमाथि भएको कर निर्धारणसम्बन्धी यसअघिको संयुक्त इजलासको फैसलालाई सदर गरेको छ । सर्वोच्च अदालतका न्यायाधीशहरू कुमार चूडाल, टेकप्रसाद ढुंगाना र बालकृष्ण ढकालको पूर्ण इजलासले नक्कली भ्याटबिल बनाएर कर छलेको मुद्दामा मंगलबार सर्वोच्चबाट यसअघि भएको फैसलालाई सदर गरेको हो । ०७६ पुस २८ मा सर्वोच्च अदालतका प्रधानन्यायाधीश चोलेन्द्रशमशेर जबरा र न्यायाधीश प्रकाशकुमार ढुंगानाको इजलासले भाटभटेनी सुपरमार्केटलगायत पाँच कम्पनीमा नक्कली भ्याट बिल प्रयोग गरेर राजस्व छलेको ठहर गर्दै राजस्व न्यायाधिकरणबाट भएको फैसला सदर गरेको थियो । उक्त फैसलाविरुद्ध भाटभटेनी सुपरमार्केट पुनरावलोकनको निवेदन बोकेर सर्वोच्च गएको थियो ।पूर्ण इजलासको फैसलाको संक्षिप्त वा पूर्णपाठ नआएको सर्वोच्च अदालतका प्रवक्ता वेदप्रसाद उप्रेतीले जनाए । पहिला सर्वोच्चले नै दुई जना न्यायाधीशको संयुक्त इजलासबाट आदेश भएको थियो । त्यसमा चित्त नबुझाएर भाटभटेनी पुनरावलोकनमा आएको थियो, पूर्ण इजलासले गरेको फैसलाबारे प्रवक्ता उप्रेतीले भने, पहिला भएको सर्वोच्चको फैसला नै सदर हुने पूर्ण इजलासले फैसला गरेको छ । आन्तरिक राजस्व विभागले भाटभटेनीबाट ०६४ साउनदेखि ०६७ माघसम्मको अवधिमा भ्याट, थप दस्तुर ब्याज र जरिवाना गरी २२ करोड ७९ लाख ८ हजार १९८ रुपैयाँ असुल उपर गर्ने भनी गरेको निर्णयलाई ०७६ पुस २८ मा सर्वोच्चले सदर गरेको थियो । राजस्व विभागको निर्णयविरुद्ध भाटभटेनी तत्काल राजस्व न्यायाधीकरणमा गएको थियो । त्यहाँ पनि मुद्दा हारेपछि सर्वोच्च पुगेको थियो । सर्वोच्चले राजस्व विभागको अनुसन्धानका आधारमा राजस्व न्यायाधिकरणले गरेको आदेश सदर गरिदिएको थियो । सर्वोच्चको उक्त आदेशविरुद्ध भाटभटेनी सर्वोच्च अदालतमा पुनरावलोकनमा गएको थियो । ०७८ असारमा सर्वोच्चका न्यायाधीशहरू तेजबहादुर केसी, बमकुमार श्रेष्ठ र मनोजकुमार शर्माको पूर्ण इजलासले प्रधानन्यायाधीश जबरा र न्यायाधीश ढुंगानाको फैसलामा कैफियत रहेको भन्दै फैसला पुनरावलोकनको आदेश गरेको थियो ।आन्तरिक राजस्व विभागको टोलीले ०६७ माघ १९ मा भाटभटेनी डिपार्टमेन्ट स्टोरमा छापा मारेको थियो । त्यस क्रममा कागजात र प्रमाण संकलन गरेपछि भाटभटेनीले नक्कली भ्याट बिलका आधारमा खर्च बढाएर आयकर छलेको भेटिएको थियो । उसले अभिलेखमा नक्कली भ्याट बिल राखेको पनि पुष्टि भएको थियो । अनुसन्धानका क्रममा भाटभटेनीले १ सय ५२ वटा कम्पनीसँग सामान खरिद गरेको भेटिएको थियो । कर प्रशासनले यथार्थ कारोबार गरेको भए बिल दिने कम्पनीको ठेगाना, प्रतिनिधिको नाम उपलब्ध गराउन आग्रह गरेको थियो । आपूर्तिकर्ता कहाँ बस्छ, कसरी बसेको छ, व्यवसायलाई निरन्तरता दिएको छ, छैन, त्यो हामीले नभई कर प्रशासनले हेर्ने विषय हो, भाटभटेनीले त्यस विषयमा सर्वोच्चमा दिएको जवाफमा भनिएको थियो, नक्कली बिल बनाउनेलाई खोजेर कर प्रशासनले कारबाही गर्न नसक्ने, त्यसको दोष भाटभटेनीमाथि थोपरेर अन्यायिक ढंगले करको भार थुपारिदिने काम कर अधिकृतबाट भएको छ । उसले यही आधार लिएर राजस्व न्यायाधिकरणमा आफूमाथिको संशोधित कर खारेज हुनुपर्ने भनी मुद्दा हालेको थियो । राजस्व न्यायाधिकरणले भने भाटभटेनीको दाबी स्वीकार गरेन । नक्कली कारोबार हुनुका साथै आवधिक रूपमा विवरण नबुझाएका, दर्ता नभएका, सम्पर्कविहीन भएका कम्पनीसँगको कारोबार भएको न्यायाधिकरणले ठहर गर्यो । भुक्तानीको प्रमाणित नभएका र कतिपयले बिल नै जारी गरेको दाबी अस्वीकार गरेको भन्दै अध्यक्ष डिल्लीराज आचार्य, सदस्यहरू जीवनकुमार घिमिरे र डम्बरबहादुर कार्कीको इजलासले ०७४ असार २९ मा भाटभटेनीमाथि लगाइएको २२ करोड ६७ लाख ४४ हजार भ्याट अनि जरिवाना र ब्याजसमेत असुल्ने निर्णयलाई सदर गरेको थियो । त्यही निर्णय खारेज हुनेपर्ने माग गर्दै भाटभटेनी सर्वोच्च पुगेको थियो । सर्वोच्चले पनि सुरुमा उक्त निर्णय सदर गरेको थियो । तर ०७८ मा भने पुनरावलोकनको आदेश भएको थियो ।"
भन्सार मूल्यांकनलाई कारोबार मूल्य आधारित बनाऊ,काठमाडौं (कास) भन्सार विभागले वास्तविकताभन्दा तीन गुणा बढीसम्म सन्दर्भ मूल्यसूची संशोधन गर्दा त्यसको असर व्यवसायमा परेको अटो व्यवसायीले बताएका छन् । उक्त निर्णयले सबै अटोमोबाइल स्पेयरपार्ट्स पैठारीकर्ता थप समस्यामा परिरहेको नाडा आटोमोबाइल्स एसोसिएसन अफ नेपालले जनाएको छ । मंगलबार नाडा अध्यक्ष करण चौधरीसहितको टोलीले अर्थमन्त्री प्रकाशशरण महतलाई भेटेर भन्सारमा मालवस्तुको यथार्थ घोषणा र सही वर्गीकरण गराई भन्सार मूल्यांकन प्रणालीलाई यथार्थ र कारोबार मूल्यमा आधारित बनाइनुपर्ने माग राखेको छ । नेपालको अटोमोबाइल व्यवसायको उत्थानका लागि आवश्यक १७ बुँदे सुझाव नाडाका महासचिव सुरेन्द्रकुमार उप्रेतीले अर्थमन्त्री महतसमक्ष प्रस्तुत गरेका थिए । मालवाहक इन्डियन ट्रक निर्बाध रूपमा ७२ घण्टासम्म नेपाल प्रवेश गर्न दिनाले नेपाली गाडी व्यवसायको व्यापार घट्दै गएकाले २४ घण्टाको समय दिने र भन्सार बिन्दुबाट अधिकतम १६ किमिसम्म मात्र सञ्चालन गर्न दिने व्यवस्था गर्नुपर्ने नाडाको सुझाव छ । खुला सिमानाका कारण अनधिकृत रूपमा नेपालतर्फ टायर तथा अटोमोबाइल स्पेयर पार्ट्स आयातका कारण नेपालमा त्यसको व्यवसाय घट्दै गएकाले सिमानाको जाँचपासमा कडाइ गर्नुपर्ने पनि व्यवसायीको सुझाव छ । कारोबार घट्दै गएका बेला नेपाल रास्ट्र बैंकद्वारा जारी चालु पुँजी कर्जा मापदण्डले झन् अप्ठ्यारो स्थिति सिर्जना गराएको भन्दै तत्काल उक्त मापदण्ड स्थगन गरिनुपर्ने सुझाव नाडाको छ । पेट्रोल र डिजेलबाट चल्ने सवारीलाई बैंकहरूबाट हायर पर्चेज ऋण प्रवाह गर्ने प्रक्रियामा लोन टु भ्यालु रेसियोमा हाल ५० प्रतिशतको सीमा तोकिएकामा अटोमोबाइल व्यवसाय प्रभावित बनेको सुझावमा उल्लेख छ । लोन टु भ्यालु ५० प्रतिशतबाट बढाएर ७५ प्रतिशत पुर्याउनुपर्ने नाडाको सुझाव छ । त्यस्तै बैंक तथा वित्तीय निकायहरूलाई अटोमोबाइल क्षेत्रमा लगानी गर्न प्रमुख बाधकका रूपमा रहेको हायर पर्चेज कर्जाको जोखिम भारलाई १२५ बाट घटाएर १०० प्रतिशत कायम गर्ने र हाल कायम रहेको २५ लाखको क्यापलाई ५० लाख कायम गरिनुपर्ने पनि नाडाको माग छ । कालोसूचीमा रहेका व्यक्ति वा फर्मलाई कर चुक्ता तथा नवीकरण गर्न रोक लगाइनुपर्ने र यसका लागि बैंकले कालोसूचीमा राखेका ग्राहकलाई कर कार्यालयले पनि कालोसूचीमा राख्ने व्यवस्था गर्नुपर्ने सुझाव दिइएको छ । अस्थिर महसुल दरले व्यवसायी हतोत्साहित भइरहेकाले महसुल दरहरूमा स्थिरता कायम गरिनुपर्नेमा पनि जोड दिइएको छ । नाडाका तर्फबाट राखिएका नीतिगत सुझावका सम्बन्धमा सरकारले आवश्यक पहल गर्ने अर्थमन्त्री महतले प्रतिबद्धता जनाए ।
सिटमा 'रातो स्टिकर टाँसेर उड्छ निगमको जहाज,"(काठमाडौं)नेपाल वायुसेवा निगमको न्यारोबडी जहाज (सगरमाथा) मा भएका १ सय ५८ सिटमध्ये इकोनोमी श्रेणीको एउटा सिट भाँचिएको दुई साता बित्दै छ । यात्रु बस्नै नमिल्ने गरी भाँचिएको सिट खाली राखेर जहाजले हङकङ, दोहा, क्वालालम्पुर, बैंङलुरु र मुम्बई उडान गर्दै आएको छ । विमानले सिट खाली छाडेर हरेक दिन ओहोरदोहोर गरी चारवटा उडान गरिरहेको छ । निगमको वाणिज्य विभागका अनुसार दुईतर्फी चारवटा उडानमा एउटा सिट खाली रहँदा दैनिक औसत १ लाख रुपैयाँ गुम्छ, जब कि सिट मर्मतमा बढीमा १ लाख रुपैयाँ खर्च हुन्छ । यो हिसाबले १४ दिनमा निगमले १४ लाख रुपैयाँको नोक्सानी व्यहोरिसकेको छ । तर, सिट मर्मतमा निगम व्यवस्थापनको ध्यान भने पुगेकै छैन । स्रोतका अनुसार सिट बनाउनका लागि सामान झिकाउन प्रक्रिया नै सुरु गरिएको छैन । यसबारे जानकारी नै आएको छैन, निगम मुख्यालयका एक उपनिर्देशकले भने, के भएको रहेछ भोलि बुझ्छु । स्रोतका अनुसार सिट मर्मतका लागि अनौपचारिक रूपमा अन्तर्राष्ट्रिय एमआरओ (जहाज मर्मत गर्ने कम्पनी) सँग कोटेसन मागिएको छ । तर, सामान कहिले आउँछ भन्ने टुंगो छैन । हामी लागिरहेका छौं । यसको सामान पाउनै मुस्किल रहेछ । अझैसम्म यकिन भइसकेको छैन । अमेरिका र बेलायतबाट झिकाउनुपर्छ । सामान नपाइए सिट नै बदल्नु पर्ला, निगमका एक अधिकारीले भने । भाँचिएको सिटमा यात्रु नबसुन् भनेर रातो रंगको स्टिकर टाँसिएको छ । यात्रुहरूले भाँचिएको सिटका बारेमा जिज्ञासा राख्दा चाँडै बन्छ भन्ने जवाफ दिने गरेको तर कतिपय यात्रुले उक्त सिटका बारेमा व्यंग्य गर्ने गरेको निगमकी एक परिचारिकाले बताइन् । भाँचिएको सिट छेउमै त्यो पनि रातो रंगको देखिएपछि कतिपय यात्रु डराउँदा रहेछन्, उक्त विमानमा उडेकी एक परिचारिकाले भनिन्, कतिपय यात्रुले बुझ्दैनन् । हाम्रा एयरहोस्टेस बैनीलाई एउटा सिट पनि बनाउन नसक्ने ? कस्तो निगम ? भन्छन् । निगमको इन्जिनियरिङ विभागले सिट भाँचिएको जानकारी सबै संयन्त्रलाई गराइसके पनि कतिपय गन्तव्यका लागि भने जहाजको सबै सिटको बुकिङ हुने गरेको छ । स्टिकर टाँसेको सिटमा बस्न नमिल्ने भएकाले निगमले यात्रुलाई अफलोड समेत गर्ने गरेको छ । यो सिटमा बस्न नमिल्ने भएपछि गत शुक्रबार बैंककमा यात्रु र निगमका कर्मचारीबीच विमानस्थलमा वादविवाद भएको थियो । घटनाका एक प्रत्यक्षदर्शीका अनुसार, एक बिरामी यात्रुलाई बैंकक स्टेसनमा रहेका निगमका प्रमुखले अफलोड गरिदिएका थिए । त्यो उडानमा निगमका कर्मचारीका परिवारलाई राखेर एक नेपाली बिरामी यात्रुलाई सिट छैन भनेर निकालियो, नाम खुलाउन नचाहने ती यात्रुले भने, १ सय २६ जनाको नेपाली समूह लिएर गएको ट्राभल एजेन्सीका सञ्चालकले त्यहीबाट निगमको काठमाडौं मुख्यालयमा फोन गर्दा पनि सुनुवाइ भएन । निगमको अर्को स्रोतका अनुसार, बुधबार मलेसियाको राजधानी क्वालालम्पुरबाट फर्किने उडानमा पनि दुई सिट बढी बुकिङ भएको छ । यीमध्ये एक जनाले भाँचिएको सिटमा बस्न नमिल्ने कारणले नेपाल आउन पाउने छैनन् । निगमका इन्जिनियरहरूले काठमाडौंमा जहाज अवतरण भइसकेपछि जाँच्ने क्रममा माघ ४ मा न्यारोबडीको १०ए सिट भाँचिएको अवस्थामा फेला पारेका थिए । अन्तर्राष्ट्रिय नियमले भाँचिएको सिटमा यात्रु राख्न निषेध गरेको छ । उड्डयन नियम अनुसार, त्यो सिटमा यात्रु राखेको थाहा पाए नियमनकारी निकाय नागरिक उड्डयन प्राधिकरणले पाइलट र इन्जिनियरलाई कारबाही (ग्राउन्डेड) समेत गर्न सक्छ । जहाजको उडान तथा हवाई सुरक्षामा बाधा नपर्ने भएकाले जहाज नै ग्राउन्डेड भने हुँदैन । प्राधिकरणले सिट भाँचिएको कारण देखाएर उक्त न्यारोबडीलाई न्यूनतम यन्त्रको सूची (मिनिमम इक्युभमेन्ट लिस्ट) का आधारमा उड्न डी श्रेणीको एमईएल जारी गरेको छ । यो नियम अनुसार, अधिकतम १ सय २० दिनभित्र सिट बनाइसक्नुपर्छ । भाँचिएको सिटसहित निगमको जहाजले उडान गरेको यो पहिलो घटना भने होइन । गत वर्ष कात्तिकमा अर्को न्यारोबडी (लुम्बिनी) को भाँचिएको सिट आल्मुनियम तारले बाँधेर उडाइएको पाइएको थियो । पछि ०७९ पुसमा इटालीको गिभन कम्पनीबाट सामान झिकाएर सिट मर्मत गरिएको थियो । करिब ५० हजार रुपैयाँमा मर्मत हुने सिट दुई महिनासम्म नबनाउँदा निगमले त्यतिबेला करिब ९० लाख रुपैयाँ बराबरको आम्दानी गुमाएको थियो ।"
चर्च ब्वाइजको सान,(पोखरा)सहिद स्मारक लिग विजेता चर्च ब्वाइज युनाइटेड क्लबले मंगलबार नेपाल पुलिस क्लबलाई पराजित गर्दै २३ औं आहारारा पोखरा गोल्डकप फुटबलको सेमिफाइनल सुरक्षित गरेको छ । समीर तामाङको एक गोल मद्दतमा चर्च ब्वाइज अन्तिम चारमा पुग्यो । गोलका लागि खेलको ७३ औं मिनेटमा कुर्नुपर्यो । पुलिसको कमजोरीमा फाइदा उठाउँदै समीरले निर्णायक गोल गरे । पुलिसका गोलकिपर शत्रुघन चौधरी र डिफेन्डर दीपेन्द्र बिकबीच तालमेल नमिलेको फाइदा चर्च ब्वाइजले लियो । दीपेन्द्र बल रोक्न प्रयासरत भएकै बेला गोलरक्षक शत्रुघन बल बचाउन अघि बढेको समयमा दुवैबीच तालमेल मिलेन । पुलिसलाई कुनै मौका नदिई समीरले पेनाल्टी बक्सतर्फ बढाउँदै खाली पोस्टमा आरामले गोल गरेका थिए । उनी प्लेयर अफ द म्याच भए ।पहिलो हाफ गोलरहित बराबरीमा टुंगिएको थियो । पुलिसले अर्को विभागीय टोली एपीएफलाई २० ले हराएर क्वाटरफाइनल पुग्दा चर्च ब्वाइज सिधैं आएको थियो । पुलिस आहाराराको सर्वाधिक सफल टिममध्ये एक हो । पुलिसले हालसम्म २२ मध्ये २१ पटक आहारारा गोल्डकप खेल्दा ११ पल्ट फाइनलमा पुगेर ६ पल्ट उपाधि जितेको छ । मनाङ मर्स्याङ्दी ६ पल्ट उपाधि जित्ने अर्को टिम हो । गत वर्ष पनि चर्च ब्वाइजले पुलिसलाई पहिलो खेलमै २१ ले पराजित गरेको थियो । त्यतिबेला अनन्त तामाङ र अञ्जन विष्टले गोल गरेका थिए । अनन्त अहिले चर्च ब्वाइजकै कप्तान छन् । चर्च ब्वाइजले सेमिफाइनलमा आर्मीसँग खेल्नेछ ।
अन्ततः कोशी विजयी,"काठमाडौं (कास) कोशी प्रदेशले प्रधानमन्त्री कप पुरुष राष्ट्रिय क्रिकेट प्रतियोगितामा अन्ततः पहिलो जित हात पारेको छ । राउन्ड रोबिन लिगमा पहिलो ८ खेल हारेको कोशीले मंगलबार आफ्नो अन्तिम खेलमा लुम्बिनी प्रदेशलाई १६ रनले हरायो । लुम्बिनीको ८ खेलमा यो सातौं हार हो ।टस हारेपछि ब्याटिङ निम्तो पाएको कोशी त्रिवि क्रिकेट मैदान कीर्तिपुरमा ४४४ ओभर खेल्दै १ सय ७२ रनमा अलआउट भयो । कप्तान एवं ओपनर अंकित सुवेदीले ४९ रन बनाए । उनले ६५ बलमा ९ चौका प्रहार गरे । सौजन घिमिरेले ६९ बलमा समान २ चौका र छक्का प्रहार गर्दै ४३ रन बनाए । मिनास थापाले २५, सोनु अन्सारीले १७ र आइस भट्टराईले १० रन बनाए । लुम्बिनीका नर सार्कीले २ मेडन राख्दै ३८ रन खर्चेर ४, वीर मगरले १ मेडन राख्दै ३४ रन खर्चेर ३, अभिषेक गौतमले २ र कृष्ण कार्कीले १ विकेट लिए ।जवाफमा लुम्बिनी ४६५ ओभरमा १ सय ५६ रनमा अलआउट भयो । दिलसाद अलीले ६४ बलमा २ चौकासहित ३२, विराट भण्डारी २८, सम्राट भुषाल २६, कृष्ण २२ तथा कप्तान सुशान्त थापा र निर्मल गुरुङ समान ११ रनमा आउट भए । कोशीका सौजन घिमिरेले ३ विकेट लिए । प्लेयर अफ द म्याच उनले १० ओभरमा १ मेडन राख्दै ३१ रन खर्चे । अभ्यास तिमिल्सिना, कमल खत्री र समिर कार्कीले २२ विकेट लिए । मूलपानीमा सम्पन्न सानो स्कोरको खेलमा एपीएफ क्लबले सुदूरपश्चिमलाई ३ विकेटले पराजित गरी शीर्ष चारभित्र पर्ने सम्भावना बलियो बनाएको थियो । ८ खेल खेलेको एपीएफसँग १० अंक छ । पुलिस ७ खेलमा १४ अंक जोडेर फाइनलमा पुगिसकेको छ । ८ खेल खेलेको त्रिभुवन आर्मीसहित सबै ९ खेल खेलिसकेको वाग्मती र मधेश प्रदेश समान १२ अंकसहित दोस्रोदेखि चौथो स्थानमा छ । शीर्ष दुई टोलीले फाइनल खेल्न पाउनेछन् भने शीर्ष चार टोली अर्को प्रतियोगिताका लागि छनोट हुनेछ । एपीएफले बुधबार कर्णालीलाई पराजित गरेमा कम्तीमा तेस्रो स्थानमा उक्लने निश्चित हुनेछ । पहिला ब्याटिङ गरेको सुदूरपश्चिम केवल १६२ ओभर खेल्दै ८७ रनमा अलआउट भयो । नारायण जोशीले ३१ र ओपनर खडक बोहराले २४ रन बनाए । राष्ट्रिय प्रतियोगितामा पहिलो खेल खेलिरहेका चन्दन रामले ५ विकेट लिए । उनले ७ ओभरमा ५१ रन खर्चे । भुवन कार्कीले ३ र कप्तान रोहित पौडेलले २ विकेट लिए । एपीएफले १५ ओभरभित्र लक्ष्य पूरा गरे पनि टोलीको जित सहज भएन । मध्यक्रममा ब्याटिङ गरेका सन्दीप जोरा १८ रनमा अविजित रहे । आसिफ शेख १५, भुवन कार्की १४, प्रदीप ऐरी १२ बनाए । सुदूरपश्चिमका दीपक चन्दले ४ र नरेन साउदले ३ विकेट लिए ।"
स्तुपादेखि स्तुपासम्म ट्रेल रेस माघ २७ मा,"काठमाडौं (कास) चर्चित ट्रेल धाविका मीरा राईको नाममा स्थापित संस्था मीरा राई इनिटिएटिभले माघ २७ गते स्तुपा टु स्तुपा अन्तर्राष्ट्रिय ट्रेल रेस प्रतियोगिता आयोजना गर्ने भएको छ । स्वयम्भू स्तुपादेखि बौद्ध स्तुपासम्म हुने उक्त दौडमा विश्वका विभिन्न १५ भन्दा बढी देशका खेलाडीले भाग लिने छन् । ५४ किमि र २५ किमि गरी दुई विधामा २ सय ५० जनाको सहभागिता रहने आयोजकले जनाएको छ । ५४ किमि रेस स्वयम्भू स्तुपा र ३५ किमि रेस मुड्खुबाट हुनेछ । रेसको चेक प्वाइन्टमा मुड्खु भञ्ज्याङ, गुर्जे भञ्ज्याङ, डाँडागाउँ, कपन गुम्बा राखिएको छ । ५४ किमिमा महिला र पुरुष दुवैतर्फका विजेतालाई ५० हजार, दोस्रोलाई ३० हजार, तेस्रोलार्य १५ हजार, चौथोलाई १० हजार र पाँचौं ५ हजार प्रदान गरिनेछ । ३५ किमिका विजेताले २० हजार, दोस्रोले १० हजार, तेस्रोले ५ हजार र चौथोले २ हजार रुपैयाँ पाउनेछन् । सम्पूर्ण रेस पूरा गर्नेलाई पदक र प्रमाणपत्र प्रदान गरिने छ । दुवैतर्फका विजेताका लागि च्याम्पियन ट्रफी प्रदान गरिनेछ । रेसमा भाग लिनका लागि माघ २५ सम्म अनलाइनमार्फत फारम भर्न सकिने आयोजकले जनाएको छ ।रेसमा चिप्स प्रविधि प्रयोग गरिने भएको छ । नेपाल रन युकले उक्त चिप्सको प्राविधिक सहयोग गरेको हो । यस प्रविधिबाट खेलाडीको टाइमिङ, पोजिसन सबै पत्ता लगाउन सजिलो हुने जनाइएको छ ।"
यू१९ मा नेपालको सेमिफाइनल सम्भावना समाप्त,काठमाडौं (कास) नेपालले आईसीसी यू१९ विश्वकप क्रिकेटको सुपर सिक्समा आफ्नो पहिलो खेल खेल्नुअघि नै सेमिफाइनल दौडबाट बाहिर भएको छ । भारत र पाकिस्तानले मंगलबार आआफ्नो खेल जितेर सेमिफाइनलको सम्भावना बलियो बनाएसँगै नेपालको अर्को चरणमा पुग्ने सम्भावना टुंगिएको हो ।दक्षिण अफ्रिकामा भइरहेको प्रतियोगितामा नेपालले बुधबार बंगलादेशसँग खेलेर सुपर सिक्स यात्रा सुरु गर्नेछ । ब्लोमफोन्टेनमै नेपालले शुक्रबार भारतसँग सुपर सिक्सको दोस्रो तथा अन्तिम खेल खेल्नेछ । तर त्यसअघि नै नेपालको सेमिफाइनल सम्भावना सकिएको हो । सुपर सिक्सको खेलमा भारतले न्युजिल्यान्डलाई २ सय १४ रनले र पाकिस्तानले आयरल्यान्डलाई ३ विकेटले हराए । सुपर सिक्सको ग्रुप १ मा भारत र पाकिस्तानको ६६ अंक पुगेको छ । बंगलादेश र न्युजिल्यान्डसँग २२ अंक छ भने नेपाल र आयरल्यान्डसँग कुनै अंक छैन । समूह चरणमा भारत र पाकिस्तानले सबै ३ खेल जितेका थिए । त्यसक्रममा भारतले सुपर सिक्स पुगेका बंगलादेश र आयरल्यान्ड तथा पाकिस्तानले न्युजिल्यान्ड र नेपाललाई पराजित गरेको आधारमा टोलीसँग मजबुत ४ अंक रहेको थियो । त्यसैमा मंगलबारको जितले भारत र पाकिस्तानलाई सेमिफाइनल नजिक पुर्याएको हो । यस ग्रुप १ बाट बंगलादेशले मात्र भारत र पाकिस्तानको सेमिफाइनल यात्रामा अवरोध तेर्स्याउन सक्छ । बंगलादेशले नेपाल र पाकिस्तानसँग खेल्नेछ । समूह चरणमा न्युजिल्यान्डसँग ६४ रन र पाकिस्तानसँग ५ विकेटले पराजित नेपालले अन्तिम खेलमा अफगानिस्तानमाथि १ विकेटको जित हात पार्दै सुपर सिक्स यात्रा गरेको थियो ।
छोटकरी,"वाग्मतीको जितमकवानपुर (कास) पाहुना टोली पारो एफसीलाई सहजै पराजित गर्दै वाग्मती एफसीले छैटौं सहिद स्मृति स्थानीय तह फुटबल प्रतियोगितामा विजयी सुरुआत गरेको छ । गौरीटार रंगशालामा मंगलबार वाग्मतीले ३१ को नतिजा निकालेको हो । वाग्मतीको जितमा राज भुसालले दुई र सिर्जन गौतमले एक गोल गरेका थिए । पराजित टोलीका सिरक दोर्जेले एक गोल गरे । राजले चौथो र ५५ औं मिनेट तथा सिर्जनले २७ औं मिनेटमा गोल गरे । ७६ औं मिनेटमा दोर्जेले गोल गरेको भुटानलाई सान्त्वना बन्यो । राज भुसाल म्यान अफ द म्याच भए । उनले १० हजार रुपैयाँ पुरस्कार प्राप्त गरे । अब वाग्मतीले आयोजक मकवानपुर११ सँग खेल्नेछ ।मध्यपुरमा वडा लिगकाठमाडौं (कास) मध्यपुर युथ एसोसिएसनले दोस्रो मध्यपुर थिमि नगरपालिका वडा लिग फुटबल माघ २९ देखि २४ सम्म गर्ने भएको छ । लिगमा यस क्षेत्रका ९ वडा टिमको सहभागिता रहनेछ । राउन्ड रोबिनका आधारमा हुने प्रतियोगितामा कुल ३६ खेल हुनेछ । प्रतियोगिता मध्यपुर थिमि नगरपालिकाको सहयोगमा हुन लागेको हो । यसका लागि मध्यपुरका मेयर सुरेन्द्र श्रेष्ठ र एसोसिएसनका अध्यक्ष उपेन्द्रमान सिंहले हस्ताक्षर गरेका छन् । नगरपालिकाले २५ लाख रुपैयाँ उपलब्ध गराउनेछ । स्थानीय खेलाडीले मात्र खेल्न पाउनेछन् । विजेताले २ लाख ५० हजार, दोस्रोले १ लाख २५ हजार प्राप्त गर्नेछन् । कर्णाली प्रदेश विजयीकञ्चनपुर (कास) महेन्द्रनगरमा जारी तेस्रो मुख्यमन्त्री पुरुष भलिबल प्रतियोगितामा नेपाल पुलिस क्लब, गण्डकी, लुम्बिनी र कर्णाली प्रदेश विजयी भएका छन् । मंगलबार तेस्रो दिन पुलिसले वाग्मती प्रदेशलाई ३० को सोझो सेटले पराजित गरेको छ । गण्डकीले आयोजक सुदूरपश्चिम प्रदेशलाई ३१, लुम्बिनीले कोशीलाई ३० र कर्णालीले मधेशलाई ३१ को सेटमा पराजित गरे ।अजोडले पोलिसी दिनेकाठमाडौं (कास) एनएसजेएफ पल्सर स्पोर्टस अवार्डको २० औं संस्करण विजेतालाई बिमा कम्पनी युनाइटेड अजोड इन्स्योरेन्सले ७ लाख रुपैयाँबराबरको खेलकुद बिमा पोलिसी प्रदान गर्ने भएको छ । यही माघ २८ गते होटल याक एण्ड यतीमा हुने अवार्डमा प्रदान गरिने ९ मध्ये आठ विधाका विजेतालाई युनाइटेड अजोडले एक वर्षका लागि उक्त पोलिसी प्रदान गर्ने भएको हो । मंगलबार सहप्रायोजन सम्झौतामा नेपाल खेलकुद पत्रकार मञ्चका अध्यक्ष दुर्गानाथ सुवेदी र युनाइटेड अजोडका प्रमुख कार्यकारी अधिकृत श्रवण रावलले हस्ताक्षर गरे ।गीतालाई स्वर्णकाठमाडौं (कास) टेबलटेनिसकी पूर्वराष्ट्रिय च्याम्पियन एवं सागकी कांस्य विजेता गीता थापामगरले छैटौं सम्झना कप अन्तर्राष्ट्रिय टेबलटेनिस प्रतियोगिताको भेट्रान ४० वर्षमाथि महिला सिंगल्समा स्वर्ण पदक जितेकी छन् । धरानकी गीताले ज्ञानभैरव डिल्लीबजारकी इन्दिरा पराजुलीलाई ११९, ११३, ११५ को सोझो सेटमा हराइन् ।"
