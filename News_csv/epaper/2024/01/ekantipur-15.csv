शीर्षक,विवरण
"मेलम्चीमा दिगो योजना बनेन, पाँचौं 'उद्घाटन आज","तीन वर्षमा सुरुङ र धारामा पटकपटक उद्घाटनको होड चले पनि काठमाडौंवासीले मेलम्चीको पानी तिर्खा मेट्ने गरी पिउन अझै पाएका छैनन् । उपभोक्ताका धारामा नियमित पानी आउन सकेको छैन । बाढीपहिरोबाट आयोजनाको दिगो समाधान नगरिनु र स्थायी संरचना निर्माण हुन नसक्दा मेलम्ची खानेपानी नियमित हुन नसकेको हो ।मेलम्चीको पानी उद्घाटनमा भने प्रधानमन्त्रीदेखि राष्ट्रपतिसम्मलाई हुटहुटी हुँदै आएको देखिएको छ । एउटै कामको पटकपटक उद्घाटन गर्न राष्ट्रपतिदेखि प्रधानमन्त्री, मन्त्रीसम्मका उच्च पदस्थकै मोह बर्सेनि देखिने गरेको छ । मेलम्ची खानेपानीले उपभोक्ताको पानी प्यास मेटाउन नसके पनि उद्घाटनको लोभमा नेतृत्वले राजनीतिक प्यास भने मेटाउँदै आएको आयोजनाका कर्मचारी नै टिप्पणी गर्छन् । मेलम्चीले पानीको तिर्खा मात्र होइन, उद्घाटनको प्यास मेटाउने काम पनि गरिरहेको छ, मेलम्ची आयोजनाका एक पूर्वकार्यकारी निर्देशकले व्यंग्य गर्दै भने । काठमाडौंवासीलाई मेलम्चीको पानी खुवाएको जस लिने होडबाजीका कारण उद्घाटनको चटक दोहोरिरहने गरेको खानेपानी मन्त्रालयका अधिकारीहरू बताउँछन् । राजनीतिक व्यक्तित्वलाई यस्ता किसिमका उद्घाटन र शिलान्यासमा धेरै नै चासो हुने गरेको पूर्वसचिव किशोर थापाले बताए । यस्तोमा राजनीतिक स्टन्डबाजी हुन्छ, मेरो पालामा मेलम्ची आयो, मेलम्चीको मर्मत मैले गरें भन्ने हुन्छ, उनले भने, त्यसैले जस लिने होडबाजी चलिरहन्छ । उनले प्राविधिक रूपमा हेडवर्क्स (पानी डाइभर्सन गर्ने संरचना) मा लक्षित भएर अस्थायी संरचना नभत्किने गरी बनाएर अघि बढ्दा मेलम्चीको प्रणालीले काम गर्ने उनले सुनाए । यसमा युद्धस्तरमा काम गर्नुपर्छ, सामान्य हिसाबले काम गर्दा ढिलाइ हुन्छ, उनले भने, प्रधानमन्त्री, मन्त्रीले तपाईं काम गर्नुस्, समस्या पर्दा म सहयोग गर्छु भन्ने हो भने कर्मचारीले निर्धक्क काम गर्न सक्छन् र काम पनि छिटो हुन्छ । स्थायी संरचना नबनाउँदासम्म यस्ता समस्या आउने भएकाले विपद् जोखिम न्यूनीकरण गरेर संरचना बनाउनुपर्ने उनले बताए । अहिले उद्घाटन नभएर पानी पुनः वितरण गर्न लागिएको दाबी खानेपानीमन्त्री महिन्द्र राय यादवको छ । मेलम्चीको पानी काठमाडौं ल्याएर वितरण गर्न केही ढिलाइ भएको हो, प्रधानमन्त्रीले २८ दिनभित्र पानी ल्याएर वितरण गर्न भन्नुभएकोमा हामीले तीन दिनअघि नै ल्याउन सफल भएका छौं । काठमाडौंमा केही दिनभित्रमा २५ करोड लिटरसम्म पानी आउने दाबी उनको छ । असोजको दोस्रो सातासम्म खोलाको पानी धमिलो रहन्छ, बाढीले भत्काएको बाटो र पुल बनाउनुपर्ने थियो, पहिला त्यो बनायौं, उनले भने, भेन्डरहरूले एक महिना काम गर्न दिएनन्, त्यो समाधान गरेर काम अघि बढायौं, निर्माण व्यवसायीका कारण पनि केही ढिला भयो । यहाँ दीर्घकालीन संरचना बनाउन छलफल गरेर अगाडि बढ्ने उनले बताए । उनले भने, तीन वटा सुरुङ र तीन वटा हेडवर्क्स बनाएर मुख्य सुरुङमा ल्याउन सके पानी बाह्रै महिना आउँछ, यसका लागि केही समय लाग्नेछ । गत साउनमा बाढीले सिन्धुपाल्चोकस्थित हेलम्बुमा मुहान थुनेपछि उपत्यकामा पानीको अभाव खट्किएको हो । खानेपानी मन्त्रालयका अनुसार पुस ३ मा ठेकेदार कम्पनीसँग २८ दिनभित्र पानी ल्याउने गरी समझदारी भएको थियो । सम्झौताअनुसार माघ १ मा उपत्यकामा मेलम्चीको पानी ल्याउनुपर्ने भएकाले त्यहीअनुसार पानी आएको मेलम्ची खानेपानी विकास समितिले जनायो । मेलम्चीबाट प्रतिदिन १७ करोड लिटर पानी आउने छ । मेलम्ची खोलाबाट हेडवर्क्स निर्माणको ठेक्का चिनियाँ कम्पनी सिनो हाइड्रोलाई २०१९ अक्टोबरमा २०२० जनवरीभित्र सक्ने गरी दिइएको थियो । तर त्यस अवधिमा काम सकिएन । २०२१ जुनमा बाढी आएपछि थप काम हुन सकेन । सिनोलाई नै तत्काल भेरिएसन (थप लागत) बाट काम गराउन मन्त्रिपरिषद्बाट निर्णय भएपछि उसैबाट काम गराउन भनिएको हो । त्यही समझदारीअनुसार उसैलाई मर्मतको काम दिइएको थियो । बर्खायामपछि बाढीले पुरेका संरचना सफा गर्नॅपर्छ भन्दै सुरुकै ठेक्कामा भेरिएसन गरेर थप काम दिइएको मेलम्ची खानेपानी विकास समितिका प्रवक्ता राजेन्द्रप्रसाद पन्तले बताए । सुरुको ठेक्का १ अर्ब २ करोड र पछि भेरिएसनबाट ३६ करोड रुपैयाँ थप भएको हो । तर पटकपटक ताकेता गर्दा पनि ठेक्का लिने कम्पनी समयमै नआउँदा मेलम्चीको पानी काठमाडौं ल्याउन ढिला भएको थियो । सुरुमा २०७७ चैतदेखि २०७८ जेठ ३१ सम्म काठमाडौंमा मेलम्चीको पानी वितरण गरियो । फेरि २०७८ असार १ मा बाढी आएर मुहानमा क्षति पुगेपछि वितरण रोकियो । २०७८ चैत २९ देखि २०७९ जेठ १८ सम्म पानी आएको प्रवक्ता पन्तले जनाए । २०७९ जेठ १९ पछि धमिलो पानी आउने भएकाले बन्द गरिएको थियो । २०७९ मंसिर १८ देखि २०८० असार ७ सम्म पानी आएको र त्यसपछिको बाढीले पानी आउन बन्द भएको उनको भनाइ छ । मेलम्ची खानेपानी विकास समितिको जिम्मेवारी हेडवर्क्स, सुरुङ निर्माण र सुन्दरीजलमा पानी प्रशोधन गर्ने हो । अहिलेसम्म समितिमार्फत भएका काममा ३१ अर्ब रुपैयाँ खर्च भइसकेको छ । काठमाडौं उपत्यकामा पानी ल्याइसकेपछि त्यसलाई आवश्यक संरचना बनाएर वितरण गर्ने काम मेलम्ची उपआयोजना२ ले गर्छ । त्यसपछिको वितरणको काम काठमाडौं उपत्यका खानेपानी लिमिटेड (केयूकेएल) ले गर्छ । उपआयोजनाअन्तर्गत ३० अर्ब रूपैयाँ खर्च भएको समितिले जनाएको छ ।समितिले काठमाडौं उपत्यकाको सुन्दरीजलसम्म पानी ल्याएपछि उपत्यकाका विभिन्न ११ स्थानका वितरण केन्द्रमा पानी पठाइन्छ । वितरण केन्द्रको संरचना बनाउने, पाइप बिछ्याउनेलगायत आवश्यक संरचना निर्माण गर्ने काम मेलम्ची उपआयोजना२ ले गर्छ । यो उपआयोजनाले निर्माण गरिएका संरचनामा पानी परीक्षण गरेर केयूकेएललाई हस्तान्तरण गर्नेछ । असारसम्म केयूकेएलको केही पुरानो नेटवर्कबाटै पानी पठाइने उपआयोजनाले जनायो । पहिलो चरणमा मेलम्ची नदीबाट डाइभर्सन गरेर पानी ल्याइएको हो । दोस्रो र तेस्रो चरणमा यांग्री र लार्के खोलाबाट थप १७१७ करोड लिटर पानी ल्याइनेछ । जसअनुसार तीन चरण गरेर ५१ करोड लिटर पानी काठमाडौं आउनेछ । केयूकेएलको सेवाभित्र उपत्यकाका तीन जिल्लामा २ लाख ५६ हजार धारा छन् । त्यही धारामा मेलम्चीको पानी उपलब्ध गराइनेछ । सुरुको अवधारणाअनुसार मेलम्ची, यांग्री र लार्केबाट पानी ल्याउन सकिए २०३५ सम्म काठमाडौं उपत्यकामा पानीको माग व्यवस्थापन गर्न सकिने प्रवक्ता पन्तको भनाइ छ । अहिले सुक्खायामको समय भएको र पानी कम भएकाले उपत्यकाका काठमाडौं, ललितपुर र भक्तपुरमा पानीको माग धेरै रहेको केयूकेएलका सूचना अधिकारी प्रकाशकुमार राईले बताए । यी जिल्लामा दैनिक ४७ करोड लिटर पानीको माग छ ।मेलम्चीबाट पानी आउँदा दैनिक वितरण गरिरहेका थियौं, उनले भने, अहिले नआउँदा दिन बिराएर ९ देखि १० करोड लिटर पानी मात्र वितरण गरिरहेका छौं । पहिला मेलम्चीबाट दैनिक १७ करोड लिटर पानी आउँथ्यो । यति नै पानी आए दिन बिराएर वितरण गर्न सकिने उनले बताए । बाढी आएर यति ठूलो क्षति होला भनेर कल्पनासम्म नगरिएको मेलम्ची खानेपानी विकास समितिका प्रवक्ता पन्तले बताए । यस्तो बाढी भविष्यमा आउँछआउँदैन, निर्माण गरेको संरचनामा थप क्षति हुन्छहुँदैन, उनले भने, त्यहीअनुसार बाढीपछिको दिगो संरचना कस्तो बनाउने भन्नेबारे अझै निर्णय भइसकेको छैन । सबै अध्ययन गरेरै आयोजनाको निर्माण थालेको उनले सुनाए । तर सोच्दै नसोचेको बाढी आयो, उनले भने, जलवायु परिवर्तनको असर पनि हुन सक्छ । आयोजनाको स्थायी समाधान नहुन्जेलसम्मका लागि अस्थायी रूपमा पानी उपलब्ध गराइने उनको भनाइ छ । त्यसो त अहिले भइरहेको मुहानमा फेरि पनि बाढीको जोखिम रहने भएकाले एसियाली विकास बैंक (एडीबी) ले अध्ययन गरेर मुहान नै सार्न सुझाव दिएको छ । स्थायी समस्या समाधानका लागि समय र लागत बढी लाग्नेछ, अहिलेसम्म अनुमान गरिएको समय चार वर्ष र लागत चार अर्ब लाग्ने देखिन्छ, उनले भने, अहिले भएका संरचना अझै हेर्न जरुरी छ, जमिनमुनिको सतह कमजोर भए थप संरचना बनाउन नसकिने हुन्छ । एडीबीको अध्ययनले भेमाथानदेखि तलसम्म सबै ठाउँ हेरेर यही बीचमा मुहान बनाउन उपयुक्त हुन्छ भन्ने सुझाव आएको उनले सुनाए । भेमाथानबाट हेडवर्क्ससम्म पूरै अध्ययन भएको छ, जसअनुसार तीन ठाउँमा मुहान राख्न सुझाव दिइएकामा सर्कथली उपयुक्त भनेर सिफारिस गरिएको छ, उनले भने, जुन ठाउँ अहिले रहेको मुहानबाट ७८ सय मिटर माथि हो । अहिले ठाउँ मात्र थाहा भएको उनले बताए । उपयुक्त भनिएको ठाउँको फेरि अध्ययन हुने भए पनि त्यसको थप काम नभएको उनले बताए ।"
बजेट अभावले वीरमा रगत परीक्षणसमेत प्रभावित,"हाल इमर्जेन्सी र आईसीयूलगायतका अत्यावश्यक स्थानमा नै बिरामीको न्यूनतम रगत परीक्षण गर्न समस्या भएका बारे बुझ्न उनीसँग सम्पर्क गर्ने प्रयास भने सफल हुन सकेन । वीरमा कार्यरत एक वरिष्ठ चिकित्सकले नाम उल्लेख नगर्ने सर्तमा भने, इमर्जेन्सी र आईसीयूमा सोडियम, पोटासियमको परीक्षण हुन छोड्यो भन्ने गाइँगुइँ सुनेको हो । तर, ठोकुवा नै गर्न सकिँदैन । यहाँ सेवा बन्द हुनु र खुल्नु सामान्यजस्तै भइसक्यो, उनले भने, तर मैले प्रायः बिरामीलाई गर्न लगाउने भिटामिन बी १२, भिटामिन डीलगायत अन्य केही परीक्षण भने बन्द छ ।स्रोतका अनुसार वीरमा केही समययता हार्मोन प्यानल, क्यान्सर मार्करलगायत परीक्षण पनि हुन छोडेको छ । थाइराइडको परीक्षण त कहिले हुन्छ, कहिले हुँदैन । अरूको के कुरा गर्नु ? उनले भने । अस्पतालमा कार्यरत एक कर्मचारीका अनुसार स्वास्थ्यमन्त्री मोहन बस्नेतले आफ्नो कारणले गर्दा वीर अस्पतालको सेवा प्रभावित भएको भनेर कर्मचारीहरूले गलत प्रचार गरेको दाबी गरे पनि वास्तविकता त्यही रहेको दाबी गरे । हामीले बेथितिका बारेमा बोल्दा आफू गान्धी होइन भनेर भाषण गर्नेले सेवा बन्द हुँदा सुरु गराउन के गरे त्यो पनि त भन्न सक्नुपर्यो नि, उनले भने ।"
सवारी दुर्घटनाका त्रुटि पत्ता लगाउन कार्यदल,"काठमाडौं (कास) सवारी दुर्घटना बढेपछि भौतिक पूर्वाधार तथा यातायात मन्त्रालयले पाँच सदस्यीय कार्यदल गठन गरेको छ । सडक दुर्घटनाबाट मानवीय, आर्थिक एवं भौतिक क्षति हुन थालेपछि मन्त्री प्रकाश ज्वालाले भौतिक र प्राविधिक त्रुटि पत्ता लगाउन कार्यदल गठन गरेका हुन् । दुई दिनभित्र २० जनाभन्दा बढीको ज्यान गएपछि त्रुटि पत्ता लगाउन कार्यदल गठन गरेको मन्त्रालयका सहसचिव रघुराम विष्टले बताए । मन्त्रालयका पूर्वसचिव धनबहादुर तामाङको अध्यक्षतामा संघीय सडक सुपरिवेक्षण कार्यालय, सुर्खेतका सुपरिन्टेन्डेन्ट इन्जिनियर श्यामबहादुर खड्का, सवारी अनुगमन मापदण्ड तर्जुमा र सवारी चालक व्यवस्थापन अन्तरप्रदेश समन्वय, अनुसन्धान शाखाका निर्देशक प्रहरी प्रधान कार्यालय ट्राफिक महाशाखाका प्रतिनिधि र भौतिक पूर्वाधार तथा यातायात मन्त्रालयका सीडीई सुरेश श्रेष्ठ सदस्यसचिव रहने गरी कार्यदल गठन गरिएको छ । कार्यदललाई विगत एक महिनामा भएका सवारी दुर्घटना, विगतमा भएका कार्यदलका प्रतिवेदन र स्थलगत अध्ययन गर्न, सडक दुर्घटनाका कारण र पक्षको विश्लेषण गर्न, सडक दुर्घटना न्यूनीकरण गर्न संस्थागत र प्राविधिक पक्षको विश्लेषण गर्ने गरी जिम्मेवारी दिइएको छ । सडक दुर्घटना न्यूनीकरणका अल्पकालीन, मध्यकालीन र दीर्घकालीन उपाय सुझाउन पनि कार्यदललाई जिम्मेवारी दिइएको सहसचिव विष्टले जनाए ।"
"जनस्वास्थ्यमा संवेदनशील बन, राजनीतिक हस्तक्षेप रोक","स्वास्थ्यकर्मीले आत्महत्या गर्छन् भने डोरी लगेर दिनुहोस् । (स्वास्थ्य) सचिवकामा झुन्डिन मन लागेन भने मन्त्रीको गेटमा गएर झुन्डिन भन्दिनुस् । आफ्नै मन्त्रालयका सचिवलाई यस्तो डरलाग्दो निर्देशन दिने व्यक्ति अरू कोही होइन, देशको स्वास्थ्य प्रणालीको नेतृत्व गर्ने मन्त्री मोहनबहादुर बस्नेत हुन् । त्यस्तै वीर अस्पतालका स्वास्थ्यकर्मीले तालाबन्दी गर्ने चर्चा चल्दा समस्या समाधानका लागि वार्ताको बाटो छ भन्नुको सट्टा उनले भनिदिए ताला कसले लगाउँदो रहेछ, म आफैं पुगेर फोडिदिन्छु । उता, डा गोविन्द केसी अनशन बस्दा पनि मन्त्रीले राजनीतिक भाषा प्रयोग गर्न उचित ठानेनन् । सिधै भनिदिए उनी गिरोहबाट परिचालित मान्छे हुन् ।मन्त्री बस्नेत मौखिक विवादमा मात्र व्यस्त छैनन्, स्वास्थ्य क्षेत्रका संवेदनशील काम छाडेर ठेक्कापट्टा र सरुवाबढुवाका काममा पनि उत्तिकै सक्रिय छन् । कोभिड महामारीका लागि खोप खरिद गर्न स्वास्थ्य सेवा विभागले विश्व बैंकसँग लिएको १ अर्ब ४२ करोड रुपैयाँ ऋण रकमान्तर गरी उपकरण खरिदमा स्वास्थ्यमन्त्री मोहनबहादुर बस्नेतले गरेको जोडबल सन्देहास्पद छ । आधारभूत वा कुनै पनि अस्पतालको स्तरोन्नति गर्न उपकरण थप्नु अस्वाभाविक होइन । तर, तत्कालीन प्रधानमन्त्री केपी शर्मा ओलीले भर्चुअल माध्यमबाट एकै पटक शिलान्यास गरेका मध्ये १ सय ५० आधारभूत अस्पतालको पूर्वाधार अलपत्र छ । सरकारले योजना बनाएका र सर्वसाधारणलाई अत्यावश्यक हुने स्वास्थ्य संस्था निर्माणले किन गति लिन सकेन ? त्यसका लागि भूमिका खेल्नुपर्नेमा उपकरण खरिद गर्न हतारिनुले मन्त्रीको प्राथमिकता स्वास्थ्य सेवामा होइन, ठेक्कापट्टामा छ भन्ने प्रस्ट हुन्छ । स्वास्थ्यमन्त्रीका रूपमा बस्नेतको कार्यकाल विवादै विवादले भरिएको छ । उनी स्वास्थ्यकर्मी र कर्मचारीसँग मिलेर काम गर्ने मुडमा देखिँदैनन्, उनी जनताको उपचार गर्ने स्वास्थ्यकर्मीलाई हप्कीदप्की गर्ने मनस्थितिमा देखिन्छन् । उनले वीर अस्पताल र स्वास्थ्य बिमा बोर्डसहित आधा दर्जन संस्थाका प्रमुखलाई निलम्बन गरिसके । स्वास्थ्य बिमा बोर्डका कार्यकारी निर्देशक डा दामोदर बसौलालाई स्पष्टीकरण सोधेर १५ दिनपछि मन्त्रिपरिषद् निर्णयबाट तीन महिना निलम्बन गरियो । राजनीतिक हस्तक्षेप भएको भन्दै गत असोजमा बोर्डका पाँच सदस्यले सामूहिक राजीनामा दिए । डा बसौलालाई सर्वोच्च अदालतले काममा फर्काएको छ । मन्त्री बस्नेतले गत महिना वीरको निर्देशक पदबाट डा सन्तोष पौडेललाई हटाइदिएका थिए । उनी पनि सर्वोच्चको आदेशले पुनर्बहाली भए । अदालतले आदेश उल्ट्याइदिएपछि मन्त्रीले इगो बिर्सिएर समन्वय गर्न सकेका छैनन् । बरु सबैजसो महत्त्वपूर्ण संस्था तदर्थवादमा चलेका छन् । मन्त्री बस्नेतले गत असारमा वीर अस्पतालका सबै सात सय शय्या बिरामीको उपचार पूर्णतः निःशुल्क गर्न निर्देशन दिए, जुन सराहनीय कदम त थियो तर त्यसका लागि आर्थिक स्रोत सुनिश्चित गरिएको थिएन । बरु, वीर अस्पतालले १ सय ३३ वर्षदेखि बिरामीलाई दिँदै आएको खाना र खाजाको सुविधाका लागि आवश्यक बजेट नै मन्त्रालयले रोक्यो । विरोधपछि प्रधानमन्त्री पुष्पकमल दाहाल र चिकित्सा विज्ञान राष्ट्रिय प्रतिष्ठान (न्याम्स) का पदाधिकारीबीच छलफल गरेर उक्त सेवालाई निरन्तरता दिने निर्णय त भएको छ तर बजेट प्रबन्धमा स्वास्थ्यमन्त्रीले चासो दिएका छैनन् । यता, सर्वसाधारणको स्वास्थ्य उपचारमा राज्यको हिस्सेदारी बढाउन स्वास्थ्य बिमाको अवधारणा लागू गरिएको थियो । तर, सर्वसाधारणले उपचार गरेबापतको बिमा रकम भुक्तानी रोकिएर बिमा कार्यक्रम अवरुद्ध हुँदा अस्पतालहरूले उपचार सेवा रोकेका छन् । लाखौं नागरिक उपचारबाट वञ्चित हुँदा स्वास्थ्य मन्त्रालयले अनदेखा गरिरहेको छ ।त्यस्तै, आम नागरिकमा स्वास्थ्य सेवाको पहुँच बढाउन एक चिकित्सक र स्वास्थ्यकर्मी एक स्वास्थ्य संस्था कार्यक्रम सञ्चालन कार्यविधि, २०७७ र विस्तारित अस्पताल सेवा कार्यक्रम सञ्चालनसम्बन्धी कार्यविधि, २०७७ जारी भएको थियो । सरकारले तयारी गरेर घोषणा गरेका यी कार्यक्रम कहाँ छन् ? कार्यान्वयनमा चासो दिनुपर्ने हो तर मन्त्रालय मौन छ । अझ, सरकारी अस्पतालमा जनशक्ति पदपूर्तिका लागि पहल भएको छैन । उता, डाक्टर र नर्स विदेश पलायन हुने दर बढिरहेका बेला उनीहरूलाई यतै थमाउने कुनै नीतियोजना पनि देखिँदैन ।बस्नेतका लागि स्वास्थ्य मन्त्रालय नौलो होइन । उनी २२ वर्षअघि नै स्वास्थ्य राज्यमन्त्री भएका थिए । त्यति बेलाको बुझाइ र अनुभवका आधारमा समेत यसपालि स्वास्थ्य सेवा प्रणालीलाई प्रभावकारी रूपमा सञ्चालन गर्न सक्छन् भन्ने जुन विश्वास थियो, त्यसलाई मन्त्री आफैंले टुटाइरहेका छन् । मन्त्री बस्नेत गैरजिम्मेवार ढंगले यसरी अघि बढिरहेका छन् कि गत वैशाख २१ मा मन्त्रालय सम्हालेको दिन आफैंले हस्ताक्षर गरेका डेंगी नियन्त्रण, स्वास्थ्य बिमा कार्यक्रम विस्तारजस्ता निर्णय कार्यान्वयनमा चासो दिएनन् । व्यक्तिगत र राजनीतिक स्वार्थ गाँसिएका काम भने स्वेच्छाचारी पारामा फटाफट गरिरहेका छन् । मन्त्रीले राजनीतिक आस्था र व्यक्तिगत स्वार्थका आधारमा कर्मचारीलाई जिम्मेवारी हेरफेर गर्नु गलत छ । यसले दक्ष र इमानदार कर्मचारीलाई हतोत्साही बनाउँछ र त्यसको असर कार्यसम्पादनमा पर्छ । राजनीतिक नेतृत्वले स्वास्थ्य सेवालाई चुस्त र आम नागरिकको पहुँचमा पुर्याउन आवश्यक सहजीकरण गरिदिनुपर्ने तथा नीतिगत प्रबन्ध मिलाइदिनुपर्ने हो तर आफैं बेथितिको स्रोत बन्नु विडम्बनापूर्ण छ । मन्त्री जनप्रतिनिधि हुन्, जनताप्रति उत्तरदायी हुनुपर्छ, स्वेच्छाचारी बन्न मिल्दैन । कुनै निश्चित राजनीतिक दलबाट चुनिए पनि मन्त्री भइसकेपछि सबैको हुनुपर्छ । मन्त्री बस्नेतले अविलम्ब आफ्ना कदमहरू सच्याएर स्वास्थ्य सेवा प्रणाली सुधारमा लाग्नुपर्छ ।"
विकासका नाममा वातावरण विनाश,"हामीले वातावरणलाई यसरी बिगारेका छौं कि अबको केही वर्षपछि हिमालमा हिउँ, बर्खाको समयमा वर्षा र नदीमा पानी नदेख्ने दिन आउनेछ । हामीले विकासका लागि विनाश रोज्यौं । आफूलाई वातावरण र पर्यावरणप्रति यति धेरै प्रयोग गर्दै गयौं कि चाहेर पनि वातावरणलाई पहिलाको अवस्थामा पुर्याउन सक्ने अवस्था छैन । हरकाममा वातावरणबाट हामीले लियौं मात्र । वातावरणलाई जोगाउन न कुनै काम गर्यौं न कुनै दिन संरक्षण गर्न अगाडि बढ्न सक्यौं । यतिसम्म स्वार्थी बनेर वातावरणलाई बिगार्दै गयौं कि त्यही वातावरणमा आश्रित भएर बाँच्ने अरू प्राणी पनि बस्न र बाँच्न पाउनुपर्छ भन्ने हेक्का राखेनौं । आज विश्वमा विकासका लागि चालिएका कदम र सुख सुविधाका लागि प्रयोगमा ल्याइएका स्रोतसाधनका कारण यो अवस्थामा आएको हो । नेपाल जस्तो वातावरणीय हिसाबले निकै सुन्दर र स्वच्छ देशमा पनि विभिन्न कारणले हिमाली भेगमा हिउँदमा हिउँ नपर्ने, बर्खायाममा पानी नपर्ने, परे पनि धेरै पर्ने, गर्मी धेरै हुने जस्ता समस्या देखिन थालेका छन् । हामीले आफ्नो विलासी जीवन बाँच्न सुविधाका नाममा जंगल विनाश गरेर विकास गर्ने, डाँडाकाँडामा अव्यवस्थित ढंगले बाटो बनाउने, वातावरणलाई हर कुराबाट दोहन गर्ने क्रियाकलाप गर्यौं । हाम्रो गलत हर्कतले गर्दा आज वातावरणमा गम्भीर समस्याहरू आएका छन् । वन विनाश गर्नु, चाहिनेभन्दा बढी खनिज पदार्थ उत्खनन गर्नु, औद्योगिकीकरण गर्नु जसले गर्दा पृथ्वीको तापक्रम बढ्दै जानु र विभिन्न महामारी फैलनु हाम्रा गलत हर्कतका फल हुन् । पृथ्वीमा तापक्रम बढेसँगै हामीले हाम्रो जीवन जिउन पाउने उमेर पनि घटाउँदै लगेका छौं । हामीले त आफ्नो उमेर केही वर्ष बाँच्यौं तर अब आउने पुस्ताले यो धर्तीमा बाँच्न पाउने हक अधिकार बिस्तारै खोस्दै छौं । वातावरण प्रदूषणका कारण मान्छे होस् वा अन्य जीवजन्तु बाँच्नका लागि संघर्ष गर्नुपर्ने अवस्था आउँदै छ । हरेकलाई स्वच्छ पानी र वातावरण आवश्यक पर्छ, त्यसलाई हामी मानवले बिस्तारै विनाश र बिगार्दै गएका छौं । हामीले आफ्नो अधिकार हो भन्दै वातावरण र धर्तीलाई विभिन्न बहानामा लुटी मात्रै रह्यौं । कहिले आफ्नो धर्ती र वातावरण जोगाउने मेरो पनि कर्तव्य र उत्तरदायित्व हो भनेर लागेनौं । धेरै देशका सरकारले वातावरण र जलवायु परिवर्तनका नाममा धेरै कार्यक्रम गरेका छन् तर ती सबै व्यवहारमा भन्दा पनि बोलीमा बढी छन् । आज यस्तो अवस्था आउनुको कारक सम्पन्न र धनी देशहरू नै हुन् । जुन देशमा खनिज पदार्थ र औद्योगिक उत्पादन धेरै छ, त्यही देशले यो धर्ती र वातावरणलाई विनाशतर्फ लैजाँदैछ । उद्योग, कलकारखानाबाट निस्कने हानिकारक धूवाँ र रसायनले वातावरणलाई मान्छे र जीवजन्तुको लागि बस्न अयोग्य बनाउँदै छन् । मोजमस्ती र सुखसुविधा यी ठूला र धनी देशले उपभोग गर्ने त्यसबाट निस्केका हानिकारक तत्त्वले हामी जस्ता गरिब देशका नागरिकले भोग्नुपर्ने ? भगवान पुडासैनी, जोरपाटी, काठमाडौं"
पीडितलाई थप पीडा दिनेहरू,"कान्तिपुरमा शुक्रबार प्रकाशित पीडितलाई थप पीडा दिने प्रतिस्पर्धा शीर्षकको समाचार पढेर खिन्न लाग्योे । गहन अनुसन्धान र प्रमाणका आधारमा जिल्ला अदालतले क्रिकेटर सन्दीप लामिछानेलाई दोषी ठहर गरी ८ वर्ष जेल सजाय, ३ लाख जरिवाना र २ लाख क्षतिपूर्तिको आदेश दियो । सो आदेशविरुद्ध खासगरेर सामाजिक सञ्जालमा कैयौं व्यक्ति (राजनीतिक दलका नेताकार्यकर्ता, सांसदलगायत सार्वजनिक ओहदामा रहेका) ले पीडित युवतीलाई लाञ्छना लगाउने खालका विचार लेखे । उनीहरूले सामाजिक मान्यता, कानुनी शासन र अदालतको फैसलाको धज्जी उडाउँदै पीडित युवतीलाई थप पीडा दिएका छन् । कांग्रेस नेता चन्द्र भण्डारी, लुम्बिनी प्रदेशकी सांसद नीमा गिरीले समेत आदेशप्रति असन्तुष्ट देखिए । गण्डकी प्रदेशका एमाले सांसद कृष्ण पाठकले त क्रिकेटरलाई फसाइएको ठोकुवा गरेका छन् । कांग्रेस सांसद राजेन्द्र बजगार्इंले पनि त्यस्तै आशय लेखेका छन् । राष्ट्रिय स्वतन्त्र पार्टीका कार्यकर्ता दिवस सापकोटाले पीडितको गोपनीयता भंग गर्ने सामग्री राखे, त्यसपछि पार्टीले उनलाई निलम्बन गर्यो । वरिष्ठ पत्रकार ध्रुवहरि अधिकारीले पनि अदालतको फैसलालाई अवमूल्यन गर्ने खालको लेखेका छन् । जे मन लाग्यो त्यही लेख्ने सांसद, राजनीतिक दलका नेताकार्यकर्ताको टिप्पणीप्रति खेद छ । गंगाराज अर्याल, पाणिनि८, अर्घाखाँची"
मेनुकाको फराकिलो आकाश,"गायन क्षेत्रमा अद्वितीय क्षमता भएकी मेनुका पौडेलले इन्डियन आइडल को प्रतिस्पर्धामा सहभागी हुने मौका पाएर विश्वभर आफ्नो र मुलुकको गरिमा बढाएकी छन् । उनले गाएको प्रत्येक गीतले सबैको मनमस्तिष्कमा प्रभाव पारेको देखिन्छ । भारत र नेपालमा मात्र नभएर विश्वभर उनको प्रशंसा भइरहेको छ । बलिउडका चर्चित कलाकारदेखि भारतका मूर्धन्य गायकगायिकाले मेनुकाको गुणगान गाइरहेका छन्, उनको स्वरबाट मन्त्रमुग्ध बनिरहेका छन् । पछिल्लो समय नेपालका कलाकारहरूको पनि उनीप्रति ध्यान आकृष्ट भएको पाइन्छ । विश्वको परिवेश हेर्ने हो भने खेलाडी, कलाकारहरूलाई शासकहरूले पनि प्रोत्साहन गर्छन् । फुटबलरको कुरा गर्दा अर्जेन्टिनाका मेसी, पोर्चुगलका रोनाल्डो, इजिप्टका सालाहलगायतले तत्तत् देशमा मात्र नभई विश्वभर सुगन्ध फैलाएका छन् । आफ्ना देशका खेलाडी, कलाकारको उत्कृष्ट प्रदर्शन हेर्न उच्च दर्जाका शासक आफ्ना महत्त्वपूर्ण काम एकातिर पन्छाएर हौसला बढाउन टाढाटाढा पुग्ने गरेको पाइन्छ । मेनुका पौडेलको सन्दर्भमा हौसला बढाउने कुरा छोडौं, सरकारका तर्फबाट प्रशंसाको एक शब्द निस्केको पाइँदैन । कला, प्रतिभाको महत्त्व नबुझेका हाम्रा सत्ताधारीहरू आत्मप्रशंसामा रमाएर कुर्सीको सेरोफेरोमा नाचिरहेका छन् । कलाको महत्त्व बुझेर मेनुकाको हौसला बढाउने, सुरक्षाको प्रत्याभूति दिने गरी दुई शब्द प्रकट गर्ने काम सरकारको दायित्वभित्र पर्दैन र ? भुवनेश्वर शर्मा, चन्द्रागिरि२, काठमाडौं"
संक्रमणकालीन न्यायमा उल्झन,"राजनीतिक दलका शीर्ष नेताहरूले सत्ताको दाउपेचको माध्यम बनाउँदा संक्रमणकालीन न्याय टुंगिन सकेको छैन । सरकार र माओवादीबीच विस्तृत शान्ति सम्झौता भएको १७ वर्ष बित्दा पनि संक्रमणकालीन न्याय प्रक्रिया नटुंगिनु विडम्बना नै हो । यसबीचमा माओवादी अध्यक्ष पुष्पकमल दाहाल प्रचण्ड आफैं तीन पटक प्रधानमन्त्री भइसकेका छन् तर द्वन्द्वकालीन मुद्दाको निरूपण प्रक्रिया जहाँको तहीँ छ । पीडितलाई समयमा न्याय नदिनु भनेको लोकतान्त्रिक गणतन्त्रलाई उपहास गर्नु हो । सत्य निरूपणसम्बन्धी कानुन संशोधन गर्न ल्याइएको विधेयक लामो समयदेखि संसद्मा अल्झिएको छ । राजनीति दलहरूको स्वार्थका कारण विधेयक पास नहुनु दुःखद छ । संक्रमणकालीन न्याय प्रक्रियालाई छिटो टुंग्याउन सबै दल एकै ठाउँमा उभिनुपर्छ । शान्ति प्रक्रिया मोलमोलाइको विषय नबनोस् । पुरुषोत्तम घिमिरे, जोरपाटी, काठमाडौं"
दक्षिणपन्थी राजनीतिको सीमा र सामर्थ्य,"यसकारण उठ्दैन आन्दोलननेपालको राजनीतिक इतिहासमा सत्तापलटका लागि मुख्य तीन आधार चाहिने विगतका दृष्टान्तले देखाउँछन् । पहिलो, आन्दोलनका मुद्दामा घरेलु जनमत । दोस्रो, जनपरिचालनमा पार्टीको स्ट्रेन्थ । र तेस्रो, भूराजनीतिक अनुकूलता । यी तीनै आधारले राप्रपाको आकांक्षालाई मलजल गर्दैनन् । त्यो कसरी ? अब यसको विवेचना गरौं । पहिलो, यति बेला नेपाली जनमत चरम निराशामा छ । राजनीतिक नेतृत्वले डेलिभरी गर्न नसक्दा आक्रोश र असन्तुष्टि उत्तिकै छ । तर त्यो आक्रोश व्यवस्थाको विरोधमा होइन, शीर्ष राजनीतिको प्रवृत्तितिर लक्षित छ । राप्रपाले जनताको यो निराशा र असन्तुष्टिका मुद्दा बोक्नै सकेको छैन । जनजाति पृष्ठभूमिका लिङ्देन महाधिवेशनमा प्रतिस्पर्धाबाटै राप्रपाको नेतृत्वमा आएपछि राप्रपा पंक्ति उत्साहित थियो । तर, उनले पनि राजसंस्था पुनःस्थापनाको आग्रहबाहेक अरू राजनीतिकसामाजिक मुद्दा उठाउन सकेनन् । कमाउन विदेश जान्छु भनेर फारम भर्न गएका दुई युवा बीचसडकमै ढालिए तर यो विषय कुनै राजनीतिक दलको मुद्दा बन्न सकेन । राप्रपाले एउटा औपचारिक प्रतिक्रिया दिनुबाहेक यो मुद्दालाई बोक्न सक्यो ? दिनहुँ हजारौं युवा रोजगारीका लागि विदेशिन बाध्य छन् । बेराजगारीको पीडा, अर्थतन्त्रको सकट, शिक्षास्वास्थ्यका समस्या, व्याप्त कुशासन आदि अनेक मुद्दासँग के राप्रपा जोडिन सकेको छ ? खासमा उसले न नेपाली समाजको मुद्दा बोक्न सकेको छ न त राजसंस्था फर्केपछि जनताले के फरक महसुस गर्न पाउलान्, त्यो बुझाउन नै सकेको छ । जनताले राजाको प्रत्यक्ष शासन देखिसकेका छन् । संवैधानिक राजाले आफ्ना सीमा मिचेर नागरिक अधिकारको हरण गरेको पनि भोगिसकेका छन् । त्यसकारण सजाउने राजा हुँदा र नहुँदा नेपाली समाजले अहिले बेहोरेको समस्या र संकटमा तात्त्विक अन्तर आउनेछैन भन्ने तथ्य घामजत्तिकै छर्लंग छ । केही सीमित समूहले राजा आऊ देश बचाऊ को नारा लगाए पनि यो मुद्दामा अहिलेको निर्णायक घरेलु जनमतको न रुचि छ, न त आकर्षण नै । दोस्रो, जनपरिचालनका दृष्टिले अहिले पूर्वराजा उपस्थित भएका कार्यक्रमहरूमा भीडभाड देखिन्छ । तर, के त्यो भीड राजा फर्काउन प्रतिबद्ध छ ? अहिले राजनीतिक शक्तिहरू भीड बटुल्ने प्रतिस्पर्धामा छन् । त्यसो भए एमालेले हालसालै मध्यपहाडी लोकमार्गको अभियानमा गरेको जनपरिचालनबाट के बुझ्ने ? एमालेले दाबी गरेजस्तै यो जनपरिचालन प्रतिगमन पक्षधरको भीडभाडलाई जवाफ होइन ? राजावादीहरू सलबलाउन थालेपछि कांग्रेस र कम्युनिस्टहरू एकै ठाउँमा आइपुगेका छन्, ती सबैले संयुक्त जनपरिचालन गर्दा संसद्मा १४ सिट क्षमताको राप्रपा टिक्ला ? अर्को महत्त्वपूर्ण कुरा, राप्रपा पञ्चायती राजनीतिको विरासतबाट जन्मिएका कुलीन राजनीतिक पात्रहरूले खडा गरेको पार्टी हो । यसमा राजनीतिक आन्दोलनको डीएनए कति होला ? संशय उब्जिन्छ । तेस्रो, नेपालमा कुनै पनि आन्दोलन सफल हुन मूलतः जनता निर्णायक हुन्छन् । तर अर्को यथार्थ के हो भने, छिमेकका शक्तिराष्ट्रहरूको प्रभाव पनि अर्थपूर्ण हुँदो रहेछ । २०४६ र २०६२६३ को आन्दोलनलाई स्मरण गर्दा, ती दुवै समयमा नेपाली राजनीतिमा मूलतः तीनवटा शक्ति थिए । एउटा लोकतान्त्रिक आन्दोलनको अगुवा कांग्रेस, दोस्रो वामपन्थी शक्तिहरू, र तेस्रो दरबार । यी तीनमध्ये दुई शक्ति एकातिर लाग्दा आन्दोलन सफल भएको यथार्थ हो । २००७ मा राजा र कांग्रेस मिलेर राणाशाही उखेले । २०४६ र २०६३ दुवै समय दरबारको निरंकुशताविरुद्ध कांग्रेस र कम्युनिस्ट एकै मोर्चामा उभिएपछि आन्दोलन सफल भएका हुन् । त्यसमा बाह्य शक्ति, मूलतः दक्षिण छिमेकको बलियो प्रभाव रहेको कतै छिपेको छैन । अहिले पनि नेपाली राजनीतिमा मूलतः दक्षिण छिमेक र त्यसबाहेक उत्तर छिमेक र पश्चिमा प्रभावका धेरथोर स्टेक छ । तर, त्यो स्टेक राजसंस्था पुनःस्थापनाका लागि प्रयोग हुन्छ भन्ने भरपर्दो आधार बनेको देखिँदैन ।निश्चय पनि राप्रपाले अघि सारेको हिन्दुराष्ट्रको मुद्दामा घरेलु जनमत मात्रै होइन, दक्षिण छिमेक पनि तरंगित छ । त्यसमा उसको आफ्नै स्वार्थ छ । भारतीय प्रधानमन्त्री नरेन्द्र मोदीले सन् २०२४ को चुनावलाई केन्द्रमा राखेर नेपालमा हिन्दुराष्ट्रको नारा चर्काउन, सके त्यसलाई सफलीभूत पार्न विभिन्न रणनीतिक हतकन्डा गरिरहेका छन् । त्यसको असर, गणतन्त्रवादी राजनीतिक दलहरूका शीर्ष नेताहरूको व्यवहारमै पनि प्रतिबिम्बित भइरहेको छ । प्रचण्डको गेरु वस्त्र, ओलीको रामनामी वा देउवाको हिन्दुराष्ट्रका पक्षमा छलफल गर्न सकिने कुराले राप्रपाको यो मुद्दा आगामी दिनमा बहसको केन्द्रमा रहने अनुमान गर्न सकिन्छ । तर, यसले नेपाली समाजलाई थप ध्रुवीकृत पनि गर्नेछ । त्यसकारण, हिन्दुराष्ट्रका पक्षमा देखिएको जनमतको धागो समातेर राजसंस्था फर्किने आशा त गर्न सकिएला तर त्यसको चित्तबुझ्दो आधार बनेको मान्न सकिँदैन । योगी आदित्यनाथले पूर्वराजालाई सम्राट् भनेको भरमा भूराजनीतिक अनुकूलता छ भन्ने व्याख्यानमा खासै दम छैन । त्यसमाथि राप्रपा यही संविधान र व्यवस्थालाई उपयोग गरेर बढ्ने कि राजसंस्था फर्काउन आन्दोलन गर्ने भन्ने आन्तरिक विरोधाभासमा पनि फसेको छ । कोशी प्रदेशमा सभामुख राख्ने कि फिर्ता बोलाउने भन्नेमा राप्रपामा देखिएको विवाद यसको पछिल्लो उदाहरण हो । यो पार्टीमा मूलतः दुई थरी धारणा छन् । एक थरी छन् नरमपन्थी, जो राजसंस्था र हिन्दुराष्ट्रका मुद्दा जीवित राख्दै यसको पक्षमा रहेको परम्परागत जनमतका आधारमा यही व्यवस्थामा आफ्नो राजनीतिक दोकान चलाइराख्न चाहन्छन् । दोस्रो थरी छन् कट्टरपन्थी, जो मुलुकमा निराशा र दलीय राजनीतिक नेतृत्वप्रति वितृष्णा जागेको मौका छोपेर राजसंस्था फर्काउन चाहन्छन् । हार्डलाइनर राजावादीहरूलाई लाग्छ, आन्दोलनको नेतृत्व स्वयं पूर्वराजाले लिनुपर्छ र सडकमा आउनुपर्छ । नरमपन्थीहरू चाहिँ राजाले धेरै बोल्दा र तडकभडक गर्दा त्यसको राष्ट्रियअन्तर्राष्ट्रिय सन्देश सकारात्मक हुँदैन भन्ठान्छन् । एक पूर्वपञ्च भन्छन्, राजालाई सडकमा आउन प्रोभोक गरिएपछि जसरी अहिले उनी एक्सपोज हुन थालेका छन्, भाषणबाजीमा लागेका छन्, यसले उनैलाई थप हलुका बनाइदिन्छ ।लोकतन्त्रवादी दलहरूका शीर्ष नेतृत्वहरू अलोकप्रिय हुँदै जाँदा पूर्वपञ्चहरू हौसिनु र तिनको आत्मविश्वास बढ्नु अस्वाभाविक होइन तर तिनले भनेजस्तो वारपारको लडाइँका लागि राजनीतिक जमिन बनिसकेको छैन । बरु एउटा कटु सत्य के हो भने, लोकतान्त्रिक गणतन्त्रको परिधिभित्रै कांग्रेस र कम्युनिस्टका शीर्ष राजनीतिक नेतृत्वहरूको मुखियागिरी र दलतन्त्रविरुद्ध, कुशासनभ्रष्टाचारविरुद्ध सम्भावित सामाजिकराजनीतिक विस्फोटको नेतृत्व लिन सक्ने भरपर्दो वैकल्पिक शक्तिका लागि चाहिँ स्फेस छ ।"
क्वियरफोबिया न्यूनीकरणमा शिक्षकको हात,"विद्यालय तहमा यौनिक तथा लैंगिक अल्पसंख्यक समुदायबारे पढाउन थालिएको छ, जुन विशेषतः समाजमा पहिचानविहीन जीवन बाँचिरहेकाहरूका निम्ति सुखद पक्ष हो । यस समुदायका विद्यार्थीले पाठ्यवस्तुमा आफूलाई देख्न पाउने भएका छन् भने, सबैखाले विद्यार्थीले आफू वरपरको संसारबारे प्रामाणिक र यथार्थ बुझाइ हासिल गर्न ज्ञानको औपचारिक स्रोत पाएका छन् । पाठ्यवस्तुमा भएका कमीकमजोरी सुधारिँदै जालान्, परिमार्जन गरिएलान् । जे होस्, आधारभूत तह कक्षा ६, ७ र ८ को स्वास्थ्य शारीरिक तथा सिर्जनात्मक कला, माध्यमिक तह कक्षा १० को सामाजिक अध्ययन र कक्षा १२ को सामाजिक अध्ययन तथा जीवनोपयोगी विषयमा यौनिक तथा लैंगिक अल्पसंख्यक (एलजीबीटीक्यूआईप्लसप्लस) सम्बन्धी पाठ्यवस्तु पछिल्ला दुईतीन शैक्षिक सत्रदेखि पढाइँदै आइएको छ । महिला र पुरुषभन्दा फरक पहिचान भएको बताउने अर्थात् सीमान्तकृत यौन अभिमुखीकरण, लैंगिक पहिचान तथा यौन विशेषता (यौभिकयौता) का हरूलाई क्वियर व्यक्ति पनि भनिन्छ, जसलाई अंग्रेजीमा सेक्सुअल ओरिएन्टेसन, जेन्डर आइडेन्टिटी, जेन्डर एक्सप्रेसन एन्ड सेक्स क्यारेक्टरिस्टिक्स (सोजिसेक) भएका व्यक्ति भनिएको छ । शिक्षामा समावेशिताको अवधारणा लागू गर्न नेपालको राष्ट्रिय शिक्षा नीति२०७६ ले यसको उद्देश्य, रणनीति तथा नीतिहरूमा सबै किसिमका वर्ग, समुदाय, भाषाभाषीका विद्यार्थीको शिक्षामा पहुँच बनाउने व्यवस्था गरेको छ । यस नीतिको व्यावहारिकताका लागि विद्यालय तहका पाठ्यपुस्तकमा क्वियर समुदायबारे विषयवस्तु राखिनु सकारात्मक त छँदै छ, त्योभन्दा महत्त्वपूर्ण छ तिनलाई कक्षाकोठामा प्रसार गर्ने शिक्षक वर्ग विषयवस्तु, व्यवहार र चेतना दुवै हिसाबले स्पष्ट र निष्पक्ष हुनु ।यहाँ एक विषम यौनिक व्यक्ति (स्ट्रेट पर्सन) का रूपमा रहेको शिक्षकले यौनिक तथा लैंगिक अल्पसंख्यक (एलजीबीटीक्यूआईप्लसप्लसक्वियरयौभिकयौता) समुदाय सम्बन्धित पाठ्यवस्तुलाई सबै धर्म, जात, लिंग (सेक्स), लैंगिकता (जेन्डर), यौनिकता (सेक्सुआलिटी) भएका विद्यार्थीमाझ कसरी प्रभावकारी रूपमा प्रस्तुत गर्न सक्छ र विपरीत यौनिकता (हेटेरोसेक्सुआलिटी) लाई मात्र सामान्य र प्राकृतिक ठान्ने सामाजिक सोचलाई कसरी खारेज गर्न सक्छ भन्नेबारे बहस चलाउन खोजिएको छ । सैद्धान्तिक स्पष्टताएलजीबीटीक्यूआईप्लसप्लस व्यक्ति वा यौभिकयौता विशेषताका व्यक्तिसम्बन्धी पाठ्यवस्तु विद्यार्थीसामु राख्नुअघि शिक्षकमा तत्सम्बन्धी सैद्धान्तिक स्पष्टता हुनु पहिलो सर्त हो । विषयप्रति अस्पष्टता छ वा पाठ्यवस्तुमा उल्लेख गरिएको परिभाषा वा परिचयप्रति केही सन्देह छ भने पनि शिक्षक अतिरिक्त अध्ययन सामग्रीको सहयोग लिएर यसबारे पूर्ण जानकार हुनु अति जरुरी छ । लेखक तथा दलित क्वियर अभियन्ता गौरी नेपालीले विद्यालय तहको पाठ्यक्रममा समावेशिताका सम्बन्धमा तयार गरेको अवस्था पत्र मा कक्षा १२ को सामाजिक अध्ययन तथा जीवनोपयोगीपाठ्यपुस्तकमा पाठ्यक्रम निर्माताद्वारा सूचना दिनमा केही भूल भएको, ट्रान्सजेन्डर (पारलैंगिक) लाई ट्रान्ससेक्सुअलका रूपमा चिनाएको उल्लेख गरेकी छन् । जबकि यसले सर्जरी र हर्मोन थेरापीमार्फत आफ्नो जन्मजात लिंगको अवस्थालाई परिवर्तन गरिसकेको व्यक्तिलाई जनाउँछ । यसरी सिद्धान्ततः अस्पष्टता भए न विद्यार्थीमा सही ज्ञान प्रसारित हुन्छ न घुर्मैलो मस्तिष्क लिएर शिक्षकले विद्यार्थीलाई सम्बन्धित विषयबारे छर्लंग पार्न सक्छ । पहिचानविहीन बनाइएका वा अपमानजन्य शब्दावलीद्वारा सम्बोधन गरिँदै आएका व्यक्तिलाई समाजमा चिनाउन शिक्षक उनीहरूको पहिचान र परिचयबारे सैद्धान्तिक रूपले पूर्ण परिचित हुनु अत्यावश्यक छ । जकडिएको विभेदकारी मानसिकताविरुद्ध सांस्कृतिक र शैक्षिक परिवर्तन ल्याउन शिक्षक साधन भएर मात्र पुग्दैन, प्रसारण गर्ने विषयवस्तुबारे दखल भएको ज्ञाता बन्न सक्नुपर्छ ।विविधतालाई सम्मान र स्वीकार गर्ने त्याचलैंगिक (सिस्जेन्डर) शिक्षकले विभिन्न लैंगिक पहिचान तथा यौन अभिमुखीकरण भएका विद्यार्थीप्रति समानुभूति (इम्प्याथी) राख्न सक्नुपर्छ । जन्मँदा लिएर आएको शरीरसँग मेल खाने लैंगिक अनुभूति भएको व्यक्ति (महिला वा पुरुष) का रूपमा शिक्षकले जन्मँदा लिएर आएको यौनांगका आधारमा इंगित गरिएको लिंगसँग मेल नखाने लैंगिक पहिचान भएका पारलैंगिक विद्यार्थी (ट्रान्सजेन्डर) हरू, आफूलाई महिला वा पुरुषभन्दा फरक मान्ने र यी दुवैभन्दा फरक र भिन्न भनी पहिचान गराउने तेस्रो लिंगी विद्यार्थीको स्वानुभूतिप्रति समानुभूतिजन्य भावना राखी सोहीअनुरूप व्यवहार गरेमा उनीहरूमा सञ्चारसम्बन्धी आत्मविश्वास कैयौं गुणा वृद्धि हुन्छ ।वेब सिरिज हेर्ने कथा को चौबीसौं अंकमा पर्वतकी पारलैंगिक महिला विन्दु परियारले विद्यालय पढ्दाताका आफ्नो पहिचानसँग जोडिएका नमिठा अनुभवहरू साटेकी छन्, मलाई क्लासमा कुनै पनि केटाले साथी भनेर कहिल्यै एसेप्ट गरेनन् । मेरा साथीहरू गर्ल्स (केटीहरू) हुन्थे । कथाको भिडियोमा पनि उनी छात्राहरूको समूहमा घुलमिल भएर गफ गरिरहेकी देखिन्छिन् । उनले थप भनेकी छन्, एकातिर म दलित, अर्कोतिर मेरो अस्तित्वमा मान्छेले सवाल उठाउन थाले । मेरो ड्याडी ५ वर्ष हुँदा गयो । त्यसपछि मैले फोन हान्दा तँ यस्तो क्याटगोरीको होस्, तँ छक्का होस्, मैले तँलाई किन सम्पत्ति जोगाउनु, मलाई तेरो केही वास्ता छैन भन्नुभयो । मलाई यो समाजले स्विकार्न चाहन्न । वरिपरि मान्छेले ह्युमिलेट र नेग्लेट गरिरहन्छन् । यी दलित क्वियर (दलित पारलैंगिक) महिलाको विद्यालयमा सहपाठीहरूदेखि परिवारसम्मको तीतो अनुभव दक्षिण एसियाको जात व्यवस्थामा आधारित सामाजिक संरचनामा दलित समुदाय र क्वियर समुदाय दुवैले भोग्नुपर्ने यथार्थ हो । यी विविध हिंसात्मक भोगाइहरूमा ब्राह्मणवादी विषम यौनिकतामा आधारित पितृसत्तात्मक समाजले दलित यौनिक तथा लैंगिक अल्पसंख्यक व्यक्तिहरूमाथि गरिरहेको ऐतिहासिक विभेद तथा बहिष्करण प्रतिबिम्बित भएको छ । यस्तोमा चेतना र व्यवहार परिवर्तनका संवाहक शिक्षकले पनि उनीहरूप्रति हीनभावना राख्नु असंवेदनशील र आलोच्य हुन जान्छ ।अतः शिक्षक समाज र सिकिरहेका विद्यार्थीको यही विषम यौनिकता समभाव (हेटेरोनर्मेटिभिटी) अर्थात् विपरीतलिंगी व्यक्तिप्रति मात्रै समभाव राख्ने, महिला वा पुरुषलाई मात्र सामान्य र प्राकृतिक ठान्ने सोचदृष्टिकोणलाई खारेज गर्न कक्षाकोठाको सोचमा परिवर्तन ल्याउने गरी प्रयत्नशील बन्न सक्छ । शिक्षकले समाजका एलजीबीटीआईक्यूप्लसप्लस लगायत बहुल सीमान्त समुदायलाई पहिचान दिलाउने र समाजमा स्वीकृत पात्र बन्ने गरी आफ्ना पाठयोजनाहरू क्वियर सिद्धान्तमा आधारित भई तयार गर्न सक्छ । यसकारण फरक यौनिकता र लैंगिकताको अनुभूति गर्ने विद्यार्थीलाई खुल्न प्रेरित गर्ने सम्मानजनक वातावरण बनाउने र आफूलाई स्वस्फूर्त चिनाइसकेका क्वियर विद्यार्थीमा शैक्षिक प्रगतिका लागि आत्मविश्वाससहित करुणा (कम्प्यासन) भर्नेदेखि सबै खाले विद्यार्थीलाई जोड्न निष्पक्ष व्यवहार प्रस्तुत गरेर कोही शिक्षक क्वियर व्यक्तिप्रति भावनामा समानुभूतिसहितको क्वियर शिक्षक बन्न सक्छ । यस्ता प्रयासहरूमार्फत हरेक शिक्षकले हरेक यौनिकता र लैंगिक पहिचानका विद्यार्थीहरूका निम्ति महत्त्वपूर्ण सकारात्मक प्रतिनिधि पात्र बन्ने चेष्टा राख्नुपर्छ ।क्वियरमैत्री कक्षाकोठा र विद्यालय प्रशासन निर्माण आफ्नो लैंगिक पहिचान वा यौनिकताबारे स्पष्ट भइसकेका र सोहीअनुरूप खुलेर आफूलाई चिनाउने सवालमा क्वियर समुदायप्रति परिवार र समाज कति लचिलो या संवेदनशील छन् भन्ने विषयले महत्त्व राख्छ । यसर्थ विद्यालय र कक्षाकोठा संस्कृति जति क्वियर समुदायमैत्री हुन्छ, उति विद्यार्थी आफूलाई सहजतापूर्वक चिनाउन उत्प्रेरित हुन्छ । आफ्नो भावना, रुचि, स्वभावजन्य विशेषता थाहा पाएर पनि आफू के हुँ वा होइन भनेर ठम्याउन नसकेका विद्यार्थीलाई शिक्षकले पाठ्यपुस्तक वा बाह्य सामग्रीको सहायतामा प्रसार गर्ने सैद्धान्तिक ज्ञान (शब्दावली, परिभाषालगायत) ले आफूलाई चिन्न सहज हुन्छ । तसर्थ कक्षादेखि समग्र विद्यालय प्रशासन क्वियर बालबालिकालाई सुरक्षित आभास गराउने गरी मैत्रीपूर्ण हुनु आवश्यक छ । अमेरिकन फेडरेसन अफ टिचर्स (एएफटी) ले सार्वजनिक विद्यालयहरूले प्रायः बृहत् समाजका लागि समावेशिता र बहुलवादको मोडल पछ्याउँछन् भनेको छ । उसका अनुसार, शिक्षकहरूले कक्षाकोठालाई समावेशी, सौहार्दपूर्ण र सुरक्षित बनाउन विभिन्न कदम चाल्न सक्छन् । जस्तै कक्षाकोठा हरेक विद्यार्थीमैत्री छ भन्ने अनुभूति दिलाउन ढोकामा स्टिकर वा पोस्टरहरू टाँसेर त्यसलाई सेफ स्पेस तोक्न सकिन्छ । यसले विद्यार्थीलाई आफ्नो शिक्षक एलजीबीटीक्य्मूैत्री छ, एलजीबीटीविरोधी भाषा वा उत्पीडनलाई चुनौती दिन इच्छुक छ भन्ने आभास गराउँछ । यसरी टाँसिएका सेफ जोन स्टिकर हरूले विद्यार्थीहरूलाई शिक्षक र विद्यालय प्रशासनसम्बद्ध सबै कक्षाकार्यका बेला होस् या सामान्य कुराकानीमा, एलजीबीटीआईबारे कुरा गर्ने खुला सोच राख्छन् भन्ने जनाउ दिन्छन् । एएफटीले विद्यालयमा एलजीबीटी समूह बनाउन सुझाएको छ । त्यस्ता समूहहरूबाट पाठ्यक्रम र विद्यालयको वातावरणलाई अनुकूल बनाउन, त्यहाँको असमानता सम्बोधन गर्न, एलजीबीटी विद्यार्थीहरूविरुद्ध भेदभाव न्यूनीकरण गर्ने दिशामा प्रतिरोधका लागि सघाउन, उनीहरूको हितलाई प्रवर्द्धन गर्न र विद्यालयमा चेतना जगाई सुरक्षित तथा मैत्रीपूर्ण वातावरणलाई बढावा दिन सकिन्छ । यी समूहले विद्यालय नीति र पाठ्यक्रम समावेशी छन् भनी सुनिश्चित गर्न सक्छन् भन्ने मान्यतामा एएफटीले एलजीबीटी समूह गठन गर्न सुझाएको हो ।एएफटीले शिक्षकलाई होमोफोबिया विरुद्ध उभिन पनि सुझाव दिएको छ । उसले गे लेस्बियन र स्ट्रेट एजुकेसन नेटवर्क (जीएलएसईएन) को एउटा अनुसन्धान उल्लेख गर्दै भनेको छ, एलजीबीटीक्यू युवाहरूले आफ्ना साथीहरूका तुलनामा धेरै बुलिङको सामना गर्नुपर्छ । र, यसले आत्महत्याजस्तो कहालीलाग्दो हृदयविदारक परिणाम निम्त्याउँछ । शिक्षकहरूले यही प्रवृत्ति बदल्न मद्दत गर्न सक्छन् । उल्लिखित नेटवर्कले बुलिङ, पूर्वाग्रह र विविधतासम्बन्धी पाठ्य योजनाहरू प्रदान गर्छ जसलाई शिक्षकहरूलेआफ्ना विद्यार्थीलाई प्रशिक्षित गरेर अपेक्षित ज्ञान दिलाउन प्रयोग गर्न सक्छन् । सबै उमेरका विद्यार्थीले कक्षाकोठामा कहिलेकाहीं होमोफोबिक अभिव्यक्ति दिन्छन् र त्यस्तो क्वियरद्वेषी बोलीवचन निषेधित छ भनेर शिक्षकले जनाउ दिनुपर्छ । शिक्षकले क्वियर समुदायसँगको बहस, अन्तर्क्रियामार्फत पनि विषयगत दक्षता हासिल गर्न सक्छ । यस्ता कार्यक्रमहरूबाट कुनै विद्यालय कति समावेशी, सुरक्षित र एलजीबीटीका लागि कत्ति सौहार्दपूर्ण, आत्मीय र मैत्रीपूर्ण छ भन्ने सुनिश्चित तथा निर्धारण गर्न टेवा पुग्छ । क्वियर अधिकारका लागि सैद्धान्तिक र व्यावहारिक रूपमा सक्रिय भएका नेतृत्वदायी व्यक्तिसँगको पटकपटकको बसाइले पाठ्यवस्तुमा सैद्धान्तिक स्पष्टता र व्यवहारमा संवेदनशीलता हुर्काउन सकिन्छ । क्वियर समुदायबारे विषयगत दक्षता पाएको शिक्षक कुनै विद्यार्थीलाई हुन सक्ने ह्यारेसमेन्ट र बुलिङलाई व्यवस्थापन गर्न उत्कृष्ट अभ्यासहरू अवलम्बन गर्न सक्षम हुन्छ । यसले क्वियरएलजीबीटीआईक्यूप्लसप्लस विद्यार्थीलाई शिक्षक र विद्यालय दुवैले आफूलाई अन्यकरण गर्दैनन् भन्ने आत्मानुभूति दिन्छ, जसले गर्दा उनीहरूको खुसी र स्वस्थ शैक्षिक जीवन निर्धारण हुन सक्छ । अन्तमा, कलिला बालबालिकाले आफ्नो यौनिकता तथा लैंगिक पहिचानका कारण परिवार, विद्यालय वा समाजमा अपहेलित भएर आफ्नै जीवनलाई हानि नपुर्याऊन् भन्न, उनीहरूको अमूल्य जीवन अनिश्चितताको भुमरीमा नधकेलियोस् भन्न वा अध्ययन नबिगारुन् भन्न, शिक्षकले महिला र पुरुष भनी चिनिने द्वियौनिक (बाइनरी) समुदायको क्वियरद्वेषी मानसिकतामा परिवर्तन ल्याउन कक्षाकोठालाई मुख्य आधार बनाउन सक्छ । कक्षामा हिंसाविरोधी (एन्टिबुलिङ) नीतिहरू बनाएर, कुनै पनि क्वियरपारलैंगिक विद्यार्थीलाई आम महिला वा पुरुषजस्तै नदेखिएकामा अपमानित महसुस गराएर वा एक्ल्याएर होइन कि विद्यार्थीले आफ्ना अनुभूति खुलेर भन्न सकेकामा प्रशंसा गरेर, क्वियर साथीप्रति दुर्भाव राख्ने सहपाठीहरूलाई हरेक लैंगिक पहिचान सामान्य र प्राकृतिक हुन् र ती सम्मानयोग्य, स्वागतयोग्य छन्, उनीहरूप्रति गरिने घृणायुक्त व्यवहार सामाजिक अपराध हो भन्ने बुझाएर हरेक शिक्षक क्वियर विद्यार्थीका लागि भरपर्दो व्यक्ति बन्न सक्छ ।कक्षाकोठालाई समावेशी बनाउनपट्टि लाग्नुपहिले शिक्षकले यौनिक तथा लैंगिक पहिचानसम्बन्धी विविधतालाई मनैदेखि अँगाल्न जरुरी छ । शिक्षकले यी विविधता आत्मसात गर्नु भनेको विषम यौनिकताविपरीत यौनिकता तथा लैंगिकतालाई मात्र आँखा नबिझाउने यौनिकता वा लैंगिकता ठान्ने सामाजिक मानसिकता (हेटेरोनर्मेटिभिटी) मा वैचारिक परिवर्तन ल्याउने, समयौनिक वा पारलैंगिक वा सर्वयौनिक वा द्वियौनिक वा अन्तरलिंगी लगायत व्यक्तिप्रतिको त्रास (क्रमशः होमोफोबिया, ट्रान्सफोबिया, पानफोबिया, बाइफोबिया र इन्टरफोबिया) अर्थात् समग्रमा क्वियर व्यक्तिप्रतिको त्रास र घृणा (क्वियरफोबिया) लाई न्यूनीकरण गर्दै निमिट्यान्न पार्ने दिशामा प्रस्थानविन्दु हो । सीमान्तकृत यौनिक तथा लैंगिक पहिचानलाई समाजको मूलधारमा ल्याउने पहलको सुरुआत हो ।"
भुटानी शरणार्थीको उपेक्षा समाधानको आधार होइन,"तेस्रो देश पुनर्वास प्रक्रिया भुटानी शरणार्थी समस्याको दीर्घकालीन समाधान खोज्ने प्रयासमा अन्तर्राष्ट्रिय समुदायले अपनाएको वैकल्पिक अभ्यास थियो । भुटानी शरणार्थीहरूका लागि यो अभ्यास अप्रत्याशित र अनपेक्षित थियो एवं यसको सामाजिकभूराजनीतिक परिणामका बारेमा आपसी छलफल भएको थिएन । त्यति बेलै भुटानमा पनि कथित प्रजातन्त्रीकरणको प्रक्रिया चलिरहेको थियो । यस्तो अस्थिर र भ्रमित वातावरणबीच आएको यो वैकल्पिक प्रस्तावलाई शरणार्थीहरूले सावधानीपूर्वक स्वीकार गर्नुको विकल्प थिएन । अन्ततः पुनर्वास प्रक्रियालाई अँगालेर १ लाख १३ हजारभन्दा बढी भुटानीहरू विश्वका ८ विकसित देशहरूमा पुगे ।अधिकांश पुनर्वासित भुटानीहरूको जीवनशैलीमा सुधार आएको छ । तर, नेपालका दुई शिविरमा अलपत्र छाडिएका करिब ७ हजार पञ्जीकृत शरणार्थीका लागि यस अभ्यासले धेरै अन्योल, अस्थिरता र असहजता निम्त्याएको छ । सरोकारवाला निकायको उपेक्षाका कारण उनीहरू गाँस, आवास, कपास, सुरक्षा र परिवार बिछोडको पीडामा दिनरात तड्पिएका छन् । समस्या समाधानको आडमा अंग्रेजी शब्दहरू सेटलमेन्ट र इन्क्लुजन प्रयोग हुन थालेपछि आम भुटानी शरणार्थीले आफ्नो भविष्य नेपालका तराई क्षेत्रमा घुमन्ते अवस्थामा भौंतारिएका लाखौं मानिसको जस्तै बनाउन लागिएको भनी चिन्ता व्यक्त गरेका छन् । मूलतः पुनःस्थापना प्रक्रियामा निष्पक्षता र पारदर्शिताको अभाव मात्र थिएन, अन्तर्वार्ताको अभ्यास व्यावहारिकताभन्दा छनोट प्रक्रियामा आधारित थियो । भुटान सरकारको झूटो आरोपका आधारमा पुनःस्थापना गर्न इच्छुक देशले पुनर्वासका लागि अयोग्यताको पत्र थमाउनु अव्यावहारिकताको पहिलो उदाहरण थियो । जवान छोराछोरी पुनर्वासका लागि योग्य हुँदा तिनलाई हुर्काउने वृद्ध मातापितालाई अयोग्यताको आरोपमा शिविरमा अलपत्र छाडिनु अपारदर्शिताको पराकाष्ठा थियो । भाषा अनुवादको हेराफेरीप्रति बेवास्ता गरिनु र धेरै वृद्धवृद्धालाई पुनर्वासका लागि अयोग्य ठहर्याउनु भेदभावको चरम परिणाम थियो । छनोट प्रक्रिया सकिएपछि प्रस्थानको समयमा सेक्युरिटी समस्या को कठघरामा उभ्याइनु निष्पक्षताको आधार थिएन । शिविरमा मौजुद भुटानी शरणार्थीका नाममा असम्बन्धित व्यक्तिलाई पुनर्वास गरिएको तथ्य बाहिर आउँदासमेत छानबिन नहुनु अपारदर्शिताको नग्न प्रदर्शन थियो । पुनर्वासका लागि गन्तव्य मुलुक पुगेका भुटानीहरू सो देशका वैधानिक नागरिक भए, तर विडम्बना, उनीहरूलाई त्यहाँका अन्य नागरिकसरह भूटान प्रवेशका लागि अनुमति दिइएको छैन । त्यसरी आफ्ना नागरिकलाई भूटान प्रवेश गर्ने भिसा नदिएकोबारे सम्बन्धित देशले भूटानलाई दबाब दिएको वा स्पष्टीकरण माग्ने प्रयास भएको देखिँदैन । यस्तरी मौन रहनुको तात्पर्य चासो नभएको वा चासो भए पनि भुटानलाई रिझाउनका लागि पहल नहुनु वा पुनर्वासित नागरिकहरूप्रति हेरिने नजर आफ्ना अन्य नागरिकप्रति भन्दा फरक हुनु हो । या त यी सबै विषय दीर्घकालीन समाधानभन्दा फरक विषय भएकाले नजरअन्दाज गरिएको हो । सन् १९९१ को पूर्वार्द्धबाट भुटानी शरणार्थीका लागि राहत र सन् २००७ मा पुनर्वास योजना लिएर सक्रिय रहेको संयुक्त राष्ट्रसंघीय शरणार्थी उच्चायुक्तले सन् २०१८ मा शरणार्थी व्यवस्थापनका सबै प्रक्रिया नेपाल सरकारलाई जिम्मा दिएर नियतवश अलग्गिनु उचित थियो कि थिएन, इतिहासले मूल्यांकन गर्नेछ । पुनर्वास प्रक्रिया सुरु हुनुअघि शिविरमा एक जना मात्र शरणार्थी रहेसम्म राहत, सुविधा कटौती नहुने र परिवार विखण्डन प्रक्रिया नअपनाइने भनी दिएको वचनबद्धताप्रति शरणार्थी उच्चायुक्तको जवाफदेही हुन्छ कि हुँदैन, हेर्न बाँकी छ । सन् १९५१ को शरणार्थी महासन्धि र सन् १९६७ को प्रोटोकल विश्वका सबैभन्दा जोखिममा परेका मानिसहरूको हितरक्षा खातिर स्थापना भए पनि भुटानी शरणार्थीप्रति किन उत्तरदायी भएनन्, आम शरणार्थीको प्रश्न छ । नेपाल सरकारले भुटानी शरणार्थी समस्या र समाधान विषयमा अध्ययनका लागि बालकृष्ण पन्थीको अध्यक्षतामा एउटा कार्यदल गठन गरेको थियो । यद्यपि, सो कार्यदलको प्रतिवेदनसँगै नक्कली भुटानी शरणार्थी प्रकरणको निन्दनीय घटना पनि बाहिर आयो । यस घटनाले विस्थापित भुटानीहरूप्रति दशकौंदेखि नेपाल र नेपाली जनताले दिएको मानवीय सहयोगलाई कलंकित मात्र तुल्याएन, वास्तविक शरणार्थी भुटानीप्रति भुटान सरकारले लाउँदै आएको आप्रवासीको कलंकलाई सिद्ध गर्ने गलत आधारसमेत बनायो । पन्थी कार्यदलको प्रतिवेदनको पृष्ठ ५ मा दर्ता भएका र मान्यताप्राप्त शरणार्थीको कुल तथ्यांकमा ३,५२७ भिन्नता देखाइएको छ । त्यसै गरी नेपालका पूर्वप्रधानमन्त्रीले गत वर्ष सदनमा उभिएर पछिल्लो समयमा शिविरमा शरणार्थी दर्ता हुन चाहने ४२९ जना भुटानी रहेको र ४०० जना नक्कली प्रसंगमा पुनर्वाससँग जोडिएको विवादास्पद अभिव्यक्ति दिनुले हतभाग्य भुटानी शरणार्थीको भविष्य कहाँ गएर अड्किएको छ भन्ने स्पष्ट संकेत गरेको छ । भुटान सरकार आफ्ना निर्वासित नागरिकलाई सम्मानपूर्वक स्वदेश फर्काउने वा समस्या समाधान गर्ने विषयमा कहिल्यै इमानदार भएन । ऊ द्विपक्षीय वार्ताको अभ्यासलाई अनिर्णयको बन्दी बनाउने कसरतमा लागिरह्यो । उसले द्विपक्षीय अभ्यासलाई केवलआफ्नो अनुहार लुकाउने वा समय लम्ब्याउने भूमिकामा सीमित राख्यो । विस्थापित नागरिकको समस्यामा बाह्य आलोचक वा कूटनीतिक दबाब आउँदा भुटान आफैं समाधान खोज्न आतुर देखिन्थ्यो तर दबाब कम हुनेबित्तिकै निर्लज्ज भएर मौन रहन्थ्यो । भुटानको कुटिल चापलुसीलाई नबुझेर मानवीय मर्यादालाई बेवास्ता गरी आफ्नो भूमिमा शरण लिएका विस्थापित भुटानीहरूलाई चार वर्गमा विभाजन गर्ने अप्रिय र निन्दनीय निर्णयमा सहभागी हुनु नेपालका लागि कूटनीतिक दुर्भाग्य बनेको छ । नेपाल सरकार सुरुदेखि नै भुटानी शरणार्थी संकटमा लचिलो र तदर्थवादी योजना लिएर प्रस्तुत हुँदा भुटान केवल स्वार्थसिद्धि गर्ने योजनामा अडिगरह्यो । भुटानी शरणार्थी मुद्दामा भारत सरकारको मौनताले भारत समर्थित भुटानलाई भुटाननेपाल द्विपक्षीय अभ्यासलाई अर्थहीन बनाउन सहयोग गर्यो । यद्यपि यी सबै विगतका समस्या थिए । वर्तमान परिस्थिति बदलिएको छ । भुटानले दुवै छिमेकी भारत र चीनसँग समान दूरी कायम राख्ने नीति अवलम्बन गरेको विषयलाई गम्भीरतापूर्वक लिनु उचित हुनेछ । भुटानी शरणार्थी समस्याको दीर्घकालीन समाधानका सन्दर्भमा केही आवश्यक विकल्पहरू छन् । पहिलो, गरिमामय र सम्मानजनक स्वदेश फिर्ती । दोस्रो, परिवार जहाँ छन्, त्यहीँ पुनर्मिलन हुन पाउने मान्यता । अन्तर्राष्ट्रिय मान्यताका आधारमा शरणभूमिमा समायोजन तेस्रो विकल्प हुन सक्छ । तर, यसमा यहाँको सरकार भुटानी शरणार्थीलाई नागरिक अधिकारसहितको समायोजन गर्न इच्छुक छ ? सँगसँगै यो अधिकारप्राप्तिका लागि भुटानी शरणार्थी पनि तयार छन् ? यस्ता गम्भीर प्रश्न पनि उठ्ने गरेका छन् । यसबारे अन्य जिज्ञासा पनि छन् । पहिलो, नेपालमा शरणार्थी पहिचानका लागि दिइएका आवेदनहरूमा तत्काल छानबिन र परिचयपत्र वितरण नहुनु । दोस्रो, माथिका समाधानका विकल्पहरूमध्ये शरणार्थीहरूले रोजेको वैकल्पिक मार्ग स्पष्ट नहुनु । तेस्रो, अन्तर्राष्ट्रिय एजेन्सीको स्वार्थमा शरणार्थी शिविरलाई रिसेटलमेन्ट अर्थात् बस्तीकरण गरिने अभियानमा सक्रियता देखाइनु । चौथो, भुटानी शरणार्थीलाई इन्क्लुजन अर्थात् समावेशी नीति अवलम्बन गर्न आवश्यक थियो वा थिएन, अध्ययन नहुनु । पाँचौं, अदालतमा विचाराधीन नक्कली भुटानी शरणार्थीको मुद्दालाई औंल्याएर वास्तविक भुटानी शरणार्थीका बारेमा नेपाल सरकारले मौनता साध्नु । छैटौं, शरणार्थीहरूको पहिचान, राहत, सुरक्षा, स्वास्थ्य, शिक्षा आदि सम्मानपूर्वक बाँच्न पाउने आधारभूत आवश्यकताप्रति बेवास्ता गरिनु । सातौ, शरणार्थी पहिचान भएकी भुटानी महिलाको गैरभुटानी वा दर्ताविहीन शरणार्थीसँगको वैवाहिक सम्बन्धकै कारण परिचयपत्र नवीकरण नहुनु । आठौं, शरणार्थी समन्वय इकाइ झापा र गृह मन्त्रालयबीचको समन्वय रहस्यमय देखिनु । र नवौं, भर्खरै भारतीय अध्यागमनमा भुटानी शरणार्थी परिचयपत्रको अमान्यता, इत्यादि ।कोही पनि आफ्नो बाँकी जीवन विस्थापित वा अस्तित्वहीन भएर बाँच्न रुचाउँदैन । निर्वासित भुटानीहरू पनि नेपालमा सधैंका लागि समस्याग्रस्त भएर बस्न चाहँदैनन् । जतिसक्दो चाँडो आफ्नै देश भुटान फर्कने उनीहरूको चाहना छ । स्वदेश फर्कने वातावरण नहुँदासम्म शरणभूमिमा शरणार्थी भुटानी भएर अस्तित्व बचाइराख्न चाहन्छन् । यदि परिवारको सदस्य पुनर्वास गएको छ भने तिनीहरू सम्मानजनक पारिवारिक पुनर्मिलन चाहन्छन् । नेपालमा प्रजातन्त्रको उदयसँगै भुटानमा उत्पन्न भएको जातीय दमनले बलपूर्वक देशनिकाला भएका भुटानी नागरिकहरू भारतमा आश्रय नपाउँदा बाध्यतावश नेपाल प्रवेश गरेका थिए । तत्कालीन नेपाल सरकारले टीठलाग्दो अनुहार, नाङ्गो शरीर, भोको पेट तथा बाँच्नका लागि सुरक्षाको अपेक्षा गरिरहेका भुटानीलाई सदाशयपूर्वक शरण दिएर खाद्यान्न, बस्नका लागि झोपडी, लत्ताकपडा र सुरक्षा प्रदान गर्यो । उस बखत नेपालले उदारतापूर्वक शरण नदिएको भए उनीहरूले भारतमा आश्रय पाउने अपेक्षा थिएन । बाँच्नकै लागि लुकीछिपी नेपालतिरै फर्किएर हलिया, कुतिया वा मजदुर भएर गुमनाम अवस्थामा जिउनुपर्ने बाध्यता हुने थियो । भलै, विस्थापित भुटानीहरूलाई प्रारम्भिक चरणमै प्रवेश गर्न नदिएको भए नेपालले आज भोगिरहेको अन्त्यहीन भुटानी शरणार्थी समस्याको भार बेहोर्नुपर्ने थिएन । तर त्यस बेलाका विस्थापितहरू नेपालमा शरण पाएको हुँदा पछिल्लो समय पुनर्वासका लागि विकसित देशहरूमा जान योग्य भएका हुन् । आज उनीहरू विकसित राष्ट्रका नागरिक मात्र होइन, पर्यटकका रूपमा नेपाल आउने भएकाले यो देशको विदेशी मुद्रा आर्जनको नवीनतम स्रोत पनि बन्न पुगेका छन् । भुटानी शरणार्थीको समस्यालाई नयाँ उचाइबाट समाधान गर्न राष्ट्रिय मेलमिलापको नीति अवलम्बन गर्नु आजको सान्दर्भिक मार्ग हो भन्ने हाम्रो विश्वास छ । यसका लागि उपयुक्त वातावरण बनाउन यहाँको नागरिक समाज र नेपाल सरकारले मध्यस्थकर्ताको भूमिका निर्वाह गर्न आवश्यक छ । नेपाल सरकारआफ्नो भूमिमा शरण लिएका विस्थापित भुटानीहरूको मुद्दालाई उपेक्षा, थाती वा अलपत्र छाडेर होइन, फलदायी पहल गरी यथाशीघ्र शान्तिपूर्ण समाधानका लागि अघि बढ्नु समयसापेक्ष कदम ठहरिनेछ । वर्तमान परिवर्तनशील परिप्रेक्ष्यमा तीन दशक लामो भुटानी शरणार्थी समस्याको दीर्घकालीन समाधानका लागि सबै पक्षबाट मध्यस्थता, सहयोग, समर्थन र पहल हुनु आवश्यक छ ।"
झन्डै एक प्रतिशत विन्दुले घट्यो निक्षेपको ब्याजदर,"(काठमाडौं) पुसको तुलनामा यही माघमा वाणिज्य बैंकहरूमा निक्षेपको ब्याज झन्डै एक प्रतिशत विन्दुले घटेको छ । गत पुसमा एकवर्षे मुद्दती निक्षेपको अधिकतम औसत ब्याजदर ८९४ प्रतिशत कायम रहेकामा माघमा घटेर ८०५४ प्रतिशतमा झरेको छ । यसले गत पुसको तुलनामा माघमा निक्षेपको अधिकतम औसत ब्याजदर ०८९ प्रतिशत विन्दुले घटेको देखाउँछ । पुसको तुलनामा माघमा साधारण बचतको औसत ब्याजदर पनि ०४४ प्रतिशत विन्दुले घटेको छ । पुसको तुलनामा माघमा प्रायः बैंकले निक्षेपको ब्याजदर घटाएका छन् । नघटाएका बैंकले पनि बढाएका छैनन् । यसकारण बैंकहरूको निक्षेपको औसत ब्याजदरमा कमी आएको हो । पछिल्ला महिनामा निरन्तरजसो बैंक तथा वित्तीय संस्थाले ब्याजदर घटाइरहेका छन् । निक्षेपको ब्याज घटेसँगै आधार दर (बेस रेट) पनि घट्ने भएकाले ऋणको ब्याजदर पनि घटेको छ । बैंकपिच्छे आधार दर फरकफरक रहेकाले यति नै दरमा कर्जाको ब्याजदर घट्यो भन्ने यकिन तथ्यांक नभए पनि प्रायः सबै बैंकमा ०५० प्रतिशत विन्दुले कर्जाको ब्याजदर घटेको बताइएको छ । माघमा बैंकहरूको व्यक्तिगत मुद्दती निक्षेपको अधिकतम ब्याजदर ९१५ र न्यूनतम ७२६ प्रतिशत छ । बैंकहरूको औसत मुद्दती निक्षेपको अधिकतम ब्याजदर ८०५४ र न्यूनतम ६६३३ प्रतिशत छ । साधारण बचतको अधिकतम ब्याजदर ६८५ र न्यूनतम ३६० प्रतिशत छ । औसतमा अधिकतम ब्याजदर ५६१७ र न्यूनतम ४०३७ प्रतिशत छ ।सामान्यतया निक्षेपको ब्याज घट्दा त्यसको प्रत्यक्ष प्रभाव कर्जाको ब्याजमा पर्छ । किनकि निक्षेपको ब्याज घट्दा बैंकको लागत (खर्च) पनि घट्छ, यसले आधार ब्याजदर कम हुन्छ । आधार दर (बेस रेट) कर्जाको ब्याज निर्धारण गर्ने आधार हो । यसअनुसार आधार दर घट्दा कर्जाको ब्याजदर पनि घट्छ भने बढ्दा बढ्छ । नेपाल राष्ट्र बैंकले मौद्रिक नीतिको पहिलो त्रैमासिक समीक्षामार्फत बैंक दर र नीतिगत दर तथा निक्षेप संकलनको बोलकबोल दर पनि घटाएको छ । अपेक्षाअनुसार ब्याजदर नघटिरहेको भन्दै राष्ट्र बैंकलाई चौतर्फी दबाब बढेपछि समीक्षामार्फत उल्लिखित दर घटाइएको हो । अहिले वित्तीय प्रणालीमा पर्याप्त तरलता छ । बजारमा पैसा धेरै भएपछि तरलता व्यवस्थापनका लागि भन्दै राष्ट्र बैंकले धमाधम पैसा झिकिरहेको छ । यही कारण अब कर्जाको ब्याजदर झनै घट्ने बैंकरहरूको दाबी छ ।राष्ट्र बैंकका अनुसार गत बिहीबारसम्म वित्तीय प्रणालीमा करिब ५० अर्ब रुपैयाँ अधिक तरलता (अनिवार्य नगद मौज्दात सीआरआर) छ । बैंकहरूबीचको सापटी दर (अन्तरबैंक ब्याजदर) तीन प्रतिशतभन्दा कम छ । बैंकहरूको कर्जा निक्षेप अनुपात (सीडी रेसियो) ८० प्रतिशत हाराहारीमा छ । राष्ट्र बैंकको निर्देशनअनुसार बैंक तथा वित्तीय संस्थाले बढीमा ९० प्रतिशतसम्म सीडी अनुपात कायम गर्न पाउँछन् । यसका आधारमा हाल बैंक तथा वित्तीय संस्थासँग हाल ६ खर्ब रुपैयाँभन्दा बढी लगानीयोग्य पुँजी छ । वित्तीय प्रणालीमा पर्याप्त तरलता रहे पनि अपेक्षित रूपमा कर्जाको माग बढेको छैन । यहीकारण अन्तरबैंक ब्याजदर बढ्न सकेको छैन भने तरलता व्यवस्थापनका लागि भन्दै राष्ट्र बैंकले निक्षेप संकलन उपकरणमार्फत पैसा तानिरहेको छ । पछिल्लो डेढ महिनामा राष्ट्र बैंकले निक्षेप संकलन उपकरणबाट मात्र करिब ३ खर्ब रुपैयाँ तानिसकेको छ । यिनको परिपक्व अवधि थोरै हुन्छ । यसकारण पछिल्लो डेढ महिनामा निक्षेप संकलनमार्फत करिब ३ खर्ब रुपैयाँ बजारबाट ताने पनि आइतबारसम्म हाल करिब ६५ अर्ब ३१ करोड रुपैयाँ मात्र लगानीमा (आउटस्ट्यान्डिङ) रहेको राष्ट्र बैंकले जनाएको छ ।मौद्रिक नीतिको पहिलो त्रैमासिक समीक्षामार्फत राष्ट्र बैंकले बैंकदर (ब्याजदर करिडोरको माथिल्लो सीमा) ७, नीतिगत दर ५५ र निक्षेप संकलन ३ प्रतिशत तय गरेको छ । यसको अर्थ अन्तरबैंकदर ३ प्रतिशतभन्दा तल रहँदा राष्ट्र बैंकले बजारबाट पैसा झिक्नुपर्छ (तान्नु) भने ७ प्रतिशतभन्दा बढी हुँदा बजारमा पैसा पठाउनुपर्छ ।चालु आर्थिक वर्षको पाँच महिनामा बैंक तथा वित्तीय संस्थामा निक्षेप २ खर्ब ६३ अर्ब ७२ करोड (४६ प्रतिशत) ले बढेको छ । अघिल्लो वर्षको सोही अवधिमा यस्तो निक्षेप १ खर्ब ११ अर्ब १५ करोड (२२ प्रतिशत) ले बढेको थियो । चालु आर्थिक वर्षको पाँच महिनामा बैंक तथा वित्तीय संस्थाहरूबाट निजी क्षेत्रमा प्रवाहित कर्जा १ खर्ब १० अर्ब ६ करोड (२३ प्रतिशत) ले बढेको छ । अघिल्लो वर्षको सोही अवधिमा यस्तो कर्जा रु७३ अर्ब ३० करोड (१६ प्रतिशत) ले बढेको थियो ।"
कार्गो ढुवानी सहज बनाउन भारवहन सीमा हटाइने,"(काठमाडौं)व्यापार, पारवहन र अनधिकृतव्यापार नियन्त्रणसम्बन्धी नेपालभारत अन्तरसरकारी उपसमिति (आईजीएससी) बैठकले मालवाहक कार्गो ढुवानी सहज बनाउन भारवहन सीमा हटाउने सहमति गरेको छ । दुई दिनसम्म चलेको सहसचिवस्तरीय बैठकले काँकडभिट्टाफूलबारी बंगलाबन्ध मार्गमा कायम उच्च भारवहन सीमा हटाउने सहमति गरेको हो । नेपालका तर्फबाट उद्योग, वाणिज्य तथा आपूर्ति मन्त्रालयका सहसचिव रामचन्द्र तिवारी र भारतका तर्फबाट वाणिज्य तथा उद्योग मन्त्रालयका सहसचिव विपुल वंशलले नेतृत्व गरेको बैठकले कार्गो ढुवानीको वहन सीमा हटाउने निर्णय गरेको हो । विराटनगरभैरहवा नाकाबाट सबै प्रकारका मालवाहक कार्गो ढुवानीलाई सहज बनाउने सहमति भएको छ । काँकडभिट्टाफूलबारी बंगलाबन्ध मार्गमा कायम उच्च भारवहन सीमा हटाउने विषयमा पनि छलफल भई समस्या समाधान गर्न पारवहन सन्धिमा आवश्यक पुनरावलोकन गर्ने पनि सहमति भएको छ, मन्त्रालयका प्रवक्ता गजेन्द्रकुमार ठाकुरले भने ।सन्धि निर्माणका क्रममा ससानो काग्रो ढुवानी हुन्थ्यो । अहिले १२१६ पांग्रे ट्रकबाट समेत कार्गो ढुवानी हुन्छ । तर डकुमेन्टमा त्यसलाई राखिएको छैन । पारवहन सन्धिमा पनि छैन । अहिले सन्धिमै राख्न सहमति भएको जनाइएको छ । सवारीसाधन चलेकै थिए । तर नयाँ भन्सार अधिकृत आउँदा कार्गो ढुवानीमा अवरोध हुन थाल्यो । पारवहन सन्धिमा भारवहन सीमा नहटाउँदा ढुवानीका क्रममा गत वर्ष पनि समस्या भयो, एक अधिकारीले भने, अहिले डकुमेन्ट मिलाउन खोजिएको हो । सन्धिमै हुँदा ढुवानीमा अवरोध हुँदैन । पुस २७ र २८ मा बसेको बैठकमा नेपाल र भारतबीचको द्विपक्षीय व्यापार, पारवहन, भन्सार र क्वारेन्टाइनका विषयमा पनि छलफल भएको छ । खाद्य प्रयोगशाला स्थापना, सीमामा रहेका व्यापारजन्य पूर्वाधारको विकास र स्तरोन्नति सम्बन्धमा पनि छलफल भएको जनाइएको छ । सहसचिवस्तरीय प्राविधिक कमिटी बैठकले व्यापारमा उत्पन्न समस्याबारे छलफल गरेको छ । अहिले उठान गरिएको विषय सचिवसचिवस्तरीय अन्तरसरकारी समिति (आईजीसी) बैठकबाट थप निर्णय हुनेछ, प्रवक्ता ठाकुरले भने, व्यापारमा देखिएको समस्याबारे हामीले विभिन्न प्रस्ताव गरेका छौं । स्वदेशी वस्तु निर्यातका क्रममा नेपाली प्रयोगशालालाई पनि मान्यता दिनुपर्छ भन्ने माग गरेका छौं । भारतीय पक्ष सकारात्मक नै छ, यसको अन्तिम टुंगो सचिवस्तरीय बैठकमा हुन्छ ।ठाकुरका अनुसार सचिवस्तरीय बैठक माघमै हुन्छ । आईजीसी बैठक दुई मुलुकको अनुकूलमा एकएक वर्षमा बस्ने प्रावधान छ । तर कोभिडले रोकिएको आईजीसी बैठक ३ वर्षपछि बस्ने तयारी छ । त्यसको सेरोफेरोमा आईजीएससीको बैठक बसेको हो । भारतीय बजारमा नेपाली वस्तुको सहज पहुँच सुनिश्चित गर्न, नेपालभारतबीच रहेका व्यापार र पारवहन सम्बद्ध समस्या समाधानका लागि सम्बन्धित सरकारी निकायसँग समन्वय गर्न भारतीय पक्ष सहमत भएको जनाइएको छ । नेपाल र भारतबीच भएको व्यापार सन्धि पुनरावलोकन गर्न प्राविधिक तहको चौथो चरणको वार्ता गर्न पनि समझदारी भएको छ । द्विपक्षीय व्यापार विस्तार र नेपालको बढ्दो व्यापार घाटा न्यूनीकरण गर्न सन् २००९ मा नेपाल र भारतबीच भएको व्यापार सन्धि पुनरावलोकन गर्न प्राविधिक तहको चौथो चरणको वार्ता यथाशीघ्र आयोजना गर्न दुवै पक्षबीच समझदारी भएको छ, मन्त्रालयले जारी गरेको विज्ञप्तिमा भनिएको छ । व्यापार सन्धि पुनरावलोकन आवश्यक भएको पूर्ववाणिज्य सहसचिव रविकुमार सैंजूले बताए । व्यापार सन्धि सान्दर्भिक नहुँदा व्यापार घाटा बढेको उनको भनाइ छ । कृषि उत्पादनकै कुरा गर्दा भारतले बीउ, रासायनिक मल, सिँचाइ, विद्युत्, पूर्वाधार निर्माण, निर्यात, मूल्य र क्रेडिट लोनमा समेत अनुदान दिन्छ । नेपालमा भने किसानले यस्तो सुविधा पाउँदैनन् । तुलनात्मक रूपमा यहाँको कृषि उत्पादन महँगो पर्छ, सैंजूले भने, सन्धिमा कर नलाग्ने भनिएको छ, त्यही भएर नेपाली वस्तुले प्रतिस्पर्धा गर्न सक्दैनन् । भारतीय उत्पादन सस्तो हुँदा व्यापारीले फोनको भरमा धान, चामल, तरकारी सबै उतैबाट ल्याउँछन् । तर नेपाली उत्पादनको आपूर्ति प्रणाली मिलाउन सकिएन । यी सबै मिलाउन व्यापार सन्धि पुनरावलोकन जरुरी छ ।बैठकमा निर्माणाधीन भैरहवा र दोधाराचाँदनी एकीकृत जाँचचौकीसम्म भारतबाट रेलमार्ग विस्तार गर्ने विषयमा छलफल भएको छ । नेपालसँग जोडिएका भारततर्फका मुख्य व्यापारिक नाका पानीट्यांकी, जोगवनी, नौतनवा, नेपालगन्ज रोड र बनावासास्थित भन्सार नाका वा नजिकको बिन्दुमा सुविधासम्पन्न खाद्य प्रयोगशाला स्थापना गर्ने छलफल भएको जनाएको छ । आईसीपीसँगै रेलमार्ग पनि अत्यावश्यक छ । रेलमार्ग जोडिनुपर्छ । भारतका तर्फबाट निर्माण सुरु भएको छ, नेपालका तर्फबाट पनि चाहिन्छ । रेलमार्गले व्यापारलाई थप सहजीकरण बनाइदिन्छ, सैंजूले भने, सुविधासम्पन्न खाद्य प्रयोगशाला पनि जरुरी छ ।"
मुग्लिङआँबुखैरेनी खण्डको त्रिशूलीपारि दुई लेन सडक,"(काठमाडौं)अत्यधिक सवारी चाप हुने पृथ्वी राजमार्गको मुग्लिङपोखरा खण्डको आँबुखैरेनीबाट मात्र अहिले सडक स्तरोन्नतिको काम भइरहेको छ । आँबुखैरेनीजामुने पहिलो (पूर्वी) र जामुनेपोखरा दोस्रो (पश्चिम) गरी दुई खण्डमा स्तरोन्नति अघि बढाइएको हो । ०७७७८ मा यसको ठेक्का भए पनि आशातित प्रगति छैन । आँबुखैरेनीदेखि पोखरासम्मको दूरी ८०३३ किमि छ । यही सडकको मुग्लिङआँबुखैरेनी खण्ड स्तरोन्नतिका ठेक्का अझै लागेको छैन ।वारिपट्टि बाटो साँघुरो, चट्टान धेरै र मर्स्याङ्दी पावरहाउस रहेकाले नजिकै निस्कने गरी पारिबाट सडक बनाउन लागिएको हो, यसको विस्तृत परियोजना रिपोर्ट (डीपीआर) सकिएको छ । वातावरणीय प्रभाव मूल्यांकन (ईआईए) रिपोर्ट वन मन्त्रालयबाट स्वीकृत हुने क्रममा रहेको आयोजना निर्देशनालय (एडीबी) का आयोजना निर्देशक चूडाराज ढकालले बताए । अध्ययनअनुसार यसको निर्माण लागत ५ अर्ब ३ करोड रुपैयाँ लाग्नेछ ।एसियाली विकास बैंक (एडीबी) को ऋण सहयोगमा निर्माण गरिनेछ, जुन खण्डको दूरी ९ किमि रहनेछ । अध्ययन सकिइसकेको छ, आयोजना निर्देशक ढकालले भने, एडीबीसँग ऋण सहयोगबारे कुरा भइरहेको छ, सन् २०२५ को अन्तिमसम्म ठेक्का गर्ने प्रयास भइरहेको छ । वारितर्फ नयाँ सडक नबनाइने भएकाले मर्मत गर्नुपर्ने ठाउँमा आवश्यक मर्मत गरिने उनको भनाइ छ ।अहिले पारिको मात्र ईआईए र डीपीआर गरिएको हो, उनले भने, वारिपट्टि भौगोलिक बनावट जटिल छ, जहाँ विद्युतको पावर हाउस पनि भएकाले नयाँ सडक बन्दैन, अहिले भएकै सडकलाई मर्मत गरेर चलाउँछौं । काठमाडौंबाट मुग्लिङ नपुग्दै चार सय मिटर वर त्रिशूली नदीमाथि र मर्स्याङ्दी पावरहाउसबाट चार सय मिटर पर मर्स्याङ्दी नदीमाथि एकएक वटा पक्की पुल निर्माण गरिने बताइएको छ ।यता मुग्लिङपोखरा सडक खण्ड स्तरोन्नतिको काम थालेको तीन वर्षमा भौतिक प्रगति न्यून छ । आर्थिक वर्ष ०८१८२ भित्र सकिसक्नुपर्ने गरी १३ अर्ब ६१ करोड रुपैयाँमा उक्त खण्डको ठेक्का भएको हो । एडीबीको ऋण सहयोगमा ४ देखि ६ लेनमा सडक स्तरोन्नति गर्न र ७ ठूला तथा २२ साना पक्की पुल बनाउने गरी ठेक्का लगाइएको हो ।पहिलो खण्डको ठेक्का चाइना कन्स्ट्रक्सन कम्पनी कर्पोरेसनले लिएको छ । यसको दूरी ४१४५ किमि छ । दोस्रो (पश्चिम) खण्ड जामुनेपोखरा सेती पुलसम्मको ठेक्का यान हुई कन्स्ट्रक्सनले लिएको हो । यसको दूरी ३८८८ किमि छ । पहिलो खण्डको भौतिक प्रगति करिब ४१ प्रतिशत छ । पश्चिम खण्डको प्रगति भने १३६२ प्रतिशत छ । पहिलाभन्दा अहिले काम भएको छ । पहिलाको भन्दा प्रगति पनि बढेको छ, आयोजना निर्देशक ढकालले भने, पश्चिम खण्डमा गत वर्षसम्म प्रगति दुई प्रतिशत थियो । अहिले प्रगति बढेको छ । काम गर्दिन भनेर ठेकेदार उम्कन नपाउने उनले जनाए ।"
इकोनमिक्स ओलम्पियाडमा १४ सय विद्यार्थी,"काठमाडौं (कास) पाँचौं नेपाल इकोनमिक्स ओलम्पियाड, २०२४ मा देशभरका १ हजार ४ सय ३६ विद्यार्थी सहभागी भएका छन् । शनिबार सम्पन्न ओलम्पियाडको क्षेत्रीय कार्यक्रम देशभर विभिन्न १२ स्थानमा गरिएको थियो । कार्यक्रममा कक्षा ११ र १२ मा अध्ययनरत व्यवस्थापन, अर्थशास्त्र र वित्तीय साक्षरतामा रुचि राख्ने विद्यार्थीले नेपाल इकोनमिक्स ओलम्पियरको क्षेत्रीय प्रतिस्पर्धामा सहभागिता जनाएका हुन् ।सातै प्रदेशका १२ वटा कार्यक्रम स्थलमा १ सय ७१ शैक्षिक संस्थाको प्रतिनिधित्व थियो । प्रतिस्पर्धामा सहभागी हुने विद्यार्थीले विश्वका विभिन्न प्रतिष्ठित शैक्षिक संस्थामा छात्रवृत्तिको अवसर पाउने नेपाल इकोनमिक्स ओलम्पियाडका अध्यक्ष अर्जुन सापकोटाले जनाए । अर्थशास्त्र, वित्त र व्यापार क्षेत्रमा विश्वका उत्कृष्ट विद्यार्थी छनोट हुने हुँदा प्रत्यक्ष र अप्रत्यक्ष रूपमा फाइदा पुग्छ । उनीहरूको व्यक्तित्व विकाससँगै नाम चलेका विश्वविद्यालयमा छात्रवृत्तिको अवसर पाउँछन्, सापकोटाले भने । नेपाल इकोनमिक्स ओलम्पियाडका उत्कृष्ट ५ जनालाई इन्टरनेसनल ओलम्पियाड र थप ५ जनालाई वर्ल्ड इकोनोमिक्स कपमा सहभागी गराइएको उनको भनाइ छ । विद्यार्थीमा वित्तीय साक्षरता बढाउन विज्ञबाट विभिन्न सत्र सञ्चालन गरिएको थियो । क्षेत्रीय प्रतिस्पर्धाबाट उत्कृष्ट र विभिन्न क्लस्टरबाट छानिने ७५ जना विद्यार्थीले फागुनमा काठमाडौंमा हुने प्रतियोगितामा भाग लिन पाउनेछन्, विज्ञप्तिमा उल्लेख छ, त्यसबाट छानिने उत्कृष्ट पाँच विद्यार्थीले २०२४ को जुलाईमा हङकङमा हुने अन्तर्राष्ट्रिय इकोनमिक्स ओलम्पियाडमा नेपालका तर्फबाट प्रतिनिधित्व गर्नेछन् ।"
सन्दीपको शतकले एपीएफलाई राहत,"काठमाडौं (कास) प्रधानमन्त्री कप राष्ट्रिय क्रिकेट प्रतियोगितामा शतक बनाउनेक्रमले लगातार दोस्रो दिन पनि निरन्तरता पाएको छ । सन्दीप जोराको शतकमा नेपाल एपीएफ क्लबले आइतबार वाग्मती प्रदेशलाई ८९ रनले पराजित गर्यो । शनिबार मात्र नेपाल पुलिस क्लबका रशिद खानले अविजित १ सय ६ रन बनाएका थिए । रशिदले जस्तै आफ्नो टोली अप्ठ्यारो स्थिति पुगेको समयमा सन्दीपले शतक हानी एपीएफको उद्धार गरे । उनको १ सय १२ रनमा एपीएफले त्रिवि क्रिकेट मैदान कीर्तिपुरमा निर्धारित ५० ओभरको खेलमा ९ विकेट गुमाई २ सय ४१ रन बनायो । कप्तान रित गौतमले ६० रन बनाए पनि जबाफमा आएको वाग्मती ४३ ओभर भित्र १ सय ५२ रनमा अलआउट भयो । ज्ञानेन्द्र मल्ललाई प्रशिक्षक र रोहित पौडेललाई कप्तानको जिम्मेवारि दिँदै नयाँ जोसका साथ एपीएफ मैदान प्रवेश गरेको थियो । तर ४१ रन बनाउँदा टोलीले आफ्नो माथिल्लो ५ विकेट गुमाइसकेको थियो । प्रज्ज्वल शाही १० रनमात्र बनाई प्रतिश जीसीद्वारा आउट भए । नेपालको एकदिवसीय अन्तर्राष्ट्रिय यात्राका प्रमुख दुई ब्याटर रोहित र आसिफ शेखलाई रिजन ढकालले आउट गरे । २ रन बनाएका रोहित एलबीडब्लु भए । आसिफ १५ रनमा बोल्ड भएको अनफिल्ड अम्पायरहरू, वाग्मतीका खेलाडी कसैले भेउ पाएनन् । रिजनपछि बलिङमा चम्किने पालो सूर्य तामाङको आयो । सूर्यले सुमित महर्जनलाई ६ रनमा एलबीडब्लू गरे भने दुई बलपछि पुरन विकलाई शून्यमा बोल्ड गरे । १३ ओभर नपुग्दै एपीएफको ब्याटिङ तितरवितर भइसकेको थियो । यहीबाट सन्दीपले लोकेश बमसँग छैटौं विकेटमा ६६ रनको साझेदारी गरे । लोकेश ४२ बल खेली १ चौका प्रहार गरी २७ रन बनाई सोनु देवकोटाको बलमा आउट भए । लोकेशसहित भुवन कार्की (१०), अमरसिंह रौटेला र अविनाश बोहराले उपयोगी इनिङ्स खेल्दै तल्लोक्रमबाट सन्दीपलाई राम्रो साथ दिए । ४६ औं ओभरमा प्रतिशको बललाई स्क्वायर लेगमा चौका प्रहार गर्दै सन्दीपले शतक पूरा गरे । प्लेयर अफ द म्याच उनले १ सय १७ बल खेली ७ चौका र ५ छक्का प्रहार गरे । इनिङ्स समाप्तिको दुई बल अगाडि २ रन लिनेक्रममा उनी रन आउट भए । अमरले ४६ बल खेली १ चौकासहित २२ रन बनाए । अविनाश १७ बल खेली २ चौकासहित १८ र मौसम (श्याम) ढकाल १ रनमा अविजित रहे । सूर्यले वाग्मतीबाट १० ओभरमा ३२ रन खर्चेर ३ तथा प्रतिश र रिजनले २२ विकेट लिए ।वाग्मतीको सुरुआत राम्रो थिएन । दोस्रो ओभरमै पुरनले इशान पाण्डेलाई शून्यमा बोल्ड गरे । आशुतोष घिरोइया र रित क्रिजमा हुँदा वाग्मतीले राम्रो आशा जगाएको थियो । पुलिसविरुद्ध ९२ रनको इनिङ्स खेलेका आशुतोषले ५७ बलमा ४१ रन बनाए । सोक्रममा उनले ५ चौका प्रहार गरे । रोहित आफैं बलिङमा असुहाउँदो तरिकाले तर हावी भएपछि वाग्मती अन्तिम ८ विकेट ३७ रनमा गुमाउँदै लगातार दोस्रो हार भोग्न बाध्य भयो । खाता खोल्नुअघि विकेटकिपर आसिफले क्याच छाड्न पुगेपछि जोगिएका रितले ८९ बल खेल्दै ८ चौका प्रहार गरे । रविन जोशी २८ बल खेली २ चौका प्रहार गरी २० रनमा अविजित रहे । विवेक रानामगर १५, प्रतीक श्रेष्ठ ३, विपिन आचार्य ५, सोनु र प्रतिश समान १ तथा सूर्य र रिजन २२ रनमा आउट भए । रोहितले ९ ओभर बलिङ गर्दै १ मेडन राखी २६ रन खर्चेर ४ विकेट लिए । अविनाश र मौसमले २२ तथा पुरन र भुवनले १ विकेट लिए ।"
गण्डकीको दोस्रो हार,"(लुम्बिनी)रूपन्देहीको सिद्धार्थ रंगशालामा गण्डकी प्रदेशले लगातार दोस्रो हार बेहोरेको छ । कर्णाली प्रदेशले आइतबार गण्डकीलाई ७ विकेटले पराजित गर्यो । ४५ ओभरमा छोट्याइएको खेलमा १ सय २३ रनको लक्ष्य कर्णालीले ३३२ ओभरमै १ सय २६ रन बनाएर पूरा गर्यो ।हिमांशु शाहीले ७१ बलमा ५३ रन बनाए । उनले ५ चौका र २ छक्का प्रहार गरे । निश्चल रावलले अविजित २९, रवीन्द्र शाहीले २० र अर्जुन घर्तीले अविजित १० रन जोडे । गण्डकीका अंकित न्यौपानेले २ र कप्तान विपिन खत्रीले १ विकेट लिए । यसअघि टस हारेर ब्याटिङको निम्तो पाएको गण्डकीले ९ विकेट गुमाई १ सय २२ रन बनाएको थियो । अमृत गुरुङ र कमल परियारले समान २१ रन बनाए । शीर्ष पाँच ब्याटरले दोहोरो अंकमा रन बनाउन सकेनन् । छैटौं नम्बरमा आएका ब्याट्सम्यान अश्विनी रानाले १६ र विपिनले १० र चन्द्र पौडेल १४ रन जोडे । कर्णालीका अनुज चुनारा, दिनेश अधिकारी र दीपेन्द्र रावतले समान २२ विकेट लिए । प्रकाश जैसी, दिवान पुन र रवीन्द्र रावतले ११ विकेट लिए । कर्णालीका दिनेश अधिकारी प्लेयर अफ द म्याच बने । गण्डकी शनिबार लुम्बिनीसँग ४ विकेटले हारेको थियो । सोमबार लुम्बिनी प्रदेश र सुदूरपश्चिम प्रदेशबीच खेल हुनेछ ।"
केपी ओली कप कान्तिपुर टेलिभिजनमा,काठमाडौं (कास) दोस्रो केपी ओली कप फुटबल प्रतियोगिता कान्तिपुर टेलिभिजनले प्रत्यक्ष प्रसारण गर्ने भएको छ । नेपाल कम्युनिस्ट पार्टीका अध्यक्ष केपी ओलीको नाममा आयोजना हुने प्रतियोगिता फागुन ११ बाट २० गतेसम्म काठमाडौंमा हुँदै छ । नकआउटका आधारमा हुने प्रतियोगिताको सेमिफाइनलसम्मका खेल च्यासल रंगशालामा हुनेछ भने फाइनल खेल दशरथ रंगशालामा हुनेछ ।कान्तिपुर टेलिभिजन र प्रतियोगिताको आयोजक युवा संघबीच आइतबार सम्झौता भयो । सम्झौतामा कान्तिपुर टेलिभिजनका प्रमुख कार्यकारी अधिकृत शिशिर पछाईं र युवा संघका अध्यक्ष क्षितिज थेवेले हस्ताक्षर गरेका थिए । पछाईंले प्रतियोगिता पछिल्लो संस्करणको भन्दा उत्कृष्ट रहने विश्वास व्यक्त गरे । अध्यक्ष थेवेले राजनीतिक संगठनले खेलकुदका काम गर्दा समाजमा राम्रो सन्देश जाने बताए । नेपालका ए डिभिजनजसहित विदेशका क्लब पनि प्रतिस्पर्धा गर्ने प्रतियोगिताको विजेताले ११ लाख र उपविजेताले पाँच लाख पाउनेछ । गत वर्ष आयोजना भएको पहिलो संस्करणको फाइनलमा मछिन्द्र क्लबले सरस्वती क्लबलाई पराजित गरेको थियो ।
सुविन र रिहानालाई योनेक्स इनास सबजुनियर उपाधि,"काठमाडौं (कास) त्रिभुवन आर्मी क्लबका यू१५ को पुरुषतर्फ सुविन श्रेष्ठ र महिलातर्फ रिहाना शेरचनले योनेक्स सनराइज इनास सबजुनियर ब्याड्मिन्टन च्यालेन्जको उपाधि जितेका छन् । सुविनले फाइनलमा आर्मीकै सुदेश राजकोटीलाई २११५, २११० ले र रिहानाले मोहन भूगोल ब्याड्मिन्टन फाउन्डेसनका निभा राईलाई २११२, २११० ले पराजित गरे । विजयी खेलाडीहरूले नगद १० हजार, मेडल, ट्रफी र प्रमाणपत्र प्राप्त गरे । उपविजयी खेलाडीहरूले मेडल प्रमाणपत्र र ट्रफीका साथ नगद ५ हजार प्रदान गरिएको थियो । तेस्रो स्थानमा पुरुषतर्फ कैलालीका शिशिर राना र धन्यन्तरीका सत्यम कार्की तथा महिलातर्फ दीपक ब्याड्मिन्टन एकेडेमीका अस्मिता खत्री र आईबीएससीका टिसा रानी शाक्य रहे । उनीहरूले नगद २५ सय र मेडल ट्रफी र प्रमाणपत्र प्राप्त गरे । नेपालमा योनेक्सको आधिकारिक विक्रेता इनास इन्टरप्राइजेजको आयोजनामा भएको प्रतियोगिताको यू१३ को पुरुषमा आर्मीका सुदेश राजकोटी र महिलातर्फ मोहन भूगोलका निभा राईले जिते । सुदेशले स्पोर्टस् हवका सदीप राईलाई २११६, २११३ ले र निभाले कास्कीकी रक्षा फागमीलाई २११९, २११२ ले पराजित गरेका हुन् । पुरुषतर्फ तनहुँका सफल भुजेल र एपीएफका आरुष सिंखडा र महिलातर्फ आर्मीकी समृद्धि श्रेष्ठ र दीपक ब्याड्मिन्टनकी अस्मिता खत्री तेस्रो भए ।यू११ तर्फ कास्कीका सक्षम गुरुङले कपिलबस्तुका विराट बस्नेतलाई २३२१, २११० ले पराजित गर्दै उपाधि हात पारे । तेस्रो स्थानमा आर्मीका दीप थिङ र महाबौद्ध क्लबका आरभ शाक्य रहे । वाग्मती प्रदेश खेलकुद विकास परिषद्का सदस्य सचिव श्री सूर्यलाल भण्डारी लगायतले विजयी खेलाडीलाई पुरस्कृत गरे । इनासका प्रोपाइटर राजु बास्तोलाले खेलाडीहरूलाई योनेक्सका विभिन्न सामग्री जस्तै र्याकेट, ब्याग, टिसर्ट र खेल सामग्री प्रदान गरेका थिए ।"
भियतनाममाथि जापानको रोमाञ्चक जित,अफ्रिका कप अफ नेसन्सअबिडजान सेको फोफानाले सुरुमै गरेको उत्कृष्ट गोलको मदतले आइभरी कोस्टले अफ्रिका कप अफ नेसन्समा शनिबार गिनीबिसाउलाई २० ले पराजित गर्दै विजयी सुरुआत लिएको छ । साउदी अरेबियामा व्यावसायिक फुटबल खेल्ने फोफानाले चौथो मिनेटमै आयोजक देशलाई अग्रता दिलाएका थिए ।दोस्रो हाफमा जियानफिलिपे क्रसाले दोस्रो गोल गरे र आइभरी कोस्ट समूह ए को शीर्षमा रह्यो । फोफाना नै खेलका प्लेयर अफ द म्याच रहे । आइभरी कोस्ट घरेलु समर्थकमा टिकेर आफ्नै भूमिमा भएको प्रतियोगिता जित्ने उद्देश्यमा रहनेछ ।
