शीर्षक,विवरण
मेलम्चीको आधारभूत डिजाइनमै त्रुटि बाढीले पुरिएका छन् अधिकांश संरचना,"म्याद थपिएको थपियै०६३६४ मा सम्पन्न हुनुपर्ने आयोजनाको म्याद थपेर सुरुमा ०७०७१ सम्म पुर्याइएको थियो । अर्को पटक ०७३७४ सम्मलाई म्याद थपियो तर पनि काम पूरा भएन । सुस्त गतिमा काठमाडौंसम्म पानी ल्याउन गरिएको प्रयास दिगो बन्न सकेन । मेलम्चीको पानी पहिलो पटक ०७७ फागुन २२ मा उपभोक्ताका धारामा झर्यो । तत्कालीन प्रधानमन्त्री केपी शर्मा ओलीले पहिलो पटक यसको उद्घाटन गरेका थिए । संरचना निर्माण नटुंगिँदै तत्कालीन राष्ट्रपति विद्यादेवी भण्डारीले भृकुटीमण्डपमा बनाइएको धारा खोलेर फेरि उद्घाटन गरिन् । तर, ०७८ असारमा मेलम्चीमा आएको बाढीले आयोजनाको मुहान पुरिएपछि तीन महिनामै पानी आउन बन्द भयो । अस्थायी संरचना निर्माण गरेर ०७९ वैशाख ११ मा काठमाडौंमा पुनः पानी वितरण गरियो, जसको उद्घाटन तत्कालीन खानेपानी मन्त्री उमाकान्त चौधरीले गरे । मुस्किलले एक महिना मात्रै उपभोक्ताका धारामा पानी आयो । बाढीपहिरोको जोखिम भन्दै ०७९ जेठमा सुरुङ बन्द गरियो । ६ महिनापछि मन्त्री चौधरीले नै मंसिर २३ मा फेरि काठमाडौंको महाँकालस्थित पानी वितरण केन्द्रबाट वितरणको उद्घाटन गरे । उनले एकै वर्षमा एउटै ब्यानरमा दुई पटक पानी वितरणको शुभारम्भ गरे । पानी नियमित हुन सकेन, ६ महिनापछि पुनः ०८० असारमा मेलम्ची खानेपानीको सुरुङ बन्द भयो । पानी पथान्तरण (खोलाको पानी सुरुङमा पठाउने प्रक्रिया) मा पनि उद्घाटनको अर्को लहड चल्यो । ०७७ असारमा सिन्धुपाल्चोकका तत्कालीन प्रमुख जिल्ला अधिकारी उमेश ढकालले यसको सुरुवात गरेका थिए । सोही वर्षको असार ३० मा सुरुङको भत्केको ढोका मर्मत गरेर पुनः पानी पथान्तरण गर्दा ०७७ फागुन ११ मा तत्कालीन खानेपानीमन्त्री मणि थापा, युवा तथा खेलकुदमन्त्री दावा तामाङ, सहरी विकास राज्यमन्त्री रामवीर मानन्धर र सांसद शेरबहादुर तामाङ मुहान क्षेत्रमा पुगेर स्विच थिचे । अहिले स्विच थिचेको ठाउँ भग्नावेशमा परिणत भएको छ । हेलम्बु गाउँपालिकाका अध्यक्ष निमा ग्याल्जेन शेर्पा मेलम्चीको पानीमाथि राजनीति भएको बताउँछन् । प्रत्येक बर्खाले मुहान पुग्ने सडक बगाउँछ, ०७८ असारमा आएको बाढीले त नामोनिसाना नराख्ने गरी सडक लग्यो, उनले भने, अहिले जसोतसो बगरमा डोजर लगाएर सडक बनाइएको छ, फेरि बाढी आए बग्ने खतरा छ । सडक डिभिजन, मेलम्ची खानेपानी विकास समितिले भदौमा सडक बनाउन लागिपरेको भए असोजमै काठमाडौंमा पानी पठाउन सकिने उनको भनाइ छ । १५ दिनको काम गर्न यत्रो समय पर्खन पर्दैन थियो, उनले भने ।"
"सिलोङमा तीर, झापामा दाउ","जहाँ ५० धनुर्धारीले पहिलो चरणमा ३० वटा र दोस्रो चरणमा २० वटा तीर (धनु) ५० गज टाढा राखिएको नम्बरहरूको बोर्डमा निसाना लगाउँछन् । प्रतिदुई मिनेटमा एक निसाना लगाउनुपर्ने प्रावधान हुन्छ । टिकट खरिद गर्दा सहभागीले १ देखि ९९ सम्मको दुई अंक अनुमान गरी रकम जम्मा गर्नुपर्ने हुन्छ । खेल समाप्त भएपछि, दर्शक र सट्टेबाज एजेन्टहरू दुई अंकको संख्यामा घोषणा हुने परिणामका लागि उत्सुक बन्छन् । सिलोङ तीर मा आबद्ध एक एजेन्टका अनुसार टिकटको मूल्य १ रुपैयाँदेखि १०० रुपैयाँसम्म हुन्छ । १ रुपैयाँको टिकट किन्ने व्यक्तिले पहिलो चरणमा ८० र दोस्रो चरणमा ६० रुपैयाँ जित्न सक्छ । जति धेरै रकम दाउमा राख्यो, त्यति नै धेरै रकम जित्ने सम्भावना हुन्छ, ती एजेन्टले भने । जुवा बनेको परम्परा जनजाति बहुल मेघालयमा धनुवाणको अभ्यास शताब्दीऔं पुरानो हो । रैथाने जाति खसिया (खासी) हरू धनुर्विद्यालाई भगवान्को उपहार मान्छन् । धनुवाणलाई मुख्य हतियार बनाएर उनीहरू ब्रिटिस साम्राज्यविरुद्ध भिडेको इतिहास छ । जनजाति समुदायले कालान्तरमा परम्परालाई कायम राख्दै जुवामा आधारित तीरबाजी प्रतियोगिता आयोजना गर्न थाले । मेघालयमा बहुसंख्यक इसाई धर्मका अनुयायी छन् । इसाई समाजले धनुवाण कलालाई जुवाका रूपमा खेल्न नहुने भन्दै सन् १९८१ ताका प्रतिबन्ध पनि लगाएको थियो । यद्यपि, गैरकानुनी रूपमा जुवा खेल जारी नै रह्यो । सन् १९८२ मा तत्कालीन मेघालय राज्य सरकारले एक तीर दो सिकार को अवधारणा अघि सार्दै धनुवाणलाई जुवाका रूपमा वैधानिकता प्रदान गर्यो । जसबाट रोजगारी मात्रै सिर्जना भएन, राज्य सरकारले मनग्य राजस्व पनि पोल्टामा पार्यो । अहिले मेघालयमा खानापरा, जुवाई, असम, भुटान र लड्रीम्बाइमा तीरमार्फत सट्टेबाजी चल्छ ।"
आमाहरू सौतेनी हुँदैनन्,"(पोखरा)बूढापाका भन्छन्, आमा देखेपछि भोक हराउँछ । भोक लागेको थाहा हुने बेला कवि तीर्थ श्रेष्ठले आमा देखेनन् । तीन वर्षमै आमा गुमाएका उनले मातृप्रेमको भोक आमाका कविता लेखेर मेट्छन् । २०१६ कात्तिक १६ मा योगमाया श्रेष्ठको कोखबाट उनी जन्मिए, त्यतिबेला आमा १५ वर्षकी थिइन् । उनलाई क्षयरोगले च्याप्यो । रोगी भएर छुट्टै कोठामा राखिएपछि उनले आमाको त्यति धेरै सान्निध्य पाएनन् । ठूलीआमा भद्रकुमारीले उनलाई आफ्नो दूध पिलाएर हुर्काइन् । आमासँगको उनको एउटा धूमिल सम्झना भने बाँकी छ । त्यो बेला क्षयरोगलाई भयानक रूपमा लिइन्थ्यो । आमालाई छुट्टै कोठामा राखिएको थियो, जहाँ शौच गर्ने, पकाउने र बस्ने व्यवस्था थियो । एक प्रकारले आइसोलेसनमा हुनुहुन्थ्यो सायद । मलाई अलिकता सम्झना छ, सोमबार बिहान उनले स्मृतिका पाना पल्टाए, एउटा मकल थियो, आगो बलिरहेको । दुब्ली, पातली र कमजोर महिलाले त्यो मकलबाट पोलेको अण्डा निकालेर छोडाएर खान दिएको सम्झना छ । तिनै मेरी आमा रहिछन् भन्ने थाहा भयो । मलाई नजिक जान नदिइएकाले होला म आमा खोज्दै गएँ कि तीर्थकी बहिनी जन्मिइन् । सुत्केरी आमाको स्याहारसुसार गर्न माइतीले पर्वतवारि बेनी पुर्याए । अफसोस, पुगेको केही समयमै आमाछोरीकै देहावसान भयो । मलाई पनि लिएर गएको भन्छन् तर सम्झना त्यति छैन, तीर्थ गम्छन्, त्यो एउटा अध्याय सकियो । बहिनी जन्मिएपछि बितिन्, संसार देखिन् भन्ने मात्रै भयो । मलाई जन्म दिने आमाको सम्बन्धमा अत्यन्त छोटो सम्झना छ । आमा बितेपछि हजुरआमा मैयादेवी, ठूलो बुबा रत्नप्रसाद र ठूलीआमा भद्रकुमारीले स्नेहको कमी हुन दिएनन् । तीर्थ पाँच वर्षको हुँदा बुबा धर्मप्रसादले अर्को बिहे गरे । गोरखा बजारबाट पूर्णलक्ष्मीलाई पालुङटार ल्याएर त्यहाँबाट जहाजमा पोखरा ल्याइपुर्याए । विन्ध्यवासिनी मन्दिर नजिकै बुबाले गुरुबाको घरमा कान्छी आमा ल्याएर राखेको सुइँको तीर्थले पाए । पढ्ने, खेल्ने ठाउँ त्यतै भएकाले साथीसंगीसँगै कान्छी आमालाई हेर्न पुगेको उनलाई सम्झना छ । उनका लागि हजुरआमा पनि आमाकै रूपमा रहिन् । अरू दाजुभाइले पाँच, दस पैसा पाउँदा तीर्थले हजुरआमाबाट एक मोहोर पाउँथे । उनी १२ वर्षको हुँदा ०२८ सालतिर हजुरआमाको निधन भयो । त्यसपछि सानिमाको भूमिका बढ्दै गयो । पूर्णलक्ष्मीको प्रवेशपछि हजुरआमा र फूपूमा एक प्रकारको भय थियो कि भन्ने उनले पछि महसुस गरे । सौतेनी आमा आएपछि कस्तो लालनपालन गर्ने हो भन्ने भय कतैकतै थियो भन्ने अनुभूति मलाई हुन्छ, उनले भने, आमा आएपछि एउटा संशय मसँग पनि थियो । पछि आमासँग मेरो यस्तो सम्बन्ध विकसित भयो, यति माया दिनुभयो कि मैले आफूलाई जन्म दिने आमालाई भुल्न थालें । जन्म दिने आमा गुमाउने बेला उनलाई किञ्चित पीडा महसुस भएन । आमा बितेको दुःख महसुस गर्ने उमेर पनि भइसकेको थिएन । उनी १२१३ वर्षको हुँदा पहिलोपल्ट आमा सम्झेर रोए । दाजुभाइसँगै उनको व्रतबन्ध हुँदा आफू असाध्यै रोएको उनी सुनाउँछन् । व्रतबन्धको त्यो विशेष पर्वमा मेरी आमा भएको भए हुन्थ्यो भन्ने लाग्यो, उनले भने, जिन्दगीमा पहिलोपल्ट के महसुस गरें भने मान्छेको सोधभर्ना नहुने रहेछ । जसबाट जतिसुकै माया पाए पनि जन्म दिने आमाको सम्झनाको पीडा बेग्लै हुने रहेछ ।०२९ मा उनी १३ वर्षको हुँदा मामा घर गए । बेनी पुगेपछि बाजेबज्यैलाई भेटेर खुब रोए । कालीगण्डकी नदी किनारमा कतै आफ्नी आमाको दाहसंस्कार भएको अड्कल काटे । मामासँग जिज्ञासा राखेपछि मावली घरभन्दा केही माथिको झोलुंगे पुलतिर देखाइदिए । आमाको दाहसंस्कार यहीं भएको होला भन्ने सम्झन्थें, उनी भावुक सुनिए, कहिलेकाहीं कालीगण्डकीको किनारमा फलफूल चढाउथें ।उनको लवाइखवाइ लथालिङ्ग थियो । पढेर राति दुईतीन बजाउँथे । भर्खरभर्खर किशोरावस्था प्रवेश गर्ने अल्लारे बेला थियो । खेत, जंगल चहारेर हिँड्थे । खोलामा गएर नुहाउने चलन थियो । सानिमाले तानेर लाठे भइसक्दा पनि जुम्रा बोकेर हिँड्छस् भनेर नुहाइदिन्थिन् । सानिमाबाट दुई भाइ र एक बहिनी जन्मिए । भाइबहिनी जन्मिएपछि पनि सानिमाले मायाको कत्ति अभाव हुन दिइनन् । तीर्थले अलिअलि राजनीति गरेको, साहित्यमा लागेको थाहा पाइसकेकी थिइन् । पञ्चायतविरोधी आन्दोलनमा लाग्दा पुलिसले पक्रिएर लैजाने, कुटपिट गर्ने डर सानिमालाई थियो । पृथ्वीनारायण क्याम्पसमा स्ववियू सभापतिको चुनाव लड्दा बुबाले प्रोत्साहन गरे पनि आमालाई भने कुटाइ खाने हो कि भन्ने मात्रै चासो थियो । बेला मौकामा बुबा रिसाएर छोरासँग झगडा गरेको बेलामा पनि पूर्णलक्ष्मी सम्झाउँथिन् । सानिमालाई आफू मर्नुअघि बुहारी भित्र्याएको हेर्ने तीव्र इच्छा थियो । बुबाले सानिमाको इच्छा पूरा गर्न तीर्थको बिहे गरिदिए । ०३८ जेठ ४ मा सुशीलालाई घरमा भित्र्याए । बुहारी भित्रिएको भोलिपल्ट सानिमाले पटुकीबाट चाबीको झुप्पो निकाल्दै सुशीलालाई दिइन् । चाबी हातमा राखिदिएर अब यो घर तिमीले सम्हालनु भन्नुभएको रहेछ, सुशीलाले आफूलाई भनेका शब्द सापटी लिएर उनले भने, त्यो दृश्य आफ्नै आँखाले नदेखे पनि अझै स्मृतिमा छ । दुर्भाग्य विवाहको एक महिनापछि सानिमा बितिन्, आमालाई लागेकै रोगले । सानिमा बित्दा तीर्थ २२ वर्षका थिए । भाइबहिनीहरू साना थिए । सुशीलाले आमाको भूमिका निर्वाह गर्नुपर्ने अवस्था थियो । एउटा विदुर बुबा, जसले आफ्ना मनको कुरा खोल्ने जीवनसाथीको अभावमा आफैं पीडित भएको अवस्था थियो, तीर्थले भने, त्यो बेला बुबाले आमाको पनि कामको जिम्मेवारी बोक्नुपर्थ्यो तर बुबालाई आमाको अभाव हुन नदिन खुब ध्यान दियौं ।आमाको विषयमा उनको मनमा कुरा खेलिरहन्थ्यो । ०५४ तिर कवि मञ्जुल र फोटोग्राफर कुमार आलेसहित उनी अमेरिकी विद्यार्थीलाई लिएर पर्वतको आर्थर डाँडाखर्क पुगे । भूपि शेरचन राजमार्गको दोबिल्लामा थकाली होटलमा खाना खान बसे । खाना पाक्दै गर्दा कालीगण्डकीमा मिसिने मोदी खोलाको ठूलो ढुंगामाथि बसेर कविता कोरे ः आमा हुनुसाह्रै असजिलो छपहाडजस्तोउचाइमा पुगेरमैदान भइदिनुपर्नेमैदानमा पुगेर उकालो भइदिनुपर्नेखाना खाइवरी दोबिल्लाबाट माथि उक्लिएपछि आर्थरको एक विद्यालयमा कक्षा लिए । विद्यार्थीलाई आमा कविता सुनाए । शिक्षक इसु मिसले सेतो पाना थमाउँदै तीर्थकै हातले कविता लेखिदिन भनिन् । भोलिपल्ट इसु मिसले तीन जनालाई खाजा खुवाउन आफ्नो घर बोलाइन् । घरमा पुग्दा पिँढीमा अनुहार चाउरी परेकी बूढीआमा लौरो टेकेर बसिरहेकी थिइन् । आफ्नै आमा सम्झिएर पानामा कविता लेख्न लगाएको उनले भेउ पाए । उनलाई अद्भुत खुसी त्यतिबेला भयो जब आमा कविता भित्तामा टाँगिएको देखे । त्यहाँबाट फर्किएपछि कुमार आलेका फोटो, मञ्जुल र तीर्थका कविताको संयुक्त संग्रह पाइलाका नीवहरूले प्रकाशित भयो । उक्त संग्रहमा आमा कविता समावेश भयो । यलमाया केन्द्रमा वर्षान्त कवि गोष्ठी थियो । भोलिपल्ट नेपथ्यका अमृत गुरुङको आग्रहमा उनी नमोबुद्ध घुम्न गए । बाटोमा उनले तीर्थलाई भने, तपाईंलाई नसोधीकन एउटा काम गरेको छु, रिसाउनु त हुन्न नि ? तीर्थले सोधे, के काम ? अमृतले आमा कवितालाई संगीतमा ढालेको बताए । क्यासेटमा कम्पोज सुनाए । तीर्थलाई पनि मन पर्यो । पछि नेपथ्यले मेरो देश एल्बममा उक्त गीत समावेश गर्यो ।खाना पकाइरहेकी थकाल्नी आमालाई देखें । मेरो मावली जाने बाटो पनि त्यही हो, आमा पनि त्यतै कतै बिलिन भएको सम्झिएर कविता लेखेको थिएँ, उनले रचनागर्भ सुनाए । त्यसअघि उनले हरेक घरमा ईश्वरभन्दा महान् आमा बाँचेकी छ कविता लेखेको सम्झना छ । उनले एक दशकअघि यी दुवै कविता हङकङमा सुनाउँदाको प्रसंग उप्काए । तीर्थसहित सरुभक्त र प्रकट पगेनी शिव टिकटमा कविता सुनाउन हङकङ पुगेका थिए । त्यहाँको इङलुङर काउलुङमा नेपाली आमाहरूको समूहले घर भाडामा लिएर गुम्बा बनाएका रहेछन् । इङलुङमा कविता सुनाउँदा एकजना आमा धरधरी रोइन् । आमा कवितामा छ ःसन्तानहरू कहाँ पुग्छन्खोलाहरूजस्तोसपनाहरू कहाँ पुग्छन्स्वच्छन्द चराहरूजस्तोएक महिनाअघि मात्रै उनीसहित मञ्जुल र शिव गौतमको कविता संग्रह आमा सार्वजनिक भएको छ । संग्रहमा आमासम्बन्धी लेखिएका उनका नयाँ पुराना १५ कविता संग्रहीत छन् । उनको कविता संग्रह धर्सैधर्साको चक्रव्यूह मा पनि शीर्ष कविता आमासम्बन्धी नै छ । उनी आमासम्बन्धी कविता पाठ गर्ने हरेक मञ्चमा दुई लाइन सुनाउन छुटाउँदैनन् ःआमाहरू सौतेनी हुँदैनन्,सौतेनीहरू आमा हुँदैनन् उनले यो कविता पूरा गरिसकेका छैनन् । कवितांशको भावको व्याख्या उनी यसरी गर्छन्, हाम्रो समाजमा कलंकको कालो टीका जस्तैगरी सौतेनी आमालाई हेर्ने चलन छ । सौतेनी भन्नासाथै क्रूरताको प्रतीकका रूपमा देख्ने र सौतेनी आमाले के गतिलो गर्थी र भन्ने भाष्य निर्माण भएको छ । जसको मनमा आमाको मन छ, ती सौतेनी नै हुँदैनन् । मन नै सौतेनी छ भने आमा हुनै सक्दैनन् ।आमाहरू सौतेनी हुँदैनन् लेखेको धेरै अगाडि हो । कहीं प्रकाशित नभएको र कहीं पाठ पनि नगरिएको यो कविता परिस्कृत र परिमार्जन गरेर ल्याउने तयारीमा छन् उनी । उनका तीन दाजुभाइ र एक बहिनी दुई आमाका सन्तान हुन् भन्ने साथीलाई पनि थाहा थिएन । ०५५ मा तीर्थ श्रेष्ठका कविता प्रकाशित गर्दा दुई आमाको तस्बिर राखेर मेरी आमा योगमाया जसको कोखबाट म जन्मिएँ, मेरी आमा पूर्णलक्ष्मी जसको काखमा म हुर्किएँ भनेर समर्पण गरे । त्यसपछि मात्रै उनीहरू भिन्न आमाका सन्तान रहेछन् भन्ने बुझे । पोखराको तत्कालीन पोखरा नगरपञ्चायतको वडा १ सिंहनाथ टोलमा उनको घरअघि गुरुङसेनी आमाको भट्टी थियो । गाउँतिरबाट गुरुङहरू आउँदा बास बस्थे, खानपिन गर्थे । उनी टुहुरो भएकाले ती आमाले तीर्थलाई घरबाट लिएर जाने, खाना खुवाउने गर्थिन् । सुकुटीको स्वाद उनले त्यहीं भेट्टाए । त्यो बेला समाजमा मानिस कम थिए । एउटा घरमा परेको दुःख अर्को घरलाई थाहा हुन्थ्यो । बिहावारी गर्दा सिंगो समाज सामेल हुन्थ्यो, उनी सम्झन्छन्, कसैको घरमा मर्दापर्दा सिंगो समाज सम्मिलित भएर त्यो कामलाई टुंग्याउँथे । अहिले हाम्रो समाज त्यस्तो छैन । हामी क्याटरिङको युगमा आयौं । उनी गुरु नानक, बीपी कोइराला र पृथ्वीनारायण शाहका आमाहरूबाट प्रभावित छन् । जीवनमा धेरै आमाहरू आए पनि ती कुनै आमाको सोधभर्ना ईश्वर नै आए पनि नहुनेमा प्रस्ट छन् तीर्थ । अत्यन्तै माया गर्ने हजुरआमा, जन्म दिने आमा, उनलाई बचाउने ठूली आमा वा हुर्काउने सौतेनी आमा । उनी कसलाई रोज्लान् ? रोज्नै परे सायद कवितामा लेख्दा हुन् ःआमाहरूको तुलना हुँदैन,तुलना गर्ने सन्तान हुँदैनन्"
विद्यमान कानुनबाटै प्रहरी समायोजन गर्न सरकारको योजना,"(काठमाडौं)प्रधानमन्त्री पुष्पकमल दाहालले प्रहरी समायोजनको माग विद्यमान कानुनबाटै पूरा गर्ने तदारुकता देखाएका छन् । कानुनी अड्चन फुकाएर प्रदेशलाई तत्काल अधिकार दिन चारवटा अध्यादेश ल्याउने तयारी सत्ताघटक दलकै शीर्ष नेताबीचको असमझदारीले रोकिएको थियो । प्रहरी समायोजन ऐन र नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) ऐन धेरै अघि नै आइसकेका छन् । तर, संघीय प्रहरी ऐनमा संशोधन नभएको कारण देखाएर संघले प्रहरी समायोजनमा ढिलाइ गर्न थालेपछि प्रदेश सरकारका मुख्यमन्त्रीहरूले नै संघविरुद्ध आन्दोलनमा उत्रने चेतावनी दिँदै आएका छन् । संघीय सरकारको इच्छाशक्ति भएमा प्रहरी ऐन संशोधन नभए पनि यी दुई कानुनका आधारमा प्रहरी समायोजन गर्न सकिने प्रदेशका मुख्यमन्त्रीहरू बताउँछन् । समायोजन गरौं भन्ने हो भने विद्यमान कानुनबाटै सम्भव छ, कतिपय अप्ठ्यारा पछि फुकाउँदै जान सकिन्छ तर सबैभन्दा ठूलो कुरा इच्छाशक्ति हो, गण्डकी प्रदेशका मुख्यमन्त्री सुरेन्द्रराज पाण्डेले भने, अहिले समायोजन गर्दा पछि मिलाउनुपर्ने कुरा केही भएमा मिलाउँदै जान सकिन्छ । संघीयतालाई लिएर सडकमा प्रश्न उठ्ने, अधिकार नपाएकाले काम गर्न नसकेको भनेर प्रदेश सरकार नै संघविरुद्ध जुर्मुराउने अवस्था बनेपछि प्रधानमन्त्री दाहालले तत्काल प्रदेशलाई अधिकारसम्पन्न बनाउन अध्यादेशको तयारीमा जुटेका थिए । संसद्को बैठक आह्वान गर्नुअघि नै अध्यादेश ल्याउने तयारी गरेका प्रधानमन्त्री दाहाललाई गठबन्धनको मुख्य घटक कांग्रेसका सभापति शेरबहादुर देउवाले प्रहरी समायोजन जस्तो गम्भीर विषयमा अध्यादेशको सहारा लिएर समायोजनमा हतारो नगर्न सुझाव दिएपछि दाहाल रोकिएका हुन् । यस पटक प्रधानमन्त्रीले अध्यादेश ल्याएरै प्रहरीको समायोजन गर्न खोज्नुभएकै हो । तर, कांग्रेस सभापतिले नै प्रहरी समायोजन जस्तो विषयलाई अध्यादेशबाट नभएर संसद्बाट सबैको सहमतिमा कानुन बनाएर जानुपर्ने दबाब दिएपछि रोकिएको खबर हामीले पायौं, एक मुख्यमन्त्रीले कान्तिपुरसँग भने, प्रहरीको विषय प्रक्रिया र जटिलताको भन्दा पनि केन्द्रीय मानसिकताको हो । सकभर प्रहरीप्रशासनको अधिकार प्रदेशलाई दिन हुन्न भन्ने मनस्थितिमा राजनीति र प्रहरीका नेतृत्व नै छन् ।कानुनमन्त्री धनराज गुरुङले संघीय प्रहरी ऐन, निजामती कर्मचारी ऐन, सम्पत्ति प्राप्ति र अव्यवस्थित बसोबाससम्बन्धी कानुनी अड्चन फुकाएर प्रदेशलाई अधिकार दिन सरकारले अध्यादेश तयारी गरे पनि रोकिएको बताए । राजनीतिक सहमति नबन्दा अध्यादेश आउन नसकेको बताउँदै गुरुङले अबको हिउँदे अधिवेशनमा प्रदेश र स्थानीय तहको अधिकारसँग सम्बन्धित सबै कानुनहरू आउने दाबी गरे । प्रधानमन्त्री र मेरोबीच प्रदेश सरकारलाई तत्काल अधिकार दिन अत्यावश्यक कानुन संसद्को प्रक्रियाबाट ल्याउन ढिलाइ हुने भएकाले अध्यादेश ल्याएरै भए पनि तत्काल गाँठो फुकाउने कुराकानी भएको हो । कानुन मन्त्रालयले चारवटा अध्यादेशको तयारीसमेत गरेको थियो । तर, गठबन्धनमा रहेका अरू नेताको पनि सुझाव लिन खोज्दा यसरी नजाऔं, संसद्को अधिवेशन बस्न लागेको छ, अधिवेशनबाटै ल्याउँ भन्ने कुरा आयो, गुरुङले भने, प्रहरीको पुरानो ऐनलाई प्रतिस्थापन गर्नेलगायत प्रदेशलाई अधिकार दिने कानुन अबको अधिवेशनबाट पारित हुन्छ । सरकारले विधेयकको तयारी गरिरहेको उनले बताए ।माघ २२ गते संसद्को हिउँदे अधिवेशन आह्वान भइसकेकाले प्रधानमन्त्री दाहाल विद्यमान कानुनबाट प्रहरी समायोजनको गाँठो तत्काल फुकाउने कसरतमा लागेका छन् । केही दिनअघि मात्रै दुई साताभित्र प्रहरी समायोजनको खाका प्रस्तुत गर्न गृहमन्त्री र प्रहरी नेतृत्वलाई निर्देशन दिएका थिए । मुख्यमन्त्रीहरूले प्रहरी, निजामती कर्मचारी समायोजन, सम्पत्तिको अधिकारलगायतका विषयमा तत्काल कानुनी अड्चन हटाएर अधिकार दिइनुपर्ने माग उठाउँदै आएका छन् । तीमध्ये सबैभन्दा मुख्य माग नै प्रहरीप्रशासनको समायोजनसँग जोडिएको छ । प्रमुख जिल्ला अधिकारी र प्रहरी केन्द्र मातहत नै छन् । उनीहरूले प्रदेशको नभएर केन्द्रको निर्देशन मान्छन् । यसले प्रदेशमा सुशासन, शान्तिसुरक्षा कायम गर्नेदेखि प्रदेश सरकारको नीति तथा कार्यक्रम लागू गर्नसमेत नसकिरहेको गुनासो मुख्यमन्त्रीहरूको छ । समायोजनकै विषयमा छलफल गर्न गृहमन्त्री नारायणकाजी श्रेष्ठले सातवटै प्रदेशका आन्तरिक मामिला तथा कानुन (गृह) मन्त्रीसँग प्रहरी समायोजनका विषयमा छलफल गरेका थिए । वाग्मती प्रदेश सरकारका आन्तरिक मामिला तथा कानुनमन्त्री गंगानारायण श्रेष्ठले गृहमन्त्रीले आइतबारको बैठकले माघ १७ मा प्रधानमन्त्रीको अध्यक्षतामा बस्ने राष्ट्रिय समन्वय समितिको बैठकले प्रहरी समायोजनको कामलाई अगाडि बढाउने विश्वास व्यक्त गरे । बैठकपछि प्रहरी समायोजन समिति बन्ने र त्यसले प्रहरी समायोजनको काम सुरु गर्ने तयारी भइरहेको उनको भनाइ छ । समायोजनका लागि संसद्को अधिवेशनबाट संघीय ऐन संशोधन गर्दा ढिलाइ हुने देखेर प्रधानमन्त्री दाहालले अध्यादेश ल्याउने तयारी गरेका थिए । प्रहरी समायोजनको प्रक्रिया तत्काल अघि नबढाए आन्दोलनमा जाने भनेर मुख्यमन्त्रीहरूले दबाब दिन थालेपछि दाहालले चार वर्षअघि नै पारित भएका कानुनका अधारमा समायोजन प्रक्रिया अघि बढाउन गृहमन्त्री र प्रहरीको नेतृत्वलाई निर्देशन दिँदै आएका थिए । नेताहरूको नियत प्रदेश सरकारलाई अधिकार नदिने हो भन्ने प्रश्नमा कानुनमन्त्री गुरुङले भने, अधिकार नै दिन नखोजिएको जस्तो लाग्दैन तर संसद्कै प्रक्रियाबाट अघि बढाऔं भन्ने हो । संघीयता कार्यान्वयन गर्न छाडेर पछि हट्ने सक्ने अवस्था छैन । संघ, प्रदेश र स्थानीय तह (समन्वय तथा अन्तरसम्बन्ध) ऐन, २०७७ को दफा २२ बमोजिम गृहमन्त्रीको अध्यक्षतामा बसेको बैठकले प्रहरी समायोजनलाई यथाशीघ्र अगाडि बढाउने निर्णय गरेकाले अब केही आशा बढेको वाग्मतीका कानुनमन्त्री श्रेष्ठले बताए । उनले प्रहरी ऐन २०१२ लाई प्रतिस्थापन गरी २०८० को नेपाल प्रहरी ऐनका लागि विधेयक पनि मस्यौदा भइरहेको जानकारी गृहमन्त्रीबाट भएको बताए । अब बल्ल प्रहरी समायोजन अघि बढ्ला जस्तो छ । अहिले समायोजन गर्दा समायोजनका निम्ति बनिसकेका दुईवटा कानुनमा टेकेर हुन्छन् । त्यसमा केही हेरफेर गर्नुपर्ने भएमा आवश्यकताअनुसार संशोधन गर्ने तर समायोजन तत्काल गर्ने निर्णय हुनु राम्रो कुरा हो, श्रेष्ठले भने, इच्छाशक्ति हुँदा प्रहरी समायोजनका लागि तत्काल अध्यादेशको आवश्यकता पनि पर्दैन । बनेका ऐनकै आधारमा गर्न सकिन्छ । संघीय प्रहरी ऐन नभए पनि समायोजन गर्न सकिन्छ । गृह मन्त्रालयका प्रवक्ता नारायणप्रसाद भट्टराईले पनि प्रहरी समायोजनलाई यथाशीघ्र अगाडि बढाउने निर्णय भएको जानकारी दिए । प्रहरी समायोजन ऐन र नेपाल प्रहरी तथा प्रदेश प्रहरीको (कार्य सञ्चालन सुपरिवेक्षण र समन्वय) सम्बन्धी ऐनमा पनि समसामयिक परिमार्जन गर्न आवश्यक भएको उनको भनाइ छ । नेपाल प्रहरी ऐन र स्थानीय प्रशासन ऐन तर्जुमाको चरणमा रहेकाले यसलाई पनि अरू ऐनसँग तालमेल हुने गरी नयाँ कानुनको प्रक्रिया अघि बढाउने काम भइरहेको उनले बताए । मुलुकको शान्ति सुरक्षाको अवस्थालाई थप मजबुत बनाउन संघीय गृह मन्त्रालय र प्रदेशका सम्बन्धित मन्त्रालयले थप सहकार्य गर्ने भन्ने निर्णय भएको छ, उनले भने, गृह मन्त्रालय र प्रदेश सरकारबीचको सहकार्यलाई थप मजबुत बनाउने कुरा भएका छन् ।"
जब मन्त्रीलाई बिग्रेको जहाज बन्यो भनेर ढाँटियो,"(काठमाडौं)त्रिभुवन अन्तर्राष्ट्रिय विमानस्थल पश्चिमपट्टि नेपाल वायुसेवा निगमको जहाज मर्मतसम्भार गर्ने ह्यांगर छ । त्यहाँ अल्फा ब्राभो एक्सरे नामको ट्विनअटर विमान १२ वर्षदेखि थन्किएको छ । निगमसँग आन्तरिक उडानमा तीनवटा ट्विनअटर रहेकामा दुइटा सञ्चालनमा छन् । तर, उडान नियमित भने छैन । संस्कृति, पर्यटन तथा नागरिक उड्डयनमन्त्री सुदन किराँती ६७ महिनाअघि अनुगमनका लागि पुग्दा ह्यांगरको कुनामा थन्किएको अवस्थामा ट्विनअटर देखेपछि चासो राखे । त्यतिबेला निगमका कार्यकारी अध्यक्ष युवराज अधिकारीले बजेट अभावका कारण मर्मत हुन नसकेको जिकिर गरे । साथै, मर्मत गरे १९ सिट क्षमताको उक्त जहाजलाई उडानमा ल्याउन सकिने राय पनि दिए । उनले त्यसका लागि २० करोड जति लाग्ने बताए । जबकि नयाँ ट्विनअटर किन्दा ५१० करोडको जगेडा स्पेयरपाटर््ससहित कम्तीमा १ अर्ब लाग्छ । किराँतीले त्यति रकममा मर्मत हुन्छ भने किन १ अर्बमा नयाँ जहाज किन्नु भन्दै तत्काल मर्मतका लागि निर्देशन दिए । त्यसपछि उनलाई जहाज मर्मतका क्रममा रहेको रिपोर्टिङ भइरह्यो । कार्यकालको वर्ष दिन पुगेको अवसरमा पनि मन्त्री किराँतीले २०६८ सालदेखि थन्किएको निगमको उक्त ट्विनअटर मर्मत भइरहेको र चाँडै आन्तरिक उडानमा ल्याउन लागिएको दाबी गरेका थिए । मन्त्री किराँती सोमबार विमानस्थलको ह्यांगरमा पुनः पुगे । जहाजको पखेटा झिकिएको अवस्थामा थियो । उनले साथै गएका कार्यकारी अध्यक्ष अधिकारीलाई सोधे, जहाज बनिसक्यो भनेको होइन ? जस्ताको त्यस्तै छ त ? अधिकारीले जवाफ दिन नसकेपछि किराँतीले निगमको मुख्यालयमा भएका इन्जिनियरलाई फोन गरेर बोलाए । कानुनी बाधा हटाउन म तयार छु । मलाई परिणामसँग सरोकार छ, मन्त्रीले चेतावनी दिँदै भने, जसरी हुन्छ चाँडो जहाज बनाएर उडाउनु । निर्मम भएर कदम चाल्नु नपरोस् । मन्त्री किराँती त्यतिमै रोकिएनन् । जनताले कागजात हेर्दैनन्, परिणाम चाहेका छन् । मलाई परिणाम चाहियो । जहाज कहिलेसम्म बनिसक्छ ? यसको उत्तर चाहियो ? पहिला जस्तो ढाँट्न पाइन्न ? आक्रोशित हुँदै उनले अधिकारीलाई भने, परिणाम दिन नसक्ने कर्मचारीलाई मैले निगममा किन राख्ने ? किराँतीले रोष प्रकट गरिरहँदा अधिकारी भने चुप थिए । जबकि उनैले जहाज मर्मत गर्न भन्दै २० करोड लागतको निर्णय गराएका थिए । तर पनि समयमै मर्मत सुरु गरिएन । निगमका एक प्राविधिकले निगमका उच्च अधिकारीहरूका कारण जहाज मर्मतमा ढिलाइ भएको बताए । यो जहाजको पखेटाको लाइफ सकिएको छ, ती प्राविधिकले भने, यसको मर्मतका लागि यसअघिका पर्यटनमन्त्री जीवनबहादुर शाहीले पनि निर्देशन दिएका थिए । तर त्यसबेला पनि मन्त्री शाहीलाई निगमका उच्च अधिकारीहरूले अल्मल्याएका थिए । जहाजका दुवै इन्जिन खोलेर निगमको वर्कसपमा राखिएको छ । निगमका प्राविधिकका अनुसार इन्जिनको मर्मत गर्नुपर्नेछ । मन्त्री किराँतीले दुर्गममा निगमका ६ वटा जहाज उडाउने घोषणा गरिसकेका छन् । यसका लागि करिब ३ अर्बमा तीनवटा साना जहाज खरिद गर्ने निर्णय भई टेन्डर प्रक्रिया मूल्यांकनको चरणमा छ । बाँकी पुराना तीनवटा ट्विनअटरलाई दैनिक ७८ घण्टा उडानमा लगाउन मन्त्रीले धेरै पटक निर्देशन दिइसकेका छन् । तर, आन्तरिक उडानमा निगमको सञ्चालक समिति र व्यवस्थापनले चासो दिएको छैन । सन् २०२३ मा आन्तरिक उडानतर्फ ४१ लाख जनाले हवाई यात्रा गरेका थिए । यसमा निगमको हिसा ५ प्रतिशतभन्दा पनि कम थियो । हाल आन्तरिक उडानमा निगमसहित नौवटा वायुसेवा छन् ।"
सरकारको गैरजिम्मेवारी,"म ०२३ सालबाट शिक्षण पेसामा लागेको हुँ । पढाउन थालेदेखि नै मेलम्चीको पानी काठमाडौं लग्ने चर्चा सुन्थें । ०६५ सालमा अवकाश लिएँ, तर अहिलेसम्म मेलम्चीको पानी सहजै काठमाडौं पुग्न सकेको छैन । यत्रो समय लगाएर बनाएको आयोजनाका भौतिक संरचना अहिले बाढीले पुरेको छ, मुहानसम्म आवजावत गर्ने बाटो सधैं बन्द हुन्छ । जो खानेपानीमन्त्री बन्छ, उसको पहिलो भ्रमण नै मेलम्ची हुने गरेको छ । मुहानमा आएर मेलम्ची आयोजना छिटो पूरा हुन्छ भनेर आश्वासन दिन छाड्दैनन् । अहिलेसम्म कैयौं मन्त्री र सचिव फरिए तर मेलम्चीको हालत हिजो जस्तै छ । यसो हुनुमा सरकारको गैरजिम्मेवारपन नै हो । कस्ताकस्ता विकट गाउँबस्तीबाट खानेपानी सहजै सहर ल्याइन्छ, त्यो हेरी यो धेरै सुगम ठाउँ हो । तर पनि काठमाडौंमा पानी लग्न हम्मे परेको देख्दा अचम्म लागेको छ ।"
स्वार्थले विकृत सरुवा प्रणाली,"राजनीतिक दलका नेताहरूको दबाब, मन्त्री र मुख्य सचिवको स्वार्थ तथा प्रधानमन्त्री कार्यालयको हस्तक्षेपका कारण कर्मचारी सरुवा प्रणाली विकृत बनेको छ । यसमा आफ्नो व्यक्तिगत लाभका लागि अनुकूल ठाउँमा सरुवा मिलाउन लबिइङ गर्ने सम्बन्धित कर्मचारीहरूको पनि कमजोरी छ तर यसको मलजल राजनीतिक नेतृत्वले नै गरिरहेको छ । कर्मचारीहरू स्पष्ट मापदण्डबिना मनोमानी ढंगले चलाउँदा समग्र सरकारकै कार्यसम्पादन कमजोर बनाउँछ किनभने सरकारका नीति तथा कार्यक्रम कार्यान्वयन कर्मचारीहरूमार्फत नै हुने हो । कर्मचारी सरुवामा बेथिति यति चरम अवस्थामा पुगेको छ कि कसको सरुवा कति बेला कुन ठाउँमा हुन्छ, निश्चित छैन । खटाइएको कार्यालयमा कर्मचारी हाजिर नहुँदै अर्को ठाउँमा सरुवा भइसकेको पत्र आइपुगेको हुन्छ । कोही सधैं सुगम र आकर्षक मानिने कार्यालयमै जागिर खाइरहेको हुन्छ भने कतिपय सधैं दुर्गममा काम गरिरहेका हुन्छन् । एक थरी कर्मचारी अनुकूल ठाउँमा सरुवा लिन वा टिक्नका लागि राजनीतिक नेतृत्वसँग निकटता बढाउने ध्याउन्नमै लागिरहेका हुन्छन् । सरुवामा कर्मचारी संघसंगठन पनि उत्तिकै सक्रिय रहन्छन् । सरोकारका कार्यालयबाट आफूअनुकूल कर्मचारी ल्याउन राजनीतिक दलका नेताहरूले समेत उत्तिकै चासो दिइरहेका हुन्छन् । कर्मचारी सरुवाको सूची बन्ने बेला संघीय मामिला तथा सामान्य प्रशासन मन्त्रालयमा सांसद, पालिका प्रमुख र नेताहरूको लस्कर देखिन्छ । यस्तो प्रवृत्तिले इमानदार कर्मचारीमाथि अन्याय हुन्छ, उनीहरू निरुत्साहित हुन्छन् । कर्मचारी सरुवाको रस्साकसी कतिसम्म चल्छ भन्ने विषयमा हालसालैको सहसचिव सरुवालाई हेरे पुग्छ । करिब डेढ महिनाको माथापच्चीपछि मुख्य सचिव वैकुण्ठ अर्यालले २९ सहसचिवको सरुवापत्र प्रमाणीकरण गरेर संघीय मामिला तथा सामान्य प्रशासन मन्त्रालय पठाएका थिए । मन्त्रालयका अधिकृतले पत्र बुझेको आधा घण्टा नबित्दै मुख्यसचिवको सचिवालयबाट सरुवाको प्रमाणीकरण पत्र तुरुन्त फर्काउनू भन्ने खबर आयो । संघीय सचिव विनोद सिंहले पत्र प्रधानमन्त्री कार्यालय फर्काउन निर्देशन दिए । आफूलाई नसोधी पत्र फर्काएको भन्दै मन्त्री अनिता देवी क्रुद्ध भइन् । चार दिनपछि केही हेरफेर गरेर मुख्यसचिव अर्यालले सरुवासम्बन्धी पत्र मन्त्रालयमा पठाए । सरकारले दुई महिनाअघि मात्र ७१ सहसचिवको सरुवा गरेको थियो । एक वर्षअघिसम्म पनि सामान्य प्रशासन मन्त्रालयले सिफारिस गरेको सहसचिवको सरुवा सूचीलाई मन्त्रिपरिषद्ले सदर गर्ने चलन थियो । प्रधानमन्त्री कार्यालयले सरुवामा अस्वाभाविक रूपमा हस्तक्षेप गर्न थालेपछि भने सामान्य प्रशासन मन्त्रालय निरीहजस्तै भएको छ । अतिरिक्त आम्दानी को सम्भावना देखिएका कार्यालयमा सरुवाका लागि सधैं रस्साकस्सी चल्ने गरेको छ । प्रदेशमा पूर्वाधार मन्त्रालयलाई आकर्षक मानिन्छ । प्रदेशको पूर्वाधार मन्त्रालयमा यति बेला ठेक्कापट्टाको क्रम सुरु भएको छ । संघका सहसचिवले सचिवका रूपमा प्रदेश मन्त्रालयको प्रशासनिक नेतृत्व गर्छन् । संघअन्तर्गत सहसचिवले नेतृत्व गर्ने आन्तरिक राजस्व विभाग, अध्यागमन विभाग, उद्योग विभाग, वाणिज्य आपूर्ति तथा उपभोक्ता संरक्षण, कम्पनी रजिस्ट्रारको कार्यालयलगायत पनि आकर्षक मानिन्छन् । तिनै कार्यालयमा सरुवाका लागि मन्त्री, मुख्य सचिव, सचिव र प्रधानमन्त्री कार्यालयबीच रस्साकसी चल्ने गरेको छ । यस्तै रस्साकसीका कारण सहसचिव अशोककुमार शाह दुई महिनाभित्रमा वाग्मती, मधेश हुँदै पछिल्लोपटक कोशीको पूर्वाधार मन्त्रालयमा सचिवका रूपमा सरुवा भए । यस्तै, गत मंसिर १० मा सहरी विकास मन्त्रालयबाट वाग्मती प्रदेशको पूर्वाधार मन्त्रालयको सचिवका लागि सरुवापत्र बुझेका माधवप्रसाद भट्टराईले दुई महिनासम्म हाजिर गर्ने ठाउँ नै पाएनन् । मुख्यसचिवले शुक्रबार प्रमाणीकरण गरेको सूचीमा उनको नाम कोशी प्रदेशको पूर्वाधार मन्त्रालयको सचिवमा थियो, चार दिनपछि सच्याइएको सूचीमा उनलाई सहरी विकास मन्त्रालय पारिएको थियो । सहसचिव सरुवा कति समयपछि गर्ने भन्ने व्यवस्था कानुनमा उल्लेख नभएकै कारण मनोमानी चल्ने गरेको छ । मन्त्री फेरिएपिच्छे सचिव सरुवा गर्नु स्वाभाविकजस्तै हुँदै गएको छ । अधिकांश मन्त्रीको रोजाइमा राम्रो कार्यसम्पादन गर्नेभन्दा पनि आफूअनुकूल काम गर्ने खालका सचिव पर्छन् । संघले कर्मचारीलाई जथाभावी चलाइदिनाले प्रदेश र स्थानीय सरकारहरू रुष्ट देखिन्छन् । कर्मचारीले आफ्नो कामबारे बुझिनसक्दै केन्द्रले सरुवा गरिदिएको गुनासो व्यापक छ । नयाँ पठाइएका कर्मचारीलाई हाजिर गर्न नदिएर केन्द्रसँग प्रदेश सरकार र स्थानीय तहले बेलाबेलामा असन्तुष्टि पोखिरहेका छन् । प्रदेशमा खटाइएका सचिव एक वर्ष टिक्नु नै दुर्लभ छ । कणाली प्रदेशमा सचिव औसतमा चार महिना मात्र बस्ने गरेको पाइएको छ । प्रदेश र स्थानीय तहमा खटाइएका कर्मचारी आफैंले पनि संघमा आउन लबिइङ गर्नाले पनि छिटोछिटो सरुवा हुने गरेको छ । संघमै बस्न चाहने कर्मचारीको दबाबमा पर्दा संघले प्रमुख प्रशासकीय अधिकृत सबै स्थानीय तहमा खटाउन सकेको छैन । अहिले पनि करिब डेढ सय स्थानीय तह निमित्त प्रमुख प्रशासकीय अधिकृतका भरमा चलिरहेका छन् । सरकारले कर्मचारी सरुवा प्रणालीलाई व्यवस्थित बनाउने भन्दै पटकपटक कार्यदल गठन गरेको छ । तिनका सुझावअनुसार कार्यविधि र मापदण्ड पनि बनाउने गरिएका छन् । तर जब आफूले चाहेको कर्मचारीलाई सरुवा गर्न अड्चन आइपर्छ, मापदण्ड मिचिन्छ कि त संशोधन गरिन्छ । त्यसैले कानुनमै स्पष्ट मापदण्ड तोकेर कर्मचारी सरुवा प्रणालीलाई व्यवस्थित बनाउन अत्यावश्यक छ ।"
लज्जास्पद उच्च शिक्षा विधेयक,"१ अब नेपालको विश्वविद्यालय नेपाल सरकारले सचिवमार्फत सञ्चालन गर्ने भन्ने देखियो । सेवा आयोगको अध्यक्षमा निवृत्त सचिव, उच्च शिक्षा आयोगको सदस्य सचिवमा प्रशासन सेवाको सचिव, समन्वय परिषद्मा शिक्षाका सहसचिवलाई सचिव बनाउने, विश्वविद्यालयको बोर्ड अफ ट्रस्टिजमा सचिव सदस्य हुने । वाह, एक्काइसौं शताब्दीको विधेयक निर्माता शिक्षा मन्त्रालयको बठ्याइँ ! जता पनि आफैं योग्य हुने मेलो । २ के विश्वविद्यालय सञ्चालन गर्ने भनेको ठट्टाको कुरो हो ? के यस्तै विधेयक पास गरेर नेपालको उच्च शिक्षा सुध्रन्छ ? कुन दुनियाँमा छन् हाम्रा विधेयक निर्माता र तिनका मस्तिष्क ? फेरि पनि प्रधानमन्त्री, मन्त्री, मुख्यमन्त्री नै कुलपति रे ! हैट, नागरिक समाजले त्यत्रो विरोध गर्दागर्दै त्रिविको कुलपति प्रधानमन्त्री, अन्य केन्द्रीय विश्वविद्यालयको कुलपति शिक्षामन्त्री, अनि प्रादेशिक विश्वविद्यालयको कुलपति मुख्यमन्त्री तोकिएको छ । ३ नेपालको उच्च शिक्षाको गिर्दो साख हालसम्मका यस्तै कुलपति र सहकुलपतिहरूकै कारणले भएको हो । अनावश्यक राजनीतिक हस्तक्षेप, भागबन्डा, कार्यकर्ता शिक्षक र विद्यार्थी उचालेर विश्वविद्यालयमा तालाबन्दी, न समयमा परीक्षा न नतिजा, अनि वर्षमा सवा लाख विद्यार्थी देश बाहिर । के फेरि त्यही परिदृश्य दोहोर्याउने हो ?४ विश्वविद्यालय अनुदान आयोगलाई उच्च शिक्षा आयोग बनाउने कुरा स्वागतयोग्य भए पनि २०५० सालदेखि स्वायत्त संस्थालाई अहिले आएर राजनीतिक रूपले बिथोल्न खोजिएको छ । प्राज्ञ व्यक्ति अध्यक्ष हुने प्रचलनलाई कुल्चेर अब शिक्षा मन्त्री अध्यक्ष रे ! अनि अहिलेका अध्यक्षलाई उपाध्यक्ष बनाउने रे ! यही हो उच्च शिक्षा विकासको सूत्र ?५ उच्च शिक्षा आयोगअन्तर्गत अर्को संरचना थपेर समन्वय परिषद् बनाउने योजना रहेछ । खाली संरचना थप्ने, आफ्ना नजिककालाई ठाउँ दिने, तलबभत्ता खाने र राजस्व सिध्याउने । यस्तै खेलले सबै सरकारी संस्था रमाएका छन् तर विकास शून्य ! यसको सट्टा बरु उच्च शिक्षा आयोगकै प्रादेशिक कार्यालय खोलेर समन्वय गर्ने गरी काम गर्न पाए उच्च शिक्षाले एक फड्को मात्रै भए पनि मार्नपाउने थियो । ६ विश्वविद्यालयले पालना गर्नुपर्ने राष्ट्रिय मापदण्ड गोलमटोल भाषामा लेखिएको र कुनै सूचक नै निर्धारण नगरिएको अवस्था देखियो । मापदण्डका सूचक ऐनले नै निर्धारण गरोस् । मापदण्ड नपुगेका विश्वविद्यालयलाई ५ वर्ष समय दिने भन्ने कुरा पनि आपत्तिजनक छ । मापदण्ड नै नपुगेको भए विश्वविद्यालय बन्द गर्ने आँट गर्नुपर्छ । ७ अहिले २०० विद्यार्थी पनि नभएका विश्वविद्यालय छन् र त्यस्ता विश्वविद्यालयलाई अनुदान आयोगले वार्षिक १० करोड रुपैयाँ आर्थिक सहयोग गर्छ । अब कुनै पनि विश्वविद्यालय कम्तीमा २००० विद्यार्थी हुनुपर्ने भनी मापदण्ड तयार पारिनुपर्छ । नत्र राजनीतिक लहडमा खोलिएका विश्वविद्यालयलाई जनताको रगत पसिनाले कहिलेसम्म भरणपोषण गर्ने ?८ उच्च शिक्षाको उद्देश्यमा नेपालको उच्च शिक्षालाई प्रतिस्पर्धी, नतिजामुखी र अन्तर्राष्ट्रियस्तरको बनाउने उल्लेख छ । त्यसका लागि यो विधेयक आफैं बाधक बन्ने पक्का छ । इँटा बनाउने साँचोमा माटो हालेर उस्तै साइजको बनाउने रणनीतिले तयार भएको यो विधेयकको यस्तो उद्देश्य हावादारी सावित हुनेछ । ९ खै स्वतन्त्र कलेजको अवधारणा ? खै विशिष्ट सीप प्रदान गर्ने उच्च शैक्षिक संस्थाको परिकल्पना ? खै विश्वविद्यालयको स्वायत्तता ? गफ दिएर हुन्छ ? छिमेकी मुलुकमा त्यस्ता विशिष्ट स्वतन्त्र कलेजका लागि सरकारले झन्डै १०१२ अर्ब खर्च गर्छ, हाम्रोमा १७ अर्ब अनुदान आयोगलाई दिएर १२ वटा विश्वविद्यालय चलाऊ भन्छ । १० रजिस्ट्रार र शिक्षाध्यक्ष छनोटका सूचकसहित अंक तोकिएको छ, तर उपकुलपतिका लागि कुनै अंक तोकिएको छैन । अंक तोकिए कुलपतिलाई आफ्नो पार्टीको मान्छे नियुक्त गर्न अप्ठेरो पर्छ भनेर यो बठ्याइँ गरिएको हुन सक्छ । यस्ता अनेक गलत प्रावधानले जेलिएको यो विधेयक ऐन बने एक्काइसौं शताब्दीका लागि नेपालको उच्च शिक्षाको स्थिति लज्जाजनक सावित हुनेछ । मनप्रसाद वाग्ले, मीनभवन, काठमाडौं"
सिटौला अध्यक्ष बन्ने सम्भावना कति ?,"२०७४ र २०७९ को प्रतिनिधिसभाको चुनावमा लगातार पराजित भएर राजनीतिक करिअर झन्डै समाप्त हुन लागेका कांग्रेस नेता कृष्णप्रसाद सिटौला राष्ट्रिय सभा सदस्यमा निर्वाचित भएका छन् । अर्थात् उनलाई राजनीतिक जीवनको उत्तरार्द्धमा भाग्यले एक पटक साथ दिएको छ । सिटौलाको महत्त्वाकांक्षा ठूलो छ । उनका सामु दुई विकल्प छन् । पार्टी सभापति शेरबहादुर देउवालाई फकाएर सरकारमा जाने कि राष्ट्रिय सभाको अध्यक्ष पदमा ६ वर्ष सम्मान खाएर बस्ने । उनको उमेर, स्वास्थ्य आदिलाई हेर्दा उनका लागि राष्ट्रिय सभाको अध्यक्ष पद नै उपयुक्त हुन्छ । तथापि यो कार्यकारी पद नभएकाले उनका लागि खासै आकर्षणको पद नहुन सक्छ । सिटौला र देउवाले चाहँदैमा पनि राष्ट्रिय सभाको अध्यक्ष बन्न सकिँदैन । त्यसका लागि माओवादी पार्टीको समर्थन चाहिन्छ । अहिले राष्ट्रिय सभामा माओवादी १७ सिटसहित सबैभन्दा ठूलो पार्टी बन्न पुगेको छ ।अहिले माओवादी कांग्रेसकै केही मतदाताका कारण घाइते बाघझैं बन्न पुगेको छ । सिटौलाकै प्रदेश कोशीमा माओवादीका तर्फबाट उम्मेदवार बनेका एक जना कांग्रेसकै अन्तरघातका कारण पराजित भए । यो अवस्थामा माओवादीले सिटौलालाई अध्यक्ष बनाउन साथ नदिन पनि सक्छ । सिटौला अध्यक्ष बने भने पुष्पकमल दाहाल प्रचण्ड सरकार प्रमुखबाट हटिसकेपछि संवैधानिक परिषद्मा माओवादीका तर्फबाट एक जना पनि नहुने अवस्था हुन्छ । त्यस कारणले पनि राष्ट्रिय सभाको अध्यक्ष पद माओवादीले आफैंसँग राख्ने प्रबल सम्भावना छ । तर सिटौला चतुर राजनीतिक खेलाडी हुन् । गिरिजाप्रसाद कोइरालाका पालामा उनीसँग निकट रहेका सिटौला अहिले देउवालाई चुनावका बेला सहयोग गरेर उनकै निकट बनेका छन् । माओवादी भूमिगत रहेको बेला पश्चिम नेपालको एक गाउँबाट प्रचण्ड र बाबुराम भट्टराईलाई आफैंले हेलिकोप्टर चढाई सिधै बालुवाटार झारेर सम्झौत्तापत्रमा हस्ताक्षर गराएको इतिहास पनि पुरानो भएको छैन । यसर्थ सिटौलालाई पन्छाउन प्रचण्डलाई सजिलो भने छैन । गोपाल देवकोटा, जोरपाटी, काठमाडौं"
बढ्दो सडक दुर्घटना,"कान्तिपुरमा शनिबार प्रकाशित १५ वर्षमा ३३ हजारको मृत्यु, ७२ हजार गम्भीर घाइते समाचारले धेरैको ध्यान आकर्षित गरेको हुनुपर्छ । हाम्रा सडकमा किन यति धेरै दुर्घटना हुन्छन् ? सरोकारवाला निकायहरू चुपचाप छन् । नेपालका सडकमा २० वर्ष पुराना सवारीसाधन, गति नियन्त्रक साधनको कमी, बिग्रँदो सडक संरचना, सवारी चालकलाई तालिम अपर्याप्त, यात्रुमा सवारी साधनप्रति चेतनामा कमीजस्ता कारण विज्ञहरूले औंल्याउने गरेका छन् । तर सरकार यी विषयमा सुधार्नेतर्फ भन्दा पनि दिन प्रतिदिन गैरजिम्मेवार बन्दै गएको छ । पछिल्लो समय विदेशमा बनेका सवारीसाधन प्रयोग गर्ने थलो हाम्रो देशका सडक भएका छन् । सबैभन्दा ठूलो मानिसको जीवन हो भन्ने सरकारले बुझ्न सकिरहेको छैन । सडक दुर्घटनाको यो भयावह अवस्थालाई रोक्न पहिले सवारी चालक विशेष तालिम, दोस्रोमा नियमित जाँच, तेस्रोमा स्तरीय सडक निर्माणमा सरकारले ध्यान दिनुपर्छ । रामकृष्ण बराल, जोरपाटी५, काठमाडौं"
"गान्धीका राम, अयोध्याका राम","३० जनवरी १९४८ मा साँझको नियमित प्रार्थनासभामा जाँदै गर्दा हिन्दु कट्टरपन्थी नाथुराम गोड्सेले प्रहार गरेको गोली लागेपछि महात्मा गान्धीले हे राम भन्दै प्राण उत्सर्ग गरेका थिए । ७७ वर्ष बाँचेका गान्धीको मृत्युपछिको भौतिक देहरहित जीवन पनि ७७ वर्ष पूरा भएको छ । यी ७७ वर्षमा गान्धी अनेक कारणले चर्चामा रहे । यो वर्ष गान्धी र रामराज्यको कुरा २२ जनवरीमा उत्तर प्रदेशको अयोध्यामा राम मन्दिरको प्राणप्रतिष्ठा गरिएपछि झन् व्याप्त भएको छ । यो स्मृतिलेख यिनै विषयको सेरोफेरोमा केन्द्रित रहनेछ । वैष्णव परम्परामा दीक्षित परिवारमा गुजरातको पोरबन्दरमा जन्मेका मोहन दास करम चन्द गान्धीले आफूलाई आजीवन सनातनी हिन्दुका रूपमा परिभाषित गरे । उनी लरतरा हिन्दु थिएनन्, प्रबुद्ध हिन्दु थिए । हिन्दु धर्मबारे उनको व्याख्या अत्यन्त प्राञ्जल छ । उनी भारतमा अभ्यासमा रहेका जैन, शिख, बौद्ध, कबीर पन्थलगायतको उत्पत्ति, अभ्यास र परम्पराबारे राम्रो दखल राख्थे । मुस्लिमदेखि क्रिस्चियन धर्मसम्म उनको गहिरो ज्ञान थियो । इतिहासमा कुन धर्म कसरी हिंसाअहिंसा वा सेवाभावको सहाराले फैलियोभन्दा पनि आजको अवस्थामा यी धर्मबीच कसरी धार्मिक सहिष्णुता र समभाव अभ्यास गर्न सकिन्छ भन्नेमा त्यो ज्ञान केन्द्रित थियो । उनी उदारमना हिन्दु थिए । आजका पेसशेवर राजनीतिकर्मीहरूले अभ्यास गर्ने धर्मभन्दा उनले अभ्यास गरेको धर्म अलग थियो । उनले कुनै पनि धर्मको श्रेष्ठताको वकालत कहिल्यै गरेनन् बरु प्रत्येक धर्मका राम्रा पक्षको अवलम्बन गर्ने कोसिस गरे । सबै धर्मका खराब पक्षबारे उनी सचेत थिए, हिन्दु धर्ममा वर्णित कोसँग बिहे गर्न हुनेनहुने र कोसँग भोजन गर्न हुनेनहुने विषयमा धेरै अलमलिन जरुरी नहुने तर्क गर्थे । धर्म उनका लागि राजनीतिको विस्तारित रुप थिएन, अन्तस्करणको अभिव्यक्ति थियो, जुन दैनन्दिन राजनीतिभन्दा सर्वथा माथि थियो । अंग्रेजहरूले भारतीय उपमहाद्वीपमा कायम रहेको उपनिवेश त्यागेर जानुपर्दा भारत र पाकिस्तानका रूपमा दुई देश बनाइदिएका थिए । पाकिस्तान धर्ममा आधारित देश बनेको थियो । दक्षिण एसियामा मुस्लिम धर्मको प्रभाव फैलिँदै गर्दा अनेक हिन्दु मठमन्दिरमा लुटपाट र आक्रमण भएका थिए, जबर्जस्ती भत्काइएका थिए । १४ औं शताब्दीमा काठमाडौंमा रहेको पशुपतिनाथ मन्दिर पनि त्यसको अपवाद हुनबाट जोगिएको थिएन । त्यसरी मुस्लिम अतिक्रमणमा परेको गुजरातको सोमनाथ मन्दिर भारत स्वतन्त्र भएलगत्तै तत्कालीन उपप्रधानमन्त्री वल्लभ भाइ पटेलको सक्रियतामा पुनर्निर्माण भएको थियो । त्यो मन्दिरको उद्घाटन समारोहमा प्रथम प्रधानमन्त्री जवाहरलाल नेहरू अनुपस्थित मात्र भएनन्, उनले राष्ट्रपति राजेन्द्र प्रसादलाई समेत सहभागी हुनबाट रोक्ने असफल प्रयास गरेका थिए । स्वतन्त्रताको ७५ वर्षे अमृत महोत्सव मनाइरहँदा भाजपाले अयोध्याको राम मन्दिर पुनर्निर्माणलाई केन्द्रमा राख्यो र मन्दिरमा भगवान् रामको प्राणप्रतिष्ठा कार्यको अगुवाइ प्रधानमन्त्री नरेन्द्र मोदीले यजमानकर्ता भएर आफैं गरे । कुनै बेला युरोपका दिग्विजयी सम्राट् नेपोलियनको राज्याभिषेक समारोहमा रोचक घटना भएको थियो । निम्तालु पोप नेपोलियनलाई मुकुट पहिराइदिन पाइने अनि राजकाज र धर्मबीच वर्चस्वको लडाइँमा आफ्नो हात माथि पर्ने अपेक्षामा थिए । तर नेपोलियनले सबैलाई आश्चर्यमा पार्दै मुकुट आफैं पहिरिएका थिए । धर्म राजकाजको अधीनमा रहनुपर्छ भन्ने सीमारेखालाई नेपोलियनले चरितार्थ गरेका थिए । नेपोलियनबारे हालै बनेको नेटफ्लीक्स सिरिजमा पनि यो प्रसंग छ ।प्राणप्रतिष्ठामा मोदी आफैं कर्ता बन्नुलाई राजकाजको अधिकारसँगै धार्मिक काजको पनि अधिकार खोस्ने कार्यका रूपमा अर्थ्याउँदै धर्मगुरुहरू, विशेष गरी शंकराचार्यहरूले यो कार्यको विरोध गरे पनि उक्त समारोहमा सहभागी भएर मोदीको पहललाई अनुमोदित गरे । मोदीको कदमसँगै भारतमा राजकाजसँगै धार्मिक काज पनि राजनीतिअधीनस्थ भयो, स्वायत्त रहेन । राजसत्ताभन्दा धार्मिक सत्ता हाबी भएर भारत कतै इरानको जस्तो थियोक्रेसीको मार्गतर्फ प्रवृत्त हुने त होइन भन्ने भय पनि एउटा तप्कामा सञ्चारित भएको देखिन्छ । शताब्दिऔंदेखि अन्य धर्मबाट प्रताडित हिन्दु मनले आफ्नो मन्दिरको पुनर्निर्माणको विषयमा भएको राजनीतिको अनदेखा गर्नु स्वाभाविक थियो । सन् २०२४ मा हुने लोकसभा निर्वाचनमा मोदी र उनको पार्टीलाई राम मन्दिरको निर्माण कार्यबाट आर्जित चुनावी लाभांश लिनबाट कसैले रोक्न सक्ने देखिएको छैन । २०१४ मा मोदीसँग गरिएको उम्मिद २०१९ मा पुग्दा विश्वासमा बदलिएको र २०२४ मा भरोसामा परिणत हुने वरिष्ठ पत्रकार रामबहादुर रायले कुराकानीका क्रममा बताएका थिए । अल्पसंख्यकलाई रिझाउने नाममा कांग्रेस (आई) सरकारले पछिल्ला दशकमा गरेका अनेक कार्यबाट बहुसंख्यक हिन्दु खुसी नभएको कुरा भाजपा लहरले पुष्टि गरेको कांग्रेस (आई) का कार्यकर्ताहरू खुलेआम स्वीकार गर्छन् ।सन् १९९० मा भाजपा अध्यक्ष लालकृष्ण आडवाणीको नेतृत्वमा सोमनाथदेखि अयोध्यासम्मको रथयात्रा भएको थियो । त्यो रथयात्रादेखि विभाजित भएको भारतको धार्मिक राजनीति २०२४ मा आइपुग्दा उत्कर्षमा पुगेको छ । त्यो रथयात्रामा मोदी पनि सहभागी थिए । भारत १९४७ मा स्वतन्त्र भएको भए पनि राम मन्दिरको प्राणप्रतिष्ठासँगै २०२४ मा आएर मात्र भारतीय आत्माको प्रतिष्ठा भएको मोदीले घोषणा गरेका छन् । यस क्रममा सतहमा देखिने गरी कुनै धार्मिक हिंसाका घटना भएनन् । आरएसएसका तीन लक्ष्य थिए धारा ३७० अन्तर्गत कश्मीरको स्वायत्तताको भंग गर्ने, अयोध्यामा राम मन्दिर बनाउने र भारतभर युनिभर्सल सिविल कोड लागू गर्ने । यीमध्ये सुरुका दुई लक्ष्य मोदीले सफलतापूर्वक साधेका छन् । तेस्रो पनि ट्रिपल तलाक बिलमार्फत आंशिक रूपमा लागू भएको छ । यसरी आरएसएसको कार्यनीति सफल पार्दै मोदी आधुनिक हिन्दु सम्राट् बन्ने मार्गमा अग्रसर देखिन्छन् । हिन्दु धर्मको श्रेष्ठता स्थापना गर्ने घोषित नीतिसाथ सन् १९२५ मा स्थापित राष्ट्रिय स्वयंसेवक संघ (आरएसएस) को, भारतीय संविधान लेखिँदै गर्दा, हिन्दु महासभाका रूपमा संविधानसभामा झिनो उपस्थिति थियो । भारतको संविधान धर्मनिरपेक्ष बनेकामा आरएसएसलाई चित्त बुझेको थिएन र त्यसलाई आफ्नो शक्ति बढाएर बदल्नुपर्ने दिशामा ऊ एकलव्य निष्ठाका साथ लागिरहेको थियो । यसकै परिणतिस्वरूप आरएसएस स्थापनाको सयौं वर्षगाँठमा उनीहरूको सपना पूरा हुने बिन्दुमा पुगेको छ । तर यसमा उनीहरूले तत्कालका लागि मध्यमार्ग रोजेका छन् । संविधानमा उल्लिखित इन्डिया भन्दा पनि भारत शब्दमा उनीहरूले जोड दिएका छन् । राष्ट्रपति कार्यालयबाट प्रेषित निम्तोपत्रमा इन्डिया नभएर भारत शब्दकै प्रचलन सुरु गरिएको छ । रोचक त, मोदी सरकारका द्वितीय विदेशमन्त्री एस जयशंकरका पाँच वर्षको अवधिमा प्रकाशित विदेशनीतिसम्बन्धी दुई पुस्तकका शीर्षक हेर्यो भने प्रस्ट हुन्छ । जयशंकरले विदेशमन्त्री हुनेबित्तिकै निकालेको पहिलो पुस्तक द इन्डिया वे थियो भने हालै प्रकाशित दोस्रो पुस्तक हो ह्वाई भारत म्याटर्स । कर्मचारीका रूपमा विदेश मन्त्रालयको सचिव बन्दासम्म नेहरू कांग्रेस परम्पराबाट दीक्षित उनी मोदी सरकारमा विदेशमन्त्री भएर सहभागी हुँदासमेत भाजपा र आरएसएसको घोषित लक्ष्यबारे जानकार नरहेको स्वीकारोक्ति पछिल्लो पुस्तकमा पाइन्छ । इन्डिया सम्पूर्ण रूपमा भारत बन्न लागिपरेको छ ।२०६३ को अन्तरिम संविधानबाट धर्मनिरपेक्ष बनेको नेपाल २०७२ को गणतान्त्रिक संविधानबाट धर्मनिरपेक्ष हुनुका साथै सबै सनातन धर्मको रक्षा गर्ने भएको छ । भारतीय संविधानमा उल्लिखित दुवै शब्द इंडिया र भारत मध्ये भाजपाले भारत लाई जोड दिएजस्तै नेपाल हिन्दु राज्य भएन भनेर अलाप्नेहरूले नेपालको संविधान फेरि एक पटकपढ्दा राम्रै हुन्छ । तानाशाह राजा महेन्द्रको निर्देशनमा बनेको २०१९ को संविधानमार्फत पहिलो पटक हिन्दु राज्य घोषित नेपालमा २०४७ को संविधानमा हिन्दु राज्य शब्दावलीले निरन्तरता पाएको भए पनि सनातन धर्मको रक्षाबारे २०७२ को संविधानमा जति कडाइपूर्वक नेपालका अन्य कुनै पनि संविधानमा नलेखिएको तथ्य बिर्सन हुँदैन । नेपालका राष्ट्रप्रमुख राष्ट्रपतिहरू राजाजसरी नै सबै धार्मिक कार्यमा सहभागी हुने परम्पराले निरन्तरता पाएको छ । बहालवाला प्रधानमन्त्री प्रचण्ड पशुपतिको दर्शन गर्न मन्त्रीहरूसहित पुगेका छन् । नेपालमा धर्मको राजनीति उराल्न खोज्नेहरूले भाजपाले गरेको संविधानको पुनर्पठनबाट पाठ सिक्नु श्रेयस्कर देखिन्छ । अन्त्यमा पुनः गान्धीको प्रसंग । गान्धीका रामरहिम सबै भगवान्का अनेक रूपमध्ये एक थिए । सत्य र अहिंसा नै उनका भगवान्का विस्तारित रूप थिए । पहिलो कार्यकालमा गान्धीको झाडुलाई सफाइको प्रतीक मानेर जोड दिएको थियो मोदी सरकारले । दोस्रो कार्यकालमा पाकिस्तानी प्रधानमन्त्री इमरान खानले संयुक्त राष्ट्रसंघको महासभामै गान्धीको हत्यामा भाजपाको माउ संगठन आरएसएस मुछिएको अभिव्यक्ति दिएपछि मोदीले द न्युयोर्क टाइम्स मा लेख प्रकाशित गरी त्यस अभिव्यक्तिको खण्डन गर्दै गान्धीको बहुआयामप्रतिको आफ्नो रुझान व्यक्त गरेका थिए । तेस्रो कार्यकालका लागि अनुमोदित हुने पूर्वसन्ध्यामा अयोध्यामा राम मन्दिरको प्राणप्रतिष्ठा गरेर मोदी रामराज्य स्थापनाको स्वघोषित आधुनिक आरम्भकर्ता बन्न पुगेका छन् । आरएसएसनिर्देशित मोदीको यथार्थको रामराज्य र गान्धीको कल्पनाको रामराज्यको भेद खुट्याउन भने मोदीको तेस्रो कार्यकालसम्म कुर्नैपर्ने हुन्छ ।भारतीय कांग्रेस पार्टीले बेवास्ता गरेका सरदार बल्लभ भाइ पटेलबाट सुरु गरेर जातीयजनसंख्याका आधारमा राष्ट्रव्यापी रूपमा फैलिनुअगावै प्रदेश तहमा आरक्षणका प्रथम प्रयोक्ता बिहारका समाजवादी नेता कर्पुरी ठाकुरलाई भारतरत्न सम्मान दिएर भाजपा प्रत्येक प्रभावशाली नेताको उत्तराधिकार आफ्नो बहीखातामा संकलन गर्दै अगाडि बढिरहेको छ । यो लहरमा गान्धी पनि अल्पकाल (?) का लागि भाजपाको पोल्टामा पर्दै गएका छन् । गान्धीको रामराज्यको उत्तराधिकारको विवादले भारतको नयाँ राजनीतिको भवितव्य निर्माण गर्नेछ । कुनै बेला गान्धीको पूर्णाहुतिले मत्थर र शान्त भएको भारतको धार्मिक कट्टरता अब उनको उत्तराधिकारको विवादमा हिंसामा परिणत नहोस् । गान्धीको सर्वधर्म समभावको भावना फैलिरहोस् ।"
कोशीमा समर्थन फिर्ता लिने एमालेको चेतावनी,"विराटनगर (कास) प्रदेशसभाका पदाधिकारीलाई सवारीसाधन सुविधा र पारिश्रमिक बढाउनेलगायत ऐन संशोधनका लागि ल्याएको अध्यादेश फिर्ता नगरे कोशी सरकारलाई दिएको समर्थन फिर्ता लिने एमालेले चेतावनी दिएको छ । मुख्यमन्त्री केदार कार्कीले आफू पदमा टिकिरहन एकै पटक सातवटा प्रदेश ऐन संशोधन गर्न अध्यादेश जारी गरेको भन्दै एमाले प्रदेश संसदीय दलले आपत्ति जनाएको हो । कोशी सरकारले शनिबार अध्यादेशमार्फत प्रदेशका सातवटा ऐन संशोधन गरेको थियो । अध्यादेशबाट प्रदेशसभाका पदाधिकारी तथा सदस्यको पारिश्रमिक र सुविधासम्बन्धी ऐन २०७५, कोशी प्रदेश वातावरण संरक्षण ऐन २०७६, प्रदेश सहकारी ऐन २०७६, प्रदेश भवन ऐन २०७६, सार्वजनिक निजी सहकारी साझेदारी तथा लगानी प्राधिकरण ऐन, कोशी प्रदेश जनस्वास्थ्य ऐन २०७७, कोशी प्रदेश वन ऐन २०७७ र प्रदेश निजामती सेवा ऐन २०७९ संशोधन गरिएको छ । प्रदेश सरकारले माघ ६ मा केही प्रदेश ऐनलाई संशोधन गर्न बनेको अध्यादेश २०८० जारी गरी प्रदेशसभाका पदाधिकारीको परिभाषा संशोधन गर्दै थप सेवासुविधा दिने व्यवस्था गरेको थियो । यो व्यवस्थाले अब सबै दलका संसदीय नेता, प्रदेशसभामा रहेका पूर्वमूख्यमन्त्रीसहितले सवारीसाधन सुविधा पाउनेछन् । अध्यादेश फिर्ता नलिए समर्थन फिर्ता लिने र विशेष अधिवेशनको माग गर्ने तयारी गरेको एमाले संसदीय दलका प्रमुख सचेतक रेवतीरमण भण्डारीले बताए । एमाले पर्ख र हेरको अवस्थामा छ । अध्यादेश फिर्ता नभए अप्रिय कदम चाल्न बाध्य हुनेछौं, भण्डारीले भने, उतिबेला समर्थन दिएको र अहिलेको प्रमुख प्रतिपक्षी दलसँग कुनै परामर्श नै नगरी सरकारले अध्यादेश ल्याएको छ । कोशी सरकारका प्रवक्ता आन्तरिक मामिला तथा कानुनमन्त्री शमशेर राईले सरकारले आवश्यकताका आधारमा अध्यादेश ल्याएको बताए ।"
एनसेल छानबिन समितिले सरकारलाई बुझायो प्रतिवेदन,"(काठमाडौं)एनसेलको सेयर खरिदबिक्रीका विषयमा अध्ययन तथा छानबिन गर्न बनेको समितिले सरकारलाई प्रतिवेदन बुझाएको छ । पूर्वमहालेखापरीक्षक टंकमणि शर्मा संयोजकत्वको समितिले सोमबार प्रधानमन्त्री पुष्पकमल दाहाललाई प्रतिवेदन बुझाएको हो । अहिलेकै अवस्थामा एनसेलको सेयर खरिदबिक्री कारोबार स्विकार्न नमिल्ने प्रतिवेदनको सुझाव छ । सेयर खरिदबिक्री गर्नुअघि नियामक निकायको स्वीकृति लिनुपर्नेमा नलिएको, कारोबारपछि पनि ती निकायमा जानकारी नदिएको, कर छली भएको, व्यावसायिक व्यवहारको सिद्धान्तअनुसार नभएकोलगायत कारणले उक्त कारोबार यथास्थितिमै स्वीकार गर्न नमिल्ने सुझाव समितिले दिएको हो । मंसिर तेस्रो साता सरकारले शर्माको संयोजकत्वमा सचिव फणीन्द्र गौतम, सहसचिव बाबुराम भण्डारी, सहसचिव हृदयेशकुमार शाक्य र आइक्यानका अध्यक्ष सुजनकुमार काफ्ले सदस्य रहेको समिति गठन गरेको थियो ।खरिदबिक्रीकर्ता दुवै पक्षले निवेदन दिनुपर्नेमा नदिएको, सेयर खरिदबिक्री गर्नुअघि स्वीकृति लिनुपर्नेमा नलिएको र प्राप्त सेयर खरिदबिक्री सम्झौताका सर्त विश्लेषण गर्दा आम्स लेन्थ प्रिन्सिपलअनुसार नभएको, विभिन्न दृष्टिबाट खरिदकर्ताको क्षमता विश्लेषण गर्दा प्राविधिक, वित्तीय तथा व्यवस्थापकीय क्षमता पुष्टि हुने कागज पेस नगरेको देखिँदा यो सेयर बिक्री सम्झौता यथास्थितिमा स्विकार्न उपयुक्त हुने देखिएन, प्रतिवेदनमा भनिएको छ । एनसेल आजियाटाको अधिकांश सेयर खरिदबिक्री सम्बन्धमा प्रचलित कानुनबमोजिम सम्बन्धित निकायबाट पूर्वस्वीकृति लिएको नदेखिएको तथा हालसम्म आजियाटा ग्रुप बहार्ड मलेसिया र स्प्रेक्ट्रलाइट यूकेबीच भएको भनिएको सेयर खरिदबिक्री सम्झौता (एसपीए) पनि कानुनसम्मत नभएको छानबिन समितिका संयोजक शर्माले बताए । सेयर खरिदबिक्री स्वीकृतिका लागि कानुनबमोजिम प्रक्रियासम्मत रूपमा निवेदन पेस भएको नदेखिँदा खरिदकर्ता कम्पनीको प्राविधिक क्षमता, लगानीको स्रोत र कम्पनीका सञ्चालकको व्यावसायिक पृष्ठभूमि, दूरसञ्चार सेवाप्रदायक कम्पनी र तिनका सञ्चालकबीच हुन सक्ने क्रस होल्डिङको अवस्था, नेपालको दूरसञ्चार सेवा प्रवाहको क्षेत्रमा विदेशी लगानीको नियमनलगायतमा कानुनी परिपालनाको वस्तुगत मूल्यांकन, सम्झौताका सर्तहरूको यथार्थपरकता, कारोबारको पारदर्शिता र कारोबार मूल्यको विश्वसनीयता जस्ता प्रतिवेदनमा विश्लेषण गरिएका तथ्य र यससम्बन्धी अदालतका आदेशलाई समेत अध्ययन गरी सरकारले निर्णय लिनुपर्ने समितिको सुझाव छ ।दूरसञ्चार ऐनअनुसार अनुमतिपत्रको २५ वर्षको अवधि समाप्त भएपछि जम्मा पुँजी लगानीको ५० प्रतिशतभन्दा बढी विदेशी व्यक्ति वा संगठित संस्थाको लगानी भएको दूरसञ्चार सेवासँग सम्बन्धित जग्गा, भवन, यन्त्र उपकरण तथा संरचनामा नेपाल सरकारको स्वामित्व हुने भएकाले त्यसको सुनिश्चितता हुने गरी आवश्यक सर्त राख्नुपर्ने, प्रतिवेदनमा भनिएको छ, नेपालमा पनि आर्थिक तथा व्यापारिक कारोबारमा ठूला र गम्भीर प्रकृतिका घोटाला हुने गरेकाले तिनीहरूको निवारण गर्न अन्य मुलुकमा जस्तै अलग्गै संयन्त्रको व्यवस्था गर्नुपर्ने ।समितिले एनसेलका विगतका सेयर खरिदबिक्री कारोबारहरूको पनि क्षेत्रगत रूपमा सम्बन्धित नियामक निकायले छानबिन गर्नुपर्ने सुझाव दिएको छ । विगतका एनसेल कम्पनीको सेयर खरिदबिक्रीमा विभिन्न कम्पनीमार्फत नेपालमा र विदेशमा अपारदर्शी रूपमा भएका कारोबार राजस्व चुहावट, विदेशी मुद्रा अपचलन र सम्पत्ति शुद्धीकरण भएको हुन सक्ने देखिएकाले सो सम्बन्धमा सम्बन्धित निकायहरूबाट अनुसन्धान हुनुपर्ने, प्रतिवेदनमा भनिएको छ, नेपालका दूरसञ्चार सेवाप्रदायक कम्पनीहरूलाई अस्वाभाविक रूपमा फन्डेड र ननफन्डेड कर्जा प्रवाह गरी वित्तीय जोखिम सिर्जना भएको देखिएको हुँदा राष्ट्र बैंकबाट थप अनुसन्धान हुनुपर्ने देखिन्छ । एनसेल आजियाटा तथा अन्य सम्बद्ध पक्षको कर परीक्षण गर्न बाँकी देखिएकाले तत्काल कर परीक्षण गरी कर दायित्व निर्धारण गरी असुल गर्ने । नेपालमा दूरसञ्चार सेवा प्रदायक कम्पनी एनसेल आजियाटा (साविकको स्पाइस सेल प्रालि) ०५८ सालमा स्थापना भएदेखि यस कम्पनीको हालसम्म १४ पटक सेयर तथा स्वामित्व खरिदबिक्री भएकोमा ती खरिदबिक्रीमा धेरैजसो कारोबार नेपालबाहिर नै अफसोर रूपमा भएको तर उक्त कारोबारहरूसँग सम्बन्धित लेनदेनका अभिलेख तथा विवरण कम्पनीले नेपालका आधिकारिक निकायहरूमा पेस गरेको नदेखिएको प्रतिवेदनमा उल्लेख छ । कतिपय नेपाली सेयरधनीको कारोबारको भुक्तानी नेपालको बैंकिङ प्रणालीबाट नभई देशबाहिर समेत भएको देखिएको पनि समितिले औंल्याएको छ । एनसेलले नेपालमा व्यवसाय सुरु गरेदेखि हालसम्म जम्मा ८ करोड रुपैयाँ विदेशी लगानी र २ करोड स्वदेशी लगानी गरेको तथा १ खर्ब रुपैयाँभन्दा बढी नाफा कमाई विभिन्न शीर्षकमा ६८ अर्ब रुपैयाँभन्दा बढी रकम विदेश लगेको देखिएको छ, प्रतिवेदनमा भनिएको छ, एनसेलले हालसम्म १ करोड ३० लाखभन्दा बढी सिमकार्ड वितरण गरी मोबाइल सेवा प्रदान गरिरहेको र हालसम्म कर र गैरकर राजस्व गरी नेपाल सरकारलाई करिब ३ खर्ब २ अर्ब रुपैयाँ बुझाएको देखिन्छ ।"
स्टार्टअप व्यवसायीलाई झुलाउँदै सरकार,"(काठमाडौं)अभियान एग्रोले स्टार्टअप कर्जा लिन भन्दै गत चैतमा उद्योग विभागमा आवेदन दियो । स्टार्टअप कर्जा लिन मापदण्ड पुगेको र सोही वर्ष परिणाम आउने भनेर विभागले जानकारी दिइसके पनि एग्रोले कर्जा नपाउने भएको छ । अब सोही कर्जा लिन फेरि उसले आवेदन दिनुपर्नेछ । अब उद्योग विभागलाई नभई औद्योगिक व्यवसाय विकास प्रतिष्ठानमा दिनुपर्नेछ । त्यो पनि प्रतिष्ठानले स्टार्टअप उद्यम कर्जा कोष कार्यविधि, ०८० कार्यान्वयन गरेको खण्डमा । उद्योग, वाणिज्य तथा आपूर्ति मन्त्रालयले गत फागुन १० मा स्टार्टअप उद्यम कर्जा कोष कार्यविधि, ०७९ स्वीकृत गर्यो । लगत्तै गत चैत १६ मा उद्योग विभागले २१ दिनभित्र कर्जा लिन इच्छुक स्टार्टअपलाई परियोजना प्रस्ताव पेस गर्न सूचना जारी गर्यो । उक्त अवधिमा ३ सयभन्दा बढी स्टार्टअपले परियोजना प्रस्ताव पेस गरे । त्यसमध्ये एक अभियान एग्रो पनि हो । विभागले जेठ १ मा एकल लगानी भएको, कागजात नखुलाइएको, सात वर्ष नाघेकालगायत कैफियत देखाउँदै २१३ वटा कम्पनीको निवेदन अस्वीकृत गरिएको जानकारी दियो । त्यसपछि बाँकी रहेको निवेदन थप प्रक्रियामा रहँदै आर्थिक वर्ष सकियो । विनियोजन विधेयकअनुसार आएको कार्यविधिलाई नयाँ आर्थिक वर्षमा पुनः पास गरेर मात्रै सञ्चालन गर्नुपर्ने विभागले बताउँदै आएको थियो । तर अब यी आवेदकलाई माघ ११ मा स्वीकृत स्टार्टअप उद्यम कर्जा सञ्चालन कार्यविधि, ०८० मा समेटिएको छैन । उद्योगका विभागका कर्मचारी भन्छन्, हामीले पठाएको स्टार्टअप कार्यविधिमा गत वर्षका निवेदकलाई पनि सम्बोधन गर्ने गरी राखेको थियो । तर त्यसलाई हटाएर नयाँ कार्यविधि पास भयो । विनियोजन विधेयकअनुसार कार्यविधि बनेकाले गत वर्षको सहुलियतपूर्ण कर्जाका लागि आवेदन दिएकालाई समेट्न नमिलेको मन्त्रालयले जानकारी दिएको ती कर्मचारी बताउँछन् । उद्योग विभागले गत वर्ष आवेदन लिएकालाई रद्द गरिएको प्रतिष्ठानका अध्यक्ष उमेश गुप्ताले जनाए ।नवीन व्यवसाय गरिरहेका र गर्न चाहनेलाई कर्जा, बीउ पुँजी उपलब्ध गराउने भनेर दशकयता विभिन्न सरकारले आश्वासन दिँदै आए पनि हालसम्म कार्यान्वयनमा आउन सकेको छैन । चालु आर्थिक वर्षकै बजेट कार्यान्वयन गर्न पनि ६ महिनापछि कार्यविधि बनेको छ । कार्यविधि बनाउने, सहुलियतपूर्ण कर्जाका लागि आवेदन लिने र कर्जा नदिने गरेको यो पहिलो पटक भने होइन । यसअघि स्टार्टअप (नवप्रवर्तक) व्यवसायलाई बीउ पुँजी अनुदान उपलब्ध गराउने सरकारको घोषणापछि राष्ट्रिय योजना आयोगले ०७६ सालमा पनि प्रस्ताव माग गरेको थियो । तर कार्यान्वयन हुन सकेन । आयोगले ०७७ वैशाख २९ मा स्टार्टअप व्यवसायलाई ५ लाखदेखि ५० लाख रुपैयाँसम्म अनुदान उपलब्ध गराउने भन्दै प्रस्ताव माग्यो । त्यस बेला पनि आयोगले मागेको ढाँचामा ६ सयभन्दा बढी व्यक्ति र कम्पनीले प्रस्ताव पठाएका थिए । सरकारले स्टार्टअपलाई बीउ पुँजी अनुदान उपलब्ध गराउने घोषणा गरेपछि योजना आयोगले प्रस्ताव आह्वान गरेको थियो । तर अनुदानको साटो सहुलियत ऋण दिने गरी कार्यविधि तयार पार्ने भन्दै प्रक्रिया रोकियो । सरकारले पटकपटक सहुलियतपूर्ण कर्जा दिने भन्दै आवेदन माग्ने र ऋण नदिने गर्दै आएको छ । यद्यपि हरेक वर्षको बजेटमा स्टार्टअपलाई प्रोत्साहन गर्ने, परियोजना धितो राखेर ऋण दिने बताउँदै आएको छ । आर्थिक वर्ष ०७१७२ को बजेटमा तत्कालीन अर्थमन्त्री रामशरण महतले स्टार्टअप व्यवसायलाई पुँजी उपलब्ध गराउन ५० करोडको कोष स्थापना गर्ने घोषणा गरेका थिए । त्यसयता हरेक वर्ष स्टार्टअपलाई प्रोत्साहन गर्ने बजेट आए पनि कार्यान्वयन हुन सकेको छैन । स्टार्टअप व्यवसायको प्रवर्द्धन एवं उद्यमशीलताका लागि आर्थिक वर्ष ०७६७७ को बजेट वक्तव्यमार्फत परियोजनाकै धितोमा सहुलियतपूर्ण कर्जा प्रवाह गर्न १ अर्ब रुपैयाँ विनियोजन गरिएको, नवीनतम ज्ञान, सीप र क्षमता भएका उद्यम र व्यवसाय सञ्चालन गर्न सुरुवाती पुँजी उपलब्ध गराउन च्यालेन्ज फन्डको व्यवस्था गरिएको थियो ।आर्थिक वर्ष ०७७७८ को बजेटमा सुरुवाती पुँजीका माध्यमबाट स्टार्टअप उद्यम तथा व्यवसायको प्रवर्द्धनका लागि महत्त्वपूर्ण अवधारणासहित कार्यक्रम जारी भएको थियो । नवप्रवर्तनकारी कार्यमा लगानी प्रोत्साहन गर्न चाहने उद्यमी व्यवसायीलाई दुई प्रतिशत ब्याजदरमा सहुलियत ऋण उपलब्ध गराइने, नवप्रवर्तन सुरुवाती पुँजीका लागि ५० करोडको व्यवस्था गर्ने, युवा उद्यमशीलता विकासका लागि सबै प्रदेशमा युवा नवप्रवर्तन केन्द्र स्थापना गर्ने घोषणा भएको थियो ।तर स्टार्टअपसम्बन्धी स्पष्ट नीतिको अभावका कारण उक्त कार्यक्रम कार्यान्वयन भएन । आर्थिक वर्ष ०७८७९ को बजेट वक्तव्यमा युवा उद्यमीलाई स्टार्टअप व्यवसायमा संलग्न हुन उत्प्रेरित गर्ने उद्देश्यले परियोजना धितो राखी एक प्रतिशत ब्याजदरमा २५ लाखसम्म बीउ पुँजी कर्जा उपलब्ध गराइने व्यवस्था गरेको थियो । स्टार्टअप व्यवसायको दर्ता, नवीकरण तथा अन्य सेवा एकद्वार प्रणालीबाट मिलाउने, स्टार्टअप व्यवसायमा वैदेशिक लगानी भित्र्याउन नीतिगत सहजीकरण गर्ने र स्टार्टअपका लागि १ अर्बको च्यालेन्ज फन्ड स्थापना गर्ने थप विशेष व्यवस्थासमेत गरेको थियो । यद्यपि उक्त व्यवस्था पनि कार्यान्वयन हुन सकेन ।आर्थिक वर्ष ०७९८० को बजेट वक्तव्यमा युवा उद्यमशीलता विकास गर्न र नवप्रवर्तन प्रवर्द्धन गर्न स्टार्टअप व्यवसायमा सुरुवाती पुँजी उपलब्ध गराउने कार्यक्रमलाई निरन्तरता दिनुका साथै यस कार्यक्रमको प्रभाव मूल्यांकन गरी सुधार गर्ने, परियोजनाका आधारमा ऋण सहयोग तथा अनुदान उपलब्ध गराउने, यस्ता व्यवसायमा भेन्चर क्यापिटलमार्फत पुँजी व्यवस्थापन गर्ने, युवा उद्यमी तथा वैदशिक रोजगारीबाट फर्केका व्यक्तिबाट सञ्चालन हुने व्यवसायलाई प्रोत्साहन गर्न च्यालेन्ज फन्ड स्थापना गरी सहुलियतपूर्ण कर्जा उपलब्ध गराइने विषय उल्लेख छन् । सरकारले चालु आर्थिक वर्षको बजेटमार्फत स्टार्टअपलाई प्रोत्साहन गर्न १ अर्ब २५ करोड विनियोजन गरेको छ । मुलुकमा नवप्रवर्तन र उद्यमशीलता प्रवर्द्धन गर्न स्टार्टअप ईको सिस्टम विकास गरिनेछ, उद्यमशील सोच र संस्कृतिको विकास एवं उद्यमशील सोचलाई व्यवसायमा रूपान्तरण गर्न काठमाडौंमा इन्क्युबेसन सेन्टर सञ्चालन गरिनेछ, चालु आर्थिक वर्षको बजेट वक्तव्यमा भनिएको छ, भेन्चर क्यापिटल र प्राइभेट इक्विटी फन्डलाई स्टार्टअप व्यवसायमा लगानी गर्न प्रोत्साहित गरिनेछ । विदेशी लगानी कम्पनीहरूमार्फत प्रवाह हुने वैदेशिक लगानीलाई प्रोत्साहन गरी नवप्रवर्तन र उद्यमशीलता विकासमा परिचालन गरिनेछ । चालु वर्षको बजेटमा स्टार्टअप व्यवसायलाई १ प्रतिशत सहुलियत ब्याजदरमा २५ प्रतिशतसम्म ऋण उपलब्ध गराउने घोषणा गरिएको छ ।चालु आर्थिक वर्ष स्टार्टअप कर्जाका लागि २५ करोड रुपैयाँ विनियोजन भएको मन्त्रालयले जनाएको छ । स्टार्टअप उद्यममा कर्जा प्रवाह गर्ने प्रयोजनको लागि निवेदन दिने अन्तिम मितिसम्म सात वर्ष ननाघेको र कार्यविधिमा उल्लिखित मापदण्ड पूरा गरेका उद्यमी कर्जाका लागि योग्य हुनेछ । कार्यविधिमा स्टार्टअप उद्यमका रूपमा सञ्चालन गर्न सकिने उद्यमका १६ वटा क्षेत्र तोकिएको छ । स्टार्टअप उद्यम कार्यक्रमको कार्यान्वयन यस वर्ष औद्योगिक व्यवसाय विकास प्रतिष्ठानले गर्ने मन्त्रालयले जनाएको छ । कार्यविधिअनुसार बढीमा २५ लाखसम्मको कर्जा दिइनेछ । कर्जाको ब्याजदर वार्षिक तीन प्रतिशत हुनेछ । बैंकले कर्जा प्रवाह गर्दा बढीमा पाँच लाखसम्मको कर्जाको हकमा एक किस्ता, १५ लाखसम्मका लागि दुई किस्ता र त्यसभन्दा माथि २५ लाखसम्मको हकमा तीन किस्तामा कर्जा रकम उपलब्ध गराउने मन्त्रालयले जनाएको छ । स्टार्टअप प्रवर्द्धन गर्न स्टार्टअप नीति तर्जुमा भई स्वीकृतिका क्रममा रहेको मन्त्रालयका सहायक प्रवक्ता शेखरबाबु कार्कीले बताए । आन्तरिक काम सकाएर छिट्टै निवेदन माग गर्छौं, प्रतिष्ठानका अध्यक्ष गुप्ताले भने, गत वर्ष र यस वर्षको कार्यविधिमा केही फरक छ । त्यसैले गत वर्षको कार्यविधिअनुसार मूल्यांकन प्रक्रियामा रहेका आवेदनलाई मन्त्रालयले रद्द गरिसक्यो । प्रतिष्ठानले स्टार्टअपमै काम गरिरहेको भन्दै उनले यसपालिको स्टार्टअप कार्यविधि कार्यान्वयन हुने बताए । प्रतिष्ठानले स्टार्टअप र आन्टरप्रेनरसिपमा काम गर्दै आएको छ, उनले भने, यस पालि कार्यविधिअनुसार ऋण दिन्छौं । सरकारले ल्याउने नीति तथा कार्यक्रमको समीक्षा नै नहुने गरेको नेपाल उद्योग वाणिज्य महासंघको स्टार्टअप समिति सभापति जुना माथेमाले बताइन् । सरकारले झन्डै एक दशकदेखि हरेक वर्षको बजेटमा स्टार्टअपलाई सम्बोधन गर्दै आउनु सकारात्मक भए पनि कार्यान्वयन हुन नसक्नु दुःखद रहेको उनको भनाइ छ ।"
"परिसंघ, सरकार र ६ उद्योगबीच त्रिपक्षीय सम्झौता","काठमाडौं (कास) कार्यस्थलमा आधारित रोजगारमूलक प्रशिक्षण कार्यक्रम (एप्रेन्टिससिप) सञ्चालनका लागि उद्योग, वाणिज्य तथा आपूर्ति मन्त्रालयअन्तर्गतको लघु, घरेलु तथा साना उद्योग प्रवर्द्धन केन्द्र, नेपाल उद्योग परिसंघ र ६ उद्योगबीच त्रिपक्षीय सम्झौता भएको छ । आइतबार सम्झौतापत्रमा केन्द्रका कार्यकारी अधिकृत दीपक घिमिरे, परिसंघका महानिर्देशक दीपकराज जोशी र सम्बन्धित उद्योगका प्रतिनिधिले हस्ताक्षर गरे । एप्रेन्टिससिप कार्यक्रममा सम्झौता गर्ने ६ उद्योगमा लिटमस इन्डस्ट्रिज, अरिहन्त मल्टिफाइबर्स, किरण सुज म्यानुफ्याक्चर्स, बाबा जुट मिल, मोडर्न स्लिपर इन्डस्ट्रिज र रन सुज इन्डस्ट्रिज छन् । सम्झौताअनुसार कुल १६६५ जना प्रशिक्षार्थी कामदार छनोट गरी उनीहरूलाई प्रशिक्षण दिएपछि कम्तीमा १८ महिनाको रोजगारी प्रदान गरिनेछ । प्रशिक्षार्थी कामदारहरूको अधिकतम तीन महिनाको पारिश्रमिक भने सरकारका तर्फबाट केन्द्रले बेहोर्नेछ । यो कार्यक्रमको सञ्चालनबाट उद्योगको उत्पादकत्व वृद्धिमा योगदान गर्ने र स्वदेशमै रोजगारीका थप अवसर सिर्जना हुने उद्योग, वाणिज्य तथा आपूर्तिमन्त्री रमेश रिजालले बताए । चालु आर्थिक वर्षका लागि ९ वटा उद्योगले २१ सय प्रशिक्षार्थीका लागि परिसंघमार्फत आवेदन दिएका परिसंघका अध्यक्ष राजेशकुमार अग्रवालले जनाए ।"
मनाङसँग जावलाखेलको बदला,(पोखरा)मनाङ मर्स्याङ्दी क्लबलाई सडन डेथको सिकार बनाउँदै जावलाखेल युथ क्लब पोखरामा जारी २३ औं आहारारा पोखरा गोल्डकप फुटबलको सेमिफाइनल पुगेको छ । निर्धारित समय ११ को बराबरीमा टुंगिएपछि खेल अतिरिक्त ३० मिनेट र टाइब्रेकर हुँदै सडनडेथसम्म पुगेको हो । पोखरामा सर्वाधिक समर्थक रहेको र पोखरालाई आफ्नो घरेलु भूमि मान्ने छपल्टको उपाधि विजेता मनाङ जावलाखेलसँग सडन डेथमा स्तब्ध हुँदै क्वाटरफाइनलबाटै बाहिरियो । प्रतिस्पर्धात्मक खेलमा पहिलो हाफ गोलरहित बराबरीमा टुंगिएको थियो । खेलको ५५ औं मिनेटमा जावलाखेलका हिसुब थपलियाले गोल गर्दै अग्रता दिलाए । सुदीप श्रेष्ठको पासलाई बक्सभित्र रहेका हिसुबले मनाङका गोलरक्षक जियारथ शेखलाई बिट गर्दै गरेको प्रहार गोलमा परिणत भयो ।निर्धारित समयको अन्तिममा मनाङ खेलमा फर्कियो । खेलको ८९ औं मिनेटमा मनाङले बराबरी गोल फर्कायो । मनाङका राजेश परियारले जावलाखेलको पेनाल्टी बक्सबाट गरेको प्रहार सिधै गोलमा परिणत भयो । अतिरिक्त ३० मिनेटमा दुवै टिमले गोल थप्न सकेन । खेल टाइब्रेकरमा पुग्यो । पहिलो ५ पेनाल्टीमा दुवै टिमले ४४ गोल गरेपछि खेल सडनडेथमा पुगेको थियो । त्यसपछिको ४४ प्रहारमा जावलाखेलले ३ र मनाङले २ गोलमात्रै गरेको थियो । अन्तिम पेनाल्टी प्रहारका लागि आएका मनाङका रन्दीप पौडेलको गोलरक्षक युनेश चौधरीले बचाउ गरेपछि जावलाखेलले १२ वर्षअघिको हारको बदला लिने अवसर पायो । ०६८ मा १० औं संस्करणको फाइनलमा पुगेर पनि जावलाखेल मनाङसँग २० ले पराजित हुनुपरेको थियो । अतिरिक्त ३० मिनेटको इन्ज्युरी समयमा युनेश मैदान छिरेका थिए । पहिलो रोजाइका गोलकिपर अनिश देउलाको स्थानमा उनी आएका थिए । खेलमा तीन पेनाल्टी बचाउ गरेका उनी प्लेयर अफ द म्याच बने । जावलाखेलले बुधबार थ्रीस्टारसँग सेमिफाइनल खेल्नेछ । मंगलबार अन्तिम क्वाटरफाइनल खेल चर्च ब्वाइज क्लब र नेपाल पुलिस क्लबबीच हुनेछ ।
सुदूरपश्चिम र वाग्मती विजयी,"चितवन (कास) सुदूरपश्चिम र वाग्मती प्रदेश सोमबार मैयादेवी स्मृति राष्ट्रिय महिला यू१९ क्रिकेट प्रतियोगितामा विजयी भएका छन् । १५ ओभरमा घटाइएको पहिलो खेलमा सुदूरपश्चिमले कोशीविरुद्ध १९ रनको जित पायो । वाग्मतीले लुम्बिनी प्रदेशलाई ८७ रनले हरायो ।१ सय ५ रनको लक्ष्य पछ्याएको कोशीले १५ ओभरमा ६ विकेट गुमाएर ८५ रनमात्रै बनायो । रिया शर्माले २७ र टीका साहले २५ रन बनाए । टीकाले १५ बलमा ५ चौका प्रहार गरिन् । प्रतिभा मण्डल १० रन बनाइन् । सुदूरपश्चिमकी अनु कडायत र कप्तान स्नेहा महराले २२ विकेट लिए । टस हारेको सुदूरपश्चिमले १५ ओभरमा ३ विकेट गुमाउँदै १ सय ४ रन बनायो । सावित्री धामीले २३ बलमा ६ चौकासहित ३३ रन बनाइन् । कप्तान स्नेहाले अविजित २० रन जोडिन् । ओपनरद्वय निलम पाण्ड्ये र मनीषा बोहराले क्रमशः १६ र १० रन जोडे । कोशीकी नीरा राजवंशी र रिया शर्माले ११ विकेट लिए । दोस्रो खेलमा वाग्मतीले लुम्बिनीविरुद्ध ८७ रनको फराकिलो जित निकाल्यो । १ सय ३२ रनको लक्ष्य पाएको लुम्बिनी १५५ ओभरमै ४४ रनमा समेटियो । लुम्बिनीकी कप्तान आस्मा पुलामीमगरले ५५ बलमा २२ रन जोडिन् । सात ब्याटर खाता नखोली पेभिलियन फर्किए । लुम्बिनीलाई सस्तैमा समेट्न वाग्मतीकी कप्तान सोनी पाख्रिन, मनीषा उपाध्याय र विपिशा शाहीले समान ३ विकेट लिए । टस जितेको वाग्मतीले विपिशाको ४० रन मद्दतमा २० ओभरमा ६ विकेट गुमाएर १ सय ३१ रन बनाएको थियो । ३५ बल खेलेकी विपिशाले ७ चौका प्रहार गरिन् । ऐली यादवले २१ र ओपनर एलिशा खड्काले १७ रन जोडे । मंगलबार गण्डकी र मधेश तथा लुम्बिनी र कर्णाली प्रदेशबीच हुनेछ ।"
आर्मी र एपीएफको लगातार जित,"कञ्चनपुर (कास) तेस्रो मुख्यमन्त्री कप पुरुष भलिबल प्रतियोगितामा सोमबार विभागीय टोलीसँगै गण्डकी र सुदूरपश्चिम प्रदेश विजयी भएका छन् । पहिलो खेलमा विभागीय टोली त्रिभुवन आर्मी क्लबले कोशी प्रदेश र एपीएफले कर्णाली प्रदेशलाई समान ३० को सोझो सेटमा हरायो । दुवै टिमको दोस्रो जित हो । गण्डकीले मधेश प्रदेशलाई ३० को सोझो सेटमै पराजित गर्यो । लुम्बिनी प्रदेशले वाग्मतीलाई ३१ र आयोजक सुदूरपश्चिम प्रदेशले कर्णालीलाई ३१ ले सेटले हराए । आइतबार सुदूरपश्चिम र कर्णालीबीचको खेल खराब प्रकाशका कारण स्थगित भएको थियो । उक्त खेल सोमबार पुनः खेलाइएको हो । सुदूरपश्चिम खेलकुद विकास समितिको आयोजना र जिल्ला भलिबल संघको समन्वयमा माघ २० सम्म चल्ने प्रतियोगितामा विजेताले ४ लाख, दोस्रोले २ लाख र तेस्रोले १ लाख रुपैयाँ पुरस्कार प्राप्त गर्नेछन् । चौथो हुनेले ५० हजार प्राप्त गर्नेछ । प्रतियोगितामा तीन विभागीय र ७ प्रदेशका टिमको सहभागिता छ ।"
पुलिस प्रधानमन्त्री कपको फाइनलमा,"काठमाडौं (कास) लगातार सातौं खेल जित्दै नेपाल पुलिस क्लब प्रधानमन्त्री कप पुरुष राष्ट्रिय क्रिकेट प्रतियोगिताको फाइनल पुगेको छ । पुलिसले सोमबार मूलपानी क्रिकेट मैदानमा सम्पन्न खेलमा गण्डकी प्रदेशलाई ६ विकेटले पराजित गर्यो ।पुलिसले १ सय ७१ रनको लक्ष्य २५ ओभरभित्रै पूरा गरेको थियो । अर्जुन साउद ४४ र आरिफ शेखले अविजित २७ रन बनाउँदै पुलिसलाई जिताए । अर्जुनले ४९ बल खेल्दै ५ चौका र १ छक्का तथा आरिफले २२ बल खेल्दै ५ चौका प्रहार गरे । ओपनर दिलीप नाथले ५७ रन जोडेका थिए । उनले ३९ बल खेलेर ६ चौका र ४ छक्का प्रहार गरे । अर्का ओपनर कुशल भुर्तेलले ६ बल खेल्दै ४ चौका र १ छक्का प्रहार गरी २२ रन बनाए । शंकर राना १२ र प्रेम तामाङ शून्यमा आउट भए । गण्डकीका समिर पराजुलीले २, कप्तान विपिन खत्री र कमल परियारले ११ विकेट लिए । यसअघि नवौं नम्बरमा ब्याटिङ गरेका अमृत गुरुङले ५० रन बनाए पनि गण्डकी ३८३ ओभरमा अलआउट भयो । अमृतले ३९ बल खेल्दै ८ चौका र २ छक्का प्रहार गरे । करण पंगेनी र कमल समान ३०, समिर कँडेल २९ र कृष ऐर १० रनमा आउट भए । पुलिसबाट रशिद खानले ५ विकेट लिए । उनले ६ ओभरमा २५ रन खर्चिए । ललित राजवंशी र करण केसीले २२ तथा कप्तान दीपेन्द्रसिंह ऐरीले १ विकेट लिए । पुलिसलाई पछ्याइरहेको त्रिभुवन आर्मी क्लब १२ अंक पुर्याउँदै दोस्रो स्थानमा उक्लेको छ । वाग्मती र मधेश प्रदेशको पनि समान १२ अंक भए पनि १ खेल कम खेलेको आर्मी रनरेटमा अगाडि छ । बिहीबार हुने खेलमा गण्डकीलाई पराजित गरे आर्मीको औपचारिक रूपमै फाइनलमा स्थान निश्चित हुनेछ ।त्रिवि क्रिकेट मैदान कीर्तिपुरमा आर्मीले सुदूरपश्चिमलाई ९७ रनले पराजित गर्यो । कुशल मल्लले ६७ बलमा ७५ रन बनाएपछि पहिला ब्याटिङ गरेको पुलिस ४८३ ओभरमा २ सय ६२ रनमा अलआउट भएको थियो । कुशलले ६७ बल खेल्दै १० चौका र ३ छक्का प्रहार गरे । सन्दीप रजाली ३७, बसिर अहमद ३६, सोमपाल कामी ३१, सन्तोष कार्की ३० र शाहब आलम २१ रनमा आउट भए । सुदूरपश्चिमको भोजराज भट्टले ६ विकेट लिए । उनले ९३ ओभरमा १ मेडन राख्दै ६३ रन खर्चे । नरेन साउदले ३ र विकास अग्रीले १ विकेट लिए ।जवाफमा सुदूरपश्चिम ४०१ ओभरमा १ सय ६५ रनमा अलआउट भयो । किरण ठगुन्नाले ६८ रन बनाए । उनले ७४ बल खेल्दै ६ चौका र ३ छक्का प्रहार गरे । शेर मल्ल २४, नरेन १८, नारायण जोशी १३, गजेन्द्र बोहरा १२ र प्रकाश पाण्डे ११ रनमा आउट भए । आर्मीबाट जितेन्द्र मुखियाले ५ विकेट लिए । ६१ ओभरमा १ मेडन राख्दै १० रन खर्चेका उनी प्लेयर अफ द म्याच भए । सोमपालले २ तथा शाहब, कुशल र बसिरले ११ विकेट लिए ।"
छोटकरी,"जुनियर र्याङकिङ टेनिस सुरुकाठमाडौं (कास) नेपाल टेनिस संघले जे६० काठमाडौं जुनियर वर्ल्ड र्याङकिङ टेनिस प्रतियोगिताको सर्किट१ सोमबार सातदोबाटोस्थित टेनिस कम्प्लेक्समा सुरु भएको छ । प्रतियोगितामा नेपालसहित १३ राष्ट्रका ३२३२ ब्वाइजगर्ल्स खेलाडीको सहभागिता रहेको छ । नेपालबाट ४ ब्वाइज र ५ गर्ल्स खेलाडी सहभागी छन् । यू१६ पहिलो दिन नेपालका ८ खेलाडीले सिंगल्स स्पर्धामा प्रतिस्पर्धा गरे । सबै पराजित भए । ब्वाइज सिंगल्समा भारतका पन्सुल उबोभेजाले नेपालका प्रणव मानन्धरलाई ६२, ६७ (३), ६४ ले, ताइपेईंका येन छुन वाङले नेपालका राजवीर प्रधानलाई ६०, ६३ ले, भारतका रियान शर्माले नेपालका सक्षमविक्रम शाहलाई ६२, ६२ ले र भारतका सम्प्रित शर्माले नेपालका आयुशमान घलेलाई ६१, ६१ को सेटमा पराजित गरे । गर्ल्स सिंगल्समा दक्षिण कोरियाकी सुहा लीले नेपालकी आइसा डोल्कर गुरुङलाई ६०, ६१ ले, जापानकी कोकोमी साइतोले नेपालकी सुनीरा थापालाई ६१, ६४ ले, भारतकी भमिका शर्माले नेपालकी स्वस्तिका विष्टलाई ६४, ६२ र इभा खरुस्तालेभाले नेपालकी प्राज्ना मानन्धरलाई ६२, ६२ को सोझो सेटमा हराए । एक्सेल्सियर कप खेलकुद काठमाडौं (कास) आयोजक द एक्सेल्सियर स्कुलले १० औं एक्सेल्सियर कप खेलकुदको सिनियर ब्वाइज बास्केटबलमा विजयी सुरुआत गरेको छ । सोमबार घरेलु कोर्टमा एक्सेल्सियरले विस्डम एकेडेमीलाई ३०१५ स्कोरले पराजित गर्यो । एक्सेल्सियरका छिरिङ गुरुङले ११ स्कोर जोडे । गर्ल्सको बास्केटबलमा स्वर्णिमले न्यु जेनिथलाई १८७, काष्ठमण्डपले रिब्सलाई २५१४ र रेडियन्टले बोधीसत्वलाई १६६ स्कोरले हराए । ब्वाइज फुटसलको यू१३ मा काष्ठमण्डपले एलआरआई र निःसर्ग बाटिकालाई समान ३१ तथा फेरिल्यान्डले एक्सेल्सियर नीलो लाई १० ले पन्छाए । यू१६ विधामा काष्ठमण्डपले न्यु एरालाई २१ र बालदीक्षा सदनलाई ६०, न्यु एराले बालदीक्षा सदनलाई ५२ तथा चेल्सी वर्ल्डले एक्सेल्सियर नीलो लाई ३१ गोलले हराए । माघ २२ गतेसम्म चल्ने प्रतियोगिताको राष्ट्रिय पुरुष फुटबल टोलीका मुख्य प्रशिक्षक भिन्सेन्जो अल्बर्टो एनिसले उद्घाटन गरे । स्पेन ओपन निर्णायकमा खड्काकाठमाडौं (कास) तेक्वान्दोका अन्तर्राष्ट्रिय निर्णायक अशोक खड्का स्पेन ओपन तेक्वान्दो च्याम्पियनसिपमा निर्णायकको भूमिका निर्वाह गर्न बुधबार स्पेनको एलिकान्टे जाने भएका छन् । विश्व तेक्वान्दोको आयोजनामा हुने प्रतियोगिता फेब्रुअरी २ देखि ४ तारिखसम्म हुनेछ । उनले ग्योरोगी र पुम्सेमा निर्णायकको भूमिका निर्वाह गर्ने छन् । उनलाई राष्ट्रिय खेलकुद परिषद्का उपाध्यक्ष शिव कोइराला र सदस्य अञ्जन धमलाले सोमबार बिदाइ गरे ।सिद्धार्थ र सन्जितलाई स्वर्ण काठमाडौं (कास) ब्याटल अफ द ड्रागन्स च्याम्पियनसिपमा उमा कुङ्फुका सिद्धार्थ लामा तामाङ र सन्जितकुमार राईले स्वर्ण पदक जितेका छन् । अमेरिकाको न्यु जर्सीमा भएको प्रतियोगितामा सिद्धार्थले कुङ्फु ताइचीमा ९१ अंक जोड्दै स्वर्ण जितेका हुन् । उनले कुङ्फु वेप्पनमा भने रजत हात पारे । उक्त स्पर्धामा सिद्धार्थले ८७ अंक जोडेका थिए । सन्जितले कुङ्फु क्रिएटिभ फर्ममा स्वर्णका हुन् । उनले ८९ अंक जोडेका थिए ।"
