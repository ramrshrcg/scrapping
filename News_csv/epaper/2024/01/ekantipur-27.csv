शीर्षक,विवरण
नेपाल आईसीसी यू१९ विश्वकपको सुपर सिक्समा,"यसअघि सात पटक यू१९ विश्वकप खेल्ने क्रममा नेपालले सन् २००२ मा पाकिस्तान र बंगलादेशलाई, २००४ मा दक्षिण अफ्रिकालाई, २००६ मा दक्षिण अफ्रिका र न्युजिल्यान्डलाई, २००८ मा जिम्बावेलाई र २०१६ मा न्युजिल्यान्डलाई पराजित गरेको थियो ।अफगानिस्तानसँगको शुक्रबारको खेलमा नेपालको सुरुआत राम्रो रहेन । अर्जुन कुमाल १० रन बनाई बोल्ड भए । अर्का ओपनर विपिन रावल पनि २ रन बनाई एलबीडब्लू आउट भए । तेस्रो नम्बरमा पठाइएका गुल्सन झाले १ रनमात्र जोड्न सके । देव र आकाश त्रिपाठीले चौथो विकेटमा ४९ रनको साझेदारी गरे । आकाशले ३९ बल खेली १ चौका प्रहार गर्दै १६ रन बनाए ।दीपक डुम्रे ५ र दीपेश कँडेल ४ रनमा आउट भएपछि नेपाल ९१६ को स्थितिमा पुगेको थियो । यहाँबाट देव र दीपक बोहराले ३६ रनको निर्णायक साझेदारी गरे । देवले ८९ बल खेली ७ चौका प्रहार गरे । नेपाललाई विजयभन्दा ६ रनमात्र टाढा भएको समयमा दीपक बोल्ड भए । उनले ४२ बल खेली ४ चौका प्रहार गर्दै २७ रन बनाए । आकाश चन्द पनि १ रनमा आउट भएपछि स्कोर बराबर भएको निकै रोमाञ्चक स्थितिमा सुवास भण्डारीले चौका प्रहार गरे । उनी ९ रन बनाई अविजित रहे ।टस जितेर ब्याटिङ रोजेको अफगानिस्तान आकाशको सानदार बलिङपछि धराशायी भएको थियो । गुल्सनसँग नयाँ बल लिएर आएका उनले आफ्नो पहिलो स्पेलमै ५ विकेट लिएका थिए । आकाशले ८ ओभरमा ३५ रन खर्चंदै आफ्नो ओपनिङ स्पेलमा एकपछि अर्को विकेट लिएका थिए ।गुल्सनले पहिलो ओभरमै नुमन शाहलाई शून्यमा आउट गरी नेपाललाई पहिलो सफलता दिलाएपछि प्लेयर अफ द म्याच आकाशले चम्किलो बलिङ गरेका थिए । दीपेशले तल्लो क्रममा दुई विकेट लिए । उनले ८ ओभरमा एक मेडन राख्दै १७ रन खर्चे । गुल्सनसहित सुवास र तिलक भण्डारीले ११ विकेट लिए ।नुमनसहित अफगानिस्तानबाट खालिद तानिवाल, अलि अहमद र अरव गुल शून्यमा आउट भए । माथिल्लो क्रममा हसन इसाखिलले २२ रन बनाएका थिए भने अन्यले दोहोरो स्कोर बनाउन सकेनन् । तल्लोक्रममा एम घाजनफारले ३७, कप्तान नासिर खानले ३१ र फारिदुन दावुदजाईले २९ रन बनाए । घाजनफारले २१ बल खेली ४ चौका र ३ छक्का प्रहार गरेका थिए ।"
"१५ वर्षमा ३३ हजारको मृत्यु, ७२ हजार गम्भीर घाइते","२०२० फेब्रुअरीमा सडक सुरक्षासम्बन्धी स्वीडेनको स्टकहोममा भएको तेस्रो विश्व मन्त्रीस्तरीय सम्मेलनमा नेपालले सडक दुर्घटना मृत्यु र घाइते दर सन् २०३० सम्म (दिगो विकास लक्ष्यसमेत) मा ५० प्रतिशत र सन् २०५० सम्ममा शून्यमा झार्ने प्रतिबद्धता गरेको छ । स्टकहोम घोषणापत्र नाम दिइएको उक्त प्रतिबद्धतामा तत्कालीन भौतिक पूर्वाधारमन्त्री वसन्तकुमार नेम्वाङ सामेल थिए । नेपालले सन् २०२१ देखि २०३० सम्मका लागि पुनः सडक सुरक्षा कार्ययोजना लागू गरेको छ । नेपालमा प्रति १०० किलोमिटर सडकमा ६४६ दुर्घटना हुने गरेको उक्त कार्ययोजनामा उल्लेख छ ।साँघुरा र मापदण्डबिना निर्माण गरिएका सडक सवारी दुर्घटनाका प्रमुख कारण बनेको प्रतिनिधिसभाको विकास तथा प्रविधि समितिको सवारी दुर्घटना न्यूनीकरण अध्ययन उपसमितिको प्रतिवेदन ०७७ ले समेत औंल्याएको छ । यस्ता सडकमा सवारी दुर्घटना गम्भीर चुनौती बनेको भन्दै राज्यका प्रचलित कानुन, नीति तथा प्रणालीमा रहेका कमीकमजोरी पहिचान गरेर दुर्घटना न्यूनीकरण प्रयास पहिल्याउन पूर्वसांसद गणेशकुमार पहाडीको संयोजकत्वमा ०७६ पुस ४ मा उपसमिति गठन गरिएको थियो । उपसमितिले काठमाडौंका विभिन्न अस्पताल, प्रदेशस्तरीय स्थलगत अध्ययन गरेर प्रतिवेदन तयार पारेको थियो । २० वर्ष पुराना सवारीसाधन चलाउन बन्द गर्नुपर्ने, गति नियन्त्रण गर्नुपर्नेलगायत यान्त्रिक सुधार, सडक संरचना सुधार, सवारी चालकलाई तालिम, सरोकारवाला, यात्रु, पैदल यात्रीलाई विद्यालय तहदेखि सडक सुरक्षाको पढाइ, जनचेतनालगायत मुख्य ९ बुँदामा सुझाव विकास समितिमा पेस गरेको थियो । सन् १९९० को दशकमा स्थापना गरेर हाल निष्क्रिय रहेको अधिकार सम्पन्न राष्ट्रिय सडक सुरक्षा परिषद्लाई कार्यादेश दिएर सक्रिय बनाउनुपर्ने उपसमितिको सुझाव छ । विकास तथा प्रविधि समितिकी तत्कालीन सभापति कल्याणी खड्का सरकारलाई दिएका महत्त्वपूर्ण निर्देशन पूर्ण रूपमा पालना नगरेको बताउँछिन् । हामीले समितिको बैठकमा भौतिक पूर्वाधार मन्त्रालयकै उपस्थितिमा सबै निष्कर्ष र सुझावअनुसार निर्देशन दिएका थियौं, उनले भनिन्, निर्देशनपछि ट्राफिक नियम पालना गराउने, लेन पालना गराउने, हेभी इक्युपमेन्टका सवारी सुरक्षित तवरले चलाउनेजस्ता केही काम ट्राफिक प्रहरीले गरेको थियो, बाँकी त कार्यान्वयन नै भएनन् । प्रहरी प्रधान कार्यालयका प्रवक्ता भीमप्रसाद ढकालका अनुसार असुरक्षित सडकमा सवारी चलाउँदा, ओभर लोड र ट्राफिक नियम पालना नगर्दा दुर्घटना भइरहेको छ । त्यसमा पनि मोटरसाइकल दुर्घटना बढी छ । दुर्घटनासम्बन्धी नेपाल जनसांख्यिक तथा स्वास्थ्य सर्वेक्षण २०२२ अनुसार दुर्घटनाका कुल मृत्यु वा घाइतेमध्ये सबैभन्दा बढी ६८ प्रतिशत मोटरसाइकल दुर्घटनाका छन् । सवारी दुर्घटनाबाट पैदल यात्रीले समेत अनाहकमा ज्यान गुमाइरहेका छन् । बाइसाइकल दुर्घटनाले १२ प्रतिशत, बस र तीनपांग्रे टेम्पोले ४४ प्रतिशत, कार र ट्रकले ३३ प्रतिशत, अरू सवारीले १ प्रतिशत र पैदल यात्री ५ प्रतिशत मृत्यु वा घाइते भएका छन् । १५ देखि २४ वर्ष उमेर समूहका प्रति १ लाख जनसंख्यामध्ये १ हजार ६ सय ५९ जनाको सडक दुर्घटनामा मृत्यु वा घाइते हुने गरेको छ ।सवारी दुर्घटनामा घाइते भएकाले जीवनभर अपांगता र अशक्तता खेप्न बाध्य छन् । यस्तै अनुभव छ, सुनसरीको प्रकाशपुरका नवराज कार्कीको । उनी एसएलसी पास गरेपछि २०५५ मा हाइड्रोपावरमा मजदुरी गर्न इलाम गएका थिए । त्यहाँ काम गर्ने क्रममा सवारी दुर्घटनामा परेर गम्भीर घाइते भए । उनलाई मेरुदण्ड पक्षाघात भएको छ । कार्यस्थलमा कामदारलाई जुन खालको सेफ्टी हुनुपर्ने हो, नहुँदाको परिणाम भयो, उनले भने, अहिले दबाइपानी गर्न पनि खर्च पुर्याउन नसकिने अवस्था छ । उनी हाल काठमाडौंको जोरपाटीस्थित एक संस्थामा पेन्टिङको काम गरेर जीविका चलाउँछन् । जोरपाटी क्षेत्रमा उनीजस्तै रोजगारीका लागि देशभरबाट आएका करिब तीन हजार मेरुदण्ड पक्षाघात भएका मध्ये अधिकांश सडक दुर्घटनाले अपांगता हुनुपरेको छ । राष्ट्रिय जनगणनामा मेरुदण्ड पक्षाघात भएकालाई शारीरिक अपांगताभित्र वर्गीकृत गरेर गणना गरिएको छ । गणनाअनुसार देशभर १ लाख ४१ हजार ४ सय ३४ पुरुष र ९९ हजार १ सय ७५ महिला गरी कुल २ लाख ४० हजार ६ सय ९ जना शारीरिक अपांगता भएका छन् ।देशैभर असुरक्षित सडक सञ्जालले गर्दा दुर्घटना भइरहेको र बढिरहेको यातायात विज्ञ आशिष गजुरेल बताउँछन् । देशभर करिब एक लाख किलोमिटर सडक सञ्जाल छ, केही हदसम्म इन्जिनियरिङ प्रयोग गरेर बनाइएका २५ प्रतिशत मात्रै छन्, बाँकी अरू गाउँ जोड्न बनाइएका छन्, उनी भन्छन्, सडक विभागबाहेक अरूले बनाएका त निकै असुरक्षित छन् । सडक प्रयोगकर्ताको लापरबाही, ट्राफिक नियम उल्लंघन, दक्षता नभएका चालक, मादक पदार्थ सेवन र ओभरटेकले दुर्घटनामा परेर मानिसले ज्यान गुमाइरहेको उनले बताए ।सडक दुर्घटनालाई विकराल समस्या हो भनेर राज्यले पहिचान नगर्दा मानिसले अकालमा ज्यान गुमाउनु परिरहेको सडक सुरक्षासम्बन्धी अनुसन्धान्ता भगवती सेढाईंले बताइन् । जनप्रतिनिधिलाई सडक विस्तार भनेको आफ्नो भोटर थप्नुभएको छ, उनले भनिन्, सडकको प्रकृतिअनुसार अनुपयुक्त सवारीसाधन जबर्जस्ती चलाइँदा एक साताअघि थानकोटचित्लाङ सडक खण्डमा दुर्घटना भएको हो । विद्यालय तहदेखि नै सडक र सवारी सुरक्षाबारे व्यावहारिक ज्ञान दिनुपर्ने, सवारी चालक अनुमतिपत्र नपाएकालाई चलाउनै नदिने, पाएकालाई समेत एक साता सडक सुरक्षाको तालिम दिएर मात्रै चलाउन दिनुपर्ने, पैदल यात्रीले पनि ट्राफिक नियम पालना गर्नुपर्ने उनको भनाइ छ । यातायात विज्ञ गजुरेल देशैभरका सडकलाई सुरक्षा मापदण्डअनुसार सुदृढ गर्नुपर्ने, सवारीसाधन चलाउन योग्य छन् छैनन्, तीनतीन महिनामा जाँच गर्नुपर्ने, जनचेतनामूलक कार्यक्रम व्यापक बनाउनुपर्ने सुझाउँछन् । ट्राफिक व्यवस्थापन गर्ने प्रविधिमा लगानी गर्नुपर्यो, नियम कानुन पालना नगर्नेलाई कडाभन्दा कडा कारबाही गर्नुपर्यो र दुर्घटनापछि तत्काल उद्धारको संयन्त्र पनि बनाउनुपर्यो, उनले भने ।छिमेकी देश भारतको दिल्ली सरकारले सडक दुर्घटनामा हुने मृत्यु कम गर्न सन् २०१९ अक्टोबरदेखि फरिस्ते दिल्ली के अभियान नै सुरु गरेको छ । अभियानको मुख्य लक्ष्य सडक दुर्घटनाका घाइतेलाई आपत्कालीन उपचारका लागि जतिसक्दो चाँडो अस्पताल पुर्याउनु हो । दिल्ली प्रदेश सरकारका अनुसार उक्त अभियान लागू भएपछिको करिब तीन वर्षमा १३ हजारभन्दा बढीको ज्यान जोगिएको छ । नेपालमा पनि विज्ञले यस्तै सुझाव दिइरहँदा सरकार भने चुपचाप छ । पूर्वएआईजी विज्ञान शर्माले सडक सुरक्षित बनाउनुपर्ने, स्थानीय तहका जनप्रतिनिधिले ध्यान दिनुपर्ने, कोचेर यात्रु बोक्ने प्रवृत्ति अन्त्य गर्नुपर्ने बताए । चालकको लापरबाहीबाट हुने दुर्घटना हुन नदिन सुरक्षित सवारी चलाउने तालिम, ट्राफिक नियम उल्लंघन गर्नेको सवारी चालक अनुमतिपत्र नै प्रतिबन्ध लगाउन उनले सुझाए । प्रहरी, सडक, यातायात, स्वास्थ्य, स्थानीय तह सम्बद्ध निकायको समन्वय हुनुपर्ने उनको भनाइ छ । प्रहरी प्रवक्ता ढकालले सडक दुर्घटना रोक्न सडकका खाल्डाखुल्डी पुर्नुपर्ने, पुराना गाडीको कन्डिसन जाँच गरेर मात्रै चलाउनुपर्ने, सडक प्रयोगकर्ता र गाडी व्यवसायी ट्राफिकमैत्री तथा सहयोगी हुनुपर्ने बताए । ट्राफिक प्रहरीले सडक सुरक्षा व्यापक रूपमा गरेकै छ, चालकहरूले ट्राफिक नियम के छन्, खोजीखोजी लिनुपर्यो, उनले भने, सडक, यातायात, स्थानीय तह, प्रहरीबीचको समन्वयलाई प्रभावकारी समन्वय हुनुपर्छ ताकि धनजनको क्षति नहोस् र सवारी आवागमन सुरक्षित होस् ।"
'गाउँगाउँको नाच हेर्न र संगीत सुन्न मन पर्छ,"नेपालजापानबीचको सम्बन्ध बिनास्वार्थको छ भनिन्छ । जापानले नेपाललाई सहयोग गरिरहन्छ तर नेपालबाट जापानले असल मित्रका रूपमा बाहेक अन्य केही पनि अपेक्षा गरेको देखिन्न । दुई मुलुकबीच सन् १९५६ को सेप्टेम्बर १ मा कूटनीतिक सम्बन्ध स्थापना भएको हो । नेपालले सन् १९६५ मा टोकियोमा दूतावास खोलेपछि त्यसको दुई वर्षपछि काठमाडौंमा जापानले पनि दूतावास खोलेको थियो । त्यसयता दुई मुलुकबीचको सम्बन्धमा दरार कहिल्यै आएको छैन । नेपाललाई सबैभन्दा बढी सहयोग गर्ने मुलुकको सूचीमै जापान पर्छ । नेपाललाई सहयोग र माया गर्ने उही मुलुक जापानका नेपालस्थित राजदूत युताका किकुतासँग कान्तिपुरका जगदीश्वर पाण्डेले गरेको कुराकानीको सम्पादित अंश ः तपाईं पहिलो पटक नेपाल कहिले आउनुभयो ? यहाँको भूगोल कस्तो पाउनुभयो ? म सन् २००५ को मे महिनामा पहिलो पटक नेपाल आएको हुँ । त्यस बेला म टोकियोमा परराष्ट्र मन्त्रालयको निर्देशकका रूपमा औपचारिक कार्यक्रममा भाग लिन नेपाल आएको थिएँ । तर त्यस बेला म त्रिभुवन अन्तर्राष्ट्रिय विमानस्थलबाट सिधै बहुउद्देश्यीय मार्सल आर्ट केन्द्र (एमएमएसी) मा नेपाली खेलाडीसँग केन्दो (जापानी स्वोडर््सम्यानसिप) अभ्यास गर्न पुगेको थिएँ । दूतावास डाक्टरले पछि मलाई त्यसरी अभ्यास नगर्नका लागि सल्लाह दिए । उनले उचाइमा अभ्यास गर्दा लेक लाग्न सक्ने जोखिम रहेको जानकारी दिए । काठमाडौं कति उचाइमा अवस्थित रहेछ भन्ने त्यसपछि मैले थाहा पाएँ । हवाईजहाजबाट आउँदा सुन्दर हिमालयहरू देखें । तर एक पटक काठमाडौं उपत्यकामा अवतरण भइसकेपछि कुहिरो र धूवाँका कारण हिमाल देख्न सकिनँ । मैले पहिले देखेको भन्दा ठीकविपरीत नेपालमा वायु प्रदूषण एउटा गम्भीर समस्या भएको पाएँ । हिमाल, खोला र जंगलको दृश्यले मेरो गृहनगर जापानको फुकुसिमा जस्तो छ । तर जतिबेला सुन्दर नीलो ज्याकारान्डा फुलेको हुन्छ, त्यो काठमाडौंको विशेषता हो । तपाईंले आफ्नो दैनिक कामका सिलसिलामा नेपालीसँग भेटवार्ता गर्नुहुन्छ । कस्ता पाउनुभयो त ? नेपालीहरू भद्र र मिलनसार छन् । नेपालमा जापानी राजदूत हुन पाउँदा म भाग्यमानी छु । दूतावासमा कार्यरत राष्ट्रिय कर्मचारीहरूलगायत धेरै राम्रो जापानी बोल्ने नेपाली भेट्दा प्रभावित हुन्छु । सामान्य रूपमा नेपाली जनतामा मेरो धारणा के हो भने उनीहरूमा धेरै समानता छ तर फरक संस्थाहरू छन् । उनीहरू आफ्नै नेटवर्कमा काम गरिरहेका हुन्छन् र एकताबद्ध छैनन् । यो देशको विविधताको कारणले गर्दा हुन सक्छ । नेपालको हावापानी (मौसम) कस्तो पाउनुभयो ? काठमाडौंको मौसम एकदमै सहज छ । विदेशी पर्यटकका लागि गर्मीयाममा लामो वर्षा र जाडोमा कुहिरो लाग्ने भएकाले नेपाल भ्रमणका लागि सीमित अवधि हुन्छ । जापानी पर्यटकले चाडपर्वको मौसमको शरद ऋतुमा वा वसन्त ऋतुको फूल फुल्ने समयलाई ध्यानमा राखेर आफ्नो यात्राको कार्यक्रम सोचविचार गरी तय गर्नुपर्छ । नेपाली खानाको स्वाद लिनुभएको छ ? तपार्इंलाई मन पर्ने खाना कुन हो ? यहाँ पाइने हलुवावेद, कटुस, र्याम्बो ट्राउड र स्ट्रबेरी असाध्यै मन पर्छ । यी खानेकुरा जापानका उत्पादन भए पनि दुवै देशका जनताको बलियो सम्बन्धका कारण नेपालमा ल्याइएको हो । त्यसैले मलाई स्वाभाविक रूपमा ती खानेकुराका साथसाथै नेपाली खाना मन पर्छ । दालभात, मःम र चाउमिनजस्ता नेपाली खाना मन पर्छ । त्यसका अतिरिक्त नेपाली खाना भन्न मिल्छ कि मिल्दैन थाहा छैन, तर मलाई तिब्बती ग्याकोक र नेवारी परिकार असाध्यै मन पर्छ । मलाई योमरीको आकार र त्यसको स्वाद पनि मन पर्छ । जुजु धौको स्वाद उत्कृष्ट लाग्छ । तपार्इंलाई नेपाली भेषभूषा र यहाँको चालचलन कस्तो लाग्यो ? मैले नेपाली र जापानी भेषभूषा र चालचलनमा धेरै समानता पाएको छु । ज्येष्ठ नागरिकको सम्मान, पाहुनाको आतिथ्य, पारिवारिक मूल्यमान्यता, विनम्र स्वभाव, मौसमी चाडपर्वलगायत प्रकृतिको आशीर्वादलाई धन्यवाद दिने केही मान्यता समान छन् । मलाई नेपालीले नमस्ते भनिरहँदा आफ्नो हातमा हात जोडेको हेर्न असाध्यै मन लाग्छ । नेपालीजस्तै चाहिँ होइन, तर हामी जापानी पनि मन्दिर र तीर्थस्थलमा पूजा आराधना गर्दा हातमा हात जोड्छौं । नेपाली चाडपर्व तपाईंलाई कस्तो लाग्छ ? यहाँका चाडपर्व मनाउनुभएको छ ? जापानी सिन्टो (धर्म) एक प्रकारको समानिज्म (रीतिरिवाज) हो, जसमा प्रकृतिको पूजा गरिन्छ । हामी जापानी प्रकृतिलाई जित्न खोज्दैनौं र एकआपसमा मिलेर बस्न चाहन्छौं । हामीसँग सूर्य, वर्षा, हावा, गर्जनलगायत सबै कुराको भगवान् छन् । हामी रूख, चट्टान, पहाड तथा कुनै पनि प्राकृतिक तत्त्वलाई दिव्य रूपमा पुज्छौं । यस अर्थमा मैले नेपालको चाडपर्वसँग धेरै समानता पाउन सक्छु । बौद्ध मन्दिरहरूमा अवस्थित इतिहासको झल्को दिने प्यागोडा शैली जापानको जस्तै देख्छु । दुई मुलुका चाडपर्वमा बज्ने संगीत पनि उस्तै सुनिन्छन् । मेरो विचारमा जापानी र नेपालीबीच धेरै समान आध्यात्मिक मूल्यमान्यता छन् । मलाई शरद ऋतुमा जापानी चाडपर्व राम्रो लाग्छ, जुन राम्रो अन्नबाली भित्र्याएको उत्साहमा परिवारसँग मनाउन मन पर्छ । त्यस अर्थमा मलाई नेपालमा दसैं मन पर्छ । म नयाँदिल्लीमा उपनियोग प्रमुखका रूपमा बसेको हुनाले होली र दीपावलीजस्ता हिन्दु चाडपर्वसँग पनि परिचित छु । के तपार्इंलाई नेपाली भाषा बोल्न आउँछ ? नेपालमा कतिवटा भाषा छन् भन्ने तपार्इंलाई थाहा छ ?सामान्य नेपाली मात्र बोल्न आउँछ । म भारतमा पोस्टिङ हुँदा भविष्यमा नेपालमा काम गर्न पठाइन्छ भन्ने थाहा हुन्थ्यो भने देवनागरी अक्षर अझ गम्भीरताका साथ सिक्नु पर्थ्यो । शब्द प्रयोग र धेरै व्याकरणलाई हेर्दा देवनागरी जापानी भाषाजस्तै हो । नेपालीहरू बोल्दा र लेख्दा उनीहरूको दिमागले कसरी काम गरिरहेको छ भन्ने केही हदसम्म म बुझ्छु । सन् २०११ को जनगणनाअनुसार नेपालमा १ सय २३ भाषा थिए भन्ने मलाई थाहा छ । तर, संख्या घट्दै गएको छ, धेरै लोप हुने खतरामा छन् । नेपाली जनताले समाजको आधुनिकीकरण र परम्परागत संस्कृतिको संरक्षणका बीचमा कठिन सन्तुलन कायम गर्नुपर्ने हुन्छ । नेपाली गीत कत्तिको सुन्नुहुन्छ ? तपार्इंलाई मन पर्ने कुनै नेपाली गीत ? म मनैबाट सयौं थुंगा फूलका हामी गाउन सक्छु । नेपालको यो राष्ट्रिय गानले देशको विविधतालाई राम्रोसँग प्रतिनिधित्व गर्छ । गत वर्ष नेपथ्यले सफल जापान भ्रमण गरेको थियो । त्यसबेला जापानमा नेपालीहरूको उपस्थिति बढ्दै गएको देखें । यहाँ नेपालीहरू जम्मा भएर, गीत गाएर, नाचगान गर्दै कन्सर्ट हलमा नेपालको राष्ट्रिय झन्डा फहराएका थिए । त्यो देखेर म खुसी भएँ । तपाईंलाई नेपाली साहित्यका बारेमा थाहा छ ? नेपाली साहित्यका आदिकवि भानुभक्त आचार्य र महाकवि लक्ष्मीप्रसाद देवकोटाजस्ता चर्चित नाम मलाई थाहा छ । तर, विदेशी भएर उनीहरूको नेपाली भाषाका रचना पढ्न सम्भव छैन । मैले जापानका लागि पूर्वनेपाली राजदूत महामहिम प्रतिभा राणाको अंग्रेजी संस्करणको कर्टेन अफ माया कविता संग्रह पढ्दा म आश्चर्यचकित भएँ । उहाँ राजनीतिज्ञ वा कूटनीतिज्ञ मात्र नभई एउटा सच्चा मान्छे हुनुहुन्छ, जसले आफ्नो भित्री मनदेखि देशलाई माया गर्छ र देशका लागि इमानदारीपूर्वक सोच्छ । भानुभक्त आचार्यको सन्दर्भमा कुरा गर्दा के तपाईंलाई थाहा छ, जापानमा रामायणसँग मिल्दोजुल्दो लोककथा छ । कथामा अभिनेता बाँदर र अन्य जनावरका साथमा राक्षसहरूसँग युद्ध गर्न टापुमा पुग्छन् । नेपाली फिल्म हेर्नु भएको छ ? मलाई सन् २००५ को आसपासको नेपालको अवस्था थाहा छ । मैले कालो पोथी भारी हृदयले हेरेको थिएँ । जसमा जाति व्यवस्था र विद्रोहको विचार थियो । हालका चलचित्रहरूमध्ये हल्काराको कथा मनछुने खालको लाग्यो । जसले मलाई प्रवासी कामदार पलायनको सम्झना गरायो । जापानी र अन्य चलचित्र निर्माताहरूले बनाएका राम्रा चलचित्र नेपालमा छायांकन भएका छन् । जापानको राजदूतको हैसियतमा मैले सन् २०१५ को गोरखा भूकम्पमा जापानको उद्धार टोलीलाई चित्रण गर्ने माई लभ (प्रमिस फर काठमान्डु) उल्लेख गर्नुपर्छ । मलाई गत वर्ष प्रदर्शन गरिएको इटालियन चलचित्र द एइट माउन्टेन्स पनि मन पर्छ । जसमा सुमेरु र अन्य आठ हिमालको अवधारणाले महत्त्वपूर्ण भूमिका खेल्छ । तपाईं नेपालका कति स्थानमा घुम्नु भएको छ र मन पर्ने गन्तव्य कुन हो ? इलामको बगैंचा निकै सुन्दर लाग्छ । पोखराको सराङकोटमा जाँदा मैले अहिलेका जापानी सम्राट्लाई सम्झिएँ । उहाँ राजदूत हुँदा यो स्थान घुम्नु भएको थियो, जुन बेला उहाँले फिस्टेल हिमाल र गाउँका महिलाको फोटो लिनुभएको थियो । सन् २००५ मा मलाई काठमा कुँदिएको बुद्धको मुराल दिइएको थियो । गत वर्ष लुम्बिनी गएर उहाँको जन्मस्थलमा उभिएर म १८ वर्षपछि यहाँ आएको हुँ भनेर मनमनै सम्झिएँ । अन्त्यमा, नेपाली कथा र संस्कृतिका बारेमा तपाईंको धारणा के छ ? आकर्षक देखिने रेस्टुरेन्ट र होटलहरूमा विदेशी पर्यटकलाई देखाइने व्यापारिक नृत्यभन्दा मलाई चाडपर्वहरूमा स्थानीय मानिसले देखाउने नाच र संगीत हेर्न मन पर्छ । भक्तपुरमा रहेको मयूर झ्याल र अन्य काठमा कुँदिएका मुराल मनोरम छन् । मिथिला चित्रहरू राम्रा छन् । शब्दको कलात्मक अर्थ थाहा नभए पनि के तपाईंलाई जापानको मार्सल आटर््स क्षेत्रका बारेमा जानकारी छ ? अविरल घिमिरे नामका एक बलियो नेपाली किकबक्सर हुनुहुन्छ । तर, दुर्भाग्यवश उहाँको रिङ (कुस्ती खेल्ने स्थान) को नाम अविरल हिमालयन चिता हो । तर, मलाई लाग्दैन कि नेपालमा चिता छ । मलाई लाग्छ, जापानी मानिस हिउँ चितुवाभन्दा चिता बढी चिन्छन् । सायद घिमिरेको शरीर अग्लो र पातलो छ, जुन हिउँ चितुवाजस्तो मोटो र भद्दा होइन । जेहोस् घिमिरेले एक बलियो जापानी बक्सरलाई हराएको देख्दा मलाई राम्रो लाग्छ ।"
ढोरपाटनका नगर प्रमुखविरुद्ध रेडकर्नर नोटिस,"बागलुङ (कास) बचतकर्ताको डेढ अर्ब र विभिन्न बैंकको ३५ करोड गरी झन्डै २ अर्ब रुपैयाँ हिनामिना गरी बेपत्ता भएका इमेज बचत तथा ऋण सहकारी संस्थाका अध्यक्ष तथा ढोरपाटन नगरपालिका प्रमुख देवकुमार नेपाली र उनकी पत्नी छेलाविरुद्ध प्रहरीको अन्तर्राष्ट्रिय संगठन (इन्टरपोल) ले रेडकर्नर नोटिस जारी गरेको छ । बागलुङस्थित जिल्ला प्रशासन र जिल्ला प्रहरीले प्रहरी प्रधान कार्यालयमा तीन महिनाअघि नै रेडकर्नर नोटिसका लागि सिफारिस पठाएको थियो । विदेशमा लुकेर बसेको आशंकापछि रेडकर्नर नोटिस जारी गर्नुपर्ने पीडितले माग गरेका थिए । प्रहरी प्रधान कार्यालयले जिल्लाको सिफारिसका आधारमा रेडकर्नर जारी गरिदिन इन्टरपोलमा पत्राचार गरेको तीन महिनापछि जारी भएको प्रहरी नायब उपरीक्षक मदन केसीले बताए । अब उनी कुन देशमा छन् भन्ने थाहा भयो भने त्यही देशको प्रहरीले खोजी गरेर नेपाललाई सुपुर्दगी गर्छ, केसीले भने, उनको लोकेसन ट्र्याक गर्नुपर्ने आवश्यक छ । नेपालीसहित उनकी पत्नी छेला र सहकारीका सञ्चालकविरुद्ध १ हजार ५ सय ५० जना सर्वसाधारणले प्रहरीमा जाहेरी दिएका थिए । जाहेरीका आधारमा सरकारी वकिल कार्यालयले जिल्ला अदालतमा संगठित ठगीको मुद्दा दायर गरेको थियो । गत वैशाख ६ गते सहकारीले सूचना टाँसेर तरलता अभावले कार्यालय बन्द गरेको थियो । जेठ ४ गतेदेखि भने संस्थापक अध्यक्ष रहेका नेपाली फरार छन् । सहकारीका बचतकर्ताको १ अर्ब ६० करोड रुपैयाँ नेपालीले हिनामिना गरेको आरोप छ । त्यसबाहेक नेपालीले ग्लोबल आईएमई बैक, राष्ट्रिय सहकारी बैंक र गरिमा विकास बैंकको गरी झन्डै ३५ करोड ऋणसमेत लिएको देखिएको छ । मुद्दाकै आधारमा सहकारीका अन्य पदाधिकारी चित्रबहादुर भण्डारी, नरमती बुढा, शक्ति किसान, डोरबहादुर परियार र अनिता बुढामगर पक्राउ परेका हुन् । उनीहरूलाई जिल्ला अदालत बागलुङको गत साउन ५ गतेको आदेशले पुर्पक्षका लागि थुनामा पठाएको छ । जिल्ला अदालतका स्रेस्तेदार शिवहरि सुवेदीले भने, मुख्य अभियुक्त पक्राउ नपरेसम्म उनीहरूको भनाइकै आधारमा छाड्न मिल्ने अवस्था छैन ।"
कार्यालय देख्नै नपाई तीन पटकसम्म सरुवा,"संघीय मन्त्रीको असन्तुष्टिसहसचिवको सरुवा संघीय मन्त्रालयको सिफारिसमा मन्त्रिपरिषद्ले गर्दै आएको छ । तर मुख्यसचिव र संघीय मन्त्रालयले पटकपटक छलफल गरेर तयार गरेको सूची प्रधानमन्त्री कार्यालयले अस्वाभाविक हस्तक्षेप गरेर परिवर्तन गरेपछि मन्त्री अनिता देवीले असन्तुष्टि पोख्न थालेकी छन् । मधेशमा सरकार छाड्यौं, अब यस्तै हो भने यहाँ पनि कसरी काम गर्ने ? मन्त्री अनिताले आफ्ना सचिवालयमा पटकपटक यो विषय उठाउने गरेकी छन् । सचिवालयका एक सदस्यले भने, मन्त्रिपरिषद्मा प्रधानमन्त्री नै सबैथोक भएकाले बाहिर हल्ला गर्नुको अर्थ हुँदैन । असहमति राखेर क्याबिनेटमा बस्ने कुरा भएन । मन्त्रीज्यू प्रधानमन्त्री कार्यालयको व्यवहारबाट असन्तुष्टि हुनुहुन्छ ।अनिता जनमत पार्टीबाट मन्त्री भएकी हुन् । उनले सरुवामा लामो समय प्रदेश बसेकालाई संघमा ल्याउने र संघबाट प्रदेश पठाउने प्रस्ताव अघि सारेकी थिइन् । तर, यो प्रस्ताव कसैको पनि रोजाइमा नपर्ने सहसचिवलाई मात्र लागू भएको छ । संघीय मन्त्रालयको सचिवदेखि सामान्य कर्मचारीसम्म पनि सरुवाकै विषयलाई निहुँ बनाएर मन्त्रीले राजीनामा दिने त होइनन् भन्ने अनुमानसमेत गर्न थालेका छन् । मन्त्रीनिकट सचिवालय सदस्यले भने, उहाँले बोल्न नमिल्ने भएर हो । एउटा क्रान्तिबाट आएको पार्टीको मन्त्रीलाई जसरी बाइपास गर्न खोजिएको छ, त्यसको असर एक दिन देखिनेछ । मन्त्री अनिताले पनि आफूले सरुवाको सूची बनाउँदा केही व्यक्तिलाई रोजेको स्थानमा पठाउन खोजेकी छन् ।गत मंसिरमा भएको सरुवामा पनि यस्तै जटिलता आएको थियो । मन्त्री अनिताले प्राविधिक सहसचिवको सरुवामा बढी चासो लिएको मन्त्रालय स्रोत बताउँछ । प्रदेशको पूर्वाधार मन्त्रालयको नेतृत्व गरेको कांग्रेस र माओवादीका मन्त्रीले संघले आफूखुसी पठाएको सहसचिवलाई नस्विकार्ने परम्परा बसालिएको छ । माओवादी मन्त्रीहरूले प्रधानमन्त्री पुष्पकमल दाहाललाई फलानो सचिव पठाएमा आफूले काम गर्न नसक्ने भन्दै कुरा लगाउने गरेको गुनासो संघीय मन्त्रालयका अधिकारीहरू गर्छन् ।"
यमनमा लोकतन्त्र पक्षधरको आन्दोलन,"सन् २०११ मा आजकै दिन (जनवरी २७) मा लोकतन्त्रको पक्षमा बृहत् प्रदर्शन सुरु भएको थियो । लोकतन्त्र पक्षधरहरूले यमनी राष्ट्रपति अली अब्दुल्लाह सालेहविरुद्ध राजधानी सानालगायतका प्रमुख सहरमा प्रदर्शन सुरु गरेका थिए । ट्युनिसियामा जस्मिन क्रान्ति चर्किएपछि राष्ट्रपति जिने अलअबिदिने बेन अलि भागेर साउदी अरब पुगेपछि इजिप्ट, लिबिया, सिरिया, बहराइनलगायतका राष्ट्रमा आन्दोलन फैलिएको थियो । यमनसम्म उक्त आन्दोलनको लहरले राष्ट्रपति सालेहको तीन दशक लामो शासन अन्त्य गरेको थियो । १९४२ को मार्च २१ मा जन्मिएका सलिहले १९७८ देखि १९९० सम्म उत्तरी यमनको राष्ट्रपति थिए । १९९० मा उत्तर र दक्षिण यमनको एकीकरणपछि भएको चुनावमा सालेहको दल जेनेरल पिपुल्स कंग्रेस (जीपीसी) निर्वाचित भएको थियो । त्यसपछि उनी पुनः यमनको राष्ट्रपति बनेका थिए । तर २०११ को जनवरीदेखि करिब एक वर्षसम्म चलेको आन्दोलनपछि सालेह शासन सकिएको थियो ।सुरुमा बेरोजगारी, आर्थिक संकट, भ्रष्टाचार र यमनको संविधान संशोधन गर्ने प्रस्तावको विरोधमा यमनका जनता आन्दोलित भएका थिए । तर पछि ती मागको बेवास्ता गरिएसँगै राष्ट्रपति सालेहको राजीनामा माग गर्दै आन्दोलन चर्काइएको हो । त्यसक्रममा जनवरी २७ मा राजधानी सानामा मात्रै १६ हजारभन्दा बढीले प्रदर्शन गरेका थिए । लगत्तै सलेहले २०१३ मा हुने निर्वाचनमा प्रतिस्पर्धा नगर्ने घोषणा गर्न बाध्य भएका थिए ।तर त्यसपछिका दिनमा प्रदर्शन चर्किंदै गएको थियो । गल्फ कोअपरेस काउन्सिलले गरेका मध्यस्थताका प्रयासहरू विफल भएपछि सानालगायतका सहरमा आन्दोलनकारी र सरकार फौजबीच भिडन्त भएका थिए । जुन ३ मा राष्ट्रपतीय कार्यालय परिसरमा गराइएको बम विस्फोटमा कम्तीमा पाँच जनाको मृत्यु हुनुका साथै राष्ट्रपति सालेह घाइते भएका थिए । त्यसलगत्तै सालेह साउदी अरब भाग्न बाध्य भएका थिए । उनी २०१७ को डिसेम्बरमा हुथी विद्रोहीको आक्रमणमा मारिएका थिए ।"
सराय संरक्षणमा पल्लीकोटका युवा,"(लुम्बिनी)गुल्मीको छत्रकोट२, पल्लीकोटका २१ वर्षीय विशाल मगर सराय नाच्ने भनेपछि हुरुक्क हुन्छन् । १३ वर्ष पुगेका थिए उनी, गाउँमा सराय नाचेको पहिलो पटक देखेपछि उनलाई सिक्ने रहर पलायो । अनि ओखडा बसेर (१० देखि १५ दिनसम्म तालिम) सराय नाच्न सिकेको उनले बताए । सुरुमा डर लागे पनि दाइहरू नाचेको हेरेर नक्कल गरेपछि त सिकाउने भएको उनले बताए । पहिले गाउँमा धेरै जनाले सराय नाच्थे, उनले भने, अहिले हामी छौं ।सराय नाच्छु भन्दा परिवारले समेत नाइनास्ती नगरेकाले सिक्न सहज भएको उनले बताए । हामीलाई पहिले नै खुँडा नचाउन सिकाउनु हुँदैन, उनले भने, लौरो नचाउन पोख्त भएपछि मात्र खुँडा पाइन्छ । अहिले गाउँमा सिक्न चाहने बालकलाई फुर्सद मिलाएर सिकाइदिने गरेको उनले बताए । म सुरुमा खेल्दा टाउकोमा चोट लागेको थियो, उनले भने, लगातार ३ वर्ष खेलें, बीचमा छोडें । अहिले जोगाउने कसले त भन्ने प्रश्न आउन थालेपछि अरूलाई समेत सिकाउँदै छु ।विशेष पर्वका अवसरमा मन्दिरभित्रका खुकुरी, तलबार, खुँडा, खड्ग र लट्ठी आदि हतियार हातमा लिएर नचाउँदै, लडाउँदै बाजाका तालमा नाचिने परम्परागत नाच सराय हो । यो नाच खासगरी गुल्मी, अर्घाखाँची, प्यूठानलगायतका जिल्लाको प्रसिद्ध र ऐतिहासिक नाच हो । तत्कालीन राजाका सैनिकहरूले दरबार र कोट घर पूजा गरी लडाइँमा जाँदा हतियार पुजेर लैजाने गर्थे । शत्रु पक्षबाट आफ्नो संरक्षण गर्न उनीहरूले हाते हतियार प्रयोग गरेर लड्ने गर्थे । तिनै सेनाले हतियार चलाएर आफ्नो संरक्षण गरेजस्तै सराय नाच्ने मानिसले आफूसँगै जोडीका रूपमा नाचुन्जेलको दुश्मनसरहको साथीसँग आफ्नो बचाउ गर्दै प्रदर्शन गरिने नाच नै सराय भएको पल्लीकोटका पूर्ववडाध्यक्ष रुकबहादुर राकसकोटीले बताए । उनका अनुसार सेनाले धारिला खुँडा र लौरो लिएर लड्थे । सोही हतियार आफूहरूले पनि सराय नाच्दा प्रयोग गर्ने गरेको उनले बताए । धारिला नभए पनि हामीले असली खुँडा नै प्रयोग गर्छौं, उनले भने, हरेक स्थानमा फरक तरिकाले नाचेको पनि देखिन्छ । सराय मालौरो नाच, लहरपट्टा, छुट, बजौटे, कैंची, गुरुगाउँ आदि प्रकारका नाच देखाइने गरेको उनले बताए । खेलौं भाइ हो वाख्खै (सबै एकजुट होऔं) भन्ने नारा सुरु गरेपछि सराय नाच्न थालिन्छ । यो नाराले खुसीयाली र तयारीलाई बताउने अर्का युवा मोहन पल्लीले बताए । उनको पुस्ताले गाउँमा सराय नाच्ने र अरूलाई सिकाउने गरेको इतिहास छ । हाल उनका काका कृष्णबहादुर पल्ली छत्रकोटका गुरु नै हुन् । मैले त १० वर्षको हुँदादेखि घरमै सराय नाचेको देखें, उनले भने, आफ्नो इच्छा जाग्यो, अहिले आफू नाच्छु । उनका बुबा नरेन्द्र पल्ली हाल २ का वडाध्यक्षसमेत छन् । बुबा, काका र म अहिले खेल्छौं, हजुरबुबा पनि खेल्नुहुन्थ्यो, मोहनले भने, मैले पनि पुस्तान्तरण गर्न पाए यो जीवन्त रहिरहन्छ । करिब तीन वर्ष विदेशमा रहँदा नाच्न नपाएपछि अरूले नाचेको भिडियो हेर्दै रुँदै गरेको उनले बताए । विदेशमा रहँदा निकै सम्झना आउने । अहिले गाउँमा युवा नै छैनन्, उनले भने, हामी ८९ समूह खेल्थ्यौं, अब ३ वटा समूह पुर्याउन पनि नसकिने अवस्था छ । सरायलाई आफूहरूले संस्कृति मानेकाले यसको संरक्षण र जगेर्ना दुवै आवश्यक रहेको उनले बताए । आफ्ना काकाले नै सिकाएकाले आफूलाई सजिलो भएको उनले बताए ।सराय संरक्षणमा पल्लीकोटका बुढापाकासमेत उत्तिकै लागिपरेका छन् । युवाको खोजी र उनीहरूलाई सिकाउने काम गरिरहे पनि आफूहरू सँगसँगै नाच्ने र सरायबारे बताउने गरेको गाउँका गुरु कृष्णबहादुर पल्ली बताउँछन् । बाइसेचौबिसे राजाका पालामा पल्ली (मगर) पुजारीले कोटमा पूजा गर्थे, त्यसबाट नै हाम्रो गाउँको नाम पल्लीकोट रहेको सुनेका थियौं, उनले भने, यस्तो गाउँ जहाँका मानिस सबैभन्दा कम बसाइँसराइ गरेका छन् र हरेक घरमा सराय नाच्नुपर्छ भन्ने छाप छोडिएको छ । सराय सोह्रश्राद्ध सुरु भएपछि नसकिँदासम्म सिकाउने अथवा ओखडा पस्ने चलन छ । यो समय शुद्धताको समय र पितृ, देवताको पूजा हुने समय भएकाले त्यस बखत सराय सिकाउने गरेको पल्लीले बताए । पल्लीकोटमा दसैंको टीकापछिको द्वादशीका दिन फूलपाती विसर्जन गरेर सराय नाच्ने गरिन्छ । कहीं पूर्णिमाका दिनसमेत यो नाच देखाउने गरिएको उनले बताए । नाचका लागि नौमती बाजा बजाएर ताल दिने गरिन्छ । यसका लागि चाहिने ताल भने फरक खालको हुने र बाजा बजाउने मानिस त्यसबारे ज्ञान भएको चाहिने पल्लीले बताए । पल्ली गाउँका युवा र किशोरलाई सम्झाएरै नाच सिकाउने गरेको र त्यसले संरक्षणमा सहयोग पुगेको उनले बताए । सिकाउने समय भने बिहान र बेलुका एकएक घण्टा रहने गरेको उनले बताए । १० देखि १५ दिनमा सबैलाई पोख्त बनाउने सकिने उनले सुनाए ।सराय मनोरञ्जनको पाटोसँग मात्र नजोडिएको लीलबहादुर रजाली मगरले बताए । ३९ वर्षीय उनले सराय नाच्न थालेको २० वर्ष भइसकेको छ । उनले यसलाई व्यायामका रूपमा समेत बुझ्ने गरिएको बताए । सराय नाच्दा हातखुट्टा र शरीरको चाल धेरै नै चालिने भएकाले यसलाई त्यसबेला सेनाले साथीसाथीबीच पनि व्यायाम गरेसरह खेल्ने गरेको सुनेको उनले बताए । मगरका अनुसार पल्लीकोटमा उनीहरूको सराय समूह पनि छ । कसैले सराय देखाइदिन आग्रह गरेको खण्डमा समूहले अन्य स्थानमा पुगेर पनि नाच देखाउने गरेको छ । यसले हाम्रो नाच देखिने र गाउँलाई चिनाउन सकिने भएकाले सरायकै लागि हामी विभिन्न जिल्लामा पुग्ने गरेका छौं, उनले भने, नयाँ ठाउँमा यसलाई हेर्ने र रमाउनेको उत्साह निकै पाउँछौं । छिमेकी पहाडी जिल्लामा यो सामान्य भए पनि तराईका जिल्लाका लागि भने यो बिल्कुल नौलो नाच भएको उनले बताए । केही समयअघि बुटवलको होटल पौवामा नाच देखाउन आएका पल्लीकोट सराय समूहका युवाले सहरी वातावरणमा सराय चिन्न खोज्नेहरूको संख्या निकै भएको बताए । तर अहिलेको अवस्थामा यसको निरन्तरताका लागि पनि युवामाझ यसको महत्त्व बुझाउन आवश्यक रहेको उनीहरूको भनाइ छ । बुटवलको होटल पौवाले नेपाली संस्कृतिमा पर्ने सराय नाच सहरका मानिसलाई जानकारी दिनकै लागि कार्यक्रम गरेको पौवाका अध्यक्ष दुर्गाप्रसाद भण्डारीले बताए ।"
वाग्मती प्रदेशले धानेको वित्तीय क्षेत्र,"(काठमाडौं) मुलुक संघीयतामा गएसँगै वित्तीय सेवा पनि विकेन्द्रित गर्ने राज्यको उद्देश्य भए पनि त्यसअनुरूप काम हुन सकेको छैन । बैंक तथा वित्तीय संस्थाको कुल कारोबारमध्ये अझै पनि कुल निक्षेपको ६७ र कर्जाको ५६ प्रतिशत हिस्सा वाग्मती प्रदेशमै रहनुले यसलाई पुष्टि गर्छ । वाग्मती प्रदेशको पनि काठमाडौं उपत्यकामै बहुसंख्यक कारोबार हुँदै आएको नेपाल राष्ट्र बैंकले हालै सार्वजनिक गरेको गत आर्थिक वर्षको आर्थिक गतिविधि अध्ययनले औंल्याएको छ । खासगरी ०७३ सालमा जारी नेपालको संविधानमा सबै स्थानीय तहको वित्तीय कारोबार वाणिज्य बैंकमार्फत हुने व्यवस्था छ । यहीकारण संविधान जारी भएपछि सबै स्थानीय प्रदेशमै कम्तीमा एउटा वाणिज्य पुर्याउने नीति सरकारले ल्यायो । यसअनुसार सात सय ५३ पालिकामध्ये एउटाबाहेक सबैमा वाणिज्य बैंक पुगिसकेका छन् । तर वित्तीय संस्थाका कारोबारमध्ये औसतमा ६० प्रतिशतभन्दा बढी वाग्मती प्रदेशमै केन्द्रित भएको प्रतिवेदनमा उल्लेख छ ।अर्थतन्त्रको आकार, वित्तीय कारोबारअनुसार नै वित्तीय सेवा केन्द्रित हुने भएकाले बैंकिङ कारोबार पनि वाग्मती प्रदेशमै धेरै रहेको नेपाल बैंकर्स संघका अध्यक्ष सुनिल केसीले बताए । यद्यपि मुलुक संघीयतामा गइसकेपछि विस्तारै वित्तीय सेवा पनि विकेन्द्रित भइरहेको उनको दाबी छ । जति बैंक पुगे पनि कर्णालीमा धेरै कारोबार हुँदैन, मधेसलगायत केही प्रदेशको अवस्था पनि त्यस्तै छ, उनले भने, काठमाडौं उपत्यका बाहिरका प्रायः आर्थिक गतिविधिको मुख्य कार्यालय पनि काठमाडौंमा छन्, यसकारण पनि यहीबाट बढी कारोबार देखिएको होला । वित्तीय प्रणालीको कुल निक्षेपमध्ये अघिकांश संस्थागत निक्षेपकर्ताको रहेको र ती निक्षेपकर्ता काठमाडौं उपत्यकामै रहेकाले पनि निक्षेपमा यो प्रदेशको हिस्सा बढी रहेको उनले बताए । प्रतिवेदनका अनुसार ०८० असार मसान्तसम्ममा बैंक तथा वित्तीय संस्थाले परिचालन गरेको कुल निक्षेपमा वाग्मती प्रदेशबाट परिचालन गरिएको निक्षेपको अंश सबैभन्दा धेरै ६७० र सबैभन्दा कम कर्णाली प्रदेशको १२ प्रतिशत छ । कुल कर्जा प्रवाहमा वाग्मतीमा गरिएको कर्जा प्रवाहको अंश सबैभन्दा धेरै ५६४ र सबैभन्दा कम कर्णाली प्रदेशको अंश १२ प्रतिशत रहेको प्रतिवेदनमा उल्लेख छ । मुलुकको केन्द्र सरकारको राजधानी, आर्थिक र पर्यटकीय गतिविधिको केन्द्र, राष्ट्रिय अन्तर्राष्ट्रिय पहुँच, बैंकहरूका मुख्यालय (हेड अफिस) लगायत वाग्मती प्रदेशमै रहेकाले धेरै वित्तीय सेवा पनि वाग्मती प्रदेशमै केन्द्रित रहेको नेपाल राष्ट्र बैंकका प्रवक्ता गुणाकर भट्टले जनाए । बैंकहरूको केन्द्रीय कार्यालय काठमाडौंमै रहेकाले उपत्यकाबाहिरका कतिपय कर्जा पनि यहीँबाटै अभिलेख हुने गरेका छन्, उनले भने, राज्यकै आर्थिक प्रशासनको मुख्य केन्द्र भएकाले वित्तीय सेवा यहाँ केन्द्रित हुनु स्वाभाविक हो । यद्यपि उपत्यकाबाहिर वित्तीय सेवा विस्तारका लागि काम भइरहेको पनि उनको भनाइ छ । गत असारसम्म वाणिज्य बैंकका ५ हजार ४९, विकास बैंकका १ हजार १ सय २८, वित्त कम्पनीका २ सय ८४ तथा लघुवित्त वित्तीय संस्थाका ५ हजार १ सय २८ र पूर्वाधार विकास बैंकको १ गरी जम्मा ११ हजार ५ सय ९० शाखा सञ्चालनमा थिए । यसमध्ये वाग्मती प्रदेशमा सबैभन्दा बढी ३ हजार २६ तथा कर्णालीमा सबैभन्दा कम ४ सय ६६ शाखा सञ्चालनमा छन् । ०८० असार मसान्तसम्ममा बैंक तथा वित्तीय संस्थाले सेवा क्षेत्रमा प्र्रवाह गरेको कर्जा ०७९ असार मसान्तको तुलनामा ६२ प्रतिशतले वृद्धि भई १९ खर्बर् ७२ अर्ब ९९ करोड पुगेको छ । गत वर्ष यस्तो कर्जा १३७ प्रतिशतले बढेको थियो । कुल कर्जामध्ये सेवा क्षेत्रमा प्रवाहित कर्जाको अंश ४०५ प्रतिशत रहेको प्रतिवेदनले औंल्याएको छ ।०८० असार मसान्तमा बैंक तथा वित्तीय संस्थाले औद्योगिक क्षेत्रमा प्र्रवाह गरेको कर्जा १०८ प्रतिशतले वृद्घि भई १३ खर्बर् ८७ अर्ब ४४ करोड पुगेको छ । गत वर्षको सोही अवधिमा यस्तो कर्जा ८५ प्रतिशतले घटेको थियो । कुल कर्जामध्ये औद्योगिक क्षेत्रमा प्रवाहित कर्जाको अंश २८४ प्रतिशत छ, प्रतिवेदनमा भनिएको छ, औद्योगिक कर्जामध्ये खानीसम्बन्धी उद्योगमा ०८६ प्रतिशत, कृषि, वन तथा पेय पदार्थसम्बन्धी उद्योगमा १९९१, गैरखाद्य वस्तु उत्पादनसम्बन्धी उद्योगमा ३८९९, निर्माणसम्बन्धी उद्योगमा १२८१ प्रतिशत, विद्युत् ग्यास तथा पानीसम्बन्धी उद्योगमा २२१७ र धातुका उत्पादन, मेसिनरी तथा इलेक्ट्रोनिकसम्बन्धी उद्योगमा ५२७ प्रतिशत कर्जा प्रवाह भएको छ । औद्योगिक कर्जामध्ये वाग्मतीमा सबैभन्दा बढी ९ खर्ब ५४ अर्ब १ करोड कर्जा लगानीमा छ भने कर्णाली प्रदेशमा सबैभन्दा कम ३ अर्ब ९८ करोड कर्जा लगानी भएको प्रतिवेदनमा उल्लेख छ । औद्योगिक कर्जामा कोशीमा प्रवाहित कर्जाको हिस्सा ९३, मधेशको ७९, वाग्मतीको ६८८, गण्डकीको २७, लुम्बिनीको ९१, कर्णालीको ०३ र सुदूरपश्चिमको १९ प्रतिशत छ ।यस वर्ष भने गत साउनदेखि मंसिरसम्म बैंक तथा वित्तीय संस्थामा २ खर्ब ६३ अर्ब ७२ करोड निक्षेप थपिएको छ । यो करिब ४६ प्रतिशतको वृद्धि हो । अघिल्लो वर्षको सोही अवधिमा यस्तो निक्षेप १ खर्ब ११ अर्ब १५ करोड (२२ प्रतिशत) ले बढेको थियो । वार्षिक बिन्दुगत आधारमा ०८० मंसिर मसान्तमा बैंक तथा वित्तीय संस्थामा रहेको निक्षेप १५ प्रतिशतले बढेको छ । उक्त अवधिमा बैंक तथा वित्तीय संस्थाहरूबाट निजी क्षेत्रमा प्रवाहित कर्जा १ खर्ब १० अर्ब ६ करोड पुगेको छ । यो करिब २३ प्रतिशतको वृद्धि हो । अघिल्लो वर्षको सोही अवधिमा यस्तो कर्जा ७३ अर्ब ३० करोड (१६ प्रतिशत) ले बढेको थियो । वार्षिक बिन्दुगत आधारमा ०८० मंसिर मसान्तमा बैंक तथा वित्तीय संस्थाहरूबाट निजी क्षेत्रतर्फ प्रवाहित कर्जा ४५ प्रतिशतले बढेको छ ।"
बिजुली तार भूमिगत गर्ने काम पुनः सुरु,"काठमाडौं (कास) गत असारदेखि ठप्प भएको बिजुली तार भूमिगत गर्ने काम सुरु भएको छ । झन्डै ६ महिना ठप्प बनेको काम नेपाल विद्युत् प्राधिकरणले सडक विभागसँग सम्झौता गरेसँगै सुरु भएको हो । प्राधिकरणले ०७६ फागुनबाट काठमाडौं उपत्यकालगायत क्षेत्रमा बिजुली तार भूमिगत गर्ने काम सुरु गरेको थियो । ०७९ साउनसम्म काम सक्ने लक्ष्य लिए पनि विभागले सडक खन्न अनुमति नदिँदा गत असारदेखि मंसिरसम्म ठप्प भएको प्राधिकरणले जनाएको छ । नगरपालिकाअन्तर्गतका सडकमा भने विद्युत् तार भूमिगत गर्ने काम भइरहेको प्राधिकरणले बताएको छ । चालु आर्थिक वर्षको असोज मसान्तसम्म मध्य तथा उत्तर वितरण प्रणालीको भौतिक प्रगति ७४ र खर्च ७४३५ प्रतिशत छ । काठमाडौं उपत्यका पूर्व तथा दक्षिणको भौतिक प्रगति ७०४९ प्रतिशत छ । काठमाडौं उपत्यका पश्चिमको ७०३३ प्रतिशत छ । काठमाडौं उपत्यका ललितपुर तथा भक्तपुरको भौतिक प्रगति २७९८ प्रतिशत छ । भरतपुरपोखराको भौतिक प्रगति ४३६३ प्रतिशत छ ।स्वीकृतिका लागि सडक विभागलाई विवरण पठाइसकिएकाले अब काम सुरु भइसकेको प्राधिकरणका आयोजना व्यवस्थापन निर्देशनालयका उपकार्यकारी निर्देशक ताराप्रसाद प्रधानले जनाए । सडकले अनुमति नदिँदा झन्डै ६ महिना काम ठप्प भयो, नयाँ सम्झौता गरिसकेका छौं, सोहीअनुरूप सडक खन्न अनुमति मागिएको छ, उनले भने, विभागले अनुमति दिएपछि फेरि काम सुरु हुन्छ । पहिलो खनेको माटोले पुर्ने सम्झौता भए पनि अब खनेको ठाउँमा नयाँ माटो ल्याएर पुर्नुपर्ने नयाँ सम्झौता भएको प्रधानले जनाए । पहिलो चरणमा महाराजगन्ज क्षेत्रको तार भूमिगत काम गर्ने सुरु भएको र त्यस क्षेत्रमा ७० प्रतिशत सकिएको प्रधानको भनाइ छ । प्राधिकरणले महाराजगञ्जअन्तर्गतको ठेक्कालाई ६ महिना समय थपेको छ, उक्त समयभित्र सबै काम सक्नुपर्छ, उनले भने । सहरको सौन्दर्य बढाउन तथा हावाहुरीबाट बिजुलीको पोलमा हुने क्षति न्यूनीकरण गर्न तार भूमिगत गर्न सुरु गरेको हो । काठमाडौं उपत्यका वितरण प्रणाली सुदृढीकरण परियोजनाको काम औपचारिक रूपमा ०७६ फागुनबाट सुरु भएको हो । पहिलो, दोस्रो र तेस्रो प्याकेज गरेर तीन चरणमा उपत्यकाभित्रका सबै तार भूमिगत गरेर विद्युत् पोल हटाउने प्राधिकरणको योजना छ । यो परियोजनाअन्तर्गत विद्युत् वितरण प्रणालीसँगै इन्टरनेट, टेलिफोन, केबल टेलिभिजन लाइन तथा अप्टिकल फाइबरलगायत संरचनालाई भूमिगत गर्ने काम प्राधिकरणले पाएको छ ।भूमिगत वितरण प्रणाली निर्माणको काम तीन चरणमा ठेक्का लगाइएको छ । पहिलो चरणमा प्राधिकरणले काठमाडौंको रत्नपार्क र महाराजगन्ज वितरण केन्द्रअन्तर्गतका क्षेत्रमा काम सुरु गरेको थियो । दोस्रो चरणमा काठमाडौंको बाँकी स्थान, तेस्रो चरणमा ललितपुर तथा भक्तपुरको सहरी क्षेत्र र चौथो चरणमा पोखरा तथा भरतपुर महानगरपालिकाअन्तर्गतका क्षेत्रको वितरण प्रणालीलाई भूमिगत, सुदृढीकरण र स्वचालित गर्ने काम सुरु गरेको थियो । यसअन्तर्गत ३३ तथा ११ हजार भोल्टेज र ४ सय भोल्टेजको भूमिगत लाइन निर्माणका साथै अप्टिकल फाइबर पनि बिछ्याइनेछ । यसबाट विद्युत्, टेलिफोन, इन्टरनेट सेवा प्रदायकको गुजुल्टिएको तारले कुरुप बनेको सहरको कुरूपताको अन्त्य भई सौन्दर्य थपिनेछ ।हाल भइरहेको ओभरहेड वितरण प्रणालीभन्दा भूमिगत प्रणाली सुरक्षित हुने र सहरलाई कुरुप बनाइरहेको तारको जालो हटी सौन्दर्य कायम राख्न सकिने प्राधिकरणले जनाएको छ । भूमिगत काम गर्दा सडकमा न्यूनतम क्षति हुने प्रविधि प्रयोग गरिएको छ । सडकमा सवारीसाधनको अवागमन र पैदल यात्रीलाई असर नपर्ने गरी राति काम गर्ने व्यवस्था गरिएको छ । सडक खन्दा निक्लिएको धूलोबाट नागरिकलाई असर पर्न नदिन न्यूनीकरणका उचित व्यवस्था गरिएको छ ।तार भूमिगत गर्दा क्षति पुगेको सडकको मर्मत १० भित्र गरिसक्ने व्यवस्था गरिएको छ । विद्युत् वितरण प्रणालीसँगै इन्टरनेट, टेलिफोन, केबल टेलिभिजन लाइन तथा अप्टिकल फाइबरलगायत संरचनालाई भूमिगत गर्ने काम प्राधिकरणले पाएको छ । यी संरचनालाई अत्याधुनिक र प्रविधिमैत्री बनाएर विद्युत् पोल हटाउने प्राधिकरणको योजना हो । भक्तपुरको ५० प्रतिशत र ललितपुरको ५० प्रतिशत काम गर्नुपर्ने काठमाडौं उपत्यका ललितपुर तथ भक्तपुर वितरण प्रणाली सुदृढीकरण आयोजना प्रमुख योगेन्द्र ठाकुर बताउँछन् । भक्तपुरका प्रायः सडक पालिकाअन्तर्गत रहेकाले त्यसको मात्रै काम ५० प्रतिशत सकिएको आयोजना प्रमुख ठाकुरले जनाए । ललितपुर र भक्तपुरअन्तगर्तको ५० प्रतिशतभन्दा बढी काम बाँकी छ, उनले भने, विभागसँग अनुमति मागिएकाले अब ललितपुरमा पनि काम सुरु हुन्छ ।"
सिजनमै सुनसान इँटा उद्योग,"(भैरहवा) विगतका वर्षमा पुस लाग्नासाथ यहाँका इँटा व्यवसायी उत्पादनको तयारीमा जुटिसक्थे । व्यवसायीलाई यति बेला कामदार खोज्ने, माटो, भस्कट, कोइला, दाउरा, डिजेललगायत कच्चा पदार्थ तथा इन्धन र आर्थिक कारोबारका लागि बैंक प्रक्रिया अगाडि बढाउनेलगायतका व्यवस्थापन मिलाउने चटारो हुन्थ्यो । यस वर्ष भने माघ पहिलो साता बित्न लाग्दा पनि व्यवसायीले उत्पादन गर्ने सुरसार गरेका छैनन् । रूपन्देहीमा रहेका चार दर्जनभन्दा धेरै इँटा उद्योगमध्ये तीन उद्योगले भर्खर भट्टी (काँचो इँटा पोल्ने ठाउँ) मा आगो सल्काएका छन् । यो समय हाम्रा लागि इँटा उत्पादनमा अति व्यस्त हुनुपर्ने बेला । तर यस वर्ष सबै व्यवसायी निराश भएर बस्नुपरेको छ, लुम्बिनी इँटा व्यवसायी संघका अध्यक्ष अजय गुप्ताले भने, यस पटक मुस्किलले १०१२ वटाबाहेक अन्य उद्योग सञ्चालन गर्ने मनसायमा व्यवसायी छैनन् । सञ्चालन गरेका उद्योगले पनि ५० प्रतिशतभन्दा बढी उत्पादन नगर्ने उनले बताए । रूपन्देही, कपिलवस्तु र नवलपरासीका सयौं इँटा व्यवसायी उत्पादनको मुख्य सिजनमा निराश भएर बस्नुको मुख्य कारण भने आर्थिक शिथिलताका कारण इँटाको बजार माग नहुनु नै हो । बजार माग नभएपछि उत्पादन गर्नुको कुनै अर्थ नरहने र विगतमा उत्पादन भएको इँटा नै खपत नभएकाले प्रशस्त मौज्दात रहेको व्यवसायी बताउँछन् । इँटाको बजार मागमा ठूलो गिरावट आएपछि यहाँका इँटा उद्योग आर्थिक संकटमा पर्न थालेका छन् । संघका अनुसार नवलपरासी, रूपन्देही र कपिलवस्तु जिल्लामा सञ्चालित इँटा उद्योगको संख्या १ सयभन्दा धेरै छ । रूपन्देहीमा मात्रै सञ्चालनमा रहेका उद्योगको संख्या ५२ छ । एउटा उद्योगमा ३ देखि ५ करोड रुपैयाँसम्म लगानी छ । एउटा उद्योग सञ्चालनका लागि सिजनमा कर्मचारीसहित ६० देखि १ सयको हाराहारी संख्यामा जनशक्तिको आवश्यकता पर्छ । आर्थिक शिथिलताले बजार चलायमान नभएर निर्माण कार्य बढ्न नसक्दा इँटाको माग भएको छैन, गुप्ताले भने, जसका कारण समग्र व्यवसायीको आर्थिक चक्र नै प्रभावित बनेको छ । व्यवसायी बैंकको ब्याज तिर्न नसकेर धराशायी हुने अवस्थामा पुग्न थालेका छन् । व्यवसायीका अनुसार रूपन्देहीका उद्योगमा मात्रै विगतमा ८ करोड गोटाभन्दा धेरै इँटा बिक्री नभएर मौज्दात रहेको व्यवसायी बताउँछन् । यो मौज्दात भनेको रूपन्देहीमा एक वर्षलाई पुग्ने सरदर इँटाको संख्या हो । सरकारले निर्माण व्यवसायीको रकम भुक्तानी नगरेका कारण बिक्री भएको इँटाको रकम पनि असुल हुन नसकेको र यस्तो अवस्थामा मूल्य अभिवृद्धि करलगायतका दस्तुर बुझाउन नसकेको गुनासो व्यवसायीको छ । प्रत्येक उद्योगको ५ देखि ३५ लाख रुपैयाँसम्म भुक्तानी पाउन बाँकी रहेको उनीहरूको दाबी छ । सरकारी विकास निर्माणका कार्य सुस्ताएको र निजी क्षेत्रका आर्थिक गतिविधि सुस्त हुँदा इँटाको माग लगभग शून्य अवस्थामा रहेको संघका महासचिव तथा व्यवसायी दीपक पौडेलले बताए । मौज्दात इँटा बैंकहरूलाई ब्याज तिर्नुपर्ने तनाव र बैंकको दबाबको कारण सस्तोमै बेच्नुपरिरहेको छ, पौडेलले भने, अहिलेको अवस्थामा बैंकको ब्याज र किस्ता तिर्न नसकेर रूपन्देहीमा ८१० वटा उद्योग लिलामीमा चढेका छन् । बैंकको ब्याज दर बढ्नु, ऋणको ब्याज तथा किस्ता भुक्तानीका लागि बैंकले कुनै सहुलियत नदिएर कडाइका साथ ताकेता गर्नु, कच्चापदार्थ माटो, भस्कट, इन्धनका रूपमा प्रयोग हुने कोइला, डिजलको मूल्य बढ्नु, ढुवानी भाडा दोब्बर हुनु र समयमै कर तिर्न नसक्दा हर्जना खप्टिँदै जानाले व्यवसाय धराशायी अवस्थामा पुगेको व्यवसायीको भनाइ छ । अहिलेको अवस्थामा सरकारले मूल्य अभिवृद्धि करमा लाग्ने हर्जाना तथा स्थानीय तहहरूले बढाएको विभिन्न कर हटाइदिनुपर्ने नेपाल इँटा उद्योग व्यवसायी महासंघका सल्लाहकार हरिप्रसाद अधिकारीले बताए । प्रत्येक वस्तुको बिमा हुने गरे पनि काँचो इँटाको बिमा गर्नेतर्फ सरकारले बेवास्ता गर्दा बर्सेनि करोडौं रुपैयाँको नोक्सानी व्यवसायीले बेहोर्नुपरेको उनले जनाए । स्थानीय इँटा व्यवसायीको संरक्षणका लागि योजना निर्माणमा स्थानीय उत्पादनलाई प्राथमिकता दिनुपर्नेमा व्यवसायी सुनिल आश्वानीको जोड छ । बैंक किस्ता बुझाउन र व्यवसायीले आफ्नो खर्च धान्न सस्तो मूल्यमा पनि बेच्नैपर्ने बाध्यता रहेकाले मूल्य निर्धारण व्यवसायीको हातमा छैन, उनले भने ।"
बर्सेनि साढे २ करोड खर्चंदा पनि घटेन कुपोषण,"(बुटवल)लुम्बिनी प्रदेशमा कुपोषणग्रस्त बालबालिकाको संख्या नियन्त्रण चुनौतीपूर्ण बन्दै गइरहेको छ । सरकारले बालबालिकामा देखिने कुपोषण अन्त्य गर्न हरेक वर्ष करोडौं रकम खर्च गर्ने गरे पनि कुपोषित बालबालिकाको संख्या घट्न सकेको छैन ।लुम्बिनीमा पछिल्ला तीन वर्षको तथ्यांकले पोषण सुधारको अवस्था नाजुक देखाएको छ । प्रदेश र संघीय सरकारले बालबालिकामा ख्याउटेपन, पुड्कोपन र कम तौलको अवस्था सुधार गर्न हरेक वर्ष २ करोड ५० लाख रुपैयाँभन्दा बढी खर्च गर्दै आएको छ । लुम्बिनीमा सुआहारा, युनिसेफलगायतका गैरसकारी संस्थाले पनि पोषण सुधारका लागि कार्यक्रम गरिरहेका छन् । तर, कुपोषणग्रस्त बालबालिकाको संख्या हरेक वर्ष बढ्दो छ । गत वर्ष मात्र कुपोषणकै कारण ७ बालबालिकाको मृत्यु भएको छ । लुम्बिनी प्रदेशको स्वास्थ्य निर्देशनालयका अनुसार गत वर्ष लुम्बिनी प्रदेशका १२ मध्ये ६ जिल्लाका ७ जनाको मृत्यु भएको हो । बाँकेमा २ जना, बर्दिया, कपिलवस्तु, प्यूठान, रोल्पा र पश्चिम नवलपरासीमा एकएक जनाको मृत्यु भएको थियो ।लुम्बिनीका १२ वटै जिल्लामा गत वर्ष १ हजार ९ सय ९२ जना बालबालिका कुपोषित भएको फेला परेका थिए । यो तथ्यांक सरकारी स्वास्थ्य संस्थामा परीक्षण गराउन जाने बालबालिकाको मात्र हो । कुपोषित बालबालिकाको संख्या सरकारी स्वास्थ्य संस्थाभन्दा बाहिर अझै ठूलो रहेको स्वास्थ्य निर्देशनालयका परिवार कल्याण शाखा प्रमुख तथा पोषण फोकल पर्सन कौशल भण्डारीले बताए । हरेक वर्ष लुम्बिनीको तराईका जिल्लामा कुपोषितग्रस्त बालबालिकाको संख्या बढिरहेको देखिन्छ, उनले भने, यो तथ्यांक स्वास्थ्य संस्थामा परीक्षणका लागि आउनेको मात्र हो, स्वास्थ्य संस्थाको पहुँचमा नपुग्नेको संख्या अझै ठूलो हुन सक्छ । सरकारको तथ्यांकअनुसार लुम्बिनीमा सबैभन्दा धेरै बाँकेमा र कम अर्घाखाँची र रुकुम पूर्वमा कुपोषणका बिरामी छन् । बाँकेमा ४ सय २५, रूपन्देहीमा ३ सय ९५, कपिलवस्तुमा ३ सय १३, बर्दियामा २ सय ८६, दाङमा २ सय ३२, पश्चिम नवलपरासीमा १ सय ९९, रोल्पामा ४३, प्यूठानमा ३५, गुल्मीमा ३४, पाल्पामा १०, अर्घाखाँची र रुकुम पूर्वमा ५५ जना बिरामी छन् । तथ्यांकले कुपोषणका बिरामी पहाडमा भन्दा तराईमा बढी देखाएको छ । सरकारले कुपोषणग्रस्त बालबालिकाको उपचारका लागि लुम्बिनी प्रादेशिक अस्पताल बुटवल, राप्ती स्वास्थ्य विज्ञान प्रतिष्ठान दाङ र भेरी अस्पताल बाँकेमा कुपोषण पुनःस्थापना केन्द्र पनि सञ्चालन गर्दै आएको छ । केन्द्रमा बच्चाहरूको उपचारका लागि बेड, पोषणयुक्त आहार र आमाको बसोबासको व्यवस्था पनि हुन्छ । पोषण फोकल पर्सन भण्डारीका अनुसार बुटवल र दाङमा १० र बाँकेमा १७ बेड क्षमताका केन्द्र छन् । तर, केन्द्रमा भर्ना भएर उपचार गर्ने बालबालिकाको संख्या न्यून छ । बुटवलको केन्द्रलाई चालु वर्षका लागि संघीय सरकारले ४५ लाख र प्रदेश सरकारले १५ लाख रुपैयाँ उपलब्ध गराएको छ । दाङ र बाँकेको केन्द्रलाई संघीय सरकारले मात्र बजेट उपलब्ध गराउँदै आएको छ । चालु वर्षमा दाङका लागि ५० लाख र बाँकेका लागि ७० लाख रुपैयाँ बजेट छ । १७ बेड रहेको बाँकेमा अहिले २ जना मात्र बिरामी भर्ना भएका छन् । केन्द्रकी इन्चार्ज विमला पौडेलले चिसो समय भएकाले कम बिरामी आएको र औसतमा वर्षमा १ सय ९० जनासम्म बिरामी हुने गरेको बताइन् । चिसोमा भर्ना हुने बिरामीको संख्या न्यून नै हुन्छ, उनले भनिन्, जिल्लामा कुपोषित बच्चाको संख्या धेरै नै देखिन्छ तर केन्द्रसम्म आउने अति कम हुन्छन् । केन्द्रमा बच्चाको उपचार र आमालाई खानेबस्नेसहितको व्यवस्थापन हुन्छ भन्ने जानकारी अभावले पनि केन्द्रमा उपचारका लागि आउनेहरूको संख्या कम रहेको उनले बताइन् । गत वर्ष केन्द्रमा उपचार गर्न आउने बालबालिकाको संख्या १ सय ७३ थियो । १० बेड रहेको लुम्बिनी प्रादेशिक अस्पतालको केन्द्रमा अहिले ५ जनाले भर्ना भएर उपचार गराइरहेका छन् । ४ जना केही दिनअघि मात्र डिस्चार्ज भएर गएका छन् । केन्द्रकी इन्चार्ज प्रतीक्षा थापाका अनुसार कम तौल, ख्याउटेपना र पुड्को भएका बिरामीलाई केन्द्रमा भर्ना गरेर उपचार गरिन्छ । केन्द्रमा बच्चाको अवस्थाअनुसार पोषणयुक्त आहारासहित नियमित परीक्षण गर्नुपर्छ । कुपोषणग्रस्त बच्चा र आमा दुवै जनालाई कम्तीमा पनि ४५ दिन केन्द्रमा राख्नुपर्ने हुन्छ । केन्द्रमा आएका बच्चालाई दिनमा पनि कम्तीमा ९१० पटक पोषणयुक्त खाना खुवाउने गर्छौं, उनले भनिन्, त्यसले डेढदेखि २ महिनामा बच्चाको तौल बढ्न थाल्ने, स्वास्थ्यमा सुधार देखिन्छ । अनि फलोअपमा आउने गरी डिस्चार्ज गर्ने गर्छौं । केन्द्रमा अधिकांश बालबालिका स्थानीय स्वास्थ्य संस्थाहरूको सिफारिसमै आउने गरेका छन् । जानकारी अभावमा विपन्न परिवारले बच्चा बिरामी परे पनि स्वास्थ्य संस्थामा नपुर्याउने, ग्रस्त हुँदासम्म पनि घरमै राख्ने, अन्तिम अवस्थामा स्वास्थ्य संस्था लैजाने र त्यसपछि मात्र पुनःस्थापना केन्द्रमा ल्याउने गरेकाले बच्चाको मृत्यु हुने गरेको थापाले बताइन् । बुटवल उपमहानगरपालिका२ फूलबारीकी पुनम नेपालीले आफ्नी ७ महिनाकी छोरी आर्याको पुनःस्थापना केन्द्रमै बसेर एक महिनादेखि उपचार गराइरहेकी छन् । उनको बच्चाको तौल केन्द्रमा आउनुअघि ५ किलो ३ सय ग्राम मात्र थियो । एक महिनाको उपचारपछि ७ किलो ६० ग्राम पुगेको छ । उनी स्थानीय स्वास्थ्य संस्थाको सिफारिसमा केन्द्रमा पुगेकी थिइन् । यसरी उपचार हुन्छ र सरकारले नै खाने बस्ने सुविधा दिन्छ भन्ने थाहा थिएन, त्यसैले घरमै दबाई गरिरहेका थियौं, उनले भनिन्, सुई लगाउन चौकीमा गएका बेला त्यहाँ पठाउनुभएको हो । अहिले ठीक हुँदै गएको छ । बुटवलको पुनःस्थापना केन्द्रमा गत वर्ष १ सय ५४ जनाले उपचार गराएका थिए । ०७८७९ मा १ सय ४५ र ०७७७८ मा १ सय ७ जनाले भर्ना भएर उपचार गराएका थिए । त्यस्तै दाङको केन्द्रमा गत वर्ष ९२ जना र ०७७७८ मा ४६ जनाले उपचार गरेका थिए । जनगणना २०७८ अनुसार लुम्बिनी प्रदेशमा १ वर्षमुनिका बालबालिकाको संख्या ७६ हजार ४४९ छ । १ देखि ५ वर्षमुनिको संख्या ४ लाख ३९ हजार ८ सय ४१ रहेको छ । ५ वर्षभित्रका बालबालिकाको कुपोषणको उपचार हुने गर्छ । लुम्बिनी प्रदेशका स्वास्थ्य निर्देशक डा विनोद गिरीले लुम्बिनी प्रदेशमा ५ वर्षमुनिका बालबालिकामा ख्याउटेपन, पुड्कोपन र कम तौलका बालबालिका बढ्दै गएको बताए । एक वर्षमा ७ जनाको मृत्युको आँकडा सार्वजनिक हुनुलाई कुपोषणको गम्भीर समस्याका रुपमा बुझ्नुपर्ने उनले बताए । सरकारी विद्यालयबाटै बच्चाको पोषणसम्बन्धी कार्यक्रम प्रभावकारी नभएको, किशोरीमा रक्तअल्पता देखिएको र सूक्ष्म पोषण सामग्री आपूर्ति कमीका कारण पनि कुपोषणको अवस्था नाजुक बन्दै गएको उनको दाबी छ । सरकारले कुपोषण नियन्त्रणका लागि रकम खर्च गरेर कार्यक्रम निरन्तर गर्दै आएको छ, उनले भने, तर, विभिन्न समस्याले कुपोषणग्रस्त बालबालिका अवस्था नाजुक बन्दै गइरहेको छ, एक वर्षमा ७ बच्चाले ज्यान गुमाएका छन् । विपन्नता, पोषणयुक्त खाद्य सामग्री अभाव र जनचेतनाकै कारण राज्यले करोडौं रकम खर्च गर्दा पनि समस्या बढ्दै गइरहेको उनले बताए । विद्यालयमा नर्स कार्यक्रम, समुदायस्तरमा कुपोषणग्रस्त बालबालिकाको खोजपडताल र विपन्न समुदायमा सचेतनाका कार्यक्रम निरन्तर सञ्चालन गर्नु जरुरी रहेको उनको दाबी छ । बच्चा जन्मेदेखि ६ महिनाको नहुँदासम्म पूर्ण स्तनपानको अभावले पनि बच्चामा कुपोषणको समस्या देखिन्छ । लुम्बिनीमा जन्मेको ६ महिनासम्म पूर्ण स्तनपानको पनि समस्या देखिएको प्रादेशिक अस्पताल बुटवलका बालरोग विशेषज्ञ डा नेत्र रानाले बताए । जन्मेको ६ महिनासम्म पूर्ण स्तनपान नगराउनु ख्याउटेपनाको प्रमुख कारण हो, उनले भने, त्यसले बच्चाको शारीरिक र मानसिक दुवै वृद्धिमा असर गर्छ । लुम्बिनीका सबै जिल्लामा पूर्ण स्तनपानको समस्या रहेको उनले बताए ।"
कान्तिपुरकर्मी न्यौपानेसहित ७ पुरस्कृत,"पोखरा (कास) नेपाल पत्रकार महासंघ कास्कीले गजेन्द्र भण्डारी सिर्जनशील राष्ट्रिय पत्रकारिता पुरस्कार २०७९ बाट कान्तिपुरकर्मी कुलचन्द्र न्यौपानेलाई पुरस्कृत गरेको छ । महासंघ कास्कीले शुक्रबार पोखरामा न्यौपानेसहित विभिन्न पुरस्कारबाट सात पत्रकारलाई पुरस्कृत गरेको हो । पत्रकार गजेन्द्र भण्डारीको स्मृतिमा उनको परिवारद्वारा स्थापित तथा महासंघ कास्कीद्वारा सञ्चालित पुरस्कारको राशि २५ हजार रुपैयाँ छ । कान्तिपुर पब्लिकेशन्स्को पोखरा ब्युरो प्रमुखका रूपमा कार्यरत रहिसकेका न्यौपाने हाल काठमाडौंमा कार्यरत छन् । उनलाई गण्डकी प्रदेशका मुख्यमन्त्री सुरेन्द्रराज पाण्डेले पुरस्कार हस्तान्तरण गरे । न्यौपानेले पुरस्कारले पत्रकारिता क्षेत्रमा अझै क्रियाशील भएर लाग्न प्रेरित गरेको बताए । गजेन्द्र भण्डारी सिर्जनशील राष्ट्रिय पत्रकारिता पुरस्कार २०८० बाट जनसञ्चार डटकमका ओम हमाल पुरस्कृत भएका छन् । आर्थिक पत्रकारिता पुरस्कारबाट टंकराज अधिकारी (नेपाल समाचारपत्र) र दीननाथ बराल (कारोबार दैनिक), टंकादेवीतुलसीप्रसाद पत्रकारिता पुरस्कारबाट सन्देश श्रेष्ठ (नागरिक दैनिक) र प्रकाश ढकाल (आदर्श समाज) पुरस्कृत भए । यस्तै, २० हजार ५ सय ५५ रुपैयाँ राशिको जगन्नाथ सिग्देश युवा प्रोत्साहन पुरस्कार २०८० बाट कृपा भण्डारी (समय समाचार डटकम) पुरस्कृत भएकी छन् ।"
एपीएफविरुद्ध पुलिस हाबी,"(पोखरा)डिफेन्डर मानबहादुर परियारको उत्कृष्ट प्रदर्शनमा नेपाल पुलिस क्लब शुक्रबार एपीएफलाई २० ले पराजित गर्दै २३ औं आहारारा गोल्डकप फुटबल प्रतियोगिताको क्वाटरफाइनल पुगेको छ । विभागीय डर्बीमा मानबहादुरको दुई हेडर गोल मद्दतमा पुलिस अन्तिम आठमा पुग्यो । पोखरा रंगशालामा उनले १९ र ७० औं मिनेटमा गोल गरे । प्रताप गुरुङको फ्रिकिकमा १९ औं मिनेटमा पेनाल्टी बक्सबाट हेड गर्दै गोल गरे । खेलको ७१ औं मिनेटमा प्राप्त क्रसलाई बक्सबाट हेडमार्फत पोस्टको दिशा दिँदा गोलमा परिणत भएको थियो । मानबहादुरले अग्रता दोब्बर बनाउँदै टोलीको क्वाटरफाइनल यात्रा सुनिश्चित गराए । खेलमा उनी म्यान अफ द म्याच घोषित भए । खेलमा दुवै टोलीले केही सुनौला अवसर गुमायो । खेलको ११ औं मिनेटमा एपीएफले फ्रिकिक सदुपयोग गर्न चुक्यो । राष्ट्रिय टिमबाट खेलिसकेका एपीएफका मणि लामाको फ्रिकिकमा रुपेश धिमालले हेड गरेका थिए । तर पुलिसका अनुभवी गोलरक्षक शत्रुधन चौधरीले बल क्लियर गरे ।खेलको १३ औं मिनेटमा एपीएफले फेरि अर्को फ्रिकिक पाएको थियो । मणिले प्रहार गरेको फ्रिकिक पुलिसका खेलाडीलाई लाग्दै बक्समा पुगेको थियो । तर एपीएफका खेलाडीले नियन्त्रण गर्न नपाउँदै पुलिसका हेम तामाङले बल क्लियर गरिदिए । खेलको २२ औं मिनेटमा पुलिसका प्रताप गुरुङले फ्रिकिकमा दीपेन्द्र बिकलाई छोटो पास उपलब्ध गराए । दीपेन्द्रको क्रसलाई एपीएफका खेलाडीले सुरक्षित गर्दा अग्रता दोब्बर बनाउने अवसर गुमेको थियो ।खेलको ३३ औं मिनेटमा एपीएफले बराबरीमा ल्याउने सुन्दर मौका गुमाउन पुग्यो । प्रदीप लामाले बाँयातिरबाट अगाडि बढाउँदै प्रदीप लामाले बक्सभित्र पुर्याएर प्रहार गरेको बल बारमा ठोक्किएर फर्कियो । खेलको ३५ औं मिनेटमा मणि लामाको कर्नरमा एपीएफका खेलाडीले प्रहार गरेको बलमा पुलिसका गोलकिपर शत्रुधन चौधरीले उत्कृष्ट बचाउ गरे । एपीएफले लगातार आक्रमण गरे पनि पहिलो हाफमा जवाफी गोल फर्काउन सकेन । दोस्रो हाफमा पनि आक्रामक देखिएको एपीएफका खेलाडीले फिनिसिङ दिन सकेनन् । खेलको ७६ औं मिनेटमा पुलिसका गोलरक्षकको रिबाउन्डमा एपीएफका युवराज खड्काले प्रहार गरेको बल बार माथिबाट बाहिरियो । खेलको ८६ औं मिनेटमा पुलिसले अग्रता फराकिलो बनाउने अवसर खेर फाल्यो । पुलिसका प्रवीण थापाले एपीएफका गोलरक्षक एञ्जल श्रेष्ठसँग वान भर्सेस वानको अवस्थामा गरेको भली प्रहार फितलो साबित भयो । पोस्टसम्म पुग्न नसकेको बल एपीएफका खेलाडीले क्लियर गरिदिए । ८९ औं मिनेटमा पुलिसको गोलरक्षकको रिबाउन्डमा एपीएफका दिपेश धिमालले प्रहार गरे पनि बार छेउबाट बाहिरियो । आहारारामा पुलिस र एपीएफको यो दोस्रो भेट थियो । ०६४ मा पुलिसले २० ले नै एपीएफलाई पराजित गरेर उपाधि चुमेको थियो । आहारारा संस्करणकै सर्वाधिक सफल र अनुभवी टिम नेपाल पुलिसले आहारारा पोखरा गोल्डकपको पहिलो संस्करण क्याराभान कप जितेको थियो । यसअघि छ पटकको उपाधि विजेता र पाँच पटकको उपविजेता पुलिसले उपाधिमा ह्याट्रिकसमेत गरिसकेको छ । पुलिसले ०५८, ०५९, ०६४, ०६५, ०६६ र ०७४ मा उपाधि जितिसकेको छ । आहारारामा दुईपल्ट फाइनल पुगेको एपीएफले पहिलोपल्ट ०७८ मा भएको २० औं संस्करणको उपाधि आफ्नो पक्षमा पारेको थियो । एपीएफले त्यतिबेला मनाङ मर्स्याङ्दी क्लबलाई फाइनलमा हराएको थियो । पुलिसले जारी संस्करणमा सेमिफाइनल प्रवेशका लागि चर्च ब्वाइजसँग माघ १६ मा प्रतिस्पर्धा गर्नेछ । एकताका राष्ट्रिय खेलाडीहरूको वर्चस्व रहने गरेको पुलिसको टिममा यसपल्ट भने राष्ट्रिय टिममा रहेका अञ्जन राईमात्र छन् । उनीबाहेक दशकअघि राष्ट्रिय टिमबाट खेलेका भेट्रान सुमन सुवेदी पनि छन् । रामचन्द्र बाजीको कप्तानीमा रहेको पुलिसमा गोलकिपर शत्रुघन चौधरी, हेम तामाङ, मानबहादुर परियारलगायत अनुभवी खेलाडी हुन् । शनिबार पहिलो क्वाटरफाइनल खेल भुटानको पारो एफसी र थ्रीस्टारबीच हुनेछ ।"
शुक्र लगातार च्याम्पियन,"काठमाडौं (कास) नेपाल नम्बर एक गल्फर शुक्रबहादुर राईले सूर्य नेपाल इस्टर्न ओपन गल्फको उपाधि रक्षा गरेका छन् ।अन्तिम दिन शुक्रबार १ अन्डर ६९ सहित समग्रमा ३ अन्डर २ सय ७ को स्कोरमा धरानका अर्का प्रो नीरज तामाङलाई ५ स्ट्रोकको फराकिलो अन्तरमा हराएर शुक्रले लगातार दोस्रो पटक उपाधि जितेका हुन् । शुक्रको करियरको दसौं प्रमुख उपाधि हो । उनले १ लाख ४० हजार रुपैयाँ पाएका छन् । दसौं उपाधि जित्दै शुक्रबहादुरले भेट्रान प्रो दीपक थापामगर र पूर्व नम्बर एक गल्फर दीपक आचार्यसँग उपाधि बराबरी गरेका छन् ।अन्तिम १८ होलको सुरु गर्दा मात्र एक स्ट्रोकले पछि रहेका नीरजले शुक्रलाई चुनौती दिन सकेनन् । ३ ओभर ७३ को खराब प्रदर्शन गर्दा समग्रमा २ ओभर २ सय १२ को नतिजामा नीरजले दोस्रो स्थानमा खेल सके । उनले ९६ हजार पाए । पूर्वनम्बर एक गल्फर भुवन नगरकोटी समग्रमा ३ ओभर २ सय १३ सहित तेस्रो भए । उनले १ ओभर ७१ मा खेल सक्दै ७२ हजार पुरस्कार पाए । समग्रमा ७ ओभर २ सय १७ को स्कोरमा राजेन राई, भुवनकुमार रोक्का र रामे मगरले संयुक्त चौथो स्थान लिए । राजेन र भुवनले शुक्रबार ३ ओभर ७३ मा खेल सक्दा रामेले १ ओभर ७१ खेले । उनीहरूले जनही ५० हजार ५ सय पुरस्कार पाए ।समग्रमा ९ ओभर २ सय १९ को स्कोरमा रवि खड्का सातौं हुँदै ३९ हजार नगद जित्न सफल भए । उनले ५ ओभर ७५ मा खेल टुंग्याए । समग्रमा १० ओभर २ सय २० को नतिजा निकालेका सन्जय लामा र सूर्यप्रसाद शर्माले संयुक्त आठौं स्थान हासिल गरे । उनीहरूले जनही ३४ हजार २ सय ५० प्राप्त गरे । धरानका देवराज पाख्रिनले समग्रमा ११ ओभर २ सय २१ को स्कोरमा दसौं हुँदै ३१ हजार हात पारे । एमरच्योरतर्फ गजेन्द्र गुरुङ समग्रमा ८ ओभर २ सय १८ सहित युवराज भुजेललाई काउन्ट ब्याकमा हराएर उपाधि जित्न सफल भए । उनले ३ ओभर ७३ र युवराजले ६ ओभर ७६ को स्कोर गरे । समग्रमा ११ ओभर २ सय २१ सहित सुमन परियार र सुन्दर राईले संयुक्त तेस्रो स्थान बाँडे । सुमनले इभनपार ७० मा खेल सक्दा सुन्दरले ५ ओभर ७५ मा खेल पूरा गरेका थिए ।शुक्र अन्तिम १८ होलको खेल सुरु हुँदा नीरजभन्दा मात्र एक स्ट्रोकले पछि रहेकाले उपाधि दौड प्रतिस्पर्धात्मक हुने अनुमान थियो । तर नीरजले चुनौती दिन सकेनन् । शुक्रले सानदार सुरुवात गरे । तेस्रोदेखि छेटौं होलसम्म लगातार चार बर्डीको सफलता पाए । आठौं होलमा एक शट गुमाएपछि फ्रन्टनाइन ३ अन्डर ३३ मा पूरा गरे । सुरुआत राम्रो गरेपछि शुक्रले ब्याकनाइन विना दबाब खेले । ११ औं होलमा एक शट बचाउँदा १३, १४ र १६ औं होलमा बोगी खेपे । ब्याकनाइन २ ओभर ३६ मा पूरा गरे पनि ५ स्ट्रोकको सानदार नतिजामा च्याम्पियन बने ।नीरजले फ्रन्ट नाइन १ अन्डर ३५ मा सकाए । तेस्रो, छैटौं र नवौं होलमा एकएक शट बचाए । तर पाँचौं र आठौं होलमा बोगी प्रहार गरे । फ्रन्टनाइन सकिँदा नीरज शुक्रभन्दा ३ स्ट्रोकले पछि थिए भने उनले ब्याक नाइनमा बिर्सनलायक ४ ओभर ३८ को प्रदर्शन गरे । १०, १४ र १७ औं होलमा बोगी र ४ पारको १५ औं होलमा डबल बोगीको सामना गरे । अन्तिम होलको बर्डीले दोस्रो स्थान प्राप्त गरे ।कुल ८ लाख ४० हजार नगद पुरस्कार राशि रहेको प्रतियोगितामा ३० प्रो र १७ एमेच्योर गल्फरको सहभागिता थियो । विजयी खेलाडीलाई सूर्य नेपाल प्रालिका मार्केटिङ म्यानेजर केशव प्रधान, नेपाल गल्फ संघका उपाध्यक्ष तिलक राई, कोशी प्रदेश गल्फ संघका उपाध्यक्ष भरत तामाङ र धरान गल्फ कल्बका अध्यक्ष वीरेन्द्रविक्रम लिम्बूले पुरस्कार वितरण गरे । प्रतियोगिताको अन्तिम दिन शनिबार प्रोएम हुनेछ ।"
सन्तोषीले जितिन् म्याराथनको स्वर्ण,"काठमाडौं (कास) नेपाली धाविका सन्तोषी श्रेष्ठले ढाकामा भएको बंगबन्धु शेख मुजिब ढाका म्याराथन दौडमा शुक्रबार स्वर्ण पदक जितेकी छन् । सन्तोषीको यो पहिलो अन्तर्राष्ट्रिय म्याराथन सहभागिता हो । म्याराथनको निर्धारित ४२१९५ किलोमिटर दूरी २ घण्टा ४६ मिनेट २२ सेकेन्डमा पूरा गर्दै राष्ट्रिय कीर्तिमान पनि कायम गरिन् । सोही स्पर्धामा दुईपटक विजेता रहिसकेकी पुष्पा भण्डारीले २ घण्टा ४९ मिनेट ३४ सेकेन्डमा दूरी पार गर्दै रजत जितेकी थिइन् । पुष्पाकै नाममा २ घन्टा ४८ मिनेट ०२ सेकेन्डको राष्ट्रिय कीर्तिमान थियो । जुन पुष्पाले गत वर्ष यही ढाका म्याराथनमा स्वर्ण जित्दा बनाएकी थिइन् । त्यसअघि पनि पुष्पाकै नाममा थियो राष्ट्रिय कीर्तिमान । उनले १३ औं दक्षिण एसियाली खेलकुद (साग) मा म्याराथनमा रजत जित्दा २ घन्टा ५० मिनेट ११ सेकेन्ड कीर्तिमान बनाएकी थिइन् ।१३ औं सागमा भने सन्तोषीले १० हजार मिटर दौडमा स्वर्ण जितेकी थिइन् । मध्यम दुरीकी धाविका सन्तोषीले यसअघि नेपालगन्ज हाफ म्याराथन जितेकी थिइन् ।सन्तोषीले आफ्नो ड्रिम नै म्याराथन रहेको बताइन् । उनले भनिन्, म्याराथनलाई नै ड्रिम गरेर ट्रेनिङ गरेको थिएँ, यो भन्दा पनि राम्रो टाइममा दौड्न सक्छु भन्ने लागेको छ । अरू इभेन्टभन्दा नि सजिलो लाग्यो ।ढाका म्याराथनमा पुरुषतर्फ खडकबहादुर खड्का कांस्य जित्न सफल भए । उनले निर्धारित दूरी २ घण्टा १८ मिनेट ३२ सेकेन्डमा तय गरेका थिए । नेपालबाट पदक जितेका तीन खेलाडीसहित ७ खेलाडी सहभागी थिए । सागकै स्वर्ण विजेता किरणसिंह बोगटी र प्रकाशसिंह ऐर तथा महिलातर्फ बिन्द्राधन्के श्रेष्ठ र सुमित्रा चौधरीले भाग लिएका थिए ।"
यू१९ मा गण्डकी विजयी,"(चितवन)गण्डकी प्रदेशले रामपुरमा निर्माणाधीन गौतम बुद्ध क्रिकेट रंगशाला क्षेत्रभित्रको नमुना क्रिकेट मैदानमा शुक्रबार मैयादेवी मेमोरियल गर्ल्स यू१९ राष्ट्रिय ट्वान्टी२० क्रिकेट प्रतियोगितामा विजयी पाएको छ । नेपाल लोकतान्त्रिक खेलकुद संघले आयोजना गरेको प्रतियोगितामा गण्डकीले सुदूरपश्चिम प्रदेशलाई ७ विकेटले हराएको हो । टस जितेर ब्याटिङ रोजेको सुदूरपश्चिमले ५७ रनमात्रै बनायो । झिनो लक्ष्य गण्डकीले १०५ ओभरमै ३ विकेट गुमाएर पूरा गरेको हो । गण्डकीका सिमाना केसीले अविजित २० रन बनाइन् । ३४ बल खेलेकी उनले २ चौका प्रहार गरिन् । सुदूरपश्चिमकी अनु कडायत र जानका थापाले ११ विकेट लिए ।सुदूरपश्चिमले १६१ ओभर खेल्दै ५७ रनमा बनायो । सावित्री धामीले १२ रनबाहेक अन्यले दोहोरो अंकमा रन जोड्न सकेनन् । गण्डकीकी निरुता जिटी एक्लैले ४ विकेट लिइन् । ४ ओभर बलिङ गरेकी उनले एक मेडन राख्दै ४ रनमात्र खर्चिन् । ज्योत्सनिका मरासिनीले २, आकृति तिवारी र सिमाना केसीले ११ विकेट हात पारे । निरुता प्लेयर अफ द म्याच बनिन् ।भरतपुर महानगरपालिकाका मेयर रेनु दाहालले उद्घाटन गरेको प्रतियोगितामा सातै प्रदेशका यू१९ टोलीले प्रतिस्पर्धा गरेका छन् । फाइनल माघ १९ मा हुनेछ । विजेता र उपविजेतालाई दिने पुरस्कार राशि मैयादेवी ट्रस्टले उपलब्ध गराउने छ । दिवंगत मैयादेवी श्रेष्ठ चितवनकी पुराना राजनीतिककर्मी र समाजसेवी थिइन् । विजेताले १ लाख ७९ हजार ७ सय ५ रुपैयाँ र उपविजेताले ९५ हजार ७ सय ५ रुपैयाँ पुरस्कार पाउने संयोजक वचन कार्कीले जानकारी दिए । यो प्रतियोगिता यू१९ महिला राष्ट्रिय क्रिकेट टोली छनोट गर्ने आधार पनि भएको संयोजक कार्कीले बताए ।नेपाल क्रिकेट संघका अध्यक्ष चतुरबहादुर चन्दले प्रतियोगिताको सेमिफाइनलमा पुग्ने चार र बाँकी तीन टिमका उत्कृष्ट खेलाडी समावेश गरेर बनाएको एक टिम तयार गरी कुल ५ टिमबीच माघ २५ मा कोहलपुरमा अर्को प्रतियोगिता गर्ने बताए । उनका अनुसार त्यसपछि दुई टिम बनाएर ६ महिना खेलाउने र राष्ट्रिय टिम छनोट गरी नोभेम्बरमा हुने एसिया कप खेल्न पठाइने छ ।"
खेलाडीलाई सहयोग प्रदान,काठमाडौ (कास) राष्ट्रिय खेलाडी कल्याणकारी कोषले स्वास्थ्य उपचारका लागि दुई खेलाडीलाई शुक्रबार आर्थिक सहयोग प्रदान गरेको छ । टेबलटेनिसका पूर्व राष्ट्रिय खेलाडी सन्ध्या शाक्य र पूर्व उसु खेलाडी मोहन पाण्डेलाई११ लाख रुपैयाँ सहयोग प्रदान गरिएको नेपाल राष्ट्रिय तथा अन्तर्राष्ट्रिय खेलाडी संघका अध्यक्ष एवं कोषका सदस्यसचिव दीपक श्रेष्ठले जनाएका छन् । कोषका अध्यक्ष समेत रहेका राष्ट्रिय खेलकुद परिषद्का सदस्यसचिव टंकलाल घिसिङले उक्त रकम बराबरको चेक हस्तान्तरण गरे । पाण्डेको सहयोग रकम भने उसुका मुख्य प्रशिक्षक फत्तबहादुर लामामार्फत हस्तान्तरण गर्ने गरी लामालाई प्रदान गरिएको थियो । सन्ध्याले क्यान्सर तथा पाण्डेले कलेजो र किड्नीको उपचार गराइरहेका छन् ।
कबड्डीको फ्रेन्चाइज लिग हुने,"काठमाडौं (कास) कबड्डीको फ्रेन्चाइज लिग हुने भएको छ । अखिल नेपाल कबड्डी संघ (एन्का) ले एस्ट्रोनिक्स इभेन्ट म्यानेजमेन्ट कम्पनीसँग मिलेर नेपाल कबड्डी लिग आयोजना गर्न लागेको हो । फुटबल र क्रिकेटमा फ्रेन्चाइज लिगको सफलता र लोकप्रियता देखेर आफूहरू पनि उत्साही भएको एन्काले जनाएको छ ।नेपाल कबड्डी लिग आयोजना गर्न एन्का र एस्ट्रोनिक्सले शुक्रबार सम्झौता गरेका छन् । एन्काकी अध्यक्ष तुलसा थापा र एस्ट्रोनिक्सका अध्यक्ष अमित बेगानीले सम्झौतामा हस्ताक्षर गरे । सम्झौता दुई वर्षलाई छ । यसबापत एस्ट्रोनिक्सले एन्कालाई वार्षिक १५ लाख प्रदान गर्नेछ । सम्झौताअनुसार दुई वर्षपछि यो रकममा हरेक वर्ष १० प्रतिशतले थपिँदै जानेछ ।पुरुषतर्फको लिगका लागि सम्झौता भए पनि मिति अझै निश्चित भइसकेको छैन । एन्का र एस्ट्रोनिक्सले जुलाईसम्म लिग आयोजना गर्ने लक्ष्य राखेको छ । प्रतियोगिता कुन शैलीमा हुने केही खुलाइएको छैन । एन्काका महासचिव अरविन्दकुमार झाले अन्य पक्षबारे छिट्टै जानकारी गराउने बताउँदै महिलाको पनि लिग आयोजना गर्न आफूहरू प्रयासरत रहेको जनाए । सेप्टेम्बरमा चीनमा सम्पन्न १९ औं एसियाली खेलकुदमा नेपाली महिला कबड्डीले कांस्य पदक जितेको थियो । एसियाली खेलकुदले प्रमाणित गरिसकेको छ कबड्डी नेपालका लागि कति महत्त्वपूर्ण र कत्तिको लोकप्रिय खेल हो भनेर, झाले भने, धेरै प्रयासपछि हामी यो स्थितिमा आइपुगेका छौं । लिग आयोजनाका लागि हामीले डेढ वर्षदेखि प्रयास गरिरहेका थियौं ।नेपालमा ३४ सय खेलाडी रहेको र त्यसबाट लिगका लागि खेलाडी छनोट गरिने र एसियाली कबड्डी संघको स्वीकृति लिएपछि विदेशी खेलाडीका लागि पनि यो लिगमा ढोका खुल्ने झाले बताए । लिग आयोजना गर्न राष्ट्रिय खेलकुद परिषदबाट स्वीकृति लिइसकेको आयोजकले जनाएको छ । भारतपछि कबड्डीको फ्रेन्चाइज लिग आयोजना गर्ने नेपाल दोस्रो राष्ट्र हुने एन्काको दाबी छ ।"
धर्मलाई मुम्बईमा स्वर्ण,काठमाडौं (कास) नेपालका भेट्रान धावक धर्म महर्जनले टाटा मुम्बई म्याराथनमा स्वर्ण पदक जितेका छन् । निर्धारित ४२१९५ किलोमिटर दूरी २ घण्टा ४७ मिनेट ८ सेकेन्डमा पूरा गरी स्वर्ण जितेको धर्मले जनाएका छन् । उनले पुरुष ५० वर्षमाथि उमेर समूहमा प्रतिस्पर्धा गरेका थिए । उनी मुम्बईमा सम्पन्न म्याराथनमा भाग लिएर धर्म बिहीबार स्वदेश फर्किएका छन् ।
देशको परिभाषा बदल्ने मान्छे,"परिभाषा बदल्ने मान्छे देश भन्नु के हो आखिर ? ढुंगामाटो होइन यसको परिचय, नागरिकको हैसियत हो । विश्वस्तरको हैसियत भएको नागरिकले देशको गरिमा विश्वस्तरकै बनाउन सक्छ । अमेरिकी प्रोफेसर एलोन रुविनको परिभाषामा राज्य संरचना, राजनीति र भूगोलका भयानक समस्या झेलेर पनि, रुइतले अन्धोपन भएका मानिसलाई निको पार्न जुन अकल्पनीय काम गरे धर्तीमा त्यस्तो कुनै मानिसको मलाई सम्झना छैन । एलोनका परिभाषा अनुसार, रुइत धर्तीका एक दुर्लभ जवारत हुन् । सन्दुकको देशमा हुनु एक सौभाग्य हो । देशको परिभाषा बदल्ने डाक्टरको राजनीति बिग्रिएको चालामा मन मरेको छ । तर, नागरिकप्रतिको आस मरेको छैन । उनी भन्छन्, नेपाली नागरिक छन् गजबका । अलिकति सबै कुराको सिक्वेन्स मिल्नासाथै चौतर्फी प्रगतिको ढोका खुल्न सक्छ । नेपाली नागरिकको सीप, लगन र आत्मविश्वासले हरक्षेत्रमा वर्ल्ड क्लास छवि राख्न सक्छ । उपचारका लागि आफूमा समर्पित भएर शय्यामा पल्टिएको बिरामी सन्दुकका लागि ध्यान हो । उनी मधुर संगीतमा काम गर्छन् । बिरामीसँग ठट्टा गर्छन्, मुसार्छन् । यही उनको कार्मिक आनन्दको एक उचाइ हो, जसलाई संसारका कुनै धन, दौलत र सुविधाले माथ गर्न सक्दैन । माओवादी युद्धका बेलासमेत अनेक हन्डरका साथ उनी शिविरहरूमा उपलब्ध थिए । करुणा सलबलाइरहेको सन्दुकको आँखामा हेर्दै मैले सोधें, उसो भए क्रान्ति के हो त ? जीवन लिनु या जीवन दिनु ? हत्याहिंसा वा प्रेम ? उनले कतै नअल्झिएरै भने, हिंसामा त म एक प्रतिशत पनि विश्वास गर्दिनँ । यो आदिम समाजको एक रुढि चलन थियो होला । क्रान्ति त प्रेमले नै सम्भव छ । राजनीतिक वादहरूको हठ र अहंकारमा समेत म विश्वास गर्दिनँ । रुइतको परिभाषामा दृष्टिकोण बदल्नु नै क्रान्ति हो । अमेरिकी शल्य चिकित्सक जेफ ट्याबिनको व्याख्यामा, गरिबहरूको स्वास्थ्य स्याहारको फाँटमा सन्दुकले अभूतपूर्व क्रान्ति गरे । सन्दुक परेको बेला झोक्किने मानिस पनि हुन् । चिप्ला कुरा गरेर, दुःख दिने संरचना भएको देशमा रुखो बोल्नु विनयशिल नहुनु हो र ? प्रश्नको जवाफमा उनले भने, मानिसले आवश्यक ठाउँमा रुखो पनि बोल्नुपर्छ । कडा हुनुपर्छ । तर, केका लागि ? कारण र नियत प्रस्ट हुनुपर्छ । सन्दुकको जवाफले बेलाबेला झोंक चल्ने मेरो मनलाई शान्ति दियो । गम्भीर प्रसंगले गह्रुँगो बनेको माहोललाई हल्का पार्दै मैले सोधें, के दृष्टिका देवताले ठट्टा पनि गर्छन् ? लोभलाग्दो मुस्कानसहित उनले भने, म आफ्ना बिरामीहरूसँग ढुक्कै ठट्टा गर्छु । जब मानिस दिल खोलेर हाँस्छ, ऊ पुरै पखालिन्छ । यो ध्यानको पनि उच्चतम् अवस्था हो । शिविरहरूमा काम सकिएपछि आफ्नो टिमसँग उनी मज्जैले रमाइलो गर्छन् । आगोको रापमा नाच्दैगाउँदै । अझ परिवार हुनुपर्छ साथमा, त्यसपछि त कुरै नगरौं । अनि फेरि सोधें, उसोभए भन्नुस् त ओठमा हजार वाटको हाँसो हुँदा, आँखाको भोल्टेज कति हुन्छ ? उनी झनै मुस्कुराए, र दार्शनिक जवाफ दिए, एउटा सानो कोमल अंग आँखा, जसले मानिसको हाँसो बाँधेर राखेको हुन्छ । मानिसको बोली थुनेर राखेको हुन्छ । जब आँखा खुल्छन् मानिस हाँस्छ, बोल्छ । खुसीले बहुला हुन्छ । बडेबडे अंगका संवेदनाहरू साना आँखाको नानीमा लुकेको हुन्छ । यसको पावर सानो होला त ? सन्दुकले जीवनमा चमत्कार बाँचे । आजसम्मको यात्रा सजिलो थिएन । उनलाई एक्लोपनको उचाइको एक्लोपन थाहा छ । यही कारण उनी सामुन्ने पल्टिएको बिरामीको शिरमा सधैं न्यानो स्पर्श हुन्छ । एक्लो हुँदैन ऊ, सन्दुक बात मारिरहेकै हुन्छन् । बिरानो सहरको अस्पतालमा एक्लै पल्टिएको वालुङको बालकले भनिरहेझैं लाग्छ उनलाई, कसैलाई एक्लो नपार । मानिसहरूका आँखामा असंख्य उज्यालो भरेर उनी आफैं प्रकाशपुन्जसरी थिए । एक्ला छैनन् आज, संसार उनको एक झलकका लागि बेकावु इन्तजार गर्छ । एउटा मान्छे, जसले देशको परिभाषा बदल्न सक्छ ।"
"मोडिए पाइला, छोडिए सम्झना","१४ वर्ष भएछ, गाउँ छोडेर सदरमुकाम बस्न थालेको । दसैंतिहार र अरू काम विशेषमा फुत्त पुगेर फर्किहाल्दैमा गाउँ कसरी बुझिन्थ्यो ! केहीअघि मैले एक महिना जन्म गाउँ रुकुमपश्चिम पोखरामा बिताएँ । सधैं तुफानजसरी पुगेर बेगजसरी फर्किने मलाई लामो समय गाउँमा देख्दा धेरैले जिब्रो टोके । म भने यो बसाइमा आफू हुर्केबढेको पाखापखेरा, पढेको स्कुल र मेलापात गरेका वनपाखामा डुल्दै, स्मृतिरमणमा हराउँदै भावुक भइरहेँ । स्कुल पढ्दाका केही पुराना किताबकापी झ्यालको कुनामा थुप्रिएका थिए । राजेश हमाल र करिश्मा मानन्धरको स्क्रिन रोमान्स अनि निखिल उप्रेती र विराज भट्टको एक्सनवाला तस्बिर कोठाको भित्तामा उस्तै अवस्थामा भेटेँ । मैले आठ कक्षा पास गरेपछि आमाले मकै बेचेर किनेको पलङ (खाट) उस्तै देखेँ । यो कोठामा बसेर कण्ठ गरेका गणितका सूत्र, अंग्रेजीका माने र विज्ञानका रसायनका नाम एकपछि अर्को गर्दै सम्झिएँ । बालापनका केही सामग्री कोठामा र यादको भारी मनभरि छन् । यसबाहेक अरू धेरै फेरिएका छन् । गाउँ पुगेपछि सबैभन्दा अभाव हुने भनेको आफ्नो उमेरका दोस्तीदौंतरीहरूको रहेछ । केही बालबालिका र बाहजुरबा उमेरका मान्छे नै गाउँ बस्दाका साथी बने । मेराभन्दा असंख्य यादको भारी बोकेर गह्रौं मन बनाएर बसेका बाआमा र हजुरबाहजुरआमा देख्दा लाग्छ, आसुँबिना सुक्खा भएको मन बाध्यताले पत्थर भइसक्यो । म गाउँमै बसिरहेका बेला आमाको अमेरिका जाने ६ महिने भिसा लाग्यो । जीवनमै मुस्किलले २ पटक काठमाडौं पुगेकी आमा ठूलो जहाज चढेर सात समुद्रपारि भिजिट भिसामा जाने कुरा वास्तवमै सपनाजस्तै थियो । छोरी ज्वाइँ भेट्न आमा अमेरिका जाने खबर सुनेर ८० वर्षे हजुरबाको मुहारमा खुसी देखिएन ।युवाकालमा जीवनसंगिनी गुमाएका हजुरबासँग ५८ वर्षको छँदा छोरा (मेरा बाबा) गुमाउनुपर्दाको चोट छ । त्यसैले हजुरबा हामी सन्तान कताकता हुँदा आमाकै सहारामा अडिनुभएको छ । त्यसैले छोटै समयका लागि भए पनि बुहारी घरमा नहुने कुराले उहाँलाई पीर थप्यो ।आमाको भिसा लागेको दिन भकारोमा बाँधिएको दुहुनो भैंसी, एक हल गोरु र बाख्रा अनि आफ्नो खुनपसिना सिञ्चित भएर लहलह भएको बर्खे बाली हेरेर भित्रभित्रै भक्कानिनुभयो हजुरबा ।हाम्रो गाउँमा हजुरबा उमेरका धेरै छन् । ती सबैसँग एक्लोपनाको शून्य कथा छ । अर्का एकजना हजुरबाका छन् । तिनका ५ भाइ छोरा, दुई छोरी थिए । चाडबाडमा छोरा, छोरी र नातिनातिना भेला हुँदा त्यो घरमा उत्सव जस्तो माहोल हुन्थ्यो । छोरी जति बिहेघर, छोरा जति तल्लो बाटो अमेरिका छिरेपछि यो घर रित्तो भएको छ । यसपाला उहाँको खुम्चिएको अनुहारमा टाक्सिएको निराशा देखेर मलाई अँगालो हालेर रुन मन लाग्यो ।झिसमिसेमा म पुग्दा धूवाँले भरिएको कोठाभित्रबाट रेडियोको आवाज र खोकीको आवाज सँगसँगै आइरहेको थियो । हजुरबा सकिनसकी चुल्हो बाल्दै हुनुहुन्थ्यो । हजुरआमा छेवैमा आफैंलाई सम्हाल्दै हुनुहुन्थ्यो । त्यति ठूलो घरमा दुई जनालाई मात्रै देख्दा साह्रै नमज्जा लाग्यो । हजुरआमाले ला च्या खा भनेर दिनुभयो । हजुरबाले नसोधीकनै एउटा प्रसंग सुनाउनुभयो । आँखाको उपचार गर्न सदरमुकाम गएको र त्योबेला समातेर उपचार स्थलसम्म लैजाने मान्छे नहुँदा छेवैका एक जनासँग लौ न भनेर सहयोग मागेको अनि बामे सर्दै घर फर्केको प्रसंगले मलाई भाउन्न भयो । डाक्टरले आँखामा आँसुको मात्रा कम भएको भन्दै कृत्रिम आँसु दिएर पठाएका रहेछन् । यो सबै सुनाएपछि हजुरबाले भन्नुभयो, सन्तानको पीरमा बगेर सबै आँसु सकिएछ । अनि काँबाट होस् आँखामा आँसु ।पहिलेपहिले हाम्रो गाउँका मान्छे कालापहाड जान्थे । यसरी जानेहरू खेती लगाएर गएका हुन्थे । त्यसैले बाली भित्र्याउने बेला जसरी पनि घर फिर्थे । नुनका ढिका, तेलका पोका र नयाँ लुगा लिएर घर फर्किनेहरू आशा बोकेर जान्थे, प्रेम लिएर फर्किन्थे । अब त मान्छेहरू निराशा लिएर अमेरिकाजस्ता धेरै परका देश जान्छन् अनि लामो समय उतै हराउँछन् । मानव तस्करको जालोमा परेर अवैध बाटो हुँदै अमेरिका छिर्नेहरूको कथा मेरो गाउँमा सबैको साझा कथा जस्तै हुन थालिसक्यो । गाउँमा अमेरिका छिर्दाछिर्दै बीचबाटै फर्किएको कथा सुनिन्छ । जाँदा र फर्किंदा लागेको ऋणको कथा सुनिन्छ ।बाटोमै हराएकाहरूको कथा सुनिन्छ । अमेरिकाका विभिन्न जेलमा बसेर मुद्दा लडिरहेकाहरूको कथा सुनिन्छ । डिपोर्ट भएर, पुर्पुरोमा हात राखेर बसेकाहरूको व्यथा सुनिन्छ । सानैदेखि घाँसदाउराको भारी बोकेकाहरूलाई अहिले ऋणको भारी बोक्नुपरेको छ । एक काकाले भन्नुभयो, घाँसदाउराको भारी बोक्दा दुनियाँले देख्थे, पसिना ओभाएपछि शीतल भैजान्थ्यो । खाना रुच्थ्यो, निन्द्रा लाग्थ्यो । तर, ऋणको भारी त देखिँदैन । भोगनीद सबै हरायो ।घरआँगनदेखि गाउँ भरिलो बनाउने छोराछोरी अमेरिका र अन्य देश पुगेपछि बेला कुबेलामा भिडियोकल गर्छन् । केही सुखका कुरा गर्छन्, केही दुःखका ! लामो कुराकानी पछि उता छोराछोरी पिलपिल, यता आमाबा पिलपल ! एक जनाले सुनाए, मेरो छोराले त एक दिन आमा गहुँ रोप्ने बेला भो ? भनेर पो सोध्यो । अनि मैले हाँस्दै जवाफ दिएँ ओ लाटा, काँ गहुँ हुन्छ । मकै रोप्ने बेला पो हो त यो । केही सम्झेझैं गरेर उनले थपिन्, यताको रात उताको दिन भएपछि छोरो हिउँद र बर्खामै झुक्कियो । मेरो गाउँ रहेको सिस्ने गाउँपालिका३ ले हिजोआज अवैध रूपमा अमेरिका जाने गाउँको परिचय पाएको छ । पहिले यो गाउँको परिचय कालापहाड तन्नेरी पठाउने गाउँका रूपमा थियो । यहाँका हरघरको सम्पर्क मानव तस्करहरूसँग छ भन्दा पनि फरक पर्दैन । फरक यत्ति हो, केही पुगिसके, कोही बाटोमै छन, कोही जाने तयारीमा गाउँ छोडेर हिँडिसके । गाउँमा विदेश जान नसकेका एकाध तन्नेरी मात्रै छन् । तन्नेरी हुन हुर्किरहेकाहरू पनि विदेशकै सपना देखेर हुर्किरहेका छन् । विद्यालयमा पढिरहेका बाबुनानीहरू पनि पढाइका लागि गम्ने भन्दा अमेरिकाको निस्सार यात्राको कल्पनामा रमाउँछन् । नागरिकता नै नबनाएका नाबालकलाई समेत अमेरिका पुगेपछि सोझै काममा लाग्न पाइन्छ भन्दै यो अन्धयात्रामा धकेलेका थुप्रै उदाहरण छन् । आधा करोड खर्चेर पढाइ सकेका डाक्टरइन्जिनियरहरू पनि सबै सपना लत्याएर आधा पृथ्वी कटेर डलर कमाउने आसमा निस्किएका छन् । जब बचेखुचेका हजुरबा अनि हजुरआमाहरू पनि गाउँमा नरहलान्, तब यो गाउँ कस्तो होला ? यहाँका गोरेटोहरू, एकाध चौताराहरूले मात्रै गाउँको याद जीवित राख्न सक्लान् कि नसक्लान् ?"
पूर्णनारायणको फाँसी माफी : जुद्धशमशेरको योजना कि संयोग ?,"विसं १९९३, जेठमा नेपालमा पहिलो पटक प्रजापरिषद् गठन भएको थियो । र, उसले १९९७ असार ९ मा पहिलो पर्चा छरेको थियो राणा र व्यवस्थाविरुद्ध छरिएको पहिलो लिखित पर्चा थियो त्यो । जम्माजम्मी ४ पर्चा छरिएकोमा दोस्रो असार ३०, तेस्रो श्रावण १७ र चौथो भाद्र २४ मा छरिएको थियो ।दोस्रो पर्चा छरेपछि भने राणा सरकारका तर्फबाट गोरखापत्र को सोही श्रावण ११ को अंकमा इस्तिहार जारी भयो, जसमा नेपाल प्रजापरिषद्का सदस्य गिरफ्तार गराउनेलाई ५ हजार रुपैयाँ पुरस्कार दिने र जाहेरीवाला यस कार्यमा संलग्न भए पनि उसलाई बात नलाग्ने उल्लेख गरिएको थियो (गोरखापत्र साप्ताहिक, भाग४०, संख्या१५, विसं १९९७ साल श्रावण ११) ।सोही कार्तिक २ देखि ११ सम्म राणा प्रशासनले परिषद्का सबै सदस्य र अन्यलाई पनि पक्राउ गरिसकेको थियो । पक्राउको करिब एक सातापछि प्रधानमन्त्री जुद्धशमशेरले नेपालस्थित ब्रिटिस लिगेसन मिनिस्टर लेफ्टिनेन्ट कर्णेल जीएल बेथमलाई भेटेका थिए । बेथमले आफ्नो सरकारलाई पठाएको एक रिपोर्टमा त्यस दिन जुद्धशमशेरसँगको भेटबारे लेखेका छन् । हाल दिल्लीस्थित भारतीय राष्ट्रिय अभिलेखागरमा सुरक्षित तत्कालीन समयका दस्तावेजमा त्यो रिपोर्ट हेर्न सकिन्छ(नेपालस्थित ब्रिटिस मिनिस्टर लेकजिएल बेथमले पठाएका पत्र र रिपोर्टहरू, एक्टिभिटिज् इन एन्टी राना मुभमेन्ट इन नेपाल, ८६ एक्स, १९४१) । पर्चाकाण्डमा पक्राउ परेकालाई प्रशासनले राजकाजसम्बन्धी मुद्दा चलाएको थियो । प्रधानमन्त्रीसँगको भेटपछि ती राजबन्दीप्रति राणाहरूले कस्तो कारबाही गर्न सक्छन् आभास बेथमले पाइसकेका थिए । त्यसमा संलग्न केहीलाई ज्यान सजाय र ब्राह्मणलाई जात च्युतको सजाय हुने स्पष्ट संकेत जुद्धशमशेरको थियो । बेथमले आपत्ति जनाएर त्यसो नगर्न आग्रह गरेका थिए । उनले जुद्धशमशेरलाई अनुरोध गरेका थिए व्यक्ति हत्याजस्तो गम्भीर अपराध प्रमाणित नभएसम्म ज्यान सजाय दिनुहुँदैन । यहाँ केही वर्ष पहिले नै मृत्युदण्ड उन्मूलन भएको खबरले अन्तर्राष्ट्रियस्तरमा नेपालको छवि राम्रो छ भन्दै त्यो नधमिल्याउन उनको आग्रह थियो । प्रधानमन्त्री भीमशमशेरका पालामा (विसं १९८८ साल, श्रावण) एक सनद नै जारी गरेर पाँच वर्ष परीक्षणकाल भनी मृत्युदण्डमा रोक लगाइएको थियो । र, त्यो कदममाथि भारतसहितका पश्चिमा अखबारले सकारात्मक समाचार प्रवाह गरेका थिए । बेथमले २० औं शताब्दीको विश्व त्यस्तो पक्षमा नउभिने भन्दै मान्छेलाई चार पाटा मुढ्ने, घाँटीमा सुँगुरको पाठो बोकाइ गधामाथि चढाएर बजार घुमाउने, कथित तल्लो जातका मानिसबाट फोहर चीज खुवाउनेजस्तो अमानवीय कार्य नगर्न सचेत गराएका थिए । तर, जुद्धशमशेरले बेथमको सुझाव मनन गर्ने संकेत देखाएनन् । त्यही कुरा बेथमले राष्ट्रियअन्तर्राष्ट्रिय परिस्थितिको उल्लेख गर्दै प्रधानमन्त्रीका हजुरिया जनरल कृष्णशमशेरलाई पनि भनेका थिए । तर, जुद्धशमशेरले अपराध गम्भीर भएकाले सजाय पनि गम्भीर नै हुने संकेत गरेका थिए । अभियुक्तलाई सजाय सुनाउँदा र ४ जनालाई मृत्युदण्ड कार्यान्वयन गर्दा मिनिस्टर बेथम काठमाडौंमा थिएनन्, कलकत्तामा थिए । र, उनलाई काठमाडौंबाट सबै जानकारी लिगेसनका आर्नोल्डले दिइरहेका थिए । फाँसी दिइसकेपछि भने उनी काठमाडौं फर्किएका थिए । प्रजापरिषद्को पर्चा काण्डमा पक्राउ परेका अभियुक्तलाई विसं १९९७ माघ ६ गते फैसला सुनाइएको थियो । त्यतिन्जेलसम्म उनीहरूलाई कडा सुरक्षासाथ सिंहदरबारस्थित सैनिक स्कुलमा राखिएको थियो । र, ५ जनालाई मृत्युदण्डको सजाय सुनाइएको थियो । चार सहिदबाहेक मृत्युदण्डको सजाय सुनाइएका अर्का अभियुक्त सुब्बा थिए पूर्णनारायण श्रेष्ठ । इतिहासकार डा राजेश गौतमले सुब्बा पूर्णनारायण श्रेष्ठबारे लेखेका छन्, उनी नेपाल प्रजापरिषद्का सदस्य होइनन् तापनि रेडियो सुन्ने, घरमा टाइपराइटर राख्ने र नेपाल प्रजापरिषद्का बारेमा थाह पाएर पनि राणा सरकारमा जाहेर नगरेकोमा उनलाई गिरफ्तार गरिएको थियो । पछाडि मृत्युदण्ड नाटकीय ढंगले आजन्म कारावासमा परिवर्तन भयो । (नेपालको प्रजातान्त्रिक आन्दोलनमा नेपाल प्रजापरिषद्को भूमिका, भाग०१ ।)गौतमले पूर्णनारायणलाई पहिले दिइएको मृत्युदण्ड पछि नाटकीय ढंगले आजन्म कारावासमा परिवर्तन भएको भनी लेखे पनि त्यसबारे विस्तृत उल्लेख गरेका छैनन् । नेपालस्थित ब्रिटिस मिनिस्टर बेथमले आफ्नो सरकारलाई पठाएको एक रिपोर्टमा त्यस घटनाको रोचक वर्णन गरेका छन्, जुन यहाँ प्रस्तुत छ । रिपोर्टमा उनले सुब्बा पूर्णनारायण मात्रै भनी उल्लेख गरे पनि उनी सुब्बा पूर्णनारायण श्रेष्ठ नै हुन् ।माघ ६ मा फैसला सुनाएपछि ७ गते कैदको सजाय पाउने र मृत्युदण्ड पाउनेलाई छुट्याएर सिंहदरबारको सैनिक स्कुलबाट भद्रगोल जेल चलान गरिएको थियो र प्रशासन सजाय कार्यान्वयनमा जुटेको थियो । मृत्युदण्ड कार्यान्वयन गर्ने जिम्मा पुलिसका तत्कालीन तैनाथवाला हाकिम जनरल नरशमशेरलाई दिइएको थियो । उनी प्रधानमन्त्री जुद्धशमशेरका नाति थिए । माघ ९ गते नेपाल प्रजापरिषद्का अध्यक्ष टंकप्रसाद आचार्य र सचिव रामहरि शर्माको सजाय कार्यान्वयन गरिएको थियो (माथिको पादटिप्पणी गौतम उही) । उनीहरू दुवै ब्राह्मण भएकाले मृत्युदण्डबाट जोगिएका थिए र जात च्युत गरी सर्वस्वसहित आजन्म कारावास तोकियो । र, सोही दिन बिहान जेलबाट सिंहदरबार लगियो । त्यहाँ पुर्याएर उनीहरूको कपाल मुडियो, त्यसपछि सुंगुरको पाठो घाँटीमा बोकाइयो र सडकमा घुमाएर जेल पुर्याइयो । कथित तल्लो जातका मानिसबाट फोहर चीज पनि खुवाइयो । एकातिर त्यसरी सार्वजनिक रूपमा अमानवीय किसिमको घृणित व्यवहार र अर्कोतिर आजीवन जेलमै सड्नुपर्ने भयले उनीहरूले जेलमा केही नखाई आफ्नो प्राण चाँडो निम्ट्याउने हुन् कि भन्ने बेथमको आकलन थियो (माथिको पादटिप्पणी बेथम उही) ।अर्को दिन १० माघको बेलुकी शुक्रराज शास्त्रीको मृत्युदण्डको सजाय कार्यान्वयन गरिएको थियो । सोही बेलुका उनलाई भद्रगोल जेलबाट बाहिर निकालेर पचली पुर्याइएको थियो । उनलाई त्यसै रात १२ बजे फाँसीमा झुन्ड्याइएको थियो(माथिको पादटिप्पणी गौतम उही) । वास्तवमा प्रजापरिषद् र उसले छरेको पर्चासँग उनको कुनै प्रत्यक्ष सम्बन्धै थिएन । उनलाई विसं १९९५ साल, मंसिरमा पक्राउ गरी जेलमा राखिएको थियो । त्यसैले पर्चा छर्दा उनी जेलमा बन्दी अवस्थामा थिए । उनी नागरिक अधिकार समितिबाट जनताको हकहितका लागि संघर्षरत थिए । पछि उनलाई पनि अन्य सँगसँगै त्यही अभियोगमा मृत्युदण्डसजाय सुनाइएको थियो ।त्यसको ३ दिनपछि माघ १३ गते धर्मभक्त माथेमालाई फाँसी दिइएको थियो । उनलाई सोही बेलुका भद्रगोल जेलबाट डिल्लीबजार, ज्ञानेश्वर हुँदै सिफल पुर्याइयो । त्यहीँ कालो पुलपारि खरीको रूखमा झुन्ड्याइयो । अर्को दिन १४ गते पशुपति दर्शन गर्न जानेले धर्मभक्त झुन्डिएको देखेका थिए । त्यस्तै सोही दिन १४ गते बेलुका अर्का दुई जना दशरथ चन्द र गंगालाल श्रेष्ठलाई शोभाभगवतीमा गोली हानेर मृत्युदण्ड दिइयो । बेथमले १५ माघमा भएको अर्को एउटा रोचक घटनाको समेत वर्णन गरेका छन् । तर, त्यो कत्तिको सत्य हो भन्ने उनको रिपोर्ट बाहेकको अर्को स्रोतबाट पुष्टि गर्न भने सकिँदैन ।१५ माघको बेलुका ८ देखि ९ बजेको समयमा एउटा गाडी जुद्धसडक (न्युरोड) मा रहेको जुद्धशमशेरको सालिकको नजिकैबाट गुज्रियो । त्यहाँ गाडीबाट मानिसहरू झरे र सालिकवरिपरि महिलाले लगाउने सारी बेरिदिए । उक्त सारीलाई ठाउँठाउँबाट च्यातेर त्यहाँ रगतजस्तो रातो दलिदिए, त्यसपछि उनीहरू झट्पट् त्यहाँबाट भागे । राणा प्रशासनले यसमा संलग्न भएको आशंकामा केहीलाई गिरफ्तारसमेत गरेको थियो । बेथमका अनुसार, उक्त घटनाले प्रधानमन्त्रीलाई थप क्रुद्ध बनाएको थियो । त्यसपछिका केही दिन जुद्धशमशेर उदास भएर काठमाडौंबाट पर नागार्जुन बसेका थिए (माथिको पादटिप्पणी बेथम उही) ।माथि उल्लेख गरिएका ती ४ जनालाई फाँसीको सजाय कार्यान्वयन भइसकेको थियो । मृत्युदण्ड सुनाइएका अर्का एक सुब्बा पूर्णनारायणको भने सजाय कार्यान्वयन हुन बाँकी थियो । उनलाई फाँसी दिन माघ १९ को मिति तोकिएको थियो । यहाँ एउटा अनौठो के छ भने अन्य ती सबैलाई राति १० बजेपछि मात्र झुन्ड्याइएको थियो वा गोली ठोकिएको थियो । तर, यिनको हकमा भने बिहान १० बजे आसपास नै झुन्ड्याउन ठिक्क पारिएको थियो । टुँडिखेलमा जुद्धसडक प्रवेशद्वारनजिकै त्रिचन्द्र मिलिटरी अस्पतालको ठीक अगाडि टुँडिखेल चौरको रूखमा उनलाई झुन्ड्याउने ठाउँ तयार गरिएको थियो । पूर्णनारायणलाई भद्रगोल जेलबाट त्यहाँ पुर्याइएको थियो । उनको दुवै हात पछाडि बाँधिएको थियो र झुन्ड्याउन डोरी समेत टाँगेर तयारी गरिएको थियो । त्यो शनिबारको दिन थियो र वसन्तपञ्चमी समेत परेको थियो । प्रधानमन्त्री जुद्धशमशेर त्यस दिन हनुमानढोका राजदरबारमा वसन्त श्रवणका लागि जाने गर्थे । १० बजेपछि त्यहाँ हुने वसन्त श्रवणको उत्सवमा राजा, प्रधानमन्त्री, भाइभारदार, गुरुपुरोहित उपस्थित हुन्थे । शनिबार त्यस्ता उत्सव हुँदा त्यसको साटो आइतबार सार्वजनिक बिदा दिने चलन थियो ।सुब्बा पूर्णनारायणलाई पछाडि हात बाँधेर, डोरी टाँगेर झुन्ड्याउन ठिक्क पार्दा त्यसैबेला प्रधानमन्त्री जुद्धशमशेरको सवारी भयो हनुमानढोका दरबार जान । र, उनको सवारी त्यही सडकबाट गुज्रियो । उनलाई झुन्ड्याउन डोरीसमेत टाँगिएको रूखछेउ सडकमा प्रधानमन्त्रीको मोटर आइपुग्नासाथ सुब्बा पूर्णनारायण जोडले चिच्याए गल्ती गरेँ, बिराएँ, माफ पाउँ सरकार, ज्यान बकस पाउँ भन्दै ।प्रधानमन्त्रीले आश्चर्यसाथ गाडी रोक्न लगाए र सोधपुछ गरे । त्यहाँ फाँसी कार्यान्वयन गराउन खटिएका प्रमुखले प्रधानमन्त्रीलाई त्यसबारे जानकारी दिए प्रजापरिषद् काण्डमा संलग्न भएको अभियोगमा फाँसीको सजाय भएको र फाँसी दिन लागिएको विषयमा । सुब्बा पूर्णनारायणले प्रधानमन्त्रीसमक्ष ज्यान बकस पाउँ भनेकाले अब त्यो उनीसमक्ष पेस गरिएको दया याचिकाजस्तो भयो । प्रधानमन्त्रीले विशेषाधिकार प्रयोग गर्दै त्यसउपर निर्णय गरी सबैले सुन्ने गरी ठूलो आवाजले पूर्णनारायणको सजाय मृत्युदण्डबाट घटाएर सर्वस्वसहित आजन्म कारावासमा परिणत गरिदिए ।फाँसी दिइएको हेर्न धेरै मानिस जम्मा भएका थिए । भीडलाई प्रधानमन्त्रीले भाषण सुनाए । भाषणमा उनले यस्तो भनेका थिएयहाँ जम्मा भएका मानिसहरूलाई यो विशेष मामिलामा प्रधानमन्त्रीले आममाफी दिने विशेषाधिकार प्रयोग गर्दैनन् कि भन्ने लागेको होला । सुब्बा पूर्णनारायण र उनका अन्य सहयोगीहरूले गरेको जस्तै यदि अरू कसैले गरेको पाइए आगामी दिनमा कसैलाई पनि यस्तो माफी दिइने छैन । सुब्बा पूर्णनारायणको हकमा भने खुसीका साथ मैले आममाफीको विशेषाधिकारको प्रयोग गर्दछु किनकि उसले गल्ती गरेको सार्वजनिक रूपमा स्वीकार गर्दै आममाफीका लागि सार्वजनिक अनुरोध गरेको थियो ।ब्रिटिस मिनिस्टरका अनुसार, उक्त नाटकको दृश्य बडो भयानक थियो, तर त्यसलाई अत्यन्तै सरल रूपमा मञ्चन गरिएको थियो । यो सबैलाई थाहा भएको कुरा थियो, सुब्बा पूर्णनारायणले प्रक्रिया अनुसार कमान्डर इन चिफ पद्मशमशेर र वरिष्ठ कमान्डिङ जनरल मोहनशमशेरसमक्ष पहिले नै आममाफीका लागि दया याचिका पेस गरेका थिए । र, सबैलाई यो पनि थाहा थियो कि प्रधानमन्त्रीले सुब्बाका पक्षमा आएको उनीहरूको निवेदन स्वीकार गरेका थिए । प्रधानमन्त्रीले सिधै विशेषाधिकार प्रयोग गरी उक्त दया याचिकालाई सार्वजनिक रूपमा स्वीकार गरेको जानकारी प्रकाशित गरेको भए राम्रो हुन्थ्यो । तर, उनले सार्वजनिक रूपमा नाटक मञ्चन गरेका थिए । प्रधानमन्त्री सिंहदरबारबाट हनुमानढोका दरबार जानमिलिटरी अस्पताल नपुगी सिधै जुद्धसडक निस्कन्थे । तर, त्यस दिन मिलिटरी अस्पताल पार गरेर अगाडि पुगेका थिए । नियमित जाने बाटोबाट हनुमानढोका नगई घुमाउरो बाटोको प्रयोग गर्नु पनि अनौठो थियो ।सुब्बा पूर्णनारायणलाई झुन्ड्याउन तयार गरेको फाँसीको डोरीलाई त्यसै छाड्नु हुँदैन भनेर त्यहाँ फरक चिज झुन्ड्याउने विकल्प खोजियो । डोरी टाँगेपछि केही न केही झुन्ड्याउनैपर्छ भनेर बदलामा एउटा बाख्रालाई झुन्ड्याइयो । झुन्ड्याइएको बाख्राको घाँटीमा मानिसको घाँटीमा बाँधेजस्तै प्लेकार्डसमेत टाँगिएको थियो । प्लेकार्डमा लेखिएको थियो अर्काको बारीको घाँस चोरेर खानेको नियति यस्तै हुन्छ (माथिको पादटिप्पणी गौतम उही) ।यसरी १९९७ सालमा ज्यान सजाय सुनाइएका ५ मध्ये ४ लाई फाँसी दिइयो । तर, फाँसीको सजाय सुनाइएका सुब्बा पूर्णनारायणलाई भने नाटकीय रूपमा फाँसीबाट आजन्म कारावासमा परिणत गरियो । सुब्बा पूर्णनारायणलाई फाँसी होइन, फाँसीबाट उनमुक्ति दिन त्यो नाटक मञ्चन भएको थियो । फाँसीको समय दिउँसोको तोक्नु, जुद्धशमशेर नियमित नभई अर्को बाटो भएर त्यहाँ पुग्नुले पनि त्यो संकेत गर्छ । राणा सरकारले फाँसी कार्यान्वयन गर्न चाहेको भए त्यो सजिलै हुने थियो, तर उनलाई उन्मुक्ति दिनै त्यस्तो घटना रचिएको हुन सक्छ ।"
