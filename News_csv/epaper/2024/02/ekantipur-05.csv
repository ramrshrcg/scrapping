शीर्षक,विवरण
जीबी समूहद्वारा ६ सहरका ४९ हजार बचतकर्ताको ७ अर्ब अपचलन,"स्वर्णलक्ष्मी सहकारीबाट पैसा फिर्ता नभएको भन्दै गत पुससम्म पाँच सयभन्दा बढीले उजुरी गरेको वाग्मती प्रदेश, सहकारी मन्त्रालयको सहकारी महाशाखाले स्विकारेको छ । यद्यपि परेका उजुरी सम्बन्धमा प्रदेश कार्यालयले पनि कुनै कारबाही अघि बढाएको छैन । पछिल्लो दुई वर्षदेखि पैसा नपाएको स्वर्णलक्ष्मी बचत तथा ऋण सहकारी संस्थाका बचतकर्ता आङकाजी शेर्पाको भनाइ छ । महँगो ब्याज पाइन्छ भनेर शेर्पाले उक्त संस्थामा ४६ लाख रुपैयाँ बचत गरेका थिए । डेढदेखि दुई वर्ष हुन लाग्यो, पैसा पाउन छाडेको । कालीमाटीस्थित मुख्य कार्यालय नै ५ महिना अघिदेखि बन्दजस्तै छ, उनले भने, संस्थाका अध्यक्ष राई, कोषाध्यक्ष कुमार रम्तेल, ऋण विभाग प्रमुख सुरज श्रेष्ठलगायत व्यवस्थापक सम्पर्कमा छैनन् ।त्यस्तै, बुटवलमा सञ्चालित सुप्रिम सहकारीमा करिब ८ हजार बचतकर्ताको १ अर्ब १५ करोड रुपैयाँ निक्षेप रहेको र त्यसमध्ये करिब ९४ करोड रुपैयाँ राई समूहले हिनामिना गरेको संस्थाकै वर्तमान अध्यक्ष ओम गुरुङको भनाइ छ । गुरुङ आफू पनि पीडित रहेको भन्दै बचतकर्तासँग आन्दोलनको नेतृत्व गर्दै प्रहरी, कम्पनी रजिस्ट्रार कार्यालय र नियामक निकायहरू धाइरहेका छन् । संस्थामा मेरो निर्णय केही चल्थेन, जीबी राई र सागर केसीले डुबाए, उनी भन्छन् ।सुप्रिम सहकारीबाटै बिनानियम, बिनाप्रक्रिया, बिनाधितो गोर्खा मिडिया नेटवर्क (ग्यालेक्सी टेलिभिजन) मा १० करोड ७४ लाख रुपैयाँ ट्रान्सफर गरिएको थियो । २०७७ असोज ११ देखि २०७८ पुस १२ सम्म ९ पटक गरेर यो रकम गोर्खा मिडियाको खातामा सारिएको थियो । योमध्ये २०७८ वैशाख ५ मा तत्कालीन सञ्चारकर्मी रवि लामिछानेमार्फत गोर्खा मिडियाको खातामा सारिएको थियो । कम्पनी रजिस्ट्रार कार्यालयमा समेत यही रकम रुजु गराएर लामिछानेले गोर्खा मिडियाको सेयर लिएका थिए । गोर्खा मिडियाजस्तै जीबी राईको नेचर नेस्ट प्रालि र उनको व्यक्तिगत खातामा समेत मनमौजी रूपमा पैसा सारिएको थियो । सहकारीमा मनोमानी गर्न राईले तत्कालीन उपराष्ट्रपति नन्दबहादुर पुनका छोरा तथा माओवादीसम्बद्ध अखिल क्रान्तिकारीका नेता दीपेश पुनलाई पनि सुप्रिम सहकारीको सचिव बनाएका थिए । यो सहकारीमा कुमार रम्तेल कोषाध्यक्ष बनेका थिए । लामिछानेले टेलिभिजन छाडेपछि उनीबाट लिएको सेयर राईले रम्तेललाई बेचेका थिए । पोखराको सूर्यदर्शन सहकारीमा भएको ठगी काण्डमा रम्तेल अहिले पुर्पक्षका लागि थुनामा छन् । राईको समूहले सुप्रिम सहकारीको पैसा चलाउन सागर केसीलाई व्यवस्थापक बनाएको थियो । गोर्खा मिडिया नेटवर्क, नेचर नेस्ट प्रालि र जीबी राईका नाममा गएको रकम ट्रान्सफर केही भौचरबाहेक धेरै कागजात बुटवल कार्यालयमा नरहेको र साधारणसभा एवं सञ्चालक समितिका माइन्युटसमेत लिएर केसी पनि सम्पर्कविहीन भएको गुरुङ बताउँछन् । भन्छन्, सागरसँग पनि एक महिनाअघिसम्म ह्वाट्सएपमा कुराकानी हुने गरेको थियो । तर अहिले सम्पर्कमा छैनन् । पोखरामा सञ्चालित सूर्यदर्शन बचत तथा ऋण सहकारी संस्थाका पीडित अड्डाअदालत धाउन थालेको धेरै भइसकेको छ । जीबी राईकै समूहले पोखराका १८ हजार ७ सय बचतकर्ताको १ अर्ब ३५ करोड ५३ लाख रुपैयाँ हिनामिना गरेको निष्कर्ष महानगरको अध्ययन समितिको छ । पीडित बचतकर्ताले गत साउनमा नै जिल्ला प्रहरी कार्यालयमा जाहेरी दिएका थिए । पोखरा महानगरको विज्ञ टोलीको राय प्रतिवेदनका आधारमा सहकारीका सञ्चालक, लेखा समिति संयोजक, सदस्य, लेखा अधिकृत र ऋण अधिकृतसहित १९ जनाविरुद्ध पक्राउ पुर्जी जारी भएको थियो । अहिलेसम्म उपाध्यक्ष कैलाशकुमार दर्लामी, कोषाध्यक्ष कुमार रम्तेल, सञ्चालक समिति सदस्य भवीश्वर अर्याल, पूर्वसञ्चालक समिति सदस्य शिवबहादुर गुरुङ मात्रै पक्राउ परेका छन् । महानगरको प्रतिवेदनमा सहकारीको रकम योजनाबद्ध रूपमा विभिन्न फर्ममा अवैध लगानी गरिएको, नक्कली कम्पनी खडा गरेर पनि पैसा हिनामिना गरिएको, कमसल धितो र बिनाधितो पनि ऋण लगानी गरेको उल्लेख छ । गोर्खा मिडिया नेटवर्कदेखि नेचर हर्ब र नेचर नेस्ट नामक नेटवर्किङ कम्पनीमा समेत सहकारीको रकम लगानी गरिएको प्रतिवेदनमा खुलाइएको छ । त्यस्तै तत्कालीन सञ्चारकर्मी लामिछानेका नाममा एक करोडको कृत्रिम खाता खोलेर कारोबार गरिएको पनि प्रतिवेदनमा उल्लेख छ ।पोखराको सूर्यदर्शन सहकारीका सञ्चालकहरूबाट पीडित बचतकर्ताहरूले विस्तृत अध्ययनका लागि जाहेरी दिन खोजे पनि प्रहरीले नमानेको बताएका छन् । सहकारीको बचत अपचलन गरेको विषयमा गोर्खा मिडिया नेटवर्कका तत्कालीन प्रबन्ध निर्देशक रवि लामिछानेसहित ८० जनाविरुद्ध जाहेरी दिन खोज्दा प्रहरीले दुःख दिएको संघर्ष समितिका संयोजक किरण श्रेष्ठको भनाइ छ । हामीले माननीय रवि लामिछानेसहित ८० जनालाई कारबाहीको माग गर्दै जाहेरी दिन खोजेका थियौं, उनले भने, पहिला तीनपुस्ते स्पष्ट खुलेन भनेर फर्काइयो । पछि तीन पुस्ता खुलाएर १८ जनाविरुद्ध जाहेरी दर्ता गर्न खोज्यौं । त्यतिबेला सहकारी ऐन देखाएर पन्छाउन खोजियो । सहकारी ठगी मुद्दामा जिल्ला सरकारी वकिल कार्यालयको अनुमति लिएर मात्र पुनः अनुसन्धान गर्नुपर्ने भएकाले जाहेरी दर्ता गर्न ढिलाइ भएको जवाफ दिएको छ । कास्की प्रहरी प्रमुख एसपी मोहनकुमार थापाले जिल्ला सरकारी वकिल कार्यालयका प्रमुखको व्यस्तताले जाहेरी लिन केही समय ढिला भएको बताए । तर, प्रहरीले असहयोग गरे पनि आफूहरू पछि नसर्ने पीडितहरूको भनाइ छ । सोमबार लामिछानेसहित थप ८० जनाविरुद्ध जाहेरी लिएर जिल्ला प्रहरी कार्यालय जान्छौं, ग्यालेक्सी टीभी सञ्चालन गर्ने गोर्खा मिडिया प्रालिमा अवैध रूपमा सहकारीको करोडौं रुपैयाँ लगानी भएको छ, संघर्ष समितिका श्रेष्ठले भने, उहाँ कम्पनीको प्रबन्ध निर्देशक भएकै बेलामा ऋण गएको छ । उहाँकै नामबाट पनि विभिन्न सहकारीबाट पैसा टेलिभिजन कम्पनीमा गएको छ । मलाई थाहा थिएन भनेर उहाँले सुख पाउनु हुन्न । अनुसन्धानको दायरामा ल्याएर कारबाहीको प्रक्रिया अगाडि बढाउनुपर्छ ।प्रहरीले गहन अनुसन्धान नगरेको, पीडितको दाबीअनुसार जाहेरी लिन नमानेको र फरार अभियुक्तलाई पक्राउ गर्न तत्परता नदेखाएको भन्दै पीडितहरूले सरकारविरुद्ध दबाब बढाइरहेका छन् । उनीहरूले केही दिनअघि मात्र पोखरामा गृहमन्त्री नारायणकाजी श्रेष्ठलाई नै भेटेर ज्ञापनपत्र बुझाएका थिए । त्यसअघि पोखरा आएका कांग्रेस सभापति शेरबहादुर देउवालाई पनि उनले ज्ञापनपत्र बुझाएका थिए । नेपाल प्रहरीले केही समयअघि मात्रै जीबी राईसँगै सूर्यदर्शन बचत तथा ऋण सहकारी संस्थाको रकम हिनामिना अभियोग लागेका वर्तमान अध्यक्ष थानबहादुर बुढामगर र पूर्वअध्यक्ष भूपेन्द्र राईविरुद्ध पनि इन्टरपोलले डिफ्युजन नोटिस जारी गरेको छ । राई समूहले नेपालगन्जमा समानता नामको सहकारी सञ्चालन गरेको थियो । उक्त संस्थामा करिब ६ सय बचतकर्ताको १५ करोड रुपैयाँभन्दा बढी निक्षेप छ । जिल्ला प्रहरी कार्यालय बाँकेका अनुसार समानता सहकारीका पीडितबाट अहिलेसम्म ९४ जनाको उजुरी परेको छ । सञ्चालक समितिका सात जनासहित १५ जनालाई पक्राउ गर्न अदालतबाट अनुमति पाए पनि प्रहरीले कसैलाई फेला पारेको छैन । चितवनमा सञ्चालित साहारा सहकारीबाट मात्र करिब ८ हजार बचतकर्ताको ८६ करोड रुपैयाँभन्दा बढी रकम हिनामिना भएको छ । चितवन प्रहरीका अनुसार बचतकर्ताबाट उजुरी आइरहेको छ । साहारा चितवनबाट पनि ११ करोड ७४ लाख रुपैयाँ गोर्खा मिडिया नेटवर्कमा सारिएको थियो । यही समूहले वीरगन्जमा सञ्चालन गरेको सानोपाइला सहकारीमा मात्र करिब ८ सय बचतकर्ताबाट १ अर्ब ३५ करोड ४१ लाख ३१ हजार बचत संकलन भएको थियो । यसमध्ये १ अर्ब २५ करोड ६७ लाख रुपैयाँ फिर्ता गराइदिन भन्दै प्रहरीमा उजुरी परेको छ । त्यस्तै, राई समूहले बारामा सुप्रिम सहकारी सञ्चालन गरे पनि त्यसको बचतकर्ता, बचत रकमलगायत कुनै पनि विवरण कुनै निकायसँग उपलब्ध छैन । यो समूहले सञ्चालन गरेका सात सहकारीमध्ये सुरुमा तीन वटामा जीबी राई आफैं अध्यक्ष थिए भने बाँकी चार वटामा कुमार रम्तेललाई अध्यक्ष राखिएको थियो । सहकारी ऐनअनुसार एउटा व्यक्ति एक समयमा एउटा मात्रै संस्थाको सञ्चालक हुन सक्ने व्यवस्था छ । नियामक निकायलाई झुक्याउन यो समूहले फरकफरक प्रदेशमा पुगेर सहकारी दर्ता गरेको थियो । तर, एउटै समूहले ५० हजारभन्दा बढी बचतकर्ताको रकम संकलन गर्दा पनि नियामक निकाय भने थाहै नपाएर मौन बसेको थियो ।"
सम्पत्ति शुद्धीकरण मुद्दामा इच्छाराजसहित तीन जनालाई ३ अर्ब जरिवाना,"दुवैलाई समान १ वर्ष ६ महिना कैद सजाय पनि निर्धारण गरिएको छ । दोषी ठहर तामाङ एमालेका तर्फबाट दोस्रो संविधानसभा सदस्य बनेका थिए ।प्रवक्ता कार्कीले प्रतिवादीविरुद्ध बिगोबमोजिम जरिवाना कायम भएको र जरिवाना असुल गर्न तीनै जना प्रतिवादी एवं इच्छाराजका २ छोरी प्रतिष्ठा र प्रतीक्षा तथा केशवलालकी श्रीमती मीनाको सम्पत्ति जफत हुने बताए । बिगो, कैद र जरिवानाको हकमा भने उनीहरूले सफाइ पाएका थिए । अब विशेषको फैसलामा चित्त नबुझे प्रतिवादी सर्वोच्च अदालत जान सक्छन् । तर, त्यसका लागि जरिवाना रकम धरौटी राखेर मात्रै मुद्दाको पुनरावेदन हुन्छ । तामाङले सहकारीको सम्पत्ति अपचलन गरी हाउजिङ र जग्गा कारोबारमा लगानी गरी परिवार र नातागोताका नाममा सम्पत्ति लुकाएका थिए । सम्पत्ति शुद्धीकरण गर्नकै लागि तामाङले राजनीतिक, प्रशासनिक र सुरक्षा संयन्त्रका उच्च अधिकारीहरूलाई समेत प्रभावमा पारेको आरोप लागेको थियो । तामाङ आफैं एमालेबाट संविधानसभा सदस्य बनेर राजनीतिक आश्रयमा पुगेका थिए । तर, बचतकर्ताको रकम हिनामिनाको जाहेरी प्रहरीमा दर्ता भएपछि उनी कानुनी दायरामा पुगेका थिए ।सिभिल सहकारीका बचतकर्ताको अर्बौं रुपैयाँ घोटालाको अभियोगमा परेको उजुरीका आधारमा प्रहरीको केन्द्रीय अनुसन्धान ब्युरो (सीआईबी) ले अनुसन्धान गरेको थियो । त्यसकै आधारमा जिल्ला सरकारी वकिल कार्यालयले ठगी र संगठित अपराधको कसुर लगाएर जिल्ला अदालत काठमाडौंमा मुद्दा दायर गरेको थियो । साथै प्रतिवादीहरूविरुद्ध सम्पत्ति शुद्धीकरणको कसुरमा पनि अनुसन्धान गर्न भन्दै सम्पत्ति शुद्धीकरण अनुसन्धान विभागलाई पत्र पठाएको थियो । त्यसकै आधारमा विभागले २०७९ भदौ १६ मा तामाङसहित ६ जनाविरुद्ध मुद्दा दायर गरेको थियो । त्यसमध्ये तामाङविरुद्ध ३ अर्ब ३१ करोड ८५ लाख, सिर्जनाविरुद्ध १ अर्ब ३ करोड बढी बिगो, कैद र जरिवाना मागदाबी गरेर मुद्दा दायर भएको थियो । उक्त मुद्दामा विशेषले तामाङ दम्पती र सिभिलका अर्का सञ्चालक श्रेष्ठलाई दोषी ठहर गरेको हो । काठमाडौं जिल्ला अदालतमा विचाराधीन ठगी मुद्दामा उनीहरू कसुरदार ठहर भएमा पीडितको बिगो भरिभराउ गर्ने कार्यले नै प्राथमिकता पाउने पनि विशेषको फैसलामा उल्लेख छ । सरकारी वकिल कार्यालयले सिभिल सहकारीको रकम ठगी अभियोगमा ५ अर्ब ७७ करोड ८० लाख ९० हजार रुपैयाँ बिगो मागदाबीसहित २०७८ मंसिरमा दायर गरेको मुद्दा अझै विचाराधीन छ । तामाङले २०५५ सालमा सिभिल सहकारी संस्था स्थापना गरी आफैं अध्यक्ष बनेका थिए । त्यहीबीचमा उनी सिभिल ग्रुपमार्फत सहकारीका अलावा हाउजिङ र जग्गा कारोबारमा संलग्न थिए । जग्गा र हाउजिङमा तामाङले कानुनविपरीत सहकारीबाट ऋण लिएर लगानी गरेका थिए । जसका कारण सहकारी समस्यामा परेको थियो । सहकारीबाट ऋण लिएर जग्गा किनेको र सहकारीकै धितो राखेको जग्गामा कानुनविपरीत घर बनाएर बेचेको आरोप उनीमाथि लागेको थियो ।सिभिल सहकारीबाटै ऋण लिएर सिभिल होम्सअन्तर्गत घर बनाएर बेचेका तामाङले अपराधबाट उम्किन परिवार र नातेदारका नाममा सम्पत्ति हस्तान्तरण गरेको पनि पुष्टि भएको छ । सिभिल सहकारी स्थापना गरी १२ वर्षसम्म अध्यक्ष बनेका तामाङ २०६७ मा सिभिल बैंक स्थापना भएपछि सहकारीको जिम्मेवारी छोडेर बैंक अध्यक्ष बनेका थिए । काठमाडौं अदालतमा दायर सहकारी ठगी मुद्दामा तामाङ दम्पती र २ छोरीसहित सहकारीका अध्यक्ष केशवलाल श्रेष्ठ, उनकी पत्नी मीना, सिभिल होम्सका व्यवस्थापक विजयविक्रम शाही, सञ्चालक समिति पूर्वसदस्य हरिहरप्रसाद लामिछाने र सहायक व्यवस्थापक शंकरप्रसाद पाठकसहित बुद्धराज तामाङ, कौस्तुभ केतन ढुंगाना, एलिना तुलाधर, मायोनानी महर्जन, राकेश महर्जन, संगीत श्रेष्ठ, भगवानबहादुर सिंह, प्रकाशकुमार वर्मा, हरिप्रसाद रिसाल, प्रवीण मुखिया, दानहिरा तुलाधर, केशवकुमार अमात्य, खेमनाथ डल्लाकोटी, इन्द्रराज हुमागाईं र कृष्णप्रसाद श्रेष्ठ प्रतिवादी छन् । त्यस्तै मुकुन्दप्रसाद नेउपाने, प्रवीणप्रसाद प्रधान, अष्टरत्न तुलाधर, सुमननन्दन वैद्य र रामकृष्ण पौडेल, जयन्द्रलाल श्रेष्ठ, दुर्गाप्रसाद संगिला, अन्नपूर्ण खनाल, नगेन्द्र विमली, रामराज मास्के, जीवनराज बज्राचार्य, रञ्जना महर्जन, सुवासकुमार श्रेष्ठ, कान्तिलक्ष्मी उपाध्याय, लालकाजी गुरुङ, मीना गुरुङ, नारायणलाल श्रेष्ठ, सुमन श्रेष्ठ र गोपालबहादुर श्रेष्ठ पनि प्रतिवादी छन् । प्रतिवादीमध्ये सञ्चालक समिति सदस्य गोपालबहादुरको २०७६ वैशाख २८ मा मृत्यु भइसकेको छ । जिल्लामा विचाराधीन यो मुद्दा किनारा लाग्नै बाँकी छ । २०७८ असोजमा पक्राउ परेका तामाङ हाल पुर्पक्षका क्रममा कारागारमा छन् भने धेरैजसो प्रतिवादी धरौटीमा छुटेका छन् ।"
संसद्को हिउँदे अधिवेशन आजदेखि,महासचिवका प्रस्तावित व्यक्ति विवादमा संघीय संसद् सचिवालयको प्रशासनिक प्रमुखका साथै कानुन निर्माणमा महत्त्वपूर्ण सहयोगीको भूमिका खेल्ने संसद्को महासचिव पद भने रिक्त छ । कार्यवाहकका रूपमा पुस २७ देखि प्रतिनिधिसभा सचिव पद्मप्रसाद पाण्डेयलाई जिम्मेवारी तोकिएको छ । संसद्का महासचिव भरतराज गौतमले कार्यकाल बाँकी रहँदै मंसिर २४ मा राजीनामा दिएका थिए । गौतमको राजीनामालगत्तै सभामुख घिमिरे र राष्ट्रिय सभा अध्यक्ष गणेशप्रसाद तिमिल्सिनाले पाण्डेयलाई संसद्को महासचिवमा नियुक्त गर्न राष्ट्रपति रामचन्द्र पौडेललाई सिफारिसपत्र बुझाएका थिए । राष्ट्रपति पौडेलले कानुनी प्रक्रिया र रीत नपुगेको भन्दै नियुक्त गरेका छैनन् । तर संवैधानिक व्यवस्थाअनुसार राष्ट्रपतिलाई उक्त सिफारिस रोक्ने अधिकार भने छैन । राष्ट्रपतिले महासचिव नियुक्तिमा ढिलाइ गरेको भन्दै सभामुख र अध्यक्ष तिमिल्सिनाले माघ ३ मा राष्ट्रपतिलाई त्यस सम्बन्धमा स्मरणपत्रसमेत पठाएका थिए । प्रमुख प्रतिपक्षी दल एमालेका अध्यक्ष केपी शर्मा ओलीले त महासचिव नियुक्त नगरेकामा राष्ट्रपति पौडेलमाथि राजनीति गरेको आरोप लगाएका छन् । सभामुख र राष्ट्रिय सभा अध्यक्षको सिफारिसअनुसार राष्ट्रपतिले सोमबार बैठक बस्नुअघि पाण्डेयलाई महासचिव नियुक्त गरेनन् भने सभामुखको दाहिनेतिरको कुर्सी रित्तो हुनेछ ।
अनलाइन सुरक्षाबारे चेतना जगाउँदै विद्यार्थी,"(काठमाडौं)बुटवलकी कृष्मा पन्थ सामाजिक कार्य विषय लिएर स्नातक दोस्रो वर्षमा पढ्दै छन् । पढाइका अलावा उनी कक्षा ६ देखि ९ सम्म पढ्ने विद्यार्थीको आत्मीय र सहयोगी साथी पनि बनेकी छन् । फुर्सद मिलाएर उनी १२ देखि १६ वर्ष उमेर समूहका त्यस्ता विद्यार्थीलाई अनलाइन सुरक्षाबारे जनचेतना जगाउन काठमाडौं उपत्यकाका स्कुलहरूमा पनि पुग्छिन् । उनका कुरा सुनेपछि आफूभन्दा जुनियर विद्यार्थी नजिकिन खोज्छन् । कृष्मा उनीहरूको हाउभाउ र बोलीचालीबाटै थाहा पाइहाल्छिन्, पक्कै पनि उनीहरू केही न केही समस्यासँग जुधिरहेका छन् ।साथीसंगी र भाइबहिनीहरूलाई जानाजान वा अञ्जानमा हुने अनलाइन असुरक्षाबाट जोगाउन आडभरोसा दिने उद्देश्यले आफूसहित साथीहरू मिलेर अभियानकै रूपमा जनचेतनामूलक गतिविधि गरिरहेको उनले बताइन् । सुरुमा भन्न हिचकिचाउने विद्यार्थीहरू कुराकानी सबै गोप्य राख्ने विश्वास दिलाएपछि दिल खोलेर बोल्ने गरेको कृष्माको अनुभव छ । फेसबुक, म्यासेन्जरजस्ता सामाजिक सञ्जाल प्रयोग गर्ने क्रममा फेक अकाउन्टको सिकार हुनुपरेको, आफ्नो एकाउन्ट ह्याक गरेर गोप्य फोटो, भिडियो सामग्री अनलाइन प्लाटफर्महरूमा सेयर गरिदिने धम्की र हैरानी खेपिरहेको उनीहरू सुनाउँछन्, उनले भनिन्, ती पीडा सुन्दा मनै भावुक हुन्छ । फोन, इन्टरनेट चलाउनै नपाइएला भन्ने डरले अभिभावकलाई भन्न नसक्ने र यसले मानसिक समस्यामा पारेको, पढाइमा ध्यान दिन नसकिरहेको वा पढाइ बिग्रिरहेको पनि उनीहरूका गुनासा सुन्नु परिरहेको कृष्माले बताइन् ।पीडितका कुरा सुनेपछि कृष्मा आफूले जानेबुझेजति परामर्श दिने र सम्झाइबुझाइ गर्ने मात्र गर्दिनन्, अनलाइन माध्यमबाट दुर्व्यवहार र शोषण भएको छ भने कानुनी उपचारका लागि प्रहरीसम्म पुग्न पनि सहयोग गर्छिन् । मेरो समस्या सुल्झाउन सहयोग गरिदिनु तर मेरो बाबाममीलाई नभन्दिनु है भन्छन्, कृष्माले कान्तिपुरसित भनिन्, मैले पनि उनीहरूकै फेज पार गरेर आएकाले होला, भाइबहिनीले भन्न खोजेको कुरा महसुस गर्न सक्छु, थप जोखिम नहोस् भनेर सहयोग पनि गर्छु ।भर्खरै सामाजिक सञ्जाल चलाउन थालेकाहरूले सबैभन्दा बढी अनलाइन बुलिङ खेप्ने गरेको कृष्माले आफ्नो अनुभव सुनाइन् । कार्यक्रमका दौरानमा जोडिएका विद्यार्थीले पनि यही भन्ने गरेका छन् । नचिनेका र कतिपय चिनेकै साथीहरूले रिस साध्न फेक अकाउन्ट बनाइदिने, अश्लील सामग्री अपलोड गरिदिने वा दुरुपयोग गरिदिने गर्छन् । उनकै पनि फेक अकाउन्ट बनेको थियो । भाग्यवश नराम्रो घटना हुन पाएन । तर, कसले बनायो, के गर्यो थाहा भएन, साइबर ब्युरोमा उजुरी गर्नुपर्छ भन्ने पनि त्यतिबेला थाहा थिएन, बुटवल हुँदाखेरि नै भोगेको उक्त घटना सुनाउँदै कृष्माले भनिन्, त्यही त हो नि, प्रहरी भनेपछि साह्रै डर लाग्ने । रेड आन्ट अर्थात् रातो कमिला नाम दिइएको उक्त अभियानमा कृष्मासहित स्नातक पढ्ने ११ छात्रा र २ छात्रसहित १३ विद्यार्थी अहिले सक्रिय छन् । उनीहरू मनोविज्ञान र सामाजिक कार्य विषयमा स्नातक पढ्दै छन् । रातो कमिला अभियान युवाहरूको स्वयंसेवी अभियान पनि हो । रातो कमिला मिहिनेती र उसले टोकेको एकदमै दुख्ने खालको हुन्छ । यस अभियानमा संलग्न युवाहरू पनि कमिलाजस्तै काँधमा काँध मिलाएर जुटेका छन् । अनलाइन दुर्व्यवहार र शोषण गर्नेहरू पत्ता लगाएर रातो कमिलाले जसरी नै टोक्ने, सजाय दिलाउने अर्थमा उक्त नाम दिइएको अभियानमा सक्रिय विनिता वली क्षत्रीले बताइन् । बाँके घर भएकी उनी काठमाडौं बसेर सामाजिक कार्य विषयमा स्नातक अध्ययनरत छन् ।यो अभियान तीन वर्षअघि सुरु भएको हो । उनीहरू पढ्ने कलेजमा सामाजिक सेवा तथा मानव अधिकारका लागि महिला युवा सशक्तीकरण संस्था (वाइसर) ले अनलाइन सुरक्षाबारे कार्यशाला गोष्ठी राखेको थियो । त्यसमा सहभागी विद्यार्थीहरूमध्ये पाँच जनाले कार्यशालामा सिकेका कुरालाई व्यावहारिक रूपमै अभ्यास गर्ने चाहना राखेपछि रातो कमिला अभियान सुरु भएको हो । यही नामको फेसबुक पेज, इन्स्टाग्राम अकाउन्ट खोलेका छन् । यसमार्फत पासवर्ड सुरक्षित राख्ने, गोपनीयता कायम गर्ने, अनलाइनबाट हुने दुर्व्यवहार र शोषणका सामग्रीबारे सचेतनामूलक जानकारी पनि सेयर गर्छन् । कतै आफ्ना कुरा व्यक्त गर्न नसक्ने पीडितहरू पनि यस पेजमा आएर आफू समस्यामा परेको म्यासेज छोड्न सक्छन्, कृष्माले भनिन्, भेटेर वा म्यासेजमै पनि परामर्श दिन मिल्छ । सक्दो सहयोग आफैं दिन्छौं, कानुनी उपचार चाहिने भए सम्बन्धित ठाउँमा पुर्याएर सहयोग गर्छौं ।एक वर्षअघि सामाजिक सञ्जालका एक प्रयोगकर्ता रातो कमिलाकै विनितासमक्ष सहयोग माग्न आइपुगे । २१ वर्षीय ती युवकले एक दिन अचानक आफ्नो फेसबुक स्टोरी मा केटी साथीसितको गोप्य भिडियो क्लिप देखे । भूलवश पोस्ट हुन गएको ठानेर उनले त्यो सामग्री हटाए । तीन दिनपछि गलत नियत राखेका एक ह्याकरले सातवटा गोप्य भिडियो क्लिप ती युवकलाई पठाए । हटाउनुपर्ने भए प्रतिभिडियो ५० हजार रुपैयाँ तिर्नुपर्ने ब्ल्याकमेलिङ गर्न थाले । ती भिडियोहरू युवक र उनको केटी साथीका थिए । उनीहरूले आफ्ना गोप्य भिडियो फेसबुक म्यासेन्जरमार्फत साटासाट गर्ने गरेका थिए । तिनै गोप्य सामग्री देखाएर पैसा असुल गर्ने प्रयास भएपछि युवक सहयोग माग्न आएको विनिताले सुनाइन् । विनितालगायतले साइबर ब्युरोमा उजुरी दिन ती युवकलाई सघाए । पीडित युवक र उनकी केटी साथीलाई मनोसामाजिक परामर्श उपलब्ध गराए । अनुसन्धानपछि ब्ल्याकमेलिङ गर्ने व्यक्ति ती युवकको भारतीय साथी भएको पत्ता लाग्यो । ती भारतीय नागरिक युवकको केटी साथीलाई मन पराउँदा रहेछन् । युवकसँग बदला लिन फेसबुक ह्याक गरेको ती भारतीय नागरिकले प्रहरीसमक्ष स्विकारेका थिए ।रातो कमिला अभियानमा आबद्ध १३ युवाले काठमाडौं उपत्यकाका १५० विद्यालय र ३० वटा समुदायमा पुगेर फेसबुक, इन्स्टाग्राम, टिकटकजस्ता सामाजिक सञ्जाल, अनलाइन प्लाटफर्म, मोबाइल, फोन, कम्प्युटर सुरक्षित तवरले प्रयोग गर्नेबारे पनि सिकाइरहेका छन्, प्रोत्साहन गरिरहेका छन् । फरकखाले पासवर्ड राख्ने, पासवर्ड अरूलाई सेयर नगर्ने, अभिभावकको गाइडेन्समा इन्टरनेट प्रयोग गर्ने, सेटिङ्सलाई बलियो राख्ने जस्ता कुरा समूहको सिकाइमा परेका छन् । उनीहरूले अनलाइन माध्यमबाट हिंसा, दुर्व्यवहार, शोषणमा परेका साथीलाई सम्झाइबुझाइ गर्ने र कानुनी उपचार पुर्याउन सञ्जालको काम गरेका छन् । यो अभियानमा रहेको थाहा पाएका साथीसर्कल, शिक्षक र अग्रजले समस्यामा परेको शंका लागेका पीडितहरूलाई उनीहरूसमक्ष रिफर गरिरहेका हुन्छन् । अभियानमा सक्रिय युवाहरू काठमाडौं बाहिरका विभिन्न जिल्लाबाट प्रतिनिधित्व गर्छन् । कलेज बिदाको समयमा घर गएका बेला स्थानीय स्कुलमा आफूले जानेबुझेका कुरा सेयर गर्छन् । काठमाडौं उपत्यका केन्द्रित यो अभियानमा विद्यालय, सामुदायिक प्रहरी, साइबर ब्युरो, आमा समूहहरूले पनि साथ दिने गरेको रातो कमिला अभियानका भविष्य थापाले बताए । नेपाल प्रहरीको साइबर ब्युरोले उपलब्ध गराएको तथ्यांकअनुसार पछिल्लो ६ वर्षमा फेसबुकम्यासेन्जर, भाइबर, इमो, ह्वाट्सएप, ट्विटर, इन्स्टाग्राम, वेबसाइट ह्याकिङ, टिकटक, इमेल, ईसेवा, बैक तथा वित्तीय संस्थाका एप्लिकेसनमार्फत साइबर अपराध भएको विरुद्धका ३१ हजार ५०४ उजुरी आएका छन् । आव ०७५७६ देखि चालु आवको माघ १९ सम्म आएका यी तथ्यांकलाई हेर्दा बर्सेनि औसत ५ हजारको संख्यामा उजुरी पर्छन् । ती उजुरीका आधारमा साइबर ब्युरोले अपराधका प्र्रवृत्तिको विश्लेषण गर्दा नग्न तस्बिरमा व्यक्तिको अनुहार जोडिदिने (फोटो म्युटिलेसन), अश्लील फोटो भिडियो सामाजिक सञ्जालमा पोस्ट गरिदिने (रिभेन्ज पोर्न), सामाजिक सञ्जालमा अरूको नाम र फोटो प्रयोर गरेर अकाउन्ट खोलेर बेइज्जत गर्ने तथा दुःख दिने (डिफामेसन इम्पोस्टर), प्रयोगकर्ताको सूचना नियन्त्रणमा लिएर फिरौती माग्ने, अनलाइन ठगी र सरकारी तथा अन्य संघसंस्थाका वेबसाइट ह्याकिङ गरेर हैरानी दिने गरेको पाइएको छ । साइबर ब्युरोमा परेका साइबर अपराधविरुद्धका कुल ११ हजार २४१ उजुरीमध्ये १ हजार ११ उजुरीका पीडित बालबालिका छन् । उजुरी गर्नेमा बालकको संख्या २८७ र बालिकाको संख्या ७२४ रहेको छ । रातो कमिला को प्रभावकारी अभियान देखेका स्थानीय तहका वडाहरूले आफैं बोलाएर लक्षित समूहहरूमा अनलाइन सुरक्षासम्बन्धी सचेतनाका कार्यक्रम गरिदिन आग्रह गर्न थालेको अभियानमा सक्रियमध्येकी करुणा पराजुलीले बताइन् । उनी पनि सामाजिक कार्यमै स्नातक दोस्रो वर्षमा पढ्दै छन् । युवाहरू आफ्नै करियरमा व्यस्त हुन्छन्, भोलेन्टियर काममा कम देखिन्छन्, हामी छौं है भनेर थाहा दिन र भाइबहिनीहरूलाई हौसला दिन भोलेन्टियर गर्दै छौं, रेस्मा दवाडीले भनिन् । गोरखा घर भएकी उनी स्नातक दोस्रो वर्षमा मनोविज्ञानकी विद्यार्थी हुन् । सामाजिक गतिविधिमा युवा र बालबालिकालाई नसमेटिएको गुनासो सुनिन्छन् । यसलाई चिर्न रातो कमिला अभियानले प्रयास गरिरहेको उनले बताइन् । अनलाइन दुर्व्यवहार र शोषणको जोखिममा परेका बालबालिका अभियानमा रहेका युवाहरूसँग जोडिन्छन् । समस्या समाधान गर्न व्यक्तिगत रूपमा र १३ जनाले सामूहिक गृहकार्य गरिरहेका छन् । मनोसामाजिक परामर्श र कानुनी उपचारका लागि सहयोग गर्छन् । समस्या समाधानमा जटिलता देखिए प्रहरी, स्थानीय तह, सरोकारवाला संघसंस्थासँग समन्वय पनि गर्छन् । बालबालिकाले चाहिँ हाम्रै उमेरकोसँग खुल्न सजिलो मान्छन् किनभने उनीहरूको उमेर हामीले भर्खरै पार गरेर आएको हुन सक्छ, अभियानमा जोडिएकी ज्योति जोशीले आफ्नो अनुभव सुनाइन्, हाम्रो कुरा हामीभन्दा ठूलोले बुझ्न सक्छन्, किनभने भर्खर हाम्रो उमेर पार गरेको हुन्छ नि त, यसरी सहयोगी सञ्जालको काम गरिरहेका छौं । इन्टरनेट प्रयोगकर्ताहरू दिनहुँ बढिरहेका छन् । प्रयोगकर्ता बालबालिका तथा युवाहरूको जमात बढ्दै छ । सन् २०२३ मा विश्वभरका १५ देखि २४ वर्ष उमेर समूहका ७९ प्रतिशत बालबालिका तथा युवाले अनलाइन प्लाटफर्ममा समय बिताए । यो दर सन् २०२२ को भन्दा ४ प्रतिशतले बढी हो । संसारभरि हरेक आधा सेकेन्डमा एक जना बच्चा पहिलो पटक अनलाइनमा जोडिने गरेको छ । संयुक्त राष्ट्रसंघको बाल र युवाको अनलाइन सुरक्षाबारे अध्ययनको यो तथ्यले अनलाइन प्लाटफर्ममा बालबालिका तथा युवा पुस्ताको पहुँच बर्सेनि बढिरहेको देखाउँछ । अनलाइन प्लाटफर्ममा बालबालिका तथा युवाहरूको पहुँच वृद्धिसँगै अनलाइन हिंसा, दुर्व्यवहार, शोषणमा पर्ने वा त्यस्तो अपराध गर्न पुग्ने साथै हरेक पाँच जनामा एक जनाले विद्यालय छोड्ने जोखिमसमेत बढेको छ । यसकारण उनीहरू लक्षित अनलाइन सुरक्षा गतिविधिलाई बढावा दिनुपर्ने बहस संसारभरि चलिरहेका छन् । दी इन्डियन एक्सप्रेस को रिपोर्टअनुसार छिमेकी देश भारतका बालबालिका, विद्यार्थी, महिला, शिक्षक, ज्येष्ठ नागरिक, अपांगता भएका व्यक्तिलाई विशेष जोड दिइएको साइबर सुरक्षाबारे भारत सरकारको विद्युतीय र सूचना प्रविधि मन्त्रालयले नै स्टे सेफ अनलाइन अभियान सञ्चालन गरिरहेको छ । सूचना प्रविधिको विकास तथा बढ्दो प्रयोगसँगै देखिएको साइबर सुरक्षा जोखिमको पहिचान, त्यसबाट हुने असरको न्यूनीकरण र आकस्मिक साइबर सुरक्षाको व्यवस्थापन गर्न सञ्चार तथा सूचना प्रविधि मन्त्रालयले पनि योजना बनाएको छ । राष्ट्रिय साइबर सुरक्षा नीति पनि बनिसकेको छ ।अनलाइन सुरक्षामा बालबालिका तथा युवालाई प्राथमिकता दिन विद्यालय तहबाटै पाठ्यपुस्तकमा समावेश गर्न जरुरी रहेको वाइसरका कार्यक्रम अधिकृत विजय लामा बताउँछन् । बालबालिकाका लागि घरपछिको पाठशाला विद्यालय हो, उनले भने, शिक्षकहरू कस्ता छन् भने यो सामाजिक विषय सम्बन्धित भएकाले सामाजिक शिक्षकले सिकाए हुन्छ भन्ने, सामाजिक शिक्षकले प्राविधिक कुरा हो, त्यही भएर कम्प्युटर पढाउनेले फोकस गर्नुपर्छ भन्छन्, पाठ्यक्रममा राखेपछि सबैको दायित्व होइन र सचेतना फैलाउने ? साथै अभिभावकहरूले आफ्ना छोराछोरीलाई दोषी देख्ने, मोबाइल, इन्टरनेट चलाउन नदिनुको साटो प्रहरी, सरोकारवालासँग सल्लाह मागेर यसको समाधान खोज्नु उचित हुने उनको सुझाव छ ।"
त्रिवि पनिकाको वेबसाइट एक सातादेखि अवरुद्ध,"(काठमाडौं)त्रिभुवन विश्वविद्यालय परीक्षा नियन्त्रण कार्यालय (पनिका) को वेबसाइट एक सातादेखि अवरुद्ध छ । कार्यालयले अनलाइन आवेदनबाट विद्यार्थीलाई शैक्षिक प्रमाणपत्र उपलब्ध गराउने घोषणा गरेलगत्तै वेबसाइट ह्याक भएर अवरुद्ध बनेको हो । त्रिविका निमित्त उपकुलपति शिवलाल भुसालले माघ १५ मा अनलाइन सेवा सुरु गरेका थिए । कार्यालयले विज्ञप्ति जारी गरी टियुएक्जाम डट इडियु डट एपी मा लगइन गरी प्राप्त निर्देशन अनुसार विद्यार्थीले आवेदन दिन सक्ने जनाएको थियो । ट्रान्सक्रिप्ट, प्रोभिजनल, मूल प्रमाणपत्र, पुनर्योग र त्रुटि सुधारका लागि अनलाइनबाटै आवेदन दिन सकिने परीक्षा नियन्त्रक पुष्पराज जोशीले बताएका थिए । तर, सोहि दिन रातिदेखि वेवसाइट ह्याक भएको कर्मचारीहरूले बताएका छन् । आइतबारसम्म पनि उक्त साइट खुलेको छैन । विद्यालय तहमा पढ्ने एक छात्रले कमजोर सुरक्षा प्रणाली रहेको वेबसाइट ह्याक गरेको स्वीकार गरेका छन् । पनिकाको ढिलासुस्तीप्रति त्रिवि केन्द्रीय क्याम्पस कीर्तिपुरको स्वतन्त्र विद्यार्थी युनियन (स्ववियु) ले चरणबद्ध आन्दोलन गर्दै आएको थियो । विद्यार्थीले कार्यालयमा दैनिक धर्ना दिन थालेपछि अनलाइन सेवा सुरु गर्ने घोषणा भएको थियो । उपकुलपतिले एक साताभित्र नै वेबसाइट पुनः सञ्चालनको व्यवस्था मिलाउने प्रतिबद्धता जनाए पनि पुरा नभएको स्ववियु सभापति श्यामराज ओझाले बताए । निजी आईटी कम्पनीमार्फत वेबसाइट सञ्चालन गरिएको थियो । हामीले त्रिविले आफ्नै आईटीबाट सञ्चालन गर्न नसकेसम्म यस्ता समस्या आउँछ भनेका छौं, उनले भने, उपकुलपतिलगायत पदाधिकारी र परीक्षा नियन्त्रकले गम्भीरतापूर्वक सुझाव नलिँदा विद्यार्थीले दुःख पाएका छन् । उपकुलपति र परीक्षा नियन्त्रकले वेबसाइट ह्याक हुनु सामान्य भन्दै गैरजिम्मेवारपूर्ण अभिव्यक्ति दिएको भनी विद्यार्थीले आपत्तिसमेत जनाएका छन् । सभापति ओझाले वेबसाइटमा ह्याक हुँदा हजारौं विद्यार्थीको डाटा दुरुपयोग हुने जोखिमसमेत बढेको उनले बताए । पनिकाका कर्मचारीले वेबसाइट मर्मतकै चरणमा रहेको बताएका छन् । कार्यालयले अनलाइन आवेदन फाराममा विवरण र प्रमाणहरू पेस गरेपछि अनलाइन बैंकिङबाटै प्रमाणपत्रबापत लाग्ने शुल्कसमेत भुक्तानी गर्न सकिने व्यवस्था गरिएको घोषणा गरेको छ । अनलाइन फाराम २४ सै घण्टा उपलब्ध हुने व्यवस्था गरिने परीक्षा नियन्त्रक जोशीले बताए । अनलाइन आवेदनको रुजु कार्यालय समयभित्र कर्मचारीले गरि ठीक भए ठीक छ र नभएको खण्डमा निर्देशनसहित आवेदकलाई जानकारी पठाइन्छ, कार्यालयको विज्ञप्तिमा भनिएको छ, आवेदकले निर्देशनबमोजिम विवरण पेस खण्डमा पुनः प्रक्रियामा संलग्न हुन्छ । कुनै विवरण सच्याउन पर्ने भएसमेत त्यसको जानकारी आवेदकलाई पठाउने व्यवस्था गरिएको छ । आवेदकले पाउने सेवाको प्रत्येक चरणको जानकारीसमेत दिने व्यवस्था गरिएको जोशीले बताए । विद्यार्थीको प्रमाणपत्र तयार भएपछि तोकिएको स्थानबाट संकलन गर्नसमेत सूचना प्रवाह हुने कार्यालयले जनाएको छ । केन्द्रीय कार्यालय र क्षेत्रीय परीक्षा नियन्त्रण कार्यालयहरूबाट समेत प्रमाणपत्र संकलन गर्न सक्ने बताइएको छ । आवेदकले अनलाइन फाराम भरेको एक साताभित्र प्रमाणपत्र उपलब्ध गराइसक्ने प्रतिबद्धतासमेत परीक्षा नियन्त्रण कार्यालयले जनाएको छ । हालसम्म सबै जिल्लाका विद्यार्थी शैक्षिक तह उत्तीर्ण गरेपछि प्रमाणपत्र लिन केन्द्रीय कार्यालय नै धाउनुपर्ने बाध्यता छ । प्रमाणपत्र प्राप्त गर्न ७ देखि १५ दिनभन्दा बढी लाग्ने विद्यार्थीले गुनासो गर्दै आएका छन् । केही समयका लागि अनलाइन र अफलाइन दुवै सेवाबाट शैक्षिक प्रमाणपत्र वितरण हुने विज्ञप्तिमा उल्लेख छ । पूर्ण अनलाइन सेवा सञ्चालन पुनः सूचना प्रकाशित गरी जानकारी दिने जोशीले जनाए । वैशाखदेखि पूर्ण अनलाइन प्रणालीमा जाने पनिकाले घोषणा गरेको छ । पछि विद्यार्थीले अध्ययन गरेकै क्याम्पसमा अनलाइन आवेदनका आधारमा प्रमाणपत्र उपलब्ध गराइने प्रतिबद्धतासमेत कार्यालयले जनाएको छ ।"
भर्ना खर्च नहुँदा एमबीबीएस पढ्नबाट वञ्चित,"(धनगढी)रोहित नेपालीले भारतको पन्जाबमा चौकीदारीबाट गरेको कमाइ घर पठाएपछि बल्ल उनको घरमा चुलो बल्छ । दुई कठ्ठा ऐलानी जग्गामा उनको आठ जनाको परिवार बसेको छ । कैलालीको गौरीगंगा नगरपालिका६ कठौतिया वनबेहडा घर भएका उनका ६ सन्तानमध्ये माइला छोरा हुन् राहुल । राहुलले एमबीबीएस अध्ययनका लागि चिकित्सा शिक्षा आयोगले गत कात्तिकमा लिएको प्रवेश परीक्षा उत्तीर्ण गरे । तर, आर्थिक अभावमा उनी भर्ना हुनबाटै वञ्चित भएका छन् । राहुलले गोदावरी नगरपालिकास्थित समैजी माध्यमिक विद्यालय मजगाउँबाट एसईईमा ए प्लस ल्याएका थिए । अत्तरियाकै दुर्गालक्ष्मी नमुना माविमा विज्ञान विषय लिएर १२ कक्षामा पनि ए ग्रेड ल्याउन सफल भए । सरकारी विद्यालयमा राम्रो पढाइ नै हुँदैन भन्ने भाष्य राहुलले गलत सिद्ध गरिछाडे । पढाइमा अब्बल राहुललाई एसईई गर्दा डाक्टर बन्न पाए हुन्थ्यो भन्ने लाग्थ्यो । घरको कमजोर आर्थिक अवस्था, बुवाले भारतमा चौकीदारी गरेर पठाएको पैसाले परिवारको छाक टार्नुपर्ने परिस्थितिले उनी त्यो सपना देख्न पनि डराउँथे । तर, एमबीबीएस प्रवेश परीक्षामा नाम निकाल्न सफल भएपछि उनमा आँट भरिएर आयो ।आर्थिक अवस्थाले एमबीबीएस प्रवेश परीक्षा तयारीका लागि सहरमा बस्न सम्भव थिएन । त्यसैले घरमै बसेर उनले परीक्षा तयारी गरेका थिए । प्लस टुमाका शिक्षक अनिल ओझाले केही बुक दिएर धेरै सहयोग गर्नुभयो, उनले भने, परीक्षा दिने बेला नै हो पहिलो पटक मैले काठमाडौं देखेको । प्रवेश परीक्षामा उनको नाम निस्कियो तर छात्रवृत्ति पाउने सूचीमा भने परेन । शुल्क तिरेर पढ्न पाउने सूचीमा नाम निस्किएपछि उनलाई झन् उकुसमुकुस भयो । किनकि परिवारको आर्थिक हैसियत राम्रो थिएन । त्यसैबीच उनले सुदूरपश्चिम प्रदेश सरकारले एमबीबीएस छात्रवृत्ति दिन्छ भन्ने थाहा पाए । मंसिरमा उनी सामाजिक विकास मन्त्रालयले लिएको छात्रवृत्ति छनोट परीक्षामा सहभागी भए । पुसमा नतिजा प्रकाशित हुँदा राहुल पनि छानिए ।उनको नाम युनिभर्सल कलेज अफ मेडिकल साइन्स एन्ड टिचिङ हस्पिटल भैरहवामा भर्ना पाउने सूचीमा छनोट भयो । त्यहाँ भर्नाको म्याद पुस २६ गतेदेखि माघ ४ सम्म तोकिएको थियो । तर, पैसाको जोहो गर्न सकेनन् । कलेजमा ४६ लाख कुल शुल्कमध्ये १५ लाख रुपैयाँ भर्ना हुने बेलै बुझाउनु पर्ने भनिएको थियो । त्यति पैसा जुटाउन सक्ने उनको परिवारसँग कुनै उपाय भएन । उनले प्रदेशस्थित सामाजिक विकास मन्त्रालयका कर्मचारी, मन्त्री सबैसँग हारगुहार गरे । आफ्नो भर्ना छुट्न थालेको जानकारी पनि गराए । मन्त्रालयले माघ ३ गते जो जससँग सम्बन्धित छ ब्यहोराको पत्र लेख्दै उनी छात्रवृत्तिमा छनोट भएको ब्यहोरा उल्लेख भएको पत्र राहुलको हातमा थमायो । उनी त्यही पत्र लिएर भैरहवा पुगे । तर, कलेजले मानेन । पत्रमा शुल्कसम्बन्धी कुरा लेखिएको छैन भन्दै फर्कायो, राहुलले भने, त्यहीदिन भर्नाको अन्तिम थियो । त्यसपछि त मलाई डाक्टर पढ्ने सपना चकनाचुर भएजस्तै लाग्यो ।यता मन्त्रालयको उच्च शिक्षा महाशाखाका शाखा अधिकृत गोपालदत्त जोशी मन्त्रालयको एकीकृत छात्रवृत्ति व्यवस्थापन निर्देशिका ०७४, चौथो संशोधनले नै तत्काल रकम दिने व्यवस्था नगरेको बताए । उनले भने, यसपाली नाम निस्केर पढाइ सुरु गरेकालाई आगामी वर्षदेखि पाँच किस्तामा रकम उपलब्ध गराउने व्यवस्था छ । त्यही कारण राहुललाई कुनै सहयोग गर्न नसकिएको उनले बताए । प्रदेश सरकारको छात्रवृत्तिले विपन्न परिवारका विद्यार्थीलाई तत्काल राहत नपुर्याउने अवस्था रहेको उनले स्वीकारे । कलेजले तीन किस्तामा शुल्क माग्छन्, हाम्रो निर्देशिकामा पूर्ण छात्रवृत्ति रकम पाँच किस्तामा दिने व्यवस्था छ, उनले भने, विद्यार्थीले रकम त पाउँछन् तर उधारो छात्रवृत्तिजस्तो भएको छ । तत्काल शुल्क तिर्न नसकेर भर्नाबाटै वञ्चित हुनेका लागि अर्को वर्ष पैसा दिने कुराको कुनै अर्थ हुँदैन ।गत वर्षसम्म मन्त्रालयले सम्बन्धित कलेजसँग सम्झौता गरेर रकम उपलब्ध गराउने गरेको थियो । यस वर्षदेखि सम्बन्धित विद्यार्थीलाई नै रकम उपलब्ध गराउने गरी निर्देशिका संशोधन गरिएको शाखा अधिकृत जोशीले बताए ।प्रदेश सरकारले हरेक वर्ष नौ जनालाई एमबीबीएस छात्रवृत्ति दिने गरेको छ । राहुललाई अझै भर्ना पाइहाल्छु कि भन्ने आश मरेको छैन । फागुन पहिलो सातादेखि पढाइ सुरु भएपछि कलेजहरूले सिट खाली हुने अवस्थामा भर्नाको र्यापअप म्याचिङ लिस्ट निकाल्छन् । उनी अब त्यसकैको पर्खाइमा छन् । त्यस अवस्थामा पैसा पाए आफू भर्ना हुन सक्छु कि भन्ने लागेको राहुलले बताए । आशा छ त्यसबेला पनि मेरो नाम कतै न कतै आउँछ होला तर त्यसबेला पनि पैसा पाउँछु कि पाउन्न कुन्नि, उनले भने, सामाजिक विकास मन्त्रालयमा हारगुहार गरिरहेकै छु ।"
पश्चिम एसियाको तनावबारे चनाखो हुनुपर्नेमा एमालेको जोड,"काठमाडौं (कास) एमाले अध्यक्ष केपी शर्मा ओलीले पश्चिम एसियाको पछिल्लो तनावग्रस्त राजनीतिक परिस्थितिप्रति नेपाल चनाखो भएर बस्नुपर्ने बताएका छन् । एमालेको परराष्ट्र मामिला विभागले आइतबार आयोजना गरेको पश्चिम एसियामा बदलिँदो शक्ति समीकरण र विश्व भूराजनीतिमा त्यसको प्रभाव विषयक छलफलमा ओलीले सन्तुलित कूटनीति अवलम्बन गर्नुपर्नेमा जोड दिएका हुन् ।मुख्य गरेर पश्चिम एसियाका विभिन्न देशमा रोजगारीका लागि १२ लाखभन्दा नेपाली पुगेका छन्, ओलीले भने, त्यहाँ युद्ध भयो भने उनीहरूको रोजगारी मात्रै खोसिँदैन । उनीहरूको सुरक्षाको कुरा पनि महत्त्वपूर्ण हुन्छ । यी विषयमा नेपाल सबैभन्दा चनाखो रहनुपर्छ र त्यसका लागि तयारी अवस्थामा बस्नुपर्छ । कार्यक्रममा पूर्वराजदूत नारद भारद्वाजले कार्यपत्र प्रस्तुत गर्दै पश्चिम एसियाको पछिल्लो राजनीतिमा विभिन्नखाले उतारचढाव भइरहेको उल्लेख गरेका थिए ।"
रोनाल्डोको जन्म,"सन् १९८५ मा आजकै दिन (फेब्रुअरी ५) मा चर्चित फुटबलर क्रिस्टियानो रोनाल्डोको जन्म भएको थियो । पोर्चुगलका रोनाल्डो हाल साउदी अरबको अल नासेर क्लबबाट फरवार्डका रूपमा खेल्छन् । रोनाल्डोले स्पोर्टिङ क्लबबाट आफ्नो फुटबल करिअर सुरु गरेका हुन् । त्यसपछि उनले सन् २००३ मा म्यानचेस्टर युनाइटेडबाट खेल्न थाले । सन् २००९ देखि भने उनले रियल म्याड्रिड क्लबबाट खेल्न थालेका थिए । २०१८ बाट युभेन्ट्सका लागि खेल्न थालेका रोनाल्डो तीन वर्षपछि म्यानचेस्टर युनाइटेड पुगेका थिए ।व्यावसायिक फुटबल खेल्ने क्रममा ३७ वर्षीय रोनाल्डोले हालसम्म पाँच पटक बालन डीअर र चार पटक युरोपेली गोल्डेन बुट जितिसकेका छन् । उनी सात लिग टाइटल, पाँच यूईएफए च्याम्पियन्स लिग, यूईएफए युरोपियन च्याम्पियनसिप र यूईएफए नेसन्स लिगसहित जीवनमा ३४ वटा ट्रफी विजेतासमेत हुन् । रोनाल्डोले हालसम्म ११ सयभन्दा बढी व्यावसायिक फुटबल खेलिसकेका छन् । उनले च्याम्पियन्स लिगका १ सय ८३ खेलमा १ सय ४० गोल र ४२ असिस्ट गरिसकेका छन् ।पोर्चुगलको राष्ट्रिय टिमबाट भने उनले १८ वर्षको उमेरमा २००३ मा खेल्न थालेका थिए । देशका लागि उनले सयभन्दा बढी गोल गरिसकेका छन् । २०१५ मा उनी पोर्चुगिज फुटबल फेडेरेसनबाट सर्वकालीन महान् खेलाडी घोषित भएका थिए । त्यसको अर्को वर्ष पोर्चुगलले युरो कपको उपाधि हात पारेको थियो ।"
विदेशको सीपमा गाउँले स्वाद,"(जुम्ला) रोजगारीको सिलसिलामा १० वर्ष विदेश धाएका जुम्ला गुठीचौर३ का चित्रबहादुर बुढा अहिले गाउँमै नमुनाको उद्यम गरिरहेका छन् । उनले गाउँदेखि झन्डै एक घण्टा पैदलदूरीमा पर्ने सानो गुठीचौरमा सुर एन्ड सुपुन्न अर्गानिक होटल खोलेर स्थानीय उत्पादनको स्वाद चखाइरहेका छन् । उनको होटलमा फापरको केक, फापरको रोटी, मार्सी चामलको भात, मकै र सिमी मिसाइएको कोल, आलुको परौठा र जंगली सागहरूको खान्कीले हरेक आन्तरिक तथा बाह्य पर्यटक मख्ख पर्छन् । उनले भने, पोषिलो, स्वादिलो, पोटिलो र रसिलो खान्की यही पाइन्छ । मात्र बनाउने तरिकाको अभाव छ । त्यही बनाउने तरिका विदेशबाट सिकेर होटल खोलेर पस्किरहेको छु ।चित्रबहादुर अहिले अर्गानिक वस्तुका परिकार बनाउने उद्यमीका रूपमा चिनिएका छन् । उसो त गाउँका सबै स्थानीय उत्पादन खरिद गरेर किसानलाई परिकार बनाउनसमेत उनैले सिकाउँछन् । विदेशमा सिकेको उनको सीप अहिले गाउँमा कार्यान्वयन भइरहँदा स्थानीय पनि दंग छन् । २०६६ मा एसएलसी गरेर १९ वर्षको उमेरमा चित्रबहादुर बिदेसिएका थिए । उतिबेला उनको पहिलो विदेश यात्रा थियो, कुवेत । त्यहाँ दुई वर्ष बिताएका उनका लागि कुनै बेला बहराइन, कतार र दुबई त पानीपँधेरा नै भए । विदेशका पाँचतारे होटलमा हेल्पर हुँदै कुकसम्म काम गरेको अनुभव छ उनीसँग । होटलमा सुपरभाइजरका रूपमा काम गरिसकेका चित्रबहादुरलाई अहिले गाउँमा अर्गानिक वस्तुको स्वाद चखाउन भ्याइनभ्याई छ । होटलबाट अहिले मासिक कम्तीमा ६० देखि ७० हजार बचत गरिरहेको उनी बताउँछन् । होटलको कमाइले बालबच्चा सदरमुकाम खलंगाको बोर्डिङ स्कुलमा पनि पढाउन सकेका छन् । उनले दुइटा स्याउ बगैंचासमेत बनाएका छन् । पाँच सय स्याउका बिरुवाले फल दिँदै आएका छन् । धेरै पटक विदेश गए । तर अहिले विदेशको सीप प्रयोग गरेर गाउँमै परिवारसँगै रमाएर बसिरहेको छु, उनले भने । उनको परिवारमा तीन छोराछोरी, श्रीमती र आमा छन् । त्यही परिवारको लालनपालनका लागि उनी विदेश हानिन बाध्य भएका थिए । चित्रबहादुरको होटलका ६ कोठा पछिल्लो समय कहिल्यै खाली भएका छैनन् । जुम्लादेखि डोल्पा जाने आन्तरिक तथा बाह्य पर्यटक त्यही बाटो भएर जाने भएकाले पनि उनको होटल राम्रोसँग चलेको हो । सानै उमेरदेखि अर्गानिक खान्कीको स्वाद चखाउने रहर थियो, तर विपन्न पारिवारिक अवस्थाका कारण सम्भव थिएन । खाडी मुलुकको यात्रा गर्न सुरु गरेदेखि गाउँमै केही उद्यम गर्नेुपर्ने आवश्यकता ठानेर यसमा लागे, उनले भने, मेहनत गरेर आफ्नै घर छेउमा पनि केही गर्न सकिने रहेछ । हामी बेकारमा विदेशमा भौंतारिने रहेछौं । ऊर्जाशील उमेर विदेशमा बिताएका चित्रबहादुर अहिले भने पछुताएका छन् । विदेशमा गएर पनि काम गर्ने राम्रो स्थान मिल्यो । अहिले जुम्लाको गुठिचौरमा विदेशको सीप प्रयोग गरिरहेको छु, उनले भने । जुम्ला डोल्पा जाने सडक खण्डमै उनको होटल पर्ने भएकाले सबैको ध्यानकेन्द्रित अर्गानिक खान्कीमै पर्ने गरेको छ । विदेशमा रहँदा कमाइ राम्रो थियो । उच्चस्तरको जीवनशैलीमा नै बितेको थियो । चित्रले भने, यता फर्केर पनि उद्यम गर्नुपर्छ जन्मथलोमै राम्रो प्रगति हासिल गर्न सकिन्छ भन्ने उदाहरण बन्न सकेको छु । यसैमा खुसी छु । उनी आफूले विदेशमा सिकेको सीप अरू युवालाई समेत सिकाइरहेका छन् । गाउँबस्तीमा पुगेर होटल व्यवस्थापन र स्थानीय परिकार बनाउने तरिकाबारे सिकाइरहेका हुन्छन् । तर अधिकांश समय आन्तरिक तथा बाह्य पर्यटकलाई स्वागतमै उनको दिन बित्छ । होटलमा रैथाने आलुको तरकारी, आलुबाट बन्ने परिकार, साग, फापरको रोटी, कोदो, जौ, गहुँमकैको रोटी, कालीमार्सी धानको भात, स्थानीय भटमाससिमीको दाल, चिनो, कागुनोको भात, स्थानीय जातको खसी र लोकल कुखुराको मासुको स्वाद लिन पाइन्छ । उनको होटलले हाल तीनजना युवालाई रोजगारी पनि दिएको छ । ग्राहकले अर्डर गरेअनुसारको फापरको केक, जौ र गहुँको बिस्कुट पनि बनाएर घरमै पुर्याउने व्यवस्था उनले गरेका छन् । बाहिरदेखि आयातित खाद्यवस्तुको प्रयोग नगर्ने उनी बताउँछन् । होटलमा जंगलमा पाइने रायो, लिगुरो, पालुंगो र रुघाको साग टिपेर खुवाउने गरिन्छ । जंगली सागपातको स्वाद लिन पाउँदा पर्यटकहरू पनि दंग पर्छन् । जुम्लाको बहुमूल्य जडीबुटीको चिया पनि पाइन्छ उनको होटलमा । त्यसैले पनि चिया पिउनेको पनि भीड हुन्छ । चुकको पात, लौठसल्ला, बायोजडी, घोडामच्चो र गुन्नाइनोको चिया दिने गरेका छन् । विदेशमा रहँदा मासिक नेपाली डेढ लाख कमाइ गर्ने चित्रबहादुरले परिवारसँगै बसेर त्योभन्दा बढी कमाउन थालेका छन् । चिसो तातो पानी, तालिमका लागि हल, वाइफाई, सीसी क्यामरासमेत होटलमा जडान गरिएको छ । पारिवारिक वातावरणमा खान, बस्न र सुत्न पाइने भएकाले होमस्टे जस्तै ठान्छन् । आत्मीयता, मिठो खाना र सस्तो मूल्यका कारण अर्गानिक होटलमा आन्तरिक तथा बाह्य पर्यटकको आकर्षण बढ्दै गएको गुठीचौर३ का वडाध्यक्ष इन्द्रबहादुर बुढाले बताए । काखैमा सुन्दर पाटन गुठीचौर उपत्यका छ । वर्षायाममा त्यो मैदानमा जाजरकोटदेखि भैंसीपालन गर्न ल्याउने गर्छन् । उनको होटलमा पुग्न सदरमुकाम खलंगादेखि झन्डै ४ घण्टा लाग्छ । जुम्ला डोल्पा सडक त्यही होटल छेउबाटै जाने भएकाले मोटरसाइकल र गाडीबाट सहजै पुग्न सकिन्छ । हिउँदमा जुम्लादेखि डोल्पा जानेहरू धेरै आवतजावत गर्छन् । वर्षायाममा पाटनहरूमा घुम्न जानेको भीड नै हुन्छ ।"
मुद्दा थाती राखेर सम्बन्ध सुधार्ने कूटनीतिमा सरकार,"नौ महिनाअघि परराष्ट्रमन्त्रीमा नियुक्त पाएर मन्त्रालय बुझ्न नपाउँदै एनपी साउदले प्रधानमन्त्री पुष्पकमल दाहालको भारत भ्रमण तयारीमा जुट्नुपरेको थियो, सायद भारत भ्रमणको तयारी गर्नु नपरेको भए परराष्ट्रमन्त्री नियुक्तिमा प्रधानमन्त्रीलाई खासै चासो पनि थिएन । साउदले हतारहतार दिल्ली भ्रमणको चाँजो मिलाए, त्यसयता पनि उनी उस्तै ढंगले व्यस्त देखिन्छन् । अन्तर्राष्ट्रिय कार्यक्रममा सहभागिता एवं भेटवार्ताजस्ता औपचारिकतामा उनको सक्रियता निकै धेरै छ । तर, जहाँ सार्थक कूटनीतिक भूमिका चाहिएको छ, त्यहाँ उनले परिणाम दिन सकेका छैनन् ।गत वैशाख ३ मा मन्त्री पदमा नियुक्ति पाउँदा साउदका लागि परराष्ट्र मन्त्रालय मात्र होइन, परराष्ट्र मामिलामा नै नौलो थियो । दलीय बन्डामा आफ्नो भागमा परेको परराष्ट्र मन्त्रालयमा कांग्रेसले उनलाई पठाएको थियो । मन्त्रालय पुगेपछि नै उनले थाहा पाएका हुन् परराष्ट्र मामिला त मन्त्रालयबाहिरबाटै चल्छ । राजदूत नियुक्ति वा कर्मचारीको सरुवाबढुवामा प्रधानमन्त्री पुष्पकमल दाहाल वा कांग्रेस सभापति शेरबहादुर देउवालगायतबाटै निर्णय हुन्छ । नेपाल भ्रमणमा आउने विदेशी वा नेपालमै रहेका राजदूतले प्रधानमन्त्री, पार्टी सभापतिलगायत नेताहरूलाई सिधै भेट्छन् । कतिपय भेट त मन्त्रालयलाई थाहा पनि हुँदैन । कूटनीतिक आचारसंहिताले परराष्ट्र मन्त्रालयको जानकारी र अनुमतिबेगर त्यस्तो भेटघाट गर्न मिल्दैन भन्छ । तर, आचारसंहितालाई शीर्ष नेताहरूले बेवास्ता गरिरहँदा यसअघिका परराष्ट्रमन्त्रीजस्तै मन्त्री साउदले आफ्नो र मन्त्रालयको भूमिका खोज्न सकेका छैनन् । परराष्ट्रमन्त्री साउदले दुवै छिमेकी भारत र चीनका साथै नेपालको परराष्ट्र मामिलामा अर्थपूर्ण उपस्थिति राख्ने अमेरिकाको पनि भ्रमण गरिसकेका छन् । तर, उनले देशका सरोकारलाई प्रभावकारी रूपमा प्रस्तुत गर्नेभन्दा पनि मित्रराष्ट्रलाई अप्ठ्यारो नपार्ने नीति लिएको देखिन्छ । भारतसँग सीमा मामिला उठ्न छाडेको छ । प्रबुद्ध समूह (ईपीजी) को प्रतिवेदन बुझ्नेलगायतको प्रसंग उठ्नै छाडेको छ । भारतको अग्निपथ सैन्य कार्यक्रमअन्तर्गत गोर्खा भर्तीबारे समेत निर्णय हुन सकेको छैन । यद्यपि नेपालभारत सम्बन्धमा ऊर्जा व्यापारलगायतका आर्थिक सवालले प्राथमिकता पाउन थालेका छन् । उत्तरी छिमेक चीनसँग बेल्ट एन्ड रोड इनिसिएटिभ (बीआरआई) परियोजना, पारवहनलगायत विषय पनि सेलाएका छन् । चीनसँग एक चीन नीति बाट एक चीन सिद्धान्त मा नेपाल प्रवेश गरेको छ । तर, चीनतर्फका नाका गतिशील बनाउन पहल हुन सकेको छैन । परराष्ट्रमन्त्रीको सबैभन्दा संवेदनशील भूमिका गाजा र युक्रेन युद्धमा देखिएको छ । प्यालेस्टाइनी विद्रोही समूह हमासले गत असोज २० मा इजरायलमा आक्रमण गर्दा १० नेपाली विद्यार्थीको मृत्यु भएको थियो । द्वन्द्वग्रस्त क्षेत्रमा नेपालीलाई उद्धार गर्न चार्टर्ड विमान लिएर परराष्ट्रमन्त्री साउद आफैं इजरायल पुगेका थिए, जसको प्रशंसा पनि भएको हो । तर, असोज २० मै हमासले बन्धक बनाएका विपिन जोशीलाई मुक्त गर्न सार्थक पहल हुन सकेको छैन । गत मंसिरमा केही दिन युद्धविराम भएका बेला थाइल्यान्ड, फिलिपिन्सलगायत मुलुकका नागरिकलाई हमासले मुक्त गरेकामा जोशीको अवस्था भने अझै अज्ञात छ ।यता मानव तस्करहरूको प्रलोभनमा परेर रुसी सेनामा भर्ती भएका नेपाली युवा युक्रेनसँगको युद्धमा मारिएका, घाइते भएका खबर आइरहेका छन् । रुसी सेनामा नेपाली भर्ती रोक्न बेलैमा पहल हुन सकेन । रुसले गैरकानुनी रूपमा गरेको भर्तीविरुद्ध नेपालले बलियो आवाज उठाउन पनि सकेको छैन । परराष्ट्र मन्त्रालयले नेपाली नागरिकलाई रुसी सेनामा भर्ना नगर्न र गरिएको भए तत्काल नेपाल फर्काउन भन्दै कूटनीतिक नोट पठाए पनि रुसले औपचारिक जवाफ दिएको छैन । रुसी सेनामा कति नेपाली छन्, तिनीहरूको अवस्था के छ भन्ने यकिन विवरणसमेत परराष्ट्र मन्त्रालयले संकलन गर्न सकेको छैन । रुस भ्रमणका लागि कूटनीतिक च्यानलमार्फत अघि सारिएको प्रस्ताव पनि सफल हुन सकेको छैन । सामान्य तालिमका भरमा युद्धमा खटाइएका नेपाली युवाले उद्धारका लागि गुहार मागिरहेका छन् । केही नेपाली जोखिम मोल्दै भागेर स्वदेश आइपुगेका छन् । उनीहरूको भनाइले युद्धमा रहेका नेपालीको स्थिति अत्यन्तै जोखिमपूर्ण छ । युक्रेनी सेनाको नियन्त्रणमा रहेका चार नेपालीलाई फिर्ता ल्याउन पनि सरकारको पहल पुगेको छैन । परराष्ट्रमन्त्रीको कूटनीतिक कौशल परीक्षण हुने यस्तै जटिल परिस्थितिमा हो ।एक दशकयता शिखर सम्मेलन नै हुन नसकेर दक्षिण एसियाली क्षेत्रीय सहयोग संगठन (सार्क) निष्क्रिय छ । नेपाल अध्यक्ष मुलुक भएका नाताले सार्कलाई सक्रिय बनाउन पनि अग्रसरता लिइएको छैन । अहिले सरकार जसरी आफ्नो सरोकारका महत्त्वपूर्ण सवाल पन्छाउँदै सहज मार्गमा छिमेकीसँग सम्बन्ध अघि बढाउन खोजिरहेको छ, त्यसले जटिल मुद्दा थाती रहने र भविष्यका लागि बोझ बन्ने सम्भावना छ । भारतसँग वर्षौंदेखि बल्झिँदै आएका सीमालगायत विभिन्न विवादको दीर्घकालीन समाधान खोज्नुपर्छ । त्यसको प्रस्थानबिन्दु ईपीजीको प्रतिवेदन हुन सक्छ । दुईतर्फी हवाई रुट थप गर्न सार्थक र सम्मानजनक पहल चाहिएको छ । परराष्ट्र मन्त्रालयको कूटनीतिक सक्रियता नेपालको व्यापार, लगानी, आर्थिक सहयोगमा पनि प्रतिविम्बित हुन सक्नुपर्छ । तत्कालका लागि भने परराष्ट्रमन्त्री र मन्त्रालयको प्राथमिकता रुसयुक्रेन युद्धमा फसेका नेपालीको उद्धारमा केन्द्रित हुनुपर्छ । युक्रेन र हमासको नियन्त्रणमा रहेका नेपाली युवालाई जतिसक्दो छिटो रिहा गराउन पनि निरन्तर कूटनीतिक पहल गर्नुपर्छ । यस्तो संवेदनशील र मानवीय विषयमा सरकार अभिभावक बन्न सकेन भने नागरिकको भरोसा स्वतः कमजोर हुनेछ ।"
शून्य लागत नीतिमा कमजोरी कसको ?,"श्रम, रोजगार तथा सामाजिक सुरक्षामन्त्री शरतसिंह भण्डारीको शून्य लागतमा मात्रै कामदार पठाउने अवस्थामा नेपाल छैन भन्ने भनाइले विगतमा सम्बन्धित मन्त्रीहरूबाट त्रुटि भएको र सरकारीस्तरमा वैदेशिक रोजगारीबारे राम्रो अध्ययन हुन नसकेको स्पष्ट हुन्छ । कान्तिपुरमा आएको अन्तर्वार्ताले मन्त्री भण्डारीले वैदेशिक रोजगारीमा जाने कामदार र पठाउने म्यानपावरवालाहरूको समस्या राम्ररी बुझेको अनुमान गर्न सकिन्छ । खाडी मुलुक, मलेसिया तथा अन्य देशमा रोजगारीका लागि जाने नेपालीको लर्को सानो छैन । देशमा बढ्दो आर्थिक संकट, चरम बेरोजगारी र थिलथिलो भएको व्यापारव्यवसायका कारण पनि जीवन धान्न र परिवारको गर्जो टार्न बिदेसिनुपर्ने बाध्यता छ । विगतका श्रममन्त्रीहरूको कुनै अध्ययनअनुसन्धान नगरी शून्य लागतमा मात्रै कामदार पठाउने भन्ने हचुवाको योजनाले चार वर्षसम्म मलेसियामा नेपालीले रोजगारीको अवसर गुमाउनुपरेको थियो । विगतका गल्ती नसच्याउने हो भने झन् दुरवस्था नआउला भन्न सकिन्न । बिना ढेउवाके भन्दै चुनावी नारा लाएर जनतालाई बेवकुफ बनाए पनि यथार्थ बिलकुल फरक छ । नेताहरूले जतिसुकै मीठो गफ दिए पनि प्रत्यक्ष भार र मार कामदारले भोगिरहेको सर्वविदित छ । शून्य लागतका नाममा चार वर्षअगाडि गरिएको गलत र अविवेकी निर्णयले गर्दा मलेसियन कम्पनीहरूले बंगलादेशको प्रतिबन्ध फुक्का गराई त्यहाँबाट लाखौं कामदार लगेका थिए ।वैदेशिक रोजगारीमा जाने नेपाली जहिले पनि मारमै पर्दै आएका छन् । जस्तो, मलेसिया जानुअगाडि गर्नुपर्ने मेडिकल परीक्षणका लागि पहिले १५ सय रुपैयाँ मात्रै लाग्थ्यो र नेपालैभरि जहाँ गराउँदा पनि मान्य हुन्थ्यो । तर, माफियाको चंगुलमा फसेका र कमिसनमा पल्केका केही नीतिनिर्माताले चारपाँच वर्षअगाडि मेडिकललाई पनि सिन्डिकेटमा पारिदिए । त्यही समयदेखि मलेसिया जान चाहनेले मेडिकल गर्दा १० हजार रुपैयाँ तिर्न बाध्य हुनुपरिरहेको छ । र, त्यो पनि काठमाडौंबाहिर गरेर हुँदैन, यहीं आउनुपर्छ । मेडिकल शुल्कबाहेक काठमाडौं आउनेजाने र बस्ने खर्च अलग । यसबाट पनि थाहा हुन्छ, हाम्रा नीतिनिर्माताहरू कसको हितमा काम गर्छन् ।त्यस्तै, मलेसियामा कार्यरत नेपालीले भनेको काम र तोकेको तलब नपाउने, दुर्घटनामा पर्दा उपचार खर्च नपाउने जस्ता अनेक समस्या पनि भोग्नुपरिरहेको छ । यस्ता समस्या न सम्बन्धित म्यानपावरले सुन्छ न त नेपाल दूतावासले नै समाधान गरिदिन्छ । यसैलाई ध्यानमा राखेर होला, नेपालीको हितमा राहत, उद्धार र कल्याणकारी काम गर्ने भन्दै वैदेशिक रोजगार बोर्ड र मलेसियाको एउटा कम्पनीबीच सम्झौता भएको समाचारले सरकारको आँखा खुलेको भान हुन्छ । वैदेशिक रोजगारीमा रहेका आफ्ना नागरिकलाई साह्रोगाह्रो पर्दा सहयोग गर्ने यो कदमले नेपाली कामदारका हामी जस्ता आफन्तको चिन्ता अलि कम गराइदिएको महसुस भएको छ । कामदारले आफ्नो जीवन जोखिममा राखेर काम गरिरहेका हुन्छन् । काम गर्दागर्दै दुर्घटना, अंगभंग तथा मृत्यु पनि हुन सक्ने भएकाले लाखौंकरोडौं नाफा कमाउने कम्पनीले उनीहरूको हितका लागि न्यून रकम तिरेर कल्याणकारी कोष खडा गरिदिनु कम्पनीकै लागि पनि राम्रो काम हो । धेरै अगाडि गर्नॅपर्ने यस्तो काम ढिलै भए पनि अझ व्यवस्थित गरी कार्यान्वयनमा आओस्, आम नेपाली कामदारलाई सहयोग पुगोस् । रोशन भट्टराई, इनरुवा३, सुनसरी"
पद्मिनीको यथार्थपरक अभिव्यक्ति,"प्रकाशित टान्सपरेन्सी इन्टरनेसनलकी अध्यक्ष पद्मिनी प्रधानांगको आइतबार प्रकाशित अन्तर्वार्ता निकै यथार्थपरक र बोधगम्य छ । देशमा आम नागरिक सुशासन चाहने तर ठूला दल र ठूला नेताहरूको आनीबानी र सोच त्यसविपरीत देखिएको उहाँको भनाइ छ । सत्ता र प्रतिपक्ष भन्ने तर भ्रष्टाचारको कुरामा सबै मिल्ने र सिन्डिकेट चलाउने उहाँको कुरा पनि जायज छ । नेताहरूको सम्पत्ति छानबिन र सार्वजनिक नगर्ने, संवैधानिक अंगहरूमा भागबन्डामा नियुक्ति गर्ने र नियुक्ति दिनेउपर कुनै अनुसन्धान नगर्ने प्रवृत्ति देखिएको छ । यस विषयमा ठूला दलका ठूला नेताहरूले आत्मसमीक्षा गर्ने बेला आएको छ । जनताको दृष्टिमा शेरबहादुर देउवा, केपी शर्मा ओली र पुष्पकमल दाहाल प्रचण्डहरू कोही चोखा छैनन् । उनीहरूबाट देशमा सुशासन आउँछ भन्ने रत्तिभर विश्वास पनि छैन । आम जनता भ्रष्टाचार र अनियमितताको विपक्षमा छन्, सुशासनको पक्षमा छन् । जनताको यो मनोभावना बुझी सर्वदलीय सहमतिबाट गोकर्ण फरेस्ट लिज प्रकरण, झापाको गिरी बन्धु टी स्टेटको जग्गा प्रकरण, वाइडबडी घोटाला, यती र ओम्नी काण्ड, नारायणहिटी दरबारभित्रको जग्गामा होटल र पशुपति धर्मशाला सञ्चालन, माओवादी लडाकुको शिविरमा अनियमिमता लगायतमा जाँचबुझ भए त्यो राष्ट्र र जनतालाई हितमा हुनेछ । गोपाल देवकोटा, जोरपाटी, काठमाडौं"
प्रहरी जहिले चेपुवामा,"सरकार र आन्दोलनकारीको चेपुवामा जहिले पनि प्रहरी पर्ने गरेको छ । आन्दोलन दबाउन सरकारले आदेश दिन्छ । आन्दोलन दबायो मानवअधिकार हनन भनेर प्रहरीमाथि नै आरोप लाग्छ । आन्दोलन नदबाए पनि कारबाही हुन्छ । आन्दोलन दबाउन निर्देशन दिने हाकिम कारबाहीमा पर्दैन, ड्युटीमा खटिने प्रहरी कारबाहीमा पर्छ । कोरिया जाने विषयमा परेको बिवादलाई साम्य पार्न प्रहरीले सामान्य बल प्रयोग गरिरहेको थियो, त्यत्तिकैमा मन्त्री आए । प्रदर्शनकारीको आक्रोश चुलियो । दुई युवाले ज्यान गुमाए । भर्खरै त्रिभुवन अन्तर्राष्ट्रिय विमान स्थलमा प्रहरी र कर्मचारीबीच हात हालाहाल भयो । छानबिन समिति गठन भयो । समितिले प्रहरीको दोष देखायो । ड्युटीमा बसेको प्रहरीले सुरक्षा जाँच गर्न पाउने कि नपाउने ? प्रहरी संगठन राजनीतिक हस्तक्षेपले भुत्ते बनाएको छ । प्रहरीलाई सुधार्ने हो भने राजनीतिभन्दा प्रहरी संगठनलाई राख्नुपर्यो । प्रहरीलाई स्वतन्त्र रूपमा काम गर्न दिनुपर्छ । पुरुषोत्तम घिमिरे, जोरपाटी, काठमाडौं"
अनियमितताको बिगबिगी,"बाँसबारी छाला जुत्ता कारखाना परिसरको जग्गा किनबेचमा उद्यमी अरुण चौधरीसहित तत्कालीन बाँसबारी छाला जुत्ता कम्पनी लिमिटेडका अध्यक्ष अजितनारायण सिंह थापा र सञ्चालक समिति अध्यक्ष सञ्जय ठाकुरको संलग्नता देखिएको छ । उनीहरू प्रहरी नियन्त्रणमा छन् । २०४३ सालमा बाँसबारी छाला जुत्ता कारखानालाई विस्थापन गरी कपडा जुत्ता उत्पादन गर्ने उद्देश्यले चौधरी ग्रुपको च्याम्पियन फुट वेयरले प्रतिरोपनी २ लाख ५० हजार रुपैयाँका दरमा १० रोपनी जग्गा खरिद गरे पनि ३ वर्षपछि उक्त कारखाना बन्द गरी पूरै जग्गा कब्जा गरेको थियो । २०६२६३ को जनआन्दोलनले ल्याएको लोकतान्त्रिक प्रणाली होस् या २०७२ को संविधान निर्माणपछि गठन भएको संघीय शासन प्रणाली नै किन नहोस्, कुनै प्रणालीले भ्रष्टाचारमा कमी ल्याउन सकेको छैन । यती, ओम्नी, बतास समूहसँगको साँठगाँठ, प्रिन्टिङ प्रेससँग जोडिएको अनियमितता, झापाको गिरिबन्धु टी इस्टेट, नक्कली भुटानी शरणार्थी, ललितानिवास जग्गामा भएको चलखेललगायत अनगिन्ती प्रकरणका फाइल खोलेर प्रचण्ड सरकारले दोषीमाथि हदैसम्मको कारबाही गर्ने अपेक्षा न्यायप्रेमी जनताले राखेका छन् । यता देशका विभिन्न ठाउँमा सञ्चालित बचत तथा ऋण सहकारी संस्थाहरूले लाखौंलाई बिचल्लीमा पारेको पीडादायी अवस्था छ । यस्तो दुःखदायी स्थितिमा केही नेताले लुटेरामाथि कारबाही चलाउनुको साटो सरकारी ढुकुटीबाट क्षतिपूर्ति दिनुपर्ने कुतर्क तेर्स्याएका छन् । यस्ता प्रकरणमा मुछिएकामाथि तुरुन्त कठोर कारबाही थाल्नु अपरिहार्य छ । भुवनेश्वर शर्मा, चन्द्रागिरि२, काठमाडौं"
मोदीम्याक्रों रोड शो र सियारामपल्टुराम प्रहसन,"हामीलाई थाहा छ, भारत धेरै गाह्रो महाशक्ति हुनेछ, ठूलो फ्रान्स जस्तै । जापानी प्रधानमन्त्री शिन्जो आबेका सहायक राष्ट्रिय सुरक्षा सल्लाहकार अकिहिसा नागासिमाको चर्चित यो टिप्पणीले यी दुई देशको चरित्र उजागर गरेको छ (सीएसआईएस, १३ जुलाई २०२३) । फ्रान्सेली राष्ट्रपति इमान्युअल म्याक्रोंको आदर्श वाक्य एलाइड, बट नट एलाइनेटेड र भारतीय विदेशमन्त्री एस जयशंकरको इनटाइटिल्ड टु ह्याभ इट्स साइड अनुसरण गरेका दुवै देशले नियमित रूपमा प्रयोग गर्दै आएको अवधारणाभित्रको साझा तत्त्व हो रणनीतिक स्वायत्तता । यही नीतिले दिल्ली र पेरिसलाई रणनीतिक रूपमा एकअर्काको अपरिहार्य बनाउँदै गर्दा भारत भने जय हिन्द बाट जय सियाराम को एकल सांस्कृतिक हिन्दु राष्ट्रवादतिर कोल्टे फेरिरहेको छ । सन् १९९८ मा भएको रणनीतिक साझेदारी सम्झौतापछि पेरिस र दिल्लीबीच विवादरहित सहकार्य रहँदै आएको भारतीय दाबी छ । त्यसो त अप्रिल २०२० देखि हिन्दचिनी हिमालयन क्षेत्र को झडपयता भारतले चीनसँगको सम्बन्ध सामान्य नभएको बताउँदै आएको छ । गत अप्रिलमा राष्ट्रपति म्याक्रोंले पश्चिमा जगत्मै गम्भीर विवाद चर्काउने गरी बेइजिङको राजकीय भ्रमणका बेला रणनीतिक स्वायत्तताको अवधारणालाई अरू बढी मुखर रूपले दोहोर्याउँदै सी चिनफिङसँगै उभिएर पेरिस अरूको स्वार्थमा प्रयोग नहुने अभिव्यक्ति दिएका थिए र त्यसयता उनी रणनीतिक स्वार्थको तानातानमा पर्दै आएका छन् । म्याक्रोंले यस वर्षको पहिलो युरोपबाहिरको भ्रमणका रूपमा दिल्ली आएर मोदीलाई धाप मार्दै रणनीतिक स्वायत्तताको पुनः पैरवी गरेका छन्, गणतन्त्र दिवसका अवसरमा ।जनवरी २६ को भारतीय गणतन्त्र दिवसका सन्दर्भमा प्रमुख अतिथिको जसरी मेजमानी हुने गर्छ, त्योभन्दा बढी पीडा त्यसको तारतम्य मिलाउनमा पर्ने गर्छ । सन् १९९१ को गणतन्त्र दिवसमा इन्डोनेसियाका राष्ट्रपति सुहार्तोलाई प्रमुख अतिथि बनाउने निश्चित गरेर सोही अनुसार प्रचार र तयारी भइरहेको थियो । तर समारोह हुनुभन्दा तीन दिनपहिले सुहार्तो बिरामी भएर आउन नसक्ने खबर पठाएपछि रायसिना हिलमा हडकम्प मच्चियो । स्वतन्त्रतादेखि नै गणतन्त्र दिवसमा कुनै न कुनै देशको राष्ट्रप्रमुखलाई प्रमुख अतिथि बनाउने परम्परा रहँदै आएको थियो । अब दुई दिनको सूचनामा को आइदिन्छ त ? तत्कालीन प्रधानमन्त्री राजीव गान्धीले त्यो बेला भारतको वचन काट्न नसक्ने दुई जना मात्र हुन सक्ने अनुमान लगाए । एक भुटान नरेश र अर्का माल्दिभ्सका राष्ट्रपति मोहम्मद गयुम । गान्धीले इज्जत जोगाइदिन अनुनयविनय गरेपछि गयुम तयार भए । गान्धीले विदेश मन्त्रालयका उपसचिव मोहन कुमार (जो पछि फ्रान्ससहित तीनवटा देशका राजदूतसमेत भए) लाई विशेष जहाज लिएर माले पठाए । मोहनले गयुमलाई त्यही विमानमा राखेर २५ जनवरीको अपराह्न दिल्लीमा उतारे । यसरी त्यो बेला लालकिला यज्ञको काम चलाइएको थियो । तर मोदीको अमृतकालका पछिल्ला वर्षमा भारतमाल्दिभ्स सम्बन्ध सबैभन्दा कमजोर धरातलमा छ । माल्दिभ्सका नवनिर्वाचित राष्ट्रपति मोहम्मद मुइजुले पहिलो विदेश भ्रमणका रूपमा बेइजिङ पुगेर मालेमा तैनाथ भारतीय सेना आगामी मार्चभित्र फिर्ता लैजान चेतावनी दिएका छन् । अहिले माले र दिल्ली लक्षद्वीपको तमासा, मुइजु क्याबिनेटका मन्त्रीहरूको बरखास्तगी, बेइजिङको पुनः माले टापुहरूमा विशाल संरचना निर्माणको तरखर र दुवै देशका आईटी सेलवालाहरूको विषवमन जस्ता झमेलामा अल्झिरहेका छन् । ५ लाखभन्दा कम जनसंख्या भएको, संसारकै सबैभन्दा होचो टापुराष्ट्रमा मोदी मन्त्र कसरी प्रदर्शित हुन्छ भन्ने कुरा दक्षिण एसिया मात्र नभएर दुनियाँकै लागि एक रोमाञ्चक भूराजनीतिक भुइँचालोको पूर्वानुमानजस्तो प्रतीत हुँदै छ । सिद्धान्ततः प्रभुत्वको सापेक्षिक पतनले संकीर्ण राष्ट्रवाद तथा क्षेत्रीय संकटलाई बढाउन र विश्वव्यापी संस्थाहरू कमजोर पार्न तथा पहिलेभन्दा स्वतन्त्र विदेशनीति अख्तियार गर्न मझौला शक्तिहरूलाई प्रेरित गर्नमा योगदान पुर्याउन सक्छ (अलि मामादोव, नेसनल इन्ट्रेस्ट डट ओरजी, १३ जनवरी २०२४) । यस्तो भएमा भारत केही हदसम्म सफल हुनेछ । यस पटकको गणतन्त्र दिवसमा पनि झन्डै सन् १९९१ कै जस्तो नभए पनि त्यही वरिपरिकै घटनाको पुनरावृत्ति हुन पुग्यो । मोदीले अमेरिकी राष्ट्रपति जो बाइडेनलाई प्रमुख अतिथि बनाउन निमन्त्रणा दिएका थिए, धेरै पहिले नै । ढिलो गरी ह्वाइट हाउसले सावर्जनिक रूपमै बाइडेन आउन नसक्ने बताइदिएपछि मोदी संकटमा परे । बाइडेनले मोदी निम्तो अस्वीकृत गर्नुको भित्री कारण थियो अमेरिकाले जारी गर्ने धार्मिक स्वतन्त्रतासम्बन्धी रिपोर्टमा ह्वाइटहाउसको नजरमा मोदी प्रशासन निकै कमजोर मात्र होइन कि गैरहिन्दु पीडक देशका रूपमा चिह्नित हुनु । अमेरिकी धार्मिक रिपोर्ट२०२३ को भारतकेन्द्रित दृष्टिकोणलाई थप प्रमाणित गर्ने गरी गणतन्त्र दिवसभन्दा चार दिनपहिले अयोध्यामा बन्दै गरेको राम मन्दिरको मोदी आफैं पुजारी बन्ने घोषणाले बाइडेनलाई नआउन बल पुगेको बुझ्न गाह्रो छैन । यता, बाइडेनको अस्वीकारोक्तिपछि जसलाई निम्त्याए पनि दोयम दर्जाको ठानिने त भयो नै । यद्यपि भारतको सर्तरहित रणनीतिक सम्बन्ध रहेको शक्तिशाली देशको राष्ट्रप्रमुख छान्ने क्रममा जनवरी पहिलो हप्ता फ्रान्सका राष्ट्रपति इमान्युअल म्याक्रोंलाई प्रमुख आतिथ्य स्वीकार गराउन मोदी सफल भए । फलस्वरूप मध्यवामपन्थी युरोपेली नेता म्याक्रोंले लालकिल्लामा मञ्चित अमृतकालीन गणतन्त्र दिवस समारोहलाई मोदीको जय सियाराम महोत्सवकै रूपमा नजर गर्ने अभूतपूर्व अवसर पाए । मोदीले बनाइरहेको भव्य हिन्दु मन्दिर सन् १९९२ मा भत्काइएको शताब्दीऔं पुरानो मस्जिदको ठाउँ हो । भाजपाका कट्टरपन्थीहरू सशक्त भएका छन् । मुस्लिमहरूमाथि भीडले आक्रमण गरेको छ, धेरै धर्म परिवर्तनविरोधी कानुनहरू पारित भएका छन् । मोदीले मुस्लिमविरुद्ध भेदभाव गर्ने नागरिकता कानुनलाई बढावा दिएर इस्लामोफोबियालाई बढावा दिएका छन् । उनको बलियो शासन शैलीले भारतको पुरानो उदारवादी व्यवस्थाका आधारस्तम्भहरूमाथि आक्रमण गरेको छ, जसमा प्रेस, परोपकारी संस्थाहरू, केही अदालतहरू र धेरै विपक्षी नेताहरू पनि समावेश छन् (सम्पादकीय, दी इकोनोमिस्ट, २०२६ जनवरी २०२४)।संयोगवश, छैटौं पटक भारतीय गणतन्त्र दिवसको प्रमुख अतिथि बन्ने रेकर्ड फ्रान्सले नै बनाएको छ । भारतीय गणतन्त्र दिवसमा बेलायत पाँच पटक र भुटान तथा सोभियत रुस चारचार पटक प्रमुख अतिथि बनेको रेकर्ड छ । यसअघि सन् २०१५ बाराक ओबामा पहिलो अमेरिकी राष्ट्रपति हुन् जो भारतीय गणतन्त्र दिवसको प्रमुख अतिथि बनेका थिए । भारतीय गणतन्त्र दिवसमा सन् १९५१ मा त्रिभुवन र १९९९ मा वीरेन्द्रले पनि लालकिल्लामा जय हिन्दको शक्ति प्रदर्शन देख्ने अवसर पाएका थिए ।विश्वका प्रायः देशसँग कूटनीतिक सम्बन्ध रहेको भारतको ३५ देशसँग रणनीतिक साझेदारी छ । ती देशमध्ये निःसन्देह नयाँ दिल्लीका लागि फ्रान्स पहिलो नम्बरमा पर्दछ । फ्रान्सका अलावा भारतले सन् १९७१ देखि पूर्वसोभियत संघ (रुस) सँग दीर्घकालीन रणनीतिक साझेदारी गरेको छ र भारत झन्डै ५० प्रतिशत सैन्य सामग्रीका लागि मस्कोसँग निर्भर छ । भारतको महत्त्वाकांक्षा, प्रभाव र बाँकी विश्वसँग वार्ता गर्ने चालबाजीका लागि मार्जिन पर्याप्त रूपमा छ तर यसको त्यो क्षमता आर्थिक र सैन्य प्रभावमा निर्भर गर्दछ (मोहन कुमार, इन्डियाज मोमेन्टः चेन्जिङ पावर इक्वेसन्स अराउन्ड द वर्ल्ड, २०२३)। फ्रान्सका पूर्वराजदूत मोहन कुमारका अनुसार, भारतको सबैभन्दा ठूलो चुनौती १४० करोड जनसंख्यामध्ये गरिबीको रेखामुनि रहेका ५० करोडभन्दा बढी नागरिकलाई दुई छाक खान सक्ने बनाउनु हो । चीनको बीआरआई इनिसियटिभपछि अमेरिकाले भारतलाई अरू बढी नजिक बनउने रणनीति अपनाइरहेको छ । सन् २००८ को न्युक्लियर डिलपछि आधरभूत रूपले नै नयाँ दिल्ली पेन्टागनबाट अलग हुन नसक्ने अवस्थामा पुगेको त थियो नै, पछिल्ला दिनमा अमेरिकी इन्डोप्यासिफिक रणनीति र क्वाडको समेत महत्त्वपूर्ण हिस्सेदार बनेको छ भारत । अमेरिकाले दुश्मन घोषणा गरेको इरानसँग भारतको रणनीतिक साझेदारीअन्तर्गत कच्चा तेल आयातको अन्तरविरोधी सहकार्य छ । अर्कातिर, भारतले दुस्मन घोषणा गरेको छिमेकी पाकिस्तानसँग अमेरिका र चीन दुवै महाशक्तिको रणनीतिक सम्बन्ध छ । यस खाले भूराजनीतिक अक्करले गर्दा चाहेर पनि भारतले आफ्ना प्रतिद्वन्द्वीलाई ठेगान लगाउन आक्रामक देखिए पनि त्यसलाई कार्यान्वयन गर्न सक्दैन । फ्रान्स भारतलाई कूटनीतिक, सैन्य, अन्तरिक्ष र आणविक क्षेत्रहरूमा सघाउन तथा व्यापार बढाउन एकदमै सबल छ, तर अन्तर्राष्ट्रिय व्यवस्था, त्यसका मापदण्ड र नियमहरू बदल्न वा भारतचीन तनाव बढ्दै गएमा चीनलाई सन्तुलनमा राख्न सघाउनै सक्दैन । किनकि पेरिसको दिल्लीसँग भन्दा बलियो सर्वपक्षीय रणनीतिक साझेदारी बेइजिङसँग छ । मोदीका लागि सन् २०१४ को पहिलो चुनाव सब का साथ सब का विकास भन्दै नेहरूगान्धी शाही शासनबाट भारतमुक्त भन्ने थियो । २०१९ का लागि पुलबामा हमलाको बदलामा पाकिस्तानमाथिको सर्जिकल स्ट्राइकको राष्ट्रवादी राँको बालियो । तेस्रो कार्यकालका लागि चुनावमा गइरहँदा मोदीले बहुआयामिक फ्रन्टहरू खोलेका छन् । ईडीबाट पल्टुरामहरू जन्माइरहेका छन् । जय हिन्दबाट जय सियाराम र आफैं विश्वगुरु रहेको भाष्यलाई प्राथमिकता दिएका छन् । राजनीति र धर्मलाई मिसाउन सकिँदैन भन्ने भारतीय सर्वोच्च अदालतको सन् १९९४ को फैसलालाई अनदेखा गरी जनवरी २२ मा मोदीले २२० मिलियन अमेरिकी डलरभन्दा बढीको लागतमा अयोध्यामा बन्दै गरेको राम मन्दिरको अभिषेक गरेर आगामी लोकसभा चुनावबाट तेस्रो कार्यकालका लागि आफ्नो प्रचार अभियानको शुभारम्भ गरिसकेका छन् ।आगामी चुनावकेन्द्रित रणनीतिअनुरूप विपक्षी कांग्रेसदेखि पश्चिम बंगलामा ममता बनर्जी, दिल्लीपन्जाबका केजरीवाल हुँदै झारखण्डको स्थानीय दल झारखण्ड मुक्ति मोर्चाका नेता तथा मुख्यमन्त्री हेमन्त सोरेनसम्मलाई मोदी प्रशासनले बाँकी राखेको छैन (कपिल सिब्बल, द वायर, १ फेब्रुअरी २०२४)। अनियमितता छानबिन गर्ने प्रधानमन्त्री मातहतको निकाय ईडीले पछिल्लो ठूलो काण्डका रूपमा मुख्यमन्त्री सोरेनलाई विपक्षी गठबन्धन इन्डिया मा प्रतिबद्ध रहेकै कारण जेलमा पुर्याइदिएको छ । यसअघि आफ्ना भतिजलाई ईडीले घेरेपछि ममता राहुल गान्धी पश्चिम बंगाल पुग्दा उनको न्याययात्रा बारे आफूलाई केही जानकारी नै नभएको बताउन बाध्य भएकी थिइन् । त्यही बेला विपक्षी गठबन्धनको आर्किटेक्ट दाबी गर्ने बिहारका नीतिश कुमारले लालुपुत्रसहितको सरकार भंग गरेर भाजपाको बैसाखीमा नवौं पटक मुख्यमन्त्री बन्ने रेकर्ड बनाउँदै आफ्नो वास्तविक परिचय पल्टुराम भएको पुनर्प्रमाणित गरेका छन् । एक वर्षपहिले यसै गरी भाजपासमर्थित आफ्नै मन्त्रिपरिषद् विघटन गरेर विपक्षी गठबन्धनमा पुग्दै गर्दा नीतिश कुमारलाई अमित शाहले पल्टुराम का रूपमा न्वारन गरिदिएका थिए । भाजपाका विषयमा नीतिशले एक हप्ताअघिसम्म कडा प्रतिक्रिया दिँदै मृत्यु स्विकार्छु तर भाजपासँग जाँदिन भनिरहेका थिए । तर, आफ्नै पूर्ववत् अभिव्यक्तिलाई बिर्सेर उनी १७ महिनापछि पुनः भाजपाकै पाउमा पुगेका छन् । सन् २००५ मा मुख्यमन्त्री बन्दा सुशासन दिने छवि बनाएका नीतिशले २०१० पछि पदमा बसिरहन एक दर्जनभन्दा बढी पटक गठबन्धनमा पल्टी मारिसकेका छन् । बिहारका पूर्वमुख्यमन्त्री लालु यादवले आफ्नो आत्मवृत्तान्तमा नीतिश प्रवृत्तिलाई बाँदरसँग तुलना गरेका थिए । नीतिश राजनीतिको प्रारम्भदेखि नै वैचारिक रूपमा ढुलमूल छन् । बाँदरजस्तै रूखको एक हाँगाबाट अर्कोमा उफ्रिरहन्छन् (लालु यादव, गोपालगन्ज से रायसिना, पृ २१०, सन् २०१९)। नीतिशले पल्टी मारेकै दिन ईडीले लालुका छोरा तेजस्वी यादव, उनकी बहिनी र ज्वाइँको घरमा घेरा हालेको छ । यसअघि नै केजरीवाललाई आधा दर्जन पटक ईडीले आफ्नो कार्यालयमा हाजिर हुने प्रेमपत्र पठाइसकेको छ भने दिल्लीकै उपमुख्यमन्त्री मनीष सिसोदिया र आपकै राज्यसभा सांसद सञ्जय सिंहलाई कथित शराब घोटाला प्रकरणमा छ महिनादेखि थुनिरहेको छ । यही वर्षा ऋतुमा तेस्रो कार्यकाल नवीकरणका लागि मोदीशाहले बुनेको चुनावी रणनीतिका केही ज्वलन्त उदाहरण हुन् यी ।मोदीले इन्डिया गठबन्धनलाई घमन्डिया गठबन्धन मात्र भन्दैनन् कि इन्डिया गठबन्धनलगत्तै देशको नाम नै भारत मात्र हुनुपर्ने बहस लोकसभाभित्र छिराएका थिए । विदेशमन्त्री एस जयशंकरले मोदी डक्ट्रिनका रूपमा ह्वाई भारत म्याटर्स शीर्षक पुस्तक प्रकाशन पनि यही बेला गरेका छन् । अंग्रेजी भाषामै लेखिएको पुस्तकमा अंग्रेजीमा इन्डिया लेख्ने आम प्रचलनको साटो किताबको शीर्षकमै भारत शब्द प्रयोग गरेका छन् (दी इकोनोमिस्ट, २०२६ जनवरी २०२४)। जयशंकरको किताबले सभ्यता राज को अवधारणालाई विद्यमान भारतीय राजनीतिको आधारस्तम्भ भएको दाबी गरेको छ । वसुधैव कुटुम्बकम् को सहारामा जयशंकरले समकालीन भारतीय राज्य सञ्चालन र कूटनीतिमा रामायण र महभारतजस्ता काव्यको सामान्यसहसम्बन्ध रहेको मात्र भनेका छैनन् कि, महाभारतले राजनीतिक यथार्थको अभ्यास र रामायणले विधिमा आधारित शासन व्यवस्था लाई अनुप्रेरित गरेको मोदी धारणाको व्याख्या गरेका छन् (एसजयशंकर, ह्वाई भारत म्याटर्स, २०२३)। उनले एक वर्षयता नै इतिहासदेखि अहिलेसम्म दुनियाँमा हिन्दुहरूले भगवान् मान्ने पात्र कृष्ण सबैभन्दा ठूला कूटनीतिज्ञ रहेको पैरवी गर्दै आएका छन् । यसरी योजनाबद्ध चुनावी रणनीतिक आलोकमै जय सियाराम प्रकरण उद्घाटित भएको सहजै बुझ्न सकिन्छ । तर भाजपा रणनीतिकारहरूका अनुसार, मोदीले चुनाव जित्नुमा प्रचारप्रसारको केन्द्रीकृत संयोजनसहित बलियो संगठन र जातिगत झुकावमा ओबीसीलाई विपक्षी सेकुलर पार्टीहरूले भन्दा बढी आफूतिर बढी तान्न सक्नु पनि हो (नलिन मेहता, द न्यू बीजेपी, पृ १४६, २०२२)। यही कथ्यलाई अमेरिकी राजनीतिशास्त्री पल ब्रासले पनि पुष्टि गर्दै भनेका छन्, बिहार जस्ता राज्यहरूमा चरमपन्थीहरूको गठबन्धन (जसको अर्थ उच्च जात, मुस्लिम र दलितहरूबीचको समर्थन आधार हो) अर्थात् ओबीसीहरूको ठूलो भागमा अव्यवस्थित कांग्रेसको ठाउँ बीजेपीले लिएको हो (न्युजलन्ड्री, १९ मार्च २०२२)। तर कस्तो विरोधाभास छ भने, जयशंकरले मोदी डक्ट्रिन वा भारतीय विदेशनीतिको प्रमुख आधार मानेको महाभारतमा तेस्रोलिंगी वा समलिंगीलाई धार्मिक अभिशापका रूपमा लिइएको छ, अर्जुनलाई बृहन्नला र भीष्म पितामहद्वारा श्रापित अम्बाअम्बालिका प्रतिनिधि शिखण्डीले उनै भीष्मको प्राणहरण गरेर स्वर्गको बाटो अवरोध गरेको कथा छ । उता गणतन्त्र दिवसको प्रमुख अतिथि बन्न दिल्ली आउनु ठीकअघि म्याक्रोंले समलिंगी ३४ वर्षीय ग्याब्रियल अटललाई देशकै पहिलो युवा प्रधानमन्त्रीमा नियुक्त गरेका छन् । समलिंगीलाई हिजडा भन्दै महाभारतरामायणकालदेखि अपहेलना गर्दै आएको भारत र एलजीबीटीक्यूको सबैभन्दा मुखर प्रवक्ता फ्रान्सबीचको रणनीतिक साझेदारी आफैंमा रोचक छैन त ? फेरि पनि जस्तोसुकै आदर्श, मानवीय मूल्य, मान्यता वा नागरिकका नैसर्गिक अधिकारको संरक्षणभन्दा सत्ताको निरन्तरता र शक्तिभोकको स्वार्थले जस्तोसुकै दुसाध्य विरोधभासबीच पनि सहकार्य र साझेदारी हुने गर्दछ । अर्को अर्थमा, धर्मनिरपेक्ष संविधानको शपथ खाएका प्रधानमन्त्रीले सजिलै अयोध्याको पुजारीको रूप धारण गरेको केही समयमै गौपूजावाला मोदी र बिफको ब्रेकफास्टवाला म्याक्रों एउटै जुवामुनि नारिन तयार हुने प्रवृत्ति भनेकै दुनियाँको सत्ताउन्मादको निरन्तरताको रोचक प्रहसन पनि हो । जवाहरलाल नेहरूपछि मोदी भारतको सबैभन्दा शक्तिशाली नेता बन्न खोजिरहेका छन् । राष्ट्रिय महानताको मोदी दृष्टिकोण धन र धर्ममा केन्द्रित हुन आफैंमा चुनौतीपूर्ण छ । साथसाथै हिन्दु अराजकताले विश्वको पाँचौंबाट तेस्रो आर्थिक महाशक्ति बन्ने भारतको महत्त्वाकांक्षामा अवरोध गर्न सक्छ । विश्वव्यापी आर्थिक वृद्धिद्धर २४ प्रतिशतमा खुम्चिँदा भारतले सन् २०२३ को तेस्रो त्रैमासिकमा मात्र पनि ७६ प्रतिशको आर्थिक वृद्धि हासिल गरेको छ, जुन विश्वको बलियो आर्थिक महाशक्ति बन्ने साह्रै राम्रो लक्षण हो । दस वर्ष शासन गरिसक्दा पनि २००२ मा गुजरात राज्य चलाउँदा मुस्लिमविरोधी दंगामा मुछिएका (अदालतबाट निर्दोष) मोदी अझै संयमित देखिनुको बदला अयोध्या प्रकरणमा उत्रनुले विश्वकै उदार लोकतन्त्रवादी शक्तिहरूलाई समेत चिन्तित बनाएको हुनुपर्दछ । त्यसमाथि पल्टुराम रणनीतिले क्षणिक रूपमा क्षेत्रीय पार्टीहरूलाई कमजोर बनाए पनि दीर्घकालमा विश्वकै सबैभन्दा ठूलो राजनीतिक दल (सीपीसीको ९ करोड सदस्य संख्याभन्दा पनि बढी भाजपाका १० करोड पार्टी सस्दय भएको दाबी छ) लोकतान्त्रिक देखिनुपर्ने भाष्यमै गम्भीर आघात पार्ने निश्चित छ । स्विडेनमा मुख्यालय रहेको भीडेम संस्थाको डेमोक्रेसी रिपोर्ट२०२० को निष्कर्ष थियो मोदीको नेतृत्वले मिडिया, नागरिक समाज र विपक्षीहरूमाथि योजनाबद्ध नियन्त्रण र दमन गरेका कारण भारत लोकतान्त्रिक हैसियत गुमाउने संघारमा उभिएको छ । २०२१ को रिपोर्टमा त भारत चुनावी लोकतन्त्रबाट चुनावी निरंकुशतातर्फ गिर्दै गएको ठहर छ । समग्र पश्चिमी लोकतन्त्रमा भारतको छवि यस्तै छ ।"
चिकित्सा भौतिकशास्त्री : क्यान्सर उपचारको स्तम्भ,"को हुन् चिकित्सा भौतिकशास्त्री ?विश्वभर करिब ७० प्रतिशत क्यान्सरपीडितहरूको उपचारमा प्रयोग हुने रेडिएसन थेरापीमा उच्च मात्रामा रेडियसनको प्रयोग गरी क्यान्सरका कोषिकाहरूलाई लक्षित गरेर मार्ने गरिन्छ । रेडियसनले क्यान्सर कोषिकालाई मात्र नभएर राम्रा कोषिकाहरूलाई पनि हानि पुर्याउँछ । तसर्थ रेडियसन थेरापीमा रेडियसनलाई ट्युमरमा पुर्याउनुका साथै त्यसको नजिकको संवेदनशील अंगमा विकिरण पुग्न दिनु हुन्न वा सकेसम्म कम रेडियसन पुग्ने गरी योजना बनाउनुपर्छ । रेडियसन थेरापीका यी दुवै आवश्यकता पूर्ति गरेर राम्रो उपचार योजना बनाउने एकमात्र दक्ष जनशक्ति हो चिकित्सा भौतिकशास्त्री । भौतिकशास्त्रमा स्नातक गरी चिकित्सा भौतिकीमा स्नातकोत्तर वा भौतिकशास्त्रमा स्नातकोत्तर गरी चिकित्सा भौतिकीमा स्नातकोत्तर अध्ययनपछि मात्र चिकित्सा भौतिकशास्त्रीको उपाधि मिल्न सक्छ ।रेडियसन थेरापी प्रविधिले उपचार गर्न चिकित्सा भौतिकशास्त्रीबिना असम्भव छ । विश्वमा बढ्दो आविस्कार र क्यान्सर उपचारमा इन्टेन्सिटीमोडुलेटेड रेडिएसन थेरापी (आईएमआरटी), भोलुमेटरिक मोडुलेटेड आर्क थेरापी (भीम्याट) र स्टेरियोट्याक्टिक बडी रेडिएसन थेरापी (एसबीआरटी), स्टेरियोट्याक्टिक रेडियो सर्जरी (एसआरएस) आदि जस्ता नयाँ प्रविधिको विकाससँगै क्यान्सर उपचारमा विकिरणबाट हुने प्रतिकूलता कम हुँदै गएको छ । यसले चिकित्सा भौतिकशास्त्रीको जिम्मेवारीलाई थप जटिल बनाएको छ । राम्रो उपचार योजना बनाउनु चिकित्सा भौतिकशास्त्रीका थुप्रै काममध्ये एउटा हो । चिकित्सा भौतिकशास्त्री विकिरण थेरापी पद्धतिको मेरुदण्ड हो । विकिरण थेरापीको विधि, प्रकार, रोगको किसिम अनुसार उपचार उपकरण छनोटदेखि उपकरणको तयारी (स्वीकृति परीक्षण, कमिसनिङ), मेसिन उपकरणबाट निस्कने विकिरणको मात्राको निरन्तर निगरानी गर्नु चिकित्सा भौतिकशास्त्रीको काम हो । विकिरणको मात्रामा एकरूपता, उपचारमा प्रभाव पार्ने विभिन्न उपकरण र प्यारामिटरको निरन्तर निगरानीसमेत यही जनशक्तिको जिम्मेवारी हुने गर्छ । त्यस्तै, रेडियसन थेरापीका उपकरण र प्रक्रियाको गुणस्तर र सुरक्षा सुनिश्चित गर्न सम्बद्ध मेसिनहरूमा नियमित गुणस्तर परीक्षण गरी तिनले निर्धारित खुराक सही र सटीक मात्रामा दिइरहेका छन् भनी प्रमाणित गर्नु समेत चिकित्सा भौतिकशास्त्रीहरूकै काम हो । उनीहरूले जोखिम कम गर्ने र उपचारको प्रभावकारिता अधिकतम बनाउने गर्छन् ।चिकित्सा भौतिकशास्त्रीहरू उपचारका क्रममा बिरामीले प्राप्त गरेका विकिरण खुराकको मापन र गणनामा विशेषज्ञ हुन्छन् । उनीहरूले विकिरण स्तर निगरानी गर्न, खुराक सुरक्षित र चिकित्सकीय दायराभित्र प्रदान गरिएको सुनिश्चित गर्न उन्नत डोसिमेट्री प्रविधिको प्रयोग गर्छन् । उनीहरूले विकिरण सुरक्षा प्रोटोकल लागू गर्नमा महत्त्वपूर्ण भूमिका खेल्छन् र बिरामी, बिरामीका आफन्त र कर्मचारीको विकिरण सुरक्षामा ध्यान दिन्छन् । साथै अन्य स्वास्थ्यकर्मीलाई अनावश्यक विकिरण एक्सपोजरबाट जोगाउन मद्दत गर्छन् ।मेडिकल फिजिसिस्टहरूले विकिरण थेरापिस्ट, डोसिमेट्रिस्ट र अन्य स्वास्थ्य सेवा कर्मचारीसहित विकिरण ओन्कोलोजी स्टाफलाई शिक्षा र तालिम दिन महत्त्वपूर्ण भूमिका खेल्छन् । उनीहरूले विकिरण सुरक्षा अभ्यास, उपचार योजना प्रविधि र विशेष उपकरणको प्रयोगमा विशेषज्ञता र मार्गदर्शन पनि दिँदै सम्पूर्ण उपचार टोली क्यान्सर रोगीलाई उच्च गुणस्तरको हेरचाह गर्न राम्रोसँग तयार छ भन्ने सुनिश्चित गर्छन् । मेडिकल फिजिसिस्टको महत्त्व रेडियोथेरापी विभागमा मात्रै सीमित रहँदैन । उनीहरू डायग्नोस्टिक रेडियोलोजी र आणविक चिकित्सा विभागका लागि समेत अहम् हुने गर्छन् ।संक्षेपमा, चिकित्सा भौतिकशास्त्रीहरूले क्यान्सर उपचारमा अभिन्न सदस्यका रूपमा सेवा गर्छन् । उनीहरूको योगदानले रेडियसन थेरापीबाट गुज्रिरहेका बिरामीका लागि उत्तम सम्भावित परिणाम सुनिश्चित गर्दै सुरक्षित, प्रभावी र उच्च गुणस्तरको उपचार प्रदान गर्ने उपचार योजना, गुणस्तर जाँच, डोसिमेट्री, अनुसन्धान र शिक्षामा विशेषज्ञ योगदान गर्छन् । समर्पण र उत्कृष्टताको प्रतिबद्धताले उनीहरूलाई क्यान्सरविरुद्धको लडाइँमा अपरिहार्य साझेदार भई क्यान्सर उपचारमा नभई नहुने एउटा शक्तिशाली स्तम्भ बनाउँछ । नेपालमा हामी चिकित्सा भौतिकशास्त्रीहरू आवश्यकताभन्दा थोरै छौं । अझै पनि यसको महत्त्व नबुझेर चिकित्सा भौतिकशास्त्रीलाई अधिकार र सम्मानबाट वञ्चित गराई देश छोड्नैपर्ने हो कि भनी सोच्न बाध्य बनाउने हो भने भविष्यमा नेपालमा क्यान्सर बिरामीका लागि सहज र गुणस्तरीय उपचार सेवा झन् चुनौतीपूर्ण हुन सक्छ ।शाही बीपी कोइराला मेमोरियल क्यान्सर अस्पतालमा कार्यरत चिकित्सा भौतिकशास्त्री हुन् ।"
"नागढुंगा सुरुङ एक महिनाभित्रै ॅब्रेक थ्रु, ३२ मिटर मात्र खन्न बाँकी","(काठमाडौं)एक महिनाभित्र नागढुंगासिस्नेखोला सुरुङमार्गको ब्रेक थ्रु गरिने भएको छ । त्यहीअनुसार अहिले काम भइरहेको छ । अहिलेसम्म मुख्य सुरुङ २६८८ किमिमध्ये ३२ मिटर मात्र खन्न बाँकी रहेको नागढुंगा सुरुङमार्ग आयोजनाका प्रमुख नवीनमान श्रेष्ठले बताए । फागुन २३ मा ब्रेक थ्रु गर्ने गरी निर्माणको काम भइरहेको छ, उनले भने, बीचमा केही समस्या आएका थिए, तिनलाई समाधान गरेर काम अघि बढाइएको छ । धादिङ र काठमाडौंतर्फ केही मुआब्जाका समस्या भए पनि त्यसलाई टुंग्याउने प्रक्रिया चलिरहेको उनको भनाइ छ । अहिलेसम्म २६३६ मिटर सुरुङ खन्ने काम सकिइसकेको छ । निर्माण सुरु भएको ५१ महिना बित्न लाग्दा समग्र आयोजनाको भौतिक प्रगति ६९१५ प्रतिशत छ । आयोजना सुरु भएयता ३ वटा अन्डरपास, ४ वटा बक्स कल्भर्ट, एउटा ओभरपास, ३ वटा पुल निर्माण भएका छन् । एउटा फ्लाई ओभर निर्माणको क्रममा रहेको आयोजनाले जनाएको छ । ब्रेक थ्रु भनेको सुरुङ खन्ने काम मात्र सकिने हो, उनले भने, फिनिसिङ गरेर सवारी सञ्चालनमा आउन थप एक वर्ष लाग्छ ।सुरु सम्झौताअनुसार यसको समयावधि ०८० वैशाखमा सकिएको हो । उक्त समयभित्र काम नसकिएपछि तीन महिना म्याद थप गर्दै ०८० साउन ४ सम्म पुर्याइएको थियो । यस अवधिमा पनि काममा प्रगति नदेखिएपछि दोस्रो पटक ०८१ वैशाख १३ सम्म म्याद थपिएको छ । यो समयभित्र प्रारम्भिक काम सकिए पनि सवारी सञ्चालनमा आउने गरी काम सकिनेछैन, प्रमुख श्रेष्ठले भने, सुरुङबाट गाडी सञ्चालन गर्न ०८१ पुसमाघ नै पुग्नेछ । यो सुरुङबाट ग्यास बुलेट, पेट्रोलियम पदार्थ बोकेका ट्यांकर र मोटरसाइकल चल्न पाउने छैनन् । यो सुरुङबाट सवारी सञ्चालन गर्दा शुल्क लाग्नेछ । त्यसका लागि कति शुल्क निर्धारण गर्ने भन्नेबारे तयारी भइरहेको छ, प्रमुख श्रेष्ठले भने, सुरुङबाट सवारी चलाउने बेलासम्म शुल्क निर्धारण भइसक्छ । अहिले दुई सिफ्टमा काम भइरहेको छ । काठमाडौंको बलम्बुमा फ्लाई ओभर निर्माणस्थलमा पर्ने घर भत्काइएको छ । चर्किएका घरको स्थानान्तरण गरिएको उनको भनाइ छ । धादिङतर्फ सुरुङको मुखमा पहिरो नजाओस् भनेर पर्खाल निर्माणको काम भइरहेको छ, जहाँ नाली निर्माणको काम पनि भएको छ, उनले भने, जग्गा अधिग्रहणमा केहीकेही समस्या छ, त्यो समाधान गर्ने काम भइरहेको छ । त्यस्तै पानीको मुहान सुकेका र सुरुङले भोलिका दिनमा असर गर्छगर्दैन भन्ने सम्बन्धमा भौगर्भिक अध्ययनको काम पनि भइरहेको श्रेष्ठको भनाइ छ । आयोजना सुरु भएयता १४ अर्ब ६ करोड २ लाख रुपैयाँभन्दा बढी खर्च भइसकेको छ । धादिङ र काठमाडौं दुवैतिर धमाधम काम भइरहेको बताइएको छ । समग्र सुरुङ खन्ने काम १ प्रतिशत मात्र बाँकी रहेको आयोजनाले जनाएको छ । गत साउन २२ मा आपत्कालीन उद्धार सुरुङको ब्रेक थ्रु भएको थियो । २५५७ मिटर दूरी रहेको आपत्कालीन सुरुङको ब्रेक थ्रु भएसँगै अहिले फिनिसिङको काम भइरहेको छ । नेपालको पहिलो यातायात सुरुङ भएकाले निर्माणका क्रममा कुनै समस्या नआए अबको एक वर्षभित्र यातायात सञ्चालन गर्न कुनै समस्या नहुने आयोजनाले बताएको छ । काठमाडौंको चन्द्रागिरिस्थित टुटीपाखा र धादिङको धुनीबेंसी नगरपालिकास्थित सिस्नेखोलामा सुरुङ निर्माणको काम भइरहेको छ । यो सुरुङ सञ्चालनमा आएपछि नागढुंगा उकालोमा हुने ट्राफिक जाम कम हुनेछ । यात्रुले ट्राफिक जामको सास्ती खेप्नुपर्ने छैन । सुरुङ बनेपछि साढे ७ किलोमिटर सडक छोटिने आयोजनाको भनाइ छ । ०७६ कात्तिकमा निर्माण थालिएको सुरुङको काम सम्झौताअनुसार ४२ महिनाभित्र सकिनुपर्ने थियो । सुरुङमार्ग निर्माणको जिम्मा जापानी कम्पनी हाज्मा एन्डो कर्पोरेसनले लिएको हो । निर्माणमा जापानको साढे १६ अर्ब रुपैयाँ ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ ।"
"सिजनमै बिक्री बन्द गर्दै, मूल्य बढाउँदै","चिनी अभाव हुँदा मूल्य बढ्नु स्वाभाविक भए पनि क्रसिङकै समयमा मूल्यवृद्धि गैरजिम्मेवारीको पराकाष्ठा हो । यो ठगी पनि हो । यसले चिनीको उद्योगीरू सर्वसाधारण ठग्न, कमाउन मात्रै केन्द्रित भएको पुष्टि हुन्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, बजारमा देखिएको अराजकता रोक्न सरकारले तत्काल कदम चाल्नुपर्थ्यो । तर विडम्बना सरकार बिचौलियाको चंगुलमा परेको छ । जीटूजी (सरकारसरकार) र भन्सार छुटको चिनी आयात नगरेर उद्योगीलाई मूल्य बढाउन साथ दिएको छ । अभाव हुने समस्यालाई दृष्टिगत गरी अर्थ मन्त्रालयले गत भदौमा ५० प्रतिशत भन्सार दर छुटमा चिनी ल्याउन अनुमति दिएको थियो । चाडबाडलाई लक्ष्य गर्दै २ हजार टन चिनी आयात गर्ने निर्णय भएको थियो । उद्योग वाणिज्य तथा आपूर्ति मन्त्रालयले ६० हजार टनको प्रस्तावमा अर्थ मन्त्रालयले २० हजारको स्वीकृति दिएको थियो । अर्थले स्वीकृत गरेको परिमाणमध्ये साल्ट ट्रेडिङ कर्पोरेसनले १० हजार र खाद्य व्यवस्था तथा व्यापार कम्पनीले १० हजार टन आयात गर्ने निर्णय भएको थियो । तर भन्सार छुटको चिनी आयात भएन । त्यसपछि उद्योग वाणिज्य तथा आपूर्ति मन्त्रालय जीटूजीमा लागेको थियो ।जीटूजीबाट तिहारअघि नै चिनी ल्याउने दाबी गरिएको थियो । तर माघ सकिन लाग्दा पनि आएको छैन । भारतले गत कात्तिक १६ मा २५ हजार टन चिनी दिने भने पनि खाद्य र साल्टले ल्याउन सकेनन् । २५ हजार टनमध्ये सुरुमा १०१० हजार टनका दरले खाद्य र साल्टलाई चिनी ल्याउन अनुमति दिइएको थियो । जीटूजीबाट ल्याउने चिनीमा पनि ५० प्रतिशत भन्सारदर छुट थियो । सरकारी चिनी नआउँदा चिनी उद्योगीको सिन्डिकेट बढेको छ । तर पनि नियन्त्रणमा ध्यान दिइएको छैन, तिमिल्सिनाले भने । उद्योगीले मूल्य बढाएको गुनासो आए कारबाही गर्ने वाणिज्य आपूर्ति तथा उपभोक्ता संरक्षण विभागका सूचना अधिकारी आनन्दराज पोखरेलले बताए । अहिलेसम्म चिनीको मूल्य बढेको उजुरी परेको छैन । विश्लेषण गर्न मूल्यसूची मगेका थियौं, एकदुई उद्योगबाहेक अन्यले दिएका छैनन् । हामी पनि चिनीको अनुगमनमा हिँड्न पाएका छैनौं, उनले भने, मूल्य बढाएको पाइए कारबाही गर्छौं ।"
मोबाइलमा एआई फिचर राख्ने होड,"पछिल्ला महिनामा गुगल र सामसङले पनि फोटो सम्पादनदेखि बोलेरै टाइप हुने, लेखिएका शब्दहरूको रङ फेर्न मिल्ने, भ्वाइस, टचलगायत सुविधा एकसाथ उपलब्ध हुने एआई फिचरमा काम गरिरहेका छन् । मोबाइल फोनमा विकसित एआई समाहित गरी हेल्थ मोनिटरिङ र भाषा अनुवादको सुविधासहित ह्याकिङ जस्ता साइबर थ्रेटविरुद्ध सुरक्षा दिने, गेमिङ, फिल्म, शिक्षालगायत विषयमा अग्मेन्टेड रियालिटी (एआर) अर्थात् डिजिटल सूचनाहरू वास्तविक पृष्ठभूमिमा देखाउने प्रविधिको अनुभव उपलब्ध गराउन डिभाइस निर्माताहरूबीच होडबाजी चलिरहेको छ । सिरी र इमेज रिकग्निसनलाई थप परिष्कृत बनाउन एप्पलले एआईमा काम गरिरहेको छ भने गुगलले गुगल एसिस्टेन्ट र अनडिभाइस ट्रान्सलेसन फिचर सुधार गरिरहेको छ ।शक्तिशाली प्रोसेसिङ चिप्ससहित हार्डवेयर इन्नोभेसनमा लागिपरेको सामसङले आफ्नो बिक्सबी एआई एसिस्टेन्ट फिचरलाई विभिन्न डिभाइस र सेवाहरूमा राख्दै आएको छ । हुवावेले एआईको रिसर्च एन्ड डिभलप्मेन्टमा उल्लेख्य लगानी बढाएको समाचार संस्थाहरूले जनाएका छन् । कम्प्युटर भिजन र स्वचालित सवारी (सेल्फड्राइभिङ कार) जस्ता क्षेत्रमा हुवावेको प्रमुख ध्यान देखिन्छ । एआईको फिचरहरूले प्रयोगकर्तालाई सहजता दिने भए पनि योसँगै गोपनीयता उल्लंघन र समावेशिताको विषय पनि जोडिएर आउने भएकाले एआईलाई लिएर सरकारहरू शंकालु पनि बनिरहेका छन् ।"
बाह्रबिसे सबस्टेसनको ९५ प्रतिशत काम सकियो,"सम्पूर्ण उपकरण आपूर्ति भइसकेको र केही जडान पनि अन्तिम चरणमा पुगेको अवस्थामा जनशक्ति अझै थप गरी दुई महिनाभित्रमा सबस्टेसन निर्माण सम्पन्न गर्न कार्यकारी निर्देशक घिसिङले निर्देशन दिए । सबस्टेसन निर्माणको पछिल्लो चरणको प्रगति सन्तोषजनक नै देखिएको छ, नयाँ खिम्तीबाह्रबिसे र बाह्रबिसे लप्सीफेदी (काठमाडौं) प्रसारण लाइन निर्माण पनि अन्तिम चरणमा छ, अन्य कुनै समस्या नआए आगामी २३ महिनाभित्र निर्माण सकिने अवस्था बनेको छ । त्यसैले सबैले आआफ्नो तर्फबाट अन्तिम पहल र कोसिस गरौं, घिसिङले भने । बाह्रबिसे सबस्टेसन निर्माण ठेक्का पाएका चिनियाँ कम्पनीहरू ग्वाङ्सी ट्रान्समिसन एन्ड सबस्टेसन कन्स्ट्रक्सन तथा सेन्जेन क्लाउ इलेक्ट्रोनिक्सको संयुक्त उपक्रमको कमजोर कार्यसम्पादन, कोभिड१९ महामारीलगायतका कारण सबस्टेसनको निर्माण ढिलाइ हुँदै आएको छ । प्राधिकरणले मध्यभोटेकोशीको विद्युत् प्रवाहका लागि अस्थायी रूपमा वैकल्पिक व्यवस्था गरेको छ । तर त्यसका लागि पनि २२०१३२ केभी बाह्रबिसे सबस्टेसनको निर्माण अनिवार्य छ । २२ मेगावाटको माथिल्लो चाकु ए जलविद्युत् आयोजनाको प्रवर्द्धक कम्पनी शिवश्री हाइड्रोपावरले निर्माण गरेको १३२ केभी सिङ्गल सर्किट प्रसारण लाइनलाई डबल बनाउन लागिएको छ । शिवश्री हाइड्रोपावरले लामोसाँघु सबस्टेसनबाट बाह्रबिसेसम्म बनाउनुपर्ने उक्त लाइनको काम तत्काल सुरु गर्न प्राधिकरणको उच्चस्तरीय टोलीले आग्रह गरेको छ । कम्पनीले करिब १० किलोमिटर लाइनमध्ये सात किलोमिटर तार तान्नुपर्नेछ । बाह्रबिसे बजार नजिकबाट सबस्टेसनसम्म करिब तीन किलोमिटर नयाँ प्रसारण लाइन बनाउनुपर्नेछ । यसका लागि प्रसारण लाइनका सम्पूर्ण उपकरण आपूर्ति भइसकेका छन् । ८ वटा टावरमध्ये ५ वटाको जग हालिसकिएको छ । तामाकोशी तथा सुनकोशी नदी र तिनका सहायक खोलानालाको जलविद्युत् आयोजनाको विद्युत् राष्ट्रिय प्रसारण प्रणालीमा प्रवाह गर्न तामाकोशीकाठमाडौं प्रसारण लाइन र सबस्टेसन निर्माण सुरु गरिएको हो । एसियाली विकास बैंकको सहुलितपूर्ण ऋणमा प्रसारण लाइन तथा सबस्टेसनको निर्माण भइरहेका छन् । तामाकोशीकाठमाडौं २२०४०० केभी प्रसारण लाइन आयोजनाअन्तर्गत रामेछापस्थित नयाँ खिम्ती सबस्टेसनबाट बाह्रबिसेसम्म ४२ किमि प्रसारण लाइन निर्माणाधीन छ । प्रसारण लाइनमा पर्ने ११८ वटा टावरमध्ये ८ वटाको मात्र निर्माण बाँकी छ ।"
पहिरोले मेसिन पुरिँदा मरिण डाइभर्सनको सुरुङ निर्माण रोकियो,"(सिन्धुली) सुक्खा पहिरो खसेपछि सुनकोशीमरिण डाइभर्सनअन्तर्गत सुरुङ खन्ने काम एक महिनायता रोकिएको छ । सुरुङको दायाँबायाँ दुवैतर्फबाट मसिनो माटो झरेर सुरुङ खन्ने टनेल बोरिङ मेसिन (टीबीएम) पुरिँदा महिना दिनयता काम रोकिएको हो । दायाँबायाँ र माथिबाट जमिन बग्दा मेसिन अगाडि बढ्न नसकेर काम रोकिएको सुनकोशी मरिण डाइभर्सन आयोजनाले जनाएको छ । आयोजनाको १३ दशमलव तीन किमि सुरुङ खन्ने काम ०७९ असोज २८ बाट भएको थियो । अहिलेसम्म १० हजार पाँच सय ४४ मिटर खनिएको छ । सुनकोशी गाउँपालिकाको ट्याङ, ट्याङ खोलामुनि पुरिएको टीबीएम निकाल्न विज्ञहरूबाट काम भइरहेको छ । टीबीएम निर्माण अमेरिकी कम्पनी रोबिन्सका प्राविधिक, परामर्शदाताका विज्ञ, निर्माण व्यवसायी चिनियाँ कम्पनी चाइना ओभरसिज इन्जिनियरिङ (कोभेक), कन्सल्टेन्सीका प्राविधिकलगायत मेसिन निकालेर काम निरन्तर गर्न लागिपरेको आयोजनाका सिनियर डिभिजनल इन्जिनियर अशोक गौतमले जनाए । ९० देखि १ सय मिटर अगाडिसम्म बग्ने जमिन रहेको आयोजनाका प्राविधिकको अनुमान छ । यसो हुँदा लामो रेन्जमा बाइपास खोल्नुपर्ने भएकाले एलाइमेन्ट परिवर्तन हुन पनि सक्ने आयोजनाको भनाइ छ । अब २५ सय ४१ मिटर सुरुङ खन्ने काम बाँकी छ । चुरे कटेर महाभारत क्षेत्रमा प्रवेश गरेपछि समस्या नआउने आकलन भए पनि ठूलो समस्या आइलागेको आयोजनाले बताएको छ । यसअघि पनि पटकपटक गरी ४५ दिन जति सुरुङ खन्ने काम रोकिएको थियो । पहिला हिलो, लेदो माटो र पानी आएर अवरोध गरेपछि त्यसलाई केमिकल प्रयोग गरेर कडा बनाई निकास खोजेका थियौं, गौतमले भने, अहिले पूरै पाउडर जस्तो माटो खन्दै नखनेको क्षेत्रबाट आएपछि टीबीएम अगाडि बढ्न सकेन । कन्सल्ट्यान्ट, भूगर्भविद्, निर्माण व्यवसायीका र आयोजनाका प्राविधिक सबै लागेर बाइपास तयारीको काम भइरहेको छ । मेसिनको अगाडि पुरिएको भागलाई काटेर पुनः कटर जडान गरी बाइपासबाट सुरुङ खन्नुपर्ने अवस्था आएको उनले जनाए । लामो क्षेत्रफलमा जमिन बग्ने समस्या भएपछि भने अन्तर्राष्ट्रिय विज्ञसमेत झिकाउनुपरेको हो । ३ दशमलव तीन किलोमिटर लामो सुरुङ कमलामाई नगरपालिका२ कुसुमटारबाट खन्न सुरु गरिएको हो । जमिनमुनिको सबै यसै भन्न त सकिँदैन । महाभारत क्षेत्र प्रवेश भएपछि ठूलो समस्या नआउने आकलन गरेका थियौं, इन्जिनियर गौतमले भने । अहिलेको रोकिएको काम पुनः सुरु भएमा तोकिएको २२ महिनाभित्रै सुरुङ निर्माण सकिनेछ । सुनकोशीमा हेडवर्क्स निर्माणको ठेक्का सम्झौता भई निर्माण व्यवसायीले क्याम्प निर्माण गरी काम सुरु गरेका छन् । उच्च प्रविधिबाट ५ दशमलव ५ डायमिटरको सुरुङ मार्गमा गुणस्तरीय सेगमेन्ट प्रयोग भइरहेको जनाइएको छ । सुरुङ निर्माणका लागि ठेक्का पाएको चिनियाँ कम्पनी चाइना ओभरसिज इन्जिनियरिङ (कोभेक) ले काम पुनः सुरु हुँदा दैनिक सरदर २५ देखि ३८ मिटरसम्म सुरुङ खनेको थियो । सुनकोशी गाउँपालिकाको कानढुंग्रीमा गएर सुरुङले सुनकोशी नदी भेट्टाउँछ । यो तामाकोशी र सुनकोशी नदीको संगमस्थल त्रिवेणीभन्दा सात सय मिटर तल पर्छ । आयोजनाको कुल लागत ४६ अर्ब १९ करोड छ । आयोजनाका अनुसार कानढुंग्रीमा सुनकोशीमा १६ मिटर उचाइको बाँध निर्माण गरी सुरुङमार्फत प्रतिसेकेन्ड ६७ घनमिटर पानी कमलामाई नगरपालिका२ कुसुमटारस्थित मरिणखोलामा खसालिनेछ । त्यहाँ ६६ मिटर हेटेडबाट पानी झारेर ३१ दशमलव ०७ मेघावाट विद्युत् उत्पादन गरिनेछ । विद्युत् उत्पादनसँगै तराईका बारा, रौतहट, सर्लाही, महोत्तरी र धनुषामा गरी एक लाख २२ हजार हेक्टर क्षेत्रमा सिँचाइ सुविधा पुर्याउने आयोजनाको मुख्य उद्देश्य हो ।"
अर्थ संक्षेप,"एनआईसी एसिया क्यापिटल र संखुवासभा पावरबीच सम्झौताकाठमाडौं (कास) एनआई सी एसिया क्यापिटल र संखुवासभा पावर डेभलपमेन्ट कम्पनीबीच सम्झौता भएको छ । संस्थागत परामर्श सेवा, सेयर रजिस्ट्रार सेवासहित निष्कासन तथा बिक्री प्रबन्धक नियुक्ति गर्नेसम्बन्धी दुईपक्षीय सम्झौता भएको हो । एनआईसी एसिया क्यापिटलले आइडिया टू आईपीओ सेवाअन्तर्गत कुनै पनि क्षेत्रका कम्पनीलाई कम्पनीको स्थापनाकालदेखि आईपीओ जारी गर्ने चरणसम्म पुर्याउन आवश्यक सम्पूर्ण परामर्श सेवा उपलब्ध गराउँदै आएको छ । संखुवासभा पावर डेभलपमेन्टलाई पब्लिक कम्पनीमा परिणत गराई भविष्यमा कम्पनीको प्रबन्धपत्रमा व्यवस्था भएअनुसार प्रचलित कानुनबमोजिम सर्वसाधारणमा प्राथमिक सेयर (आईपीओ) निष्कासन गर्न क्यापिटल र कम्पनीबीच सम्झौता भएको हो । सम्झौतापत्रमा निष्कासन तथा बिक्री प्रबन्धकका तर्फबाट प्रमुख कार्यकारी अधिकृत रामेन्द्र रायमाझी र कम्पनीका तर्फबाट अध्यक्ष सौरभ अर्यालले हस्ताक्षर गरे । संखुवासभा पावर डेभलपमेन्ट कम्पनीले संखुवासभास्थित सभाखोलामा दुई जलविद्युत् आयोजना निर्माण गर्न लागेको छ, जसमध्ये ९४१२ मेगावाटको सुपर सभाखोला जलविद्युत् आयोजना र ४१ मेगावाटको सुपर सभाखोला साना जलविद्युत् आयोजना छन् । पिज्जा हटको सन्डे सरप्राइजकाठमाडौं (कास) पिज्जा हट नेपालले सन्डे सरप्राइज नामक योजना ल्याएको छ, जहाँ पिज्जाप्रेमीहरूले ५८ प्रतिशतसम्म बचत गर्दै ४ वटा पर्सनल प्यान पिज्जा खरिद गर्न सक्नेछन् । यस अफरमा विभिन्न प्रकारका भेजिटेरियन, मिक्स, ननभेज पिज्जा उपलब्ध रहेको कम्पनीले जारी गरेको विज्ञप्तिमा उल्लेख छ । २ हजार २ सय ६ रुपैयाँ पर्ने भेजिटेरियन पिज्जा सन्डे सरप्राइज अफरमा ९ सय ९९ रुपैयाँमै उपलब्ध हुने जनाइएको छ, जसमा भेजी फेस्ट, मार्गरिता, स्पाइस्ड पनिर, मेक्सिकन फियस्टा गरी ४ वटा पिज्जा पाइने कम्पनीले जनाएको छ । २ हजार ३ सय ५६ पर्ने मिक्स पिज्जा सन्डे सरप्राइज अफरमा १ हजार ९९ रुपैयाँमा उपलब्ध हुने पनि कम्पनीको भनाइ छ । २ हजार ८ सय २६ पर्ने ननभेजिटेरियन पिज्जा यस अफरमा १ हजार १ सय ९९ रुपैयाँमा उपलब्ध हुने कम्पनीले बताएको छ । पिज्जा हटको सिग्नेचर प्यान पिज्जा बाक्लो र फ्लफी क्रस्टका लागि प्रख्यात छ, विज्ञप्तिमा भनिएको छ, बाहिर क्रिस्पी र भित्री नरम मोजारेला चिज र अन्य स्वादिलो टपिङले भरिएको हुन्छ । पिज्जा हट दरबारमार्ग, आइप्लेक्स मल, बानेश्वर, भाटभटेनी, थिमी, सुखानगर र बुटवल सेन्चुरियन मल, विराटनगरमा छ । हाम्रोबजार विद्यार्थी साझेदारी कार्यक्रममा सन्जोग काठमाडौं (कास) नेपालको निःशुल्क अनलाइन क्लासिफाइड मार्केटप्लेस हाम्रोबजार ले गत मंगलबार क्वेस्ट इन्टरनेसनल कलेजमा विद्यार्थी साझेदारी कार्यक्रम गरेको छ । विद्यार्थी र उद्योग विज्ञहरूबीचको खाडल कम गर्ने उद्देश्यले कार्यक्रम आयोजना गरिएको हो । कार्यक्रममा अभिनेता तथा व्यवसायी सन्जोग कोइरालाले आफ्नो ज्ञान तथा अनुभव साझा गरे । कार्यक्रमले विद्यार्थीलाई कोइरालासँग सिधा संलग्न हुने प्लेटफर्म दिएको हो । विद्यार्थीको प्रश्नको जवाफ दिँदै कोइरालाले बजार र डिजिटल सामग्री निर्माणलगायत विषयबारे जानकारी दिए । आत्मविश्वासका साथ सानै उमेरमा सिक्ने यात्रा सुरु गर्नुको महत्त्व, अवसर, डर हटाउन र आफ्नो रुचिको क्षेत्रमा प्रवेश गर्न उनले आग्रह गरे । कि त कमाउ वा सिक, उनले भने ।"
उत्कृष्ट खेलाडीको होडमा एथलेटिक्स हाबी,"(काठमाडौं)एनएसजेएफ पल्सर स्पोटर््स अवार्डका लागि आइतबार नयाँ ढंगले मनोनयनमा परेका खेलाडीको सूची जारी गरेको छ र त्यसको सबैभन्दा ठूलो विशेषता रह्यो, एथलेटिक्सको हाबी । अवार्डको आयोजक नेपाल खेलकुद पत्रकार मञ्चले पुरुष र महिलातर्फ ८८ खेलाडीको नाम जारी गरेको हो । त्यसमध्ये समग्रमा पाँच खेलाडी एथलेटिक्सकै छन् । यसरी ८८ खेलाडीको सूची जारी भएको भने यो पहिलो पटक हो । यसअघि अवार्ड वितरण हुने प्रत्येक विधामा ५५ खेलाडी हुने गर्थे । २०७९ भरी गरेको प्रदर्शनको आधारमा दिइन लागेको अवार्डको २० औं संस्करण माघ २८ मा हुनेछ । यसपल्ट अवार्डका चार विधाको सूची जारी गरिनेछ । त्यसमा पुरुष र महिलाको उत्कृष्ट खेलाडीसँगै युवा खेलाडी र प्रशिक्षक पनि रहेका छन् । वर्षभरि उत्कृष्ट प्रदर्शन गर्ने खेलाडी बढीभन्दा बढी अवार्डमा समेट्ने उद्देश्यले यसरी बढी नाम समेटिएको सूची जारी गरेको मञ्चले प्रेस विज्ञप्तिमार्फत जनाएको छ ।उत्कृष्ट आठको मनोनयनमा पर्नेमा एथलेटिक्सका दीपक अधिकारी र मुकेश पाल छन् । महिलातर्फ एथलेटिक्सका जयरानी थारू, राजपुरा पछाई र पुष्पा भण्डारी परेका छन् । यस्तै पुरुष विधामा क्रिकेटको रोहित पौडेल र आसिफ शेख, भलिबलका मानबहादुर श्रेष्ठ, पौडीका नासिर हुसेन, चेसका रूपेश जैसवाल र गल्फका सुवास तामाङ परेका छन् । महिलातर्फ फुटबलकी अमिशा कार्की, बास्केटबलकी अनुशा मल्ल, पौडीकी डुवान लामा, जुडोकी पुनम श्रेष्ठ र ट्रायथलनकी श्रेवी महर्जन परेका छन् ।उत्कृष्ट युवा खेलाडी तथा प्रशिक्षकको सूची भने पछि जारी गरिने मञ्चले जनाएको छ । यसपल्टको कार्यक्रममा नौ विधामा अवार्ड प्रदान गरिनेछ । त्यसमा पारा एथलेटिक्स सम्मान, स्पेसल अवार्ड, लाइभ टाइम एचिभमेन्ट अवार्ड, पिपल्स च्वाइस अवार्ड र एसियन स्पोटर््स जर्नलिस्ट अवार्ड रहेका छन् । त्यसमध्ये उत्कृष्ट पुरुष, महिला, युवा, प्रशिक्षक तथा पिपल्स च्वाइस अवार्डका विजेताले बजाज पल्सर मोटरसाइकल प्रदान गरिनेछ । अन्य विधामा विजेतालाई ५० हजार रुपैयाँ दिइनेछ । पिपल्स च्वाइसमा फुटबलका अनन्त तामाङ, कराँतेका विप्लवलाल श्रेष्ठ, भलिबलकी निरुता ठगुन्ना, टेबलटेनिसकी सिक्का सुवाल श्रेष्ठ र शारीरिक सुगठनकी रजनी श्रेष्ठ मनोनयनमा परेका छन् ।"
कीर्तिमानी लक्ष्य पछ्याउँदै इंग्ल्यान्ड,अफगानिस्तानको राम्रो जवाफकोलम्बो इब्राहिम जाद्रनको पहिलो शतकीय प्रदर्शनको मद्दतले अफगानिस्तानले श्रीलंकाविरुद्धको एक मात्र टेस्टको शृंखलामा बलियो पुनरागमन गरेको छ । आइतबार तेस्रो दिनको खेल समाप्त हुँदा अफगानिस्तान एक विकेट गुमाएर १ सय ९९ रनको स्थितिमा रह्यो । पाहुना टिम अब ४३ रनले मात्र पछाडि छ । पहिलो इनिङ्समा १ सय ९८ रनमै समेटिएको पाहुना टिम सुरुआती इनिङ्सको समाप्तिमा २ सय ४१ रनले पछाडि परेको थियो ।दिनको अन्तिम ओभरमा शतक पूरा गरेका जाद्रन १ सय १ रनमा अविजित छन् । टेस्ट क्रिकेटमा अफगान ब्याटरको यो चौथो शतक मात्रै हो । जाद्रनले पहिलो विकेटमा नूर अलि जाद्रनसँग १ सय ६ रनको साझेदारी गरे । जाद्रनले रहमत शाहसँग पनि दोस्रो विकेटमा ९३ रनको साझेदारी गरिसकेका छन् । शाह ९८ बल खेली ५ चौका प्रहार गरी ४६ रन बनाई अविजित छन् । त्यस अगाडि श्रीलंकाले छ विकेट गुमाएर ४ सय १० रनबाट अगाडि खेल्न सुरु गरेको थियो र त्यसयता धेरै रन थप्न सकेन । पूरा टिम ४ सय ३९ रनमै अलआउट भयो । उसले १२ रनमा पछिल्ला चार विकेट गुमाएको थियो ।
विराट गोल्डकप ट्रस्टमा शाही,"(विराटनगर)विराट गोल्डकप फुटबल ट्रस्टको साधारणसभाले पूर्वराष्ट्रिय खेलाडी किशोर शाहीलाई सर्वसम्मतले ट्रस्टको अध्यक्षमा चयन गरेको छ । उनी यसअघि ट्रस्टका उपाध्यक्ष र मिल्स गोल्डकप फुटबल प्रतियोगिताका अध्यक्ष थिए । ट्रस्टको अध्यक्ष यसअघि सन्तोष बानियाँ थिए । समितिको कार्यकाल चार वर्षको हुनेछ ।ट्रस्टको उपाध्यक्षमा किशोर तिम्सिना, महासचिवमा विनेश बस्नेत, सचिवमा ध्रुव सिग्देल, कोषाध्यक्षमा अनुज बानियाँ र सहकोषाध्यक्षमा विमलराज भण्डारी चुनिएका छन् । ट्रस्टले वसन्त अर्याल र मनोज बस्नेत लगायतका फुटबलका हस्तीलाई यसपालि पाखा लगाएको छ । ट्रस्टिजहरू उनीहरूको कार्यक्षमतालाई लिएर रुष्ट बन्दै आएका थिए । यसअघि अर्याल सदस्य र बस्नेत महासचिव थिए । अखिल नेपाल फुटबल संघ एन्फाका सहमहासचिव रहेका अर्याललाई एन्फाले पनि उक्त पदबाट हटाइसकेको छ । २०१८ सालदेखि विराटनगरमा सञ्चालन हुँदै आएको महेन्द्र गोल्डकप फुटबल प्रतियोगितालाई गणतन्त्र स्थापनापछि ट्रस्टमा परिणत गरेर विराट गोल्डकप नामकरण गरेर प्रतियोगिता आयोजना हुँदै आएको छ ।विराट गोल्डकपको नवौं संस्करण आगामी चैतमा आयोजना गर्ने तयारी ट्रस्टको छ । ट्रस्टले विगतमा आयोजक समिति हायर गरेर प्रतियोगिता आयोजना गर्दै आएको थियो । यस पटक ट्रस्ट आफैंले प्रतियोगिताको आयोजना गर्ने अध्यक्ष शाहीले बताए । गतवर्ष प्रतियोगिताको विजेताले २० लाख र उपविजेताले १० लाख पुरस्कार पाएका थिए ।विगतमा उद्योगी व्यवसायीहरू राजेन्द्र राउत, नवीन रिजाल, मनोजविक्रम राणा र गतवर्ष महानगर प्रमुख नागेश कोइरालाले यो प्रतियोगिताको आयोजना गरेका थिए । कोइरालाले आयोजना गर्दा गत वर्ष ७८ लाख घाटा भएको प्रतिवदन सार्वजनिक गरिएको थियो । ट्रस्टका एक सदस्यका अनुसार गत वर्षको आयोजक समितिले अहिलेसम्म हिसाब सार्वजनिक गरेको छैन । ट्रस्टका नाममा हाल १३ लाख रुपैयाँ मौज्दात रहेको शाहीले बताए ।"
सर्लाहीसँग आयोजक निराश,"(मकवानपुर)वाग्मती युथ क्लब सर्लाही छैटौं संस्करणको सहिद स्मृति स्थानीय तह अन्तर्राष्ट्रिय फुटबल प्रतियोगिताको सेमिफाइनलमा प्रवेश गरेको छ । स्टार खेलाडीले भरिएको आयोजकको मकवानपुर११ लाई पेनाल्टी सुटआउटमा ४२ गोलअन्तरले पराजित गर्दै सर्लाहीले अन्तिम चारमा स्थान बनाएको हो । हेटौंडा६ स्थित गौरीटार रंगशालामा भएको खेलको निर्धारित समय २२ को बराबरीमा टुंगिएको थियो । त्यसपछि सिधै पेनाल्टी सुटआउटबाट खेलको छिनोफानो गरिएको थियो, जहाँ सर्लाहीका दोस्रो रोजाइका गोलरक्षक रोनक चौलागाईंले उत्कृष्ट प्रदर्शन गरे । उनले राष्ट्रिय खेलाडी सुरजज्यू ठकुरीको प्रहार बचाएका थिए । उनी प्लेयर अफ द म्याच घोषित हुँदै नगद दस हजार रुपैयाँ प्राप्त गरे ।विजयी टोलीका तर्फबाट सिर्जन गौतम, आयुष रानामगर, निर्मल बल र अनिल मगरले गोल गरेका थिए । पराजित टोलीबाट अञ्जन विष्ट र स्टेफन समिरको प्रहार मात्र गोलमा परिणत भएको थियो । मकवानपुरका अमित तामाङको प्रहार बाहिरिएको थियो ।निर्धारित समयमा सर्लाहीले खेलमा दुईपटक अग्रता बनाएको थियो । पहिलो हाफमा आयोजकको डिफेन्डरबीच तालमेल नमिलिरहेको अवस्थामा सर्लाहीले लगातार गोलको अवसर सिर्जना गरेको थियो । सर्लाहीका लागि अभी लामाले ४५ औं मिनेटमा गोल गर्दै अग्रता बनाए । हेटौंडाबाट स्टेफन समिरले ५५ औं मिनेटमा गोल गर्दै खेललाई बराबरीमा ल्याए । सर्लाहीले ८१ औं मिनेटमा पुनः गोल गरेका थिए । उसका लागि अनिल राना मगरले गोल गरे । एक मिनेट बाँकी रहँदा पुनः स्टेफनले गोल गर्दै खेललाई बराबरीमा ल्याए ।सर्लाही सेमिफाइनलमा सशस्त्र प्रहरी र थ्रीस्टारबीचको विजेतासँग प्रतिस्पर्धा गर्नेछ । सर्लाहीका प्रशिक्षक सुनील श्रेष्ठले टिम गेम का कारण जित सम्भव भएको बताए । हाम्रो टोलीमा व्यक्तिगत स्किल भएका खेलाडी छैनन् । सामूहिक भावनाका साथ खेलाडी मैदानमा उत्रिएका थिए । जित सहज भयो, उनले भने ।मकवानपुरका प्रशिक्षक विजयलाल श्रेष्ठले मिडफिल्डर र डिफेन्डरबीच तालमेल नहुँदा खेलमा निराश हुन परेको बताए । उनले आफ्नो गोलरक्षक टेकेन्द्र थापाको गल्तीमा दुईवटै गोल भएको बताए ।प्रतियोगिताअन्तर्गत सोमबार त्रिभुवन आर्मी क्लब र राजारानी क्लब धनकुटाबीच खेल हुनेछ ।"
क्यानाडा र लिग२ मा खेल्ने नेपाली,"काठमाडौं (कास) आईसीसी यू१९ विश्वकप र प्रधानमन्त्री कप राष्ट्रिय प्रतियोगितामा राम्रो खेलेका खेलाडीलाई समेट्दै नेपाल क्रिकेट संघले आइतबार क्यानाडाविरुद्धको तीन एकदिवसीय अन्तर्राष्ट्रिय शृंखला र नेदरल्यान्ड्स र नामिबियासम्मिलित आईसीसी विश्वकप लिग२ शृंखलाका लागि नेपाली टोलीको घोषणा गरेको छ ।नेपालले क्यानाडासँग त्रिवि क्रिकेट मैदान कीर्तिपुरमा फेब्रुअरी ८, १० र १२ मा गरी तीन एकदिवसीय अन्तर्राष्ट्रिय शृंखला खेल्दै छ । त्यसका लागि १५ सदस्यीय नेपाली टोलीमा रोहित पौडेल, आसिफ शेख, कुशल भुर्तेल, देव खनाल, कुशल मल्ल, भीम सार्की, आरिफ शेख, पवन सर्राफ, सोमपाल कामी, हेमन्त धामी, रिजन ढकाल, सूर्य तामाङ, ललित राजवंशी, आकाश चन्द र अनिल शाहलाई समावेश गरिएको छ ।दक्षिण अफ्रिकामा भएको आईसीसी यू१९ विश्वकपमा कप्तान देवले ब्याटबाट र आकाशले बलबाट राम्रो प्रभाव देखाएका थिए । विशेष गरी अफगानिस्तानविरुद्धको समूह चरणको खेलमा नेपालले १ विकेटको ऐतिहासिक विजय हात पार्दा मध्यम गतिका बलर आकाशले ५ विकेट लिएका थिए भने देवले अर्धशतक बनाएका थिए । दुर्भाग्यवश दक्षिण अफ्रिका जान नपाएका अर्का तीव्र बलर हेमन्तलाई पनि क्यानाडाविरुद्ध खेल्ने नेपाली टोलीमा राखिएको छ । यू१९ विश्वकप खेल्न जानु केही दिनअघि मात्र बलिङका क्रममा बलले नली खुट्टामा लागेपछि हेमन्त दक्षिण अफ्रिका जान वञ्चित भएका थिए । प्रधानमन्त्री कपमा राम्रो प्रदर्शन गरेका पवन, अनिल, रिजनलाई क्यानाडाविरुद्धको शृंखलाका लागि नेपाली टोलीमा राखिएको छ । प्रधानमन्त्री कपमै ३० विकेट लिँदै उत्कृष्ट बलर र उत्कृष्ट खेलाडीमा चुनिएका सूर्यलाई पनि नेपाली टोलीमा राखिएको छ । नेपाली टोलीमा यसअघि पनि पर्दै आएका सूर्यले एकदिवसीय अन्तर्राष्ट्रियमा भने डेब्यु गर्न बाँकी नै रहेको छ । पवन, रिजन, सूर्यलाई लिग२ का लागि पनि राखिएको छ । फेब्रुअरी १५ देखि २४ सम्म हुने लिग२ मा नेपालले नेदरल्यान्ड्स र नामिबियाविरुद्ध २२ एकदिवसीय अन्तर्राष्ट्रिय शृंखला खेल्ने छ । आठ राष्ट्र सहभागी लिग२ को २०२४२७ साइकलमा यो पहिलो शृंखला हो । लिग२ का लागि नेपाली टोलीमा रोहित, आसिफ, कुशल भुर्तेल र मल्ल, आरिफ, पवन, भीम, अर्जुन साउद, दीपेन्द्रसिंह ऐरी, गुल्सन झा, सोमपाल, करण केसी, ललित, सूर्य र रिजनलाई राखिएको छ । अर्जुन, दीपेन्द्र, गुल्सन र करणलाई भने क्यानाडाको शृंखलामा आराम दिइएको छ । लिग२ का लागि प्रतिश जीसी, देव खनाल, अनिल र विवेक यादवलाई वैकल्पिकमा राखिएको छ ।"
