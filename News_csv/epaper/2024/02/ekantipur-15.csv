शीर्षक,विवरण
नेपाली परिवारलाई क्षतिपूर्ति दिन रुस सहमत,"नेपालले रुसी सेनामा भर्ती भएका नेपालीलाई फिर्ता पठाउन र युद्धमा मारिएका नेपालीका परिवारलाई उचित क्षतिपूर्ति दिन कूटनीतिक नोट पठाएको थियो । रुसयुक्रेन युद्धमा मारिएका नेपालीको यकिन तथ्यांक हालसम्म रुस वा नेपाल सरकारबाट सार्वजनिक गरिएको छैन । मंसिरयता रेडजोनमा धेरै नेपाली खटिएको जानकारी आइरहँदा उनीहरूको यकिन अवस्था खुल्न नसकेको छैन । आफन्तको मृत्युबारे परिवारले आधिकारिक निकायबाट हालसम्म खबर पाउन सकेका छैनन् । मृतकका परिवारले न शव पाएका छन् न त क्षतिपूर्ति कहिले र कति पाउने भन्ने जानकारी पाएका छन् । रुसीयुक्रेन युद्धमा ज्यान गुमाउनेमध्ये हालसम्म १२ जना नेपालीको मात्र औपचारिक पुष्टि भएको छ ।युद्धमा परी सम्पर्कविहीन र घाइते हुनेको विवरण नेपाल र रुस दुवैले सार्वजनिक गरेका छैनन् । रुसले मृत्यु प्रमाणपत्र उपलब्ध गराएपछि मात्रै परराष्ट्रले त्यसबारे सार्वजनिक गर्दै आइरहेको छ । काठमाडौंस्थित कन्सुलर विभागमा सम्पर्कविहीनको खोजीनिती तथा उद्धार गरिदिन भन्दै निवेदन दिने पीडित परिवारको संख्या दिनहुँ बढिरहेको छ । विभागमा एक सय ४० जनाका पीडित परिवारले आवेदन दिइसकेका छन् । परराष्ट्र मन्त्रालयले गोरखाका सन्दीप थपलिया, कपिलवस्तुका रूपक कार्की, कास्कीका देवान राई, स्याङ्जाका प्रितम कार्की, दोलखाका राजकुमार रोका, इलामका गंगाराज मोक्तान, दार्चुलाका कुन्दन सिंह नागल, स्याङ्जाका हरिप्रसाद अर्याल, कैलालीका भरतबहादुर शाह र धादिङका राजकुमार गिरीको मृत्यु भएको पुष्टि गरिसकेको छ । उनीहरूका परिवार कसैले पनि रुसी सेनाको नियमअनुसार क्षतिपूर्ति पाएका छैनन् । कतिपयका परिवारले काजकिरियासमेत गरिसक्दा पनि रुसी सरकारले भने अझसम्म मृत्यु प्रमाणपत्र जारी गरेको छैन ।साथै, आफ्नो नियन्त्रणमा रहेका नेपालीलाई छाड्न पनि नेपाल सरकारले युक्रेनलाई अनुरोध गरेको छ । युक्रेनले भने आफ्नो नियन्त्रणमा रहेका नेपालीलाई सिधै नेपाल नपठाउने बताएको परराष्ट्रका प्रवक्ता राईले उल्लेख गरे । युक्रेनले युद्धबन्दी आदानप्रदान हुने समयमा मात्रै रुसलाई हस्तान्तरण गर्ने जानकारी नेपाललाई दिएको छ । रुसी सेनामा भर्ती भई युक्रेनी सेनाको कब्जामा रहेका बर्दियाका विवेक खत्री, मोरङका विकास राई र रोल्पाका प्रतीक पुनबारे युक्रेनले जिम्मा लिइसकेको छैन । उसले काभ्रेका सिद्धार्थ ढकाल मात्र आफ्नो नियन्त्रणमा रहेको औपचारिक जानकारी एक महिनाअघि नेपाल सरकारलाई पठाएको परराष्ट्रले जनायो । युद्धमा मर्ने र घाइते हुनेको अवस्था दर्दनाक रहेको युद्धमा नै परी घाइते भई रुसमा उपचाररत एक नेपालीले कान्तिपुरसँग बताएका छन् । युद्धग्रस्त क्षेत्रमा कसले कसको शव लिन जाने ? घाइते हुनेको नै उद्धार गर्न कठिन छ, शव ल्याउने वा पहिचान गर्ने अवस्था नै छैन, युद्ध क्षेत्रमा नै रहेका ती नेपालीले कान्तिपुरसँग भने, लडाकुले आफूलाई दिइएको लकेट हरायो भने पहिचान गर्नसमेत सम्भव हुँदैन । उनले आफू नै घाइते हुँदा पनि ७ घण्टापछि मात्रै उद्धार गरिएको बताउँदै थपे, सँगै गएको कोही साथी फर्केको छ भने मात्रै उसले मृत्यु वा घाइते भएको सूचना उसका घरपरिवारलाई दिएका छन् । नत्र कसैले दिँदैन । पछिल्लो समय नेपालीको सवाल उठेपछि रुसले पनि सकभर सूचना गोप्य राख्न खोजेको जस्तो देखिन्छ ।युक्रेनको जापरियामा मारिएका गंगाजमुना गाउँपालिका३ धादिङका ३७ वर्षीय पूर्णबहादुर गुरुङको परिवारले न शव पाए न क्षतिपूर्ति पाउने कुनै टुंगो नै लागेको छ । रुसले भने पूर्णबहादुरको निधनको साढे दुई महिना बितिसक्दा पनि अझै आधिकारिक खबर दिएको छैन । गत मंसिर १८ मा नै पूर्णबहादुर बारुदी सुरुङ (ल्यान्ड माइन) मा परेको त्यहींबाट बाँचेर आएका एक साथीले पूर्णबहादुरका दाजु श्यामबहादुरलाई भनेका रहेछन् । भाइ युक्रेनको माइनमा परेर ज्यान गुमाएको दर्दनाक भिडियो देखें । त्यसपछि दाहसंस्कार गर्यौं, उनले भने, तर भाइको मृत्युको खबर अहिलेसम्म न रुसले दिएको छ न त नेपाल सरकार नै केही बोल्छ । क्षतिपूर्ति त अझ परको कुरा । १२ वर्षका छोरा र ६ वर्षकी छोरीलाई छाडेर सुखद भविष्यका लागि रुस पुगेको ४५ औं दिनमा नै पूर्णबहादुरको युक्रेनमा निधन भएको थियो । ऊ दुई वर्ष साउदी अरबमा काम गरेर फर्केको थियो । सुरक्षा निकायमा काम नगरेको सामान्य नागरिक हो । अष्टमीको भोलिपल्ट रुसी सेनामा भर्ती हुन गयो । कुन एजेन्टले पठायो, पत्ता लागेको छैन, श्यामबहादुरले भने, यतिबेला परिवार नै बिचल्ली हुन पुगेको छ । ८ लाख रुपैयाँ खर्चेर रुस पुगेका पूर्णबहादुरको निधनपछि क्षतिपूर्ति आउने वा नआउनेबारेमा परिवारलाई कसैले जानकारी दिएका छैनन् ।परराष्ट्र मन्त्रालयमार्फत मंसिर १८ मा नेपाली नागरिकलाई रुसी सेनामा भर्ना नगर्न र गरिएको भए उनीहरूलाई तत्काल नेपाल फर्काउन भन्दै रुसलाई कूटनीतिक नोट पठाएको थियो । मन्त्रालयका अनुसार उक्त कूटनीतिक नोटका सम्बन्धमा रुस सरकारबाट हालसम्म कुनै पनि जवाफ आएको छैन । परराष्ट्रमन्त्री एनपी साउदले काठमाडौंस्थित नेपालका लागि रुसी राजदूत एलेक्सेई नोभिकोभलाई मंसिर तेस्रो साता र पुसको पहिलो साता गरी दुई पटक बोलाएर उक्त नोटबारे जानकारी गराएका थिए । साथै, युगान्डाको राजधानी कम्पालामा माघको पहिलो साता भएको असंलग्न आन्दोलन अभियानको १९ औं शिखर सम्मेलनका क्रममा परराष्ट्रमन्त्री साउदले रुसी उपविदेशमन्त्री सर्गेई वसिलिइविचसँग पनि नेपाली नागरिकलाई गैरकानुनी रूपमा भर्ना नगर्न, भर्ना गरिएकालाई नेपाल फर्काउन र मृत्यु भएकाको परिवारलाई क्षतिपूर्ति दिन आग्रह गरेका थिए । साउदले परिस्थिति बुझ्नका लागि आफूलाई मस्को भ्रमणको बाटो खोलिदिन पनि आग्रह गरेका थिए । तर रुसले क्षतिपूर्ति उपलब्ध गराउनेबाहेक अन्य विषयमा नेपाली पक्षलाई जवाफ दिएको छैन । रुसी सेनामा कति नेपाली भर्ती भएका छन् भन्ने हालसम्म कुनै पनि आँकडा छैन । नेपालीलाई भर्ना केकस्तो सम्झौताअनुरूप गरिएको हो भन्नेबारेमा पनि रुसले सार्वजनिक गरेको छैन ।"
साइकल कुदाउने हातबिनाका पाखुरा,"साइकल कुदाउने हातबिनाका ७ घण्टापछि उनको होस खुल्यो । अनि, उनले देखे कुहिनामुनिको भाग नभएका आफ्ना पाखुरा । उपचारमा लागेको ८ लाख खर्च मेसिन सञ्चालकले बेहोरे पनि उनको जीवनमा नसोचेका दुःखभारी सुरु भए । ४८ दिनको उपचारपछि घर त फर्के तर बाँचेको खुसीमा होइन, अब तीन नाबालक छोरी र श्रीमतीसहितको परिवार कसरी पाल्ने भन्ने चिन्ता बोकेर ।एउटा गरिबले जीवनभर थप पीडा बेहोर्ने अवस्थाबन्यो, कमाएर खाने हात नै गुमेपछि बेसहाराजस्तै भएँ, उनले सुनाए ।काम गरेर खानुपर्ने दुवै हात गुमेपछि कैयन् दिन चिन्तामा डुबे । कमजोर आर्थिक अवस्थाका अशोकलाई परिवारको पेट कसरी भर्ने भन्ने चिन्ताले सताइरह्यो । उनले सुनाए, कैयन् दिन भक्कानिएर एक्लै रोइरहें । बिस्तारै उनमा हिम्मत पलायो आफैंले केही गरी खाने बाटो खोज्नुपर्छ । घर छेउछाउका साथीहरू जंगलमा दाउरा टिप्न जान्थे र नजिकैको बजारमा ल्याएर बेच्थे । एक दिन उनी तिनै साथीहरूसँग जंगल गए । बिस्तारैबिस्तारै अशोकलाई लाग्यो, म पनि अरूजस्तै जंगलबाट दाउरा ल्याएर बेच्न सक्छु । आफ्नै हिम्मतका भरमा उठेका यिनै अशोक हिजोआज ढाड कुप्रो पारेर कुहिनाको बलमा साइकलको ह्यान्डल सोझ्याएर घरदेखि २१ किलोमिटर परको भोलनटार जंगलतिर छिर्छन् । बिहान जंगल छिरेका उनी साँझ ५ बजे मात्र घर फर्किन्छन् । बटुलेका दाउरा नजिकैको बाल्चनपुर बजारमा भारी हेरेर ५ देखि ७ सय रुपैयाँमा बेच्छन् । दाउरा बेचेर आएको पैसाले परिवारको रोजीरोटी चलेको छ, उनले भने । अशोककी जेठी छोरी ७ कक्षा र माइली छोरी २ कक्षा पढ्ने भइसके । तीन वर्षकी कान्छी छोरीलाई भने स्कुल पठाइसकेका छैनन् । दाउरा बेचेको पैसाले नुनतेल चले पनि छोरीहरूलाई स्कुलको पोसाक, कापीकलम र झोला किन्न सधैं अरूको भर पर्नुपर्छ । कमाउने घरमूलीकै हात गुमेपछि आर्थिक संकट पर्न थाल्यो, अशोककी पत्नी मुनियाले भनिन्, मागेर खाउँ भने मनले मान्दैन, हात नभए पनि श्रीमान्को हिम्मत र आँट देखेर म आफैं दंग पर्छु ।पडोरिया गाउँको चारैतिर ठूला घर छन् । बस्तीको छेउकुनामा ६ धुरमा बनेको फुसको घर नै अशोकको हो । यही ६ धुर पनि उनले पराल काट्ने मेसिन चलाउने बेला कमाएको ३ लाखमा थप सात लाख रुपैयाँ कर्जा खोजेपछि १० लाख रुपैयाँमा किनेका थिए । त्यो कर्जा गाउँकै महाजन बेलबाला पण्डितसँग लिएको उनले बताए । जमिन अहिले बेलबाला साहुकै नाममा बन्धकी छ । कर्जा तिर्न नसकेकाले आफ्नो नाममा गर्न नसकिएको चिन्ताले अशोकलाई अहिले पनि हरदिन पोलिरहन्छ । अशोकले चलाउने थोत्रो साइकल पनि तीन वर्षअघि वडा नम्बर १० का तत्कालीन वडाध्यक्ष जयराम चौधरीले उनलाई जीविका चलाउन भन्दै दिएका थिए । अहिले दुवै चक्काका टायर खिइसके पनि पैसा नभएकाले अशोकले फेर्न सकेका छैनन् । नयाँ साइकल किन्ने पैसा छैन, कसैले सहयोग गरिदिए धन्य हुने थिएँ, उनले सुनाए, नगरपालिकासँग कैयौं पटक भनें तर सुनुवाइ भएन । चन्द्रपुर नगरपालिकाका प्रमुख सञ्जय काफ्लेले नगरपालिकाका तर्फबाट सक्दो सहयोग गर्ने बताए ।"
भारतमा फेरि चर्कंदै किसान आन्दोलन,"(नयाँदिल्ली)भारतमा फेरि किसान आन्दोलन चर्किएको छ । एक वर्ष लामो आन्दोलन थामिएको दुई वर्षपछि किसानहरू आफ्ना माग पूरा नभएको भन्दै पुनः सडकमा उत्रिएका हुन् । कृषिजन्य उत्पादनको न्यूनतम समर्थन मूल्य तोकिनुपर्ने मुख्य माग अघि सारेर उनीहरू दिल्लीतर्फ हिँडेका छन् । पन्जाबका हजारौं किसान दिल्लीमा धर्ना र प्रदर्शनको तयारीका साथ हिँडेपछि उनीहरूलाई बल प्रयोग गरेर बाटोमै रोकिएको हो ।दिल्लीभन्दा १ सय ५० किलोमिटर टाढा हरियाणापन्जाब सिमाना क्षेत्र शम्भु बोर्डरमा किसानको दिल्ली यात्रालाई रोकिएको हो । मंगलबार र बुधबार लगातार दुई दिन त्यहाँ किसान र सुरक्षाकर्मीबीच झडप भएको छ । दर्जनौं किसान र केही सुरक्षाकर्मी उक्त झडपमा घाइते भएका छन् । सयौं ट्र्याक्टर र ट्रलीमा आवश्यक बन्दोबस्तीका सामग्रीसहित किसानहरू आन्दोलनका लागि दिल्ली यात्रामा हिँडेका छन् ।किसानका दुई ठूला संगठन संयुक्त किसान मोर्चा र किसान मजदुर मोर्चाले आन्दोलनको नेतृत्व गरेका छन् । उक्त मोर्चामा किसानसँग सम्बद्ध २ सय ५० संगठन आबद्ध रहेको जनाइएको छ । किसान संगठनहरूले १३ फरवरीबाट दिल्ली चलो को नारा दिएर आन्दोलनको घोषणा गरेका हुन् । किसान संगठनहरूले दिएको अल्टिमेटमभित्र माग सम्बोधन नभएपछि हजारौं किसान राष्ट्रिय राजधानी नयाँदिल्ली प्रवेशको प्रयास थालेका छन् । किसानहरूले प्रधानमन्त्री नरेन्द्र मोदीको निवास घेराउसम्मको कार्यक्रम ल्याएका छन् । आन्दोलनकारी किसानलाई दिल्ली प्रवेशमै रोक लगाइएको छ । सुरक्षाकर्मीले दिल्ली प्रवेशको बाटोलाई सिल गरेको छ । आन्दोलित किसानको प्रभाव क्षेत्रमा इन्टरनेट पनि बन्द गरिएको छ ।सुरक्षाकर्मीले दिल्ली प्रवेशका राजमार्गहरूमा तारबार लगाएर र सिमेन्टका बार राखेर राजमार्ग अवरुद्ध पारेका छन् । शम्भु बोर्डरमा रोकिएका किसानहरूले दिल्लीतिर प्रवेशका लागि जबर्जस्ती गरेपछि सुरक्षाकर्मीले बल प्रयोग गरेको छ । ठूलो संख्यामा रहेका किसान अश्रुग्यास प्रहारबाट प्रभावित नभएपछि ड्रोन प्रयोग गरेर अश्रुग्यास प्रहार गरिएको छ । आन्दोलनकारी किसान नेताहरूले शान्तिपूर्ण प्रदर्शनमाथि सरकारले दमन गरेको आरोप लगाएका छन् । पन्जाबबाट दिल्ली छिर्दै गरेका किसान र सुरक्षाकर्मीबीचको भिडन्तले हरियाणापन्जाबको बोर्डर क्षेत्र युद्धस्थल जस्तो देखिएको छ । किसानहरूले जबर्जस्ती दिल्ली प्रवेशका लागि बल लगाइरहेका छन् । उनीहरूले सुरक्षाकर्मीमाथि ढुंगा हानेको र सुरक्षाकर्मीले ब्यारिकेड लगाएर रबरको गोली, अश्रुग्यास चलाएका दृश्यहरू देखिएको छ । किसानहरूले माग पूरा नभएसम्म आन्दोलन जारी राख्ने बताएका छन् । दिल्ली जाँदै गरेका किसानलाई हरियाणामा रोकिएको विरोधमा हरियाणा उच्च अदालतमा मुद्दासमेत दायर भएको छ । अदालतले प्रदर्शनकारी भारतको नागरिक रहेको र उनीहरूलाई देशभर मुक्त रूपमा आउजाउको अधिकार रहेको भन्दै राज्य सरकारसँग त्यसबारे जवाफ माग गरेको छ । सरकारबाट दमन भएको भन्दै किसान संगठनहरूले फरवरी १६ मा ग्रामीण भारत बन्दको घोषणा गरेका छन् । किसान आन्दोलनका कारण हरियाणातर्फबाट दिल्ली आउने राजमार्ग ठप्प बनेको छ । दिल्ली प्रवेशका सबैजसो राजमार्गमा सुरक्षा कडाइ गरिएपछि दिल्लीको ट्राफिक चुनौती पनि बढाएको छ ।मोदी सरकारले सन् २०२० मा ल्याएको तीनवटा कृषि कानुनको विरोधमा किसानहरूले दुई वर्षअगाडि पनि लामो आन्दोलन गरेका थिए । त्यसबेला पनि आन्दोलनकारी किसानहरूलाई दिल्ली प्रवेशमा रोक लगाइएको थियो । एक वर्षसम्म चलेको आन्दोलनको दबाबमा सरकार तीनवटै कृषि कानुन फिर्ता लिन बाध्य भएको थियो ।यस पटक आमचुनावको पूर्वसन्ध्यामा किसान आन्दोलनले मोदी सरकारमाथि दबाब बढाएको छ । दुई वर्षअगाडि किसानलाई आन्दोलनबाट फिर्ता पठाउन सरकारले न्यूनतम समर्थन मूल्य तोक्ने कानुन ल्याउने प्रतिबद्धता जनाएको थियो । उक्त माग पूरा नभएपछि किसान संघसंगठनले चुनावको मुखमा सरकारमाथि दबाब बढाउने रणनीति लिएका हुन् । अघिल्लो आन्दोलनमा लागेका भन्दा फरक किसान संगठनहरूले यस पटक आन्दोलनको अगुवाइ गरेका छन् । यद्यपि, उनीहरूले पुरानो आन्दोलनको लिगेसी बोकेको देखिन्छ । मोदी सरकारले तीनवटा कृषि कानुन ल्याएपछि उक्त कानुनले किसानलाई मार पर्ने भन्दै सन् २०२० को नोभेम्बरमा किसानहरूको ठूलो संख्या दिल्लीतर्फ अघि बढेको थियो । तर, उनीहरूलाई दिल्ली प्रवेश दिइएन । एक वर्षभन्दा बढी समय किसानहरूले राजमार्गमा धर्ना दिएका थिए । किसान आन्दोलनले राष्ट्रियअन्तर्राष्ट्रिय समर्थन पाउँदै गएको थियो । किसानलाई गलाउने प्रयासमा सफल नभएपछि सरकारले उनीहरूको माग पूरा गर्ने प्रतिबद्धता जनाएको थियो । त्यसपछि मात्र किसानहरूले आन्दोलन रोकेका थिए । सरकारले ल्याएको कृषक उपज व्यापार र वाणिज्य (संवर्द्धन र सरलीकरण), कृषक सशक्तीकरण संरक्षण तथा आवश्यक वस्तु संशोधन कानुनलाई प्रधानमन्त्री नरेन्द्र मोदीले फिर्ता लिइएको घोषणा गर्नुपरेको थियो । त्यही बेला सरकारले कृषि उत्पादनमा न्यूनतम समर्थन मूल्यको प्रतिबद्धता पनि जनाएको थियो । संयुक्त किसान मोर्चाका नेता जगजित सिंह डल्लेवालले दुई वर्षअगाडि आन्दोलनबाट हट्नलाई किसानसँग गरेको वाचालाई सरकारले पूरा गर्नुपर्ने आफूहरूको माग रहेको भारतीय सञ्चार माध्यमहरूलाई बताएका छन् । किसानका मागअघिल्लो पटकको आन्दोलन सरकारले ल्याएको कृषि कानुनको विरोधमा थियो । यस पटक भने कृषि उत्पादनको न्यूनतम समर्थन मूल्य (एमएसपी) तोक्न स्वामीनाथन आयोगले दिएको रिपोर्ट कार्यान्वयनको माग पहिलो प्राथमिकतामा रहेको छ । त्यसबाहेक लागत मूल्यको ५० प्रतिशत मुनाफा दिनुपर्ने, किसानको ऋण मिनाहा, भूमि अधिग्रहण कानुन पुनः लागू गर्नुपर्ने र जमिन अधिग्रहण गर्दा सरकारले अहिले तोकेको मुआब्जालाई वृद्धि गर्नुपर्ने, यसअघिको किसान आन्दोलनमा किसानको हत्या गर्नेमाथि कडा कारबाहीको माग राखेका छन् । आन्दोलनका बेला उत्तर प्रदेशको खिरीमा गृह राज्यमन्त्री अजय मिश्रा टेनीको गाडीले चार जना किसानलाई कुल्चेको थियो । किसानहरूले उक्त घटनामा संलग्नलाई कडा कारबाहीको माग उठाउँदै आएका छन् । आन्दोलनले अन्य राज्यका किसानहरूको समर्थन पनि पाएको छ । कर्नाटकमा किसानहरूले बुधबार प्रदर्शन गरेका छन् ।त्यस्तै, विश्व व्यापार संगठन (डब्लूटीओ) बाट भारत अलग हुनुपर्ने, किसानका लागि पेन्सन कार्यक्रम सरकारले ल्याउनुपर्ने, गत आन्दोलनमा मारिएका किसान परिवारलाई क्षतिपूर्ति र रोजगारीको माग किसानले अघि सारेका छन् । त्यसैगरी, किसानको दैनिक सरकारी ज्याला बढाइनुपर्ने, किटनाशक तथा मलको नक्कली उत्पादकहरूमाथि कडा कारबाही गरी नियन्त्रणमा लिनुपर्ने, विभिन्न मसलाहरूको उत्पादन, बिक्री वितरण र प्रवर्द्धनका लागि आयोगको गठन गरिनुपर्ने लगायतका माग किसानको छ ।किसानको आन्दोलन दिल्लीतर्फ केन्द्रित हुनुपूर्व गरेको वार्ताको प्रयास विफल भएको थियो । किसानको मुख्य माग न्यूनतम समर्थन मूल्यको ग्यारेन्टीको कानुन र ऋण मिनाहामा सरकारी प्रतिनिधिसँग सहमति हुन नसकेको हो । सबै मागमध्ये किसानको मुख्य माग भने स्वामीनाथन आयोगले दिएको रिपोर्ट कार्यान्वयन नै हो । के हो स्वामीनाथन रिपोर्ट ?कृषि वैज्ञानिक एमएस स्वामीनाथन कृषि क्षेत्रमा सुधारका लागि काम गरेका व्यक्तिका रूपमा चिनिन्छन् । हरित क्रान्तिका जनक र प्रसिद्ध कृषि वैज्ञानिक स्वामीनाथनलाई मोदी सरकारले भारतको सबैभन्दा प्रतिष्ठित सम्मान भारत रत्न ले सम्मानित गर्ने निर्णय लिइसकेको छ । तत्कालीन कांग्रेस सरकारले सन् २००४ मा स्वामीनाथनको अध्यक्षतामा राष्ट्रिय किसान आयोग बनाएको थियो । उनकै नामबाट आयोग चिनिँदै आएको छ । उक्त आयोगले दुई वर्षपछि २००६ मा आफ्नो रिपोर्ट सरकारलाई बुझाएको थियो । स्वामीनाथनले किसानको जीवनस्तर उकास्न केन्द्रित रहेर कैयौं सुझाव आफ्नो रिपोर्टमा सिफारिस गरेका थिए । त्यसमध्ये कृषि उपजको न्यूनतम समर्थन मूल्य तोक्नुपर्ने मुख्य थियो । स्वामीनाथनले हरेक बालीको न्यूनतम समर्थन मूल्य तोकिनुपर्ने भनेका छन् । र, उक्त मूल्य औसत लागत ५० प्रतिशत बढी हुनुपर्ने सिफारिस गरेका छन् । उनले रिपोर्ट बुझाउँदा मनमोहन सिंह नेतृत्वको कांग्रेस सरकार थियो । सिंहले दुई कार्यकाल पूरा गरे । त्यसपछि प्रधानमन्त्री भएका मोदीले आफ्नो दुई कार्यकाल पूरा गर्दै छन् । तर, यतिका वर्ष बितिसक्दा पनि उक्त प्रतिवेदन कार्यान्वयनमा बेवास्ता हुँदै आएको छ । आन्दोलनरत किसानहरूले स्वामीनाथन रिपोर्ट कार्यान्वयन हुनुपर्ने माग गर्दै आएका छन् । चुनावको मुखमा आन्दोलनको दबाब आगामी तीन महिनाभित्र भारतमा लोकसभा चुनाव हुँदै छ । प्रधानमन्त्री मोदी आफ्नो तेस्रो कार्यकालको तयारीमा छन् । उनलाई विपक्षी दलहरूले चुनौती दिने प्रयास गरिरहेका छन् । यति नै बेला चर्किएको किसान आन्दोलनले सरकारलाई अप्ठ्यारोमा पारेको छ भने विपक्षी दललाई मौका दिएको देखिन्छ ।सरकारमाथि दबाब बनाउन किसानले रणनीतिक रूपमा चुनावको मुखमा आन्दोलन थालेका हुन् । प्रधानमन्त्री मोदीले गत साता संसद्मा बोल्दै २०२४ को चुनावमा भाजपा नेतृत्वको गठबन्धनले चार सय सिट जित्ने दाबी गरेका छन् । उनले ५ सय ४३ सदस्यीय लोकसभामा भाजपा एक्लैले ३ सय ७० र गठबन्धनले ४ सय सिट ल्याउने दाबी गरेका हुन् । तर, उनको दाबीका अगाडि किसान आन्दोलन चुनौतीका रूपमा देखा पर्दै छ । समयमै किसानको आन्दोलनलाई साम्य नपारिए र यो देशभर चर्किए त्यसले आगामी चुनावमा मोदीले लिएको लक्ष्यलाई धक्का पुर्याउने सम्भावना रहेकाले सरकार दबाबमा परेको हो ।किसान आन्दोलनले पार्न सक्ने प्रभावलाई हेरेरै सरकारले आन्दोलन प्रारम्भ नहुँदै वार्ताका लागि प्रयासरत छ । आन्दोलनकारीसँग वार्ता र समन्वयका लागि केन्द्र सरकारका मन्त्रीहरू निरन्तर खटिएका छन् । सरकारले कृषि र किसान कल्याणमन्त्री अर्जुन मुन्डा, वाणिज्यमन्त्री पीयूष गोयल र गृह राज्यमन्त्री नित्यानन्द रायको कमिटी बनाएर वार्ताका लागि खटाएको छ । ८ फरवरीदेखि १२ फरवरीको बीचमा पटकपटक उक्त कमिटीले किसान नेताहरूसँग वार्ता गरेको छ । तर, किसान नेताहरू आश्वासनले मात्रै आन्दोलनबाट पछि हट्ने मुडमा नदेखिएपछि वार्ता मिलेको छैन । कृषिमन्त्री मुन्डाले बुधबार पुनः किसानको माग पूरा गर्न सरकार तयार रहेको बताएका छन् । तर, किसान नेताहरू कानुन नआएसम्म आन्दोलनबाट टसमस नहुने संकेत गरेका छन् । उनीहरूले रेल रोको आन्दोलनको समेत घोषणा गरेका छन् । विपक्षी पार्टीले किसान आन्दोलनको मौकालाई आफ्नो पक्षमा पार्ने प्रयास गरेको देखिन्छ । कांग्रेस नेता राहुल गान्धीले आफ्नो सरकार बनेको खण्डमा किसानलाई न्यूनतम समर्थन मूल्यको ग्यारेन्टी दिने बताएका छन् । उनले किसान आन्दोलनलाई ऐतिहासिक भन्दै कांग्रेसले हरेक किसानले गरेको उत्पादनको न्यूनतम मूल्यको ग्यारेन्टी गर्ने निर्णय लिएको सामाजिक सञ्जाल एक्समा लेखेका छन् । उनले न्यायको पथमा कांग्रेसको ग्यारेन्टी रहेको भन्दै यसको कार्यान्वयनले १५ करोड किसान परिवारको समृद्धि सुनिश्चित हुने दाबी पनि गरेका छन् । आफ्नो माग सुनाउन दिल्ली आउन लागेका किसानलाई रोकिएकोप्रति विपक्षी दलहरूले पनि विरोध जनाएका छन् । समाजवादी पार्टीका नेता अखिलेश यादवले अश्रुग्यास र गोलीबाट किसानलाई रोक्ने प्रयास गरिएकोप्रति आपत्ति जनाएका छन् । उनले भाजपा सरकार किसानसँग डराएको बताए ।"
ललिता निवास जग्गा हिनामिना मुद्दाको फैसला आज,"(काठमाडौं)बालुवाटारस्थित ललिता निवास र त्यसले चर्चेको सरकारी जग्गा हिनामिनासम्बन्धी भ्रष्टाचार मुद्दामा विशेष अदालतले बिहीबार फैसला सुनाउने भएको छ । मुद्दाको अन्तिम किनारा लगाउने गरी विशेषले उक्त मुद्दालाई बुधबार हेर्दाहेर्दैमा राखेको हो । उक्त मुद्दा विशेषका न्यायाधीशहरू खुसीप्रसाद थारू, रामबहादुर थापा र रितेन्द्र थापाको इजलासमा परेको छ । विशेष अदालतका प्रवक्ता एवं उपरजिस्ट्रार धनबहादुर कार्कीले बुधबार नै मुद्दाको किनारा लगाउने प्रयास भए पनि समय अभावले हेर्दाहेर्दैमा राखेर बिहीबार किनारा लगाउने तयारी भएको बताए ।मुद्दाको फैसला हुने भन्ने हल्लापछि पूर्वमन्त्री चन्द्रदेव जोशी र भाटभटेनी सुपरमार्केटका सञ्चालक मीनबहादुर गुरुङसहितका प्रतिवादीहरू अदालत परिसरमा उपस्थित भएका थिए । अख्तियार दुरुपयोग अनुसन्धान आयोगले २०७६ माघ २२ मा ललिता निवासको १ सय ३६ रोपनी जग्गा हिनामिना अभियोगमा पूर्वउपप्रधान तथा गृहमन्त्री विजयकुमार गच्छदारसहित १ सय ७५ जनाविरुद्ध विशेष अदालतमा मुद्दा दायर गरेको थियो । गच्छदारसहित पूर्वमन्त्रीहरू चन्द्रदेव जोशी र डम्बरबहादुर श्रेष्ठ, तत्कालीन सचिवहरू दीप बस्न्यात, छविराज पन्त र दिनेशहरि अधिकारीसहितका उच्च पदस्थ पदाधिकारी तथा कर्मचारीदेखि खरिदारसम्मका व्यक्ति यस मुद्दामा प्रतिवादी छन् । बस्न्यात अख्तियारका पूर्वप्रमुख आयुक्त तथा पन्त खिलराज रेग्मी नेतृत्वको सरकारका मन्त्रीसमेत हुन् ।सार्वजनिक पद धारण गरेका मन्त्री र सचिवसहितका ६० जना पदाधिकारी एवं कर्मचारी र ललिता निवासका तत्कालीन भोगाधिकारी सुवर्णशमशेर राणाका हकदार रुक्मशमशेरसहित भूमाफियाव्यापारी, बिचौलिया र जग्गा हिनामिना गरी आफ्ना नाममा लैजाने ५० गरी १ सय १० जनालाई बिगो, कैद र जरिवाना तथा हाल जग्गा आफ्ना नाममा भएका ६५ जनालाई जग्गा जफत प्रयोजनका लागि प्रतिवादी बनाएर अख्तियारले विशेष अदालतमा मुद्दा दायर गरेको थियो ।पञ्चायतकालमा सरकारले सुवर्णशमशेरका परिवारलाई मुआब्जा दिएर कानुनसम्मत अधिग्रहण गरी समरजंग कम्पनीका नाममा राखेको उक्त जग्गा २०४९ देखि २०६९ को अवधिमा तत्कालीन भोगाधिकारी, भूमाफिया र व्यापारीले गैरकानुनी रूपमा हडपेका थिए । २०४७ सालमा मन्त्रिपरिषद्बाट भएका निर्णयको अपव्याख्या एवं कर्मचारीलाई प्रलोभनमा पारेर राणा परिवारले सुरुमा करिब १ सय १३ रोपनी जग्गा आफ्नोमा नामसारी गरेका थिए । त्यहींबाट हिनामिनाको क्रम सुरु भएकोमा २०६२, २०६६६७ र २०६९ का मन्त्रिपरिषद् र मालपोतका गैरकानुनी निर्णयका आधारमा थप जग्गा व्यक्तिका नाममा पुगेको थियो ।राणा परिवारका सदस्य, भूमाफिया किटान गरिएका शोभाकान्त ढकाल र रामकुमार सुवेदी तथा भाटभटेनीका सञ्चालक गुरुङसहितका व्यक्तिको योजना एवं मालपोतदेखि मन्त्रिपरिषद्सम्मका गैरकानुनी निर्णयबाट सरकारी जग्गा व्यक्तिका नाममा पुगेको अख्तियारको अभियोगपत्रमा उल्लेख छ । ललिता निवासकै जग्गा हिनामिना प्रकरणमा प्रहरीको केन्द्रीय अनुसन्धान ब्युरोबाट भएको अनुसन्धानका आधारमा जिल्ला सरकारी वकिल कार्यालय काठमाडौंले ३ सय ११ जनालाई प्रतिवादी बनाएर जिल्ला अदालत काठमाडौंमा भदौ १० मा दायर गरेको किर्तेसम्बन्धी मुद्दा विचाराधीन छ । अख्तियारले ४ वर्षअघि दायर गरेको भ्रष्टाचारसम्बन्धी यो मुद्दा भने विशेषबाट फैसला हुन लागेको हो ।तत्कालीन प्रधानमन्त्री माधवकुमार नेपालका पालामा प्रधानमन्त्री निवास विस्तारको आवरणमा मन्त्रिपरिषद्बाट निर्णय गराएर भूमाफियाले सट्टाभर्नाका नाममा जग्गा हत्याएका थिए भने बाबुराम भट्टराई प्रधानमन्त्री छँदा भूमाफियाले मन्त्रिपरिषद्बाटै निर्णय गराएर पशुपति टिकिन्छा गुठीमा करिब ५ रोपनी जग्गा लगेर त्यसपछि नक्कली मोही खडा गरी हडपेका थिए । योसहित कुल १ सय ४३ रोपनीभन्दा बढी जग्गा २०४९ देखि २०६९ को अवधिमा हडपिएको थियो ।पञ्चायतकाल (२०२१ साल) को सरकारले तत्कालीन भोगाधिकारी सुवर्णशमशेरका परिवारलाई मुआब्जाबापत १६ लाख ३३ हजार ९ सय २२ रुपैयाँ दिएर अधिग्रहण गरेको करिब २ सय ८५ रोपनी जग्गा गृह मन्त्रालयअन्तर्गतको समरजंग कम्पनीको संरक्षणमा राखेको थियो । त्यसरी अधिग्रहण गरिएको जग्गाको दक्षिण, उत्तर र पूर्वी मोहडामा क्रमशः सभामुख (तत्कालीन राजपरिषद् स्थायी समिति सभापति), प्रधानन्यायाधीश र प्रधानमन्त्री तथा नेपाल राष्ट्र बैंकको कार्यालय राखिएको थियो । २०१७ पुस १ मा पञ्चायती व्यवस्था सुरु भएसँगै सुवर्णशमशेर र उनका छोरा कञ्चनशमशेरका नाममा भएको करिब १४ रोपनी जग्गा जफत र बाँकी कानुनअनुसार अधिग्रहण भएकोमा जफत भएको गलत दाबी पेस गरेर राणा परिवारले २०४९ मा जग्गा हत्याएका थिए । जग्गा प्राप्ति ऐन २०१८ बमोजिम २०२१ मंसिर १५ मा १४ रोपनी ११ आना जफत र बाँकी २ सय ८४ रोपनी १४ आना ३ पैसा अधिग्रहण भएको त्यस बेलाका राजपत्रमा रहेका विवरणबाट पुष्टि हुन्छ । तर, जफत जग्गा मात्रै फिर्ता हुने भनी २०४७ वैशाखदेखि भदौसम्मका निर्णयलाई अपव्याख्या गरेर राणा परिवारले कर्मचारी र राजनीतिक सेटिङमा अरू जग्गा पनि लगेका थिए ।२०२१ मंसिर १७ मा राजपत्रमा प्रकाशित सूचनाअनुसार ललिता निवाससहित लक्ष्मी निवास, सीता भवन, महावीर भवन, बबरमहल र हरिहर भवन एकै दिन अधिग्रहण भएका थिए । तर, भूमाफियाले त्यही बेला अधिग्रहण गरेको ललिता निवास भने किर्ते गरेर हडपेका थिए । अधिग्रहण गरिएको जग्गामा मोही नभएको भनी २०२३ असोज २३ मा समरजंग कम्पनीलाई भन्ने विवरणले मोही नभएको खुल्छ, तर बहुदलपछि नक्कली मोही भएको फर्जी कागजात देखाएर सरकारी जग्गामा भूमाफियाले हक दाबी गरेका थिए । अनुसन्धानबाट खुलेका तथ्यहरूमा २०४९ मा १ सय १२ रोपनी ४ आना र २०६२ मा १२ आना जग्गा राणा परिवारले लगेका थिए ।बाँकी करिब ३० रोपनीमा २०६६६७ मा जग्गा सट्टाभर्नाका नाममा करिब २५ रोपनी र २०६९७० मा ५ रोपनी जग्गा क्रमशः नेपाल र भट्टराई प्रधानमन्त्री छँदा मन्त्रिपरिषद्को निर्णयबाट गुमेको थियो ।करिब ३० रोपनी जग्गा मन्त्रिपरिषद्को निर्णयबाट गुमे पनि मुख्य निर्णायाधिकारीलाई अख्तियारले प्रतिवादी नबनाई मुद्दा दायर गरेको थियो । तत्कालीन दुई प्रधानमन्त्रीसहित निर्णय प्रक्रियामा सामेल केही उच्च पदस्थलाई अख्तियारले उन्मुक्ति दिएको भन्दै सर्वोच्चमा रिट दायर भएकोमा त्यसको अझै किनारा लागेको छैन ।"
कांग्रेस महासमितिलाई एजेन्डा केन्द्रित बनाउन दबाब,"(काठमाडौं) कांग्रेसको महासमिति बैठकलाई कर्मकाण्डी बन्न नदिन पार्टीभित्रै विभिन्न दबाब समूहको सक्रियता बढेको छ । फागुन ७ देखि १० गतेसम्म काठमाडौंमा हुने बैठकमा नागरिकले उठाएका प्रश्नको जवाफ दिनका लागि नेतृत्वमाथि दबाब बढाउन विभिन्न समूह सक्रिय भएका हुन् । त्यस्ता समूह संस्थापन र इतरपक्ष दुवैतिर सक्रिय देखिएका छन्, जसको नेतृत्व युवा नेताहरूले गरिरहेका छन् । केन्द्रीय सदस्य प्रदीप पौडेलले शासकीय बेथिति र भ्रष्टाचारले निराशा बढाइरहेका बेला तीन वटै सरकार (संघ, प्रदेश र स्थानीय तह) मा नेतृत्वदायी भूमिकामा रहेको कांग्रेसले आम प्रश्नको जवाफ नदिई महासमितिलाई कर्मकाण्डमा सीमित बनाउन नहुने बताए । उनका अनुसार कांग्रेसभित्र अहिलेको सबैभन्दा ठूलो मुद्दा नै भ्रष्टाचार हो । पछिल्लो समय सार्वजनिक भएका नक्कली भुटानी शरणार्थी, ललिता निवास जग्गा हिनामिना, गिरीबन्धु टिइस्टेट, बाँसबारी छाला उद्योगको सरकारी जग्गा अतिक्रमण, कैलालीको टीकापुरमा सार्वजनिक जग्गा व्यक्तिका नाममा दर्तालगायत प्रकरणबारे कांग्रेस मौन रहँदै आएको छ । तीनै तहमा सबैभन्दा बढी जनप्रतिनिधि रहेको कांग्रेसले भ्रष्टाचारविरुद्ध सशक्त आवाज उठाउन नसकेको भनेर पार्टी नेतृत्वको आलोचना भइरहेको छ । आफ्नै सरकारले अघि बढाएका भ्रष्टाचार काण्डको अनुसन्धान र छानबिनप्रति समेत कांग्रेसले स्वामित्व लिएको छैन । उल्टो नेतृत्वले अनुसन्धानमा खटिएका प्रहरी अधिकृतको सरुवा गराउनुका साथै गृहमन्त्री परिवर्तन गर्न दबाब बढाइरहेको आरोप छ ।केन्द्रीय सदस्य पौडेल नीति महाधिवेशनको समेत काम गर्ने गरी बोलाइएको महासमितिले राष्ट्रिय र पार्टीको आन्तरिक जीवनसँग जोडिएका मुद्दामा प्रस्ट दृष्टिकोण बनाएर जानुपर्ने बताउँछन् । सुशासनप्रति हाम्रो प्रतिबद्धता हो कि होइन ? पार्टीले जन चाहनाको पक्षमा के कुरा ल्याउँछ ? कांग्रेस कति स्पष्ट हुन्छ ? भ्रष्टाचारका विरुद्धमा निर्मम र आक्रामक हुन्छ कि हुन्न भन्नेतर्फ मुलुकले हेरिरहेको छ, पौडेलले भने, समस्याग्रस्त आर्थिक क्षेत्रलाई उकास्न कांग्रेसले कस्तो दृष्टिकोण ल्याउँछ ? आर्थिक अवधारणाको सन्दर्भमा समाजवाद, पुँजीवादसँगको सम्बन्ध के हुन्छ ? निजी क्षेत्रको उपस्थिति, राज्यको भूमिकाको दायरा, लगानीमैत्री वातावरण, नयाँ उद्योगहरूको स्थापना र रोजगारीको अवसरको क्षेत्रमा कांग्रेसले प्रस्ट दृष्टिकोण ल्याउनुपर्छ ।कांग्रेसमा ०४६ सालदेखि अवसर पाएकाहरूकै रजगज चलिराख्दा नयाँले अवसर नपाएको र युवाको आकर्षण नहुने चिन्ता बढेको केन्द्रीय सदस्य नैनसिंह महर बताउँछन् । उनीसहित करिब दुई दर्जन केन्द्रीय र महासमितिका सदस्यहरू राष्ट्रिय र पार्टीभित्रको आन्तरिक मुद्दालाई सामूहिक रूपमा उठान गर्न छलफलमा छन् । महरले महासमितिमा चुनावी गठबन्धन, सुशासन र पार्टीभित्रको न्यायोचित अवसरको वितरण नै मुख्य मुद्दा हुने बताए । भने, अवसर पाएको र उमेरका आधारमा पुरानो पुस्ताले नयाँलाई बाटो खाली गरिदिनुपर्छ भन्ने मुद्दा उठाउने प्रयत्न गरिरहेका छौं ।कांग्रेसभित्र केन्द्रदेखि तलसम्म चुनावी गठबन्धनमा जान नहुने मत सशक्त छ । गठबन्धनको विपक्षमा रहेका नेताहरूले चुनावी गठबन्धन गर्दा पार्टीको वैचारिक र सांगठनिक धरातल कमजोर भएको बताउने गरेका छन् । नेता शेखर कोइराला, महामन्त्रीद्वय गगन थापा, विश्वप्रकाश शर्मादेखि संस्थापन र इतर दुवैतिरका अधिकांश नेता तथा कार्यकर्ता चुनावी गठबन्धनको पक्षमा छैनन् । आसन्न महासमिति बैठकबाट चुनावी गठबन्धनमा नजाने नीति पारित गराउन नेता कोइराला र महामन्त्री थापासहितका नेताहरू नै जुटिरहेका छन् । पार्टी सभापति शेरबहादुर देउवालाई भने यस्तो गतिविधिले झस्काएको छ । कांग्रेसका एक पदाधिकारीका अनुसार देउवा यसै महासमिति बैठकबाट चुनावी गठबन्धनको पक्ष वा विपक्षमा कुनै निर्णय गराउन चाहिरहेका छैनन् । देउवा, दाहाल र एकीकृत समाजवादीका अध्यक्ष माधवकुमार नेपालबीच आलोपालो प्रधानमन्त्री हुने सहमति छ । दाहालपछि नेपाल र अन्तिम डेढ वर्ष देउवाले सरकारको नेतृत्व लिने सहमति छ । चुनावपछि सरकार बनाउन गरिने गठबन्धनलाई अस्वाभाविक मानिएको छैन । अब चुनावी गठबन्धनको पुनरावृत्ति गर्न हुन्न भन्नेमा आम भनाइ छ । त्यसका लागि महासमिति बैठकले नीतिगत निर्णय लिने अवसर छ, केन्द्रीय सदस्य पौडेलले भने । तरुण दलका पूर्वमहासचिवसमेत रहेका युवा नेता भूपेन्द्रजंग शाहीले महासमितिलाई औपचारिकतामा सम्पन्न गर्ने र कर्मकाण्डी बनाउने काम नहोस् भनेर आफूहरूले बहस चलाइरहेको बताए । कांग्रेसको सांगठनिक अवस्था पनि लथालिंग छ । विधानले सभापतिलाई ६ महिनाभित्र गरिसक्नुपर्ने भनेर तोकिएको विभाग गठनको काम दुई वर्षभन्दा बढी बितिसक्दा पनि हुन सकेको छैन । भ्रातृ संस्थाहरूको अधिवेशन हुन नदिएर वर्षौंदेखि तदर्थवादमा चलाइएको छ । १४ औं महाधिवेशनबाट उपसभापतिमा धनराज गुरुङ, महामन्त्रीमा गगन थापा र विश्वप्रकाश शर्माको जितसँगै कांग्रेस वृत्तमा ठूलो आशा सञ्चारित भएको थियो । तर, उनीहरूको प्रवेशले पनि पार्टी रूपान्तरणको दिशामा अघि बढ्न सकेको छैन । महामन्त्रीले गर्न नखोजेको होइन, नेतृत्वलाई डोर्याएर पार्टीलाई रूपान्तरण गर्न धेरै प्रयत्न गर्नुभयो तर सभापतिले नै अटेर गरिदिएपछि उहाँहरूको पनि जोर चलेन, अर्का एक पदाधिकारीले भने । यता केन्द्रीय सदस्यहरू सभापति, उपसभापति र महामन्त्री गरेर पाँच जना पदाधिकारीले केन्द्रीय कार्यसमिति भनेको केही होइन जस्तो बनाउन खोजेको आरोप लगाएका छन् । केन्द्रीय सदस्य महर महासमिति बैठकमा प्रस्तुत हुने राजनीतिकआर्थिक दस्ताबेजहरूमा केन्द्रीय सदस्यको सोधखोज नहुनु दुर्भाग्य भएको बताए । महरले भने, पार्टीभित्रको सामूहिक विचार र भावनाको प्रतिनिधित्व हुन छाडेको छ । केन्द्रीय सदस्यहरूको भूमिका बैठकमा पदाधिकारीहरूले ल्याएको प्रस्तावमा ताली पिट्नेबाहेक अरू नभएको जस्तो भएको छ ।"
उपकुलपतिमा विश्वविद्यालयपिच्छे फरकफरक मापदण्ड,"(काठमाडौं)त्रिभुवन विश्वविद्यालयसहित पूर्वाञ्चल, मध्यपश्चिम र सुदूरपश्चिम विश्वविद्यालयमा प्राध्यापकबाट दरखास्त माग गरेर प्रतिस्पर्धाका आधारमा उपकुलपति छनोट तथा नियुक्ति गर्ने व्यवस्थाको थालनी गरिएको छ । विश्वविद्यालयहरूमा उपकुलपति छनोट तथा सिफारिस समितिले छुट्टाछुट्टै मापदण्डका आधारमा कार्यविधिसहित दरखास्त माग गरेका छन् । कार्यविधिअनुसार मध्यपश्चिम र सुदूरपश्चिम विश्वविद्यालयको तुलनामा त्रिवि र पूर्वाञ्चल विश्वविद्यालयमा समितिले तजबिजका आधारमा दिने अंक बढी छ । सुदूरपश्चिम र मध्यपश्चिममा भने प्राज्ञिक अनुसन्धान र अनुसन्धान लेख प्रकाशनमा सबैभन्दा बढी अंक तोकिएको छ । त्रिवि र पूर्वाञ्चलको हकमा विश्वविद्यालय सञ्चालनसम्बन्धी कार्ययोजना र प्रस्तुतीकरणमा सबैभन्दा धेरै अंक राखेर उपकुलपति छनोट र नियुक्तिका प्रक्रिया अघि बढाइएको हो । विश्वविद्यालयमा दलगत भागबन्डाका आधारमा मात्र पदाधिकारी नियुक्ति हुने गरेको आरोप र आलोचनापछि सरकारले दरखास्त माग गरेर प्रतिस्पर्धाका आधारमा उपकुलपति नियुक्तिको प्रक्रिया थालनी गरेको हो । शिक्षा मन्त्रालय उच्च शिक्षा महाशाखाका सहसचिव श्रीप्रसाद भट्टराईले उपकुलपति पद रिक्त हुन लागेका विश्वविद्यालयमा समिति गठन गरेर दरखास्त माग गरिएको जनाए । दरखास्त लिएर मात्र उपकुलपति छान्ने प्रक्रियाप्रति शिक्षाविद्हरूले भने असन्तुष्टि जनाउँदै आएका छन् । दरखास्त दिनेमध्येबाट केही मापदण्ड तोकेर उपकुलपति नियुक्त गर्ने व्यवस्थाप्रति उनीहरूले प्रश्न उठाएका छन् । गहन, इमान, क्षमता, योग्यता र स्वाभिमान भएका प्राध्यापक उपकुलपति बन्न दरखास्त बोकेर नजाने उनीहरूको टिप्पणी छ । केदारभक्त माथेमासहितका केही पूर्वउपकुलपतिले भने योग्य र क्षमतावान्लाई सिफारिस समितिले सिधै छनोट गरेर सरकारले नियुक्त दिन सक्ने औंल्याए । उपकुलपति छनोटमा विश्वविद्यालयपिच्छे फरकफरक मापदण्ड राखिएकोमा पनि शिक्षाविद्हरूले कारण माग गरेका छन् । एकरूपता कायम गर्दा उपयुक्त हुने उनीहरूको सुझाव छ ।विश्वविद्यालय अनुदान आयोगका पूर्वअध्यक्ष परासर कोइरालाले प्राध्यापक छाने जस्तो अन्तर्वार्ता लिएर विश्वविद्यालयको नेतृत्व छान्न नहुने तर्क गरे । आफ्नो ट्र्याक रेकर्ड राम्रो भएको मान्छे आवेदन बोकेर जाँदैन । उनले विश्वविद्यालय र उपकुलपति छान्ने सिफारिस समितिमा प्राज्ञहरू नभएसम्म छान्ने तरिका जेजे राखे पनि आफ्नै मान्छे चाहिने भएपछि नतिजा उत्कृष्ट नआउन दाबी गरे । आयोगका पूर्वअध्यक्ष कोइरालाले विश्वविद्यालय सञ्चालन, उपकुलपति छनोटसम्बन्धी व्यवस्था ऐनबाटै परिवर्तन नगरेसम्म सुधार सम्भव नरहेको टिप्पणी गरे । भताभुंग भएका विश्वविद्यालयलाई ट्र्याकमा ल्याउन माथिदेखि तल सबै सुधार आवश्यक छ, उनले भने ।त्रिविमा उपकुलपति बन्न दरखास्त दिने ४३ जनामध्ये सर्च कमिटीले कार्ययोजना र सोचपत्र मूल्यांकन गरेर १४ जनाको सर्टलिस्ट तयार पारेको छ । विश्वविद्यालय अनुदान आयोगका पूर्वअध्यक्ष भीमप्रसाद सुवेदीले दरखास्त माग्ने र प्रतिस्पर्धा गराएर उपकुलपति चयन गर्ने व्यवस्था सैद्धान्तिक दृष्टिकोणमा अत्यन्तै राम्रो भए पनि व्यावहारिक रूपमा असजिलो रहेको औंल्याए । दरखास्त दिने दायरा साँघुरो हुनु यसको पहिलो खोट हो । गहन, स्वाभिमान मान्छे दरखास्त हालेर मलाई दिनुस् भन्दै जाँदैनन्, उनले भने ।पूर्वाञ्चल विश्वविद्यालयको उपकुलपति बन्न फागुन ८ सम्म तथा मध्यपश्चिम र सुदूरपश्चिमका लागि फागुन ६ सम्म आवेदन दिने सक्ने म्याद तोकिएको छ । यी विश्वविद्यालयमा उपकुलपतिको कार्यकाल सकिनुअघि नै नयाँ नियुक्तिको प्रक्रिया अघि बढाइएको हो । त्रिविमा भने नियुक्ति प्रक्रिया ढिलो हुँदा रेक्टरलाई निमित्तको उपकुलपतिको जिम्मेवारीका लागि दुई पटकसम्म म्याद थप गरिएको छ । सुदूरपश्चिम, पूर्वाञ्चलमा उपकुलपति अम्मराज जोशी र यादवराज कोइरालाको कार्यकाल फागुन तेस्रो साताबाट सकिँदै छ । मध्यपश्चिमका उपकुलपति नन्दबहादुर सिंहको कार्यकाल पनि फागुन १८ मा सकिँदै छ ।"
संसद्का महासचिवलाई विश्राम दिएर छानबिन गर,"कानुन निर्माणको थलो संघीय संसद्मा प्रशासनिक संयन्त्रको नेतृत्व गर्ने व्यक्ति नै दोहोरो नागरिकता र दोहोरै राहदानीसम्बन्धी विवादमा तानिएका छन् । सभामुख र राष्ट्रिय सभा अध्यक्षको सिफारिसमा राष्ट्रपतिबाट एक साताअघि मात्र महासचिव पदमा नियुक्ति पाएका पद्मप्रसाद पाण्डेयले ६ वर्ष उमेर घटाएर दोस्रो नागरिकता लिएको मात्र होइन, पाँच महिनाको फरकमा दुई थरी जन्ममिति भएका राहदानी पनि बनाएको पाइएको छ । यसले स्वयं पाण्डेको व्यक्तित्वमाथि मात्र होइन, संसद्को गरिमामाथि नै प्रश्न उठेको छ । किनकि उनी रातारात संसद्को महासचिव भएका होइनन्, सभामुख र राष्ट्रिय सभाका अध्यक्षको सिफारिसमा उनले राष्ट्रपतिबाट यो संवैधानिक जिम्मेवारी पाएका हुन् । दुई महिनाअघि महासचिवमा सिफारिस हुनासाथै उनले दोहोरो नागरिकता लिएको सार्वजनिक भएको थियो । तर, कुनै पनि निकायले उनको नियुक्ति रोकेर विवाद निरूपण गर्ने सार्थक पहल गरेनन् । यति संवेदनशील पदमा जिम्मेवारी दिँदा व्यक्तिको पृष्ठभूमि र इमानमाथि कस्तो मूल्यांकन हुँदोरहेछ भन्ने पनि पाण्डेय प्रकरणले उदांगो बनाएको छ ।पाण्डेयले २०४६ मा पहिलो पटक पाल्पा जिल्ला प्रशासन कार्यालयबाट नागरिकता लिएका थिए । त्यसमा उनको जन्ममिति २०२६ असोज १५ उल्लेख छ । नागरिकता हराएको भन्दै उनले २०६६ मा दोस्रो नागरिकता लिए जसलाई उनले प्रतिलिपि भनेर दाबी गर्दै आएका छन् । प्रतिलिपि भनेको उतार कपी हो जसमा पुरानो विवरण जस्ताको त्यस्तै सारिएको हुन्छ । तर, पाण्डेयको दोस्रो नागरिकतामा भने उमेर ६ वर्ष घटाएर २०३२ पुस २६ कायम गराइएको थियो । त्यसको एक वर्ष नबित्दै उनी खुला प्रतिस्पर्धाबाट सहसचिवस्तरको सहन्यायाधिवक्ता बनेको देखिन्छ । तर, यो जागिरका लागि भने उनले पुरानै नागरिकता प्रयोग गरेका थिए । महान्यायाधिवक्ताको कार्यालयमा १३ वर्ष जागिर खाएका उनी बीचमा तीन वर्ष अख्तियार दुरुपयोग अनुसन्धान आयोगमा काजमा थिए । उनी आफैंले दोस्रो नागरिकता बनाएर काठमाडौं फर्किएपछि पहिलो नागरिकता भेटिएको दाबी गरेका छन् । फरक विवरण भएका मध्ये एउटा नागरिकता तत्काल रद्द गर्नुपर्नेमा उनले त्यसको १० वर्षसम्म दुवै नागरिकता बोकेको देखिन्छ । २०७६ भदौ २३ मा दोस्रो नागरिकता रद्द गराउनुअघि उनले दुवै नागरिकताबाट दुई थरी राहदानी लिएर अर्को गम्भीर कसुर गरेको देखिन्छ । २०६९ साउन २ मा उनले नयाँ नागरिकता प्रयोग गरेर पाल्पाबाटै साधारण राहदानी बनाएका थिए, यसमा उनको जन्ममिति २०३२ छ । तर, त्यसको पाँच महिना पूरा नहुँदै २०६९ मंसिर २० मा राहदानी विभाग काठमाडौंबाट विशेष राहदानी लिएको देखिन्छ, यसमा भने पुरानै नागरिकताअनुसार जन्ममिति २०२६ को विवरण छ । गम्भीर संवैधानिक तथा कानुनी प्रश्नहरूमा सरकारलाई सल्लाह दिने र देशभरका सरकारी वकिल कार्यालयको नेतृत्व गर्ने महान्यायाधिवक्ताको कार्यालयमा उच्च पदमा बहाल रहेकै बेला पाण्डेयले गरेको हर्कत अञ्जानवश गरिएको भूल होइन, गम्भीर कानुनी जालझेल हो जसका लागि कानुनले निर्धारण गरेको उच्चतम दण्डका लागि उनी तयार हुनुपर्छ । नेपाली नागरिकता र राहदानीमा झूटो विवरण दिन वा किर्ते प्रमाणपत्र बनाई प्रयोग गर्नुलाई कानुनले दण्डनीय बनेको छ । नागरिकता ऐनको दफा २१ (३) मा त्यस्तो कार्य गर्ने, गराउने व्यक्तिलाई एक वर्षदेखि पाँच वर्षसम्म कैद वा २० हजारदेखि एक लाख रुपैयाँसम्म जरिवाना वा दुवै सजाय हुने व्यवस्था छ । यस्तै राहदानी ऐनको दफा २२ (१) मा झूटा विवरण दिई राहदानी वा यात्रा अनुमतिपत्र लिए वा लिन प्रयत्न गरे त्यस्तो कसुर गर्नेलाई दुई लाखदेखि पाँच लाख रुपैयाँसम्म जरिवाना वा एक वर्षदेखि तीन वर्षसम्म कैद वा दुवै सजाय हुने प्रावधान छ ।महासचिवमा पाण्डेयको नियुक्ति सरल र स्वाभाविक प्रक्रियाबाट पनि भएको थिएन । तत्कालीन महासचिव भरतराज गौतमले दिएको राजीनामा स्वीकृत नहुँदै प्रतिनिधिसभाका सभामुख देवराज घिमिरे र राष्ट्रिय सभाका अध्यक्ष गणेशप्रसाद तिमिल्सिनाले महासचिवका लागि पाण्डेयलाई सिफारिस गरेका थिए । अझ गौतमले पदावधि छँदै राजीनामा दिएका थिए । त्यो राजीनामा पाण्डेयलाई अघि बढाउनकै लागि हो भन्ने बुझ्न कठिन थिएन । सभामुख र राष्ट्रिय सभा अध्यक्ष एउटै दलबाट भएको मौकामा दलनिकटलाई जिम्मेवारी दिने हतारोको परिणामस्वरूप पाण्डेयले गत माघ २३ मा नियुक्ति पाएका हुन् । पाण्डेय सभामुख घिमिरेकै सिफारिसमा गत वैशाखमा प्रतिनिधिसभाको सचिव बनेका थिए । त्यति बेला पनि उनले महान्यायाधिवक्ता कार्यालयबाट रमाना बुझेर नियुक्ति लिएका थिए । प्रतिनिधिसभा सचिव र संसद् महासचिव संवैधानिक पद भएकाले राष्ट्रपतिबाट नियुक्ति लिनुअघि अन्य पदबाट राजीनामा दिनुपर्नेमा निजामती सेवामा सरुवा गरेजस्तै प्रक्रिया अपनाइएको थियो । पद्धति मिचेर नियुक्ति दिने यस्तो प्रवृत्तिलाई प्रश्रय दिँदा आज पाण्डेयसँगै सभामुख घिमिरे र अध्यक्ष तिमिल्सिनाको छवि र क्षमतामाथि प्रश्न उठेको छ । यसलाई सम्बोधन गर्ने एक मात्र मार्ग विश्वसनीय अनुसन्धान हो । सभामुख र अध्यक्षले आफ्नो गल्ती सच्याउन चाहन्छन् भने अवसर अवश्य छ, उनीहरूले महासचिवलाई तत्काल निलम्बन गरेर यथोचित छानबिनको निर्देशन दिनुपर्छ । यो उनीहरूको नैतिक मात्र होइन, संवैधानिक जिम्मेवारी पनि हो । पाण्डेयको दोहोरो नागरिकता र राहदानीमाथि प्रतिनिधिसभाको राज्य व्यवस्था तथा सुशासन समितिले विवरण संकलन गरेको छ । संसदीय समितिहरूले प्रचारात्मक काम बढी गर्ने र वस्तुगत काम कम गर्ने गरेको आरोप लाग्ने गरेको छ । यो प्रकरणमा गृह मन्त्रालय र परराष्ट्र मन्त्रालयबाट पर्याप्त प्रमाणहरू संकलन भइसक्दा पनि राज्य व्यवस्था समितिले औपचारिक बैठक बोलाएर छानबिन सुरु गरेको छैन । यसले फेरि पनि समिति राजनीतिक सौदाबाजीको मोहरा बन्ने र सानालाई ऐन ठूलालाई चैन भन्ने उक्ति चरितार्थ जोखिम छ । त्यस्तो भएमा आज पाण्डेयमाथि उठेको प्रश्न भोलि समितिका पदाधिकारी र तिनलाई निर्देशित गर्ने शीर्ष नेतृत्वमाथि उठ्नेमा द्विविधा छैन । पाण्डेयको नागरिकता र राहदानी विवादमा गृह मन्त्रालयको भूमिका पनि उदेकलाग्दो छ । आफैंले वितरण गर्ने नागरिकतामा किर्ते भएको विषय जानकारीमा आउनासाथ सक्रिय अनुसन्धान गर्नुपर्ने गृह मन्त्रालयले संसदीय समितिलाई विवरण पठाएर आफ्नो भूमिका पूरा भएको ठानेको छ । तर, यसको प्रारम्भिक अनुसन्धान गर्ने आधारभूत दायित्व गृह मन्त्रालय र मातहतका निकायको हो । आफ्नै कार्यालयमा भएका विवरणअनुसार अनुसन्धान गर्न पनि संसदीय समितिको निर्देशन पर्खने गृहको शैली गैरजिम्मेवारपूर्ण छ । यति गम्भीर कानुनी प्रश्नको भारी बोकेर उनले कानुन निर्माणको थलोमा संवेदनशील भूमिका पूरा गर्नु नैतिक र कानुनी रूपमा पनि असम्भव छ । संसदीय समितिले छानबिन गर्ने र संसद्को महासचिवमा उनी यथावत् विराजमान रहिरहने विषय कानुनी राज्यको उपहास पनि हो । कानुनविपरीत भएका कामको परिणामका विषयमा जानकार उनी आफैंले राजीनामा दिने एउटा उपाय हो । उनले मार्गप्रशस्त नगरेमा उनलाई निलम्बन गरेर छानबिन अघि बढाउनु सभामुख, राष्ट्रिय सभा अध्यक्ष, सांसदहरू र संसदीय समितिको कर्तव्य हो । कुनै परिवेशले पाण्डेय निर्दोष रहेछन् भने पनि सम्मानपूर्वक आफ्नो काम गर्न पाउनुपर्ने उनको अधिकार हो । तर, दस्ताबेजहरूसहित प्रश्न उठेपछि त्यसलाई निराकरण नगरी कार्पेटमुनि लुकाउन खोज्ने हो भने संसद्का महासचिव, पदाधिकारीहरू, सांसदहरू र संसदीय समितिको कानुनी तथा नैतिक शक्तिमाथि प्रश्न उठ्नेछ ।"
दयनीय नेपाली विषय,"हाम्रो देशको साक्षरता प्रतिशत पनि उत्तरोत्तर बढ्दै छ । सरकारको लगानी त छँदै छ । त्यसभन्दा पनि आजका अभिभावक शिक्षाप्रति सचेत र चिन्तित देखिन्छन् । अरूका भन्दा सक्षम बनाउन उनीहरू आफ्ना सन्तानलाई सहरतिर लान्छन् । सकेसम्म बोर्डिङ स्कुल मा पढाउँछन् । धेरै शुल्क तिर्छन् । सरकारीमै भए पनि राम्रा विद्यालय छान्छन् । आफूले धेरै दुःख गरेर भए पनि उनीहरूलाई सुखसुविधा दिन्छन् । अभिभावकले छोराछोरीका कपडा धोइदिने, खानाखाजा समयमा तयार पारिदिने, कापीकिताब मिलाएर राखिदिने, कोठा सफा गरिदिनेदेखि लिएर गृहकार्य गर्नमा समेत सघाउँछन् । यति भएर पनि हाम्रा औसत विद्यार्थीको नेपाली भाषाको सामान्य ज्ञान घट्तो अवस्थामा छ । नेपाली भाषाको सामान्य ज्ञान घट्नुको कारण छ । हाम्रा सरकारी विद्यालय पनि इंग्लिस मिडियम का बन्न थालेका छन् । सबैजसो विषय अंग्रेजीमा पढ्नुपर्ने, अंग्रेजीमै लेख्नुपर्ने, अंग्रेजीमै बोल्नुपर्ने । शिक्षित परिवारमा त घरमा पनि अंग्रेजीमै बोल्नुपर्ने होला । कतिपय विद्यार्थी मातृभाषाका कारण, हिजो म स्कुल आएको छैन । हिजो म भोजमा गयोगएको छ जस्ता वाक्यहरू बोल्छन्लेख्छन् । नेपाली पनि एउटा पढ्नैपर्ने र जान्नैपर्ने विषय हो । तर अधिकांश विद्यार्थी यो कुरा स्वीकार्न चाहँदैनन् । के सहर, के गाउँ, प्रायः सबैतिरका विद्यालयका कक्षामा नेपाली विषयको घण्टीमा पनि विद्यार्थी अग्रेजी, विज्ञान, गणितजस्ता विषयको अभ्यास र छलफलमा व्यस्त हुन रुचाउँछन् । ट्युसन तिनै विषयको छ, कोचिङ तिनकै छ । तर फेरि नतिजामा तल्लो ग्रेड तिनै विषयमा आउँछ । वातावरण नै अंग्रेजीमय भएपछि अभिभावकले चाहेर पनि आफ्ना छोराछोरीमा भएको नेपाली भाषिक कमजोरी हटाउन सक्दैनन् । त्यसमाथि उनीहरूमा त्यस्तो चाहना पनि छैन । बरु, आफ्ना छोराछोरीले कनीकुथी नेपाली पढेको भन्दा सरर्र अंग्रेजी बोलेको, अंग्रेजी लेखेकामा गर्व गर्छन् । कक्षा ८, ९ मा पढ्ने कतिपय विद्यार्थीलाई १ देखि १०० सम्म गन्नसमेत आउँदैन । यस्तो भएपछि नेपालीबाट भन्दा फोन नम्बर बुझ्ने कुरै आएन । कक्षामा, किताबको १६५ पृष्ठमा पल्टाओ भन्यो भने, त्यो भनेको कति हो सर ? भन्छन् । भन्छन्, लेख्छन्, भन्थ्यो, लेख्थ्यो शब्द लेख्न जान्दैनन् । गर्योझर्यो लेख्न सक्नु त परको कुरा । यस्तो भएपछि नेपाली विषयमा कतैकतै लेखिएको कर्मण्येवाधिकारस्ते मा फलेषु कदाचन, कुपुत्रो जायेत क्वचिदपि कुमाता न भवति जस्ता संस्कृत पदावलीलाई कसरी सिकाउने होला ! लेखाइ र उच्चारण शुद्ध बनाउने उद्देश्यले सेतोपाटीमा सरस्वती वन्दना लेखेर, यो सारेर कण्ठस्थ पार्नुहोस् है भन्यो भने, सर यो परीक्षामा आउँछ र ? भन्ने खालको जवाफ पाइन्छ । कुनै पनि भाषा जान्नु राम्रो हो । त्यसमा पनि अंग्रेजी त जान्नैपर्छ । तर यसो भन्दैमा नेपाली भाषालाई बेवास्ता गर्नु र बिर्संदै जानुचाहिँ राम्रो होइन । इन्द्रकुमार श्रेष्ठ, वागीश्वरी मावि च्याहृमासिंह, भक्तपुर"
माओवादीको रूपान्तरण प्रचण्डमा निर्भर,"माओवादी पार्टीमा नेतृत्व चयनका बारेमा बहस चलिरहेको छ । आफूलाई हरेक ठाउँमा प्रत्यक्ष निवार्चन प्रणालीको वकालत गर्ने पार्टी अहिले सर्वसम्मतवाद प्रयोग गरेर नेतृत्व छान्ने कि लोकतन्त्रको सर्वोत्तम निवार्चन विधि अपनाउने भन्ने विषयमा चालु विधान अधिवेशनले तय गर्नेछ । भनाइ र गराइमा फरक हुन्छ भन्ने कुरा माओवादी पार्टीभित्र पनि देखिएको छ । विधान अधिवेशनमा पार्टीका शीर्ष नेताहरू प्रत्यक्ष निर्वाचन विधिको वकालत गर्दै अगाडि बढेका छन् । प्रत्यक्ष निर्वाचन विधि नै लोकतन्त्रको उत्तम विकल्प हो भनेर आएको पार्टी हो माओवादी । सधैं आफू र आफ्नो अगाडि मात्रै पार्टीको राजनीति घुमोस् र सधैं सर्वसम्मतका नाममा आफू र आफ्नो मान्छे मात्र अगाडि बढौं भन्ने सोचाइको उपज हो यो । माओवादी पार्टीले आफूलाई अहिलेको नयाँ रूपान्तरणसहितको पार्टी बनाउने र युवा पुस्ताको हातमा अवको नेतृत्व सुम्पन चाहने हो एउटा जनताको नजरमा रूपान्तरण देखाउनुपर्छ । हरेक पटक आफू नै नेतृत्व र पदमा बसे ठीक, अरू आए गलत भन्ने प्रवृत्ति माओवादीले अन्त्य गर्नुपर्छ । त्यसका लागि पार्टी अध्यक्ष पुष्पकमल दाहालले नै इच्छाशक्ति देखाउनुपर्छ । भगवान पुडासैनी, जोरपाटी, काठमाडौं"
मिटरब्याजपीडितलाई न्याय कहिले ?,"गरिबका कुरा सुन्ने दिन पनी आउन सक्छ भनेर हजारौं नेपालीले माओवादी तत्कालीन जनयुद्धलाई साथ दिएका थिए । हजारौंको बलिदानपछि अहिले माओवादी सत्ताको नेतृत्वमा छ । तर यही बेला गरिब निमुखा मानिस आफ्नो आवाज सुनाउन सुदूरपूर्व र सुदूरपश्चिमबाट सयौं किमि बाटो पैदल काठमाडौं आइरहेका छन् । गरिब र सर्वहारा वर्गको सत्ता स्थापना गर्ने सपना देखाएको माओवादी आज सत्तामा हुँदा पनि मिटरब्याजपीडितलाई न्याय दिन नसक्नु लज्जाजनक छ । माओवादी नेतृत्वको नैतिक धरातल कहाँ पुगेछ भन्ने बुझ्न योभन्दा ठूलो दृष्टान्त अरू खोज्न पर्ला र ? दीपक कँडेल, चितवन"
लैंगिक पहिचान प्राप्तिको सकस,"भूमिका श्रेष्ठको जीवन एक छ, तर एउटै जीवनका विभिन्न समयमा उनका कानुनी लैंगिक पहिचान भने तीनवटा छन् । जन्मको समयमा उनलाई पुरुष पहिचान इंगित गरियो र छोराका रूपमा हुर्काइयो । किशोरावस्थामा उनको पहिचान फरक तरिकाले विकसित हुन थाल्यो र चाँडै नै उनले आफूलाई एक महिलाका रूपमा बुझ्न थालिन् । सन् २०१२ मा नेपालमा फुलब्राइट छात्रवृत्तिमा छँदा मेरो फुलब्राइटको आवेदन एलजीबीटी अधिकार आन्दोलनको अपार सफलताको अध्ययनमा केन्द्रित थियो । एक दिन श्रेष्ठले मलाई पनि आफूसँगै एउटा बैठकमा जान बोलाइन् । बैठकमा उनले विभिन्न कागजातमा आफ्नो कानुनी लिंग परिवर्तन गर्ने प्रयास गरिन् र त्यो काम कति गाह्रो रहेछ भन्ने देखेर म छक्क परेँ ।उनी र म काठमाडौं जिल्ला प्रशासन कार्यालय गयौं । त्यहाँका कर्मचारीले उनलाई एक ठाउँबाट अर्को ठाउँ जान भने र एउटा कार्यालयबाट अर्को कार्यालयमा पठाए । पहिला कुन कागजात परिवर्तन गर्ने भन्ने विषयमा उनीहरू अन्योलमा थिए र उनलाई मद्दत गर्न इच्छुक थिएनन् । म यहाँ आएको यो १३औं पटक हो र मेरा कागजात किन परिवर्तन गर्न मिल्दैन भन्नेबारे यहाँका अधिकृतहरूको बहाना हरेक पटक फरक हुन्छ, उनले मलाई भनिन् ।त्यसको केही वर्षपछि श्रेष्ठलाई सफलता हात लाग्यो । उनले लिंगको महलमा अन्य जनाउने गरी ओ अंकित राहदानी समेत प्राप्त गरिन् र त्यही राहदानी प्रयोग गरेर एलजीबीटी अधिकार सम्मेलनमा भाग लिन ताइवान गइन् । सम्बन्धित अधिकारीहरूले उनकै सर्तमा उनको पहिचानलाई स्वीकार गरे । यसरी कानुनी लिंग परिवर्तनको प्रक्रिया सुस्त र दिक्कलाग्दो भए पनि त्यो परिवर्तन नितान्त उनको स्वअनुभूतिका आधारमा भएको थियो ।त्यसको एक दशकपछि सन् २०२२ मा श्रेष्ठसँग फेरि भेट भयो । त्यस बेला उनले आफूसँग अन्य लैंगिक पहिचान जनाइएका कागजात भए तापनि आफ्नो कानुनी नाम परिवर्तन गर्न नपाइएकाले फेरि सम्बन्धित अधिकारीकहाँ धाइरहेको बताइन् । यस पटक अधिकारीहरूले उनीसँग चिकित्सकीय प्रमाण मागेका थिए । वीर अस्पतालमा डाक्टरहरूसँग भेट गरेँ । मैले उनीहरूलाई आफ्नो शल्यक्रियाका कागजात देखाएँ । उनीहरूले मलाई त्यतिले मात्र पुग्दैन भने । उनीहरू मेरो शरीर हेर्न चाहन्थे, उनले मलाई सुनाइन्, यो मेरा लागि निकै अपमानजनक कुरा थियो । त्यहाँ एउटी नर्स पनि थिइन् । उनीहरूले मलाई पुरुष डाक्टरबाट दुर्व्यवहार हुन नदिनका लागि यस्तो व्यवस्था गरिएको बताए । त्यो कुरा म बुझ्छु, तर जसरी उनीहरूले मलाई यस्तो भने, त्यसले मलाई झनै असहज महसुस गरायो । डाक्टरले मेरो गुप्तांगको वरिपरि छामछुम गर्न थाले । उनले भने सबै कुरा ठीक ठाउँमा छ भनी सुनिश्चित गर्न यस्तो गरेको । उनले मलाई के पनि भने भने यदि मेरो छातीसम्म भएमा उनले मलाई महिला मान्न सक्ने छैनन् ।श्रेष्ठले स्वास्थ्य संस्थामा भोगेको यो अपमानजनक घटना अद्वितीय भने छैन । त्यसैले मैले उनको घटना र उनका जस्तै अन्य घटनाको अभिलेख समेटेर नयाँ प्रतिवेदन तयार पारेको छु, जुन यसै साता प्रकाशित भएको छ ।एलजीबीटी अधिकारका क्षेत्रमा नेपालले विश्वव्यापी अगुवाको मान्यता प्राप्त गरेको छ । श्रेष्ठजस्ता अभियन्ता, एक सिद्धान्तनिष्ठ न्यायपालिका र केही परिवर्तन लागू गर्ने सरकारी अधिकारीका कारण मुलुकले यो हैसियत बनाएको हो । यसै अखबारमा प्रकाशित एक लेखमा भोजराज पोखरेलले भनेका छन्, कानुनीसंवैधानिक रूपमा नेपालले यसमा छोटो समयमै ठूलै छलाङ मारेको छ । तर विश्वव्यापी रूपमा आदर तथा प्रशंसा पाइराख्नका लागि भने केही मुख्य परिवर्तनको तुरुन्तै आवश्यकता छ ।यस विषयमा नेपालको इतिहास स्मरण गर्न महत्त्वपूर्ण छ । साथै, नेपाल यौनिक तथा लैंगिक अल्पसंख्यक अधिकार आन्दोलनका एक उल्लेखनीय व्यक्ति सुनिलबाबु पन्तको गृहमुलुकसमेत हो । २०६४ सालमा नेपालको पहिलो संविधानसभामा निर्वाचित हुनुभन्दा केही अगाडि मात्र पन्तले योग्यकार्ता सिद्धान्तका हस्ताक्षरकर्ताका रूपमा भूमिका खेलेका थिए । यो दस्ताबेज इन्डोनेसियाको योग्यकार्तामा आयोजित विश्वव्यापी विज्ञहरूको बैठकमा तयार भई २०६३ सालमा प्रकाशित भएको थियो । यौन अभिमुखीकरण, लैंगिक पहिचान र मानव अधिकारसम्बन्धी अन्तर्राष्ट्रिय सन्धि छैन । बरु यिनै सिद्धान्तलाई यौनिक तथा लैंगिक अल्पसंख्यकसँग सम्बन्धित अन्तर्राष्ट्रिय मानव अधिकार कानुनको व्याख्या गर्ने सबैभन्दा आधिकारिक दस्ताबेजका रूपमा हेरिन्छ । योग्यकार्ता सिद्धान्तले स्पष्ट रूपमा भनेको छ लैंगिक पहिचानलाई कुनै पनि चिकित्सकीय मापदण्डका आधारमा नभई व्यक्तिको आत्मपहिचानका आधारमा कानुनी मान्यता दिइनुपर्छ ।नेपालको कानुनी व्यवस्थाले १५ वर्षभन्दा लामो समयदेखि यस अवधारणालाई अंगीकार गर्दै आएको छ । नील हीरा समाजका संस्थापक पन्तले सन् २००६ मा यौनिक तथा लैंगिक अल्पसंख्यकहरूको पक्षमा नेपालको सर्वोच्च अदालतमा निवेदन दिए । सर्वोच्च अदालतका वर्तमान न्यायाधीश हरि फुँयालले त्यस बेला नील हीरा समाज र अन्य निवेदहरूको प्रतिनिधित्व गरे । सन् २००७ (२०६४ साल) मा यस मुद्दाको जित भयो । न्यायाधीश बलराम केसीले अदालतको फैसला लेखन गर्दै व्यक्तिको पहिचानलाई मान्यता दिनुपर्ने आधारभूत सिद्धान्तको वर्णन गर्न स्वअनुभूति भन्ने शब्दावली प्रयोग गरे । फैसलाले तेस्रोलिंगीमाथि बढी जोड गरे तापनि यसलाई सबै लैंगिक पहिचानमा व्यापक रूपमा लागू हुने भनी व्याख्या गर्न सकिन्छ ।यस फैसलाले विश्वव्यापी रूपमा निकै प्रभाव पारेको छ । युरोपियन मानव अधिकार अदालत, अमेरिकी सरकारविरुद्धका मुद्दा र भारतको सर्वोच्च अदालतले यसलाई उद्धृत गरेका छन् । यो फैसला विधिशास्त्रको दुनियाँमा फैलियो र एक हिसाबले नेपालले सबैतिरका यौनिक तथा लैंगिक अल्पसंख्यकको दुनियाँलाई परिवर्तन गर्न थाल्यो । यो नेपालका लागि गर्वको विषय हो ।एलजीबीटी अधिकार आन्दोलनले वर्षौंदेखि विविधता र परिवर्तनशीलतालाई अँगालेको छ । समलैंगिक विवाहको पहिलो मान्यता प्राप्त गर्न सफल हालैको उल्लासपूर्ण घोषणाले यस कुरालाई स्पष्ट पार्छ । माया गुरुङ र सुरेन्द्र पाण्डेको मुद्दा गत असारमा सर्वोच्च अदालतले जारी गरेको अन्तरिम आदेशपछि चर्चामा आएको थियो । गुरुङ तेस्रोलिंगी पहिचानका व्यक्ति हुन् र कानुनले उनलाई पुरुषका रूपमा चिन्छ भने पाण्डे त्याचलैंगिक पुरुष हुन् । त्यसैले उनीहरूको विवाह प्राविधिक हिसाबले समलैङ्गिक विवाह हो । यसले के देखाउँछ भने मौलिक हकको रक्षाका सवालमा जटिलतालाई अंगीकार गर्न सक्ने क्षमता नेपाली राज्यसँग छ ।एक दशकभन्दा पहिले मैले त्रिभुवन विश्वविद्यालयका समाजशास्त्रका प्राध्यापक चैतन्य मिश्रसँग अन्तर्वार्ता लिँदा उनले मिडियामा एलजीबीटीको बढ्दो प्रतिनिधित्वबारे यसरी व्याख्या गरेका थिए, पुराना संरचना तथा मान्यताहरूले धेरै वा थोरै हदसम्म वैधता गुमाइरहेका छन् र अब तिनलाई प्रश्न गर्न, उपहास गर्न, आलोचना गर्न र सामना गर्न सकिन्छ ।नेपालमा कानुनी तेस्रोलिंगी वर्गीकरणको आगमन र कार्यान्वयन प्रशंसनीय भए तापनि यसका जटिलताले मानव अधिकार प्राप्तिका केही कार्यलाई अधुरै छाडेका छन् । तेस्रोलिंगी वर्गीकरणभित्र थुप्रै पहिचान र अभिव्यक्ति छन् । २०७० सालमा नेपालका यौनिक तथा लैंगिक अल्पसंख्यक समुदायका एक हजार दुई सयभन्दा बढी व्यक्ति सम्मिलित सर्वेक्षणमा सोधिएको लैंगिकतासम्बन्धी खुला प्रश्नको जवाफमा सातभन्दा बढी साझा पहिचानका शब्दावली प्राप्त गरिएको थियो । प्राज्ञ कुमुद रानाले भनेकी छन्, तेस्रोलिंगी, मेटी र नटुवा एउटै वर्गीकरणका भिन्न रूप हुन् । व्यक्तिहरूले यी वर्गीकरणलाई फरकफरक ठाने तापनि एउटा व्यक्तिलाई आफू एकभन्दा बढी वर्गीकरणभित्र पर्छु भन्ने लाग्न सक्छ ।केही व्यक्ति आफ्नो पहिचानलाई जनाउन लैंगिक पहिचानका नेपाली वर्गीकरणमा आधारित शब्दावली प्रयोग गर्न सहज महसुस गर्छन् र उनीहरूका कागजातमा तेस्रोलिंगी लैंगिक सूचक समावेश गर्दा उनीहरूको अधिकारले मान्यता पाउन सक्छ । अन्य व्यक्तिलाई यस्तो कुरा सहज लाग्दैन किनभने उनीहरू आफूलाई महिला या पुरुषका रूपमा पहिचान गर्छन् । उनीहरूको कानुनी मान्यताको अधिकारलाई आफू जन्मँदा इंगित गरिएको लैंगिकता झल्किने कागजात बोक्ने वा तेस्रोलिंगी लैंगिक सूचक भएका कागजात बोक्ने कार्यमा सीमित गर्नु हुँदैन । स्वअनुभूतिको उही सिद्धान्तका आधारमा उनीहरूका लागि पनि पुरुष र महिलाका लैंगिक वर्गीकरण उपलब्ध हुनुपर्छ ।पारलैंगिक र तेस्रोलिंगी व्यक्तिहरूको स्वास्थ्यमा सहयोग पुर्याउन चिकित्सकको महत्त्वपूर्ण भूमिका हुन्छ । तर उनीहरूले कानुनी लैंगिक परिवर्तनको प्रक्रियामा कुनै भूमिका खेल्नु हुँदैन । कसैले पनि आफ्नो कानुनी लिंग परिवर्तन गर्दा चिकित्सकीय रूपमा अपमानित हुनु हुँदैन । सुनीलबाबु पन्तसमेतविरुद्ध नेपाल सरकार (२०६४) को मुद्दाको फैसलाबाट सुरु भएको विधिशास्त्र नेपालमा पहिल्यैदेखि छँदै छ । गृह मन्त्रालयबाट विस्तृत तथा मानव अधिकारमा आधारित निर्देशन तत्काल तयार पारिनुपर्दछ ।नेपालले दक्षिण एसियामा मात्र होइन, विश्वका अन्य धेरै भागमा समेत मापदण्ड तय गर्न सक्ने क्षमता राखेको छ, जहाँका सरकारले अधिकारलाई सम्मान गर्ने लैंगिक पहिचानका नीतिहरू अवलम्बन गर्न जरुरी छ । भूमिका श्रेष्ठले भोगेको अपहेलना र अपमान अब विगतको कुरा बन्नु पर्दछ ।सन् २०१११२ मा नेपालमा फुलब्राइट स्कलर रहेका काइल नाइट सान फ्रान्सिस्कोमा ह्युमन राइट्स वाचका लागि एलजीबीटी अधिकार कार्यक्रमका अन्तरिम उपनिर्देशकका रूपमा कार्यरत छन् ।"
नवउपनिवेशवादको सलबलाहट,"साम्राज्यवादको विस्तार पन्ध्रौं शताब्दीमा युरोपेली शक्तिद्वारा सुरु भयो । अठारौं र उन्नाइसौं शताब्दीमा आएपछि यो उपनिवेशवादको रूपमा थप विस्तार हुन पुग्यो । हुन त, साम्राज्यवाद र उपनिवेशवाद पर्यायवाची शब्दका रूपमा प्रयोग भइरहेको पाउँछौं । यद्यपि, यी दुईमा तात्त्विक भिन्नता नभएको होइन । उपनिवेशवाद कार्यरूपमा परिणत भएको अवस्थासँग नजिक छ भने साम्राज्यवाद त्यसभन्दा अघि आउने विचारधारा हो । साम्राज्यवादी सोचको प्रकटीकरण नै उपनिवेशवाद हो । साम्राज्यवादको अवधारणाबाट वशीभूत नभई कुनै पनि राष्ट्र उपनिवेशवादमा पुग्न सक्दैन । निचोडमा साम्राज्यवादी नीतिको अभ्यासगत अभिव्यक्ति उपनिवेशवाद हो भन्न सकिन्छ । कालखण्डको हिसाबले पनि उपनिवेशवादभन्दा साम्राज्यवाद धेरै पुरानो हो । उपनिवेशवादको उत्पत्ति पन्ध्रौं शताब्दीमा र साम्राज्यवादको उत्पत्ति रोमन समयदेखि भएको मानिन्छ । विशेषतः १८ औं शताब्दीको मध्यदेखि दोस्रो विश्वयुद्धको अन्त्यसम्मको करिब दुई सय वर्षको अवधिलाई औपनिवेशिक युग मान्ने गरिएको छ ।औद्योगिक क्रान्तिको परिघटनासँगै उपनिवेशवादी दोहन चरम रूपमा फैलिन पुग्यो । एसिया र अमेरिकी महादेशको सभ्यता र संस्कृतिमाथि युरोपको श्रेष्ठता कायम रहेको अवधि थियो त्यो । उक्त सिलसिला बीसौं शताब्दीको मध्यसम्म चलिरह्यो । त्यसपछि विउपनिवेशीकरणको आह्वानसँगै सुरु भएको राष्ट्रिय मुक्ति संग्रामको लहरबाट प्रत्यक्ष उपनिवेशीकरण किनारा लाग्न बाध्य भए पनि अप्रत्यक्ष रूपमा शक्तिशाली देशले विभिन्न दृष्टिकोणबाट कम शक्तिशाली राष्ट्रमाथि हैकम लाद्न छोडेका छैनन्, जसलाई उपनिवेशवादकै धङ्धङ्गीभन्दा अन्यथा हुँदैन । प्रारम्भमा युरोपेलीहरूले मुख्यतः दुई तरिकाबाट उपनिवेश फैलाउने काम गरे । पहिलो, अमेरिका, अस्ट्रेलिया, न्युजिल्यान्डजस्ता हावापानी राम्रो भएको देशमा गोरा छाला भएका आफ्ना नागरिक ठूलो संख्यामा पठाएर बसोबास गराइयो, जसका लागि उक्त देशका स्थानीय बस्ती र आवादिमा दमन तथा संहारका विद्रुप घटना गराउनसमेत युरोप पछि परेन । संहार नमच्चाइएका देशमा स्थानीय बस्तीलाई अनकन्टारतर्फ धकेलेर सुविधाजनक बस्तीमा आफ्ना नागरिक स्थानान्तरण गरियो । दोस्रो, जलवायु आफ्ना नागरिकलाई त्यति उपयुक्त नहुने भारत, नाइजेरियाजस्ता देशमा अधिक संख्यामा आफ्ना नागरिक नपठाएरै पनि आर्थिक शोषण र प्राकृतिक दोहनका सबै हत्कण्डा लामो समयसम्म प्रयोग गरियो । तत्कालीन समयमा मुख्यतः तीन तात्पर्य (थ्रीजी) का लागि उपनिवेश विस्तार हुने गर्थ्यो । सुन, कीर्ति, ईश्वर (गोल्ड, ग्लोरी, गड) । कोलम्बसले अमेरिका पत्ता लगाएसँगै युरोपेली देशबीच बहुमूल्य धातु सुन संग्रहको प्रतिस्पर्धा चल्न थाल्यो । उपनिवेश स्थापनाबाट युरोपेली देशहरूले सुन मात्रै संग्रह गरेनन्, आफ्नो कीर्ति (रबाफ) फैलाए र धर्म प्रचारलाई तीव्रता दिए । त्यतिबेला उपनिवेश विस्तारको अन्तर्यमा ट्रिपल जी प्रमुख कारण थियो । व्यापार फस्टाएसँगै युरोपका उद्योगहरूमा ठूलो परिमाणमा कच्चा पदार्थ चाहिने भयो । जसको प्राप्तिका लागि प्राकृतिक साधनयुक्त देशमाथि युरोपेलीहरूको दृष्टि सोझियो । कच्चामालको आपूर्तिसँगै सस्ता श्रमिकको आवश्यकता तथा उत्पादित वस्तुको खपतका लागि उपनिवेश विस्तार हुन थाल्यो । इटालियन अन्वेषक क्रिस्टोफर कोलम्बसले समुद्री मार्गमार्फत सन् १४९२ मा अमेरिकामा पाइला राखे । सन् १४५१ देखि स्पेन छिरेका उनलाई स्पेनी राजतन्त्रबाट नयाँ विश्व खोजीका लागि आर्थिक प्रायोजन र सबै खालका समर्थन मिल्यो जसका कारण स्पेनका लागि उनले उक्त भूमिको दाबी गरे । त्यसैगरी पोर्चुगिज व्यापारी भास्को डि गामाले सन् १४९८ भारतका लागि समुद्री व्यापार मार्ग पत्ता लगाए । यसले पोर्चुगिजलाई एसिया र अफ्रिकामा लामो समय औपनिवेशिक साम्राज्य खडा गर्न मद्दत पुर्यायो । पोर्चुगल र स्पेनले उपनिवेशको सुरुवात गरेसँगै उनीहरूको आर्थिक समृद्धि र बोलबाला निकै फैलियो जसका कारण मार्क्सले भनेझैं अरु युरोपेली देशमा पनि उपनिवेश स्थापनाको होड चल्न थाल्यो । कारण जे भए पनि स्पेन, पोर्चुगल, डच, फ्रान्स, ब्रिटेन, नेदरल्यान्ड्स, जर्मनी, इटाली आदि युरोपेली देशले विभिन्न देशमा उपनिवेश खडा गरे । उत्तरी अमेरिका, ब्राजिल, न्युजिल्यान्ड, अल्जेरिया, अष्ट्रेलिया लगायत हालका विकसित देशसमेत त्योबेला युरोपका उपनिवेश बने । उपनिवेशित राष्ट्रहरू उपनिवेशक राष्ट्रद्वारा उत्पादित माल किन्न, कच्चा पदार्थ निर्यात गर्न र सस्ता श्रमिक उपलब्ध गराउन बाध्य बनाइए । उत्पादनमा दुई खाले कर लाग्ने व्यवस्था गरियो । भारतीय लेखक मधुश्री मुखर्जीका अनुसार भारतमाथि ब्रिटिस राजको समयमा भारतीय उत्पादनमा अत्यधिक कर बढाइयो भने ब्रिटेनका उत्पादनमा कर हटाइयो । सन् १९१३ सम्म आइपुग्दा अरू युरोपेली मुलुकलाई पछि पार्दै बेलायत सबैभन्दा ठूलो साम्राज्यवादी मुलुक बन्न पुग्यो । १९४० सम्ममा यसले विश्वको जनसंख्याको एक चौथाइ र कुल क्षेत्रफलमध्ये लगभग २४ प्रतिशत भूमिमा आफ्नो पकड जमायो । नियन्त्रित उपनिवेशभित्र उसको संवैधानिक, कानुनी, भाषिक र सांस्कृतिक वर्चस्व व्यापक बन्नुका साथै सूर्य कहिल्यै नअस्ताउने साम्राज्यका रूपमा ब्रिटिस साम्राज्यलाई लिने गरिन्थ्यो । दोस्रो विश्वयुद्धपछि बेलायती साम्राज्य कमजोर हुँदै गयो । भारतले पनि सन् १९४७ मा ब्रिटिस साम्राज्यबाट उन्मुक्ति पायो । गौरवको कुरा के हो भने आधुनिक भारत, पाकिस्तान, बंगलादेश, श्रीलंका, बर्मा, माल्दिभ्स आदि एसियाली देश बेलायती उपनिवेशको सिकार हुँदा नेपाल यसबाट सधैं स्वतन्त्र रह्यो । अंग्रेजहरूको पटकपटकको आक्रमणलाई परास्त गरेर मुलुकको स्वतन्त्रतालाई बचाउने काम गोर्खाली सेनाले गरे । देशका लागि यो इज्जत र प्रतिष्ठाको विषय त थियो नै, विश्वमा गोर्खाली सेनाको कीर्ति फैलिने काम पनि यसबाट हुन गयो, जुन ख्याति अन्तराष्ट्रियस्तरमा आज पर्यन्त कायम छ । दोस्रो विश्वयुद्धपश्चात् उपनिवेशित देशहरू क्रमशः स्वतन्त्र र सार्वभौम बन्दै आए, जसका कारण औपनिवेशिक युग सकिएको भनियो तर यथार्थमा अहिले पनि शक्तिशाली देशले औपनिवेशिक मानसिकता छाडेको पाइँदैन । संयुक्त राष्ट्र संघले २२ सेप्टेम्बर २०२० मा अद्यावधिक गरेको अध्ययनअनुसार अझै विश्वका १७ भूभागहरू न्युजिल्यान्ड, बेलायत, फ्रान्स, अमेरिकाको नियन्त्रणमा रहिरहेका छन् । यसबाहेक प्रत्यक्ष उपनिवेशको युग सकिए पनि अहिले नवउपनिवेशवादको चपेटाबाट विश्व गुज्रिरहेको देखिन्छ, जसबाट नेपाल पनि जोगिन सकेको छैन । कम विकसित देशमाथि विकसित देशको घुमाउरो जालझेल, प्रलोभन तथा नियन्त्रणका विभिन्न आयामहरूलाई नवउपनिवेशवाद भनेर बुझ्ने गरिएको छ । अझ अविकसित देशको स्तर उकास्ने नाममा विकसित देशले तय गर्ने परियोजना र विकासका मोडलमार्फत पनि नवउपनिवेशवाद सलबलाउने गरेको छ । चीनको बेल्ट एन्ड रोड इनिसिएटिभ (बीआरआई) होस् या अमेरिकाको मिलेनियम च्यालेन्ज कर्पोरेसन (एमसीसी) लगायतका ठूला परियोजना केवल अर्को देशको स्तरोन्नतिको पवित्र उद्देश्यले मात्रै अगाडि आएका हुन् भन्ने कुरामा संशय उत्पन्न हुने गरेको छ । अमेरिकालगायत पश्चिमा देशले करिब दुई दशकअघिदेखि थ्रीडी (डिफेन्स, डिप्लोमेसी र डिभलप्मेन्ट) को आधारमा आफ्नो राष्ट्रिय स्वार्थ अन्तरनिहीत गरेर विदेशमा लगानी गर्ने गरेका छन् । यी र यस्ता परियोजनाले अर्को देशको गरिबी, पछौटेपन, बेरोजगारीलगायतका विषयलाई माध्यम बनाउँदै औपनिवेशिक मानसिकतासाथ स्रोतसाधनको दोहन गर्ने चाल रचेका हुन्छन् । त्यस्तै शंसयका कारण एमसीसी सम्झौता पारितको विषय मुलुकभित्र विवादित बनेको हो । पहिला उपनिवेश खडा गरेर प्रभुत्वशाली बनेका देश कुनै न कुनै चाल चलेर फेरि पनि अरू देशको दोहन गर्ने मानसिकतामा रहने नै भए तर उपनिवेशित राष्ट्रको रूपमा उत्पीडन झेलेका देशसमेत आफूभन्दा कम विकसित देशमा साम्राज्यवादी रबैया अपनाइरहेका छन् । औपनिवेशिक कालमा ब्रिटिसको अत्याचार सहेको भारत आज आफ्ना छिमेकी मुलुकप्रति त्यस्तै अत्याचार गर्न चाहन्छ, जुन बेलाबेला कार्यरूपमा प्रकटीकरण भइरहेको छ । यसरी हेर्दा, सुरुमा थ्रीजी, अहिले थ्रीडी र पछि अरु विभिन्न नाम र रूपमा उपनिवेशवादले फडा उठाइरहनेछ । यसबाट मुलुकलाई बचाइराख्न राष्ट्रिय स्वाभिमानको सवालमा राज्य सञ्चालकदेखि सम्पूर्ण नागरिकहरू दृढ, जागरुक र एकताबद्ध हुनुको विकल्प छैन ।"
मिटरब्याजपीडित र स्थानीयबीच झडप,"(चितवननवलपुर) आफ्ना माग पूरा गराउन काठमाडौंसम्म पैदल यात्रा थालेका मिटरब्याजपीडित र स्थानीयबीच मकवानपुरमा झडप भएको छ । पूर्वको काँकडभिट्टा र पश्चिमको गड्डाचौकीबाट एकसाथ पैदल यात्रामा निस्केका मिटरब्याजपीडितहरूमध्ये पूर्वको टोली र स्थानीयबीच मंगलबार साँझ मकवानपुरको मनहरीमा झडप भएको हो । झडपमा परी मिटरब्याजपीडित १६ जना र केही स्थानीय घाइते भएको प्रहरीले जनाएको छ । घाइतेहरूको चितवन मेडिकल कलेज भरतपुरमा रहेको शिक्षण अस्पतालमा उपचार भइरहेको छ । उपचारमा लागेको खर्च आफूसँग नभएको पीडितहरूले बताए । घाइतेमध्ये केही घर जान सक्ने भएका छन् । तर, खर्च नतिरेका कारण उनीहरू अस्पतालबाट निस्किन पाएका छैनन् । चितवन मेडिकल कलेजको शिक्षण अस्पतालका सीईओ प्रताप देवकोटाले अस्पतालका तर्फबाट हुन सक्ने छुट २० प्रतिशतसम्म मात्र भएको बताए । पीडितहरू खाना खर्च पनि नभएका कारण उपचार खर्च जुटाउने अवस्था नभएको बताउँछन् । कि सरकारी अस्पतालमा पठाएको भए हुने । लगभग दुई लाख रुपैयाँको हाराहारीमा खर्च आएको छ । यत्रो पैसा हामीले कसरी जुटाउने ? कुनै उपाय छैन, घाइतेको रेखदेखमा खटिएका रौतहटका शिवशंकर महतोले भने । मकवानपुरबाट प्रशासनले आफूहरूलाई निःशुल्क उपचार हुन्छ भनेर पठाए पनि अस्पतालले खर्च मागेको पैदल यात्रामा सहभागी महतोले बताए । पीडितहरूले बुधबार दिउँसो चितवनका प्रमुख जिल्ला अधिकारी (सिडिओ)लाई पनि भेटेका थिए । यो विषय गृह मन्त्रालयबाट सम्बोधन हुने भएका कारण आफूले समन्वयसम्म गर्न सक्ने भने पनि ठोस कुरा केही आएन, मिटरब्याज तथा ठगीविरुद्ध किसान मजदुर संघर्ष समितिका केन्द्रीय सदस्य विशाल क्षेत्रीले भने, यहाँ साथीहरू खर्च नतिरेका कारण अस्पतालमै बास बस्न बाध्य छन् । सुर्खेतका क्षेत्री पश्चिमबाट आएको टोलीमा सामेल थिए । पूर्वको टोली र स्थानीयबीच झडप भएको सुनेपछि मंगलबार राति चितवन आएको उनले बताए । दुवै टोली बिहीबार चितवनमा भेट भएर काठमाडौं लाग्ने योजना थियो, उनले भने ।मनहरीमा संघर्ष समितिका सहभागी र स्थानीयबीच झडप भएको मकवानपुर जिल्ला प्रहरी कार्यालयका डीएसपी लक्ष्मी भण्डारीले बताए । घटना मंगलबार साँझ सवा ७ बजेतिर भएको हो । चितवनतर्फ गइरहेको टोलीलाई एउटा ट्याङ्करले उछिन्न खोज्दा सहभागीहरूले रोकेको र त्यही बेला आएको स्कुटरमाथि तोडफोड भयो भन्ने छ, डीएसपी भण्डारीले भने, त्यसपछि स्थानीय र पैदल टोलीबीच झडप भएको जानकारी आएको छ । स्कुटर चालक, मिटरब्याजपीडित र केही स्थानीय पनि घाइते छन् ।"
'म्याद सकिएका दुई हजार आयोजनाको ४० अर्ब भुक्तानी बाँकी,"(काठमाडौं)विभिन्न आयोजनाको ठेक्काबापतको भुक्तानी नपाएपछि निर्माण व्यवसायीले काम रोक्ने चेतावनी दिएका छन् । देशभर सञ्चालित प्रायः आयोजनामा काम भए पनि नियमित भुक्तानी हुन नसकेको भन्दै व्यवसायीले काम बन्द गर्ने चेतावनी दिएका हुन् । नेपाल निर्माण व्यवसायी महासंघका अनुसार दुई हजारभन्दा बढी आयोजनाको म्याद सकिँदा विभिन्न विकासे मन्त्रालयमा करिब ४० अर्ब रुपैयाँ भुक्तानी रोकिएको छ । उक्त आयोजनामध्ये ३ सयको काम सकिसकेको महासंघका अध्यक्ष रवि सिंहको दाबी छ । अन्य आयोजनाहरू केही अन्तिम चरणमा पुगेका र केहीको आधा काम सकिएको छ । यस्ता आयोजनाको म्याद सकिँदा भुक्तानी रोकिएको छ, उनले भने, जसले गर्दा थप काम हुन सकेको छैन । सुरुमा आयोजनामा बजेट अभाव र जग्गा प्राप्ति हुन नसक्दा कामले गति लिन नसकेको उनले बताए । ०७९ सालको निर्वाचन र क्रसर बन्दको असर पनि निर्माण क्षेत्रमा पर्न गयो, उनले भने, धेरै समस्या बजेट अभावले गर्दा नै भएको छ । प्रायः आयोजनाको गत असारमा म्याद सकिएपछि भुक्तानी ठप्प बनेको हो । म्याद थप गर्दा सरकारले ठूलै उद्धार गरेझैं ठान्छ, सञ्चारमाध्यममा पनि निर्माण व्यवसायीले दबाब दिएर म्याद थप गरे भन्ने आउँछ, सिंहले भने, म्याद थपेपछि उल्टै हाम्रो आर्थिक दायित्व बढ्छ, बैंक ग्यारेन्टी नवीकरण गर्नुपर्छ, बिमा शुल्क बुझाउनुपर्छ । स्रोत सुनिश्चित नगरी ठेक्का गर्दा आयोजनाहरू अलपत्र बन्ने गरेको उनले बताए । आवश्यकताअनुसार म्याद थप गरी काम गरेको भुक्तानी दिनुपर्ने निर्माण व्यवसायीहरूको माग छ । भुक्तानी प्रणाली नियमित नहुँदा बैंकको ब्याज र किस्ता तिर्न समस्या भएको उनीहरूको गुनासो छ । निर्माण व्यवसायीले गर्दा मात्र काम ढिला भयो भन्ने आरोप लाग्छ, एक निर्माण व्यवसायीले भने, तर कर्मचारीले गरेका गल्ती, आयोजनाका परामर्शदाताले गरेका गल्ती सधैं लुकाइन्छ, अहिले किस्ता तिर्न नसक्दा व्यवसायीहरू बैंकको कालोसूचीमा पर्न थालेका छन् । सार्वजनिक खरिद नियमावलीको १२औं संशोधनले आयोजनाहरूको गत असार मसान्तसम्म म्याद थप गरेको थियो । पछि असार २१ मा मन्त्रिपरिषद्बाट म्याद थप गर्ने आदेश जारी भए पनि कार्यान्वयन नभएको अध्यक्ष सिंहको भनाइ छ । आदेश स्पष्ट नहुँदा सम्बन्धित आयोजनाका अधिकारीहरूले म्याद थपको कार्यान्वयन गर्न मानेनन्, उनले भने, आयोजनाको म्याद सकिनुभन्दा २१ दिनअघि अर्को म्याद थप भइसक्नुपर्ने हो, त्यो हुन सकेन । ३० दिनभित्रमा सम्बन्धित अधिकारीले म्याद थप गरिसक्नुपर्ने भए पनि त्यसमा स्पष्टता नभएको भन्दै म्याद थप हुन नसकेको उनको भनाइ छ । सरकारले जहाँ बजेटको व्यवस्थापन गर्न सक्दैन, सहमतिमा ती योजना खारेज गर्नुपर्ने अध्यक्ष सिंहले बताए ।कतिपय आयोजना सुरु भएर २०२५ प्रतिशत प्रगति छ, केहीको योभन्दा धेरै प्रगति पनि छ, केही आयोजनामा काम नभएको पनि हुन सक्छ, उनले भने, काम हुन नसक्ने आयोजनालाई रोकेर सहमतिमा खारेज गर्दा हुन्छ । चालु आर्थिक वर्षको ७ महिनामा विनियोजित पुँजीगत बजेट ३ खर्ब २ अर्ब ७ करोड ४४ लाखमध्ये मंगलबारसम्म ६३ अर्ब ९२ करोड ८६ लाख रुपैयाँ खर्च भएको छ । अर्थात् २११६ प्रतिशत पुँजीगत खर्च भएको हो । पुँजीगत खर्च कम हुनुमा काम भएकै आयोजनाको भुक्तानी दिइएको छैन, सरकारलाई गत वर्षकै भुक्तानी दिनुपर्ने दायित्व छ, अध्यक्ष सिंहले भने, सबै भुक्तानी दिने हो भने पुँजीगत खर्च ह्वात्तै बढ्नेछ । विभिन्न विकासे भौतिक, सहरी, खानेपानी, ऊर्जा, जलस्रोत तथा सिँचाइ मन्त्रालय र प्रदेश र स्थानीय तहअन्तर्गतका आयोजनाहरूमा म्याद थप नहुँदा ४० अर्ब र म्याद भई चालु रहेका आयोजनाहरूको करिब २० अर्ब रुपैयाँ भुक्तानी लिन बाँकी रहेको महासंघको भनाइ छ । सबैभन्दा बढी भौतिक मन्त्रालयबाट भुक्तानी लिन बाँकी रहेको अध्यक्ष सिंहले बताए । म्याद थप भएपछि पुरानो भुक्तानी दिन सजिलो हुने भौतिक पूर्वाधार तथा यातायात मन्त्रालयका सचिव केशवकुमार शर्माले बताए । म्याद थप भए निकासा अर्थ मन्त्रालयबाट दिनुपर्छ, उनले भने, अर्थले निकासा दिए भुक्तानी दिन समस्या छैन । म्याद भएका आयोजनाहरूमा पनि नियमित भुक्तानी दिन नसकिएको सडक विभागका महानिर्देशक सुशीलबाबु ढकालले बताए । जुन ठाउँमा भुक्तानी गर्नका लागि पैसा छैन, त्यो ठाउँमा बजेटको व्यवस्था गर्न सकिएको छैन, उनले भने, म्याद थपमा केही समस्या छन्, त्यसलाई सम्बोधन गर्नुपर्ने छ, तर नियमअनुसार आयोजनाहरूको जति दिन म्याद गुज्रेको छ, हर्जना कटाएर भुक्तानी गर्ने गरिन्छ । म्याद थप नभएका आयोजनाका लागि निकासा दिए पनि भुक्तानी नहुने अर्थ मन्त्रालयका सहसचिव एवं प्रवक्ता धनीराम शर्माले बताए । हामीले निकासा दिए पनि म्याद नभए सम्बन्धित आयोजना कार्यालयले भुक्तानी दिन सक्दैनन्, उनले भने, हामीले म्याद थप भएका आयोजनालाई दिन भनेर भौतिक मन्त्रालयलाई १ अर्ब ७० करोड रुपैयाँ निकासा दिएका थियौं, तर भौतिकले त्यो रकम बाँडफाँट गर्न सकेको छैन । म्याद थप भएनभएको र अघिल्लो वर्ष काम भएको सबै हेरेर भुक्तानी दिन भनेर निकासा दिएको उनले बताए ।"
निर्यातमा नाफाको गन्तव्य बन्दै अमेरिका,"(काठमाडौं)मुलुकको निर्यात व्यापार खस्किए पनि अमेरिकासँगको व्यापार नाफामा देखिएको छ । सुरुका वर्षमा अमेरिकासँग आयातनिर्यात व्यापारमा घाटा भए पनि गत वर्षदेखि नाफामा गएको हो । अमेरिकासँगको व्यापार गत वर्ष १५ करोड नाफामा रहेकोमा चालु आर्थिक वर्षको पहिलो ६ महिनामा ७० करोड रुपैयाँ नाफा भएको छ । भन्सार विभागका अनुसार आर्थिक वर्ष २०७९८० मा १९ अर्ब ४२ करोडको वस्तु आयात भएकोमा १९ अर्ब ५७ करोडको निर्यात भएको थियो । चालु आर्थिक वर्षको ६ महिनामा ७ अर्ब ६३ करोडको आयात हुँदा ८ अर्ब ३३ करोडको निर्यात भएको जनाएको छ । विभागका अनुसार निर्यात हुने पहिलो नम्बरमा भने भारत नै पर्छ । तर भारतसँग व्यापार घाटा छ । ६ महिनामा भारतबाट ४ खर्ब ७४ अर्ब ८९ करोडको आयात हुँदा ५० अर्ब ४४ करोडको निर्यात भएको छ । अर्थात् यस अवधिमा भारतसँग ४ खर्ब २४ अर्ब ४४ करोड रुपैयाँ घाटा भएको छ ।अमेरिकाले दिएको भन्साररहित बजार पहुँच सुविधाका कारण नेपालको निर्यात व्यापारमा यो मुलुक लगातार दोस्रो नम्बरमा रहेको छ । पहिलो नम्बरमा छिमेकी मुलुक भारत भए पनि दोस्रोमा अमेरिका गन्तव्य बन्दै छ । सुविधाको सही सदुपयोग भए नाफा थप बढ्न सक्छ, पूर्ववाणिज्य सहसचिव रवि सैंजूले भने । व्यापार, लगानी तथा प्राविधिक सहयोग विस्तार र दुई देशबीचको आर्थिक सम्बन्ध सबलीकरण गर्न २०६८ वैशाखमा नेपाल अमेरिकाबीच व्यापार तथा लगानीसम्बन्धी बृहद् सम्झौता (टिफा) भइसकेको छ । यसको मुख्य उद्देश्य व्यापार र लगानी विस्तार हो । २०७२ वैशाखमा नेपालमा भूकम्प गएपछि अमेरिकाले ७७ वस्तुलाई भन्साररहित बजार पहुँच सुविधा दिएको छ । अमेरिकाले हार्मोनाइज्ड ट्यारिफ शेडुलअन्तर्गतका ७७ वस्तुमा समेटिएका नेपाली वस्तुलाई भन्सार छुट सुविधा दिएको छ । जसअन्तर्गत हस्तकला, सल, भ्रमण सामग्रीलगायत पर्छन् । यी वस्तुको उत्पादन बढाउन सके निर्यात बढ्ने सैंजूको भनाइ छ । उद्योग वाणिज्य तथा आपूर्ति मन्त्रालयका अनुसार सुविधा पाएको ७७ वस्तुको निर्यात अवस्था हेर्दा ५ वर्षको अवधिमा २ अर्ब ९६ करोड निर्यात भएको देखिन्छ । सन् २०१८ मा ७७ वस्तुको मात्रै ७८ करोड रुपैयाँको निर्यात भएको थियो । त्यसपश्चात् २ वर्ष भने लगातार घटेको देखिन्छ । सन् २०१९ मा नेपालबाट अमेरिकामा ५२ करोड, सन् २०२० मा ३१ करोड रुपैयाँको निर्यात भएको छ । मन्त्रालयका अनुसार सन् २०२१ मा ६४ करोड, सन् २०२२ मा ७१ करोड निर्यात भएको छ । सैंजूका अनुसार अमेरिकाले दिएको सुविधा साना उद्यमीले उत्पादन गर्दै आएका छन् । त्यस्ता उत्पादनले पर्याप्त रूपमा बजार पहुँच पाएका छैनन् । सानो परिमाणमा उत्पादन गर्दा गुणस्तरमा पनि प्रश्न उठ्छ । निर्यात गर्ने सन्दर्भमा अमेरिकी दूतावासले बुक निकालेको छ । तर, हामीले ग्रासरुटसम्म पुर्याउन सकेनौं, सैंजूले भने, ठूलो परिमाण, गुणस्तरीय वस्तु उत्पादन गर्न सक्दैनौं । सम्भावना हुँदाहुँदै निर्यात बढाउन सकेका छैनौं ।पूर्ववाणिज्य सचिव पुरुषोत्तम ओझाले गुणस्तरीय उत्पादन बढाउन सके अमेरिका राम्रो बजार हुन सक्ने बताए । नेपालले १ सय ५५ मुलुकसँग व्यापार गर्छ, जसमध्ये २७ मुलुकसँगको व्यापार नाफामा देखिन्छ । पहिलो नम्बरमा अमेरिका नै छ, उनले भने । मन्त्रालयका द्विपक्षीय तथा क्षेत्रीय व्यापार तथा पारवहन महाशाखा प्रमुख रामचन्द्र तिवारीले सुविधा पाएको वस्तुको निर्यात केही बढे पनि सोचेअनुसार बढाउन नसकेको बताए । त्यस्तै, टिफाको हकमा हरेक वर्ष बैठक बस्दै आएको र बैठकले व्यापारमा सहजीकरण गरिरहेको उनको दाबी छ । नेपालले गर्ने निर्यार्त व्यापारमा ६ महिनाको अवधिमा अमेरिकापछि डेनमार्कसँग २७ करोड १४ लाख, नर्वेसँग ६ करोड ४८ लाख, माल्दिभ्ससँग २ करोड ३५ लाख, लाटभियासँग १ करोड ७६ लाख नाफा गरेको छ ।"
१० मेगावाटसम्मका आयोजनाको पीपीए खुल्यो,"काठमाडौं (कास) नेपाल विद्युत् प्राधिकरणले १० मेगावाटसम्मका जलविद्युत् आयोजनाको विद्युत् खरिदबिक्री सम्झौता (पीपीए) खुला गरेको छ । ऊर्जामन्त्री शक्तिबहादुर बस्नेतको अध्यक्षतामा गत माघ २४ मा बसेको प्राधिकरण सञ्चालक समितिको बैठकले पीपीए खुला गर्ने निर्णय गरेको हो । बैठकको निर्णयअनुसार अब १० मेगावाटसम्मका नदी प्रवाहमा आधारित (आरओआर) र अर्धजलाशययुक्त (पीआरओआर) जलविद्युत् आयोजनाहरूसँग जहिले र जति पनि पीपीए हुनेछ । प्राधिकरणका कार्यकारी निर्देशक कुलमान घिसिङले स्थानीय प्राकृतिक स्रोतको अधिकतम प्रयोग र साना लगानीकर्तालाई प्रोत्साहन गर्न १० मेगावाटसम्मका आयोजनाको पीपीएमा सीमा वा कोटा लागू नहुने व्यवस्था गरिएको बताए । कोटाका कारण १० मेगावाटसम्मका जलविद्युत् आयोजनाहरूको पीपीए हुन सकिरहेको थिएन, अब त्यस्ता आयोजनालाई कोटा लागू नहुने भएकाले जहिले र जति क्षमताको पनि पीपीए गर्न सकिन्छ, घिसिङले भने । आयोजनाहरूको विद्युत् सुक्खायाम (मंसिर १६जेठ १५) र वर्षायाम (जेठ १६मंसिर १५) का लागि हाल कायम रहेको दर क्रमशः ८४० र ४८० रुपैयाँ प्रतियुनिटमा खरिद गरिनेछ । प्राधिकरणका अनुसार १० मेगावाटसम्मका ८९ वटा आरओआर आयोजनाहरूले पीपीएका लागि निवेदन दिएका छन् । ती आयोजनाहरूको क्षमता ३५१ मेगावाट छ । त्यसमध्ये १९५ मेगावाट क्षमताका ४४ आयोजनासँग ग्रिड आबद्ध सम्झौता भइसकेको छ । नदी प्रवाहमा आधारित १५७ मेगावाट क्षमताका ४५ वटा आयोजना ग्रिड आबद्ध सम्झौता हुन बाँकी रहेको प्राधिकरणका विद्युत् व्यापार विभागले जनाएको छ । ग्रिड आबद्ध भइसकेका २ वटा र नभएका ३ वटा पीआरओआर आयोजनाले पनि पीपीएका लागि निवेदन दिएका छन् । पहिले कोटा प्रणालीअनुसार पीपीए हुने गरेको थियो । यति प्रतिशत नदी प्रवाहमा आधारित, यति प्रतिशत अर्धजलाशययुक्त हुनुपर्छ भन्ने थियो, विभागका एक अधिकारीले भने, अब १० मेगावाटसम्म क्षमताका आयोजना कोटाभित्र नरही पीपीए गर्न सकिन्छ । त्यसभन्दा बढी क्षमताका आयोजना भने कोटा प्रणालीमै बस्नुपर्छ ।"
लिग २ कै कठिन शृंखला,"(काठमाडौं)एसोसिएट नम्बर एक टोली बन्ने लक्ष्य बनाइरहेको नेपालले घरेलु मैदानमा नेदरल्यान्ड्स र नामिबियाको सामना गर्नेछ । आईसीसी विश्वकप क्रिकेट लिग २ को आगामी ३ वर्षे साइकल सुरु हुँदा यसलाई सबैभन्दा ठूलो चुनौतीको शृंखलामा हेरिएको छ । नेपालले बिहीबार नामिबियासँग खेलेर लिग २ को यात्रा सुरु गर्नेछ । त्यसपछि शनिबार नेदरल्यान्ड्ससँग खेल्नेछ । तीन टोलीले यस शृंखलामा एकअर्कासँग २२ खेल खेल्नेछन् । लिग २ मा सहभागी ८ टोलीले तीन वर्षभित्र ९९ शृंखलामा कुल ३६ खेल खेल्नेछन् र शीर्ष चार टोली विश्वकप छनोटमा पुग्नेछन् । लिग २ को पहिलो शृंखलासँगै आठ टोलीबीच शीर्ष चार बन्ने दौड सुरु हुनेछ । तर, पहिलो शृंखला नै सबैभन्दा कठिन रहेको तीनै टोलीको स्वीकारोक्ति छ । दुवै राम्रा प्रतिद्वन्द्वी हुन्, विशेषतः नेदरल्यान्ड्सले एकदिवसीय विश्वकपमा एसोसिएट राष्ट्रको प्रतिनिधित्व गरेको थियो, नेपालका प्रशिक्षक मोन्टी देसाईले भने, एसोसिएट क्रिकेटको यात्रा निकै कठिन छ, हामीलाई त्यो थाहा छ । सुरुआत राम्रो हुन जरुरी छ । नोभेम्बर दोस्रो साता भारतमा सम्पन्न विश्वकपयता नेदरल्यान्ड्सले पहिलो पटक एकदिवसीय संरचनामा खेल्न लागेको हो । विश्वकपमा डच टोलीले दक्षिण अफ्रिका र बंगलादेशलाई पराजित गरी सनसनी मच्चाएको थियो । शीर्ष १२ राष्ट्रसँग २०१९२३ को सुपर लिगको साइकलमा प्रतिस्पर्धा गरेको नेदरल्यान्ड्स पुनः एसोसिएट क्रिकेटमै फर्किएको हो । नेदरल्यान्ड्सका कप्तान स्कट इडवार्डस लिग २ को नयाँ शृंखला लिएर उत्साही भए पनि पहिलो शृंखला निकै कठिन भएको स्वीकार्छन् । संयोग के छ भने यी तीनै टोली जुनमा वेस्ट इन्डिज र अमेरिकाले आयोजना गर्ने ट्वान्टी२० विश्वकप खेल्दै छन् । दुवै टोली निकै राम्रा छन् । नेदरल्यान्ड्सले विश्वकप खेलेर आएको छ, नामिबियाले पनि राम्रो खेलिरहेको छ । त्यसैले यो शृंखलामा राम्रो प्रतिस्पर्धा हुने विश्वास लिएका छौं, नेपालका कप्तान रोहित पौडेलले भने, प्रतिद्वन्द्वी हेरेर खेल्न मलाई राम्रो लाग्दैन । प्रतिद्वन्द्वीभन्दा आफूले राम्रो क्रिकेट खेल्ने हो भने जुनसुकै टोलीलाई हराउन सकिन्छ । त्यसका लागि हामीले पछिल्लो पटकभन्दा राम्रो क्रिकेट खेल्नुपर्छ । पछिल्लो लिग २ को साइकलमा नामिबिया अधिकांश समय शीर्ष ३ को दौडमा रह्यो । नेपाललाई एकदिवसीय अन्तर्राष्ट्रिय मान्यता जोगाउन अन्तिम १२ मध्ये ९ खेल जित्नुपर्ने दबाब थियो । तर, नेपाल त्यसमध्ये ११ खेल जितेर सिधै विश्वकप छनोटमा पुग्दा नामिबियालाई उछिन्दै शीर्ष ३ मा परेको थियो । नेदरल्यान्ड्स पहिलो पटक नेपाल आएर एकदिवसीय खेल्न लागेको हो । सन् २०२१ मा टोलीले काठमाडौं आएर नेपाल र मलेसियासँग त्रिकोणात्मक ट्वान्टी२० शृंखला खेलेको थियो । फाइनलमा टोली नेपालसँग पराजित भयो । नामिबियाको नेपाली भूमिमा नतिजा सम्झनलायकको छैन । २०१६ मा विश्व क्रिकेट लिग च्याम्पियनसिपको दुई खेल खेल्न आउँदा नामिबियालाई नेपालले दुवै खेलमा पराजित गरेको थियो । गत वर्ष लिग २ खेल्न आउँदा पनि नामिबियासँगको दुवै खेल नेपालले जितेको थियो । प्रधानमन्त्री कप खेलेर आएकाले क्यानडासँगको शृंखला एकदमै महत्त्वपूर्ण बनेको र त्यसमा नेपाली टोली भिज्न सफल भएको कप्तान रोहित बताउँछन् । २०१९ मा लिग २ को सुरुआत सोचे जस्तो भएको थिएन । त्यसैले राम्रो सुरुआत गर्न जरुरी छ, किनभने यो निकै राम्रो प्रतियोगिता हो । पहिलो पटक यसमा ८ टोली खेलिरहेका छन्, उनले भने, जुन हिसाबको हाम्रो तयारी छ, त्यसले राम्रो सुरुआत हुन्छ भन्ने आशा लिएका छौं । हाम्रो पूरै टिम यो प्रतियोगितालाई लिएर उत्साही छ ।नेपाल पछिल्लो एक वर्षमा एकदिवसीय संरचनामा अपराजित छ । त्यसमा १३ एकदिवसीय अन्तर्राष्ट्रिय खेल जितेको छ । यही यात्रामा नेपाल महत्त्वाकांक्षी पनि बनेको छ । नेपालले अब एसोसिएटको नम्बर एक राष्ट्र बन्ने लक्ष्य बनाएको छ । पछिल्लो १ वर्षदेखि हाम्रो एउटै उद्देश्य छ, विशेष गरी मोन्टी सर आएदेखि हामी एउटै कुरा गरिरहेका छौं, २०२७ सम्म नम्बर एक एसोसिएट राष्ट्र बन्ने उद्देश्य लिएर हामी यो साइकलमा आएका छौं । हाम्रो लक्ष्य यही हो, कप्तान रोहितले नेपालको उद्देश्य प्रस्ट पारे । नेपालले बुधबारमात्र दुई खेलाडी परिवर्तन गरेको छ । अर्जुन साउद र रिजन ढकालको स्थानमा अनिल शाह र देव खनाललाई टोलीमा समावेश गरिएको छ । अनिलले क्यानडासँगको तीन खेलको शृंखलामा दुई खेल खेल्दै शतक र अर्धशतक बनाएका थिए । देवले पनि एक खेलमा ब्याटिङ गर्दै अर्धशतक बनाए ।नेपाली टोलीमा अलराउन्ड दीपेन्द्रसिंह ऐरी हुने छैनन् । यूएईमा भइरहेका इन्टरनेसनल लिग ट्वान्टी२० का लागि उनी दुबईमा छन् । गल्फ जायन्ट्सले दुवै खेलमा दीपेन्द्रलाई खेलाएको छैन । नामिबियाका कप्तान जेरार्ड इरसमसको स्थान लिन दीपेन्द्र यूएई पुगेका थिए । प्रशिक्षक मोन्टी नेपाली टोलीमा रहेका १५ खेलाडी प्लेयिङ ११ मा खेल्न सक्षम रहेको बताउँछन् । इरसमसले अघिल्लो दिन नेपाल एसोसिएट क्रिकेट राष्ट्रको भारत भएको प्रतिक्रिया दिएका थिए । यहाँ समर्थकको भीड लोभलाग्दो छ, त्यसैले फेरि नेपाल आएर खेल्न पाउँदा रमाइलो लागिरहेको छ, उनले दर्शकलाई १२ र १३ औं खेलाडी भनेका छन् । नामिबियाका प्रशिक्षक पिइरे डु ब्रुयना दुवै टोलीलाई सम्मान गर्छन् । उनी नेपालसँग खेल्नु निकै चुनौती रहेको स्वीकार्छन् ।"
सीताको ह्याट्रिक विकेट,"काठमाडौं (कास) नेपाल एसीसी वुमन्स प्रिमियर कप क्रिकेटको सेमिफाइनलमा पुगेको छ । सीता रानामगरको ह्याट्रिक विकेटप्रेरित नेपालले मलेसियामा भइरहेको प्रतियोगितामा बुधबार कुवेतलाई ८ विकेटले पराजित गरेको थियो ।कुवेतले टस जितेर ब्याटिङ गर्दै ९ विकेट गुमाई ७३ रन बनाएको थियो । बाँगीस्थित वाईएसडी युकेएम ओभलमा नेपालको ब्याटिङ सुरु हुनु अगाडि वर्षाले खेल प्रभावित गरेको थियो । त्यसअनुसार डकवर्थ लुइस पद्धतिमा नेपाललाई १२ ओभरमा ५० रनको लक्ष्य दिइएको थियो । कविता कुँवर १ रनमात्र बनाई रनआउट भए पनि नेपालले ६५ ओभरमै लक्ष्य पूरा गरेको थियो । प्लेयर अफ द म्याच सीताले १५ बलमा २ चौका प्रहार गर्दै १७ रन बनाइन् । नेपालले खेलेका ४ खेलमा उनी तेस्रो पटक उत्कृष्ट खेलाडीमा चुनिएकी हुन् । कप्तान इन्दु बर्मा २२ र कविता जोशी ४ रनमा अविजित रहे । इन्दुले २१ बलमा १ चौका प्रहार गरिन् ।नेपालले शुक्रबार मलेसियासँग सेमिफाइनल खेल्नेछ । मलेसियाले बुधबार नै अर्को क्वाटरफाइनलमा जापानलाई १६ रनले हराएको थियो । अर्को सेमिफाइनल यूएई र थाइल्यान्डबीच हुनेछ । यस प्रतियोगिताको फाइनलमा पुग्ने टोली ट्वान्टी२० विश्वकप छनोटमा पुग्ने प्रावधान छ । यसअघि कुवेतबाट ओपनर प्रियादा मुरलीले ३३ बल खेल्दै ३ चौका र १ छक्कासहित २९ रन बनाएकी थिइन् । सान्थी बालासुब्रमन्यम र खादिजा खलिलले समान १३ रन बनाए । सीताले आफ्नो दोस्रो ओभरमा लगातार तीन विकेट लिएर ह्याट्रिक विकेट पूरा गरेकी थिइन् । उनले ४ ओभरमा ११ रन खर्चेर ३ विकेट लिएकी हुन् । रुबिना क्षेत्री र कविता कुँवरले २२ विकेट लिए । सीता नेपालबाट अन्तर्राष्ट्रिय क्रिकेटमा ह्याट्रिक विकेट लिने पाँचौं र ट्वान्टी२० अन्तर्राष्ट्रियमा लगातार तीन विकेट लिने नेपालकी दोस्रा खेलाडी हुन् । रुबिना क्षेत्रीले सन् २०१९ को फेब्रुअरीमा थाइल्यान्डको एआईटी मैदानमा आईसीसी वुमन्स ट्वान्टी२० एसिया क्षेत्रमा कुवेतविरुद्ध नै ह्याट्रिक विकेट लिएकी थिइन् ।नेपालले ट्वान्टी२० अन्तर्राष्ट्रिय मान्यता पाउनुअघि २००९ मा रुबिनाले मलेसियामा सिंगापुरविरुद्ध, २०११ मा करुणा भण्डारीले थाइल्यान्डविरुद्ध र सवनम राईले २०१७ मा चीनविरुद्ध ह्याट्रिक विकेट लिएका थिए ।"
छोटकरी,"वडा १ लाई लखन कपगोरखा (कास) प्रथम सहिद लखन कप भलिबल प्रतियोगीताको उपाधि वडा १ बक्राङले जितेको छ । सहिद लखन गाउँपालिकाको आयोजनामा भएको प्रतियोगिताको फाइनलमा वडा ४ लाई ३१ सेटले पराजित गर्दै वडा १ ले उपाधि जित्यो । विजेताले १ लाख ११ हजार १ सय ११ रुपैयाँ पुरस्कार पाए । उपविजेता वडा ४ (ताक्लुङ) ले ५५ हजार ५ सय ५५ रुपैयाँ पायो । कीर्तिपुरमा यू१८ बास्केटबलकाठमाडौं (कास) कीर्तिपुर नगरपालिकले यही फागुनमा राष्ट्रिय स्तरको स्थानीय तह मेयर कप यू१८ बास्केटबल प्रतियोगिता गर्ने भएको छ । फागुन ६ देखि सुरु हुने प्रतियोगितामा १२ टिमको दर्ता भइसकेको आयोजक नगरपालिका मेयर राजकुमार नकर्मीले बताए । स्पर्धा कीर्तिपुर नगर खेलकुद समितिको सहकार्यमा हुनेछ । विजेताले १ लाख र उपविजेताले ५० हजार रुपैयाँ पुरस्कार पाउने संयोजक विजयप्रकाश महर्जनले जनाए । आर्मी क्लब पराजितपूर्वी नवलपरासी (कास) कोल्हुवामा भइरहेको राइनो कप फुटबल अन्तरगत बुधवार त्रिभुवन आर्मी फुटबल क्लबविरुद्ध सेन्टर कलेज फोर ब्रदर्श भूमही २१ ले विजयी भएको छ । फोर ब्रदर्श सेमिफाइनलमा पुगेको छ । बिहीबार एपीएफ र नेपाल पुलिस क्लब बीच प्रतिस्पर्धा हुनेछ ।एन्जल्स हार्टलाई उपाधिकाठमाडौं (कास) एन्जल्स हार्टले प्रथम सेब अन्तरविद्यालय जुनियर ब्वाइज बास्केटबल प्रतियोगिताको उपाधि जितेको छ । आयोजक सेबको कोर्टमा सम्पन्न फाइनलमा एन्जल्स हार्टले किङडम हिमालयनलाई ३८२८ स्कोरले पराजित गर्यो । रुपेश पौडेलले २१ स्कोर गरे । एन्जल्सकै अदित पुन मगर मोस्ट भ्यालुएबल प्लेयर भए । जुडोमा ३ स्वर्ण पदक काठमाडौं (कास) भुटानको थिम्पुमा भएको दोस्रो भुटान जिताक्योइ जुडो प्रतियोगितामा नेपालले ३ स्वर्णसहित ५ पदक जितेको छ । पुरुष ६० केजीमा काशिराम महत, महिला ५७ केजीमा पेमा याङ्जी शेर्पा र ४४ केजीमा दीपाकुमारी खत्रीले स्वर्ण पदक जितेका थिए ।"
