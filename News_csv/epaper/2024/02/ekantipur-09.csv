शीर्षक,विवरण
टीकापुर जग्गा हिनामिनामा २४९ विरुद्ध भ्रष्टाचार मुद्दा,"उनीविरुद्ध ६६ लाख ९८ हजार ८ सय ९२ रुपैयाँ बिगो कायम गरिएको छ । समितिका तत्कालीन योजना प्रमुखहरू बलबहादुर कडायत, झप्परसिंह विश्वकर्मा, तत्कालीन सदस्यसचिव अम्बादत्त जोशी, नापी कार्यालय टीकापुरका तत्कालीन नापी अधिकृत मानबहादुर चन्द, तत्कालीन नापी अधिकृत गणेशबहादुर बम, मालपोत अधिकृत जयबहादुर विष्ट, नगर विकास समितिका खरिदार धनीराम भण्डारी, सब ओभरसियर नेत्रबहादुर रावल, तत्कालीन फिल्ड सुपरभाइजर देवीलाल घिमिरेलगायत कर्मचारीलाई पनि बिगो, कैद र जरिवपानासहित प्रतिवादी बनाइएको छ । प्रवक्ता घिमिरेका अनुसार नगर विकास समितिको जग्गा उपसमितिमार्फत सिफारिस गराई अरुणा केसीदेखि हिमा रावलसम्मका १ सय १० जनाको नाममा नामसारी गरेको देखिन्छ । यो प्रकरणमा उनीहरूलाई बिगो र सजाय मागदाबी गरिएको छ । जग्गा हिनामिना गरी आफ्ना नाममा ल्याउने हरिबहादुर कडायतसहित ७ जनाको मृत्यु भइसकेकाले उनीहरूका नजिकका हकवालालाई प्रतिवादी बनाई जग्गा जफत र बिगो भराउन माग गरिएको छ । त्यस्तै, नक्कली कागजातका आधारमा समितिको घडेरी अरूलाई बिक्री गर्ने चन्द्रा कठायतसहित ४ जनालाई मतियारका रूपमा बिगो, कैद र जरिवानासहित सजाय मागदाबी गरिएको छ । जग्गा आफ्ना नाममा राखेर भोगचलन गरिरहेका केशरबहादुर कठायत, बहादुर विश्वकर्मा, सावित्रिदेवी शर्मासहित १ सय ७ जनालाई जग्गा जफत प्रयोजनका लागि प्रतिवादी बनाइएको छ ।अख्तियारको अभियोगपत्रमा समितिका तत्कालीन अध्यक्षपदाधिकारीहरूको मिलेमतोमा नक्कली रसिद बनाई नगर विकास समितिका प्लट घडेरी आफन्तलगायतको नाममा समितिमा कम रकम बुझाई हक हस्तान्तरण गरेको उल्लेख छ । समितिको जग्गा व्यक्ति तथा संस्थालाई हक हस्तान्तरण गर्दा नगर विकास ऐन, २०४५ तथा नगर विकास निर्देशिका, २०६१ मा भएको व्यवस्थाविपरीत भएको अख्तियारको ठहर छ । २०२८ सालमा सरकारले टीकापुर उत्तरतर्फको जंगल, पूर्वतर्फ रजिपुर र सीतापुर गाउँको आवादी, दक्षिण सीतापुर लकमी, छकरकैला र बाघमारा गाउँको आवादी, पश्चिम कटानपुर गुलरिया मोतीनगरको आवादी गरी ४ किल्लाभित्र पर्ने १ हजार बिघा र नदीनाला र कुलोले चर्चेको १ सय ७३ बिघा गरी १ हजार १ सय ७३ बिघा जग्गा कृषि फार्म परियोजना र नगर बस्तीका लागि प्रयोग गर्ने निर्णय गरेको थियो । यो परियोजना सञ्चालन गर्न टीकापुर नगर विकास समिति गठन भएको थियो । समितिले नै कृषि परियोजना एवं व्यक्तिलाई जग्गा बिक्री गर्न अधिकार दिएको थियो । समितिमार्फत प्रत्येक परिवारलाई ४ बिघासम्म बिक्री गर्ने र केहीमा कृषि फार्म सञ्चालन गर्ने योजना सरकारले अनुमोदन गरेको थियो । तत्कालीन सचिव रामबहादुर रावलका तर्फबाट २०२८ साउन १ को राजपत्रमा प्रकाशित सूचनामा यो विषय समेटिएको छ । राजपत्रमा यस कामका लागि जग्गा कायम रहेसम्म हदबन्दी छुट दिइने भनिएको थियो । त्यसकै आधारमा अहिलेको टीकापुर सहर विकास भएको हो । सहर एवं बस्ती विकासपछि बाँकी रहेको जग्गा नगर विकास समितिकै नाममा थियो । तर, बहुदलपछि राजनीतिक दलका नेताकार्यकर्ताकै चलखेलबाट जग्गा हत्याउन योजनाबद्ध सेटिङ भएको देखिन्छ । पञ्चायतकालमा व्यक्तिलाई दिएर समितिका नाममा बाँकी रहेको जग्गा भूमिहीन र सुकुम्बासीको आवरणमा हत्याउनेदेखि पहुँच र प्रभाव भएकाले समितिका पदाधिकारी र कर्मचारीको मिलेमतोमा जग्गा व्यक्तिका नाममा खानेमास्ने काम गरेको अभियोगपत्रमा उल्लेख छ । त्यसको सुरुवात २०६६ चैत १६ को समितिको बोर्ड बैठकबाट सुरु भएको देखिन्छ । बैठकले गणेशसिंह रावलको अध्यक्षतामा ७ सदस्यीय समिति बनाएर जग्गा हडप्ने गरी प्रपञ्च रचेको र त्यसकै आधारमा झन्डै ७ बिघा जग्गा व्यक्तिका नाममा पुगेको अभियोगपत्रमा छ । रावलको समितिले विकास समितिको जग्गा व्यक्ति विशेषका नाममा दर्ता गर्न सिफारिस गरेको थियो । त्यहींबाट सुरु भएको खेलबाट अहिले जग्गा व्यक्तिका नाममा गइसकेको छ ।"
दृष्टिविहीनलाई बैंकिङ विभेद,"उच्च अदालत पाटनकी नायब सुब्बा सावित्री पौडेलले पनि धेरै पटक यस्तै समस्या भोगेकी छन् । सनराइज बैंकमा रहेको आफ्नो तलबी खाताबाट रकम झिक्न गाह्रो हुने भएकाले उनी प्रायः अरू कसैको खातामा पैसा ट्रान्सफर गरेर उनीहरूमार्फत झिकिमाग्छिन् । म आर्थिक रूपमा आत्मनिर्भर छु तर मेरो बैंक खातामा जम्मा भएको कमाइ निकाल्न मैले अरूको भर पर्नुपर्छ, पौडेल भन्छिन्, औंठा छाप लगाएर खाता खोलेको हुनाले प्रभु बैंकले मलाई मोबाइल र इन्टरनेट बैंकिङ सेवा दिन मिल्दैन भन्यो । नेपाल बैंकले एटीएम कार्ड दिएन । सनराइज बैंकलाई अनेक अनुरोध गरेपछि मोबाइल बैंकिङ दिएको छ तर कनेक्ट आईपीएसमा खाता लिंक गर्न खोज्दा बैंक कर्मचारीले मिल्दैन भने । हरेक बैंकमा यस्ता बाधा छन् । सावित्री जन्मजात दृष्टिविहीन हुन् । स्याङ्जाका गौतम पोखरेल नेपाल टेलिकममा अधिकृतस्तरका कर्मचारी हुन् । सहकर्मीले आफूहरूको तलबी खाता रहेको नबिल बैंकबाट कर्जा सुविधा लिएको सुनेपछि उनी पनि एक दिन सेतो छडीको सहारामा बैंकको नजिकैको शाखा गए । बैंक कर्मचारीले ठाडै कहाँ तपाईंलाई कर्जा दिन मिल्छ भनेको सुन्दा मन चसक्क पोलेको उनले कान्तिपुरलाई सुनाए । मलाई सरकारले जागिर दिन योग्य ठान्यो तर बैंकले ऋण दिन योग्य ठानेन, उनी भन्छन्, ऋण त परको कुरा, मोबाइल बैंकिङदेखि एउटा एटीएम कार्डको सुविधा दिनसमेत अयोग्य मानेको छ । पहिलो पटक खाता खोल्ने बेलादेखि नै उनले यस्तो विभेद झेल्दै आएका छन् । २०७३ सालमा तल्कालीन नेपाल इन्भेस्टमेन्ट बैंकमा खाता खोल्दा एटीएम कार्ड लिन ज्यादै सकस परेको उनले सम्झिए । स्ट्यान्डर्ड चार्टर्डदेखि सानिमा बैंकमा समेत आम सेवाग्राहीले पाउने अनेक बैंकिङ सुविधा आफूले नपाएको उनको भनाइ छ । एटीएम कार्ड दिँदा सुरक्षा जोखिम हुन्छ, बुथमा पिन हाल्दा पछाडिबाट कसैले हेरिदिन सक्ने वा पैसा झिकेर निस्केपछि लुटिन सकिने भन्दै इन्भेस्टमेन्ट बैंकले पटक्कै कार्ड दिन मानेन, उनले भने, त्यो बेला डिजिटल कारोबार खासै चल्तीमा थिएन, सानोतिनो रकमका लागि पनि सधैं चेक बोकेर लाइन बस्न गाह्रो हुने बताएपछि बैंकले पावर अप अथोरिटी (विश्वासपात्र नियुक्ति) सम्झौताअनुसार मेरो भाइका नाममा एटीएम कार्ड उपलब्ध गरायो । मैले आफ्नो खाताको पैसा भाइको नाममा जारी भएको कार्डमार्फत निकाल्न सक्ने अनौठो सुविधा पाएको थिएँ । बैंक तथा वित्तीय संस्थाहरूका विभेदकारी अभ्यासका कारण कतिपय फरक क्षमता भएका र विशेषतः दृष्टिविहीनहरू बैंकिङ सेवाबाटै वञ्चित रहेको नेपाल नेत्रहीन संघका वरिष्ठ उपाध्यक्ष खोमराज शर्माको भनाइ छ । भौतिक रूपमा उपस्थित भएर लिनुपर्ने सेवामा बढी अवरोध हुने गरेको उनको अनुभव छ । बैंकले खाता खोल्दिन नमानेपछि हाम्रा कतिपय साथीले अर्काको खातामा पैसा राखेका छन्, कतिपयले डेरामै पैसा राख्दा चोरीका घटना हुने गरेको छ, शर्मा भन्छन् । बैंक तथा वित्तीय संस्थाले साक्षीबेगर खाता खोल्न वा भुक्तानी गर्न नदिने, निश्चित राशिसम्मको मात्रै कारोबार गर्न मिल्ने, हस्ताक्षरको सट्टा औंठा छाप गर्नुपर्ने, एटीएम सुविधा नदेखिनेदेखि विद्युतीय कारोबार सुविधासमेत दृष्टिविहीनलाई उपलब्ध नगराउनेजस्ता विभेदबारे गुनासो बढेको छ । योसँगै बैंक तथा वित्तीय संस्थाका कार्यालय, एटीएम बुथ र अन्य भौतिक संरचना अपांगतामैत्री नभएकाले बैंकिङ सेवा प्रयोग गर्नबाट वञ्चित हुनुपरेको शर्माले बताए । नेपाल बैंकर्स संघका अध्यक्ष सुनील केसी दृष्टिविहीन व्यक्तिलाई सुरक्षित र सहज बैंकिङ सेवा उपलब्ध गराउने विषयमा भएको असुविधाबारे आफूहरू जानकार रहेको तर प्रयोगकर्ताको रकमको सुरक्षा गर्नु पनि बैंकको उत्तिकै दायित्व भएको बताउँछन् । दृष्टिविहीनलाई कारोबारमा अप्ठ्यारो भएको केही केस हामीले थाहा पाएका छौं तर ओटीपी उहाँहरूको भुक्तानी सुरक्षाको एक मात्र माध्यम भएकाले त्यो दुरुपयोग नहोस् भन्नेमा ध्यान दिनुपर्ने हुन्छ, उनले भने, विदेशतिर दृष्टिविहीनलाई स्वरमार्फत भेरिफिकेसन गर्ने सुविधा भएको बारे अध्ययन गर्दै छौं र नियामक राष्ट्र बैंकसँगको सहकार्यमा यसको सम्बोधन गर्नेछौं । राष्ट्र बैंकका प्रवक्ता गुणाकर भट्टले ज्येष्ठ नागरिक, अपांग र साक्षरता नभएकालाई विशेष प्राथमिकता दिई सहज रूपले बैंकिङ सुविधा उपलब्ध गराउनुपर्ने बताए । बैंक तथा वित्तीय संस्थाले अपांगता भएका व्यक्तिलाई एटीएम, मोबाइल बैंकिङ, इन्टरनेट बैंकिङजस्ता सेवा व्यक्ति स्वयंले सेवा उपयोग गर्न सक्षम रहेको यकिन गरी उपलब्ध गराउनुपर्ने व्यवस्था राष्ट्र बैंकको निर्देशिकामा उल्लेख छ, उनले भने । अपांगता भएका व्यक्तिका लागि पहुँचयुक्त भौतिक संरचना तथा सञ्चार सेवा निर्देशिका, २०६९ को दफा २५ मा सार्वजनिक टेलिफोन बुथ र एटीएम सेवालाई दृष्टिविहीनसमेत अपांगता भएका व्यक्तिहरूको पहुँचमा रहने गरी व्यवस्था गर्न भनिएको छ । साथै, ती संरचना ह्विलचेयरको पहुँचमा हुनुपर्ने, एटीएम मेसिनमा हुने बटनमा उल्लेख गरिएका नम्बर वा कमान्ड अनिवार्य रूपमा दृष्टिविहीन व्यक्तिले पढ्न मिल्ने गरी ब्रेल लिपिमा राखिनुपर्नेलगायतका व्यवस्था गरिएको छ ।"
रोजगारी सिर्जनाको सर्त : निजी लगानी वृद्धि,"(काठमाडौं)स्वदेशमै रोजगारी सिर्जना गर्न आर्थिक र व्यावसायिक गतिविधिलाई प्रवर्द्धन गरेर सरकारले निजी लगानी प्रोत्साहन गर्नुपर्नेमा सरोकारवालाले जोड दिएका छन् । बिहीबार काठमाडौंमा आयोजित कान्तिपुर इम्प्लोइमेन्ट, माइग्रेसन एन्ड रेमिट सम्मेलनको पहिलो सत्र आन्तरिक रोजगारी दशक, सफल पार्न सकसका वक्ताले देशको कुल रोजगारीमा ९० प्रतिशतभन्दा बढी योगदान निजी क्षेत्रको रहेकाले उनीहरूको लगानी प्रोत्साहन गर्न सके रोजगारीका नयाँ अवसर सृजना गर्न सकिने धारणा राखे ।दक्ष जनशक्ति उत्पादन गर्न स्वदेशमै तालिम दिने संघसंस्थाको अभाव रहेको नेपाल उद्योग वाणिज्य महासंघका अध्यक्ष चन्द्र ढकालले बताए । पछिल्लो १४ महिनायता रेमिट्यान्स आप्रवाह निरन्तर बढेर विदेशी मुद्रा सञ्चिति उच्च भइरहेका बेला दक्ष जनशक्ति पठाउन सके अहिलेको तुलनामा अझै ठूलो मात्रामा रेमिट्यान्स भित्रिने अध्यक्ष ढकालको भनाइ छ । अदक्ष कामदार मात्रै वैदेशिक रोजगारीमा जानुपर्छ भन्ने भाष्य विकास हुनु गलत भएको ढकालले बताए । वैदेशिक रोजगार भनेको अदक्ष कामदारका लागि मात्र रहेको भाष्य बनेको छ, त्यस्तो होइन, उनले भने, अमेरिकाको मान्छे पनि कतारमा काम गर्छ । अमेरिकामा भन्दा राम्रो तलब कतारमा हुन्छ । अवसर लिन विकसित देशबाट विकासोन्मुख देशमा पनि गएको देखिन्छ । स्वदेशमै रोजगारी सिर्जना गर्न सरकारले आर्थिक र व्यावसायिक गतिविधिलाई प्रवर्द्धन गर्नुपर्ने उनले जनाए । दक्ष जनशक्ति उत्पादन गर्न स्वदेशमै तालिम दिने संघसंस्था खोल्नुपर्नेमा पनि उनको जोड छ ।चालु आर्थिक वर्षको बजेटमा पढ्दै कमाउँदै नारा राखिए पनि पैसा नहुँदा त्यो कार्यान्वयनमा समस्या भएको कांग्रेस सांसद कान्तिका सेजुवालले बताइन् । यसबारे अर्थमन्त्री प्रकाशशरण महतलाई भन्यौं, उनले भनिन्, तर अझै पनि बजेट आएको छैन, यस्तो अवस्थामा पढ्दै कमाउँदै कार्यक्रम कार्यान्वयन हुन सक्दैन । महिलाहरूलाई वैदेशिक रोजगारीमा आधिकारिक रूपमा पठाउन सकियो भने उहाँहरू सुरक्षित हुनुहुन्छ, उनले भनिन् । ज्याला र सामाजिक सुरक्षा भत्तामा सुधार गर्न आवश्यक रहेको उनले बताइन् । प्रधानमन्त्री र मेयर रोजगार कार्यक्रमलाई प्रभावकारी बनाउन सुधार आवश्यक रहेको पनि उनको भनाइ छ । पूर्वश्रम, रोजगार तथा सामाजिक सुरक्षामन्त्री डीपी अर्यालले सीटीईभीटीबाट धेरै राम्रो प्रतिफल आउने सम्भावना हुँदाहुँदै परिणाम शून्य हुने गरेको बताए । जबसम्म हामीले न्यूनतमभन्दा न्यूनतम सीप सिकाउन सक्दैनौं, तबसम्म समस्या रहिरहन्छ, उनले भने, त्यसैले श्रमिकलाई आधारभूत सीप र व्यावहारिक शिक्षा उपलब्ध गराउनुपरेको हो । निजी क्षेत्रले पर्याप्त रोजगारीका अवसर सिर्जना गर्न नसक्दा र राज्यको सीमित स्रोतसाधनका कारण पनि रोजगार कार्यक्रमले मागअनुरूप र शतप्रतिशत रोजगारी दिन नसकेको प्रधानमन्त्री रोजगार कार्यक्रमका रोजगार विज्ञ युवराज बस्नेतको धारणा छ । तथापि गत आर्थिक वर्षसम्म ७ लाख १२ हजार जना न्यूनतम रोजगारीमा संलग्न भएको उनको भनाइ छ । उनीहरूले प्रतिव्यक्ति ७८ दिनको रोजगारी पाएको र त्यसबाट ४८ हजार पारिश्रमिक पाएको उनले बस्नेतले जनाए । नेपालमा हाल ७० लाख वटा कुल रोजगारी छन् । तर रोजगारी नपाएका व्यक्ति १ करोड २१ लाख छन्, बस्नतले भने, यहाँ रोजगारी भए पो सरकारले उनीहरूलाई उत्पादनशील रोजगारीमा आबद्ध गराउँथ्यो, रोजगारीका अवसर नै नभएकाले कामका लागि पारिश्रमिकमा आधारित सामुदायिक पूर्वाधार निर्माण र मर्मतका कामा संलग्न गराउनुपरेको छ । नेपालमा रोजगारीको अवसर सिर्जना गर्ने दायित्व भएको निजी क्षेत्रले उत्पादनशील रोजगारीका पर्याप्त अवसर सिर्जना गर्न नसकेकाले युवाहरू बिदेसिनुपर्ने अवस्था ज्युँका त्युँ रहेको उनको भनाइ छ । प्रधानमन्त्री रोजगार कार्यक्रम ०७५७६ बाट सुरु भएको हो । हाल १८ देखि ५९ वर्ष उमेरसमूहका व्यक्तिलाई न्यूनतम रोजगारी प्रदान गरिएको छ ।"
उत्पादनमूलक क्षेत्रमा रेमिट्यान्स उपयोग बढ्दै,"(काठमाडौं)उत्पादनमूलक क्षेत्रमा रेमिट्यान्सको उपयोग बढ्दै गएको विज्ञहरूले औंल्याएका छन् । रेमिट्यान्सको ठूलो हिस्सा अनुत्पादनक क्षेत्रमा उपयोग भइरहेको चर्चा चलिरहेका बेला विज्ञहरूले यस्तो बताएका हुन् । कान्तिपुर मिडिया ग्रुपले बिहीबार काठमाडौंमा आयोजना गरेको इम्प्लोइमेन्ट, माइग्रेसन एन्ड रेमिट समिटको दोस्रो सत्र सञ्चिति बढाउन, उत्पादनमा लगाउन का वक्ताले पछिल्ला वर्षमा व्यापारव्यवसाय, घरजग्गा, कृषिलगायत क्षेत्रमा रेमिट्यान्सको प्रयोग बढ्दै गएको जनाए । कुल रेमिट्यान्सको १५ देखि २० प्रतिशत मात्रै अनुत्पादक क्षेत्रमा लगानी हुने गरेको नेपाली कांग्रेसका सांसद् एवं पूर्वअर्थराज्यमन्त्री उदयशमशेर राणाको भनाइ छ । रेमिट्यान्सबाट आएको पैसामध्ये २२ प्रतिशत ऋण तिर्न, १५ प्रतिशत स्वास्थ्यका लागि र १३ प्रतिशत शिक्षाका लागि खर्च भइरहेको अध्ययनबाट देखिएको उनले जनाए उनले बताए । यसलाई कसरी अनुत्पादक क्षेत्रमा लगानी भयो भन्न मिल्छ ? १५ देखि २० प्रतिशत भने अनुत्पादक क्षेत्रमा गएको हो, उनले भने हामीले पूर्वाधारमा लगानी बढाउन केही अनुदान नै दिनुपरे पनि पछि हट्नुहुन्न भन्ने मलाई लाग्छ । वैदेशिक रोजगारीबाट आएको रेमिट्यान्स केही मात्रामा भए पनि अनुत्पादक क्षेत्रमा लगानी हुनु गम्भीर चुनौती रहेको उनी बताउँछन् । वैदेशिक रोजगारीबाट फर्किएकाले मात्रै होइन, यहीँ कसैले पैसा कमायो भने पनि जग्गामा लगानी गर्ने गरेको देखिन्छ, उनले भने, सरकारले उक्त रकमलाई अनुत्पादक क्षेत्रमा नभएर पूर्वाधार विकास र उत्पादनमूलक क्षेत्रमा लगानी गर्न केही सहजीकरण गर्दा राम्रो हुन्छ ।विदेशबाट फर्किएकाहरूले आफ्नै केही गर्न चाहे पनि ऋण नपाउने अवस्था रहेको आप्रवासी श्रमिक सञ्जालकी पूर्वअध्यक्ष कौशिल्या कुशवाहले गुनासो गरिन् । नेपाल राष्ट्र बैंकले बैंकहरूलाई सहुलियत दरमा ऋण दिन पत्राचार गरे पनि त्यस्तो ऋण टाठाबाठाले मात्र पाउने गरेको उनको आरोप छ । तल्लो तहमा रहेका सोझा मान्छे यस्तो ऋण पाउनबाट वञ्चित छन्, उनले भनिन्, पत्रका आधारमा जब टाठाबाठाहरू ऋण लिन जान्छन्, उनीहरूले नै पाउँछन् ।औपचारिक माध्यमबाट रेमिट्यान्स भित्र्याउन सरकारले विभिन्न पहल गर्दै आए पनि अनौपचारिक क्षेत्रसँग प्रतिस्पर्धा गर्न नसकिएको नेपाल राष्ट्र बैंकका गभर्नर महाप्रसाद अधिकारीले जनाए । यद्यपि पछिल्लो समय औपचारिक माध्यमबाट रेमिट्यान्स आप्रवाह बढेको उनको भनाइ छ । विदेशबाट नेपालमा पैसा पठाउन कतिपयले प्रयोग गर्दै आएको हुन्डीजस्ता अवैध माध्यमले दिने वित्तीय लाभसँग सरकारी सहुलियत सुविधा प्रतिस्पर्धी हुन नसक्ने उनी बताउँछन् । पछिल्लो १४ महिनायता रेमिट्यान्स आप्रवाह निरन्तर बढ्नुको कारण सरकारले आप्रवासी कामदारलाई उपलब्ध गराउने वित्तीय साक्षरतासँगै पैसा पठाउने औपचारिक माध्यमको प्रवर्द्धन र हुन्डीजस्तो अवैध कारोबारमा संलग्नलाई प्रशासनिक कारबाहीजस्ता पहल भएको गभर्नर अधिकारीको भनाइ छ । अनौपचारिक बजारमा २ रुपैयाँ भए पनि बढी ब्याज पाइने भएकाले त्यतैतिर लाग्नेहरू छन्, उनले भने, यस्तो लाभ राज्यले दिन नसक्ने रहेछ । यसमा राज्यले उनीहरूसँग प्रतिस्पर्धा गर्नै नसक्ने रहेछ ।बैंक तथा वित्तीय संस्था परिसंघका अध्यक्ष उपेन्द्र पौड्यालले बैंकले दिने वित्तीय लाभभन्दा अनौपचारिक क्षेत्रले बढी वित्तीय लाभ दिने भएकाले युवाहरू त्यसमा आकर्षित भएको बताए । बैंकले औपचारिक तवरबाट वित्तीय लाभ दिइरहेका छन् । तर अनौपचारिक क्षेत्रबाट बढी वित्तीय फाइदा पाइएको अवस्था पनि छ । तसर्थ सर्वसाधारण जहाँबाट बढी वित्तीय लाभ मिल्छ, त्यतै लाग्ने गरेका हुन्, उनले भने ।रेमिट्यान्सले नेपालको व्यापार घाटा कम गर्न भरथेग गरिरहेको पूर्व अर्थराज्यमन्त्री राणाले जनाए । पर्यटनले पनि पछिल्लो समय केही सहयोग गरे पनि अहिलेको वैदेशिक मुद्राको स्रोत रेमिट्यान्स नै भएको उनको दाबी छ ।"
पारदर्शी लागत नतोकिँदा श्रमिकलाई झन् भार,"(काठमाडौं)वैदेशिक रोजगारीमा जाने श्रमिकको पारदर्शी लागत निर्धारण नहुँदा श्रमिकमाथि थप ऋणको भार परिरहेको बताइएको छ । काठमाडौंमा बिहीबार आयोजित इम्प्लोइमेन्ट, माइग्रेसन एन्ड रेमिट समिटको फ्री टिकट फ्री भिसा ः अवसर कि अवरोध ? विषयक तेस्रो सत्रका वक्ताले नेपालमा ८ वर्षदेखि लागू गरिएको फ्री भिसा र फ्री टिकटको नीतिलाई व्यावहारिक बनाउनुपर्नेमा जोड दिए । नेपालमा प्राप्त माग सबै फ्री भिसा फ्री टिकटका छैनन्, श्रम, रोजगार तथा सामाजिक सुरक्षा मन्त्रालयका सचिव केवलप्रसाद भण्डारीले भने, गन्तव्य मुलुकबाट सबै माग फ्री भिसा, फ्री टिकट नआउन सक्छ । कानुनी रूपले अन्तर्राष्ट्रिय रूपमा कम्पनीहरूले पारदर्शी भर्ना प्रक्रियाअनुसार कामदार माग गर्छन् । तर सबै माग फ्री भिसा, फ्री टिकटका हुँदैनन् । कतै हवाई टिकट दिएको हुन्छ । अभिमुखीकरणजस्ता तालिममा खर्च दिनेनदिने खुलेको हुन सक्छ ।गत आर्थिक वर्षमा वैदेशिक रोजगारीमा गएका ७ लाख ७४ हजारमध्ये २० देखि २५ हजार श्रमिकलाई मात्रै रोजगारदाताले सबै खर्च बेहोरेको भण्डारीले जनाए । कतिपय रोजगारदाता कम्पनीले लागत खर्च बेहोर्दैनन् । त्यसमा श्रमिकले तिर्नुपर्छ, उनले भने ।दक्षिण कोरिया र इजरायलको तुलनामा राम्रो आर्थिक हैसियत भएको कतार सरकारले नेपाली कामदारलाई ती देशले दिने जति पनि पारिश्रमिक नदिएको कतारका लागि पूर्वनेपाली राजदूत नारदनाथ भारद्वाज बताउँछन् । कतार सरकारको श्रम कानुनअनुसार कामदार भर्ना प्रक्रियामा रोजगारदाताले नै सम्पूर्ण खर्च बेहोर्नुपर्ने र तेस्रो पक्षले समेत कुनै शुल्क उठाउन नपाउने भनिए पनि कार्यान्वयन हुन नसकेको उनले प्रस्ट्याए । कतारको रिक्रुटमेन्ट कम्पनीले कामदार ल्याउँदा सर्भिस चार्जका रूपमा सम्बन्धित कम्पनीले ३ हजार रियाल दिन्छ, त्यसलाई उनीहरूले रिक्रुटर्स प्रोफिट र एयरफेयर भनेर उल्लेख गरेको पाइन्छ, पूर्वराजदूत भारद्वाजले भने, रिक्रुटर्स प्रोफिट भनेको त्यहाँको कम्पनीको हो कि यहाँको म्यानपावर कम्पनीको हो, स्पष्ट छैन । तथापि यो दुवैको प्रोफिट हो भन्ने बुझाइ छ । यो पनि कार्यान्वयन भएको देखिँदैन ।सरकारले फ्री भिसा, फ्री टिकट भनेर पपुलिस्ट निर्णय गरे पनि त्यो व्यावहारिक नभएको नेपाल वैदेशिक रोजगार व्यवसायी संघका अध्यक्ष राजेन्द्र भण्डारीले टिप्पणी गरे । सरकारले आफैं श्रमिक पठाउँदा पैसा उठाएर व्यवसायीलाई बिनाशुल्क पठाउ भन्न मिल्दैन, उनले भने । बहुराष्ट्रिय कम्पनीहरूमा शून्य लागतमा पठाउन सकिने भण्डारीको भनाइ छ । किनभने उनीहरूले श्रमिक पठाउन पैसा तिर्छन् । तर रोजगारदाताले नै पैसा नबेहोरेपछि आफूहरूले पनि पैसा तिर्न नसक्ने उनले प्रस्ट्याए । कामदारमाथि हुने ठगी रोक्न र व्यवसायीलाई जिम्मेवार बनाउन न्यूनतम शुल्क तोक्नैपर्ने उनको तर्क छ । हामीले कामदारले पाउने पहिलो महिनाको तलबलाई नै सेवा शुल्कका रूपमा लिन पाउने व्यवस्था गरे पनि हुन्छ भनेका छौं, उनले भने । नेपालले श्रमिक पठाउन प्रतिस्पर्धा गरिरहेका अन्य स्रोत मुलुकमा पनि न्यूनतम सेवा शुल्क तोकेको उनको दाबी छ । कतार जान आफूले ३ लाख २५ हजार रुपैयाँ तिर्नुपरेको पाँचथरकी श्रमिक सीता लावतीले जनाइन् । नेसनल ओभरसिजमार्फत कतार गएँ । फ्री भिसा पाइएन, उनले भनिन् । ऋणको भारी बोकी विदेश गए पनि सोचेको भन्दा ठीक उल्टो भएको उनको गुनासो छ । वैदेशिक रोजगार विभागले सीता लावतीसहित ५ जनालाई तीन महिनाको तलब र टिकट खर्च म्यानपावर कम्पनीले दिनुपर्ने निर्णय भएको जनाएको छ ।"
त्रिवि उपकुलपतिका लागि १४ जना ॅसर्टलिस्ट मा,"(काठमाडौं)छनोट तथा सिफारिस समितिले त्रिभुवन विश्वविद्यालयको उपकुलपति बन्न आवेदन दिने ४३ मध्ये १४ जनाको नामवली सार्वजनिक गरेको छ । सय पूर्णाङ्कमा खुला प्रतिस्पर्धा गराएर उपकुलपति छनोट, सिफारिस र नियुक्तिको प्रक्रिया अघि बढाइएको छ । व्यक्तिगत विवरणसहित कार्ययोजना र सोचपत्रको मूल्यांकन गरी सर्टलिस्ट तयार पारिएको हो । ३५ अंक छुट्याइएको विद्यालयसम्बन्धी सोचपत्र र कार्ययोजनाको शिक्षामन्त्री अशोककुमार राई अध्यक्षताको समितिले विज्ञहरूबाट मूल्यांकन गराएको थियो । ३ हजार शब्दको सोचपत्र र ५ हजार शब्दको कार्ययोजना आवेदकहरूले दरखास्तसँगै बुझाएका थिए । त्यसबाहेक प्राज्ञिक अनुसन्धानमूलक परियोजनाबापत ६, पुस्तक प्रकाशनबापत ५, विश्वविद्यालयको पदाधिकारीको अनुभवका लागि ४, विद्यावारिधि योग्यताका लागि ५ र प्राध्यापकको अनुभवलाई १० अंक तोकिएको छ । कुल १ सयमध्ये ६५ पूर्णाङ्कमा उच्च अंक प्राप्त गर्ने उम्मेदवारको नाम मेरिटका आधारमा सार्वजनिक गरिएको समितिले जनाएको छ । छनोट भएका १४ मध्येबाट प्रस्तुतीकरण र अन्तर्वार्ताको कुल ३५ पूर्णाङ्कबाट ३ जनाको नाम नियुक्तिका लागि सिफारिस गरिनेछ । प्रस्तुतीकरणलाई २० र अन्तर्वार्ताका लागि १५ अंक छुट्याइएको छ । प्रस्तुतीकरणमा उच्च शिक्षासम्बन्धी ज्ञान, त्रिवि सुधारको कार्ययोजना, कार्यान्वयनमा स्पष्टता र नवप्रवर्तन तार्किक क्षमता र वस्तुनिष्ठतामा ७७ अंक र राष्ट्रिय तथा अन्तर्राष्ट्रिय अनुभव अभ्यास र विश्लेषण क्षमताका लागि ६ अंक छुट्याइएको छ । अन्तर्वार्तामा १५ अंक छुट्याइएको उपकुलपति छनोट र सिफारिस कार्यविधिमा उल्लेख छ । अन्तर्वार्तामा ७० प्रतिशतभन्दा बढी र ३५ भन्दा कम अंक प्रदान गर्दा कारण खुलाउनुपर्ने व्यवस्था छ । समितिले सर्टलिस्टमा परेका उम्मेदवारहरूको प्रस्तुतीकरण माघ २९ देखि फागुन २ गतेसम्म हुने समय तालिका तोकेको छ । त्यसपछि अन्तर्वार्ता सञ्चालन गरेर ३ जनाको नाम कुलपति तथा प्रधानमन्त्री पुष्पकमल दाहाललाई सिफारिस गरिनेछ । तीमध्ये एक जनालाई कुलपतिले त्रिविको २० औं उपकुलपतिमा नियुक्त गर्नेछन् । पुस २३ गते १५ दिनको समय सीमा तोकेर आवेदन माग गरिएको थियो । आवेदन दिनेमध्ये एक तिहाइ वा १५ जनामध्ये जुन कम हुन्छ, तिनै उम्मेदवारलाई अल्पसूचीमा राखिने कार्यविधिमा उल्लेख थियो । कार्ययोजना र सोचपत्रको मूल्यांकनमा विज्ञहरू वासुदेव काफ्ले, भीमप्रसाद सुवेदी र प्रकाशमान श्रेष्ठ सहभागी थिए । प्रत्येक कार्ययोजना र सोचपत्र कोडिङ गरेर ३ जना विज्ञलाई छुट्टाछुट्टै परीक्षण गर्न दिइएको थियो । उनीहरूले दिएको अंकलाई औसत गरेर सर्वोत्कृष्टहरूको सूची तयार पारिएको हो ।सोचपत्र विश्वविद्यालयको गुणस्तर वृद्धि, सम्पत्ति आर्जनसहित आत्मनिर्भर, क्याम्पसहरूको सुदृढीकरण, पारदर्शी एवं जवाफदेहिता र त्रिविलाई उत्कृष्टताको केन्द्र बनाउन केन्द्रित हुनुपर्ने कार्यविधिमा उल्लेख छ । कार्ययोजनामा त्रिविको रणनीतिक सुधार, अन्तरविश्वविद्यालयको सम्बन्ध, समस्यासहित विद्यमान अवस्थामा केन्द्रित हुनुपर्ने जनाइएको छ । सोचपत्र र कार्ययोजनाको मूल्यांकन गर्न कम्तीमा विद्यावारिधि गरेको र ५ वर्षको अनुभव भएको विज्ञ प्राध्यापक रहने कार्यविधिमा उल्लेख छ ।प्रधानमन्त्री तथा कुलपति दाहालले विश्वविद्यालयमा गरिने नियुक्तिमा भागबन्डाको अन्त्य गरी मेरिटका आधारमा पदाधिकारी चयन गरिने प्रतिबद्धता जनाएका छन् । उनको निर्देशनपछि शिक्षा मन्त्रालयले कार्यविधि बनाएर उपकुलपतिको नियुक्ति प्रक्रिया अघि बढाएको हो । कात्तिक १७ देखि त्रिविमा उपकुलपति पद रिक्त छ । १९ औं उपकुलपति धर्मकान्त बाँस्कोटाको ४ वर्षे कार्यकाल पूरा भएपछि शिक्षाध्यक्ष भुसाललाई बढीमा ३ महिनाका लागि निमित्तको जिम्मेवारी दिइएको थियो । उपकुलपति नियुक्तिमा ढिलाइ हुँदा उनलाई पुनः बढीमा ३ महिनाका लागि जिम्मेवारी दिइएको छ । त्रिविमा शिक्षाध्यक्ष (रेक्टर) र रजिस्ट्रारको पद पनि रिक्त छ । उपकुलपति नियुक्त भएपछि मात्रै शिक्षाध्यक्ष र रजिस्ट्रार नियुक्तिको प्रक्रिया अघि बढाउन सकिने प्रावधान छ । शिक्षाविद्हरूले प्रतिस्पर्धाबाट चयन हुने उपकुलपतिलाई रेक्टर र रजिस्ट्रार नियुक्तिमा स्वतन्त्रता दिनुपर्ने औंल्याएका छन् । डिन, विभाग, क्याम्पससम्म राजनीतिक भागबन्डाका आधारमा हुने गरेको नियुक्तिसमेत रोक्नुपर्ने उनीहरूको सुझाव छ ।कुनै पनि राजनीतिक दलको सदस्य भएका र त्रिविमा स्वार्थको द्वन्द्व रहेका प्राध्यापकलाई भने दरखास्त दिनबाट वञ्चित गरिएको थियो । कार्यविधिमा न्यूनतम शैक्षिक योग्यता न्यूनतम स्नातकोत्तर तोकिएको छ । सिफारिस समितिले सुरुमा पूर्वपदाधिकारीले मात्र आवेदन दिन पाउने गरी दरखास्तको सूचना गरेपछि आलोचना भएको थियो । प्रधानमन्त्री दाहालले प्रतिस्पर्धा गर्न पाउने दायरा फराकिलो बनाएर आवेदन माग गर्न समितिलाई निर्देशन दिएका थिए । पहिलो सूचना रद्द गरेर पुनः दरखास्त माग गरिएको थियो । सिफारिस समितिमा शिक्षामन्त्री राई अध्यक्ष, शिक्षा सचिव अधिकारी र त्रिवि सभा सदस्य चन्द्रकला घिमिरे सदस्य छन् । कात्तिक १७ देखि त्रिविमा उपकुलपति पद रिक्त छ । १९ औं उपकुलपति धर्मकान्त बाँस्कोटाको ४ वर्षे कार्यकाल पूरा भएपछि शिक्षाध्यक्ष भुसाललाई बढीमा ३ महिनाका लागि निमित्तको जिम्मेवारी दिइएको थियो । उपकुलपति नियुक्तिमा ढिलाइ हुँदा पुनः ३ महिनाका लागि जिम्मेवारी थपिएको छ । त्रिविमा शिक्षाध्यक्ष (रेक्टर) र रजिस्ट्रारको पद पनि रिक्त छ । उपकुलपति नियुक्त भएपछि मात्रै शिक्षाध्यक्ष र रजिस्ट्रार नियुक्तिको प्रक्रिया अघि बढाउन सकिने प्रावधान छ । शिक्षाविद्हरूले प्रतिस्पर्धाबाट चयन हुने उपकुलपतिलाई रेक्टर र रजिस्ट्रार नियुक्तिमा स्वतन्त्रता दिनुपर्ने औंल्याएका छन् । डिन, विभाग, क्याम्पससम्म राजनीतिक भागबन्डाका आधारमा हुने गरेको नियुक्तिसमेत रोक्नुपर्ने उनीहरूको सुझाव छ ।"
सरकारले थाल्यो बाँसबारीको जग्गा फिर्ता प्रक्रिया,"(काठमाडौं)भूमिसुधार तथा मालपोत कार्यालय काठमाडौंले बाँसबारीको १० रोपनी जग्गा नेपाल सरकारका नाममा ल्याउन च्याम्पियन फुटवेयरका नाममा २१ दिने सूचना जारी गरेको छ । च्याम्पियन फुटवेयर प्रालि (हाल चाँदबाग रेसिडेन्सी प्रालि) का सञ्चालक समिति अध्यक्ष सञ्जय ठाकुरलाई २१ दिनभित्र आफैं वा वारेसमार्फत उपस्थित हुन मालपोत कार्यालयले पत्र काटेको हो । चाँदबाग सिजी होल्डिङ्सअन्तर्गत सञ्चालित कम्पनी हो । यसका अध्यक्ष अरुण चौधरी, चाँदबागका अध्यक्ष ठाकुर र बाँसबारी छाला जुत्ता कम्पनीका तत्कालीन अध्यक्ष अजितनारायणसिंह थापा जग्गा हिनामिनामा पक्राउ परेका थिए । उनीहरू बुधबार हाजिरी जमानीमा छुटेका छन् । सीआईबीले भने किर्ते र ठगीमा अनुसन्धान जारी राखेको छ । यही प्रकरणमा मालपोतले प्रतिवादीलाई २१ दिनभित्र उपस्थित नभए कानुनअनुसार जग्गा सरकारका नाममा ल्याउन स्वतः प्रक्रिया अघि बढ्ने स्पष्ट गरेको छ । मालपोतले टोखा नगरपालिका६ का अध्यक्षको रोहवरमा चाँदबागका सञ्चालक समिति अध्यक्ष ठाकुरका नाममा पत्र काटेको हो । च्याम्पियन फुटवेयर प्रालिका नाममा दर्ता कायम रहेको काठमाडौं नगर३ सिट नं १०२०९४७१६ किनं ५८ क्षेफ ०४६०७२० वमि ऐऐ नाममा दर्ता नगर३ सिट नं ९४७२१ किनं १६ क्षेफ ००४८७०० वमि जग्गा नेपाल सरकारका नाममा स्रेस्ता अद्यावधिक गरी ल्याउन २०८०१०२४ को आदेशबमोजिम त्यस प्रालिका नाममा यो पत्र लेख्ने कार्य भएको छ । पत्र प्राप्त भएको मितिले बाटोको म्यादबाहेक २१ (एक्काइस) दिनभित्र आफैं वा वारेस मुकरर गरी कार्यालय समयभित्र उपस्थित हुनुहोला अन्यथा कानुनबमोजिम भई जाने व्यहोरा जानकारी गराइन्छ, मालपोत अधिकृत बोगराज शर्मा कट्टेलले जारी गरेको पत्रमा भनिएको छ ।कपडाका जुत्ता उत्पादन गर्ने उद्देश्यले २०४३ कात्तिक २७ मा कम्पनी रजिस्ट्रार कार्यालयमा दर्ता भएको च्याम्पियन फुटवेयरले बाँसबारी छाला जुत्ता कम्पनीको १० रोपनी जग्गा खरिद गरेको थियो । यसमा चौधरी परिवारका सदस्यसहित बाँसबारी छाला जुत्ता कम्पनीसमेत सेयरधनी थिए । जग्गा लिँदा मिलेमतो भएको र तीन वर्षमा च्याम्पियन फुटवेयर बन्द गरी पूरै जग्गा कब्जा गरिएको सीआईबीको दाबी छ । २०२२ साउनमा चिनियाँ सरकारले स्थापना गरिदिएको जुत्ता कारखाना ८३ रोपनीमा फैलिएको थियो । कम्पनी घाटामा गएको देखाएर सञ्चालक समितिले जग्गा बेच्ने निर्णय गरेको थियो । सञ्चालक समितिले प्रतिरोपनी साढे २ लाखका दरले १० रोपनी (दुई पटक गरी) जग्गा २५ लाखमा च्याम्पियन फुटवेयरलाई बेचेको थियो । सरकारी उद्योगको जग्गा बिक्री गर्ने निर्णय मन्त्रिपरिषद्बाट मात्र सम्भव हुने भए पनि सञ्चालक समितिले नै निर्णय गरेकामा कार्यकारी अध्यक्ष थापा र सञ्चालक समितिलाई सीआईबीले आरोपी मानेको छ । जग्गाको कुल मूल्य २५ लाख रुपैयाँ कायम भएकामा सो बराबर हुने गरी च्याम्पियन फुटवेयरको २५ सय कित्ता सेयर बाँसबारीले पाएको थियो । यसरी च्याम्पियनमा २५ प्रतिशतको सेयरधनी बाँसबारी भएकामा बाँकी ७५ प्रतिशत सेयर चौधरी परिवारका विनोद, अरुण, वसन्त, बाबु लुनकरणदास, दिदी गंगादेवी र भिनाजु महेशकुमार अग्रवालका नाममा कायम भएको थियो । यही अनुबन्धका आधारमा २०४३ कात्तिकमा च्याम्पियन फुटवेयर कम्पनी रजिस्ट्रार कार्यालयमा दर्ता भएको थियो । बाँसबारीको ६ रोपनी जग्गा २०४४ भदौमा र थप चार रोपनी मंसिर १८ मा च्याम्पियन फुटवेयरको नाममा सारिएको थियो ।"
बेलायतका विदेश राज्यमन्त्री आउँदै,"काठमाडौं (कास) बेलायतका विदेश, राष्ट्रमण्डल र विकास कार्यालयका राज्यमन्त्री एन्ड्रयु मिचेलले आगामी सोमबार र मंगलबार नेपाल भ्रमण गर्ने भएका छन् । एक साताअघि मात्र बेलायतका सेनाध्यक्ष प्याट्रिक स्यान्डर्स नेपाल भ्रमण गरिफर्केका थिए । परराष्ट्र मन्त्रालयका अधिकारीका अनुसार उक्त अवसरमा राज्यमन्त्री मिचेलले राष्ट्रपति रामचन्द्र पौडेल, प्रधानमन्त्री पुष्पकमल दाहाल, अर्थमन्त्री प्रकाशशरण महतलगायतसँग भेटवार्ता गर्ने कार्यक्रम छ । परराष्ट्रमन्त्री एनपी साउद भने अस्ट्रेलिया र न्युजिल्यान्ड भ्रमणमा निस्किसकेका छन् । मन्त्रालयको तर्फबाट परराष्ट्र सचिव सेवा लम्सालले राज्यमन्त्री मिचेलसँग भेटवार्ता गर्नेछिन् । नेपाल र बेलायतबीच सन् १९२३ को शान्ति तथा मैत्री शान्ति हस्ताक्षर भएको थियो । उक्त सन्धि गरेको एक सय वर्षको अवसरमा बेलायतबाट नेपालमा भ्रमणहरू बढिरहेका छन् ।"
"चलचित्रलाई अंकुश होइन, वर्गीकरण","दृश्य र संवादमा जथाभावी कैँची चलाइरहेको सरकार झन् अनुदार कार्यविधि ल्याएर चलचित्रमाथि अंकुश लगाउने तयारीमा लागेको छ । सञ्चार तथा सूचना प्रविधि मन्त्रालयअन्तर्गतको केन्द्रीय चलचित्र जाँच समिति (सेन्सर बोर्ड) ले तयार गरेको चलचित्र जाँचसम्बन्धी कार्यविधि, २०८० को मस्यौदामा २० वटा यस्ता सर्त अघि सारिएका छन्, तिनलाई लागू गरिए व्यंग्यात्मक एवं आलोचनात्मक चलचित्र उत्पादन हुन सक्दैनन्, सिंगो चलचित्र उद्योग प्रभावित हुन्छ । सिर्जनशील कर्ममाथि हस्तक्षेप गर्ने सरकारको यस्तो तयारी लोकतन्त्रको मर्म एवं संवैधानिक मूल्यमान्यता विपरीतसमेत छ । केही अधिनायकवादी मुलुकबाहेक अन्यत्र चलचित्र सेन्सरसिप पद्धति हटिसकेको छ । विश्वभर नै चलचित्रलाई विषयवस्तु र दृश्यका आधारमा सबैका लागि (युनिभर्सल), वयस्कका लागि (१६ वर्षमाथिका) र १६ वर्ष मुनिकाले अभिभावकको निगरानीमा (प्यारेन्टल गाइडेन्स) हेर्ने गरी वर्गीकरण गरेर प्रदर्शन इजाजत दिने अभ्यास छ । अर्थात् निश्चित समूहलाई लक्ष्य गरेरसमेत चलचित्र तयार गरिन्छ । यहाँ पनि सेन्सर बोर्ड छ, जसले वर्गीकरण गरेर प्रदर्शनको इजाजतपत्र त दिन्छ तर दृश्य र संवादमा अनावश्यक कैँची चलाउँछ । दृश्य र संवाद काट्न लगाउने अनि वर्गीकरण गरेर पनि इजाजतपत्र दिने अभ्यास नै विरोधाभासपूर्ण छ । त्यही कारण पछिल्लो समय सेन्सर बोर्ड खारेज गर्नुपर्ने आवाज उठिरहेको छ । कार्यविधिमार्फत चलचित्रमाथि थप अंकुश लगाउने अग्रसरता लिइएपछि यस्तो आवाज झनै प्रखर बनेको छ । प्रस्तावित कार्यविधिमा मानवीय संवेदना गुम्ने किसिमका दृश्य, व्यवहार तथा नैतिकता प्रतिकूल हुने गरी प्रस्तुत गरे जघन्य अत्याचार, निर्दयी व्यवहार खिसी गर्ने, हिंसा गरिएको निर्दयीपूर्ण व्यवहार आलोचना गरिएका दृश्य तथा संवाद भए इजाजत नदिइने भनिएको छ । जबकि चलचित्र भनेकै खलपात्र र असल पात्र एवं प्रवृत्तिबीचको अन्तरसंघर्ष हो । त्यसैले चलचित्रले दर्शकमा पार्ने प्रभावलाई समग्रतामा हेरिनुपर्छ । दृश्य र संवादमा केलाउँदै कैँची चलाउनु चलचित्रको मर्ममाथि प्रहार गर्नु हो र यो व्यवहारसम्मत पनि छैन । प्रस्तावित कार्यविधि हुबहु कार्यान्वयनमा आए सेन्सर बोर्डको तजबिजी झनै बढ्नेछ । बोर्डका अधिकारीले कार्यविधिका प्रावधानलाई मनलाग्दी व्याख्या गरेर जुनसुकै चलचित्र प्रदर्शनमा रोक वा काँटछाँट गर्न लगाउन सक्छन् । यसै पनि सेन्सर बोर्डका अधिकारीमाथि चलचित्रसम्बन्धी विज्ञताबारे सधैं प्रश्न उठ्दै आएको छ ।चलचित्रकर्मीहरू सर्जक हुन्, सर्जकसँग राज्य तर्सन जरुरत नै छैन । नागरिकले कुन सीमासम्म रहेर स्वतन्त्रता उपभोग गर्ने भन्ने व्यवस्था संविधानमै उल्लेख छ । संविधानमा स्वतन्त्रताको हकअन्तर्गत नेपालको सार्वभौमसत्ता, भौगोलिक अखण्डता, राष्ट्रियता र स्वाधीनतामा वा संघीय इकाइ वा विभिन्न जातजाति, धर्म, सम्प्रदायबीचको सम्बन्धमा खलल पर्ने, जातीय भेदभाव वा छुवाछूतलाई दुरुत्साहन गर्ने, श्रमप्रति अवहेलना गर्ने, गाली बेइज्जती, अदालतको अवहेलना हुने, अपराध दुरुत्साहन गर्ने वा सार्वजनिक शिष्टाचार वा नैतिकताको प्रतिकूल हुने कार्यमा मनासिब प्रतिबन्ध लगाउने भनिएको छ । चलचित्र निर्माण प्रदर्शन तथा वितरण ऐनमा पनि संवैधानिक प्रावधानसँग मिल्दोजुल्दो प्रावधान नै राखिएको छ । संविधान र ऐनका यी प्रावधान चलचित्रकर्मीले उल्लंघन गर्नै मिल्दैन, अरू थप सेन्सर गरिरहनै जरुरी छैन । चलचित्रकर्मीले लक्षित दर्शकमा के पुर्याउनु हुन्छ, हुँदैन भन्ने विषयमा सामान्य ज्ञान राखेकै हुन्छन्, राख्नुपर्छ, नभए दर्शकले नै औंला ठड्याउँछन् ।सरकारले आफूहरूमाथि मात्र अलग व्यवहार गरिरहेको चलचित्रकर्मीको गुनासो पनि स्वाभाविक छ । नेपाली चलचित्रलाई काँटछाँट गराएर र बिप राख्न लगाएर हैरानी दिएको उनीहरूको भनाइ छ । अर्कातिर सबै उमेर समूहकाले घरघरमा सँगै बसेर हेरिने टेलिभिजनका सामग्री मिडिया आफैंले सेन्सर गरी प्रसारण गरिरहेका छन् । युट्युबलगायतका ओटीटी प्लाटफर्ममा सेन्सरबिनाकै वर्गीकरण गरिएका सामग्री उपलब्ध छन्, दर्शकले आफ्नो रुचिअनुसार निर्वाध हेर्न पाउँछन् । सरकारले नै सिर्जनशील उत्पादन मानेको चलचित्रको सामग्रीमा अनावश्यक मापदण्ड तोकिनु, दृश्य वा संवादमा कैँची चलाइनु गलत छ । चलचित्रमाथि अंकुश लगाउने यस्तो प्रपञ्च अविलम्ब रोक्नुपर्छ । बरु चलचित्र कुन समूहका लागि हो, वर्गीकरणमा जोड दिनुपर्छ ।"
सागर प्रनिनिधि पात्र मात्र हुन्,"कान्तिपुर दैनिकमा बुधबार प्रकाशित पूर्वलडाकुलाई उपचार खर्च जुटाउनै धौधौ भन्ने समाचारमा लेखिएका दुवै मिर्गौला फेल भएर उपचार खर्चको अभावमा छटपटाइरहेका ताप्लेजुङका सागर लिम्बू प्रतिनिधि पात्र मात्र हुन् । अन्य सन्दर्भका कुरा छाडेर माओवादी द्वन्द्वमा लागेकाको मात्रै कुरा गर्ने हो भने पनि सागरजस्ता हजारौँ पात्रले यस्तै नियति भोगिरहनुपरेको छ । रोग फरक होला तर उनले जस्तै उपचार खर्चको अभावमा धेरैले ज्यान गुमाइसकेका छन् भने कति व्यक्ति अझै पनि द्वन्द्वकालीन घटनाकै नामका रोगी, घाइते, अपांगता भएर जीवन व्यतीत गरिरहेका छन् । देशमा त्यति बेला गरिबी, बेरोजकारी, भोकमरीजस्ता समस्या यत्रतत्र थिए । समाजवादका चर्का कुरा गरेर मानिसमा तत्कालीन शासन व्यवस्थाप्रति तिरस्कार गराउन माओवादीले अनेक हथकण्डा प्रयोग गर्थे । कोही स्वस्फूर्तः रूपमा माओवादी युद्धमा होमिन्थे भने कतिलाई उनीहरूले विभिन्न आस र प्रभावमा पारेर पनि पार्टीमा समर्पित हुन बाध्य पार्थे । बेरोजगार र गरिबीले आक्रान्त बनेकाहरूलाई साँच्चै लाग्थ्यो कि माओवादी सत्तामा आयो भने त हाम्रो जिन्दगीको काँचुली नै फेरिन्छ । २०६३ को शान्ति सम्झौतापछि माओवादी निरन्तरजस्तै सत्तामा छ । चार पटक ऊ आफैँले सत्ताको नेतृत्व गर्ने अवसर नै पायो । तर उनीहरूले न त्यति बेला गरेका बेला गरेको वाचा पूरा गरे न त समाजवाद नै ल्याउन सके । माओवादी नेताहरूले आफ्नो, परिवारको र आफन्तको भन्दा अरू कसैका बारे सोचनन् । सशस्त्र द्वन्द्वका बेला सिंगो रहेको माओवादी पार्टी अहिले नेपाल एकीकरण हुनुपुर्वको बाइसेचौबिसे राज्यको जस्तै हालतमा छ । त्यसबेलाका घाइते, अपांगता भएका, अन्य रोगले थलिएकाहरू पनि अहिले तिनै विभिन्न पार्टीप्रति आस्थावान् नै होलान् तर माओवादी नेताहरूले आफूलाई यो ठाउँसम्म कसले पुर्यायो भन्नेतिर सोच्न सकिरहेका छैनन् । अहिले उनीहरूका अगाडिपछाडि जसरी नेपाल सरकारका सुरक्षा निकायको लावालस्कर छन्, हिजो उनीहरूको सुरक्षामा तिनै सागरजस्ता कति जनमुक्ति सेना थिए होलान् ? पढ्ने बेला र केही गरौँ भन्ने उमेरमा पार्टीमा लदाएर आफ्नो स्वार्थ पूरा गराएका तत्कालीन माओवादी नेतृत्वमा रहेका सबैले सागर र सागरजस्ता थुप्रैको भविष्य अन्धकार बनाइदिए पनि कमसेकम उपचारै गर्न नसकेर मर्ने अवस्थाबाट चाहिँ उम्काउने व्यवस्था मिलाइदिनुपर्छ । सुजन देवकोटा, पालुङटार४, गोरखा"
गिरीबन्धु टी इस्टेटले धमिल्याएको ओलीको छवि,"भुटानी शरणार्थी प्रकरण, ललिता निवास जग्गा प्रकरण, सुन तस्करी प्रकरण, एनसेल बिक्री प्रकरण, सुरक्षण मुद्रण प्रकरण, ७० करोड काण्ड, टेरामक्स प्रकरण हुँदै अहिले गिरी बन्धु टी इस्टेट प्रकरण चर्चामा आएको छ । गिरी बन्धु इस्टेटको झन्डै ४० अर्ब रुपैयाँ बराबरको राष्ट्रको सम्पत्ति नोक्सान हुन लागेको थियो । तर सर्वोच्च अदालतको विवेकले सम्पत्ति संरक्षण हुन पुगेको छ । यसका लागि न्यायमूर्तिर्हरूलाई साधुवाद । यस्तै प्रकृतिका थप १६९ वटा जग्गामा भूमाफियाको आँखा परेको कोशी प्रदेशका पूर्व अर्थमन्त्री इन्द्र आङ्बोको भनाइ छ । बिचौलियाको लोभमा हाम्रा नेता र नीति निर्माताहरू कसरी पर्छन्, कसरी उनीहरूको स्वार्थअनुसार इमान्दार सचिवहरूलाई सरुवा गरी भ्रष्ट सचिवहरूलाई पदस्थापन गरिन्छ भन्ने तस्बिर गिरिबन्धु टी इस्टेट प्रकरणमा बाहिर आएको छ । निश्चित स्वार्थका लागि हाम्रा शीर्ष नेताहरूले मन्त्रिपरिषद् बैठकबाटै निर्णय गर्ने, ऐनकानुन नै बदल्नेसम्मका हर्कत गर्दा रहेछन् भन्ने पनि देखियो । यसमा तत्कालीन भूमिसुधारमन्त्री पद्मा अर्यालदेखि तत्कालीन प्रधानमन्त्री केपी शर्मा ओली मिलेको देखियो । यसको नैतिक जिम्मेवारी एमाले र ओलीले लिने कि नलिने ? राष्टको सम्पत्ति दोहन गर्न यतिसम्म चलखेल गर्ने नेता र पार्टीलाई आगमी चुनावमा कसरी जनताले विश्वास गर्ने हो ? पार्टीहरूले आत्मसमीक्षा गरून् । राष्ट्रिय स्वतन्त्र पार्टीका रवि लामिछानेले यो प्रश्न संसद्को हलमा उठाइसके । गिरीबन्धुलाई हदबन्दीभन्दा बढी जमिन चिया उद्योग सञ्चालनकै लागि दिइएको हो, बेच्नलाई होइन । तर दीपक मलहोत्राजस्ता खेलाडीको प्रभावमा तत्कालीन सरकार पर्न गयो । तर अहिले अदालतले रोकिदिएको छ । सबै प्रकरणमा कर्मचारीदेखि नेतासम्म, बिचौलियादेखि भूमाफियासम्म संगठित रूपमा जोडिएका छन् । तर यस्ता भ्रष्टाचार र विकृतिलाई राजनीतिक रंग दिँदै ठूला माछाहरू उम्किरहेका छन् । कुनै ठूलो घोटाला बाहिर आउनासाथ ठूला पार्टीका शीर्ष नेताहरू एक ठाउँमा बस्ने र त्यसपछि ठूला माछालाई उम्काउने गरिएको देखिरहेका छौँ । यस्ता अनियमितताको सबैभन्दा चर्को स्वरमा विरोध गर्ने काम प्रमुख प्रतिपक्ष पार्टीको हो । तर यहाँ त प्रमुख प्रतिपक्ष पार्टी नै यस्ता काण्डहरूमा मुछिएको, सत्तारूढ दलसँग भागबन्डामा रमाएको देखिन्छ । सत्तासँग भागबन्डा खोज्नेलाई कुन सैद्धान्तिक आधारमा प्रतिपक्ष भन्न मिल्ला ? गोपाल देवकोटा, गोकर्णेश्वर, काठमाडौं"
जताततै भ्रष्टाचार,"नेपालमा भ्रष्टाचार नभएको र नहुने ठाउँ भेट्न मुस्किल छ । सानो काममा पनि केही न केही अनियमितताको गन्ध पाइन्छ । चरम भ्रष्टाचारले देशलाई भित्रभित्रै खोक्रो बनाएको छ । राजनीति र भ्रष्टाचार एक अर्काका परिपूरकजस्ता भएका छन् । भ्रष्टाचारका विषयमा सत्ता पक्ष र प्रतिपक्षसमेत एक ठाउँमा आइपुग्छन् । ट्रान्सपरेन्सी इन्टरनेसनलको अध्ययनमा नेपाल भ्रष्टाचार हुने देशको सूचीमा १०८ औं स्थानमा पर्नुले पनि यहाँ भ्रष्टाचार कुन स्तरमा छ भन्ने बुझ्न सकिन्छ । अनियमितताका घटना सार्वजनिक भएपछि छानबिन, अनुसन्धान त चल्छ जब त्यसमा नेता, ठूला उद्योगी जोडिन्छन्, फासफुस हुन्छ । देशमा सुशासन कायम गर्ने हो भने भ्रष्टाचारलाई जरैदेखि निर्मूल गर्नुपर्छ । नागरिक पनि भ्रष्टाचारविरुद्ध सचेत र जागरुक हुन जरुरी छ । भ्रष्टाचारमा संलग्न कसैलाई पनि कारबाहीबाट उन्मुक्ति दिनु हुँदैन । भगवान पुडासैनी, जोरपाटी, काठमाडौं"
बचतकर्ताको रकममा लुट,"विभिन्न जिल्लामा रहेका सहकारी संस्थाले हजारौँ बचतकर्ताको अर्बौं रकम हिनामिना गरेका छन् । यस विषयमा राजनीतिक आग्रहपूर्वाग्रह नराखी अनुसन्धान र कारबाही हुनुपर्छ । हाम्रो देशमा कानुनी कारबाही फितलो भएकाले ठगी धन्दामा लाग्नेलाई प्रोत्साहन मिलेको छ । कारबाही हुन्छ भन्ने डर रहेको भए अर्काले बचत गरेको पैसा यसरी हिनामिना गर्ने आँट कसैको हुँदैनथ्यो । सम्बन्धित निकायले सरकारीलाई अनुगमन नियमन नगर्दा समस्या आएको हो । कतिपयले भन्दै आएका छन् सहकारीले ठगेको पैसा सरकारले तिर्नुपर्छ । यो सरासर गलत हो । सरकारले बचत फिर्ता गराउन भूमिका खेल्न सक्छ, आफैं तिर्न सक्दैन । सहकारी सञ्चालकहरूले गरिबको पसिना खान पाउँदैनन् । पुरुषोत्तम घिमिरे, जोरपाटी, काठमाडौं"
एकता नै ठूलो बल,"गर्ने मोज सकेसम्म अरूलाई दुखाएरजे गरे पनि क्यै हुन्न देखाएर लुकाएरम मात्र छैन हामी छौं एकता नै ठूलो बलहामी माथि भए भैगो जाओस् देश अझै तल इन्द्रकुमार श्रेष्ठ, ओखलढुंगा"
राजनीतिक पार्टी र गुमेको जवाफदेही,"राजनीतिले जनतालाई भविष्यप्रति आशावादी बनाउन सक्नुपर्छ । विगतमा ठूलठूला क्रान्ति र आन्दोलनबाट स्थापित नेपालका राजनीतिक पार्टीहरूले जनतामा आशावादी भविष्य देखाउन सकिरहेका छैनन् । २००३ सालमा स्थापित नेपाली कांग्रेस होस् वा २००६ मा स्थापित नेपाल कम्युनिस्ट पार्टी वा त्यसपछि गठन भएका धेरैजसो पार्टी, सबैले तानाशाही र निरंकुश शासन व्यवस्थाविरुद्ध भीषण संघर्ष गरेको इतिहास छ । तिनै राजनीतिक क्रान्ति वा संघर्षका कारण नेपाल संघीय लोकतान्त्रिक गणतन्त्रात्मक व्यवस्थामा रूपान्तरित भएको छ । जनतालाई अधिकारसम्पन्न बनाउन र समृद्ध राज्य निर्माणका लागि पार्टीहरूले कठिन समयमा सशक्त संघर्ष गरे । तर, तिनै पार्टीले तीन दशक सत्ता सञ्चालन गर्दा पनि जनताका दुःख, कष्ट र समस्या कम भएका छैनन् । जनताले पार्टीहरूबाटै धोका पाएको अनुभूति गरिरहेका छन् । संसदीय अभ्यासमा रहेका राजनीतिक पार्टीहरूकै केही नेताकार्यकर्तासमेत अब पार्टी सुध्रिँदैन भन्ने निष्कर्षमा पुगेका देखिन्छन् । जब राज्य सञ्चालन गर्ने पार्टीहरू नै दिशाहीन र अलोकतान्त्रिक हुन्छन्, त्यस्ता पार्टीले लोकतन्त्रलाई बलियो बनाउन र जनसरोकारका मुद्दालाई हल गर्न सक्दैनन् । त्यसैले अहिलेको राजनीतिक परिपाटीबाट सत्ताको वरिपरि रहने वा सत्ताबाट पालितपोषित समूहबाहेक धेरैमा असन्तुष्टि र छटपटी छ । कमजोर राजनीतिकवैचारिक विमर्शराजनीतिक पार्टीहरूले अवलम्बन गर्ने राजनीतिक दर्शन र विचार नै पार्टीको सत्त्व हो । राजनीतिक पार्टी गठनको इतिहास हेर्दा, सत्रौं शताब्दीको अन्त्यतिर बेलायतमा अधिनायकवादी राजतन्त्रविरुद्ध परम्परागत उदारवादी विचारसहित ह्वीग स्थापना भएको थियो । सोही समयतिर अमेरिकामा पनि विभिन्न पार्टी गठन भएका थिए । सन् १८४८ मा कार्ल मार्क्स र फ्रेरडिक एङ्गेल्सले कम्युनिस्ट पार्टीको घोषणापत्र प्रकाशित गरे । त्यति बेला युरोपमा मजदुरमाथि पुँजीपति वर्गले गरेको अत्यधिक शोषणको अन्त्यका लागि वर्ग संघर्ष गरी समाजवादको स्थापना गर्नु कम्युनिस्ट पार्टीको लक्ष्य थियो । यही राजनीतिक आदर्श र विचारका आधारमा संसारभरि धेरै कम्युनिस्ट पार्टी गठन भए । लेनिन नेतृत्वको रुसी समाजवादी क्रान्तिदेखि नेपालमा झापा विद्रोह हुँदै माओवादीको जनयुद्धसम्म निश्चित राजनीतिक दर्शन र विचारकै आधारमा भएका थिए । पुँजीवादी लोकतान्त्रिक पार्टीदेखि दक्षिणपन्थी पार्टीहरूले पनि निश्चित आदर्श र विचार अपनाउने गरेका छन् । राजनीतिक पार्टी भन्नेबित्तिकै स्वाभाविक रूपमा त्यसले कुनै निश्चित विचारको प्रतिनिधित्व गर्छ । राजनीतिक विचार नभएको राजनीतिक पार्टी नै हुँदैन । नेपालको सबैभन्दा पुरानो पार्टी नेपाली कांग्रेसले लोकतान्त्रिक समाजवादलाई राजनीतिक विचार मान्छ । कम्युनिस्ट पार्टीहरूले मूलतः मार्क्सवाद, लेनिनवाद र माओवादजस्ता विचारलाई पार्टीको वैचारिक दृष्टिकोणका रुपमा मान्दै आएका छन् । तथापि, पार्टीहरूले अवलम्बन गर्ने विचार निश्चित अर्थराजनीतिक र वस्तुगत परिवेशसापेक्ष हुन्छ । यसरी अभ्यास गरिने राजनीतिक विचारको केन्द्रमा राष्ट्रिय स्वाधीनता, जनताको अधिकार र समृद्धि हुने गर्छ । अझ कम्युनिस्ट पार्टीहरूले त सर्वहारा, श्रमिक, मजदुर र सीमान्तीकृत समुदायको मुक्तिलाई वैचारिक रूपमा संश्लेषण गरेका हुन्छन् । तर, नेपालको संसदीय राजनीतिमा संलग्न पार्टीहरूबीच विचारको बहस शून्यप्रायः छ । नेपाल राजनीतिक रूपमा निरंकुश शासन व्यवस्थाबाट लोकतान्त्रिक गणतन्त्रमा आइपुग्यो । तर, यति बेला नेपाल बहुआयामिक समस्याको चपेटामा छ । संघीय व्यवस्थालाई कमजोर पारेर स्वार्थ पूर्ति गर्न विभिन्न व्यक्ति र स्वार्थ समूह लागिपरेका छन् । पुरातनपन्थी, दक्षिणपन्थी र लोकप्रियतावादी उभार बढ्दो छ । देशमा चरम राजनीतिक भ्रष्टीकरण छ । ठूलो संख्यामा पार्टीका राजनीतिक नेताकार्यकर्ता राजनीतिक व्यापार मा संलग्न छन् । अर्थात्, कमिसन र घूसको राजनीति हाबी भइरहेको छ । संविधानमा शिक्षा र स्वास्थ्यलाई मौलिक अधिकारमा समेटिएको छ तर यिनै क्षेत्रमा सबैभन्दा ठूलो व्यापार भइरहेको छ र जनतामाथि लुट मच्चाइएको छ । सीमान्तीकृत समुदायका गरिब, किसान र मजदुर एकातिर मिटरब्याजको पासोमा परेका छन्, अर्कातिर सहकारीको दलदलमा फसाइएका छन् । दैनिक २ हजारभन्दा धेरै मानिस काम खोज्दै विदेश गइरहेका छन् । लाखौं मानिस वैदेशिक श्रम बजारमै लुटिएका छन् । उनीहरूले नै पठाएको रेमिट्यान्सले देशको अर्थतन्त्र बाँचेको छ । शासनसत्तामा रहने व्यक्तिहरू गरिब, श्रमिक र मजदुरले पठाएको रेमिट्यान्समै भ्रष्टाचार गरिरहेका छन् । उच्च र मध्यम वर्गका युवा देशभित्र भविष्यको सपना देख्न नसकेर विदेश पलायन भइरहेका छन् ।वैदेशिक ऋणले देशको आर्थिक अवस्था चौपट्ट छ । नवउदारवादी पुँजीवादी व्यवस्थाले नेपाली जनता केवल उपभोक्तामा सीमित हुन पुगेका छन् । उत्पादनमा संलग्न भएका किसान बिचौलिया र दलालको चंगुलमा परेर लुटिएका छन् । अर्थतन्त्रको मुख्य बागडोर दलालका हातमा पुगेको छ, जसले जनतामाथि लुट मच्चाइरहेको छ । नेपालमा गरिब, मजदुर, श्रमिक र सीमान्तीकृत समुदायले न्याय पाउनै नसक्ने परिस्थिति बनिरहेको छ । पहिलेपहिले सामन्तको तजबीजमा हुने न्याय निरूपण अहिले अदालती किनबेचमा रूपान्तरित भइरहेको छ । त्यसैले महिला, सीमान्तीकृत र उत्पीडित समुदाय न्याय खरिद गर्न नसकेर अन्यायमा पिल्सिनुपर्ने अवस्था छ ।नेपाली समाज यस्ता यावत् समस्या र अन्तरविरोधबाट गुज्रिरहेको छ । यस्तो अवस्थाबाट देशलाई मुक्त गर्ने मुख्य दायित्व राजनीतिक पार्टीहरूकै हो । यस्ता समस्या तत्कालै र सहजै हल हुने होइनन् । यसका लागि राजनीतिक पार्टीहरूले वस्तुगत परिस्थितिको गम्भीर विश्लेषण गरेर यी समस्याको हल गर्ने राजनीतिक विचार र दृष्टिकोण निर्माण गर्नुपर्छ । तर यस्ता गम्भीर विषयमा नेपालमा मुख्य राजनीतिक पार्टीमा कुनै बहस छैन । स्पष्ट विचार र दृष्टिकोण छैन । विचार र दृष्टिकोण नहुनु क्रान्ति र संघर्षबाट ल्याइएको व्यवस्थालाई असफल बनाउनु हो वा पार्टी नै असफल हुनु हो । असफलतातिर पार्टीहरूसंसारभरि नै आधुनिक राज्यको निर्माणसँगै राजनीतिक पार्टीको गठन र विघटन सुरु भएको हो । धेरैजसो देशमा जनतामाथि भएको तानाशाही शासनको अन्त्य गर्न र जनताको अधिकार स्थापित गर्न राजनीतिक पार्टी गठन भएका देखिन्छन् । सन् १९१७ मा लेनिनको नेतृत्वमा भएको अक्टोबर क्रान्तिदेखि संसारभरिका मजदुर, किसान वा श्रमिकका पक्षमा भएका क्रान्तिको नेतृत्व राजनीतिक पार्टीहरूले नै गरेका थिए । ती संघर्षको केन्द्रमा चरम शोषण र उत्पीडनमा परेका जनता थिए वा उनीहरूको मुक्तिका लागि ती राजतीनिक पार्टी गठन भएका थिए । राष्ट्रिय स्वाधीनताका लागि साम्राज्यवादी उपनिवेशविरुद्ध लड्नका लागि पनि संसारभरि राजनीतिक पार्टीको गठन भएको देखिन्छ । नेपालकै सन्दर्भमा हेर्ने हो भने पनि राणाशाही निरंकुशताको अन्त्य गरी जनताको अधिकार स्थापित गर्न नेपाली कांग्रेस र कम्युनिस्ट पार्टीको गठन भएको थियो । ती पार्टीले गरेको संघर्षको केन्द्रमा जनताको मुक्ति र अधिकार नै थियो । २०५२ सालमा माओवादीले जनयुद्ध सुरु गर्दा पनि राष्ट्रिय स्वाधीनता, जनतन्त्र, उत्पीडित जातजातिको मुक्ति र जनजीविकाका मुद्दा उठाएको थियो । यसैले राजनीतिक पार्टी गठनको औचित्य नै जनताको सेवा वा हित गर्नु हो । सिद्धान्ततः राजनीतिक पार्टीको केन्द्रमा जनता र जनताका सरोकार हुनुपर्ने हो, तर अहिले नेपालका राजनीतिक पार्टीका नजरमा जनता छैनन् । छन् त चुनावका बेला भोटका लागि मात्रै छन् । पार्टीहरू जनताका सुखदुःखबाट टाढिएका छन्, अधिकांश पार्टी स्वार्थ समूहको महासंघजस्ता भएका छन् । उनीहरू जनताप्रति नभई व्यापारी, दलाल र स्वार्थ समूहप्रति जवाफदेह भइरहेका छन् । यसले गर्दा पार्टीहरूप्रति जनताको विश्वास गुम्दै गइरहेको छ । नेपालका राजनीतिक पार्टीहरू राजनीतिक आदर्श, सिद्धान्त र विचारबाट विमुख भइसकेको प्रतीत हुन्छ । धेरैजसो पार्टीमा देशमा उत्पन्न संकट र अन्तरविरोध हल गर्ने कुनै स्पष्ट दृष्टिकोण देखिँदैन । संकट हल गर्ने र देशको उज्ज्वल भविष्य देखाउने स्पष्ट दृष्टिकोण नहुँदासम्म यी पार्टीलाई जनताले सहजै विश्वास गर्ने वातावरण छैन । अर्कातिर, राजनीतिक पार्टीको नेतृत्वमा शक्तिप्रति अधिक आसक्ति देखिन्छ । जुनसुकै हर्कत गरेर पनि सत्ता र शक्तिको नेतृत्वमा पुग्ने प्रतिस्पर्धा पार्टी नेतृत्वमा देखिन्छ । चुनाव जित्न भ्रष्ट र दलालबाट करोडौं रकम लिने मात्रै होइन, आफ्नै पार्टीको नेतृत्व हत्याउन अनेकौं अनैतिक चलखेल हुने गरेका छन् । अझ सरकारको नेतृत्वका लागि जुनसुकै पार्टीसँग अप्राकृतिक गठबन्धन गर्न पनि पार्टीहरू पछि पर्दैनन् । पार्टीहरूको आन्तरिक लोकतन्त्रको अवस्था झनै टिठलाग्दो छ । नेपालका अधिकांश पार्टीका प्रमुख वा शक्तिशाली नेतृत्वको विचार, व्यवहार र आचरणका सन्दर्भमा नेताकार्यकर्ता सहजै आलोचनात्मक टिप्पणी गर्न सक्ने अवस्था छैन । टिप्पणी वा प्रश्न औचित्यपूर्ण छ कि छैन वा सैद्धान्तिकवैचारिक हो कि होइन भनेर हेरिँदैन, बरु टिप्पणी गर्ने नेताकार्यकर्ताको राजनीतिक भविष्य नै सिध्याइदिने खतरा रहन्छ । जब नेतृत्वले फरक विचार, धारणा वा टिप्पणी सुन्न चाहँदैन, त्यो बिस्तारै निरंकुश बन्दै जान्छ । पुराना पार्टीहरूका नेतृत्वमा त यस्तो प्रवृत्ति थियो नै, नयाँ बनेका पार्टीहरूका नेतृत्व पनि केन्द्रीकृत र निरंकुशताबाट मुक्त छैनन् । राष्ट्रिय स्वतन्त्र पार्टीका सभापति रवि लामिछानेमाथि नागरिकता, पासपोर्ट काण्डदेखि सहकारी प्रकरणसम्म आइपुग्यो । तर, यति गम्भीर मुद्दा पनि पार्टीको केन्द्रीय समितिको छलफलको एजेन्डा बन्दैन । यी घटनाले नेपालका सबैजसो पार्टी आन्तरिक रूपमा लोकतान्त्रिक हुन सकेको देखिँदैन । आफैं लोकतान्त्रिक हुन नसक्ने पार्टीले राजनीतिक व्यवस्थालाई लोकतान्त्रिक बन्न दिँदैन । पार्टी नै विकल्प लोकतन्त्रमा राजनीतिक पार्टीको विकल्प अन्य कुनै व्यवस्था हुन सक्दैन । राज्यलाई लोकतान्त्रिक र जनउत्तरदायी बनाउने दायित्व राजनीतिक पार्टीहरूकै हो । समाजमा प्रकट भएका समस्या र अन्तरविरोध हल गर्ने विधि पनि राजनीतिक पार्टीहरूले नै खोज्नुपर्छ । यसका लागि पार्टीहरूले स्पष्ट विचार, दृष्टिकोण र रणनीति अपनाउनैपर्छ । विचारहीन, सिद्धान्तहीन र विवेकशून्य राजनीतिक पार्टीले अहिलेको राष्ट्रिय संकटको निकास दिन सक्दैनन् । जनताका आधारभूत आवश्यकता पूरा गर्न र बढ्दै गएको निराशालाई सम्बोधन गर्न पार्टीहरूले स्पष्ट विचार, दृष्टिकोण र कार्ययोजना ल्याउनुपर्छ । देशका गम्भीर समस्यालाई हल गर्न पार्टीभित्र र अन्तरपार्टी बहस र छलफलको मञ्च नै बनाएर संकटको निकास निकाल्ने अर्थपूर्ण विमर्श गर्न जरुरी छ ।"
दार्शनिक र प्रायोगिक आधारमा नेपालको शिक्षा,"राजनेता नेल्सन मन्डेलाले भनेका थिए समाज बिगार्नु छ भने त्यहाँको शिक्षा प्रणाली भत्काइदिए पुग्छ । समाज व्यवस्थाका सबै क्षेत्र बिगारिदिन कमसल शिक्षा एकै काफी छ । असल शिक्षा समाज, समुदाय र शासन व्यवस्था परिवर्तन गर्ने शक्तिशाली औजार हो । सन् १९६० को दशकमा ली क्वान युले थोरै पढ, धेरै सिक भन्ने शिक्षा रणनीतिका साथ राष्ट्र विकासको अभियान सुरु गरेका थिए । खासै प्राकृतिक स्रोत नभएको मुलुक सिंगापुर तेस्रो विश्वबाट पहिलो विश्वमा पुग्नुमा शिक्षाले जगको काम गरेको थियो । आज सिंगापुरका मानिसहरू गर्वका साथ भन्ने गर्छन्, वी ह्याभ नथिङ बट नलेज । विश्वका उत्कृष्ट शिक्षा प्रणाली भएको मानिएका मुलुकहरू संयुक्त राज्य अमेरिका, संयुक्त अधिराज्य बेलायत, अस्ट्रेलिया, जर्मनी तथा क्यानाडा समयको माग, परिवर्तनको चाहना, वृत्ति सामर्थ्यको विकास र भविष्यको प्रवृत्ति आकलन गरेर शिक्षा प्रणाली अभ्यास गरिरहेका छन् । व्यक्तिलाई जीवन समृद्ध बनाउन सीप र सामर्थ्य दिने, समाजलाई असल संस्कार र आचरण दिने एवं राष्ट्रलाई मानवपुँजी दिने शिक्षा नै वास्तविक शिक्षा हो । शिक्षाको सामान्य उद्देश्य ज्ञान, सीप र संस्कार हो भने विशिष्ट उद्देश्य सामाजिक प्रजननशीलता र प्रवर्तन हो । जब शिक्षा प्रणालीले सामान्य उद्देश्य पूरा गर्न सक्दैन, त्यसपछि शिक्षा व्यक्ति, समाज र राज्यका लागि भार बन्छ । दोस्रो उद्देश्य पूरा गर्ने त परको कुरा हो । नेपालमा शिक्षाको पहिलो उद्देश्य पूरा भएको छैन, जग नै नभएपछि दोस्रो उद्देश्य पूरा हुने नै भएन । शैक्षिक संरचना विस्तार, शैक्षिक जनशक्ति विस्तार र पहुँच विस्तार भएको छ । यसले सांख्यिक उपलब्व्धि पनि देखाएको छ । तर शिक्षाले जीवन निर्वाहको सीप, सामाजिक सहकार्यको सामर्थ्य र असल आचरण दिन सकेको छैन । नागरिक जीवनका लागि चाहिने ज्ञान, सीप र संस्कार याने कि सशक्तीकरणमा शिक्षा प्रणाली पछि परेकाले स्वयम् व्यक्तिका लागि शिक्षा भार भएको छ । व्यक्तिले ज्ञान त पाएको छ तर सीप र संस्कार पाएको छैन । शिक्षाको सहज पहुँचका लागि विस्तार गरिएका संरचानको भार राज्यमाथि छ । समाजले पनि शिक्षाका लागि ठूलो परिमाणमा खर्च गरेको छ । यस अर्थमा समाज र राज्यका लागि उपयोगिता सिर्जना गर्ने लगानी भएको छैन, भार बनेको छ । शिक्षित व्यक्ति श्रमिक बन्दैन, उद्यमी बन्दैन, संस्कारी बन्दैन भने त्यो प्रणालीको कमजोरी हो । शिक्षा प्रणाली सामाजिक सम्मिलनको माध्यम बन्नुपर्नेमा शिक्षा स्वयम् विभाजक बनेको छ । परिवारको हैसियतका आधारमा व्यक्तिले पाउने शिक्षा नै फरक भएकाले सामाजिक तहसोपान, शासकीय तहसोपान र विभेद विस्तार भएको छ । धनी र गरिब हुने कुरा स्वाभाविक वर्गभेद हो । धनी भाग्यमानी र गरिब अभागी बन्नुपर्ने वर्ग विभाजनको संरचना, संस्कार र सोचवृत्ति शिक्षाले भत्काएन भने समाज पछि पर्छ । शिक्षाविद् पाउलो फ्रेरेले भनेझैं, शिक्षा पाउनु भनेको आफ्नो ज्ञान र अनुभवले आर्थिक संरचनाबारे सोच्न सक्ने शक्ति पैदा गर्नु हो, गलत संस्कृतिको विरोध गर्नु हो, आफ्नो खट्टामा उभिन सक्नु हो । शिक्षाका उद्देश्यहरू शृंखलाबद्ध आबद्धतामा रहनुपर्छ । शिक्षाको पहँुँच, पाठ्यक्रम र प्रविधिले ज्ञान बढाउने गर्छ । सीप विकास गर्ने कार्य ज्ञानप्राप्तिभन्दा अलि जटिल छ । जब ज्ञानको जग दरिलो बनाउन सकिन्छ, जीवनोपयोगी, कार्यमूलक, उद्देश्यकेन्द्रित र विशिष्ट अभ्यासमूलक कार्यबाट सीप विकास गर्न सकिन्छ । सीप विकासको पहिलो चरण जीवन निर्वाहको सीप हो, त्यसपछि प्रतिस्पर्धात्मकता र नवप्रवर्तनको सामर्थ्य त्यसले प्राप्त गर्छ । नेपालमा ज्ञानमूलक शिक्षाको बोलवाला छ, सीप गरिबले सिक्ने हो भन्ने सामाजिक सोच छ । उच्च तहको सीप शिक्षाका क्षेत्रमा पनि सीपको अभ्यासभन्दा सीपको ज्ञानलाई जोड दिन थालिएको छ, विशिष्टीकृत सीप अभ्यासमा उपेक्षित हुने क्रममा छ । असल शैक्षिक प्रणाली भएका मुलुकहरूमा शिक्षाको अभिमूखीकरण बुझ्नेभन्दा गर्नेतर्फ छ । सीपको उत्कृष्टता सिर्जनशीलतामा देखिन्छ । सीपले व्यक्तिलाई आर्जित स्वायत्तता दिन्छ र व्यक्तिले चाहेको सिर्जना वा आविष्कार गर्न सक्छ । त्यसपछि शिक्षाले दिने भनेको सामुदायिकता हो । व्यक्तिमा विकास भएको विशिष्ट आर्थिक चेतले समुदायको चाहना, प्राथमिकता र विश्वबन्धुत्वका लागि साझा मूल्यलाई संस्थागत गर्न लाग्छ । आफ्नो पृष्ठभूमि, इतिहास, भूगोललगायत सामुदायिक चेतको विस्तार गरी विश्वबन्धुत्वको फराकिलो दायित्वसम्म पुग्छ । अर्थात्, राष्ट्रिय पहिचानको विस्तार गर्छ । यसर्थ आफूलाई परिवर्तन, समाजलाई परिवर्तन र विश्वलाई परिवर्तन गर्ने शिक्षाले मात्र शिक्षाको फराकिलो आशय पूरा गर्छ । यस अर्थमा शिक्षा लगातार नवीकरणको प्रक्रिया हो । व्यक्ति, समाज र राष्ट्रलाई परिष्कार गर्दै लैजाने शिक्षा पद्धति आफैं गतावधिक हुँदा भारिलो, बोझिलो र भ्रमित देखिनु स्वाभाविक हो । असल शिक्षा प्रणाली स्तरीय पाठ्यक्रम, सिकाइमैत्री वातावरण, प्रवीण एवं समर्पित शिक्षक र अनुशासित विद्यार्थीको संयुक्त रूप हो । शिक्षकको प्रवीणता, तत्परता र अनुशासन विद्यार्थी, पाठ्यक्रम र अभिभावकबीच रहन्छ । यो सबैभन्दा महत्त्वपूर्ण हो । भनिन्छ, शिक्षक नै शिक्षा हो । त्यसैले असल शिक्षा प्रणाली भएका मुलुकमा शिक्षक तयारी र अनुशासनलाई निकै महत्त्व दिइन्छ । असल शिक्षा प्रणाली बसाउन संरचनात्मक परिवर्तनबाट मात्र पर्याप्त छैन, शिक्षण संस्कृति र शैक्षिक व्यावसायिकताजस्ता कार्यगत पक्षले साथ नदिए प्रणाली निर्माण नै हुँदैन । यसर्थ नेपालमा नीति वातावरण, शैक्षिक वातावरण र घर तथा समुदायको सोच बदल्नुपर्ने अवस्था देखिएको छ । यसलाई हामी शैक्षिक पुनर्बोधको आवश्यकता भन्न सक्छौं । शिक्षा प्रणाली उपयुक्त नहुँदा अहिलेको पुस्ता त बर्बाद भयोभयो, आउँदो पुस्तामाथि पनि अन्याय हुने महाभूल गर्नु हुँदैन । यस शताब्दीमा अर्थतन्त्र, जीवनशैली, रोजगारी, उत्पादन प्रणाली, आपूर्ति क्रियाकलापमा व्यापक परिवर्तन आएको छ । आउँदा दिनमा परिवर्तनको प्रक्रिया अनुमानभन्दा तीव्र हुने संकेत देखिएको छ । जनजीवन, शासन र अरू पक्षमा आर्थिक शक्ति अहंकारी हुँदै छ । शिक्षा प्रणाली यो परिवर्तनसँग निरपेक्ष रहन सक्दैन । परिवर्तन आकलन गर्ने, परिवर्तन सिर्जना गर्ने र परिवर्तनसँगै अनुकूलित हुने सीप र सामर्थ्य विद्यार्थीलाई दिन नसकिएमा समयले समाजलाई पाखा लगाइदिन्छ र पूरै समाज गतावधिक बन्न बेर लाग्दैन । आफू बाँचेको समयसँग अनुकूलित हुन नसक्दाको पीडा हामी कल्पना गर्न सक्छौं ।अहिले विद्यालय शिक्षा र उच्च शिक्षा विधेयक संसदीय प्रक्रियामा छ । छिट्टै सीप शिक्षा ऐनको विधेयकले पनि संसदीय प्रक्रियामा प्रवेश पाउला । साथै त्रिभुवन विश्वविद्यालयमा रिक्त उपकुलपति चयनको प्रक्रिया पनि सुरु भएको छ भने, मुलुक पाँचवर्षे विकास खाका निर्धारण गर्ने सोह्रौं योजना तर्जुमाका क्रममा छ । अन्तरसम्बन्धित विषयका रूपमा रहेको शिक्षा सुधारको थालनी गर्ने यो उपयुक्त अवसर हो । विद्यालय शिक्षा कानुनले शिक्षाको जग बलियो बनाउने संरचना, शिक्षक व्यवस्थापन र विद्यालय शैक्षिक वातावरण निर्माण गर्न लक्षित हुनुपर्छ । उच्च शिक्षा विधेयक सबै विश्वविद्यालयको साझा ऐन बन्नुपर्छ । यसले खण्डीकृत विश्वविद्यालय कानुनलाई एकीकरण गर्नुपर्छ । एकै विश्वविद्यालय सेवा आयोग, उच्च शिक्षाको मापदण्ड, पदेन कुलपति र सहकुलपतिको भारी राजनीतिक व्यक्तिलाई नबोकाउने प्रण र प्राज्ञिक उत्कृष्टताको द्योतन गर्ने हुनुपर्छ । विश्वविद्यालय स्थापनाको मापदण्ड घोषणा गरी रक्षा, स्वास्थ्यलगायत अन्य मन्त्रालयबाट विश्वविद्यालय सञ्चालन गर्ने प्रक्रिया खारेज गर्नुपर्छ । सीप शिक्षा ऐनको विधेयक जीवन सीप दिन, व्यक्तिलाई इलममूखी बनाई घरपरिवार तहदेखि आर्थिक संरचना चलायमान गर्न आवश्यक सीप दिने गरी ल्याइनुपर्छ । त्रिभुवन विश्वविद्यालयको उपकुलपति नियुक्तिले प्राज्ञिक दृष्टिकोण र व्यवस्थापकीय क्षमता भएको, सन् १९९० को दशकपछि दीक्षित भएको, प्राज्ञिक छवि र नैतिक चरित्र भएको र यसअघि विश्वविद्यालय व्यवस्थापनको जिम्मेवारीको अवसर नपाएको व्यक्तिलाई प्राज्ञिक संस्थाको नेतृत्व दिइने सुरुआत भएको सन्देश दिन सक्षम हुनुपर्छ । यी सबैको केन्द्रबिन्दुमा नेपालीहरूको साझा भविष्यको विम्ब र शैक्षिक स्थललाई राजनीति गर्ने थलो नबनाउने कठोर राजनीतिक इच्छाशक्ति हुनुफर्छ ।"
ज्येष्ठ नागरिकको बढ्दो सन्ताप,"देशमा गरिबी १५ दशमलब १ प्रतिशत र बहुआयामिक गरिबी १७ दशमलब ३ प्रतिशत छ । करिब ६१ प्रतिशत युवा बेरोजगार छन् । आधारभूत आवश्यकता पूर्तिका लागि दिनरात हातपाखुरा खियाउन खोज्दा कुनै उपाय भेटिँदैन । एक छाक पेट भर्न र सन्तानको खुसीकै लागि बलिया पाखुरी, तेजिला दिमाग, पुँजी दिनप्रतिदिन पलायन हुँदै गएका छन् । विदेशमा नेपाली युवा जनशक्ति ५० लाख हाराहारी रहेको तथ्यांक छ । गाउँमा बचेखुचेको बलियो जनशक्ति रेमिट्यान्सले बालबच्चा पढाउन सहर आई अनुत्पादक क्षेत्रमा हराएको छ । दूरदराजमा घर र पाखो बारी कुरेर डाँडामाथिको घाम जस्तै भएका ज्येष्ठ नागरिकहरू मात्र छन् । छोरा उडिगएको जहाजले कहिले खुसी लिएर आउला भनी उनीहरू आकाशतिर हेरिरहेका हुन्छन् । उर्वर भूमिको तीन भाग बाँझो र जंगलमा परिणत हुँदै गइरहेको छ । ज्येष्ठ नागरिकहरू उचित स्याहारसुसार, पालनपोषण चाहिने बेला सहाराविहीन भएका छन् । अचेल गाउँघरका फलैंचामा मान्छेहरू भेटिँदैनन् । अर्थी बोक्ने काँधहरू छैनन् । लासले पनि सन्तानको आगमन कुरिबस्नुपर्ने भएको छ । २०७८ सालको जनगणनाअनुसार, ज्येष्ठ नागरिकको जनसंख्या २९ लाख ७७ हजार ३ सय १८ छ । अर्थात्, कुल जनसंख्याको करिब १०२१ प्रतिशत । ज्येष्ठ नागरिक पुरुषको संख्या १४ लाख ४३ हजार ९ सय ७ र महिलाको संख्या १५ लाख ३३ हजार ४ सय ११ छ । हाल समग्र जनसंख्या वृद्धिदर ०९८ प्रतिशतले ऋणात्मक छ । ज्येष्ठ नागरिकको जनसंख्या वृद्धिदर भने ३४ प्रतिशत छ । विडम्बना, अचेल अधिकांश ग्रामीण भेगका ९० प्रतिशत आमाबुबाहरूको खुसी जहाजसँगै उड्ने गरेको छ । सन्तान खुसी बोकी आउला, वर्षौंदेखिको ऋण तिर्ला भनी बाटो हेर्दाहेर्दै पीडा थपिने गरेको छ, दैनिक आउने सरदर चारपाँच बन्द बाकसमार्फत । उमेर ढल्दै जाँदा पारिवारिक स्नेह, उचित स्याहारसुसार, माया, ममता र सम्मानको झन् खाँचो पर्दछ । खुशी खोज्न जहाजसँगै उडेका सन्तानहरू फर्कि नआउँदा उत्पादनयोग्य गैह्रीखेत पालिकाका सरकारी भवनहरूले भरिएका छन् । जग्गाजमिन भए पनि भविष्यका सहाराहरू साथमा नहुँदाको अवस्था कहालीलाग्दो छ । पेन्सन छ तर बिसन्चो हुँदा एक गिलास मनतातो पानी खान दिने कोही छैन । गाउँलाई डोजरे विकासले सकेको छ । रोडा र गिट्टीको खेतीले चुरे भावर जोखिममा छ । अर्कातिर, मानिस यान्त्रिक बनेको छ । पैसाकै लागि मरिहत्ते गर्ने, सम्पत्तिकै लागि लड्ने सन्तानहरू कर्तव्यविमुख भएका छन् । आमाबाबुलाई बोझ सम्झी आश्रममा लगी छोडिदिनेको जमात उत्तिकै डरलाग्दो छ । नेपालमा रहेका करिब १४१ आश्रम, कल्पवास र दिवा सेवा केन्द्रहरूमा जीवित देवीदेवताका पीडा जुनसुकै बेला हेर्न सकिन्छ । ज्येष्ठ नागरिकको अधिकारको संरक्षण र सम्वर्द्धनका लागि नीतिगत तथा कानुनी, संस्थागत र कार्यक्रमगत व्यवस्था त छ, तर त्यो बुझिदिने कसले ? रोजगारी सिर्जना संवैधानिक र कानुनी रूपमा उच्च प्राथमिकतामा परेको देखिन्छ । प्रत्येक नागरिकलाई रोजगारीको हक हुने, रोजगारीका सर्त, अवस्था र बेरोजगार सहायता संघीय कानुनबमोजिम हुने, प्रत्येक नागरिकलाई रोजगारीको छनोट गर्न पाउने हक संविधानमै उल्लेख छ । रोजगारीको हकसम्बन्धी ऐन२०७५ तथा नियमावलीले आधारभूत रोजगारीलाई राज्यले व्यवस्था गर्ने र यसका लागि रोजगार कार्यक्रम सञ्चालन गर्न सक्ने व्यवस्था गरेको छ । प्रधानमन्त्री रोजगार कार्यक्रम, पन्ध्रौं योजना, क्षेत्रगत योजना, विभिन्न कोष, परिषद्, परियोजना, प्रदेश र स्थानीय सरकारहरू तथा गैससहरूका कार्यक्रमहरूसमेत छन् । युवा जनशक्तिलाई स्वदेशमै रोक्न, ज्येष्ठ नागरिकले दुःख नपाऊन् भन्न ती नीतिगत, कार्यक्रमगत व्यवस्थाको परिपालना गर्नु अत्यावश्यक छ । रोजगारी सिर्जनाका लागि छरिएका योजना र कार्यक्रमहरूलाई एकीकृत गर्नुपर्छ । गुणस्तरीय सीपमूलक तालिम र प्राविधिक शिक्षाको सहज पहुँच विस्तार गर्दै लैजानुपर्छ । राष्ट्रिय योजना आयोगको नेतृत्वमा राष्ट्रिय मानवपुँजी विकास योजना निर्माण गरी सबै सरकारी कार्यालय, तहगत सरकारहरू, निजी क्षेत्र र बेरोजगारहरूलाई समेत एकीकृत भूमिका दिई समन्वयात्मक रूपमा कार्यान्वयन गर्नुपर्छ । यसो हुन सके जहाजसँगै खुसी यसरी उडिरहन पाउने थिएन । जल, जमिन, जंगल, खानीको अत्यधिक उपयोग गर्ने उत्पादनमूखी रोजगारी सिर्जना गरेर विदेशमा श्रम बेची रेमिट्यान्स भित्र्याउने उल्टो गतिलाई रोक्नु जरुरी छ । वैदशिक रोजगारीमा जानेमध्ये अदक्ष ७४ प्रतिशत, अर्धदक्ष २४ प्रतिशत हुने गरेका छन् । त्यो जनशक्तिलाई दक्ष र सीपयुक्त बनाई स्वदेशमा काम दिनुपर्छ । उद्यमशीलतालाई प्रवर्द्धन गर्न घरेलु तथा मझौला उद्योगहरूमा वित्तीय संस्थाहरूको लगानी केन्द्रित गर्नुपर्छ । विदेशबाट फर्केका युवाहरूलाई उद्यमशीलता संवाहकका रूपमा राज्यले उपयोग गर्नुपर्छ । यसबाट आफ्नै सन्तानसँग आफ्नै पाखोबारी र टारीमा उद्यम गरी एक छाक मिठो खाने र एकसरो राम्रो लगाउने ज्येष्ठ नागरिकको सपना पूरा गर्न सकिन्छ । सँगसँगै देशले पनि काँचुली फेर्दै जानेछ । आचार्य राष्ट्रिय मानव अधिकार आयोगकी मानव अधिकार अधिकृत हुन् ।"
हनुमानढोका दरबार क्षेत्रको प्रतिष्ठा जोखिममा,"(काठमाडौं)हनुमानढोका दरबार क्षेत्रमा १९९० सालअघिसम्म तीनतले सत्तल थियो । नब्बे सालको भूकम्पले सत्तल भत्किएपछि त्यो पुनर्निर्माण हुन सकेन । विशाल मूर्ति कालभैरवको पश्चिमपट्टि साढे २ दुई रोपनी जमिनमा २०१५ सालमा प्रहरी भवन बन्यो । २०७२ सालको भूकम्पपछि हनुमानढोका दरबार क्षेत्रमा रहेको जिल्ला प्रहरी परिसर कार्यालय टेकुमा सारियो । इन्द्रजात्राको अवसरमा भक्तपुरको महांकाल नाच देखाउने डबली मासेर यहीँ सिँढी बनाइएको छ । लिच्छविकालीन राजपरिवारका सदस्यले दिवंगत आफन्तको शान्तिको कामना गरी दियो बाल्ने ठाउँमा तीनतले कंक्रिट भवन छ । इन्द्रजात्राका बेला बाजा बजाउने, सेतो मत्स्येन्द्रनाथ रथयात्राका क्रममा दियो बाल्नेलगायत धार्मिक गतिविधि हुने यस क्षेत्रमा प्रवेशद्वार र पर्खाल ठड्याइएको छ । अहिले रेड स्टिकर लागेको उक्त भवनले विश्व सम्पदामा सूचीकृत सम्पदा क्षेत्रलाई कुरूप मात्र बनाएको छैन, कतिबेला यो भत्किएर मानवीय दुर्घटना हुने भन्ने जोखिम पनि बढाएको छ । भूकम्प गएको ८ वर्ष बितिसक्दा पनि जोखिमयुक्त भवन भत्काउन न गृह मन्त्रालयले चासो दिएको छ, न त संस्कृति मन्त्रालयले नै पहल थालेको छ । यसबीच सम्पदा अभियन्ताहरूले उपप्रधान तथा गृहमन्त्री नारायणकाजी श्रेष्ठ, संस्कृति तथा पर्यटनमन्त्री सुदन किरातीलाई भेटेर प्रहरी कार्यालयको जीर्ण भवन भत्काएर पुरानै स्वरूपमा ल्याउन माग गरे पनि त्यसलाई बेवास्ता गरिएको छ । हनुमान ढोका दरबार क्षेत्रको प्रतिष्ठा बचाउन सरकार मूकदर्शक बन्दै आएको अभियन्ताहरूको आरोप छ । विश्वभरिका पर्यटक आउने दरबार क्षेत्रमा उक्त भवनले सम्पदालाई गिजाइरहेको छ, सम्पदा संरक्षण महाअभियानका संयोजक यादवलाल कायस्थले भने, यस भवनलाई भत्काएर पुरानै स्वरूपमा ल्याउन सरोकारवाला निकायलाई पटकपटक मौखिक र लिखित जानकारी गराएका छौं । तर, आश्वासनबाहेक केही पाउन सकेनौं । उनका अनुसार न्यायमूर्तिको रूपमा मानिने कालभैरवलाई साक्षी राखेर न्याय दिने प्रचलन अनुसार आजभन्दा ६५ वर्षअगाडि दरबार क्षेत्रमा प्रहरी भवन स्थापना गरिएको हो । मनोरञ्जन लिन आउने, भजनकीर्तन हुने क्षेत्रमा हत्कडी लगाएका व्यक्ति आउजाउ गराउने र प्रहरीका हातहतियार तथा रासनका सामान गाडीमार्फत ल्याउनेलैजाने गर्दा दरबार क्षेत्र शोभनीय देखिएको थिएन, उनले भने, प्रहरी भवन भत्काएर पहिलाकै अवस्थामा फर्काउन सके दरबार क्षेत्रको प्रतिष्ठा बढ्नेछ । जनतामा विश्व सम्पदाप्रति अपनत्व जगाउन र सम्पदा संरक्षणको चेतना जगाउन प्रहरी, पुरातत्त्व विभागलगायत सबै जना मिलेर भवन भत्काउनुपर्ने उनको सुझाव छ । यस क्षेत्रलाई पुरानै स्वरूपमा ल्याउन सके कोत पर्व भएको क्षेत्रलाई सर्वसाधारणले सजिलै अवलोकन गर्न सक्ने उनको भनाइ छ ।हनुमान ढोका दरबार हेरचाह अड्डाका कार्यकारी निर्देशक सन्दीप खनालले प्रहरी भवन गृह मन्त्रालय मातहत भएकाले आफूहरूले भत्काउन नसकेको बताए । आवश्यक कानुनी अड्चन फुकाउन पत्र लेखेर पठाइसकिएको छ, उनले भने, समयमा भत्काउन नसकेमा मानवीय क्षति हुने सम्भावन बढी छ । गृह मन्त्रालयले सहमति दिएमा पुरानै स्वरूपमा पुनर्निर्माण गर्न आफूहरू तयार रहेको पुरातत्त्व विभागका महानिर्देशक सौभाग्य प्रधानाङ्गले बताइन् । उक्त प्रहरी भवन प्राचीन स्मारक संरक्षण ऐनविपरीत पनि छ, उनले भनिन्, गृह मन्त्रालयले पक्कै पनि पुरानै स्वरूपमा फर्काउनले निर्णय गर्ने अपेक्षा छ । उनले गृह मन्त्रालयले सहमति दिएमा लोप भइसकेका अमूर्त संस्कृति सम्पदा पनि पुनः सञ्चालनमा आउने बताइन् । काठमाडौं महानगरपालिकाका प्रवक्ता नवीन मानन्धरले गृह मन्त्रालयले सहमति दिएमा पुरातत्त्व विभागसँग सहकार्य गरेर अगाडि बढ्न तयार रहेको बताए । युनेस्कोमा सूचीकृत क्षेत्रमा आधुनिक भवन बन्नु हुँदैन, उनले भने । नेपाल प्रहरीका नायव महानिरीक्षक भीमप्रसाद ढकालले दरबार क्षेत्रमा रहेको भवनको विषयमा के गर्ने भन्ने विषयमा काठमाडौं महानगरपालिकासँग समन्वय भइरहेको बताए । पुरानै स्वरूपमा लैजाने विषयमा सबै जना सकारात्मक छौं, उनले भने । गृह मन्त्रालयका प्रवक्ता नारायणप्रसाद भट्टराईले पुरानै स्वरूपमा ल्याउन गृह मन्त्रालयले मात्र नभई अन्य विभिन्न निकायसँग समन्वय आवश्यक रहेको बताए । काठमाडौं जिल्ला प्रहरी परिसरको भवन स्वास्थ्य मन्त्रालय पछाडिपट्टि बनिरहेको छ, उनले भने, दुईतीन महिनाभित्र निर्माण सम्पन्न भई टेकुको परिसर त्यहाँ सर्नेछ ।"
नेपाल लिटरेचर फेस्टिभल फागुन ३ देखि,"पोखरा (कास) सूर्य नेपाल गाथा नेपाल लिटरेचर फेस्टिभलको एघारौं संस्करण फागुन ३ देखि ७ सम्म पोखरामा हुने भएको छ । आयोजक संस्था बुकवर्म फाउन्डेसनलले बिहीबार पोखरामा पत्रकार सम्मेलनमार्फत लेकसाइडको बाराहीघाटमा फेस्टिभल हुने जानकारी गराएको हो । अघिल्ला संस्करणझैं यस वर्ष पनि देशविदेशका दुई सयभन्दा बढी साहित्यकार, राजनीतिज्ञ, लेखक, पत्रकार, कलाकार, सम्पादक एवम् विशिष्ट व्यक्तित्वको उपस्थिति रहनेछ । फेस्टिभलमा ५५ भन्दा बढी सेसन र सांगीतिक साँझ समावेश गरिने छन् । वात्स्यायन एन्ड बार्ब्स भोल्युम टु पुस्तक विमोचन एवम् कार्टुन प्रदर्शनी, गोर्खा वुमन ः एन इको इन द स्टोरी प्रदर्शनी पनि फेस्टिभलका अवसरमा गरिने आयोजकले जनाएको छ । यस वर्ष फेस्टिभलमा विश्व प्रसिद्ध पुस्तक अमेरिकन प्रोमिथियस ः द ट्रायम्फ एन्ड ट्र्याजिडी अफ जे रबर्ट ओपेनहाइमर का सहलेखक काई बर्डको सहभागिता हुँदै छ । उनको यस पुस्तकले विश्व प्रसिद्ध पुलिट्जर प्राइज समेत जितेको थियो । यसै पुस्तकमा आधारित ओपेनहाइमर फिल्म बनेको छ । प्रसिद्ध भारतीय लेखिका ज्यानिस प्यारियट पनि आउँदै छिन् । उनको आफ्नो पुस्तक एभ्रिथिङ द लाइट टचेज का बारेमा चर्चा गर्नेछिन् । यस पुस्तकले सन् २०२३ मा उत्कृष्ट आख्यानका लागि सुशीलादेवी अवार्ड पाएको थियो । विश्व प्रसिद्ध समालोचक एवम् उपन्यासकार चन्द्रहास चौधरी पनि फेस्टिभलमा आउँदै छन् । उनले क्लाउड्स र अर्जी द ड्वार्फ पुस्तक लेखेका छन् । अर्जी द ड्वार्फ पुस्तक कमनवेल्थ फस्ट बुक प्राइज का लागि सर्टलिस्टमा परेको थियो । सन् २०११ मा ललितपुरको झम्सिखेलस्थित ज्ञान मण्डलाको सानो प्रांगणबाट सुरु भएको फेस्टिभल एघारौं संस्करणसम्म आइपुग्दा नेपाल ट्रस्टको स्वामित्वमा रहेको बाराहीघाटमा आयोजना हुने अवस्थामा आइपुगेको फेस्टिभलका निर्देशक नीरज भारीले बताए ।"
"कर्णालीको रैथाने बाली : बजार बढ्दै, उत्पादन घट्दै","(सुर्खेत) खाद्य व्यवस्था तथा व्यापार कम्पनी लिमिटेडले गत साता कर्णालीमा उत्पादन हुने झन्डै १९ हजार ४ सय ६४ टन रैथाने बाली खरिद गर्ने गरी प्रदेश सरकारको भूमि व्यवस्था, कृषि तथा सहकारी मन्त्रालयसँग सम्झौता गरेको छ । खाद्यले रैथाने बालीको संकलन, प्रशोधन र बजारीकरणका लागि प्रशोधन केन्द्र (मिल) समेत स्थापना गर्ने गरी सम्झौता गरेको हो । यसअनुसार कम्पनीले ८ हजार ६ सय ६० टन कोदो, ३ सय ३८ टन कागुनो, ६ सय ८७ टन चिनो, २ टन जुनेलो, ७ सय ६२ टन फापर, ६ सय १९ टन उवा, ४ हजार ४ सय ७० टन सिमी र ३ हजार ८ सय टन मार्सीधान किन्नेछ ।खाद्यले झन्डै ५ वर्षदेखि कर्णालीको उत्पादन खरिद गरिरहेको छ । विभिन्न निजी कम्पनी र सहकारीले पनि देशका ठूला सहर र विदेशसम्म कर्णालीको रैथाने बाली पठाइरहेका छन् । तर पछिल्लो समय यसको उत्पादन घट्दै गएको छ । अन्य खाद्यान्नभन्दा दुःख बढी हुने र उत्पादन कम हुने, सिँचाइ असुविधा, रोगकिराको प्रकोपलगायत कारण यसको उत्पादन घटिरहेको हो । ग्रामीण क्षेत्रमा सडक सुविधा पुगेसँगै सहज रूपमा बाहिरको खाद्यान्न भित्रिन थालेसँगै रैथाने बाली हराउँदै गएको मुगुको सोरु गाउँपालिकास्थित नाथर्पुका पुष्पबहादुर शाहीले बताए । चिनो र कागुनो बढी उत्पादन हुने नार्थपु, भिई, फोतु, जिमा, कालै रारालेकलगायत लेकाली बस्तीमा समेत रैथाने बाली देख्न मुस्किल हुन थालेको छ । उत्पादन कम, दुःख धेरै, शाहीले भने, बाल्यकालमा त हामी ओखलमा कुटेको चिनो र कागुनो खाएरै हुर्किएका हौं । तर अहिले जलवायु परिवर्तनले पनि यसको उत्पादन घटाउँदा खेती गर्नै छाडिएको छ । बाली लगाएदेखि नभित्र्याउँदासम्म नियमित रेखदेख गर्नुपर्ने भएकाले ती बाली लगाउन धेरै दुःख छ । धेरै युवा जनशक्ति भारतलगायत देशमा रोजगारीमा जाँदा पनि खेती घटिरहेको शाहीले जनाए । खाद्य र बजारको चामल उपभोग हुन थालेपछि पुराना बाली हराइरहेको थार्पगाउँका मक्क सावतले बताए । स्थानीय सरकारले पुराना बालीको संरक्षणमा जोड दिन जरुरी छ, उनले भने, लेकाली बस्तीमा समेत चिनो र कागुनो देख्न छाडेको धेरै वर्ष भइसक्यो । मुगुमकार्मारोङ गाउँपालिकाका माग्री, मह, छाइल, पापु, रिउस, पुवालगायत बस्तीमा मात्र अरु बाली नहुने भएकाले चिनो र कागुनो लगाउने गरिएको छ । ग्रामीण क्षेत्रमा समेत रैथाने बालीको खेती हुन छाडेको हुम्लाको खार्पुनार्थ गाउँपालिका४ का राज जेठाराले जनाए । जिल्ला सडक सञ्जालमा नजोडिए पनि हवाई मार्गबाट सहज खाद्यान्न आपूर्ति हुन थालेपछि प्रायः गाउँमा खेती हुन छाडेको उनको भनाइ छ । जिल्लाका अधिकांश खेतीयोग्य जमिनमा सिँचाइ सुविधा छैन, जेठाराले भने, बाहिरबाट आउने चामलले रैथाने बाली विस्थापित गरेको छ, दुःख धेरै र उब्जनी कम हुने भएपछि खेतीयोग्य जग्गामा पनि बाली लगाउन छाडिएको छ । प्रायः गाउँमा कागुनो, चिनो, फापर जस्ता रैथाने बाली लगाउन छाडिएको छ । राष्ट्रिय जनगणना०७८ अनुसार १६ लाख ८९ हजार ४ सय १२ जनसंख्या भएको कर्णालीमा वार्षिक २५ हजार टन खाद्यान्न अपुग हुने गरेको प्रदेश सरकारको भूमि व्यवस्था, कृषि तथा सहकारी मन्त्रालयको तथ्यांक छ । कर्णालीमा ३ लाख ५२ टन खाद्यान्न आवश्यक पर्नेमा ३ लाख २६ हजार टन उत्पादन हुने गरेको छ । मन्त्रालयका अनुसार कर्णालीमा झन्डै १९ हजार १ सय ४४ हेक्टरमा मात्र रैथाने बाली उत्पादन हुन्छ । गत वर्ष ४८ हजार ६ सय ५८ टन रैथाने बाली उत्पादन भएको थियो । जब कि आर्थिक वर्ष ०७८७९ मा यसको उत्पादन झन्डै ५४ हजार टन थियो । आर्थिक वर्ष ०७७७८ मा ५७ हजार टन रैथाने बाली उत्पादन भएको थियो । गत वर्ष झन्डै २१ हजार टन कोदो, ९ सय २१ टन कागुनो, १ हजार ७ सय टन चिनो, ५ टन जुनेलो, १ हजार ९ सय टन फापर, १ हजार ५ सय टन उवा, ११ हजार टन सिमी र ९ हजार ७ सय टन मार्सीधान उत्पादन भएको थियो । रैथाने बालीमा पर्याप्त अनुदान नपाइनु, प्राविधिक सहयोगको कमी, खेती र बजारीकरणमा सरकारी अनुदान न्यून हुनुलगायत कारण रैथाने बालीको उत्पादन घटेको मध्यपश्चिम विश्वविद्यालयका उपप्राध्यापक हरि शर्माले जनाए । गरेको त ३ वटै तहका सरकारले भन्छन् । तर स्पष्ट नीति र कार्ययोजनाबिनै लगानी गर्दा सरकारको लगानी खेर गइरहेको छ, उनले भने, रैथाने बाली कर्णालीको चिनारी हो । यसको संरक्षण गर्ने गरी एउटा मात्र विशेष कार्यक्रम ल्याइए पनि कर्णाली खाद्यान्नमा आत्मनिर्भर बन्न सक्छ ।रैथाने बाली प्रवर्द्धनका लागि किसानलाई तालिम, मेसिन अनुदान, लेबलिङ र प्याकेजिङ लगायतमा सहयोग भइरहेको कृषि मन्त्रालयका सचिव नरहरिप्रसाद घिमिरे दाबी गर्छन् । प्रदेश सरकारले रैथाने बाली जोगाउन उत्पादन, बजारीकरण र प्रवर्द्धनका लागि मूल्यवान् लोगो कार्यक्रम लागु गरेको उनको भनाइ छ । ९ वटा रैथाने प्रजातिका बाली चिनो, कागुनो, उवा, लट्टे, फापर, मार्सी, कोदो, जौ र स्थानीय सिमीलाई प्रदेश सरकारले रैथाने बालीका रूपमा सूचीकृत गरेको उनले जनाए । यस वर्ष प्रदेश सरकारले रैथाने बाली विकास कार्यक्रमका लागि साढे ४ करोड रुपैयाँ बजेट विनियोजन गरेको छ ।"
राजस्व दर उच्च हुँदा उपभोग्य वस्तुको तस्करी,"(विराटनगर)अर्थ मन्त्रालयले घोषित लक्ष्य पूरा गर्ने उद्देश्यले दैनिक उपभोग्य वस्तुको राजस्व दर उच्च बनाउँदा मुलुकभरका नाकाबाट उपभोग्य वस्तुको अवैध आयात बढेको व्यवसायीले बताएका छन् । चिनी, दाल, चामल, लत्ताकपडा, काजु, किसमिस, जिरा, धनियाँ, भुजिया, बिस्कुट, खाने तेल, चियापत्ती, साबुन, कफीलगायत दैनिक उपभोग हुने मुख्य १९ वस्तुको अवैध आयात अनियन्त्रित भइरहेको र यसको मुख्य कारण राजस्वको उच्च दर नै भएको व्यवसायीको बुझाइ छ ।मोरङ व्यापार संघले दैनिक उपभोग हुने मुख्य १९ वस्तुको राजस्व दरमा पुनर्विचार गर्न सरकारलाई सुझाव दिए पनि सुनुवाइ नभएको संघका अध्यक्ष नवीन रिजालको गुनासो छ । दैनिक उपभोग्य वस्तुमा राजस्वका दर अत्यधिक राखेर सरकारले नै तस्करीलाई प्रोत्साहन गरिरहेको उनको आरोप छ ।आत्मनिर्भर भएका वस्तुको अवैध आयातमा कडाइ गरेर आत्मनिर्भर नभएका वस्तुको आयात शुल्कलाई परिमार्जन गरेर बजार सुहाउँदो गर्न सरकारलाई उद्योगी व्यवसायीले सुझाव दिए पनि सरकारले घोषित राजस्वका दर कायमै राखेर तस्करलाई साथ दिएको रिजालको दाबी छ । अहिले सबैभन्दा बढी अवैध आयात गरिएको वस्तु चिनी हो । नेपालमा चिनीको वार्षिक खपत ३ लाख टन छ । तर नेपालका उद्योगको कुल उत्पादन क्षमता ८० हजारदेखि १ लाख टन मात्र हो । बाँकी चिनी भारतबाट अवैध रूपमा आयात हुने गरेको कारोबारीको भनाइ छ । सरकारले चिनीको आयातमा कडाइ गरेको छ । चिनी आयात गर्दा भन्सार महसुल ४० प्रतिशतसहित भ्याट पनि तिर्नुपर्छ । चिनी आयात गर्दा लाग्ने भन्सार महसुल र भ्याटको असर ५५ प्रतिशत हुन्छ । यति धेरै राजस्व तिरेर आयात सम्भव नभएपछि संगठित रूपमा चिनीको अवैध आयात भइरहेको छ, उद्योग संगठन मोरङका वरिष्ठ उपाध्यक्ष नन्दकिशोर राठीले भने । नेपालका उद्योगमा गत साउन पहिलो सातामै चिनीको मौज्दात सकिएको थियो । दसैंतिहारलगायत चाडबाडका लागि सरकारले साल्ट ट्रेडिङ र नेपाल खाद्य व्यापार कम्पनीलाई भन्सार छुटमा १०१० हजार टन चिनी ल्याउने अनुमति दिएको थियो । तर उक्त चिनी हालसम्म आइपुगेको छैन ।साउनदेखि अहिलेसम्म नेपाली उपभोक्ताको आवश्यकता तस्करीकै चिनीले धानेको छ । नेपाली बजारमा चिनीको मूल्य प्रतिकिलो ९५ देखि सय रुपैयाँ छ । सीमापारिका बजारमा ६५ रुपैयाँमा पाइन्छ । किलोमा झन्डै ३५ रुपैयाँ मूल्य अन्तरका कारण चिनीको अवैध आयात मौलाएको राठीको भनाइ छ । भारतबाट अत्यधिक रूपमा अवैध आयात गरिने अर्को मुख्य वस्तु चामल हो । नेपाल चामलमा आत्मनिर्भर छ । तर सीमापारिको बजारमा चामल खरिद गर्दा प्रतिकिलो २० देखि २५ रुपैयाँ सस्तो पर्छ । त्यसैले यसको पनि संगठित तस्करी हुँदै आएको व्यवसायीको गुनासो छ । चामलको आयात गर्दा कृषि सुधार शुल्क ९ प्रतिशत र अग्रिम आयकर २ दशमलव ५ प्रतिशत मात्र तिर्नुपर्छ ।नेपाल आत्मनिर्भर भएको अर्को उपभोग्य वस्तु चिया भए पनि यसको अवैध आयात प्रशस्त हुने गर्छ । चियाको आयात गर्दा भन्सार महसुल ३० प्रतिशत, अन्तःशुल्क १० प्रतिशतसहित भ्याट पनि बुझाउनुपर्छ । आन्तरिक आत्मनिर्भर भएको अर्को वस्तु धूलो दूध हो । सरकारले यसको आयातमा प्रतिबन्ध लगाए पनि अवैध आयात बढ्दो रहेको परम डेरी उद्योगका सञ्चालक विनोद राठीको दाबी छ । सरकारी अनुदानका कारण नेपालमा भन्दा भारतमा धूलो दूध पाउडरको मूल्य ४० प्रतिशत न्यून पर्छ ।भन्सार महसुल र भ्याटका कारण गोटा जिराको मूल्य पनि सीमापारिका बजारमा किलोमा झन्डै चार सय फरक पर्दा जिराको पनि तस्करी फस्टाएको व्यापार संघका उपाध्यक्ष विकास बेगवानीको भनाइ छ । जिरामा भन्सार महसुल ५ प्रतिशत र मूअकर लाग्छ । स्थानीय बजारमा जिरा प्रतिकिलो १ हजार ५० रुपैयाँसम्म पर्छ । पारि भने प्रतिकिलो चार सय भारु पर्ने गरेको छ । किलोमा फराकिलो मूल्य अन्तरले जिराको पनि तस्करी अचाक्ली छ, बेगबानीले भने । जिरा कृषिजन्य उत्पादनमा पर्छ । यसको आयातमा लाग्ने भ्याट खारेज गर्ने हो भने यसको तस्करी रोकिने उनको भनाइ छ । नेपाल आत्मनिर्भर नभएका काजु र किसमिसको अनधिकृत आयात उच्च छ । एक कारोबारीका अनुसार काजुमा भन्सार महसुल र अन्तःशुल्क १५१५ प्रतिशतसहित भ्याट पनि छ । यसको असर ४६ प्रतिशत हुने ती कारोबारीको भनाइ छ । त्यस्तै किसमिसको आयात भन्सार महसुल १५ र अन्तःशुल्क १० प्रतिशतसहित मूअकर पनि तिर्नुपर्छ । यसको असर ४० प्रतिशतभन्दा माथि पुग्ने कारोबारीको दाबी छ । नेपालमा भारतबाट संगठित रूपमा ठूलो परिमाणमा तस्करी भएर आउने अर्को मुख्य वस्तु कपडा हो । यसमा तयारी गन्जी र कट्टु तथा कुर्तासुरुवालसहित धेरै कपडा पर्छन् । कुर्तासुरुवाललगायतका कपडामा भन्सार महसुल २० प्रतिशतसहित भ्याट तथा गन्जीकट्टुमा पनि त्यही दरको राजस्व रहेको कपडा आयातकर्ता नन्दकुमार जाजुले बताए । नेपालमा उत्पादन नहुने र नेपाल आत्मनिर्भर नभएका सबै प्रकारका कपडामा भन्सार महसुल ५ प्रतिशत कायम गरिए मात्र अवैध आयात रोकिने जाजुको भनाइ छ ।नेपाल आत्मनिर्भर भए पनि अवैध रूपमा आयात हुने सामानमा साबुन, बिस्कुट, तोरीको तेल र प्रशोधित खाने तेल पनि भएको नेपाल उद्योग वाणिज्य महासंघ कोशी प्रदेशका राजस्व समिति सभापति देवकीनन्दन अग्रवालले बताए ।"
हिमालय एयरलाइन्सलाई सेल्फ ग्राउन्ड ह्यान्डलिङ,"काठमाडौं (कास) हिमालय एयरलाइन्सलाई आफ्नो अन्तर्राष्ट्रिय उडान सञ्चालनमा हुने वायुयानको भूमिस्थ प्रबन्ध तथा अन्य भूमिस्थ सेवा विमानस्थलमा आफैंले सञ्चालन (सेल्फ ग्राउन्ड ह्यान्डलिङ) गर्न दिन नागरिक उड्डयन प्राधिकरणका नाममा सर्वोच्च अदालतले परमादेश जारी गरेको छ । यो आदेशसँगै त्रिभुवन अन्तर्राष्ट्रिय विमानस्थलमा ५२ वर्षदेखि अन्तर्राष्ट्रिय वायुयानको ग्राउन्ड ह्यान्डलिङ गर्दै आएको नेपाल वायुसेवा निगमको एकाधिकार टुट्ने भएको छ । ग्राउन्ड ह्यान्डलिङ सेवाअन्तर्गत यात्रु सेवा, विमान सरसफाइ, इन्धन, विमानको मर्मतसम्भार, उडान तथा यात्रु व्यवस्थापन, र्यामबस सेवा, भूमिस्थ प्रशासन तथा निरीक्षण, झिटीगुन्टा व्यवस्थापन, सामान तथा चिठीपत्र ढुवानी, यात्रुसामान व्यवस्थापनलगायत पर्छन् । यो सेवा गरेबापत हाल निगमले प्रतिजहाज तौलका आधारमा कम्तीमा ३ हजारदेखि ४५ सय डलर लिन्छ । यो रकममध्येबाट निगमले १५ प्रतिशत प्राधिकरणलाई रोयल्टी बुझाउनुपर्छ । तर सेल्फ ग्राउन्ड ह्यान्डलिङ गर्ने वायुसेवाले जहाजको तौलका आधारमा शुल्क तिर्नुपर्दैन, प्रतियात्रु १ अमेरिकी डलर रोयल्टी मात्रै तिर्दा हुन्छ ।निगमले त्रिभुवन अन्तर्राष्ट्रिय विमानस्थलमा २९ वायुसेवाको भूमिस्थ सेवा गर्दै आएको छ, निगमका एक अधिकारीले भने, यसबाट वार्षिक ४ अर्ब हाराहारीको ग्राउन्ड ह्यान्डलिङ हुन्छ । सर्वोच्चको परमादेशपछि हिमालयले आफ्ना उडानको भूमिस्थ प्रबन्ध आफैं गर्दा निगमले वार्षिक ७० करोड हाराहारी आम्दानी निगमले गुमाउनेछ । यससँगै काठमाडौं, भैरहवा र पोखरा अन्तर्राष्ट्रिय विमानस्थलको ग्राउन्ड ह्यान्डलिङ प्रतिस्पर्धामार्फत ठेक्का लगाउन बाटो खुलेको छ ।"
एपीएफ र एनआरटी भिड्ने,"(मकवानपुर)सहिद स्मृति स्थानीय तह फुटबल प्रतियोगिताको उपाधिका लागि एपीएफ र एनआरटी भिड्ने भएका छन् । बिहीबार दोस्रो सेमिफाइनलमा एपीएफले वाग्मती युथ क्लब सर्लाहीमाथि ४० को फराकिलो जित फाइनल तय गरेको हो । छैटौं संस्करणको फाइनलमा पुग्ने क्रममा एनआरटीका अनिश महर्जन, प्रदीप लामा, विदेशी खेलाडीद्वय सर्ज सङ र फोडे फोफानाले गोल गरेका थिए ।म्यान अफ द म्याच पहिलो गोलकर्ता अनिश महर्जन घोषित भए । उनले १० हजार रुपैयाँ प्राप्त गरे । आफ्नो घरेलु भूमिमा अनिशले ४४ औं मिनेटमा हेडबाट गोल गरेका थिए । खेलको ६० औं मिनेटमा प्रदीप लामाले दोस्रो गोल गरे । उनको हेड गोलसँगै खेलमा एपीएफले पूर्ण दबाब बनायो । विदेशी खेलाडी सर्जले तेस्रो गोल गरे । उनले गोल गर्दा ८१ औं मिनेट बितेको थियो । फोडे फोफानाले उपलब्ध गराएको वान भर्सेस वान बलमा उनको गोल सम्भव भयो । फोफानाले दोस्रो हाफको अन्तिम मिनेटमा चौथो गोल गरेका हुन् । उनको प्रहारमा वाग्मतीका गोलरक्षक रोनक चौलागाईंले रोक्ने कुनै मौका पाएनन् । उनी सब्स्टिच्युट गोलरक्षक थिए । खेलको २२ औं मिनेटमा वाग्मतीका सिर्जन गौतमले प्रहार गरेको बल विपक्षीको पोस्टभन्दा केहीमाथिबाट बाहिरियो । खेलको ३३ औं मिनेटमा वाग्मतीका अभी लामा खाली पोष्टमा गोल गर्न चुके । उनले सशस्त्रका गोलरक्षक अञ्जल श्रेष्ठ लडिरहेको अवस्थामा गोल गर्न सकेनन् ।दोस्रो हाफमा वाग्मती लगातार रूपमा प्राप्त गरेको तीन मौकामा चुकेको थियो । वाग्मतीले खेलको ४८, ४९ र ५२ औं मिनेटमा सुनौलो मौका प्राप्त गरे पनि गोल गर्न भने सकेन । वाग्मतीका प्रशिक्षक सुनिल श्रेष्ठले प्राप्त मौका सदुपयोग गर्न नसक्दा पराजित हुनुपरेको स्वीकारे । ठूला टोलीविरुद्ध हामीले धेरै अवसर प्राप्त गर्दैनौं । जति मौका पाउँछौं । त्यसलाई सदुपयोग गर्न सक्नुपर्छ, उनले भने ।एपीएफका प्रशिक्षक सुमन श्रेष्ठले आफ्नो योजनाअनुसार नै खेलाडीले प्रदर्शन गरेको बताए । उनले टोलीमा रहेको सिनियर खेलाडीको प्रदर्शनमा आफू भने खुसी नरहेको बताए । फाइनल शनिबार हुनेछ । विजेता र उपविजेताले क्रमशः १५ र १० लाख रुपैयाँ पुरस्कार प्राप्त गर्नेछन् ।"
तानसेन नगरपालिकालाई २५ स्वर्ण पदक,"पाल्पा (कास) तानसेन नगरपालिकाले २५ स्वर्णसहित १५ औं जिल्लास्तरीय अन्तरपालिका राष्ट्रपति रनिङ सिल्ड प्रतियोगिताको उपाधि जितेको छ । तानसेन टुँडिखेलमा बिहीबार सम्पन्न प्रतियोगितामा तानसेनले थप १० रजत र १९ कांस्य जितेको थियो । तीन दिनसम्म चलेको स्पर्धामा १० स्वर्ण, ६ रजत र ४ कांस्यसहित पूर्वखोला गाउँपालिका दोस्रो तथा ८ स्वर्ण, ११ रजत र ११ कांस्यसहित रामपुर नगरपालिका तेस्रो भए । ३ स्वर्ण, ८ रजत र ११ कांस्य जितेको वगनासकाली गाउँपालिकाले चौथो स्थान हासिल गरेको छ ।"
कोशी प्रदेश क्रिकेट फागुनमा,"विराटनगर (कास) जिल्ला क्रिकेट संघ मोरङको आयोजनामा फागुन २२ देखि प्रथम कोशी प्रदेश टी२० राष्ट्रिय क्रिकेट प्रतियोगिता हुने भएको छ । प्रतियोगितामा सात प्रदेश र तीन विभागीय टोलीको सहभागिता रहने छ । १२ दिन चल्ने प्रतियोगितालाई कोशी प्रदेश सरकारको आर्थिक सहयोग रहने छ । करिब ७५ लाख रुपैयाँ खर्च हुने अनुमान गरिएको संघका अध्यक्ष मोहम्मद सादकुरेसीले बताए । प्रदेश सरकारले प्रतियोगिताका लागि गर्ने सहयोग राशि भने खुलाइएको छैन । विराटनगरमा दशकपछि हुन लागेको क्रिकेटको यो राष्ट्रिय प्रतियोगिताका लागि प्रदेश सरकारसहित स्थानीय संघसस्था, उद्योगी, व्यवसायी र सहयोगीबाट आर्थिक संकलन गरिने छ । विराटनगर१९ बैजनाथपुरमा रहेको गिरिजाप्रसाद कोइराला क्रिकेट मैदानमा हुने प्रतियोगिता विजेताले ५ लाख र उपविजताले ३ लाख रुपैयाँ पुरस्कार पाउनेछन् ।"
स्तूपा टु स्तूपा रेस भोलि,"काठमाडौं (कास) ट्रेल धाविका मीरा राई इनिटिएटिभको आयोजनामा भोलि माघ २७ गते हुने स्तूपा टु स्तूपा अन्तर्राष्ट्रिय ट्रेल रेसमा १५ देशका खेलाडीले भाग लिने भएका छन् । स्वयम्भू स्तूपादेखि बौद्ध स्तूपासम्म हुने उक्त रेस ५४ किमि र २५ किमि गरी दुई विधामा हुनेछ । त्यसमा २ सय ५० भन्दा बढीको सहभागिता रहने आयोजकले जनाएको छ । ५४ किमि रेस स्वयम्भू स्तूपा र ३५ किमि रेस मुड्खुबाट हुनेछ । ५४ किमितर्फ महिला र पुरुष दुवैका विजेताले ५० हजार, दोस्रोले ३० हजार, तेस्रोले १५ हजार, चौथोले १० हजार र पाँचौंले ५ हजार पाउने छन् ।३५ किमि विजेताले २० हजार, दोस्रोले १० हजार, तेस्रोले ५ हजार र चौथोले २ हजार रुपैयाँ पाउनेछन् । सम्पूर्ण रेस पूरा गर्नेलाई पदक र प्रमाणपत्र प्रदान गरिने छ । दुवैतर्फका विजेताका लागि च्याम्पियन ट्रफी प्रदान गरिनेछ । रेसमा चिप्स प्रविधि प्रयोग गरिने भएको छ ।"
