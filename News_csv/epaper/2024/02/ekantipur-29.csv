शीर्षक,विवरण
मुख्य सचिव अर्याल र भ्रष्टाचार अभियुक्त विकल पौडेलबीच आर्थिक लेनदेन,"पौडेल र अर्यालबीच ह्वाट्सएप मा नियमित सन्देश आदानप्रदान हुने गरेको, सरकारी फाइल आदानप्रदान भएको र अर्यालले बैंक खाता नम्बर पठाएपछि विकलले क्रमशः ५ लाख र ९ लाख रुपैयाँ दिलाएको देखिन्छ । दुवै पटक तत्कालीन सञ्चार सचिव अर्यालले तोकेका मानिसको बैंक खातामा रकम जम्मा भएको भौचर पनि कान्तिपुरले प्राप्त गरेको छ ।भ्रष्टाचार अनुसन्धानमा रहेका विभिन्न निकायबाट प्राप्त कागजपत्रअनुसार दुई जनाबीच २०७८ भदौ २१ (सेप्टेम्बर ६, २०२१) देखि ह्वाट्सएपमा संवाद सुरु हुन्छ । साँझ ६ः३९ मा अर्यालको ९८५११८८८१३ नम्बरमा म्यासेज आउँछ, नमस्कार हजुर म विकल । भोलिपल्ट सेक्युरिटी प्रिन्टिङ सेन्टरको एउटा डकुमेन्ट पनि यही नम्बरमा फरवार्ड हुन्छ । पुष्पकमल दाहाल प्रधानमन्त्री र सुरेन्द्र (राम) कार्की सञ्चारमन्त्री भएका बेला तत्कालीन मन्त्रिपरिषद्को अन्तिम बैठकले २०७४ जेठ १९ मा पौडेललाई सेक्युरिटी प्रिन्टिङको कार्यकारी निर्देशक नियुक्त गरेको थियो । पछि केपी शर्मा ओली प्रधानमन्त्री र गोकुल बाँस्कोटा सञ्चारमन्त्री हुँदा भएको ७० करोडको अडियो प्रकरणको पृष्ठभूमिमा पनि उनै पौडेल थिए । २०७८ असारमा शेरबहादुर देउवा प्रधानमन्त्री बनेपछि ज्ञानेन्द्रबहादुर कार्की सञ्चारमन्त्री र अर्याल सञ्चार सचिव भएका थिए । यो बेलासम्म पौडेल सेक्युरिटी प्रेसको कार्यकारी निर्देशकमा पुनः नियुक्ति पाउने ध्याउन्नमा लागिसकेका थिए । यहीबीचमा तत्कालीन सञ्चार सचिव अर्याल र पौडेलबीच सेक्युरिटि प्रिन्टिङसम्बन्धी कार्यपत्र मात्र होइन, आर्थिक लेनदेन पनि भएको खुलेको छ । पौडेल पुनः नियुक्तिको प्रयासमा लागे पनि कार्यविधिले भने उनलाई रोकेको थियो, गठन आदेशमा एउटै व्यक्ति पुनः नियुक्तिको व्यवस्था थिएन । पौडेलकै लागि सुरक्षण मुद्रण विकास समिति गठन आदेश संशोधनको प्रयास पनि सुरु भयो । आर्थिक व्ययभार पर्ने कुनै पनि निर्णयमा अर्थ मन्त्रालयको सहमति आवश्यक पर्ने भएकाले त्यसका लागि पनि सेटिङ सुरु भयो । सञ्चार मन्त्रालयले सहमतिका लागि अर्थ मन्त्रालयमा पठाएको पत्रको फलोअप सरकारी अधिकारीले गर्नुपर्नेमा तत्कालीन सचिव अर्यालले यसको जिम्मेवारी पनि पौडेललाई नै दिएको देखिन्छ । २०७८ असोज ७ (२३ सेप्टेम्बर, २०२१) मा अर्याल आफैंले पौडेललाई ह्वाट्सएपमा कल गर्छन्, कल रिसिभ नभएपछि म्यासेज गर्छन्, डिड् यु फलो अप विथ द एमओएफ (तपाईंले अर्थ मन्त्रालयमा ताकेता गर्नुभयो ?) । जवाफमा पौडेल भन्छन्, हो सर, मैले फलो गरिरहेको छु हजुर । तर, मन्त्री (जनार्दन शर्मा) बाट फाइलमा हस्ताक्षर भएको छैन । मैले धनबहादुर बरुवाल (अर्थमन्त्रीको सचिवालयका उपसचिव) सँग यो विषयमा १५ मिनेटअघि मात्रै अपडेट लिएको थिएँ । उनले समय मिल्नासाथ मन्त्रीसमक्ष फाइल पेस गर्छु भनेका छन् ।पौडेलको जवाफबाट अर्याल सन्तुष्ट हुँदैनन् । भन्छन्, तपाईं आफैं त्यहाँ जानुपर्ला । योबीचमा पौडेललाई भन्दा अर्याललाई बढी चासो भएको देखिन्छ । उनको चासो स्वीकार्दै पौडेलले हस सर भन्छन् । उनीहरूबीच संवाद जारी रहन्छ । संवादलाई गोप्य राख्न ह्वाट्सएपको सेक्युरिटी कोड पनि पौडेलले परिवर्तन गरिरहन्छन् । यहीबीच २०७८ माघ १६ (३० जनवरी, २०२२) मा अर्यालले पौडेललाई खाली चेकको तस्बिर पठाउँछन् जसमा पैसा पठाउनुपर्ने व्यक्तिको नाम र खाता नम्बर मात्र देखिन्छ । स्ट्यान्डर्ड चार्टर्ड बैंकमा रोशनदर्शन बज्राचार्यको नाममा रहेको खाता नम्बर १८८८८८८८८१ मा रकम पठाउन आग्रह गरिएको देखिन्छ । आर्यालले शुक्रबार ३ बजे खाता नम्बर पठाएकामा आइतबार (माघ १८) फर्स्ट हाफ मै राजन पौडेलको नामबाट पाँच लाख रुपैयाँ जम्मा हुन्छ । दिउँसो १ः१२ मा विकलले बैंक भौचरको कपी पठाएको पाँच मिनेटमै अर्यालले थ्याङ्क यु भन्छन् । त्यहीबीचमा नियुक्तिको कार्यविधि संशोधन प्रक्रिया पनि चलिरहेको हुन्छ । सञ्चार सचिव अर्यालको प्रस्तावमा मन्त्रिपरिषद्ले सुरक्षण मुद्रण केन्द्र गठन आदेश संशोधन गर्छ, जसलाई २०७९ जेठ १२ को राजपत्रमा प्रकाशित पनि गरिन्छ । गठन आदेशको दफा ६ को उपदफा ३ (क) थपेर भनिएको छ, उपदफा ३ मा जुनसुकै कुरा लेखिएको भए पनि नेपाल सरकारले आवश्यक देखेमा दफा ३ को उपदफा (५) को अधीनमा रही कार्यकारी निर्देशकको पदावधि एक पटक लागि थप्न सक्नेछ ।यसरी पौडेलका लागि कानुन नै परिवर्तन गरेको सरकारले भोलिपल्टै जेठ १३ मा पुनः नियुक्ति पनि दियो । तर त्यसको एक महिनासम्म पौडेल सम्पर्कमा नभएको देखिन्छ । सायद, त्यसैले असार १४ मा अर्यालले म्यासेज पठाउँछन्, ह्वेयर आर यु (तपाईं कता हो) ?संवादले निरन्तरता पाउँछ । असार ३० मा पौडेल भन्छन्, सर, बेलुका ५ः१५ मा तपाईंको कार्यालय (मन्त्रालय) मा आउँछु । त्यसको दुई सातापछि साउन १६ (२०२२ अगस्ट १) मा पौडेलले नौ लाख रुपैयाँ जम्मा गरिएको भौचर अर्याललाई पठाउँछन् । यसपालि पठाउने व्यक्ति र पाउने खाता परिवर्तन गरिएको छ । सीलिंक ट्राभल एन्ड टुर का नाममा ग्लोबल आईएमई बैंकको पुल्चोक शाखामा रहेको खाता नम्बर ०२८८८८८८८८८८२० मा विवेकमान प्रधानका तर्फबाट रकम जम्मा गरिन्छ । त्यसको भौचर बेलुका पौडेलले १६ः४७ मा पठाउँछन् भने २० मिनेटपछि अर्यालले उही जवाफ फर्काउँछन्, थ्याङ्क यु । पौडेलले अर्याललाई कुन प्रयोजनका लागि रकम पठाए भन्ने नखुले पनि उनीहरूबीच स्वाभाविक लेनदेन नभएको सन्दर्भले नै पुष्टि गर्छ, किनकि लेनदेनमा तेस्रो व्यक्तिका बैंक खाता प्रयोग गरिएको छ । हाल मुख्य सचिव रहेका अर्यालले पनि सीलिंक ट्राभल र रोशनदर्शन बज्राचार्यको बैंक खाता पौडेललाई पठाएको र रकम जम्मा भएपछि भौचर आएको स्वीकार गरे । तर, यसलाई सामान्य रूपमा लिन उनको आग्रह छ । विकलले ट्राभल एजेन्सी र रोशनदर्शन बज्राचार्यको खाता नम्बर मागेपछि पठाइदिएको हुँ, यो खासै ठूलो कुरो होइन । मसँग त के कुरा भो र ट्राभल र रोशनलाई दिएको होला, मुख्य सचिव अर्यालले बुधबार साँझ कान्तिपुरसँग भने, मसँग विकलले खाता नम्बर मागेका थिए । मागेपछि पठाइयो ।तर विकल, रोशनदर्शन र सीलिंकबीच रकम आदानप्रदान भएको भौचर उनको ह्वाट्सएपमा किन आइरहेको थियो भन्ने कान्तिपुरको प्रतिप्रश्नमा मुख्य सचिव अर्यालले यतिमात्र भने, रोशनसँग मेरो चिनजान छ, उनीहरूको हिसाब होला । अब ट्राभलको त ट्राभल कस्टहरू होला नि । अन्य केही होइन । त्यस्तो केही होइन । कुनै सन्दर्भमा पठाएको होला खाता नम्बर । सक्किहाल्यो । यस विषयमा प्रतिक्रिया लिन खोज्दा रोशनदर्शन भने सम्पर्कमा आउन चाहेनन् । दुई दिनसम्म फोन गर्दा र म्यासेज पठाउँदा पनि उनले प्रतिक्रिया दिएनन् । अर्यालले भने विश्व बैंकको तर्फबाट अर्थशास्त्रीको रुपमा योजना, नीति तथा कार्यक्रमका लागि सरकारलाई सघाउँदै आएका बज्राचार्यसँग कामको शिलशिलामा चिनजान भएको बताए ।करिब १८ महिना सञ्चार सचिव रहेका अर्याल २०७९ चैत १४ मा प्रधानमन्त्री कार्यालय सरुवा भएका थिए । त्यसको साढे २ महिनापछि २०८० जेठ ३१ मा तत्कालीन मुख्य सचिव शंकरदास बैरागीले नाटकीय रूपमा राजीनामा दिए । जबकि, उनको कार्यकाल चार महिना बाँकी थियो । अर्याल भने असार पहिलो साता अवकाशमा जाँदै थिए । तर, बैरागीको बहिर्गमनको अर्को दिन जेठ ३२ मा अर्याल मुख्य सचिव बनेका हुन् । बैरागीलाई भने नयाँ पद सिर्जना गरेर राष्ट्रिय सुरक्षा सल्लाहकार नियुक्त गरी मन्त्रीसरहको सुविधा दिइएको छ ।विकल र नेपाल टेलिकमका तत्कालीन प्रबन्ध निर्देशक सुनील पौडेल करोडौंका भ्रष्टाचारमा मुछिएका छन् । सेक्युरिटी प्रिन्टिङका उपकरण खरिदमा विकल र सूचना प्रविधि केन्द्रका उपकरणमा खरिदमा सुनीलविरुद्ध अख्तियारले विशेष अदालतमा मुद्दा दायर गरिसकेको छ । विकलसहित नौ जनाविरुद्ध ६९ करोड ८ लाख ८१ हजार रुपैयाँ बिगो कायम गरेर २०८० वैशाख ३ मा अख्तियारले विशेष अदालतमा मुद्दा दायर गरेको थियो । त्यस्तै सुनील पौडेलसहित नौ जनाविरुद्ध राष्ट्रिय भुक्तानी प्रणाली (पेमेन्ट गेटवे) का उपकरण खरिदमा भ्रष्टाचार गरेको अभियोगमा मुद्दा दायर भएको छ । पौडेल, अर्थ मन्त्रालयका तत्कालीन सहसचिव (मुद्दा दायर हुँदा उद्योग सचिव) मधुकुमार मरासिनीसहित नौ जनाविरुद्ध अख्तियारले २३ करोड २७ लाख रुपैयाँ बिगो दावी गरेर विशेष अदालतमा मुद्दा दायर गरेको छ । त्यस्तै गैरकानुनी सम्पत्ति आर्जनलगायतका कसुरमा उनीहरूलाई अख्तियारले गत माघ १० मा पक्राउ गरी अनुसन्धान गरिरहेको छ । विदेशी बैंकमा खाता खोली गैरकानुनी रूपमा डलर बचत, विदेशी पीआर, सरकारको स्वीकृतिबेगर विदेशी परामर्शदाताका रूपमा काम, नेपालमा गैरकानुनी डिजिटल मुद्रा बिटक्वाइन र क्रिप्टो कारोबारलगायत ११ वटा कसुरमा अनुसन्धान भइरहेको अधिकारीहरूको भनाइ छ । त्यस्तै, मुख्य सचिव अर्याल पनि सञ्चार सचिव हुँदा भएको टेरामक्स प्रविधिका उपकरण खरिदमा अख्तियारकै अनुसन्धानमा छन् । यो विषयमा अख्तियारले पूर्वसञ्चारमन्त्रीद्वय मोहनबहादुर बस्नेत (हाल स्वास्थ्यमन्त्री) र ज्ञानेन्द्रबहादुर कार्की, मुख्य सचिव अर्याल, तत्कालीन सञ्चार सचिव महेन्द्रमान गुरुङ तथा दूरसञ्चार प्राधिकरणका तत्कालीन अध्यक्षद्वय दिगम्बर झा र पुरुषोत्तम खनालसहितका व्यक्तिसँग बयान लिइसकेको छ ।"
"मन्त्री हेरफेरको विमति, राष्ट्रिय सभा अध्यक्षमा छुट्टाछुट्टै उम्मेदवारीसम्म","सौदाबाजीका लागि राष्ट्रिय सभा अध्यक्षमा माओवादी दाबी ः एमाले प्रमुख प्रतिपक्ष एमालेले राष्ट्रिय सभा अध्यक्ष उम्मेदवार उठाउने विषयमा निर्णय लिएको छैन । तर उसले माओवादीको राष्ट्रिय सभा अध्यक्षको दाबी कांग्रेससित सौदाबाजीका लागि भएको तर्क गरेको छ । एमाले उपमहासचिव प्रदीप ज्ञवालीले राष्ट्रिय सभा अध्यक्षको दाबीमा माओवादी नअडिने बताए । माओवादीले कांग्रेससँग सौदाबाजी गर्न राष्ट्रिय सभा अध्यक्ष दाबी गरेको देखिन्छ, उनले भने, यसमा माओवादी अन्तिम समयसम्म खुट्टा टेक्छ जस्तो लाग्दैन । उनले माओवादीको यो दाबी मन्त्रिपरिषद् हेरफेर गर्ने बार्गेनिङमा गएर टुंगिने दाबी गरे ।कांग्रेसले पनि राष्ट्रिय सभा अध्यक्ष दाबी गरेको अवस्था र माओवादीले पनि उम्मेदवार कायम रहेको अवस्थामा एमालेले आफ्नो निर्णय लिने बताए । माओवादी आफ्नो निर्णयमा खुट्टा टेकिरह्यो भने हेरौंला नि, उनले भने, त्यसबेला पार्टीले निर्णय गर्छ ।"
नाक्चेनाङ्ला नाका ४ वर्षदेखि बन्द,"मुगु (कास) कोरोना महामारीदेखि बन्द भएको उत्तरी नाक्चेनाङ्ला नाका नखुल्दा मुगालीतिब्बतीको व्यापारिक सम्बन्ध टाढिँदै गएको छ । दशकौंदेखिको व्यापारिक सम्बन्ध रोकिँदा स्थानीयले उपभोग्य वस्तुका लागि महँगो ढुवानी खर्च व्यहोर्नुपरेको छ भने आफ्ना उत्पादन पनि सहजै बिक्री गर्न पाएका छैनन् । मुगुम कार्मारोङ गाउँपालिकाका बासिन्दाले झन्डै डेढ दिन हिँडेर पुगिने सीमापारिको ह्याजिमार बजार खाद्यान्न, लत्ताकपडा, मदिरा, भेडाच्याङ्ग्रा किन्थे, जडीबुटी, उवा, स्याउलगायत कृषिजन्य उत्पादन बिक्री गर्थे । तर, २०७६ पुसमा कोरोना संक्रमण देखिएसँगै बन्द भएको नाका सञ्चालनमा आउन सकेको छैन । नाका नखुल्दा कार्मारोङको वन र पाटन क्षेत्रमा संकलन हुने जडीबुटी अहिले जिल्ला सदरमुकाम हुँदै नेपालगन्जबाट भारततर्फ निर्यात हुन थालेको छ । दैनिक उपभोग्य वस्तु खरिदका लागि उनीहरूले एकतर्फी दुई दिनसम्म हिँडेर गमगढी पुग्नुपरेको छ । दूरीका हिसाबले सीमापारिको बजार र गमगढी थोरै फरक भए पनि तिब्बती बजारमा सस्तोमा पाइने र ढुवानी खर्च कम लाग्ने भएकाले उनीहरूलाई समस्या भएको हो । कोरोनाका बेला बन्द भएका उत्तरी चिनियाँ नाकामध्ये धेरैजसो खुलिसके पनि नाक्चेनाङ्ला खुल्न नसकेको पालिकाका अध्यक्ष छिरिङ क्याप्ने लामाले बताए । गाउँपालिकाले नाका खोल्न परराष्ट्र मन्त्रालयमार्फत चीन सरकारलाई आग्रह गरे पनि सुनुवाइ भएको छैन, अध्यक्ष लामाले भने । मुगुका प्रमुख जिल्ला अधिकारी टोपेन्द्र केसीले गत वर्ष नै गृह मन्त्रालयमार्फत परराष्ट्र मन्त्रालयसमक्ष अनुरोध गरेको बताए । फेरि परराष्ट्रलाई लिखित अनुरोध गर्न तयारीमा छौं, उनले भने ।"
मधेश गठबन्धनमा खटपट,"(जनकपुर)जसपा नेतृत्वको मधेश प्रदेश सरकार गठन भएको एक वर्षमै सत्ता गठबन्धन दलबीच खटपट सुरु भएको छ । गठबन्धनभित्रको खटपटले मुख्यमन्त्री सरोजकुमार यादवको पद नै धरापमा परेको छ । दलहरूबीचको विवाद मिलाउन संघीय सत्ता गठबन्धनको दबाबपछि जसपा अध्यक्ष उपेन्द्र यादव आफैंले अग्रसरता लिए पनि असन्तुष्टि झन् चुलिएको छ । गठबन्धन दलले मुख्यमन्त्री यादवलाई फेर्नुपर्ने अडानसँगै आलोपालो सरकारको समयसीमा तोक्न पनि दबाब दिइरहेका छन् । मुख्यमन्त्री यादवले आफ्नो एकवर्षे कार्यकालमा तीन पटक विश्वासको मत लिइसकेका छन् । मन्त्रालय बाँडफाँट नमिलेको, मन्त्रालयलाई टुक््रयाएर कमजोर पारिएको र मुख्यमन्त्री यादव आफूखुसी हिँडेको भन्दै सत्ता गठबन्धन दलभित्र असन्तुष्टि छ । मधेश प्रदेशमा तेस्रो ठूलो दल जसपा नेतृत्वमा कांग्रेस, माओवादी केन्द्र, लोसपा र एकीकृत समाजवादी सम्मिलित सरकार छ । प्रदेश सरकारलाई साना दल राप्रपा, नागरिक उन्मुक्ति पार्टी र केही स्वतन्त्र सांसदको समर्थन छ । कृषि विश्वविद्यालयको शिलान्यास कार्यक्रममा झडपै भएपछि सरकारमा सहभागी जनमत पार्टीले आफ्ना दुई मन्त्रीलाई फिर्ता बोलाएको थियो भने सरकारलाई समर्थन नरहेको जनाएको थियो ।गठबन्धनबीच समस्या देखिएपछि जसपा अध्यक्ष यादवले मंगलबार साँझ दलका नेताहरूलाई बोलाएर छलफल गरेका थिए । जनकपुरस्थित मुख्यमन्त्रीको निवासमा बोलाइएको बैठकमा यादवले जनमत सरकारबाट बाहिरिएपछि खाली रहेको दुई शिक्षा तथा संस्कृति र श्रम तथा यातायात मन्त्रालय बाँडफाँट गर्न अफर गरेका थिए । गठबन्धन दलको असन्तुष्टि नसुनी जसपा अध्यक्ष थोरै समयमा बैठकबाट बाहिरिएका थिए । उनी काठमाडौं फर्किनुपर्ने भएकाले बैठकमा समय दिन नसकेको जसपाका एक मन्त्रीले बताए । गठबन्धनभित्र ठीकठाक छैन । समस्या छ । तर, त्यसको सुनुवाइ हुन सकेको छैन, लोसपाका प्रदेश सांसद उपेन्द्र महतोले भने, मन्त्रालय मिलेको छैन । मन्त्रालयहरूलाई टुक््रयाएर कमजोर पारिएको छ । गठबन्धन दलको बैठक बोलाइँदैन । महतोका अनुसार जसपा अध्यक्ष यादवले गठबन्धनको बैठक बोलाए पनि चियाकफी खाएर आफूहरू बाहिरिएको बताए । गठबन्धनभित्रको समस्या सम्बोधन होला भनेर हामी गएका थियौं, उनले भने, उपेन्द्रजी थोरै समयमा बाहिरिनुभयो । हामी पनि चियाकफी खाएर निस्कियौं । खासै कुराकानी भएन । माओवादी केन्द्रका प्रदेश संसदीय दलका नेता भरतप्रसाद साहले गठबन्धन दलको बैठक बोलाए पनि आफूहरूको गुनासो नसुनेको बताए । हाम्रा केही गुनासो छन् । मुख्यमन्त्रीको काम गराइप्रति असन्तुष्टि छ, उनले भने, यी सबै कुरा सुन्न जसपा नेतृत्व तयार देखिएन । अनि हामी बैठकबाट बाहिरियौं । जसपा प्रवक्ता एवं प्रदेश सांसद मनीष सुमनले सानासाना कुरामा गठबन्धन दलबीच असन्तुष्टि रहेको स्विकारे । उनले गठबन्धन दलका शीर्ष नेताबीच एउटा बैठक बसेर सबै असन्तुष्टि हटाइने दाबी गरे । गठबन्धन दलका सानासाना असन्तुष्टि छ । बैठक बसेन । संवाद भएन । फोन उठाइएन । यस्तैमा असन्तुष्टि देखिन्छ, सुमनले भने, आलोपालोको मामिलामा संघ र ७ वटै प्रदेशमा एकसाथ निर्णय लिनुपर्छ । मधेशमा मात्रै त्यो विषय टुंग्याएर हुन्न । असन्तुष्टिकै कारण हालै मुख्यमन्त्री यादवले विश्वासको मत लिनुअघि माओवादी, लोसपा र एमालेका सांसदहरू विहारको सुरसन्ड पुगेका थिए । मुख्यमन्त्री यादवलाई विश्वासको मत नदिने अडानमा भारत पुगेका सांसदहरूलाई दलको केन्द्रीय नेतृत्वको दबाबमा जनकपुर फर्काइएको थियो । यस्तै, मधेश प्रदेशसभाको १० दिनपछि मंगलबार बसेको बैठक जनमत पार्टीले अवरोध गरेपछि स्थगित भएको छ । गत माघ ८ मा कृषि विश्वविद्यालयको भवन शिलान्यास कार्यक्रममा मुख्यमन्त्री यादवकै उपस्थितिमा आफ्ना मन्त्री र सांसदमाथि आक्रमण गरिएको भन्दै छानबिन समिति गठनको माग राखी जनमतले संसद्मा अवरोध गरेको हो ।"
माओवादी कार्यविभाजनमा उपमहासचिव शर्माको लिखित असहमति,"काठमाडौं (कास) माओवादी उपमहासचिव जनार्दन शर्माले स्थायी समिति बैठकले गरेको कार्य विभाजनप्रति लिखित असहमति राखेका छन् । उनले पार्टी विधिविपरीत मुख्य नेतृत्वले आफ्नो अनुकूलतामा कार्यविभाजन गरेको दाबी गरेका छन् ।कार्यविभाजन गर्दा पार्टी निर्माण गर्न संगठनलाई व्यवस्थित र प्रभावकारी बनाउने उद्देश्य राख्नुको सट्टा कतिपय प्रदेशमा कार्यविभाजन गर्दा स्थायी समितिका सदस्यलाई समेत बेवास्ता गरी विधिविपरीत आफ्नो अनुकूलतामा गरिएको निर्णयप्रति असहमति जाहेर गर्दछु, उनको लिखित असहमतिमा छ । उनले जनप्रतिनिधिलाई इन्चार्ज नबनाउने नीति लागू नभएको बताएका छन् । अध्यक्ष पुष्पकमल दाहालका भाइ नारायण दाहाल र बुहारी बिना मगरलाई सहइन्चार्ज बनाएकोमा समेत आपत्ति जनाएका छन् । उनले सुदूरपश्चिम इन्चार्ज खगराज भट्टराई हटाएकोमा आपत्ति जनाएका छन् । अझ गम्भीर कुरा त सेतीमहाकालीमा केही समयदेखि इन्चार्ज बनाउन अध्यक्षसमेतको संलग्नतामा गरिएको गतिविधिका आधारमा दर्जनभन्दा बढी कमरेडलाई बेवास्ता गर्दै स्थायी समिति सदस्य खगराज भट्टलाई दलनेता र इन्चार्ज दुवैबाट पदच्युत गरी विकल्प नदिई अपमानित गरिएको छ, उनले भनेका छन्, उक्त प्रदेशमा हाललाई बिना मगरलाई सहइन्चार्ज बनाउनुले सेतीमहाकालीमा पार्टीलाई अस्तव्यस्त पार्ने मात्र नभई कतिपय कमरेडलाई यो पार्टीमा स्थाननै छैन भन्ने सन्देश दिन गरिएको निर्णयआफैंमा गम्भीर छ ।बैठकले कोशी प्रदेशको इन्चार्जको जिम्मेवारी उपमहासचिव हरिबोल गजुरेललाई दिएको छ भने सहइन्चार्जको जिम्मेवारी सावित्रीकुमार काफ्लेलाई दिएको छ । मधेश प्रदेशको इन्चार्ज सचिव लीलामणि पोखरेल र सहइन्चार्जको जिम्मवारी स्थायी कमिटी सदस्य विश्वनाथ साहले पाएका छन् । त्यस्तै वागमती प्रदेश इन्चार्जको जिम्मेवारी उपाध्यक्ष तथा प्रवक्ता अग्निप्रसाद सापकोटालाई दिइएको छ । वागमतीमा सहइन्चार्ज तोकिएको छैन । प्रवक्ता सापकोटाका अनुसार गण्डकी प्रदेश इन्चार्ज सचिव दीनानाथ शर्मा र सहइन्चार्ज हरिराज अधिकारीलाई दिइएको छ । त्यस्तै लुम्बिनी प्रदेशको इन्चार्जको जिम्मेवारी सचिव चक्रपाणि खनाल र सहइन्चार्जको जिम्मेवारी कुलप्रसाद केसीले पाएका छन् ।"
आधारभूत अस्पतालको कमजोर आधारभूमि,"तत्कालीन प्रधानमन्त्री केपी शर्मा ओलीले २०७७ मंसिर १५ मा एकै पटक ३९६ आधारभूत अस्पताल शिलान्यास गरे । ती अस्पताल निर्माणको टुंगो नलाग्दै सरकारले २०७७ पुस १२ मै थप २५९ वटा आधारभूत अस्पताल निर्माण गर्ने निर्णय गर्यो । यसलाई तत्कालीन सरकारले स्वास्थ्य क्षेत्रमा ठूलो क्रान्ति का रूपमा व्याख्या गर्यो । तर, यो कार्य यति हचुवाका भरमा अघि बढाइएको थियो कि तीन वर्ष बितिसक्दा ती अस्पताल अलपत्र अवस्थामा छन् । कतै जग्गाकै टुंगो लागेको छैन, कतै विस्तृत परियोजना प्रतिवेदन (डीपीआर) बनेको छैन, निर्माण सुरु भएका कतिपयमा जनप्रतिनिधिकै कारण काम रोकिएको छ । कुनै पालिकामा बजेट छैन, कतै खर्च हुन नसकेर फ्रिज हुने गरेको छ । कुनै नागरिक किनमेलका लागि बजार जानुपर्यो भने उसले सामान किन्न पैसा जोहो गर्छ । गाडीमै जानुपर्नेछ भने भाडा छुट्याउँछ । खाजा खर्च जोगाएर राख्छ । बेलुका यति बजेसम्म घर आइपुग्छु भनेर समयको यकिन गरेर निस्कन्छ । मात्र एक दिनको कामका लागि त सामान्य नागरिकले यसरी योजना बनाउँछ भने राज्य सञ्चालक सरकारले बनाउने हरेक योजना अझ व्यवस्थित र दीर्घकालीन हुनुपर्ने हो । तर, सरकारमा स्रोतसाधन सुनिश्चित नगरी सस्तो लोकप्रियताका लागि योजना बनाउने र घोषणा गर्ने प्रवृत्ति देखिएको छ । राजनीतिक नेतृत्वमा सस्तो लोकप्रियताको मोह यति छ कि एउटै विमानस्थल पटकपटक शिलान्यास गरिन्छ, उही सडकमा फरकफरक नेताले उद्घाटन गर्ने होड चल्छ । तर, घोषणा, शिलान्यास र उद्घाटनमा जस्तो तदारुकता योजना निर्माण, स्रोत व्यवस्थापन र कार्यान्वयनमा देखाइँदैन, यसका ज्वलन्त उदाहरण अलपत्र आधारभूत अस्पताल हुन् । संविधानले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन र प्रत्येक नागरिकलाई स्वास्थ्य सेवामा समान पहुँचको हक हुनेछ भनेको छ । संविधानप्रदत्त यस हकको प्रत्याभूत गराउन हरेक पालिकामा कम्तीमा पाँच शय्याको अस्पताल बनाउने तीन वर्षअघि ल्याइएको सरकारको नीति तथा कार्यक्रम सराहनीय थियो । त्यति बेला भूगोल र जनसंख्याका आधारमा हरेक स्थानीय तहमा ५ देखि १५ शय्यासम्मको आधारभूत अस्पताल स्थापना र स्तरोन्नति गर्ने घोषणा गरिएको थियो । तर, स्रोत, जग्गा र जनशक्ति व्यवस्थापन सुनिश्चित नभई शिलान्यासमा हतारो देखाइयो । शिलान्यासपछि पनि अस्पताल निर्माणलाई सरकारले प्राथमिकताका साथ अघि बढाएन । भएकै अस्पतालका दरबन्दीमा पदपूर्ति हुन नसकिरहेका बेला नयाँ आधारभूत अस्पताल खुल्दा सञ्चालन र जनशक्ति व्यवस्थापन कसरी गर्ने भन्ने विषयमा पनि सरकारले गृहकार्य गरेको देखिँदैन । बरु पछिल्लो समय आधारभूत अस्पताल बनिसक्ने टुंगो नहुँदै सरकारले तिनका लागि स्वास्थ्य उपकरण खरिदमा हतारो देखाइरहेको छ । पहिलो चरणमा शिलान्यास भएका ३९६ आधारभूत अस्पताल निर्माणमा लाग्ने करिब ५८ अर्ब रुपैयाँ खर्चको स्रोत सुनिश्चित भइसकेको सरकारको भनाइ छ । यो तीन वर्षमा २० अर्ब ६४ करोड रुपैयाँ पनि खर्च भइसकेको छ । दोस्रो चरणमा थप भएका २५९ अस्पतालका लागि भने अझै स्रोत सुनिश्चित भइसकेको छैन । कतै निर्माण नै सुरु हुन नसकेको, कतै सुरु भए पनि विवाद वा स्रोतको समस्याले काम रोकिएको अवस्थामा सरकारले आधारभूत अस्पताल निर्माणको समग्र कार्यक्रमलाई नै पुनरावलोकन गर्न जरुरी छ । सबैतिर कम्तीमा आधारभूत अस्पताल आवश्यक त छ । तर, एकैचोटि स्रोतसाधन व्यवस्थापन गर्न सकिँदैन भने चरणबद्ध अघि बढाएर कामलाई तीव्रता दिनुपर्छ । जहाँजहाँ कुनै समस्याबिना निर्बाध काम गर्न सक्ने अवस्था छ, त्यहाँ जतिसक्दो छिटो अस्पताल सञ्चालन गर्ने गरी काम अघि बढाउनुपर्छ । अन्यमा पनि विवाद सुल्झाउँदै, स्रोत व्यवस्थापन गर्दै सहज रूपमा अस्पताल बन्ने वातावरण तयार गर्नुपर्छ । तीन वर्षअघि सरकारले कमजोरी गर्यो भनेर यस योजनालाई अलपत्र छाड्न मिल्दैन । अस्पतालको भवन निर्माण सकेर मात्र हुँदैन । स्वास्थ्य उपकरणदेखि जनशक्ति व्यवस्थापनलगायत अन्य धेरै पूर्वाधार तयार गर्नुपर्ने हुन्छ । न्यूनतम स्वास्थ्य सेवाबाट नागरिक वञ्चित भइरहेको अवस्थामा पालिकापिच्छे आधारभूत अस्पताल खोलेर गुणस्तरीय स्वास्थ्य सेवा दिनु पक्कै चुनौतीपूर्ण छ । केन्द्र सरकार र स्थानीय तहले दृढ अठोटका साथ जतिसक्दो अस्पताल बनाइसकेर गाउँमै आधारभूत स्वास्थ्य सेवा सुनिश्चित गर्नुपर्छ ।"
कृषिप्रधान देशमा दूधको दुर्दशा,"भुइँ जनता कोहीले गाईभैंसी पालेर घर खर्च जोहो गर्न केही लिटर दूध बेचेका छन् र कोही किसानले व्यावसायिक रूपमै गाईभैंसी पालेर दूध बेचेका छन् । देशमा अहिले सबैखाले किसान दूध बिक्री गरेको रकम नपाउँदा मर्कामा मात्रै परेका छैनन्, यो पेसाप्रति निरुत्साहित छन् । भुक्तानी नपाउँदा न घर खर्च चलेको छ न किसानले कर्जाको किस्ता र पशुलाई आवश्यक आहार व्यवस्था गर्न सकेका छन् । तीनचार महिना दूधको रकम बाँकी रहँदा सरकार कानमा तेल हालेर सुतेको छ ।दूधको सात अर्ब भुक्तानी बाँकी शीर्षकको समाचारले किसान कति पीडामा रहेछन् भन्ने छर्लङ्ग हुन्छ । आजको आवश्यकता भनेको कृषि उत्पादन सरकारले लागत विश्लेषण गरेर आफैंले क्रय मूल्य तोकी किसानबाट सोझै खरिद गर्ने प्रणाली विकास गर्नु नै हो । किसानलाई अनुदान र सुविधा पनि उत्पादनमा आधारित रहेर दिनुपर्छ । तर, हाम्रो देशमा किसान र कृषिलाई सम्बोधन गर्न हरेक वर्ष केही न केही कार्यक्रम आउँछ तर यो कार्यक्रम असली किसानलाई कागलाई बेल पाक्यो हर्ष न विस्मात् भनेझैं हुन्छ । सबै कार्यक्रम झोले किसान, नेताका आसेपासे र कर्मचारीसँग होस्टेमा हैंसे गर्नेका लागि मात्र सीमित हुन्छ ।सरकारले निर्वाहमुखीभन्दा कृषिलाई व्यावसायिक र आधुनिक बनाउन सक्नुपर्छ । दूध उत्पादनलाई प्राथमिकतामा राखेर दुग्धजन्य वस्तु निर्यातको व्यवस्था मिलाउन सक्ने हो भने समग्र मुलुककै आयात र निर्यातको खाडललाई केही कम गर्न सहयोग मिल्छ । बिचौलियाको बिगबिगीलाई बिदा गर्ने हो भने सम्पादकीयले भनेजस्तै दूध किसानले दूध सडकमा पोख्ने वातावरण सिर्जना हुँदैन र बिक्री भएको दूधको भुक्तानीका लागि तीनचार महिनासम्म कुर्न पनि पर्दैन ।शासन व्यवस्था कमजोर भएपछि धेरै क्षेत्र क्षतविक्षत हुन पुग्दोरहेछ । किसानले आफ्नो पसिनाको उचित मूल्य नपाइरहेका बेला बिक्री गरेको उत्पादनको भुक्तानीका लागि पनि महिनौं कुर्नुपर्ने अवस्था विडम्बनापूर्ण छ । यतिबेला माओवादी अध्यक्ष पुष्पकमल दाहालको सरकार छ तर उनले विगतमा भनेझैं पुँजीवादी अर्थ व्यवस्थाले सर्वहारा वर्गको समाजवादी अर्थव्यवस्थालाई गिज्याइरहेझैं छ । जुनसुकै व्यवस्था आओस् र जसको सरकार बनोस्, त्यो तपसिलको कुरा हो तर एउटा भुल्न र बिर्सन नहुने कुरा के हो भने हाम्रो देशमा किसान र कृषि पहिलो प्राथमिकतामा पर्नुपर्छ । किसानको माग सम्बोधन हुनैपर्छ । सुन्दर तिवारी, मध्यबिन्दु१, नवलपुर"
म कसरी कनिष्ठ ?,"म त्रिभुवन विश्वविद्यालय शिक्षाशास्त्र संकायको डिन पदमा कार्यरत छु । शिक्षामन्त्रीको संयोजकत्वमा गठित त्रिवि उपकुलपति छनोट तथा सिफारिस समितिले त्रिविका लागि खुला प्रतिस्पर्धाबाट २०८० फागुन ६ गते मेरो नाम १ नम्बरमा सिफारिस गरेको थियो । तर, समितिलाई बदनाम गर्न र मेरो चरित्रमा दाग लगाउने दुराशयले कान्तिपुरको फागुन १० को अंकमा प्रकाशित त्रिवि उपकुलपति नियुक्तिमा माओवादीभित्रै दुई धार शीर्षकको समाचारको खण्डन गर्छु । म शिक्षाशास्त्र संकायको सबैभन्दा वरिष्ठ प्राध्यापक भए पनि समाचारमा भागबन्डामा कनिष्ठलाई तीन वर्षअघि डिन बनाएको उल्लेख गर्दै कनिष्ठ भएकैले मलाई उपकुलपति बनाउन नमिल्ने उल्लेख गरिएकामा पनि मेरो आपत्ति छ ।पद्मकन्या बहुमुखी क्याम्पसमा प्राध्यापनरत सहप्राध्यापक मेरी श्रीमती धनकुमारी थापा र शिक्षामन्त्री अशोक राईबीच एक पटक पनि भेटघाट भएको छैन । तर, २० वर्ष अगाडि नेकपा मालेमा रहेर सँगै काम गरेको हुनाले मन्त्रीले अन्तर्वार्तामा नम्बर बढी दिलाउन प्रभाव पारेको भनी उल्लेख गरिएको सत्य होइन ।उक्त समितिले आवेदकहरूको नम्बर सार्वजनिक नगरेको अवस्थामा गोप्य कागजातलाई आफैंले देखेजस्तै गरी सिफारिसमा पार्न प्रस्तुतीकरणमा २० मा १८ नम्बर दिएको भनी लेखिएको छ, जुन गलत हो । त्रिवि अध्ययन संस्थान तथा संकायका सबै डिनहरू त्रिवि प्राज्ञिक परिषद्को पदेन सदस्य हुने त्रिवि ऐनमा व्यवस्था छ । तर, मेरो नियुक्ति प्रक्रियालाई नकारात्मक प्रभाव पार्ने दुराशयले मलाई कारबाही गरी सो परिषद्को सदस्य पदबाट हटाएको भनिएको छ, जुनसमेत तथ्यहीन छ । चित्रबहादुर बुढाथोकी, बागलुङ, हाल : त्रिवि काठमाडौं"
एनआईसी एसियालाई प्रश्न,"कान्तिपुरमा सोमबार प्रकाशित कुराकानीमा एनआईसी एसिया बैंकका प्रमुख कार्यकारी अधिकृत रोशनकुमार न्यौपानेले कुनै पनि शाखा बन्द गर्न बैंकले राष्ट्र बैंकमा निवेदन नदिएको दाबी गर्नुभयो । तर, राष्ट्र बैंकका सहसूचना अधिकारी भागवत आचार्यले एनआईसी एसियाबाट शाखा बन्द गर्न निवेदन आएको सार्वजनिक रूपमा स्विकार्दै आउनुभएको छ । यसले न्यौपानेको इमानदारीमाथि गम्भीर प्रश्न उठाउँछ । बैंकिङ प्रणाली संवेदनशील क्षेत्र हो, जसमा लाखौंको रोजीरोटी जोडिएको छ । कुनै बैंकको सर्वोच्च कार्यकारी पदमा बस्ने व्यक्तिको यस्तो भनाइले बचतकर्ता र बैंकरबीच थप अविश्वास मात्र सिर्जना गर्छ । निमेश दाहाल, बचतकर्ता, एनआईसी एसिया"
सुशासनको पर्खाइ,"हिजो पञ्चायतकालमा टेबलमुनिबाट लेनदेन गरिन्थ्यो । अहिले गणतन्त्र नेपालमा हाकाहाकी कति आउँछ भनेर मोलमोलाइ गरिन्छ । केन्द्रदेखि स्थानीय तहसम्म नीतिगत भ्रष्टाचार मौलाएको छ । अनुगमन गर्ने निकाय फितलो भएका छन् । सरकारले बनाएको आयोगले दोषी ठहर्याउँदा सरकारले कारबाही गर्न सक्दैन । निजी कम्पनी फाइदामा जाँदा सरकारी कम्पनी जहिले किन घाटामा जान्छ ? मन्त्री झन्डा हल्लाएर अख्तियारमा बयान दिन जान्छन् अनि आरामसँग सरकारी सेवा सुविधा लिन्छन् । भ्रष्टाचारको आरोप लागिसकेपछि नैतिकताका आधारमा राजीनामा दिनुपर्छ अनि मात्र छानबिन गर्नुपर्छ । यहाँ नेताहरूमा नैतिकता नै हराइसक्यो । कतिपय भ्रष्टाचारका फाइल बन्द भइसके, कतिपय बन्द हुने अवस्थामा छन् । प्रधानमन्त्री पटकपटक सुशासनको कुरा गर्छन्, भ्रष्टाचार निर्मूल पार्छु भन्छन् । प्रधानमन्त्रीले भन्न खोजेको सुशासन र भ्रष्टाचार कस्तो हो, जनता जान्न चाहन्छन् । पुरुषोत्तम घिमिरे, जोरपाटी, काठमाडौं"
सांसदको सभ्यता,"हिजोआज सांसदहरू एकले अर्कोको चरित्र हत्या गर्ने र आफूलाई राम्रो देखाउने होडबाजी चलेको छ । सांसद ज्ञानेन्द्र शाहीले बालकुमारी हत्याकाण्डका दोषी मन्त्री प्रकाश ज्वालालाई मन्त्री पदबाट बर्खास्त गरी कारबाही गर्न सरकारसँग माग गरे । त्यस विषयमा माओवादी सांसद माधव सापकोटासँग आरोपप्रत्यारोप चल्यो । मन्त्री सुदन किराती र सांसद रामहरि खतिवडाले तल्लोस्तरमा एकअर्कालाई दोषारोपण गरे । विमान खरिद प्रक्रिया र लुम्बिनी क्षेत्र विकास कोषको उपाध्यक्षमा बन्दुकको गोली लकरमा राख्ने ल्हारक्याल लामालाई नियुक्ति गरेको विषय उठाउँदै खतिवडाले मन्त्री किरातीको टिप्पणी गरेका थिए । त्यसपछि मन्त्री किरातीले सांसद खतिवडालाई महँगो घडी चोरेको आरोप लगाउन भ्याए । मन्त्री र सांसदका यस्ता आरोपप्रत्यारोप अत्यन्तै अशोभनीय छ । विशिष्ट पदमा बसेका जो कोही मर्यादित र जिम्मेवार हुनुपर्छ । भगवान पुडासैनी, जोरपाटी, काठमाडौं"
"बाहुबलीय होइन, कुशल नेतृत्वको खाँचो","आवधिक निर्वाचन र शान्तिपूर्ण सत्ता हस्तान्तरणलाई आत्मसात् गर्ने हो भने लोकतन्त्रले जरा गाडेको अनुभूति हुन्छ । लोकतन्त्र स्थापनापश्चात्को ३३ वर्षे अवधिमा संविधानसभाको दुई पटकसहित ७ वटा आमनिर्वाचन भए । निर्वाचन प्रक्रियामा जनसहभागिता उत्साहजनक थिए । स्थापित निर्वाचन प्रणालीका घोर विरोधी राजनीतिक दलहरूसमेत निर्वाचनमा सामेल भए । अर्कातर्फ उक्त अवधिमा ३० पटक सरकार परिवर्तन भयो । गणतन्त्र स्थापनापश्चात्को १७ वर्षे कालखण्डमा १३ पटक सरकार परिवर्तन भयो । राजतन्त्रको बिदाइसमेत शान्तिपूर्ण भयो । मुलुकमा राजा, प्रधानमन्त्री सबैले सत्तामा रहने वैधानिकता गुमाउँदा सहज ढंगले सत्ता हस्तान्तरण गर्दै आएका छन् । निर्वाचन मिति घोषणा गरिँदा नागरिकमा आशा तथा उत्साहको लहर फैलिने गर्छ । विडम्बना, निर्वाचनको नतिजापछि नयाँ सरकार गठन प्रक्रियासँगै त्यसरी उर्लिएको जनउत्साह शिथिल हुन थाल्छ । विगतमा असफल सावित भएका पुरानै नेतामध्ये एकले पुनः सरकारको नेतृत्व गर्ने निर्णय वा राजनीतिक सहमति हुन्छ । आकर्षक मत्रालय को भागबन्डामा लफडा चल्छ । मन्त्रिपरिषद्ले पूर्णता प्राप्त गर्न समय लाग्छ । जब मन्त्रिपरिषद्ले पूर्णता पाउँछ, पुराना चिरपरिचित पात्रहरूकै वर्चस्व हुन्छ । यसले जनमानसमा निराशा फैलिन्छ । सरकारले अख्तियार गर्ने नीति तथा राज्य सञ्चालन विधि उही पुरानै हुन्छन् । निर्वाचन याममा फैलिएको आशाको ज्वालामा तुसारो पर्ने क्रमले निरन्तरता पाउँदै आएको छ । बेथिति, प्रशासनिक ढिलासुस्ती, भ्रष्टाचार, कानुनी राज्य प्रणालीविपरीतका गतिविधि तथा दण्डहीनताजस्ता कारणले स्थापित नेतृत्वलाई सर्वसाधारणले विश्वास गर्दैनन् । नेतृत्वले लिएको सही निर्णयलाई समेत शंकाको दृष्टिले हेरिन्छ । कुशासनबाट पीडित नागरिक विद्यमान अवस्थाबाट उन्मुक्ति पाउनका निम्ति स्थापित नेतृत्वको विस्थापन अनिवार्य ठान्छन् । नेतृत्व परिवर्तनको चर्चा चल्दा इतिहासमै बाँच्न रुचाउने अर्थात् विगतलाई स्वर्णयुग ठान्ने जंगबहादुर राणा तथा राजा महेन्द्रजस्तै बाहुबलीय शासकको आवश्यकता औंल्याउने गर्छन् । कोही भने निरंकुश तर निःस्वार्थ बेनिभोलेन्ट डिक्टेटर को वकालत गर्छन् । अतिवादीचाहिँ सेनाले सत्ता सम्हाल्नुपर्ने जिकिर गर्छन् । यस तप्काका अधिकांश मानिस राजसंस्था पुनःस्थापनाले शासन पद्धतिमा क्रम भंग हुने प्रचार गर्छन् ।इतिहास साक्षी छ, नेपाली हामी माथि उल्लेख गरिएका सबै प्रकारका शासकबाट शासित भइसकेका छौं । नेपाली परिप्रेक्ष्यमा सेनाले सत्ता हत्याउने भन्नु सेनाकै आडमा शासन सञ्चालन गर्ने राजामहाराजालाई सेनाले विस्थापित गर्ने विकल्प मात्रै हो । कहलिएका बाहुबलीय शासक जंगबहादुरका पालामा नागरिकको हैसियत रैती दुनियाँ मै सीमित थियो । रैती दुनियाँको कर्तव्य सरकारलाई तिरो तिर्नुमै सीमित थियो । अधिकारविहीन रैती दुनियाँले तिरेको तिरोमा रजगज गर्दै विलासी जीवन सञ्चालन गर्नु शासक वर्ग तथा तिनको परिवारको अधिकारजस्तो थियो । महाराज जंगबहादुरले स्थापित गरेको तथा तिनकै परिवारले सञ्चालन गरेको १०४ वर्ष लामो शासनकालभरि यही पद्धतिले निरन्तरता पायो । राष्ट्रनायक राजा महेन्द्र विश्वको अन्य कुनै तानाशाह (डिक्टेटर) भन्दा पृथक् थिएनन् । राष्ट्र तिनको सम्पत्ति थियो । नागरिकले सेवकको हैसियत राख्थे । राष्ट्रिय सम्पत्ति विशेष गरी जंगल तथा अमूल्य काठ उनको स्वविवेकमा वितरण हुन्थ्यो र दरबारमा मुआब्जा दाखिल हुन्थ्यो । राजा महेन्द्रले राज्यरोहणलगत्तै विकासको मूल फुटाउने घोषणा गरे । राजपरिवारका सदस्यहरू व्यापारिक क्षेत्रमा संलग्न भए । पञ्चायतविरोधीलाई बेपत्ता पार्ने, बिनाकानुनी प्रक्रिया जेल सजाय दिनेजस्ता कार्यलाई निरन्तरता दिइयो । हत्कडी लागेका राजनीतिक बन्दीलाई बन्दीगृह सार्ने बहानामा जंगलमा मात्र होइन, जावलाखेलमै गोली ठोकेर हत्या गरियो । हतियार बिसाएर आत्मसमर्पण गर्ने विद्रोहीको पनि अराष्ट्रिय तत्त्व को संज्ञा दिँदै निर्मम हत्या गरिएको थियो । सुतेका विद्रोहीको सामूहिक हत्या गरियो । त्यति हुँदाहुँदै पनि राजा वीरेन्द्रले भने पिताले जस्तो राज्यको स्रोत तथा साधन दुरुपयोग गरेनन् । उनी नेपाली संस्करणको निःस्वार्थी तानाशाही शासक (बेनिभोलेनट डिक्टेटर) थिए । बाहुबलीय शासकले राष्ट्रको उन्नति गर्ने भए जंगबहादुर राणा तथा महेन्द्रको शासनकालमा देशले धेरै प्रगति गर्नुपर्ने थियो । हेक्का रहोस्, जंगबहादुरले सत्ता हत्याउँदा युरोपमा औद्योगिक क्रान्ति फैलिँदै थियो । त्यही कालखण्डमा विश्वबाट लुकाइएको जापानले युरोपको देखासिकी गर्दै उन्नतिको आधारशिला खडा गर्यो । ब्रिटेन तथा फ्रान्स भ्रमण गरेका जंगबहादुरलाई जापानले जस्तै मेजी रिस्टोरेसन पश्चात्को आधुनिकीकरण गर्न कसले रोकेको थियो ? ब्रिटिस साम्राज्यका हितैसी श्री ३ महाराजले भारतमा ब्रिटिस शासकले गरेका अभ्यासको अनुकरण गरेर भौतिक, प्रशासनिक तथा शैक्षिक पूर्वाधार निर्माण गर्नेतर्फ मात्रै पनि रुचि देखाएको प्रमाण कतै भेटिँदैन । नागरिकमा चेतनाको लहर फैलिएला भनेर तिनी त्रस्त थिए । तिनी तथा तिनका उत्तराधिकारी शासकले राज्य सञ्चालन प्रणालीलाई अझ निरंकुश तथा संकीर्ण तुल्याए । राजावादीहरू राजालाई राष्ट्रिय एकताको प्रतीक भनेर प्रचार गर्छन् । राजा महेन्द्र तथा वीरेन्द्रको शासनकालमा सबैभन्दा बढी गुन्जने नारा हाम्रो राजा हाम्रो देश, प्राणभन्दा प्यारो छ थियो । वरीयतामा देशभन्दा माथि राजा थिए । सार्वजनिक भाषणमा राजा सबैको साझा दोहोरिने गर्थ्यो । यथार्थमा राजा सबै नेपालीकै शासक थिए । सम्पूर्ण नेपालीलाई राजाले एकै ठानेनन् । तीन दशकभन्दा लामो राजाको सक्रिय नेतृत्व कालखण्डमा नेपालीलाई दुई कित्तामा विभाजन गरियो पञ्च तथा अराष्ट्रिय तत्त्व । पञ्चायतविरोधी, राजाविरोधी मानिस स्वतः देशद्रोही हुन्थ्यो । पञ्चायतलाई समर्थन नगर्नेहरू राजाको नजरमा विरोधी थिए । कुनै एक तप्काका नागरिकलाई मात्र आफ्नो जनता ठान्ने राजा कसरी राष्ट्रिय एकताको प्रतीक भए ? राजा महेन्द्र दूरदर्शी कहलिएका छन् । तिनले गरेको सबैभन्दा महत्त्वपूर्ण निर्णय थियो आफ्नै स्रोत, साधन तथा पौरखमा पूर्वपश्चिम राजमार्ग निर्माण गर्ने । मेचीमहाकाली जोड्ने पूर्वपश्चिम राजमार्गको नाम महेन्द्र राजमार्ग राखियो । निर्माण कार्य जतिसक्दो छिटो सम्पन्न गर्न चुरे पर्वत शृंखलाको दक्षिण समतल भूखण्ड (मधेस) मा राजमार्ग निर्माण गर्ने रणनीति अख्तियार गरियो । लगभग १ हजार ३० किलोमिटर लामो उक्त राजमार्गको एक किलोमिटर पक्की सडक पनि राजाको घोषणाअनुरूप आफ्नै पौरखमा निर्माण भएन । अरूले १०० वर्ष लगाएर गरेको कार्य हामीले १० वर्षमा गर्ने राजाको महान् वाणीअनुरूप उक्त राजमार्ग निर्माण गरिएको थियो । राजमार्ग निर्माण सक्न चार दशकभन्दा बढी समय लाग्यो । राजा महेन्द्रको जीवनकालमा महेन्द्र राजमार्गको आधा खण्डको निर्माण पनि सकिएको थिएन । दूरदर्शी राजा ले कमसे कम ५१० वर्षमा अन्तर्राष्ट्रियस्तरको प्राविधिक मानव शक्ति उत्पादन गर्ने इन्जिनियरिङ तथा स्वास्थ्य शिक्षा विद्यालय स्थापना गर्न सक्थे । तिनले राष्ट्रिय स्रोत तथा साधन प्रयोग गरेर राजपरिवार सदस्यका निम्ति मुनाफा आर्जन गर्न काठमाडौंमा होटल सोल्टी र डे ला अन्नपूर्ण तथा पोखरामा फिस्टेल लज निर्माण गरे । नारायणहिटी राजदरबारमा राजपरिवारको आवासका निम्ति निर्माण गरिएको भवन राजाले नेपाल सरकारलाई बिक्री गरे । उक्त नयाँ भवनमा नेपाली कलाको प्रतिबिम्ब त गोरखा दरबारबाट उखेलेर पुनःस्थापना गरिएको गजुर मात्रै हो । नेपाली कलाकृति तथा संस्कृतिको संरक्षक कहलिएका राजाले छोराछोरीका निम्ति निर्माण गरेका महलहरूमा नेपालीपन कतै भेटिँदैन । राजाको राष्ट्रनायक भूमिका रहेको भनिएको तीन दशकमा देशको जनसंख्या १ करोडबाट बढेर झन्डै २ करोड पुगेको थियो । राजा महेन्द्रको शासनकालमा प्रतिवर्ष प्रतिव्यक्ति आय ५० डलरबाट बढेर ७८ डलर पुगेको थियो । राजा वीरेन्द्रका पालामा सो रकम बढेर १८५ डलर पुग्यो । अर्थात् ३० वर्ष लामो निरंकुश शासनकालमा नेपाली जनसंख्या दोब्बर हुँदा औसत आय चौबर भयो । त्यस कालखण्डको आर्थिक अवस्थालाई चित्रण गर्दै विदेशी विज्ञहरूले नेपाल एक गरिब राष्ट्र हो, जुन प्रतिदिन अझ गरिब हुँदै छ तथा नेपाल निरन्तर संकटग्रस्त राष्ट्र भन्ने निर्क्योल गरेका थिए । तमाम बेथिति, विकृति, विसंगति तथा माओवादीले एक दशकसम्म सञ्चालन गरेको हत्या, हिंसा, आतंक तथा लुटपाट आदिका बाबजुद पनि लोकतन्त्र स्थापनापछिको तीन दशकमा प्रतिव्यक्ति आय १ हजार २ सय ३० डलर पुग्यो । अर्थात् प्रतिव्यक्ति आय ६ गुणा बढी भयो । लोकतन्त्र पुनःस्थापनापछि नेपालले हासिल गरेको आर्थिक विकास कुनै पनि हालतमा सन्तोषजनक छैन । तर लोकतन्त्रपछि विकास प्रक्रियाले विगतमा भन्दा बढी गति लिएको छ । नेपालले हासिल गरेको उपलब्धि म्यासाचुसेट्स इन्स्टिच्युट्स आफ टेक्नोलोजी का अर्थशास्त्रका सुप्रसिद्ध प्राध्यापक डारेन एसामिगुलको नेतृत्वमा विकासमा लोकतन्त्रको योगदान का विषयमा सोधमूलक अध्ययन गरिएको थियो । १ सय ८४ मुलुकले सन् १९६०२०१० मा हासिल गरेको प्रगतिका आधार बनाएर अध्ययनले लोकतन्त्रले आर्थिक विकासको गतिलाई तीव्र तुल्याउँछ भन्ने निष्कर्ष निकालेको छ । यो निष्कर्ष नोबेल पुरस्कार विजेता प्राध्यापक अमर्त्य सेनले दशकौंदेखि वकालत गर्दै आएको मानव विकासका निम्ति लोकतन्त्र अपरिहार्य छ भन्ने तर्कसँग मिल्छ । अथक संघर्ष गरेर लोकतन्त्र त हामीले प्राप्त गर्यौं, राष्ट्रलाई सही दिशातर्फ उन्मुख तुल्याउने क्षमतावान नेता भने पाउन सकेनौं । बाहुबलीय नेता (हरू) को शासनकालका भुक्तभोगीहरू राष्ट्रका निम्ति अर्को बाहुबलीय नेताको खोजीमा छन्, जुन निरर्थक एवं प्रत्युत्पादन हुने निश्चित छ । द मिथ अफ अ स्ट्रङ लिडर ः पोलिटिकल लिडरसिप इन मोर्डन एज का लेखक प्राध्यापक आर्ची ब्राउनको सल्लाह नेपालका निम्ति सान्दर्भिक हुन्छ । उनको भनाइमा देशले काँचुली फेर्न विभिन्न विषयका प्रतिभा जुटाएर तिनको विवेक सदुपयोग गर्न सक्ने नेता आवश्यक छ । त्यस्तो नेता जसले निजी तथा निहित स्वार्थ समूह हेरेर नभई राष्ट्रवासीको स्वार्थलाई सर्वोपरि ठान्छ ।"
इन्टरनेटमा पहुँचको सवाल,"इन्टरनेट प्रविधि आजको युगको अकाट्य वास्तविकता हो । जोडिन खोज्ने वा टाढिन खोज्ने सबै प्रत्यक्षअप्रत्यक्ष यसबाट प्रभावित भइरहेका छन् । हाम्रो दैनिक जीवनदेखि विकासका हरेक कदम यिनैद्वारा निर्देशित हुँदै गएको छ । यस अर्थमा इन्टरनेट प्रविधिमा पहुँच आजको प्रमुख एजेन्डा बनिरहेको छ । यहाँ पहुँचलाई साथमा मोबाइल फोन हुनुमा मात्र सीमित नराखी तिनको निःसर्त स्वायत्त पहुँचलाई व्याख्या गर्न खोजिएको छ । इन्टरनेट उपलब्धतासँगै त्यसको निर्बाध प्रयोगमा जोडिनु आफैंमा ठूलो अवसर हो । सूचनाजानकारीको छिटोछरितो उपलब्धता तथा सीमित समयमा बृहत् प्रभाव पार्नमा इन्टरनेट प्रविधिको उपयोगिता व्यापक छ । प्यालेस्टाइनइजराइल द्वन्द्वको ताजा जानकारी विश्वसामु पुर्याउन वा विगतमा कोभिड महामारीका बेला अन्य देशमा भएका अवस्थाबारे थाहा पाउन इन्टरनेट अझ कामयावी बनेको थियो । ढुक्क भएर स्वतन्त्र रूपमा आफ्ना विचार राख्न पाउने अवसर इन्टरनेटको आकर्षण हो । सम्भावित जोखिमलाई मध्यनजर गरेर विविध अभियान सञ्चालन गर्नेदेखि ज्ञान ग्रहणका अनेक विकल्पका लागि उत्तम माध्यम पनि हो । सीमान्तकृत समूहका अधिकारकर्मी, लैंगिक तथा यौनिक अल्पसंख्यक, शक्तिविमुख संघर्षरत समुदायलगायतका लागि गोपनीयता कायम राख्दै आफ्नो मुद्दालाई मूलधारमा पस्कन पाउनु इन्टरनेट ठूलो प्लेटफर्म हो । अनलाइन प्लेटफर्ममा चलेका विविध अभियान, सीमान्तकृत समुदायले उठाएको आवाज र बदलिँदो सामाजिक भाष्यले यसको महत्ता प्रस्ट्याउँछ । विश्वव्यापी रूपमा डिजिटल अल नारासहित नवप्रवर्तन र प्रविधिमा महिला पहुँचद्वारा लैंगिक समानता र बृहत् दिगो विकासको परिकल्पना गरिएको छ । तर, अझै पनि इन्टरनेटमा लैंगिकता र पहिचानका मुद्दा उठानमा खासै चासो देखिन्न । बरु उल्टै इन्टरनेटमा पनि नारीवाद ? भनेर मुद्दाको गाम्भीर्यलाई मोड्न प्रयास गरिन्छ । विश्वभर महिला इन्टरनेट प्रयोगकर्ता ६३ प्रतिशत छन् । नेपालमा सामाजिक सञ्जाल प्रयोगकर्तामध्ये ४३६ प्रतिशत महिला रहेको तथ्यांक छ । पहुँचमा महिला कम छन्, उनीहरूका लागि इन्टरनेट कतिपय अवस्थामा नियन्त्रित तथा निर्देशितजस्तो छ । महिला, बालिका तथा अपांगता भएकै कारण यसको प्रयोगमा प्रतिबन्ध लगाइएको कतिपयको भोगाइ छ । परिवार, समाज, निजी टेक कम्पनी तथा राज्यस्तरबाट अनावश्यक निगरानीका घटना सुन्न पाइन्छ । विगतमा भारतलगायतका देशमा टिकटकमा रोक लगाइएको थियो । नेपालमा पनि छाडापन बढेको, सामाजिक मर्यादा नाघेको जस्ता कारण देखाएर टिकटक प्रयोगमा प्रतिबन्ध लगाइयो । नुम्बिओका अनुसार नेपालको इन्टरनेट महँगीको ९६ औं स्थानमा पर्छ । मोबाइल डेटा महँगो र सर्वसुलभ सेवा नहुँदा आर्थिक अवसर र पहुँचबाट टाढा रहेका वर्ग इन्टरनेटमा अझै पूर्ण रूपमा समेटिन सकेका छैनन् । यसैले अहिले नै इन्टरनेटलाई विलासिताभन्दा पर आवश्यकता र अधिकारको स्वरूपमा हेर्न सकिन्न । इन्टरनेट आफैंमा पहुँचयुक्त र समावेशी छैन । गुगलमा हामीले मानिस सर्च गर्यौं भने त्यहाँ निश्चित लैंगिक पहिचान गर्ने व्यक्ति, उस्तै शारीरिक बनोट र रङ भएकाहरूको तस्बिर देखा पर्छ । फेसल रिकग्निसन प्रविधि, फिंगर प्रिन्ट सेन्सर तथा बडी स्क्यानरजस्ता प्रविधिले पनि सबैलाई नसमेट्न सक्छ । फरक शारीरिक बनावट भएका, अपांगता भएकाको सवालमा यो पूर्ण रूपमा सहज छैन । केही समयअघि राष्ट्रिय परिचयपत्र बनाउने क्रममा आँखा स्क्यानरले मेरो चिम्सा आँखा डिटेक्ट गर्न सकेन । त्यहाँका कर्मचारीले कत्ति चिम्सो आँखा हो भन्दै पटकपटक ठूलो आँखा पार्न लगाउँदा भएको सास्ती सम्झन्छु । यस्तो अनुभव मजस्तै अन्य जनजाति समूह, शारीरिक अपांगता भएका व्यक्तिले पनि भोगेका होलान् । व्यक्तिको शारीरिक बनावटप्रति खिसी गर्ने, शरीरका अंगप्रति टिप्पणी गर्ने, हीनताबोध गराउनेजस्ता अनुभव धेरै भोग्नुपरेको छ ।समयानुकूल प्राविधिक शिक्षाको कमी इन्टरनेट क्षेत्रमा अर्को चुनौती हो । सूचना पहुँचमा हरेक प्रकारको बन्देज वा रोक लगाउनु लोकतन्त्र र स्वतन्त्रताको सिद्धान्तविपरीत हो । राजनीतिक उतारचढाव, नागरिक आन्दोलन, द्वन्द्वजस्ता विशेष घटनाक्रमका बेला राज्यस्तरबाट इन्टरनेट बन्द गरिँदा आमसञ्चार क्षेत्र तथा मिडियाकर्मीबाट प्रतिरोध हुँदै आएका घटना देखे भोगेका छौं । नेपालमा २०६२०६३ को जनआन्दोलनताका सरकारले लादेको सेन्सरसिपका विरुद्ध आमसञ्चार तथा नागरिक क्षेत्र प्रतिरोधमा उत्रिएको थियो । इजराइलप्यालेस्टाइन द्वन्द्व जारी रहँदा भएका इन्टरनेट अवरोध, मिडिया सटडाउन र कन्टेन्ट सेन्सरका घटना केही ताजा उदाहरण हुन् । राज्यबाटै गरिने यस्ता क्रियाकलापले व्यक्तिको सूचनामा निर्बाध पहुँचको अधिकार कुण्ठित बनाउँछ । टेक कम्पनीहरूबाट इन्टरनेट सामग्री परिचालन (कन्टेन्ट मोडरेसन) तथा आर्टिफिसियल इन्टेलिजेन्सद्वारा निहित विचारको पृष्ठपोषण र प्रवर्तन हुने गरेको छ । यसले प्रत्यक्ष रूपमा विचारको ध्रुवीकरण निम्त्याउँछ । फलस्वरूप, जातीय तथा साम्प्रदायिक वितृष्णा विस्तार हुने, हिंसा फैलने जोखिम उत्तिकै छ । इन्टरनेटमा शक्तिसम्पन्न समूहको प्रायोजित भ्रामक र गलत सूचनाजानकारीका कारण आममानिसलाई स्वतन्त्र रूपमा सही र यथार्थपरक सूचना प्राप्तिमा अवरोध बढ्दो छ । जसको प्रत्यक्ष प्रभाव व्यक्तिको सामाजिक, सांस्कृतिक तथा राजनीतिक क्रियाकलापको उपस्थितिमा समेत पर्छ । निहित स्वार्थ निर्देशित भई अनावश्यक पहरेदारी गर्ने, रोक लगाउनेजस्ता नियन्त्रणमुखी कार्य जनताको अधिकारविरुद्धको निरंकुशता हो । प्रस्तावित राष्ट्रिय साइबर सुरक्षा नीति, २०८० जस्ता कानुनले इन्टरनेट सामग्रीमा राज्य र सेवा प्रदायकको सिधै हस्तक्षेप, निगरानी तथा पहरेदारी गर्न सक्ने खालका प्रावधान छन् । यस्ता व्यवस्थाले इन्टरनेटमा व्यक्तिको स्वायत्तता र स्वतन्त्र पहुँच अधिकारलाई साँघुरो पार्ने सम्भावना देखिन्छ । विद्युतीय कारोबार ऐनजस्ता कानुनमा अपांगता भएका व्यक्ति, बालबालिकाको हकमा संरक्षक वा अभिभावकले निर्णय गर्ने प्रावधान छ । यस्ता व्यवस्थाले यी वर्गप्रति कानुनले हेर्ने विभेद प्रस्टिन्छ ।इन्टरनेट र नवप्रवर्तनसहितको दिगो समृद्धि सम्भव तुल्याउन समाजका जटिलता मध्यनजर गरी प्रविधि पहुँचको बुझाइलाई बृहत् पार्नु जरुरी छ । इन्टरनेटमा अर्थपूर्ण सहभागिता सुनिश्चित गर्न विद्यमान समस्याको जरो पत्ता लगाई त्यसको रणनीतिक सम्बोधन हुनुपर्छ । समाजमा व्याप्त बहुल उपस्थिति, भोगाइ र तिनका अन्तरसम्बन्धलाई मूलतः सीमान्तकृत समूह तथा नारीवादी दृष्टिकोणबाट पनि सम्बोधन गरिनुपर्छ । इन्टरनेट प्रविधिमा न्यायिक पहुँचको अभ्यास गर्दा समग्र समाजको अनेक आयाम र शक्ति संरचनालाई मसिनोसँग अवलोकन नगरेसम्म यसको प्रभावकारिता सम्भव हुँदैन ।"
'प्रधानमन्त्रीले भनेको मैले नमानेको छैन,"माओवादीले राष्ट्रिय सभा अध्यक्षमा उम्मेदवारी दिने निर्णय गरेको छ, गठबन्धनलाई के प्रभाव पर्छ ? उम्मेदवार अघि सार्ने निर्णय गरेकै कुराले गठबन्धनलाई तलमाथि पार्छ भन्ने लाग्दैन । गठबन्धनबाट मिलेरै उम्मेदवार दिइन्छ । आपसमा छलफल गरेरै टुंगो लाग्छ । यसअघि कांग्रेस सभापति र प्रधानमन्त्रीबीच एकखालको समझदारी बनेको भनिएको थियो त ? निर्णय त हरेक पार्टीले आफ्नो पक्षमा होस् भनेरै गरेको हुन्छ । यो हुँदैमा कांग्रेसको अध्यक्ष हुँदै हुँदैन भन्ने निष्कर्षमा पुग्न उचित हुन्न । यसमा छलफल गरेर एउटा निष्कर्ष निकाल्नुपर्छ । असहज स्थिति उत्पन्न भएको हो कि ? एउटै गठबन्धनमा रहे पनि पार्टी अलगअलग हो । आफ्नो पार्टीको होस् भन्ने रहन्छ नै । यसैले असहज स्थितिमा पुर्याउने कुरा हुन्न । कतिपयले मन्त्रिपरिषद् पुनर्गठन गर्ने प्रधानमन्त्रीको रणनीति हो भन्छन् ? यसबारे अहिले टिप्पणी गर्नु अलि चाँडो हुन्छ । त्यस्तो मलाई लाग्दैन । तपाईं र प्रधानमन्त्रीबीच सम्बन्ध राम्रो छैन, उहाँले अर्थमन्त्री फेर्न खोज्नुभएको छ पनि भनिन्छ ? प्रधानमन्त्री र मेरोबीचमा त्यस्तो नराम्रो सम्बन्ध केही छैन । प्रधानमन्त्रीले कहिल्यै यो भएन भनेर भन्नुभएको छैन । बाहिरबाट मात्रै सुनेको हुँ । आफू बसुञ्जेल इमानदारितापूर्वक काम गर्ने हो । रातारात जादु गरेजस्तो हुनेवाला छैन । अर्थतन्त्र सकारात्मक दिशामा जाँदै छ । कसले के भन्छ भन्ने कुरासँग मैले धेरै सरोकार राखेको छैन । यत्ति हो, कुर्सीमा बसुञ्जेल इमानदारिताका साथ काम गर्छु ।"
ठेकेदारले भुक्तानी नपाउादा आयोजना प्रमुख दबाबमा,"कुन आयोजनामा कति भुक्तानी दिन बाँकी ? मध्यपहाडी राजमार्ग ४१ करोड ५० लाख उत्तरदक्षिण राजमार्ग (कोशी, कालीगण्डकी र कर्णाली कोरिडोर) ४० करोड काठमाडौं उपत्यका सडक विस्तार आयोजना १५ करोड ३७ लाख स्थानीय सडक पुल निर्माण २ अर्ब ३४ करोड ५४ लाख हुलाकी राजमार्ग १ अर्ब ४० करोड चेपाङ मार्ग १ करोड ५० लाख राजमार्ग स्तरोन्नति तथा पुनःस्थापना कार्यक्रम ८४ करोड ५ लाख निर्वाचन क्षेत्र रणनीतिक सडक ४ अर्ब ७९ लाख सूर्यविनायकधुलिखेल र कोटेश्वरबानेश्वरत्रिपुरेश्वर सडक २४ करोड ५० लाख वैकल्पिक सहायक राजमार्ग विकास कार्यक्रम ७३ करोड १६ लाख मनाङमुस्ताङडोल्पाजुम्ला सडक १ करोड ६८ लाख मदन भण्डारी राजमार्ग ५४ करोड ५९ लाख सगरमाथा राजमार्ग (गाईघाटदिक्तेल खण्ड) ५ करोड ५ लाख सडक सुधार आयोजना ७५ करोड ७१ लाख औद्योगिक कोरिडोर विस्तार १६ करोड ५० लाख राजमार्ग स्तरोन्नति तथा पुनःस्थापना कार्यक्रम ८४ करोड ५ लाख चक्रपथ विस्तार आयोजना १२ करोड ३४ लाख सााघुटारओखलढुंगाकुइभीर सडक ३ करोडचतरामाझीटार दोभान ओलाङचुङ्गोला (तमोर कोरिडोर) १७ करोड"
बैंकर पक्राउमा बैंक तथा वित्तीय संस्थाको आपत्ति,"(काठमाडौं) बैंक तथा वित्तीय संस्थाका छाता संगठनहरूले कसुर प्रमाणित नभएसम्म कर्मचारीहरूलाई पक्राउ गरेर आतंकित नबनाउन सरकारसँग आग्रह गरेका छन् । वाणिज्य बैंक, विकास बैंक, फाइनान्स कम्पनी र लघुवित्त संस्थाका गरी चारवटा छाता संगठनले बुधबार संयुक्त रूपमा विज्ञप्ति निकालेर अपराधी नउम्किने तर निर्दोषले सजाय नपाउने भन्ने न्यायका सिद्धान्तका आधारमा अनुसन्धान गर्न सम्बन्धित निकायलाई आग्रह गरेका हुन् । धितो मूल्यांकनभन्दा अधिक कर्जा प्रवाह गर्ने कार्यमा संलग्न भएको आरोपमा तत्कालीन सेञ्चुरी बैंकका कर्मचारीलाई प्रहरीले पक्राउ गरेकोप्रति उनीहरूले आपत्ति जनाएका हुन् । बैंक तथा वित्तीय संस्थाका कुनै पनि घटनामा प्रत्यक्ष संलग्न नभएका व्यक्तिलाई समेत पदीय ओहोदा वा कागजातमा हस्ताक्षर गरेकै कारण निजहरूले असल नियतबाट गरेको कामलाई बेवास्ता गर्दै अनाहकमा कारबाहीको भागीदार बनाइनुहुन्न, संयुक्त विज्ञप्तिमा भनिएको छ, बैंकिङ कसुरसँग सम्बन्धित अनुसन्धान प्रक्रिया पहिला सुन अनि थुन हुनुपर्नेमा पहिले थुन अनि सुन भन्ने प्रवृत्तिले बढावा पाएको छ । यसले बैंकरहरूको मानसिक तथा सामाजिक अवस्थामा गम्भीर असर पुर्याएको, कर्मचारीको मनोबल खस्कन गई कर्जा विस्तारमा समेत प्रभाव पर्ने जाने र समग्र अर्थतन्त्रको विकासमा यसले असर पुग्न बैंकहरूको दाबी छ ।बैंक तथा वित्तीय संस्थाले चलअचल सम्पत्तिबाहेक परियोजना, व्यापार, नगद प्रवाहलगायत थुप्रै आधारहरू हेरेर नेपाल राष्ट्र बैंकबाट जारी निर्देशनको अधीनमा रही कर्जा प्रवाह गर्ने गर्दछन्, विज्ञप्तिमा भनिएको छ, पारदर्शी रूपमा नियामक निकायबाट निर्देशित सिद्धान्तलाई अक्षरशः पालना गर्दै अगाडि बढिरहेको संवेदनशील वित्तीय क्षेत्रमा कार्यरत कर्मचारीहरू भयरहित रूपमा काम गर्ने वातावरणको सुनिश्चितताको प्रत्याभूति गराउन सम्बन्धित निकायसँग माग गर्दछौं । बैंकिङ जस्तो अत्यावश्यक एवं संवेदनशील क्षेत्रमा भइरहेको धरपकड एवं पक्राउबारे समस्त बैंकिङ क्षेत्र नै चिन्तित र आतंकित बनेकाले राज्यका सम्बन्धित निकायहरू यस विषयमा गम्भीर भइदिन पनि विज्ञप्तिमा आग्रह गरिएको छ । कर्जा लगानीका सम्बन्धमा नियमाकीय निर्देशनको परिधिभित्र रही आआफ्नो कर्जा नीति तथा कार्यविधिभित्र बसी बैंक तथा वित्तीय क्षेत्रका कर्मचारीले गरेको कामकारबाहीलाई नै आधार मानी हुने धरपकड नरोकिएमा यस क्षेत्रमा ठूलो चुनौती आउन सक्ने भएकाले तत्कालै गम्भीर हुन सम्बन्धित सबैलाई आग्रह गर्दछौं, विज्ञप्तिमा भनिएको छ । बैंक तथा वित्तीय संस्थाले प्रवाह गर्ने कर्जाको धितो सम्बन्धमा प्रहरीको बुझाइमा बैंकहरूले असन्तुष्टि व्यक्त गरेका छन् । धितोभन्दा बढी कर्जा दिएको आरोपमा प्रहरीले मंगलबार तत्कालीन सेञ्चुरी कमर्सियल बैंकका पूर्वकार्यकारी अधिकृत तुलसी गौतमसहित ११ जना कर्मचारी पक्राउ गरेको सम्बन्धमा छलफल गर्ने बुधबार बसेको बैंकर्स संघको बैठकले यस्तो निष्कर्ष निकालेको हो । पक्राउ परेकामध्ये मनोज न्यौपाने हाल प्रभु बैंकका वरिष्ठ डेपुटी प्रमुख कार्यकारी अधिकृत हुन् । पक्राउ परेका ११ मध्ये पाँच हाल प्रभु बैंकमै कार्यरत छन् भने बाँकीले केही महिनाअघि मात्र अवकाश लिएका हुन् । प्रहरीका अनुसार उनीहरू ललितपुर सातदोबाटोस्थित देउराली बहुउद्देश्यीय सहकारी संस्थासँग आबद्ध सञ्चालक समितिका पदाधिकारीसँग सम्बन्धित कम्पनीका विवरण र ती कम्पनीलाई तत्कालीन सेञ्चुरी बैंकबाट प्रवाह गरेको ऋणको धितोको विषयमा पक्राउ परेका हुन् । उक्त सहकारीका सञ्चालक रवीन्द्र चौलागाईंलाई प्रहरीले यसअघि नै पक्राउ गरी पुर्पक्षका लागि थुनामा राखेको छ । सहकारीमा सर्वसाधारणको ३ अर्ब रुपैयाँ बचत फिर्ता नगरेको आरोपमा उनलाई पक्राउ गरिएको थियो ।अनुसन्धानका क्रममा राष्ट्र बैंकसँग सोधपुछ गरिएको सीआईबीका प्रवक्ता होविन्द्र बोगटीले जानकारी दिए । अनुसन्धानका क्रममा यो बैंकले गुडविलका आधारमा कर्जा प्रवाह गरेको देखियो, त्यो गर्न मिल्छ कि मिल्दैन भन्नेबारे नेपाल राष्ट्र बैंकसँग सोधेका थियौं । यही फागुन ४ मा राष्ट्र बैंकले पठाएको पत्रमा गुडविलका आधारमा कर्जा दिन मिल्दैन भन्नेछ, प्रवक्ता बोगटीले भने, देउराली सहकारीले गरेको ठगी र बदमासीको अनुसन्धान गर्ने क्रममा बैंकसँग पुग्नुपरेको हो । नत्र बैंकको खराब कर्जाबारे अनुसन्धान गर्ने अधिकार पनि सीआईबीसँग छैन । विगतमा देउराली सहकारीले अन्य बैंक तथा वित्तीय संस्थासँग कर्जा लिएको भए पनि पछिल्लो समयमा तत्कालीन सेञ्चुरी बैंकले स्वाप गरेको देखिएको प्रहरीले जनाएको छ । राष्ट्र बैंक भने यो विषयमा बोल्न मानेको छैन । सम्बन्धित निकायले अनुसन्धान गरिरहेकाले अहिले हामी बोलेका छैनौं, स्रोतले भन्यो । कर्मचारी पक्राउ गरेको विषयमा बैंकर्स संघले बुधबार गृहमन्त्री नारायणकाजी श्रेष्ठ, प्रहरीको केन्द्रीय अनुसन्धान ब्युरो (सीआईबी), नेपाल राष्ट्र बैंकका गभर्नर महाप्रसाद अधिकारी लगायतसँग छलफल गरेका छन् ।"
पर्यटन प्रवर्द्धन गर्न लुम्बिनीका लगानीकर्ता जुटे,"लुम्बिनी (कास) पर्यटन प्रवर्द्धनका लागि लुम्बिनी प्रदेशका होटल व्यवसायी एकजुट भएका छन् । त्यसका लागि उनीहरूले प्रोमोटिङ इच अदर (पर्यटन प्रवर्द्धनमा व्यवसायी) अभियान थाल्नुपर्नेमा जोड दिएका छन् । देश विकासका लागि धेरै सम्भावना भएको पर्यटन क्षेत्रलाई सरकारले उपेक्षा गरेकाले आफैं अग्रसर हुनुपरेको उनीहरूको भनाइ छ । रूपन्देहको बुटवलमा भेला भएका प्रदेशका विभिन्न जिल्लाका ठूला होटल लगानीकर्ताले पर्यटक आगमन सहज तुल्याउन सरकारसमक्ष मागसमेत गरेका छन् । नेप्लिज होटेलियर्स एसोसिएसन लुम्बिनीमा आवद्ध व्यवसायीले व्यवसायलाई थप गुणस्तरीय, व्यवस्थित र मर्यादित तुल्याउने उद्देश्यले आपसी भेटघाट र सहकार्यसाथ अघि बढेको बताए । एसोसिएसनका अध्यक्ष तथा बुटवलस्थित क्लब डेनेभो होटलका सञ्चालक प्रवीणबहादुर पाठकले एक सयभन्दा बढी भाषा, विभिन्न जातजाति एवं परिकारको धनी मुलुकमा प्रत्येक वर्ष १० लाख मात्रै पर्यटक आउँदा खुसी हुनुपर्ने अवस्था अन्त्य हुनुपर्ने बताए ।रूपन्देहीमा ठूला र तारेहोटलको संख्या बढ्दै गएपछि सात महिनाअघि एसोसिएसन गठन भएको थियो । संस्थाले पर्यटकीय गन्तव्यको प्रचूर सम्भावना रहेको रूपन्देहीमा पर्यटक टिकाउने उपायबारे अध्ययन गरी प्रतिवेदन तयार गर्ने र कार्यान्वयनका लागि दबाब दिने जनाएको छ । जिल्लाका गौतमबुद्ध अन्तर्राष्ट्रिय विमानस्थल, अन्तर्राष्ट्रिय सम्मेलन केन्द्र, बेलहिया नाका, प्रदर्शनी स्थल, ६ लेन सडक, लुम्बिनी, जितगढी किल्लालगायत पूर्वाधार र पर्यटकीय स्थलले रूपन्देही होटल हब बनिसकेको एसोसिएसनका अध्यक्ष पाठकले बताए । तर, राज्यको अपरिमार्जित नीति नियम, कानुन र बनेका पूर्वाधार सञ्चालन नहुँदा पर्यटक आउने वातावरण खस्किँदै गएको उनको दाबी छ । एसोसिएसनका उपाध्यक्ष दिलीप गौचनकले रूपन्देहीको बेलहिया नाकाबाट आउने पर्यटकको संख्या निकै भटेकाले होटल व्यवसाय संकटमा परेको जनाए । होटल व्यवसायलाई उद्योगको मान्यता दिनुपर्ने, अध्यागमन र नाकामा पर्यटकले व्यवहोर्नु परेको झन्झट हटाउनुपर्ने, मुख्य पर्यटकीय स्थलबारे ठाउँठाउँमा सूचना केन्द्र स्थापना गरी जानकारी दिनुपर्नेलगायतका माग राखेको उनले बताए ।"
अन्तिम ओभरको निराशा,डच टोलीमा क्रिस्टेनडच क्रिकेट टोलीको ब्याटिङ प्रशिक्षकमा दक्षिण अफ्रिकाका ग्यारी क्रिस्टेन समावेश भएका छन् । भारतलाई सन् २०११ को विश्वकपको उपाधि दिलाउँदाका प्रशिक्षक क्रिस्टन तीन दिनअघि नेपाल आएका हुन् । उनी जुनमा वेस्ट इन्डिज र अमेरिकामा हुने विश्वकपसम्म नेदरल्यान्ड्सको ब्याटिङ परामर्शको रूपमा रहने छन् ।डच टिमले दक्षिण अफ्रिकाको केपटाउनमा १ महिना प्रशिक्षण गरेर लिग २ र ट्वान्टी२० अन्तर्राष्ट्रिय त्रिकोणात्मक शृंखलालाई तयारी गरेको थियो । क्रिस्टन केपटाउनमा नेदरल्यान्ड्सको तयारीमा पनि थिए । दक्षिण अफ्रिकाका पूर्वओपनिङ ब्याटर क्रिस्टन यसअघि नेदरल्यान्ड्सको ब्याटिङ प्रशिक्षकको रूपमा रहेका थिए ।
'प्रीतिको गोल त क्लासिक हो,"(काठमाडौं)खेल सकिन केही सेकेन्डमात्रै बाँकी । निर्धारित समयको खेल सकियो भने सिधै टाइब्रेकर । ठीक यही बेला नेपालले कर्नरको अवसर पाएको थियो । अझ सुरुमा त कर्नरको निर्णय भएको थिएन । पछि रेफ्रीले निर्णय फेरे । त्यही परिस्थितिबाट बनेको अवसरमा प्रीति राईले पेनाल्टी एरियाको ठीक बाहिरबाट प्रहार गरेको बल आकर्षक ढंगमा गोलमा परिणत भयो । लेवनानी खेलाडी अवाक बने । र, नेपाली महिला टोली पुग्यो वाफ वुमेन्स च्याम्पियनसिप फुटबलको फाइनलमा । उनको त्यो गोल त क्लासिक रह्यो । यसलाई पछिसम्म पनि धेरैले सम्झनेछन् । जुन परिस्थितिमा जसरी उनले गोल गरेकी छन्, त्यसले उनी कत्तिको प्रतिभाशाली खेलाडी हुन् भनेर देखाउँछ । अन्ततः यही गोलले हामी फाइनल पुग्यौं, त्यही गोलको मन खुलेर प्रशंसा गर्दै मुख्य प्रशिक्षक राजेन्द्र तामाङले भने, प्रीतिलाई राम्रोसँग थाहा थियो, यो नै अन्तिम अवसर हो । उनले आफ्नो सुझबुझ प्रयोग गरिन् र केही लामो दूरीबाट प्रहार गर्ने प्रयास गरिन् । मंगलबार रातिको त्यो खेलकी सच्चा नायिका रहिन्, प्रीति । नेपालको २१ जित आफैंमा क्लासिक रह्यो । ठुल्ठूलो अन्तरको सजिलो जितभन्दा यस्तै जित मीठो हुन्छ । त्यसैले त खेलपछि पूरा सिंगै नेपाली टिमको खुसीको सीमा रहेन । पूरा खेल अवधिमा नेपाली टिमले एकपछि अर्को उतारचढाव देख्नुपर्यो । छिनछिनमा डर थियो, कतै नेपाल पराजित हुने त होइन । खासखास मोडमा नेपाली टिम चुकेको पनि देखियो, त्यो महँगो साबित भएन । लिग चरणका खेलमा भएको र सेमिफाइनल भएको रंगशालामा धेरै फरक रह्यो । सेमिफाइनल भएको मैदान निकै ठूलो थियो र यसमा सुरुमै धेरै पानी हालिएको थियो । त्यसैले हाम्रा खेलाडीले सुरुमा सम्हालेर नै खेल्न सकेनन्, प्रशिक्षक तामाङले भने, खेलमाथि हाम्रो नियन्त्रण नै रहेन भन्दा हुन्छ । अझ त्यसमाथि हामी सुरुमै एक गोलले पछाडि पर्यौं । त्यो पनि आत्मघाती गोलले । यसले हाम्रा खेलाडी केही आत्तिए ।यसमा दोष कसको त ? सायद कसैको थिएन । न बल ब्याकपास दिने पूजा रानाको न त अगाडि बढेकी गोलरक्षक कप्तान एन्जिला तुम्बाप्पो सुब्बाको । परिस्थिति त्यस्तै बन्यो । सायद खेल सकिएपछि कोही कसैले सबैभन्दा बढी राहत महसुस गरेकी छन् भने पूजा नै थिइन् । त्यसैले त सेमिफाइनलपछि उनले आफूलाई रोक्न सकिनन्, भावविह्वल देखिइन् । यसरी पहिलो हाफमा नेपाल १० ले पछाडि रह्यो । बीचमा प्रशिक्षक तामाङले रणनीति फेर्ने निर्णय लिए । उनले खेलाडीलाई संयमित भएर खेल्न भनेका थिए । गोलकै लागि हतार नगर्न निर्देशन दिएका थिए । खेलको अन्त्यतिर मैदानमा नयाँ पाँच खेलाडी सब्स्टिच्युटका रूपमा थिए । प्रशिक्षक तामाङलाई लाग्छ, यसले खेलमा निर्णायक मोड ल्यायो । सावित्रा भण्डारीले गरेको गोल पनि धेरै हदसम्म भाग्यमानी नै रह्यो । लेवनानी डिफेन्डर अमिना करिमले एकै प्रयासमा बल क्लियर गरेको भए त्यो गोल हुने नै थिएन । उनी केही सुस्त रहे । सावित्राले आफ्नो पेसले स्थिति आफ्नो पक्षमा बनाइन् र बललाई पोस्टको दिशा दिइन् । एउटै दुःख के भएको छ भने फाइनलमा तिनै सावित्रा हुने छैनन् । जोर्डनविरुद्ध बिहीबार हुने फाइनलमा हामीले आफ्नो रणनीतिमा केही सुधार गर्नुपर्छ, किनभने सावित्रा हुने छैनन् । उनी फ्रान्स फर्कंदै छिन्, प्रशिक्षक तामाङले थपे, जोर्डन प्रतियोगिताकै सबैभन्दा राम्रो टिम हो, त्यसैले फाइनल मज्जाको हुनेछ । पूरा प्रतियोगितामा जोर्डनको पनि खासै परीक्षा भएको छैन, त्यसैले फाइनल आकर्षक हुनेछ ।"
बीवाईडीको यूरो कप योजना,काठमाडौं (कास) बीवाइडीको आधिकारिक बिक्रेता साइमेक्स इन्कले यूरो २०२४ फुटबलका लागि नेपाली अब यूरो कपमा योजना सार्वजनिक गरेको छ । बीवाइडीका फुटबलप्रेमी ग्राहकले जर्मनीमा गएर प्रत्यक्ष रूपमा यूईएफए यूरो २०२४ का खेल हेर्न पाउने भएका छन् । साइमेक्स इन्कका अनुसार ११ भाग्यशाली विजेताले यूरो २०२४ का खेलहरूको रंगशाला पुगेर प्रत्यक्ष रूपमा मनोरञ्जन लिने अवसर पाउनेछन् । यूरो २०२४ को इमोबिलिटी पार्टनर बीवाईडी कम्पनी रहेको छ । यूरो फुटबल जुन १४ देखि जुलाई १४ सम्म जर्मनीमा हुँदै छ ।
तुल्सीपुर र घोराही विजयी,दाङ (कास) घोराहीमा भइरहेको नेपाल टेलिकम दाङ क्रिकेट लिगमा बुधबार तुलसीपुर रोयल्स र घोराही टाइगर्स विजयी भएका छन् । घोराही क्रिकेट स्टेडियममा तुलसीपुरले पुरन्धारा च्यालेन्जर्सलाई ३२ रन र घोराहीले देउखुरी वारियर्सलाई ५ विकटले पराजित गरे । तुलसीपुरको दोस्रो जित हो । १०९ रनको लक्ष्य पाएको पुरन्धाराले २० ओभरमा ७ विकेट गुमाएर ७६ रनमात्र बनाउन सक्यो । तुलसीपुरका रुपेश सिंहले ३ विकेट लिए । टस जितेको तुलसीपुरले ८ विकेट गुमाई १०८ रन बनाउँदा प्लेयर अफ द म्याच दिवान पुनले सर्वाधिक ३७ रन बटुले । पुरन्धाराका सुजल ओलीले २ विकेट लिए ।दोस्रो खेलमा देउखुरीले दिएको १०३ रनको लक्ष्य घोराहीले १८४ ओभरमा ५ विकेट गुमाएर भेट्टायो । प्लेयर अफ द म्याच दिपेश कँडेलले २६ र अर्जुन घर्तीले २५ रन बनाए । देउखुरीका आशिश ओलीले २ विकेट लिए । टस हारेको देउखुरीले ९ विकेट गुमाई १०२ रन बनायो । प्रज्वलबहादुर थापाले २३ रन बनाए । घोराहीका रबिन थापा र मिलन बुढाथोकीले २२ विकेट लिए ।
