शीर्षक,विवरण
नागरिकलाई हिँड्नसमेत रोक,"जिल्ला प्रशासन कार्यालयले काठमाडौंले गत मंसिर ४ मा निषेधित क्षेत्र तोक्न सुरु गरेको थियो । माइतीघरदेखि बानेश्वरसम्म, पद्मोदय मोडदेखि सिंहदरबार पश्चिम गेट, सर्वोच्च अदालत हुँदै माइतीघरको चारैतर्फ र बबरमहलसम्म, बिजुलीबजार पुल हुँदै नयाँ बानेश्वर चोकसम्मलाई एक महिनाका लागि निषेधित क्षेत्र तोकिएको थियो । पाँच जनाभन्दा बढी भेला भएर जुलुस प्रदर्शन, धर्ना, घेराउ, अनशन, सभाजस्ता आन्दोलन वा विरोधका कार्यक्रम गर्न निषेध गरेको आदेश जारी गरेको थियो । उक्त आदेश जारी गरेको भोलिपल्टदेखि काठमाडौं प्रशासनले निषेधाज्ञा क्षेत्र विस्तार गर्यो । अति विशिष्ट पदाधिकारीको निवास तथा आगमन मार्गहरूमा विरोध प्रदर्शन गर्दा शान्ति सुरक्षामा प्रत्यक्ष असर पर्ने भन्दै मंसिर ५ देखि एक महिनाका लागि राष्ट्रपति कार्यालय शीतल निवास क्षेत्र र प्रधानमन्त्री निवास बालुवाटार र आसपासमा निषेधाज्ञा लागू गरियो । मेडिकल व्यवसायी दुर्गा प्रसाईं नेतृत्वको समूह र एमालेनिकट युवा संघले मंसिर ७ मा माइतीघरमा प्रदर्शन गर्ने घोषणा गरेपछि मुठभेड हुन सक्ने भन्दै सरकारले निषेधाज्ञा जारी गरेको थियो । त्यतिबेला काठमाडौं प्रशासनले युवा संघलाई तीनकुने र प्रसाईंलाई बल्खु क्षेत्रमा कार्यक्रम गर्न अनुमति दिएको थियो । उनीहरूले तोकिएका क्षेत्रहरूमा विरोध प्रदर्शनहरू गरे । तर निषेधित क्षेत्र र अवधि हटाइएन, बरु थप्दै लगिएको छ । एकमहिने आदेश समाप्त भएपछि काठमाडौं प्रशासनले पुस ४ मा अर्को आदेश जारी गरेर निषेधाज्ञा दुई महिनाका लागि लम्ब्यायो । अझ निषेधित क्षेत्र थपेर नयाँ बानेश्वरको संघीय संसद् भवन परिसर दक्षिणतर्फ, पश्चिमतर्फको थापागाउँ जाने बाटो, सिंहदरबार वरिपरि, उपराष्ट्रपति कार्यालय रहेको हरित गृह क्षेत्र निषेधित भए । फागुनमा दुई महिना म्याद थप्दै क्षेत्र पनि पनि विस्तार गरियो । यसक्रममा प्रधानन्यायाधीश निवास, सभामुख निवास, रसियन राजदूतावास, बालुवाटारस्थित राष्ट्र बैंक चोकलगायत क्षेत्र फागुन ५ देखि दुई महिनासम्मका लागि निषेधित क्षेत्र भएका छन् । गत मंसिर ४ मा काठमाडौं प्रशासनले निषेधाज्ञा तोकेको भोलिपल्टै ललितपुर जिल्ला प्रशासनले पनि निषेधको आदेश जारी गर्यो । ललितपुरले भने एक वा दुई महिनाको म्याद थप्दै होइन, एकै पटक ६ महिनाका लागि निषेधाज्ञा जारी गरेको छ । पुल्चोकस्थित यूएन हाउस र मन्त्री निवास, पूर्वतर्फ इनारमोड जाने मूल बाटो, पश्चिम राष्ट्रिय किताबखाना (निजामती), उत्तरतर्फ आन्तरिक राजस्व कार्यालय र दक्षिणतर्फ राष्ट्रिय मानवअधिकार आयोग एवम् राष्ट्रिय सहकारी विकास बोर्डको चार किल्लाभित्र ६ महिनाका लागि निषेधाज्ञा तोकेको छ । आदेश उल्लंघन भए ५ सय रुपैयाँसम्म जरिवाना वा १ महिनासम्म कैद वा दुवै सजाय हुने जिल्ला प्रशासनहरूले जनाएका छन् । मौलिक हकअन्तर्गत संविधानको धारा १६ को उपधारा १ ले प्रत्येक व्यक्तिलाई सम्मानपूर्वक बाँच्न पाउने हक हुने र धारा १७ को उपधारा २(क) ले विचार र अभिव्यक्तिको स्वतन्त्रता र २(ख) ले बिनाहातहतियार शान्तिपूर्वक भेला हुने स्वतन्त्रता हुने सुनिश्चित गरेको छ । तर, सरकारले तोकेको निषेधाज्ञाले सार्वजनिक थलोमा शान्तिपूर्ण रूपमा भेला भएर आफ्ना विचार राख्न पाउने नागरिक आवाजमाथि अंकुश लगाएको छ ।तत्कालीन प्रधानमन्त्री केपी शर्मा ओलीले प्रतिनिधिसभा विघटन गरेपछि वर्तमान प्रधानमन्त्री पुष्पकमल दाहाल स्वयं हामी यहाँ छौं भन्दै माइतीघरमा विरोध प्रदर्शनमा उत्रिएका थिए । पूर्वप्रधानमन्त्रीद्वय माधवकुमार नेपाल र झलनाथ खनालसहितका नेता पनि माइतीघर सडकमा बसेका थिए । माइतीघरमा धर्ना बसेको निकट विगत बिर्सेर अहिले दाहाल सरकारले नै धर्ना, अनशन, विरोध प्रदर्शन गर्न रोक लगाएको छ । राज्य संयन्त्र नै लागेर नागरिक आवाज खुम्च्याउन प्रयत्न गरेको भन्दै अधिकारकर्मी तथा सरोकारवालाले सामाजिक आलोचना गरेका छन् । नागरिक अगुवा अर्चना थापा जनताबाट निर्वाचित प्रतिनिधिहरूले नै नागरिकमाथि निषेधको राजनीति गर्नु खतरनाक राजनीति भएको टिप्पणी गर्छिन् । दूरदराजका मान्छेहरू माइतीघरमा धर्ना बस्थे, उनीहरूका माग सरकारले सम्बोधन गर्नुपर्थ्यो तर सरकारले नागरिकलाई हटाउने नीति लियो, उनी भन्छिन्, निषेधको राजनीति डरलाग्दो छ, हिँड्न, बोल्न, लेख्नै नपाउने गरी नागरिक आवाजमाथि नियन्त्रण हुँदै छ । हालै काठमाडौंमा सम्पन्न १६ औं विश्व सामाजिक मञ्चमा भाग लिन आएका प्रतिनिधिले नागरिक आवाज मुखर गर्न पाउने अभ्यासमा लागि नेपाल दक्षिण एसियामै सबैभन्दा खुला र सुरक्षित देश भएको विश्लेषण गरेका थिए । सरकार भने नेपालको त्यही प्रतिष्ठालाई साँघुरो बनाउन लागेको छ ।"
राष्ट्रिय सभा अध्यक्षमा माओवादीको दाबीले झस्कियो कांग्रेस,"कांग्रेस नेताहरूले भने दुई पार्टीका नेतृत्वबीच राष्ट्रपतिको निर्वाचन हुनुअघि नै सिटौलालाई राष्ट्रिय सभा अध्यक्ष बनाउने अनौपचारिक समझदारी भएको दाबी गर्दै आएका छन् । माओवादी महासचिव गुरुङले भने यस्तो कुनै समझदारी नभएको दाबी गरे । पार्टी बैठकमा दाहालले पनि कांग्रेसलाई राष्ट्रिय सभा अध्यक्ष दिने भन्ने समझदारी नभएको जानकारी गराएका थिए । कुराकानीका क्रममा प्रसंग चले होलान्, तर औपचारिक तहमा कुनै सहमति भएको होइनछैन भन्ने कुरा नै अध्यक्षज्यूको छ, गुरुङले भने । माओवादीले उम्मेदवार नै अघि सार्ने परिस्थिति बनेको खण्डमा बढी सम्भावना वर्तमान राष्ट्रिय सभा उपाध्यक्ष उर्मिला अर्याल र नवनिर्वाचित सांसद झक्कु सुवेदी भएको नेताहरूले बताए । अर्यालको कार्यकाल चार वर्ष बाँकी छ भने भर्खरै निर्वाचित सुवेदी आगामी ६ वर्षसम्म राष्ट्रिय सभामा हुनेछन् । उहाँहरूको दाबी एक हिसाबले आउन सक्छ । कोशीमा गठबन्धनबाट माओवादीको उम्मेदवार हार्दै गर्दा कांग्रेससँगको गठबन्धन फापेन भनेर आशंका गरेर, त्यसैको जगमा अध्यक्ष पाउनुपर्छ भन्ने कुरालाई हामीले अन्यथा मान्न हुँदैन । दुवै पार्टीको नेतृत्वबीच अध्यक्ष बनाउने गरेर नै सिटौलालाई अघि सार्ने अनौपचारिक तहमा एउटा मनोविज्ञान बनेको हो, कांग्रेस महामन्त्री शर्माले भने, गठबन्धनका बीच भएका निश्चित घटनाक्रमलाई लिएर कमीकमजोरी केलाउने, कसरी सुधार गर्न सकिन्छ भनेर सचेत हुन सकिन्छ । तर, त्यत्तिकै आधारमा अनौपचारिक समझदारी भत्किन्छ भन्ने मलाई लाग्दैन । माओवादीका नेताहरूले राष्ट्रिय सभामा ठूलो दल भएको हैसियतले पनि अध्यक्ष पाउनुपर्ने तर्क अघि सारिरहेका छन् । तीन दलका अध्यक्ष (देउवा, दाहाल र नेपाल) बीच भएको सहमतिअनुसार एक वर्षपछि माओवादीले सरकारको नेतृत्व छाड्दा माओवादीबाट संवैधानिक परिषद्मा सदस्य नहुने तर्क पनि माओवादीको छ । माओवादीले साँच्चै कांग्रेससँगको गठबन्धन नचाहेको हो भने राष्ट्रिय सभा अध्यक्षमा उम्मेदवार अघि सारेर एउटा गतिलो बहाना सुरु हुनेछ, कांग्रेसका एक नेताले चेतावनी दिए, त्यसपछि इलाममा हुने उपनिर्वाचनमा मतान्तर हुन्छ र बिस्तारै गठबन्धन भत्किने बाटोतिर जान सक्छ ।राष्ट्रिय सभाको हालको समीकरणमा प्रमुख प्रतिपक्ष एमाले तेस्रो स्थानमा छ । नयाँ सदस्यका लागि फागुन २१ मा हुने शपथसँगै राष्ट्रिय सभाको समीकरण पनि बदलिनेछ । माओवादी उपाध्यक्षसहित १८ सिट लिएर ठूलो दल बन्नेछ । कांग्रेस १६, एमाले १० र एकीकृत समाजवादीको ८ सिट हुनेछ । जनता समाजवादी पार्टी (जसपा) को ३, जनमोर्चा र लोसपाको ११ सदस्य छन् । राष्ट्रपतिबाट मनोनीत पूर्वएमाले नेता वामदेव गौतम कतै खुलेका छैनन् । फागुन २० बाट पदावधि सकिनेमा राष्ट्रपतिबाट मनोनीत एमाले नेतृ विमला राई पौड्यालको स्थान कांग्रेस या माओवादी कसले लिने भन्नेमा समझदारी भइसकेको छैन ।एमाले सत्ता गठबन्धनभित्रको अवस्था हेरेर मात्रै उम्मेदवार अघि सार्ने वा नसार्ने भन्नेमा छ । कांग्रेस र माओवादीबीचमा एकता हुन्छ कि हुँदैन, त्यसलाई हेरेर निर्णय लिने हो, एमालेका एक नेताले भने, अध्यक्षले पक्कै पनि केही सोचेर बस्नुभएको होला, तर पार्टीभित्र छलफल भएको छैन ।माओवादीभित्रै राष्ट्रपति निर्वाचनमा जस्तै राष्ट्रिय सभाको अध्यक्षका लागि पनि राष्ट्रिय सहमतिको प्रयास हुनुपर्ने मत पनि उठेको छ । महासचिव गुरुङले विगतमा माओवादीले सुरु गरेको अभ्यास र अध्यक्षको भूमिकाले पनि राष्ट्रिय सहमतिमा जानु नै उचित हुने बताए । स्थायी कमिटीको बैठकमा सदस्यहरूले माओवादीबाट अध्यक्षका लागि उम्मेदवारको सिफारिस गर्नुपर्छ भनेर अध्यक्षको ध्यानाकर्षण गराउनुभएको छ । तर सहमतिकै लागि प्रयास गर्ने हो ।कांग्रेसले सिटौला अध्यक्ष हुँदा शान्ति प्रक्रियाका बाँकी कामलाई टुंगोमा पुर्याउने र संविधान कार्यान्वयनमा पनि सहजता हुने विश्वास दिलाउँदै आएको छ । महामन्त्री शर्माका अनुसार मौजुदा सदस्यमा पुराना र वरिष्ठ नेता रहेकाले सिटौला अध्यक्ष बन्दा राष्ट्रिय सभाको गरिमा पनि बढ्ने बताए । सिटौला आफैंले भने अध्यक्ष हुने वा नहुने भन्ने गठबन्धन दलका नेताहरूबीच हुने निर्णयमा निर्भर रहने बताउँदै आएका छन् । मेरो आकांक्षाभन्दा पनि दलहरूको सहमतिका आधारमा बन्ने हो । गठबन्धन दलका नेताहरूले सोच्ने कुरा हो । उहाँहरूले जे निर्णय गर्नुहुन्छ, त्यसैलाई मानेर मैले हिँड्नुपर्छ, केही दिनअघि कान्तिपुरसँगको कुराकानीमा सिटौलाको भनाइ थियो, शान्ति प्रक्रियाको बाँकी काम टुंग्याउन र संविधानको कार्यान्वयन द्रुत गतिमा लैजान यससँग सम्बन्धित कानुनहरू चाँडै संसद्बाट पारित गराउने दिशामा मेरो मुख्य जिम्मेवारी हुन्छ भन्ने ठान्छु ।"
लालसागरमा हुथी अवरोध,"(काठमाडौं)विश्वको सबैभन्दा ठूलो मानवीय संकटले घेरिएको र अरब क्षेत्रकै अति गरिब देश मानिने यमन फेरि एकपल्ट विश्वव्यापी चर्चा र बहुपक्षीय क्षेत्रीय द्वन्द्वको केन्द्रमा छ । करिब पाँच महिनायता यमनको विद्रोही समूह हुथीले रेड सी (लाल सागर) भएर जाने कार्गो जहाजहरूमाथि लगातार आक्रमण गरेसँगै यसले विश्वव्यापी आपूर्ति शृंखला र अर्थतन्त्रमा कम्पन सिर्जना गरेको छ । युरोप र एसियाबीच सामानहरू ढुवानीका लागि प्रयोग हुने विश्वको एक प्रमुख जलमार्ग, रेड सीमा अशान्ति फैलिँदा यसले मुद्रास्फीतिसँगै अर्थतन्त्रमा दूरगामी असर पार्ने विश्व आर्थिक मञ्चले जनाएको छ । अफ्रिका र मध्यपूर्वबीचमा फैलिएको रेड सीले हिन्द महासागरलाई स्वेज नहर र भूमध्य सागरसँग जोड्छ । २२५० किमि लामो र ३५५ किमि चौडा रेड सीको दक्षिणमा हिन्द महासागर र उत्तरमा स्वेज नहर र भूमध्य सागर छ । यो एसिया र युरोपबीचको सबैभन्दा छोटो समुद्री बाटो पनि हो । इजिप्ट, साउदी अरब, यमन, सुडान, इरिट्रिया र जिबोटीको सीमा जोडिएको रेड सीको क्षेत्रफल ४ लाख ३८ हजार वर्गकिमि छ ।विश्लेषकहरूले विश्वभर जलमार्गबाट हुने व्यापारमध्ये लगभग ३० प्रतिशत स्वेज नहर र रेड सीमा निर्भर रहेको तथ्यांक प्रस्तुत गरेका छन्, जुन लगभग १० खर्ब अमेरिकी डलर बराबर हो । यो संख्या कति ठूलो हो भने विश्वका लगभग १९ देशको कुल गार्हस्थ्य उत्पादन मात्रै सो संख्याको आसपास वा त्योभन्दा बढी छ । फोर्ब्सको २०२४ फेब्रुअरी १५ को तथ्यांकअनुसार विश्वका सात ठूला कम्पनी माइक्रोसफ्ट, एप्पल, साउदी अराम्को, अल्फाबेट (गुगल), अमेजन, एनभिडिया र मेटा प्लाटफर्मको मात्रै कुल बजार मूल्य १० खर्ब डलरभन्दा माथि छ । विश्वभर जलमार्गबाट हुने व्यापारको लगभग १२ प्रतिशत कार्गो जहाजहरू रेड सी र गल्फ अफ एडेन भएर हिँड्ने गर्छन् । तीमध्ये तेललगायत इन्धन बोक्ने कार्गोको हिस्सा ठूलो रहने गरेको छ । हाल हुथी समूहको आक्रमणपश्चात् बाटो अवरुद्ध भएकाले जहाजहरूलाई अफ्रिका घुमाएर सबैभन्दा लामो मार्ग हुँदै वारपार गराउन थालिएको छ । यसले गर्दा आपूर्तिको समय र शुल्क बढ्न पुगेको छ । आपूर्तिमा भएको ढिलाइ र उच्च ढुवानी शुल्कका कारण अन्ततः उपभोक्ताले मूल्यवृद्धि खेप्नुपर्ने हुन्छ । रुसयुक्रेन युद्धका कारण विद्यमान आर्थिक दबाबलाई यो संकटले थप पेचिलो बनाउने अनुमान गरिएको छ । रेड सीमा देखिएको यो समस्याले भारतको पुँजीगत मालसामान र मल आपूर्तिमा सबैभन्दा बढी प्रभाव पर्ने त्यहाँका थिंक ट्यांक संस्थाहरूको अध्ययनले देखाएका छन् । कच्चा तेल, औषधि र ढुवानी क्षेत्रमा मध्यम असर पर्ने भारतीय सञ्चारमाध्यमले जनाएका छन् । तत्काल भने भाडादर र बिमा लागत बढे पनि आपूर्ति शृंखला प्रभावित नरहेको इकोनमिक टाइम्सको रिपोर्टमा उल्लेख छ । नेपालका महत्त्वपूर्ण आपूर्तिहरू भारत निर्भर रहेकाले भारतले बेहोरेको आर्थिक बोझको प्रभाव नेपालले पनि झेल्नुपर्ने देखिएको छ । नेपाली निर्यातकर्ताहरूले चर्को भाडा तिर्नुपर्ने हुन सक्ने साउथ एसिया वाच अन ट्रेड, इकोनोमिक्स एन्ड इन्भायरमेन्टका कार्यकारी निर्देशक पारस खरेलले कान्तिपुरलाई बताए । नेपालको एक चौथाइ निर्यात स्वेज नहर हुँदै टर्कीलगायत युरोप र अमेरिकामा हुने गरेको छ, उनले भने, नियमित मार्ग छाडेर अन्य मार्ग प्रयोग गर्दा आयात र निर्यात दुवैको भाडा दर र समय बढ्न जान्छ । यसले गर्दा युक्रेनबाट आयात हुनेमध्येको एक सूर्यमुखी तेलको भाउ महँगो हुन सक्छ । रिपोर्टहरूका अनुसार भारतले निर्यात गर्ने वासमती चामल र त्यहाँ आयात हुने छाला, प्लास्टिक र मरमसलाको मूल्य बढ्न सक्ने अनुमान गरिएको छ । भारतको करिब २० प्रतिशत व्यापार स्वेज नहरमार्फत हुने गर्छ । नेपालको प्रमुख व्यापारिक साझेदार भारतले लाल सागरको तनावका कारण पश्चिम एसिया र रुसको आयातमा चुनौती खेप्न सक्नेतर्फ व्यापार विज्ञहरूले औंल्याएका छन् । रेड सीको तनाव जारी रहे ढुवानी शुल्क ४० प्रतिशतसम्म वृद्धि हुन सक्ने आकलन गरिएको छ । हुथी विद्रोहीहरूले चाहिँ इजरायलले हमासमा युद्धविराम नगरेसम्म रेड सी हुँदै जाने जहाजहरूमा आक्रमण जारी राख्ने बताउँदै आएका छन् । रेड सीको महत्त्वपूर्ण जलमार्ग अवरुद्ध गर्दै आएका हुथीहरूले अन्तर्राष्ट्रिय व्यापार ठप्प पार्ने प्रयास जारी राखेका छन् । यमनको उत्तरपश्चिमी भेगको अल्पसंख्यक जैदी (सिया मुस्लिमअन्तर्गत) को सम्प्रदायका हुसैन अलहुथीले १९९० को दशकमा अन्सर अल्लाह स्थापना गरेका थिए । यमनको सशस्त्र राजनीतिक तथा विद्रोही समूह अन्सर अल्लाहले हुसैनको नेतृत्वमा उत्तरी यमनस्थित आफ्नो क्षेत्रको स्वतन्त्रताका लागि युद्ध लडेका थिए । २००४ मा युद्धका क्रममा हुसैन मारिएपछि अन्सर अल्लाहको नाम हुथी राखिएको हो । हाल यो समूहको नेता अब्दुल मलिक अलहुथी हुसैनका भाइ हुन् । इजरायललाई दुश्मन ठान्ने हुथी समूहले आफूलाई इरान नेतृत्वको एक्सिस अफ रेसिस्टेन्स को महत्त्वपूर्ण अंग बताउँछ । एक्सिस अफ रेसिस्टेन्समा सिरिया, लेबनानी सिया विद्रोही समूह हेजबोल्लाह र विभिन्न प्यालेस्टिनी विद्रोही समूहहरू आबद्ध छन् । हुथी समूहले हाल यमनी राजधानी साना र उत्तरपश्चिमी भूभागमा नियन्त्रण कायम गरेको छ । अन्तर्राष्ट्रिय मान्यता प्राप्त यमन सरकार भने दक्षिणी बन्दरगाह सहर अदेनमा सीमित छ । गत अक्टोबरमा इजरायलहमास द्वन्द्व सुरु भएदेखि नै यमनका हुथी विद्रोहीहरू इजरायल र उसका निकट सहयोगी अमेरिका, यूकेलगायतका पश्चिमा मुलुकप्रति आक्रामक देखिएका थिए । प्यालेस्टिनी विद्रोही समूह हमासले अक्टोबर ७ मा इजरायलमा गरेको आक्रमणमा एक हजार २ सय जनाको मृत्यु भएको थियो । त्यसका साथै, आक्रमणपछि हमासले २ सय ५० जनाभन्दा बढीलाई इजरायली क्षेत्रबाट बन्धक बनाएर लगेको थियो ।त्यसको जवाफमा इजरायलले हमासविरुद्ध भीषण आक्रमण गरेसँगै गाजा क्षेत्रमा तनाव जारी छ । इजरायली आक्रमणमा हालसम्म २९ हजार सात सय प्यालेस्टिनीको ज्यान गइसकेको छ । इस्लामिक चरमपन्थी संगठन हमासले २००७ यता गाजा स्ट्रिपमा शासन गर्दै आएको छ । गाजा स्ट्रिपमा २००७ यता इजरायल र इजिप्टले नाकाबन्दी गर्दै आएका छन् । हमासले प्यालेस्टाइनबाट इजरायललाई हटाएर स्वतन्त्र इस्लामिक राज्य स्थापना गर्ने लक्ष्य लिएको छ । स्थिति बिग्रँदै गएपछि गाजा क्षेत्रमा युद्धविरामका लागि अमेरिकी प्रशासनले समेत कोसिस जारी राखेको छ । अमेरिकी राष्ट्रपति जो बाइडेनले यसै साताको अन्त्यसम्ममा गाजामा युद्धविराम हुनेमा आफू आशावादी रहेको मंगलबार बताएका छन् । यद्यपि, युद्धविरामका लागि हमासले बन्दीहरू रिहा गरिनुपर्ने, इजरायली फौज फिर्ता लगायतका केही सर्तहरू राखेको जनाइएको छ । इजरायली पक्षले भने युद्धविरामबारे केही उल्लेख गरेको छैन । अक्टोबर ७ को आक्रमणयता हुथी विद्रोहीले स्वेज नहर कटेर आउने कार्गो जहाजहरूमाथि फाट्टफुट्ट क्षेप्यास्त्र आक्रमण गर्दै आएको थियो । नोभेम्बर १४ मा पहिलो पटक हुथी समूहका नेता अब्दुलले रेड सी भएर जाने इजरायली जहाजहरूलाई रोकिदिने घोषणा गरेका थिए । त्यसलगत्तै नोभेम्बर १९ मा हुथीहरूले इजरायलको स्वामित्वमा रहेको ग्यालेक्सी लिडर नामक कार्गो जहाजलाई रेड सीमै सैन्य हेलिकोप्टर प्रयोग गरी आक्रमण गरेर कब्जामा लिए । त्यो बेला २२ जनालाई बन्धकसमेत बनाएका थिए । त्यसपछि हुथीहरूले विशेषतः अमेरिकी र इजरायली ठेगानामा हिँडेका जहाजमा निरन्तर ड्रोन र क्षेप्यास्त्र आक्रमण गर्न सुरु गरे । इजरायलले गाजामा खाद्यान्न र औषधिजस्ता मानवीय आपूर्ति रोक्ने हो भने आफूहरूले पनि रेड सी हुँदै जाने सबै इजरायली जहाजहरू रोकिदिने हुथीहरूको भनाइ छ । डिसेम्बर १२ मा एक नर्वेली जहाजमा हुथीले क्षेप्यास्त्र आक्रमण भएपछि जवाफमा इजरायलले आफ्नो सबैभन्दा बलियो युद्धपोतलाई सो क्षेत्रमा खटाउने घोषणा गरेको थियो । डिसेम्बर दोस्रो सातायता व्यापारिक जहाजहरूमा आफ्नो आक्रमण बढाएका हुथी विद्रोहीले डिसेम्बर १८ मा स्विस स्वामित्वको मेडिटरियन सिपिङ कम्पनी (एमएससी) र नर्वेली स्वामित्वको स्वान एटलान्टिकमा आक्रमण गरेका थिए । सँगसँगै अमेरिकी युद्धपोतहरूमा पनि ड्रोन आक्रमण जारी राखेका छन् । हुथीले डिसेम्बर २३ मा नर्वेली तेल जहाज र डिसेम्बर २६ मा एमएससीको अर्को कार्गो जहाजमा आक्रमण प्रयास गरे । डिसेम्बर २८ सम्म यमनी विद्रोहीहरूले रेड सी भएर पार हुने अन्तर्राष्ट्रिय जहाजहरूमा २२ पटक आक्रमणको प्रयास गरिसकेको समाचार संस्था रोयटर्सले उल्लेख गरेको छ । डिसेम्बर ३१ मा तीनवटा डुंगा कब्जा गर्न खोज्ने १० हुथी विद्रोहीहरूलाई अमेरिकी सेनाले मारिदिएपछि जनवरी ३ मा अमेरिका, बेलायतलगायतले अन्तर्राष्ट्रिय जहाजहरूमा आक्रमण नगर्न हुथीहरूलाई अन्तिम चेतावनी जारी गरेका थिए । अरब क्षेत्रको महत्त्वपूर्ण जलमार्गमा मानव जीवन, विश्व अर्थतन्त्र र निर्बाध व्यापारलाई गम्भीर समस्यामा पार्ने गरी सुरु गरेको आक्रमण र त्यसले निम्त्याउने समस्याको जिम्मेवारी हुथीहरूले भोग्नुपर्नेछ, चेतावनीमा भनिएको थियो । चेतावनीको प्रत्युत्तरमा जनवरी ४ मा अमेरिकी जलसैन्य जहाज र व्यापारिक जहाजको नजिक आक्रमण गरेका हुथीले अहिलेसम्मको सबैभन्दा ठूलो आक्रमण भने जनवरी ९ मा गरेका थिए । उनीहरूले २१ वटा ड्रोन र जमिनबाट समुद्रमा हान्ने क्षेप्यास्त्रमार्फत रेड सीमा आक्रमण गरेका थिए । अमेरिकी रक्षा मन्त्रालयका अनुसार उक्त आक्रमण व्यावसायिक जहाजमाथिको २६ औं आक्रमण हो । जनवरी ११ मा गल्फ अफ एडेनमा हुथीले बलिस्टिक क्षेप्यास्त्र प्रहार गरेपछि हुथीहरूको नियन्त्रणमा रहेका झन्डै ६० स्थानमा अमेरिका र बेलायतले जवाफी आक्रमण सुरु गरेका थिए । अन्तर्राष्ट्रिय सञ्चार माध्यमहरूका अनुसार अहिलेसम्म हुथीद्वारा ३३ वटा अन्तर्राष्ट्रिय व्यापारिक जहाजहरूमा आक्रमण भइसकेको छ । तीमध्ये १६ वटामा प्रत्यक्ष क्षति पुगेको जनाइएको छ । हुथी नेतृत्वले भने इजरायल समर्थक देशहरूका ४८ वटा जहाजमा आक्रमण गरिएको दाबी गरेको छ । पछिल्लो समय बेलायतका लगभग आधाजस्तो जल यातायात र व्यापार कम्पनीहरूले यी आक्रमणबाट नियमित आपूर्ति अवरुद्ध हुने र आपूर्ति शुल्क बढेर जाने अनुमान गरेकोबारे अलजजिराले समाचार प्रकाशित गरेको छ । सो मार्ग बिथोलिँदा पूरै अफ्रिका अर्थात् केप अफ गुड होप घुमाएर लानुपरेको अवस्थामा सिपिङ कम्पनीहरूले झन्डै तीन गुणा बढी शुल्क लिने गरेको बेलायती व्यवसायीको अनुभव छ । आयातकर्ता, थोक व्यवसायीसँगै साना उद्यमीहरूले समेत बेलायतमा रेड सी समस्याको कम्पन महसुस गरेको र बिस्तारै यो दबाब धान्न नसकिने प्रतिक्रिया दिएको बीबीसीको समाचारमा उल्लेख छ । रेड सी समस्याका कारण विश्वभर जलमार्गबाट हुने व्यापारको एक भागमा मात्रै प्रभाव पारेको देखिए पनि यसको घुमाउरो असर क्रमशः विश्वका अन्य क्षेत्रमा पनि पर्ने विश्लेषकहरू बताउँछन् ।"
जाजरकोट भूकम्पको ४ महिनापछि संकटग्रस्त क्षेत्र घोषणा,"(काठमाडौं)जाजरकोट केन्द्रबिन्दु बनाएर गत कात्तिक १७ मा गएको भूकम्पबाट बढी प्रभावित तीन जिल्ला जाजरकोट, रुकुम पश्चिम र सल्यानका पालिकालाई विपत् संकटग्रस्त घोषणा गरी पुनर्निर्माण अघि बढाउने निर्णय गरेको छ । भूकम्प गएको चार महिनापछि सोमबार बसेको मन्त्रिपरिषद् बैठकले संकटग्रस्त पालिका घोषणा गरी पुनर्निर्माणका लागि स्रोत जुटाउने निर्णय गरेको हो । प्रभावित पालिकाहरूमा भूकम्प प्रतिरोधी घर निर्माणका कार्यविधिमार्फत काम अघि बढाउने निर्णय मन्त्रिपरिषद्ले गरेको संचार तथा सूचना प्रविधिमन्त्री रेखा शर्माले जानकारी दिइन् । मन्त्रिपरिषद्ले भूकम्प प्रतिरोधी स्थायी आवास निर्माणका लागि प्रति परिवार पाँच लाख दिने कार्यविधि पनि पारित गरेको छ । भूकम्पले बढी प्रभावित जाजरकोट, रुकुम पश्चिम र सल्यानका पालिकालाई विपत् संकटग्रस्त घोषणा गरी पुनर्निर्माण थाल्ने निर्णय गरको छ, मन्त्री शर्माले भनिन् । सरकारले पुनर्निर्माणका लागि आन्तरिक स्रोत, बाह्य सहयोग, अनुदान र ऋण प्रयोग गर्ने भएको छ । भूकम्प गएको लामो समय बितिसक्दा पनि सरकारले पुनर्निर्माणको काम अघि नबढेको भन्दै संसद्मा आलोचना हुँदै आएको थियो । उपप्रधान तथा गृहमन्त्री नारायणकाजी श्रेष्ठले पनि मन्त्रिपरिषद् बैठकले भूकम्प प्रभावित क्षेत्रमा पुनर्निर्माण अघि बढाउने निर्णय गरेको बताए । कार्यविधि स्वीकृत भइसकेको छ । अब आन्तरिक र बाह्य स्रोत परिचालन गरी पुनर्निर्माण अघि बढ्छ, उनले भने । कार्यविधि अनुसार भूकम्प प्रतिरोधी स्थायी आवास निर्माणका लागि प्रति परिवार पाँच लाख रुपैँया दिइने भएको छ । भूकम्पबाट जाजरकोटका भेरी, नलगाड, बारेकोट नगरपालिका र छेडागाड तथा रुकुम पश्चिमका आठबिसकोट, चौरजहारी नगरपालिका, सानीभेरी गाउँपालिकामा बढी मात्रामा मानवीय र भौतिक क्षति भएको थियो । बढी भौतिक क्षति भएका पालिकालाई संकटग्रस्त क्षेत्र घोषणा गरी पुनर्निर्माण थाल्ने निर्णय भएको छ । गत कात्तिक अन्तिम साताको मन्त्रिपरिषद् बैठकले अस्थायी आवास निर्माणमा लागि प्रतिपरिवार ५० हजार रुपैयाँ दिने निर्णय गरेको थियो । जाजरकोटमा ४५ हजार ५ सय २४ जना लाभग्राही कायम भएका छन् । त्यसमध्ये २० हजार अस्थायी आवास मात्र निर्माण भएको जिल्ला प्रशासन कार्यालयको तथ्यांक छ । कार्यालयका अनुसार ३२ हजार ९ सय ८ लाभग्राहीले सम्झौता गरेकामा ३१ हजार ९ सय ६१ परिवारले मात्र पहिलो किस्ताबापतको २५ हजार रुपैयाँ पाएका छन् । जिल्लाका लागि निकासा भएको १ अर्ब ३ करोड रुपैयाँमध्ये पालिकाहरूले ७९ करोड ९० लाख मात्र पीडितलाई भुक्तानी दिएका छन् । गृह मन्त्रालय राष्ट्रिय विपत् जोखिम न्यूनीकरण तथा व्यवस्थापन प्राधिकरणका अनुसार रुकुम पश्चिममा २९ हजार ४ सय ६ परिवार लाभग्राही छनोट भएकोमा २७ हजार ३६ लाभग्राहीले २५ हजार रुपैयाँका दरले ६७ करोड ५९ लाख रकम प्राप्त गरिसकेका छन् । करिब दुई हजारले अस्थायी आवासका लागि पहिलो किस्ता पाउन बाँकी छ । सरकारले पर्याप्त स्रोतको सुनिश्चितता हुन नसक्दा अस्थायी आवासको दोस्रो पुरै किस्ताको रकम प्रभावित क्षेत्रमा पठाउन सकेको थिएन । निजी र सार्वजनिक भौतिक संरचना निर्माणका लागि ७५ देखि ८० अर्ब रुपैयाँ लाग्ने सरकारको अनुमान छ ।अस्थायी आवासका लागि पीडितले दास्रो किस्ता पाउन ढिलाइ भएको छ । पालिकाहरूले पहिलो किस्ता पाएका लाभग्राहीको अनुगमन नसकिएकाले दोस्रो किस्ता दिन ढिलाइ भएको जनाएका छन् । जाजरकोट भेरी नगरपालिका उपप्रमुख सीता जैसीले जिल्ला विपत् कोषमा दोस्रो किस्ता रकम आए पनि पहिलो किस्ता लिएर अस्थायी आवास नबनाएका लाभग्राहीको अनुगमन नभएकाले ढिलाइ भएको बताइन् । पहिलो किस्ताको विवरण रुजु हुन बाँकी छ । त्यसपछि दोस्रो किस्ताको अनुदान वितरण हुन्छ, उनले भनिन्, पीडितको माग भने दोस्रो किस्ता छिट्टै दिनुपर्यो भन्ने छ । उनले पीडितहरूका लागि आगामी वर्षासम्म सुरक्षित आवास नभएमा झन् समस्या आउने बताइन् । सबैको अस्थायी टहरा नबन्दै वर्षा लाग्छ, त्यसकारण पुनर्निर्माणका लागि छिटो काम थाल्नुपर्नेछ, उनले भनिन् ।जाजरकोट नलगाड नगरपालिका प्रमुख डम्बरबहादुर रावलले यही साता नै पुनर्निर्माण छिटो सुरु गर्न प्रधानमन्त्री पुष्पकमल दाहाललाई ज्ञापनपत्रसमेत बुझाइएको बताए । अब भूकम्पले भत्काएका क्षेत्रमा पुनर्निर्माण छिटो भएन भने झन् समस्या आउने देखिन्छ, उनले भने, हामीले प्रधानमन्त्रीलाई भेटेर निजी आवासको पुनर्निर्माण छिटो सुरु गर्न आग्रह गरेका हौं । रुकुम पश्चिम आठबिसकोट नगरपालिकामा पनि समस्या उस्तै छ । अस्थायी आवासका लागि दोस्रो किस्ताको आस गरेर बसेको उपप्रमुख धनकुमारी शाहीले बताइन् । निजी घर, विद्यालय, स्वास्थ्यचौकी पुनर्निर्माण गर्नु स्थायी समाधान हो, उनले भनिन्, हाम्रो नगरपालिकामा ५३ विद्यालयको पठनपाठन टहरामा र ५ स्वास्थ्यचौकीले टेन्टबाट सेवा दिइरहेका छन् । वर्षा लागेपछि विपन्न भूकम्पपीडितले झन् सास्ती पाउने बताउँदै उनले भनिन्, पैसा हुनेले नगरपालिकाका इन्जिनियरको सहयोगमा घर पुनर्निर्माण सुरु गरेका छन्, पैसा नहुनेहरू अनुदानको पर्खाइमा छन्, पुनर्निर्माण कार्यविधि आएपछि काम सुरु हुन्छ होला ।"
मिटरब्याजपीडितको चीत्कार,"मिटरब्याजबाट पीडितहरू पूर्वको झापादेखि सुदूरपश्चिमको कञ्चनपुरबाट पैदल खुट्टा खियाएरै न्याय मार्च गर्दै काठमाडौं आइपुगेका छन् । यति लामो पैदल यात्रा तय गर्दा भोक प्यास र थकानको पर्वाह गरेनन् । हिँड्दा खुट्टा सुन्निए पनि अभियान रोकेनन् । साहूले घरखर्च, छोराछोरीको अध्ययन, विवाहजस्ता अति आवश्यक कामका लागि आफ्नो घरबारी दृष्टिबन्धक राखेर लिएको ऋणभान्दा ब्याज अचाक्ली धेरै असुलेपछि र ऋण बुझाएपछि घरबारी फिर्ता नपाएपछि बाध्य भएर उनीहरू आन्दोलनमा उत्रिएका हुन् । ६० हजार मात्र ऋण लिँदा २ लाख ४० हजारको कागज बनाएर घरघडेरी नै खाइदिएको, गोठमा भएका गाईभैंसी फुकाएर लखेटिदिएको मात्र नभई तुरुन्त घर खाली गर्न धम्की दिएको र प्रहरी लगाएर कुटपिट गराएको सम्मका समस्या छन् । ऋण माग्दा सुरुमै ३४ गुणासम्म बढाएर कागज बनाउने, त्यसमा चक्रीय ब्याज जोडेर साँवा बढाउँदै लाने र जति तिरे पनि नसकिने स्थिति छ । यस्तो अन्याय, अत्याचार सहनै नसकेर पीडितहरू २३ दिन लामो यात्राबाट राजधानी छिरेका छन् । साहूले गरेको अन्याय, अत्याचार, शोषण त छँदै छ, अझ प्रहरीसमेत लगाई डर, धम्की, कुटपिट र घरबारी खाली गराउन खोज्ने कुकृत्य सहन नसकेर कतिपय ऋणीले आत्महत्यासमेत गर्ने प्रयास गरेको देखिएको छ । सरकारले पीडितप्रति सहानुभूति त परै जाओस्, बेकारमा काठमाडौं किन आएको भन्ने अभिव्यक्ति दिने गरेको छ । अन्याय, अत्याचार नभएको भए यति लामो बाटो भोकै प्यासै पैतालाको छालासमेत खियाउँदै काठमाडौं आउँदैनथे । सरकारले मिटरब्याजपीडितका समस्या समाधान गर्न जाँचबुझ आयोग गठन गरेको र कानुन बनाएको हो तर विडम्बना, आयोगको सुझाव पालना भएन, कानुन पनि कार्यान्वयन गरिएन । यी मिटरब्याजपीडित नेपाली नागरिक हुन् कि होइनन् ? हुन् भने उनीहरूको चीत्कार सरकारले सुन्नुपर्दैन ? गंगाराज अर्याल, पाणिनि८, अर्घाखाँची"
बेथिति रोक्न जुट्नुपर्ने बेला,"दैनिक पत्रिका, अनलाइन, रेडियो तथा टेलिभिजन तथा सामाजिक सञ्जालमा भ्रष्टाचारवारे उजागर गरिएका समाचार आएका आएकै छन् । पञ्चायतकालमा भ्रष्टाचार भयो पञ्चले देश सके भनेर गाली गरिन्थ्यो । २०४६ सालपछि प्रजातन्त्र आयो । जनताको मौलिक अधिकारको रक्षाका साथै संविधानमा नै प्रेस स्वतन्त्रताबारे खुलेरै लेखियो । जनताको आवाज बुलन्द हुनेसम्बन्धमा प्रश्न छैन तर भ्रष्टाचारको रोगले सताउन थाल्यो । सोचिएको थियो कि नेपाली जनता गाँस, बास, कपास, शिक्षा, स्वास्थ्य तथा रोजगारीका अवसरहरूबाट अब वञ्चित हुनुपर्दैन । तर प्रजातान्त्रिक सरकार बनेपछि नेताहरूले नै गाउँघर र त्यहाँका समस्या बिर्सन थाले । सत्तामा बस्नेहरू नीतिगत भ्रष्टाचारमा रमाउने, ठूला व्यापारी तथा उद्योगपतिले निमुखा जनतालाई अलमल्याउने र सरकारसाग चुनावमा मिलेर जनतालाई मारमा पार्ने, बिचौलियासँग मिलेर सत्तामा बसेकाले सार्वजनिक सम्पत्ति तथा जग्गा लुट्ने प्रवृत्ति देखिएको छ । छुट्याइएको विकास बजेट ३० प्रतिशत पनि खर्च गर्न सकिँदैन तर मर्मत तथा सम्भारमा अनि अनुत्पादक क्षेत्रमा लगानी गरिन्छ । कहींकतै विकास निर्माणको काममा टेन्डर गर्नुपर्यो भने गोप्य सिलबन्दी दरभाउ पत्रमा आफ्नालाई सेटिङ मिलाइन्छ । सरकारी निकायको हालत झन खराव छ । त्यस्तै अरू त के दुग्ध विकास संस्थान, नेपाल डेरी उद्योग, नेपाल डेरी एसोसिएसन तथा चिनी उद्योगमा समेत मनपरीतन्त्र झागिएर किसान सडकमा दूध पोख्न र उखु खेती रोक्न बाध्य भएका छन् । दिनदाहाडै हत्या हिसाको शृंखला बढ्दो छ । सरकारप्रति जनविश्वास घटेको छ । सरकारी कर्मचारीलाई तलब भत्ता खुवाउन पनि धौधौ पर्ने स्थिति छ । विदेशी लगानीकर्तासमेत निरुत्साहित बनेका छन् । देशभित्रका सच्चा उद्योगपति तथा व्यापारी, कृषक तथा इमानदार राष्ट्रसेवक कर्मचारीमा निराशा बढेको छ । यी सबै समस्याको समाधानका लागि सरकारी निकाय र नागरिक समाज दुवै एकजुट हुन आवश्यक छ । भ्रष्टाचारविरोधी कानुन र संस्थाहरूलाई सुदृढ पार्नुपर्छ । सबैलाई पारदर्शी र जवाफदेही बनाउन दबाब दिनुपर्छ । इमानदारलाई प्रोत्साहन गर्नुपर्छ । निष्पक्ष आयोग गठन गरेर प्रजातन्त्र आएदेखि सत्तामा बसेका नेता तथा अन्य व्यक्तिहरूको सम्पत्ति छानबिन गर्नुपर्छ । खिमराज गिरी, काठमाडौं"
जीपी कलेजमा कहिले स्तरीय शिक्षा ?,"काठमाडौंको सिफलस्थित जीपी सामुदायिक कलेजमा भीमसेनदास प्रधान स्थापनाकाल (करिब १२ वर्षअघि) देखि नै व्यवस्थापन समिति अध्यक्ष हुनुहुन्छ । उहाँ यस कलेजको आरोहअवरोहबारे पूर्ण जानकार हुनुहुन्छ । उहाँ संविधानको निर्मातामध्ये एक पनि हुनुहुन्छ । यही बीचमा नेपाल सरकारको मन्त्री पनि हुनुभयो । तर कलेजको प्राज्ञिक गतिविधि र वातावरण भने सुधारोन्मुख छैन, खस्कँदो छ । म आफैं यस कलेजमा पछिल्लो ४ शैक्षिक सत्रदेखि अध्ययनरत छु । यहाँका समस्याका बारेमा न क्याम्पस प्रमुख तथा प्रशासनले चासो दिएको छ, न व्यवस्थापन समितिले पहल गरेको छ । अध्यक्ष प्रधानले त्रिभुवन विश्वविद्यालयमा प्राध्यापन गर्नुभएको रहेछ । उहाँ पक्कै शैक्षिक वातावरण कस्तो हुनुपर्छ भन्नेबारे जानकार हुनुपर्छ । सहरको बीचमा ठूलो संरचना सम्भव छैन भन्ने होला तर स्नातक र स्नातकोत्तर तहका विद्यार्थीले अनुसन्धान गर्ने ठाउँ, पढ्ने पुस्तकालय खोइ ? गुणस्तरीय शौचालय खोइ ? समयतालिकाअनुसार कलेजले आन्तरिक रूपमा लिएको परीक्षाको नतिजा खोइ ? जबकि वार्षिकोत्सवमा सधैं गुणस्तरमा कुनै सम्झौता हुँदैन भन्ने गरिएको छ । अधिकांश विद्यार्थीले बीचमै छाड्नुका केही कारणमध्ये एक कलेजको शैक्षिक वातावरण हो । कलेजको शैक्षिक गुणस्तर र वातावरणमा कति पनि सम्झौता नगरियोस् । विश्लेषण कोइराला, कालोपुल, काठमाडौं"
एमालेलाई सत्ताको हतारो,"७५१ बुँदे जनतालाई धोकाएमालेले एउटा गोलीले दुई चरा मार्ने उद्देश्यले ७५१ बुँदे माग सरकारलाई बुझाएको छ । सरकार ढले ठिकै, नढले पब्लिसिटी हुन्छ भनेर ती माग ल्याइएका छन् । यी माग नेपालका बाटाघाटा, अस्पताल, स्कुललगायत ग्रामीण आर्थिक विकाससँग सम्बन्धित हुन् । यो कुनै नयाँ मुद्दा होइन । मागमा देखिएका जिल्लाहरू ओलीले शासन गर्दा नेपालको भुभागमा नभएर उहाँको शासन गएपछि मिसिन आएका होइनन् । चारपटक नीति तथा कार्यक्रम बनाउँदा र बजेट पेस गर्दा उहाँले किन छुटाउनुभयो ? यसको जवाफ उहाँले दिनुपर्छ । उहाँ हार्वर्ड वा अक्सफोर्डमा पढेर अन्तर्राष्ट्रिय संस्थामा आर्थिक विकाससम्बन्धी काम गरी टेक्नोक्रेट भएर फर्केको व्यक्ति होइन । नेपालको ग्रामीण अवस्था थाहा नभएको व्यक्ति पनि होइन ।पाकिस्तानमा एकपटक यस्तो भएको थियो । सन् २००४ ताका शौकत अजिज प्रधानमन्त्री बन्नुभयो । उहाँ विदेशमा काम गरेर बसेका चर्चित अर्थशास्त्री हुनुहुन्थ्यो । जनरल मुसर्रफले अर्थतन्त्र सुधार्नका लागि उहालाई स्वदेश फर्कन अनुरोध गर्नुभयो । भारतका मनमोहन सिंहको योगदान देखेर पाकिस्तानमा त्यही गरियो । अजिज फिर्ता आएर अर्थमन्त्री र प्रधानमन्त्री बन्नुभयो । लामो समय अन्तर्राष्ट्रिय संस्थामा काम गरेकाले उहालाई पाकिस्तानको ग्रामीण क्षेत्रको समस्या बुझ्न केही समय लाग्यो । हाम्रा विपक्षी दलको नेता ओली विदेशमा नबसेको टेक्नोक्रेट पनि नभएकाले अहिले उठाइएका समस्या उहाँले आफ्नो शासनकालमा देख्नुपर्ने हो । सत्तामा हुँदा नदेख्ने विपक्षीमा हुँदा देख्ने कस्तो रोग हो ? ७५१ बुँदे अल्टिमेटम गैरजिम्मेवार र अवसरवादीपन हो । विपक्षी दलको नेता त प्रधानमन्त्री पर्खिरहेको व्यक्ति हो, जिम्मेवार बन्नुपर्छ । धारा ८५ र १०० (४) को अर्थसंसदको कार्यकाल ५ वर्ष राखियो । सरकार गठन भएको पहिलो दुई वर्ष अविश्वासको प्रस्ताव ल्याउन नपाइने व्यवस्था गरियो । निर्वाचित भए ५ बर्षभित्र सम्पन्न गर्ने विकासको प्रतिबद्धता घोषणापत्रमा लेखिन्छ । घोषणा लागू गर्न कम्तीमा २ वर्ष समय दिनुपर्छ भनेर धारा १०० को उपधारा ४ मा २ वर्षसम्म अविश्वासको प्रस्ताव दर्ता गर्न नपाउने व्यवस्था गरिएको हो । नक्कली अविश्वासको प्रस्ताव नल्याउलान् र ल्याए पनि पारित हुँदैन भनेर प्रस्ताव ल्याएपछि अर्को एक वर्ष ल्याउन नपाउने व्यवस्था गरियो । सरकारको स्थायित्व भए आर्थिक विकास हुन्छ भनेर यसो गरिएको हो । संविधानको धारा ८४ र १०० (४) को मर्म नबुझेर २ वर्ष पनि नपर्खीकन सरकार ढाल्ने छटपटी गर्नु उचित हुन्छ र ? १९ देखि ५० वर्षसम्मलाई कामको खोजी गर्ने उमेर मान्ने हो भने नेपालमा ४२ प्रतिशत जनता कामको खोजी गर्नेमा पर्छन् । २२ लाख युवा खाडीलगायत मुलुकमा ४० डिग्री तापक्रममा काम गरिरहेका छन् । उनीहरू जिउँदो फर्किन्छन्, फर्किंदैनन् भन्ने चिन्ता परिवारजनलाई छ । एकमात्र आशा नयाँ संविधानको छ । भ्रष्टाचार नियन्त्रण होला, रोजगार सृजना हुन्छ होला भन्ने छ । तर विपक्षी दलका नेता विद्रोही को भूमिका खेली सरकार ढालेर अस्थिरता सृजना गर्न चाहनुहुन्छ । संसदीय व्यवस्थामा दोस्रो ठूलो दल विपक्षी दल बन्नुपर्छ, विद्रोही होइन । विपक्षी दल र विद्रोही दलमा फरक छ । विपक्षी दलले संविधानवाद, कानुनी शासन, संसदीय परम्परा, संस्कार र अभ्यासमा विश्वास गर्छ । विद्रोही दलले संविधान र कानुन मान्दैन, तोडफोड, हुलहुज्जत र बल प्रयोगमा विश्वास गर्छ । एमालेले बेलायतको विपक्षी दलको भूमिका खेल्न सक्नुपर्छ । एमालेले बालकुमारी घटनालाई लिएर उठाएको नैतिकताको प्रश्नमाथि लेखक विरोध गर्दैन । तर संसद् विघटन गर्ने, सर्वोच्च अदालतले दुई पटक बदर गर्दा राजीनामा नगर्ने र विश्वासको मत लिन नसक्दा राजीनामा नगर्ने ओली र उहाँको दलले नैतिकताको प्रश्न उठाउन सुहाउँछ ?सत्ताकेन्द्रित राजनीति गर्ने नै भए पनि संवैधानिक बाटो छ । धारा ११९ को उपधारा (२) मा वार्षिक अनुमान पेस गर्नुपर्ने व्यवस्था छ । त्यसरी पेस गर्दा अघिल्लो वर्षको रकमको खर्च र उपलब्धि पनि पेस गर्नुपर्छ, अनि मात्र बजेट पारित हुन्छ । उपधारा (२) को उद्देश्य निष्पक्ष अर्थशास्त्री, योजनाविद्, तथ्यांकविद् र विकासविद्को स्थायी समिति गठन र तिनीहरूको प्रतिवेदनअनुसार खर्च र उपलब्धिको निष्पक्ष मूल्यांकन हुनुपर्ने हो । उपधारा (२) को समिति गठन भएको छैन । नेपालमा खर्च हुन्छ, उपलब्धि हुँदैन । जसरी पनि प्रधानमन्त्री बन्नैपर्ने हो भने उपधारा (२) को समिति गठन गरेर प्रत्येक वर्ष समितिको प्रतिवेदनअनुसार प्रगति हासिल नभएको देखेपछि बजेट पारित नगरी अड्काएर सरकारलाई राजिनामा गर्न बाध्य गराएर ओली प्रधानमन्त्री बने भयो नि ! बजेट पारित हुन सकेन भने संसदीय व्यवस्थामा सरकारले राजीनामा गर्छ । किन असंवैधानिक तरिकाले सरकार ढाल्ने प्रपञ्च रच्नुपर्यो ? केसी पूर्वन्यायाधीश हुन् ।"
रोजगारी सिर्जनामा समाज र सरकारले के गर्न सक्छन् ?,"रोजगारीको अभावमा विदेश पलायन भएका युवाले पठाएको रेमिट््यान्सले नै देश चलायमान छ । यसमा कुनै दुई मत छैन । तर, युवा देशबाट पलायन भइरहँदा र मूल्य अभिवृद्धि नहुँदा अर्थतन्त्र कमजोर अवस्थामा पुग्यो । सामाजिक अवस्था खलबलियो । यो चिन्ताको विषय हो । युवा बिदेसिएका मात्र छैनन्, करिब ८ लाख विदेशी कामदार नेपालमा काम गरिरहेका छन् । यो संख्यालाई नेपाली युवाले प्रतिस्थापन गर्न सक्थे । नेपालमा रोजगारी सिर्जना नहुनुका विभिन्न कारण छन् । नेपालको मात्र होइन, विश्वकै निजी क्षेत्र नाफामूलक हुन्छ । तर नेपालमा नाफा कमाउनुलाई नकारात्मक दृष्टिकोणबाट हेरिन्छ । हामी व्यापारव्यवसाय नाफाकै लागि गर्छौं । देशको कानुन र मर्यादाभित्र रही व्यापारव्यवसाय गरेर नाफा कमाउन चाहन्छौं । जब नाफा हुन्छ, तब रोजगारी पनि सिर्जना हुन्छ । नाफा कमाएपछि सरकारलाई कर तिर्न सक्छौं । देशमा वस्तुको मूल्य अभिवृद्धि (भ्यालु एडिसन) हुन्छ । त्यसैले कानुनमा बसेर गरिने नाफालाई समाज र सरकारले प्रशंसा र आत्मसात गर्नुपर्छ । नाफा राम्रो शब्द भएकै कारण समाज र सरकारले स्विकार्नुपर्छ । विडम्बना, नेपालमा नाफा भनेको खराब हो भन्ने भाष्य निर्माण भएको छ । कुनै व्यक्तिको रहरले मात्र रोजगारी सिर्जना हुन सक्दैन । बिजनेस सेन्स पनि आवश्यक हुन्छ । कसैले रोजगारी सिर्जना गर्ने, देशको सेवा गर्ने, कर बढी तिर्ने वा सामाजिक उत्तरदायित्व पूरा गर्नका लागि उद्योगव्यवसाय सञ्चालन गर्न चाहन्छ भने त्यो दिगो हुँदैन । राजनीति गर्ने व्यक्तिले मात्र यस्तो सोच राख्छन् । नाफा कमाउन नसकेको खण्डमा सामाजिक उत्तरदायित्व पूरा गर्न र कर तिर्न सकिन्न । त्यसैले यी सबै काम गर्न नाफा कमाउन जरुरी छ । नाफा नगरी रोजगारी सिर्जना गर्छु, देशको सेवा गर्छु भने पनि त्यो सम्भव हुँदैन । कुल गार्हस्थ्य उत्पादनमा उद्योगहरूको योगदान १४ प्रतिशतबाट घटेर ६७ प्रतिशतमा पुगिसक्यो । यसको कारण थाहा नपाई र समाधान नगरी रोजगारी सिर्जनाको अवधारणा ल्याएको खण्डमा पनि त्यो सफल हुन सक्दैन । निजी क्षेत्रलाई कसरी नाफामूलक बनाउने, कसरी आकर्षित गर्ने, बढीभन्दा बढी लगानीको प्रतिफल दिनका लागि नीति बनाउनुपर्छ । त्यस्तो किसिमको नीति बनाउन सक्यो भने मात्र मुलुकको अर्थतन्त्रलाई उद्योगतर्फ लैजान सक्छौं । उद्योगलाई आकर्षित गर्न सक्यौं भने लगानीकर्ताको आकर्षण बढ्छ, सोहीअनुसार लगानी र रोजगारी सिर्जना हुन्छ । सामाजिक उत्तरदायित्वलगायत जिम्मेवारी निर्वाह गर्न सक्छौं । भूपरिवेष्टित राष्ट्रका अन्तर्निहित समस्या हुन्छन् । यद्यपि अन्य भूपरिवेष्टित राष्ट्रले धेरै विकास गरेका उदाहरण विश्वमा छन् । हरेक समस्यालाई पहिचान गर्दै त्यसको समाधान खोज्न जरुरी छ । हरेक व्यवसायीले एउटा उद्योग राख्न सबै पक्षबारे (३६० डिग्री) सोच्छ, म पनि सोच्छु । सुरुमा उद्योगका लागि आवश्यक कच्चा पदार्थ मुलुकमै छ कि छैन, त्यो हेर्छौं । तर अधिकांश कच्चा पदार्थ विदेशी मुलुकबाट आयात गर्न बाध्य छौं । हाम्रो उच्च लागत अर्थव्यवस्था छ । अन्य देशको तुलनामा हामीकहाँ लागतका धेरै कारक छन् । आधारभूत कच्चा पदार्थ आयातमा दुई तहका भन्सार समर्थन छैन । कतै एक तहको त कतै शून्य छ । स्वदेशी उद्योगलाई भन्सारमा दुई तहको संरक्षण हुनुपर्छ । यसलाई पक्का गर्न सकेको अवस्थामा धेरै उद्योग आउँछन् । तयारी वस्तुको आयातलाई महँगो बनाउने र कच्चा पदार्थ आयातमा सस्तो पार्ने हो । कतै तयारी वस्तुको भन्सार कम छ । अधिकांश कच्चा पदार्थ आयात गर्नुपर्ने बाध्यता छ । त्यसैले सस्तोमा कसरी ल्याउने भनेर अन्तर्राष्ट्रिय बजारमा आफ्नो पहुँच पुर्याउन सक्छौं । नेपालका लागि ढुवानी नै मुख्य ठूलो लागतका कारक हुन् । म अध्यक्ष हुँदा नेपाल उद्योग वाणिज्य महासंघकै पहलमा भारतको रेललाई नेपालको ड्राइपोर्ट (सुक्खा बन्दरगाह) सम्म ल्याउने काम गर्यौं । त्यसबाट ७० प्रतिशतसम्म यातायातको लागत घट्यो । यस्तो लागत अझै घटाउन जरुरी छ । यातायातको दक्षता चीनमा एकदमै बढी छ । भारतको पर्याप्त छैन । प्रतिकिलोमिटर प्रतिटनको दक्षता हाम्रो लागत धेरै बढी छ । लागत घटाउने ठाउँ धेरै छन् । कच्चा पदार्थको यातायात लागत, लजिस्टिक लागत र समय घटाउन हामीले प्रयास गर्नुपर्छ । मुख्य त उद्योगका लागि जग्गा चाहिन्छ । जग्गा प्राप्तिसँगै वातावरण मूल्यांकनलगायत अन्य प्रक्रिया सुरु हुन्छन् । भौतिक संरचना, बाटो, बिजुली उद्योगको आधारभूत आवश्यकता हुन् । अन्य मुलुकमा धेरै मात्रामा रोजगारी सिर्जना गर्ने उद्योगलाई सरकारले नै भौतिक संरचना बनाइदिन्छ । नेपालमा भने कुरामा मात्र सीमित छौं । उद्योगका लागि आवश्यक बाटोघाटो आफैं बनाउनुपर्ने अवस्था छ । बिजुली जडान अर्को समस्या हो । उद्योगका लागि सहुलियतमा जग्गा र आवश्यक संरचना सहुलियत गर्न सक्यौं भने लागत अझै घट्छ । नेपालमा व्यापार लागत उच्च भएकाले यसलाई घटाउनेतर्फ ध्यान दिन जरुरी छ । जग्गा प्राप्तिका लागि औद्योगिक क्षेत्रलगायत विभिन्न अवधारणा आइसकेको छ । तर औद्योगिक क्षेत्रको पूर्वाधार अझै कमजोर छ । कानुनी समस्या धेरै छन् । औद्योगिक क्षेत्रमा उद्योग सञ्चालन गर्न निर्यात गर्नैपर्ने बाध्यतालगायतका कानुनी समस्या पनि छन् । यदि कुनै उद्योगीले जग्गा किनेर नै उद्योग सञ्चालन गर्न खोज्छ भने सरकारले पूर्वाधारमा लगानी गर्नुपर्छ । यसमा ध्यान दिन जरुरी छ । यदि हामीले उद्योग स्थापना गर्यौं भने उद्योग सञ्चालनमा आएसँगै स्थानीय समस्या पनि आउँछन् । नेपालमा नाफा गर्नुलाई नकारात्मक दृष्टिकोणले हेर्ने भएकै कारण स्थानीय समस्या आइरहेका हुन् । सडकमा सानो दुर्घटना हुँदा समग्र उद्योगको गतिविधि नै प्रभावित हुन्छ । उद्योग, कलकारखानाले गर्दा कोलाहल बढेको जस्ता कारण देखाई यो क्षेत्रलाई सधै उच्च लागत व्यवस्थामा राखिएको छ । उद्योग राख्न ठूलो चुनौती छ । सहजै जग्गा प्राप्ति, स्थानीय समस्या समाधान भए पनि इन्भाइरोमेन्ट क्लियरेन्स लिन धेरै समय लाग्छ । सरकारको ढिलासुस्तीले अर्को समस्या सिर्जना हुन्छ । जग्गा पाए पनि क्लियरेन्स भएन भने त्यो जग्गा के गर्ने ? कि क्लियरेन्स लिएपछि जग्गा किन्नुपर्यो । तर, त्यस्तो हुँदैन । क्लियरेन्स लिन लामो समय लाग्दा उद्योगीहरू हतोत्साही हुन्छन् । किनभने उद्योगी तथा व्यवसायीका लागि समय नै पैसा हो । सरकारले औद्योगिक मेसिन आयात गर्दा शून्य प्रतिशत दर वा न्यूनतम शुल्क लिने गरेको छ । उद्योगको मेसिन ल्याउँदा सबैभन्दा ठूलो समस्या बैंकको ब्याज हो । बैंकबाट ६० देखि ७० प्रतिशत फाइनान्स गर्नुपर्छ । बैंकको नीति व्यापार र छोटो अवधिका लागि लिने ऋणका लागि सहज छ । किनभने एनपीए दर कम छ । ठूलो उद्योगमा जोखिम बढी हुन्छ । बैंकको ब्याजदर पनि उच्च हुन्छ । उच्च ब्याजदर लागत बढी हुनुको अर्को कारण हो । सरकारको नीति र स्थानीय समस्या समाधान गरेर उद्योगले उत्पादन थाल्छन् । तर उद्योगको लागत यतिमै सकिँदैन । तुलनात्मक रूपमा यसलाई पनि हामीले हेर्न जरुरी छ । हाम्रो बिजुली सबैभन्दा ठूलो प्रतिस्पर्धात्मक लाभ हुन सक्थ्यो । जुन मूल्यमा भारतलाई बिजुली बेचिरहेका छौं, त्यही मूल्यमा नेपाली उद्योगलाई दिन सक्यौं भने ठूलो प्रतिस्पर्धात्मक लाभ बन्न सक्छ । किनभने नेपाल विद्युत् प्राधिकरणलाई आउने पैसा उस्तै हुन्छ । विडम्बना हाम्रो मानसिकता नै छैन । सस्तोमा भारतलाई बिजुली बेच्न तयार भए पनि स्वदेशी उद्योगलाई दिन चाहँदैनौं । यो अर्को चुनौतीको विषय हो । प्राधिकरण उद्योग तथा उपभोक्तालाई सेवा दिन बनेको सरकारी संस्था हो । औद्योगिक क्षेत्रलाई सहुलियतमा बिजुली दिनैपर्छ । श्रमसम्बन्धी ऐनकानुन पनि परिमार्जन गर्न जरुरी छ । अन्य मुलुकमा न्यूनतम तलब क्षेत्रअनुसार तोकिएको हुन्छ । भारतमा माइनिङमा काम गर्ने कामदारको जोखिम बढी हुने भएकाले न्यूनतम तलब धेरै हुन्छ । ग्रामीण क्षेत्रमा रहेको उद्योगमा कामदारलाई सोहीअनुसार तलब तोकिएको हुन्छ । सहरी क्षेत्रमा राखिएको उद्योगका कामदारको तलब अर्कै हुन्छ । जस्तैः काठमाडौंमा बस्ने कामदारलाई २० हजार तलब तोकिएको छ भने ती कामदारलाई बाँच्न गाह्रो हुन्छ । त्यही तलब हुम्लामा बस्ने कामदारलाई दिने हो भने प्रशस्त हुन्छ । एउटै न्यूनतम तलब देशभर लागू हुने हो भने अनुत्पादकता भयो । न्याय पनि भएन । अन्तर्राष्ट्रिय श्रम संगठनको प्रतिवेदनअनुसार नेपालको उत्पादकता दक्षिण एसियामै न्यून छ । विदेशमा भने नेपाली कामदारकै माग धेरै छ । नेपाली काम गरिरहेका ती मुलुकको उत्पादकता बढी छ । तर, ती नेपाली स्वदेशमा काम गर्न चाहँदैनन् । नेपालमा काम गर्न नचाहनुका विविध कारण होलान् । त्यसमध्ये श्रम सम्मान, अपर्याप्त श्रमसम्बन्धी कानुन र काम गर्ने वातावरण राम्रो नहुनु पनि हो । मुख्य विषय हाम्रो उत्पादकता नै कम छ । यसलाई कसरी बढाउन सकिन्छ ? यसमा विशेष ध्यान दिन जरुरी छ । लागत बढ्नुको अर्को कारक कर हो । देश संघीयतामा गइसकेपछि स्थानीय, प्रदेश र संघीय कर छन् । जसमा अझै स्पष्टता छैन । संघीयतामा गइसकेपछि प्रदेश र स्थानीय तहमा विभाजन भयौं । तर प्रदेश र स्थानीय तहले उद्योगलाई दिनुपर्ने प्रोत्साहन, सेवासुविधा दिन सकेका छैनन् । छिमेकी मुलुक भारतका प्रदेशहरूमा आफ्नो प्रदेशभित्र उद्योग भित्र्याउन प्रतिस्पर्धा नै हुन्छ । जस्तैः गुजरातले आफ्नोमा उद्योग ल्याएको खण्डमा जग्गा निःशुल्क दिने वा स्थानीय कर नलिने घोषणा गर्छ । उद्योगीलाई आकर्षित गर्न यस्ता विविध योजनाहरू ल्याउँछन् । उद्योग सञ्चालनमा आई उत्पादन सुरु भएपछि स्थानीय समस्याका साथै विविध करको समस्या समाधान भयो । अब मुलुकको पूर्वाधारको अवस्था हेरौं । कलकत्ताबाट भैरहवासम्म ल्याउनुभन्दा बढी लागत भैरहवाबाट काठमाडौं पुर्याउन लाग्छ । राजमार्गको बाटो खत्तम छ । यातायातको लागत बढ्दै गइरहेको छ । नेपालको यातायात क्षेत्रमा कार्टेल पनि छ । त्यसैले यातायातको लागत अत्यधिक रूपमा बढ्दै गएको छ । खासमा देशभरको यातायात लागत प्रतिस्पर्धी हुनुपर्छ । व्यापार गर्दा यातायातको लागत कम लाग्छ । सिधै काठमाडौं वा मुख्य बजारमा जाने भएकाले लागत घटेको हो । विभिन्न ठाउँबाट कच्चा पदार्थ उद्योगमा ल्याउनुपर्छ । फेरि उत्पादन गरेर विभिन्न बजारमा पुर्याइन्छ । त्यसैले उद्योगीहरूका लागि यातायात लागत महँगो हुन जान्छ । यातायातमा उद्योगका लागि धेरै बेफाइदा छन् । तपाई सिमेन्ट, स्टिल वा अन्य वस्तु उत्पादन गर्नुहुन्छ भने सरकारका सबै निकायले गुणस्तरदेखि सबै अनुगमन गर्छ । तर, आयातको व्यापार गर्नुहुन्छ भने आयात गरिएको वस्तुमा कसैले केही अनुगमन गर्दैन । बेफाइदाजति सबै नै उद्योगका लागि थुपारिएजस्तो देखिन्छ । सबै प्रक्रिया पुर्याएर उत्पादन गरी गुणस्ततीय वस्तु बजारमा पठाउँछौं । तर, उद्योग प्रवर्द्धन गर्दै उपभोक्तालाई नेपालमा बनेको भन्दै प्रयोग गर्न बाध्य बनाउन सक्दैनौं । त्यसैले बजारमा प्रतिस्पर्धी मूल्यमा दिनुपर्छ नत्र कसैले किन्दैन । मेक इन नेपाल, मेड इन नेपाल भावनात्मक मात्र हो । स्थानीय, कानुनीलगायत समस्या पार गर्दै प्रतिस्पर्धी मूल्यमा बजारमा सामान पठाउन सक्नुपर्छ । उद्योगीहरूले बजारमा उधारोमा सामान दिइरहेका हुन्छन् । अहिले बजारमा असुरक्षित ऋण बढ्दो छ । भयानक रूप लिन थालेको छ । यसलाई समाधान गर्न जरुरी छ । उद्योग स्थापना गर्नेको धेरै लगानी भइसकेको हुन्छ । बजारमा सामान पठाए पनि पैसा उठेको हुँदैन । यस्तो पैसा उठाउन हामीकहाँ पर्याप्त कानुन बनेको छैन । उद्योगीहरू विभिन्न समस्या झेल्न बाध्य छन् । यीबाहेक लागतका अन्य धेरै कारक छन् । विश्व बैंकको प्रतिवेदनले उद्योगव्यवसाय गर्न नेपालमा लागत उच्च रहेको औंल्याइसकेको छ । त्यो लागत कम गर्न नीतिगत सुधार चाहिन्छ । नेपाल विश्व व्यापार संगठनमा आबद्ध छ । हामीले बाहिरको अवस्था धेरै हेरिसक्यौं, अब देशभित्रै हेर्न जरुरी छ । हामी विदेशी मुलुकसँगको सम्झौतामा हस्ताक्षर गर्न लालयित हुन्छौं । तर, ती सम्झौताले देशको उद्योगलाई कस्तो असर गर्छ भन्ने दीर्घकालीन सोचसमेत राखेका हुँदैनौं । अब नीति बनाउँदा स्वदेशी उद्योगलाई भन्सारमा दुई तहको समर्थन दिनैपर्छ । खासगरी पूर्वाधार क्षेत्रको सुधारका लागि युद्धस्तरमा काम गर्न आवश्यक छ । राजमार्ग, ड्राइपोर्ट क्षेत्रमा युद्धमै गएजसरी पूर्वाधारमा काम गर्नुपर्छ । बुटवलनारायणघाट, पोखरा मुग्लिनलगायत राजमार्गको अवस्था दयनीय छ । राजमार्गको दुरवस्थाले पनि लागत बढ्दो छ । राजमार्ग हाम्रो देशको जीवनरेखा हो । श्रम ऐनलाई पनि सुधार गर्नुपर्ने देखिन्छ । उत्पादकतामा आधारित श्रम ऐन, कानुन निर्माण हुनुपर्छ । उत्पादकता हुँदैन भने रोजगारी दिइराख्न सकिँदैन, त्यसैले हटाउन सक्ने कानुन आवश्यक छ । उत्पादकता भएन भने उद्योगले उत्पादन लागत घटाउन सक्दैन । हामीले प्रतिस्पर्धात्मक फाइदा पहिचान गर्नुपर्छ । भुटानले निर्यातको आधा मूल्यमा आफ्ना उद्योगलाई बिजुली दिएको छ । अरू लागतलाई घटाउन अफसेट गर्छ । उद्योगको प्रतिस्पर्धात्मक फाइदाहरू बनाउनुपर्छ । राणाकालीन समयदेखि चल्दै आएको विभिन्न १४ वटा कानुनलाई समयसापेक्ष संशोधन गर्नैपर्छ । लगानीमैत्री कानुन आउनुपर्छ । हामीले उपभोक्तामैत्री कानुन ल्याइरहेका छौं । वास्तवमा उपभोक्ता ठगिनु हुँदैन र उद्योगलाई पनि मर्न दिनु हुँदैन । यी दुवैलाई सन्तुलन बनाएर अघि बढ्नुपर्छ । उत्पादन गुणस्तरहीन भए उद्योगीले जरिवाना मात्र होइन, जेल नै जानुपर्छ । म काठमाडौंमा छु तर कारखाना नेपालगन्जमा छ । त्यहाँका कामदारले केही गलत काम गरे भने म जेल जानुपर्छ, त्यसैले सन्तुलन हुनुपर्छ ।उद्योगी र नाफा गर्ने व्यक्ति देशको मेरुदण्ड हो । त्यसैले हाम्रो मानसिकता परिवर्तन गर्नैपर्छ । यो देशलाई बनाउने भनेको उद्यमीले नै हो । उद्यमीलाई प्रोत्साहन गरेपछि मात्रै देश बन्छ । उद्यमीलाई सहुलियत र मर्यादित कानुन बनाई सुविधा दिने जिम्मेवारी सरकारको हो । नाफालाई नकारात्मक दृष्टिकोणले हेरेकै कारण उद्यमीव्यवसायी धेरै पटक हतोत्साहित भएका छन् । उद्योगीको हकमा निर्णय गर्न मन्त्रीले पनि खुट्टा कमाउने अवस्था छ । किनकि उद्योगीले नाफा कमाउँछन्, मेरो राजनीतिक भविष्य नै सकिन्छ भन्ने विचार हुन्छ । सकारात्मक स्वार्थ नभएसम्म यो देश बन्दैन ।उद्योगी र उद्यमीलाई प्रोत्साहन नगर्दासम्म देशमा लगानी बढ्दैन । लगानी नबढेपछि नयाँ उद्योग आउँदैन । उद्योग नै सञ्चालनमा आउन नसकेपछि रोजगारी सिर्जना हुन सक्दैन । सरकारले उद्योगलाई चल्ने वातावरण सिर्जना गर्नैपर्छ । उद्योगव्यवसायीले देशको कानुनभित्र रहेर मर्यादित रूपमा नाफा कमाउन पाउनुपर्छ । गोल्छा नेपाल उद्योग वाणिज्य महासंघका पूर्वअध्यक्ष हुन् ।(राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थानबिन्दु जहाँ फरकफरक विज्ञले लेख्नेछन् सुधारका प्रस्तावना, निरन्तर ।)"
विप्रेषणको बहुआयामिक प्रभाव,"विप्रेषणले नेपाली अर्थतन्त्रलाई चलायमान बनाएको छ । घरेलु अर्थतन्त्र सप्रिएको छ । उपभोग गर्ने प्रवृत्ति बढेको छ । नागरिकको जीवनस्तरमा प्रत्यक्ष सुधार भएको छ । केही वर्षयताको आकडा हेर्दा औसतमा जीडीपीको २५ प्रतिशत हिस्सा विप्रेषणले ओगटेको छ । यति हुँदाहुँदै पनि यसले दीर्घकालीन कस्तो प्रभाव पारेको छ भनेर हामीले सोच्नुपर्ने बेला भएको छ । राष्ट्रिय जनगणना २०७८ अनुसार ४ लाख ७२ हजार ५ सय १६ घरधुरी रित्ता छन्, जहाँ कोही पनि मानिस छैनन् । धेरैजसो ग्रामीण भेगका घर रित्तिएका हुन् । ३४ वटा जिल्लाको जनसंख्या वृद्धिदर ऋणात्मक छ । युवाहरू रोजगारी र अध्ययनका लागि विदेश जाने अनि घरपरिवारका सदस्य बजारमा कोठा खोजेर भाडामा बस्ने प्रवृत्ति बढ्दो छ । सडक र सञ्चारको विकास गाउँगाउँ पुग्न थालेको छ, तर गाउँका बस्ती खाली हुँदै छन् । पहिले ग्रामीण भेगमा विकास हुन नसक्दा त्यहाँका मानिस कष्टकर जीवन जिउँथे । तर, अहिले गाउँमा विकास पुग्न थाल्यो, जसलाई उपभोग गर्नेहरू गाउँमै बस्न चाहन्नन् ।गाउँको खेतीयोग्य जमिन बाँझो भएको छ । झाडी, वनमासा र बुट्यानले जमिन भरिएको छ, जसका कारण जंगलमा बस्ने बाँदर बस्ती छिर्न थालेका छन् । उत्पादन गर्न खोज्ने किसानलाई समेत बाँदरले निकै दुःख दिएको छ । घरेलु उत्पादन हराउँदै गएको छ भने एकै पुस्ताको अन्तरमा समेत कृषिबारे निकै अनभिज्ञता बढ्दो छ । हिजोआजका बच्चाहरूले दूध कहाँबाट आउँछ भन्दा डेरी बाट भन्ने अवस्था छ । हामी कृषिप्रधान मुलुकका लागि यो दुर्भाग्य हो । यसले हाम्रो उत्पादनको अवस्थालाई नै चुनौती दिएको छ । हरेक परिवार उसको बच्चाका लागि पहिलो पाठशाला हो । रोजगारी र अध्ययनका लागि आफ्ना साना बच्चालाई छाडेर बिदेसिनेको संख्या बढ्दै गइरहेको छ । बाआमाको काखमा बस्न पाउने, खेल्न पाउने, मायाममतामा लाडिन पाउने नैसर्गिक अधिकार नै खोसिएको छ भने अर्कातिर वृद्ध बाआमाको बुढ्यौली जीवन निकै सन्तापमा बितिरहेको छ । आफ्ना सन्तानजति सबै विदेश हुँदा उनीहरूलाई न रातमा निद्रा न दिनमा भोकको अवस्थामा पुर्याएको छ । पीडाले छटपटी र बेचैनी थपेको छ । वैदेशिक रोजगारले पति र पत्नीको सम्बन्धमा बहुआयामिक समस्या सिर्जना गरेको छ । मानसिक रोगी थपिनु र आत्महत्या गर्नेको संख्या बढ्नुका कारणमध्ये वैदेशिक रोजगारले सिर्जना गरेको समस्यालाई पनि एक कारणका रूपमा लिन सकिन्छ । हिजोआज त अझ व्यापक निराशाका कारण बालबालिकामा समेत मानसिक समस्या बढ्दो छ । बाबाआमासँग छुट्टिएर नातेदारसँग बस्नुपर्ने बाध्यताले आवश्यकताअनुसार स्कुलिङ नपाउन सक्छन् । यसले उनीहरूको मनोविज्ञानमा नकारात्मक असर पर्न गएको छ । अहिले गाउँघरका स्कुलमा विद्यार्थी संख्या कम हुन थालेको छ भने विश्वविद्यालयहरूमा समेत विद्यार्थी घटेका छन् । आजका युवालाई राजनीतिक नेतृत्वप्रति व्यापक निराशा छ । मुलुकमा रोजगारीको अवसर छैन । भएको पुर्ख्यौली सम्पत्तिसमेत बेचेर शैक्षिक योग्यता कमाउँछु, त्यसको उपयोग गरेर सानोतिनो काम गर्छु र स्वदेशमै बस्छु भन्नेलाई समेत काम गर्ने वातावरण छैन । नेतृत्वले कुरा मात्रै गर्छ, काम गर्दैन भाष्य नयाँ पुस्तामा निर्माण भएको छ । प्रौढहरू नेतृत्वकै चाकरी र चाप्लुसी गर्नमा व्यस्त छन् । पढ्दै गरेका युवा अलि सचेत देखिएका छन् । उनीहरूमा प्लस टु सक्नासाथ विदेश जानु नै एकमात्र विकल्प हो भन्ने बुझाइ छ । १८ वर्षको उमेरमै हातमा पासपोर्ट लिएर विदेश छिरेका युवा स्थायी रूपमा विदेशी हुने क्रम पनि बढ्दो छ । विकसित मुलुकले हाम्रा उच्च बौद्धिक क्षमता भएका युवालाई विभिन्न माध्यमबाट तानिरहेका छन् । यो भनेको हाम्रो जस्तो विकासोन्मुख मुलुकका लागि मानव पुँजी पलायन हो । आज सूचना र प्रविधिले विश्व नै साझा बजार भएको छ । हरेक देश विश्वव्यापीकरणका लाभ प्राप्त गर्ने वातावरण सिर्जना गर्न तत्पर छन् । यस्तो समयमा रोजगारी वा अध्ययनका लागि विदेश जानै हुन्न भन्ने होइन । तर, उनीहरूले स्वदेशलाई माया मार्ने अवस्था हुनुभएन । मानव पुँजी पलायन हुनु भएन । अब हाम्रै मुलुकभित्र प्रचूर मात्रामा रोजगारीका अवसर सिर्जना हुनुपर्छ । विप्रेषणलाई उपभोगमा मात्र खर्च नगरी, यसको निश्चित हिस्सा उत्पादनमुखी क्षेत्रमा लगानी गर्नु जरुरी छ । उत्पादनशील अर्थतन्त्र निर्माणमा राज्यले ध्यान दिन सक्नुपर्छ । यसले खाद्यान्न आयातमा कमी ल्याउँदै घरेलु उत्पादनको वातावरण निर्माण गर्छ । विश्वविद्यालयमा पढ्ने विद्यार्थीलाई विदेशमा जस्तो पढ्दै कमाउँदै गर्ने अवसर सिर्जना गर्नुपर्छ । यसका लागि उच्च राजनीतिक संस्कार भएका नेतृत्वमा र दृढ इच्छाशक्ति चाहिन्छ । अहिलेको जस्तो जुनसुकै नेतृत्व आए तापनि काम केही नगर्ने, कुरा मात्र ठूला गर्ने प्रवृत्तिको पूर्ण रूपमा अन्त्य हुनुपर्छ । परिवर्तन र सुधार सानोसानो कामबाट सुरु गर्नुपर्छ । मुलुकभित्र प्रवाह हुने काम नतिजामुखी हुनुपर्छ । नेतृत्वमा निष्ठाको खडेरी, प्रशासनमा सदाचार र नैतिकताको अभाव हुनुभएन । नेतृत्वले निष्ठाको राजनीति गर्ने अनि प्रशासनले सुशासनमैत्री काम मात्र गर्ने हो भने भ्रष्टाचार क्रमिक रूपमा घट्दै जान्छ । मुलुकमा काम गर्ने वातावरणको निर्माण हुन्छ । युवामा स्वदेशप्रति माया र विश्वास पलाउँछ । गाँस, बासकै लागि बिदेसिनुपर्ने बाध्यतामा कमी आउँछ । राज्यले औपचारिकताका नाममा गर्ने फजुल खर्च कटौती गर्दै निःशुल्क व्यावसायिक शिक्षा र सीपमूलक तालिम सञ्चालन गर्नुपर्छ । यसले रोजगारीको अवसर सिर्जना हुन्छ । स्वदेशमा लगानीमैत्री वातावरणको निर्माण गर्नु जरुरी छ । यसले उद्योग, कलकारखानाको निर्माणसँगै रोजगारीको वातावरण सिर्जना हुन्छ । जसबाट विदेश पलायनको अवस्थामा कमी आउँछ । मानव पुँजी निर्माणमा सरकारले ध्यान केन्द्रित गर्नुपर्छ । अनुसन्धान र विकासमा आवश्यक लगानी गरी हरेक व्यक्तिको मानवीय मूल्य बढाउनु आजको आवश्यकता हो । नागरिकलाई बेरोजगार भत्ता होइन, उनीहरूले गर्न सक्ने काम दिएर आधारभूत आवश्यकताको परिपूर्ति गर्न सक्षम बनाउनुपर्छ । यो राज्यको दायित्व हो । आजका नेतृत्वले आम नागरिकको विश्वास जित्ने गरी काम गर्न सक्नुपर्छ । युवालाई स्वास्थ्य, शिक्षा र रोजगारीको ग्यारेन्टी गर्नुपर्छ । नेपाल अथाह सम्भावना बोकेको मुलुक हो । भौगोलिक रूपमा सानो देश छ । प्राकृतिक स्रोतसाधनले भरिपूर्ण छ । अझै केही वर्ष निश्चित रूपमा जनसांख्यिक लाभको फाइदा लिन सकिने अवस्था छ । हामी सबैमा कमी भनेको दृढ इच्छाशक्तिको हो । त्यसैले हाम्रा युवालाई विदेश बाध्यताले होइन कि शिक्षा र सीप सिक्नका लागि जाने बनाउनुपर्छ । यसका लागि वैदेशिक रोजगारको उचित व्यवस्थापन गर्ने र विप्रेषणलाई उत्पादनमूलक क्षेत्रमा लगानी गर्न जरुरी छ । आर्थिक कूटनीति र अन्तर्राष्ट्रिय सम्बन्ध सबल बनाउन सक्नुपर्छ ।अहिले बन्दै गरेको सोह्रौं योजनाले वैदेशिक रोजगार र विप्रेषणले पारेको नकारात्मक प्रभावको उचित व्यवस्थापन गर्न जरुरी छ ।"
दूध तथा दुग्ध पदार्थ आयातमा रोक,"दूध बेचेको पैसा नपाएर किसान सडकमादूध बेचेको करिब ७ अर्ब रुपैयाँ नपाएर किसानसम्बद्ध संघसंस्थाले चरणबद्ध विरोधका कार्यक्रम सार्वजनिक गरिरहँदा मुलुकमा भने बर्सेनि अर्बौं रुपैयाँको दुग्धपदार्थ आयात भइरहेको छ । तीन वर्षअघि सरकारले दुग्धपदार्थ (धूलो दूध र बटर) मा मुलुक आत्मनिर्भर भएको घोषणा गरेको थियो । ०७७ चैत दोस्रो साता तत्कालीन प्रधानमन्त्री केपी शर्मा ओली र कृषि तथा पशुपन्छीमन्त्री पद्मा अर्यालले दुग्ध पदार्थ (धूलो दूध र बटर) मा मुलुक आत्मनिर्भर भएको घोषणा गरेका थिए । उनीहरूले सार्वजनिक कार्यक्रममा आत्मनिर्भर भएको घोषणा गर्दै एक क्षेत्रमा एक कदम अगाडि बढाउन आफूहरू सफल भएको दाबी गरेका थिए । आत्मनिर्भर भएको दाबी गरिरहँदा सरकारले दुग्ध पदार्थको आयात परमिटलाई निरन्तरता दिइरह्यो । पछिल्लो समय उत्पादन र खपत नभएको भन्दै डेरी उद्योगले बक्यौता रोकेर किसानको बिचल्ली बनाइदिएका छन् । त्यसको विरोधमा किसानहरूले सडकमा दूध फालेर मिल्क होलिडे मनाएका छन् । अर्कोतर्फ अर्बौं रुपैयाँको दुग्ध पदार्थ आयात भइरहेको भन्सार विभागको तथ्यांक छ । खुला सीमाका कारण अवैध रूपमा पनि उत्तिकै मात्रामा दुग्ध पदार्थ भित्रिएको जानकार बताउँछन् । विभागका अनुसार चालु आर्थिक वर्षको पहिलो ७ महिनामा मात्रै १ अर्ब ४८ करोड रुपैयाँको दूध तथा दुध पदार्थ आयात भइसकेको छ । यस अवधिमा २४ करोडको चिज आयात भएको छ । चिज भारत, चीन, डेनमार्क, इटाली, स्पेनलगायत मुलुकबाट आयात भएको हो । सबैभन्दा बढी भारतबाट २३ करोड रुपैयाँको चिज आयात भएको विभागको तथ्यांक छ । ७ महिनामा ३ करोडको बटर आयात भएको छ । बटर भारत र डेनमार्कबाट आयात भएको विभागले जनाएको छ । गत वर्ष (०७९८० मा) २ अर्ब २८ करोडको दूध तथा दुग्धपदार्थ आयात भएको छ । ३१ करोडको चिज र ६ करोडको बटर आयात भएको विभागको तथ्यांकमा उल्लेख छ । ०७८७९ मा १ अर्ब ८१ करोडको दूध तथा दुग्ध पदार्थ आयात भएको छ । यस अवधिमा करोडौं रुपैयाँको चिज र बटर आयात भएको छ । ०७७७८ मा १ अर्ब ६७ करोड र ०६७७७ मा २ अर्ब ३ करोडको दुग्ध पदार्थ आयात भएको छ । यो सबै वैधानिक रूपमा आयात भएको दूध तथा दुग्ध पदार्थको विवरण हो । खुला सीमाका कारण अवैधानिक रूपमा पनि प्रशस्त आयात हुन्छ । त्यसको लेखाजोखा छैन । भारतको तुलनामा नेपालमा दूध लिटरको ५ देखि १५ रुपैयाँ फरक पर्छ, यहाँ महँगो छ, नेपाल डेरी एसोसिएसनका अध्यक्ष प्रह्लाद दाहालले भने, सीमा क्षेत्रमा स्वदेशीभन्दा भारतीय दूध बढी बिक्री हुन्छ । तर सरकारले त्यता ध्यान दिएको छैन । दूध मात्रै नभई दुग्ध पदार्थको अवस्था पनि उस्तै छ । खुला सीमाका कारण वैध र अवैध रूपमा अर्बौं रुपैयाँको दुग्ध पदार्थ आयात हुँदा नेपाली किसान भने दूध सडकमा पोख्न बाध्य छन् । खपत घटेको र स्टक बढेको भन्दै डेरीहरूले किसानको दूध किनेका छैनन् । तिनले किसानलाई ३४ महिनायताको भुक्तानी पनि गरेका छैनन् । धूलो दूध ८ सय २० टन र बटर ६ सय ८० टन गरी १ अर्ब १० करोडको स्टक रहेको दुग्ध विकास संस्थान (डीडीसी) ले जनाएको छ । किसानलाई तिर्नुपर्ने करिब ९० करोड बक्यौता छ । नेपाल डेरी एसोसिएसनसँग करिब २ अर्बको बटर र धूलो दूध मौज्दात छ । किसानलाई करिब १ अर्ब भुक्तानी गर्न बाँकी छ । नेपाल डेरी उद्योग संघसँग ५ हजार टन धूलो दूध र ८ हजार टन बटर मौज्दात छ । किसानलाई करिब ५ अर्ब तिर्नुपर्ने छ । मौज्दात बढी हुँदा मूल्य घटाएर बजार सन्तुलन गर्ने सोचमा उद्योगी छैनन् । अहिले उत्पन्न समस्या सरकार र उद्योगीकै कारणले निम्तिएको हो । दुग्ध पदार्थको आयात रोक्न सरकारले तदारुकता नै देखाउँदैन । डेरी उद्योगीले पनि मूल्य बढाउनबाहेक घटाएर बेच्न जानेका छैनन्, राष्ट्रिय कृषक समूह महासंघका नेपालका संस्थापक अध्यक्ष उद्धव अधिकारीले भने, अन्ततः किसान नै पीडित बन्छन् । बजार सन्तुलनमा ल्याउन मूल्य घटाएर बिक्री गर्नुको विकल्प नभएको अधिकारीको भनाइ छ । मूल्य घटाएर बिक्री गर्दा अहिले भइराखेको स्टक पनि सकिने उनको दाबी छ ।"
स्थानीयले रोकिरहे नागढुंगा सुरुङको काम,"(काठमाडौं) नागढुंगासिस्नेखोला सुरुङको काम एक साताभन्दा बढी समयदेखि ठप्प छ । स्थानीयको अवरोधका कारण धादिङ र काठमाडौं खण्डको काम फागुन ६ देखि अघि बढ्न सकेको छैन । १४ मिटर मात्र सुरुङ खन्न बाँकी छँदा स्थानीयले खानेपानीलगायत माग अघि सार्दै काम रोकिरहेका हुन् । अहिले काम ठप्प बनेपछि यही फागुन २३ मा ब्रेक थ्रु गर्ने भनिए पनि समय लम्बिने आयोजनाले जनाएको छ । सुरुङ खन्ने काम अन्तिम चरणमा पुगेकै बेला स्थानीयले पुराना मागसमेत अघि सार्दै काम गर्न दिएका छैनन् । चन्द्रागिरि नगरपालिका१ र २ नम्बर वडाका स्थानीय आन्दोलित छन् । सबैको चासो र महत्त्वपूर्ण आयोजनाको ब्रेक थ्रु गर्ने बेला काम रोक्नु गलत भएको चन्द्रागिरि नगरपालिकाका मेयर घनश्याम गिरीले बताए । पानी खुवाउने काम सुरुङमार्ग आयोजनाको मात्र होइन, नगरपालिकाको पनि हो, उनले भने, पानीको व्यवस्था गर्न हामी तयार छौं, कति बजेट निकासा गरेर काम गर्नुपर्ने हो, गर्छौं । तर काम रोक्नुभएन । त्यसका लागि पानी आउने ठाउँमा मात्र बोरिङ गर्नुपर्ने र त्यो दिगो हुनुपर्ने उनको भनाइ छ । जति निर्माणमा ढिलाइ हुन्छ, त्यति नै हामीलाई असर पुग्छ । राष्ट्रको नोक्सान भनेको हाम्रै नोक्सान हो, उनले भने, काम नरोकौं, खानेपानीका लागि कसरी हुन्छ, नगरपालिका काम गर्न तयार छ । स्थानीयले समस्यालाई प्रधानमन्त्री तथा मन्त्रिपरिषद्को कार्यालयसम्म पुर्याएकाले छिटो समाधान गरेर काम जारी राख्नुको विकल्प नभएको गिरीले बताए । यति ठूलो आयोजनालाई सम्पन्न गर्न सबैको सहयोग हुनुपर्छ, उनले भने, साताभन्दा बढी समयदेखि काम बन्द छ, यसलाई गम्भीर रूपमा लिँदै छिटो काम सुरु गर्ने वातावरण बनाइनुपर्छ । समस्या समाधानका लागि नगरपालिकाले पहल गरे पनि समस्या माथिल्लो तहमा पुर्याइएकाले त्यतैबाट छिटो समाधान गरिनुपर्ने उनको भनाइ छ । नागढुंगा सुरुङमार्ग निर्माण आयोजना कार्यालयले भौतिक पूर्वाधार तथा यातायात मन्त्रालय, प्रधानमन्त्री तथा मन्त्रिपरिषद्को कार्यालयलाई पत्राचार गर्दै छिटो समस्या समाधान गरेर काम गर्ने वातावरण बनाइदिन आग्रह गरेको छ । स्थानीयको अवरोधका कारण निर्माणको गति पछि धकेलिने आयोजनाका एक इन्जिनियरले बताए । काम गर्न नपाउँदा फागुन २३ मा ब्रेक थ्रु गर्न सक्ने अवस्था नभएको सडक विभागअन्तर्गत विकास सहायता कार्यान्वयन महाशाखाका प्रमुख विजय जैसीले जनाए । अहिले रफ्तारमा काम भइरहेको थियो । यही बेला काम रोक्नुपरेको छ, जैसीले भने, फागुन २३ मा ब्रेक थ्रु गर्न सकिएको भए ०८१ माघभित्र फिनिसिङको काम सकेर गाडी चलाउन सकिन्थ्यो । त्यहीअनुसार योजना बनाएर काम भइरहेको थियो । खानेपानी सहज गर्नुपर्ने, चर्किएका घरलाई क्षतिपूर्ति, सुरुङमाथि घरजग्गा पर्ने भएकाले यसलाई प्रभावित क्षेत्रका रूपमा घोषणा गर्नुपर्नेलगायत माग स्थानीयका छन् । मुख्य सुरुङ २६८८ मिटरमध्ये २६७४ मिटर खनिसकिएको छ । निर्माण सुरु भएको ५१ महिना बितिसकेको छ । आयोजना सुरु भएयता ३ वटा अन्डरपास, ४ वटा बक्स कल्भर्ट, एउटा ओभरपास, ३ वटा पुल निर्माण भएका छन् भने एउटा फ्लाई ओभर निर्माणाधीन छ । यसको ०८१ वैशाख १३ सम्म म्याद थपिएको छ । सुरुङबाट गाडी सञ्चालन गर्न ०८१ माघ पुग्ने आयोजनाको भनाइ छ । कारण सुरुङ खनिसकेपछि त्यसको फिनिसिङ गर्न थप समय लाग्नेछ । यो सुरुङबाट ग्यास बुलेट, पेट्रोलियम पदार्थ बोकेका ट्यांकर र मोटरसाइकल चल्न पाउने छैनन् ।आयोजना सुरु भएयता १४ अर्ब ६ करोड २ लाख रुपैयाँभन्दा बढी खर्च भइसकेको छ । आपत्कालीन सुरुङको भने ब्रेक थ्रु भइसकेको छ । यसको दूरी २५५७ मिटर छ । ०७६ कात्तिकमा निर्माण थालिएको सुरुङको काम सम्झौताअनुसार ४२ महिनाभित्र सकिनुपर्ने थियो । सुरुङमार्ग निर्माणको जिम्मा जापानी कम्पनी हाज्मा एन्डो कर्पोरेसनले लिएको हो । यसको ठेक्का रकम साढे २२ अर्ब रुपैयाँ छ, जसमा जापानको साढे १६ अर्ब रुपैयाँ ऋण सहयोग छ ।"
धितोभन्दा बढी कर्जा दिने तत्कालीन सेन्चुरी बैंकका ११ कर्मचारी पक्राउ,"काठमाडौं (कास) कमसल धितोमा कर्जा प्रवाह गरेर नागरिकको रकम हिनामिना गरेको आरोपमा नेपाल प्रहरीको केन्द्रीय अनुसन्धान ब्युरो (सीआईबी) ले साविकको सेन्चुरी कमर्सियल बैंकका ११ जना कर्मचारीलाई मंगलबार पक्राउ गरेको छ । धितोको मूल्यांकनभन्दा अधिक कर्जा प्रवाह गर्ने कार्यमा संलग्न व्यक्तिलाई थप अनुसन्धानका लागि पक्राउ गरिएको सीआईबीका प्रवक्ता एवं सूचना अधिकारी होविन्द्र बोगटीले बताए । सेन्चुरी बैंकमा रहँदा कमसल धितोमा कर्जा प्रवाह गरेको अभियोगमा हाल प्रभु बैंकका वरिष्ठ डेपुटी प्रमुख कार्यकारी अधिकृत मनोज न्यौपाने र सेन्चुरी बैंकका पूर्वसीईओ तुलसी गौतमलाई प्रहरीले पक्राउ गरेको हो । गौतमले सेञ्चुरी बैंकको प्रमुख कार्यकारी अधिकृतबाट राजीनामा दिएपछि न्यौपानले निमित्त सीईओको जिम्मेवारी पाएका थिए । पक्राउ पर्नेमा राजेश भण्डारी, दिलीप बराल, सुवासबहादुर श्रेष्ठ, अनुपमा श्रेष्ठ मानन्धर, सविन घिमिरे, रमण श्रेष्ठ, दीपेश प्रधान र सुनिल बस्नेत छन् । कर्मचारी सन्ध्या श्रेष्ठ पनि यो प्रकरणमा मुछिएकी छन् । उनीविरुद्ध प्रहरीले पक्राउ पुर्जी लिए पनि उपचारका क्रममा रहेकाले पक्राउ नगरी निगरानीमा राखिएको प्रहरी स्रोतले जानकारी दिएको छ । तीमध्ये ४ जना बहालवाला र बाँकी ७ जना भर्खर अवकाशप्राप्त कर्मचारी हुन् । ललितपुर सातदोबाटोस्थित देउराली बहुउद्देश्यीय सहकारी संस्थासँग आबद्ध सञ्चालक समितिका पदाधिकारी तथा उनीहरूसँग सम्बन्धित कम्पनीहरूको विवरण र ती कम्पनीलाई तत्कालीन सेञ्चुरी बैंकबाट प्रवाह गरेको ऋणको धितोका विषयमा प्रहरीले उनीहरूलाई पक्राउ गरेको हो । उक्त सहकारीका सञ्चालक रवीन्द्र चौलागाईंलाई प्रहरीले यसअघि नै पक्राउ गरी पुर्पक्षका लागि थुनामा राखेको छ । सहकारीमा सर्वसाधारणको ३ अर्ब रुपैयाँ बचत फिर्ता नगरेको आरोपमा उनलाई पक्राउ गरिएको थियो । चौलागाईंसँग बयानका क्रममा तत्कालीन सेन्चुरी कमर्सियल बैंकबाट कर्जा लिने चौलागाईं र उनीसमेत आबद्ध कम्पनीहरू पूजा ट्रेडिङ एन्ड मार्केटिङ कम्पनी, थ्री ब्रदर्स मार्केटिङ, पूजा मार्केटिङ र अन्नपूर्ण डिस्टिलरीलाई समेत कर्जा प्रवाह गर्दा बैंकमा कर्जा सुरक्षणबापत राखिने धितोको मूल्यांकन एक अर्ब १४ करोड २३ लाख ८४ हजार २ सय ५८ रुपैयाँ रहेको र त्यसबापत दुई अर्ब ११ करोड ६५ लाख ५५ हजार ७ सय ३१ रुपैयाँ कर्जा प्रवाह भएको छ । धितोको मूल्यांकनभन्दा ९७ करोड ४१ लाख ७० हजार ७ सय ७२ अधिक कर्जा प्रवाह भएको देखिएपछि उक्त प्रक्रियामा संलग्न कर्मचारीहरूलाई प्रहरीले पक्राउ गरेर अनुसन्धान थालेको हो । कर्जा प्रवाह गर्ने कार्यमा संलग्न प्रबन्ध निर्देशकसहित उल्लिखित कर्मचारीहरूलाई ०८० फागुन १५ मा उपत्यकाका विभिन्न स्थानबाट पक्राउ गरी उच्च अदालत पाटनबाट दिन सात दिनको म्याद थप गरी बैकिङ कसुर तथा सजाय ऐन, ०६४ बमोजिम कसुरमा अनुसन्धान भइरहेको प्रहरीले जनाएको छ ।सेञ्चुरी बैंकलाई प्राप्ति गरेपछि ०७९ पुस २७ देखि प्रभु बैंकले एकीकृत कारोबार सुरु गरेको हो । त्यसपछि सेञ्चुरी बैंकको कर्जा पनि प्रभु बैंकमा आएको हो । यसरी प्रवाह भएको कर्जामा सुपरिवेक्षणका क्रममा कैफियत भेटिएपछि नेपाल राष्ट्र बैंकले नोक्सानीबापतको व्यवस्था गर्न लगाइएको स्रोतले बताएको छ ।"
कुशलकै सामुन्ने टुट्यो विश्व कीर्तिमान,"(काठमाडौं)नेपालका कुशल मल्लले ५ महिनाअघि ट्वान्टी२० अन्तर्राष्ट्रिय क्रिकेटमा सबैभन्दा छिटो बनाएको शतकको कीर्तिमान मंगलबार कीर्तिपुर मैदानमा आफ्नै आँखाले टुटेको देख्नुपर्यो । नामिबियाका जान निकोलस लफ्टी इटनले ट्वान्टी२० अन्तर्राष्ट्रिय त्रिकोणात्मक शृंखलामा कुशलको विश्व कीर्तिमानी शतकलाई एक बलले उछिनेका थिए । लफ्टी इटनको विश्व कीर्तिमानी इनिङ्सपछि ट्वान्टी२० अन्तर्राष्ट्रिय त्रिकोणात्मक शृंखलाको पहिलो खेलमा नामिबियाले नेपाललाई २० रनले पराजित गरेको छ । लफ्टी इटेनले ३३ बलमै शतक बनाए । कुशलले सेप्टेम्बरमा चीनमा सम्पन्न १९ औं एसियाली खेलकुदमा मंगोलियाविरुद्ध ३४ बलमा शतक बनाएका थिए । उक्त खेलमा दीपेन्द्रसिंह ऐरीले ९ बलमा अर्धशतक बनाएर अविजित कीर्तिमान बनाएका थिए । लफ्टी इटनले कीर्तिपुरस्थित त्रिवि क्रिकेट मैदानमा प्रतियोगिताको पहिलो खेलमा उनै दीपेन्द्रको बललाई फाइन लेग क्षेत्रमा चौका प्रहार गर्दै विश्व कीर्तिमानी शतक पूरा गरेका थिए । यसअघि ट्वान्टी२० अन्तर्राष्ट्रियमा इटनको उच्च स्कोर २८ रन थियो । एकदमै विशेष अनुभव भइरहेको छ, मेरा लागि यो विशेष दिन बन्यो । नामिबियाबाट यो मेरो पहिलो शतक हो, रिभर्स स्विप शटहरू खेलेर नेपाली बलरलाई हैरान बनाएका लफ्टी इटनले भने, १७ औं ओभरतिर मलाई शतक बनाउन सकिन्छ जस्तो लागेको थियो, त्यतिखेर २० बल जति बाँकी थियो । मलाई सबैभन्दा छिटो शतक कुशल मल्लको २९ बलमा हानेजस्तो लागेको थियो । तर कुनै खेलाडी आएर यो ट्वान्टी२० अन्तर्राष्ट्रियको सबैभन्दा छिटो शतक भनेपछि मात्र थाहा भयो ।उनले १२ औं ओभरमा आफूले सामना गरेको दोस्रो बलमै गुलशन झालाई छक्का प्रहार गरे । सोही ओभरमा थप १ चौका र १ छक्का प्रहार गरेका इटनले अर्को ओभरमा कप्तान रोहित पौडेललाई लगातार दुई छक्कासहित १८ रन प्रहार गरे । त्यसपछि उनले चौका र छक्काको वर्षा गराए । अन्तिम ओभरमा उनलाई अविनाश बोहराले आउट गरेका थिए । उनको प्रयासमा टस जितेर ब्याटिङ गरेको नामिबियाले निर्धारित २० ओभरमा ४ विकेट गुमाई २ सय ६ रन बनायो । जवाफमा आएको नेपाल १८४ ओभरमा १ सय ८६ रनमा अलआउट भयो । नामिबियाले पहिलो १० ओभरमा ६० रनमात्र बनाउन सकेको थियो । ११ औं ओभरमा आएका क्रिजमा आएका लफ्टी इटनले १७ बलमा अर्धशतक पूरा गरेका थिए । उनले कुल ३६ बल खेल्दै ११ चौका र ८ छक्का प्रहार गरे । इटेन र डेब्यु गरिरहेका मालन क्रुगरले चौथो विकेटमा ५४ बलमा १ सय ३५ रनको साझेदारी गरे । नामिबियाले अन्तिम ९ ओभरमा १ सय ४० रन जोडेको थियो ।इटन क्रिजमा आउँदा २९ बलमा २१ रनमा खेलिरहेका क्रुगर कुल ४८ बलमा ६ चौका र २ छक्का प्रहार गरी ५९ रनमा अविजित रहे । माइकल भान लिङ्गेन २०, जेपी कोट्जे ११ र यान फ्रालिन्क ५ रनमा आउट भए । लिङ्गेनलाई करण केसीले आउट गरे भने कप्तान रोहित पौडेलले कोट्जे र फ्राइलिन्कलाई पेभिलियन फर्काएका थिए । नेपाल फेरि एक पटक प्रमुख नियमित बलरविना खेलेको थियो । नेपाली टोलीमा रहेका दुबै देव्रेहाते स्पिनर ललित राजवंशी र सागर ढकाल प्लेयिङ ११ मा थिएनन् । नामिबियाको टोलीमा धेरै देव्रेहाते ब्याटर रहेका कारण ललित र सागरलाई नखेलाइएको कप्तान रोहितको तर्क थियो । रोहितले ४ ओभर बलिङ गर्दै ३० रन खर्चेर २ विकेट लिए । नेपालको ट्वान्टी२० टोलीमा फर्किएका विशेषज्ञ बलर अविनाशले ४ ओभरमा ४९ रन खर्चेर १ विकेट लिए । सोमपाल कामीले ३ ओभरमा ३४, दीपेन्द्रसिंह ऐरीले ४ ओभरमा ३२, करणले ३ ओभरमा ३२ रन खर्चे ।दीपेन्द्रले ४८ रन बनाए पनि नेपाल जित नजिक पुगेर रोकिएको थियो । उनल ३२ बल खेल्दै २ चौका र २ छक्का प्रहार गर्दै १९ औं ओभरमा आउट भए । रुबेन ट्रम्पलमनले बाउन्सर बलमा दीपेन्द्रलाई विकेटकिपरबाट क्याच गराए भने त्यसको अर्को बलमा अविनाश बोहरालाई बोल्ड गरी नामिबियालाई जिताए ।नेपालको सुरुआत राम्रो रहेन । ट्रम्पलमनले इनिङ्सको पहिलो बलमै कुशल भुर्तेललाई एलबीडब्लू आउट गरी नेपाललाई ठूलो झट्का दिए । अर्का ओपनर आसिफ शेखले पनि ६ रनमात्र बनाउन सके । रोहित र दीपेन्द्रले तेस्रो विकेटमा ५७ रनको साझेदारी गरे । रोहितले २४ बल खेल्दै समान ३ चौका र छक्का प्रहार गरे । त्यसपछि आएका गुलशनले १ चौका र १ छक्कासहित ६ बलमा १२ रन बनाए । सन्दीप जोरा ५ र विवेक यादव ६ रनमा आउट भए । तर, सोमपालले ११ बलमा १ चौका र लगातार ३ छक्का प्रहार गर्दै २६ रन बनाएपछि नेपालको आस ब्युँतिएको थियो ।ट्रम्पलमनले ३५ ओभरमा २९ रन खर्चेर ४ विकेट लिए । बर्नान्ड स्कोट्ल्ज, फ्राइलिन्क र लफ्टी इटनले २२ विकेट लिए । नियमित कप्तान जेर्राहर्ड इरासमसलाई आराम दिएको नामिबियाबाट जेजे स्मिटले टोलीको नेतृत्व गरेका थिए ।नेपाल र नामिबियाले एकअर्काविरुद्ध पहिलो पटक ट्वान्टी२० अन्तर्राष्ट्रिय खेलिरहेका हुन् । यी दुई टोलीबीच सन् २०१५ को ट्वान्टी २० विश्वकप छनोटमा प्रतिस्पर्धा भएको थियो । ट्वान्टी२० अन्तर्राष्ट्रिय मान्यताप्र्राप्त नभएको उक्त खेल वर्षाले रद्द भएको थियो ।ट्वान्टी२० अन्तर्राष्ट्रिय त्रिकोणात्मक शृंखलामा नेपाल, नामियिबासहित नेदरल्यान्ड्सले प्रतिस्पर्धा गरिरहेका छन् । नेपालले बुधबार नेदरल्यान्ड्सको सामना गर्नेछ । यी तीनै टोली अमेरिका र वेस्ट इन्डिजले जुनमा गर्ने ट्वान्टी२० विश्वकपमा खेलिरहेका छन् ।"
मछिन्द्र सेमिफाइनलमा,(काठमाडौं)डिफेन्डिङ च्याम्पियन मछिन्द्र क्लबले पहिलो हाफको चार गोल मद्दतमा पुलिस क्लबलाई मंगलबार ४० ले सजिलै पराजित गरी केपी ओली कप राष्ट्रिय फुटबल प्रतियोगिताको सेमिफाइनल तय गरेको छ । त्यसमध्ये तीन गोल सुरुआती ११ मिनेटमा सम्भव भयो । त्यसयता पुलिसमाथि मछिन्द्र हाबी रह्यो । सातदोबाटोस्थित एन्फा कम्प्लेक्स मैदानमा भएको खेलमा मछिन्द्रका लागि क्रिस्टोफर चिबोजाले दुई गोल गरे । समीर विनोङले अर्को एक गोल थपे । एक गोल भने आत्मघाती रह्यो । चिबोजाले पाँचौं मिनेटमा गोलको खाता खोले । त्यसको एक मिनेट पनि बित्न नपाउँदै विनोङले दोस्रो गोल थपेका थिए । चिबोजाले ११ औं मिनेटमा तेस्रो गोल थपे । पुलिसको आत्मघाती गोल भने कप्तान रामचन्द्र बाजीको नाममा रह्यो । दोस्रो हाफमा कुनै गोल हुन सकेन । मछिन्द्रले सिधै क्वाटरफाइनलमा प्रवेश पाएको हो । खेलको दोस्रो हाफको इन्ज्युरी समयमा ओमोलाजा नुरेनले दोहोरो पहेँलो कार्डसँगै मैदान छाडेपछि मछिन्द्र १० खेलाडीमा सीमित भएको थियो । अब अन्तिम चारमा मछिन्द्रको सामना दार्जर्लिङको भारतीय टिम मानेभञ्ज्याङसँग हुनेछ । अर्को सेमिफाइनलमा जावलाखेल युथ र एनआरटी भिड्ने छन् । मंगलबार पहिलो खेलमा जावलाखेलले केपी ओली एफसीलाई २१ ले हराएको हो । जावलाखेलका लागि नीराजन धामी र नीरज चौधरीले एकएक गोल गरे । आयोजक टिमबाट पेपे एडले गोल गरेका हुन् । हारले केपी ओली टिम प्रतियोगिताबाट बाहिरिएको छ । नीराजनले ३१ औं मिनेटमा जावलाखेलका लागि पहिलो गोल गरे । खेलको ८१ औं मिनेटमा नीरजले दोस्रो गोल थपे । खेल सकिन ६ मिनेटअगाडि पेपेले एक गोल गरेर खेल अन्त्यसम्म रोमाञ्चक पारे ।
तुलसीपुर र घोराही विजयी,"दाङ (कास) तुलसीपुर रोयल्स र घोराही टाइगर्स घोराहीमा जारी नेपाल टेलिकम दाङ क्रिकेट लिगमा विजयी भएका छन् । घोराही उपमहानगर१७ गुलरियास्थित क्रिकेट स्टेडियममा सम्पन्न खेलमा तुलसीपुर रोयल्सले दंगाली लायन्सलाई २७ रनले र डिफेन्डिङ च्याम्पियन घोराही टाइगर्सले पुरन्धारा च्यालेन्जर्सलाई २ विकेटलाई हराए । १ सय २६ रनको लक्ष्य पाएको दंगाली लायन्स २० ओभरमा सबै विकेट गुमाएर ९८ रनमात्र बनाउन सक्यो । ओपनर सन्तोष कार्कीले ३१, अंकित बुढामगरले १६, विपिन खत्रीले १२ रन बनाए । तुलसीपुरबाट प्लेयर अफ द म्याच दायाँहाते तीव्र गतिका बलर अमरसिंह रौटेलाले ३ विकेट लिए । उनले ४ ओभरमा २२ रन खर्चिए । स्माइल अन्सारीले ३, दिवान पुनले २ र रुपेश सिंहले १ विकेट लिए । यसअघि टस हारेर ब्याटिङ गरेको तुलसीपुरले २० ओभरमा ४ विकेट गुमाई १ सय २५ रन बनायो । ओपनर विपिन रावलले ४२ रन बनाए । यू१९ का विपिनले ३ चौका र १ छक्का प्रहार गरे । अर्का ओपनर विराटसिंह भण्डारीले ३८ रन बनाए । उनले ५७ बलमा १ चौका र १ छक्का प्रहार गरे । विपिन र विराटले ९५ रनको साझेदारी गरे । दंगालीका विपिन खत्री, बसिर अहमद र प्रकाश जैसीले ११ विकेट लिए ।दोस्रो खेलमा पुरन्धारा च्यालेन्जर्सले दिएको १ सय १८ रनको लक्ष्य घोराही टाइगर्सले १९४ ओभरमा ८ विकेट गुमाई पूरा गर्यो । घोराहीका अर्जुन घर्तीले ४१ रन बनाए । उनले ३३ बलमा ३ चौका र २ छक्का प्रहार गरे । दिपेश कँडेलले १९, दिलसाद अलीले १५, दिलीप नाथले १० र युनिश विक्रम सिंहले ९ रन जोडे । ५२४ को स्थितिबाट दिपेश र अर्जुनले ४२ रनको साझेदारी गरे । पुरन्धाराका कृष्ण कार्की, दीपेन्द्र रावत र सुजल ओलीले २२ विकेट लिए । यसअघि टस हारेको पुरन्धाराले २० ओभरमा ८ विकेट गुमाएर ११७ रन बनायो । राजु रिजालले अर्धशतकीय बनाए । उनले ४४ बलमा ५ चौका र १ छक्का प्रहार गरे । रित गौतमले १६, दीपेन्द्र रावतले १५ र प्रनित थापाले १० रन बनाए । घोराहीका दीपेश कँडेलले ३ विकेट लिए । प्लेयर अफ द म्याच भएका दीपेशले ४ ओभरमा १२ रनमात्र खर्चिए । मिलन बुढाथोकीले २, युनिशविक्रम सिंह र अर्जुन घर्तीले ११ विकेट लिए । बुधबार तुलसीपुर र पुरन्धारा तथा घोराही र देउखुरी वारियर्सबीच प्रतिस्पर्धा हुनेछ ।"
बुटवल ओपन टेनिस सुरु,"बुटवल (कास) छैटौं राष्ट्रिय बुटवल ओपन तथा दोस्रो मेयर कप टेनिस प्रतियोगिता मंगलबार सुरु भएको छ । पुरुष खुलातर्फ काठमाडौंका निहालजंग थापाले रूपन्देहीका विकास खड्कालाई ६४, ६२ ले र काठमाडौंका युगेन शेर्पाले निर्मल मगरलाई ६४, ६४ को सेटले पराजित गरे । ३५ वर्षमाथि उमेर समूहमा विकास पाण्डेले टीका घिमिरेलाई ६२, ६३ ले, नविन श्रेष्ठले निश्चल थापालाई ६०, ६१, विकास गुरुङले प्रकाश बस्नेतलाई ६०, ६३ ले र राजन पौडेलले विश्वास थापाले ६१, ६२ को सेटमा हराएर क्वाटरफाइनलमा स्थान बनाए । पुरुष एकलको ४५ वर्षतर्फ रोहित सुनुवारले छ्वान लामालाई ६१, ६१, रामु बिकले तेज लीलाई ६४, ६३, किम जिम मानले विष्णु चापागाईंलाई ६०, ६२, कमल भण्डारीले विकास गुरुङलाई ६१, ६३, माधव भण्डारीले विष्णुबहादुर थापालाई ६१, ६०, अर्जुन गुरुङले मनोज ढुंगानालाई ६०, ६२, शरण गुरुङले मनोज नेपाललाई ६३, ६० र गोपी भट्टराईले केबी तामाङलाई ६०, ६१ को सेटमा हराएर क्वाटरफाइनल तय गरेका छन् । ५५ वर्षभन्दा माथि पुरुष एकलतर्फ चन्द्रा शाहीले शिव सेढाईंले ६१, ६१ र विष्णु हमालले नरेन्द्र सिहलाई ६१, ६१ को सेटमा हराए । खुला डबल्सतर्फ प्रदीप खड्का र निहालजंगको जोडीले प्रणव खनाल र प्रनव मानन्धरको जोडीलाई ६४, ७६, संयमविक्रम शाह र आर्यन गिरीको जोडीले निर्मल मगर र विवेक गर्बुजाको जोडीलाई ६०, ६०, रितिक राना र इशान श्रेष्ठको जोडीले उगेन शेर्पा र विष्णु नेपालीको जोडीलाई ६२, ६२ को सेटमा हराएर सेमिफाइनलमा पुगे । फागुन १९ सम्म चल्ने प्रतियोगिताको ११ विधामा १ सय खेलाडीले प्रतिस्पर्धा गरेको आयोजक संघका सचिव सबर मियाले बताए ।"
छोटकरी,"वीर गणेशमान बक्सिङ चैतमाकाठमाडौं (कास) वीर गणेशमान सिंह फाउन्डेसनअन्तर्गत वीर गणेशमान सिंह स्पोर्ट्स कमिटी तथा नेपाल बक्सिङ महासंघको संयुक्त आयोजनामा वीर गणेशमान सिंह राष्ट्रिय बक्सिङ प्रतियोगिताको छैटौं संस्करण चैत १३ देखि हुने भएको छ । आयोजक कमिटीका संयोजक सन्जिव तुलाधरले पुरुषमा ७ र महिलामा ६ तौल समूहमा प्रतिस्पर्धा हुने मंगलबार पत्रकार सम्मेलनमा जानकारी गराए । तीन विभागीय टोली पुलिस, आर्मी र एपीएफसहित सातै प्रदेशबाट करिब १ सय ५० खेलाडीको सहभागिता रहने छ । प्रत्येक स्पर्धाका पहिलोले २५ हजार, दोस्रोले १५ हजार, तेस्रोले दुई जनाले समान साढे ७ हजार रुपैयाँ पुरस्कार पाउनेछन् । उत्कृष्ट पुरुष र महिला खेलाडीलाई पनि पुरस्कृत गरिने छ ।अभिलाषा मुख्य ॅड्र माकाठमाडौं (कास) नेपालकी नम्बर एक महिला टेनिस खेलाडी अभिलाषा विष्ट आईटीएफ महिला यूएसडी २५के टेनिस प्रतियोगिताको मुख्य ड्र मा पुगेकी छन् । छनोटमा अभिलाषाले भारतका दिभ्या भारद्वाजलाई ३६, ६२, १०६ ले र सिरी पाटिललाई ६४, ६१ को सेटमा पराजित गर्दै मुख्य ड्र मा प्रवेश गरेको नेपाल टेनिस संघका सदस्य अजय विष्टले जानकारी गराए । भारतमा हुने प्रतियोगिताको मुख्य ड्र को आफ्नो पहिलो खेलमा अभिलाषाले बुधबार आठौं वरीयताकी रुसी खेलाडी अनास्तासिया गासानोभासँग खेल्ने छिन् । प्रफुल र नङसलको जितकाठमाडौं (कास) ललितपुरका प्रफुल महर्जन र भोजपुरकी नङसलदेवी तामाङ मंगलबार १३ औं पुष्पलाल स्मृति राष्ट्रिय र्याङकिङ ब्याडमिन्टन प्रतियोगितामा विजयी भएका छन् । एकलतर्फ प्रफुलले एपीएफका देवराज रानालाई २११३, १३२१, २११३ ले र नङसलले एपीएफकी शोभा गौचनलाई २११६, २०२२, २१११ ले हराए । एपीएफका प्रिन्स दाहालले एपीएफकै बिजित थापा मगरलाई २१११, २१११ ले हराए । महिलातर्फ ललितपुरकी रसिला महर्जन, आर्मीकी अनुमाया राई र पुलिसकी नीता लम्सालविजयी भए ।सुजन र सुस्मितालाई स्वर्णकाठमाडौं (कास) गोल्डेनगेट कलेजका सुजन गडालले आठौं कृष्णध्वज स्मृति टेबलटेनिस प्रतियोगितामा कलेजतर्फ पुरुष सिंगल्समा स्वर्ण पदक जितेका छन् । फाइनलमा सुजनले विट्स एकेडेमीका प्रवेश बस्नेतलाई ११६, १०१२, ११२, ११२, ११८ को सेटमा पराजित गरे । बाल्मिकिका गनञ्जय दाहाल र भक्तपुर बहुमुखीका राजोजमान थकु तेस्रो भए । महिलामा प्राइम ग्लोबलकी सुस्मिता खड्का पहिलो भएकी थिइन् । आर्मी सेमिफाइनलमापाँचथर (कास) त्रिभुवन आर्मी क्लबले भारतको हिल्स फुटबल एकेडेमीलाई १० ले हराउँदै फिदिममा जारी चौथो वाइवाइ पाँचथर गोल्डकप फुटबल प्रतियोगिताको सेमिफाइनल तय गरेको छ । फिदिम माविको मैदानमा मंगलबार दुवै टिमले पहिलो हाफ गोलरहित बराबरी खेलेको थियो । खेलको ४७ औं मिनेटमा दुशान्त राईले गरेको गोल निर्णायक बन्यो ।"
