शीर्षक,विवरण
पूर्वसञ्चारमन्त्री कार्की र बस्नेत अख्तियारको बयानमा अनुपस्थित,"(काठमाडौं)नेपाल दूरसञ्चार प्राधिकरणका लागि टेरामक्स प्रविधिका उपकरण खरिद गर्दा भएको अनियमिततामा अनुसन्धान गरिरहेको अख्तियारले बोलाउँदा दुई पूर्वसञ्चारमन्त्रीले बयान छलिरहेका छन् । हाल स्वास्थ्यमन्त्रीसमेत रहेका मोहनबहादुर बस्नेत र कांग्रेस नेता ज्ञानेन्द्रबहादुर कार्की क्रमशः सञ्चारमन्त्री रहेका बेला कानुनविपरीत प्रक्रियाबाट अस्वाभाविक मूल्यमा उपकरण खरिद गरेको विषयमा अनुसन्धान भइरहेको छ ।अख्तियारले तत्कालीन सञ्चार सचिवहरू वैकुण्ठ अर्याल र महेन्द्रमान गुरुङसँग भने बयान लिइसकेको छ । अर्याल हाल मुख्य सचिव र गुरुङ राष्ट्रिय सूचना आयोगका प्रमुख आयुक्त छन् । त्यस्तै दूरसञ्चार प्राधिकरणका तत्कालीन अध्यक्ष दिगम्बर झा र पुरुषोत्तम खनाल तथा प्राधिकरणकै उपनिर्देशक अच्युतानन्द मिश्रसँग पनि बयान लिइसकेको छ । तर, सत्तारूढ दलकै दुई प्रभावशाली नेताको बयान रोकिँदा अख्तियारको अनुसन्धानमा सत्ताको छाया पर्ने जोखिम बढेको हो ।कांग्रेस सभापति शेरबहादुर देउवा २०७४ मा प्रधानमन्त्री हुँदा बस्नेत र २०७८ प्रधानमन्त्री हुँदा कार्की सञ्चारमन्त्री थिए । उपकरण खरिदको प्रक्रिया सुरु हुँदा बस्नेत र सम्झौता हुँदा कार्कीले निर्णयाधिकारीका रूपमा काम गरेका थिए ।विदेशबाट आउने फोनकल नियमन एवं अवैध कलबाइपासबाट हुने राजस्व छली नियन्त्रण गर्ने भन्दै ट्राफिक मनिटरिङ एन्ड फ्रड कन्ट्रोल सिस्टम (टेरामक्स) जडान गर्ने योजना मन्त्री बस्नेतका पाला अघि बढेको थियो । जबकि कानुन नबनाई फोन कल, एसएमएसलगायत माध्यमको निगरानी (मनिटरिङ) र नियन्त्रण (कन्ट्रोल) गर्न नपाउने गरी तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको इजलासले २०७२ माघ २१ मा परमादेश जारी गरेको थियो ।सर्वोच्चको परमादेशविपरीत मन्त्री बस्नेतको अग्रसरतामा टेरामक्स उपकरण खरिद योजना अघि बढेको थियो । उनले प्राधिकरणको वार्षिक बजेटमा समावेश गर्न निर्देशन दिएपछि २०७४ असोज १ मा बसेको प्राधिकरण बोर्डले तीन अर्ब २५ करोड लागत स्वीकृत गरेको थियो । त्यसको दुई सातापछि असोज १७ मा सञ्चार तथा सूचना प्रविधि मन्त्रालयले यो प्रस्ताव अनुमोदन गरेको थियो । निर्णय प्रक्रियामा सचिव गुरुङ र मन्त्री बस्नेतबाट चरणबद्ध रूपमा फाइल सदर भएको देखिन्छ ।प्रणाली स्थापनाका लागि आशयपत्र माग गर्दै प्राधिकरणले असोज २० मा सूचना जारी गरेको थियो । टेन्डर खुलाउँदा प्राधिकरणमा दिगम्बर झा अध्यक्ष थिए । आवेदन दिने १६ वटा कम्पनीको कागजातमाथि मूल्यांकन गर्न कात्तिकमा प्राधिकरणकै अधिकारी विजयकुमार रायको अध्यक्षतामा पाँच सदस्यीय समिति गठन भएको थियो । समितिले पुस अन्तिम साता प्रतिवेदन पेस गरेको थियो भने माघको पहिलो साता सो मूल्यांकन प्रतिवेदनका आधारमा चार कम्पनी सर्ट लिस्ट मा परेका थिए ।छनोट हुनेमा भेनराइज सोलुसन्स लेबनान, एसजीएस एसएस जेनेभा, टीकेसी टेलिकम इंक क्यानडा र एनसफ्ट लिमिटेड हङकङ थिए । टेरामक्ससम्बन्धी सम्पूर्ण कार्य गर्न भेनराइसले २ करोड ३७ लाख ७० हजार अमेरिकी डलर प्रस्ताव पेस गरेकोमा हङकङको टीकेसीले त्योभन्दा कम अर्थात् १ करोड १५ लाख डलर प्रस्ताव गरेको थियो । तर, मूल्यांकन समितिले ८६२७ अंकसहित पहिलो बनाएर साइप्रसमा दर्ता भई लेबनानमा कार्यालय रहेको भेनराइजलाई छनोट गरेको थियो । साइप्रस र लेबनान दुवै सम्पत्ति शुद्धीकरणको मामिलामा अनुकूल देश मानिन्छन् ।अनियमितताको सूचना पाएपछि अख्तियारले २०७५ पुस र चैतमा पत्र लेख्दै टेरामक्स सेवा खरिदका सबै प्रक्रिया रद्द गर्न सिफारिस गरेको थियो । अख्तियारको चेतावनीपछि २०७६ वैशाख २९ मा प्राधिकरणले भेनराइजलाई ठेक्का दिने प्रक्रिया रद्द गर्यो । यतिञ्जेलसम्म निर्वाचन सम्पन्न भएर केपी शर्मा ओलीको नेतृत्वमा सरकार पनि बनिसकेको थियो । ओलीको कार्यकालभर यो प्रक्रिया अघि बढेन ।ठेक्का रद्द गर्ने निर्णयमा चित्त नबुझेमा प्राधिकरणकै पुनरावलोकन समितिमा निवेदन दिनुपर्ने कानुनी व्यवस्था भए पनि भेनराइज सिधै सर्वोच्च अदालत गएको थियो । कम्पनीले २०७६ जेठ २१ मा रिट हालेकोमा दुई वर्षपछि २०७८ वैशाख १४ मा तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुडालको इजलासले ठेकेदारको पक्षमा आदेश दियो ।सर्वोच्चले उपकरण खरिदको ठेक्का भेनराइजलाई दिने बाटो खोलिदिएकै बेला संयोगले फेरि नै देउवा नै प्रधानमन्त्री बनेका थिए । २०७८ असार २९ मा प्रधानमन्त्री बनेका देउवाले यो कार्यकालमा कार्कीलाई सञ्चारमन्त्री बनाए, सचिव थिए वैकुण्ठ अर्याल । योबीच प्राधिकरण अध्यक्षमा पुरुषोत्तम खनाल आइसकेका थिए । खनाल र उपनिर्देशक मिश्रको अग्रसरतामा टेरामक्स लागू गर्न भेनराइजसँग सम्झौता पनि भयो । सम्झौतामा भेनराइजका प्रमुख कार्यकारी अधिकृत जमाल अनौती र कम्पनीका स्थानीय प्रतिनिधि दिलीपकुमार गुरुङसहित प्राधिकरणका उपनिर्देशक अच्युतानन्द मिश्र र सहायक निर्देशक कैलाश कार्कीले हस्ताक्षर गरेका थिए । तर, यो प्रणाली खरिदका लागि प्राधिकरणसँग बजेट थिएन ।नयाँ आर्थिक वर्षमा योजना बनाएर बजेट विनियोजन गर्नुको सट्टा मन्त्रालय र प्राधिकरणका तत्कालीन पदाधिकारीहरू तत्कालै खरिद प्रक्रियामा जुटेका थिए । यसका लागि ग्रामीण दूरसञ्चार कोषको ७० करोड रुपैयाँबाट पूरक बजेट व्यवस्था गर्न मन्त्रालयसँग सहमति मागिएको थियो । यससम्बन्धी निर्णय गर्न तत्कालीन सञ्चार सचिव अर्यालले राय लेखे भने मन्त्री कार्कीले प्रस्ताव स्वीकृत गरे । मन्त्रीको त्यही निर्णयका आधारमा अघि बढेको प्राधिकरणले आफूसँग बजेट नभए पनि सवा तीन अर्बको उपकरण भेनराइजबाट किन्न सम्झौता गरेको थियो ।भेनराइजले ६ महिनाभित्र कार्यसम्पन्न गर्ने गरी भएको सम्झौताअनुसार २०७९ भदौमा एक अर्ब १५ करोड मूल्य देखाइएका उपकरण भित्रिए । यी सामानको मूल्यमा प्रश्न उठाउँदै विमानस्थल भन्सारले सामान जाँचपास नगरी रोकिदिएको थियो । पहिलो चरणकै उपकरण छानबिनमा तानिएपछि करिब दुई अर्बका थप सामानको आपूर्ति रोकिएको छ । अस्वाभाविक मूल्यमा किनिएका सामान छुटाउन दूरसञ्चार प्राधिकरणका कर्मचारी र पदाधिकारी आफैं विमानस्थल भन्सारमा धाएका थिए । भन्सारलाई प्राधिकरणले सामान छिटो छुटाउन २०७९ कात्तिक २ मा लिखित दबाब नै दिएको थियो । जबकि खरिद गर्ने कम्पनीले नै सामान प्राधिकरणलाई जिम्मा लगाउनुपर्नेमा बिचौलिया भूमिकामा प्राधिकरणका अधिकारीको दौडधुप देखिएको थियो । त्यतिमात्र होइन, भन्सारले धरौटी लिएर मात्रै सामान छाड्ने अडान लिएपछि प्राधिकरण आफैंले ३२ करोड जमानत राखेर उपकरण बुझेर लगेको थियो ।सामान जाँचपास गरेकै दिन भन्सारले २०७९ माघ १० मा अख्तियार, राजस्व र सम्पत्ति शुद्धीकरण अनुसन्धान विभाग तथा राष्ट्र बैंकलाई पत्र पठाएर टेरामक्स उपकरण खरिद तथा भुक्तानीमाथि छानबिन गर्न भनेको थियो । १ अर्ब १५ करोडका उपकरणमध्ये २ वटा ल्यापटपको मूल्य प्रतिगोटा ५० हजार अमेरिकी डलर देखाइएको थियो । त्यस्तै सर्भर भनिएको सामान सामान्य नेटवर्किङ स्विच मात्र रहेको भन्सारले गराएको प्राविधिक जाँच प्रतिवेदनमा उल्लेख छ । तर यही सामान्य नेटवर्किङ स्विचको मूल्य प्रतिगोटा मूल्य ७९ हजार ९ सय अमेरिकी डलर देखाइएको थियो । यो सामान १ सय ९ गोटा भित्र्याइएको थियो । स्टोरेज र प्रोसेसिङ युनिटबिनाका तार मात्रै भएको मालवस्तुलाई सर्भर भनेर छक्काएको भन्सारले निष्कर्ष निकालेको थियो ।उक्त टिप्पणीसहितको व्यहोरा विमानस्थलका तत्कालीन प्रमुख भन्सार प्रशासक अरुण पोखरेलले अख्तियारलाई पठाएको पत्रमा उल्लेख छ । सर्भर भनिएको मालवस्तु नेटवर्किङ स्विचजस्तो देखिन आएको, यसअघि जाँचपास हुने सर्भरमा स्टोरेज र प्रोसेसिङ युनिट हुने भए पनि यो मालवस्तुमा त्यस्तो कुनै युनिट नभएको, यस मालवस्तुमा सर्भरमा हुने स्पेसिफिकेसन कतै नभेटिएकाले यो खासमा के सामान हो भनेर यकिन गर्नुपर्ने देखियो, पत्रमा उल्लेख छ ।अख्तियारको अनुसन्धान अन्तिम चरणमा पुगेसँगै बस्नेत र कार्कीलाई बोलाए पनि दुवै जना बयानमा गएका छैनन् । विस्तृत अनुसन्धान जारी छ, अख्तियार उच्च अधिकारीले भने, कर्मचारी तहसम्मको बयान सकिएको छ, त्यसबेला मन्त्रीका हैसियतमा भएका निर्णायाधिकारीसँग बयान बाँकी छ । उनका अनुसार कार्की र बस्नेतलाई राष्ट्रिय सभा निर्वाचनअघि नै अख्तियारले बोलाएको थियो । त्यसबेला कार्कीले केही दिन आफू पूर्वतिर (कोशी प्रदेश) मा व्यस्त रहेको भन्दै निर्वाचनपछि आउने आश्वासन दिएका थिए । तर, निर्वाचन सकिएको दुई साता पुग्न लाग्दा पनि कार्की अख्तियार गएका छैनन् । बस्नेत पनि सोमबारसम्म अख्तियार पुगेका छैनन् । कार्कीले भने आफू अगाडिका मन्त्रीहरूले बजेट निकासा गरेको र आफू सञ्चारमन्त्री भएका बखत सर्वोच्च अदालतको आदेशको कार्यान्वयन मात्रै गरेको दाबी गरे । बजेटको निकासा मभन्दा अगाडिका मन्त्रीहरूले गरेका हुन् । मैले सर्वोच्च अदालतको आदेश, तत्तत् निकायबाट आएका सिफारिसका आधारमा सदर मात्रै गरिदिएको हुँ, त्यो पनि उपसचिवले भनेको छ, सहसचिवले भनेको छ, सचिवले लेखेको छ, प्रक्रियासम्मत ढंगबाट आएपछि अदालतको आदेशभन्दा बाहिर नगई निर्णय गरिएको छ, उनले भने । तर, आफू मन्त्री भएको बेला ७० करोड रुपैयाँ पूरक बजेटमा सहमति दिएको भने उनले स्विकारे ।अख्तियारले पत्र नकाटेको र मौखिक रूपमा पनि नबोलाएको कार्कीको जिकिर छ । अख्तियारले पत्र पनि दिएको छैन । बोलाएको पनि छैन, बोलाएको भए सुशासनमा विश्वास राख्ने म जत्तिको व्यक्ति नजाने कुरै छैन । बोलाएमा गएर आफ्नो कुरा प्रस्ट राख्छु, उनले भने । गृहजिल्ला सिन्धुपाल्चोक पुगेका स्वास्थ्यमन्त्री बस्नेत भने सम्पर्कमा आउन चाहेनन् ।"
पोखराका सहकारी पीडितले दिए लामिछाने र पुनविरुद्ध जाहेरी,"(पोखरा)पोखराको सूर्यदर्शन बचत तथा ऋण सहकारी संस्थाबाट गैरकानुनी रूपमा ऋण लिई अपचलन गरेको आरोपमा पीडितहरूले गोर्खा मिडिया नेटवर्कका तत्कालीन प्रबन्ध निर्देशक रवि लामिछाने र तत्कालीन उपराष्ट्रपति नन्दबहादुर पुनका छोरा दीपेश पुनसहित १८ जनाविरुद्ध जाहेरी दिएका छन् । महानगरपालिकाको जाहेरीका आधारमा यसअघि मुद्दा दर्ता भइसकेकाले यही विषयमा पूरक जाहेरी दर्ता भएको प्रहरीले जनाएको छ । जिल्ला प्रहरी कार्यालयका प्रमुख प्रहरी उपरीक्षक (एसपी) मोहन थापाका अनुसार लामिछाने, पुन, सहकारीका पूर्वअध्यक्ष ज्ञानबहादुर बम्जन, ऋणी नेत्रपाणि बास्तोला र १४ संस्थाविरुद्ध पूरक जाहेरी परेको हो । यसअघि सहकारीका सञ्चालक १९ जनाविरुद्ध जिल्ला अदालतमा मुद्दा दायर गरिसकेका छौं । तर पीडितहरूले थप सूचनासहित पूरक जाहेरी लिएर आउनुभएको छ, एसपी थापाले भने, यो ठगी प्रकरणमा अनुसन्धान जारी नै थियो । पीडितहरूले ऋण लैजानेहरूमाथि पनि अनुसन्धान गर्नुपर्यो भन्ने जाहेरी दिनुभएको हो । अब थप अनुसन्धान गर्नेछौं ।जीबी राई समूहले खोलेका सबैजसो सहकारीबाट गैरकानुनी रूपमा आफ्ना कम्पनी, साझेदार तथा विभिन्न संस्थाहरूमा ऋण प्रवाह भएको विवरण भेटिएका छन् । प्रहरीका अनुसार गोर्खा मिडिया नेटवर्क प्रालि, नेचर हर्व प्रालि, नेचर नेस्ट प्रालि, वारिसान इन्फर्मेसन टेक्नोलोजी, स्प्रिङ वुड रियल स्टेट एन्ड हाउजिङ प्रालि, चोनी क्यापिटल प्रालि, ग्रिजी स्पुन प्रालि, गोर्खा ग्रुप इन्भेस्टमेन्ट प्रालि, जीबी ग्रुप अफ कम्पनी प्रालि, गोर्खा आयुर्वेदिक प्रालि, स्वर्णलक्ष्मी बचत तथा ऋण सहकारी, सानोपाइला बचत तथा ऋण सहकारी, साहारा बहुद्देश्यीय सहकारी, सुप्रिम बचत तथा ऋण सहकारीविरुद्ध पूरक जाहेरी परेको हो । पीडितहरूको दाबी र महानगरको अध्ययन प्रतिवेदनअनुसार लामिछानेको नाममा सूर्यदर्शन सहकारीबाट एक करोड र बुटवलमा सञ्चालित सुप्रिम बचत तथा ऋण सहकारीको पनि एक करोड रुपैयाँ प्रवाह भएको छ । सहकारीबाट कर्जा पाउने अधिकार बचतकर्ता सदस्यलाई मात्र हुन्छ । लामिछाने स्वयंले यो सहकारीसँग आफ्नो कुनै साइनो नभएको दाबी गर्दै आएका छन् । तर उनले इन्टरनल लोन (आन्तरिक कर्जा) शीर्षकमा १ करोडको कारोबार गरेको प्रतिवेदनमा उल्लेख छ ।कृत्रिम पुलेसो खाता खडा गरी खाता नम्बर ४९००७७० मार्फत एक करोड पेस्की फर्छ्योट गरिएको छ, महानगरको प्रतिवेदनमा भनिएको छ । तर, फर्छ्योट गरेको भनिए पनि उक्त रकम सहकारीका नाममा आएको नदेखिएको महानगरपालिकाको अध्ययन प्रतिवेदन तयार गर्ने अधिकारीहरूले बताएका छन् । जाहेरी लिएर गएको दुई सातापछि मात्रै दर्ता भएको पीडित संघर्ष समितिले जनाएको छ । संघर्ष समितिका संयोजक किरण श्रेष्ठका अनुसार प्रहरीले तीन पटक जाहेरी फर्काइदिएको थियो । चौथो पटक जाहेरी लिएर जाँदा सोमबार भने प्रहरीले दर्ता गरिदिएको हो । ग्यालेक्सी टीभी सञ्चालन गर्ने गोर्खा मिडिया नेटवर्कमा पनि सहकारीबाट गैरकानुननी रूपमा ऋण प्रवाह भएको, तत्कालीन समयमा लामिछाने उक्त कम्पनीका प्रबन्ध निर्देशक रहेको र लामिछानेको नाममा समेत ऋण प्रवाह भएको देखिएकाले पुनः अनुसन्धानको माग गरी जाहेरी दिएको संघर्ष समितिका संयोजक किरण श्रेष्ठले बताए । हामीले पीडितको हस्ताक्षर गरेर जाहेरी बुझाएका हौं । त्यसमा थप अनुसन्धान गर्ने पाटो प्रहरीको हो, उनले भने ।लामिछानेले ऋण लिएको प्रतिवेदन सार्वजनिक भए पनि अन्य १७ व्यक्ति तथा संस्थाको विषयमा अनुसन्धानपछि मात्रै थाहा हुने एसपी थापाले बताए । यो सहकारीबाट करिब ६७ सयले ऋण लगेको देखिन्छ । यो पूरक उजुरीसँगै ती ऋणीमाथि पनि अनुसन्धान सुरु गरिनेछ, उनले भने, अनुसन्धानपश्चात् पूरक अनुसन्धान प्रतिवेदन तयार गर्ने र त्यसैका आधारमा दोषी देखिएमा अन्यलाई जिल्ला सरकारी वकिलको कार्यालयमार्फत अदालत पेस गरिनेछ । कास्की कारागारमा रहेका सहकारीका आईटी अफिसरलाई झिकाएर अनुसन्धान थालिसकेको उनको भनाइ छ ।ग्यालेक्सी टीभीका अध्यक्ष रहेका जीबी राई समूहले पोखराका १८ हजार ७ सय बचतकर्ताको १ अर्ब ३५ करोड ५३ लाख रुपैयाँ हिनामिना गरेको निष्कर्ष पोखरा महानगरको अध्ययन समितिले निकालेको छ । पीडित बचतकर्ताले गत साउनमै जिल्ला प्रहरी कार्यालयमा जाहेरी दिएका थिए । पोखरा महानगरको विज्ञ टोलीको राय प्रतिवेदनका आधारमा सहकारीका सञ्चालक, लेखा समिति संयोजक, सदस्य, लेखा अधिकृत र ऋण अधिकृतसहित १९ जनाविरुद्ध पक्राउ पुर्जी जारी भएको थियो । उनीहरूविरुद्ध जिल्ला अदालतमा मुद्दा दायरसमेत भइसकेको छ । अहिलेसम्म उपाध्यक्ष कैलाशकुमार दर्लामी, कोषाध्यक्ष कुमार रम्तेल, सञ्चालक समिति सदस्य भवीश्वर अर्याल, पूर्वसञ्चालक समिति सदस्य शिवबहादुर गुरुङ पक्राउ परेका छन् ।सूर्यदर्शन बचत तथा ऋण सहकारी संस्थाको १ अर्ब रुपैयाँभन्दा बढी रकम हिनामिना अभियोग लागेका जीबी राईविरुद्ध डिफ्युजन नोटिस जारी भइसकेको छ । इन्टरपोलले गत १२ गते राईका नाममा डिफ्युजन नोटिस जारी गर्दै उनलाई फरार सूचीमा राखिसकेको छ । पोखरा, चितवन, वीरगन्ज, वुटवल, नेपालगन्ज र काठमाडौंजस्ता प्रमुख सहरमा सहकारी खोलेका जीबी समूहले करिब ४९ हजार सर्वसाधारणको ७ अर्ब ६ करोड रुपैयाँभन्दा बढी हिनामिना गरेको प्रारम्भिक विवरणले देखाएको छ । नियामक निकाय र प्रहरीलगायतमा परेको उजुरी तथा संस्थाको वित्तीय विवरणका आधारमा यो विवरण संकलन भए पनि ठगी रकम योभन्दा बढी हुन सक्ने अनुमान गरिएको छ ।"
'बाबै गीत त गाउँमै छ',"जाँदाखेरि आकाशैमा, आउँदा बाकसैमापरदेशीको हुँदैन भर, हे बरै फर्किने आस मात्रैके रैछ र जिन्दगी भन्नु, हे बरै एक मुट्ठी सास मात्रैगायक प्रकाश सपुतको शब्द, संगीत र निर्देशनमा बनेको गीत बोलमाया का यी लाइनमा भयानक बेचैनी र गहिरो उदासी झल्कन्छ । दुःखहरूले घेरिएको दुनियाँ र आँसुका धाराले गीतकार विस्मित छन् र संगीतको सुरतालमै प्रश्न गरिरहेका छन् आखिर के रैछ र जिन्दगी भन्नु ?नेपाली समाजको पिँधयथार्थमाथि गम्भीर विमर्शमा सामेल यी गीतकारको मस्तिष्कभित्रको दिक्दारीमा भेटिन्छ यो साम्राज्यमाथिको डरमर्दो आक्रोश र युवाहरूको प्रतिनिधि क्रोध । त्यसो त उनी क्रोध र आक्रोशका गायक होइनन्, करुणा र प्रेमका गायक हुन् । करुणा र आशा उनको ब्रान्ड हो । आउनुस्, यी ब्रान्डेड गायकका जीवनका उकालीओरालीमा उनीसँगै यात्राथालनी गरौं । र, त्यो यात्राकथाबाट उनकी आमा मीनाकुमारी विक (५५) को जीवनतिर चियाइ हेरौं, जहाँ देखिन्छ उभिइरहेको विभेदको भव्य पर्खाल र पर्खालमुनि एउटा छाया उनकी आमाको । गीत र गायकको लामो लस्कर छ । त्यो लस्करमा चित्ताकर्षक र भिन्न उभिन्छन् सपुतका गीत । अरूभन्दा कोमल, समाजप्रति उत्तरदायी, भावुक र प्रेमिल पनि । यिनको गीत मेनुमा छन्, पक्षविपक्षमा धेरै विमर्श गरिएका, असाध्यै रुचाइएका हिट नम्बर गलबन्दी, पीर, दमाइ महाराज। यी कमलो गायक गाइरहन्छन् तिम्रो मयाले मलाई पीर दियोकमलो मुटु, कमलो छाती चिरदियो, जसले नेपाली श्रोता र समाजलाई मज्जैसँग मन्त्रमुग्ध पारिरहेको छ । फुलबुट्टे गलबन्दी लगाएर गुलाबी कथा भनिरहेका, परदेशीपीर बयान गरिरहेका वा काठको बाकसभित्र लासझैं सुतेर अभिनय गरिरहेका उनका गीत र दृश्यमाथिका बहसले समाज लामो समयदेखि तरंगित छ । विलक्षणओजिलो शब्द चयन र नेपाली समाजको खास समस्यामाथि केन्द्रित उनका गीतका प्रेरणा हुन्, उनकी आमा । गीतमा विशेष हस्ताक्षर भएका, गहिरो अनुभूति र असिम पीडाबोधका यी गायक बडो भावुक मुद्रामा कवितावाचन गरेझैं लीन भएर सुनाइरहेका छन् आफ्नै आकृतिको कथा, जहाँ उनकी आमाका दुःखका निस्पट्ट रङहरू छन् । अब ती दुःखका रङ कुनै पनि आमाले देख्नु नपरोस्, उज्याला रङहरू नै आमाहरूका जिन्दगी बनुन् । जीवन दुःख मात्र रैछ भन्ने आमाहरूलाई नलागोस् ।नेपाली समाजको चित्र, हैसियत र वास्तविक आयाम जान्न ग्रामीण क्षेत्रका गरिबदलित आमाहरूको जिन्दगीको हरफ पढ्नुपर्छ । एक आमा हुनु र दलित आमा हुनुले नेपाली समाजमा भयंकर फरक पार्छ । दलित आमाको जिन्दगीको संघर्षको रङ अरू भन्दा नितान्त फरक हुन्छ । मेरी आमा यो देशको एक असली अनुहार हो, आमाकथासँगै सपुतको सम्झना संगालोमा विभेदको बिम्ब आइहाल्छ, जीवनैभर विभेद भोग्नुभयो मेरी आमाले । उहाँले चरम गरिबी भोग्नुभयो, सधैं दुःखको आँसु पिउनुभयो । एकबारको जुनीमा एउटी आमाले योभन्दा बढी के भोग्नु ?उनकी आमाको किरिङमिरिङ जीवनग्राफमा देखिन्छ झिनो परिवर्तन र निस्पट्ट अन्धकारमय भोगाइ । श्यामश्वेतको एउटा सन्ध्या रङ हो, खैरो । र, प्रचलित भाष्यले भन्छ कालो एक दुःख र अन्धकारको रङ हो । तुँवालोले डम्म आकाश ढाकेको माघको एक साँझ जेब्राक्रस गरिरहँदा प्रकाश सपुतले आफ्नै अन्दाजमा भनेका थिए, मेरी आमाको जीवनमा न खैरो रङ भेटिन्छ, न सफा र सुखको सेतो रङ । त्यहाँ त केवल दुःखको कालो रङ छ । छ त दुःख, हैरानी र मात्रै हैरानी ।आमाको जीवनका निषेध का डायरीका पाना पल्टाउँदा उनी तर्सिन्छन् । आत्माको प्रार्थनालाई शब्दमा कुँदैझैं सुस्केरा हाल्छन्, उफ् कहाँबाट कहाँ आइपुगियो उनको गीत मेरो पनि हैन र यो देश ? मा एक लाइन सुस्केरा छ, गीतले भन्छ जन्माएको आमाले हो घाँस काट्दा काट्दै, बाउको जीवन यसै गयो दुःख साट्दा साट्दै, हामीलाई के नै सुख छ र ? मानौं सपुतले आमाबाको जीवन गीतमा जस्ताको तस्तै उतारे, पुत्रवत् जिम्मेवारी पूरा गरे । हो, सपुतका बुबा बलबहादुर विकको जीवन दुःख साट्दा साट्दै र आमाको घाँस काट्दा काट्दै गयो । जीवन उकास्नकै लागि मजदुरी गर्न भारत भास्सिएका थिए बुबा । चार दाजुभाइमा जेठो हुन् सपुत । उनी सानै छँदा बाआमा भारत पुगेका थिए । सपुतको जिन्दगीका सुरुवाती बाल्यकाल दिल्लीमा बित्यो । पछि आमा र उनी देश फर्किए, बुबा उतै रहे । प्रकाशलाई आमा भनिरहन्थिन्, बुझिस् केटा, यहाँभन्दा दिल्लीको बसाइ सुन्दर थियो किनभने त्यहाँ कसैले हामीलाई छोइछिटो गर्दैनथ्यो । हजुरबुवाले छोरालाई भिन्न गराएपछि सपुतका बुबा बलबहादुरको भागमा पर्यो, गोठ । गोठमा एकातिर गोबर र परालमाथि गाई बस्थ्यो, छेउमै थियो हरदम बलिरहने तातो चुल्हो । (हुन त ख्यातनामा कवि बालकृष्ण समले एक दलितको चुल्होमाथि महाकाव्य लेखेका छन् चिसो चुल्हो, जसले क्षेत्रीय परिवारकी गौरीलाई प्रेम गर्ने, कपडा सिलाएर जीविका चलाउने सन्तेको कथा भन्छ ।) तातो चुल्हो छेउ मध्यरातसम्मै आमाछोरा गुनगुनगुनगुन गरिरहेका ती दृश्य अहिले पनि सपुतको मस्तिकमा ताजै छन् । भाइहरू सानै, बुबा परदेश सायद त्यसैले सपुतलाई सानैदेखि जिम्मेवारीबोध भयो । आमा र मबीच व्यावहारिक सम्बन्ध स्थापित भयो । घरको सेकेन्डम्यानजस्तो थिएँ, सपुत भन्छन् । प्रकाशकी आमा र तमाम ग्रामीण दलित आमाहरूले जीवनमा जे भोगे, त्यो नेपाली समाजकै फरक चित्र हो, जुन अरू आमाहरूसँग समानान्तर रूपले जाँदैन । एकै परिवेशमा भए पनि उनकी आमा त्यो विन्दुमा थिइन्, जहाँ अरू आमा र उनको जिन्दगी छुटिन्थ्यो । आमाको जीवन धेरै वक्ररेखाहरू मिलेर बनेको एउटा योग थियो । सपुतकी आमा थिइन् लाहुरेको सन्तान, बा थिए हवलदार, बागलुङ बिहुँका । उनकी आमाको कलिलैमा बिहे भयो । सपुतलाई सधैं लाग्छ आमाको जिन्दगीको ग्राफ हेर्दा उनले कहिल्यै सुख पाइनन् । बिहे भएर बागलुङकै अर्को कुनो धम्जा, काँठेखोला पुगेपछि झन् दुःख थपियो । मीनाकुमारीका ससुरा वर्णव्यवस्थाले दिएको काम आरन चलाउँथे र पैसा नलिइकनै गाउँभरिका हँसिया, खुकुरी अर्चाप्थे । भोकै आरन चलाएबापत वर्षमा एक पटक बाली उठाउन गाउँ डुल्ने कामचाहिँ उनले बुहारीलाई सुम्पे । लाहुरेकी छोरी उनलाई गाउँलेका घरघर चहार्न सकस भयो । बाली उठाउँदाको अपमान र त्यसले दिएको आँसुले उनी फतक्कै गलिन् । सपुतका बुबा भिन्न भए पनि आरन चलाएनन्, बरु श्रम गर्न मुगलान पसे । त्यसपछि आमाले बाली उठाउनु परेन । सपुतलाई लाग्छ उनकी आमा आत्मनिर्भर थिइन् । धेरै समय बुबा दिल्ली बसे, घरपरिवार आमा एक्लैले सम्हालिन् । बच्चाहरू हुर्काउनु, घाँसदाउरा गर्नु, मेलापात जानु इत्यादि उनका ग्रामीण कर्म थिए । प्रकाशले आमाको जीवनका धेरै उतारचढाव र उनले भोगेका विभेद देखेका छन् । भन्छन्, विभेदहरू अहिले पो घटना बन्छन् र बाहिर आउँछन् । तर, हाम्रा आमाहरूले भोगको विभेद स्वाभाविक थियो, उबेला ती घटना थिएनन् । आमाले पँधेरामा गैरदलितसँगै पानी भर्न कहिल्यै पाइनन् । समाजका अघोषित नियमसँग अभ्यस्त थिइन् । हजुरबुबा गाउँका नामी भजन गायक थिए, भजनमा सर्लक्कै रामायण वाचन गर्थे । सपुतको सम्झनामा ती भजन साँझ ओहोरदोहोर गर्छन्, मैले रामसीताको कहानी पढेको छैन, तर हजुरबाले श्लोकमा पढेकाले सबै कथा याद छ । भजनमै सुनें राधाकृष्णको कहानी, महाभारतमा कृष्णले दिएको गीतोपदेश । हजुरबाहरू कहिल्यै नसुनिएका लोकगीत गाउँथे, आमाहरू रेकर्ड भइसकेका भाका घाँसदाउरा गर्दा उनको गीतले रनवन घन्किन्थ्यो । गाउँदा गैरदलितसँगै, तर खाँदा छुट्टै । गाउँ हिउँदमा कतै टाढा वनभोज जान्थ्यो, जहाँ आमा खाना पकाउन पाउँदिनथिन् । वनको भोजमा पनि अलग्लै बसेर खानुपर्थ्यो । आमाले मानौं विभेद मान्नैपर्थ्यो । भीरमा सँगै घाँस काट्न जाने, अर्मपर्ममेलापात गर्ने ब्राह्मणदामलीको घरमा आमा कहिल्यै पस्न पाइनन् । एउटा स्पष्ट चित्र निर्माण भएको थियो, ब्राह्मणको घरमा दलित नपस्ने, दलितभित्र पनि अर्को तह थियो । भन्छन्, त्यो तहतहमा हामी बाँच्यौं र हाम्री आमाहरू पनि त्यही तहमा बाँचे । यार एउटा कुनै घटनाको कुरा नगरौं, सिंगो जीवन नै आमाले विभेद र अपमानमा बाँच्नुभयो । त्यहाँ विभेदको पर्खाल सधैं थियो, त्यो पर्खालले व्यावहारिक पर्खाल नाघ्न सक्दैनथ्यो । उनकी आमालाई धारामा अलग पारियो, मन्दिरमा अलग सपुतका अनुसार, ती घटना थिएनन् विभेदका शृंखला थिए र आमाका लागि त्यो स्वाभाविक घटनाक्रम आमा सबेरै उठ्थिन्, गाउँलेभन्दा पहिल्यै पानी भर्न धारा पुग्थिन् । त्यो पनि गैरदलितले थाहा पाएर प्रश्न गरे हामीभन्दा पहिले किन पानी भरेको ? अनि उर्दी जारी गरे हामीले भरेपछि मात्रै गाग्रो भर्नु त्यसपछि मीनाकुमारीको पानी भर्ने पालो सबैभन्दा पुछारमा आउँथ्यो । अरूको सिकोमा मीनाकुमारीले रक्सी पार्न थालिन्, तर गाउँलेलाई उनको हातको रक्सी पनि चलेन । उनले एक गैरदलित साथीमार्फत त्यो रक्सी बेचिन् । तर, साथीले पनि रक्सी घरभित्र हुलिनन्, पिँढीमै बेचिन् मैले नै पारेको भन्दै । म त्यस्तो द्वैध मानसिकता भएको समाजमा जन्मिएँ, जहाँ हाम्रो गरिबीप्रति माया पनि थियो, तर दलन पनि हुर्केकै थियो । जस्तो सपुतकी छिमेकी सुबेदारनी बजैले कहिल्यै उनका बुबा बलबहादुरले छोएको खाइनन्, तर उनी मुगलान पस्दा नाकको ढुंग्री फुकालेर दिइन्, ल गरिखा भन्दै । त्यो द्वैध अभ्यासमै मेरा बाआमाको जीवन बित्यो, एकान्तमा रेटिएको सारंगीको उच्छवासझैं सपुत बोल्छन् ।कुनै समय दोहोरी ब्याटल आयो तेरो सर, बाटो खाली गर् गाउने सपुतले हालै नयाँ गीत गाएका छन् मुटु कटक्कै । गीत भन्छ, नलाऊ माया कसैले गहिरो, जाँदोरैछ मुटुमा पहिरोछोड्यौ चटक्कैतिम्रै झल्कोले मुटु कटक्कै ।अहिले त उनका बाआमा काठमान्डुमै छन्, सपुतसँगै । तर, आमा गाउँमै छँदा र आमाको झल्कोले मुटु कटक्कै खाँदा, सामान्य कपाल दुख्दा उनी बरोबर धम्जा पुगिइरहन्थे । भन्छन्, आमासँग गहिरो लगाव हुनाले र गीतका कथा खोज्न पनि गाउँ पुगिरहन्थें । गाउँको स्मृतितालमा मग्न छन् सपुत । त्यो स्मृतिमा नृत्यरत छन्, मुटु कटक्कै खाने केही कथा पनि । जस्तो सरकारले कुनै योजनामार्फत स्कुलमा खाजा वितरण गर्थ्यो । दलित विद्यार्थीलाई छुट्टै लाइनमा उभ्याएर खाजा दिइन्थ्यो । सानै छँदा त्यो दृश्यले भत्किएका उनले घर फिरेपछि आमालाई सोधेका थिए, आमा हामी किन छुट्टै ? आमाले भनेकी थिइन्, किनभने हामी दलित हौं । त्यसबेला उनले थाहा पाए हामी अलग पारिएका छौं । मुटु काँपिरहेको जाडोमा अँगेनावरिपरि बसेर आमाले सुनाएको, आमाले पनि अरूहरूबाटै सुनेको बेसरमका झाडीतिर बास बस्ने भूतप्रेतका रहस्यकथा, राजकुमारका तिलस्मी कथाले सपुतलाई कल्पनाशील बन्न सिकायो । अँगेनाको भर्भराउँदो आगो ताप्दै आमाले गाएका गीतैको प्रभाव हो सायद, उनलाई लाग्छ, मैले गीतमार्फत जति कथा भनेको छु, आमाहजुरआमाले भोगको, सुनाएको कथा हो । जस्तो सपुत गीतमा परदेशीका व्यथा र सुस्केरा गाउँछन् । भन्छन्, आधाउधी ती कथा मेरै घरको हो । बाबा परदेश हुँदा आमा कस्तो महसुस गर्नुहुन्थ्यो ? बाबालाई कसरी सम्झनुहुन्थ्यो ? उहाँको जीवन कति तनावमय थियो ? कति निरस थियो ? बाबाको फोन आउने दिन आमा कसरी औंला भाँच्दै गनिरहनुहुन्थ्यो ? र, फोन आएको कत्ति दिनसम्म पनि उहाँको अनुहार खुसीले प्रफुल्लित हुन्थ्यो ? मैले गीतमा भन्ने कथा तिनै न हुन् ।बुबा ४५ वर्षमा एक पटक घर आउँथे । त्यो समय अहिलेझैं थिएन । गाउँमा टेलिफोन थिएन, टाढाको अर्को कुनै गाउँमा थियो सीडीएमए । फोनको सूचना कसैले ल्याउँथ्यो र त्यस दिन आमाको आँखामा उनी जुन चमक देख्थे, त्यो उज्यालोको सम्झना अझै आउँछ । उनी आमालाई दुई तरिकाले हेर्छन् महिला र आम नेपाली महिला । गाउँमा आमा समूह थियो । समूहका आमाहरू साँझ भेला भएर गीत गाउँथे । त्यसबाट उठेको पैसा केही खानपिन र रमाइलोमा खर्च हुन्थ्यो, केही कोषमा राखिन्थ्यो । काँधमा रेडियो घन्काउँदै कोही लाहुरे फिर्दा वा कसैको छोरा जन्मिँदा समूहका आमाहरू गीत गाएर उत्सव मनाउँथे । उनको स्मृतिमा आमा मीनाकुमारी सधैं पौरखी थिइन्, खुब काम गर्थिन् । घरमा भयंकर अभाव थियो, तर छोराहरूलाई जसोतसो सुखमै हुर्काइन् । सचेत थिइन्, सोच्थिन्, छोराहरूले खुब पढून्, मिजासिलो थिइन्छिन् । अझै गाउँछिन् परदेशसम्बन्धी र सुन फल्छ नि साइँलो दाइ जस्ता विरह गीत । बरोबर भन्छिन् सपुतलाई, बाबै, गीत त गाउँमै छ । एसएलसीपछि १६ वर्षको छँदा उनले गाउँ छाडे । त्यो यस्तो समय थियो, जुनबेला पढ्नेले पनि गाउँ छाड्नुपर्थ्यो पढ्नका लागि, नपढ्नेले पनि गाउँ छाड्नुपर्थ्यो रोजगारीका लागि । र, उनले पढ्न गाउँ छाडे । गाउँ छाडेपछिको फोनसंवादमा आमासँग भाइको कुरा गर्थे, बुबाले पठाएको पैसा के गर्ने ? सल्लाह दिन्थे । ममाथि आमाको भरोसा थियो, उनी भन्छन् । निकै पछि गाउँ फर्किंदा आमाछोरा खानापछि अँगेनाको तातोअघि बसेर रातको छिप्पिँदो प्रहरमा लामालामा कुरा गरिरहन्थें । भन्छन्, आज आमासँगै छु, तर कम संवाद हुन्छ । विषय अभाव भयो कि वा समय अभाव ? थाहा छैन । सपुतले उनकी आमाको जीवनचक्र हेरेर नेपाली समाज बुझे । र, उनको बुझाइ छ हाम्रा कला, धर्मग्रन्थ, दर्शन र धर्म बुझ्न गाउँका मानिसलाई बुझ्नुपर्छ, साहित्य र लोकसंगीत गाउँदै जीवित छ । जस्तो कहिल्यै कसैले सुन्दै नसुनेका कथा हाल्छन् गाउँका मानिस । सपुतले आमाको सकल दुःखपीडा देखेका छन् । माइँलोसाइँलो भाइ जन्मिँदाको प्रसव पीडामा भुइँ कोतर्दै लडिबुडी गरिरहेकी आमा देखेका छन् । बुबा घरमा नहुँदाको निराशा देखेका छन् । सपुत सोच्छन् स्वतन्त्रै छाडिदिएर आमाले समाज बुझ्ने मौका दिइन् । मीनाकुमारी अझै सपुतलाई भनिरहन्छिन्, तलाईं खुल्ला छोडिदिएको थिएँ र त यतिसम्म भइस् । आमा धरधरी रोएको एक रातको सम्झनाले घोरिन्छन् सपुत । खाममा केही पैसा थियो । एउटा भारु नोट उनले चोरेका थिए । त्यो थाहा पाएपछि आमाले खुब गाली गरिन् र पिटिन् पनि । अनि अँध्यारो रातमा रुँदै भनेकी थिइन्, किन सताउँछस् यसरी ? अहिले सपुत सोच्छन्, मैले त्यसो नगर्नुपर्थ्यो । कहिलेकाहीं आमालाई अनौठो लाग्छ रे, आफ्नै जिन्दगी देखेर । सुस्केरा हाल्छिन् रे बेलाबेला, कहाँबाट कहाँ आइपुगिएछ सपुतको जीवनको पहिलो प्रतियोगी गीत नै आमाबारे थियो, त्यसैले प्रथम पुरस्कार प्राप्त गरेका थिए । उनका गीतबारे सचेत छिन्, मीनाकुमारी । बेलाबेला सुझावसल्लाह दिन्छिन् । जब गलबन्दी को भाका र पीर को एक दृश्यमाथि भयंकर विवाद भयो, आमा असाध्यै तर्सेकी, डराएकी थिइन् । छोरालाई थुन्नेभए, मार्नेभए, कुट्नेभए सोचेर निकै रात अनिँदै रहिन् । त्यसबेला सपुतलाई भनेकी थिइन्, के खाले पेसा रोजिस् नि बाबै तैंले ? सपुतसँग संवादको अघिल्लो दिन मात्रै आमा अस्पतालबाट डिस्चार्ज भएकी थिइन् । सहरको तापमान तलतिर झरिरहेको यो ज्यानमारा ठन्डीमा सपुत पनि रुघाज्वरोखोकीले थलिएका थिए । ज्वरोका अत्यासलाग्दा विरक्तिका दिनमा पनि मीनाकुमारीको मस्तिष्कआयतनमा टाँगिएकै थिए छोरा सपुत । आफैं ओछ्यान परेकी उनी बेलाबेला सोधिरहन्थिन् भन् त बाबै कस्तो छ तँलाई ? जति नै ठीक छु ममी भने पनि आमालाई सन्तानको चिन्ताले नछोड्नेरहेछ । सधैं सन्तानको पीर हुनेरैछ, सपुत भन्छन् । सपुतको विचारमा उनको मात्रै होइन, सबै आमाहरूको नितान्त निजी दुःख छन् । आमाले जुन भावनाका रङ बाँचेकी हुन्छिन्, उतारचढाव भोगेकी हुन्छिन्, त्यो अरू कसैले बाँचेको हुँदैन, सपुत भावुक सुनिए, आमा हामीले ग्रहण गर्ने संवेदनाहरूको एउटा प्याकेज हो संवेदना, माया, पीडाको उच्चतम् तहमा बाँचेकी । संवेदनाहरूकै परिभाषा हुन् आमा । आमाका विभिन्न आयाम छन्, जसरी प्रेमको असीमित आयाम र परिभाषा छ । जसरी संसारका ठुल्ठूला ग्रन्थमा लेखेर मात्रै प्रेममाथि न्याय गर्न सकिँदैन, आमा पनि त्यस्तो बृहत्, रहस्यमय, संवेदनाको फेहरिस्त हो, जसलाई केवल एकै आयामबाट हेर्न सकिँदैन । आमालाई मानसिक, सामाजिक पक्षबाट मात्रै हेर्न मिल्दैन, सपुत भन्छन्, आमा बुझ्न कसैको कविता, गीत वा आख्यान मात्रै पर्याप्त छैन । लेखेर लेख्न नसकिने, बुझेर बुझ्न नसकिने सम्बन्ध हो आमा । मीनाकुमारीको संसार नेपाली महिलाको असली चित्र हो । त्यहाँ देखिन्छ गरिब, दलित महिलाको फुस्रो चित्र, पुरुषवादी समाजले थोपरेको जिम्मेवारी, जातीय र वर्गीय विभेदको रङ । सपुत सोच्छन्, संसारका सारा दुःख आमाहरूकै पोल्टामा रहेछ । कुनै दिन मसँग कथाहरू सकिए भने म आमाको काखमा बसेर उहाँकै जिन्दगीको कथा सुन्नेछु, सपुतको आत्मविश्वास छ, उहाँको जीवनभित्र पसेर म सयौं कथा निकाल्न सक्छु । किनभने तमाम कथा मेरी आमाले भोगिसक्नुभएको छ ।"
"कांग्रेसएमालेप्रति जनमत नरम, अरूको आलोचना","(काठमाडौं)जनमत पार्टीका अध्यक्ष सीके राउतले नेपालका पुराना पार्टी र गत आम निर्वाचनमा उदाएका दलहरूको विश्लेषण गर्दै कठोर नीति लिन नसकेको टिप्पणी गरेका छन् । गत साता जनमतको केन्द्रीय समिति बैठकले पारित गरेको राजनीतिक प्रस्तावमा उनले दलहरूको विश्लेषण गरेका हुन् । ठूला दल कांग्रेस, एमालेप्रति तुलनात्मक रूपमा नरम देखिएका राउतले अन्य दलप्रति भने तिखो टिप्पणी गरेका छन् । कांग्रेस सबैभन्दा पुरानो पार्टी भए पनि उसले लिएको नीति समाजवादी अर्थ व्यवस्था स्थापनाकेन्द्रित भएको प्रतिवेदनमा उल्लेख छ । २०४८ को आम निर्वाचनपछि कांग्रेसले बहुमतको सरकार बनाएर नवउदारवाद अँगाल्दै अर्थतन्त्रका अधिकांश क्षेत्रमा निजी, साझेदारी, सहकारी र गैरसरकारी क्षेत्रलाई खुल्ला गरेको राउतले उल्लेख गरेका छन् । जनमतले एमाले जनताको बहुदलीय जनवादलाई मूल नीति लिई अघि बढेको बताएको छ । एमालेको समाजवादको अपरिहार्यता र वामपन्थी विकल्पको पुनर्पुष्टि, चीनको सफलता विश्वका श्रमजीवी जनताका लागि प्रेरणाको विषय भएको जनमतले उल्लेख गरेको छ । सरकारको नेतृत्व गरेको माओवादीलाई उसले सशस्त्र युद्ध सुरु भएदेखि दस्ताबेजका आधारमा विश्लेषण गरेको छ । प्रचण्डपथ एक दशक लामो सशस्त्र जनयुद्ध र १७,००० जनताको बलिदानीपश्चात् २०६३ सालमा विस्तृत शान्ति सम्झौतामार्फत हतियार बिसाउँदा पनि आज नेपालको राजनीतिको प्रमुख संवाहक भएको छ, जनमतले भनेको छ, सत्तालाई रणनीतिक रूपमा प्रयोग गर्दै आएको नेकपा (माओवादी केन्द्र) अझै केही शक्ति आर्जित हुने हो भने आफ्नै सुरक्षाका लागि पनि विश्वका अन्य साम्यवादी शक्तिहरूझैं सर्वसत्तावाद र वंशवादतिर उन्मुख छ ।जनमतले एकीकृत समाजवादी सैद्धान्तिक धरातल छाडेर व्यक्तिगत अहंकारका कारण बनेको उल्लेख गरेको छ । २०७९ माघ २१२२ गते प्रस्तुत गरेको राजनीतिक प्रतिवेदन कुनै नेपालको दलको प्रतिवेदन कम र चिनियाँ राजनीतिक दलको प्रतिवेदन ज्यादा देखिन्छ, किनकि चीन कताबाट घेरिँदै छ, चीनको विरोधमा कता मोर्चाबन्दी हुँदै छ भन्ने कुरामा सो दलले बढी सरोकार राखेको देखिन्छ, राउतको विश्लेषण छ । राउतले राष्ट्रिय स्वतन्त्र पार्टी (रास्वपा) राजनीतिक, आर्थिक दर्शनबाट उदाएको नभई पुराना राजनीतिक पात्रहरूबाट निराश भएर आक्रोशित जनमतले मौका दिएर जन्मिएको उल्लेख गरेका छन् । रास्वपाप्रति जनताले धेरै आशा राखे पनि यसको नेतृत्व २०८४ अघि नै सत्ता समीकरण बदल्न वा आगामी निर्वाचनमा जनमत ल्याएर प्रधानमन्त्री बन्नेमा बढी सीमित भएको भन्दै राउतले आलोचना गरेका छन् । उनले रास्वपा लोकप्रियतावादबाट बढी निर्देशित भएको पनि टिप्पणी गरेका छन् । नागरिकता काण्ड, पासपोर्ट काण्ड, अडियो काण्डदेखि सहकारी काण्डमा सरकारले जतिखेर पनि फसाउन सक्ने हुँदा कुनै आन्दोलनको नेत्तृत्व लिने क्षमता देखिँदैन, प्रतिवेदनमा भनिएको छ, यसको नेतृत्व राज्यको अगाडि झुक्नुपर्ने बाध्यता सिर्जित हुँदै आएको छ । राप्रपाले दोहोरो नीति लिएर धर्म र राजतन्त्रको राजनीति गरेको राउतको टिप्पणी छ । राप्रपाले एकातिर संघीयताको विरोध गर्छ, तर संघीयतामा, प्रदेशसभाको निर्वाचनमा पनि उठ्छ, प्रदेश सरकारमा पनि सामेल हुन्छ र प्रदेशहरूको अभिभावक रहेको सभामुख पनि बन्छ, प्रतिवेदनमा उल्लेख छ । उनले जसपाले माओवादीजस्तै नीति लिएको विश्लेषण गरेका छन् । मधेश आन्दोलनमा ५४ जना मधेशीहरूले सहादत दिएको बलिदानी र २०६३ चैत ७ को गौर नरसंहारलाई आधार बनाएर शक्ति आर्जित गर्दै मधेशमा प्रभाव जमाएको र राष्ट्रिय राजनीतिमा खासै चासो नराख्ने शक्ति हो, सीके राउतले लेखेका छन् । राउतले लोसपालाई गुटको समूह भएको जनाएका छन् । व्यवहारमा कुनै सिद्धान्त, एजेन्डा, अडान वा रोडम्याप यो पार्टीसँग देखिँदैन, राउतले लेखेका छन् ।आफ्नो दल जनमत व्यापक लोकतान्त्रिक अभ्यास भएको दाबी गर्दै उनले मुलुकमा प्रत्यक्ष निर्वाचित कार्यकारी चयन हुनुपर्ने बताएका छन् । जनमतले आफ्नो आर्थिक, राजनीतिक सिद्धान्तका रूपमा सामुदायिक समाजवादलाई अँगालेको उनले जनाएका छन् । उनले नागरिक उन्मुक्ति पार्टी र जनमतको एजेन्डा मिलेको भन्दै सकारात्मक टिप्पणी गरेका छन् । नागरिक उन्मुक्तिलाई सुशासन, समृद्धि र पहिचानको मुद्दा बोकेको पार्टीका रूपमा राउतले लिएका छन् । नेत्रविक्रम चन्द नेतृत्वको नेकपाको एकीकृत क्रान्ति पुरातन र शास्त्रीय भएकाले त्यो अब सम्भव नभएको उनको विश्लेषण छ ।मधेशमा वैकल्पिक शक्तिका रूपमा उदाएको जनमतले मुलुकको विकास हुन नसक्नुमा पाँच कारण औंल्याएको छ । नेपालमा राजनीतिको आडमा र शीर्ष नेताको संरक्षणमा जे गरे पनि हुने, जे भत्काए पनि हुने, यहाँसम्म कि हत्याहिंसा गरे पनि हुने, मिलाउन सकिने खालको बेथिति छ, राउतको पहिलो निष्कर्ष छ । उनले यस्तो माहोलमा शिक्षा, स्वास्थ्य, रोजगारी, सार्वजनिक सेवा आदिसँग सम्बद्ध संस्थाहरू निर्धक्क भएर स्थापित हुन नसक्ने दाबी गरेका छन् ।भूराजनीतिक परिवेश र बाह्य प्रभावका कारणले पनि मुलुकको विकासमा असर परेको उनको ठहर छ । पुराना राजनीतिक दलको सत्तामोहका कारण मुलुकको विकासले गति लिन नसकेको जनमतको राजनीतिक प्रस्तावले औंल्याएको छ । राजनीतिक दलले सत्तामा पुग्न पनि बाह्य सहयोगको सहारा लिएको राउतको आरोप छ । अस्थिर सरकारका कारण नीति तथा कार्यक्रम बीचमै थन्किने समस्याका कारण मुलुकको थिति बिग्रिएको उनले निष्कर्ष निकालेका छन् ।"
संसद्को हिउँदे अधिवेशन,"(काठमाडौं) संघीय संसद्को हिउँदे अधिवेशन सोमबार सुरु भएको छ । राष्ट्रिय सभा र प्रतिनिधिसभाको पहिलो बैठकमा सभाका नेतृत्व र सांसदहरूले कानुन निर्माणलाई प्राथमिकता दिनुपर्नेमा जोड दिएका छन् । प्रधानमन्त्री पुष्पकमल दाहालले यो अधिवेशनमा सरकारले बढीभन्दा बढी विधेयक ल्याएर संसद्बाट पारित गर्न चाहेको बताए । यो अधिवेशन विधेयक अधिवेशन हो । बढीभन्दा बढी विधेयक ल्याउने र पारित गर्ने कुरामा अधिवेशन केन्द्रित हुन्छ, उनले भने । यसअघिको बजेट अधिवेशनमा बजेटसँग आश्रितबाहेक मिटरब्याजपीडितलाई राहत दिनका लागि ल्याइएको एउटा मात्रै विधेयक पारित भएको थियो । यो अधिवेशनमा कानुन निर्माण गरेन भनेर आएका आलोचनाको जवाफ दिनुपर्ने प्रतिनिधिसभाका सभामुख देवराज घिमिरेले बताए । चालु अधिवेशनमा मुलुकलाई आवश्यक कानुन बनाउने र संसदीय गतिविधिलाई थप प्रभावकारी र व्यवस्थित बनाउने प्रण गर्न जरुरी देखेको छु, उनले भने ।संसद्को यो अधिवेशनमा प्रिबजेट छलफल हुने कानुनी व्यवस्था गरिएको छ । यसअघि बजेट अधिवेशनको प्रारम्भमा प्रिबजेट छलफल हुने कानुनी व्यवस्था थियो । सरकारले प्रिबजेट छलफलका साथै धेरै विधेयक ल्याउने तयारी गरिरहेकाले यस पटक संसद्ले प्रशस्त बिजनेस पाउने अर्थमन्त्री प्रकाशशरण महतले दाबी गरे । राष्ट्रिय स्वतन्त्र पार्टीका सभापति रवि लामिछानेले कानुन निर्माणका दृष्टिले हिउँदे अधिवेशन प्रभावकारी बनाउनुपर्ने बताए । सरकारले अघिल्लो अधिवेशनमा जस्तो बिजनेस नदिने काम नगरोस् । यसलाई सत्ता टिकाउने, ढलाउने र जोगाउने किसिमका कामका लागि होइन जनताप्रति उत्तरदायी भएर कानुन बनाउने सोचेर खबरदारी गर्ने गरी संसद्मा रास्वपा तयारीका साथ आएको छ, उनले भने । सरकारले ल्याउने कानुनमा सम्पत्ति शुद्धीकरणदेखि बैंक र सहकारीमा देखिएका बेथिति र निराशाको समाधान गर्ने कुरा पनि पर्नुपर्ने उनले बताए । राष्ट्रिय सभा बैठकमा राष्ट्रिय सभा नियमावली, २०७५ को संशोधन मस्यौदा समितिको प्रतिवेदन, २०८० पनि पेस भएको छ । दुवै सदनमा बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ को दफा ४२ को उपदफा (२) बमोजिम मन्त्रिपरिषद्को निर्णयबाट आगामी असार मसान्तसम्म कार्यविधि थप गर्ने गरी जारी भएको आदेश पनि पेस भएको छ । संसद्अघि बसेको कार्यव्यवस्था परामर्श समितिको बैठकले फागुन १५ सम्मको प्रतिनिधिसभा बैठकको कार्यतालिका स्वीकृत गरेको छ । संघीय संसद्को दुवै सदनमा अर्थमन्त्री महतले आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८० पेस गरे । राष्ट्रपति रामचन्द्र पौडेलले माघ ४ मा मन्त्रिपरिषद्को सिफारिसमा जारी गरेको अध्यादेशमा प्रिबजेट छलफल हिउँदे अधिवेशनमा नै गर्ने व्यवस्था गरिएको छ । यो अध्यादेशसँगै आगामी आर्थिक वर्षको बजेटको सिद्धान्त र प्राथमिकतामाथि छलफल यही अधिवेशनमा हुने नयाँ अभ्यास हुन लागेको छ । फागुन १५ देखि प्रिबजेट छलफलका लागि प्रस्ताव लग्ने तयारी सरकारको रहेको कानुन, न्याय तथा संसदीय मामिलामन्त्री धनराज गुरुङले जानकारी दिएका छन् । प्रिबजेट छलफलमा सांसदहरूले राखेका सुझावलाई बजेटमा समेट्नका लागि प्रिबजेट छलफल छिटो गरिएको हो । कार्यव्यवस्था परामर्श समितिको बैठकले सांसदहरूले विद्युतीय हाजिरी गर्नुपर्ने निर्णयसमेत गरेको छ । सांसदहरूको उपस्थितिको विवरण सोही दिन संसद्को वेबसाइटमार्फत सार्वजनिक गर्ने निर्णय गरेको छ । सांसदहरू संसद् बैठकमा उपस्थित हुन छोडेको भनेर हुने टिप्पणीको अन्त्य गर्नका लागि दैनिक रूपमा हाजिरी सार्वजनिक गर्नुपर्ने निर्णय भएको सभामुखको भनाइ छ । राष्ट्रिय सभाको बैठकमा दलका नेताहरूले सम्बोधन गरेका थिए । माओवादी नेता जगप्रसाद शर्माले लोकतान्त्रिक गणतन्त्रात्मक व्यवस्थालाई सुदृढ बनाउन राजनीतिक दलहरू एकताबद्ध हुन आग्रह गरे । विपक्षी एमालेका नेता देवेन्द्र दाहालले संघीय संसद्को महासचिव नियुक्त गर्न राष्ट्रपति पौडेललाई चेतावनी दिए । संघीय संसद्को महासचिव पद खाली छ । अधिवेशन सुरु भइसक्दा पनि कार्यवाहकबाट काम चलाउनुपर्ने परिस्थिति किन भयो ?, उनले भने, एउटा संसद्को महासचिवमा तपाईंको चलखेल किन ? मलाई विश्वास छ, आगामी बैठकमा सम्मानित राष्ट्रपतिको विरुद्धमा अलि कडा शब्द प्रयोग गर्नुपर्ने छैन । तत्कालीन महासचिव भरतराज गौतमले मंसिर २४ मा राजीनामा गरेपछि पद्मप्रसाद पाण्डेयलाई महासचिवमा सिफारिस गरिएको थियो । कानुनी प्रक्रिया पूरा नगरेको र रीत नपुगेका भन्दै राष्ट्रपति कार्यालयले उनलाई नियुक्त गरेको छैन । राष्ट्रिय सभामा कांग्रेस संसदीय दलका नेता रमेशजंग रायमाझीले सरकारबाहिर बस्नुपर्दा एमाले छटपटिएको टिप्पणी गरे । आफूले गठबन्धन बनाएर सरकार गठन गरेमा पवित्र हुने र अरू दल मिलेर गठबन्धन गरी सरकार बनाए अपवित्र गठबन्धन हुने भन्ने भ्रमबाट एमाले नेता मुक्त हुनुपर्ने उनको भनाइ थियो । राष्ट्रिय सभामा एकीकृत समाजवादीकी सांसद जयन्तीदेवी राईले संविधान कार्यान्वयनसँग सम्बन्धित कानुन निर्माणमा सरकारको ध्यानाकर्षण गराउँदै सरकारी जग्गा कब्जा गर्ने व्यक्ति तथा संस्थामाथि कडा कारबाही गर्न माग गरेकी थिइन् । जसपा सांसद मृगेन्द्रकुमारसिंह यादवले मुलुक परिवर्तनमा एकताबद्ध भएका दलबीच एकताको खाँचो औंल्याउँदै चालु अधिवेशनबाटै संक्रमणकालीन न्यायसँग सम्बन्धित विधेयक टुंग्याउनुपर्नेमा जोड दिएका थिए ।"
मिथिला पेन्टिङको फ्युजन,"(जनकपुर) गत साता जनकपुरमा पेन्टिङ बनाउन निम्तो आउँदा नवलपरासीका विके नरबहादुरको मनमा जनकपुर, मिथिला, मधेश यस्तैयस्तै भूगोलले घेरा हाल्यो । उनलाई थाहा थियो, मिथिलाको भूगोल (चौहदी) नेपाल र भारतसम्मै छ । उनले उत्सुक हुँदै विराटनगरका मिथिला पेन्टिङका चित्रकार एससी सुमनसित फोनमा कुराकानी गरे । त्यसपछि नरबहादुरले मिथिलाको भूगोल विवाद र समाजको बनोटलाई मस्तिष्कको क्यानभासमा उतार्न भ्याइसकेका थिए । मिथिला विकास कोषले जनकपुरमा आयोजना गरेको साहित्यकला र नाटक महोत्सवमा सहभागी हुन बिहीबार उनी जनकपुर पुग्दा सुमनसँगै जानकी मन्दिर र गंगासागर तलाउ वरिपरि डुले । उनले आफ्नो चित्रकलामा मिथिलाको जीवन्त तस्बिर पस्किन एक्लै पनि जनकपुरको अनेक चक्कर लगाए । उनले जनकपुरमा बनाएको पेन्टिङमा मिथिलाको सीमा विवादलाई रंगका अनेक कृतिमार्फत पस्किए । मिथिला पेन्टिङको स्वरूपमा नरबहादुरले तयार पारेको पेन्टिङको माथिल्लो भाग (उत्तर) मा हिमाल छ । दक्षिण भागमा उनले गंगा बगेको चित्र कोरेका छन् । पूर्वमा कोशी र पश्चिममा गण्डकी बग्दै गरेको दृश्य छ । उनले हिमालदेखि दक्षिणमा गंगा, पूर्वमा कोशी र पश्चिममा गण्डकीसम्मै मिथिला रहेको पेन्टिङमा देखाएका छन् । एकतिर हिमाल र तीनतिरबाट नदीले घेरिएको उनको पेन्टिङको मध्यभागमा भने जानकी मन्दिर छ । जानकी मन्दिरकै मुनि रहेको पोखरीमा एउटा महिला नुहाइरहेको देखाइएको छ । नुहाइरहेको महिलालाई वस्त्र हाल्न बाँकी छ । यत्तिकै त अश्लील देखिएला, नरबहादुरले ठट्टा गर्दै भने । उनले आइतबार पेन्टिङ तयार पार्दा महिलाको शरीरमा सेतो सारी बेरिएको थियो । पेन्टिङमा जनकपुरको कलासंस्कृति, भेषभूषा र रहनसहन पनि समेटिएको छ, उनले कान्तिपुरसँग भने, जानकी मन्दिर परिसरमा बयलगाडा पछाडिको भाग सारीले छोपिएको छ । त्यहाँ नवविवाहिता ससुराली जाँदै गरेको बिम्ब छ । मन्दिरसँगैको माटोको घरका भित्तामा मिथिला पेन्टिङ कोरिएको छ । नरबहादुरजस्तै जनकपुरमा पेन्टिङ बनाउने निम्तो पाएका एससी सुमनलाई भने यहाँको तिरहुतिया गाँछीले तान्यो । उनी बाल्यकालमा जनकपुर आउँदा तिरहुतिया गाँछीमा लाग्ने १५ दिने हटियामा खुबै रमाउँथे । त्यतिबेला लाग्ने हटिया पहाडमधेशको संगम थियो । सुमनलाई हटियामा साँझपख हुने नाचगानको अझै सम्झना छ । कान्छाले कान्छीलाई लगियो, वनको बाटो लालटिन बालेर त्यतिबेलाको तिरहुतिया गाँछीमा लाग्ने हटियाको चर्चित गीत थियो । बिहीबार उनी जनकपुर पुग्दा टेम्पोवालालाई तिरहुतिया गाँछी लग्न भने । त्यहाँ पुग्दा उनी चकित मात्र होइन, आक्रोशित पनि बने । १५ दिने हटिया लाग्ने तिरहुतिया गाँछी छैन, सुमनले भने, वरिपरि सरकारी कार्यालय ठडिएका छन् । यो त राज्यद्वारा उजाड पारिएको देखियो । उनले महोत्सवमा तयार पारेको पेन्टिङमा भने पुरानो गुलजार तिरहुतिया गाँछीको बिम्ब उतारेका छन् । उनको पेन्टिङमा विशाल इमलीको पेड (रूख) छ । त्यसको पृष्ठभूमिमा जनकपुर सहर कुँदिएको छ । गोदना शैलीमा बनाइएको सुमनको पेन्टिङमा मठमन्दिर छ र सहरी वातावरणलाई उतारिएको छ । मैले बाल्यकालमा देखेको गुलजार तिरहुतिया गाँछी आफ्नो पेन्टिङमा देखाएको छु, उनले भने, त्यहाँ लाग्ने हटियामा रमाइरहेका दृश्य छ ।६ दिनसम्म हुने साहित्यकला र नाटक महोत्सवमा नेपाल र भारतका करिब एक दर्जन कलाकारले आफ्नो कलामा मिथिला पेन्टिङको फ्युजन गरेका छन् । पोखराका इसान परियारको पेन्टिङमा ताल र पानी हुन्छ नै । उनलाई पनि जनकपुरमा पेन्टिङ बनाउने निम्तो आउँदा यहाँको पोखरी र माछाले नै तान्यो । उनले यहाँ बनाएको पेन्टिङमा पोखरा र जनकपुर दुवै ठाउँको झल्को छ । माछापुच्छ्रे हिमाल, ब्रजबाराही मन्दिरसँगैको तलाउमा मयूरको डुंगामा जानकी मन्दिर तैरिरहेको दृश्य उनले क्यानभासमा उतारेका छन् । नेवारी चित्रकलामा कनटेम्पररी (समसामयिक) मा पोख्त सविता डंगोलले पनि महोत्सवमा तयार पारेकी पेन्टिङमा नेवार र मिथिलाको संगम झल्किन्छ । उनले बनाएको पेन्टिङमा सीता र धनुषलाई पृष्ठभूमिमा राखिएको छ । सीताको आँखाको बनोट उनले माछाजस्तै कोरेकी छन् । पेन्टिङमा सीताले लगाएको गहना नेवारी रहे पनि त्यसको बुट्टा भने मैथिली नै छ । डंगोलले गहनाको बुट्टामा मिथिलाको माछा, झुम्का र बुन्दीको प्रयोग गरेकी छन् । उनको पेन्टिङको मुनि पोखरी छ, जहाँ माछा तैरिरहेको छ । पोखरीको डिलमा रूख छ । रूखका पातलाई भने काइँयो बनाइएको छ । डंगोलको प्रायःजसो पेन्टिङमा काइँयो हुन्छ नै । सबै पेन्टिङमा काइँयो किन ? मैले मास्टर्स गर्दा बनाएको पेन्टिङमा काइँयो थियो । त्यसपछि सबै पेन्टिङमा काइँयोले ठाउँ पाउन थाल्यो, डंगोलले भनिन्, कपालमा जट्टा पर्दा काइँयोले सुल्झाउँछ । त्यसरी नै समाज पनि सुल्झियोस् भनेर सबै पेन्टिङमा काइँयो प्रयोग गर्छु । उनी भने थान्का र पौवा पेन्टिङमा पोख्त हुन् । तर, उनलाई मिथिला पेन्टिङको माछाले बढी तान्छ । माछा पानीमा स्वतन्त्र हुन्छ । मैले पनि पेन्टिङमा स्वतन्त्रता खोज्छु । मेरो पेन्टिङका बिम्ब मिथिला पेन्टिङसँग मिल्दोजुल्दो हुन्छ । चित्रकार इसान परियार र डंगोल पतिपत्नी हुन् । काठमाडौंका नगेन्द्रप्रसाद पौड्यालले भने महोत्सवमा कन्टेम्पररी मिथिला कला कुँदे । नीलो रंगले पोतिएको उनको पेन्टिङमा पहेँलो रंगको ठूलो तिलक (टीका) बनाइएको छ । जनकपुर आउँदा उनी यहाँका मन्दिरका महन्थको निधारमा देखिएको टीकाको स्वरूप पेन्टिङमा उतारेका छन् । भारतको विहार मधुवनीका सञ्जय जयसवालले भने नेपालमा लोप भइसकेको र भारतमा थोरैमात्र प्रचलनमा रहेका तान्त्रिक पेन्टिङ बनाए । गणेशलाई पृष्ठभूमिमा राखिएको उनको पेन्टिङमा तन्त्रमन्त्रका सिम्बोल प्रयोग गरिएको छ । मिथिला पेन्टिङको सुरुआत पनि कोहवर तन्त्रबाटै भएको हो, जयसवालले भने, बोक्सी, तन्त्रमन्त्र, झिझिया, कोहबर तान्त्रिकसँगै जोडिएको हो । त्यसैले तान्त्रिक पेन्टिङ पनि मिथिला पेन्टिङ नै हो । चित्रकार सुमनका अनुसार तान्त्रिक पेन्टिङ नेपालमा लोप भइसकेको छ । भारतमा थोरबहुत यसको प्रयोग अझै छ, उनले भने, ग्रह, दशा, दिन कस्तो छ, त्यसबाट मुक्ति कसरी पाउने ? तान्त्रिक पेन्टिङ त्यो परियोजनका लागि बढी बनाइन्छ । उनले नेपालमा लोप भइसकेको तान्त्रिक पेन्टिङबारे जानकारी दिन महोत्सवमा यो विधा समेटिएको बताए । मैथिली विकास कोषका अध्यक्ष जीवनाथ चौधरीले मिथिला पेन्टिङसँगै रहेका चित्रकलाका अन्य आयामलाई एकैथलोमा राखेर कलाको रंग पस्किएको बताए । सबै चित्रकार एकै थलोमा बसेर एकअर्काको पेन्टिङको फ्युजन गरेका हुन् । सबै कलाकारको क्यानभासमा मिथिला पेन्टिङको प्रयोग भएको छ । शुक्रबारदेखि जनकपुरमा सुरु साहित्यकला र नाटक महोत्सव बुधबार सम्पन्न हुनेछ ।"
बेलायती महारानीमा एलिजाबेथ द्वितीय,सन् १९५२ मा आजकै दिन (फेब्रुअरी ६) मा एलिजाबेथ द्वितीय बेलायतको महारानी बनेकी थिइन् । उनले २६ वर्षको उमेरमा सिंहासन सम्हालेकी थिइन् । एलिजाबेथ तत्कालीन बेलायती राजा जर्ज छैटौंको निधन भएपछि महारानी भएकी थिइन् । उनी बेलायतको इतिहासमै सबैभन्दा लामो समयसम्म राजगद्दीमा रहने राष्ट्राध्यक्ष हुन् । उनी बेलायतलगायत १४ वटा मुलुकको राष्ट्रप्रमुख थिइन् । एक सय २० देशको भ्रमण गरेकी एलिजाबेथ संसारमै सबैभन्दा धेरै फोटो खिचाउने व्यक्ति मानिन्छिन् । स्थायित्व र निरन्तरता को प्रतिनिधित्व गर्ने शालीन राष्ट्राध्यक्षका रूपमा चिनिने एलिजाबेथले बेलायतमा सात दशक शासन गरिन् । उनको शासनकालमा बेलायतमा १५ जना प्रधानमन्त्री भएका थिए । एलिजाबेथ राजकुमारी रहँदा राजपरिवारमा दोस्रो मर्यादा क्रममा रहे पनि राजा एडवर्ड तेस्रोले अमेरिकी महिलासँग विवाह गर्नका लागि सिंहासन त्यागेका कारण उनी दरबारको उत्तराधिकारी बनेकी थिइन् ।१९२६ को अप्रिल २१ मा जन्मिएकी एलिजाबेथको २०२२ को सेप्टेम्बर ८ मा मृत्यु भएको थियो । एलिजाबेथको मृत्युपछि उनका जेठा छोरा चार्ल्स तृतीयले बेलायतको राजगद्दी सम्हालेका छन् ।
बुद्ध अस्थिधातु स्थलको बिक्री कि विकास ?,कार्की विशेष अदालतका पूर्वअध्यक्ष हुन् ।
हिउँदे अधिवेशनमा 'प्रिबजेट' छलफल,"अर्थ मन्त्रालयका अधिकारीहरूले फागुनचैतमा नै बजेटका आधारभूत विषयको गृहकार्य गर्ने, वैशाखमा धेरै विषय टुंगो लगाउने तर जेठ पहिलो साता संसद्ले प्रिबजेट छलफल गर्ने अभ्यास चल्दै आएको छ । बजेटको तयारी भइसकेपछि यसपालिको बजेट कस्तो हुने भनेर संसद्मा छलफल हुँदा त्यो एउटा प्रदर्शनी मात्र हुँदै आएको छ । सांसदहरूले आआफ्ना अध्ययन, अनुभव र क्षमताका आधारमा जेजस्ता विषय राखे पनि ती विषय संसद् परिसरमै बिलाएर जाने गरेका छन् । तर, यसपालि भने हिउँदे अधिवेशनमै प्रिबजेट छलफलको तयारी छ । यसले सांसदका आवाज अर्थपूर्ण हुने र बजेटको स्वीकार्यता फराकिलो हुने अपेक्षा गर्न सकिन्छ । संसद्को हिउँदे अधिवेशनलाई आमरूपमा विधेयक अधिवेशन मानिन्छ । तर, विडम्बना के छ भने अघिल्लो हिउँदे अधिवेशन एउटा पनि विधेयक पारित नगरी समापन भएको थियो । राजनीतिक दलहरू सरकार निर्माणमा केन्द्रित हुँदा एक वर्षअघिको हिउँदे अधिवेशन एउटा विधेयक पनि पारित नगरी अन्त्य भएको थियो । यसपालि बजेट अधिवेशन सकिएको तीन महिनापछि संसद् अधिवेशन सुरु भएको छ । यो अधिवेशनमा प्रिबजेट छलफल गराउने तयारी भए पनि मुख्य कार्यभार भने कानुन निर्माण नै हो । त्यसबाहेक मुलुकका जल्दाबल्दा सामयिक मामिलामा छलफल गर्ने, सरकारको निगरानी गर्ने र आवश्यक निर्देशन दिनेजस्ता नियमित जिम्मेवारी पनि छँदै छन् । यी बहुआयामिक जिम्मेवारीबाट संसद्को कार्यक्षमता मूल्यांकन हुनेछ । संसदीय अभ्यासमा संसदीय समितिहरू मियो मानिन्छन् । तर, गत वर्षको हिउँदे अधिवेशनको अन्त्य हुने बेला मात्र समिति गठन गरिएका थिए भने तिनले गत भदौमा मात्र नेतृत्व पाएका थिए । त्यो बीचमा ऐन निर्माण सरकार र राजनीतिक दलहरूको प्राथमिकतामा परेन । सरकारले संसद् पुर्याएका विधेयक पनि विचाराधीन अवस्थामै रहे । पछिल्लो एक वर्षमा बजेटसम्बन्धी नियमित विधेयकबाहेक जम्मा एउटा विधेयक (मुलुकी संहितासम्बन्धी केही नेपाल ऐनलाई संशोधन गर्ने विधेयक) मात्र संसद्ले पारित गरेको छ । त्यो पनि मिटरब्याजपीडितको आन्दोलनले दबाबमा परेर अघि बढाइएको थियो । संघीय संरचना खडा भएको ६ वर्ष बितिसक्दा पनि संघीयता कार्यान्वयनसम्बन्धी ऐन अझै बनेका छैनन् । संघले कानुन निर्माणमा ढिला गरिदिँदा प्रदेश र स्थानीय सरकारसँग द्वन्द्व बढेको छ । कानुन निर्माण गर्न भन्दै प्रदेश सरकारले संघलाई ताकेता गर्न थालेको पनि वर्षौं भइसकेको छ । संघीय सरकारले कानुन नबनाएका कारण आफ्नो पूर्ण भूमिका पूरा गर्न नपाएका प्रदेशहरूले अपजसको भारी बोकिरहेका छन् । त्यस्तै, सत्य निरूपण तथा मेलमिलाप आयोगसम्बन्धी ऐनलाई संशोधन गर्ने विधेयक संसद्मा अल्झिँदा संक्रमणकालीन न्यायको प्रक्रिया पनि अवरुद्ध छ । संसद्ले आवश्यक कानुन नबनाउँदा नेपाल राज्यको प्रतिष्ठा र यसका विभिन्न निकायको कानुनी हैसियतमाथि दबाब सिर्जना भएको छ । कानुन संशोधन गर्ने सरकारको प्रतिबद्धतापछि मात्र राष्ट्रिय मानवअधिकार आयोगको श्रेणी घटुवा तत्काललाई रोकिएको छ । तर, प्रतिबद्धताअनुसार कानुन संशोधन गरिएन भने ग्लोबल एलायन्स अफ नेसनल ह्युमन राइट्स इन्स्टिच्युसन (गानरी) ले आयोगलाई ख श्रेणीमा घटुवा गर्ने जोखिम यथावत् छ । यस्तै, सम्पत्ति शुद्धीकरण र वित्तीय अपराध नियन्त्रणका लागि कानुन बनाउन नसके सम्पत्ति शुद्धीकरण मामिलामा निगरानी राख्ने अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ) को नकारात्मक सूचीमा नेपाल पर्ने जोखिम पनि कायमै छ । अझ, नेपाल नागरिक उड्डयन प्राधिकरणलाई विमानस्थलको सेवा प्रदायक र त्यसको नियमन गर्ने निकायका रूपमा विभाजन गरी परिभाषित काम गर्न लगाउने कानुन बनाउन नसकेकाले नेपालमाथि अन्तर्राष्ट्रिय नागरिक उड्डयन संगठन (आइकाओ) को दबाब पनि बढिरहेको छ । यसरी नेपालको अन्तर्राष्ट्रिय प्रतिष्ठा मात्र होइन, आन्तरिक सेवा प्रवाहलाई व्यवस्थित गर्ने कानुन निर्माणमा भइरहेको ढिलाइले संसद्को भूमिका कमजोर बनाइरहेको छ । विधेयकहरू दिएर संसद्को बिजनेस बढाउने जिम्मेवारी सरकारको हो । तर, बिजनेस नपाएकै कारण संसद् बैठक नै नबसेको दृष्टान्त अघिल्लो अधिवेशनमै छन् । एकातिर संसद्मा विधेयक छलफलका लागि प्रस्तुत नगर्ने र अर्कोतिर अधिवेशन अन्त्य भएलगत्तै विधेयक नै फिर्ता गरेर सरकारले अध्यादेश ल्याएका उदाहरण पनि थुप्रै छन् । सरकारको यस्तो स्वेच्छाचारिता रोक्न पनि संसद्मा प्राप्त विधेयकलाई फटाफट टुंगोमा पुर्याउन जरुरी छ । विधेयकसम्बन्धी जिम्मेवारीबाहेक विषयगत समितिहरूले सामयिक विषयवस्तुमा सरकारका राजनीतिक तथा प्रशासनिक पदाधिकारीहरूलाई बोलाएर छलफल गरिरहेको हुन्छ, सरकारलाई सुझाव तथा निर्देशन पनि दिइरहेको हुन्छ । तर, यी प्रक्रिया पनि प्रचारमुखी कर्मकाण्डजस्ता देखिन्छन् । अधिकांश निर्देशन कार्यान्वयनमा जाँदैनन् । संसदीय समितिहरूले पनि ताकेता गरिरहेको पाइँदैन । यस्ता निर्देशन तथा सुझावको बेवास्ता भनेको संसद्को अवमूल्यन हो भन्ने सरकारले बुझ्नुपर्छ । आफ्ना निर्देशनको अवस्था सोधखोज गरेर सरकारलाई जवाफदेही बनाउने सन्दर्भमा विषयगत संसदीय समितिहरू पनि सजग हुनुपर्छ ।"
प्रत्यक्ष निर्वाचित कार्यकारीमा किन नजाने ?,"लामो समयको संघर्ष र बलिदानीपछि नेपालको शासन व्यवस्था परिवर्तन भयो । जनताले बनाएको संविधान भनेर नेपालको संविधान २०७२ स्थापित भयो । एकात्मक शासन प्रणालीलाई संघीय शासन प्रणालीमा परिवर्तन गरियो । गाउँगाउँमा सिंहदरबार भनेर वाहवाही पनि गराइयो । व्यवस्था परिवर्तन त भयो, पात्र परिवर्तन भए तर पद्धति परिवर्तन हुन अझै सकेको छैन । यही पद्धतिभित्र रहेर केही गर्छु भन्ने कुनै व्यक्तिका लागि पनि अहिलेको निर्वाचन प्रणाली बाधक बनेको देखिन्छ । अहिले हामीले जुन निर्वाचन प्रणाली अवलम्बन गर्दै आएका छौं, यो कुनै पनि दल विशेषका लागि सहज छैन । एकातिर यो आर्थिक हिसाबले पनि निकै बोझिलो देखिन्छ भने अर्कातिर यही निर्वाचन प्रणालीलाई अवलम्बन गरिरहने हो भने नेपालको राजनीतिमा कुनै पनि दलले कहिल्यै एकल सरकार बनाउन सक्ने अवस्था देखिँदैन । त्यस्तो अवस्थामा सधैंभर नै अहिलेको जस्तै या त निर्वाचन अगाडि नै विभिन्न विचारधाराका राजनीतिक दलहरूको गठबन्धन गरेर निर्वार्चनमा सहभागी हुन बाध्य हुनुपर्छ या त निर्वाचनपछि त्यसैगरी विभिन्न दल मिलेर सरकार गठन गर्नुपर्ने अवस्था आउँछ । अहिलेको संविधानले परिकल्पना गरेको व्यवस्थाअनुसार हाम्रो राज्यको कार्यकारी भनेको प्रधानमन्त्री हो । प्रधानमन्त्री यसैगरी विभिन्न दलको मिलीजुलीमा नै चयन हुने हुँदा उसले आफ्नो र जनताको अपेक्षाअनुसार काम गर्न चाहे पनि सक्दैन । मिलीजुली या गठबन्धन सरकारमा बाहिरी रूपमा सहकार्य भए पनि आन्तरिक रूपमा एकले अर्कोलाई असफल बनाउने दाउ हुन्छ । एउटालाई असफल सिद्ध गर्न पाए आफू त्यो ठाउँमा पुग्न पाइन्छ भन्ने बाटोको मात्रै खोजी हुने गर्छ, जुन अहिले पनि भइरहेकै छ । प्रत्यक्ष निर्वाचित कार्यकारीको बहस जुनसुकै दलले बेलाबेलामा सतहमा नल्याएका पनि होइनन् । तर त्यस्ता बहस क्षणिक र सतही मात्र हुने गरेका छन् । संविधानमै प्रत्यक्ष निर्वाचित कार्यकारीको व्यवस्था गर्नुपर्ने बटमलाइनमा तत्कालीन संविधानसभाको संवैधानिकराजनीतिक संवाद तथा सहमति समितिका सभापति बाबुराम भट्टराई थिए तर त्यो बेला यस विषयमा एक्लै परे । उनी अहिले पनि त्यही लाइनमा अविचलित छन् । राजनीतिक दलहरूको उही पारा र शैली देखेर दिक्क भएका जनता र केही राजनीतिक दलसमेत अब यही पाराले देशले कोल्टे फेर्न नसक्ने भन्दै त्यही प्रत्यक्ष निर्वाचित कार्यकारीकै व्यवस्था हुनुपर्छ भन्ने लाइनमा आउन थालेका छन् । संविधानमा यो विषय मात्रै होइन, अन्य धेरै विषय पनि संशोधन हुनुपर्ने देखिएको छ । वर्तमान संविधानलाई अझै पनि सम्पूर्ण राजनीतिक दल र नागरिकले स्वीकार्न नसकिरहेको अवस्थामा असन्तुष्टिका ती सबै विषय समावेश गरी प्रत्यक्ष निर्वाचित कार्यकारीको व्यवस्था लागू गर्नुपर्ने देखिएको छ । यसो भयो भने केही मात्रामा भए पनि देशले अग्रगति लिन सक्ने आस हुन्छ । सुजन देवकोटा, पालुङ्टार४, गोरखा"
सर्वोच्चको आदेश कार्यान्वयनमा बेवास्ता,"कर्मचारी सञ्चय कोषविरुद्ध मुद्दा नं ०७५डब्लूओ०६४४ मा सर्वोच्च अदालतको २०७७ फागुन १० को फैसलाबाट बढुवा बदर भएका कर्मचारीलाई कोषले घटुवा नगरी अझ माथिल्लो पदमा बढुवा गर्दै अगाडि बढेको छ, जसबाट आदेश कार्यान्वयन नगरी अदालतको अवहेलना भइरहेको छ तर शक्ति र सत्ताको आडमा कोषको सञ्चालक समिति र प्रशासनिक नेतृत्वले यो विषयलाई निरन्तर ढाकछोप गर्दै आएको छ । कानुनी शासनमा यस्तो विकृति र अनियमितताको खोजी सञ्चारमाध्यमहरूले कहिले गर्ने ? के सर्वोच्च अदालतबाट भएका आदेश कार्यान्वयन गर्नु सम्बन्धित निकाय वा अधिकारीको कानुनबमोजिमको कर्तव्य होइन र ? सर्वोच्च अदालतबाट भएको आदेश कानुन सम्मत नभएको लागेमा पुनरवलोकनका लागि निवेदन दिन सकिने ब्यवस्था त कानुनमा छ तर त्यसरी पुनरवलोकनको निवेदन दिँदासमेत सर्वोच्च अदालतबाट पुनरवलोकनको अनुमति नभएको खण्डमा अदालतको फैसला वा आदेश अनिवार्य कार्यान्वयन गर्नुपर्ने दायित्वबाट कुनै पनि सार्वजनिक निकाय पन्छिन मिल्छ र ? कर्मचारी सञ्चय कोषको सन्दर्भमा सर्वोच्च अदालतको आदेश कार्यान्वयन किन बाध्यकारी बनिरहेको छैन, सर्वोच्च अदालतको फैसला कार्यान्वयन निर्देशनालयबाट पटकपटक आदेश कार्यान्वयन किन नभएको हो भनी पत्राचार गर्दासमेत फैसला कार्यान्वयन नभएकाले यो सार्वजनिक सरोकारको विषय भई अदालतको अवहेलनासम्बन्धमा पुनः मुद्दा गर्दासमेत सत्ता र शक्तिको आडमा कर्मचारी सञ्चय कोष सञ्चालकहरूबाट अदालतको फैसला कार्यान्वयन हुन नसक्नु विडम्बनापूर्ण भएन र ? के फैसला कार्यान्वयन निर्देशनालयको प्रभावकारिता बढाउन सकिँदैन ? के अदालतको फैसला कार्यान्वयन नगर्ने निकायविरुद्ध दर्ता भएका अवहेलनासम्बन्धी मुद्दामा अग्राधिकार दिई सुनुवाइ गर्न सकिँदैन ? सर्वोच्च न्यायालयले गरेको आदेशफैसला कार्यान्वयन नभएका कारण पुनः अदालतको अवहेलनासम्बन्धी मुद्दा हाल्नुपर्ने बाध्यता र त्यस्ता मुद्दाको सुनुवाइसमेत समयमै नहुँदा शक्ति र सत्तामा रहेका अन्यायकर्ताको गलत कार्यप्रति मनोबल बढ्ने र अन्यायमा परेकाहरू आन्तरिक सुशासनका लागि बोल्न पनि नसक्ने र अप्रत्यक्ष रूपमा झन् अन्यायमा पर्दै हतोत्साही हुने र दण्डहीनता मौलाउने स्थिति नआउला भन्न सकिन्न । तसर्थ, अदालतको अवहेलनासम्बन्धी मुद्दाको प्राथमिकताका साथ अग्राधिकारसहित सुनुवाइ गर्न न्यायालयमा छुट्टै इजलासको व्यवस्था गरी अदालतको अवहेलनासम्बन्धी मुद्दाहरू मात्रको सुनुवाइ गरी फैसलाआदेश कार्यान्वयन नगर्ने निकाय वा अधिकारीलाई समयमै दण्डित गरी फैसलाआदेश कायर्यान्वयन गराई अदालतको विश्वासनीयता, गरिमा र साख जोगाउन पर्ने अवस्था आएको हो कि ? सर्वोच्च अदालतको ध्यानाकर्षण होस् । सम्पूर्ण पीडितहरू"
चुरे दोहनमा सरकारी संलग्नता !,"केन्द्र, प्रादेशिक र स्थानीय सरकारका पदाधिकारी, नेताले नेपालको प्राकृतिक सौन्दर्य, बनोट र यसबाट मुलुकको समग्र भागमा परेको सकारात्मक प्रभावमाथि नजरअन्दाज गर्दै आएका छन् । तराई र पहाडलाई छुट्टयाएर पूर्वदेखि पश्चिमसम्म फैलिएको चुरे क्षेत्र मुलुकका लागि उपहार हो । चुरेको जंगलले गर्मी याममा बंगालको खाडीबाट उठेको बाफलाई पानीमा परिणत गरी पूर्वदेखि पश्चिमसम्म समानुपातिक वर्षा गराउने, गर्मीमा सबैतिर शीतलता प्रदान गर्ने, आँधीबेहरीको प्रभाव न्यून पार्ने यथार्थ कसैबाट लुकेको छैन । तर तीन दशकयतादेखि २ दर्जनभन्दा बढी सरकारले राज्यसत्ता चलाउँदा चुरेको जंगलमाथि व्यापक दोहन गरिएको, पहाड खोतलेर तहसनहस पारिएको, ठाउँठाउँमा गिट्टीढुंगा निकालेर अनुपम पहाडी स्वरूपलाई खण्डहर वनाइएको यथार्थभित्र राजनीतिक चरित्र प्रतिबिम्वित भएको छ । यसैबीच कैलाली जिल्लाको चुरे गाउँपालिका स्वयंले चुरे पहाड खोतलेर गिट्टीढुंगा बेचबिखन गर्ने ठेक्का दिएको खबर सार्वजनिक भएपछि वर्तमान सरकारमाथि आक्रोश बढेको छ । पहाड खोतलेर तहसनहस वनाएका कारण स्थानीय बासिन्दामा धूलौमैलोका कारण स्वास्थ्य समस्या देखिनुका साथै बाढीपहिरोको जोखिम बढेको छ । उक्त क्षेत्रमा त्यत्रो विध्वंश मच्चिँदासमेत संघीय, प्रादेशिक सरकार बेखबर बन्नु, सञ्चारकर्मीले यथार्थ खोतलेपछि झल्याँस हुनुले चुरे दोहनमा माथिदेखि तलसम्मको संलग्नता रहेको पुष्टि हुन्छ । सरकार आफैंले चुरेमाथि धावा बोलिरहेको वेला अन्य क्षेत्रमा निजी व्यवसायीले कति तहल्का मच्चाएका होलान् स्वतः अनुमान गर्न सकिन्छ । जनतालाई देखाउन लामो समयदेखि राष्ट्रपति चुरे संरक्षण आयोजना सञ्चालन गरेर नेतृत्वले आफ्ना मान्छेलाई जागिर खुवाइरहेको छ । लाखौं नेता कार्यकर्ताले भरिएको प्रमुख प्रतिपक्षी दल एमालेले मुलुकको बेथिति किन केलाउन सकेको छैन ? देशका समस्यादेखि बेखबर बन्दै रास्वपा, राप्रपाजस्ता ठूला दलले केका लागि राजनीति गरिरहेका छन् ? अन्य दल किन चुइँक्क बोल्दैनन् ? समग्र समस्यादेखि बेखबर बन्दै समर्थकले भिराएको माला बोकेर अरुको आलोचना गर्दै देश दौडाहामा हिँडेको र समर्थकको भीड जम्मा गरेर सडक ढाक्दै कुदेको भरमा मात्र मुलुक समृद्ध बन्छ ? भुवनेश्वर शर्मा, चन्द्रागिरि२, काठमाडौं"
पूर्वराजा पुनरागमनको औचित्यहीन बहस,"२०६१ माघ १९ को घटनाले मुलुकको राजनीतिक तस्बिरमा विशेष महत्त्व राख्छ । तत्कालीन राजा ज्ञानेन्द्रले उक्त दिन प्रतिगामी कदम चालेका थिए । राजनीतिक दलहरूका नेतालाई ठाउँका ठाउँ पक्राउ गरेका थिए । कतिपय नेतालाई घरमै नजरबन्द गरेका थिए । जनताका लोकतान्त्रिक अधिकारहरू खोसिएका थिए । राजा ज्ञानेन्द्रले राज्यसत्ताको बागडोर आफ्नो हातमा लिएका थिए । कतिपयलाई लागेको थियो, अब लामो समय मुलुकमा राजाले शासन गर्नेछन् । अर्थात्, तुरुन्तै लोकतन्त्र बहाल हुनेवाला छैन ।यद्यपि विस्तारै परिस्थितिमा बदलाव आउन थाल्यो । लोकतान्त्रिक शक्तिहरू एकताबद्ध हुन थाले र पछिल्लो पटक सशस्त्र संघर्षलाई कार्यनीति बनाएको माओवादी पनि शान्तिपूर्ण राजनीतिको मूलधारमा आउन सहमत भयो । जनआन्दोलनमा लागिरहेका एमाले, नेपाली कांग्रेसलगायतका सात दल पनि लोकतान्त्रिक गणतन्त्रलाई तात्कालिक आन्दोलनको नारा र लक्ष्यका रूपमा अगाडि बढाउन सहमत भएका थिए । आन्दोलनरत सात राजनीतिक दल र माओवादीबीच १२ बुँदे समझदारीपश्चात् २०६२६३ को १९ दिने संयुक्त जनआन्दोलन शक्तिशाली रूपमा अगाडि बढ्यो । परिणामस्वरूप राजतन्त्रको समूल अन्त्य र लोकतान्त्रिक गणतन्त्रको स्थापना भयो । राजा ज्ञानेन्द्रको बोलिने, सुनिने र देखिने लोकतन्त्रविरोधी कदम नै राजसंस्थालाई गलपासो बन्यो । त्यति बेला हामी विद्यार्थी राजनीतिमा थियौं । आन्दोलन अगाडि बढ्दै थियो । तर खासै गति लिएको थिएन । आन्दोलन कर्मकाण्डी पाराको भइरहेको थियो । त्यहीबीच त्रिचन्द्र कलेजको खुला प्रांगणमा विद्यार्थी आन्दोलनका नेता र पूर्वनेताहरूले खुला बहस चलायौं, राजतन्त्रको औचित्यका विषयमा । राजतन्त्र र लोकतन्त्रसँगै हिँड्न नसक्ने हाम्रो निष्कर्ष थियो । तत्पश्चात् सडकमा युवा विद्यार्थीहरूले गणतन्त्रको नारा घन्काएका थिए । यसबाट राजनीतिक दलहरूलाई पनि संवैधानिक वा सम्मानित राजतन्त्रको धङधङीबाट बाहिर निस्किन बल पुगेको थियो र दबाब पनि परेको थियो । एमालेले केन्द्रीय कमिटी बैठकबाट गणतन्त्रलाई आन्दोलनको कार्यनीतिक लक्ष्य बनाएको थियो । नेपाली कांग्रेसले पनि महाधिवेशनबाट विधानमा रहेको संवैधानिक राजतन्त्रको आदर्श र नीतिलाई परित्याग गरेको थियो । यसरी नै अरू दलले गणतन्त्रका विषयमा आफूलाई स्पष्ट बनाएका थिए । सशस्त्र संघर्षको हिंसात्मक रूप अख्तियार गरेको माओवादी पनि कम्बोडियाका तत्कालीन राजा सिंहानुकजस्ता राजा राखेर अरू सत्ता आफ्नो बनाउन सकिन्छ कि भन्ने दरबारियाहरूसँगको वार्तासंवाद छाडेर जनआन्दोलनको बाटो समाउन र गणतन्त्रको राजनीतिक कार्यदिशामा आउन सहमत भएको थियो । यति भएपछि मुलुकको राजनीतिको मोड नै बदलियो । मुलुकको लोकतान्त्रिक आन्दोलनको लामो अनुभवले निष्कर्ष निकाल्यो अब नेपालमा राजतन्त्रबिनाको लोकतन्त्र हुनुपर्दछ । यस्तो निष्कर्षमा राजनीतिक दलहरू र तत्कालीन युवा विद्यार्थी आन्दोलन किन पुगे भन्ने कुरा पनि महत्त्वपूर्ण छ । राजा र दरबारियाहरू वा राजावादीहरू संवैधानिक राजतन्त्रको दायरामा बस्न रुचाएनन् । नेपालको इतिहासमा पछिल्ला वर्षहरूमा खास गरी जहानियाँ राणा शासनको पतनपछि बढ्दै गएको राजकीय भूमिकाले उत्तेजित बन्दै गएको दरबारले लोकतन्त्रको घाँटीमा छुरा चलाउन अनेक षड्यन्त्र गर्यो । गरिएका वाचाहरू तोड्दै गयो । अन्ततः राजा महेन्द्रको अगुवाइमा लोकतन्त्रको गला रेटियो र मुलुकमा निरंकुशता लादियो । सत्र साल पुस १ को घटना त्यही थियो । जबकि संविधानसभाबाट बनेको लोकतान्त्रिक संविधानबाट मुलुकको शासनप्रशासन चल्ने भनिएको थियो, दिल्ली सम्झौतामा । तत्कालीन राजा त्रिभुवन त्यही सम्बोधन गर्दै नेपाल फर्किएका थिए । त्यसअनुसार राजा त्रिभुवनले गरेनन् नै, संसद्को समेत चुनाव गराएनन् । अनेक दाउपेच गरेर आफू र दरबार बलियो बनाउन लागे । दल र नेताबीच खेलेर लोकतन्त्रलाई ध्वस्त पार्न मलजल गरे । राजा महेन्द्रको भूमिकाबारे त केही बोल्नै परेन । सत्र सालपछि तीस वर्ष जनताले पञ्चायती निरंकुशता झेल्नुपर्यो र लोकतन्त्रको लडाइँ लड्नुपर्यो ।२०४६ को संयुक्त जनआन्दोलनबाट संवैधानिक राजतन्त्रसहितको लोकतन्त्र स्थापना गरियो । तर यो १० वर्ष पुग्दानपुग्दै षड्यन्त्रको चंगुलमा फस्न पुग्यो । २०५८ मा राजा ज्ञानेन्द्रको प्रतिगामी कदमको सिकार बन्न पुग्यो । लोकप्रिय, सोझा भनिएका राजा वीरेन्द्र पनि लोकतन्त्रका मूल्य र संवैधानिक राजाका दायरामा बस्न सन्तुष्ट थिएनन् । आफ्नो अधिकार कसरी बढाउन सकिन्छ भन्ने ध्याउन्नमै थिए । राजा र दरबारियाहरू लोकतन्त्रप्रति सकारात्मक र इमानदार कहिल्यै थिएनन् । यिनीहरूको मूल प्रवृत्ति र चरित्र निरंकुश हो । योगदानको हिसाबले मूल्यांकन गर्दा पनि मात्रै दुई राजाप्रति अलि सकारात्मक धारणा बनाउन सकिएला पृथ्वीनारायण शाह र महेन्द्र । नेपाल एकीकरणको नेतृत्वदायी भूमिका र योगदानका लागि पृथ्वीनारायण शाहप्रति एवं सत्र सालको कदम र कालापानीमा भारतीय चेकपोस्ट गम्भीर आलोचना र विरोधको विषय हुँदाहुँदै पनि विकासनिर्माण र राष्ट्रका सन्दर्भमा लिएका कतिपय पहलको उच्च मूल्यांकन गर्न सकिन्छ । पूर्वपश्चिम राजमार्ग, कोदारी राजमार्ग, अस्पताल, विद्यालय, केही उद्योगको स्थापना, दक्षिण सीमामा बस्ती विकासलगायत महेन्द्रका सकारात्मक पक्ष हुन् ।यद्यपि राष्ट्रियअन्तर्राष्ट्रिय परिवर्तन र विकासको लहरले शासक वर्गलाई केही नगरी नहुने परिस्थितिमा पुर्याएको थियो । स्वयं महेन्द्रलाई पनि आफ्नो निरंकुश कदमको औचित्य सावित गर्न र बाहिरी विश्वबाट मान्यता प्राप्त गर्न देशभित्र केही गर्नैपर्ने भएको थियो । राणा शासकहरूलाई यस्तै नैतिक दबाब परेको थियो । चन्द्रशमशेरद्वारा त्रिचन्द्र कलेज एवं वीरशमशेर र पद्म शमशेरद्वारा अस्पताल र केही स्कुलको स्थापना त्यसैको परिणाम थियो । देश र जनताका निम्तिभन्दा पनि बाह्य जगत्सामु लाज छोप्न उनीहरू केही काम गर्न बाध्य भएका थिए ।जे र जुन कारणले गरेका भए पनि तत्कालीन राजा पृथ्वीनारायण शाह र राजा महेन्द्रका कामलाई सकारात्मक रूपमा लिन सकिन्छ । यी अपवादका रूपमा घटित परिघटना हुन्, तथापि अरू राजाका कामहरू अलिकति पनि सम्झनलायक छैनन् । त्यसैले नेपालको राजसंस्था बेलायत वा अरू युरोपेली देशको जस्तो होइन, जापान वा थाइल्यान्डको जस्तो पनि होइन । ज्ञानेन्द्र शाहको विचार, व्यवहार र प्रवृत्ति त झनै त्यस्तो हुँदै होइन । उनी देखिने, सुनिने र बोलिने राजाका पक्षपाती हुन् । कतिपय व्यक्ति र दलले राष्ट्रियता कमजोर भयो, बलियो बनाउन राजसंस्था चाहियो भनेको सुनिन्छ । के साँच्चै यस्तो हो त ? ज्ञानेन्द्र शाह, उनका छोरा र नाति आएर हाम्रो राष्ट्रियता बलियो हुन्छ ? धर्मसंस्कृतिको रक्षा, विकास र समृद्धिको अगुवाइ यिनीहरूबाट सम्भव होला ? यसमा एक प्रतिशत पनि विश्वसनीय आधार छैन । यस्तो कुरा उठाउने दल र व्यक्तिका विचारमा पनि स्पष्टता छैन । परम्परावादी विचार बोकेर गर्जो टार्ने ससानो दल राप्रपाले यस्तै कुरा उठाउने गरेको छ । राजसंस्था राख्ने तर राजतन्त्र होइन । शासन गर्ने नभएर एउटा सामान्य प्रकृतिको, नबोल्ने, केही नगर्ने, दिएको मानो खाएर चुपचाप आसनमा बस्ने सम्मानित संस्थाका रूपमा राजसंस्था राख्ने र गणतन्त्र फाल्ने उसको विचार रहेको बुझिन्छ । काम गर्ने, शासनप्रशासन चलाउने खालको राजा फर्काउने होइन रे !अब यस्तो खालको राजा र संस्था किन चाहियो ? कि त भन्न सक्नुपर्यो दलहरूले गर्न सकेनन्, त्यसैले संसदीय व्यवस्था फालेर राजतन्त्र ल्याउनुपर्यो । होइन भने यसको औचित्य के ? स्वयं ज्ञानेन्द्र शाहले पनि देशको नेतृत्व लिन खोजेकै हुन् भने फरक बाटो लिँदा राम्रो हुन्छ । दलमा सामेल हुनु वा आफ्नै दल खोल्नु र नेता बनेर संसदीय राजनीतिक कार्यदिशाका माध्यमबाट चुनावमा सामेल हुँदै जनताको मन जित्न लाग्नु श्रेयस्कर छ । अर्को अवाञ्छित बाटो सम्भव छैन ।लोकतान्त्रिक राजनीतिक दलहरू र जनता असाध्यै सुझबुझपूर्ण ढंगले राजतन्त्र फाल्ने टुंगोमा पुगेका हुन् । त्यो कुनै उत्तेजनावश वा भावावेशको अभिव्यक्ति र निर्णय थिएन । एक्काइसौं शताब्दीका जनताको उन्नत चेतनाले जन्मकै भरमा कोही व्यक्ति शासक हुने र कोही रैती हुने परम्परालाई मान्न सक्दैन । जनतामा दलहरूसँग गुनासा र असन्तुष्टिहरू पक्कै छन्, तर व्यवस्थाविरुद्धको सोचाइ छैन । दलहरू सुध्रिनुपर्छ भन्ने आवाज जनतामा छ, तर दलहरूविरुद्ध राजतन्त्रको पक्षमा छैनन् । यो नै सच्चाइ हो ।राजनीतिक दलहरू पक्कै पनि सुध्रिनुपर्दछ । उनीहरूले मुलुकमा सुशासनको सुनिश्चितता गर्नुपर्दछ । जनजीविकाको सवाललाई सम्बोधन गर्नुपर्दछ । राष्ट्रियतालाई बलियो बनाउनुपर्दछ । राष्ट्रको स्वाभिमान झुक्न दिनु हुँदैन । विकास र समृद्धिकेन्द्रित राजनीति गर्नुपर्दछ । उत्पादनमा वृद्धि र रोजगारी सिर्जना गर्ने युवामैत्री कार्यक्रम लागू गर्नुपर्दछ । राष्ट्रिय एजेन्डामा मिलेर काम गर्ने संस्कृतिको जगेर्ना गर्नुपर्दछ । लोकतन्त्रलाई बलियो बनाउने सूत्र यही नै हो । दलहरूले यस किसिमको शैली र संस्कार बसाउन जरुरी छ । यसमा रहेका कमीहरूलाई दलहरूले सच्याउनुको विकल्प छैन र दलहरू सच्चिनेछन् । जनताको पटकपटकको परीक्षा र दण्डले उनीहरूलाई परिष्कृत र परिमार्जित गर्दै लैजानेछ ।अर्को तीतो यथार्थ के छ भने, लोकतन्त्रका मूल्यहरूका पक्षमा सम्पूर्ण लोकतान्त्रिक शक्ति एक ठाउँमा उभिनेछन् । परिवर्तनको रक्षाको सवालमा उनीहरूबीच विमति छैन । त्यसैले मुलुकको अहिलेको राजनीतिक शक्ति सन्तुलन पछाडि फर्किने पक्षमा छैन । पूर्वराजाको पुनरागमनको बहस व्यर्थ छ । अझै भनौं, केही मुट््ठीभर घोर दक्षिणपन्थीको दिवास्वप्न मात्रै हो त्यो । छिट्टै बिउँझिए शरीरले सुख पाउँछ, मठमन्दिर धाउनुपर्ने थिएन । सपना नबुनौं, बिउँझिऔं ।भट्टराई एमालेका पोलिटब्युरो सदस्य हुन् ।"
बिचौलियाले चलाएको देश,"केही वर्षअगाडि जग्गा खरिदपछि नामसारी गर्न बिहान १० बजे नै भक्तपुर मालपोत कार्यालय पुग्यौं । तीन बज्दासम्म जति दौडधूप गर्दा पनि जग्गा पास हुन सकेन । केही न केही कारण देखाई काम रोकिराखे कर्मचारीले । अन्तमा आज ढिलो भइसक्यो, भोलि आउनू भने । महिलाका नाममा जग्गा पास गराउँदा छुट हुने भएकाले दुई महिनाको दुधेबालक दिनभरि पोकाको दूधको भरमा छोडेर गएका थियौं । यता छातीमा दूध चर्केर सहन नसकिने भएको थियो भने उता बच्चा आमाको दूध खान नपाएर तड्पिएको थियो । मालपोत कार्यालयमा बाहिरैदेखि प्रत्येक कोठामा बिचौलियाको राज देखिन्थ्यो । पैसा तिर्ने हो भने त्यही दिन काम हुन्छ भनिरहेका थिए । हामी बिचौलियालाई पैसा खुवाउने विचारमा थिएनौं । भाग्यवश, आफ्नै जिल्लाका, डोटेली भाषा पनि मिल्ने कर्मचारीसँग भेट भयो । उनले सजिलै आधा घण्टामै हाम्रो काम गरिदिए । माइतीको चरो पनि प्यारो हुन्छ भन्छन्, हो रहेछ ।खरिदार, सुब्बा, अधिकृतलगायतका कर्मचारीमाथि अख्तियारले अकुत सम्पत्ति आर्जन गरेको अभियोगमा दर्ता गराएका मुद्दा बढ्दै गइरहेका हाम्रै आँखा अगाडि देखिन्छन् । ट्रान्सपरेन्सी इन्टरनेसनलको हालै सार्वजनिक गरेअनुसार भ्रष्टाचारमा नेपाल १८० देशमध्ये १०८ औं स्थानमा परेको छ । सयमा ३५ अंक मात्रै पाएर देश अति भ्रष्टाचार हुने मुलुकमै गनिएको छ । ठूलठूला कम्पनीले राजस्व ठगेर देश लुटिरहेका घटना बाहिर आउँछन् । कर्मचारीदेखि नेतासम्मले जनता ठगिरहेका छन् । नुनदेखि सुनसम्म, अस्पतालदेखि मसानघाटसम्म, सहकारीदेखि समाज सेवासम्म जताततै जनता लुटिएका छन् । मालपोत कार्यालयमा बिचौलियालाई प्रहरीले धेरैचोटि समातेर कारबाही गरेका रहेछन् । तर छुटेपछि उनीहरू यस्तै काममा लाग्दा रहेछन् । मालपोत, यातायात, भन्सारजस्ता कार्यालयमा अहिले पनि जनताले आफ्नो काम गराउन सकस छ । काम समयमा हुँदैन । अहिले सामान्य रूपमा काम भएन र बिचौलियाले दुःख दियो भनी फोन गर्दा अख्तियारले रेस्पोन्स गर्छ र सोधखोज गर्छ । कतिपय काम अनलाइन नै हुँदा लाइन बस्नुपर्दैन । केही दिनअघि मात्रै हाम्री छोरीको १४ वर्षे बिमा अवधि पूरा भएपछि जम्मा भएको साउँ र बोनसबापत आउने पैसा लिन राष्ट्रिय बिमा संस्थान, रामशाह पथ पुग्यौं । केही दिनअगाडि हामी श्रीमान्श्रीमतीको बिमा अवधि पूरा भएपछि प्रत्येकको २२ लाखको बिमामा बोनससहित गरेर झडै ४४ लाख फिर्ता पाएका थियौं । छोरीको पनि त्यस्तै होला भन्ने ठानेका थियौं । तर छोरीको १४ वर्षे बिमाको अवधि पूरा भए पनि वर्षको ४० हजारको हिसाबले साउँको मात्रै पैसा फिर्ता पाउन पनि ५ वर्ष लाग्छ भनियो । बोनसबापतको पैसा फिर्ता पाउन त सात वर्ष कुर्नुपर्ने रहेछ । छोरी २१ वर्ष पुगेपछि मात्रै बोनसबापत पाउने पैसा फिर्ता हुने भनियो । सबै पैसा अहिले नै झिक्नेभन्दा पनि १४ वर्षसम्म जम्मा गरेको पैसाको बोनसका रूपमा पाउने १ लाख ७० हजारमा १ लाख त काटिँदो रहेछ । १४ वर्ष जम्मा गरेको २ लाखको जम्मा ७० हजारजति मात्रै बोनसबापत पाइन्छ भन्दा अचम्ममा पर्यौं । अब छोरीको १४ वर्षको बिमाको पूरै पैसा फिर्ता पाउन सात वर्ष कुनै बोनस, ब्याजबिना नै कुर्नुपर्ने भयो । सायद यस्तै झन्झटिलो भएर होला, बालबालिकाको बिमा हुन छोडेको । यसै वर्ष राष्ट्रिय बिमा संस्थानले बालबालिकाको बिमा स्थगित गरेको रहेछ ।बिमाको उद्देश्य अचानक हुने दुर्घटना, बिरामीका कारण नागरिकमा पर्न जाने आर्थिक भार कम गर्नु हो । कलेज पढाउन जाँदा बानेश्वरमा सडक दुर्घटनामा परी ८ वर्ष अगाडि मेरो साथीको ज्यान गयो । जीवन बिमा गरेका कारण परिवारलाई थोरै भए पनि राहत मिल्यो । मेरा दाइ भारतको बेङलुरुमा सडक दुर्घटनामा पर्नुभयो । दुर्घटना भएको तीन दिनपछि होस आयो । अफिसले बिमा गराइदिएका कारण उहाँलाई उपचारमा धेरै सजिलै भयो । जीवन, निर्जीवन बिमा गर्नु राम्रो भए पनि यसबाट नागरिकले सहुलियत सजिलै, समयमै पाउनुपर्छ । बिमाबापत पैसा पाउनकै लागि अनेक ठाउँ धाउनुपर्ने बाध्यता रोकिनुपर्छ । बिमा प्राधिकरणको तथ्यांकअनुसार, चालु आिर्थक वर्षको दोस्रो त्रैमाससम्म ६ अर्ब ५४ करोड ८८ लाख बराबरका ५३ हजार ११३ बिमा पोलिसी सरेन्डर भएका छन् । यीमध्येमा राष्ट्रिय बिमा संस्थानका मात्रै ६ हजारभन्दा बढी छन् । जनताको आर्थिक स्थिति सबल नहुनु, बिमा जबरजस्ती गराइनु तथा भनेअनुसार सजिलै सहुलियतबापतको रकम नपाउनुले पोलिसीहरू सरेन्डर भइरहेका छन् । म पनि छोराको जीवन बिमा गराउने उद्देश्यले गएकी थिएँ । तर अब कसैको पनि बिमा नगराउने विचारमा पुगें । सेयर बजारमा लगानी गर्नेहरूको पीडा पनि कम छैन । विश्वमै ठूला व्यापारीदेखि संघसंस्था, स्कुल, कलेज, व्यक्ति सबैले सेयरमा लगानी गरेका छन् । यसैबाट धनी पनि बनेका छन् । सेयरले देशलाई पनि राजस्वमा सहयोग गर्दै आएको छ । यही सेयर बजारमा दुई पैसा जोगाएर लगानी गर्नेहरूले भने आफूले किनबेच गर्दा समयमा पैसा पाउँदैनन् । सेयर बेचेको रहेछ भने ट्रेडिङ गरेको २४ घण्टाभित्र सेयर ट्रान्सफर गर् भनेर ब्रोकर अफिसबाट फोन वा मेसेज आइसक्छ । २४ घण्टाभित्र सेयर ट्रान्सफर गर्न सकिएन भने २० प्रतिशत पेनाल्टी तिर्नुपर्छ । तर लगानीकर्ताको खातामा सेयर बेचेको पैसा आउन भने साधारणतः एक हप्ता लाग्छ । सेयर बेचेको प्रत्येकचोटि ब्रोकर शुल्क, सरकारलाई कर तिर्दा पनि किन ब्रोकरको अफिसबाट समयमै पैसा भुक्तानी हुँदैन ? जता गए पनि जनताले केही न केही कष्ट भोगेकै हुन्छन् सबैतिर बिचौलिया हाबी भएकाले यस्तो भएको हो ।"
विदेशी भूमिमा गइरहेको फोस्साको जीवन,"सन् २००२ मा प्रकाशित एउटा पुस्तक छ लाहुरेका कथा । यसमा सन् १९३२ देखि १९६५ सम्म विदेशी सेनामा भर्ती भएर पहिलो र दोस्रो विश्वयुद्धमा पश्चिममा इराक, प्यालस्टाइन, सिरिया, साइप्रस, मिश्र, ट्युनिसिया, इटाली र पूर्वमा बर्मा, मलेसिया, बोर्नेउदेखि अफगानिस्तान, पूर्वी असम र कश्मीरसम्मको लडाइँमा होमिएका भूतपूर्व लाहुरेहरूको अनुभव कथा समेटिएको छ । पुस्तकको परिचय खण्डमा हर्क गुरुङले एक लाहुरेको घतलाग्दो भनाइ राखेका छन् । ती लाहुरेका भनेका छन्, त्यसै फोस्सामा लड्याजस्तो लाग्यो । आफू भने सुक्खा ।परदेशको भूमिमा फोस्सामा लड्ने नेपाली नियतिको पछिल्लो संस्करण रुसयुक्रेन युद्धसँगै फेरि सतहमा प्रकट भएको छ । नेपालीसँग कुनै साइनो र दरकार नभएको यो युद्धमा कति हजार नेपाली भर्ती भएका छन् भन्नेबारे सरकार अझैसम्म रनभुल्लमा छ । स्वदेशभित्रै घटित अनेक काण्डउपकाण्डमा आफ्ना कार्यकर्ता पर्ने, तिनलाई जोगाउन बल लगाइराख्नुपर्ने र दलभित्रकै दाउपचेमा समय खर्चिनुपर्ने दुरवस्थाका निर्माणकर्ता दलहरूबाट सर्वसाधारण नेपालीको मृत्युको डरलाग्दो शृंखलाबारे सोच्ने, छलफल चलाउने र बोल्ने फुर्सदको अपेक्षासम्म गर्नु पनि अतिरिक्त जिम्मेवारी खोजेजस्तो भइसक्यो । रुसी सेनामा नेपालीलाई भर्ती नगराउन, घाइतेलाई स्वदेश फिर्ता ल्याउन, मृतकका शव पठाउन अनि क्षतिपूर्ति दिलाउन परराष्ट्र मन्त्रालयले काठमाडौंस्थित रुसी राजदूतलाई बोलाएर सोधेको र यसबारे प्रेस विज्ञप्ति जारी गरेको कर्मकाण्डी अभ्यासबाहेक नेपालीको फोस्साको मृत्यु शृंखला रोक्न अतिरिक्त कूटनीतिक सामर्थ्य सरकारले लगाइरहेको देखिन्न । इजरायलमा प्यालेस्टाइनको आक्रमणपछि नेपालीको उद्धार गर्न राष्ट्रिय वायुसेवा लिएर तेलअभिभ पुग्दा होस् हो चीनको वुहानमा कोरोना महामारीका बेला नेपालीको उद्धार गर्दा पाएको वाहवाहीको अतिरेकमा सरकार अहिलेसम्म भुलिरहेको देखिन्छ । सरकारमा हुनु भनेको नागरिकका दैनन्दिन अप्ठ्यारा फुकाइराख्नु हो भन्ने सामान्य ज्ञानसम्म सरकारमा भएकाहरूसँग नभएको जस्तो देखिन्छ । सामान्य ज्ञान हुन्थ्यो भने रुसी सेनामा हरेक दिन नेपाली मारिएको, एकदुई दिनको झाराटराइ तालिमपछि नेपालीलाई युद्ध मैदानको रेड जोनमा जबर्जस्ती खटाइएको, मृत्यु हुनेको विवरण सरकारी स्तरमा दिनुपर्ने सामान्य नियमसम्म पालना नगरिएको र घाइते भएकाहरूको उपचार नभइरहेको अनि शरीरमा गोली र छर्रा बोकी दलाललाई उल्टै लाखौं रुपैयाँ बुझाएर दर्जनौं नेपाली जीवनको याचना गर्दै स्वदेश आइरहेको खबर सार्वजनिक भइरहँदा सरकार चुपचाप बसिरहन मिल्छ ? सत्तामा सम्मिलित दल, तिनका कार्यकर्ता, सार्वजनिक विमर्शमा बोलिरहने आदत भएका नेताहरू र प्रतिपक्षमा बसेका दलहरूले केही थाहा नपाएजस्तो गरिरहन मिल्छ ? के आम नागरिकको जीवनको मूल्यको पक्षमा, न्यूनतम मानव अधिकारको पक्षमा र एउटा शक्तिशाली देशले अर्को देशको नीतिविपरीत उसका गरिब, विपन्न र धेरै कमाउने आशामा बाँच्न बाध्य नागरिकलाई बलिको बोकोझैं युद्ध मैदानको अग्र भागमा खटाएर उनीहरूको जीवन लिने कृत्य गरिरहँदा हामी चुप बस्न मिल्छ ? सबैलाई थाहा भएकै विषय हो, देशभित्र रोजगारीको अभाव छ, राम्रो अवसरको कमी छ । रोजगारीका प्रतिस्पर्धाहरू पारदर्शी छैनन् । जवानीमै मनग्गे कमाउन सकिएन भने दुःखको गर्तमुनि जीवन जाकिन्छ भन्ने भयले जेनतेन परिवारको गुजारा चलाइरहेकाहरूलाई पनि सताइरहेको छ । त्यसो भन्दैमा जानेहरूलाई नै खुच्चिङ भनेर, युद्धको अग्रभागमा खटिएर मृत्यु हुनेहरूको दुःखलाई नजरअन्दाज गरेर, घाइते भएर फर्किनेलाई आफ्नै बुद्धिको भाग भोगिरहेका छौं भनेर धर पाइन्न । त्यसो भए त देश भनेको अनेक बुद्धि, विवेक र बर्कतका सीमाहरू भएका नागरिकको संख्या मात्रै भइहाल्यो नि १ किन चाहियो सरकार ? किन चाहिए दलहरू ? किन चाहियो प्रशासन ? किन चाहिए नियमकानुन ? रुसी सेनामा भर्ती भई युक्रेनविरुद्धको लडाइँमा होमिएका दर्जनौं नेपाली युद्धमैदानबाट मुस्किलले ज्यान जोगाएर भाग्दै स्वदेश आइपुगेका छन् । त्यसरी स्वदेश आएका दर्जनभन्दा बढीको कुराकानी र सार्वजनिक भएका विवरण केलाउँदा, प्रधानमन्त्री पुष्पकमल दाहालले भनेजस्तो, दुई सय नेपाली मात्रै रुसी सेनामा भर्ती नभएर यो संख्या दुईचार हजारकै हाराहारी रहेको आकलन गर्न सकिन्छ । भलै सरकारले रुसी रक्षा निकायहरूबाट यस्तो विवरणसम्म लिन सकेको देखिन्न । युद्ध मैदानबाट भागेका धेरैजसोले कैयौं नेपाली रुसी अस्पतालमा उपचाररत रहेको पनि बताइरहेका छन् । युद्धमा होमिएको देशका अस्पतालहरू कति भरिभराउ होलान् र त्यहाँ कस्तो उपचार भइरहेको होला भन्ने सामान्य अन्दाजसम्म गर्न सकिन्छ । घाइते अवस्थामा उपचाररत केही नेपालीले त्यहाँ उपचारको गतिलो प्रबन्ध हुन सक्ने अवस्था नरहेको पनि बताइरहेका छन् । उनीहरूले दिएका सूचनाबाट सहजै बुझ्न सकिने कुरा हो, घाइते अवस्थामा पनि दर्जनौं नेपाली विभिन्न अस्पतालमा छन् र उनीहरू स्वदेश आउन आतुर छन् । तर तिनलाई स्वदेशसम्म ल्याउने दायित्व बोकेको सरकारले यसमा के गरिरहेको छ भन्ने प्रश्नको ठोस उत्तर भेटिन्न । परम्परागत सम्झौताअन्तर्गत केही मित्रराष्ट्रको राष्ट्रिय सेनामा बाहेक अन्य विदेशी सेनामा नागरिक भर्ना हुन अनुमति दिने नेपाल सरकारको नीति रहेको प्रस्ट पारेर मात्रै परराष्ट्र मन्त्रालय र सिंगो सरकारको दायित्व सकिँदैन । मृतकहरूको अपुष्ट ठेगानासहितको विवरण सार्वजनिक गरेर मात्रै पनि सरकारको दायित्व पूरा हुँदैन । परराष्ट्र मन्त्रालय र मन्त्रालय मातहतका निकायमा हरेक दिन रुसी सेनामा भर्ती भएका र सम्पर्कविहीन भएका परिवारजनको खोजीको याचना गर्न जानेहरूको लामो सूची छ । तर त्यहाँ पुगेर फर्केकाहरूले सुनाउने दिग्दारी र निराशाको स्वर उस्तै गहिरो छ । नेपालीलाई रुसी सेनामा भर्ती गराउन सक्रिय एकदुई एजेन्ट पक्राउ पर्दैमा न यो थामथुम हुने देखिन्छ न रुसबाट घाइते वा सकुशल अवस्थामा फर्किन चाहनेहरूलाई नेपालसम्म ल्याइपुर्याउन गौंडागौंडामा तैनाथ दलालका भरमा यो समस्याको निकास निस्कन सक्छ । सरकारको भूमिका सिंहदरबारभित्र खुम्चिने तर दलालहरू मस्कोदेखि युक्रेन अतिक्रमित भूभागसम्म फैलिने क्रमले नेपाली नागरिकको दुःख दोब्बरतेब्बर भइरहेको छ । सार्वजनिक मञ्चहरूमा नेताहरूले स्वदेशमै अवसर छ वा देशभित्र समृद्धि आउनै लागिसक्यो भनेका भरमा नागरिकहरू देशभित्रै रोकिने छैनन् भनेर उनीहरूले बुझ्न ढिला भइसकेको छ । नागरिकहरू स्वदेशभित्र रोकिनेवाला छैनन् भन्नुको अर्थ उनीहरू संसारको जुनसुकै कुनामा पनि दुःखको गर्तमा जाकिन वा जीवनमृत्युको दोसाँधमा परेर सरकारको सहयोगको अपेक्षा गरेर थाक्न अभिशप्त छन् भनिएको होइन । फौजी तालिमको प्राथमिक ज्ञान नभए पनि, फौजी मापदण्डको शारीरिक संरचना र उमेर नभए पनि भर्ती हुन पाइन्छ भनेर नागरिकहरू किन दलाललाई लाखौं रुपैयाँ बुझाउन आतुर छन् भन्ने प्रश्नको उत्तर ती नागरिकबाट होइन, हाम्रो विधिव्यवस्था र पद्धतिको दुरवस्था र यसका नेतृत्वकर्तासँग खोज्नुपर्छ । रुसी सेनामा भर्ती भएपछि युद्ध मैदानको रेड जोनमा खटिनुपर्छ र जुनसुकै बेला मर्न तयार हुनुपर्छ भन्ने सामान्य हेक्का उनीहरूलाई नभएको होइन, तर यतिकै भरमा कोही नागरिक देशभित्र किन रोकिँदैन भन्ने प्रश्नको उत्तर सतही रूपमा खोजेर हुँदैन । त्यसो त पचासौं लाख रुपैयाँ चोकचोकका दलालहरूलाई बुझाउँदै जीवन नै दाउमा राखेर अवैध रूपमा अमेरिका छिर्न हिँडेकाहरू होऊन् वा माल्टादेखि क्रोएसियासम्म वा पोर्चुगल छिर्न सके जीवन बनिहाल्छ भनेर दलालका दैलादैलामा कुर्न विवश नागरिक, सबैलाई थाहा छ, अवैध यात्राको जोखिममा फसियो भने तीन पुस्ता डुबिन्छ भन्ने । तर यो विवशतामा नागरिकहरू किन पुगिरहेका छन् भन्ने प्रश्नको उत्तर एकदुई भाषण वा एकदुई सेमिनारका भरमा निस्कन सक्दैन । प्रहरीको काठमाडौं उपत्यका अपराध अनुसन्धान कार्यालयले यही माघ १८ मा ३२ वर्षीय विकास वाइवा भनिने सुजनलाई पक्राउ गर्यो । ६१८ जनालाई माल्टा, पोल्यान्ड, सिंगापुर, क्यानडा र क्रोएसियालगायतमा पठाइदिने भन्दै उनले ५० हजारदेखि १८ लाख रुपैयाँसम्म असुलेको देखियो । यसरी ठगिएका ६१८ जनालाई थाहा नभएको होला त, एउटा सामान्य दलाललाई पैसा बुझाएको भरमा बिनाकुनै योग्यता, बिनाकुनै सीप युरोप छिर्न सजिलो छैन भन्ने कुरा ? तर थाहा पाएर पनि थाहा नपाएजस्तो गरेर होमिनुपर्ने बाध्यता वा अवैध हो भन्ने थाहा हुँदाहुँदै एकपटक जीवन दाउमा राखौं न त भनेजस्तो गर्नुपर्ने परिस्थितिमा तन्नेरी पुस्ता कसरी पुगिरहेको छ भन्ने प्रश्न गम्भीर छैन र ? प्रश्नहरूको लस्कर छोटो छैन । कतिपयले यस्ता प्रश्न दलालको पछि लागेर फस्नेहरूको भाग्यमा लगेर जोड्लान्, कतिपयले भाग्य अज्माउन खोज्दा चिप्लिएको भन्दै चित्त बुझाउलान् त कतिपयले यस्तै रैछ बिचरा भन्दै चुकचुकाएर सान्त्वना दिन थाल्लान् । तर यो सबै परिस्थिति एकदुई दिनमा बनेको होइन । यसका कारणहरू छन् र कारणहरूमा नेतृत्वहरूका अनुहार जोडिन्छन् भन्ने बुझ्न जरुरी छ । होइन भने सारा विधि र पद्धति हुँदाहुँदै पनि किन कोही दलाली गरेका भरमा अघि बढ्न सकिन्छ भनेर तम्सिन्छ ? किन कोही मानव तस्करको एजेन्ट वा सहायक एजेन्ट बनेकै भरमा फुर्तीफार्तीको जीवन बाँचिरहन्छ ? किन तस्करका एजेन्टहरू पक्राउ पर्नेबित्तिकै एकदई महिनामै छुट्छन् वा सामान्य धरौटीमा छुटेपछि उस्तै फुर्तीफार्तीका साथ आफ्नो धन्दा जारी राख्छन् ? किन मानव बेचबिखनसम्बन्धी कानुनको वर्षौंदेखि संशोधन हुँदैन ? किन यसको परिभाषा समयाअनुकून फराकिलो पारिँदैन, किन पचासौं लाख ठग्ने एकदुई लाख धरौटीमा छुट्ने विधिको निर्माण गरिएको छ ? पीडितमा लगेर प्रश्नको उत्तर खोज्ने तर विधि र पद्धतिको समष्टिमा र त्यसलाई बनाउने को हुन् भनेर उत्तर नखोज्ने हो भने नेपालीले सय वर्षभन्दा लामो समयदेखि फोस्साको जिन्दगी गुमाइरहेको तत्काल यथार्थ बदलिन सक्दैन ।"
सिंहदरबार गेटमा आरतीकी आमालाई लछारपछार,"(काठमाडौं)सोमबार दिउँसो सिंहदरबारको दुई नम्बर गेटमा पास पूरा भई भित्र पसिसकेका थिए आरती साहकी आमा निर्मला र भाइ प्रेम । पछाडिबाट चर्किंदै एक प्रहरीले सोधिहाले, तपाईंहरू आरती साहको परिवार होइन ? जवाफ दिन नपाउँदै प्रहरी हतारिँदै आइहाले, बाहिर निस्कनुस्, तपाईंहरू भित्र जान पाउनुहुन्न । हातमा न्यायको मागसहितको ध्यानाकर्षण पत्र बोकेका उनीहरूलाई त्यसपछि प्रहरीले जबर्जस्ती गेट बाहिर निकाल्यो । निर्मलालाई महिला प्रहरीहरूले जबर्जस्ती लछारपछार पार्दै गेट बाहिर ल्याए भने प्रेमलाई झ्याइँकुटी पारेरै प्रहरी भ्यानमा हुलियो ।एकसरो लुगामा सिंहदरबार प्रवेश गरेका आरती परिवारमा सशंकित हुनुपर्ने त्यस्तो कुनै अवस्था थिएन । तर सुरक्षाकर्मीले भने उनीहरूलाई चिन्नेबित्तिकै अप्रत्याशित व्यवहार देखाएका थिए । माइतीघरमा छोरीको न्यायका लागि धर्ना बस्दै आएकी निर्मला उक्त स्थानलाई सरकारले निषेधित क्षेत्र तोकिदिएपछि त्यहाँबाट लखेटिएर रत्नपार्कस्थित शान्तिवाटिकामा निरन्तर धर्नामा छन् । २ सय ३५ दिनदेखि निरन्तर धर्नामा बस्दै आएका उनीहरू यतिबेला सिंहदरबारमै पस्नसमेत निषेधित भएका छन् । सिंहदरबार पस्न नदिएको विरोधमा गेटमै धर्ना बस्दा उनीहरूमाथि प्रहरीले जबर्जस्ती लछारपछार गर्दै नियन्त्रणमा लिएको हो । मंगलबारको एकादशीका लागि एक दिनअघि नै व्रत बसेकी निर्मला सोमबार भने भोकैप्यासै प्रहरीसँग अनाहकमा संघर्ष गर्नुपरेको थियो । दयामाया नभएका प्रहरी हुँदा रहेछन्, उनले दुखेसो पोखिन्, जति अन्याय गरून् सहन्छौं तर सडक छोड्दैनौं ।बुधबारदेखि संसद् चलेकाले त्यहाँ आरतीको न्यायका पक्षमा बोलिदिन ध्यानाकर्षण पत्र बुझाउन जाँदै थियौं, प्रेमले भने, सिंहदरबारको गेटमा नै रोक लगाएपछि हामीहरूले राज्यबाट पीडित भएको महसुस गरेका छौं । के हामी पीडित सिंहदरबार पस्नै नहुने हो र ? के सिंहदरबार हाम्रो पनि हैन र ? जनकपुर उपमहानगरपालिका९, थापा चोककी २३ वर्षीया आरतीको गत जेठ ७ मा आफ्नै घरमा झुन्डिएको अवस्थामा शव भेटिएको थियो । माइती पक्षले उनको मृत्यु नभई हत्या भएको दाबी गर्दै आएको छ । प्रहरीले भने घटनालाई आत्महत्याका रूपमा मुद्दा दर्ता गरेर टुंग्याउन चाहेको थियो । आरतीको पोस्टमार्टममा संलग्न चिकित्सक डा अवधेशकान्त झा, डा दिग्विजय ठाकुर र डा दीपेन्द्रकुमार सिंहले लापरबाही गरेको र तत्कालीन प्रहरी अधिकारीहरूले समेत कमजोरी गरेका कारण आफूहरूले न्याय नपाएको आरोप लगाउँदै उनीहरू निरन्तर न्यायका लागि धर्नामा छन् । साथै न्याय दिने क्रममा आफूहरूमाथि यातना दिएको जिकिर गर्दै आरतीका परिवारले तत्कालीन जिल्ला प्रहरी कार्यालय धुनषाका प्रमुख एवं प्रहरी उपरीक्षक विश्वराज खड्का, प्रहरी नायब उपरीक्षक वदेनप्रसाद गौतम, प्रहरी निरीक्षक निदेश अधिकारीलाई कारबाही गर्नुपर्ने माग राख्दै आएका छन् । सबै दलले आरतीको पक्षमा पहल गरिने आश्वासन दिएको र गृह मन्त्रालयले वार्तामा बोलाउने भने पनि अहिलेसम्म त्यसको सुनुवाइ नभएको प्रेम बताउँछन् । आश्वासन मात्रै धेरै भए, न्याय कहिले पाउने ? दाइजो नल्याएको निहुँमा सासू रेणुदेवी साह, ससुरा मदनमोहन साह, श्रीमान् मोतीबाबु र देवर रवि साहले निर्घात कुटपिट गरी छोरीको हत्या गरेको आरतीको परिवारको दाबी छ ।"
अस्ट्रेलिया र न्युजिल्यान्ड भ्रमणमा जाँदै परराष्ट्रमन्त्री,"काठमाडौं (कास) परराष्ट्रमन्त्री एनपी साउद अस्ट्रेलिया र न्युजिल्यान्ड भ्रमणमा जाने भएका छन् । उनले दुवै मुलुकमा परराष्ट्रमन्त्री स्तरीय भेटवार्ता गर्ने कार्यक्रम रहेको परराष्ट्रका अधिकारीले बताएका छन् । साउद बिहीबार अस्ट्रेलिया प्रस्थान गर्नेछन् । अस्ट्रेलियामा माघ २७ र २८ मा पर्थमा हुने इन्डिया फाउन्डेसनको सातौं इन्डियन ओसन कन्फरेन्स मा उनले नेपालको तर्फबाट प्रतिनिधित्व गर्नेछन् । उक्त कार्यक्रमपछि अस्ट्रेलियामा भेटवार्ता थाल्नेछन् । परराष्ट्रका अधिकारीका अनुसार अस्ट्रेलिया यात्रामा परराष्ट्रमन्त्री साउदले दुई देशबीचको सम्बन्ध र सहकार्यबारे छलफल गर्नेछन् । नेपाल र अस्ट्रेलियाबीच सन् १९६० को फेब्रुअरी १५ मा कूटनीतिक सम्बन्ध स्थापना भएको हो । अस्ट्रेलियाले सन् १९८४ मा नेपालमा पहिलो पटक दूतावास खोलेको थियो । उक्त दूतावास चार्ज डे अफियर्सको स्तरमा थियो । पछि सन् १९८६ मा राजदूतले नै नेतृत्व गर्ने गरी दूतावास सञ्चालन गर्यो । नेपालले भने सन् २००७ को मार्चमा क्यानबेरामा दूतावास खोलेको थियो । अस्ट्रेलियाका ब्रिजबेन, मेलबर्न, सिड्नी, पर्थ र एडिलेटमा पनि नेपालको अवैतनिक दूतावास छन् । पछिल्लो समय अस्ट्रेलियामा पढ्न जाने नेपाली विद्यार्थी बढ्दो छन् । साथै, अस्ट्रेलियामा नेपालीहरूको बसोबास पनि बढेको छ । अस्ट्रेलिया नेपालको एक महत्त्वपूर्ण दातृ मुलुक हो । अस्ट्रेलियाले नेपालका स्वास्थ्य, शिक्षा, ऊर्जा, दिगो विकास, वन जंगल, कृषि, हवाईलगायत क्षेत्रमा सहयोग गर्दै आएको छ । अस्ट्रेलियाका लागि नेपालकी पूर्वराजदूत लक्की शेर्पाले परराष्ट्रमन्त्रीले भ्रमणका क्रममा नेपाली विद्यार्थीको समस्या उठान गर्नुपर्ने सुझाव दिइन् । अस्ट्रेलियामा तेस्रो सबैभन्दा बढी विद्यार्थी पठाउने मुलुकमा पर्छ, नेपाल । त्यहाँको अध्यागमन कानुनले गर्दा विद्यार्थीहरूले बेहोर्नुपरेको समस्याबारे परराष्ट्रमन्त्रीले कुरा राख्नुपर्छ, उनले भनिन्, साथै, नेपालले अस्ट्रेलियाको शिक्षा प्रणालीबाट फाइदा लिने, सिधा उडानको कुरा गर्ने र भिसा प्रणालीलाई नेपालबाटै गर्न मिल्नेलगायत विषय उठाउँदा उचित हुन्छ । पछिल्लो पटक सन् २०१६ मा नेपालका तत्कालीन परराष्ट्रमन्त्री प्रकाशशरण महतले अस्ट्रेलियाको भ्रमण र समकक्षीसँग भेटवार्ता गरेका थिए । अस्ट्रेलियाको तर्फबाट भने गत जेठको पहिलो साता नेपालको दुईदिने भ्रमणमा अस्ट्रेलियाका सहायक परराष्ट्रमन्त्री टिम वाट्सले नेपालको भ्रमण गरेका थिए । अस्ट्रेलियापछि साउद फागुन १ मा न्युजिल्यान्डको भ्रमणमा निस्कनेछन् । फागुन ४ मा नेपाल फर्कने कार्यक्रम छ । नेपाल र न्युजिल्यान्डबीच सन् १९६१ को मेमा कूटनीतिक सम्बन्ध स्थापना भएको हो । तर नेपाल र न्युजिल्यान्डबीचको मित्रता भने त्यसअघि नै अघि बढिसकेको थियो । न्युजिल्यान्डका सर एडमन हिलारी र नेपालका तेन्जिङ नोर्गे शेर्पाले सन् १९५३ को मेमा पहिलो पटक संयुक्त रूपमा सगरमाथाको चुचुरोमा पाइला टेकेका थिए । नेपाल र न्युजिल्यान्डले एकअर्काको मुलुकमा दूतावास नखोले पनि सम्बन्धलाई अवैतनिक दूतमार्फत कायमै राखेका छन् । न्युजिल्यान्डसँग पनि दुई मुलुकबीचको सम्बन्धलाई थप प्रगाढ बनाउन र सहकार्यलाई बढाउने गरी परराष्ट्रमन्त्री साउदले भ्रमणमा जोड दिने परराष्ट्रका एक अधिकारीले बताए ।"
राहुलको भर्ना शुल्क सामाजिक विकास मन्त्रालयले दिने,"धनगढी (कास) एमबीबीएस अध्ययनका लागि कैलालीका राहुल नेपालीको सम्पूर्ण शुल्क सुदूरपश्चिम सामाजिक विकास मन्त्रालयले तिर्ने भएको छ । चिकित्सा शिक्षा आयोगको प्रवेश परीक्षामा उत्तीर्ण भए पनि आर्थिक अभावले उनको भर्ना छुटेको थियो । प्रदेश सरकारको समेत आर्थिक छात्रवृत्ति पाएका उनी पनि भर्ना हुनबाट वञ्चित थिए । सोमबार चिकित्सा शिक्षा आयोगलाई पत्र लेख्दै मन्त्रालयले भर्ना शुल्क तिरिदिने उल्लेख गरेको हो । उनको भर्ना छुटेको बारे कान्तिपुरले सोमबार समाचार प्रकाशन गरेको थियो ।कैलालीको गौरीगंगा नगरपालिका६ का राहुल विपन्न परिवारका हुन् । परिवारको आर्थिक अवस्था कमजोर भएकाले आफैंले जोहो गरेर भर्ना गर्न सक्ने अवस्था थिएन । राहुल युनिभर्सल कलेज अफ मेडिकल साइन्स एन्ड टिचिङ हस्पिटल भैरहवामा भर्ना पाउने सूचीमा छनोट भएका थिए । सो टिचिङ हस्पिटलले भर्नाको म्याद पुस २६ गतेदेखि माघ ४ गतेसम्म तोकेको थियो । हस्पिटलले एमबीबीएसको अध्ययनका लागि ४६ लाख लाग्ने कुल शुल्कमा १५ लाख भर्ना हुने बेला नै बुझाउनुपर्ने भनेको थियो । यसअघि राहुलले आफ्नो भर्ना छुट्न लागेको जानकारी गराउँदै सामाजिक विकास मन्त्रालयका कर्मचारी, मन्त्री सबैसँग गुहारेका थिए तर कसैले सुनेनन् । मन्त्रालयले टार्नका लागि माघ ३ गते जो जससँग सम्बन्धित छ व्यहोराको पत्र थमाएको थियो । त्यस व्यहोराको पत्रलाई हस्पिटलले आधार मानेन । प्रमुख सचिव हरि लम्सालसमेतको सक्रियतामा सोमबार मन्त्रालयले चिकित्सा शिक्षा आयोगलाई भर्नाका लागि सहजीकरण गरिदिन आग्रह गर्दै शुल्क तिर्ने पत्र लेखेको हो । अब राहुलले भर्ना पाउनेनपाउने यकिन फागुन पहिलो साता हुनेछ । भर्ना भएका विद्यार्थीहरूको पढाइ सुरु भएपछि कलेजहरूले सिट खाली हुने अवस्थामा भर्नाको (र्यापअप म्याचिङ लिस्ट) सूची निकाल्छन् । त्यस अवस्थामा सिट खाली हुन आए आफूले भर्ना पाउने सम्भावना रहने राहुलको भनाइ छ । राहुलको भर्ना सुनिश्चित गर्न प्रदेश सरकारले जिम्मेवारी लिएर थप पहल गर्नुपर्ने त्यस कार्यमा पहल गरेका नृप सुनारले बताए ।"
धितोपत्र बोर्डमा अध्यक्ष नहुँदा सेयर निष्कासन अनुमति ठप्प,"(काठमाडौं) पुँजी बजारको नियामक निकाय नेपाल धितोपत्र बोर्ड (सेबोन) ले पछिल्लो एक महिनायता प्राथमिक निष्कासन (आईपीओ), थप प्राथमिक निष्कासन (एफपीओ), ऋणपत्र, हकप्रदलगायत धितोपत्रको अनुमति प्रक्रिया रोकिएको छ । अध्यक्ष नभएको बहानामा सेबोनले आईपीओ अनुमति रोकेको हो । गत पुस २० मा निवर्तमान अध्यक्ष रमेशकुमार हमालको कार्यकाल सकिएपछि सरकारले नयाँ अध्यक्ष नियुक्त गरेको छैन । धितोपत्र ऐनको व्यवस्थाअनुसार अध्यक्ष नियुक्तिका लागि राष्ट्रिय योजना आयोगका उपाध्यक्ष मीनबहादुर श्रेष्ठको संयोजकत्वमा सिफारिस समिति गठन भए पनि सोमबारसम्म त्यसले बोर्ड अध्यक्षको आवेदनका लागि सूचनासमेत निकालेको छैन । धितोपत्र निष्कासन अनुमति नपाउँदा कम्पनीहरूले पूर्वनिर्धारित समयमा सेयर निष्कासन गर्न नपाएको मात्र होइन, वार्षिक व्यावसायिक योजना पनि अवरुद्ध भएको सरोकारवालाको गुनासो छ । सेयर निष्कासन अनुमति रोकिएपछि हालसम्म बोर्डमा सेयर निष्कासनका लागि आवेदन दिएका कम्पनी संख्या ४२ पुगिसकेको छ ।सेयर निष्कासन अनुमति नपाउँदा आयोजना थाती (पेन्डिङ) राख्नुपरेको स्वतन्त्र ऊर्जा उत्पादकहरूको संस्था, नेपाल (इप्पान) का अध्यक्ष गणेश कार्कीले बताए । आयोजना निर्माणका लागि तोकिएको समयमा पुँजी जुटाउनुपर्ने हुन्छ, त्यही तालिकाअनुसार पुँजी जुटाउने योजना बनेका हुन्छन् । त्यही योजनाअन्तर्गत सेयर निष्कासन पनि रहन्छ, उनले भने, तोकिएको समयमा सेयर निष्कासन अनुमति नपाउँदा सम्पूर्ण आयोजनाकै कामकारबाही प्रभावित हुन्छ । अहिले त्यही भएको छ, पैसा समयमा आइदिएन भने बैंकले पनि प्रश्न उठाउँछ । नयाँ अध्यक्ष नआए पनि कार्यवाहक अध्यक्षमार्फत लाइसेन्सका काम अघि बढाउनुपर्ने उनको सुझाव छ । आईपीओ निष्कासनका लागि आवेदन दिएपछि सेबोनबाट मागिएका थप कागजात तथा प्रक्रिया पूरा भइसके पनि अझै अनुमति पाउन नसकेको एक जलविद्युत् आयोजना कम्पनीका सञ्चालकले बताए । गत जेठमा आवेदन दिएको उक्त संस्थाको फाइल हेर्ने काम सकिएर अन्तिम स्वीकृतिको चरणमा रहे पनि अध्यक्ष नहुँदा सेयर निष्कासन अनुमति नपाइएको उनको भनाइ छ । निवर्तमान अध्यक्ष हमालको कार्यकाल सकिएपछि लामो समयसम्म बोर्ड अध्यक्षविहीन बन्यो । दुई साताअघि मात्र अर्थ मन्त्रालयले बोर्डका कार्यकारी निर्देशक नवराज अधिकारीलाई दैनिक कमकाज हेर्ने गरी कामु अध्यक्षको जिम्मेवारी दिइएको छ । त्यसपछि सञ्चालक समितिको बैठक पनि बसेको छ । पछिल्लो एक महिनायता कुनै पनि कम्पनीले आईपीओ, हकप्रद सेयर, ऋणपत्र निष्कासनका लागि अनुमति पाएका छैनन् । अध्यक्ष नभएको अवस्थामा नयाँ लाइसेन्स, कारबाहीबाहेक दैनिक कामकारबाही नरोकिएको कामु अध्यक्ष एवं कार्यकारी निर्देशक अधिकारीको दाबी छ । रोकिएका आईपीओ, एफपीओ, ऋणपत्रलगायतको अनुमति प्रक्रिया अघि बढाउनेबारे छलफल भएको छ, उनले भने, कुनै पनि विवाद नभएका र सम्पूर्ण प्रक्रिया तथा कागजात पुगेका प्रिमियमबाहेकका धितोपत्र निष्कासन जस्तै आईपीओ, एफपीओ, ऋणपत्रलगायत आवेदनको हकमा प्रक्रिया अघि बढाउने विषयमा छलफल भएको छ । त्यही छलफलका आधारमा आफूले सम्बन्धित महाशाखालाई प्रक्रिया अघि बढाउन निर्देशन दिएको र प्राप्त आवेदनहरूको सम्बन्धमा आगामी सञ्चालक समितिमा छलफल गरी अनुमतिको प्रक्रिया थालिने अधिकारीले जनाए । तर प्रिमियममा सेयर निष्कासन, कैफियत देखिएकालगायत आवेदनका सम्बन्धमा प्रक्रिया अघि बढाउन सकिँदैन, उनले थपे, अहिलेको अवस्थामा नयाँ लाइसेन्स र कारबाहीका काम अघि बढ्दैनन् । अध्यक्ष नभएको अवस्थामा पनि धितोपत्र बोर्डको सञ्चालक समितिले सेयर निष्कासनलगायत अनुमति दिन पाउँछ । तर विवादित हुने डरले सञ्चालक समितिले त्यस्ता निर्णय नगर्ने अभ्यास छ । निष्कासन अनुमति दिन अध्यक्षबाहेकको सञ्चालक समितिलाई कानुनले रोकेको छैन । तर अध्यक्ष नहुँदा सञ्चालक समितिले त्यो हिम्मत गर्दैन, बोर्ड स्रोतले भन्यो, कामु अध्यक्षलाई दैनिक कामकाजको मात्र जिम्मेवारी दिएको हुन्छ । अरू सञ्चालकले विवादित हुने डरले त्यस्ता निर्णय गर्दैनन् । यसकारण सञ्चालकहरूले अरुचि देखाउँदा प्रक्रियामा रहेको आईपीओ प्रभावित भएको स्रोतको दाबी छ । अध्यक्ष भएको अवस्थामा पनि सञ्चालकहरूले नै पारित गर्ने हो, अहिले पनि प्रक्रिया पुगेका आवेदनलाई अनुमति दिए त भयो नि, स्रोतले भन्यो, यो सर्वसाधारणसँग जोडिएको विषय भएकाले खेलबाड गर्नु हुँदैन ।बोर्डका अनुसार विभिन्न क्षेत्रका गरी २९ वटा कम्पनीले आईपीओ निष्कासनका लागि मात्र सेबोनमा आवेदन दिएका छन् । ती कम्पनीले २३ अर्ब ४६ करोड ९५ लाख रुपैयाँ बराबरको सेयर निष्कासनका लागि बोर्डमा आवेदन दिएका छन् । यसबाहेक हकप्रद सेयर, एफपीओलगायतमा परेको आवेदन पनि जोड्दा यस्तो रकम धेरै हुने स्रोतले बताएको छ । बोर्ड अध्यक्षका लागि गठित सिफारिस समितिको पहिलो चरणको बैठक बसिसकेको र अध्यक्ष छनोटका लागि कार्यविधि बनाउने निर्णय भएको स्रोतको भनाइ छ । कार्यविधि बनाएपछि अध्यक्षका लागि आवेदन आह्वान गरिने बताइएको छ ।"
५२ वर्षमा पनि बनेन खलंगानेपालगन्ज सडक,"(सल्यान)सल्याननेपालगन्ज सडक ५२ वर्ष बितिसक्दा पनि पूरा हुन सकेको छैन । सल्यानको खलंगालाई नेपालगन्जसँग जोड्न यो सडक निर्माण सुरु गरिएको हो । सम्बन्धित निकायले विगतमा भौगोलिक विकटता देखाउँदै बजेट विनियोजन नगरेको र पछिल्लो समयमा बजेट विनियोजन गरे पनि मध्यवर्ती तथा बाँके राष्ट्रिय निकुञ्ज सीमा क्षेत्रका कारण काम अगाडि नबढ्दा सडक अलपत्र परेको छ । सल्यानको खलंगाबाट तुलसीपुर हुँदै नेपालगन्ज जाँदा २ सयभन्दा बढी किमि पर्ने र खलंगामार्केकालिमाटीघुइयाबारीखर्कवारचप्परगौरी भएर जाँदा ८४ किमि पर्ने भएकाले ०२८ सालमा वनमन्त्री नेवबहादुर मल्लका पालामा यो सडक खन्न सुरु गरिएको थियो । मल्ल मन्त्री भएका बेला स्थानीय श्रमदानमा खलंगामार्केलक्ष्मीपुरसम्म करिब १५ किमि ट्र्याक खनिएको थियो । ०५७ सालमा तत्कालीन जिल्ला विकास समितिले विश्व खाद्य कार्यक्रमबाट खलंगामार्केलक्ष्मीपुर रुट परिवर्तन गरेर सालचौरजुगेना हुँदै उक्त सडक खन्न सुरु गरेकामा अहिलेसम्म खलंगादेखि कालिमाटी गाउँपालिकाको दम्दवालीसम्म ४० किमि र बाँकेको चप्परगौरीसम्म १४ किमि मात्रै काम सम्पन्न भएर नियमित गाडी चल्दै आएका छन् । सम्बन्धित निकायले पटकपटक बजेट विनियोजन गरे पनि वातावरण परीक्षणमा कठिनाइ भएकाले अहिलेसम्म मध्यवर्ती सीमा क्षेत्र तथा बाँके राष्ट्रिय निकुञ्ज क्षेत्रभित्र पर्ने १५ किमि क्षेत्रमा अहिलेसम्म ट्र्याकसमेत खुल्न सकेको छैन ।खलंगादेखि कालिमाटी गाउँपालिकाको दम्दवालीसम्म सम्बन्धित निकायले बेलाबेलामा गरी ३० करोडभन्दा बढी खर्च गरिसकेको छ । यसपालि मध्यवर्ती तथा निकञ्ज क्षेत्रमा ट्र्याक खन्न सरकारले ४० करोड रुपैयाँ विनियोजन गरेको छ । तर कामले गति लिएको छैन । विगत लामो समयदेखि ट्र्याकसमेत खुल्न नसकेपछि सल्यानखलंगा आसपासका स्थानीयलाई भन्दा कालिमाटीका स्थानीयलाई नेपालगन्ज जान धेरै सास्ती हुने गरेको छ । कालीमाटी गाउँपालिकाका चार वडाबाट दिनभरिमा नेपालगन्ज घुमेर घर फर्किन सकिने भए पनि दाङ र सुर्खेत भएर २ सयभन्दा बढी किमि पार गरेर जानुपर्दा दिनभरि लाग्ने गर्छ । यसले गर्दा उक्त क्षेत्रमा कोही बिरामी भएमा उपचार गर्न अस्पतालसम्म लैजान झनै सास्ती हुने गरेको छ । ०२८ सालदेखि सुरु गरेको सडकको ०५७ मा रुट बदलेर सडक खन्न सुरु गरे पनि सरकारले तत्काल प्रारम्भिक वातावरणीय परीक्षण गर्न नमान्दा र बेवास्ता गर्दा अहिलेसम्म पूर्ण रूपमा जोडिन नसकेको कालिमाटी गाउँपालिका४ का पुरुषोत्तम भट्टराईले बताए । खलंगाबाट कालीमाटी गाउँपालिकाको पुतलीबजारसम्म अहिले काम भइरहेको छ । मध्यवर्ती सीमा क्षेत्रमा यसपालि पनि नेताहरू काम गराउन लागिपरेका छन् । तर काम हुने सम्भावना देखिँदैन, उनले भने, यस आर्थिक वर्षमा सरकारबाट आएको ४० करोड बजेट पुतलीबजारबाट दम्दवालीसम्म स्तरवृद्धिमा खर्च गरिने भएको छ । बजेट परे पनि ठेकेदार कम्पनीले काम नगर्दा सडक अहिलेसम्म पूर्ण रूपमा सम्पन्न हुन नसकेको दम्दवालीका स्थानीय तथा शिक्षक सुरेश गाहा मगरले जनाए । निकुञ्ज क्षेत्रभित्रको विस्तृत परियोजना प्रतिवेदन (डीपीआर) तथा वातावरणीय परीक्षण प्रक्रिया जटिल भएकाले जति बजेट परे पनि काम हुने सम्भावना कम देखिएको उनको भनाइ छ । मध्यवर्ती तथा निकुञ्ज क्षेत्रभित्र धेरै प्रयास गरे पनि सडक खन्न असफल भएको कालीमाटी गाउँपालिकाका अध्यक्ष दानबहादुर खत्रीले बताए । सडक खन्ने अनुमति पाउन नसक्दा पालिकाले उक्त सडक खण्डमा बजेट विनियोजनसमेत नगरेको उनले जनाए । उनका अनुसार खलंगादेखि नेपालगन्जसम्म झन्डै सय किमिमध्ये ६८ किमिमा नियमित गाडी चलिरहेका छन् । मध्यवर्ती सीमा क्षेत्रमा काम गर्ने वातावरण बने एकदुई वर्षभित्रै सडक जोडिएर गाडी चल्न सक्छन् । सडक नजोडिए पनि अहिले दम्दवाली र हात्तीदमारको बीचमा पर्ने बबई नदीमा पक्की पुलको काम सम्पन्न भइसकेको र घुइयाबारी क्षेत्रमा पर्ने बबई नदीमा पनि पक्की पुलको काम भइरहेको उनको भनाइ छ ।"
तातोपानी भन्सारलाई चीनले दियो ६२ करोडका सुरक्षा सामग्री,"(काठमाडौं) चीन सरकारले सीमा क्षेत्रको सवारीसाधन र लगेज जाँचका लागि आवश्यक स्क्यानर मेसिनसहित ६२ करोड रुपैयाँभन्दा बढी मूल्य बराबरका सुरक्षा सामग्री नेपाल सरकारलाई हस्तान्तरण गरेको छ । तातोपानी भन्सार परिसरमा सोमबार आयोजित कार्यक्रममा नेपालस्थित चिनियाँ दूतावासका इकोनोमिक काउन्सुलर सी यू, तिब्बतको नेलाम जिल्लास्थित अध्यागमन विभागका प्रमुखसहितका चिनियाँ अधिकारीले भन्सार विभागका उपमहानिर्देशक रमेश अर्याललाई सामग्री हस्तान्तरण गरे । तातोपानीको लार्चा सुक्खा बन्दरगाहमा राख्ने गरी उक्त सामग्री हस्तान्तरण गरिएको हो । बन्दरगाहको आधुनिक भवन तथा भन्सार यार्ड भने ०७६ सालमा नेपाललाई हस्तान्तरण गरिएको थियो । स्क्यानर मेसिन मालवाहक कन्टेनर, साना सवारीसाधन र व्यक्तिको लगेज जाँच गर्न प्रयोग गरिने तातोपानी भन्सारका सूचना अधिकारी सूर्य काफ्लेले जनाए । सवारीसाधन स्क्यान गर्ने मेसिन गुडाएर अन्यत्र लैजान सकिने प्रकृतिको छ । लगेज जाँच गर्ने मेसिन पनि आधुनिक मोडलको छ । उक्त मेसिनले सीमाबाट आउजाउ गर्ने सवारी र व्यक्तिगत लगेज जाँचमा सहयोग पुग्ने काफ्लेले बताए । तातोपानी नाकाबाट सुन भित्रने गरेको छ । साथै विगतमा लागूऔषध खासातर्फ गएका घटना भएका छन् । त्यसको नियन्त्रणमा पनि मेसिन सहयोगी हुन सक्ने भन्सार अधिकारीहरूको भनाइ छ । मेसिन सञ्चालन गर्न नेपाली भन्सारका कर्मचारीलाई चिनियाँ प्राविधिकले प्रशिक्षण दिनेछन् । मितेरी पुलपारि चिनियाँ भूभागको प्रवेशद्वारमा जडान गरेको स्क्यानर जस्तै मेसिन नेपालको भन्सारलाई उपलब्ध गराइएको हो । चीनले नेपालसँग भएका हरेक बैठकमा सीमा सुरक्षा र अवैध वस्तुको ओसापसारको विषय प्राथमिकतासाथ उठाउने गरेको छ । बन्दरगाहमा राख्न चीनले रेफ्रिजेरेटर, फर्निचर, टेलिभिजन, कम्प्युटर, बेडलगायत कार्यालय तथा व्यक्तिगत रूपमा प्रयोग हुने सामग्री पनि उपलब्ध गराएको छ । आफैंले बनाएको सुक्खा बन्दरगाहलाई आधुनिकीकरण गर्ने योजनाअनुरूप चीनले उक्त सामग्री हस्तान्तरण गरेको जनाइएको छ । कोभिड र बाढीपहिरोका कारण सामान उपलब्ध गराउन ढिलाइ भएको चिनियाँ अधिकारीहरूलाई उद्धृत गर्दै प्रमुख भन्सार अधिकृत दयानन्द केसीले बताए ।"
२०७६ बिन्दुमा पुग्यो नेप्से,"काठमाडौं (कास) यो साताको कारोबारको पहिलो दिन सामान्य अंकले घटेको नेपाल स्टक एक्सचेञ्ज (नेप्से) परिसूचक दोस्रो दिन भने दोहोरो अंकले बढेको छ । सोमबार नेप्से परिसूचक १४ दशमलव ५७ अंकले बढेर दुई हजार ७६ दशमलव २७ को विन्दुमा कायम भएको हो । सेयर बजारमा भएको कारोबार रकम दुई अर्ब ४३ करोड ८० लाख ५८ हजार दुई सय ५४ बराबर छ । तीन सय १० कम्पनीको ७४ लाख ९१ हजार तीन सय तीन कित्ता सेयर ५६ हजार सात सय ७६ पटक किनबेच भएको हो । होटल तथा पर्यटन समूह शून्य दशमलव २०, उत्पादन तथा प्रशोधन समूह शून्य दशमलव ०९, म्युचुअल फन्ड शून्य दशमलव ०६ र निर्जीवन बिमा समूह शून्य दशमलव ४१ प्रतिशतले घटेको छ । अरू सबै समूहको उपसूचक बढेको छ ।"
एउटै गाउँबाट एक करोडभन्दा बढीको सुन्तला बिक्री,"(धनकुटा) धनकुटा नगरपालिका२ सिप्तिङको एउटै गाउँबाट एक करोड रुपैयाँभन्दा धेरैको सुन्तला बिक्री भएको छ । स्थानीय जितेन्द्र राईले सबैभन्दा बढी १५ लाख रुपैयाँको सुन्तला बिक्री गरिसकेका छन् । उनको बगैंचामा अझै ३० लाख बराबरको सुन्तला बेच्न बाँकी छ । सोही गाउँका रामकुमार राईले पनि पाँच लाखभन्दा बढीको बिक्री गरिसकेका छन् । भक्तबहादुर कार्की, राधा राई, गोकुल मिश्र, हेमबहादुर कार्की, पर्वत राई, रेशकुमार राईलगायत किसानले एक करोड रुपैयाँभन्दा बढीको सुन्तला बेचेका हुन् ।गाउँमा सबैभन्दा बढी जितेन्द्रको ४२ रोपनीमा रहेको सुन्तला बगैंचामा एक हजारभन्दा बढी बोटमा सुन्तला उत्पादन भइरहेको छ । पोहोर २० लाखको बेचेको यसपालि त दोब्बरभन्दा बढी हुन्छ नै, उनले भने । सहिदभूमि गाउँपालिका४ खोकुका मित्रबहादुर राईले यस वर्ष सुन्तला बिक्री गरेर १० लाख आम्दानी गरे । साढे दुई सय बोट रहेको बगैंचामा गत वर्षको तुलनामा बढी उत्पादन भएको छ । उनको बगैंचामा अझै सुन्तला बिक्री हुन बाँकी छ ।जिल्लामा यस वर्ष २० करोड ६८ लाख ५० हजार बराबरको सुन्तला उत्पादन भएको कृषि ज्ञान केन्द्रका कृषि प्राविधिक अधिकृत रत्नबहादुर ठाडा मगरले बताए । गत वर्ष भन्दा ५ दशमलव ६० प्रतिशतले उत्पादन बढेको उनको भनाइ छ । केही वर्षदेखि ओरालो लाग्दै गएको सुन्तलाको उत्पादन वृद्धि भएसँगै किसान उत्साहित छन् । चौबिसे गाउँपालिकास्थित मौनाबुधुकमा व्यवसायिक रूपमा स्तरीय बगैंचा विस्तार भएसँगै त्यहाँका किसानले सुन्तला उत्पादनमा उल्लेख्य फड्को मारेका छन् । मौनाबुधुक क्षेत्रका किसानले एउटै गाउँबाट दुई करोडभन्दा बढीको सुन्तला बिक्री गर्दै आएका छन् ।३० रोपनीमा रहेको बगैंचाबाट गत वर्ष २० लाखको सुन्तला बिक्री गरेको र यसपालि आम्दानी बढ्ने अनुमान गरेको मौनाबुधुकका कृषक सुरेन्द्र चेम्जोङले जनाए । सोही गाउँका ललित लिम्बूले पनि १५ लाख हात पारेका छन् । उक्त गाउँमा १० लाखभन्दा बढीको सुन्तला बिक्री गर्ने किसान एक दर्जनभन्दा बढी रहेको स्थानीय कृष्णगोविन्द चेम्जोङको भनाइ छ । गाउँभरि रहर लाग्दा बगैंचा बनाएका छन्, उनले भने, पछिल्लो समय व्यावसायिक सुन्तला खेतीबाट जीविकोपार्जन हुने आशा पलाएको छ । स्थानीयले एक दशकदेखि सुन्तला मुख्य आम्दानीको स्रोत बनाउन थालेको चेम्जोङले बताए । यहाँ उत्पादित सुन्तलाको बजार धरान, इटहरी, विराटनगर लगायत सहर हुन् ।"
किसानले ६ महिनादेखि पाएनन् दूधको भुक्तानी,"(पाल्पा) तिनाउ गाउँपालिका६ मस्याम बाह्रबिसेकी मीना खराल दूध बिक्रीबाट प्रापत आम्दानीले परिवारको गर्जो टार्छिन् । तीन वटा जर्सी गाई पालेकी उनले दिनको १७ लिटर दूध नजिकैको डुम्रे दुग्ध कृषि सहकारीमा बिक्री गर्छिन् । सहकारीमा आबद्ध भएकाले दूधको भुक्तानी समयमा नपाउँदा दाना र औषधिमा समस्या छैन । तर घरखर्च र दैनिक गुजाराका लागि समस्या थपिएको छ । मैले गुजारा चलाउने यही दूध बेचेर हो, उनले भनिन्, समयमै भुक्तानी नपाउँदा धेरै समस्या भएको छ । समस्यै समस्या भए पनि दूध बिक्री भएको छ, यसैमा खुसी छौं । बैंकबाट ऋण लिएर गाई फार्म चलाएका लेखबहादुर जीसीको पनि समस्या उस्तै छ । १२ दुहुना गाईबाट दिनहुँ ८० लिटरभन्दा बढी दूध संकलन गर्ने जीसीको समस्या मीनाको भन्दा फरक छ । सानो लगानी गर्नेलाई घरखर्च, दैनिक गुजारामा समस्या पर्ने तर ठूला लगानी गर्नेलाई बैंकको ब्याजले सताउने समस्या रहेको जीसीले बताए । एक महिना दूधको भुक्तानी नपाउने हो भने ब्याजमा जरिवाना लाग्छ, जीसीले भने, अहिले दुई महिनाको पनि भुक्तानी नपाएपछि झन् समस्यामा छु । मंसिर र पुसको बैंकले ब्याजमा थप जरिवाना लगाइसकेको तर दूध बिक्रीको रकम भुक्तानी पाउन नसकेको उनले जनाए । डुम्रे दुग्ध कृषि सहकारी अन्तर्गतका १० समूह तथा सहकारीका साथै ४ सयभन्दा बढी किसान यस्तै समस्याबाट गुज्रेका छन् । उनीहरूले ६ महिनादेखि दूधको नियमित भुक्तानी पाउन सकेका छैनन् । सुजल डेरी प्रालि पोखरा, दुग्ध विकास संस्थान (डीडीसी) बुटवललगायतबाट गत भदौ १६ पछि भुक्तानी नपाएपछि किसानलाई रकम दिन नसकिएको सहकारीका व्यवस्थापक गोपाल जीसीको भनाइ छ । दूध तथा दुग्ध पदार्थको खपत नहुँदा जिल्लाका ६ सयभन्दा बढी किसानले भुक्तानी नपाएको उनले बताए । गत भदौदेखि दूधको नियमित भुक्तानी दिन नसक्दा कतिपय किसान पशुपालनबाट पलायन हुने अवस्थामा पुगेको उनले जनाए । हामीले गर्जो टार्न समस्या नहोस् भनेर मिलाउने कोसिस गरिरहेका छौं, जीसीले भने, तर बाध्य भएर पुस अन्तिम साता सहकारीको बैठक बसेर भुक्तानी गर्न केही समय सकिँदैन भनेर विज्ञप्ति नै जारी गर्नुपरेको छ । वार्षिक २८ करोडभन्दा बढीको कारोबार गर्ने सहकारीको नाफामै असर पर्ने गरी काम गर्दा पनि थेग्न नसकिएको उनको भनाइ छ । डुम्रे सहकारीले तिनाउ गाउँपालिका६ मस्याम, तानसेन नगरपालिका८ छाप, रिब्दीकोट गाउँपालिका४ भैरवस्थान, माथागढी गाउँपालिका२ र ३ का किसानका साथै तानसेन नगरपालिका१०, तेल्घाका केही किसानको दूध किन्दै आएको छ । यही सहकारीअन्तर्गत १० वटा समूह तथा सहकारी साथै ४ सयभन्दा बढी किसानले दूध सहकारीमा ल्याउँछन् । किसानले समयमै दूधको भुक्तानी नपाउँदा ६ सयभन्दा बढी किसान मर्कामा परेको व्यवस्थापक जीसीले बताए । बिक्री गरेको दूधको सहकारी तथा दुग्ध डेरी उद्योगले भुक्तानी नदिएको उनीहरूको गुनासो छ । हामीले सहकारीमा दिनकै दूध लग्ने हो, अगुवा किसान रामजी घिमिरेले भने, तर जसलाई दूध पठाइएको छ, उसैले भुक्तानी नदिएर हामीलाई ठूलो मारमा पारेको छ । सहकारीमा थोरै थोरै दूध संकलन गर्नेदेखि लिएर दैनिक सय लिटरभन्दा बढी उत्पादन गर्ने किसान रहेको उनले जनाए । लामो समयदेखि दूध बिक्री गरेको भुक्तानी नपाउँदा आफ्नो पेसा नै परिवर्तन गर्नुपर्ने हो कि भन्ने चिन्तामा किसान पुगेको माथागढी गाउँपालिका२ रुप्सेका अगुवा किसान कृष्णप्रसाद भट्टराईले बताए । हामीले गाउँमा उत्पादन गर्ने एकदुई लिटरदेखि ठूला किसानको दूध संकलन गरेर पठाउने गरेका छौं, उनले भने, नियमित रूपमा दूध सहकारीलाई पठाए पनि ६ महिनादेखि भुक्तानी पाउन नसक्दा अहिले किसानले पशुपालन व्यवसाय नै नगर्ने चेतावनी दिन थालेका छन् । डुम्रे सहकारीले भदौदेखि नियमित भुक्तानी दिन नसक्दा समस्या थपिएको उनको भनाइ छ । निजी डेरी सुजल पोखराले क्रिम र पाउडर बिक्री नभएकाले भुक्तानी दिन नसकेको समस्या देखाएकाले डुम्रे सहकारीले उसअन्तर्गतका समूहसहकारी र किसानलाई भुक्तानी दिन नसकेको जनाएको छ । सहकारीले पोखरा पठाएको दूधको एक करोडभन्दा बढी भुक्तानी नपाएको डुम्रे सहकारीले जनाएको छ । तानसेनको गोरस घर डेरी उद्योगले छुर्पी, चीज, बटरलगायत दुग्धजन्य सामग्री स्टक राख्नुपरेको छ । ३ सय लिटरसम्म दूध बिक्री गर्ने समूह र सहकारीलाई समस्या नभए पनि ठूला डेरी मर्कामा परेको डेरी सञ्चालक टीकाराम खराल बताउँछन् । डेरीबाट भुक्तानी नआउँदा किसानलाई केही समय भुक्तानी रोक्ने निर्णय भएको छ, डुम्रे दुग्ध कृषि सहकारी संस्थाका व्यवस्थापक जीसीले भने, गर्जो टार्नै समस्या भएकालाई सहकारीको रकम निकालेर भए पनि दिनुपर्ने बाध्यता छ । किसानलाई अत्यावश्यक चोकर, औषधि, दाना सहकारीले नै व्यवस्थापन मिलाएको उनले बताए । स्थानीय रूपमा उत्पादित दूध तथा दुग्ध पदार्थभन्दा लुकीछिपी भारतबाट आएका दूध, घिउ, पाउडर दूध, छुर्पी बिक्री हुनाले किसानको करोडौं भुक्तानीमा समस्या भएको दुग्ध उत्पादक किसान तथा सहकारीका सञ्चालकको गुनासो छ । केही निजी डेरी उद्योगले तराई र भारतबाट दूध तथा दुग्धजन्य सामग्री बनाएर ल्याउने गरेको छ, एक डेरी उद्योगका सञ्चालकले भने, तर स्थानीय प्रशासनदेखि लिएर सरोकारवाला निकाय मौन छन् ।"
"कर्णाली सरकारः बजेट खर्च सुस्त, राजस्व संकलन कमजोर","(सुर्खेत)कर्णाली प्रदेशका विभिन्न इलाका प्रहरी कार्यालय र प्रहरी चौकीहरूको भवन निर्माण, मर्मतलगायत कामका लागि प्रदेश सरकारको आन्तरिक मामिला तथा कानुन मन्त्रालयमार्फत विभिन्न १७ वटा योजनामा झन्डै ३ करोड रुपैयाँ विनियोजन गरिएको छ । जसको निकासाका लागि प्रदेश प्रहरी कार्यालयले मन्त्रालयलाई तीनपल्ट पत्र नै लेख्यो । तर अझै रकम निकासा हुन सकेको छैन । एक त हाम्रा लागि बजेट नै छुट्टिन्न, छुट्टिएको रकम पनि निकासा हुनै मुस्किल, एक सुरक्षा अधिकारीले भने, त्यति सानो रकमका लागि पनि कतिपल्ट मन्त्रालय धाउने, प्रहरीहरू संरचना अभावमा वर्षौंदेखि सास्ती भोग्न बाध्य छन् । कर्णालीमा संघीयता सुरु भएदेखि नै विकास निर्माणको काम सुस्त छ । चालु आर्थिक वर्षका ६ महिना बितिसक्दासमेत प्रदेश सरकारले १३ प्रतिशत मात्रै बजेट खर्च गर्न सकेको छ । अहिलेसम्म कर्णाली सरकारले ४ अर्ब ३८ करोड रुपैयाँ मात्र खर्च गर्न सकेको प्रदेश लेखा नियन्त्रक कार्यालयले जनाएको छ । यस वर्ष ३३ अर्ब ३७ करोड ९७ लाख रुपैयाँको बजेट ल्याएको सरकारले झन्डै १४ सय विकास योजनामा रकम विनियोजन गरेको छ । तर एउटा पनि विकास योजनाको काम सुरु हुन सकेको छैन ।प्रदेश सरकार गठन भएको ६ वर्ष पुग्यो, अहिलेसम्म फागुनअघि कुनै विकास योजना सुरु भएका छैनन्, यो वर्ष पनि असारे विकास नै हुने भयो, समाजशास्त्री गणेश ओलीले भने, विकासका हिसाबले अगाडि रहेका प्रदेशमा धमाधम विकास योजना चलिरहेका छन्, यहाँ भने प्रदेशका सबैजसो निकायका विकासका काम ठप्प छन्, २३ महिनाको विकासले कर्णालीले कहिले समृद्धि हासिल गर्छ ? ६ वर्षदेखिको प्रदेश सरकारको बजेट कार्यान्वयनको अवस्था हेर्दा पुस मसान्तसम्म १० प्रतिशतभन्दा बढी बजेट खर्च भएको तथ्यांक नै नभेटिने प्रदेश लेखा नियन्त्रक मानबहादुर बमले जनाए । उनका अनुसार अहिलेसम्म खर्च भएको अधिकांश बजेट कर्मचारी र पदाधिकारीको तलबभत्ता, सवारी साधन, कार्यालय व्यवस्थापनमा मात्र खर्च भएको छ । पुस मसान्तसम्म कर्णाली सरकारको चालुतर्फ २१ र पुँजीगततर्फ ७ प्रतिशत मात्रै बजेट खर्च हुन सकेको कार्यालयले जनाएको छ । कार्यालयका अनुसार विकासे मन्त्रालयका रूपमा रहेको भौतिक पूर्वाधार तथा सहरी विकास मन्त्रालयको खर्च अहिलेसम्म ७ प्रतिशत मात्रै छ । मन्त्रालयहरूमा सबैभन्दा बढी आर्थिक मामिला तथा योजना मन्त्रालयले २२ प्रतिशत छ भने सबैभन्दा कम पूर्वाधार मन्त्रालयको छ ।त्यस्तै राजस्व संकलनमा पनि प्रदेश सरकार बर्सेनि कमजोर बन्दै गएको छ । दुई आर्थिक वर्षको तुलनामा गत आर्थिक वर्षमा कर्णाली प्रदेशको आन्तरिक आम्दानी ९ प्रतिशतले घटेको नेपाल राष्ट्र बैंकको प्रतिवेदनमा उल्लेख छ । चालु वर्षमा प्रदेश सरकारले मुस्किलले ५ करोड रुपैयाँ मात्र राजस्व संकलन गर्न सकेको प्रदेश कोष तथा लेखा नियन्त्रक कार्यालयले जनाएको छ । जब कि यो वर्ष सरकारले ८३ करोड ६२ लाख रुपैयाँ राजस्व संकलनको लक्ष्य लिएको छ । गत वर्ष ७१ करोड २९ लाख रुपैयाँ राजस्व संकलन गर्ने लक्ष्य लिएको सरकारले मुस्किलले ६४ करोड रुपैयाँ मात्र संकलन गरेको थियो । कार्यालयका अनुसार सरकारले अहिलेसम्म लक्ष्यअनुसार कहिल्यै राजस्व संकलन गर्न सकेको छैन । आर्थिक वृद्धिदर, खर्च व्यहोर्ने स्रोत, अघिल्लो वर्षको राजस्व संकलनको अवस्थालगायतलाई आधार मानेर राजस्व संकलनको अनुमान गर्नुपर्ने भए पनि हचुवामा राजस्वको लक्ष्य लिइँदा यसमा प्रदेश सरकार असफल भइरहेको पूर्वसहसचिव खम्बराज थानी बताउँछन् । संघीय सरकारकै अनुदानको भरमा चलेको प्रदेशबाट धेरै के आशा गर्नु ? उनले भने, विकास योजना पनि जनताको मागभन्दा कार्यकर्ता पालनपोषणमा केन्द्रित हुँदा जनताले प्रदेश सरकारको अनुभूति अझै गर्न सकेका छैनन् । अर्थतन्त्रमा आएको संकुचनले कुल गार्हस्थ्य उत्पादमा ह्रास आउँदा प्रदेश सरकारको राजस्व बर्सेनि घटिरहेको राष्ट्र बैंक कर्णाली प्रादेशिक कार्यालयका प्रमुख बाबुराम कोइरालाको भनाइ छ । आर्थिक मामिला तथा योजनामन्त्री वेदराज सिंहले एक महिनाभित्रै सबै विकास बजेट कार्यान्वयनमा लैजाने गरी कार्ययोजना बनाइएको उनले बताए । उनका अनुसार यो वर्ष कर्मचारी अभाव, भूकम्प, प्रदेश सरकारको मन्त्रीहरूको हेरफेरलगायत कारण बजेट कार्यान्वयनमा समस्या भएको हो ।"
आईएफआरसीले रेडक्रससँग सहकार्य नगर्ने,"(काठमाडौं)अन्तर्राष्ट्रिय रेडक्रस महासंघ र रेडक्रिसेन्ट सोसाइटी (आईएफआरसी) ले नेपाल रेडक्रस सोसाइटीसँग थप सहकार्य नगर्ने जनाएको छ । नेपाल रेडक्रसमा कार्यसमितिको आधिकारिताको विषयमा भाँडभैलो बढ्दै गएपछि आईएफआरसीले इमेल पठाएर आफ्नो धारणा राखेको हो ।रेडक्रसमा सुदर्शनप्रसाद नेपाल र नेत्रप्रसाद तिम्सिनाको नेतृत्वमा छुट्टाछुट्टै कार्यसमिति छ । प्रधानमन्त्री तथा मन्त्रिपरिषद्को कार्यालय र गृह मन्त्रालयले समेत दुवै कार्यसमितिलाई वैधानिकता नदिएको अवस्थामा रेडक्रसलाई मान्यता दिन नसकिने आईएफआरसीले उल्लेख गरेको छ । रेडक्रस केन्द्रीय कार्यालय हाताभित्रै रहेको आईएफआरसी कार्यालयका नेपाल प्रमुख अजमत उल्लाले माघ दोस्रो साता नेपाल रेडक्रसलाई इमेलमार्फत उक्त जानकारी गराएका हुन् । रेडक्रसकर्मी वसन्तकुमार श्रेष्ठले नेपाल नेतृत्वको रेडक्रस कार्यसमितिको वैधानिकताबारे प्रधानमन्त्री तथा मन्त्रिपरिषद्को कार्यालय र गृह मन्त्रालयमा सूचनाको हकबमोजिम जानकारी माग गरेका थिए । गृहले मंसिर १२ मा श्रेष्ठलाई रेडक्रसको केन्द्रीय कार्यसमितिको विषयमा कुनै निर्णय नभएको भनेको छ । यस्तै, मंसिर १९ मा प्रधानमन्त्री तथा मन्त्रिपरिषद्को कार्यालयले पनि रेडक्रसको केन्द्रीय कार्यसमितिको विषयमा कुनै निर्णय नभएको जानकारी गराएको छ ।रेडक्रसका सम्बन्धमा अदालतमा विचाराधीन मुद्दा किनारा नलागुन्जेल आईएफआरसीले नेपाल रेडक्रसको केन्द्रीय कार्यालयसँग सहकार्य नगर्ने गरी अस्थायी सञ्चालन पद्धति अपनाउने भएको छ । कानुनी स्पष्टता नभएसम्म कुनै पनि समूहसँग परियोजना सम्झौतामा हस्ताक्षर गरिनेछैन, आईएफआरसी नेपाल प्रमुख उल्लाले इमेलमा भनेका छन् । अमेरिकी रेडक्रस, ब्रिटिस रेडक्रस, क्यानेडियन रेडक्रस, डेनिस रेडक्रस, फिनिस रेडक्रस, जापानी रेडक्रस र स्विस रेडक्रसले पनि आईएफएआरसीले जस्तै नेपाल रेडक्रसको दुवै कार्यसमितिसँग थप सहकार्य नगर्ने जनाएका छन् । दातृ निकायका परियोजना प्रदेश तथा स्थानीय तहमा विकेन्द्रीकरण गरिने, रेडक्रस केन्द्रीय कार्यालयमा चाहिने मानव संसाधन, अनुगमनलगायत सहमति भएका राष्ट्रियस्तरका गतिविधिको मात्रै लागत व्यहोर्ने, देशभर पूर्ण अनुपालन सुनिश्चित गर्न र समन्वय बढाउन रेडक्रस समकक्षहरूसँग मिलेर कार्यक्रम र सञ्चालनको वित्तीय अनुगमन प्रणालीलाई कडाइका साथ जारी राख्ने आईएफआरसीले उल्लेख गरेको छ । नेपालमा असहायकमजोरहरूको हितका कार्यक्रम सञ्चालन जारी राख्ने हो भने नियमसम्मत कार्यसमिति चयनको विकल्प नरहने उल्लाले उल्लेख गरेका छन् । आईएफआरसी सामान्य स्थितिमा फर्कन चाहन्छ, यसले रेडक्रस नेतृत्व र प्रशासन व्यवस्थापनको कानुनी स्पष्टताको अभावमा अस्थायी परिचालन ढाँचाको सहारा लिनुपर्छ, उनले भनेका छन् । कुनै एउटासँग काम गर्दा विवादमा परिन्छ भनेर आईएफआरसीले यसो गरेको हुन सक्छ, समानान्तर समितिका अध्यक्ष तिम्सिनाले भने, हामीलाई त्यस्तो इमेल आएको पनि होइन, सुदर्शनजीहरूले काम गरौं भनेर आईएफआरसीलाई प्रस्ताव गरेको हुन सक्छ । आईएफआरसीको यो कदमले रेडक्रसमा विवाद समाधान गर्न, सुशासन कायम गर्नका लागि सोच्न बाध्य बनाएको उनले बताए । अध्यक्ष नेपालले भने केन्द्रीय कार्यसमितिलाई मान्यता नदिएको भनेर कुनै जानकारी र इमेल नआएको दाबी गरेका छन् । जब रेडक्रसमा किचलो उत्पन्न भयो, आईएफआरसीले अस्थायी सञ्चालन पद्धति अपनाउन थालेको दुईतीन वर्षदेखि नै भयो, उनले भने, उल्लासँग एक हप्ताअघि मेरो कुरा भएको थियो, रेडक्रस केन्द्रीय कार्यालय व्यवस्थापन र सञ्चालन खर्चमा सहयोगका लागि सोच्दै छौं भनेका थिए, मान्यता नदिएको भन्ने अफवाह हो । आईएफआरसीले आफू विवादमा फस्न अस्थायी सञ्चालन पद्धति अपनाए पनि केन्द्रीय कार्यसमितिको विवाद सुल्झाउन भूमिका खेल्नुपर्ने तिम्सिनाको तर्क छ । सरकार र आईएफआरसी नै प्रोएक्टिभ भएर लाग्नुपर्छ, उनले भने, दुवै कार्यसमितिलाई भंग गर्ने र रेडक्रसमा अहिलेसम्म केन्द्रीय कार्यसमितिमा नबसेका नयाँलाई ल्याएर, रेडक्रस ऐन बनाएर जानुपर्छ । रेडक्रसको दर्ता नवीकरणको म्याद ०७६ असार मसान्तमा सकिएको थियो । यसपछि नेतृत्व विवाद, आर्थिक अनियमितता, लेखापरीक्षण, करचुक्तालगायत बदमासीले गर्दा नवीकरण हुन सकेन । यस पटक भने काठमाडौं जिल्ला प्रशासन कार्यालयले गत पुस १८ मा चालु आर्थिक वर्षसम्मका लागि नवीकरण गरिदिएको छ । यसले रेडक्रसलाई छोटो अवधिको कानुनी स्थिरता प्रदान गरे पनि समाज कल्याण परिषद्बाट स्वीकृति नलिई परियोजना सञ्चालन गर्नुले पुनः नवीकरणमा जटिलता देखापर्न सक्ने, बैंकिङ कारोबार तथा दातृ निकायबाट परियोजना नपाउनेलगायत जोखिम बढ्ने आईएफआरसीले पहिचान गरेको छ । अदालत वा समाज कल्याण परिषद्ले रेडक्रसको शासकीय संरचनाको सुनिश्चित नभएसम्म कार्यसमितिको कामकाज कार्यान्वयनलाई स्थगित गर्न निर्देशन दिएमा थप समस्या हुने उसको भनाइ छ । रेडक्रसमा दुवै समितिको निर्वाचन, विभाजनका घटनाक्रम तथा दलीय भागबन्डाप्रति आईएफआरसीले असन्तुष्टि जनाउँदै आएको थियो । गत कात्तिक ९ मा अध्यक्ष नेपाललाई पत्र लेख्दै आईएफआरसीमा अनुपालन र मध्यस्तता समिति (सीएमसी) की अध्यक्ष क्रिस्टिना कम्पुलाले केन्द्रीय कार्यसमिति निर्वाचनको निष्पक्षता एवं पारदर्शिताबारे पुनः आधिकारिक भनाइ सार्वजनिक गर्न भनेकी थिइन् । नेपाल नेतृत्वले कार्यसमितिको कार्यालयबाट दैनिक प्रशासनिक काम गर्दै आएको छ भने तिम्सिना नेतृत्वले रेडक्रसको नाम, छाप, लेटरप्याड बनाएर कार्यालय बाहिरैबाट आफ्ना गतिविधि गरिरहेको छ । तत्कालीन अध्यक्ष सञ्जीव थापा नेतृत्वले रेडक्रसको केन्द्रीय गोदाम घर बनाउन भक्तपुरमा जग्गा खरिद गर्दा, काठमाडौंको प्रदर्शनी मार्गस्थित केन्द्रीय रक्तसञ्चार भवन निर्माण ठेक्कामा, खानेपानी, स्वास्थ्य भवन परियोजना वितरण एवं स्वीकृत गर्दा अनियमितता गरेको विवरण सार्वजनिक भएका थिए । त्यसमाथि अख्तियार दुरुपयोग अनुसन्धान आयोग, गृह मन्त्रालय, काठमाडौं जिल्ला प्रशासन कार्यालय, नेपाल प्रहरीको केन्द्रीय अनुसन्धान ब्युरो, समाज कल्याण परिषद् र राष्ट्रिय योजना आयोगले समेत छानबिन तथा अनुसन्धान गरेका थिए । यसपछि ०७७ साउनमा केपी शर्मा ओली नेतृत्वको सरकारले थापा कार्यसमिति भंग गरेर तिम्सिना नेतृत्वको तदर्थ कार्यसमिति गठन गरेको थियो । शेरबहादुर देउवा नेतृत्वको सरकार बनेपछि तिम्सिना नेतृत्वलाई भंग गरेर ०७८ पुस १४ मा नेपाल नेतृत्वमा तदर्थ समिति पुनर्गठन गरिएको थियो ।"
चौधरीमाथिको अनुसन्धान २ दिनमा नसके जमानीमा छाड्न आदेश,"काठमाडौं (कास) बाँसबारी छाला जुत्ता कम्पनीको जग्गा हिनामिना गरेको अभियोगमा पक्राउ परेका उद्योगी अरुणकुमार चौधरीसहित तीन जनालाई थप दुई दिन हिरासतमा राखेर अनुसन्धान गर्न जिल्ला अदालत काठमाडौंले अनुमति दिएको छ । तर दुई दिनभित्र अनुसन्धान नसके जमानीमा छोड्न अदालतले आदेश गरेको छ । प्रहरीको केन्द्रीय अनुसन्धान ब्युरो (सीआईबी) ले चौधरीसहित तत्कालीन बाँसबारी छाला जुत्ता कम्पनी लिमिटेडका अध्यक्ष अजितनारायणसिंह थापा र सञ्चालक समिति अध्यक्ष सञ्जय ठाकुरलाई गत बिहीबार काठमाडौंबाट पक्राउ गरेको थियो । उनीहरूमाथि अनुसन्धानका लागि अदालतले सुरुमा ४ दिनको म्याद दिइएको थियो । उक्त म्याद सकिएपछि प्रहरीले सोमबार दुई दिन म्याद थपको अनुमति पाएको हो । दुई दिनका लागि म्याद थपिएको छ, दुई दिनमा नसकिए जमानीमा छोड्नू भन्ने छ, काठमाडौं जिल्ला अदालतका सूचना अधिकारी चन्द्रप्रसाद पन्थीले भने । कपडाका जुत्ता उत्पादन गर्ने उद्देश्यले २०४३ कात्तिक २७ मा कम्पनी रजिस्ट्रार कार्यालयमा दर्ता भएको च्याम्पियन फुटवेयरले तत्कालीन बाँसबारी छाला जुत्ता कम्पनीको १० रोपनी जग्गा प्रयोग गरेको थियो । यसमा चौधरी परिवारका सदस्यहरूसहित बाँसबारी छाला जुत्ता कम्पनीसमेत सेयरधनी थिए । तर, जग्गा लिँदा मिलेमतो भएको र तीन वर्षमा च्याम्पियन फुटवेयर बन्द गरी पूरै जग्गा कब्जा गरिएको सीआईबीको दाबी छ ।२०२२ साल साउनमा चिनियाँ सरकारले स्थापना गरिदिएको बाँसबारी छाला जुत्ता कम्पनी जुत्ता कारखाना ८३ रोपनीमा फैलिएको थियो । कम्पनी निरन्तर घाटामा गएको कारण देखाएर सञ्चालक समितिले जग्गा बिक्री गर्ने निर्णय गरेको थियो । सञ्चालक समितिले प्रतिरोपनी साढे २ लाखका दरले १० रोपनी (दुई पटक गरी) जग्गा २५ लाखमा च्याम्पियन फुटवेयरलाई बेचेको थियो । रकमको सट्टा उद्योगले च्याम्पियनको सेयर प्राप्त गरेको थियो । सरकारी उद्योगको जग्गा बिक्री गर्ने निर्णय मन्त्रिपरिषद्बाट मात्र सम्भव हुने भए पनि सञ्चालक समितिले नै त्यस्तो निर्णय गरेकामा कार्यकारी अध्यक्ष थापा र सञ्चालक समितिलाई सीआईबीले आरोपी मानेको हो । बाँसबारीको ८३ रोपनीमध्ये १० रोपनी जग्गा च्याम्पियन हुँदै चौधरी समूहमा गएपछि बाँकीमध्ये ५२ रोपनी जग्गा २०५२ भदौमा गंगालाल अस्पतालका लागि छुट्याइएको थियो । मेडिकल काउन्सिल, नर्सिङ काउन्सिल, धरानस्थित बीपी कोइराला स्वास्थ्य विज्ञान प्रतिष्ठानको सम्पर्क कार्यालय र बाँसबारी क्लबले पनि बाँसबारीको जग्गा भोगचलन गरिरहेका छन् ।"
भारतको जितसँगै शृंखला बराबरीमा,"विशाखापट्टनम (एएफपी) तीव्र गतिका बलर जसप्रित बुमराहको ९ विकेटको प्रदर्शनसँगै भारतले इंग्ल्यान्डविरुद्धको दोस्रो टेस्टमा सोमबार १ सय ६ रनको जित दर्ता गरेको छ । यससँग ५ टेस्टको शृंखला रोमाञ्चक ११ को बराबरीमा पुगेको छ ।जितका लागि ३ सय ९९ रनको लक्ष्य पाएको इंग्ल्यान्ड चौथो दिनको दोस्रो सेसनमा २ सय ९२ रन बनाएर अलआउट भयो । ओपनर ज्याक क्रावलीले ७३ रन बनाउँदै आक्रामक खेले पनि त्यसको ठूलो अर्थ रहेन । बुमराह र स्पिनर रविचन्द्रन अश्विनले अन्तिम इनिङ्समा ३३ विकेट लिए । तीव्र गतिका बलर बुमराहले लिएको टम हार्टलीको विकेटसँग जितको औपचारिकता पूरा भएको हो । अश्विन भने ४ सय ९९ टेस्ट विकेटको स्थितिमा रहे । तेस्रो दिन शुभमन गिलले १ सय ४ रनको सानदार इनिङ्स खेल्दै भारतका लागि जित आधार तयार पारे । त्यसै प्रदर्शनका कारण इंग्ल्यान्डसामु लगभग असम्भव देखिएको लक्ष्य तयार भएको हो । टस जितेर ब्याटिङ गरेको भारतले आफ्नो पहिलो इनिङ्समा ३ सय ९६ रन बनाएको थियो । यशस्वी जैसवालले त्यसमा २ सय ९ रनको ठोस योगदान दिए । ठूलो लक्ष्य पछ्याउने क्रममा क्रावली र उनका सहकर्मीहरू बजबल शैलीमा खेल्दै क्रिज सम्हालेका थिए । तर इंग्ल्यान्डले नियमित अन्तरमा विकेट पनि गुमायो । हारपछि इंग्लिस कप्तान बेन स्टोक्सले भने, हामीले त्यसरी नै खेल्यौं, जस्तो हाम्रो परिचय बनेको छ । इंग्ल्यान्ड आफ्नो पहिलो इनिङ्समा २ सय ५३ रनमै समेटिएको थियो । भारतलाई १ सय ४३ रनको अग्रता प्राप्त भएको थियो । त्यसमा बुमराहले ६ विकेट लिएका थिए । उनी हाम्रा लागि च्याम्पियन खेलाडी हुन् । उनले हाम्रो लागि जितसम्म पुग्ने काम सजिलो बनाए, कप्तान रोहित शर्माले बुमराहको प्रशंसा गर्दै भने, टेस्ट जित्न सजिलो हुन्न । हाम्रा बलरले यो जितका लागि मिहिनेत गरे । इंग्लिस बलर जेम्स एन्डरनले यस टेस्टमा ५ विकेट लिए । यससँगै उनको विकेट संख्या ६ सय ९५ पुगेको छ । श्रीलंकाअफगानिस्तानकोलम्बो श्रीलंकाले अफगानिस्तानविरुद्धको एकमात्र टेस्ट एक दिनको खेल बाँकी छँदै सोमबार १० विकेटले जितेको छ । जितका लागि ५६ रनको लक्ष्य श्रीलंकाले सजिलै पछ्याएको हो । अफगानिस्तान आफ्नो दोस्रो इनिङ्समा २ सय ९६ रनमा अलआउट भयो । यस्तोमा श्रीलंकासामु निकै झिनो लक्ष्य तयार भएको हो । त्यहाँ पुग्न श्रीलंकाले ७२ ओभरमात्रै उपयोग गर्यो । दिमुथा करुणारत्ने ३२ र निशान मडुस्का २२ रनमा नटआउट रहे । पहिलो इनिङ्समा २ सय ४१ रनले पछाडि रहेपछि अफगानिस्तानसामु स्थिति कमजोर बनेको थियो । दोस्रो इनिङ्समा इब्राहिम जार्डनको शतक मद्दतमा अफगानिस्तानले केही संघर्ष गरे पनि त्यो पर्याप्त रहेन । जार्डनको पहिलो शतकसँगै रहमत साहले पनि अर्धशतक बनाए । श्रीलंकाली कप्तान धनन्जय डी सिल्भाले अफगानिस्तानबाट राम्रो प्रदर्शन भए पनि आफ्नो टिमको योजना सफल रहेको बताए । घरेलु टिमका प्रबात जयसूर्याले पूरा खेलमा ७ विकेट लिए । न्युजिल्यान्डदक्षिण अफ्रिकामाउन्ट माउगुनाई रचिन रवीन्द्रको दोहोरो शतकको मद्दतमा न्युजिल्यान्ड दक्षिण अफ्रिकाविरुद्धको पहिलो टेस्टको दोस्रो दिन सोमबार बलियो स्थितिमा रह्यो । रचिनले २ सय ४० रनको सानदार प्रदर्शन गरे र न्युजिल्यान्डले पहिलो इनिङ्समा ५ सय ११ रन बनायो । उनले २६ चौका र ३ छक्का प्रहार गरे । दक्षिण अफ्रिकी बलरमध्ये निल ब्रान्डले १ सय १९ रनमा ६ विकेट लिए । जवाफमा दिनको खेल सकिँदा दक्षिण अफ्रिका ४ विकेट गुमाएर ८० रनको स्थितिमा छ ।"
आर्मी क्लब सडनडेथको सिकार,"(मकवानपुर)आहारारा गोल्डकप च्याम्पियन त्रिभुवन आर्मी क्लब सहिद स्मृति स्थानीय तह फुटबल प्रतियोगिताको पहिलो खेलबाटै बाहिरिएको छ । सडनडेथमा रारा एफसी धनकुटासँग पराजित हुँदै आर्मीको हेटौंडा यात्रा पहिलो खेलमै टुंगिएको हो । निर्धारिय समयमा ११ गोलको बराबरी भएसँगै खेलको निर्णय सिधै टाइब्रेकरमार्फत् गरिएको थियो । प्रतियोगितामा टाइब्रेकरमार्फत छिनोफानो भएको यो तेस्रो खेल हो ।टाइब्रेकरमा धनकुटाका विशाल घलान, रुपेश केसी, दीप कार्कीले गोल गरेका थिए । सुनील खड्का र अशोक खवास गोल गर्न चुकेका थिए । आर्मीको तर्फबाट जितेन्द्र कार्की, कमल थापा र रसबहादुर मगरले गोल गरे भने वसन्त जिम्बा र श्रीराम चौधरी गोल गर्न चुकेका थिए । सुरुआती पेनाल्टी प्रहारमा ३३ गोल भएपछि खेल सडनडेथमा गएको थियो । त्यसपछि धनकुटाबाट प्रवेश दनुवार र उमेश कार्कीले गोल गरे । आर्मीका विमल पाण्डेले सडनडेथमा गोल गर्दा सिद्धान्त चौधरीको प्रहार धनकुटाका गोलरक्षक दीप कार्कीले बचाए । गोलरक्षक दीप प्लेयर अफ द म्याच घोषित भए । उनले १० हजार रुपैयाँ प्राप्त गरे ।हेटौंडा६, गौरीटारमा भइरहेको खेलमा पहिलो गोल भने आर्मीले गरेको थियो । आर्मीबाट ११ औं मिनेटमा रसबहादुर मगरले गोल गरेका हुन् । खेलको अन्तिम ६ मिनेट आर्मी सम्हालिन नसक्दा धनकुटाले बराबरी गोल गरेको हो । टोलीका विदेशी खेलाडी अजयी मार्टिन्सले ८४ औं मिनेटमा गोल गरेर खेल बराबरीमा ल्याएका थिए । उनले हेडमार्फत् गोल गरेका थिए ।आर्मी टिमले पहिलो हाफ पूर्ण रूपमा नियन्त्रणमा लिए पनि दोस्रो हाफमा कमजोर देखिएको थियो । आर्मीका सिनियर खेलाडी चोटका कारण मैदानमा उत्रिन नसक्दा त्यसको फाइदा धनकुटालाई भयो । विजेता टोलीका प्रशिक्षक सविन न्यौपानेले आर्मीसँग जित्नेमा आफू ढुक्क रहेको प्रतिक्रिया दिए । हाम्रा खेलाडीहरू अनुभवी थिए । आर्मी मिलाएर खेल खेल्ने टोली होइन । उनीहरू टेक्निकल्ली कमजोर देखिए, उनले आफ्नो टिम उपाधि दाबेदार रहेको दाबी गर्दै भने । जिल्ला फुटबल संघ मकवानपुरको आयोजनामा भइरहेको प्रतियोगिताको सेमिफाइनलमा रारा एफसीले एनआरटीसँग प्रतिस्पर्धा गर्नेछ । मंगलबार थ्रीस्टार र एपीएफ क्लबबीच प्रतिस्पर्धा हुनेछ ।"
निजी लगानीमै ब्याडमिन्टन कभर्डहल,"(बझाङ)सन्तोष सिंहको सानैदेखि ब्याडमिन्टन खेलमा रुचि थियो । सरकारी कार्यालयका कर्मचारीले खेलेर फालेका कक बटुल्ने र कार्टुनका गत्ताको र्याकेट बनाएर खेलेको बाल्यकालको सम्झना अझै उनको मनमा ताजा छ । कक नपाएको दिन जिल्ला प्रशासन कार्यालयमा अरूले खेलेको हेरर पनि थुप्रै दिन रमाएको छु, जयपृथ्वी नगरपालिका१० का ३३ वर्षीय सिंहले बाल्यकाल सम्झिए, त्यतिबेलादेखि र्याकेट समाएर कुनै दिन म पनि यसरी नै खेल्छु भन्ने मनमनै सोच्थें । ब्याडमिन्टनप्रतिको मोह साकार पार्न एसएलसी दिएपछि उनले घरमा कर गरेर आफ्नै र्याकेट किने । ठूला मान्छेसँग खेल्न थाले । क्षेत्रीय र राष्ट्रिय प्रतिस्पर्धासम्म पनि पुगे तर पारिवारिक अवस्थाले खेलमै समय दिन भने पाएनन् । क्षेत्रीय प्रतियोगितामा खेल्न जाँदा धनगढीको तत्कालीन अञ्चल प्रहरी कार्यालयमा कोठाभित्र ब्याडमिन्टन खेल्ने कोर्ट पहिलो पटक देखेका उनले चैनपुरमा पनि यस्तै भइदिए खेल्न कति सजिलो हुन्थ्यो भने सोचेको सुनाए । प्रतिस्पर्धामा खेल्न नपाए पनि खेल्न भने छोडेको थिइनँ । चैनपुरमा राष्ट्रियस्पर्धासम्म पुगेका हामी १४ जना जति थियौं, सिंहले भने, सुरुमा कसैको बाँझो खेतमा पोल गाडेर खेल्यौं । जग्गावालाले खेतमा खेल्न नदिएपछि जग्गा भाडामा लिएर खेल्यौं । यसरी पनि आरामसँग खेल्न भने पाइँदैनथ्यो । कहिले हावा चल्ने, कहिले पानी पर्ने, कहिलेकाहीँ जग्गावालाहरू भाडा दिएनौं भनेर गाडेका पोल पनि उखेलिदिन्थे । दैनिक बिहान ब्याडमिन्टन खेल्ने उनीहरूलाई कुनै न कुनै तनाव आइलाग्थ्यो । यस्तै तनावबीच एक दिन ब्याटमिन्टनमै राष्ट्रिय प्रतियोगिता खेलिसकेका सन्तोषका दाइ चन्द्र सिंहले दाजुभाइ मिलेर आफ्नै इन्डोर हल बनाउने प्रस्ताव गरे । सदरमुकाममै होटल व्यवसाय गरिरहेका सन्तोषलाई यो प्रस्ताव गजब लाग्यो । भर्खरै उनले रिङरोडनजिक ठूलो खेत किनेका थिए । त्यहीँ हल बनाउने पक्का भयो । डिजाइन स्टमेट गरेर सामान पनि अर्डर भयो । निर्माणको काम सुरु हुनै लाग्दा दाइ चन्द्रले जागिरको सिलसिलामा धनगढी जानुपर्ने भयो । अब २० लाख सन्तोषले एक्लै लगानी गर्नुपर्ने भयो । काम सुरु गरिसकेका थियौं । आधा सामान आइसकेको थियो । मसँग त्यत्रो पैसा थिएन । बीचैमा छोड्नु पनि भएन, २०७९ साउनतिर हल निर्माण गर्दाको क्षण सम्झिँदै उनले भने, अब जे पो होला भनेर आफन्तसँग ऋण गरेर इन्डोर हल बनाएँ । हरेक खेलमा प्रतिव्यक्ति ५० रुपैयाँका दरले शुल्क लिने गरेको बताउने उनले अहिले दिनमा ३० देखि ४० जनासम्म खेलाडी आउने गरेको बताए । सुरुमा चैनपुरमा भएका १४ जनालक्षित गरेर उनले यो हल बनाएका थिए । पानी पर्दा, हावा चल्दा मात्रै नभएर राति पनि निर्वाध खेल्न मिल्ने हल बनेपछि खेलाडीको संख्या बढ्न थाल्यो । अहिले यहाँका मानिसको व्यायाम गर्ने एउटा मात्रै माध्यम यहीँ हल बनेको छ । जिल्लाका ठुल्ठूला हाकिमदेखि स्कुलका केटाकेटी पनि यहाँ खेल्न आउँछन्, उनले भने, सुरुमा १४ जना मात्रै थियौं । अहिले एक सयभन्दा बढी त खेलाडी नै भइसकेका छन् । आफ्नै लगानीमा डेढ वर्षको अबधिमा तीन पटक जिल्लास्तरीय प्रतियोगिता आयोजना गरिसकेका सन्तोषले ब्याडमिन्टनको विकासका लागि काम गर्न पाउँदा आफूलाई सन्तोष मिल्ने गरेको सुनाए । उनले यो खेलप्रति भावी पुस्ताको आर्कषण बढाउन विभिन्न स्कुलका विद्यार्थी बटुलेर निःशुल्क प्रशिक्षण दिइरहेका छन् । बिहान साँझ सिनियर खेलाडीले खेल्छन् । दिउँसोको समय स्कुलका विद्यार्थीलाई सिकाउँछौं, विभिन्न स्कुलका १६ विद्यार्थीलाई निःशुल्क प्रशिक्षण दिइरहेका स्वयंसेवक प्रशिक्षक सुरेन्द्र सिंहले भने, हामीले सिकाएका आधाभन्दा बढी विद्यार्थी अब ठूलो प्रतियोगिता खेल्न योग्य भइसकेका छन् । सदरमुकाममा इन्डोर हल बनेका कारण बालबालिकादेखि पाकाहरूमा पनि ब्याडमिन्टनको आर्कषण बढेको उनले बताए । खेलाडी संख्या बढ्न थालेपछि ब्याडमिन्टनको थप विकास गर्ने उद्देश्यले जिल्ला ब्याटमिन्टन संघको गठन गरिएको छ । अहिले एउटै मात्रै कोर्ट भएको हललाई चैत्रसम्म दुइटा कोर्टमा विस्तार गर्ने र नयाँ वर्षमा क्षेत्रीय स्तरको प्रतियोगिता गर्ने सन्तोषको सपना छ । उनको सपना पूरा गर्न व्याडमिन्टन संघका पदाधिकारीहरू पनि जुटिरहेको जिल्ला संघका अध्यक्ष केन्द्र विष्ट बताउँछन् । ब्याडमिन्टन हलको व्यवस्था भए पनि योग्य प्रशिक्षकको अभावमा सिक्न चाहनेले राम्रो प्रशिक्षण पाउन नसकेको बताउँदै विष्ट भन्छन्, इन्डोर हल बनिसकेपछि ब्याडमिन्टन सिक्न चाहने जुनियरको संख्या निकै बढेको छ तर प्रशिक्षक अभाव छ । स्तरीय प्रशिक्षक भइदियो भने यहाँबाट धेरै राम्रा खेलाडी उत्पादन गर्न सकिने सम्भावना छ । उनले प्रशिक्षकको व्यवस्था गरिदिन स्थानीय सरकारका जनप्रतिनिधिसँग कुरा गरे पनि वास्ता नगरेको दुखेसो पोखे ।"
त्रिविलाई ५ स्वर्ण,"काठमाडौं (कास) त्रिभुवन विश्वविद्यालय (त्रिवि) ले प्रथम विश्वविद्यालय खेलकुद प्रतियोगिताको एथलेटिक्समा ५ स्वर्ण पदक जितेको छ । पहिलो दिन ६ स्वर्णलाई प्रतिस्पर्धा हुँदा अर्को एक स्वर्ण सुदूरपश्चिम विश्वविद्यालयले जितेको हो । दशरथ रंगशालामा पुरुष १५ सय मिटर दौडमा त्रिविका शेरबहादुर अधिकारीले ४ मिनेट ३०१ सेकेन्डमा दुरी पूरा गरे । त्रिविकै विकेश घिमिरे दोस्रो र सुदूरपश्चिमका खेमराज जोशी तेस्रो भए । महिलामा त्रिविकी राज्यलक्ष्मी रावलले १५ सय मिटर दूरी ५ मिनेट २५५ सेकेन्डमा पूरा गरिन् । काठमाडौं विश्वविद्यालयकी आल्सा रेग्मी दोस्रो र लुनिया त्वायना तेस्रो बने ।पुरुष ४ सय मिटर दौडमा सुदूरपश्चिमका मुकेश विष्ट पहिलो भए । त्रिविका दिवस रेग्मीले रजत र गण्डकी विश्वविद्यालयका सुजल केसीले कांस्य जिते । महिलातर्फ त्रिविकी अनामिका देवकोटा, सुदूरपश्चिमकी भावना पाण्डे र गण्डकीकी कृति गिरी शीर्ष तीन स्थानमा विजयी रहे ।पुरुष लङजम्पमा त्रिविका दिवस रेग्मी पहिलो भए । सुदूरपश्चिमका मुकेश विष्ट दोस्रो र लुम्बिनी विश्वविद्यालयका अभिषेक गुप्ता तेस्रो भए । महिलामा त्रिविकी संचिता घिमिरेले स्वर्ण जितिन् । लुम्बिनीकी रमिता रावत दोस्रो र सुदूरपश्चिमकी भावना पाण्डे तेस्रो भए ।"
नारायणी नदीमा कायकिङको सफल परीक्षण,पूर्वी नवलपरासी (कास) नारायणी नदीमा पहिलो पटक कायकिङ खेलको सफल परीक्षण गरिएको छ । सोमबार कायकिङ प्रतियोगितामा उदयपुरका डम्बरबहादुर पूर्वथाने विजेता भएका छन् । उनले नारायणी नदीमा ७ किलोमिटरको दुरी ३५ मिनेट ३८ सेकेन्डमा पार गरे । १९ प्रतिस्पर्धीमा भाग लिएका थिए । डम्बरले ४० हजार पुरस्कार पाए ।गण्डकी प्रदेश खेलकुद परिषद्द्वारा आयोजित प्रतियोगितामा गोरखाका दीपेश रानामगर ३६ मिनेट १० सेकेन्डबाट दोस्रो भए । तेस्रो हुने चितवनका विजय गुरुङले ३७ मिनेट २१ सेकेन्डमा दुरी पार गरे । दोस्रोले २५ हजार र तेस्रो हुनले १५ हजार पुरस्कार पाए । कायकिङका राष्ट्रिय प्रशिक्षक तथा प्रतियोगिता निर्देशक निमबहादुर मगरले कावासोतीदेखि दक्षिणमा रहेको नारायणी नदीमा कायकिङको सफल परीक्षण गरिएको बताए । नारायणी नदीमा गरिएको प्रतियोगिता सफल देखिएकाले आउँदो असोजमा अन्तर्राष्ट्रिय प्रतियोगिता गरिने उनले बताए । नेपालमा कायकिङका दुई सयभन्दा बढी खेलाडी छन् ।
स्पोर्ट्स अवार्डलाई केल्मीको साथ,काठमाडौं (कास) यही माघ २८ गते हुने खेलकुदको प्रतिष्ठित अवार्ड एनएसजेएफपल्सर स्पोर्ट्स अवार्डको २० औं संस्करणका लागि केल्मीले सहप्रायोजकमा निरन्तरता दिएको छ ।अवार्ड आयोजक नेपाल खेलकुद पत्रकार मञ्चले सोमबार अन्तर्राष्ट्रिय स्पोर्ट्स ब्रान्ड केल्मीको नेपालस्थित आधिकारिक बिक्रेता कामरु ट्रेडिङ प्रालिसँग सहप्रायोजन सम्झौता गरेको जनाएको छ । होटल याक एन्ड यतीमा हुने स्पोर्ट्स अवार्डका लागि मञ्चका अध्यक्ष दुर्गानाथ सुवेदी र कामरु ट्रेडिङ प्रालिका प्रबन्ध निर्देशक उत्तम न्यौपानेले सम्झौतापत्रमा हस्ताक्षर गरेका छन् । सहप्रायोजक बनेवापत कामरु ट्रेडिङले अवार्डमा केल्मीको पोसाक उपलब्ध गराउने छ ।
रेडियन्टलाई उपाधि,"काठमाडौं (कास) रेडियन्ट पब्लिकले १० औं एक्सेल्सियर कप खेलकुदमा सोमबार दोहोरो उपाधि जितेको छ । रेडियन्ट सिनियर ब्वाइज बास्केटबल र यू१३ ब्वाइज फुटसलमा च्याम्पियन बन्यो । आयोजक द एक्सेल्सियर स्कुलको कोर्टमा बास्केटबल फाइनलमा रेडियन्टले जेनिथलाई ५१४४ स्कोरले हरायो । रेडियन्टका रोहित चौधरीले २८ स्कोर गरे । गर्ल्स बास्केटबलमा काष्ठमण्डपले रिब्सलाई ३२१५ ले हरायो । काष्ठमण्डपकी अमानी रेग्मीले १२ स्कोर गरिन् । रोहित र अमानी मोस्ट भ्यालुएबल प्लेयर चुनिए । ब्वाइज फुटसलको यू१२ मा मोर्डन इन्डियन, यू१३ मा रेडियन्ट र यू१६ मा न्यु एराले उपाधि जिते । मोर्डनका रफिक महर्जन उत्कृष्ट खेलाडी र प्रसिद्ध आचार्य उत्कृष्ट गोलरक्षक बने । यू१३ को फाइनलमा रेडियन्टले काष्ठमण्डपलाई टाइब्रेकरमा २० ले हरायो । रेडियन्टका शुलभ गुरुङ उत्कृष्ट खेलाडी र प्रयास थापा मगर उत्कृष्ट गोलरक्षक भए । यू१६ को उपाधि प्रतिस्पर्धामा आयुश मगरको दुई गोलमा न्यु एराले काष्ठमण्डपलाई ४१ गोलले पन्छायो । न्यु एराका पेम्बा तामाङ उत्कृष्ट खेलाडी र सुवर्ण तामाङ उत्कृष्ट गोलरक्षक चुनिए ।"
