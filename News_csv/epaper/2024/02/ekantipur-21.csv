शीर्षक,विवरण
देउवा र थापाको मिसन८४,"सभापति देउवाको पनि समर्थनपछि महासमितिको दोस्रो दिन मंगलबार महामन्त्री थापाले भविष्यमा कुनै पनि आवधिक चुनावअघि गठबन्धन नगर्ने प्रस्ताव प्रस्तुत गर्दा महासमिति सदस्यहरूले ताली बजाएर समर्थन जनाए । निर्वाचनपूर्वको गठबन्धन लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने मनन गर्दै नेपाली कांग्रेस यस महासमिति बैठकबाट पार्टीका सदस्यहरू, शुभेच्छुक तथा समर्थक र आम नागरिकलाई पूर्ण विश्वास दिलाउँदै, दृढ संकल्प गर्छ, हामी भविष्यमा हुने आवधिक निर्वाचनहरू आफ्नै ताकतमा एक्लै लड्नेछौं र हाम्रो मतदातालाई नेपाली कांग्रेसको चुनाव चिह्न रूखमा नै मत हाल्न पाउने अवस्था सुनिश्चित गर्नेछौं प्रस्तावमा भनिएको छ । सत्ता बाहिर बस्न परे पनि कांग्रेसले आधारभूत मूल्यमा सम्झौता नगरे ३० लाख कार्यकर्तामा दृढ विश्वास जगाउन सकिने र त्यसले पार्टीको संगठनलाई सुदृढ पार्ने तर्क थापाको छ । महामन्त्रीको प्रस्ताव महासमितिबाट अनुमोदन हुने वा नहुने भन्ने विषयले पार्टीभित्र थप ध्रुवीकरण ल्याउने संकेत देखिएको छ । कांग्रेस सभापति देउवा र उनीपक्षीय नेताहरू महासमितिमा प्रस्तुत भए पनि यो प्रस्ताव अनुमोदन गराउने पक्षमा छैनन् । थापा आफैं भने प्रस्ताव पारित हुने विश्वास गर्छन् । भोलि हुने चुनावमा आफ्नो तागतमा एक्लै चुनाव लड्न र कांग्रेसका मतदाताले रूखमै मत हाल्ने विषयमा अहिले बोल्नु हुँदैन भनेर कांग्रेसको कुनै पनि तहको नेता साथीले भन्छन् जस्तो लाग्दैन, उनले कान्तिपुरसँग भने, हामी एक्लै आफ्नो तागतमा लड्छौं र मतदातालाई रूखमा भोट हाल्न लगाउँछौं भन्ने प्रतिबद्धता त सामान्य हो । यसमा कसैले विरोध गर्लाजस्तो लाग्दैन । केन्द्रीय सदस्यसमेत रहेका परराष्ट्रमन्त्री एनपी साउद भने चार वर्षपछि हुने चुनावमा गठबन्धन गर्ने कि नगर्ने भन्ने विषय अहिले नै निकाल्नु अपरिपक्व हुने बताउँछन् । चुनावमा गठबन्धन रणनीति विषय हो । मुख्य विषय हाम्रो पार्टीले बहुमत ल्याउने हो । संगठन आफ्नो बुँतामा सुदृढ गर्दै जानुपर्छ भन्नेमा द्विविधा हुन सक्दैन । गठबन्धन गर्ने वा नगर्ने निर्णय गर्ने उपयुक्त प्लेटफर्म महासमिति हो जस्तो लाग्दैन, साउद भन्छन्, विगतको निर्वाचनको समीक्षा गर्नुपर्छ । हालको गठबन्धन र सरकारको मूल्यांकन गर्नुपर्छ । चार वर्षपछिका बारेमा अहिल्यै बोल्नु अपरिपक्वता हो । किनकि महासमिति बैठकपछि १५ औं महाधिवेशन आउँछ । महाधिवेशनबाटै निर्णय लिनु उपयुक्त हुन्छ । गठबन्धन गर्ने वा नगर्ने प्रतिबद्धता अहिले नै व्यक्त गर्दा महाधिवेशनको निर्णय क्षमतामाथि पनि अविश्वास बढ्ने उनको भनाइ छ । देउवानिकट नेताहरू महासमितिले चुनावी गठबन्धन नगर्ने नीति लिनासाथ माओवादीलाई गठबन्धन छाड्ने बलियो आधार मिल्ने भय व्यक्त गर्छन् । अझ, संस्थापनइतर खेमामा रहेका चन्द्र भण्डारी पनि चार वर्षपछि आवश्यकताका आधारमा गर्नुपर्ने निर्णयलाई महासमितिमा ल्याउनु अपरिपक्व भएको टिप्पणी गर्छन् । यो चार वर्ष त माओवादीलाई पनि साथमा लिएर देशको विकासमा कसरी जुट्न सकिन्छ भनेर प्रयास गर्ने हो । तर, महासमितिमा चुनावी गठबन्धनको विषय ल्याएर सत्ता घटकबीच चिसो पस्ने काम गराउन हुन्थेन, भण्डारी भन्छन्, गठबन्धनमा बस्ने भनेको एकआपसको आत्मसम्मानको कुरा पनि हो । आत्मसम्मान राख्न सकिएन भने माओवादीलाई गठबन्धन बदल्नका लागि यो मौका पनि हुन सक्छ । सबैजसो एजेन्डामा सहकार्य गर्दै आएका अर्का महामन्त्री विश्वप्रकाश शर्माले समसामयिक राजनीतिक प्रतिवेदनमा निर्वाचन आउनु चार वर्षअघि नै चुनावी गठबन्धनका विषयमा निर्णय गर्न आवश्यक नहुने तर्क गरेका छन् । दुवै महामन्त्रीले आपसमा सल्लाह नगरी प्रस्ताव तयार पारिएको भएकाले फरक मत भएको उनीहरूले आफूनिकट नेताहरूलाई बताएका छन् । कांग्रेसका परम्परागत मतदाताले अन्य चिह्नमा मत दिन पार्टीले गरेको आग्रह नरुचाएकाले त्यसलाई पुनः जागृत गर्ने विषयमा प्रश्न रहेको शर्माको टिप्पणी छ । तर, अहिले नै यो विषयमा निर्णय गर्न उपयुक्त नहुने उनको भनाइ छ । निर्वाचन आउनुभन्दा ४ वर्षअघि नै निर्वाचनबारे छलफल गर्नु यद्यपि आवश्यक विषय होइन । त्यसैले आगामी निर्वाचनमा पनि गठबन्धन गरेर हामी जानेछौं या तीनवटै तहको सम्पूर्ण स्थानमा कांग्रेस उम्मेदवार खडा गर्नेछौं ? यो विषयमा हामीभित्र रहेका स्वाभाविक दुई थरी मतलाई सुरक्षित राखेर उपयुक्त समयमा उपयुक्त निर्णयमा पुग्नेछौं नै शर्माले आफ्नो प्रतिवेदनमा लेखेका छन् ।आवरणमा फरक देखिएपछि सारमा दुई महामन्त्रीको धारणा एकै रहेको शर्माको भनाइ छ । हामी दुई महामन्त्रीका बीचमा फरक धारणा छैन । सारमा हामी एकै ठाउँमा छौं, उनले थपे, मिलेरै जानेछौं । यसैलाई लिएर हामीबीच कुनै अविश्वास हुने छैन । उनले पनि २०७४ को चुनावको तुलनामा करिब ७ प्रतिशत मत गुमाउनुको वास्तविक कारणको खोजी गर्नुपर्ने बताएका छन् । थापासहित पार्टीको इतर समूहले २०७९ चुनावअघि पनि गठबन्धनमा जान नहुने विचार प्रकट गरेको थियो । तर, पार्टीको केन्द्रीय नेतृत्वले गठबन्धनको पक्षमा जाने निर्णय लिएपछि कांग्रेसले तीनै तहका निर्वाचनमा माओवादीसँग गठबन्धन गरेको थियो । २०७४ को स्थानीय चुनावमा कांग्रेससँग गठबन्धन गरेको माओवादी प्रदेश र संघको निर्वाचनमा एमालेसँग मिलेको थियो । कांग्रेस एक्लै चुनाव लड्दा प्रतिनिधिसभामा २३ सिटमा मात्रै जितेको थियो । सभापति देउवाले २०७४ को चुनाव हार्नुमा वामपन्थी गठबन्धनलाई मुख्य कारण ठानेर २०७९ को चुनावमा माओवादीसँग तालमेल गरेका थिए । गठबन्धनका कारण प्रत्यक्षतर्फ ८९ सिट जितेर कांग्रेस संसद्मा सबैभन्दा ठूलो दल बनेको देउवा र उनीपक्षीय नेताहरूको तर्क छ । अर्कोतर्फ गठबन्धनका कारण ७ प्रतिशत लोकप्रिय मत कांग्रेसले गुमाएको तर्क महामन्त्री थापा र इतरपक्षीय नेताहरूको छ । स्थानीय, प्रदेश र संघको गठबन्धनले उम्मेदवारबाट वञ्चित हुने हजारौं कार्यकर्ता गठबन्धनको विरोधमा रहेको दाबी थापाको छ । पार्टीका पुराना र परम्परागत मतदाता पनि कम्युनिस्ट पार्टीको चुनाव चिह्नमा मत हाल्नुपर्दा बिच्किएका छन् । उनीहरूको भावनालाई प्रतिनिधित्व गर्दै महामन्त्री थापा तथा शेखर कोइरालासहितका नेता चुनावी गठबन्धनमा नजाने पक्षमा छन् । नेता कोइरालाले त अबको चुनावमा गठबन्धन गर्न नहुने विचार सार्वजनिक रूपमै प्रकट गर्दै आएका छन् । तर, महासमितिमा यस विषयको प्रस्ताव लैजाने कि नलैजाने भन्ने विषयमा देउवा र थापाबीचको संघर्षमा कोइराला कतै देखिएका छैनन् । यो मुद्दामा एकातिर देउवा र अर्कोतिर थापा देखिएका छन् । महासमितिको दोस्रो दिन मंगलबार उपसभापति पूर्णबहादुर खड्काको नीति, महामन्त्री थापाको सांगठनिक, महामन्त्री शर्माको समसामयिक र अर्थमन्त्री प्रकाशशरण महतको आर्थिक प्रतिवेदन प्रस्तुत भएको छ । ती प्रस्तावमाथि चार समूहमा मंगलबारदेखि सदस्यहरूबीच छलफल हुनेछ । त्यसपछि मूल प्रस्तावहरू महासमितिको पूर्ण हाउसबाट पारित हुनेछन् । प्रतिवेदन प्रस्तुत गर्दै उपसभापति खड्काले संघीयतालाई प्रभावकारी बनाउन संघीय प्रहरी ऐन, निजामती ऐन तत्काल कार्यान्वयनमा ल्याउन कांग्रेसले विधेयक पारितमा पहल गर्ने, प्रदेशको प्रशासनिक खर्च घटाउने, प्रदेश सरकारको मन्त्रालयको संख्या, प्रशासनिक खर्च घटाउन प्रादेशिक तथा जिल्ला तहमा रहेका विभिन्न निकायहरूको औचित्यको अध्ययन गरी आवश्यक संरचना कायम गर्ने प्रस्ताव छ । ४० वर्षमुनिका युवा र देशविदेशमा रहेर विभिन्न क्षेत्रमा विशेषज्ञता हासिल गरेका विज्ञ व्यक्तिका लागि पार्टीको सम्पूर्ण समितिमा निश्चित प्रतिशत सिट छुट्याउने नीति पनि खड्काले महासमितिमा प्रस्तुत गरेका छन् । महामन्त्री शर्माले पार्टीको केन्द्रीय या जिल्ला कार्यसमितिको सभापति बढीमा दुई पटक मात्रै हुन पाउने प्रस्ताव कार्यान्वयनमा आइसकेको अवस्थामा एउटै व्यक्ति राष्ट्रपति, प्रधानमन्त्री, मन्त्री र सांसदको कार्यकाललाई १२३४ को सिद्धान्तले बाँध्ने पद्धति प्रस्ताव गरेका छन् । राष्ट्रपति पदको शपथ केवल एक पटक, प्रधानमन्त्री बढीमा दुई पटक, मन्त्री तीन र सांसदको शपथ अधिकतम चार पटक । कांग्रेसले यो पद्धति अनुसरण आफूले गर्नेछ र संवैधानिक बन्दोबस्तका लागि प्रस्ताव गर्नेछ उनले उल्लेख गरेका छन् । त्यस्तै प्रदेशको हकमा पनि मुख्यमन्त्री बढीमा दुई पटक, मन्त्री तीन र प्रदेशसभा सदस्य चार पटकभन्दा बढी हुन नपाउने पद्धति अवलम्बन गर्ने उनको प्रस्ताव छ । संविधान संशोधनको ढोका खुलाकांग्रेसले नीतिगत रूपमा संविधान संशोधनको ढोका खोलेको छ । कांग्रेस उपसभापति पूर्णबहादुर खड्काले प्रस्तुत गरेको पार्टीको नीतिगत धारणामा मूलभूत विशेषताबाहेकका विषयमा संविधान संशोधन गर्न सकिने र त्यसको नेतृत्व कांग्रेसले गर्ने उल्लेख छ । लोकतान्त्रिक गणतन्त्र, संसदीय प्रणाली, धर्मनिरपेक्षता, समावेशी समानुपातिक, मिश्रित निर्वाचन प्रणालीलाई संविधानको विशेषतामा लिइन्छ । कांग्रेसभित्र धर्मनिरपेक्षता र निर्वाचन प्रणाली परिवर्तन गर्नुपर्ने मुद्दा उठेको छ । महासमिति चलिरहँदा हिन्दु राज्य स्थापनाको मुद्दा बोकेका नेताहरूले यसलाई पार्टीकै आधिकारिक धारणा बनाउन हस्ताक्षर अभियानसमेत सुरु गरेका छन् । हिन्दु धर्मको मुद्दालाई समावेश गर्न भन्दै केन्द्रीय कार्यसमितिको फागुन ३ को बैठकमा २२ जना केन्द्रीय सदस्यहरूले सभापति देउवालाई पूरक प्रस्ताव बुझाएका थिए । त्यसमा केही केन्द्रीय सदस्य थपिएका छन् भने महासमिति बैठकमा हस्ताक्षर गर्ने क्रम जारी छ । हिन्दु धर्मको पक्षमा पूर्वमहामन्त्री शशांक कोइराला, केन्द्रीय सदस्य शंकर भण्डारी, केन्द्रीय सदस्य पुष्पा भुसाल, गण्डकी प्रदेशका सभापति शुक्रराज शर्मालगायतका नेताहरू अग्रभागमा छन् ।"
सबै खराब काम एकै ठाउँ हुर्किएकाले गठबन्धन गर्न हुन्न भन्ने अडान हो : थापा,"तर कतिले चुनावी गठबन्धन भन्छन् । केको चुनावी गठबन्धन ? यही गठबन्धन पनि चुनावपछि भत्किएर फेरि जुटेर आएको हो । चुनावमा अर्कैतिर भएको जनता समाजवादी पार्टी अहिले हामी एकै ठाउँमा छौं । अहिलेका लागि यसलाई धेरै चलाउन हुँदैन । यहींभित्रबाट एउटा समझदारी बनेको छ । त्यो समझदारीबाट अघि बढ्नुपर्छ भन्नेमा म वा अरू कसैमा पनि अलमल छैन । तर समग्र संस्कृतिको विषयमा अब हामीले निर्णय गर्नुपर्छ । यहाँभित्र को प्रधानमन्त्री हुने भन्ने विषय नै होइन । हाम्रो राजनीतिक संस्कृति छ । कांग्रेसको सन्दर्भमा यसको भविष्यसँग जोडिएको प्रश्न हो । त्यसमा पनि अवलम्बन गरेको निर्वाचन प्रणालीमा पनि बहुमत ल्याउन सकिन्छ भन्ने आत्मविश्वास बोकेर जानुपर्छ । निर्वाचन प्रणालीमा केही परिमार्जन गरौं भन्ने बहस पनि भई नै रहेको छ । त्यसको नेतृत्व पनि कांग्रेसले गरौं न । यो विषयमा एमालेसहित अरू दलसँग किन संवाद नगर्ने ? यसमा हामीले एउटा समझदारी बनाउन सक्छौं । संसद्मा आइरहेको निर्वाचन ऐनमै पनि काम गर्न सकिन्छ । यो निर्वाचन प्रणाली त सबैका लागि हो । भनेपछि निर्वाचन प्रणाली परिमार्जन गर्नुपर्ने आवश्यकता कांग्रेसले महसुस गरिसकेको हो ? यस विषयमा पार्टीभित्र प्रशस्त बहस भइरहेको छ । उपसभापति पूर्णबहादुर खड्काले राख्नुभएको प्रस्तावमा पनि संशोधनको प्रस्ताव नै ल्याएका छौं । उद्घाटन भाषणमा सभापतिले बोलेका कुराहरूलाई धेरैले धेरै अर्थ लगाए । तर, मुख्य कुरा निर्वाचन प्रणालीकै हो । निर्वाचन प्रणालीका विषयमा पार्टीभित्र भएको छलफल, बहसलाई पनि सँगै लिएर जाने हो । चुनावी गठबन्धन नगर्ने तपाईंको प्रस्ताव महासमितिबाट पारित हुने सम्भावना कतिको देख्नुहुन्छ ? कांग्रेसको कुनै पनि तहका नेता साथीहरू अब हुने चुनावमा कांग्रेस आफ्नै तागतमा एक्लै लड्छ र आफ्ना मतदातालाई रूखमा नै मत हाल्न लगाउँछ भन्ने कुराको विरोधमा हुन्छन् भन्ने मलाई लाग्दैन । यति कुरा बोल्नु हुँदैन, अहिले बोल्नु हतार हुन्छ भनेर कसैले भन्छ भन्ने मलाई लाग्दैन । यो सामान्य, स्वाभाविक र जिम्मेवारीको कुरा हो । त्यस्तो कुरामा विमति राख्नुहुन्छ भन्ने मलाई विश्वास छैन । करिब एक सातादेखिको आन्तरिक संघर्षका बीच सभापतिले तपाईंलाई प्रस्ताव पेस गर्न कसरी स्वीकृत दिनुभयो त ? छलफल गर्दै जाँदा सभापतिज्यूलाई पनि भविष्यमा हामी चुनाव एक्लै लड्छौं र रूख चिह्नमा नै मतदान गर्छौं भन्ने त स्वाभाविक हो जस्तो लाग्यो होला । सभापतिले स्वीकृत नदिएको भए फरक मत भएर आउन सक्थ्यो होला, तर अहिले मूल प्रस्ताव नै आएको छ ।"
भारतलाई दिएकै मूल्यमा बंगलादेशलाई बिजुली,"महसुल दरमा सहमति जुटेसँगै ४० मेगावाट बिजुली खरिदबिक्रीका लागि औपचारिक रूपमा हस्ताक्षर हुने प्राधिकरणले जनाएको छ । बंगलादेश मन्त्रिपरिषद्को आर्थिक मामिलासम्बन्धी समितिले गत मंसिर २० मा नेपालबाट ४० मेगावाट बिजुली खरिद गर्ने प्रस्ताव स्वीकृत गरेको थियो । सोहीअनुसार मूल्यलाई प्राथमिकतामा राखेर बिक्रीका लागि प्रस्ताव पठाउन बंगलादेशले नेपाललाई पत्र पठाएको थियो । भारतको पावर ट्रेडिङ कम्पनी एनटीपीसी विद्युत् व्यापार निगममार्फत बंगलादेशसँग विद्युत् व्यापार हुनेछ ।नेपालबंगलादेशको ४० मेगावाट विद्युत् व्यापार सम्झौता अन्तिम चरणमा रहेको र बंगलादेशका ऊर्जा विज्ञहरूले महसुलमा सतर्कता अपनाउनुपर्ने र १० टाकाको नजिक सम्झौता भए बिजुली महँगो पर्ने बताएका छन् । ऊर्जाविज्ञ प्राध्यापक इजाज हुसेनले प्रसारण लागतबाहेक १० टाका नजिक पुगेको खण्डमा प्रतियुनिट बिजुलीको महसुल उच्च हुने बताएको बंगलादेशको राष्ट्रिय दैनिक पत्रिका डेल्ली अब्जर्भरमा उल्लेख छ । हामी नेपालबाट जलविद्युत् किन्न तयार छौं, जुन विद्युत्को सबैभन्दा सस्तो स्रोत हुन सक्छ । तर महसुल १० टाका (प्रसारण लागतबाहेक) नजिक पुग्यो भने यो मूल्य उच्च हुनेछ, हुसेनले डेली अब्जर्भरलाई भनेका छन् । भविष्यमा नेपालबाट विद्युत् आयात बढाउन सक्ने भन्दै आगामी हरेक आयोजनामा पहिलो सम्झौता नै महसुल वार्ताको बेन्चमार्क हुन सक्ने भएकाले थप सतर्कता अपनाउनुपर्ने बंगलादेशका ऊर्जाविज्ञहरूले बताएका छन् ।प्रस्तावमा नेपालले बंगलादेशी निकायले छिट्टै भुक्तानी गरे विधेयकमा छुट दिने सर्त पनि राखेको छ । बंगलादेशले जारी गरेको ४५ दिनभित्र बिल तिर्ने अपेक्षा गरिएको प्राधिकरणले जनाएको छ । बिल जारी भएको सात दिनभित्र भुक्तानी गरेको खण्डमा खरिदकर्ताले ट्यारिफमा निश्चित छुट पाउनसमेत प्रस्तावमा उल्लेख गरेको डेली अब्जर्भरमा छ । बंगलादेशले भारतको बहरामपुरभेरामारा प्रसारण लाइनबाट विद्युत् आयात गर्ने जनाएको छ । बंगलादेशले सेवा प्रदायकका रूपमा भारतीय कम्पनी एनटीपीसी विद्युत् व्यापार निगममार्फत नेपालबाट बिजुली आयात गर्नेछ । अहिले पनि भारतीय कम्पनी एनटीपीसी विद्युत् व्यापार निगमले बंगलादेश पावर डेभलपमेन्ट बोर्डलाई बिजुली बिक्री गर्दै आएको छ । त्यसैले नेपालको विद्युत् व्यापार पनि भारतको पावर ट्रेडिङ कम्पनी एनटीपीसी विद्युत् व्यापार निगममार्फत बंगलादेशसँग हुने प्राधिकरणले जनाएको छ ।सरकारले आगामी १२ वर्षमा २८ हजार मेगावाटभन्दा बढी विद्युत् उत्पादन गर्ने लक्ष्य लिएको छ । आन्तरिक खपत १३ हजार मेगावाट, भारतमा १० हजार मेगावाट र बंगलादेशमा ५ हजार मेगावाट निर्यात गर्ने लक्ष्य राखेको छ । हालै भारतसँग १० वर्षमा १० हजार मेगावाट बिजुली निर्यात गर्ने दीर्घकालीन विद्युत् व्यापार सम्झौतासमेत भइसकेको छ । बंगलादेशले नेपालमा ६८३ मेगावाट क्षमताको सुनकोशी तेस्रो आयोजना निर्माण गरी त्यसको बिजुली पनि लैजान चाहेको छ । जेठ पहिलो साता भएको नेपालबंगलादेशको सचिवस्तरीय बैठकमा नेपालबंगलादेश मिलेर यो आयोजना निर्माण गर्ने सहमति भएको थियो । भारतीय कम्पनी जीएमआरले ९०० मेगावाटको माथिल्लो कर्णालीबाट उत्पादन हुने ५०० मेगावाट बिजुली पनि बंगलादेशलाई बिक्री गर्ने जनाएको छ । अघिल्लो भदौमा नेपालबंगलादेश सचिवस्तरीय बैठकले नेपालबाट पहिलो चरणमा ५० मेगावाट बिजुली लैजाने सहमति गरेको थियो । त्यतिबेला बंगलादेशको भेरामारामा रहेको हाई भोल्टेज डाइरेक्ट करेन्ट संरचनामा विद्युत् निर्यातका लागि नेपाल विद्युत् प्राधिकरण, बंगलादेश पावर डेभलपमेन्ट बोर्ड, एनटीपीसी विद्युत् व्यापार निगमबीच त्रिपक्षीय विद्युत् खरिदबिक्री सम्झौताका लागि भारतलाई आग्रह गर्ने सहमति भएको थियो । त्रिपक्षीय सम्झौताका लागि मस्यौदामा सहमति जुटिसकेको ऊर्जा तथा जलस्रोत मन्त्रालयले जनाएको छ । तर हालसम्म त्रिपक्षीय सम्झौतामा हस्ताक्षर भने भइसकेको छैन ।"
नेपाली राहदानीको वरीयता सुध्रिएन,"उनले भने, त्योबाहेक व्यक्तिगत र संस्थागत रूपमा कुनै प्रगति भएको छैन । अनुदान र ऋण मागिरहेका छौं । विश्वलाई बेच्नका लागि केही महत्त्वपूर्ण कुरा छैन । हाम्रोमा आर्थिक, राजनीतिक र विदेश सम्बन्धमा स्पष्ट नीति छैनन् । उनले नेपालमा भ्रष्टाचार उच्चतम बिन्दुमा रहेको बताए । नेपालको राहदानी उत्तर कोरियाको भन्दा पनि पछि हुनुमा उत्तर कोरियाले हतियार र आणविक हतियारमा विकास गर्नु रहेको उनको भनाइ छ । अन्तर्राष्ट्रिय मामिलाका जानकार निश्चलनाथ पाण्डेका अनुसार पर्यटकको भिसामा विदेश गएर काम गर्न थाल्ने प्रवृत्तिले नेपालीलाई अन एराइभल भिसा उपलब्ध नभएको हो । हेन्ली इन्डेक्सले अन एराइभल भिसा कति देशले दिन्छन् भन्नेलाई नै मुख्य आधार दिएको छ । ३० वर्षअघिसम्म नेपालीले आजको भन्दा धेरै देशमा यस्तो भिसा पाउँथे । अहिले काठमाडौंमा भएका दूतावासले समेत भिसा नदिएर दिल्लीस्थित दूतावासले दिन्छ, उनले भने, यो विषय देशको सम्मानसँग सम्बन्धित छ । यसमा प्रधानमन्त्रीस्तरमै एउटा उच्चस्तरीय कार्यदल बनाएर विचार गर्नु मनासिब हुन्छ । नेपाली धेरै पर्यटक भएर जाने यूएई, मलेसिया, इन्डोनेसिया, थाइल्यान्डसँग कूटनीतिक पत्राचार गरेर सहज भिसाका लागि पहल गर्न सकिने उनको भनाइ छ । यस वर्ष शीर्ष १० शक्तिशाली राहदानीको सूचीमा पहिलो नम्बरमा फ्रान्स, जर्मनी, इटाली, जापान, सिंगापुर र स्पेन छन् । दोस्रो वरीयतामा फिनल्यान्ड, नेदरल्यान्ड्स, दक्षिण कोरिया र स्विडेनका राहदानी छन् । अस्ट्रिया, डेनमार्क, आयरल्यान्ड, लक्जेम्बर्ग र बेलायतका राहदानी तेस्रो वरीयतामा छन् । चौथो वरीयतामा बेल्जियम, नर्बे र पोर्चुगल, पाँचौं वरीयतामा अस्ट्रेलिया, ग्रिस, माल्टा, न्युजिल्यान्ड र स्विट्जरल्यान्ड तथा छैटौं वरीयतामा क्यानडा, चेकगणतन्त्र, पोल्यान्ड र अमेरिकाको राहदानी छन् । सूचीको सातौं शक्तिशाली राहदानीमा हंगेरी र लुथिनिया, आठौंमा इस्टोनिया, नवौंमा लात्भिया र स्लोभेनिया र दसौंमा आइसल्याड छन् ।हेन्लीले १९९ विभिन्न राहदानी र २२७ विभिन्न यात्रा गन्तव्यको आधारमा अध्ययन गरिएको जनाएको छ । मासिक रूपमा अद्यावधिक गरिएको द हेन्ली पासपोर्ट सूचांक आफैंमा बलियो र भरपर्दो वरीयताका रूपमा लिइँदै आएको छ । वरीयता गर्दा सम्भावित यात्रा गन्तव्यहरूविरुद्ध प्रत्येक राहदानीको क्रसचेक गरिन्छ । यो अनुसन्धान प्रक्रिया वर्षभरि जारी हुने हेन्लीले जनाएको छ ।"
पुराण पुनर्लेखनमा दक्षिण भारतीय अभियन्ता,"(काठमाडौं)सामाजिक न्यायबारे धेरैले धेरै तरिकाबाट व्याख्या गरेका छन् । र, कतिपयले यसको आदर्श मानक पनि स्थापना गरेका छन् । जस्तो कि, दक्षिण भारतकी लेखिका दु सरस्वतीको विचारमा सम्पत्तिमा वर्गभेद नहुनु र जातमा वर्णभेद नहुनु सामाजिक न्यायको प्राथमिक सर्त हो । फेरि, वर्णभेदभित्र चुपचाप हुर्किएको लैंगिक विभेदसमेत नहुनु सामाजिक न्यायका लागि जरुरी छ ।कम्युनिस्टहरू वर्गभेदको मात्रै कुरा गर्छन् । जबकि, दक्षिण एसियामा त्यसभन्दा ठूलो सामाजिक अन्याय वर्णभेदले भएको छ, हालै काठमाडौं आएकी जात व्यवस्थाविरोधी अभियानमार्फत चिनिएकी लेखिका दुले भनिन्, वर्णभेदविरुद्ध बोल्ने बाबा साहेब (अम्बेडकर) ले पनि दलित महिलाको अधिकारका बारेमा बोल्नु भएन, यी दुवै दृष्टिकोण त्यस हिसाबले अपूर्ण छन् र सामाजिक न्याय दिलाउनका लागि अपर्याप्त पनि ।पुँजीवादी व्यवस्थाले केही व्यक्तिलाई धनी र बहुसंख्यकलाई गरिब बनाउने अनि थोरैले धेरैको श्रम शोषण गर्ने हुनाले त्यसलाई अन्यायपूर्ण अवस्था मान्छन् मार्क्सवादीहरू । उत्पादनका साधनहरू श्रमिकका हातमा आएपछि वर्गविभाजन अन्त्य हुने र सामाजिक न्याय स्थापना हुने उनीहरूको भविष्यवाणीमा वर्णभेद अन्त्य हुने आशा अम्बेडकरलाई थिएन । साम्यवादले प्रस्ताव गरेको वर्गीय विभेदको अन्त्यले हिन्दु धर्मले खडा गरेको जातीय व्यवस्थाको स्वतः उन्मूलन हुन्छ भन्ने उनी मान्दैनथे । त्यसैले, उनले दलितको आर्थिक उन्नतिलाई मात्रै समाधानका रूपमा नलिएर धर्म परिवर्तनको बाटो पनि अपनाए । तर, विशेष गरी दलित र आमरूपले सबै महिलाविरुद्ध हुने हिंसा, विभेद र अन्यायपूर्ण व्यवहारलाई कसरी हटाउन सकिन्छ भन्नेमा उहाँ मौन हुनुहुन्छ, दु सरस्वती भन्छिन्, विभेदका अलगअलग पर्खाल छन्, त्यसलाई नभत्काई महिला स्वतन्त्र हुन्नन्, ती स्वतन्त्र नभई समाजमा न्याय स्थापना भयो भन्न कसरी मिल्छ ?दु सरस्वतीले बुझेकै कुरा हो सामाजिक न्याय र अर्थ राजनीतिक सिद्धान्तको यो हाडे ओखर सामान्यजनका लागि अगम्य छ । त्यसैले दु सरस्वतीले आफ्नो यो दृष्टिकोणलाई आममानिसले बुझ्ने गरी भन्न साहित्य र कलाको सहायता लिँदै आएकी छन् । पुराणले वर्ण व्यवस्थालाई मलजल गर्यो र मान्छेमान्छेबीचको विभेदपूर्ण व्यवहारलाई उकेरा लगायो । जुन आगोले पोल्यो त्यही आगोले सेक्नु भन्ने नेपाली आहान थाहा पाएजस्तै दु सरस्वती पुराणले खडा गरेको (कु)विचारलाई पुराणबाटै हटाउनुपर्छ भन्ने ठान्छिन् । त्यसैले, उनले आफ्ना अर्थ राजनीतिक सिद्धान्त र सामाजिक न्यायका विचार प्रवाह गर्ने गरी कलम चलाउँछिन्, जसलाई उनले सान्तिमी पुराण नाम दिएकी छन् । खासमा यो नाटक हो, जसलाई म मञ्चहरूमा आफैं हाजिर भएर एकल प्रहसन गर्छु, सरस्वती भन्छिन्, गाउँगाउँमा आममानिसका माझ पुगेर त्यसलाई देखाउँछु र जगाउने प्रयत्न गर्छु ।खास गरी उनी जन्मेहुर्केका कर्नाटकका बस्तीहरूमा देखाइने सान्तिमी पुराण कन्नड भाषामा सात शृंखलामा लेखिएको छ । पछिल्लो समय उनले यसलाई भारतका अरु राज्य र विदेशमा समेत लगेर प्रदर्शन गरेकी छन् र वाहवाही बटुलेकी छन् । कन्नडको छुट्टै बोलीमा सञ्चार गर्ने सान्तिमीमा एक विशिष्ट ग्रामीण महिलाको बुद्धि, सुझबुझ र हास्य छ, जुन स्वाभाविक रूपमा दु सरस्वतीलाई आउँछ र जसका लागि उनी परिचित पनि छन् । सान्तिमीले बोल्न नसक्ने केही छैन, सरस्वती भन्छिन्, अर्थशास्त्र, विज्ञान, संस्कृति र समाजमा उनको आफ्नै विशेष ज्ञान छ । सन्तिमी स्थानीय बोलीमा बोल्छिन्, जसले मानिसलाई सिकाउँछ ज्ञान, समाजको वर्ग विशेषको एकाधिकार होइन । भारतमा दलित महिला मानवीय मर्यादाको पिँधमा छन्, जसलाई कसैले पनि आदरार्थी सम्बोधन प्रयोग गर्दैन, दु सरस्वती भन्छिन्, यस्तो हेपिएर बोलिने कन्नड शब्द सान्तिमी हो ।सरस्वतीले यसरी यत्नपूर्वक सिर्जना गरेको पात्र सान्तिमी एक ग्रामीण दलित किशोरी हो । उसैका आँखा र भाकामा दु सरस्वती युद्धदेखि सौन्दर्य प्रतियोगितासम्मका मामिलामा अन्तर्निहित अर्थ राजनीतिको पेचिला मुद्दालाई उठाउँछिन् । जस्तो कि, एक पटक सान्तिमी कर्नाटक राज्यको राजधानी बैंगलोर आउँछे, सहरमा बस्ने आफ्नी एक साथीलाई भेट्न । पुँजीवादी अर्थ व्यवस्थाले सिर्जना गरेको अचम्मको व्यापार (सान्तिमीका लागि) सौन्दर्य प्रतियोगिताको विरोध हुँदा सहरमा कर्फ्यु लागेको हुन्छ । सान्तिमीलाई साथीले आफ्नो घर लग्छे र टेलिभिजनमा सौन्दर्य प्रतियोगिता लाइभ देखाउँछे । कठपुतलीजस्तो एउटै वेशमा चट्ट सिंगारिएका र एउटै चालमा एकनासले हिँडेका युवतीको कृत्रिम लस्कर देखेर सान्तिमी छक्क पर्छे र भन्छे, यस्तो हुन्छ र सौन्दर्य भनेको ?अनि ऊ सौन्दर्य केलाई भन्छन् भन्ने आफ्नो ग्रामीण बुझाइ प्रस्तुत गर्छे, जहाँ युवतीहरू अलगअलग वेशमा, अलगअलग चालमा कुनै स्वाङ नपारी र कुनै ढर्रा नदेखाईकनै जीवनको मधुर लयलाई पछ्याउँछन् । जीवनको यो स्वाभाविक चाल कसैलाई हेर्नका लागि रचिएको हुँदैन, न यसको कुनै व्यापार नै हुन्छ । यस्तो स्वाभाविक र नैसर्गिक कुरा पो असली सौन्दर्य त, बनावटी चाल र देखावटी मुस्कुराहटको प्रदर्शनलाई कसरी सौन्दर्य मान्ने, जो आफैंमा पूराका पूर कृत्रिम छ भन्ने सान्तिमीको प्रश्नलाई दु सरस्वतीले सौन्दर्य पुराण नाम दिएकी छन् । सौन्दर्य भनेको यस्तो हो, सुन्दर महिला त यस्तो हुनुपर्छ भनेर पुरुषको संसारले निर्धारण गरेको मानक छ, दु सरस्वती भन्छिन्, महिलाहरू त्यही मानकको पछि लागेर आफ्नो शरीर उनीहरूले भनेजस्तो बनाउन मरिहत्ते गर्छन् र त्यस्तो बनाउन नसक्नेहरू तनाव र कुण्ठामा हुन्छन् । सौन्दर्यको यस्तो कृत्रिम परिभाषाले गर्दा त्यसअनुसार हुन नसकेको अवस्थामा महिलाहरू आफ्नै शरीरलाई घृणा गर्न र हेर्न मन नपराउने अवस्थामा पुगेका हुन्छन् भन्ने सत्यलाई उनले निकै मर्मस्पर्शी ढंगले उठाएकी छन्, सौन्दर्य पुराणमा ।भारतमा ७० र ८० को दशकमा महिलावादी आन्दोलनको उदय भएको थियो, जसले शरीरमाथि हुने राजनीतिको मुद्दालाई जोडतोडले उठायो । महिला केवल आफ्नो शरीरका कारण विभेद र हिंसाको सिकार भएको निष्कर्ष निकाल्दै आन्दोलनले स्त्री शरीरको कुनै पनि प्रकारको शोषणको विरोध गर्यो । त्यस आन्दोलनबाट दु सरस्वतीले आफ्नै शरीरका बारे अनेकन् तथ्य जान्न पाइन् । समाजले रजस्वला हुनुलाई अपमानजनक ठान्थ्यो, अझै ठान्छ र त्यस समयमा छोइछिटो गर्थ्यो र अझै गर्छ । दु सरस्वतीले महिनावारी हुँदा आफ्नै योनीको बदलिएको रङ हेरिन्, त्यसलाई घृणा गर्नुपर्नाको कारण के रहेछ त भनेर विचारिन् ।समाजले गरेको छोइछिटोका कारण महिलाहरू आफ्नै शरीरलाई घृणा गर्न पुगेका रहेछन् र यसमाथि पितृसत्ताले राजनीति गरेको रहेछ भन्ने उनलाई स्पष्ट बोध भयो । शरीर आफैंमा लाजमर्दो पनि छैन र अपवित्र पनि यो होइन, उनी भन्छिन्, त्यसैले, कसैले बनाएको मानकलाई पछ्याएर आफ्नै शरीरको प्रकृतिबाट दुःखी हुने र आफैं लज्जित हुने काम महिलाले बन्द गर्नुपर्छ, यो स्वतन्त्रता र खुसीको पहिलो खुड्किलो हो । निहुरिँदा अरूले स्तन देख्लान् कि भन्ने भयले महिलाहरू पाइलापाइलामा सचेत हुन्छन्, बाहिर निक्लिँदा म राम्री देखिन्न कि भन्ने चिन्ताले पिरोल्लिन्छिन् । अरूका नजरमा कोही राम्री हुनै किन पर्यो ? सरस्वतीकी पात्र सान्तिमी भन्छे, स्तन देखियो भने पनि त्यो कसरी शरम र ग्लानिको विषय भयो ?त्यस्तै, हिन्दुवादी भारतीय समाजमा दलितले बुझ्न सक्दैनन्, त्यसै हुनाले लेख्न र पढ्न दिन हुँदैन भन्ने बुझाइ थियो र त्यो अझै पनि छ । त्यसलाई भंग गर्न उनले ३० दशकदेखि एक अभियन्ताको भूमिका निर्वाह गर्दै आइरहेकी छन् । कर्नाटकमा अक्सर दलित महिला सफाइ कर्मचारी छन्, जसलाई न्यूनतम मानवीय मर्यादाका साथ व्यवहार गरेको देख्न ज्यादै दुर्लभ छ । उनी १९ वर्षकी हुँदा कलेजका एक प्राध्यापकले मार्क्सवाद यति तीव्र संवेदनाका साथ पढाए कि दु सरस्वतीले सामाजिक न्याय र समानताको स्थापनार्थ पूरै जीवन यसैमा लगाउन पुगिन् । नत्र उनी, सफाइ कर्मचारीमाथि भएको अन्यायविरुद्ध भएको आन्दोलनमा लाग्ने थिइनन् सायद । खराब अवस्थामा बिनासुरक्षाका उपाय काम गर्न पर्दा कर्नाटकमा सफाइ कर्मचारीहरूको स्वास्थ्यमा प्रतिकूल असर पर्न गयो । अनेक रोगका ती सिकार भए र सय जनाको त ज्यान नै गयो ।उनीहरूमाथि यति अन्याय थियो कि न्यूनतम ज्याला पनि मिल्दैनथ्यो, दु सरस्वती भन्छिन्, हामीले ठूलो आन्दोलन गरेपछि बल्ल न्यूनतम ज्याला दिइयो र क्रमशः उनीहरू स्थायी पनि हुँदै गए । कर्नाटकका ग्रामीण महिलालाई संलग्न गरी सुरुवाती दिनमा दु सरस्वतीले मानस नामको हाते अखबार निकाल्न थालेकी थिइन्, जो अहिले पनि जारी छ । आफूआफूबीच पैसा उठाएर चलाइएको त्यो पत्रिकाले पिँधमा परेका मानिस, खास गरी दलित महिलाका दुःख र हैरानीलाई बहसमा ल्याउने काम गर्यो । सामाजिक न्यायका लागि मानिसहरूलाई एकजुट बनायो ।तीन दशक नाघेको उनको सामाजिक अभियानले के बदल्यो त आखिर ? ५० वर्ष पुगेकी मझौला कदकी दु सरस्वतीलाई अक्सर पत्रकार यस्तै प्रश्न गर्छन् । पहिलो पटक काठमाडौं आएकी उनलाई यो प्रश्नले यहाँ पनि पछ्यायो । अभियानले समाजलाई होइन, मलाई बदलेको छ, उनले चलाखीपूर्ण उत्तर फर्काइन्, म भुइँमान्छेको दुःख देख्न सक्ने भएकी छु, तिनका लागि बोल्न उत्प्रेरित भइरहेकी छु ।मानिसहरू पितृसत्ताविरुद्धको लडाइँ पुरुषविरुद्धको लडाइँ हो भन्ने ठान्छन् । दु सरस्वतीचाहिँ यो पुरुषविरुद्धको लडाइँ होइन भन्दै नाटकहरू देखाउँछिन् । उनी रचित अर्को पुराण रामायण त्यही प्रयासको प्रतिफल हो । पितृसत्ताविरुद्धको लडाइँ भनेको पुरुषविरुद्धको लडाइँ हुँदै होइन, किनभने पितृसत्ताले त पुरुष स्वयंलाई दास बनाएको छ, दु सरस्वती भन्छिन्, मर्दानगी देखाउनुपर्ने चुनौतीलाई अनिवार्य रूपले स्वीकार्न लगाएर पुरुषहरूलाई यसले ठूलो बोझ दिएको छ र अन्याय गर्न लगाएको छ । यसको उदाहरणमा उनी मर्यादा पुरुष भनिएका रामलाई नै देखाउन जाति मान्छिन् । आफूलाई साबित गर्न पत्नीको इच्छा हरतरहले पूरा गर्नुपर्ने बाध्यता आइलाग्छ पितृसत्ताका पुरुषलाई । त्यसैले, हुँदै नभएको सुनको हरिणको सिकार गर्न राम पछिपछि कुदे । धोबीले कुरा काट्यो भनेर गर्भवती पत्नीलाई घरनिकाला गरिदिए । फेरि, छोरा लवकुशलाई स्वीकारे पनि पत्नीको सतित्व परीक्षण गर्न अग्निपरीक्षा लिए । दु सरस्वतीलाई लाग्छ, पितृसत्ता र यसको आदर्श प्रतिमान नभएको भए राम यी सब लफडामा पर्ने थिएनन्, न सीता आगोमा नै जल्नुपर्थ्यो । वाल्मीकिकृत रामायणले रामको चरित्रलाई आमसमाजले मान्नैपर्ने आग्रहका साथ स्थापित गरेकाले त्यसलाई भत्काउन रामायण पुराण लेखेको उनी बताउँछिन् ।भारतभर कम्तीमा ३ सय ८४ रामायण लेखिएका छन्, सबको अलगअलग व्याख्या छ, उनी भन्छिन्, कर्नाटकमा अर्कै रामायण छ, जहाँ महिलाहरू सीतालाई सारै प्रेम गर्छन्, उनीहरूले पानी खाने कुवामा कुनै समय सीताले पानी खाएकी थिइन् भन्छन् । आफू नुहाउने नदीमा सीताले नुहाएको विश्वास गर्छन् । सीता आफ्नो जीवनका अनेकन हिस्सामा जोडिएको ग्रामीण महिलाको विश्वासलाई ब्युँताउँदै रामायणकै दृष्टिबाट उनले अविभेदलाई जनाउन खोजेकी छन् । बाबा अम्बेडकरमा झैं दु सरस्वतीमा पनि बौद्ध दर्शनको गहिरो लगाव छ । मार्क्सवादका ठेलीहरूबाट पर अचेल उनी बौद्ध साहित्यको अध्ययनमा मग्न छिन् । भियतनामका बौद्धाचार्य तिक न्यात हन्हका जहाँ जहाँ चरण परे गौतम के पुस्तक उनले मन पराएको पछिल्लो कृति हो । मेरो शरीरमा पूरा ब्रह्माण्ड समाहित छ र ब्रह्माण्डमा मेरो शरीर पनि छ, बुद्धवचनलाई उनी आफ्नो शैलीमा उतार्छिन्, यस्तो गज्जबको शरीरमा लाज मान्नुपर्ने वा घिन लाग्ने कुरा के छ र ?"
सरकारविरुद्ध जनदबाबका कार्यक्रममा छलफल जारी,"(काठमाडौं)एमाले केन्द्रीय कमिटीमा पेस भएका प्रस्तावहरूमा राष्ट्रिय र पार्टीभित्रका समस्या सही ढंगले समाधान हुन नसकेको स्वीकार गरिएको छ । प्रस्तावमा मुलुकमा देखिएका समस्या, पार्टीभित्रको चुनौतीलाई सामना गर्न विगतमा लिएका निर्णय कार्यान्वयन हुन नसकेको स्वीकार गरिएको हो । मंगलबारदेखि सुरु भएको केन्द्रीय कमिटीमा वरिष्ठ उपाध्यक्ष ईश्वर पोखरेल र उपाध्यक्ष विष्णु पौडेलले प्रस्ताव पेस गरेका थिए, जसमा पार्टीका निर्णय कार्यान्वयन गर्न नसक्नु, गुटउपगुट मौलाउनु, नेता तथा कार्यकर्तामा अराजकता बढ्दै जानु मुख्य समस्याका रूपमा उल्लेख छ । पोखरेलको पार्टी शुद्धीकरण र सुदृढीकरण सम्बन्धी प्रस्तावमा पार्टीको काम प्रभावकारी रूपमा सञ्चालन हुन नसक्दा जनतामा विश्वास जाग्न नसकेको उल्लेख छ ।पार्टीको नेतृत्वमा भएगरेका कामहरू जनताका बीचमा राम्ररी प्रचारप्रसार हुन सकिरहेका छैनन्, प्रस्तावमा भनिएको छ, पार्टीले बनाएको भविष्यको मार्गचित्रबारे जनतालाई राम्ररी बताउन सकिएको छैन । विचारमा स्पष्टता, सुदृढ संगठन, कम्युनिस्ट आचरण र प्रभावकारी जनशैलीको आवश्यकता खट्कँदो छ ।उनले समस्या समाधान गर्न पार्टी पंक्ति एक ठाउँमा उभिनुपर्ने उल्लेख गर्दै पार्टी शुद्धीकरण र सुदृढीकरणमा जोड दिएका छन् । अर्का उपाध्यक्ष पौडेलले जनवादी केन्द्रीयताको संगठनात्मक सिद्धान्त र जनआधारित कार्यकर्ता पार्टीको मर्मलाई बुझ्ने र कार्यान्वयन गर्ने चुनौती सम्बन्धी प्रस्ताव ल्याएका छन् । प्रस्तावमा पार्टीभित्र गुटबन्दी मौलाएको, जीवनशैली बिग्रिएको, नैतिक पतन हुन थालेको उनले औंल्याएका छन् । हामीलाई बुर्जुवा कार्यशैली वा जीवनशैली अपनाउने छुट छैन । जनताले उचित नठान्ने कामकारबाहीबाट जोगिनुपर्छ । तर पार्टीभित्र प्रचलित कानुन, सामाजिक प्रबन्ध र नैतिकताका दृष्टिले अनुचित क्रियाकलाप देखापर्न थालेका छन्, प्रस्तावमा भनिएको छ । उनले पार्टीभित्र आर्थिक अपारदर्शिता र यौन आचरणसम्बन्धी समस्या देखिन थालेको समेत औंल्याएका छन् ।एमालेमा मापदण्डविपरीत सदस्यता वितरण समस्याका रूपमा बढ्दै गएको उनको निष्कर्ष छ । अहिले पनि योग्यता नपुगेका व्यक्तिहरू उल्लेखनीय संख्यामा पार्टीमा छन् र उनीहरूको सदस्यता नवीकरण हुने गरेको छ, प्रस्तावमा भनिएको छ, व्यक्ति स्वयम् उपस्थिति भएर प्रक्रिया पूरा गरेर मात्र सदस्यता नवीकरण गर्ने व्यवस्था कार्यान्वयन गर्ने प्रयास भयो, तैपनि यस्ता समस्या पूर्ण रूपले अन्त्य भइसकेका छैनन् । पार्टीमा अभिव्यक्ति स्वतन्त्रताको हक भए पनि गुटबन्दी बढ्दै जाँदा प्रदेश र स्थानीय कमिटीहरू संकटग्रस्त भएको प्रस्तावमा भनिएको छ । पार्टीमा गुटबन्दी गर्ने अधिकार कसैलाई छैन । अहिले पार्टीको केन्द्रीय तहमा नेतृत्वको प्रश्नमा कुनै मतभेद छैन । दसौं महाधिवेशनयता केन्द्रीय तहका हरेक सहमति वा सर्वसम्मतिमा भएका छन्, प्रस्तावमा भनिएको छ, तर प्रदेश र स्थानीय तहका कमिटीहरू अन्तरविरोधग्रस्त छन् । हामीले गुटबन्दी समाप्त पार्न र पार्टीलाई बलियो बनाउने संकल्प गर्नुपर्छ । उपाध्यक्ष पौडेलले पार्टीभित्र गुटबन्दीलाई शून्य सहनशीलतामा झार्नुपर्ने बताए ।महासचिव शंकर पोखरेलले पेस गरेको संगठनात्मक प्रस्तावमा केन्द्रीय कमिटीले गरेका निर्णयको समीक्षा गरिएको छ । २०८१ सालमा गर्न सकिने कार्ययोजनाबारे उनले बुँदागत रूपमा प्रस्ताव पेस गरेको एमाले प्रचार विभाग प्रमुख राजेन्द्र गौतमले जानकारी दिए । उपमहासचिव प्रदीप ज्ञवालीले सरकारको कामकारबाहीबारे जनदबाब र जनपरिचालनसम्बन्धी प्रस्ताव पेस गरेका छन् । पेस भएका ६ वटा प्रस्तावबारे बुधबारदेखि ९ समूहमा छलफल गरी निष्कर्ष निकालिने गौतमले बताए । पार्टीभित्र समस्या छन्, ती समस्या समाधान गरी पार्टीलाई गति दिन, जनतासँग सम्बन्ध बलियो बनाउन, पार्टी अनुशासनलाई कडाइपूर्वक लागू गर्न र आगामी वर्षको ठोस कार्ययोजना बनाउन बैठक महत्त्वपूर्ण हुनेछ उनले भने ।एमाले केन्द्रीय सदस्य नीरज आचार्यले पेस भएका ६ वटै प्रस्तावमा खुला छलफलको अपेक्षा गरिएको बताए । समूहमा खुला छलफल गरी सुझाव पेस गर्न भनिएको छ, उनले भने, पार्टीलाई बलियो प्रतिपक्ष बनाउन, संगठनलाई गति दिन, शुद्धीकरण र सुदृढीकरणका साथै जनपरिचालनबारे आधार बन्नेछ ।टीआरसीमा ओली झन् कडाएमाले अध्यक्ष केपी शर्मा ओलीले केन्द्रीय कमिटी बैठकमा संक्रमणकालीन न्यायसम्बन्धी विधेयक (टीआरसी) लाई गठबन्धन दलले राष्ट्रिय सभा सिटसँग सौदाबाजी गर्न खोजेको दाबी गरे । उनले राष्ट्रिय सभामा गठबन्धनले ललिपप देखाएको समेत टिप्पणी गरे । उहाँहरू (प्रधानमन्त्री दाहाल र कांग्रेस सभापति शेरबहादुर देउवा) को योजना हामीलाई चकलेट देखाउने, ललिपप देखाउने र हामी सिद्धान्त छोड्छौं, नीति छोड्छौं र गएर मिल्छौं भनेजस्तो गरे, उनले भने, त्यो खालको उहाँहरूको धूर्त खेल थियो । हामी दुईतीन दिन गयौं र कुरा पनि गर्यौं । अन्तिममा दाहाल र देउवाले नै नमानेको उनले आरोप लगाए । उनले सशस्त्र युद्धका निर्मम मानवअधिकारका घटनामा दोषीलाई सजाय घटाउने प्रयास भएको बताए ।एमालेको सरोकार टीआरसीमा पीडित केन्द्रित हुनुपर्ने र उनीहरूले न्याय पाउनुपर्ने ओलीको भनाइ थियो । उनले आफू प्रधानमन्त्री हुँदा टुंग्याउन खोजे पनि दाहाल र देउवाले नमानेको आरोप लगाए । स्पष्ट छ, उहाँहरूले शान्ति प्रक्रियाका काम टुंग्याउनु भएन । अहिले (टीआरसीलाई) बेस्सरी हतियार बनाउन खोजिएको छ, उनले भने, पीडितलाई मञ्जुर हुँदा हामीलाई मञ्जुर छ । यो बलजफ्ती गर्यो भने हिंसाका भावनाहरू, प्रतिशोधका भावनाहरू कालान्तरसम्म रहन र पुनः प्रकट हुन सक्दछन् ।उनले गठबन्धन सरकार असफल भइसकेको दाबी गरे । एक वर्षको समीक्षा प्रधानमन्त्रीले गरिरहँदा जम्माजम्मी एउटा निष्कर्ष सुने केही गर्न सकिएन । अब सप्रिन्छु, अब गर्न कोसिस गर्छु, सप्रिन्छु आदि, उनले भने, केही पनि गर्न सकिन भन्ने निष्कर्ष नै हो । अरू केही छैन । सरकार असफल भएको छ । यस सरकारको असफलताले गर्दा देश गरिबीतिर जाँदो छ । अराजकतातिर जाँदो छ । जनतामा असन्तुष्टि बढ्दो छ । असन्तुष्टिले आक्रोशको रूप लिइराखेको छ । उनले एमालेले गठबन्धनविरुद्ध प्रतिरोध गर्ने चेतावनी दिए । यो गठबन्धनको उद्देश्य एमालेको विरोध गर्नु हो । चरित्र हत्या गर्नु हो । झूटा लाञ्छना लगाएर एमालेलाई कसरी जनताको नजरमा गिराउन सकिन्छ भन्ने प्रयास हो, उनले भने, गठबन्धन नितान्त एमालेविरुद्ध केन्द्रित छ । यसका विरुद्ध हामी लोकतान्त्रिक तरिकाले शान्तिपूर्ण बाटोबाट पराजित गर्न सक्छौं । गठबन्धन पूर्ण रूपमा असफल भएको छ ।"
८३२ जना नेपाली चिकित्सकको नतिजा रद्दविरुद्ध अमेरिकी अदालतमा मुद्दा,"(काठमाडौं)युनाइटेड स्टेट्स मेडिकल लाइसेन्सिङ एक्जामिनेसन (यूएसएमएलई) लाई निर्देशित गर्ने नेसनल बोर्ड अफ मेडिकल एक्जामिनर्स (एनबीएमई) ले नेपाली चिकित्सकहरूले प्रश्नपत्रमाथि अनधिकृत पहुँच कायम गरेको पूर्ववत् आरोपलाई नै परीक्षाको नतिजा रद्द गर्नुको प्रमुख कारण भएको दलिल अमेरिकी अदालतमा पनि पेस गरेको छ । यूएसएमएलईले ८ सय ३२ जना नेपाली चिकित्सकहरूको लाइसेन्स परीक्षाको नतिजा रद्दको निर्णयविरुद्ध गत माघ २९ (फेब्रुअरी १२) मा डिस्ट्रिक्ट कोर्ट अफ कोलम्बिया, वासिङ्टनमा एक नेपाली परीक्षार्थीले दायर गरेको मुद्दाको जवाफ दिँदै एनबीएमईले त्यसका पछाडिका कारण स्पष्ट पारेको हो । एनबीएमईका अनुसार हाल ६ सय १८ जना नेपाली परीक्षार्थीको एउटा स्टेपको नतिजा, २ सय २ जनाको दुईवटा स्टेपको नतिजा र १२ जनाको तीनवटै स्टेपको नतिजालाई रद्द गरिएको हो । यसका साथै नतिजा रद्द गरिएका परीक्षार्थीहरूले २०२१, २०२२ र २०२३ मा परीक्षा दिएका हुन् ।नेपाली चिकित्सकले अमेरिकी अदालतमा दायर गरेको मुद्दामा यूएसएमएलईलाई निर्देशित गर्ने एनबीएमईलाई प्रमुख विपक्षी बनाइएको छ । अदालतले मुद्दाको प्रारम्भिक सुनुवाइ गर्दै एनबीएमईलाई फागुन २ (फेब्रुअरी १४) मा पत्राचार गर्दै फागुन ६ (फेब्रुअरी १८) मा जवाफ दिन आदेश गरेको थियो । एनबीएमईको जवाफ प्राप्त भएको २४ घण्टाभित्र नेपाली चिकित्सकका वकिललाई जवाफ पेस गर्न भनिएको थियो । अदालतले फेब्रुअरी २१ सम्म ठोस निर्णय गर्ने जानकारी दुवैलाई दिएको छ । अदालतबाट निर्णय नभएसम्म परीक्षार्थीलाई पुनरावलोकनमा दिइएको फेब्रुअरी १५ सम्मको समयसीमा भने न्यायाधीशले स्थगन गरिदिएका छन् । यसले परीक्षार्थीहरूलाई केही राहत भने मिलेको छ ।एनएमबीईले परीक्षामा परीक्षार्थीहरूले आफ्नो ज्ञान र चिकित्सकीय सीपभन्दा पनि प्रश्नको स्रोतमाथि पहुँच कायम गरेर सहभागी हुनु गम्भीर विषय भएको उल्लेख गरेको छ । यूएसएमएलईले परीक्षार्थीहरू नेपाली भएकैले नतिजा रद्द गरेको मुद्दा दायरकर्ताको आरोप सही छैन, जवाफमा भनिएको छ, यद्यपि यूएसएमएलईका कर्मचारीले असल नियतमा नै परीक्षार्थीले प्राप्त गरेको नतिजामा प्रश्न उठाइएको हो । नेपाली भएकैले यूएसएमएलईले विभेदपूर्ण रूपमा परीक्षार्थीको योग्यता र भविष्यमाथि प्रश्न उठाउँदै नतिजा रद्द गर्नु गैरकानुनी भएको दाबी गर्दै नेपाली चिकित्सकले मुद्दा दायर गरेका हुन् । समग्रमा नेपाली चिकित्सकलाई चोर दोष लगाउनु गलत भएको पनि जिकिर छ । यसका साथै नेपाली परीक्षार्थीहरूलाई बोर्डले उचित क्षतिपूर्तिसमेत दिनुपर्ने दाबी गरिएको छ ।बोर्डले उठाएका प्रश्नहरूको जवाफ दिँदै नेपाली चिकित्सकतर्फका वकिलले नेपाल र नेपाली परीक्षार्थीलाई नियतवश केन्द्रित गरेर तथ्यांक संकलन गरेकैले त्यस प्रकारको विश्लेषण अगाडि आएको दाबी गरेको छ । बोर्डले आफ्नो परीक्षा लिने तरिकामा रहेको त्रुटिलाई लुकाउन एउटा देशलाई केन्द्रित गरेर अनुसन्धान गरिनु नै गलत छ, नेपाली चिकित्सकतर्फका वकिलले बोर्डका प्रश्नको जवाफमा भनेका छन्, यूएसएमएलईका उपाध्यक्ष एलेक्स जे म्याकेम्बर स्वयंले ठूलो संख्यामा अन्य देशका परीक्षार्थीहरूले पनि सोही प्रकारको गैरकानुनी क्रियाकलाप गरेको स्वीकार गरेका छन् । यस्तोमा नेपाललाई मात्रै तोकेर निर्णय लिइनु गलत छ ।साथै, अरू परीक्षार्थीहरूलाई परीक्षामा अनियमितता गरेको शंका लागेमा गरिने व्यवहार र नेपाली परीक्षार्थीलाई गरिएको व्यवहारले पनि बोर्डको नियतमाथि नै शंका उत्पन्न गराएको मुद्दामा दाबी गरिएको छ । नेपाली परीक्षार्थीलाई स्पष्टीकरणको मौका नै नदिई एकीकृत रूपमा प्राप्त नतिजा रद्द गर्नु गलत छ, दायर मुद्दामा भनिएको छ, साथै, नतिजा रद्द भएका नेपाली परीक्षार्थीले पुनरावलोकनका लागि निवेदन दिए पनि त्यसको सुनुवाइ गर्न थोरैमा १० साता लाग्ने बताइएको छ । यस्तै पुनः परीक्षा दिन चाहेको खण्डमा बोर्डले भनेको स्थानबाट परीक्षा दिनुपर्ने, दुई परीक्षाबीच एक वर्षको अन्तराल हुनुपर्ने पनि उल्लेख छ । यी नियम अन्य परीक्षार्थीका लागि लागू गरिएको छैन । यसका साथै मुद्दामा अन्य देशका कति परीक्षार्थीहरूमाथि शंका लागेकै भरमा नतिजा रद्द गरिएको छ, त्यो पनि नखुलाइएको र उनीहरूको देशको नाम पनि सार्वजनिक नगरिनु पनि आफैंमा गलत व्यवहार भएको उल्लेख छ ।यूएसएमएलईले विभिन्न देशका परीक्षार्थीहरूले पूर्वप्रश्नपत्रहरू गैरकानुनी रूपमा जम्मा गरेर आदानप्रदान गर्ने गरेको सूचना प्राप्त गरेपछि अनुसन्धान सुरु गरेको एनबीएमईले दाबी गरेको छ । एनबीएमईका साइकोमेट्रिसियनले विभिन्न देशका परीक्षार्थीहरूले कस्तो नतिजा प्राप्त गरिरहेका छन् भनेर प्रारम्भिक मूल्यांकन गर्दा धेरैभन्दा धेरै नेपालबाट परीक्षामा सहभागी भएकाहरूले सामान्यभन्दा अत्यधिक अंक प्राप्त गरिरहेको देखियो, जवाफमा भनिएको छ, तसर्थ यूएसएमएलईले ती परीक्षार्थीहरूलाई पहिलो प्राथमिकतामा राख्दै अन्य देशका परीक्षार्थीहरूको पनि अनुसन्धान गरिरहेको छ । बोर्डका अनुसार यूएसएमएलईका अधिकारीहरूले विभिन्न देशका परीक्षा केन्द्रबाट सहभागीहरू अनियमिततामा संलग्न रहेको सूचना पाए पनि नेपालबाट सहभागी भएकाहरूको संख्या उच्च भएकाले म्याचिङपूर्व नै ठोस निर्णय गर्नुपर्ने अवस्था आएको हो । साथै, यूएसएमएलईले परीक्षार्थीहरूले प्राप्त गरेको नतिजालाई रद्द गर्दै उनीहरूलाई सो निर्णयकाविरुद्ध स्पष्ट धारणा राख्न तथा पुनः परीक्षा दिनका लागि पनि समय प्रदान गरिएको बताइएको छ ।यद्यपि मुद्दा दायरकर्ता नेपाली चिकित्सकले भने त्यसरी रेजिडेन्सीलाई म्याचिङ हुने पूर्वसन्ध्यामा एक देशका परीक्षार्थीलाई मात्रै केन्द्रित गरेर निर्णय गरिनु नै दुराशययुक्त कार्य भएको दाबी गरेका छन् । एनबीएमईले भने परीक्षार्थीहरूलाई परीक्षामा सामेल हुनुपूर्व नै परीक्षाको समयमा वा परीक्षा सकिएपछि पनि औपचारिकअनौपचारिक रूपमा परीक्षामा आएका प्रश्न र सामग्रीबारे छलफल गर्नु वा सामाजिक सञ्जालबाट साझा गर्नु गलत भएको जानकारी दिइने गरेको बताएको छ । परीक्षाका प्रश्नपत्र वा परीक्षा सामग्री संकलन गर्नु, खोजी गर्नु, अनलाइन वा व्यक्तिगत रूपमा प्राप्त गर्ने प्रयास गर्नु गलत हो भनेर परीक्षार्थीहरूलाई जानकारी दिइएको पत्रमा हस्ताक्षर पनि गराइने गरिन्छ, बोर्डले भनेको छ ।बोर्डको साइकोमेट्रिक्स एन्ड डाटा एनालाइसिस (पीएडीए) युनिटले नेपाललगायत जोर्डन, पाकिस्तान र भारतका दुईवटा परीक्षा केन्द्रको तथ्यांक विश्लेषण गरेकोमा नेपालबाट प्राप्त भएको नतिजामा चरम अनियमितता देखिएका दाबी गरेको छ । बोर्डले विश्वभरका चार सय बढी परीक्षा केन्द्र (अमेरिका र क्यानडामा रहेको ३१५) को नतिजा विश्लेषण गर्दा नेपालबाट सहभागी भएकाहरूले औसतमा सबैभन्दा धेरै अंक प्राप्त गर्ने गरेको देखिएको र पछिल्लो समय नेपालबाट सहभागी हुने परीक्षार्थीको संख्यामा पनि ३५ गुणाले बढोत्तरी हुँदा शंका गर्नुपर्ने प्रशस्त कारण भएको दाबी गरेको छ । बोर्डका अनुसार नेपालबाट परीक्षामा सहभागी हुनेहरूको औसत अंक नै २४० रहेको र अन्य देशबाट सहभागी हुनेहरूको औसत उच्च अंक २२७ मात्रै रहेको छ ।पीएडीएले अप्रिल २०२३ मा परीक्षार्थीहरूले दिएको जवाफको पनि विश्लेषण गरेको थियो । जसमा नेपालको केन्द्रबाट सहभागी अधिकांश परीक्षार्थीले दिएको एकभन्दा बढी प्रश्नको गलत उत्तर एकै प्रकारको थियो, जवाफमा भनिएको छ, जोर्डन, पाकिस्तान र भारतबाट सहभागी भएकाहरूमा समेत यो समस्या देखिए पनि नेपाली केन्द्रबाट सहभागीहरूमा यो प्रवृत्ति अत्यधिक छ । यूएसएमएलईले नयाँ प्रश्नहरू समावेश गर्नु केही महिना अगाडि पुराना प्रश्नहरूमा आधारित रहेको परीक्षा दिनेको संख्यामा भएको बढोत्तरीलाई सामान्य मान्न नसकिने पनि बोर्डको भनाइ छ । यूएसएमएलईको कस्टमर एक्सपिरियन्सका निर्देशक कोलिन वार्डले अदालतलाई आफ्नो लिखित बयान पेस गर्दै नेपाली परीक्षार्थीहरू सहभागी रहेका विभिन्न सामाजिक सञ्जालका समूहबारे लिखित उजुरी आएको र त्यसबारे अनुसन्धान गर्दा परीक्षार्थीले अगाडिका परीक्षाको प्रश्न संकलन गरेर अध्ययन गर्ने गरेको पुष्टि हुने बताए । उनले उक्त समूहहरूमा परीक्षार्थीहरूले प्रश्नका बारेमा मात्रै सवाल जवाफ नगरेर समय अगावै परीक्षा केन्द्रबाट परीक्षा सकाएर बाहिरिँदा बोर्डले शंका गर्नेबारे पनि एकअर्कालाई सचेत गराएको दाबी गरिएको टेक्स्ट मेसेज समावेश गरिएको छ ।सबैलाई हेलो, परीक्षा केन्द्रमा पीक्यूका बारेमा कुरा गर्नु र तोकिएको समयभन्दा आधा अगाडि नै बाहिरिनुको नतिजा सबैलाई थाहै होला । परीक्षा त्यति अगाडि सकाउने गरी कसैसँग पनि सुपर पावर हुँदैन । के हो π तिमीहरू मूर्ख छौ कि के हो ? अब यो समूहलाई बन्द गरौं जसले गर्दा तिमीहरूलाई तोकिएको समयसम्म परीक्षा केन्द्रमा बस्न सहयोग पुग्छ । बधाई छ π तिमीहरू यहाँको केन्द्र र यो यात्रालाई बन्द गराउन धेरै अगाडि बढ्यौ, वार्डले बयानमा पेस गरेको टेक्स्ट मेसेजमा उल्लेख छ ।"
स्थानीय तहको करार नियुक्ति असमावेशी,"कृष्णप्रसाद गौतम (सुर्खेत), पर्वत पोर्तेल (झापा) शिव पुरी (रौतहट) र भूषण यादव (वीरगन्ज)"
दलित जनप्रतिनिधिले गरे गाउँसभा बहिष्कार,"(अछाम)दलित समुदायका जनप्रतिनिधिको विरोधपछि तुर्माखाँद गाउँपालिकामा सोमबारका लागि तय गरिएको गाउँसभा स्थगित भएको छ । आफ्ना हकअधिकार बेवास्ता गरिएको भन्दै १३ जना दलित जनप्रतिनिधि र समुदायका अगुवाहरूले विरोध जनाएका हुन् । हालै गाउँपालिकाले करार सेवामा नियुक्ति गरेका २६ जना कर्मचारीमा दलित समुदायको एक जना पनि नसमेटिएको र दलितलाई दिएको अधिकार पनि खोसिएकाले गाउँसभा बहिष्कार गरिएको कार्यपालिका सदस्य झंकर नेपालीले बताए । उनका अनुसार राज्यका सबै क्षेत्रमा १४ प्रतिशत दलित समुदायको प्रतिनिधित्व गर्नुपर्ने, दलित सशक्तीकरणका लागि योजना निर्माण गर्नुपर्ने, अवकाश दिएका दलित समुदायका कर्मचारीलाई पुनःस्थापना गर्नुपर्ने, दलित समुदायलाई एम्बुलेन्स सेवा निःशुल्क दिनुपर्ने र उच्च शिक्षा अध्ययन गर्ने दलित समुदायका विद्यार्थीलाई छात्रवृत्तिको अनिवार्य व्यवस्था गर्नुपर्नेलगायत पाँचबुँदे माग राखेर सभा बहिष्कार गरिएको हो ।दलित अधिकारका लागि एकीकृत आन्दोलन नेपालको अगुवाइमा दलितका अधिकारलाई बेवास्ता गरिएकाले स्थानीय तहमा चरणबद्ध आन्दोलन गरिएको संयोजक गम्भीर भुलले बताए । माग सम्बोधन नभए थप आन्दोलनका कार्यक्रम अघि बढ्छन्, उनले भने । गाउँपालिकामा कर्मचारी भर्ना गर्दा दलितलाई अवसर नदिएको र निषेध गरिएको नभई छनोट प्रक्रियाबाट नआएको गाउँपालिकाका अध्यक्ष डम्बर बीसीले बताए । करार कर्मचारी राख्दा दलितबाट पनि दरखास्त आएको हो । प्रक्रियाबाट जाँदा उनीहरू छनोटमा परेनन् । कार्यालय सहयोगी पनि परीक्षाकै प्रक्रियाबाट आएका छन्, उनले भने, आगामी दिनमा यसरी कर्मचारी राख्दा दलितलाई अनिवार्य राख्ने विषयमा कार्यपालिकाले निर्णय गर्छ । उनीहरूको मागका विषयमा छलफल भइरहेको बीसीले बताए ।"
विकास खर्चमा कमजोर महानगर,"मुलुकका ६ वटै महानगरपालिका विकास खर्चमा कमजोर देखिएका छन् । चालु आर्थिक वर्ष सात महिना बितिसक्दा महानगरहरूको पुँजीगत खर्च एकचौथाइ हाराहारी मात्रै छ । महानगरहरूको औसत पुँजीगत खर्च (२६३५ प्रतिशत) संघ सरकारको (२११६ प्रतिशत) भन्दा राम्रो हो तर सन्तोषजनक होइन । विकास निर्माणमा अवरोध पुर्याउने महामारी, प्राकृतिक प्रकोपजस्ता ठूला विपत्ति वा अन्य देखिने समस्या नहुँदा पनि महानगर आफैंले अनुमान गरेर विनियोजन गरेको बजेट खर्च गर्न नसक्नु उदेककै विषय छ । सबैभन्दा ठूलो आकारको बजेट ल्याएको काठमाडौं महानगरको पुँजीगत खर्च सबैभन्दा कम १४११ प्रतिशत मात्र छ । काठमाडौंले चालु आर्थिक वर्षका लागि पुँजीगततर्फ १५ अर्ब ६ करोड ५० लाख विनियोजन गरेकामा माघ मसान्तसम्म २ अर्ब १२ करोड २५ लाख रुपैयाँ मात्रै खर्च गर्न सकेको हो । ३ अर्ब ७२ करोड ६३ लाख विकास बजेट विनियोजन गरेको भरतपुरले ६६ करोड ७२ लाख रुपैयाँ अर्थात् १७९१ प्रतिशत मात्र खर्च गरेको छ । सबैभन्दा बढी पुँजीगत खर्च गरेको वीरगन्जमा ३४३१ प्रतिशत प्रगति छ, जहाँ ७९ करोड २८ लाख विनियोजन गरिएकामा २७ करोड २० लाख रुपैयाँ मात्रै खर्च भएको छ । विराटनगरले ३४१५, ललितपुरले करिब ३२७० र पोखरा महानगरले २४९५ प्रतिशत पुँजीगत खर्च गरेका छन् । स्थानीय सरकारमा समन्वय गर्नुपर्ने निकाय धेरै हुँदैनन्, ससाना रकमका काम हुने भएकाले सार्वजनिक खरिदसम्बन्धी कानुनको उल्झन कम हुन्छ, पदाधिकारीले आफैं निर्णय गरेर कार्यान्वयनमा लान सक्छन् र कार्यक्षेत्र पनि सीमित हुन्छ । तैपनि पनि महानगरहरूको पुँजीगत खर्च न्यून देखिँदा मुख्य दुई सवाल उठ्छन् कि त महानगरहरूको बजेट निर्माण पद्धतिमा खोट छ, नभए कार्यान्वयन क्षमता कमजोर छ । महानगरका बहालवाला जनप्रतिनिधिहरूको यो दोस्रो वार्षिक बजेट हो । नयाँ संविधानपछि पुनःसंरचना गरिएका महानगरपालिका पनि दोस्रो कार्यकालमा चल्दै छ । त्यसैले नयाँ हौं, भेउ पाइएन भन्ने ठाउँ छैन । त्यसमा पनि ललितपुर र भरतपुरमा गत वर्षको निर्वाचनबाट प्रमुख पदमा उही अनुहार दोहोरिएका छन् । पोखरामा प्रमुख नयाँ भए पनि उपप्रमुख पुरानै हुन् । काठमाडौं, वीरगन्ज र विराटनगरमा मात्र नयाँ नेतृत्व छ । नेतृत्वसँग एक वर्ष वा ६ वर्षको अनुभव भए पनि विकास खर्चको प्रगति भने लगभग उस्तै देखिएको छ । बजेट कार्यान्वयन प्रभावकारी बनाउनकै लागि सरकारले नयाँ आर्थिक वर्ष सुरु हुनुभन्दा निकै अगाडि निश्चित मितिमा आगामी आर्थिक वर्षको बजेट ल्याउने संवैधानिक र कानुनी व्यवस्था गरेको छ । संघ सरकारले जेठ १५ मा, प्रदेश सरकारले असार १ मा र स्थानीय सरकारले असार १० मा बजेट ल्याउनुपर्छ । यसरी दिन तोक्नुको उद्देश्य आर्थिक वर्ष सकिने बेला असारे विकास मा हुने बजेट दुरुपयोग रोक्नु पनि हो । स्थानीय तहले असार १० मै आगामी आर्थिक वर्षको बजेट ल्याउन थाले पनि कार्यान्वयन ढिलासुस्ती गर्ने र आर्थिक वर्षको अन्त्यमा हताहतार काम गराएर पुँजीगत खर्च बढाउने अभ्यासमा सुधार हुन सकेको छैन, जुन चिन्ताको विषय हो । महालेखा परीक्षकको पछिल्लो प्रतिवेदनअनुसार स्थानीय तहले असारमा मात्र ३५५६ प्रतिशत खर्च गरेका छन् । यो प्रवृत्ति चालु आर्थिक वर्षमा पनि देखिने निश्चितप्रायः छ । स्थानीय सरकार होस् वा प्रदेश वा संघ नै, विकास निर्माणको ठेक्का ढिला गरी लगाउने, कार्यक्षमताभन्दा पनि निकटता हेरेर निर्माण व्यवसायी छनोट गर्ने प्रवृत्तिका कारण पनि काममा सन्तोषजनक प्रगति हुन नसक्ने समस्या छ । निश्चित रकमका कार्यक्रम उपभोक्ता समितिमार्फत गराउनुपर्ने भए पनि प्रायः सबै अप्रत्यक्ष रूपमा ठेकेदारबाटै गराउने अभ्यास छ । कर्मचारी र जनप्रतिनिधिबीच, जनप्रतिनिधिहरूको आपसमै पनि समन्वय एवं समझदारीको अभावले पनि कतिपय ठाउँमा कार्यसम्पादन प्रभावित छ । स्रोत सुनिश्चित नगरी सस्तो लोकप्रियताका लागि कार्यक्रम ल्याइँदा कार्यान्वयनमा जान नसकेर पनि पुँजीगत खर्चमा प्रगति देखिन सक्दैन । बजेट खर्चले महानगरको कार्यक्षमता मापन गर्छ । कार्यक्रम घोषणा गर्ने, बजेट छुट्याउने तर कार्यान्वयनमा नदेखाउने गरे महानगरप्रति स्थानीय नागरिकको अविश्वास बढ्छ । त्यसैले अहिलेको पुँजीगत खर्चको प्रगतिलाई स्वाभाविक मानेर बस्नु हुँदैन । महानगरहरूले आफ्ना कार्यक्रम र विनियोजित बजेटमाथि समीक्षा गर्नुपर्छ । उपभोक्ता समिति वा सोझै ठेक्कामार्फत गराइने काममा नियमित अनुगमन गर्दै समयमै काम सक्न ताकेता गर्नुपर्छ, काम गुणस्तरीय पनि हुनुपर्छ । आफ्नो तर्फबाट रकम निकासालगायतका प्रक्रिया नियमित र सरल बनाइदिनुपर्छ । असारमा बजेट ल्याए पनि दसैंतिहारपछि मात्रै ठेक्का लगाउने वा उपभोक्ता समिति बनाउने, भुक्तानीको बेला मात्रै अनुगमन गर्ने प्रवृत्तिमा सुधार गर्नुपर्छ । संघ सरकारले पनि स्थानीय तहमा जाने ससर्त अनुदानको बजेट पनि सहज ढंगले बेलैमा उपलब्ध गराउनुपर्छ । आर्थिक वर्ष घर्किने बेला हतारहतार कमसल काम गराएर बजेट सक्ने प्रवृत्ति अन्त्य गर्नैपर्छ ।"
म किन पाठक पत्र नै लेख्छु,"कान्तिपुर ३२ औं वर्षमा प्रवेश गरेको सन्दर्भमा कान्तिपुरको नियमित पाठक हुनुको नाताले मलाई पनि दुईचार शब्दमा अनुभूति व्यक्त गर्न मन लाग्यो । मैले सुरुमा कान्तिपुर पढ्न पाएको उच्च शिक्षा अध्ययनका लागि दुर्गम गाउँबाट धनकुटा जिल्ला सदरमुकामस्थित धनकुटा बहुमुखी क्याम्पसमा पढ्न आएपछि हो । त्यतिबेला कान्तिपुर किनेर होइन, पत्रिका पसलमा गएर मागेर पढ्ने गरिन्थ्यो । कान्तिपुरमा पाठक पत्र लेख्न थालेको चाहिँ २०६० सालमा त्रिवि कीर्तिपुरमा स्नातकोत्तर अध्ययनका लागि आएपछि हो । मेरो नियमित पाठक पत्र प्रकाशन भइरहेको चाहिँ २०६२ सालदेखि यता हो । मेरा पाँच सयभन्दा बढी पाठक पत्र कान्तिपुरमा छापिएका छन्, जसलाई संग्रह गर्ने हो भने एउटा पुस्तक नै बन्न सक्छ तर सम्पूर्ण पाठक पत्र संकलन गर्न भने सकेको छैन । भविष्यमा पाठक पत्रको सँगालो प्रकाशन गर्ने रुचिचाहिँ छ । कान्तिपुरमा मेरो नाम र स्थायी ठेगाना प्रकाशित हुँदा मलाई गर्व महसुस हुन्छ किनभने नेपालमै सबैभन्दा धेरै सर्कुलेसन भएको पत्रिकामा मेरो नाम, ठेगानासँगै विचार पनि छापिएको हुन्छ । मलाई धेरैले किन पाठक पत्र मात्र ? तपाईंले उठाएको विषयवस्तुमा त लेख नै बन्छ नि ? लेख लेख्यो भने पारिश्रमिक पनि पाइन्छ, अब पाठक पत्रबाट माथि उठेर लेख लेख्नुहोस् भनेर सुझाव दिने गर्नुभएको छ तर मलाई पाठक पत्र लेख्नुको मज्जा बेग्लै छ । प्रायः म कान्तिपुरमा प्रकाशित मुख्य समाचार, सम्पादकीय र लेखहरूमा आलोचनात्मक टिप्पणी पाठक पत्रमा लेख्ने गरेको छु । यसले मलाई सन्तुष्टि एवं आनन्दानुभूति दिएको छ । पत्रिकाले पाठक प्रतिक्रियालाई स्थान दिएर हरेक दिन प्रकाशन गर्नु आफैंमा सुन्दर पक्ष हो । पाठक पत्र स्तम्भ त्यस्तो प्लेटफर्म हो, जहाँ देशका कुनाकाप्चाबाट पठाइएका भुइँमान्छेका प्रतिक्रिया छापिएका हुन्छन् । दुईवटा कुराले मलाई पाठक पत्र लेख्न मन लाग्छ । एउटा आफ्नो स्वतःस्फुर्त भावनालाई प्रतिक्रियाका रूपमा आफ्नो नाम, ठेगानासमेत राखेर टिप्पणी गर्न पाइन्छ भने अर्को यो निःशुल्क विचार प्रवाह हो । पैसा लिएर लेखिएको लेखमा उल्लेख गरिने विचारभन्दा स्वतःस्फुर्त लेखिएको प्रतिक्रियाको मूल्य कैयौं गुणा धेरै हुन्छ जस्तो मलाई लाग्छ । त्यसैले सधैं पत्रिकाका पानाहरू पढ्दै जाँदा पैसा तिरेका लेखभन्दा निःशुल्क प्रतिक्रिया भएको पाठक पत्रमा पहिले आँखा पुग्ने गर्छ । मैले पत्रिका पढ्दा सधैं पहिले पढ्ने भनेको सम्पादकलाई चिठी स्तम्भ नै हो, त्यसपछि सम्पादकीय, अनि मात्र प्रथम पृष्ठमा छापिएका मुख्य समाचार हेरेपछि विचार स्तम्भमा कसले के लेख लेखेको छ भनेर हेर्ने गरेको छु । मानिसले पैसाबिनाको सेवा पनि दैनिक रूपमा केही न केही गरिरहनुपर्छ, जसले हरेक व्यक्तिलाई जीवनमा आत्मसन्तुष्टि प्रदान गर्छ । त्यसैले मैले पनि पैसा नपाउने तर आफ्नो स्वतःस्फुर्त भावना पोख्न पाइने पाठक पत्र लेख्ने गरेको हुँ । त्यसको पनि पत्रिकाले मूल्य तोकेको हुन्थ्यो भने पाठक पत्रको महत्त्व त्यही दिनदेखि कम हुँदै जाने थियो होला । नोदनाथ त्रिताल, पनौती२, काभ्रे, हालः त्रिवि, कीर्तिपुर"
चौतारीमा पढाइसिकाइ,"केही वर्षदेखि सहरी क्षेत्रका अधिकांश अभिभावकले दुई वर्ष नाघेका शिशुलाई मन्टेश्वरी स्कुलमा भर्ना गराएर खेल र पढाइमा संलग्न गराउँदै आएका छन् । नर्सरी तहमा पुगेपछि भने उनीहरू कापी र किताबको भारी बोक्न बाध्य हुन्छन् जुन वर्षैपिच्छे थपिँदै जान्छ । झन्डै आफ्नो तौल बराबरको भारीले थिचिएर हिँड्नुपर्ने अवाञ्छित संस्कारले निरन्तरता पाएपछि यसको आलोचना गर्नेहरूको कमी छैन । जति टीकाटीप्पणी, आलोचना भए पनि समस्या ज्युँकात्युँ छ । यसले बालबालिकाको शारीरिक र मानसिक स्वास्थ्यमा आघात परिरहेको यथार्थ कसैबाट लुकेको छैन । अधिकांश निजी विद्यालयमा खुला ठाउँको अभाव भई खेलकुदमा विद्यार्थी संलग्न हुन नपाउने अवस्था छ । साना कक्षा कोठामा लामो समयसम्म जकडिएर बस्नुपर्ने स्थिति रहँदा कलिला बालबालिका अरू प्रताडित हुने गर्छन् । त्यसमाथि मध्यगर्मीका समयमा पनि औपचारिक पोसाकसहित विद्यार्थीले अनिवार्य टाई प्रगोग गर्नुेपर्ने विद्यालयको नियमले कलिलो मनमष्तिकलाई थिचिरहेको, किचिरहेको हुन्छ । शिक्षाको व्यवसायीकरण, व्यापारीकरण अनियन्त्रित वनेको स्थितिमा बढीभन्दा बढी पुस्तकको व्यापार हुँदासमेत शिक्षा मन्त्रालय र अन्य जिम्मेवार निकाय टुलुटुलु हेरेर वसेका छन् । पछिल्लो समय बालबालिकामा जंकफुड तर्फ आकर्षण बढेको छ, जसका कारण उनीहरूमा मोटोपना, मधुमेह, पुड्कोपना, आँखाको कमजोरी, मुटुरोगलगायत समस्या देखिन थालेका छन् । यस्ता अनेकन समस्या न्यून पार्न अभिभावकभन्दा विद्यालयहरूको अहंभूमिका रहन्छ । कक्षाकोठामा बसेर पढ्ने क्रममा विद्यार्थीहरू १२ पिरियडपछि तनावग्रस्त बन्छन् । त्यसमाथि हाम्रो शिक्षाले सानै उमेरदेखि सुगा रटाइ, घोकन्ते प्रणालीलाई जोड दिँदै आएको छ ।उत्तीर्ण विद्यार्थीहरूमा व्यावहारिक सामान्य ज्ञान नहुँदा स्वदेशविदेशमा प्रतिस्पर्धी बन्न नसकेको यथार्थ जगजाहेर छ । यावत् समस्या न्यून गर्न प्रत्येक दिन कक्षाकोठा बाहिर कम्तीमा एउटा एक्स्कर्सन क्लास सञ्चालन गर्दा विद्यार्थी खुसी, फूर्तिलो देखिने, तनावरहित बन्ने निश्चित छ । त्यसका निम्ति अनुकूल मौसम हुँदा रूखको छाहारी, खुला आकाशमुनि र प्रतिकूल समयमा साधारण टहरामा कक्षा सञ्चालन गर्न सकिन्छ । विकसित देशमा झैं कक्षा ७ सम्मका विद्यार्थीलाई अनौपचारिक पहिरनसमेतको अनिवार्यता कायम गरी विद्यार्थीको तनाव न्यून गर्न अग्रसर रहनु अत्यावश्यक देखिन्छ । भुवनेश्वर शर्मा, चन्द्रागिरि२, काठमाडौं"
अधिनायकवादी प्रियतावादको प्रवाह,"हिन्दुत्वको प्रकोपसिमाना खुला होस् वा बन्द, जुनसुकै विचारलाई भन्सार, प्रहरी र सेनाको संयुक्त बलले समेत सहजै रोक्न सक्दैन । युरोपको मार्क्सवाद र उदारवाद हवाईजहाज चढेर भित्रिन्छ र चीनको माओवाद हिमाल नाघेर आउँछ भने गुजरातमहाराष्ट्रको गोडसेवाद रेल वा बस चढेर वीरगन्जसम्म नआउने कुनै कारण छैन । त्यसैले मधेशमा कोभिडको प्रकोपपछि फैलिन थालेको हिन्दुत्वको प्रकोपमा भारतीय राजनीतिको प्रभाव छँदै छैन भन्ने होइन । तर नेपालको सत्ता राजनीतिमा हस्तक्षेप गर्न इच्छुक भारतीय रणनीतिकारहरू मधेशमा अल्झिएर आफ्ना ऊर्जा खेर फाल्ने तर्क यथार्थपरक लाग्दैन । नेपालको राष्ट्रिय नीतिमा मधेशको भूमिका बढीमा परिधीय हो । हस्तक्षेप गर्न चाहनेहरू सत्ताको केन्द्रमा प्रहार गर्छन् एकताकाका राजालाई तीर्थाटन गराउँछन्, पदासीन प्रधानमन्त्रीलाई रामनामी ओढाउँछन्, प्रमुख प्रतिपक्षका नेतालाई वेदवेदान्तको ज्ञान बाँड्न लगाउँछन्, टपर्टुइयाँहरूलाई रातारात काठमाडौंमा स्थापित गर्छन् र त्यतिले पनि पुगेन भने सत्तासीन दलका राजनीतिकर्मीलाई हिन्दु राष्ट्र का नाउँमा परिचालित गर्छन् । धनुषा, सर्लाही र रौतहट हुँदै पर्सासम्म पुगेको आक्रामक हिन्दुत्वभित्र तेस्रो मधेश विद्रोहपछि एकथरी मधेशी सम्भ्रान्तमा फैलिएको निराशा, कुण्ठा एवं आत्मघाती प्रवृत्तिले पनि काम गरेको हुनुपर्छ । सम्भवतः तिनलाई लाग्दो हो, पहाडिया सम्भ्रान्तसँग साखुल्ले हुने एक मात्र बाटो अब हिन्दुत्वको राजनीति मात्रै हो । तिनलाई मलजल गर्ने सीमापारिका भए पनि हिन्दुत्व राजनीतिको बिउ भन्ने मधेशको माटोबाट नै पलाएको हो ।हिन्दुत्व राजनीतिको घोडचढी सैनिक मधेशी सम्भ्रान्त भए पनि तिनका पैदल सिपाहीहरूमा मधेश विद्रोहले चेतना सम्पन्न बनाएका सामान्यजनको संख्या कम छैन । मधेश आन्दोलनले ऊर्जावान् बनाए पनि मधेशआश्रित दलहरूले आफ्ना उद्देलित युवाका लागि यथेष्ट अवसर उपलब्ध गराउन सकेनन् । हारेका सिपाहीहरूमा आत्मघात र पलायनभन्दा अर्को कुनै आकर्षक आन्दोलनसँग जोडिन पुग्ने प्रस्तावना आकर्षक लाग्नु स्वभाविक हो । टाउकोमा जय मधेश टालो बाँधेका भुराभुरी अब जवान भए, तर तिनलाई गोलबद्ध गर्न दुर्गा पूजा, गणेश पूजा वा सरस्वती पूजाभन्दा अरुथोक विकल्प दिने राजनीतिकर्मी मैदानबाट गायब छन् । जो स्थानीयस्तरमा क्रियाशील छन्, तिनमा पारिको हिन्दुत्व राजनीतिलाई रोक्ने इच्छाशक्ति पटक्कै देखिँदैन । भारतीयहरूले हिन्दुत्व राजनीतिलाई बढावा दिने हो भने तिनले सबभन्दा पहिले काठमाडौंमा स्थापित बलियो र जुझारु राजनीतिकर्मीलाई उभ्याउनेछन् । तिनको राष्ट्रवादी र विकासवादी छविलाई टल्काउन मद्दत गर्नेछन् । नृजातीयता र बहुसंख्यकवादलाई स्वीकार्य बनाउनेछन् । स्वाभाविक हो, विद्यमान परिस्थितिमा त्यस्तो व्यक्ति मधेशी हुन सक्ने सम्भावना पटक्कै छैन । वर्चस्वशाली समुदायले खसआर्यबाहेक पहाडी जनजातिको नेतृत्व स्वीकार गर्ने सम्भावना पनि त्यति धेरै देखिँदैन । दलित नेतृत्वको त चर्चा पनि छैन । लाग्छ, अधिनायकवादी प्रियतावादको प्रतिस्पर्धामा प्रधानमन्त्री पुष्पकमल दाहाल र नृजातीय मुख्तियार केपी शर्मा ओली मित्रवत् प्रतिस्पर्धामा छन् । बाह्य समर्थन पाउने खेल त भारतको आसन्न चुनावपछि मात्र सुरु हुनेछ । मधेशमा हिन्दुत्व राजनीतिको नग्न प्रदर्शन आत्मघाती कदमभन्दा बढी केही होइन ।"
मन्दीमा परेको अर्थतन्त्र सुधार्ने उपाय,"समाधानका उपाय सरकारले आफूसँग भएको स्रोत खर्च गर्न सक्नुपर्छ । दातृ निकायको पोर्टफोलियोमध्ये यो वर्ष ५ प्रतिशत खर्च भएको सुनिन्छ । जबकि पोर्टफोलियो ५ खर्बभन्दा धेरैको छ । त्यसमा २ खर्बभन्दा बढी त यही वर्ष खर्च गर्न सकिने होला । यसकारण बाह्य स्रोत बढी परिचालन गर्नुपर्यो । सरकारले आन्तरिक ऋणसँगै आफ्नो सीमाभित्रको ओभरड्राफ्ट पनि लिँदा हुन्छ । अहिले सरकारले करिब ४०५० अर्ब रुपैयाँ ओभरड्राफ्ट लिन सक्छ । त्यो रकमले सरकारले निर्माण व्यवसायीको पैसा, कृषि बिमाको अनुदान, सहुलियत कर्जाको ब्याज अनुदानलगायत बाँकी दायित्व भुक्तानी गर्न सक्छ । सरकारले निर्माणको काम अघि बढाउँदा निर्माण सामग्रीको ब्यापार बढ्छ । उत्पादन र रोजगारी बढ्छ । अर्थतन्त्र चलायमान बन्न सक्छ । अहिले मौद्रिक नीतिले स्पेस दिएको छ । खराब कर्जा बढ्दै छ भन्ने सबैलाई थाहा छ । खराब कर्जा बढेपछि त्यसबापत्को जोखिम व्यवस्था गर्नुपर्छ भने कर्जाको जोखिम भार बढाउनुपर्छ । यसो हुँदा बैंकको कर्जा प्रवाह क्षमतामा कमी हुन्छ । यसकारण राष्ट्र बैंकले पुँजी कोष बढाउने बाटोमा नलागेर बैंकहरूमा रहेको कर्जा प्रवाह हुने बाटो खोलिदिनुपर्छ । कसिलो मौद्रिक नीति निरन्तर चलाइरहने भन्ने पनि होला तर कहिलेकाहीं मौकामा हिरा पनि फोड्नुपर्छ । खराब ऋण धेरै नबढोस् भनेर बलियो व्यवस्था गर्ने हो तर पुँजी कोषकै कारण बैंकहरू लगानी गर्न नसक्ने अवस्था छन् भने त्यसमा केही खुकुलो पनि गर्नुपर्छ । राष्ट्र बैंकले पनि असार मसान्तसम्म बैंकमा रहेको पैसा कर्जा प्रवाह हुने अवस्था गरिदिने पहल गर्नुपर्छ । यो वर्ष ११ प्रतिशत कर्जा विस्तारको लक्ष्य भए पनि ३ प्रतिशत मात्र प्रवाह भएको छ । यसकारण कर्जा बढाउने गरी नीतिगत व्यवस्था गर्नुपर्छ । निजी क्षेत्रलाई विश्वासमा लिन बैकिङ प्रणाली, व्यवसाय, कुनै सम्प्रदायविरुद्ध हिंसात्मक गतिविधि गर्नेलाई सरकारले सिधै सम्बोधन गर्न सक्नुपर्छ । त्रास सृजना गरेर पुँजी पलायन हुने जोखिम न्यूनीकरण गर्न सरकारले सबै प्रयास अघि बढाउनुपर्यो । विदेशी लगानी बढाउन र आन्तरिक लगानी प्रोत्साहन गर्न धेरै कानुनी सुधार गर्न सक्नुपर्छ । हिउँदे अधिवेशनमा अहिल्यैदेखि नै बजेटको छलफलभन्दा पनि बढी कानुन निर्माणमा उपयोग गर्नुपर्छ । समग्रमा अहिले सबैले आशा पलाउने काम गर्नुपर्छ । निजी क्षेत्रको मनोबल नबढेसम्म अर्थतन्त्रको मन्दी हटाउन सकिँदैन । सरकारले खर्च बढाएर भए पनि मन्दी तोड्नुपर्यो वा निजी क्षेत्रको मनोबल बढाएर लगानी बढाउनुपर्यो वा धेरै बाह्य पुँजी परिचालन गरेर यो अवस्थाबाट मुक्त हुनुपर्यो । खतिवडा पूर्वअर्थमन्त्री हुन् ।(राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थानबिन्दु जहाँ फरकफरक विज्ञले लेख्नेछन् सुधारका प्रस्तावना, निरन्तर ।)"
खाँचो सञ्चार साक्षरताको,"आजभन्दा १८ वर्षअघि २०६२ सालमा काठमाडौंस्थित अस्मिता महिला प्रकाशन गृहले नेपालका विभिन्न जिल्लामा एकवर्षे सञ्चार साक्षरता अभियान सञ्चालन गर्यो । तिनताक अखबारी लेखनमा संलग्न भएकाले मैले पनि मोरङबाट सञ्चार सहजकर्ताको भूमिका निर्वाह गर्ने अवसर पाएँ । अभियानको दौरान मसहित अन्य जिल्लाका सहजकर्ताले सञ्चारका विभिन्न माध्यममा महिलासम्बन्धी प्रकाशित तथा प्रसारित समाचारलगायत लेख रचना सुनेर, हेरेर तथा पढेर प्रतिवेदन पेस गर्नुपर्थ्यो । यसका साथै सहजकर्ताले मासिक रूपमा स्थानीय महिलालाई सहभागी गराई बहस सञ्चालन गर्नुपर्थ्यो । अभियान अवधिमा संस्थाले उपयोगी मिडिया सक्रिय उपभोक्ता भन्ने पुस्तिका पनि प्रकाशन गरेको थियो ।पुस्तिकामा उल्लेख गरिएका विषयवस्तुलगायत प्रश्नावलीमा केन्द्रित भई सामूहिक छलफल हुन्थ्यो । यस्ता बहसमा अस्मिता महिला प्रकाशन गृहका सञ्चारकर्मीद्वय मञ्जु थापा र अञ्जु क्षेत्रीले अभियानको औचित्य र आवश्यकताबारे प्रकाश पार्नुहुन्थ्यो । अहिले पनि उक्त गृहले पत्रिका प्रकाशनलगायत सञ्चारमा महिलाको पहुँच र सञ्चारमाध्यममा लैंगिकताका सवालबारे अनुसन्धान गर्छ । अभियानमा सहभागी कतिपय गृहिणी तथा कामकाजी महिला केही वर्ष नारी तथा शिक्षक मासिकका वार्षिक ग्राहकसमेत बनेका थिए, कोभिडपछि त्यो क्रम टुट्यो । केही महिनादेखि मलगायत मेरा शिक्षक सहकर्मीहरू नियमित रूपमा नारी र शिक्षक मासिक पढ्दै आएका छौं । त्यतिमात्र होइन शिक्षकमा प्रकाशित लेखरचनाबारे साप्ताहिक रूपमा शिक्षकसंवाद पनि थालेका छौं । पछिल्लो समय सञ्चारका विभिन्न माध्यम बग्रेल्ती सञ्चालनमा छन् भने तीमध्ये कतिपय बन्द भए । विशेषगरी स्थानीयस्तरमा खुलेका सञ्चारका विभिन्न माध्यममध्ये एफएम रेडियो र दैनिक पत्रिकाले केही श्रोता र पाठकसमेत कमाएका छन् । दैनिक पत्रिका तथा अनलाइनले आफ्ना वार्षिकोत्सवलगायत कार्यक्रममा आबद्ध सञ्चारकर्मी तथा लेखकलाई सम्मानसमेत गर्छन् । तथापि नवपाठकसम्म कसरी पुग्ने अर्थात् के कस्ता सामग्री वा स्तम्भ थप्दा पाठक आकर्षित हुन सक्छन् भन्ने विषयमा त्यति छलफल हुँदैन । यसरी सञ्चारका विभिन्न माध्यमले आफ्नै तरिकाले वार्षिकोत्सव मनाउने गरे पनि कतिपय स्थापित मूलधारका छापा तथा विद्युतीय माध्यमले रक्तदानलगायत दौडप्रतियोगिता आयोजना गर्ने देखिन्छ । तर पाठक तथा श्रोता बढाउन सञ्चार साक्षरता अभियान सञ्चालन गर्नुपर्ने आवश्यकता महसुस गरेको पाइँदैन । यसो हुँदा पनि पछिल्लो समय नियमित पत्रपत्रिका पढ्ने पाठक तथा रेडियो सुन्ने श्रोताको संख्या घट्दै गएको छ । उनीहरू सामाजिक सञ्जालमा लोभिएका छन् । सञ्चारविद्हरूको भनाइ सापटी लिने हो भने सञ्चारका जुनसुकै माध्यममा प्रकाशित तथा प्रसारित सामग्री भनेका भोजमा राखिएका चौरासी व्यञ्जनजस्तै हुन् । कस्ता र कुन परिकार ग्रहण गर्दा आफ्नो स्वास्थ्यलाई हानिनोक्सानी पुर्याउँछ भन्ने हेक्का स्वयं ग्रहण गर्नेहरूले थाहा पाउन जरुरी छ । वास्तवमा मिडिया अर्थात् सञ्चारका विभिन्न माध्यममा प्रकाशित वा प्रसारित सामग्रीको उपयोगिताबारे थाहा पाउन पनि सचेत तथा जागरुक उपभोक्ता बन्न जरुरी छ । कतिपय सामग्री उपयोगी हुँदाहुँदै पनि सञ्चार साक्षरताको कमीले बहुसंख्यक सक्रिय उपभोक्ताका लागि कागलाई बेल पाक्यो, हर्ष न विष्मात सरह हुन पुगेको छ । पछिल्लो समय नेपालमै पनि अन्य क्षेत्रमा भन्दा आधुनिक सूचना र सञ्चारका प्रविधिले क्रान्तिकारी फड्को मारेको छ । तथापि सञ्चार साक्षरताको कमीले सक्रिय उपभोक्ता जन्माउन भने सकेको छैन । यस अर्थमा सामाजिक सञ्जालमा प्रसारित सामग्री समयसापेक्ष र जीवनोपयोगी भए पनि उपभोक्ताले यसलाई जनजीविकासँग जोड्न सकेको देखिँदैन । सामाजिक सञ्जालका सामग्रीलाई मनोरञ्जनका रुपमा लिने बहुसंख्यक शिक्षित उपभोक्ताले पनि सूचना, सन्देशमूलक सामग्री पोस्ट गर्नुभन्दा आफूले घुमेको र खाएको तस्बिर मात्र राख्ने गरेको देखिन्छ । यसरी सामाजिक सञ्जाल ज्ञानगुन बढाउने माध्यमभन्दा पनि मनोरञ्जन प्राप्त गर्ने माध्यम बन्दै गएको छ । सामाजिक सञ्जालको दुरुपयोगले विसंगति र विकृति मात्र फैलिएको छैन, आपराधिक गतिविधिलाई पनि बढावा दिएको छ । यसले सबै उमेर समूहलाई नराम्ररी गाँजेको छ ।वास्तवमा हामीकहाँ सञ्चार साक्षरतासम्बन्धी सचेतना बढाउनुपर्ने आवश्यकता न सरकारले महसुस गरेको छ न त प्रकाशन तथा प्रसारणगृहले नै यसका लागि रणनीतिक योजना बनाएका छन् । बदलिँदो समय र परिवेशसँगै पाठकहरूको रुचि पनि फेरिँदै गएको छ भन्ने कुरा बहुसंख्यक प्रकाशनप्रसारण गृहले बुझेको देखिँदैन । खासमा साक्षरता शब्दले लेख्नेपढ्ने क्षमतालाई जनाउँछ भने सञ्चार साक्षरताले मिडियाले प्रवाह गर्ने समाचार, जानकारी तथा सन्देशलाई विश्लेषण, समालोचना र बुझ्न सक्ने क्षमता बुझाउँछ । समाचारको सत्यता पत्ता लगाउन सक्नेयोग्यता पनि सञ्चार साक्षरताभित्र पर्छ ।अमेरिकामा अवस्थित मिडिया साक्षरता राष्ट्रिय आयोगले मिडियालाई अझ विस्तारमा बुझ्न मिडियाको विश्लेषण, मूल्यांकन तथा सिर्जना गर्न सक्ने कार्य क्षमताको रूपमा परिभाषित गरेको छ । सन् १९२८ देखि नै जोन एफ कुल्किनले अमेरिकामा स्कुले पाठ्यक्रमसँगै मिडिया साक्षरताको प्रावधान अघि सारेको अध्ययनले देखाएको छ । केही समयअघि अमेरिकाको क्यालिफोर्निया, टेक्सस र न्युजर्सीका कतिपय विद्यालयमा विद्यार्थीलाई सञ्चार साक्षरता सीप सिकाउन थालिएको बजफिड न्युजकी वरिष्ठ सम्पादक क्यारिसा जेन लिमले जनसमक्ष ल्याएकी थिइन् ।छिमेकी मुलुक भारतमै पनि सञ्चार साक्षरतासम्बन्धी कार्यक्रम विद्यालय तहबाट सुरु गरिएको द हिन्दु ले केही समयअघि जनसमक्ष ल्याएको थियो । यस्तै, अल्ट न्युजका सहसंस्थापक प्रतीक सिन्हाले कलकत्ताका कतिपय विद्यालयमा सञ्चार साक्षरतासम्बन्धी सञ्चार सीप सिकाउन दुईमहिने परियोजना कार्य थालिएको कुरा पनि उल्लेख गरिएको छ । उक्त फरियोजनाअन्तर्गत सञ्चालन गरिने अन्तर्त्रियात्मक कार्यक्रम तथा तालिममा १२ वर्षदेखि १४ वर्ष उमेर समूहका विद्यार्थीलाई विश्लेषण र मूल्यांकन गरी सत्यता पत्ता लगाउन सक्ने क्षमता प्रदान गरिनेछ । यसरी अमेरिका र भारतजस्ता देशमा विद्यार्थी लक्षित सञ्चार साक्षरताका अनेक परियोजना सञ्चालन भइरहेकाले पनि ती देशका बहुसंख्यक विद्यार्थीले सञ्चारलाई विकासको सारथी बनाएको देखिन्छ । हामीकहाँ यस्तो सोचको पूर्णतया कमी देखिन्छ । हुन पनि हो स्कुले जीवनमा सही सूचना र सञ्चार पाउनबाट वञ्चित हाम्रा विद्यार्थीमा सञ्चार सीपकै कमीले स्कुले शिक्षा जीवनोपयोगी बन्न सकेको छैन । यसरी स्कुले शिक्षालाई जीवनोपयोगी र जीविकोपार्जनको प्रस्थानबिन्दु बनाउन पनि विद्यार्थीलाई सञ्चारसम्बन्धी आधारभूत सीप सिकाउन जरुरी छ । त्यसो त हामीकहाँ अस्मिता महिला प्रकाशन गृह, सेन्टर फर मिडिया रिसर्च (सीएमआर) जस्ता सञ्चारसम्बन्धी कार्य गर्ने संस्थाले बेलाबेला सञ्चार साक्षरतासम्बन्धी कार्यक्रम गरिरहेका छन् । तर, सबै उमेर समूह विशेषगरी विद्यार्थीलाई लक्षित परियोजना थाल्नुपर्ने आवश्यकता महसुस गरेको पाइँदैन । अमेरिका तथा भारतले जस्तै हामीकहाँ पनि सञ्चार संस्थाले सीमित अवधिकै लागि भए पनि विद्यार्थी लक्षित सञ्चार साक्षरता अभियान सञ्चालन गर्नुपर्ने देखिन्छ । यसो गर्न सके विकसित मुलुकमा जस्तो हामीकहाँ पनि सूचना र सञ्चारका आधुनिक प्रविधि देशको समग्र विकासको सारथि बन्न सक्ने वातावरण तयार हुन्छ । यसका लागि तीनै तहका सरकारले पनि आफ्ना नागरिकलाई सञ्चारसम्बन्धी आधारभूत सीप सिकाउन सञ्चारविद्सँग सहकार्य र समन्वय गरी रणनीतिक योजना तर्जुमा गर्न जरुरी छ ।"
उपप्रधानमन्त्रीले नै औंल्याए अर्थतन्त्रका समस्यैसमस्या,"उपप्रधानमन्त्री खड्काले औल्याएका अर्थतन्त्रका १८ चुनौती १) रोजगारीको अभावमा नेपाली श्रमशक्ति व्यापक रूपमा विदेशी श्रमबजारमा जानुपर्ने अवस्था २) आन्तरिक बसाइासराइले पहाडी जिल्लाहरूमा निर्जनीकरण भएको, ग्रामीण पेसा महिलाले मात्रै ३) आर्थिकसामाजिक असमानताको समस्याको सवाल पेचिलो बन्दै गएको ४) आर्थिक तथा शासकीय सुशासनको अभावले लगानी कम, आर्थिक वातावरण बिथोलिएको ५) मुलुकको समग्र गरिबी अपेक्षा गरिएअनुरूप द्रुत गतिमा घट्न नसकेको ६) प्रदेश र स्थानीय सरकारले अनुमान गरेअनुसार राजस्व उठाउन र खर्च गर्न नसकेको ७) सार्वजनिक सम्पत्तिको जगेर्ना गर्न नसक्दा राजस्वको कमी, केही व्यक्तिको हातमा पुग्ने जोखिम ८) सरकारको ऋण बढ्दै गएको र राजस्व घट्दै गएकाले वित्त क्षेत्रमा अस्थिरताको जोखिम ९) सार्वजनिक ऋण उत्पादनमूलक क्षेत्रमा खर्च गर्न नसक्दा अनुत्पादक ऋण बढ्दै गएको १०) जथाभावी स्रोत सुनिश्चितता दिएर सुरु गरिएका खर्बौंका आयोजना अलपत्र, लागत बढ्दो११) आयोजनाहरू समयमा सम्पन्न नगरी प्रतिफल समयमै प्राप्त नहुादा जनतामा निराशा बढेको १२) उत्पादनमूलक क्षेत्र कमजोर बनेको, अर्को दिगो र भरपर्दो क्षेत्र नबनेको १३) विप्रेषण वैदेशिक मुद्रा आर्जनको प्रमुख स्तम्भ, वैदेशिक मुद्रा आर्जनमा विविधीकरण नहुादा जोखिम१४) रेमिट्यान्सले उत्पादनशील क्षेत्रमा लगाउन नसकिएको१५) आयात बढेर व्यापार घाटा बढ्दै गएको, आयातमा आधारित राजस्व हुादा स्रोत दरिलो नभएको१६) नीतिगत, संरचनागत र अस्थिर राजनीतिक माहोलले स्वदेशी तथा विदेशी लगानी बढ्न नसकेको १७) सरकारी सेवा प्रवाहमा समस्याको कारण उत्पादकत्व, रोजगारी र आर्थिक सुशासनमा असर१८) सुशासनको कमीले देशमा अनौपचारिक अर्थतन्त्रको हिस्सा ठूलो बन्दै गएको"
डीपीआरमै अलमलियो चक्रपथ दोस्रो खण्ड विस्तार,"(काठमाडौं) चक्रपथ दोस्रो खण्ड विस्तारको विस्तृत परियोजना रिपोर्ट (डीपीआर) तयारी पार्ने भनेको एक वर्ष बित्दा पनि अझै चिनियाँ कम्पनीले पूरा गर्न सकेका छैनन् । कहिले डीपीआर बन्छ भन्नेबारे अन्योल कायमै छ । समयमै डीपीआर नबन्दा विस्तारको कामले गति लिन सकेको छैन । चीन सरकारको अनुदानमा चक्रपथ दोस्रो खण्ड (कलंकीबसुन्धरा) को विस्तार गर्न लागिएको हो । दुई महिनाभित्र तयार पार्ने भन्दै ०७९ फागुनमा डीपीआरको जिम्मा चीनको हेनान कम्युनिकेसन्स प्लानिङ एन्ड डिजाइन इन्स्टिच्युट कम्पनीका प्राविधिक टोलीले लिएका थिए । भौतिक पूर्वाधार तथा यातायात मन्त्रालयले दुई महिनाभित्र डिजाइनको काम सकिने जनाएको थियो । तर अझै डिजाइन फाइनल हुन सकेको छैन । अहिलेसम्म डीपीआर निर्माणमा कुनै प्रगति नभएको विकास सहायता कार्यान्वयन महाशाखा प्रमुख विजय जैसीले पुष्टि गरे । चिनियाँ प्रतिनिधि टोली फेरि नेपाल नआई डीपीआरको थप काम अघि बढ्दैन, उनले भने, डीपीआर भएपछि कति लागत लाग्ने थाहा हुन्छ, त्यसपछि मात्र ठेक्काको काम अघि बढ्छ । एक वर्षअघि नेपाल आएको चिनियाँ प्राविधिक टोलीले डिजाइनको काम टुंग्याउन नसकेको हो । अहिलेसम्म यसबारे केही नयाँ अपडेट नरहेको भौतिक पूर्वाधार तथा यातायात मन्त्रालयका विकास सहायता समन्वय तथा गुणस्तर महाशाखा प्रमुख सहसचिव भीमार्जुन अधिकारीले बताए । चिनियाँ टोली हामीले समन्वय गर्ने तहमा आइसकेका छैनन्, उनले भने, डीपीआर पनि फाइनल भइसकेको छैन । यस विषयमा तीन साताअघि चिनियाँ दूतावासका काउन्सिलरसँग बैठक भएको र यसबारे चीन सरकारको मन्त्रिपरिषद्मा पुर्याएर निर्णय गर्ने तयारीमा रहेको जानकारी आएको सडक विभागका महानिर्देशक सुशीलबाबु ढकालले जनाए । कस्तो सडक बनाउने भन्नेबारे चीन सरकारसँग समझदारीपत्रमा हस्ताक्षर भइसकेको छ, हाम्रो पक्षबाट ढिलाइ भएको छैन । पहिला साइट क्लिउर गर्न केही ढिलाइ भएको थियो, उनले भने, अहिले समस्या छैन, डीपीआर बनेपछि निर्माणका लागि सम्झौता हुन्छ । अहिले चिनियाँ पक्षबाटै ढिलाइ भइरहेको ढकालको भनाइ छ । नेपाल सरकारबाट बनाउनुपर्ने नाली, सर्भिस लेन निर्माणको काम भइरहेको छ । डीपीआर सकिएको भए अहिलेसम्म निर्माणको काम सुरु भइसक्थ्यो, उनले भने, बढीमा ६ महिनाभित्र डिजाइन सक्ने कुरा भए पनि अहिलेसम्म पाउन सकिएको छैन । कलंकीदेखि बसुन्धरासम्म ७ वटा प्याकेजमा ठेक्का गरेर सर्भिस लेनलगायतका संरचना निर्माणको काम भइरहेको छ ।अहिले जथाभावी सडक भत्काएर काम गर्दा यो खण्ड धुलाम्मे बनेको छ । सडकका दुवै खण्डको वारिपारि सर्भिस लेन निर्माणका लागि खनेर माटो थुपार्दा ट्राफिक जाम हुने गरेको छ । चक्रपथ विस्तारअन्तर्गत नेपाल सरकारले चीनसँग कलंकीदेखि चाबहिलस्थित धोबीखोला पुलसम्मको ११६ किमि सडक नै विस्तार गर्न सुरुमै आग्रह गरेको थियो ।चीनसँग सन् २०१८ मा भएको जीटूजी सम्झौतामा भने बसुन्धरासम्म मात्र सडक विस्तार भनिएको थियो । सोहीअनुसार चीनले कलंकीदेखि बसुन्धरा कल्भर्टसम्म मात्र विस्तारको काम गर्नेछ । उसको दूरी ८२ किमि छ । डीपीआर टुंगिएपछि चीनसँग सम्झौता गरेर उसैले निर्माण गर्ने गरी काम थालिने जनाइएको छ । नेपाल सरकारले दोस्रो चरणमै कलंकीदेखि धोबीखोला (चाबहिल) सम्म निर्माण गर्न माग गरेको थियो । चीनले भने यसलाई तेस्रो खण्डमा काम गर्ने उल्लेख गर्दै आएको छ ।कलंकीदेखि सीतापाइलासम्म अहिले चार लेन र सीतापाइलादेखि चक्रपथ खण्डमा दुई लेन सडक छ । यसलाई अब ८ लेनमा विस्तार गर्न लागिएको हो । चक्रपथ विस्तारमा नेपाल सरकारको स्रोतबाट निर्माण गर्नुपर्ने कामका लागि चालु आर्थिक वर्षमा २ अर्ब ७ करोड रुपैयाँ विनियोजन गरिएको छ । नाली, सर्भिस लेन निर्माणलगायतको काम गर्न यो बजेट व्यवस्थापन गरिएको हो । यसअघि चक्रपथ विस्तारको पहिलो खण्ड कोटेश्वरकलंकीसम्म १०३९ किमि सडक चीनले नै ८ लेनमा विस्तार गरिदिएको हो, जुन खण्ड विस्तार गरेर ०७५ माघमा चीनले नेपाल सरकारलाई हस्तान्तरण गरेको थियो ।"
बेलायतको ११ अर्ब ७५ करोड अनुदान,"काठमाडौं (कास) बेलायतले नेपाल इन बिजनेस (एनआईबी) र ग्रीन ग्रोथ प्रोग्राम (जीजीपी) परियोजना कार्यान्वयनमा सात करोड स्टर्लिङ पाउन्ड (करिब ११ अर्ब ७५ करोड रुपैयाँ) अनुदान सहयोग गर्ने भएको छ । दुई देशले सन् २०२३ सम्ममा दुवै परियोजना सञ्चालन हुने सहमति गरेका हुन् । विकास तथा अफ्रिकी मन्त्री एन्ड्र्यु मिचेलको नेपाल भ्रमणकै अवसर पारेर बेलायतले नेपाललाई उक्त अनुदान सहयोग उपलब्ध गराउने सहमित गरेको हो ।अर्थ मन्त्रालयमा मंगलबार आयोजित कार्यक्रममा बेलायतका मन्त्री मिचेल र अर्थमन्त्री प्रकाशशरण महतको उपस्थितिमा अनुदान सहायतासम्बन्धी सम्झौतापत्रमा हस्ताक्षर भयो । नेपालका तर्फबाट मन्त्रालयका सहसचिव श्रीकृष्ण नेपाल र बेलायतका तर्फबाट यहाँस्थित बेलायती दूतावासका विकास निर्देशक पिपा बर्डले हस्ताक्षर गरे । सम्झौताअनुसार उक्त अनुदानमा बेलायतको प्राविधिक सहायता र वैदेशिक विकास सहायता पनि समावेश गरिएको छ ।अर्थ मन्त्रालयद्वारा जारी विज्ञप्तिअनुसार एनआईबी कार्यक्रमबाट प्राप्त हुने अनुदान नेपालको समग्र आर्थिक विकास, गरिबी निवारण र समग्र आर्थिक समृद्धिको बाटो निर्धारणमा सहयोग गर्ने अपेक्षा गरिएको छ । उक्त कार्यक्रमले साना तथा मझौला उद्यमलाई सहयोग गर्ने विज्ञप्तिमा उल्लेख छ । साना तथा मझौला उद्यमलाई उत्पादनमा जोड्ने र त्यस्ता व्यवसाय विकासका लागि वित्तपोषण गर्ने अपेक्षा गरिएको छ ।अर्को कार्यक्रम जीजीपीले उद्योग तथा सेवा क्षेत्रमा लगानी गर्न, जलवायु अनुकूलित पूर्वाधार निर्माण गर्न, दिगो आर्थिक नीतिलाई सुदृढ गर्न र आर्थिक सहजीकरण गरी समावेशी विकासका लागि सहयोग गर्नेछ । प्रत्यक्ष वैदेशिक लगानीका क्षेत्रमा सुधार र जलवायु अनुकूल लगानी परियोजना विकासमा योगदान गर्ने बताइएको छ ।उक्त अवसरमा अर्थमन्त्री महतले दुई मुलुकबीचको सम्बन्धबारे उल्लेख गर्दै नेपालको सामाजिकआर्थिक विकासका प्राथमिकतालाई पूरा गर्न बेलायत सरकारले निरन्तर सहयोग गरेकामा धन्यवाद दिए । नेपालको आर्थिक वृद्धि, दिगोपन प्रवर्द्धन, गरिबी घटाउनेलगायत महत्त्वपूर्ण कार्यक्रम कार्यान्वयनका निम्ति अनुदान उपयोगी हुने उनले विश्वास व्यक्त गरे । आर्थिक रूपान्तरण, जलवायु परिवर्तनका मुद्दा, सामाजिक सेवा तथा समावेशीकरणका लागि पनि अनुदानबाट सञ्चालन हुने कार्यक्रम महत्त्वपूर्ण छन्, उनले भने । बेलायतका मन्त्री मिचेलले नेपालबेलायत मैत्रीसन्धिको एक सय वर्ष पूरा भएको उत्सव मनाएको उल्लेख गर्दै दुई मुलुकबीचको सम्बन्ध त्योभन्दा पनि पुरानो रहेको प्रस्ट्याए । आफ्नो असाधारण बहादुरीका कारण सुप्रसिद्धिको असली हकदार रहेका गोर्खालीसँग युद्ध मैदानमा गाँसिएको हाम्रो आत्मीयता दुई शताब्दी पुरानो छ । यी प्रशंसायोग्य सिपाही नेपाल र यूकेबीचको गहिरो र स्थायी मित्रताका प्रतीक हुन् । यस्तो मित्रता जुन परिष्कृत हुँदै आइरहेको छ र हाम्रो भविष्यलाई सँगै आकार दिइरहेको छ, उनले भने, मैले पछिल्लो पटक, सायद एक दशक पहिले, भ्रमण गर्दा नेपाल दशक लामो गृहयुद्धको चपेटाबाट बाहिर निस्कने क्रममा नै थियो । आज हामीले विकासको गति देखिरहेका छौं ।"
नेपाल 'ए सँग क्यानडा पराजित,"(काठमाडौं)कप्तान सन्दीप जोरा र बसिर अहमदको अर्धशतकपछि नेपाल ए ले क्यानडा ११ विरुद्धको दोस्रो एकदिवसीय खेलमा २ विकेटको रोमाञ्चक जित हात पारी तीन खेलको शृंखला ११ को बराबरीमा ल्याएको छ । विनोद भण्डारीको स्थानमा नेतृत्व गरिरहेका जोराले ६६ र बसिरले अविजित ५२ रन बनाएपछि नेपाल ए ले २ सय ४१ रनको लक्ष्य ४९५ ओभरमा पूरा गरेको थियो । क्यानडाले पहिलो खेल आइतबार ४ विकेटले जितेर शृंखलामा अग्रता लिएको थियो । मूलपानी क्रिकेट मैदानमा नेपालको सुरुआत राम्रो थिएन । मायन यादव इनिङ्सको पहिलो बलमै आउट भए । तेस्रो नम्बरमा पठाइएका शेर मल्लले पनि ७ रनमात्र बनाउन सके । अर्जुन कुमाल र जोराले तेस्रो विकेटमा १ सय ४ रनको साझेदारी गरे । अर्जुनले ६४ बल खेल्दै ३ चौकासहित ४० रन बनाए । अर्जुन र जोरा ३ बल अन्तरमा आउट भए । जोराले ७४ बल खेल्दै ७ चौका र १ छक्का प्रहार गरे । किरण ठगुन्ना १३ रनमा आउट भएपछि बसिर र रशिद खानले छैटौं विकेटमा ७७ रनको साझेदारी गरे । रशिदले ५१ बलमा ३ चौका र २ छक्कासहित ४७ रन बनाए । विवेक यादव १, शाहब आलम शून्यमा आउट भए पनि बसिरले विजयी रन बटुले । उनले ७३ बलको इनिङ्समा ४ चौका र १ छक्का प्रहार गरे । क्यानडाले यसअघि पहिला ब्याटिङ गर्दै २ सय ४० रनमा अलआउट हुनुपूर्व ४९५ ओभर खेलेको थियो । आरोन जोन्सन र श्रीमान्था विजयरत्नेले १२ ओभरभित्र ६४ रन जोडेर क्यानडालाई राम्रो सुरुआत दिलाएका थिए । जोन्सनले ३८ बलमा ५ चौका र १ छक्का प्रहार गरी ३६, विजयरत्नेले ५७ बलमा ६ चौका प्रहार गरी ४१ रन बनाए । निकोलास किर्तन ७, हर्ष ठाकेर ८ रनमा आउट भए । नभनीत धालिवालले ६० बलमा ६ चौका र १ छक्कासहित ४६ र श्रेयस मोभ्भाले ८२ बल खेल्दै ५ चौकासहित ६८ रन बनाए । डिलोन हेलिगरले १६ रन जोडे । नेपालबाट शाहबले ३ विकेट लिए । उनले १० ओभरमा ३८ रनमात्र खर्चे । रशिदले ५५ ओभरमा ३४ र शेर मल्लले १० ओभरमा ३९ रन खर्चेर २२ तथा सागर ढकाल र बसिरले ११ विकेट लिए ।यी दुई टोलीबीच तेस्रो खेल बिहीबार हुनेछ ।"
सम्हालेर खेल्ने नेपालको दाउ,काठमाडौं (कास) नेपालले विश्वकप लिग २ शृंखलामा बुधबार नामिबियाको सामना गर्नेछ । तीन राष्ट्र सहभागी लिग २ को पहिलो शृंखलामा नेपाल र नामिबियासहित नेदरल्यान्ड्स २ खेलमा ११ को जितको स्थितिमा छन् । पहिलो दिन नामिबियाले नेपाललाई ४ विकेटले स्तब्ध पारेको थियो । नेपाली भूमिमा खेलिएका सबैखाले ८ खेलमा नामिबियाले पाएको त्यही एकमात्र जित हो । त्यसपछि दोस्रो खेलमा नेपालले नेदरल्यान्ड्समाथि ९ विकेटको विजय पायो । सोमबार नेदरल्यान्ड्सले नामिबियालाई ७ विकेटले पराजित गरेपछि सबैले ११ जित आत्मसात गरेका छन् । नामिबियाविरुद्ध ब्याटिङमा हेलचेक्र्याईं गरेको नेपालले बुधबार सम्हालिएर खेल्ने प्रयास गर्नेछ ।
सिरियामाथि जित,"(काठमाडौं)नेपालले वाफ वुमन्स च्याम्पियनसिप फुटबलमा मंगलबार अपेक्षित विजयी सुरुआत गरेको छ । साउदी अरेबियाको जेद्दास्थित किङ अल्बुल्लाह स्टेडियमको रिजर्भ मैदानमा भएको खेलमा नेपालले समूह बी पहिलो खेलमा सिरियामाथि ४१ को सजिलो जित निकाल्यो । यो खेलको सबैभन्दा ठूलो विशेषता रह्यो, अनिता बस्नेतले कर्नरबाट सम्भव दुर्लभ गोल ।जितसँगै नेपालले लगातार १० खेलको अपराजित यात्रामा पूर्णविराम लगाएको छ । नेपालले सन् २०२२ को वुमेन्स साफ च्याम्पियनसिपमा भारतलाई हराएयता पहिलो जित पाएको हो । पहिलो गोल भने अमिशा कार्कीको नाममा रह्यो । यो दसौं मिनेटमा सम्भव भयो । सिरियाली डिफेन्सको कमजोरीमा डिफ्लेक्ट भएको बलमा अमिशाले गोल गरेकी हुन् । अनिताले १३ औं मिनेटमा गोल गरिन् । उनको कर्नर प्रहारले घुमाउरो बाटो तय गर्दै सिधै पोस्टको दिशा लिएको थियो । खेलको १९ औं मिनेटमा सम्भव तेस्रो गोल भने सावित्रा भण्डारीको नाममा रह्यो । अमिशाले दिएको पासमा सावित्राले लगभग खाली पोस्टमा बललाई पोस्टका दिशा दिलाइन् । नेपालका लागि यो उनको ४३ औं गोल रह्यो । लगत्तै सिरियाका लागि कप्तान नुर मुस्तफाले एक गोल फर्काइन् । उनको सामान्य फ्रिकिक प्रहार नेपाली गोलरक्षक एन्जिला तुम्बापो सुब्बाले ठीक अनुमान गर्न सकिनन् र बलले पोस्टको दिशा दिएको थियो । रेखा पौडेलले ६९ औं मिनेटमा चौथो गोल गरिन् । यसका लागि उनले सावित्राको पास उपयोग गरेकी थिइन् ।दोस्रो हाफमा नेपालले लगातार आक्रमण बुने पनि त्यो सफल रहेन । विशेषतः सावित्राले केही अवसर गुमाइन् र उनको एक प्रहार पोस्टमा लागेको फर्केको थियो । त्यसमै उनको हेडबाट गरेको दोस्रो प्रहार पोस्टको धेरै माथिबाट बाहिरियो ।अब नेपालले दोस्रो खेलमा बिहीबार इराककोसामना गर्नेछ ।"
पुलिस स्कुललाई सशस्त्र आईजीपी ट्रफी,"काठमाडौं (कास) नेपाल पुलिस स्कुल साँगाले प्रथम अन्तर विद्यालय सशस्त्र प्रहरी महानिरीक्षक रनिङ फुटबल प्रतियोगिताको उपाधि जितेको छ । पुलिसले मंगलबार सम्पन्न फाइनलमा आयोजक नेपाल एपीएफ स्कुल क लाई सडनडेथमा पराजित गरेर उपाधि जितेको हो । कीर्तिपुरस्थित पाँगामा रहेको नेपाल एपीएफ स्कुलको मैदानमा सम्पन्न फाइनलमा दुवै टोलीबाट निर्धारित ६० मिनेटमा गोल हुन सकेन । त्यसपछि सोझै पेनाल्टी शुटआउटमा खेल गएको थियो । त्यसमा पनि दुवै टोलीले ४४ गोल मात्र गर्न सकेपछि सडनडेथको दोस्रो पेनाल्टीमा पुलिसले एपीएफ स्कुलको चुनौती समाप्त पारेको थियो । पेनाल्टी शुटआउटमा पुलिसका गोलरक्षक दिप्सन परियार नायक बने । निर्धारित समयको खेलमा पनि एपीएफका चार राम्रा प्रहार गोल हुनबाट जोगाएका उनले पेनाल्टी शुटआउटमा एक प्रहार रोकेका थिए । दिप्सन फाइनलको उत्कृष्ट खेलाडी हुनुका साथै उत्कृष्ट गोलरक्षक उपाधि भए । एपीएफ स्कुलका तेन्जिङ शेर्पा उत्कृष्ट खेलाडी, सैनिक आमाविका डिगविजय शाही उच्च स्कोरर भए । विजेता पुलिसले ३० हजार र उपविजेता एपीएफले २० हजार पाए । विजेतालाई सशस्त्र प्रहरी महानिरीक्षक राजु अर्याल, सशस्त्र प्रहरी अतिरिक्त महानिरीक्षक चन्द्रप्रकाश गौतमलगायतले पुरस्कृत गरेका थिए । एपीएफका प्रधानाध्यापक युवराज पराजुली, विद्यालय समादेशक सशस्त्र प्रहरी नायब उपरीक्षक राजेन्द्र गुरागाईंले प्रतियोगितालाई निरन्तरता दिइने जनाए ।"
रहेनन् विश्वकप विजेता ब्रेहमे,"बर्लिन (एएफपी) सन् १९९० को विश्वकप फाइनलमा जर्मनीका लागि अर्जेन्टिनाविरुद्ध ८५ औं मिनेटमा पेनाल्टीबाट निर्णायक गोल गर्ने आन्द्रेस ब्रेहमेको मंगलबार राति निधन भएको छ । उनी ६३ वर्षका थिए । उनको पुरानो क्लब बायर्न म्युनिखले निधनबारे पुष्टि गरेको छ । बायर्नले भनेको छ, आन्द्रेस ब्रेहमेको निधनमा हामी स्तब्ध छौं । उनी हाम्रो मुटुमा रहने छन् । उनी विश्व च्याम्पियन हुन् । अझ उनी विशेष व्यक्ति हुन् । सन् १९८६८८ बीच दुई सिजन बायर्नमा बिताएका सदाबहार डिफेन्डर ब्रेहमेले सन् १९८७ मा जर्मन बुंडेसलिगा जिते ।बायर्नसँगै काइजरस्लर्टन र इन्टर मिलानका लागि खेलेका ब्रेहमेले केही समय सारब्रेकन र रियल जारागोजामा पनि बिताए । उनको खेलजीवन भने ह्याम्बर्गस्थित उनको घरेलु क्लब एचएसभी बारमबेकबाट सुरु भयो । उनको खेलको सबैभन्दा ठूलो विशेषता भन्नु समान रूपमा दुवै खुट्टाले खेल्न सक्नु हो । ब्रेहमेले १० वर्ष काइजरर्स्लटनमै बितए ।"
