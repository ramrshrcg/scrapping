शीर्षक,विवरण
ललिता निवासको सबै जग्गा अब सरकारी,"पञ्यायतकालमा राजकाज मुद्दा लगाएर जफत गरिएका जग्गा फिर्ता गर्न भनेर ०४७ मा मन्त्रिपरिषद्ले गरेको निर्णयलाई अपव्याख्या गरेर मुआब्जा तिरेर अधिग्रहण गरिएका हदबन्दीभन्दा माथिका जग्गा पनि फिर्ता गर्ने योजना सफल पारिएको थियो । सरकारी अधिकारी र भूमाफियाको मिलेमतोमा हिनामिना गरिएको ललिता निवास परिसरको यो जग्गा अब भने सरकारका नाममा फिर्ता हुने भएको छ । यो प्रकरणमा अख्तियारले दायर गरेको मुद्दामा बिहीबार फैसला दिँदै विशेष अदालतले नेपाल सरकारका २ पूर्वसचिव र तत्कालीन भोगाधिकारी राणा परिवारका ५ सदस्यसहित १३१ जनालाई दोषी ठहर गरेको छ । सरकारका नाममा भएको जग्गा सुनियोजित रूपमा हडपिएकामा ती सबै प्रक्रिया खारेज गर्दै अदालतले दोषीलाई बिगो, कैद र जरिवाना तथा हिनामिना भएको जग्गा जफत गरेर सरकारकै नाममा ल्याउने गरी फैसला सुनाएको हो ।विशेष अदालतका न्यायाधीशहरू खुसीप्रसाद थारू, रामबहादुर थापा र रितेन्द्र थापाको इजलासले पूर्वभूमिसुधार सचिव छविराज पन्त र पूर्वभौतिक योजना सचिव दीपबहादुर बस्न्यात तथा ललिता निवासका तत्कालीन भोगाधिकारीहरू सुनीति राणा, शैलजा राणा, हेमनशमशेर, हाटकशमशेर र रुक्मशमशेरसहितलाई दोषी ठहर गर्दै बिगोबमोजिम जरिवाना र कैद सजाय हुने गरी फैसला सुनाएको हो । विशेष अदालतका प्रवक्ता एवं उपरजिस्ट्रार धनबहादुर कार्कीले विभिन्न निर्णय प्रक्रियामा सामेल २ पूर्वसचिवसहित तत्कालीन भोगाधिकारी, नक्कली मोही, जग्गा हिनामिनामा संलग्न कर्मचारी र मतियारका रूपमा काम गर्नेसहितलाई दोषी ठहर र हिनामिना भएको १ सय ३६ रोपनी जग्गा पनि जफत हुने फैसला भएको बताए ।जग्गा किनबेचमा संलग्न भाटभटेनी सुपरमार्केटका सञ्चालक मीनबहादुर गुरुङ तथा भूमाफिया किटान गरिएका शोभाकान्त ढकाल र रामकुमार सुवेदीलाई जग्गा हिनामिना प्रकरणको मुख्य मतियारका रूपमा अदालतले दोषी ठहर गरेको छ । जग्गा हिनामिनासम्बन्धी मन्त्रालयबाट फाइल सदर गरेर मन्त्रिपरिषद्मा पेस गर्ने ३ जना तत्कालीन मन्त्री र १ सचिवसहित केही हाइप्रोफाइलले भने कसुरबाट सफाइ पाएका छन् । पूर्वउपप्रधान तथा भौतिक योजनामन्त्री विजयकुमार गच्छदार, पूर्वभूमिसुधारमन्त्रीद्वय चन्द्रदेव जोशी र डम्बरबहादुर श्रेष्ठ तथा पूर्वभूमिसुधार सचिव दिनेशहरि अधिकारीलाई विशेषले कसुरबाट सफाइ दिएको हो ।विसं २०४९ देखि २०६९ को अवधिमा गुठी संस्थान, मालपोत, नापी, भूमिसुधार विभाग र मन्त्रालयबाट गैरकानुनी निर्णय गराएर ललिता निवास परिसरको १ सय ३६ रोपनीभन्दा बढी जग्गा हिनामिना गरेको कसुरमा अख्तियार दुरुपयोग अनुसन्धान आयोगले २०७६ माघ २२ मा १ सय १० जनाविरुद्ध बिगो, कैद र जरिवाना तथा ६५ जनाविरुद्ध जग्गा जफत प्रयोजनका लागि प्रतिवादी बनाएर विशेष अदालतमा मुद्दा दायर गरेको थियो । पछिल्लो पटक लगातार २२ दिनसम्म मुद्दालाई नियमित सुनुवाइमा राखेर अदालतले बिहीबार किनारा लगाएको प्रवक्ता कार्कीले बताए ।विशेष अदालतका पूर्वअध्यक्ष गौरीबहादुर कार्कीले विशेषको फैसलाले राजनीतिक व्यक्तिलाई सफाइ दिए पनि यो फैसला समग्रमा साहसिक र ऐतिहासिक नै रहेको टिप्पणी गरे । सरकारी जग्गा पद र शक्ति तथा प्रलोभनमा खानेमास्ने काम जुनसुकै बेला भए पनि त्यस्तो अपराधमा संलग्नले एक दिन कानुनको कठघरामा आउनैपर्छ भन्ने सन्देश यसले दिएको छ, कार्कीले भने । हाल अख्तियार प्रमुख रहेका प्रेमकुमार राई गृह सचिव भएका बेला पूर्वसचिव शारदाप्रसाद त्रितालको संयोजकत्वमा छानबिन समिति गठन गरिएको थियो । समितिले दिएको प्रतिवेदनका अनुसन्धानका लागि सरकारले अख्तियार र प्रहरीमा पठाएको थियो । त्यसका लागि अधिवक्ता युवराज कोइरालाले थुप्रै तथ्य र प्रमाण सरकारलाई दिनुका साथै जग्गा हिनामिनामाथि अनुसन्धानका लागि डेढ दशकदेखि सक्रियता देखाएका थिए ।२०४६ पछि बनेको मन्त्रिपरिषद्ले पञ्चायतकालमा जफत जग्गा छानबिन गरी फिर्ता गर्ने निर्णय गरेको थियो । तर, यही निर्णयको गलत व्याख्या गरेर मुआब्जा दिएर अधिग्रहण गरिएका जग्गा पनि फिर्ता गराउने प्रपञ्च रचिएको थियो । सुवर्णशमशेरको परिवारबाट २ सय ८४ रोपनी १४ आना ३ पैसा जग्गा तत्कालीन सरकारले उचित मुआब्जा दिएर कानुनसम्मत अधिग्रहण गरेको ठहर पनि विशेष अदालतले गरेको छ । २०२१ मंसिर १५ मा ललिता निवासको जग्गा अधिग्रहण गर्ने निर्णय भएको र १७ मा यो विषय राजपत्रमा प्रकाशित भएकाले यसलाई अन्यथा भन्न नमिल्ने अदालतको टिप्पणी छ । सुवर्णशमशेर र उनका छोरा कञ्चनशमशेरका नाममा रहेको १४ रोपनी ११ आना जग्गा मात्रै जफत भएको हो, २ सय ८४ रोपनी जग्गा कानुनसम्मत अधिग्रहण भएको ठहर्छ अदालतले भनेको छ । सरकारी निर्णयको अपव्याख्या गरेर अधिग्रहण भएको जग्गालाई पनि जफतकै सूचीमा राखेर हडपिएको फैसलामा उल्लेख छ ।२०६६६७ मा प्रधानमन्त्री कार्यालय विस्तारका नाममा नक्कली मोही र जग्गा धनीलाई ललिता निवासको जग्गा सट्टाभर्नाबापत दिने प्रस्ताव मन्त्रिपरिषद्मा लगेर अनुमोदन गराइएको थियो । मन्त्रीहरू गच्छदार, श्रेष्ठ, जोशीले लगेको प्रस्तावका आधारमा ललिता निवासको करिब ५ रोपनी जग्गा पशुपति टिकिन्छा गुठीका नाममा कायम गरेर नक्कली मोहीमा जाने गरी निर्णय भएका थिए ।तलबाट आएका प्रस्तावलाई मन्त्रिपरिषद्सम्म पुर्याउने काम गरेको भन्दै सचिव अधिकारीलाई सफाइ दिइएको छ । मन्त्रिपरिषद्को निर्णय नीतिगत भएको र नीतिगत निर्णयमा अख्तियारको क्षेत्राधिकार नरहने भन्ने अभियोगपत्रमै उल्लेख भएका लगायत कारण देखाएर गच्छदार, श्रेष्ठ र जोशीलाई सफाइ दिइएको हो । २०४९ र २०६२ मा जग्गा राणा परिवारका नाममा लैजान भएको निर्णयमा डिल्लीबजार मालपोतका तत्कालीन प्रमुखद्वय कलाधर देउजा र टीकाराम घिमिरेसहित १८ लाई अदालतले दोषी ठहर गरेको छ । सरकारी जग्गामा गलत दावीसहित राणा परिवारका ५ जना सदस्यहरू सुनीति राणा, शैलजा राणा, हेमनशमशेर, हाटकशमशेर र रुक्मशमशेर राणा तथा मालपोत र भूमिसुधारका कर्मचारीहरू कलाधर देउजासहित ५ कर्मचारी तथा भूमाफिया रामकुमार सुवेदी र शोभाकान्त ढकाललाई दोषी ठहर गर्दै जनही ७५ लाख रुपैयाँ जरिवाना र २ वर्ष कैद सजाय सुनाइएको छ । मालपोतबाट छुट दर्ताका नाममा थप १२ आना ०६२ मा राणा परिवारका नाममा गएको थियो । यसमा प्रमुख मालपोत अधिकृत टीकाराम घिमिरेसहित ५ कर्मचारी र सुनीतिलाई ६ महिना कैद र जनही ७ लाख रुपैयाँ जरिवाना तोकिएको छ ।नक्कली जग्गाधनी र नक्कली मोहीलाई सट्टाभर्ना दिने गरी गैरकानुनी रूपमा मन्त्रालय र मालपोतबाट भएका निर्णय प्रक्रियामा सामेल तत्कालीन सचिवद्वय बस्न्यात र पन्तसहित १२ जना दोषी ठहर भएका छन् । दुई सचिवसहित १२ कर्मचारी र व्यापारी मीनबहादुर गुरुङलाई जनही ८० लाख ४८ हजार रुपैयाँ जरिवाना र २ वर्ष कैद, जग्गा जफतको फैसला सुनाइएको छ । सट्टाभर्नामा नक्कली मोही दाबी गर्ने श्रीकृष्ण महर्जनसहित १२ जनालाई पनि दोषी ठहर गरी २ वर्ष कैद र बिगोबमोजिम जरिवानाको फैसला भएको छ ।५७ जनालाई नक्कली मोही बनी जग्गामा हकदाबी गरेकाले कसुरदार ठहर गरिएको छ । उनीहरूलाई जनही २ वर्ष कैद र जरिवानाको फैसला भएको छ । घूसबापत जग्गा बकस लिएका १५ जनालाई पनि २ वर्ष कैद र जरिवानाको फैसला भएको छ ।टिकिन्छा गुठीमा लगेर नक्कली मोही कायम गर्ने तत्कालीन गुठी प्रशासक बलिरामप्रसाद साह तेलीसहित १७ जनाविरुद्ध १ वर्ष कैद र जनही ४१ लाख ६७ हजार ५ सय २९ जरिवानाको फैसला भएको छ । गुठीमा जग्गा लगेर भूमाफियाका नाममा कायम गराएको अभियोगमा तेलीसहित हरिबोल आचार्य, रामेश्वर बिडारी, सेवन्तराज चापागार्इं, हेमराज सुवेदी, तेजराज पाण्डे, तुल्सी पोखरेल, हरिप्रसाद जोशी, दिलीपकुमार भट्ट, नवराज पौडेल, जयप्रसाद रेग्मी, शैलेन्द्र पौडेल, फणीन्द्रप्रसाद दाहाल, मणिकुमार राना, बद्रीबहादुर कार्की, लक्ष्मीनारायण उप्रेती र दिनेशप्रसाद शर्मा दोषी ठहर भएका हुन् ।त्यसैगरी प्रधानमन्त्री निवास विस्तारका नाममा भएका निर्णयमा पनि कर्मचारीहरू दोषी ठहर भएका छन् । यसमा मालपोत कार्यालयबाट निर्णय गर्दा नै जग्गा सट्टाभर्नास्वरूप जग्गा धनी र मोहीको नाम नामसारी दाखिला खारेज प्रक्रिया सम्पन्न गरेर मन्त्रालयमा पेस गरिएको र मन्त्रालयबाट यसमा थप नाम हेरफेर गर्ने काम सचिवले गरेको भन्दै निर्णय प्रक्रियामा कर्मचारीका कारण जग्गा व्यक्तिका नाममा पुगेको फैसलामा उल्लेख छ ।"
"माओवादीमा छँदा बन्द गराए, अहिले त्यहीँ विज्ञान शिक्षक","माओवादी आन्दोलनले उनको नाम दियो, कमरेड विगुल । सुरुमा माओवादीको बाल संगठनमा आबद्ध १३ वर्षका डम्बरमाओवादीको सांस्कृतिक मोर्चामा आबद्ध भई गीत लेख्न, गाउन थाले । १६ वर्षको छँदा सांस्कृतिक मोर्चाको कम्पनी कमान्डर नै भए । परिवर्तनका लागि सानैमा आन्दोलनमा होमिएँ, क्रान्तिका धेरै गीत लेखें, गाएँ अनि नाचें, भने । सानैदेखि पढाइमा तेज डम्बरलाई भविष्यको चिन्ताले सताउन थाल्यो । बुर्जुवा शिक्षा बहिष्कार भन्ने नेताकै छोराछोरी नै पढिरहेको देखेपछि उनले पनि थाती राखेको पढाइलाई निरन्तरता दिए । जुन विद्यालयबाट पढाइ छोडे, त्यहीं आठ वर्षपछि पुनः कक्षा आठमा भर्ना भए । फेरि भर्ना भएको हेर्न आउनेको भीड थियो, उनले भने, बुर्जुवा शिक्षा भनेर विद्यालय छाडेर गएको फेरि पढ्न आयो भनेर खिसिट्युरी पनि गरे । तर उनी पुनः कक्षा प्रथम हुँदै प्रवेशिका परीक्षा ७९३४ प्रतिशत ल्याएर उत्तीर्ण भए । उच्च शिक्षाका लागि काठमाडौंकै एक कलेजमा छात्रवृत्तिमा नाम निकाले पनि राजधानीमा बस्ने, खानेको जोहो गर्न सकेनन् । सदरमुकामकै तत्कालीन कालिञ्चोक उच्च माविमा विज्ञान विषयमा भर्ना भई कक्षा ११ र १२ मा विद्यालय टप गरे । १२ कक्षा सकेपछि शिक्षकको लाइसेन्स निकालेर बैत्यश्वर माविमा पढाउन थाले । हातमा सर्टिफिकेट भएपछि मात्रै योग्य भइँदोरहेछ, भने, हिजो जनवादी शिक्षाको नारा लगाएर हिँडियो तर पेट यही शिक्षाले पाल्यो । २०७९ मा माविको विज्ञान शिक्षक बने । संस्कृत शिक्षाको विरोध गर्दै २०५८ मा बन्द गराएको हिलेपानी संस्कृत माविमा नै उनी यतिबेला विज्ञान शिक्षक छन् । पढाउन गएकै वर्ष उनले विज्ञान प्रदर्शनीमा विद्यालयलाई उत्कृष्ट बनाए । नेपालको शिक्षा नीति र प्रणालीमा सुधारको आवश्यकता त छँदै छ तर बुर्जुवाका नाममा बहिष्कारै गर्नु कमजोरी रहेछ, उनी समीक्षात्मक सुनिए, आखिर शिक्षा, ज्ञान, चेतना नै मानिसको व्यक्तिगत जीवन र समाज समृद्ध बनाउने आधार रहेछ । सर्वहारा तथा श्रमजीवी वर्गका लागि भन्दै मुक्तिका लागि मृत्युको डर नमानी हिँडेको बताउने डम्बरले भने । अब उनी सामुदायिक विद्यालयको शैक्षिक गुणस्तर सुधार्न चाहन्छन् ।"
लेकबेंसी यात्रामा भेडीगोठाला,"(रुकुम पश्चिम)रुकुम पूर्वको पुथा उत्तरगंगा गाउँपालिका११ तकसेराका ६७ वर्षीय करबहादुर बुढाले ५२ वर्षदेखि भेडा चराउँदै आएका छन् । १५ वर्षको उमेरदेखि भेडा गोठाला जान थालेका उनी निरन्तर यही पेसामा छन् । वर्षैभरि भेडाको रेखदेखमा खटिने उनी यतिबेला भेडाको बथान लिएर रुकुम पश्चिमको मुसीकोटनजिकै ठूली दहमा आइपुगेका छन् । मुसीकोट नगरपालिका७ मा पर्ने ठूली दह छेउको पाखामा भेडाको बथान चरिरहेको छ । यहीं ससाना त्रिपाल टाँगेर भेरी गोठालाका तीन परिवार बसेका छन् । रुकुम पूर्वबाट रोल्पाको थबाङ अनि नौबहिनीको लेक पार गरेर मंसिर पहिलो साता यहाँ आइपुगेका गोठालाहरूको नेतृत्व गरिरहेका बुढाले फागुन अन्तिमतिर यहाँबाट रुकुम पूर्व र बागलुङको सीमा ढोरपाटनका बुकीपाटनहरूमा जाने तयारी गरिरहेको बताए । भदौसम्म त्यहाँ बसेर फेरि तकसेराको मूल घरमा फर्किएर चाडबाड मान्ने उनले सुनाए । बुढाले भने, हामी उकालीओराली गरिरहन्छौं । भेडाको चरन खोजेरै बित्यो यो जिन्दगी ।करिब ५ सय भेडा ल्याएर झन्डै चार महिनाका लागि मुसीकोट आसपास आएका गोठालाहरू खानपिन र लत्ताकपडा बोकेरै आएका छन् । भेडापालक किसान तेजमाया बुढा भन्छिन्, हाम्रा लागि भेडाको चरन नै जीवन हो । भेडाबाख्रा अघाए हाम्रो पेट भरिन्छ, ६४ वर्षीया तेजमायाले १६ वर्षको उमेरदेखि भेडीगोठसँग रहेको बताउँदै भनिन्, बीचमा बाआमाले भेडी गोठालोबाट छुटाए । पछि फेरि जोडिएँ । यसैमा जीवन बित्दै छ । केही वर्षअघिसम्म रुकुम पूर्वको पुथा उत्तरगंगा गाउँपालिकाका अधिकांशका घरमा भेडा हुन्थे । उनीहरू यसैलाई आम्दानीको पहिलो स्रोत मान्ने गरेकामा अब भने यो संख्या बर्सेनि घट्दो रहेको अर्का किसान दिलकर्ण बुढाले बताए । यसरी भेडा पाल्ने हामी नै अन्तिम पुस्ता हुन्छौं जस्तो छ, उनले भने, हाम्रा छोराछोरीले त अब मन गरेनन् । बरू पैसा कमाउन भन्दै विदेशतिर लागे ।भेडापालन व्यवसायलाई नै जीवन निर्वाहको आधार बनाएका किसानहरू पछिल्लो पुस्ता यसप्रति आकर्षित नभएकामा चिन्तित पनि छन् । पहिलेपहिले त हामी चरन खोज्दै प्यूठानदेखि दाङसम्म पनि पुग्थ्यौं । अब त भेडा नै घटेपछि यतैयतै आइपुगिन्छ, उनले थपे, ऊ बेला नुनतेल र खानपानको अभाव हुन्थ्यो, यसकारण पनि सहर नजिकै जान्थ्यौं । अब त सुविधा गाउँसम्मै पुग्यो, हामीले सहर आसपास जानु परेको छैन । मुसीकोटकै गर्पा धुरी, बैरी दह हुँदै यहाँसम्म पुगेका भेडीगोठ केही दिनको बसाइँपछि नजिकै रहेको पोखरा र थर्पु सर्छन् । पहिलेजस्तो चरन पाइने वन त अब छैन । पहिले जहाँ पुगे पनि भेडा चराउन पाइन्थ्यो । अब विभिन्न बहानामा हामीलाई रोक्ने काम हुन्छ । चरन पाउन पनि मुस्किल छ, उनले भने, सम्बन्धित वन समूहलाई केही पैसा दिएर मात्रै भेडा चराएर अर्को ठाउँ जान्छौं ।अत्यावश्यकबाहेक अन्य सरसामान नजिकैको बजारबाट किनेरै खाने गरेको बताउँदै भेडापालक किसानहरू यो पेसाबाट सन्तुष्ट रहेको बताउँछन् । तर, उनीहरूले उत्पादन गरेका भेडाच्याङ्ग्रा, ऊनलगायतको कारोबार व्यवस्थित हुन सकेको छैन । चाडबाडको सिजनमा भेडा किन्न बाहिरबाट ग्राहक आएर लैजाने गरे पनि अन्य समयमा गोठ सारेको ठाउँमा थोरै मात्रै बिक्री हुने गरेको छ । कतिपयले ऊनमात्रै बेच्छन् भने कतिले गोठसँगै गलैंचा बुनेर पनि बिक्री गर्छन् । एउटा भेडा १५ देखि ३० हजार रुपैयाँसम्ममा बिक्री हुने तेजमाया बताउँछिन् । हिउँदमा चिसो हुँदा र बर्खामा पानी पर्दा गोठमा बस्न मुस्किल पर्ने भन्दै उनले वर्षौंदेखि यस्ता दुःखकष्ट व्यहोर्दै आएकाले बानी परेको बताइन् । सुखैसुख त कसलाई पो छ र ? यो त मान्ने कुरा न हो । भेडा पाल्ने अनि यही बेचेर घरखर्च चलाउने गरेका छौं । ठिकै छ, उनी भन्छिन्, खानपानका सामान बोकेर भीरपाखा चहार्दै भेडाका पछिपछि डुल्न सजिलो त छैन । तर, यसको विकल्प पनि त छैन । भेडाका लागि चरन खोज्दै लेकबेंसी गरिरहेका उनीहरूको सुरक्षाको विषय भने निकै चुनौतीपूर्ण छ । खुला आकाशमुनि त्रिपालको भरमा दैनिकी बिताइरहेका भेडापालक किसान सरकारले नहेरेको गुनासो गर्छन् । वनको बीचमा खुला ठाउँमा बसिन्छ । बाघभालु र अरू वन्यजन्तुको डर उत्तिकै छ, करबहादुरले भने, भेडा पालेर मात्रै हुँदैन, फर्म पनि दर्ता गर्नुपर्छ भनेपछि त्यो पनि गरियो तर केही पनि सरकारी सहयोग पाइएन । कम्तीमा भेडाका लागि ओखतीमूलो मात्रै मिले पनि ठूलो राहत हुन्थ्यो ।"
स्कुल छोडी गोठाला,"ठूली दहदेखि तलको मुहानबाट खानेपानी बोकेर उकालो लाग्दै गरेका बेला भेटिए मुसीकोट७ खाल्बोटका १२ वर्षीय पारस कवार । घाँटीमा गुलेली भिरेका उनले चिसोले सुक्कसुक्क गर्दै आफूलाई स्कुल जान मन भए पनि गोठालो आउनुपरेको दुःखेसो गरे । आमाले अर्को बिहे गरेपछि बुबाले कान्छीआमा ल्याएको उनले सुनाए । आफूहरू तीन भाइ र कान्छीआमाबाट एक भाइ गरेर चार भाइ छौं । बाबाले खलंगामा भारी बोक्छन् । जेठो दाइ र कान्छो भाइ घरमै छन् । एउटा भाइ दुई वर्षअघि इन्डिया गएको अहिले सम्पर्कमै छैन, उनले भने, ५ कक्षामा पढ्दापढ्दै बाले गोठालो लाइदिए । मन अन्तै छ, काम यता । भेडीगोठाला दिलकर्णले पारसका बुबासँग मीत लगाएको बताउँदै मीतका छोरा काममा सघाउन आएको सुनाए । राम्रोसँग पढ्न पनि सकेन, बरु यता पठाए काम सिक्ला भनेर मीतले नै पठाउनु भएको हो, उनले भने, काम सिकेर राम्रो गरे त यसैलाई फाइदा हुन्थ्यो । हेरौं कस्तो गर्छ ?"
चुनावी गठबन्धन नगर्न कांग्रेस महामन्त्रीद्वयको प्रस्ताव,"(काठमाडौं)कांग्रेसका महामन्त्रीद्वय गगनकुमार थापा र विश्वप्रकाश शर्माले अब हुने कुनै पनि तहका निर्वाचनमा चुनावी गठबन्धन (प्रिइलेक्सन एलायन्स) गर्न नहुने प्रस्ताव अघि सारेका छन् । आइतबारदेखि राजधानीमा सुरु हुने पार्टीको महासमिति बैठकमा प्रस्तुत गर्ने थापाको सांगठनिक र शर्माको समसामयिक दस्ताबेजको मस्यौदामा चुनावी गठबन्धनले पार्टीलाई क्षति पुर्याएको निचोड निकालिएको छ ।यी दुवै प्रस्ताव छलफलका लागि बिहीबारदेखि सुरु पार्टीको केन्द्रीय कार्यसमितिको बैठकमा प्रस्तुत भएका छन् । थापा र शर्माका अतिरिक्त पार्टीका उपसभापति पूर्णबहादुर खड्काले नीति र सरकारका तर्फबाट अर्थमन्त्री प्रकाशशरण महतले नेपालको अर्थतन्त्रबारे प्रस्ताव प्रस्तुत गरेका छन् । यी दस्ताबेजहरू केन्द्रीय कार्यसमितिबाट अनुमोदन भएपछि महासमिति बैठकमा प्रस्तुत हुनेछन् । महामन्त्रीद्वयले चुनावी गठबन्धनको विपक्षमा राखेको प्रस्ताव महासमितिले पारित गरेमा वर्तमान गठबन्धनमाथि नै संशय उत्पन्न हुन सक्ने बुझाइ पार्टी नेतृत्वको छ । संस्थापनपक्षीय एक केन्द्रीय सदस्यका अनुसार उक्त नीति पारित गरे सरकारको नेतृत्व लिएका माओवादी अध्यक्ष पुष्पकमल दाहालले सत्ता गठबन्धनमै पुनर्विचार गर्न भय कांग्रेस नेतृत्वलाई छ । पार्टी सभापति गठबन्धनमा जाने वा नजाने कुरालाई अहिल्यै नीतिगत विषय बनाएर निर्णय गर्न हुन्न भन्ने पक्षमा हुनुहुन्छ, ती सदस्यले भने, महामन्त्रीहरूले प्रस्ताव ल्याए पनि बैठकबाट पारित नै भइहाल्छ भन्ने स्थिति छैन । थापाको प्रस्तावमा गत निर्वाचनमा पाँच वर्षका लागि गठबन्धनसहित मत मागेकाले यो अवधिसम्म राजनीतिक इमानदारिता प्रदर्शन गर्ने तर आगामी चुनावमा गठबन्धन नगर्ने नीति पारित गर्नुपर्ने उल्लेख छ । निर्वाचनमा कुनै पनि दलले बहुमत प्राप्त नगरेको अवस्थामा साझा नीति तथा कार्यक्रम बनाएर सरकार गठन स्वाभाविक भए पनि निर्वाचनअघि नै तालमेल गर्नु उपयुक्त नहुने उनको तर्क छ । अर्का महामन्त्री शर्माले पनि कांग्रेसका परम्परागत मतदाताले अन्य चिह्नमा मत दिन पार्टीले गरेको आग्रह नरुचाएकाले तिनको विश्वासलाई पुनर्जागृत गर्न पनि गठबन्धनमा जान नहुने प्रस्ताव गरेका छन् । गठबन्धनमार्फत पहिलो दल त बन्यौं तर समानुपातिकतर्फ ०७४ को तुलनामा हामीले करिब ७ प्रतिशत मत गुमाउनुको वास्तविक कारण के हो ?, शर्माले प्रस्ताव गरेका छन्, अहिले हामी जुन गठबन्धनमा छौं, त्यो आगतको सम्झौता होइन, विगतले बोकाएको अभिभारा हो । अतः त्यसमा निरन्तरता चाहँदा हामीबीच अलमल र अस्पष्टता होइन, सुस्पष्ट र प्रतिबद्धता जरुरी हुन्छ । उपसभापति खड्काले आफ्नो प्रस्तावमा राजनीतिमा निराशा र आर्थिक दूरवस्थाले संक्रमणकाल बढ्नुमा ०७४ मा बनेको केपी शर्मा ओली नेतृत्वको नेकपा सरकार मुख्य जिम्मेवार रहेको उल्लेख गरेका छन् । उनले तीन तहको सरकारबाट अपेक्षा गरिएजस्तो छिटोछरितो सेवा प्रवाह हुन नसकेको, समयानुकूल बदलिनुपर्ने नीति, नियम, ऐन तथा कानुन अझै बन्न नसकेको उल्लेख गरेका छन् । अर्थमन्त्री महतले आर्थिक अवस्था सुधारोन्मुख अवस्थामा अघि बढिरहेको तथ्यगत विवरणसहितको प्रस्ताव प्रस्तुत गरेका छन् । यी प्रस्तावमाथि शुक्रबारदेखि छलफल हुनेछ ।"
सार्वजनिक सम्पत्तिमा आँखा लगाउनेलाई सबक,"बालुवाटारस्थित ललिता निवास क्षेत्रको १३६ रोपनी सरकारी जग्गा हिनामिनासम्बन्धी बहुप्रतीक्षित मुद्दाको फैसला विशेष अदालतले बिहीबार गरेको छ । फैसलासँगै गैरकानुनी लाभ लिने भोगाधिकारी, भूमाफिया र कर्मचारीको मिलेमतोमा व्यक्तिका नाममा सारिएको जग्गा सरकारका नाममा सार्न बाटो स्पष्ट भएको छ । सरोकारवालाको मिलेमतोमा गरिएको सार्वजनिक सम्पत्ति खानेमास्ने कार्य तत्कालका लागि नियमनकारी निकायलाई प्रभाव मा पारेर ढाकछोप गर्न सकिए पनि ढिलोचाँडो उजागर हुन्छ र त्यसलाई राज्यले संरक्षण गरेरै छाड्छ भन्ने सन्देश पनि प्रवाह भएको छ । अख्तियार दुरुपयोग अनुसन्धान आयोगले तीन पूर्वमन्त्री, तीन पूर्वसचिवसहित १७५ जनाविरुद्ध दायर गरेको भ्रष्टाचार मुद्दामा चार वर्षपछि छिनोफानो भएको हो । जग्गाको क्षेत्रफल एवं मूल्य, आरोपितहरूको पदीय हैसियत र संख्याका हिसाबमा यो मुद्दा अख्तियारकै लागि पनि सम्भवतः अहिलेसम्मकै ठूलो हो । किनबेच हुँदै ६५ जनाका नाममा कायम रहेको ललिता निवासको १३६ रोपनी जग्गा जफत गर्न अदालतले आदेश दिएको छ । दुई पूर्वसचिव दीप बस्न्यात र छविराज पन्तसहित दोषी ठहर भएका छन् । बस्न्यात कुनै बेला अख्तियारकै प्रमुख आयुक्त पनि थिए । भूमाफिया शोभाकान्त ढकाल, रामकुमार सुवेदीसहित भाटभटेनी सुपरमार्केटका सञ्चालक मीनबहादुर गुरुङ पनि दोषी ठहरिएका छन् । यद्यपि तत्कालीन भौतिक योजना तथा निर्माणमन्त्री विजयकुमार गच्छदार, तत्कालीन भूमिसुधार मन्त्रीद्वय डम्बर श्रेष्ठ र चन्द्रदेव जोशीका साथै पूर्वसचिव दिनेश अधिकारीले विशेष अदालतबाट सफाइ पाएका छन् । सरकारले मुआब्जा दिएर सुवर्णशमशेर र उनको परिवारलाई यथोचित मुआब्जा दिएर २०२१ सालमा अधिग्रहण गरेको २८५ रोपनीमध्ये करिब आधा जग्गा २०४९ देखि २०६९ सालका बीचमा योजनाबद्ध रूपमा व्यक्तिका नाममा पुर्याइएको थियो । प्रजातन्त्र पुनःस्थापनाको संघर्षमा संलग्न भएका कारण जफत गरिएको सम्पत्ति छानबिन गरेर फिर्ता दिने भन्ने २०४७ सालको मन्त्रिपरिषद् निर्णयलाई अपव्याख्या गरेर प्रक्रियागत अधिग्रहण गरिएको ११३ रोपनी जग्गा २०४९, २०६६ र २०६९ मा फिर्ता गराइएको थियो । भूमाफियाको योजनामा सरकारी जग्गा राणा परिवारका नाममा सर्नेबित्तिकै बेचिएको थियो । योबीचमा कर्मचारीलाई जग्गा घूस दिइएको पनि विशेष अदालतको फैसलाले पुष्टि गरेको छ । प्रधानमन्त्री निवास विस्तारका लागि सट्टाभर्ना गर्न भन्दै २०६६ सालमा र नक्कली मोहीका नाममा थप जग्गा सार्ने गरी २०६९ सालमा मन्त्रिपरिषद् निर्णय गराइएको थियो । निर्णय प्रक्रियामा संलग्न तत्कालीन मन्त्रीहरूले सफाइ पाएका छन् किनकि मन्त्रिपरिषद्को निर्णयमा एकल भूमिका नहुने विशेषको ठहर छ । तत्कालीन मन्त्रिपरिषद्को नेतृत्वमा रहेका माधवकुमार नेपाल र बाबुराम भट्टराईलाई भने अख्तियारले प्रतिवादी बनाएको थिएन । ललिता निवासको जग्गा अपचलनसम्बन्धी उजुरी परेका आधारमा मन्त्रिपरिषद्ले २०७५ असार १५ मा पूर्वसचिव शारदाप्रसाद त्रितालको नेतृत्वमा तीन सदस्यीय समिति गठन गरेर छानबिन अगाडि बढाएको थियो । समितिले करिब पाँच महिना अध्ययन गरेर सरकारी जग्गा हिनामिना भएको निष्कर्ष निकालेको थियो । समितिको सिफारिसअनुसार सरकारले अनुसन्धान गर्न अख्तियार र प्रहरीको केन्द्रीय अनुसन्धान ब्युरो (सीआईबी) लाई २०७५ फागुन २८ मा पठाएको थियो । अख्तियारले अनुसन्धान सकेर एक वर्ष नबित्दै विशेष अदालतमा भ्रष्टाचार मुद्दा दायर गरेको थियो । सीआईबीले दोहोर्याइवरी गत भदौमा मात्र अनुसन्धान टुंग्याएपछि जिल्ला अदालत काठमाडौंमा किर्ते कसुरसम्बन्धी मुद्दा दायर गरिएको छ, जसमा पाँच पूर्वमन्त्री, एक बहालवाला सचिव र ६ पूर्वसचिवसहित ३११ जनालाई प्रतिवादी बनाइएको छ । यसको फैसला भने हुन बाँकी छ । मन्त्रिपरिषद्बाट गठित समिति, अख्तियार र सीआईबीका छुट्टाछुट्टै छानबिनअनुसन्धानले ललिता निवासको सरकारी जग्गा अपचलन भएकै निष्कर्ष निकालेको थियो । त्यसलाई विशेष अदालतको फैसलाले थप प्रमाणित गरेको छ । सार्वजनिक सम्पत्ति हिनामिना भएको दशकौंपछि भए पनि अनुसन्धान एवं न्यायिक निरूपण हुनुलाई सकारात्मक रूपमा लिनुपर्छ । यो प्रकरणले राज्यको सम्पत्तिमा आँखा लगाउनु हुँदैन, कुनै पनि दिन, कुनै पनि पुस्तामा गएर दण्डित हुनुपर्छ र राज्यले फिर्ता लिन्छ भन्ने बलियो सबक सिकाएको छ । निर्णय गर्ने ठाउँमा भएका हरकोहीले यसबाट सबक लिएमा भविष्यमा सरकारको सम्पत्ति र निर्णयाधिकारीहरूको व्यक्तिगत प्रतिष्ठा सबै जोगिनेछ ।"
उपकुलपति छनोट विधिमा संशय,"कान्तिपुरमा बुधबार प्रकाशित प्राध्यापकलाई अवमूल्यन गर्ने उपकुलपति छनोट प्रक्रिया शीर्षकको लेख पढेपछि केही टिप्पणी गर्न मन लाग्यो । त्रिविको उपकुलपति बन्न जति जना प्रतिस्पर्धामा उत्रिएका छन्, उनीहरूको सोच र रणनीतिका दस्ताबेज मन्त्रालयको बन्द कोठामा विज्ञको टोलीले मूल्यांकन गर्नुभन्दा विश्वविद्यालयभित्र सरोकारवाला प्राध्यापक, कर्मचारी, विद्यार्थीमाझ छलफल र बहसका लागि सार्वजनिक गरिएको भए उत्तम हुने लेखकको धारणा चित्त बुझ्दो छ । संक्षिप्त सूचीमा परेका १४ जनाको प्रस्तुतीकरणलाई समेत सर्च कमिटीले भिडियो रेकर्ड गरेर नयाँ उपकुलपति नियुक्ति भएसँगै सार्वजनिक गर्ने साहस गर्नुपर्छ । त्यसो भए नियुक्ति हुने उपकुलपतिका लागि अन्य प्रतिस्पर्धीको योजना र भिजन पृष्ठपोषणका रूपमा आत्मसात गर्ने मौका प्राप्त हुन्छ । खुल्ला प्रतिस्पर्धाको मर्मअनुरूप उम्मेदवार चयन भएनभएको भन्ने विषयमा सरोकारवालाले समीक्षा गर्न पाउँछन् । विगतमा औपचारिकताका लागि सहकुलपतिको संयोजकत्वमा गठन हुने सर्च कमिटीबाट तीन जनाको नाम सिफारिस गर्ने र कुलपतिले सिधै एक जनालाई उपकुलपति नियुक्त गर्ने प्रचलन थियो । यसपटक खुल्ला प्रतिस्पर्धाका लागि कार्यविधि बनाएर आवेदन माग गरी प्राध्यापकहरूबीच प्रतिस्पर्धा गराउने कार्यको संस्थागत सुरुवात भएको छ । यसलाई विश्वविद्यालयलाई राजनीतिक दबाब र प्रभावमुक्त भएर प्रज्ञिक उत्कृष्टताको केन्द्र बन्नुपर्छ भन्ने अन्तर्राष्ट्रिय मान्यतालाई स्थापित गराउन प्रयत्न सुरु भएको रूपमा बुझ्न सकिन्छ । तर लेखकले भनेजस्तो खुल्ला प्रतिस्पर्धाका नाममा फेरि पनि बन्द विधिले नै उपकुलपति चयन भएको भन्ने सन्देश जानबाट सरकारले यो प्रक्रियालाई बचाउन सक्नुपर्छ । विश्वमा विश्वविद्यालयको नेतृत्व चयनका कस्ताकस्ता मोडल छन् ? कस्ताकस्ता विधि र प्रक्रिया अवलम्बन गरिन्छ ? के लेखकले लेखमा उल्लेख गरेजस्तै विश्वविद्यालयको नेतृत्व चयन विश्वविद्यालयकै सिनेटमार्फत गर्न सम्भव छ त ? वा विश्वविद्यालयका प्राध्यापक, कर्मचारी र विद्यार्थीले सर्वेक्षणमार्फत भोट गरेर जनमत संकलन गरी उपकुलपतिका सम्भावित उम्मेदवार सिफारिस गर्न सकिएला ? अहिले त्रिविको उपकुलपति मात्र खुल्ला प्रतिस्पर्धाबाट चयन हुने हुन् कि शिक्षाध्यक्ष, रजिस्ट्रारलगायत अन्य पदाधिकारी पनि प्रतिस्पर्धामै चयन हुने हुन् ? यस्ता प्रश्न अहिले आम सरोकारवालामाझ जिज्ञासाका विषय बनेका छन् ।यसपटक त्रिवि उपकुलपति छनोटको कार्यविधि र प्रक्रियाका विषयमा संसदीय शिक्षा समितिमा समेत व्यापक छलफल भएको छ । मिडियामा नकारात्मक रूपमा टीकाटिप्पणी आउँदा लेखकले प्राध्यापकहरूलाई खुइल्याउने प्रतिस्पर्धा भनेर टिप्पणी गरेको हुनुपर्छ । विश्वविद्यालय नेतृत्व खुल्ला एवं पारदर्शी संस्कारबाट आउने हो भने संवैधानिक नियुक्तिहरूमा संसदीय सुनुवाइका लागि सार्वजनिक सूचना गरेर गुनासा एवं उजुरी माग गरी सम्बन्धित व्यक्तिलाई संसदीय सुनुवाइको कठघरामा उभ्याएर जवाफदेही बनाउने व्यवस्था भएजस्तो सर्च कमिटीले संक्षिप्त सूचीमा परेका उम्मेदवारहरूका बारेमा सार्वजनिक सूचनामार्फत उजुरी वा गुनासा माग गर्ने र त्यस्ता उजुरी वा गुनासासम्बन्धमा सम्बन्धित उम्मेदवारहरूलाई सफाइको मौका दिने व्यवस्था गर्न सकिँदैनथ्यो ? एकतर्फी रूपमा मिडियामा हुने आलोचनालाई सन्तुलित र दोहोरो संवादको अवस्था सिर्जना भई भ्रम र यथार्थबीच भिन्नता आउने र विश्वविद्यालयको गरिमामा तेजोबध हुनबाट जोगिएर ओज एवं साख पनि बच्ने थियो कि ? नोदनाथ त्रिताल, पनौती२, काभ्रे"
पीडित मार्ने सुदखोर,"कान्तिपुरमा फागुन १ मा प्रकाशित मिटरब्याजपीडितलाई काठमाडौं आउन बाध्य नपार शीर्षकको सम्पादकीय सटिक लाग्योे । झापा र कञ्चनपुरबाट दुई साता पहिले एकैसाथ पैदल यात्रा सुरु गरिसकेको जानकारी विभिन्न सञ्चारमाध्यमबाट आइसकेको छ । घरबार नै छाडेर राष्ट्रिय राजमार्गको लामो दूरी भोकैप्यासै पार गरेर काठमाडौंको चिसो भुइँमा बस्न बाध्य पीडित त्यत्तिकै आउँदैनन् । सरकारले यसअघि गरिएका सहमति कार्यान्वयन नगरेपछि उनीहरू पैदलयात्रा गर्दै छन् । पीडितसँग गत वर्ष गरेको पाँचबुँदे सम्झौताबमोजिम सरकारले विशेष अदालतका पूर्वअध्यक्ष गौरीबहादुर कार्कीको नेतृत्वमा जाँचबुझ आयोग गठन गरेको थियो, जसले २८ हजार उजुरी लिनुका साथै ५ हजार मिलापत्र गराएको थियो । त्यसपछि प्रतिवेदन सरकारलाई बुझाएको बताइन्छ । तर प्रतिवेदन कार्यान्वयनमा सरकारले चासो दिएको छैन । वडा कार्यालयहरूले लेनदेनको लिखत प्रमाणित गर्ने क्रममा सुदखोरकै प्रभावमा परी सत्यतथ्य नजाँचेको पाएपछि पीडित सशंकित बने र अहिले आन्दोलनमा उत्रिएका छन् । ऋण रकमभन्दा बढीको तमसुकमा चर्को ब्याजदर तोक्ने र निश्चित समयभित्र नबुझाए सावा र ब्याज गाभेर अर्को कागज बनाउने मात्र नगरी त्यसैका आधारमा जति तिर्दा पनि नपुग्ने मिटरब्याजी नामको सरासर ठगीधन्दा पहाडभन्दा मधेशमा बढी छ । यस्ता ठगी धन्धामा सरकार गम्भीर नबन्दा र २३ हजार उजुरीबारे सही निर्णय गरिदिन भनी आयोगको सिफारिसमा सरकारले निर्णय नगरिदिँदा पीडितहरू सुदखोरको थिचोमिचोमा परेका छन् । सुदखोरले उठिबास गराउन लागेको भनी पीडितको गुनासोप्रति चासो नराख्ने, लामो समय काठमाडौंमै आन्दोलन चर्काएपछि मात्र सहमति गर्ने, तर गरिएका सहमतिको कार्यान्वयन र त्यसको अनुगमन, संवाद केही नगर्ने प्रवृत्तिले मिटरब्याजपीडितको दर्द अझ बल्झिने नै भयो, साथै अन्यायमा पिल्सिएका पीडितलाई न्याय र भरोसा दिन नसक्ने सरकारको साख गिर्ने भयो भने सरकारी संयन्त्र नै सुदखोरसँग मिलेमतोको शंका उत्पन्न हुन्छ । त्यसैले पीडितलाई उठिबास लाउने सुदखोरबाट छुट्कारा दिलाउन त संघीय सरकारकै प्रतिनिधिका रूपमा रहेका जिल्लाका सरकारी संयन्त्र सक्रिय हुनुपर्छ । गंगाराज अर्याल, पाणिनि८, अर्घाखाँची"
खाने मुखलाई जुँगाले छेक्दैन,"प्रदेश र स्थानीय सरकारलाई स्वायत्तता प्रदान गर्ने गरी संघीय शासन प्रणाली लागू भएपछि कतिपय विकास कार्यमा केन्द्रदेखि गाउँसम्मका सरकारबीच समन्वय रहेको पाइँदैन । राज्यले समृद्धिको मूल नीति अघि सार्न नसक्दा ७५३ पालिकाका विकास कार्य आआफ्नै ढंगका छन् । कतिपय ठाउँमा स्थानीय सरकारसँग साँठगाँठ गरेर भू, वन र जलमाफिया सल्बलाएका छन् भने कतै राजस्व बढाउने नाउँमा दैनिक हातमुख जोड्न धौधौ हुनेहरूसँग कर असुलेर आतंक मच्चाइएको छ । ठूला नेता र पहुँचवालाहरूले ऐनकानुन, संविधान उल्लंघन गरेर ताण्डव देखाउने गरेको यथार्थवाट पनि हामी अनभिज्ञ छैनौं । तैपनि तिनै नेताले अध्यादेशमार्फत नयाँ ऐनकानुन निर्माण गर्ने, त्यसैका आधारबाट विकासमा छलाङ लगाउने फोस्रो नारा दिएर जनता भुलाउने गरेका छन् । हामीले अर्बौं रुपैयाँ खर्चेर दुई पटक संविधानसभाको निर्वाचन सम्पन्न गर्यौं । कडा मिहिनेतबाट ठूलो आकारको संविधान बनाएर विश्वको सर्वोकृष्ट भन्यौं । अब लाज पचाउँदै संविधानलाई विकासको बाधक भन्न थालेका छौं । शताब्दीभन्दा लामो समयदेखि अलिखित संविधानका भरमा बेलायत विश्वभर विकासको जननी कहलाएको छ । न्यून पृष्ठ एवं विश्वकै सानो आकारको संविधान लागू गरेर अमेरिका संसारकै विकसित बन्न सफल भएको छ । हामी भने भर्खर बनेको संविधानमाथि औंला ठड्याइरहेका छौं, दर्जनौं अध्यादेश जारी गरेपछि विकासको ढोका खुल्ने दिवास्वप्न वोकेर रमाइरहेका छौं । नेपालमा आआफ्नै ढंगका ऐनकानुनको परिधिमा रहेर स्थापित एक दर्जनजति नियन्त्रणकारी निकाय सक्रिय देखिए पनि भ्रष्टाचार नरोकिएको सन्दर्भले कानुनी जालो अर्थहीन भएको सिद्ध हुन्छ । समृद्धिको दृढ संकल्प बोकेरर अघि बढ्न खोज्नेहरूका निम्ति ऐनकानुन कहिल्यै बाधक बन्न सक्दैन । ठेलीका ठेली कानुन, धेरै नियन्त्रणकारी निकायका कारण हामी थला परिरहेको जगजाहेर छ । अनावश्यक कुरामा अल्झिएर विकासमाथि धावा बोलिरहनुभन्दा सरल भाषामा १०२० पृष्ठका ससाना अध्यादेश, कानुन जारी गरेर समृद्धिको दौड लगाउनु अपरिहार्य देखिन्छ । भुवनेश्वर शर्मा, चन्द्रागिरि२, काठमाडौं"
दलहरूको आर्थिक पारदर्शिताको प्रश्न,"अनियमित र अपारदर्शी राजनीतिक वित्त नै सबै किसिमको नीतिगत भ्रष्टाचारको मूल बीज हो । किनकि यहींबाट भ्रष्टाचारले हाँगा हाल्न सुरु गर्छ । अंग्रेजीमा एउटा भनाइ छ सित्तैमा केही खाना पाइँदैन । नुनको सोझो गर्नुपर्छ । त्यसैले लोकतन्त्रमा किन कुनै जनप्रतिनिधि अथवा दलले कसैमाथि विशेष कृपा गरे ! यो सुशासनका लागि मात्र होइन जनताले जान्न पाउने अधिकार हो । दलहरूले जथाभावी चन्दा उठाएका, वार्षिक हिसाबकिताब बुझाउँदै नबुझाएका वा झूटो विवरण पेस गरेका समाचार आउने गर्छन् । कुनै उम्मेदवारले चुनावका बेला भरमार खर्च गरे भन्ने सुनिए पनि तिनैले निर्वाचन खर्च विवरण बुझाउँदाचाहिँ थोरै देखाएर निर्वाचन आयोगलाई खुल्लमखुल्ला ठगेका समाचार पनि पढ्न पाइन्छ । हरेक पटकका चुनावमा दोहोरिइरहने विषय हुन् यी ।तर, किन यिनै मुद्दा हरेकचोटि उठिरहन्छन्, किन कसैले केही गर्दैन ? जबकि निर्वाचन आयोगले वर्षौंदेखि यसखाले विकृति नियन्त्रणको प्रयास गरिरहेको छ । आयोगमात्र गम्भीर हुने तर नागरिक समाज, संसद् उदासीन भएकाले नै यो समस्याले निरन्तरता पाइरहेको हो । सञ्चारमाध्यमहरू पनि निर्वाचन नजिकिएपछि मात्र चासो लिन्छन्, निर्वाचन सकिनेबित्तिकै अन्य विषयतिर बहकिन्छन् । अर्कोतिर, जतिसुकै समावेशिताको कुरा गरे पनि अपारदर्शी र अनियन्त्रित निर्वाचन खर्चले खर्च गर्न सक्ने र खर्च गर्न नसक्ने बीचको खाडल तय गरिदिन्छ । यसले हाम्रा निर्वाचन र लोकतन्त्र समावेशी हुने सम्भावना टाढासम्म पनि देखिँदैन । अनन्त आरक्षण सीमान्तीकरणको समाधान हुन सक्दैन । समावेशिताका लागि दूरदर्शितापूर्ण विकासको कानुनी, आर्थिक र सामाजिक वातावरण बनाइनुपर्छ, अनि मात्र समावेशिता दिगो हुन्छ । एकातिर आरक्षणद्वारा समावेशिताको प्रयास गर्ने अर्कोतिर सीमान्तीकरणका मूल कारणलाई सम्बोधन नगर्दा वास्तविक समावेशिता सम्भव हुँदैन । त्यो दिगो पनि हुन सक्दैन । अहिले समावेशी राजनीतिक सहभागिताको सबैभन्दा ठूलो बाधा भनेकै दल र उम्मेदवारमा आर्थिक अनुशासनको अभाव हो । यसले भड्किलो र अपारदर्शी निर्वाचन खर्चलाई निरन्तरता दिन्छ, जुन खर्च सीमान्तीकृतले गर्न सक्दैनन् । अहिलेका लागि समान खेलको मैदान बनाउन सकिने सम्भावना अकल्पनीयजस्तै छ । लोकतन्त्र यस्तो पद्धति हो, जुन पैसाबिना चल्दैन । दलहरू संगठन हुन्, यिनलाई चलाउन स्वाभाविक रूपमा पैसाको आवश्यकता हुन्छ, जसलाई राजनीतिक वित्त भनिन्छ । निर्वाचनमा उम्मेदवारहरूलाई पनि आफ्नो चुनावी अभियानका लागि पैसा चाहिन्छ, जसलाई हामी निर्वाचन खर्च भन्ने गर्छौं । यसमा कुनै शंका छैन कि दल र उम्मेदवारलाई पैसाको आवश्यकता हुन्छ । यी सबै लोकतन्त्रका अनिवार्य खराबी अथवा कुप्रवृत्तिका पाटा हुन् । लोकतन्त्रको अर्को राम्रो पक्ष भनेको सबैलाई समान अवसर, समावेशिता, सुशासन, पारदर्शिता र जवाफदेहिता पनि हो । लोकतन्त्रको विकल्प भनेको अझै बढी लोकतन्त्र हो । आम जनमानसमा लोकतान्त्रिक संस्कृति र मूल्यले जरो गाड्न सके मात्र लोकतन्त्र सफल हुन्छ । नेपालमा एउटा राम्रो अभ्यास छ, निर्वाचनसम्बन्धी सबै ऐनको प्रारम्भिक मस्यौदा निर्वाचन आयोगबाटै सुरु हुन्छ । आफ्नो अनुभव र सिकाइका आधारमा निर्वाचन गराउने निकायलाई नै सबैभन्दा राम्रोसँग थाहा हुन्छ कि कहाँ र कुन ठाउँमा सुधारको आवश्यकता पर्छ । आयोगले निर्वाचन कानुनका प्रारम्भिक मस्यौदामा सुधारका प्रावधान राख्ने गर्छ । आयोगको सम्पर्क मन्त्रालयको भूमिका हुलाकीको मात्र हुनुपर्ने हो । तर, कहिले त्यहींबाट त कहिले कानुन मन्त्रालयबाट ती सुधारका प्रावधान झिकिने अवस्था पनि छ । ती प्रावधान संविधान र मुलुकी कानुनसम्मत छन् कि छैनन् भनेर मात्र हेर्ने हो । यस्ता अभ्यास र व्यवहारले गर्दा आयोगले प्रस्ताव गरेका सुधारका प्रस्ताव हराउने गरेको अनुभव उच्चस्तरीय कानुन तर्जुमा समितिको अध्यक्ष रहँदा मैले गरेकी छु । आयोगको अनुरोध के रहन्थ्यो भने हुलाकी अथवा फर्म्याट हेर्ने मन्त्रालयहरूले कमसेकम मस्यौदा विधेयकको प्रावधान नचलाइदिनुस्, जस्ताको तस्तै संसदीय समितिसम्म पुर्याइदिनुस् । सर्वोच्च अदालतको नोटासम्बन्धी फैसलाअनुसारका प्रावधान, दलहरूलाई सरकारीसार्वजनिक अनुदानबाट प्राप्त चन्दाको बास्केट फन्डका प्रावधान आदि आयोगले बनाएका मस्यौदा विधेयकमा राखेर पठाइए पनि ती प्रावधान संसद्सम्म त छोडिदिऊँ राज्य व्यवस्था समितिको छलफलसम्म कहिल्यै पुगेनन् । ती प्रावधानबारे न कहिले गम्भीरतापूर्वक सार्वजनिक रूपमा छलफल नै भए । अहिले लोकतान्त्रिक मुलुकहरूको संख्या बढिराखेको छ । राजनीतिक वित्त र निर्वाचन खर्च नियमन गर्नु सँगसँगै पारदर्शी बनाउनु विश्वकै लोकतन्त्रमा सबैभन्दा ठूलो चुनौतीसिद्ध भइराखेको छ । भारत वा अमेरिका, ठूला र पुराना कहलाउने यी लोकतान्त्रिक मुलुकको राजनीतिक वित्त, निर्वाचन खर्चको पारदर्शिता र नियमनको अवस्था हाम्रोभन्दा पनि नाजुक छ । अमेरिकाजस्तो मुलुकमा लोकतन्त्र एक किसिमको उपहास भएको छ । किनभने त्यहाँका गभर्नर अथवा राष्ट्रपतिको निर्वाचन अभियानको खर्च एउटा अभिजात्य वर्गले मात्र जम्मा गर्न र उठाउन सक्छ । त्यहाँको लोकतन्त्रमा लबी समूह र फन्ड जम्मा गर्ने क्रियाकलाप एक किसिमले स्वीकृत भइसक्यो । त्यहाँ संघीय निर्वाचन आयोगको काम त्यसैको अनुगमन गर्ने मात्रै हो, हाम्रोमा जस्तो निर्वाचन सम्पन्न गराउने होइन । भारतमा दलहरूले उठाउने अपारदर्शी चन्दाफन्ड र निर्वाचन खर्चले पनि विकराल रुप लिएको छ । यसले राजनीतिक वित्त नियमन र निर्वाचन खर्चको मुद्दा असाध्यै गम्भीर भएको छ । हिजो (१५ फेब्रुअरी) मात्रै भारतको सर्वोच्च न्यायालयले युगान्तकारी र ऐतिहासिक फैसला सुनाएको छ । यसले भारतको लोकतान्त्रिक भविष्यलाई सुरक्षित राख्न सँगसँगै अन्य मुलुकलाई पनि राजनीतिक वित्तको पारदर्शिताबारे पाठ सिकाएको छ । निर्वाचनमा राजनीतिक वित्तसम्बन्धी सुधारका लागि भारतले सन् २०१७ मा प्रयास थालेको थियो । सन् २०१८ देखि प्रभावी भएको चुनावी बोन्ड योजनाले निक्कै तहल्का मच्चाएको थियो । चुनावी बोन्ड अथवा बास्केट फन्ड आर्थिक पारदर्शिताका लागि अत्यन्त राम्रो र महत्त्वपूर्ण विषय हो । यसलाई नेपालको निर्वाचन आयोगले पनि आफ्नो मस्यौदा विधेयकमा झन्डै एक दशकअघि प्रस्ताव गरेको थियो । तर भारतमा यो योजना चन्दा दिनेहरूलाई गुप्त राख्ने गरी ल्याइयो । जसले गर्दा यो योजना प्रत्युत्पादक मात्र होइन कि लोकतन्त्रका लागि नै भविष्यमा घातक हुने देखियो । दल अथवा जनप्रतिनिधिले उठाएको चन्दाको प्रतिफलका रूपमा नीतिगत भ्रष्टाचार भयो वा अनुचित प्रभाव देखियो भने यी कुरा सार्वजनिक होऊन् भन्ने राजनीतिक वित्त र निर्वाचन खर्चको सार्वजनिक पारदर्शिताको उद्देश्य हो । नागरिकले ती दल र उम्मेदवारलाई प्रश्न गर्न सकून्, उनीहरूलाई सार्वजनिक लज्जाबोध होस् र लोकतन्त्रको मूल्यसंस्कृति स्थापित होस् भन्ने ध्येय पनि हो । जब दललाई दिइने चन्दा बेनामी र गोप्य हुन थाल्यो, त्यसपछि चुनावी बोन्डको कुनै औचित्य रहेन । बरु निर्वाचन सुधारका नाममा ल्याइएको योजनाले राजनीतिक वित्तको क्षेत्रमा झन् बढी विकृति निम्त्यायो । यस योजनाविरुद्ध भारतको सर्वोच्च अदालतमा धेरै रिट परे । प्राथमिक सुनुवाइ पनि भयो अनि अदालत तीन महिनासम्म चुप बस्यो । हिजो मात्र भारतको सर्वोच्च अदालतले भारतीय संविधानको अभिव्यक्ति र विचार स्वतन्त्रताको ग्यारेन्टी दिने अनुच्छेद १९ (१) (अ) लाई चन्दाको गोपनीयता प्रावधानले उल्लंघन गरेको भन्दै चुनावी बोन्ड योजना र यसलाई सहजीकरण गर्न अन्य ऐनमा भएका संशोधनसमेत असंवैधानिक घोषित गरिदियो । स्टेट बैंक अफ इन्डियाले जारी गरेका चुनावी बोन्डसम्बन्धी सबै जानकारी निर्वाचन आयोगलाई बुझाउन आदेश पनि दियो । अदालतले आफ्नो फैसलाको औचित्य पुष्टि गर्दै भन्यो चन्दादाताहरूको गोप्यता राख्ने प्रावधानले मतदाता नागरिकहरूको निर्वाचन प्रक्रियामा सुसूचित भएर सहभागी हुने अधिकार र प्रक्रिया बाँधित हुन्छ । विषय र विचार राम्रो हुँदाहुँदै पनि यो योजना दूषित थियो किनभने यसमा चन्दादाताको परिचय खुल्दैन थियो । पारदर्शिताको कमीले गर्दा अघोषित विदेशी फन्डिङ, चन्दादाता व्यापारी अथवा स्वार्थ समूहको दबाब, मनी लाउन्डरिङको आशंका रहिरहन्थ्यो । यसरी चुनावी बोन्डको सम्पूर्ण योजनालाई नै खारेज गरिदिँदा भारतमा राजनीतिक वित्त नियमनबारे अब फेरि नयाँ ढंगबाट सोच्नुपर्ने अवस्था आएको छ । यसले भारतको लोकतान्त्रिक अभ्यासमाथि धेरै दूरगामी प्रभाव पार्नेछ । नेपालमा निर्वाचन आयोगले निर्वाचन कानुनसम्बन्धी एकीकृत मस्यौदा विधेयक बनाएको छ । सरकारीसार्वजनिक अनुदान उपयुक्त हुन्छ कि, चुनावी बोन्ड गोप्य होइन, पारदर्शी बास्केट फन्ड उपयुक्त हुन्छ कि, दलको वार्षिक आयव्यय विवरणसम्बन्धी प्रावधान अझै कडा बनाउनुपर्ने हो कि भन्नेबारे छलफल आवश्यक छ । सबै उम्मेदवारको सम्भव नभए पनि केही बढी खर्च गर्ने प्रतिनिधि उम्मेदवारको निर्वाचन खर्च विवरणलाई आयोगले फेरि फोरेन्सिक अडिट गर्ने हो कि, यसमा पनि बहस गर्नुपर्ने देखिन्छ ।छिमेकी र अन्य मुलुकमा भएका सुधारका प्रयासले हामीलाई पनि कमजोरी सच्याउने मौका दिएको छ । पुराना गल्ती नदोहोर्याई राजनीतिक वित्तमा सुधार र नियमन गरी दलहरूको आर्थिक अनुशासन र पारदर्शिता कसरी सुनिश्चित गर्ने ? एकीकृत मस्यौदा विधेयक बनेकै बेला गम्भीर छलफलमार्फत मस्यौदामा संशोधन गर्ने बेला आएको छ । नेपाल सापेक्षिक रूपमा नयाँ लोकतन्त्र हो, सानो मुलुक हो । त्यसैले यहाँ व्यवस्थापन सम्भव छ । नेपाल एउटा आदर्श लोकतान्त्रिक मोडल बन्न सक्छ, मात्र अभाव छ राजनीतिक इच्छाशक्तिको ।शर्मा निर्वाचन आयोग उच्चस्तरीय कानुन तर्जुमा समितिकी अध्यक्ष एवं पूर्वआयुक्त हुन् ।"
ललिता निवासबारे निर्भीक फैसला,"यस प्रकरणमा उठेका प्रश्न अख्तियार कमजोर भएको र राजनीतिक भागबण्डामा नियुक्त भएको कारण आफ्नै आयुक्त राजनारायण पाठकलगायत र यो मुद्दाका अभियुक्तलाई पनि अभियोगपत्र साथ अदालत लैजान अख्तियारले सकेन । पूर्वअर्थमन्त्री विष्णु पौडेलका छोरा र भाटभटेनीका मालिक मीनबहादुर गुरुङका कानुनी सल्लाहकार कुमार रेग्मी सर्वोच्च अदालतको न्यायाधीश भइसकेकाले जग्गा फिर्ता गरेको कारणले मुद्दा लगाइएन । यसमा पनि दबाब र शक्तिलाई अख्तियारले थाम्न नसकेको भनिन्छ । नीतिगत निर्णय भनेर प्रधानमन्त्रीद्वय नेपाल र भट्टरार्ई तथा अन्य मन्त्रीलाई अभियोग लगाइएन । यो पनि अख्तियारले राजनीतिक दबाबलाई थेग्न नसकेको हो । अख्तियारलाई स्वतन्त्र नबनाएसम्म यो अवस्थामा परिवर्तन हुने सम्भावना देखिँदैन । पूर्वप्रधानमन्त्रीलाई बयानसम्म गराइएन, उनीहरूसँग बुझ्ने काम मात्र अख्तियारले गरेको थियो । प्रधानमन्त्री निवाससमेतको सरकारी जग्गा निजी बनाइँदा प्रधानमन्त्री कार्यालय र नेपाल सरकारले थाहा नै पाएन । उल्टो भूमाफियाको योजनामा सरकारी जग्गाबाट योजनाबद्ध रूपमा सडकसमेत खोलियो । उच्चस्तरको सडकपेटी खोल्न सरकारी बजेट खर्च गरियो । यति हुँदा पनि नेपाल सरकारले सरकारी जग्गा निजी बनाइएकामा पत्तो नै पाएन । पूर्वप्रधानमन्त्रीद्वय र उनीहरूका मन्त्रीहरूको हुस्सुपना देख्दा दया लागेर आउँछ । यो फैसला आउँदा आफूहरूले केके निर्णय गर्न पुगिएछ भनेर गहिरिएर सोच्नुपर्ने हो । यो फैसलाले आकाशै खसे पनि न्याय मर्दैन भन्ने पुष्टि भएको छ । अपराध सधैं लुकाउन सकिँदैन भन्ने सिद्ध भएको छ । सबै न्यायाधीश घुस्याहा हुँदैनन् भन्ने पुष्टि भएको छ र न्याय किनबेच हुँदैन भन्ने विश्वास बढेको छ । न्यायको रोहमा ठूलाबडा, धनीगरिबबीच कुनै भेदभाव हुँदैन भन्ने पनि देखाएको छ ।केही प्रतिवादीहरूले सफाइ पाएकामा पुनरावेदन तहबाट हेरिने नै हुन्छ । कतै प्रमाणको मूल्यांकनमा त्रुटि भएको भए सुधार हुने भएकाले यो फैसलालाई पक्षपाती र विवेकहीन भन्नु हुँदैन । प्रमाणको गुण दोषको आधारमा फैसला भयो । यो नै नेपाली जनताका लागि न्यायपालिकाको उपहार मान्नुपर्छ । यस्ता फैसलाले न्यायपालिकाप्रतिको जनआस्था वृध्दि हुन्छ । अदालतप्रति जनताको विश्वास बढ्न जान्छ । कार्की विशेष अदालतका पूर्वअध्यक्ष हुन् ।"
होमस्टे सुधारको पाटो,"नेपालमा होमस्टे कल्चर बढ्दो छ । हिमाल, पहाड र तराईका दूरदराजमा पनि होमस्टे सञ्चालन गर्नेको लर्को देखिन्छ । २०५४ सालमा क्याप्टेन रुद्रमान गुरुङले आफ्नो गाउँका साथीहरूको सहयोगमा ग्रामीण पर्यटन (होमस्टे) सुरु गरेका थिए । स्याङ्जामा उनले सुरु गरेको अभियान सिरुबारी होमस्टे चर्चित छ । सिरुबारीपछि लमजुङको घले गाउँ, घनपोखरा, भुजुङ, पसगाउँ, सिउरुङ गाउँ, नवलपरासीको अमलटारी, मकवानपुरको चित्लाङ र रसुवाको वृद्धिम तथा इलामको श्रीअन्तुलगायतका स्थानमा होमस्टे पर्यटन विस्तार भएको हो । ग्रामीण क्षेत्रका स्थानीय परिकार चाखेर त्यहीँको रहनसहनसँग घुलमिल भई घरको जस्तै वातावरणमा बस्ने व्यवस्था नै होमस्टे हो । होमस्टेलाई परम्परागत संस्कृतिको आधुनिक रूपसमेत मान्न सकिन्छ । पछिल्लो समय होमस्टे पर्यटनको मुख्य आधार मात्र बनेको छैन, स्थानीयको दैनिकी चलाउने रोजगारको माध्यम पनि बनेको छ । तर यसमा विकृति बढ्न थालेका छन् ।देश संघीय संरचनामा जानुअघि होमस्टेको दर्ता संघ सरकारअन्तर्गतकै पर्यटन विभाग र त्यसअन्तर्गतका कार्यालयबाट तोकिएको मापदण्ड पुर्याएर मात्र हुने गरेको थियो । २०७४ मा स्थानीय सरकार र प्रदेश सरकार गठनपश्चात् दर्ताको अधिकार स्थानीय तहलाई र यसको कार्यविधि बनाउने अधिकार प्रदेश सरकारलाई दिइयो । यसपछि विकृतिसमेत मौलाउँदै गएको हो । पर्यटन विभागमा दर्ता हुँदा नेपालमा होमस्टेको तथ्यांक उपलब्ध हुन्थ्यो, अहिले स्थानीय तहमै दर्ता हुने भएपछि देशभरमा होमस्टेको संख्याबारे सरकार नै अनभिज्ञ छ । होमस्टे महासंघ नेपालका अनुसार देशभर १५ सयभन्दा बढी होमस्टे दर्ता भईसकेका छन् । देशभरका ६८ जिल्लामा होमस्टे विस्तार भइसकेको छ । स्थानीय तहमै होमस्टे दर्ता हुँदा तोकिएको मापदण्डको बेवास्ता गरी नातेदार र चिनजानका व्यक्तिलाई होमस्टे चलाउन दिने र पर्यटकबाट चर्को रकम असुल्ने प्रवृत्ति देखिएको छ । संघीय सरकारअन्तर्गतको पर्यटन विभागबाट होमस्टे दर्ता हुँदा एउटै कार्यविधि देशभर लागू हुने हुँदा होमस्टे सञ्चालनका लागि एकरुपता थियो । अहिले प्रदेश सरकारले आफूअनुकुल कार्यविधि निर्माण गर्दा होमस्टेमा एकरुपता पाइँदैन । वाग्मती प्रदेश सरकारले हालसम्म पनि होमस्टेसम्बन्धी कार्यविधि बनाएको छैन । जसका कारण यस प्रदेशका ४० भन्दा बढी स्थानीय तहले होमस्टे दर्ताको मापदण्ड आफैं निर्माण गरेर दर्ता प्रक्रिया अगाडि बढाएका छन् । नयाँ होमस्टे निर्माणमा जसरी नेपालीको क्रेज बढ्दो छ, त्यसरी नै साख जोगाएका कतिपय होमस्टे बन्द हुने अवस्थामा पुगेका छन् । राज्यले स्थानीय तहमार्फत दिने अनुदान होमस्टेको विकासमा भन्दा पनि भौतिक संरचना निर्माणमा लगानी गरिनुले वास्तविक होमस्टे नै लोप हुने खतरामा पुगेका हुन् । राज्यका विभिन्न निकायबाट होमस्टेका नाममा दिइने अनुदानमाहुने अनियमितताले पनि होमस्टेको क्षेत्रमा उल्लेखनीय प्रगति हुननसकेको देखिन्छ । अनुगमन मात्र गर्ने हो भने पनि होमस्टेमा बढेका विकृति घटाउन सकिन्छ । यसका साथै पाहुनालाई आत्मीय सत्कार र एक दिनका लागि मात्र हो भन्ने दृष्टिले नहेरेर सुपथ मूल्यमा स्थानीय स्तरमा उत्पादित खानेकुराको मज्जा दिनका लागि स्वयं होमस्टे सञ्चालक नै लाग्नुपर्ने देखिन्छ । होमस्टेको पाठशाला सिरुबारीले गत बर्ष रजत जयन्ती मनायो । सुरुवाती दिनमा यहाँका ४३ घरमध्ये २५ घरमा होमस्टे सञ्चालन गरिएको थियो । अहिले स्थानीय पलायन भएसँगै संख्या घटेर २० घरमा सीमित छ । यहाँको परिस्थिति अन्यत्रको भन्दा फरक छ । यहाँका स्थानीय खर्च टार्नका लागि भन्दा सोखका लागि होमस्टे सञ्चालन गरिरहेका छन् । तर, अन्यत्र कतिपय ठाउँमा पाहुनालाई गरिने व्यवहार र चर्को रकम असुलीका कारण पर्यटक असुरक्षित महसुस गरिरहेका हुन्छन् । २५ वर्ष अगाडि रुद्रमानले सिरुवारीमा स्थानीयस्तरमा उत्पादित मकै, कोदो, ढिँडो, रोटी, गुन्द्रुकलगायतका नेपाली फुड ब्रान्डिङ गरेका थिए । होमस्टेमा आउने पर्यटकलाई स्थानीय स्तरमा उत्पादित खानेकुरा र स्थानीय संस्कृतिमा लोभ्याउनुको साटो कतिपय होमस्टेले बजारमा उत्पादित अखाद्य खानेकुरालाई प्रश्रय दिने गरेका छन् । पर्यटकलाई घाटु, सोरठी, सालैजो, झ्याउरे, भजन चुड्काबाट नेपालको संस्कृतिबारे जानकारी दिनुको सट्टा ठूलो साउन्डमा हिन्दी र अंग्रेजी गीत बजाउने कारण होमस्टेमा विकृति बढिरहेको आभास हुन्छ ।नेपाल पर्यटन बोर्डका अनुसार २०२३ को जनवरीदेखि डिसेम्बरसम्म १० लाखभन्दा बढी पर्यटक नेपाल भित्रिए । कोभिड महामारीपछि झन्डै शून्यमा झरेको पर्यटक आगमन गत वर्षदेखि लयमा फर्किएकामा यो वर्ष उत्साहजनक देखिनु सुखद् पक्ष हो । नेपालमा पर्यटकको आधारमध्ये बलियो खम्बा मानिएको होमस्टेलाई थप व्यवस्थित बनाउनका लागि स्थानीय सरकार, प्रदेश सरकार र होमस्टे सञ्चालक लाग्नुपर्छ । होमस्टेको वास्तविक मौलिकता जोगाएमा आन्तरिक तथा बाह्य पर्यटकको आवागमन अझ बढ्नेछ ।"
दलित विकास प्राधिकरण किन ?,"दलित समुदायको वर्तमान अवस्थाराज्यका निर्णायक नीतिनिर्माण तह कार्यपालिका, व्यवस्थापिका र न्यायपालिकामा यो समुदायको उपस्थिति निम्छरो रहँदै आएको छ । कार्यपालिकामा संवैधानिक रूपमा नै बाध्यकारी व्यवस्थाको अभावमा दलित प्रतिनिधित्व हुन सकिरहेको छैन । नेपालको इतिहासमा हालसम्म दलित समुदायबाट जम्मा ८ जना मात्रै क्याबिनेट स्तरका मन्त्री भएका छन् । कानुन निर्माणको थलो संसद्मा पञ्चायत शासनकालदेखि २०५६ सालसम्म जम्मा ६ जना पुग्न सफल भए । दश वर्षको जनयुद्धकालमा विकास भएको राजनीतिक चेतना, माओवादीमा भएको क्रान्तिकारिता र समानुपातिक समावेशिताको घनीभूत बहसको वातावरण सृजना भएको कारणले संविधानसभामा दलित सहभागितामा ह्वात्तै वृद्धि भएको थियो । हाल आएर संसद्मा दलित प्रतिनित्वि पुनः कमजोर हुन पुगेको छ । हाल प्रतिनिधिसभामा कुल २७५ जनामध्ये १६ जना (५८२ प्रतिशत) दलित प्रतिनिधित्व रहेको छ । तीनै तहका न्यायपालिकामा कुल ४५९ न्यायाधीश रहेकामा दलित समुदायबाट जिल्लामा ३ र उच्च अदालतमा ३ जना गरी ६ जना (१ प्रतिशत) छन् । कर्मचारीतन्त्रमा निजामती सेवामा रहेका कर्मचारी ८८ हजार ५७८ मध्ये दलित १ हजार ९७१ जना (२ प्रतिशत) रहेका छन् । नेपाली सेना, प्रहरी तथा अन्य निकायमा पनि दलित उपस्थिति असाध्यै कमजोर रहेको देखिन्छ । गरिबीको स्थिति हेर्दा कुल दलित जनसंख्यामध्ये ४२ प्रतिशत दलित गरिबीको रेखामुनि छन् । दलित समुदायको मानव विकासको सूचकांकमा अरु समुदायभन्दा निकै तल ०४३४ रहेको यूएनडीपीको तथ्यांक छ । जात व्यवस्थाकै कारण उनीहरूमाथि राजनीतिक गतिविधि र आर्थिक तथा सामाजिक अवस्थामा नियन्त्रण गरियो । शिक्षाबाट वञ्चितीकरण गर्दै भूमिमाथिको स्वामित्वविहीन बनाइयो । यो समुदायलाई अरू समुदायसरह विकास गराउनका लागि तीनै तहमा दलितमैत्री संरचना ऐनद्वारा निर्माण गरी बजेटसहितका अल्पकालीन र दीर्घकालीन प्रकृतिका कार्यक्रमहरू सञ्चालन गरिनुपर्दछ । प्राधिकरणको औचित्य संविधानमा राज्यका सबै निकायमा दलितको समानुपातिक सहभागिताको हक हुने व्यवस्था गरिए पनि व्यवहारतः राज्यले अहिलेसम्म दलितमैत्री संरचना बनाएको छैन । राजनीतिक रूपमा बहिष्करण, उत्पादनका साधनस्रोतबाट वञ्चितीकरण, शैक्षिक र सामाजिक वातावरणको अभाव, सांस्कृतिक क्षेत्रमा अपमान, चेतना र ज्ञानको क्षेत्रबाट कटौतीमा रहेको दलित समुदायका अनेक उत्पीडन छन् । अबका दिनमा संवैधानिक र कानुनी व्यवस्थाको प्रभावकारी कार्यान्वयनका लागि राज्यले दलितमैत्री आवश्यक संरचना निर्माण गर्नुपर्छ । संविधानमा व्यवस्था गरिएको राष्ट्रिय दलित आयोगले नीति निर्माण र अनुगमनको तहमा मात्रै कार्य गर्ने कार्यादेश उल्लेख छ । यसले यो समुदायको विकाससम्बन्धी कुनै पनि कार्य गर्दैन । दलित समुदायसँग सम्बन्धित राष्ट्रिय दलित आयोगबाहेक दलित विकास समिति र वादी विकास बोर्ड गठनादेशबाट स्थापित भए पनि संरचना हुन् । तर, यहाँ कार्यरत कर्मचारीहरूले लामो समयदेखि तलब पाएका छैनन् । राज्यको विभेदकारी नीति र कर्मचारीतन्त्रभित्र दलित समुदायलाई हेर्ने गलत दृष्टिकोण र परम्परावादी प्रवृत्तिकै कारण यी संस्था विघटनको संघारमा पुर्याइएको हो । हजारौं नेपाली जनताको बलिदानबाट संघीय लोकतान्त्रिक गणतन्त्र प्राप्ति भएको छ । अब दलित समुदायका संवैधानिक र कानुनी हकअधिकारलाई लागू गर्न राज्यले दलितमैत्री संरचना निर्माण गरी प्रभावकारी कार्यान्वयनमा लैजानुपर्छ । सरकारको नेतृत्व गरको एक वर्ष पुगेको सन्दर्भमा प्रधानमन्त्री पुष्पकमल दाहालले दलित समुदायको समग्र क्षेत्रमा विकासका लागि दलित विकास प्राधिकरण गठनको प्रस्ताव गर्नु नेपाली दलित समुदायको उन्नति र समृद्धिका लागि निकै सकारात्मक रहेको छ । दलित समुदायलाई राज्यमा विशेषाधिकारको व्यवस्था गर्नुपर्ने नीतिदेखि, जनयुद्धमार्फत अधिकार प्राप्तिका लागि चेतना जागरण ल्याउने, इतिहासमा पहिलो पटक यो समुदायका प्रतिनिधिलाई क्याबिनेट स्तरको मन्त्री बनाउने, प्रदेश प्रमुख बनाउनेसम्मका महत्त्वपूर्ण कार्य माओवादीका अध्यक्षसमेत रहनुभएका दाहालको नेतृत्वमा हुँदै आएका छन् । उहाँले नै दलित विकास प्राधिकरण बनाउने घोषणा गर्नु ज्यादै महत्त्वपूर्ण छ । घोषणा भएको १७ वर्ष पुगिसक्दा पनि छुवाछूतमुक्त राष्ट्र घोषणामा मात्रै सीमित भएको सन्दर्भमा यसको प्रभावकारी कार्यान्वयनमा सरकारले गुरुयोजना पनि ल्याउन अत्यावश्यक छ । दलित विकास प्राधिकरणको गठन ऐनमा दलित समुदायको समग्र पक्षको उन्नति र विकासका लागि संघ र प्रदेशमा कार्यकारी संरचना बनाउनुपर्छ । संघ र प्रदेशका सबै मन्त्रालय, विभाग र सरकारी कार्यालयमा दलित विकास शाखा व्यवस्था गर्नुपर्छ । त्यसैगरी स्थानीय तहमा पनि दलित विकास शाखा रहने प्रावधान राखिनुपर्छ । उनीहरूको हरेक क्षेत्रमा स्थिति कमजोर रहेकाले अरू समुदायसरह विकास गराउनका लागि केही दशकसम्म यो समुदायलाई राज्यका सबै अंग, निकाय र क्षेत्रहरूमा विशेष अधिकारको व्यवस्था गरिनु आवश्यक छ । यस प्राधिकरणले तीनै तहका सरकारलाई दलित समुदायसम्बन्धी नीति र कार्यक्रमबारे आवश्यक समन्वयसहित कार्यकारी भूमिका खेल्ने व्यवस्था गरिनुपर्छ । दलितहरूको सीप, कलाको संरक्षण, सम्वर्द्धन र विकास गर्ने, दलित विद्यार्थीलाई छात्रवृत्तिसहित निःशुल्क शिक्षा दिने, दलित समुदायका दक्ष जनशक्तिको विकासका तालिम, प्रशिक्षण दिने व्यवस्था मिलाउनुपर्छ । आयआर्जनमूलक नीति र कार्यक्रम गर्ने, भौतिक पुर्वाधार विकासका कार्य गर्ने, उद्यमशील र औद्योगिकीकरणका लागि वृत्त व्यवस्थापन, छुवाछूत उन्मूलनसम्बन्धी अभियानमा समन्वय प्राधिकरणले गर्छ । राज्यले यो समुदायलाई प्राथमिकतामा राखी सबै सरकारी कार्यालयमा आवश्यक बजेटसहितको संरचना हुने व्यवस्थाबाट मात्रै दलित समुदायलाई अरू समुदायसरह विकास गराउन सकिन्छ । यसमा राज्य गम्भीर हुन जरुरी छ । एक्काइसौं शताब्दीमा पनि दलित समुदाय विभेदजन्य उत्पीडनबाट प्रताडित हुनु, छुवाछूत मुक्त राष्ट्र घोषणाको प्रभावकारी कार्यान्वयनमा राज्य गम्भीर नहुनु, संविधानमा भएका दलित अधिकारलाई लागू गर्ने कानुन नबन्नु विडम्बना हो । मुलुकको कार्यकारी प्रमुखले दलितका लागि परिपूरण र क्षतिपूर्तिका लागि विशेषाधिकारको व्यवस्था गर्नुपर्छ, दलित विकास प्राधिकरण निर्माण गर्छु भनेर आम जनताका बीचमा प्रतिबद्धता गर्नु ऐतिहासिक कार्यको थालनी हो । घोषणालाई परिणाममा पुर्याउनका लागि दलित अधिकारकर्मीले पनि दलित आन्दोलनलाई थप व्यवस्थित गर्दै राज्यलाई दबाब पुग्ने गरी संघर्षलाई घनीभूत पार्नु त्यत्तिकै आवश्यक छ । रम्तेल संविधानसभाका सदस्य तथा अनुसन्धाता हुन् ।"
यो ठूलो सफलता हो,"ललिता निवासको जग्गा सरकारकै नाममा ल्याउने गरी विशेष अदालतबाट फैसला आएको छ । यसमा तपार्इंको प्रतिक्रिया के छ ?यो जग्गा सरकारी हो भन्ने कुरा हामीले त्यतिबेला नै प्रमाणित गरेर, प्रमाणहरू राखेर पेस गरेका थियौं । सरकारी जग्गा हो, मुआब्जा दिएर, बकाइदा सूचना दिएर कानुनअनुसार अधिग्रहण गरेको हो भन्ने निष्कर्ष निकालेका थियौं । अहिले त्यो प्रमाणित भयो । राजधानीको मुटुमा रहेको सरकारी जग्गा, यो हदसम्म सरकारी कर्मचारीको सहयोग, भूमाफियाको सेटिङ, नेताहरूको संरक्षणमा भएको साह्रै ठूलो अपराध थियो । अपराध पटाक्षेप भयो । यो साह्रै ठूलो उपलब्धि हो । देशभरमा यस्ता धेरै मुद्दा छन्, त्यसलाई यसले प्रभाव पार्छ । मान्छेहरूलाई अदालतले उल्टो पो गरिदिन्छ कि भन्ने शंका थियो । अदालतले प्रमाण हेरेर राम्रैसँग फैसला गरेको छ । यो ठूलो सफलता हो भन्ने लाग्छ । नीतिगत निर्णय गर्ने नेताहरूले उन्मुक्ति पाएका छन् नि ?यसलाई विभिन्न कोणबाट हेरिन्छ । अदालतले पनि विभिन्न कोणबाट हेरेकै होला । विस्तृत फैसला आइसकेको छैन । सरकारी जग्गा व्यक्तिका नाममा जान सबैभन्दा ठूलो हात कर्मचारीहरूको हुने देखिएको छ । कर्मचारीले नचाहे सरकारी जग्गा व्यक्तिका नाममा जान सक्दैन । भूमाफियाहरू जताततै छ्यापछ्याप्ती हुने, माफियाको स्वार्थअनुसार कर्मचारीले सेटिङ गरेर व्यक्तिको हातमा पुर्याउने र त्यसलाई विभिन्न चरणमा लैजाने र राजनीतिक नेताहरूले संरक्षण गर्ने प्रवृत्ति छ । पाँच वर्षअघि भएको छानबिनअनुसार नै फैसला आएको छ, छानबिन गर्दा मुद्दाले यति ठूलो आकार लिन सक्छ भन्ने सोच्नुभएको थियो ? अख्तियार र सीआईबीले छानबिन गर्नुपर्छ भनेर हामीले प्रतिवेदनमै सुझाव दिएका थियौं । गहिराइमा अनुसन्धान गर्ने अधिकार हामीसँग थिएन । छानबिन गर्दा भइराखेको कागजात हेर्यौं, निर्णयहरू हेर्यौं । त्यसलाई आधार मानेर प्रतिवेदन दिने काम हाम्रो थियो । अनौपचारिक तहमा यो मुद्दालाई गम्भीरताका साथ हेरियो भने लहरोले पहरो तान्छ भन्ने कुरा धेरै जनासँग गरेका थियौं । प्रधानमन्त्रीलाई प्रतिवेदन पेस गर्दा पनि यो केसलाई प्रधानमन्त्रीज्यूले अगाडि लैजानुभयो, धेरै केसहरू छताछुल्ल हुन्छन्, धेरै कुराहरू निस्कन्छन् भनेका थियौं । हामीले त्यहाँ नेताहरूको नाम लेखेका थिएनौं । नेताहरूको नाम लेख्नेबित्तिकै मन्त्रिपरिषद्ले निर्णय गरेर लैजान अप्ठ्यारो पर्थ्यो । चलाखीपूर्वक नै सल्लाह गरेर नै कुनै पनि राजनीतिक व्यक्तिको संलग्नता देखाएका थिएनौं । प्रधानमन्त्रीलाई धेरै माथिल्लोस्तरमा जान्छ, आँट गर्न सक्नुभयो भने देशका लागि ठूलो काम हुन्छ भनेर मैले प्रतिवेदन बुझाउँदै भनेको थिएँ ।"
घरजग्गा व्यवसायीमा बढ्न थाल्यो आत्मविश्वास,"(काठमाडौं)गत आर्थिक वर्षको माघ महिनाको तुलनामा चालु आर्थिक वर्षको माघमा घरजग्गा कारोबार र कित्ताकाट बढेको छ । तर राजस्व भने घटेको छ । भूमि व्यवस्थापन तथा अभिलेख विभागका अनुसार राजस्व संकलन ८७५ प्रतिशतले घटेको छ । कित्ताकाट र कारोबार भने क्रमशः १४०९९ र २०१५ प्रतिशतले बढेको विभागले जनाएको छ । गत आर्थिक वर्षको माघमा ३ अर्ब ६९ करोड ९६ लाख रुपैयाँ राजस्व उठ्दा यस वर्षको माघमा ३ अर्ब ३७ करोड ५७ लाख रुपैयाँ राजस्व उठेको छ ।गत आर्थिक वर्षको साउनदेखि माघसम्मको तुलनामा भने यस वर्षको साउनदेखि माघसम्म घरजग्गाको कित्ताकाट र कारोबार बढे पनि राजस्व घटेको छ । गत आर्थिक वर्षको साउनदेखि माघसम्म २ लाख १३ हजार ६०५ पटक कित्ताकाट हुँदा यस वर्षको सोही अवधिमा ६ लाख ४१ हजार २१२ पटक कित्ताकाट भएको छ । विभागका अनुसार जग्गाको कित्ताकाट गत आर्थिक वर्षको साउनदेखि माघसम्मको तुलनामा यस वर्ष दुई सय प्रतिशतले बढेको हो ।चालु आर्थिक वर्षको साउनदेखि माघसम्म ८ लाख ६३ हजार ७०५ वटा घरजग्गा कारोबार हुँदा गत आर्थिक वर्ष सोही अवधिमा ६ लाख ७९ हजार ५२७ वटा कारोबार भएको थियो । चालु आर्थिक वर्षका साउनदेखि माघसम्म २१ अर्ब ६५ करोड २८ लाख ४१ हृजा रुपैयाँ राजस्व उठेको विभागले जनाएको छ । गत आर्थिक वर्ष सोही अवधिमा २१ अर्ब ९४ करोड १८ लाख १३ हजार रुपैयाँ राजस्व उठेको थियो ।गत आर्थिक वर्षको सात महिनाको तुलनामा यस वर्षको सोही अवधिमा सामान्य सुधार देखिएको नेपाल घरजग्गा आवास विकास महासंघका अध्यक्ष भेषराज लोहनीले बताए । सात महिनाको तुलना गर्दा घरजग्गा कारोबार र कित्ताकाटको संख्या बढ्यो । तर राजस्व बढ्न सकेन, उनले भने, सहकारी तथा व्यक्तिबाट ऋण लिई घरजग्गा कारोबार गर्नेले ऋणको सट्टा जग्गा नै फिर्ता गर्दा राजस्व बढेन । उनका अनुसार १० प्रतिशत घरजग्गा कारोबार सहकारी तथा व्यक्तिबाट ऋण लिएर हुने गरेको छ ।पछिल्लो समय घरजग्गा व्यवसायीमा कन्फिडेन्स देखिन थालेको उनको भनाइ छ । पछिल्लो समय सस्तो घरजग्गाको मात्र खरिदबिक्री बढेको समेत उनको भनाइ छ । उनका अनुसार मुख्य सहर र महँगा घरजग्गा कारोबारमा बढ्न सकेको छैन ।कित्ताकाट हुन नसक्दा घरजग्गा कारोबार बढ्न नसकेको व्यवसायीले बताउँदै आएका थिए । तर चालु आर्थिक वर्षको साउन ३० मा सरकारले भूउपयोग नियमावली, ०८० संशोधन गर्दै कित्ताकाटमा लचिलो नीति अपनाएको थियो । गत आर्थिक वर्षको जेठ २३ मा भूउपयोग नियमावली, ०७९ जारी भइसकेपछि पालिकाले कृषि र गैरकृषि छुट्याइसकेपछि मात्रै कित्ताकाट गर्न पाइन्थ्यो । त्यसकारण साउनदेखि नै घरजग्गाको समग्र काम घटेको थियो ।पालिकाले कृषि र गैरकृषि छुट्याइनसकेपछि मंसिरदेखि कित्ताकाट ठप्प भएको थियो । त्यसैलाई सुल्झाउन गत वैशाख ५ मा मन्त्रिपरिषद् बैठकले कित्ताकाट खुलाउने निर्णय गरेको थियो । तर वैशाख १२ मा मन्त्रिपरिषद्ले जग्गा कित्ताकाटसम्बन्धी विषयलाई आर्थिक तथा पूर्वाधार समितिमा पठाउने निर्णय गरेको थियो । त्यसपछि निर्णयलाई अन्तिम रूप नदिई पुनः जग्गा कित्ताकाटसम्बन्धी विषयमा अध्ययन गर्ने प्रक्रिया अघि बढेको थियो । उक्त अध्ययन तथा सिफारिसका आधारमा ०८० साउन ३० को मन्त्रिपरिषद् बैठकले कित्ताकाट खुलाउने निर्णय गरेको हो ।भूउपयोग नियमावली, ०८० संशोधन गरी आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकाहरूलाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरिदिएको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो । सरकारले नियमावली संशोधन गरेर जग्गा कित्ताकाटमा लचिलो नीति अपनाए पनि अपेक्षित रूपमा घरजग्गा कारोबार बढ्न सकेको छैन । घरजग्गा कारोबार नबढ्नुको अर्को कारण नेपाल राष्ट्र बैंकको कठोर नीतिसमेत रहेको व्यवसायी बताउँछन् ।त्रैमासिकमा मौद्रिक नीतिको संशोधन गर्दै राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात बढाई ६० प्रतिशत कायम गरेको छ । यसअघि मासिक किस्ता आम्दानी अनुपात ५० प्रतिशत थियो । यसलाई बढाएर शतप्रतिशत नै पुर्याउनुपर्ने लोहनीको माग छ । साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो ।यसअघि १ करोड ५० लाख रुपैयाँसम्म कर्जा पाउने व्यवस्था थियो । रियल स्टेट कर्जाको जोखिम भार १५० प्रतिशतबाट १२५ प्रतिशत पुर्याए पनि यसलाई सय प्रतिशत पुर्याउनुपर्ने उनको माग छ । लोहनीका अनुसार ५० लाख रुपैयाँदेखि २ करोडसम्मको घरजग्गा कर्जाको हकमा मासिक किस्ता आम्दानी अनुपात ५० प्रतिशत छ । यसलाई समेत बढाएर शतप्रतिशत पुर्याउने पर्ने उनले जनाए ।नेपाल राष्ट्र बैंकको मासिक प्रतिवेदनअनुसार साउनदेखि पुससम्म व्यक्तिगत आवासीय कर्जा प्रवाह बढ्दा रियल स्टेट कर्जा ऋणात्मक देखिएको छ । चालु आर्थिक वर्षको ६ महिनामा ३२ अर्ब ७४ करोड ५५ लाख रुपैयाँ व्यक्तिगत आवासीय कर्जा (दुई करोडसम्म) प्रवाह भएको छ । गत वर्ष सोही अवधिमा सोही शीर्षकमा १० अर्ब ७५ करोड ९० लाख रुपैयाँ प्रवाह भएको नेपाल राष्ट्र बैंकको तथ्यांक छ ।रियल स्टेट कर्जा भने गत वर्षको ६ महिना र यस वर्षको सोही अवधिमा ऋणात्मक छ । गत आर्थिक वर्षको ६ महिनामा रियल स्टेट कर्जा २ अर्ब ७३ करोड ७५ लाख रुपैयाँले ऋणात्मक थियो भने यस वर्ष सोही अवधिमा ४ अर्ब ४१ करोड रुपैयाँले ऋणात्मक छ । चालु आर्थिक वर्षको साउनदेखि पुससम्म १८ प्रतिशतले ऋणात्मक देखिएको राष्ट्र बैंकको तथ्यांक छ । रियल स्टेट कर्जाअन्तर्गत व्यावसायिक कम्प्लेक्स १४, अन्य रियल स्टेट (प्लटिङ तथा जग्गा खरिद) २८ प्रतिशतले ऋणात्मक छ । बैंक तथा वित्तीय संस्थाले घरजग्गा कर्जामा लगानीभन्दा प्रवाह गरिएको रकम बढी उठाउँदा ऋणात्मक देखिएको हो । पछिल्लो समय बैंक तथा वित्तीय संस्थाबाट घरजग्गा क्षेत्रमा पर्याप्त कर्जा प्रवाह हुन नसक्दा ऋणात्मक देखिएको राष्ट्र बैंकले जनाएको छ ।"
'फिनटेकका कारण बैंकिङ क्षेत्रमा अहिलेको परिवर्तन सम्भव भएको हो,"परम्परागत बैंकिङ उद्योगको प्रभुत्व रहेको नेपाल नगदरहित समाज बन्न सम्भव छ ?जापान र जर्मनीजस्ता केही अर्थतन्त्र अझै पनि नगदमा निर्भर छन् । तर विश्वव्यापी रूपमा हेर्दा सारा संसार नै नगदविहीन हुँदै गइरहेको छ । म धेरै पटक चीन भ्रमणमा गएँ । २००० को दशकमा चीन एक प्रमुख नगद अर्थव्यवस्था थियो । २०१२ मा चीन पुग्दा मैले चीन एक दशकमै नगदविहीन हुने भनेको थिएँ । त्यति बेला मानिसहरूले मलाई पागल भन्थे । तर अहिले चीनमा ९२ प्रतिशत खुद्रा कारोबार मोबाइल वालेटबाट हुने गरेको छ । त्यसैले म भन्न चाहन्छु, नेपाल पनि नगदविहीन देश हुनु अपरिहार्य छ । तर प्रश्न कहिले हुन्छ भन्ने हो । चीन र भारतमा जे भइरहेको छ, दुवै अर्थतन्त्र नगदविहीनतातर्फ अघि बढिरहेका छन् । सम्भवतः २०३० को दशकको सुरु सम्ममा नेपाल नगदविहीन हुन्छ भन्न सकिन्छ ।"
हारमा अवसरको खोजी,"(काठमाडौं)आउँदो तीन वर्षमा एसोसिएट राष्ट्रको नम्बर एक क्रिकेट टोली बन्ने महत्त्वाकांक्षी लक्ष्य नेपालले सारेको थियो । त्यसको भोलिपल्टै बिहीबार नेपालले क्रिकेट विश्वकप लिग २ को पहिलो खेलमै नामिबियासँग ४ विकेटको स्तब्धपूर्ण हार बेहोरेको छ । लिग २ त्यही प्रतियोगिता हो, जसले ३ वर्षको साइकलपछि एसोसिएट क्रिकेटको वरीयता निर्धारण गर्दछ । गत वर्ष घरेलु मैदानमा खेलिएका तीन शृंखलाको १२ मध्ये १० खेल जितेपछि नामिबियालाई १ अंकले उछिन्दै लिग २ मा नेपाल तेस्रो भई सोझै विश्वकप छनोटमा पुगेको थियो । त्यसयता नेपाल एसोसिएट क्रिकेटमा शक्तिशाली राष्ट्रको रूपमा प्रस्तुत हुँदै आएको छ । तर, निकै फितलो ब्याटिङपछि नेपालमाथि नामिबियाले बिहीबार प्रभुत्वशाली जित हात पारेको हो । टस हारेपछि ब्याटिङ निम्तो पाएको नेपाल त्रिवि क्रिकेट मैदान कीर्तिपुरमा ४११ ओभरमा १ सय ३२ रनमा अलआउट भयो । नामिबियाले ३३१ ओभरमै १ सय ३४ रन बनायो ।नेपालले सम्भव भएकामध्ये सबैभन्दा खराब परिस्थितिको हिसाबमा सुरुआत गर्यो । कुशल भुर्तेल अफसाइडमा वाइड गएको बल हान्न खोज्दा पहिलो स्लिपमा जेजे स्मितलाई क्याच दिन पुगे । बलिङ रुबेन ट्रम्पलमनको थियो ।१० ओभरको पावर प्ले पुग्नुअगावै कुशललाई पछ्याउँदै अनिल शाह, आसिफ शेख र कप्तान रोहित पौडेल पेभेलियन पुगिसकेका थिए । कुशल पहिलो बलमै आउट भए पनि त्यसले पूरै खेल असर पारेको मान्न कप्तान रोहितले अस्वीकार गरे । उनले टोलीमा १० जनासम्म ब्याटिङ गर्न सक्षम भएको तर जिम्मेवारी लिएर नखेल्दाको परिणाम हार बेहोर्न पुगेको बताए । पहिलो ४५ मिनेटको खेलमा हामीले राम्रो ब्याटिङ गर्नुपर्ने थियो । शीर्ष ४५ ब्याटरले जिम्मेवारी लिएर खेलेनन् । एकदिवसीय क्रिकेटमा शीर्ष ४५ ब्याटर निकै महत्त्वपूर्ण हुन्छ । सुरुमै यी ब्याटर आउट भएपछि असर त परिहाल्छ, नामिबियाले कन्डिसनको पूरा उपयोग गरेकाले यसको श्रेय उनीहरूलाई दिनुपर्ने जनाउँदै रोहितले भने, नामिबियाका नयाँ बलरले सही ठाउँमा बलहरू फालेका थिए । कन्डिसनलाई लिएर हामीले गृहकार्य गर्नुपर्छ । प्रशिक्षक मोन्टी देसाई पनि कप्तानको भनाइसँग सहमत थिए । उनले पनि ब्याटिङमा पहिलो १० ओभर राम्रो बुझेर नखेल्दाको परिणाम भएको बताए । पावर प्लेमा ४ विकेट गएपछि हामी ब्याकफुटमा गयौं, उनले भने, मध्यक्रममा दुई राम्रो साझेदारी भएको भए हामीले २३०४० रन बनाउने थियो, जुन खेल जित्न पर्याप्त हुनसक्थ्यो । किनभने नामिबियाको पनि सानो लक्ष्यमा पुग्दा ६ विकेट गएको छ ।घरेलु मैदानमा नेपालको लगातार १५ एकदिवसीय अन्तर्राष्ट्रिय खेलको विजय यात्रा टुंगिएको छ । सन् २०२२ नोभेम्बर १४ यता नेपाल एकदिवसीय अन्तर्राष्ट्रियमा पहिलो पटक घरेलु मैदानमा पराजित भएको हो । मोन्टी प्रशिक्षक भएयता नेपाल पहिलो पटक ५० ओभरको संरचनामा पराजित भएको हो । उनको प्रशिक्षणमा नेपालले खेलेको १६ खेलमा नेपाल अपराजित थियो, जसमा १४ विजय निकालेको थियो भने दुई खेल वर्षाले रद्द भएको थियो । नामिबियासँगको हारले राम्रो सबक सिकाएको जनाउँदै मोन्टी यस नतिजाप्रति पनि सकारात्मक देखिए । उनले भने, हारलाई ठूलो अवसरको रूपमा लिनुपर्छ, यही अवसरबाट टिम निर्माण हुँदै जाने हो, यस्तै अवसरमा खेलाडीको परीक्षण हुने हो, यसरी नै अगाडि बढ्दै जाने हो । नामिबियासँगको स्कोर एकदिवसीय अन्तर्राष्ट्रियमा नेपालको सातौं न्युन स्कोर हो । घरेलु मैदानमा नेपालको यो सबैभन्दा कम स्कोर हो । २०२० मा ओमान र २०२२ मा यूएईविरुद्ध नेपालले १ सय ७९ रनको समान स्कोर बनाएको थियो ।कुशलपछि आएका अनिल शाहले लगातार दुई चौका प्रहार गरे पनि तेस्रो ओभरको पहिलो बलमा ट्रम्पलमनबाटै एलबीडब्लू आउट भए । दक्षिण अफ्रिकामा आईसीसी यू१९ विश्वकप खेलेर आएका ज्याक ब्रसेलले एकदिवसीय क्रिकेटमा डेब्यु गर्दै दुई महत्त्वपूर्ण विकेट लिए । उनले ओपनर आसिफ शेखलाई १ रनमा सिल्ली मिडअनमा जेजे स्मितबाट क्याच गराए । १० बलमा आफ्नो खाता खोलेका कप्तान रोहित १३ बल खेलेपछि १ रनमै इनसाइड एज लागेर बोल्ड भए ।नेपालको ४ विकेट गएपछि खेलमा अप्रत्याशित रूपमा हाबी भए नामिबियाका कप्तान जेरार्ड इरसमस । यसअघिका ४० एकदिवसीय अन्तर्राष्ट्रियमा २० विकेटमात्र लिएका इरसमसले आफ्नो खेलजीवनकै उत्कृष्ट बलिङ गरेर ५ विकेट लिए । प्लेयर अफ द म्याच उनले ८१ ओभरमा २८ रन खर्चे ।विकेटमा ड्यामहरू थियो, त्यसैले टस जित्दा भाग्यमानी नै भयौं । पछिल्लो पटक नेपाल आउँदा हामीले ४ खेलमा ३ पटक टस हारेका थियौं । टससँगै राम्रो क्रिकेट पनि खेल्नुपर्छ । त्यसैले यो स्कोरमा नेपाललाई रोक्नु हाम्रो ठूलो सफलता थियो, इरसमसले भने । नेपाल आएर खेलेका यसअघिका सबै ६ खेलमा नामिबिया पराजित थियो, त्यसमा ४ खेल नेपालविरुद्ध थियो । कुशल मल्लले समान १ चौका र १ छक्का प्रहार गर्दै १५ रन बनाई क्याच दिन पुगे । सोमपाल कामी फुलटस बलमा २ रन बनाई आउट भए । क्रिजमा डटेर बसेका भीम सार्कीले ८६ बलमा ४४ रन बनाए । उनले २ चौका र १ छक्का प्रहार गरे । इरसमसको अफ स्टम्पबाहिर गएको बलमा उनलाई एलबीडब्लू आउट दिइएको थियो ।इरसमसले गुलशन झालाई आउट गरी चौथो विकेट लिए । पवन सर्राफले २२ बलमा १ छक्का प्रहार गर्दै १५ रन बनाए । उनलाई जान निकोल लोफ्टीइटोनले आउट गरे । करण केसीलाई आउट गर्दै इरसमसले ५ विकेट लिए । करणले ३ चौका प्रहार गरी ३८ बलमा १६ रन बनाए ।नामिबियाले बलिङका साथै ब्याटिङमा प्रभुत्वशाली प्रदर्शन गर्यो । ओपनरद्वय निकोलस डेभिन १५, माइकल भान लिंगेन २३ रनमा आउट भए । दुवैलाई ललित राजवंशीले आउट गरे । जान फ्राइलिन्कले नामिबियाबाट सर्वाधिक ३४ रन बनाए । उनले ५३ बल खेल्दै ४ चौका प्रहार गरे ।सोमपालले फ्राइलिन्कसहित इरसमसलाई ८ र जेन ग्रिनलाई २ रनमा आउट गरे । रोहितले लोफ्टीइटोनलाई ३१ रनमा एलबीडब्लू आउट गरे । स्मिटले ३५ बलमा अविजित १७ रन बनाए । उनले कुशल मल्लको बलमा विजयी छक्का प्रहार गरे । नेपालले शनिबार नेदरल्यान्ड्ससँग खेल्नेछ ।"
म्याराथनमा ५० विदेशी,"पोखरा (कास) नेपाल भूतपूर्व खेलाडी मञ्चको आयोजनामा फागुन ५ मा हुने १८ औं सफल पोखरा अन्तर्राष्ट्रिय म्याराथनमा १३ राष्ट्रका ५० विदेशी खेलाडी भाग लिने भएका छन् । शनिबार हुने ४२१९५ किलोमिटर म्याराथनमा ३१ विदेशीसहित कुल १ सय ८ धावकले प्रतिस्पर्धा गर्दै छन् । म्याराथनको सम्पूर्ण तयारी पूरा भएको आयोजकले जनाएको छ । महिला हाफ म्याराथन (२१ किमि) मा १७, पुरुष १० किमि दौडमा १ सय २९ र महिला १० किमि दौडमा २९, ५ किमि छात्रमा ५ सय ९० र छात्रामा ४ सय ८० जनाले प्रतिस्पर्धा गर्ने छन् । प्रतियोगितामा नेपालसहित बंगलादेश, क्यानडा, चीन, फ्रान्स, जर्मनी, हङकङ, भारत, जापान, केन्या, साउदी अरेबिया, ताइवान, बेलायत र अमेरिकाका धावकको सहभागिता रहनेछ । म्याराथन विजेताले ५ लाख, दोस्रो हुनेले ३ लाख, तेस्रोले २ लाख ३० हजार रुपैयाँ प्राप्त गर्नेछन् । गण्डकी प्रदेशतर्फ विजेताले ५० हजार, दोस्रोले ३० हजार र तेस्रो हुनेले २० हजार पाउनेछन् । हाफ म्याराथन विजेताले १ लाख ५० हजार, दोस्रोले १ लाख, तेस्रोले ७५ हजार पाउने छन् । १० किमि विजेताले ३० हजार, दोस्रोले २० हजार र तेस्रोले १५ हजार रुपैयाँ प्राप्त गर्ने छन् । आयोजकका अध्यक्ष हरिप्रसाद पराजुलीले यसपल्ट रुट परिवर्तन गरिएको बताए ।"
मोहितको गोल,हेटौंडा (कास) वाग्मती गाउँपालिकामा भइरहेको छैटौं संस्करणको वाग्मती गोल्डकप फुटबल प्रतियोगितामा बिहीबार एनआरटी क्लब सेमिफाइनल पुगेको छ । वाग्मती८ स्थित जनता माविको मैदानमा पहिलो क्वाटरफाइनल खेलमा सिमराको नवजनजागृति युवा क्लबलाई १० ले हराएर एनआरटी अन्तिम चारमा पुग्यो । एनआरटीका मोहित गुरुङले गरेको गोल निर्णायक बन्यो । उनले पहिलो हाफको ३१ औं मिनेटमा फ्रिकिकमार्फत उक्त गोल गरेका थिए । उनी प्लेयर अफ द म्याच भए । उनले १० हजार रुपैयाँ पाए । एनआरटी पहिलो सहभागितामै सेमिफाइनल पुगेको हो । एनआरटीले अब फाइनल पुग्न जावलाखेल युथ र मछिन्द्रबीचको विजेतासँग प्रतिस्पर्धा गर्नेछ ।
यूएस ओपनमा क्षेत्री,"काठमाडौं (कास) तेक्वान्दोका अन्तर्राष्ट्रिय निर्णायक राजु क्षेत्री विश्व वरीयता जी२ २०२४ यूएस ओपन तेक्वान्दो प्रतियोगितामा निर्णायक रहने भएका छन् । अमेरिकाको रेनोको सिल्भर लिगेसी रिसोर्टमा फेब्रुअरी १६ देखि १८ सम्म हुने प्रतियोगिता विश्व तेक्वान्दोको आयोजना तथा यूएसए तेक्वान्दो र यूएसए ओलम्पिक कमिटीको संयोजनमा हुँदै छ । ओलम्पिक, विश्व च्याम्पियन खेलिसकेका खेलाडीसमेत गरी प्रतियोगितामा २ हजार १ सय ४० खेलाडीको भाग लिने छन् । यसअघि क्षेत्रीले कोरियामा विश्व वरीयता (जी१) किमयोङ कप, लस भेगासमा २०२३ मा युएस ओपन विश्व वरीयता जी२ र दक्षिण कोरियामा २०२३ मा सियोङनाम ओपनमा पनि निर्णायकको भूमिका निर्वाह गरेका थिए ।"
