शीर्षक,विवरण
महानगरहरूको विकास खर्च झन् कम,"स्वायत्तता दिन नसकेकोनचाहेको, संघीय सरकारको असहयोगका कारणले पनि पुँजीगत खर्च कम भएको उनको भनाइ छ । धेरै ठाउँ प्रमुख प्रशासकीय अधिकृत समयमा पठाउँदैनन्, उनले भने, इन्जिनियरको संख्या पनि न्यून छ । समयमा पदपूर्ति हुँदैन । प्रदेश लोक सेवा आयोगलाई जिम्मा दिइएकाले स्थानीय तहलाई नै नियुक्ति गर्ने स्वतन्त्रता छैन ।पूर्वकार्यवाहक महालेखा परीक्षक सुकदेव भट्टराई खत्रीले अहिले जति पुँजीगत खर्च देखाए पनि आर्थिक वर्ष सकिँदासम्म हरेक पालिकाले ५० प्रतिशतभन्दा बढी नै खर्च गरेको तथ्यांक सार्वजनिक गर्ने बताउँदै भने, केन्द्र, प्रदेश वा पालिका सबैले आर्थिक वर्षको अन्तिममा पुँजीगत खर्च ५० देखि ६० प्रतिशत नै देखाउँछ । असारमा धेरै खर्च हुन्छ । संघीय सरकारको पनि असारमा मात्रै २०२१ प्रतिशत खर्च हुन्छ । पालिकाहरूले पनि त्यसैलाई अनुसरण गरेको छ । ठेक्का ढिला लाग्ने, आफ्नोलाई ठेक्कालगायत विभिन्न योजना तथा योजनाका नाममा असारसम्म पालिकाले पनि आफ्नो बजेट खर्च गर्ने गरेको उनको भनाइ छ । प्रमुख, उपप्रमुख, वडा र पालिकाहरूमा कर्मचारी र जनप्रतिनिधिबीचको समन्वय अभाव पनि अर्को कारण रहेको उनले बताए । एउटै दलको भने मिलेर गर्छन्, फरक दलका छन् भने यसो त्यसो भन्दै समय जान्छ, कम खर्च हुन्छ, उनले भने । असारमा बजेट ल्याए पनि दसैंतिहारपछि मात्रै ठेक्का लाग्ने, उपभोक्ता समिति बनाउने, भुक्तानीको बेलामा मात्रै अनुगमन गर्ने प्रवृत्ति र असारे विकासलाई मात्र जोड दिइने गरेको उनको भनाइ छ । भने, दुई वर्षअघिसम्म प्रदेश स्थानीय तहमा ९६ हजार आयोजना सञ्चालनमा छन् । त्यसका ठेक्कापट्टा, जाँचपास, डिजाइन, इस्टिमेट, कार्यसम्पन्न, हस्तान्तरणलगायत प्राविधिक पक्ष छन्, अझै पनि ती आयोजना निर्माण सम्पन्न हुन सकेको छैन । त्यसमध्ये आधा वा एक तिहाइ मात्र सम्पन्न भएको छ । कार्यसम्पन्न नभएर प्राविधिक रूपमा हुन सकेको छैन । त्यसैले पुँजीगत खर्च त्यहाँ पनि अड्किएको छ । सात महिनाको चालु खर्च पनि ५० प्रतिशतभन्दा कम भएकाले महानगरपालिकाहरूको उल्लेख्य प्रगति देखिँदैन । ६ वटा महानगरमध्ये सबैभन्दा कम चालु खर्च गर्नेमा काठमाडौं छ भने सबैभन्दा बढी खर्च गर्नेमा ललितपुर छ । काठमाडौं महानगरको चालु खर्च ३१ प्रतिशत मात्रै छ । चालु आवका लागि ८ अर्ब ९७ करोड ६ लाख रुपैयाँ विनियोजन गरेकोमध्ये २ अर्ब ७८ करोड ६ लाख मात्रै खर्चिएको महानगरको तथ्यांक छ । चालु आवको माघसम्ममा सबैभन्दा बढी चालु खर्च गर्ने ललितपुर महानगर छ । ललितपुरले सात महिनाको अवधिमा ४४३४ प्रतिशत चालु खर्च गरेको हो । जसले चालु खर्चका लागि १ अर्ब ९० करोड ३० लाख रुपैयाँ विनियोजन गरेको थियो । त्यसमध्ये ८४ करोड २६ लाख रुपैयाँ मात्रै खर्चिएको हो । विराटनगर महानगरको चालु खर्च ४४३१ प्रतिशत छ । चालु आवका लागि १ अर्ब ५४ करोड ८५ लाख रुपैयाँ विनियोजन गरेकोमध्ये ६८ करोड ६२ लाख मात्रै खर्चिएको छ । भरतपुर महानगरको चालु खर्च ३९४६ प्रतिशत छ । भरतपुरले विनियोजन गरेकोमध्ये १ अर्ब ६ करोड १७ लाख रुपैयाँ खर्च गरेको छ । महानगरले चालु आवको २ अर्ब ६९ करोड ८ लाख रुपैयाँ बजेट विनियोजन गरेको थियो । पोखरा महानगरको चालु खर्च ४० प्रतिशत छ । यस महानगरले चालु बजेट ३ अर्ब २८ करोड ९७ लाख रुपैयाँ विनियोजन गरेमध्ये १ अर्ब ३१ करोड ८१ लाख रुपैयाँ खर्चिएको छ । वीरगन्ज महानगरको चालु खर्च ३८४८ प्रतिशत छ । महानगरले २ अर्ब ३८ करोड ४३ लाख रुपैयाँ विनियोजन गरेमध्ये ९१ करोड ७४ लाख रुपैयाँ मात्रै खर्चिएको छ । मुलुकभरका ६ वटा महानगरपालिकाले चालु खर्चका लागि भन्दै २० अर्ब ७८ करोड ४२ लाख रुपैयाँ बजेट विनियोजन गरेको थियो । त्यसमध्ये ७ अर्ब ६० करोड ६६ लाख रुपैयाँ मात्रै खर्चिएको छ । महानगरपालिकाहरूले उपलब्ध गराएको तथ्यांकअनुसार यस्तो देखिएको हो । पालिकाहरूले स्वतन्त्र ढंगले काम गर्न नपाएकै कारण पनि खर्च कम भएको पूर्वअर्थ सचिव खनालले बताए । संघले दिने बजेट ससर्त अनुदानअन्तर्गत पालिकामा जान्छ । उक्त बजेट कोष तथा लेखा नियन्त्रक (कोलनिका) ले निकासा गर्छ । कोलनिकाले विभिन्न अड्चन देखाएर निकासामा ढिलाइ गर्छ, उनले भने, सर्सत अनुदानको ठाउँमा वित्तीय समानीकरण अनुदानबाट दिने हो भने पालिकाले अझै धेरै खर्च गर्न सक्थ्यो । यसरी पालिकालाई विश्वास नगर्ने यस्ता बुँदालाई पनि परिमार्जन गर्न जरुरी रहेको उनले सुनाए । यदि संघीय सरकारले यति गर्दा पनि पुँजीगत खर्च बढेन भने पालिकाहरू जिम्मेवार हुने उनको बुझाइ छ ।"
कांग्रेस महासमितिमा गठबन्धनको गलपासो,"तर, उनले अडान नछाड्ने संकेत पाएपछि सभापति देउवाले त्यसलाई स्विकारेका थिए ।महामन्त्री शर्माले अब भने महासमितिमा चुनावी गठबन्धनमा जानुपर्छ र जानु हुँदैन भन्ने दुवै मत महासमितिमा जाने बताए । गगनले राखेको प्रस्तावको मूल मर्मलाई मर्न नदिईकन हामीहरू सहमतिमा पुगेका छौं, उनले भने, भोलि (मंगलबार) निर्धारित समयमै महासमिति बैठकमा पार्टीको सहमतिअनुसार दस्ताबेजहरू प्रस्तुत हुनेछ ।थापाको यस्तो प्रस्तावलाई सभापति देउवाले गठबन्धनको भविष्यसँग चिन्ता प्रकट गरेर परिमार्जनका लागि निरन्तर दबाब दिएका थिए । गठबन्धनको विषय महासमितिमा प्रवेश गराउनै नहुने देउवाको दबाब र गठबन्धनको विषय नै आम पार्टीको भावना हो भन्ने थापाको अडानका बीच कांग्रेसमा चार दिनसम्म विवाद लम्बिएको थियो । यही विवादले सोमबार उद्घाटन भएको महासमिति बैठकमा प्रतिनिधिले पार्टीको वैचारिक दस्ताबेज पाउन सकेका छैनन् । थापाको प्रस्तावले गठबन्धनलाई तरंगित पारेपछि देउवाले महासमितिको उद्घाटन सत्रमै त्यसको खण्डन गरेका थिए, अहिले हामी गठबन्धनको अभ्यासमा छौं । अहिलेको गठबन्धन सरकार गठनका लागि मात्र बनेको होइन । केही समय पहिले प्रतिनिधिसभालाई असमयमा विघटन गर्ने, मुलुकमा राजनीतिक अस्थिरता ल्याउने, संविधानलाई जोखिममा पार्ने र संघीय लोकतान्त्रिक गणतन्त्रलाई कमजोर बनाउने गतिविधि भए । संविधानको रक्षाका लागि नेपाली कांग्रेसकै पहल, प्रयत्न र अग्रसरतामा तत्काल नै गठबन्धन बनेको हो । गत निर्वाचनपूर्वको गठबन्धन र वर्तमान सरकार त्यसैको निरन्तरता हो, देउवाको भनाइ थियो, भविष्यमा राजनीतिक गठबन्धन गर्ने वा नगर्ने भन्ने विषय तत्कालीन परिस्थितिमा निर्भर हुने भएको हुँदा पार्टीेले तत्कालीन परिस्थितिअनुसार गठबन्धनको औचित्य, सान्दर्भिकतालगायतका विषयमा ठोस मूल्यांकन र छलफल गरी त्यसै बेलामा उचित निर्णय लिन सक्नेछ । थापाको प्रतिवेदनलाई परिमार्जन गर्ने विषयमा सोमबार राति पदाधिकारी र पूर्वपदाधिकारीबीच बैठक चलिरहँदा देउवा उपसभापति एवं उपप्रधान तथा रक्षामन्त्री पूर्णबहादुर खड्कालाई लिएर प्रधानमन्त्री पुष्पकमल दाहाल भेट्न बालुवाटार पुगेका थिए । बालुवाटार स्रोतका अनुसार त्यहाँ कांग्रेसभित्र चुनावी गठबन्धनलाई लिएर भइरहेको बहसका बारेमा तीन नेताबीच छलफल भएको थियो । देउवाले चुनावी गठबन्धनको विरोधमा जाने कुरा नहुने भन्दै दाहाललाई आश्वस्त पारेको प्रधानमन्त्रीनिकट स्रोतले बतायो । देउवा, प्रधानमन्त्री दाहाल र नेकपा एसका अध्यक्ष माधवकुमार नेपालबीच सरकार आलोपालो चलाउने लिखित समझदारी छ । त्यस समझदारीको साक्षी बनेका कांग्रेसका एक नेताका अनुसार दाहालले दुई वर्ष, त्यसपछि नेकपा (एस) का अध्यक्ष नेपाल र कांग्रेस सभापति देउवाले आधाआधा समय सरकार चलाउने सहमति छ । उक्त सहमति पालना भएमा दाहालले ०८२ पुससम्म सरकारको नेतृत्व गरेर नेपाललाई छाड्ने छन् । त्यसपछि नेपालले ०८३ असारसम्म सरकारको नेतृत्व गरेर देउवालाई सुम्पिने छन् । सहमति कार्यान्वयनमा आए देउवाले ०८३ असार वा साउनबाट मात्रै सरकारको नेतृत्व पाउने छन् । दुई कार्यकाल सकिएर पार्टीको नेतृत्वबाट अलग्गिए पनि देउवा राजनीतिमा आफ्नो शक्ति कायम राख्न अनुकूलको सभापति बनाउने योजनामा छन् । थापाले गत निर्वाचनमा पाँच वर्षका लागि गठबन्धनसहित मत मागेकाले यो अवधिमा साझेदार दलहरूसँगको सम्झौताबमोजिम राजनीतिक इमानदारिता देखाउने तर अबका चुनावमा गठबन्धन नगर्ने प्रस्ताव आम पार्टीको भावना भएकाले महासमितिमा लैजानुपर्ने अडान राख्दै आएका छन् । उनले महासमितिमा प्रस्तुत गर्ने सांगठनिक प्रस्तावको मस्यौदामा यो विषय प्रमुखताका साथ प्रवेश गराएदेखि नै सभापति देउवा सशंकित भएका हुन् । केन्द्रीय कार्यसमितिको फागुन ३ को बैठकमा छलफलका लागि थापासहितका ४ वटा दस्ताबेज प्रस्तुत भएका थिए । त्यसलाई फागुन ४ को केन्द्रीय कार्यसमिति बैठकमा आएका सुझावसमेत समेटेर परिमार्जन गर्ने निर्णय भएको थियो । अरू दस्ताबेजमा खासै चर्चा भएन । तर, थापाको चुनावी गठबन्धन नगर्ने प्रस्तावप्रति सभापति देउवाले सुरुदेखि सरोकार राख्दै आएका थिए । कांग्रेस नेता रमेश लेखकका अनुसार केन्द्रीय कार्यसमितिले परिमार्जनसहित पारित गर्ने निर्णय गरे पनि कुनकुन विषयलाई परिमार्जन गर्ने भन्नेबारेमा किटानी नलेख्दा समस्या उत्पन्न भएको हो । कांग्रेस नेता शेखर कोइराला पनि महासमिति बैठकबाटै चुनावी गठबन्धन नहुने नीति पारित गर्नुपर्ने पक्षमा छन् । तर, पार्टी सभापति र महामन्त्रीबीच भइरहेको रस्साकसीमा कोइराला सोमबार उपस्थिति भएनन् । थापाले आफूनिकट नेताहरूसँग भविष्यमा चुनावी गठबन्धनमा नजाने कुरा दुई वर्षअघि पार्टीको १४ औं महाधिवेशन सम्पन्न भइसकेपछि बसेरा होटलमा बसेरै निर्णय लिएको बताउँदै आएका थिए ।"
रुसमा मारिएका राईको ५ महिनापछि अन्त्येष्टि,"उनका अनुसार परिवारले रुसबाट शव नेपाल लैजान सक्थ्यो । रुसी सेनाले रुसको जुनसुकै ठाउँसम्म शव लगिदिन्छ । यदि परिवारले नेपालमा नै ल्याउन इच्छुक भए अनुमति छ । तर, रुसबाट आफ्नो घरसम्म लैजाने खर्च परिवार आफैंले व्यहोर्नुपर्छ, उनले भने, यहाँबाट अफगानिस्तानमा भने शव गइरहेको छ । एक महिनाअघि आत्महत्या गरेका एक नेपालीको शवलाई एनआरएनले रकम संकलन गरी नेपाल पठाइदिएको थियो । त्यसरी शव पठाउन झन्डै पाँच लाख रुपैयाँ लागेको थियो । रुसयुक्रेन युद्धमा मारिएको शव ल्याउन लाग्ने खर्च व्यहोर्न भने नेपाल सरकार तयार भइसकेको छैन । परराष्ट्रमन्त्री एनपी साउदका अनुसार युद्धमा मारिएका नेपालीको शव ल्याउने विषयमा रुस सरकारसँग छलफल भइरहेको छ । शव नेपाल ल्याउने विषयमा संवाद भइरहेको छ, उनले थपे । परिवारले पनि आर्थिक अवस्था नाजुक भएको भन्दै सरकारले नै व्यहोर्नुपर्ने बताउँदै आएका छन् । रुसले मृतकहरूको परिवारलाई क्षतिपूर्ति दिन आफू तयार रहेको उल्लेख गरे पनि मृतकको शवलाई नेपाल पठाउन खर्च गर्ने सम्बन्धमा तयार भइसकेको छैन । नेपाल सरकारले भने रुसलाई नै नेपालसम्म शव ल्याइदिनका लागि आग्रह गरिरहेको छ । कतिपय परिवारले शव आउन अनिश्चित भएपछि कुशको शव बनाएर अन्तिम दाहसंस्कार गरिसकेका छन् । कात्तिक २९ गते मारिएका इलाम नगरपालिका९ का गंगाराज मोक्तानको पुसको पहिलो साता नै दाहसंस्कार गरिएको थियो । मंसिर १८ मा परराष्ट्र मन्त्रालयले मोक्तानको मृत्यु भएको औपचारिक पुष्टि गरिदिएको थियो । शव ल्याउन नगरपालिकालाई भन्यौं । परराष्ट्रमा पनि धायौं । अरू नेता र संसादसँग पनि हारगुहार माग्यौं । कतैबाट केही सीप लाग्ने अवस्था नदेखेपछि पुस पहिलो साता काजकिरिया गर्नुपर्यो, मृतककी भाउजू यांगिला शेर्पाले भनिन् । एनआरएन अध्यक्ष तिमल्सिनाले रुसी सरकारले शव पहिचान गरिसकेको अवस्थामा परिवारले शव नेपाल ल्याउन अनुमति रहेको बताए । युद्धमा मारिएका धेरैको शव सग्लो छैन, उनले भने ।रुसी सेनाको अग्रभागमा खटेर क्याम्पमा आएर बसेका नेपालीका अनुसार रेड जोनमा मारिएकाको शव संकलन गर्न निकै कठिन र चुनौती छ । युद्धमा मारिएका साथीहरूको तुरुन्तै शव उठाउने काम हुँदैन । कुनै कुनै ठाउँमा त महिनौं दिनसम्म पनि लाग्छ । हामीले एक पटक शव उठाउने काम पाएका थियौं । कतिपयको कपडा र हड्डीमात्रै लिएर आयौं । यस्तो शव पहिचान गर्न निकै कठिन छ । कसको भनेर तुरुन्तै पहिचान हुँदैन, ती नेपालीको भनाइ थियो ।परराष्ट्र मन्त्रालयले रुसी सेनामा मृत्यु हुनेको संख्या १२ जना मात्र घोषणा गरेको छ । उनीहरूको परिवारले हालसम्म पनि शव पाएका छैनन् । १२ जनामध्ये देवान राई र गोरखाका सन्दीप थपलियाको शवलाई औपचारिक रूपमा अन्त्येष्टि गरिएको खबर परिवारले पाएका छन् । परराष्ट्र मन्त्रालयले पुस ४ पछि रुसयुक्रेन युद्धमा मारिएका नेपालीको विवरण सार्वजनिक गरेको छैन । सेनामा भर्ती भई सम्पर्कविहीन र उद्धार गरिपाउँ भन्दै निवेदन दिने परिवारको संख्या भने १५० नाघिसकेको छ । नेपालस्थित रुसी राजदूत एलेक्सेई नोभिकोभलाई र रुस सरकारलाई नेपालले पटकपटक आग्रह गर्दा पनि क्षतिपूर्ति दिनेबाहेक अरू केहीमा पनि रुसले सहमति जनाएको छैन । नेपालले दुई पटक कूटनीतिक नोट पठाइसकेको छ भने दुई पटक रुसी राजदूतलाई बोलाएर रुसी सेनामा नेपालीलाई गैरकानुनी रूपमा भर्ना गरेको सम्बन्धमा सोधिसकेको छ । साथै, परराष्ट्रमन्त्री साउदले रुसी उपविदेशमन्त्रीलाई पनि यसबारे विशेष चासो व्यक्त गरिसकेका छन् । युगान्डाको राजधानी कम्पालामा माघ पहिलो साता भएको असंलग्न आन्दोलन अभियानको १९ औं शिखर सम्मेलनका क्रममा परराष्ट्रमन्त्री एनपी साउदले रुसी उपविदेशमन्त्री सर्गेई वसिलिईसँग भेट गरेका थिए ।भेटमा मन्त्री साउदले पुनः रुसी मन्त्रीलाई नेपाली नागरिकलाई गैरकानुनी रूपमा भर्ना नगर्न, भर्ना भएका सम्पूर्णलाई नेपाल फर्काउन र मृत्यु भएका व्यक्तिको परिवारलाई क्षतिपूर्ति दिन आग्रह गरेका थिए । परराष्ट्रमार्फत मंसिर १८ मा नेपाली नागरिकलाई रुसी सेनामा भर्ना नगर्न र गरिएको भए उनीहरूलाई तत्काल नेपाल फर्काउन भन्दै रुसलाई कूटनीतिक नोट पठाइएको थियो । मन्त्रालयका अनुसार उक्त कूटनीतिक नोटको हालसम्म जवाफ आएको छैन । साथै, युद्धमा मारिएका र गैरकानुनी रूपमा भर्ती गरिएका परिवारले काठमाडौंस्थित रुसी दूतावास अघि पुगेर प्रदर्शन गर्दै दूतावास कर्मचारीलाई ज्ञापनपत्र पनि बुझाएका थिए ।"
मिटरब्याजपीडितको गाँसबास २१ दिनदेखि सडकमै,"(मलेखु, धादिङ)पृथ्वी राजमार्गको कृष्णभीरमा सोमबार बिहान सबेरै महोत्तरी जिल्ला औरही नगरपालिका१ की रामकली साह खुट्टा खोच्याउँदै मिटरब्याजपीडितको पैदल न्याय मार्च मा लामबद्ध थिइन् । खाल्डाखुल्डी, धूवाँ, धूलो, सवारीसाधनको चापलाई छल्दै अघि बढ्न उनको हातमा लौरो थियो । र, उनको साथमा थिए पूर्व काँकडभिट्टादेखि पश्चिमको कञ्चनपुरबाट आएका उनीजस्तै सयौं मिटरब्याजपीडित ।खुट्टा खियाउँदै २१ औं दिनमा उनीहरू धादिङ आइपुगेका हुन् । अघिल्लो रात जोगीमारास्थित सडकछेउ पालमुनि रात बिताएर पीडितहरू काठमाडौंतर्फ सोझिँदै थिए । सडकमा हिँड्दाहिँड्दै बास बस्ने ठाउँ यकिन नहुँदा आइतबार राति भोकभोकै पालमुनि बिताएको उनले सुनाइन् । १० वर्षअघि साहुसँग लिएको ३ लाख ऋणले रामकलीलाई मार्चमा डोहोर्याएको हो । छोरीको सादी (बिहे) गर्न १ बिघा घरबारी दृष्टिबन्धक राखेर ऋण लिएको थिएँ, १ लाख ८० हजार बुझाइसकेपछि साहुले घरबारी नै पास गरेर लियो, सुकुम्बासी बनायो, उनले भनिन्, हामीमाथिको अन्याय सरकारलाई सुनाउन हिँडेका हौं ।स्थानीय साहु छविलाल यादवले बारीमा भएको रूख काटेर बेच्ने, जग्गामा टेक्न पनि नदिने गर्न थालेपछि न्याय खोज्न काठमाडौं आएको उनले बताइन् । २०२५ लाखको रूख काटेर साहुले काठ बेचिदियो । मेरै बारीमा फलेको एक दाना आँपसमेत साहुले टिप्न दिँदैन । गोठबाट भैंसी पनि फुकाएर लखेटिदियो । घर पनि खाली गर, भाडामा लगाउँछु भनेको छ, रामकलीले थपिन्, साहुले ३ लाख ऋण दिँदा १० लाखको कागज बनाएको रहेछ । हामीजस्ता अनपढ गवार महिलाको फाइदा उठाउँदै छ ।उनका श्रीमान् रोजगारीका लागि मलेसियामा छन् । हुर्केका छोराछोरीको बिहे भयो । साना स्कुल पढ्दै छन् । ऋण दिने साहुसँग न्याय माग्दा मान्छे लगाएर कुटपिट गरिएको र प्रहरीबाट धम्काउन लगाएको उनले सुनाइन् । साहुका मान्छेले कुटपिट गरेर घाइते बनाएको रामकलीका खुट्टा राजमार्गमा हिँड्दाहिँड्दै दुखेर बल्झिएको मिटरब्याजपीडित संघर्ष समितिका संयोजक अवधेश कुशवाहले सुनाए । मधेशमा ऋण दिँदा ३४ गुणासम्म बढाएर कागज गर्छन् । त्यसमा चक्रीय ब्याज जोडेर साँवा बढाउँदै लगेर ऋण तिर्नै नसक्ने बनाएर जग्गाजमिन नै जफत गरिन्छ, उनले भने, रामकली पनि त्यसैको सिकार बनिन्, उनीजस्ता पीडित धेरै जना हुनुहुन्छ ।रौतहट बृन्दावन नगरका वैद्यनाथ सहनी पनि २ लाख ऋणको साँवाब्याजले पिरोलेपछि मार्चमा मिसिएका छन् । तीन वर्षअघि लिएको २ लाख ऋणको १० प्रतिशतका हिसाबले साँवाब्याज चुक्ता गरें, उनले भने, साहुले मान्दै मानेनन् । अदालतमा मुद्दा गरे । १ करोड बराबरको घरजग्गा लिलाम गरेर लिए । सुकुम्बासी बन्न बाध्य भएपछि घर छाडेर सरकारसँग न्याय माग्न मार्चमा हिँडेको उनले सुनाए ।छोराको विवाह गरी विदेश पठाउन लिएको ६ लाख सापटीको १० लाख भुक्तानी गरिसक्दासमेत ऋणमुक्त नभएपछि नवलपरासी सुस्ताका अगबर मियाँ न्यायका लागि मार्चमा आएका छन् । ऋण लिँदा दृष्टिबन्धक राखेको १४ कट्ठा जमिन साहुले आफ्नो नाममा पास गरेर अर्कैलाई बेचिसकेको उनले सुनाए । ऋणको पैसा पनि लिए । जग्गा पनि साहु सुरेश बानियाँले छिनुवा (पास) गरेर छोराका नाममा दर्ता गर्यो, मियाँले भने, घरीघरी पुलिस घर खाली गर भन्न आउँछ । सरकारले घरजग्गा फिर्ता गरिदिन्छ कि भनेर आएको छु । फिर्ता भएन भने जहर (विष) पिएर मर्छु । संघर्ष समितिका संयोजक कुशवाहका अनुसार ऋणको पिरोलोले अगबर मियाँले पहिले पनि आत्महत्याको प्रयास गरेका थिए तर छिमेकीले बचाए ।मिटरब्याजीको न्याय मार्च धादिङको कृष्णभीर छिचोल्दै बेनीघाट आइपुग्दा एक समूह भने मलेखु पुगिसकेको थियो । खाना पकाउन ट्याक्टरमा दाउरा, भाँडाकुँडा, दाल, चामल बोकेर ल्याइएको थियो । मलेखु पुगेका उनीहरूले सडक छेउमा धुलाम्मे फराकिलो ठाउँमा फुकफाक गरेर आगो बाले । लत्ताकपडासमेत बोकेको ट्याक्टरबाट दाल, चामल झिकेर खाना पकाउन थाले । करिब ४ सय जनालाई पुग्ने गरी खाना पकाइएको थियो ।हिँड्दाहिँड्दै थला परेका र बिरामीहरू पनि यही सरसामान बोकेको ट्याक्टर चढेर मार्चलाई निरन्तरता दिँदै थिए ।त्यहाँ खाना खाएर पुनः गजुरी हुँदै अघि बढ्ने सर्लाही पर्साका पीडित रामेश्वर ठाकुरले सुनाए । माघदेखि ऋणीले घर पास गरेर लिएपछि स्थानीय विद्यालयमा परिवारसँगै बस्दै आएको उनले सुनाए । २०७२ सालमा ६० हजार ऋण लिएको थिएँ, २ लाख ४० हजारको कागज गरेर ऋण दिएको रहेछ । घडेरी र घर साहुले खाइदियो, भात पकाउँदै गर्दा उनले भने ।सरकारले मिटरब्याजपीडित जाँचबुझ आयोग बनाएर समस्या समाधान गर्न कानुन जारी गर्दासमेत समाधान नभएकामा उनले दुखेसो गरे । कानुन बने पनि मुद्दाको टुंगो लगाउने अदालत, प्रहरी र प्रशासनले हो, उनले भने, पहुँचवाला नै ऋण दिने साहु हुन्छन् । जताततै उनीहरूले नै सेटिङ मिलाएर मुद्दा जित्छन् । पीडित लेखपढ गर्न नसक्ने भएकाले ऋण दिने कागजी रूपमा बलियो देखिने भएकाले अड्डा अदालतबाट पनि उनीहरूकै पक्षमा निर्णय आउने गरेको अधिकांश पीडितको गुनासो छ । मिटरब्याजपीडित संघर्ष समितिका प्रवक्ता निर्ग नवीनले व्यावसायिक रूपमै मिटरब्याजमा ऋण लगानी गर्ने पीडकबाट पीडितले छुटकारा पाउन नसकेको जनाए । उनका अनुसार पीडित बुधबारसम्म काठमाडौं पुग्नेछन् । त्यहाँ पनि सडक मार्चलगायत दबाबमूलक कार्यक्रम गरिने उनले बताए ।मधेशका २० जिल्ला र वरपरका ८ गरी २८ जिल्लाका पीडित मार्चमा सहभागी छन् । मेचीदेखि महाकालीसम्मका पीडित सार्वजनिक स्थान, सरकारी भवनलगायत ठाउँमा रात बिताउँदै अघि बढेका छन् । पीडितले आफूहरूबाटै खानका लागि अन्न संकलन गरेका छन् । राजमार्गमा सहयोगीबाट तरकारी, तेललगायत खाद्यान्न पनि संकलन गरिएको छ । तीन वर्षदेखि मिटरब्याजपीडितले संघर्ष गर्दै आएका छन् । गत वर्ष चैतमा पनि उनीहरूले काठमाडौंमा धर्ना दिएका दिए । सरकारसँग सम्झौता हुनुका साथै विशेष अदालतका पूर्वअध्यक्ष गौरीबहादुर कार्कीको संयोजकत्वमा जाँचबुझ आयोग गठन गरिएपछि उनीहरू घर फिरेका थिए । सरकारले अनुचित लेनदेनसम्बन्धी कार्यलाई कसुर कायम गर्ने गरी गत साउनमा मुलुकी संहितासम्बन्धी केही ऐन संशोधन पनि गरेको छ । करिब २८ हजार उजुरी लिएको आयोगले ५ हजार उजुरीमा मिलापत्र गराएको थियो । आठ महिनाको अध्ययनपछि गत मंसिरमा आयोगले सुझावसहितको प्रतिवेदन सरकारलाई बुझाएको थियो । प्रतिवेदनमा उल्लिखित विवरणहरू सम्बन्धित जिल्लामा पठाएको र प्रहरी प्रशासनबाटै समस्या समाधान गराउने गरी परिपत्र पाएको गृह मन्त्रालयको भनाइ छ । तर जिल्लाका संयन्त्रले पीडितको उजुरी लिन र संशोधित कानुनबमोजिम कारबाही प्रक्रिया अघि बढाउन नमानेको पीडितहरूको गुनासो छ । जाँचबुझ आयोगभन्दा पनि न्यायिक आयोग चाहिने पीडितको माग छ । पीडितहरू पैदल २१ दिनदेखि काठमाडौंतर्फ अघि बढ्दै गर्दा पनि सरकार मौन देखिन्छ । नौ दिनअघि लुम्बिनीबाट सुरु पदयात्रा राजमार्गको नौबिसे हुँदै सामाजिक अभियन्ता ईः को समूहले सिंहदरबार पुगेर सोमबार टुंग्याएका छन् । फुटपाथ तथा सडक व्यवसायी, अनौपचारिक क्षेत्र र सहरी गरिबमाथि बढ्दो अतिक्रमण रोक्न उनले संघीय सरकारविरुद्ध दबाबमूलक यात्रा थालेका थिए । काठमाडौं महानगरपालिकाबाट सुरु भएको फुटपाथ व्यापारी हटाउने अभियानको सिको धेरै स्थानीय तहले थालनी गरेकामा उनले असन्तुष्टि जनाएका छन् । मुग्लिनमा भेला भएर आइतबार काठमाडौं आइपुगेको लघुवित्त पीडितको समूहले भने मंगलबारदेखि काठमाडौंको चक्रपथमा प्रदर्शन गर्ने भएको छ । लघुवित्त पीडित संघर्ष समितिका संयोजक मणिराम ज्ञवालीका अनुसार देशभरबाट गौशाला, सिफल, पशुपति क्षेत्रमा पीडित भेला भएका छन् । मंगलबार गौशालादेखि कलंकीसम्म पदयात्रा गर्ने उनले बताए ।"
"दोषी निर्माण व्यवसायीलाई कारबाही गर, भुक्तानी नरोक","सरकारले ठेक्काबापतको रकमको निकासा नियमित नगर्दा विकास आयोजना प्रभावित भएका छन् । आयोजनामा काम सकिसकेका निर्माण व्यवसायीले सरकारी भुक्तानी पाउन आन्दोलन नै गर्नुपर्ने अवस्था विडम्बनापूर्ण हो । भुक्तानीे माग गर्दै केही महिनाअघि नै सडकमा उत्रिएका निर्माण व्यवसायीलाई सरकारले केही प्रतिबद्धता दिएको थियो । तर फेरि आन्दोलित हुनुपर्ने अवस्था आएको उनीहरूको भनाइ छ । आर्थिक वर्षका सात महिना बित्दा पनि एक चौथाइ पनि विकास खर्च परिचालन हुन सकेको छैन । त्यसमाथि ठेक्काबमोजिम भुक्तानी नपाए काम नै ठप्प पार्ने चेतावनी निर्माण व्यवसायीले दिइसकेका छन् । यसले वर्षको अन्तिमतिर पूर्वाधारका कामले केही गति लिने आशामा पनि तुषारापात हुने सम्भावना छ । जसरी पनि ठेक्का हत्याउने, पेस्की लिएपछि काम नगर्ने र परियोजना अलपत्र पार्ने प्रवृत्तिले निर्माण व्यवसायीहरूमाथि अनेक प्रश्न छन् । प्रतिबद्धताअनुसारको समय र गुणस्तरको काम नगर्ने व्यवसायीलाई कारबाही गर्ने अधिकार सरकारलाई जहिले पनि छ । बेलैमा काम सकाउन जोडबल गर्नुपर्नेमा सरकारले काम भएका परियोजनाको भुक्तानी पनि रोक्नु उदेकलाग्दो छ । सर्तअनुसारको काम गरेकालाई प्रोत्साहित र नगरेकालाई कारबाही गर्ने सरकारको दायित्व हो । नेपाल निर्माण व्यवसायी महासंघका अनुसार दुई हजारभन्दा बढी आयोजनाको म्याद सकिएको छ जसलाई विभिन्न विकासे मन्त्रालयले करिब ४० अर्ब रुपैयाँ भुक्तानी गर्न बाँकी छ । म्याद सकिएकामध्ये ३ सयभन्दा बढीले काम पूरा गरेका छन् भने केहीमा काम अन्तिम चरणमा पुगेको छ, अन्यमा आधा सकिएको छ । कामको प्रगति मूल्यांकन गरेर सोहीअनुसार भुक्तानी गर्नु सरकारको दायित्व हो । तर सरकारले सबैको भुक्तानी रोक्दा सबैजसो आयोजना सुस्ताएका छन् । ती आयोजनाको ठेक्कामा भुक्तानीका लागि निर्माण व्यवसायीले हारगुहार गरेको गत असारबाटै हो । भुक्तानी प्रणाली नियमित नभएपछि बैंकको ब्याज र किस्ता तिर्न निर्माण व्यवसायीलाई समस्या छ । छिटोछरितो काम गराउन केन्द्रित हुनुपर्ने आयोजना प्रमुखहरू भुक्तानीका लागि काठमाडौं धाइरहेको अवस्था छ ।अर्थतन्त्रमा करिब ८१ प्रतिशत योगदान गर्ने निजी क्षेत्र थप लगानी गर्न उत्साहि छैन, कर्जा प्रवाहयोग्य रकम बैंकमा थुप्रिएको छ । यस्तो बेला सरकारले अर्थतन्त्रलाई केही हदसम्म गति दिने भनेको विकास निर्माणबाटै हो । निर्माण व्यवसायीको बक्यौता मात्र निकासा गर्ने हो भने पैसा आम नागरिककहाँ पुग्छ, जसबाट खर्च गर्ने क्षमता बढ्छ, त्यसले बजारमा माग बढाउँछ । मागले उत्पादन र समग्रमा राजस्व पनि बढाउँछ । सरकारले निर्माण व्यवसायीलाई नियमित भुक्तानी मात्र गर्दा पनि पुँजीगत खर्चमा प्रगति हुन्छ र त्यसले काममा तीव्रता पनि ल्याउँछ । पुँजीगत खर्च कमजोर हुने र खर्चको प्रभावकारितामा प्रश्न उठ्ने सधैंको समस्या छ । पुँजीगत खर्च कमजोर हुनुको एउटा समयमा ठेक्का नलाग्ने र काम भएका आयोजनाको भुक्तानी नियमित नहुनु नै हो भन्ने प्रस्टै छ । सरकारले आयोजना कार्यान्वयनका लागि कात्तिकभित्रै ठेक्का गरिसक्नुपर्ने भनेर बजेटमै उल्लेख गरेको छ । सरकारले संसद्बाट बजेटका रूपमा पारित गराएको कानुनअनुसार अहिले विकास निर्माण तीव्रताका साथ अघि बढ्नुपर्ने हो । तर सरकारले न आफैंले सर्त पूरा गरेर समयमा ठेक्का लगाएको छ न भएका कामको भुक्तानी दिएको छ । यसै पनि सरकारले कुल बजेटको १७ प्रतिशत हाराहारी मात्रै पुँजीगततर्फ विनियोजन गरेको छ । त्यसमा पनि चालु आर्थिक वर्षको सात महिना बित्दा प्रगति २११६ प्रतिशत छ । स्रोत सुनिश्चित नगरी बहुवर्षीय आयोजना अघि बढाइएका कारण पनि अहिले भुक्तानीमा सकस परेको सरकारी अधिकारीहरूको भनाइ छ । दलका नेताहरूको दबाब र प्रभावमा परेर सस्तो लोकप्रियताका लागि आयोजना थालिहाल्ने र पछि स्रोत जुटाउन नसकेर अलपत्र पर्ने समस्या व्याप्त छ । हचुवामा आयोजना अगाडि बढाउनु भनेको राज्यस्रोतको दुरुपयोग हो । त्यसैले स्रोत सुनिश्चित नगरी आयोजना थाल्ने प्रवृत्ति अन्त्य गर्नुपर्छ । लहडमा सुरु गरिएका र स्रोत व्यवस्थापन नभएर प्रगति नै हुन नसकेका आयोजना भए पुनरवलोकन गर्दै सरकारले खारेज पनि गर्नुपर्छ । तर ठेक्का यथावत् राख्ने, कामको अनुगमन नगर्ने र भएका कामको भुक्तानी पनि नगर्ने हो भने विकासको बाधक अरू कोही होइन, सरकार नै मानिनेछ ।"
कान्तिपुरसँग पाठकको साइनो,"यस दैनिकले ३२ औं वर्ष प्रवेश गर्दै छ । म पनि २०५१ सालमा एसएलसी दिएर २०५२ वैशाख २५ मा काठमाडौंमा उच्च शिक्षाका लागि आएदेखि आजसम्म यस दैनिकको अविच्छिन्न नियमित पाठक हुन पाएको छु । कुनै समय छुटेका अंक पुस्तकालयमा गएर हेर्थें । जसरी सुरुसुरुमा जनमत स्तम्भ या अन्यका लागि हातैले लेखेर हुलाक हुँदै पठाइयो त कतिपय बेला कार्यालयको द्वारमा पालेघरमा बुझाइयो । ती पुराना कैयौं संग्रहमा छुटे । २०६९ माघ २१ देखि २०८० मंसिर १३ सम्म पाठकपत्रमा मात्र प्रकाशित ४५० वटा अंकलाई भने पत्रिकाका पानासँगै ल्यापटपमा पनि लिपिबद्ध गरेर राखेको छु । कुनै दिन योसहित अन्य दैनिकका गरेर हालसम्म भएका लगभग एक हजारजति पाठक पत्रलाई पुस्तकको रूप दिने मनको कुनोमा रहर पलाएको छ । धेरैअघि एक जना पत्रकार मित्रले भो अब तपार्इंले पाठक पत्रका लेख्न छाड्नु भने । अर्का आफन्तले वर्षौं वर्षपछि हालसालै भेट हुँदा तिम्रा पाठक पत्र आउन छाडे भन्नुभयो । उहाँले कतिपय विषयमा विमति भए पनि धेरै विषय पढ्दा ठीकै लाग्छ भन्नुहुँदा ठीकै लेख्नेमा परेँ भनी गम खाएँ एकछिन् । चिया पसलमा भेटिने एक जना क्याम्पस पढाउने गुरुले राजनीतिबाहेक अरू लेख्न सुझाउनुभयो । उहाँको सुझाव थियो आजको दिनमा मजस्तो पाठक न पत्रिकाले दिएका सुझाव सल्लाह कुनै पनि दललाई काम लाग्दैन । उहाँले थप्नुभयो अहिले दल र पत्रिका उस्तै लाग्न थाल्यो । हिजो व्यावसायिक पत्रकारिता थियो, आज धेरैको मिसन पत्रकारिता चलेको छ । त्यसैमा मैले पनि उहाँलाई फूर्ति लाएर भनेँ, सर π मैले पढेको एल्लो जर्नालिजम अहिले मुलुकभर व्याप्त छ ।समय डिजिटल युगमा पुगेर रेडियो, पत्रिका तथा टीभीसमेत हेर्न छाडेर हात हातमा भएका मोबाइलमा छिन्छिन्मा अपडेट हुन चाहने वा पहुँच पुगेका जमात बढेको बेला विज्ञापन बजार भने खुम्चिएको छ । यसले पत्रकार तथा श्रमिकका तलब सुविधामा प्रत्यक्ष प्रभाव परिरहँदासमेत हाम्रा प्रायः पत्रिकाको मूल ध्येय वा उद्देश्य भनेको हिजोको जस्तै फरक मिसनमा प्राथमिकता बढेपछि आजका बौद्धिक भनौं या अल्छे पाठक पत्रिका किन पढ्ने भन्ने जमात बढेको छ । तिनले चाहेको वा रोजेको विषय कस्तो भनेर खासमा बहस भएको त्यत्ति सुनिँदैन । पत्रिका होस् या टीभी, रेडियो सहर बजारमा मात्रा नभई गाउँगाउँ पुगे तर तिनको विषयवस्तु या उठान उही कपी, पेस्ट र एडिटमै सीमित हुन थाल्यो । म आफैंले टीभी नहेरेको कोरोनापछि समय हिसाब गर्ने हो भने धेरै घण्टा छैन । पत्रिका पनि उही सीमितलाई अनलाइन हेरेर मन परेका विषय छानेर पढ्छु । यस दैनिकका हकमा भने बिहान चिया अड्डामा चुस्कीसँगै सरसर्ती पढ्ने गर्छु । विषय शीर्षकदेखि सम्पादकीय तथा मन परेका लेख, समाचार पढ्ने गर्छु । अलिकति पत्रकारिता पढेको ज्ञान हुँदा शीर्षक यो भए अझ राम्रो हुने या कतै विषय तलमाथि भएका वा मजवुनलाई आफ्नै हिसाबले सोचेर चित्त बुझाउँछु । छुटेका विषय अनलाइन हेर्न छँदै छ । केही कमेन्ट गर्न मन लाग्यो भने तत्काल उतै प्लाटफर्म पनि उपलब्ध छन् । लेखेर पठाउँदा कुन हिसाबले लेख्ने भन्ने हुन्छ हिजो आज मलाई पनि । पत्रिकाले कस्तो समाचार दिनेभन्दा कस्तो समाचार पाठकका रुचि हुन् भनेर प्रस्ट हुनुपर्ने बेला भएको छ । हिजोको जस्तो तदर्थवादबाट पाठक बढ्छ भनेर कुनै पनि मिडियाले नसोच्दा हुन्छ । गुम्दै गएको पाठक वर्गलाई आकर्षित गर्न गम्भीर हुने बेला आएको छ । श्रीकृष्ण राजवंश, सुनकोशी३, सिन्धुली"
भविष्यको गठबन्धनले कांग्रेसमा तरङ्ग,"ललितपुरको गोदावरीस्थित सिटी हलमा सोमबार सुरु भएको कांग्रेसको महासमिति बैठकमा महामन्त्री गगन थापाको प्रस्तावले ठूलै हलचल मच्चाउने देखिन्छ । बैठकमा उपसभापति पूर्णबहादुर खड्काका तर्फबाट नीति, महामन्त्री थापाले सांगठनिक र अर्का महामन्त्री विश्वप्रकाश शर्माले समसामयिक राजनीतिका विषयमा आधारित तीनवटा छुट्टाछुट्टै दस्ताबेज छन् । अन्य दस्ताबेजमा कुनै विमति नभए पनि महामन्त्री थापाले तयार पारेको दस्ताबेजमा समेटिएको आगामी निर्वाचनमा कुनै पनि दलसँग गठबन्धन नगर्ने भन्ने प्रस्तावले कांग्रेस तरंगित भएको छ । थापाको प्रस्तावमा रुवाबासी गर्नुपर्ने कुनै कारण देखिँदैन । यसबाट सबैभन्दा ठूलो चिन्ता कसैलाई लागेको छ भने त्यो पार्टी सभापति शेरबहादुर देउवालाई नै हो । किनकि उनी अहिले नै गठबन्धनको विरोधमा कोही बोल्यो भने आफ्नो प्रधानमन्त्री हुने पालो आउँदैन भन्नेमै चिन्तित छन् । उनलाई जसरी हुन्छ ज्योतिष वचन पूरा गर्नु नै छ । त्यसका लागि उनी अझै दुई पटक प्रधानमन्त्री हुनुपर्ने छ । तर यथार्थमा भन्नुपर्दा थापाको मत समयसान्दर्भिक छ । निर्वाचनमा कुनै पनि दलले एकअर्कासँग गठबन्धन गर्नु भनेको निर्वाचनमा जान दलहरूमा कुनै आँट छैन भन्ने देखाउनु हो । वर्तमान निर्वाचन प्रणालीअनुसार एकदुई दलको गठबन्धनले मात्रै पनि सरकार गठन गर्न सक्ने गरी मत पाउन नसक्ने गएको निर्वाचनले देखिइसकेको छ । यस्तो अवस्थामा निर्वाचन एक्लाएक्लै लड्नु र सरकार गठनका बेला आवश्यकताअनुसार गठबन्धन गर्नु नै सही हुन्छ ।थापाले अहिलेको गठबन्धन भत्काइहालौं भन्ने प्रस्ताव गरेका पनि होइनन् । निर्वाचन अगाडि नै जनतासँग यही गठबन्धन देखाएर मत मागेको हुनाले यो गठबन्धन तोड्नु भनेको जनतालाई धोका दिनु हो भन्ने उनको बुझाइ पनि सही नै छ । यो गठबन्धन कायम रहँदासम्म देउवाको प्रधानमन्त्री हुने अवसर पनि गुम्दैन । यसैमा टेकेर हेर्दा थापाको प्रस्तावमाथि देउवाले शंका गर्नुपर्ने ठाउँ पनि देखिँदैन । यो संसदीय अवधिमै देउवाले दुईपटक प्रधानमन्त्री हुने अवसर पाउने होइनन् । सरकार निर्माण हुँदाको सहमति पालना भयो भने देउवाले एक कार्यकाल प्रधानमन्त्री पाउनेमा कुनै शंका छैन । समयमै निर्वाचन भयो भने पनि अझै चुनाव आउन चार वर्ष बाँकी नै छ । यस अवधिमा राजनीतिक दलहरूका विभिन्न चरणका बैठक, सम्मेलन, अधिवेशन, महाधिवेशनजस्ता कार्यक्रम हुने नै छन् । चार वर्षपछि हुने निर्वाचनलाई लिएर यी दुवै पक्षले आजैदेखि विवाद सिर्जना गर्नुको कुनै अर्थ देखिँदैन । सुजन देवकोटा, पालुङ्टार४, गोरखा"
नेपाल बन्ला शैक्षिक केन्द्र ?,"पछिल्लो समय विभिन्न काण्ड, भ्रष्टाचार, अन्य अपराधमा संलग्न भएकामाथि कारबाही गर्न अग्रसर देखिएका प्रधानमन्त्री पुष्पकमल दाहाल प्रचण्डको अभियानलाई सबैले साथ दिँदै आएका छन् । विभिन्न क्षेत्रमा देखिएका कमीकमजोरी हटाई विकासकार्य सफल बनाउन उनले देखाएको अग्रसरता सराहनीय छन् । यसैबीच जुम्लामा आयोजित एक कार्यक्रममा प्रचण्डले नेपाललाई शिक्षाको हब बनाउनुपर्छ भनी दिएको अभिव्यक्तिबाट सर्वसाधारण तरंगित बनेका छन् । कसैले प्रधानमन्त्रीको यो नयाँ विचार नचाहँदा नचाहँदै मुखबाट फुत्केको भनेका छन् भने अरूले भित्री मनबाट उब्जेको नयाँ सोच ठानेका छन् । अहिलेसम्म प्रचण्डलगायत अन्य दलका कुनै नेताले शिक्षाको उपादेयतालाई महत्त्व दिएका थिएनन्, सिंगापुर शिक्षाको हब बनेका कारण समृद्धिको चुचुरोमा पुगेको बुझेका थिएनन् । हुन पनि ठूला दलका पहिलो, दोस्रो र तेस्रो पुस्ताका कुनै नेताले शिक्षालाई अहिलेसम्म खासै महत्त्व दिएको पाइँदैन, प्राज्ञको सम्मान गरेको देखिँदैन । यहाँनिर एउटा उदाहरण जोडौं, केपी शर्मा ओलीको प्रधानमन्त्रीत्व कालमा नेपाल संस्कृत विश्वविद्यालयका तत्कालीन उपकुलपति संस्कृत र पूर्वीय दर्शनको प्रसिद्धि बढाउन अन्तर्राष्ट्रिय सम्मेलनमा सहभागी हुन लाग्दा त्रिभुवन विमानस्थलबाट फिर्ता ल्याइएको थियो । प्राध्यापक, शिक्षक, चिकित्सकलाई कुटेर हायलकायल पार्ने प्रवृत्ति सर्वत्र देखिँदा दुर्व्यवहार, अपमान सहन नसकी प्राज्ञ, विज्ञहरूको भागाभाग हुन थालेको छ । यसैबीच शिक्षा, स्वास्थ्य तथा सूचना प्रविधि विषयको छलफलमा विज्ञहरूले सबै विश्वविद्यालयमा राजनीतिक हस्तक्षेप अन्त नभई शिक्षामा सुधार नआउने निष्कर्ष निकालेका छन् । हाम्रोजस्तै सामाजिक, आर्थिकस्थिति रहँदा भारत दार्जिलिङ, नैनीताल, मन्सुरीजस्ता पर्वतीय इलाकालाई शिक्षाको हब बनाउन सफल भएको यथार्थ मनन गर्दै हामीले पनि त्यसको अवलम्बन गरेर अन्तर्राष्ट्रियकरण गर्न सक्नुपर्छ । त्यसका लागि सर्वप्रथम मुलुकको गरिमामय शिक्षण संस्था संस्कृत विश्वविद्यालयको राजनीतिक बेथिति अन्त गरी भारतसँगको सहकार्यमा पूर्वीय दर्शनको थलो बनाउन सक्नुपर्छ । प्रधानमन्त्रीजस्तो मुलुकको कार्यकारी प्रमुखले बोलेका महत्त्वपूर्ण विषय क्षणभरमै बिर्सने बानी त्यागेर अब उक्त विश्वविद्यालयलाई शिक्षाको हब बनाउने अभियान आजै थाल्नुपर्छ । भुवनेश्वर शर्मा, चन्द्रागिरि२, काठमाडौं"
कांग्रेसको आत्मघाती प्रचण्डप्रक्षेपण,"हिले हामी जुन गठबन्धनमा छौं, त्यो आगतको सम्झौता होइन, विगतले बोकाएको अभिभारा हो भन्दै प्रचण्ड सरकारप्रति विरक्तिएको प्रस्ताव आफ्नै दलको केन्द्रीय समिति बैठकमा महामन्त्रीद्वय गगन थापा र विश्वप्रकाश शर्माले राख्दै गर्दा माओवादीको विधान अधिवेशनले कांग्रेसँगको गठबन्धन लाभदायी नभएको निष्कर्ष निकालेको छ । जसरी प्रचण्डलाई गत वर्ष पुस २६ गते विश्वासको मत दिने विषयमा शेरबहादुर देउवा र केपी शर्मा ओलीको परस्परविरोधी स्वार्थको ऐक्यबद्धता थियो । यसपटक देखिएको यी दुई दलका सम्मेलन र बैठकको प्रस्ताव र निष्कर्षको तादात्म्य पनि कतै त्यस्तै त होइन ? गम्भीर प्रश्न उठेको छ । चार वर्षपछि हुने निर्वाचनमा यति छिटो कसैसँग गठबन्धन नगर्ने घोषणा गर्नुपर्ने धारणा थापा र शर्माले किन सार्वजनिक गर्दै छन् र त्यसमै जीवनको उत्तरार्द्धमा एकपटक प्रधानमन्त्री बन्ने लालसाको सिकार बनेका शेखर कोइरालाले अरू बढी हावा भरिरहेका छन् ? बुझ्न नसक्ने पहेलीजस्तो प्रतीत हुन्छ । यसले त प्रधानमन्त्री प्रचण्डलाई तिमीलाई जोसँग गठबन्धन गर्न मन छ, त्यसै गरेर आफ्नो सत्ता र आगामी चुनाव सुरक्षित गर भन्दै कांग्रेस ०७४ को थान्कोमा जाने साइत खोजिरहको देखिँदैन र ? यसै पनि एमाले सुरुदेखि नै प्राविधिक रूपमा बाहेक सत्तारूढ नै रहेको मान्न सकिन्छ । एमालेले प्रचण्डसँगका सबै भागबण्डाको राम्रै लाभग्राही बनेर आफ्नो प्रतिपक्षीय भूमिका पूर्णतः बिर्सेको छ । कांग्रेसको उखरमाउलोले एमालेलाई यतिबेला झन् जोस्याएको हुनुपर्छ । सरकार गठनका लागि गठबन्धन सरकार बनाउनैपर्ने बाध्यता भएको अवस्थामा अस्थिरता निम्तिन सक्ने अवस्थालाई ध्यान दिँदै र विगतका अनुभवबाट पाठ सिक्दै आवश्यक नीति तय गर्ने भन्ने प्रतिवेदन उपसभापति पूर्णबहादुर खड्काले सभापति देउवाको प्रोक्सीको रूपमा कांग्रेस बैठकमा पेस गरेका छन् । सम्भवतः कांग्रेस महासमितिले यही प्रस्ताव पारित गर्ने निश्चितजस्तै छ । तर कोशी प्रदेशको एकपछि अर्को गडबडी र शेखरगगनको सरकारविरोधी तथा सिलसिलाले प्रचण्डलाई पनि किन अब कांग्रेस बोकिरहनुपर्यो र भन्ने तहमा नपुर्याउला भन्न सकिन्न । जसरी प्रचण्डले मौजुदा तेस्रो कार्यकालमा देशलाई केही नयाँ गरेर देखाउने भन्ने हुटहुटीमा गठबन्धनको मुख्य सहयात्री कांग्रेस बाधक बन्दै आएको महसुस गरिरहेका छन् । भुटानी शरणार्थी प्रकरणमा बालकृष्ण खाणभन्दा माथिको कारबाहीमा उक्लनबाट मात्र देउवाले रोकेनन्, ललिता निवास प्रकरणमा राजनीतिक नेतृत्वलाई उन्मुक्ति दिने प्रपञ्च पनि कांग्रेसबाटै रचियो । सुन प्रकरणमा प्रचण्ड महरापुत्रभन्दा माथि उक्लन नसकेको बहानामा कांग्रेसले प्रचण्डलाई अन्य सबै मामिलामा समेत दबाबमा राख्दै आएको छ । बाहिरी रुपमा हेर्दा यी दुई दलबीच विशेषगरी प्रधानमन्त्री प्रचण्ड र सभापति देउवाका बीचमा सरकार सञ्चालन सन्दर्भमा तात्त्विक अन्तर भेटिँदैन । तर प्रचण्डको हुटहुटीमा बढी नचल्न देउवाको दबाबको दैनिकी समस्यामूलक भएको हुन सक्छ । सरकारले सुशासनको पक्षमा कदम चाल्ने भन्नेबित्तिकै कांग्रेसीवृत्तमा भूकम्प जान थालिहाल्छ । बहालवाला एक मन्त्री राष्ट्रिय झन्डा हल्लाउँदै अख्तियार पुगेर बयान दिएर फर्केका छन् । देउवाको अह्रनखटनमा अर्थमन्त्रीले कुनै कमी राखेर कांग्रेसभित्र अर्को मिनेन्द्र रिजाल हुने आत्मघाती रहर पक्कै पनि गर्दैनन् । यतिसम्म कि पछिल्लो पटक अर्थमन्त्रीले सातामा पाँच पटक पत्रकार सम्मेलन गरेर बताउन के खोजेका हुन् भन्नेसमेत स्पष्ट गर्न नसकेबाटै उनको दयनीय अवस्था प्रकट भएको छ । अब यस्ता झमेला व्यहोर्नुपर्ने त वर्तमान फर्जाइल संसद्बाट बन्ने गठबन्धनको स्वाभाविक परिणति नै हो । फेरि प्रचण्डका लागि पनि ओलीको हैकमभन्दा त देउवाको लघु अभिव्यक्तिमा प्रकट हुने दबाब निकै सहज लागेको हुनुपर्छ । देउवालाई दाहिना बनाइराख्दा जति सजिलो छ, भोलि ओलीसहितका राजेन्द्ररविको जोडीलाई कजाउन पक्कै सजिलो हुनेछैन भन्ने प्रचण्डले नबुझ्ने कुरै भएन । देउवालाई दाहिना बनाइरहेसम्म बाह्य शक्ति केन्द्र जसरी शान्त भइरहन्छन्, ओलीलाई जति उल्क्याए पनि अन्तर्राष्ट्रिय अखडालाई थामथुम पार्न निकै मुस्किल पर्ने खतरा प्रचण्डजस्तो नेताले अनुमान गर्दैनन् भन्न सकिँदैन । कांग्रेसले सत्ता र मुख्यतः प्रधानमन्त्रीको कुर्सीभन्दा तलको कुनै कुरा पनि देख्न छाडेको अहिले मात्र होइन । उसको सत्ता राजनीतिक इतिहासको स्मरणले कांग्रेसी प्रवृत्तिलाई स्पष्ट गर्छ । नेपालको संसदीय विभिन्न कालखण्डमा कांग्रेसबाट व्यक्तिका हिसाबले सात जना प्रधानमन्त्री बने र उनीहरू १८ पटक दोहोरिए । ती सबै २२ वर्ष ११ महिनाभन्दा बढी कुर्सीमा बस्न पाएका थिए । प्रधानमन्त्री भएका सात जनामा चार जना त कोइराला परिवारका मात्रै थिए । तिनले मात्र १३ वर्ष १० महिना प्रधानमन्त्री चलाए । १० पटक त यही परिवारबाट मात्रै प्रधानमन्त्री दोहोरिएको इतिहास छ । यसमा पनि मातृका, बीपी र गिरिजाले नौ पटक प्रधानमन्त्री दोहोर्याउँदा १२ वर्ष चार महिना त तीन भाइले मात्र शासन गरे । कृष्णप्रसाद भट्टराई दुई पटक प्रधानमन्त्री हुँदा एक वर्ष ११ महिना कुर्सीमा बस्न पाए । सुवर्णशमशेर राणा २०१५ सालमा अन्तरिम कालमा एक वर्ष मात्र प्रधानमन्त्री बनेका थिए । देउवा भने २०५२ यता पाँचपटक प्रधानमन्त्रीमा दोहोरिएका छन् । जम्मा प्रधानमन्त्री कालको २२ वर्ष ११ महिनामध्ये देउवाको भागमा जम्मा ६ वर्ष २ महिना पर्न आउँछ । देउवाको भोक अझै मरेको छैन । तर, यतिबेला कांग्रेसभित्रबाट प्रचण्डविरुद्ध तितो पोखिएको देउवालाई छैंटौं पटक प्रधानमन्त्री हुन नदिने दुष्प्रयास मात्र हो भन्ने कुरा त सहजै बुझ्न सकिन्छ । शेखरगगनले ठूलै शक्ति लगाए पनि देउवाको संसदीय अंक गणितमा घुनपुत्लो लगाइहाल्ने सम्भावना छैन । गठबन्धन सरकारमाथिको संकट यतिबेला केवल देउवा र दाहालको खुसामदमा सीमित नरहने परिदृश्य कांग्रेसको पछिल्लो केन्द्रीय समिति बैठकले स्पष्ट गरेको छ । गठबन्धन गर्ने या नगर्ने अथवा भएको गठबन्धनलाई निरन्तरता दिने या गठबन्धन छोड्ने जस्ता विषय व्यक्तिगत स्तरमा बन्ने मनोगत धारणाको भड्कावमा हुनुहुन्न भन्दै देउवाप्रति थापाभन्दा नरम देखिंदै अएका अर्का महामन्त्री विश्वप्रकाश शर्माले पनि चुनौती दिएका छन् । तर उनले प्रतिवेदनमा चुनावी र सरकारको गठबन्धन दुवै कांग्रेसका लागि फाइदाजनक रहेको तथ्य प्रस्तुत गरेका छन् । माओवादीभित्र पछिल्लो समय ओलीको आशाबमोजिम गठबन्धन फेरबदलमा माओवादीभित्रबाट स्ट्राइकर बन्न सक्ने बर्षमान पुनले गठबन्धनको समीक्षा हुनुपर्ने अभिव्यक्ति सार्वजनिक रुपले प्रकट गरेपछि कांग्रेसीहरू आत्तिनु स्वाभाविक हो । जे भए पनि सरकार प्रमुखले मन्त्रीहरूको फरेबदल गरेर कार्यक्षमता बढाउन चाहनेजस्तो सामान्य संसदीय परम्परालाई कांग्रेसीहरूले सघाउनुको कुनै विकल्प छैन । लोकरिझ्याइँ, अधिनायकवाद तथा पुनरुत्थानको प्रलाप बढेर गएको ठम्याउने कांग्रेस उपसभापति खड्का गठबन्धन सरकारलाई प्रभावकारी बनाउन तथा सरकारले गरेका राम्रा कामको स्वामित्व कांग्रेसीले पनि लिनुपर्ने बताउन किन कोसिस गरिरहेका छैनन् ? कांग्रेसलाई भन्दा गठबन्धन बदल्न माओवादीलाई बढी सहज अवस्था छ भन्ने कुरा आम कांग्रेसीले बुझ्न सकेनन् भने उनीहरू पछुताउनुको विकल्प रहँदैन । पृथ्वीले प्रत्येक व्यक्तिको आवश्यकता पूरा गर्न पर्याप्त दिएको छ, तर प्रत्येक व्यक्तिको लोभ पूरा गर्न होइन भन्ने गान्धीको भनाइ भारतमै अलपत्र परेको समयमा नेपालमा यति भारी प्रस्थापना कुन पो राजनीतिज्ञले स्मरण गर्लान् र ? देशका मुख्य दुई वामपन्थी दलबीचको दूरी बढ्दै गएकामा कांग्रेसीलाई भन्दा एमाले र माओवादीलाई नै अधिक चिन्ता छ भन्ने त स्वतःसिद्ध छ । जसरी कांग्रेसीलाई प्रचण्डमार्गी भएको आरोप छ, त्योभन्दा कैयौं गुना बढी कांग्रेसी संगतले वामपन्थी चरित्र हराउँदै गयो कि भन्ने छटपटी माओवादीमा छ । यही कुरालाई संकेत गर्दै प्रचण्डले विधान सम्मेलनमा भने पनि हामी थाहै नपाईकन बुर्जुवाहरूले जता जता भन्यो, त्यतै त्यतै गइयो । यहींनेर एमालेले पनि सकेको मलजल त गर्ने नै भयो । यसमा उत्तरी छिमेकीले पनि कम्युनिस्टहरू मिल्नुपर्छ भन्दै प्रचण्डलाई व्यंग्य दिल्लीलाई तर्साइरहेकै छ । कांग्रेससँग गठबन्धन फेर्न केही विकल्प अवश्य छन् । बाहिर हल्ला गरेजस्तो ओलीले समर्थन गर्छन् भने देउवा सजिलै प्रधानमन्त्री बनेर प्रचण्डलाई देखाइदिए हुन्छ । अझै बढी प्रचण्डलाई देखाइदिन मन भए देउवाशेखरगगनले ओलीलाई प्रधानमन्त्री बनाउनु सबैभन्दा उत्तम हुनेछ । त्यसबाहेक पनि कांग्रेसी ट्रोइकाले समन्वय गर्न सक्छ भने एमाले र माओवादीबाहेकका सबै मसिना दललाई एक ठाउँमा ल्याएर गैरवाम गठबन्धनबाट कांग्रेसले प्रधानमन्त्री पाउन सक्छ । त्यसका लागि रवि वा राजेन्द्रलाई प्रधानमन्त्री किस्तीमा दिए पनि हुन्छ । यसो गर्न सकेमा एकैपटक प्रचण्ड र ओली दुवैलाई दनक दिन सक्ने अंकगणित संसद्मा कायम छ । कांग्रेसको वर्ग चरित्रअनुसार त गर्नुपर्ने नै त्यही हो । यस्तो गठबन्धन नै गगनहरूको समाजवादी यात्राका लागि प्रचण्डमार्गको विकल्पमा कांग्रेसी मार्ग हुन सक्छ । त्यसले विशृंखलित वामपन्थीलाई आफ्नो वास्तविक धरातल देख्न पनि सहयोग नै पुग्छ । जसरी कांग्रेसका लागि विकल्पहरू देखिन्छन्, त्यो भन्दा कैयौं गुना बढी सजिलो विकल्प फेरि पनि प्रचण्डकै लागि छ ।दोस्रो जनआन्दोलनपछि कोइरालाविरोधी र देउवालाई समेत नरुचाउनेले गगनलाई कांग्रेस मुक्तिको नायकजसरी बेलुनमा हावा फुक्ने काम गरेका हुन् । समाजवादी चिन्तक प्रदिप गिरि र नरहरि आचार्यले पनि कोइराला र देउवाको भारी बोक्नुभन्दा गगनलाई अघि सारेर बुढाहरूमाथि मनोवैज्ञानिक दबाब सिर्जना गर्ने सुतीखेती गर्दा गगनले भुइँ छाडेको यतिबेला प्रदर्शित वैचारिक टाटपल्टाइले प्रस्टै गरेको छ । यद्यपि कांग्रेस र माओवादी आपसमा सजिलै मिल्ने तत्त्व भने होइनन् नै । बीपी कोइराला पटकपटकको सशस्त्र क्रान्ति असफल भएपछि ०३३ मा राष्ट्रिय मेलमिलाप भन्दै स्वदेश फर्कनेबित्तिकै दरबारियाहरूले सराप्थे । त्यसभन्दा कैयौं गुना बढी आफ्नो सशस्त्र युद्धलाई शान्तिपूर्ण रूपमा अवतरण गराएर प्रचण्डले बहुदलीय प्रतिस्पर्धात्मक शासन व्यवस्थाको नेतृत्वमा पुगेको कुराको बद्ख्वाइँ सुरुदेखि नै कांग्रेसभित्रैबाट हुँदै आएको छ । त्यो मनोदशामा गिरिजाप्रसाद कोइरालाको प्रचण्ड सहमतिलाई समेत अस्वीकार गर्ने प्रवृत्ति अहिलेको देउवा कांग्रेसभित्र झनै प्रखर छ । यद्यपि कांग्रेसले पहिलो पार्टी बन्न उनै प्रचण्डसँग नमिली सुखै थिएन भन्ने कुरा पछिल्ला निर्वाचनले प्रस्टै गरेको छ । विडम्बना त यतिबेला प्रचण्डको विरोधी मोर्चाको नेतृत्व गणतन्त्रवादी आन्दोलनका कांग्रेसी आइकन मानिएका गगन थापाले गरिरहेका छन् । कांग्रेसी जीवनकालको एउटा रोचक प्रसंग छ । उतिबेला बीपीलाई लल्कार्नेहरूले भन्ने शब्दावली र यतिबेला प्रचण्डलाई प्रहार गर्नेका वाक्यमै गज्जबको तालमेल देखिएको छ । जुन व्यक्तिले नेपालले राष्ट्रसंघको सदस्यता पाउनमा विघ्नबाधा हाल्यो, जसले नेपालको अन्तर्राष्ट्रिय व्यक्तित्व उपर कलुषपूर्ण वक्तव्यबाजी गर्यो, जसले नेपाललाई आफ्नो राज्यमा मिलाउन एउटा विदेशी राष्ट्रलाई निम्ता दियो, जो विदेशीहरूको संरक्षणमा बस्न पाउँदा गौरवान्वित हुन्थ्यो र जसले विदेशी परिपत्र लिएर युरोप यात्रामा गएको थियो, उही अब राष्ट्रियताको नारा दिइरहेको छ । (नयाँ सन्देश साप्ताहिक, २२ पुस २०३३) । बीपी नै राष्ट्रविरोधी तत्वका नेता हुन् भन्नेमा कुनै शंका छैन । ती तत्त्वहरूलाई यिनैले बन्दुक र बम दिएर नेपाल र नेपाली जनतालाई समाप्त पार्न पठाएका थिए, र उनै आज स्वदेश फर्केका छन् । (साप्ताहिक प्रतिध्वनि, २२ पुस २०३३) । उतिबेला दरबारिया मण्डलेहरूले उनीहरूका पत्रिकामार्फत भन्थे, यतिबेला गगनका अनुयायीदेखि रवीन्द्र मिश्रहरूले दैनिक यस्तै शब्द र भाषामा प्रचण्डलाई सरापेर दिन गुजारिरहेका छन् । प्रदिप गिरिले बीपी कोइरालको चित्रण गर्दा भनेजस्तै आफ्ना राजनीतिक आकांक्षालाई समेत सैद्धान्तिक जामा पहिराउने दक्षता राख्ने प्रचण्डले यही काम शान्ति प्रक्रियाका १८ वर्षमा पटकपटक दोहोर्याउँदा पनि म्याक्सवेबरका शब्दको करिस्म्याटिक व्यक्तित्व बचाएकै छन् । यसरी जस्तोसुकै अनुकूलप्रतिकूल अवस्थालाई पनि आफ्नो बशमा राख्ने प्रचण्डसँग असान्दर्भिक र असमयमा कांग्रेसीवृत्तबाट गरिएको छेडखानी उनीहरूकै लागि आत्मघाती हुने निश्चित छ । नेतृत्वशास्त्रका अध्येताहरूले महान् नेताको सिद्धान्तउपर छलफल गरेका छन् । एकातिर नेता भनेको केही हुँदै होइन भन्ने सिद्धान्त छ । अर्कोतिर नेता नै सबथोक हो भन्ने आग्रह छ । खासमा नेता बन्ने र नेता बनाउने भनेको तत्कालीन परिस्थिति र परिवेशले हो । बेलाबखतमा महान् नेता आफ्नो महानता र शक्तिमत्ताको जयजयकारमा आफ्नो सीमा र सँघार बिर्सिन्छन् । मैले चाहँदा जे पनि गर्न सक्छु भन्ने अहंको सिकार हुन्छ । परिवार, जातभात, वर्ग र समाजलाई बिर्सिएर व्यक्ति होइन, पार्टीले पनि जे चाह्यो त्यो गर्न सक्दैन न त कुनै शक्तिशाली राज्यले नै गर्न सक्छ (गिरि प्रदिप ः २०७८) । दिवंगत चिन्तक गिरिले अहिलेका मुख्य तीन दलका प्रमुख नेताहरूकै लागि तोकेर संश्लेषण गरेजस्तो उपरोक्त संकथनलाई मनन गर्नु उपयोगी हुनेछ ।"
साहित्यकारको देश,"देश कति समृद्ध छ भनेर जान्न त्यो देशको चोक र पार्कहरूमा रहेका सालिकको कला हेरे पुग्छ । पुस्तकालय र सङ्ग्रहालय हेरे पुग्छ या साहित्य र सिनेमा हेरे पुग्छ । सडक र त्यहाँ गुड्ने गाडीहरूको गति हेरे पुग्छ, जसले देशको चित्र देखाउँछ ।भारतीय अभिनेता नसिरुद्दिन शाह नेपाल आउँदा पत्रकारहरूले सोधे, तपाईंले नेपाली फिल्म हेर्नुभएको छ ?छैन तर थाहा छ ।कसरी ?पोस्टर हेरेर ।यो कुरा बडो संकेतात्मक छ । गेल्टाल्ट मनोविज्ञानले भने जस्तै शरीरको रगत थाहा पाउन पूरै रगत परीक्षण गर्नुपर्दैन, एक थोपा रगत जाँचे पुग्छ ।कोही सगरमाथाको चुचुरोमा पुग्छ भने उसको खुट्टा मात्र पुग्दैन । हात पनि पुग्छ । मुटु, कलेजो, फोक्सो सबै आन्तरिक र बाह्य अंगहरू पुग्छन् । भावना र विचारसहित एउटा सम्पूर्ण मानिस पुग्छ । फरक यत्ति हो, शिर माथि, पाउ तल हुन्छ तर त्यो आफ्नै शरीरको दूरी हो । विचार माथि र भावना बीचमा होला तर त्यो आफ्नै मन र मस्तिष्कको दूरी हो ।विकसित देशहरू एउटा क्षेत्रमा मात्र विकासित हुँदैनन् । प्रायः सबै क्षेत्रमा सँगसँगै विकास भएका हुन्छन् । कुनै कुनै क्षेत्र केही तलमाथि हुन सक्छन्, जसरी शिर र पाउ तलमाथि हुन्छन् । तलमाथि भए पनि एउटै शरीर भएपछि शिरको रगत पाउमा र पाउको रगत शिरमा पुगिरहन्छ । शरीरको कुनै अंगमा केही कमजोर हुन सक्छ तर त्यहाँ पनि उही मुटुबाट रगत पुग्छ ।सरकारको नीति, योजना र कार्यान्वयन नै गलत छ भने दुईचार जना असल डाक्टर हुँदैमा स्वास्थ्य क्षेत्र राम्रो हुँदैन । एउटा कुशल डाक्टरले त केही बिरामीको मात्र उपचार गर्न सक्छ तर असल व्यवस्थासहितको कुशल नेतृत्व भयो भने एउटै नेताले देशकै रोग सन्चो बनाउन सक्छ । साहित्य पनि देशको एउटा महत्त्वपूर्ण अंग हो । देशको शरीरमा राजनीतिको जस्तो प्रकारको रगत बगेको हुन्छ, साहित्यमा पनि त्यस्तै रगत प्रभावित हुन्छ । सरकारले साहित्यकार बनाउन सक्दैन । संसारको शक्तिशाली मानिसले पनि सक्दैन । तर सरकारले प्रतिभा भएर पनि जीविकोपार्जनका लागि अन्य पेसामा अल्झिरहेका र अलमलिइरहेकालाई अवसर दिन सक्छ । अवसरले आफूभित्र थुनिएको प्रतिभालाई उजागर गरिदिन्छ । अवसर पाएपछि आफैंले आफैंलाई लेखक बनाउने हो । जो लेखनको कस्तूरी लिएर जन्मिएका छन् । आफैंलाई कलाकार बनाउने हो, जो कलाकारको कस्तूरी लिएर जन्मिएका छन् । आफैंलाई खेलाडी र वैज्ञानिक बनाउने हो, जो त्यस किसिमको कस्तूरी लिएर जन्मिएका छन् । आर्थिक सुरक्षा सहितको अवसरले मानिसभित्र थुनिएको कस्तूरीको सुगन्ध चारैतिर फैलाउन सघाउँछ ।त्यसैले देश विकसित हुन जरुरी छ । विकसित देशहरू प्रायः सबै क्षेत्र विकसित हुन्छन् । साहित्य पनि विकसित हुन्छ ।अब लागौं लेखनको विकास कसरी गर्न सकिन्छ भन्ने प्रसंगतिर ।गरिब देशमा कथा धेरै हुन्छन्, किनभने त्यहाँ व्यथा धेरै हुन्छन् । तर त्यहाँ धेरै साहित्य लेखिँदैनन् । लेखिए पनि ती कमै मात्र उत्कृष्ट हुन्छन् । अर्थात् गरिब देशको साहित्य गरिब हुन्छ । विकसित देशमा कथा कम हुन्छन्, किनभने त्यहाँ व्यथा कम हुन्छन् । तर त्यहाँ धेरै साहित्य लेखिन्छन् । तीमध्ये धेरैजसो उत्कृष्ट नै हुन्छन् । अर्थात्, धनी देशको साहित्य पनि धनी हुन्छ । यहाँ राज्य र निजी क्षेत्रमा धेरै साहित्यिक संस्था र प्रकाशक छन् । सरकारी साहित्यिक संस्था खराब राजनीतिको प्रभाव र आवश्यक बजेटको अभावमा प्रायः कर्मकाण्डमा सीमित छन् । व्यवसायसँग पनि जोडिएका निजी प्रकाशन गृहहरूले भने सरकारीको तुलनामा धेरै राम्रो गरेका छन् । केही निजी प्रकाशकका तर्फबाट लेखकहरूको छनोट, सम्पादन, गुणस्तरीय छपाइ र प्रचारप्रसारको केही अभ्यास ६० को दशकपछि हुँदै आएको छ । तर यो पर्याप्त छैन । जर्मनीको लगानीबाट नेपालमा सञ्चालित अन्तर्राष्ट्रिय गैरसरकारी संस्था जिटिजेडले २०६५ सालमा टाउन राइटर रेजिडेन्स प्रोग्रम भनेर पाँच लेखकलाई नेपालका पाँच सहरमा लेखनवृत्ति दिएर लेख्न पठाएको थियो भक्तपुर, धरान, बुटवल, नेपालगन्ज र धनगढीमा । म नेपालगन्जका लागि छानिएको थिएँ । त्यहाँ दुई महिना बसेर पानीको घाम आख्यान लेखेँ, जुन मेरो पहिलो किताब हो ।हाम्रो देशमा गाउँ धेरै छन् । त्यहाँ धेरै कथा छन् । अभाव र भावका । प्रकृति र संस्कृतिका । सरल जीवनभित्र रहेका जटिलताका । हाम्रो देशमा १२४ भन्दा धेरै भाषाभाषी छन् । जति धेरै भाषा उति धेरै संस्कृति, रीतिरिवाज र परम्परा हुन्छन् । ती साहित्यका लागि माटोको सुगन्ध आउने खजना हुन् ।जर्मनीमा त्यहाँको स्थानीय सरकारले टाउन राइटर रेजिडेन्स प्रोग्राम परियोजनाबाट वर्षैपिच्छे राम्रा लेखक छानेर एक वर्षका लागि घर र राम्रो आर्थिक सुविधा दिई लेख्न लगाउँछ । त्यहाँ टाउन राइटरमा छानिनु ठूलो प्रतिष्ठाको कुरा हो । टाउन राइटरले नोबेल पुरस्कारसमेत पाएका उदाहरण छन् ।हाम्रो देशमा पर्याप्त आर्थिक तथा सामाजिक सुविधा दिएर सरकारका तर्फबाट गाउँ लेखन आवासीय कार्यक्रम सञ्चालन गर्न सकिन्छ । यसो गर्ने हो भने एकातिर हाम्रो कथा लेखिन्छ अर्कोतिर साहित्य समृद्ध बन्छ, जसका माध्यमबाट संसारमा नेपाल चिनाउन सकिन्छ । २०२७ सालमा राजा महेन्द्रले संस्कृतिविद् सत्यमोहन जोशीको नेतृत्वमा पाँच लेखकलाई लेखनवृत्ति दिई कर्णाली पठाएका थिए, जसबाट कर्णाली लोक संस्कृति नामक पाँच पुस्तक आए । ती किताब आज पनि उत्तिकै महत्त्वपूर्ण छन् । ती पाँचै किताबले प्रतिष्ठित मदन पुरस्कार प्राप्त गरेका थिए ।यति बेला देश संघीयतामा गएको छ भने स्थानीय सरकार केही बलिया भएका छन् । तिनले स्थानीय समाज, संस्कृति, परम्परा, रैथाने दर्शन आदिलाई अक्षरहरूमा अर्थपूर्ण र सुन्दर ढंगले लेखाउन सक्छन् । राम्रा लेखक धेरै हुँदैनन् । ती यसै चिनिन्छन् । नवप्रतिभालाई भने खोजेर या अवसर दिएर चिनाउनुपर्छ । ती कोइलामा हीराझैं लुकेर बसेका हुन्छन् ।महानगर, नगर र गाउँपालिकाले या प्रदेश सरकारले आफ्नो ठाउँको कथालाई बाहिर ल्याउन राम्रा लेखकलाई आर्थिक तथा सामाजिक सुरक्षा दिएर योजनाबद्ध तरिकाले लेखनवृत्ति दिई लेखाउन सक्छन् । पालिकाहरूले ०५ प्रतिशत मात्र बजेट यस्ता कार्यमा लगानी गर्ने हो भने अरु क्षेत्रमा २०३० प्रतिशत लगानी गरेको परिणामभन्दा बढी उपलब्धि दिन सक्छ । यस्ता योजनाहरू दिँदा आफ्नो वृत्त र विचारका लेखकलाई नै आग्रहका आधारमा दिइयो भने त्यहाँ फेरि अर्को दुर्घटना हुन सक्छ । अरू क्षेत्रमा यस्तो देखिएकाले यता पनि यो रोग सर्न सक्छ । यो रोग सर्यो भने लेखाएको भन्दा नलेखाएको जाती हुन्छ । साहित्य, कलाजस्ता सिर्जनात्मक काम गर्न पैसा महत्त्वपूर्ण साधन हो । त्यसैले राम्रा लेखकहरूले राम्रो लेख्न पनि ऊ आर्थिक रूपमा सुरक्षित हुन् र लेखन व्यावसायिक हुन जरुरी छ ।अक्षरहरूको शक्ति यति ठूलो हुन्छ कि रामको पालामा उनी जस्ता शक्तिशाली राजकुमार र राजाहरू अरु पनि हुँदा हुन् तर अरुका कथा लेखिएनन् । रामको कथा वाल्मीकिले लेखिदिए । ती अहिले भगवान् भए । वाल्मीकिले रामको कथा नलेखिदिएको भए हामीले उनलाई चिन्ने नै थिएनौं । भगवान् मान्नेहरूका भगवान् नै घट्ने थिए । यति धेरै रामका मन्दिर बन्ने थिएनन् ।मानिस सधैं बाँच्दैन तर मानिसका कथा सधैं बाँच्न सक्छन् । त्यसका लागि राम्रा लेखकले कुशल ढंगले लेख्न सक्नुपर्छ । अक्षरमा लगानी गर्नु भनेको जुगजुगान्तरसम्म हाम्रा पूर्वज र हामीले बाँचेको कथालाई बचाउनु हो । अब लागौं साहित्य उत्पादक क्षेत्र कि अनुत्पादक भन्ने प्रसंगतिर ।हाम्रो जस्तो देशमा सामान्यतः एउटा मान्यता छ साहित्य अनुत्पादक क्षेत्र हो । यसमा लाग्नु समयको बर्बादी हो र यसमा लगानी गर्नु बालुवामा पानी हाल्नु हो । साहित्य आम्दानीसँग पनि जोडिएको भए यस्तो मान्यता विकास हुने थिएन । कहिल्यै क्षय नहुने अक्षरहरूका अंगले बनेको साहित्य सबैभन्दा सिर्जनशील क्षेत्र हो । यो हृदयको नयाँ संसार पत्ता लगाउने कला हो । विचार र सिद्धान्त निर्माण गर्ने आधार हो ।पूर्वमा वाल्मीकिदेखि देवकोटासम्म, पश्चिममा होमरदेखि २०२३ का नोबेल पुरस्कार विजेता नर्वेली लेखक युन फोसासम्मका साहित्यकारलाई हामी सम्झिरहन्छौं । सिर्जनशील क्षेत्र नभएको भए हजारौं वर्षअघिका लेखकलाई पनि आज किन हामी सम्झिरहन्छौं ?बेलायतको संविधान उसैको मात्र हो । त्यसको शक्ति बेलायत बाहिर हुँदैन, जसले त्यहाँ मात्र शासन गर्छ । तर बेलायतका लेखक सेक्सपियरको साहित्य बेलायतको मात्र रहेन, संसारकै भयो । उनका कृतिले संसारभरिका मानिसको हृदयमा बसेर शासन गरिरहेछन् । त्यो पनि प्रेमपूर्वक । संसारका शक्तिशाली मानिसको सिरानीमा महान् कृति हुन्छन्, जसले उनीहरूलाई कोमल, संवेदनशील र सिर्जनशील बनाउँछ । साहित्य नभएको भए संसारका शक्तिशाली शासकहरू अझ कति क्रूर हुने थिए होलान् ?त्यसैले साहित्य उत्पादक चिज मात्र होइन, कठोर मानिसलाई कोमल बनाउने कला पनि हो । यसकारण राज्यले साहित्य र कला क्षेत्रमा लगानी गर्न आवश्यक छ । साहित्यले त्यो देशको समाज र मानिसहरूको कथा भन्छ । देश बुझ्नु छ भने त्यहाँको भूगोल मात्र बुझेर हुँदैन, साहित्य पनि बुझ्नुपर्छ । देशको ढुकढुकी साहित्यमा हुन्छ । ढुकढुकी कसरी अनुत्पादक हुन्छ ?अब लागौं लेखनको केन्द्र र मोफलसल प्रसंगतिर ।पहिलेपहिले लेखकका रूपमा स्थापित हुन राजधानी नै आउनुपर्छ भन्ने मान्यता थियो । राजधानीलाई केन्द्र र बाहिरलाई मोफसल भनिन्थ्यो, जहाँका साहित्यकार आफूलाई सीमान्तकृत ठान्थे । प्रकाशित र प्रसारित हुन राजधानी नै चाहिन्थ्यो । त्यसमा पनि केही मिडिया हाउस, पत्रपत्रिका र प्रकाशन गृहको अधीनमा सञ्चार थियो । कवि कृष्णभूषण बलको कवितै छ ः काठमान्डू एक्लैले अब काठमान्डू बोक्न सक्तैन ।काठमान्डू एक्लैले अब सिंगै नेपालको अर्थ लगाउन सक्तैन ।यो कविता मोफसलको पीडाबाट काठमान्डूप्रति हुँकार गरिएको विद्रोह हो ।अहिले केन्द्र भत्किएको छ । संसारको जुनसुकै कुनामा बसेर संसारलाई आफ्नो काम देखाउन सकिन्छ । पृथ्वीको क्षेत्रफल उही हो तर सञ्चार र सोसल मिडियाले पृथ्वीलाई यति साँघुरो बनाइदिएको छ कि हामी संसारभरिका मानिसलाई एकै ठाउँबाट आफ्ना कुरा सुनाउन सक्छौं, देखाउन सक्छौं । देशका ठूलाठूला सञ्चारमाध्यमले ठाउँ नदिए पनि घरमै बसीबसी एउटा एन्ड्रोइड मोबाइल या ल्यापटपलाई इन्टरनेटसँग जोडेर आफ्ना कुरा राख्न सक्छौं । त्यसैले संसार साँघुरो भएको छ, मानूँ पूरै पृथ्वी एउटा गाउँ हो ।यो सुविधालाई साहित्यकारले उपयोग गरेर संसारकै ध्यान खिच्न सक्छन् र अवसर उपयोग गर्न सक्छन् । प्रकाशक र पाठकहरूको ध्यान आफूतिर खिच्न सक्छन् ।अब लागौं प्रकाशन र पाठक प्रसंगतिर ।पहिले साझा प्रकाशन र प्रज्ञा प्रतिष्ठानबाट किताब छापिनु नै ठूलो कुरा मानिन्थ्यो । छापिनु नै स्थापित हुनु जस्तो थियो । त्यसका लागि जतिसुकै प्रतिभा भए पनि पहुँच नभएकाहरूले छापिन बर्सौं कुर्नुपर्थ्यो । निजी प्रकाशन गृह त्यति व्यावसायिक थिएनन् । यद्यपि अहिले पनि व्यावसायिक हुन बाँकी छ । जे होस् अहिले केही यस्ता प्रकाशक छन्, जो राम्रा पाण्डुलिपिको खोजी गर्छन् । पठनसंस्कृति बढाउन नयाँ लेखक र प्रकाशकको महत्त्वपूर्ण भूमिका छ ।एउटा राम्रो लेखकले केही वर्ष आफूलाई जोखिममा राखेर भए पनि विभिन्न ठाउँमा गएर अध्ययन अनुसन्धान गरी राम्रा किताब लेख्न सक्छ । आफ्नो प्रतिभालाई अध्ययन र अभ्यासका माध्यमबाट निखार्न सक्छ अनि दुनियाँलाई देखाउन सक्छ । त्यसका लागि सरकारको मुख हेर्नुपर्दैन । यो समयमा कुनै पनि प्रतिभा भएको मानिस देशको साँघुरो घेरामा बाँधिनुपर्दैन । कोहीसँग प्रचूर प्रतिभा छ भने उसका लागि पृथ्वी नै देश हो ।यो समय लेखक स्वयंले राम्रो लेखेर आफ्ना पाठक आफैं बनाउने बेला हो । आफ्नो संसार आफैं बनाउने समय हो । त्यसैले प्रतिभावान् लेखकले संसारभरि पहुँच बनाउन सक्छन् र सरकारको मात्र हैन विश्वलाई नै झकझक्याउन सक्छन् । यो सुविधा अहिले प्रविधिले दिएको छ ।अब लागौं अनुवाद प्रसंगतिर ।संसारभरि एउटै भाषा भइदिएको भए अनुवादको आवश्यकता नै हुने थिएन । अभिव्यक्तिको माध्यम शब्द नभइदिएको भए पनि अनुवादको आवश्यकता पर्ने थिएन । संसारमा हजारौं भाषा छन् । सामान्यतः एउटा मानिसका लागि तीन भाषा जान्न आवश्यक हुन्छ । मातृभाषा, माध्यम भाषा र अन्तर्राष्ट्रिय भाषा । राम्रो साहित्य एउटा देशको मात्र हुँदैन । संसारभरिको हुन्छ । त्यसैले कुनै एक भाषामा लेखिएको उत्कृष्ट साहित्य संसारभरिका विविध भाषीले पढ्न कुशल अनुवादको आवश्यकता पर्छ । त्यसैले हाम्रो साहित्य पनि संसारभरिका मानिसको मनमा बसाउन राम्रो अनुवाद जरुरी छ । सानो देश भए पनि नेपाल धेरै भाषा भएको देश हो । जति धेरै भाषा उति धेरै संस्कृति, रीति र मौलिक दर्शन हुन्छन् । उति नै धेरै लोकसाहित्य र चालचलन हुन्छन् । यस्ता कुरा साहित्य सिर्जनाका लागि सजीव सामग्री हुन्, जसले आफू बाँचेको माटोको कथा मात्र भन्दैन आफ्नो मौलिक अस्तित्वलाई पनि जोगाउँछ र अनुवादका माध्यमबाट त्यो अस्तित्वलाई संसारभरि फैलाउन सकिन्छ ।साहित्य संसारभरि लैजान खेलकुद र चित्र या मूर्तिकलाजस्तो सजिलो छैन । अनुवाद हुँदा पनि त्यो पूरै अनुवाद हुँदैन । त्यसकारण मूल भाषा र अनुवाद गरिने भाषाको राम्रो ज्ञान भएको अनुवादक आवश्यक चाहिन्छ । साहित्य नित्तान्त निजी र हृदयको प्रकाशन हो । तर यसको सम्बन्ध समाज, देश र पूरै संसारसाग हुन्छ । नित्तान्त व्यक्तिगत भने पनि त्यहाँ लेखकले सुनेको, देखेको, बाँचेको समाज हुन्छ र समाजका अनेक मानिस हुन्छन् । देश, काल र परिस्थिति हुन्छ । साहित्य अनुवाद हुनु भनेको देश शब्द र साहित्यमा अनुवाद हुनु हो ।विश्वकै सबैभन्दा प्रतिष्ठित नोबेल पुरस्कार । आजसम्म हाम्रो देशका कुनै पनि लेखक र तिनका कृतिहरूले त्यहाँ भागसम्म लिएका छैनन् । कृतिको कुशल अनुवाद गरी कमसेकम उपस्थिति मात्र जनाउँदै जाने हो भने एक दिन नेपालले पनि नोबेल पुरस्कार जित्न सक्छ । बुद्धको देश, सगरमाथाको देश र वीर गोर्खालीको देश भनेर आत्मरतिमा रमाउने समय छैन । अब विश्वमा नेपाललाई फलानो लेखकसाहित्यकारको देश भनेर चिनाउन सक्नुपर्छ । त्यसपछि हाम्रा लेखकहरू विश्वभरिका हुनेछन् ।(राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थान विन्दु जहाँ फरकफरक विज्ञले लेख्नेछन् सुधारका प्रस्तावना, हरेक दिन निरन्तर ।)"
उपकुलपति छनोटको त्रुटिपूर्ण प्रक्रिया,"त्रिभुवन विश्वविद्यालयको उपकुलपति छनोट प्रक्रियाले प्राध्यापकलाई अवमूल्यन गर्नेसम्मका टिप्पणी आएका छन् । किनकि खुल्ला प्रतिस्पर्धा छनोट समितिले दरखास्त आह्वान गर्दादेखि अवैज्ञानिक मात्र होइन परम्परागत तरिकाबाट प्रक्रिया अघि बढाएको यथार्थ हो ।हरेकपटक उपकुलपति नियुक्ति गरेपछि सरकारसँग चार वर्ष समय रहन्छ, अर्को उपकुलपति सोच्ने, खोज्ने र त्यस्ता व्यक्तिसम्म पुग्ने । तर, सरकार यति असंवेदनशील भइदियो कि उपकुलपतिको कार्यकाल सकिएपछि अर्कोलाई निमित्त दिएर नयाँको खोजीमा लाग्यो । अन्तर्राष्ट्रिय अभ्यास हेर्दा विश्वविद्यालयमा रिक्त सहायक प्राध्यापक तथा उपप्राध्यापकको विज्ञापन वा खोजी ६ महिना वा एक वर्ष अगाडिदेखि सुरु हुन्छ । किनकि इच्छुकले विश्वविद्यालयका संरचना, वास्तविक समस्या र समाधानका उपाय पहिचान गर्न खोजमूलक अनुसन्धान गर्ने समय र मौका पनि पाऊन् । सर्च कमिटीले पनि योग्य व्यक्तिलाई दरखास्त पेस गर्न अनुरोध तथा उत्प्रेरित गर्न सकोस् । तर हामीकहाँ १५ दिने सूचना कुनै कार्यालयका कर्मचारी नियुक्ति शैलीमा आयो । केही दिनअघि कान्तिपुरकै लेखमा प्रेम फ्याकले भनेजस्तो निवेदन दिन जाँदा प्राध्यापकहरूलाई कति आत्मग्लानि भयो होला ? उपकुलपति जस्तो प्राज्ञिक नेतृत्व गर्छु भनेर दाबा गर्ने गरिमामय पदका लागि लोकसेवामा जसरी निवेदन दिएर १५ दिनमा कस्तो भिजन पपेर बन्ला ? यसले कर्मचारीतन्त्रले विश्वविद्यालयलाई कसरी हेर्छ भन्ने पनि प्रष्ट हुन्छ । उपकुलपति सिफारिस गर्ने शिक्षामन्त्री, शिक्षा सचिव र बौद्ध अध्ययन विभाग प्रमुखसहित तीन सदस्यीय समितिले कसरी योग्य व्यक्ति छनोट गर्छ भन्ने नै शंकास्पद छ । सिफारिस तथा छनोट समितिमा त शैक्षिक प्रशासनमा ख्यातिप्राप्त, राष्ट्रिय तथा अन्तर्राष्ट्रिय अनुसन्धानमा नाम कमाएका, आफ्नो कार्यकालमा जिम्मेवार पदमा रही उत्कृष्ट कार्य गरेका व्यक्ति चाहिने होइन र ? वर्ष बिताएकै आधारमा अंकभार प्राप्त गरी पदोन्नति हुने परम्पराले पनि हाम्रा विश्वविद्यालयको अधोगति सुरु भएको हो । २० वर्ष अनुभव भए पनि देखिने काम नगरेका व्यक्तिभन्दा दुई वर्षको अनुभवमै योग्यता देखाएका बढी सक्षम हुन्छन् । नयाँ व्यक्तिलाई अवसर दिने मौका पनि यही हो । संसारका उत्कृष्ट विश्वविद्यालयले पनि उपकुलपति वा अध्यक्ष छान्दा वा सो पदका लागि आह्वान गर्दा सर्च कमिटीले उत्कृष्ट कार्य सम्पादन गरेका अनुसन्धानकर्तालाई जोड दिन्छन् । क्यानडाको ब्रिटिस कोलम्बिया विश्वविद्यालयले २०२२ मा बेनोइत अन्तोइनलाई नियुक्त दियो, जो न्युरो साइकोलोजिस्ट पनि हुन् । अनुसन्धानमा नाम कमाएका, राम्रो शिक्षक र प्रशासक भनेर विश्वविद्यालयले उनीमाथि गर्व गर्छ । हङकङको शिक्षा विश्वविद्यालयले शिक्षा क्षेत्रका अनुसन्धाता र विकास परियोजनाका विज्ञ प्रोफेसर जोन ली चीकिनलाई अध्यक्ष नियुक्त गरेपछि विश्वविद्यालयको गरिमा नै बढेको छ । स्ट्यानफोर्ड युनिभर्सिटीले जारी गरेको पछिल्लो सूचीमा प्रोफेसर ली क्यारियर विश्वका शीर्ष दुई प्रतिशतमा सबैभन्दा धेरै उद्धृत वैज्ञानिकहरूको सूचीमा परेका थिए । प्रोफेसर लीले अन्तर्राष्ट्रिय जर्नल अफ चिल्ड्रेन्स स्पिरिचुआलिटीको सम्पादक, शैक्षिक विधाका सम्पादक र स्थानीय, क्षेत्रीय र अन्तर्राष्ट्रिय जर्नलहरूको सल्लाहकार सम्पादकको रूपमा काम गरेका छन् । उनी प्रख्यात लेखक पनि हुन्, जसका २५ भन्दा बढी पुस्तक र सय जर्नल लेख प्रकाशित छन् । यी केही उदाहरण हुन् । त्रिभुवन विश्वविद्यालयले पनि यसरी नै अनुसन्धानमा काबिल र शैक्षिक क्षेत्रमा लोभलाग्दो उपलब्धि हासिल गरेका व्यक्तिलाई उपकुलपतिमा ल्याउने सोच बनाए विश्वविद्यालयकै गरिमा बढ्ने थियो । त्रिविको इतिहासमा पहिलोचोटि खुल्ला प्रतिस्पर्धाबाट उपकुलपति छान्ने प्रयास भएको छ । एकजना उपकुलपति नियुक्तिले मात्रै विश्वविद्यालय सुधार होला ? के त्रिविले यसअघि राम्रो उपकुलपति नपाएरै यो अवस्था बनेको हो ? जबसम्म उपकुलपतिले अधिकार सम्पन्न टिम आफै बनाएर अगाडि बढ्न पाउँदैन, आफ्ना भिजन र मिसन सफल बनाउन सक्दैन । आफ्नो स्वार्थअनुसार राजनीतिक दल र तिनका भ्रातृ संगठनले अवरोध गरिरहने हो भने जोसुकै उपकुलपति आए पनि खस्किइरहेको त्रिविको यात्रा अझ ओरालो लाग्ने निश्चित छ । आफ्नो टिमसहित अगाडि बढ्न पाउने अधिकारसम्पन्न उपकुलपति वा अध्यक्षको अभ्यास दक्षिण कोरिया देख्न सकिन्छ । त्यहाँ नयाँ अध्यक्ष चुनिएपछि वा नियुक्त भएपछि विश्वविद्यालयका सबै पदाधिकारीजस्तै विद्यार्थी मामिलासम्बन्धी उपकुलपति वा उपसभापति, अन्तर्राष्ट्रिय मामिलासम्बधि उपकुलपति वा उपसभापति, डिन सबैले राजीनामा दिन्छन् । उपकुलपति वा अध्यक्षले आफूले गरेका वाचा कति पूरा गरे, कति बाँकी छन् भन्ने कुरा हरेक वर्ष मिडिया मार्फत जानकारी गराउँछन् । हामीले हाम्रा विश्वविद्यालयको सुधारका लागि के गर्न सकिन्छ, यस्ता अभ्यासबाट पनि सिक्न सकिन्छ । खनाल नेपाल खुला विश्वविद्यालयमा प्राध्यापन गर्छन् ।"
खस्किरहेको विद्यालय शिक्षा,"संविधानले प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक दिएको छ । तर, सबैलाई सरकारी विद्यालयमा शिक्षा निःशुल्क छैन । अनेक शीर्षकका शुल्क असुल्ने गरिएको छ । स्थानीय सरकार, सिहंदरबार र शिक्षा मन्त्रालय थाहा पाएर पनि चुप छन् । शिक्षा नीतिले नै समुदायबाट सहायता लिन सकिने पनि भनेको छ । तर, गरिब आमाबुबाले पैसा तिर्न सकेनन् भने विद्यार्थीलाई अपमानित गरिन्छ । पढाइ र परीक्षाबाटै वञ्चित गरिन्छ । अहिले कतिपय सरकारी विद्यालयले निजीको सिको गरेर नीलो रङको सट्टा रंगीचंगी कपडालाई विद्यार्थी पोसाक बनाएका छन् । त्यो पनि विद्यालयबाटै किन्नुपर्ने, ट्रयाकसुट पनि लगाउनुपर्ने । पछिल्लो तीन महिना सुदूरपश्चिम र पूर्वका झन्डै ५० वटा विद्यालय पुग्दा मैले यस्तो अवस्था देखेपछि शिक्षकहरूलाई सोधेँ, सरकारी विद्यालयको पोसाकको साटो अनेकथरी लुगा लगाउन बाध्य पार्दा त विद्यार्थी र अभिभावकलाई समस्या पर्छ नि । धेरै ठाउँका शिक्षकहरूको जवाफ थियो, नयाँ चलनअनुसार चल्नुपर्यो नि । त लुगा फेरेर भए पनि नयाँपन देखाउनुपर्ने अवस्था बनिसक्यो ।पढाइको स्तर खस्किँदै गएको छ । विद्यार्थी नेपाली नै राम्रोसँग पढ्न र लेख्न सक्दैनन् । शिक्षण सिकाइप्रति कतिपय शिक्षकले नै अल्छी गरेको पनि पाइयो । शिक्षा सुधारमा ध्यान नदिने तर पोसाकचाहिँ परिवर्तन गरिरहनुपर्ने बाध्यता किन ? शिक्षा मन्त्रालय र मातहतका निकायको अनुगमन नहुँदा पनि विद्यालयमा यस्ता बेथिति मौलाइरहेका छन् ।स्थानीय सरकारले यस विषयका केही गर्न सक्छ कि भनेर मैले कैलाली, रामेछाप, बाँकेलगायत जिल्लाका २० वटा नगरपालिकालाई इमेल पठाएँ । तर, कसैले पनि जवाफ दिएनन् । सायद इमेल हेरिएन वा चलाउने गरिएको छैन । प्रदेशका शिक्षा मन्त्रालयले पनि मातहतका विद्यालयमा भइरहेका यस्ता क्रियाकलापलाई वास्ता गरेका छैनन् । अहिले त हरेक प्रदेशमा विश्वविद्यालय खोल्ने होडबाजी चलेको छ । स्थापित विश्वविद्यालय नै धरमर अवस्थामा रहेका बेला नयाँ खोल्न मरिहत्ते गर्ने प्रदेश सरकारले आफ्ना विद्यालयको अव्यवस्था, अनियमितता, दुर्दशा किन देख्दैनन् ? सरकारी विद्यालयका विद्यार्थीले लेख्नपढ्न नजानेर के भो त निजी विद्यालय राम्रा छन् नि । उनीहरू त ९० प्रतिशत पास हुन्छन् भन्ने मानसिकताले पनि शैक्षिक गुणस्तर सुधार हुन सकेको छैन । सरकारी स्कुलमा पढाइ हुँदैन, त्यसैले आधा पेट खाएर पनि छोराछोरीलाई निजी स्कुल नै पढाउँछु, कति जना मजदुरले भनेको सुनेकी छु । यस्तो अवस्थामा पनि शिक्षा मन्त्रालय हाम्रो शैक्षिक स्तर राम्रो छ भनेर गर्व गरिरहन्छ । सरकारी विद्यालयका शिक्षकले विद्यार्थीलाई गृहकार्य नगरेको भनी पिटेपछि कति जना त जानै छाडेका घटना पनि छन् । कैलालीको एक गाउँमा एक किशोरीलाई शिक्षकले टाउकोमा पिटेपछि उनले मलाई त्यही स्कुलमा पढ्न पठाए जे पनि हुन सक्छ भनिछन् । अहिले तिनका अभिभावक घरबाट टाढा अर्को सरकारी विद्यालयमा पठाउन तयारी गर्दै छन् । मेरो अनुमानमा ५ प्रतिशत सरकारी विद्यालयले समुदायका प्रमुख व्यक्ति मिलेर, अनेकतिरबाट स्रोत जुटाएर, राम्रा शिक्षक राखेर शिक्षाको स्तर बढाएका होलान् । यस्ता विद्यालयले अभिभावकसँग पनि पैसा लिन्छन् । योग्य शिक्षक टिकाइराख्न छलफल गरेरै पैसा उठाउने गरिएको कतिपय ठाउँको अभ्यास रहेछ । शिक्षा मन्त्रालयले विद्यार्थीलाई दिने दिवा खाजा पनि प्रभावकारी छैन । कतिपय विद्यालयले विद्यार्थीको नाममा आएको पैसा एक दिनको १५ रुपैयाँ अभिभावकलाई नै दिन्छौं । हामी खाजा पकाएर खान दिन सक्दैनौं भनेको सुनियो । बढ्दो महँगीले थोरै पैसामा खाना बनाउने मान्छे राख्न, ग्यास किन्न नसक्ने ती विद्यालयको भनाइ थियो । केही स्थानीय तहले केही रकम थपेर भए पनि जसोतसो खाजा खुवाइरहेका छन् । यता सरकार भने सबै बच्चाहरूले पोषणयुक्त खाना खाइरहेका छन् भन्ने भ्रममा छ । कुनै मन्त्री, सचिव वा शिक्षा मन्त्रालयका कर्मचारीका छोराछोरीले १५ रुपैयाँमा खाजा खान्छन् होला ? शिक्षा मन्त्रालयका सबै अधिकारी अनभिज्ञ छन् भन्न खोजिएको होइन । केहीले त पक्कै बुझेका होलान् । चुस्त व्यवस्थापन, योग्य शिक्षक चयन, प्रधानाध्यापकको भूमिका र अभिभावकको चासो बढ्ने हो भने सरकारी विद्यालयको पढाइमा सुधार हुन सक्छ । विद्यार्थीलाई फरकफरक पोसाक होइन गुणस्तरीय शिक्षा चाहिएको हो । तर, अभिभावक पनि यसमा बोल्न सक्दैनन् । अब त स्थानीय सरकार भुइँमान्छेहरूका लागि बलियो आधार बनेको छ । शैक्षिक अवस्थाप्रति पनि जनप्रतिनिधिले चासो राख्न ढिलाइ भइसकेन र ?"
"विभेद, गरिबी, बेरोजगारी र हिंसाविरुद्ध ध्यानाकर्षण","(काठमाडौं)जलवायु परिवर्तन, असमानता, विभेद, गरिबी, आप्रवासन, युद्धजस्ता समसामयिक विषयमा आवाज उठाउँदै विश्व सामाजिक मञ्चको १६ औं सम्मेलन सकिएको छ । संकटहरूसँग जुध्दै अर्को विश्व सम्भव छ भन्ने नाराका साथ यही फागुन ३ देखि सुरु भएको विश्व सम्मेलन सोमबार सम्पन्न भएको हो ।सम्मेलनले सामाजिक आन्दोलनका विषयहरू केन्द्रित गरेर ६० भन्दा बढी घोषणापत्र जारी गरेको छ । घोषणापत्रमार्फत सामाजिक विभेद, गरिबी, भोकमरी, अशिक्षा, स्वास्थ्य समस्या, बेरोजगारी, असमानता, हिंसा, युद्ध आदि विरुद्ध विश्वको ध्यानाकर्षण गराइएको छ । नवउदारवादी पुँजीवादी व्यवस्थाले विश्वका बहुसंख्यक जनतालाई बहिष्करणमा पारेको छ, सीमित व्यक्तिहरूले आफ्नो हातमा मात्र संसारको स्रोत, साधन र सम्पत्तिमाथि एकाधिकार जमाइरहेका छन्, विश्व सामाजिक मञ्चको नेपाल आयोजक समितिले प्रेस विज्ञप्ति जारी गर्दै भनेको छ, जनसंख्याको ठूलो हिस्सा गरिबी, बहिष्करण, विभेद तथा विभिन्न खालका समस्याको चपेटामा छ, पृथ्वी जलवायु परिवर्तन र वातावरणीय प्रदूषणका कारण संकटमा छ, त्यसैले अर्को विश्वको खोजी गर्ने क्रममा विश्व सामाजिक मञ्चको १६ औं सस्कंरण भव्यताका साथ सम्पन्न भएको छ । सामाजिक मञ्चलाई आर्थिक, सामाजिक रूपान्तरणका लागि विश्वका सामाजिक अभियन्ताहरूको थलो मानिन्छ । समाजमा पिँधमा रहेका महिला, युवा, किसान, दलित, श्रमिक, आदिवासी जनजाति, मधेशी, अपांगता भएका मानिसहरू, लैंगिक तथा यौनिक अल्पसंख्यक समुदाय आदिको आवाजलाई बुलन्द गर्ने उद्देश्य राख्छ । विज्ञप्तिमा भनिएको छ, २१ औं शताब्दीअनुरूपको विश्वमा सबै मानव जातिलाई समान व्यवहार र सम्मानजनक जीवनयापनका लागि यो सामाजिक मञ्च कोसेढुंगा सावित हुने आशा र विश्वास गर्छौं ।आयोजक समितिका अनुसार काठमाडौंको भृकुटीमण्डपमा आयोजित सम्मेलनमा ६ महादेशबाटै ९८ देशका एक हजार चार सय बढी सामाजिक संघसंस्थामा र तिनमा आबद्ध करिब ३० हजारभन्दा बढी सामाजिक अभियन्ताहरूले सहभागिता जनाए । विश्व सामाजिक मञ्चमा आर्थिक असमानता, लैंगिक विभेद, मानवअधिकार, खाद्य सम्प्रभुता, जलवायु न्याय र यसका प्रभावहरूजस्ता मुख्य १३ वटा विधामा कार्यशाला, छलफल र अन्तरक्रिया भए । पुँजीवादी व्यवस्थाबाट विश्वमा प्रभावित व्यक्तिहरू, विभिन्न सामाजिक आन्दोलन, मजदुर, किसान, युवा, महिला, दलित, जनजाति, मधेशी, अपांगता भएका व्यक्ति, विभिन्न नागरिक संगठन, सीमान्तकृत समुदायले चार सयभन्दा बढी विभिन्न सभा, सम्मेलन, फोरम, छलफल, बहस, अन्तरक्रियाहरू गरे । त्यसबाट आएका निष्कर्षहरूलाई समापनको दिन सामाजिक आन्दोलनहरूले आआफ्ना विषयहरू केन्द्रित गरेर ६० भन्दा घोषणापत्र जारी गर्दै सामाजिक विभेद, गरिबी, भोकमरी, अशिक्षा, स्वास्थ्य समस्या, बेरोजगारी, असमानता, हिंसा, द्वन्द्व, युद्ध आदि विरुद्धमा विश्वको ध्यानाकर्षण गरेका छन् । नेपालमा विश्वव्यापीस्तरको सम्मेलन भव्यताका साथ सम्पन्न गर्न सफल भएको भन्दै समापन समारोहमा नेपाल आयोजक समितिका नेत्रप्रसाद तिमिल्सिनाले भने, अर्को विश्व सम्भव छ भन्ने कुरा काठमाडौंबाट विश्वसम्म पुर्याउन, काठमाडौंको सिकाइलाई लिएर अर्को विश्व खोज्न निरन्तर हिँडिरहनेछौं, त्यो सफलता हामी सबैलाई मिलोस् ।सम्मेलनमा सहभागी भएका विश्वभरिका अभियन्ताहरूलाई नेपालले लोकतन्त्र प्राप्तिका लागि गरेको संघर्ष, प्राप्त उपलब्धि र त्यसमा सामाजिक आन्दोलनको महत्त्वपूर्ण योगदानबारे जानकारी गराउने मौका पाएको मिडिया समन्वय उपसमितिका तर्फबाट निर्मला शर्माले बताइन् । घोषणापत्रहरूमा नेपालसँग सम्बन्धितलाई, नेपाल सरकारलाई, अन्तरदेशीय र विश्वलाई ध्यानाकर्षण गराउनुपर्नेमा त्यहीअनुसारका दबाबहरू दिने, चुनौती दिने, असमानताहरू घटाएर न्यायमूलक बनाउँ भन्ने नै छन्, मिडिया समन्वय उपसमितिका तर्फबाट सुशील विकेले बताए । सम्मेलनलाई ल्याटिन अमेरिकी देश क्युवाका राजनीतिक तथा मानवअधिकार अभियन्ता अलेदा ग्वेभेरा, भारतीय मानवअधिकारकर्मी मेधा पाटकर, राजनीतिकर्मी तथा अभियन्ता थोमस वाल्ग्रेन, किसान अधिकारकर्मी बुरी तुन्कारा गाम्बी, मानवअधिकारकर्मी ताला नासिर, अर्थशास्त्री तथा अभियन्ता जोमो कवैम सुन्दरम, दलित अधिकारकर्मी अशोक भारती, किसान अधिकारकर्मी वेन तैजुन, अन्तर्राष्ट्रिय ट्रेड युनियन महासंघ, एसिया प्यासिफिककी महासचिव सोया यसिदालगायतले सम्बोधन गरेका थिए । काठमाडौंबाट विश्वसम्म भन्ने नारा तय गरी सम्पन्न भएको विश्व सामाजिक मञ्चको सम्मेलनमा विश्व महिला मञ्च, वर्ल्ड डिग्निटी फोरम, श्रमिक अधिकार मञ्च, किसान अधिकार मञ्च, आदिवासी जनजाति मञ्च, मानवअधिकार सभा, बालबालिका सभा, अन्तरमहादेशीय युवा मञ्च र संसदीय मञ्चजस्ता मुद्दाहरूमा छलफल तथा बहस भए । सम्मेलनमा नै प्रत्यक्ष सहभागी भएर तथा इन्टरनेटका माध्यमबाट प्रसारण गरिएका सत्रहरूमा सहभागी भएर झन्डै पचास हजार सहभागीहरूको उपस्थिति रहेको आयोजक समितिको दाबी छ । छलफल बहसहरूसँगै सांस्कृतिक झाँकीसहितको ऐक्यबद्धता र्यालीहरू पनि भएका थिए । अन्तर्राष्ट्रिय परिषद्, एसिया प्यासिफिक सामाजिक मञ्च, नेपाल आयोजक समितिलगायतको समन्वयमा आयोजना भएको थियो । गैरसरकारी संस्था महासंघ नेपालले विश्व सामाजिक मञ्च सफल पार्न एक वर्षसम्म निःशुल्क सचिवालयको व्यवस्था मिलाएको थियो ।"
"अर्बौंको लगानी, एकाध पर्यटक","(बझाङ)खप्तडमा हिमपातपछि फराकिला र सुन्दर पाटन सेताम्मे भएका छन् । मौसम सफा भएसँगै हिमाल खुलेका छन् । पर्यटक भने यहाँ फाट्टफुट्ट मात्रै देखिन्छन् । पर्यटकको आवागमन सहज होस् भनेर यहाँ रहेको सिंह शार्दूल गुल्मले खप्तड प्रवेश गर्ने सबै जिल्लाका बाटा खोलिसकेको छ । खप्तड राष्ट्रिय निकुञ्जभित्र घुम्ने मुख्य ठाउँहरू त्रिवेणी, बाबा आश्रम, केदारढुंगा, खापर दह, नागढुंगा, सह्रसलिंग, घोडादाउना पाटनलगायत ठाउँसम्म पुग्ने बाटो पनि खोलिएको छ । यद्यपि, यहाँ घुम्न आउनेहरूको संख्या भने नगण्य छ ।खप्तड राष्ट्रिय निकुञ्जका कर्मचारीका अनुसार माघमा यहाँ मुस्किलले सात जना नेपाली पर्यटक पुगेका छन् । पुसमा ३१ जना नेपाली र एक जना विदेशीले खप्तड घुमेको निकुञ्ज कार्यालयको तथ्यांक छ । कार्यालयका अनुसार चालु आर्थिक वर्षको ६ महिनामा ६ सय ९० जना पर्यटकले खप्तड टेकेका छन् । जसमा विदेशी नागरिक ११ जना मात्रै छन् । खप्तड क्षेत्रमा पर्यटक आउन छोडेपछि निकुञ्जभित्र र खप्तड जाने बाटोमा भएका होटल पनि बन्द भएका छन् । घुम्ने मान्छे कोही आउँदैनन् । खालि चिसो खाएर के होटल कुर्नू ? खप्तडछान्ना गाउँपालिकाको मध्यवर्ती क्षेत्रमा पर्ने लोखाडास्थित त्रिवेणी गेस्ट हाउसका सञ्चालक प्रकाश रावलले भने, पर्यटक बढ्दै जालान् भनेको झन्झन् घट्न थालेका छन् । लगानी उठाउन पनि गाह्रो छ । रावलले पर्यटकको संख्या घट्न थालेपछि आफूहरूको लगानी र समयसमेत खेर जान थालेको बताए । खप्तडमा गत कात्तिकमा यो आर्थिक वर्षकै सबैभन्दा बढी ४ सय ६६ जना पर्यटक पुगेका थिए । जसमा विदेशीको संख्या ६ जना थियो । गत आर्थिक वर्षमा यहाँ दुई हजार ८ सय ९१ जना पर्यटक पुगेका थिए । खप्तडमा अन्तर्राष्ट्रिय महोत्सव आयोजना गरेका कारण उक्त संख्यामा पर्यटक पुगेको जानकारहरू बताउँछन् । जबकि, शिवपुरी, सगरमाथा, चितवनलगायत देशका अन्य संरक्षित क्षेत्रमा घुम्ने पर्यटकको संख्या वार्षिक तीन लाखसम्म पुग्ने गरेको छ । निकुञ्ज क्षेत्रमा सुविधाजनक खाने बस्ने व्यवस्था नहुनु, विद्युत्, टेलिफोन र इन्टरनेट सेवा गतिलो नहुनु, लगानी गरिएका पूर्वाधार समयमै निर्माण सम्पन्न नहुनुजस्ता कारणले यहाँ पुगेका पर्यटक फेरि नफर्किने र अरूलाई पनि घुम्नका लागि सिफारिस नगर्ने गरेका कारण पर्यटकको संख्या घट्न थालेको खप्तडको पर्यटन प्रर्वद्धनमा लागेकाहरू बताउँछन । खप्तडमा अपेक्षाकृत पर्यटकको संख्या बढ्न नसके पनि राज्यले गरेको लगानीको अंक भने प्रत्येक वर्ष बढ्दो छ । तर, पर्यटकको सुविधाका लागि भनेर निर्माण गरिएका संरचना अधिकांश प्रयोगविहीन छन् । कतिपय संरचना लामो समयसम्म निर्माण सम्पन्न हुन सकेका छैनन् । १ सय ५० जना पर्यटकलाई सुविधायुक्त तरिकाले रात काट्न मिल्ने भवन निर्माणको काम २०७६ सालमा सुरु भए पनि पाँच वर्ष बित्दा पनि सञ्चालन आउन सकेको छैन । सात महिनाभित्र निर्माण सम्पन्न गरिसक्ने भन्दै २०७६ पुसमा खप्तड राष्ट्रिय निकुञ्जले प्रिफ्याव प्रविधिमा आधारित आठवटा भवन निर्माणका लागि ठेक्का प्रक्रिया सुरु गरेको थियो । खप्तड निकुञ्जको डोटीबाट आउँदा बास बस्ने ठाउँ बीचपानीमा तीन र खप्तड ब्यारेक नजिक पाँच भवन निर्माणका लागि ठेकेदार कम्पनी टीडीआर एन्ड बिजी जेभीको ठेक्का २०७६ चैतमै स्वीकृत भएको भए पनि लकडाउनका कारण ०७७ माघ मसान्तसम्म कार्य सम्पन्न गर्ने सर्तमा सम्झौता भएको थियो ।नेपाल पर्यटन बोर्डले आर्थिक वर्ष २०७५७६ मा खप्तडमा सुविधायुक्त भवन निर्माणका लागि विनियोजन गरेको पाँच करोडमध्ये टीडीआर एन्ड बिजी जेभी कम्पनीसँग मूल्य अभिवृद्धि करबाहेक ४ करोड १३ लाखमा ठेक्का सम्झौता भएको थियो । विभिन्न कारण देखाएर ठेकेदार कम्पनीले तोकिएको समयमा कार्य सम्पन्न गर्न नसकेपछि चार पटक म्याद थप भएको थियो । नयाँ भवनहरू निर्माण सम्पन्न भइसकेको भए पनि सञ्चालन हुन अझै समय लाग्ने खप्तड राष्ट्रिय निकुञ्जका प्रमुख संरक्षण अधिकृत सरोजमणि पौडेलले बताए । भवन निर्माण सम्पन्न भए पनि खानेपानी, फेन्सिङ, पानी तर्काउने संरचनाहरू निर्माण गर्न बाँकी नै छ, उनले भने, सबै काम सकिएपछि कार्यविधि बनाएर ठेक्का प्रक्रिया सुरु हुन्छ । यो सबै गर्न समय लाग्न सक्छ ।खप्तडमा पर्यटकको सुविधायुक्त आवास निर्माणका नाममा विगतमा पनि करोडौं रकम खर्च भइसकेको छ । यहाँको ब्यारेक क्षेत्रमा तीन, त्रिवेणी क्षेत्रमा तीन, केदारढुंगामा तीन पक्की भवन र पाँचवटा फलामे ट्रस्ट छन् । यस्तै, बाबा आश्रम जाने बाटामा चार, घोडा दाउना पाटनमा एक, खापर दहमा तीन र सहस्रलिंगमा एक पक्की भवन बनेको अभिलेखबाट देखिन्छ । डोटी भएर आउने बाटो बीचपानीमा दुईवटा पक्की भवन र तीनवटा फलामे ट्रस्ट भएको कागजातबाट देखिन्छ । अछामबाट खप्तड छिर्ने बाटामा पर्ने गणेशस्थान पाटनमा एक र बझाङको बाटामा पर्ने लोखाडामा एक गरी खप्तड क्षेत्रमा मात्र ३० भन्दा बढी भवन निर्माण भए पनि अहिले सबैजसो प्रयोगविहीन छन् । कतिपय भग्नावशेषमा परिणत भइसकेका छन् भने धेरैजसो जीर्ण र अलपत्र छन् ।१५ वर्षको अवधिमा मात्रै संस्कृति, पर्यटन तथा नागरिक उड्डयन मन्त्रालय, खप्तड पर्यटन विकास समिति, राष्ट्रिय निकुञ्ज तथा वन्यजन्तु विभाग, नेपाल पर्यटन बोर्ड, सुदूरपश्चिम प्रदेश सरकार र स्थानीय पालिकाहरूले यहाँ विभिन्न पूर्वाधार निर्माणका लागि एक अर्बभन्दा बढी रकम खर्चिसकेका छन् । खप्तडमा पर्यटन प्रवर्द्धनका नाममा यी सबै निकायले बर्सेनि खर्च गर्ने रकमको अंक पनि करोडको हाराहारीमा छ । यद्यपि, खप्तडमा पर्यटक आगमनको संख्या भने घट्दो क्रममा छ । यहाँ भएको लगानी बालुवामा पानी खन्याएजस्तो हुने गरेको छ । योजनाबद्ध रूपमा विकास गर्नेभन्दा पनि खप्तड राजनीति र भ्रष्टाचार गर्ने थलो भएको छ, खप्तड पर्यटनको प्रवर्द्धनका लागि निजी क्षेत्रबाट सक्रिय डोटीका होटल व्यवसायी दीपक खड्का भन्छन्, खप्तडमा पर्यटक आउलान् भन्ने आशामा मध्यवर्ती क्षेत्रमा होटल र होमस्टेमा गरेको करोडौं लगानी पनि डुब्ने अवस्थामा पुगेको छ ।जति लगानी गरे पनि खानेबस्ने व्यवस्थापन नै गतिलो हुन नसक्नु खप्तडको दुर्भाग्य भएको खप्तड मध्यवर्ती व्यवस्थापन समितिका अध्यक्ष नरेन्द्र सिंहको भनाइ छ । अहिले पनि खप्तडमा पर्यटक नजानुको कारण खानेबस्ने व्यवस्था राम्रो नहुनु नै हो, उनले भने, विभिन्न निकायले यहाँ गरेको लगानीको सदुपयोग नहुनु, यहाँ भएको अनियमितताको छानबिन नहुनु र चरम राजनीति हुनु नै खप्तडको दुर्भाग्य हो । उनले खप्तडमा भएको लगानी योजनाबद्ध र दिगो कार्यान्वयन भइदिए खप्तडले यस्तो दुर्दशा भोग्नु नपर्ने बताउँछन् । लगानीको सही सदुपयोग हुन नसक्नुमा पर्यटनमैत्री नीति नियम बाधक रहेको खप्तड क्षेत्र पर्यटन विकास तथा व्यवस्थापन समितिका कार्यकारी निर्देशक भीम खड्काले बताए । खप्तडमा बनेका संरचनाहरूको व्यवस्थापनको जिम्मा निजी क्षेत्रलाई सर्तसहित दिने हो भने उच्च सुविधायुक्त आवास र खानपानको व्यवस्थापन हुने र राज्यको आम्दानी पनि बढ्ने उनले बताए । होटल सञ्चालन कार्यविधि बनाएर तत्कालै लागू नगर्ने हो भने खप्तडमा लगानी गर्नु नै अर्थहीन हुने उनको भनाइ छ ।"
पर्यटकीय गाउँ नाँमा बल्ल बिजुली,"(दोलखा) टुकीको भरमा पर्यटकलाई सेवा दिइरहेको जिल्लाकै सबैभन्दा उचाइमा रहेको नाँ गाउँ बिजुलीले झिलिमिली बनेको छ । गौरीशंकर गाउँपालिका९ को पर्यटकीय गाउँ नाँमा ३० किलोवाटको सोलार प्लान्टमार्फत विद्युत् वितरण गरिएको हो । ४ हजार १ सय ८० मिटर उचाइको नाँ च्छोरोल्पा हिमताल नजिकैको पर्यटक बास बस्ने मुख्य गाउँ हो । वैल्पिकक ऊर्जा प्रवर्द्धन केन्द्रले ३ करोड १४ लाख (९० प्रतिशत), जलस्रोत तथा सिँचाइ विकास डिभिजन चरिकोटको २५ लाख र गौरीशंकर गाउँपालिकाको ९ लाख ९८ हजार गरी ३ करोड ४८ लाख ९८ हजार लगानीमा सोलार प्लान्टमार्फत नाँका ७३ घरमा विद्युतीकरण गरेको हो । टुकीको भरमा पर्यटकलाई नाँ गाउँका बासिन्दाले सेवा दिँदै आएका थिए । नाँमा अधिकांश घर होटलका रूपमा प्रयोगमा छन् । राष्ट्रिय प्रसारण लाइनको विद्युत् लैजान निकै खर्चिलो भएकाले ३० किलोवटाको सोलार प्लान्ट जडान गरेर हरेक घरमा विद्युतीकरण गरिएको केन्द्रले जनाएको छ । हिम आरोहीको गाउँका रूपमा परिचित नाँमा बिजुली पुगेपछि स्थानीयले खुसियाली मनाएका छन् । टुकीको दैनिकी अन्त्य भएको भन्दै शेर्पाहरूको बसोबास रहेको गाउँ झिलिमिली बनेपछि खुसियाली मनाएको स्थानीय दाबाछिरिङ शेर्पाले बताए । नाँमा बिजुली बलेको दिनको नाचेर खुसियाली मनायौं, उनले भने, टुकीको भरमा रात काटिरहेका थियौं, पर्यटकलाई अन्धकारमा पनि सेवा दिएका थियौं, कल्पना पनि गरेका थिएनौं बत्ती आयो आउँछ भनेर । बत्ती बलेपछि स्थानीयको खुसीको सीमा नभएको उनले बताए । पर्यटकीय गाउँ भने पनि आधारभूत सेवासमेत छैन नाँमा, उनले भने, अब स्वास्थ्य इकाइ र मोबाइल चल्ने गरी काम सरकारले गरिदिए अझै धन्य हुन्थ्यौं । नाँ पुग्न सडक भएको स्थलबाट तीन दिन लाग्छ । पर्यटकका लागि आपत्कालीन रूपमा खाना पकाउन ग्यास प्रयोग गर्ने गरेको उनले बताए । च्छोरोल्पा हिमताल घुम्न जाने आन्तरिक र विदेशी पर्यटक नाँ बास बस्ने गरेका छन् । रोल्वालिङ उपत्यकामा नाँ वर्षको ४ महिना हिउँले पुरिने गरेको छ । तर यो वर्ष हिमपात नभएकाले अफ सिजनमा पनि आन्तरिक पर्यटक च्छोरोल्पा घुम्न पुगेको उनले बताए । चिसो बढेपछि मंसिर महिनाबाट नाँका होटल बन्द गर्ने नियम छ, उनले भने, यो वर्ष होटल बन्द गरेर सबै तलतिर झरे तर हिमपात नभएका कारण आन्तरिक पर्यटक आए । केही साथीलाई होटल खोलिदिन लगाएर सेवा दिइएको उनले बताए । नाँमा सोलार प्यानल हेलिकोप्टरबाट लगिएको हो । मान्छेलाई बोकाउँदा सोलार फुट्ने जोखिमले हेलिकोप्टर मार्फत सोलार ढुवानी गर्यौं, उनले भने, सबै सामान र प्राविधिक पनि यसरी नै ल्याएर बत्ती बाल्न सफल भयौं । नाँमा अब पर्यटकका क्यामरा, मोबाइल चार्जमा कुनै समस्या नहुने उनले बताए ।"
राष्ट्रिय इकोनमिक्स ओलम्पियाडका ५ विद्यार्थी हङकङ जाँदै,"काठमाडौं (कास) राष्ट्रिय इकोनमिक्स ओलम्पियाड प्रतियोगिताको पाँचौं संस्करणमा चितवनको वाल्मीकि शिक्षा सदनका प्रसिद्ध अधिकारी, युनिग्लोब सेकेन्डरी स्कुलकी दीक्षा खिउजु, रातो बंगला स्कुलका सन्दीप आचार्य, बुढानीलकण्ठ स्कुलका प्रज्ञान शर्मा र युलेक्स स्कुलका प्रभात शाक्यले स्वर्ण पदक जितेका छन् । योसँगै उनीहरू हङकङमा आयोजना हुने अन्तर्राष्ट्रिय इकोनमिक्स ओलम्पियाड (आईईओ) का लागि योग्य भई बन्द प्रशिक्षणमा सहभागी हुने निश्चित भएको हो । फागुन ५ देखि ७ मा चलेको राष्ट्रियस्तरको प्रतियोगितामा सातै प्रदेशका ४० स्कुल तथा कलेजका १४३६ विद्यार्थीले आवेदन दिएका थिए । तीमध्ये उत्कृष्ट ८० मा पर्ने विद्यार्थीहरूमाझ काठमाडौंको एपेक्स कलेजमा अन्तिम चरणको तीनदिने प्रतियोगिता आयोजना भएको थियो । उनीहरूमध्ये १० जनालाई बन्दसत्रमा छनोट गरी त्यसमध्ये ५ जनालाई जुलाईमा हङकङमा हुने अन्तर्राष्ट्रिय ओलम्पियाडमा सहभागी हुन पठाउने आयोजक योङ इकोनमिक्स सोसाइटी नेपालले जानकारी दिएको छ ।"
लिग २ को त्रिकोणात्मक रोमाञ्च,"(काठमाडौं)नेपाल, नेदरल्यान्ड्स र नामिबिया गरी तीन राष्ट्रसम्मिलित क्रिकेट विश्वकप लिग २ शृंखला पहिलो चरणपछि नै निकै रोमाञ्चक स्थितिको समीकरण बनेको छ । नेदरल्यान्ड्सले सोमबार नामिबियालाई ७ विकेटले पराजित गरेपछि त्रिकोणात्मक रोमाञ्च बढ्दै गएको हो ।पहिलो दिन नामिबियाले नेपाललाई ४ विकेटले स्तब्ध पारेको थियो । दोस्रो खेलमा नेपालले नेदरल्यान्ड्समाथि ९ विकेटको विजय हात पार्यो । सोमबार नेदरल्यान्ड्सले नामिबियालाई पराजित गरेपछि तीनै टोलीले २२ खेल खेल्दा ११ मा जित हात पारेका छन् । पहिलो दुई खेलजस्तै रह्यो नेदरल्यान्ड्स र नामिबियाबीचको खेल । अर्थात टस जित्ने टोलीले नै खेल जित्ने । टस हारेपछि ब्याटिङ निम्तो पाएको नामिबिया ३५१ ओभरमा १ सय २३ रनमा अलआउट भयो । नामिबियाविरुद्धको पहिला खेलमा ब्याटिङ निम्तो पाएको नेपाल १ सय ३२ रन तथा नेपालसँगको खेलमा पहिला ब्याटिङ गरेको नेदरल्यान्ड्स १ सय ३७ रनमा अलआउट भएको थियो ।नेदरल्यान्ड्सका नायक थिए, अफ स्पिनर आर्यन दत्त । उनले ९ ओभरमा ३४ रन खर्चेर ६ विकेट लिए । उनी तिनै खेलाडी हुन्, जसले नेपालविरुद्ध ३ ओभरमा ४४ रन खर्चेर कुनै विकेट लिएका थिएनन् । उनले सोमबार प्लेयर अफ द म्याच प्रदर्शन गरेपछि नामिबिया तहसनहस भयो ।कायल क्लेइनले निकोलस डेभिनलाई १३ रनमा आउट गरेपछि खेलमा हाबी भए, दत्त । उनले अर्का ओपनर जेपी कोट्जे (५), माइकल भान लिङ्गेन (१३), जान फ्राइलिन्क (०), निकोल लेफ्टी इटोन (०), कप्तान जेहराड इरसमस (१३) र जेन ग्रिन (१९) लाई आउट गरेका थिए । जेजे स्मिटले सर्वाधिक २६ रन बनाए । उनले ४६ बल खेल्दै १ चौका र २ छक्का प्रहार गरे । रुवेन ट्रम्पलमन (२०) र बर्नान्ड स्कोल्ट्ज (१२) ले नवौं विकेटमा २४ रनको साझेदारी गरेपछि बल्ल नामिबियाले १ सय रन पार गरेको थियो । दत्तबाहेक नेदरल्यान्ड्सबाट क्लेइनले २, रोइलोफ भान डेर मर्वी र म्याक्स ओ डडले ११ विकेट लिए ।माइकल लेभिटले अर्धशतक बनाएपछि नेदरल्यान्ड्सले २८ ओभरभित्र लक्ष्य पूरा गरेको हो । उनी र ओ डडले पहिलो विकेटमा ७८ रनको साझेदारी गरे । उनले ४२ बल खेल्दै समान २ चौका र छक्का प्रहार गरे । बास डी लेड २१ रन बनाई अविजित रहे । नेपालले बुधबार नामिबियासँग खेल्ने छ ।"
नेपालको तयारी भारतमा,काठमाडौं (कास) नेपालले एसिया कप छनोट र ट्वान्टी२० विश्वकपको तयारी भारतमा गर्ने भएको छ । नेपाल क्रिकेट संघ (क्यान) ले सोमबार जनाएअनुसार नेपालले गुजरातको भापीमा बरोदा क्रिकेट संघ र गुजरात क्रिकेट संघसँग तीन टोलीसम्मिलित ट्वान्टी२० प्रतियोगिता खेल्ने छ । साई मेघपान स्पोर्ट्सलाइफमा हुने प्रतियोगिता मार्च ३१ देखि अप्रिल ७ सम्म चल्ने छ । फ्रेन्डसिप कप नाम दिइएको प्रतियोगितामा प्रतिस्पर्धी तीन टोलीले एकअर्कासँग २२ खेल खेलेपछि शीर्ष दुई टोली फाइनल पुग्नेछन् । नेपालले यो प्रतियोगितालाई एसिया कप छनोट र ट्वान्टी२० विश्वकप तयारीका रूपमा लिएको छ । एसिया कपको छनोट आधार रहेको एसीसी प्रिमियर कप अप्रिल १० देखि ओमान हुँदै छ । नेपालले जुनमा अमेरिका र वेस्ट इन्डिजमा हुने ट्वान्टी२० विश्वकपमा प्रतिस्पर्धा गर्नेछ ।
मधेश फेरि च्याम्पियन,"(पोखरा)मधेश प्रदेशले सुदूरपश्चिम प्रदेशलाई फाइनलमा ५ विकेटले पराजित गर्दै मनमोहन मेमोरियल यू१६ क्रिकेट प्रतियोगिताको उपाधि जितेको छ । पोखरा रंगशाला क्रिकेट मैदानमा सोमबार मधेशले यसअघि प्रतियोगिताको पहिलो संस्करण पनि जितेको थियो । विजेताले १ लाख र उपविजेताले ५० हजार रुपैयाँ पुरस्कार पाए । फाइनलमा टस जितेर ब्याटिङ रोजेको सुदूरपश्चिमलाई मधेशका बलर धीरेन्द्र पासवानले ४ र रोहन यादवले ३ विकेट लिएर २०२ ओभरमै ८६ रनमा समेटेका थिए । सुदूरपश्चिमका विशाल विष्टले २४, नीराजन गौतमले १८ र सचिन साउदले १४ रनबाहेक अन्य ब्याटरले दोहोरो अंक छुन सकेनन् । मधेशका कप्तान चन्दन राम, मेराज आलम र वसिम अली मन्सुरीले ११ विकेट हात पारे ।जवाफी ब्याटिङमा मधेशले २०४ ओभरभित्र ५ विकेट गुमाएर ८८ रन बनाएको थियो । मधेशका प्रियांशु कर्णले १३ रन बनाए । ब्याटर राहुल अन्सारी र आदित्य मण्डल शून्यमा पेभिलियन फर्किएपछि मधेश सुरुआतीमै दबाबमा परेको थियो । उनीहरूलाई सुदूरका डम्बर माझी र सचिन भट्टले आउट गरे । मोहम्मद अरमानले २० र परिमार्जन यादवले अविजित ३० रन बटुले । सुदूरपश्चिमका लागि डम्बर माझीले २, नीराजन गौतम र नीरज ऐरले ११ विकेट लिए । फाइनलमा मधेशका धीरेन्द्र पासवान म्यान अफ द म्याच भए । मधेशकै चन्दन राम प्लेयर अफ द सिरिज घोषित भए । उनले प्रतियोगितामा ८३ रन जोड्दा १० विकेट लिएका थिए । उत्कृष्ट बलर सुदूरपश्चिमका डम्बर माझी भए । उनले प्रतियोगितामा कुल १४ विकेट लिए । मधेशका राहुल हक अन्सारी उत्कृष्ट ब्याटर बने । उनले १ सय ५२ रन बनाएका थिए ।विजेता खेलाडीलाई राष्ट्रिय खेलकुद परिषदका सदस्यसचिव टंकलाल घिसिङ, पूर्वमन्त्री एवं आयोजक मनमोहन ममोरियल क्रिकेट सेन्टरकी उपाध्यक्ष रामकुमारी झाक्रीलगायतले पुरस्कृत गरे । सदस्यसचिव घिसिङले युवा खेलाडी उत्पादनका लागि प्रतियोगिता सहायक हुने विश्वास व्यक्त गरे । मनमोहन मेमोरियल क्रिकेट सेन्टरका अध्यक्ष ठाकुरप्रसाद गैरेले खेलकुद विकासका लागि सरकारले योजनाबद्ध रुपमा अघि बढ्नुपर्ने बताए ।"
गोपीचन्द्रले लन्डन म्याराथन दौडिने,"काठमाडौं (कास) धावक गोपीचन्द्र पार्कीले लन्डन म्याराथनमा भाग लिने भएका छन् । नेपालगन्ज म्याराथनको उपाधि जितेको हैसियतमा नेपाल एपीएफ क्लबबाट खेल्दै आएका गोपीले अप्रिल २१ मा हुने लन्डन म्याराथनमा प्रतिस्पर्धा गर्न लागेका हुन् । मंसिर ९ मा भएको नवौं धारा नेपालगन्ज म्याराथन उनले २ घन्टा २१ मिनेट ३८ सेकेन्डमा पार गर्दै उपाधि जितेका थिए । नेपालगन्ज म्याराथन प्रालिले आफ्नो रनिङ पार्टनर नेपाल रन युकेको सहकार्यमा पार्कीलाई लन्डन म्याराथनमा उतार्न लागेको हो । त्यसका लागि भिसा प्रकृया पूरा गरिसकेको आयोजकले जनाएको छ ।गोपीको लन्डनसम्मको सबै खर्च नेपाल रन युकेले बेहोर्ने छ भने अबको दुई महिनाको तयारीको पाटो नेपालगन्ज म्याराथन प्रालिले गर्नेछ । विश्वका ६ उत्कृष्ट म्याराथन सूचीमा रहेको लन्डन म्याराथनमा नेपाली खेलाडीको सहभागिता पक्का हुनु नेपाली खेलकुदका लागि अविस्मरणीय दिन भएको नेपालगन्ज म्याराथनका अध्यक्ष टीएस ठकुरीले बताए ।गोपीको लन्डन म्याराथन यात्राले नेपालगन्ज म्याराथन एक खुड्किलो अगाडि बढेको महसुस भएको जनाउँदै अध्यक्ष ठकुरीले भने, पार्कीको यात्राले लन्डन म्याराथनमा अन्य नेपाली खेलाडीका लागि पनि ढोका खोलेको र अर्को वर्षदेखि नेपालगन्ज म्याराथनको महिला विजेतालाई पनि यसमा सहभागिता प्रयास गरिने छ । गोपीले लन्डन म्याराथन दौडिन पाउने भएपछि आफूलाई भाग्यमानी सम्झिएको बताए । १३ औं सागको ५ हजार मिटर दौडमा स्वर्ण जितेका उनले दुई वर्षअघि पनि नेपालगन्ज म्याराथन जितेर बर्लिन म्याराथनमा दौडिएका थिए । नेपाल रन युकेका संयोजक सन्तोष राईले नेपाली खेलाडी पनि लन्डन म्याराथनका लागि सक्षम छन् भनेर आफूहरूले यो यात्रा सुरु गरेको जनाए । राष्ट्रिय खेलकुद परिषदका सदस्यसचिव टंकलाल घिसिङ, राष्ट्रिय टिम तयारीका निर्देशक दीपक विष्ट र नेपाल एथलेटिक्स संघका सदस्य आरके विष्टले गोपीचन्द्रलाई बधाई तथा शुभकामना दिए ।"
फाइनलमा मछिन्द्र,"हेटौंडा (कास) छैटौं वाग्मती गोल्डकप फुटबल प्रतियोगितामा मछिन्द्र फुटबल क्लब फाइनलमा पुगेको छ । सोमबार वाग्मती८ स्थित जनता माविको मैदानमा भएको सेमिफाइनलमा मछिन्द्रले छिमेकी न्युरोड टिम (एनआरटी) लाई ५१ ले हराएको थियो ।मछिन्द्रको जितमा हिसुब थपलिया र विदेशी खेलाडी स्टेफेन समीरले २२, विमल घर्तीमगरले एक गोल गरे । खेलको नवौं मिनेटमा हिसुबको गोलबाट अग्रता बनाएको मछिन्द्रका स्टेफेनले १३ औं र ४६ औ मिनेटमा गोल थपेका थिए । खेलको दोस्रो हाफको १४ औं मिनेटमा हिसुबले व्यक्तिगत दोस्रो गोल गरे । विमलले खेलको अन्तिम समय ९१ औं मिनेटमा गोल गरे । एनआरटीबाट दोस्रो हाफको १५ औं मिनेटमा विदेशी खेलाडी सेवेले गोल गरे । मछिन्द्रका हिसुबले म्यान अफ द म्याच हुँदै १० हजार थापे ।"
नेपाली महिला फुटबललाई स्वर्णिम अवसर,"(काठमाडौं)धेरै होइन, चार दशक जति पुरानो छ नेपाली महिला फुटबलको अन्तर्राष्ट्रिय इतिहास । खेलाडीले अलिकति बढी मिहिनेत गर्ने हो, त्यसलाई सुहाउँदो पर्याप्त अवसर र लगानी हुने हो भने पूरापूर सम्भावना छ, नेपाली महिला राष्ट्रिय फुटबल टिमले अन्तर्राष्ट्रियस्तरमै राम्रो गर्ने ।त्यसकै एउटा पाइला हुनसक्छ, साउदी अरेबियामा सोमबार सुरु भएको वाफ वुमन्स च्याम्पियनसिप फुटबल । नेपालले मंगलबारको आफ्नो पहिलो खेलमा सिरियाको सामना गर्दै छ । उत्तिकै पूरापूर सम्भावना के छ भने नेपालले यो प्रतियोगिता जित्न सक्छ । यसैक्रममा नेपालले उपाधिको खडेरी तोड्न सक्छ । पक्कै पनि यसका लागि नेपालको सबैभन्दा ठूलो अस्त्र हुनेछिन् स्ट्राइकर सावित्रा भण्डारी । उनी हुन्, नेपाली महिला राष्ट्रिय टिमकी प्रतिनिधि अनुहार । राष्ट्रिय टिमलाई नै कप्तानी दिएर हाँक्ने जिम्मेवारी भने गोलरक्षक एन्जिला तुम्बापो सुब्बाको काँधमा छ । त्यस अर्थमा एन्जिला हुन्, महिला राष्ट्रिय टिमकी वास्तविक नेतृत्वकर्ता ।खेलकुदलाई आफ्नो करियर बनाउन चाहने महिलाका लागि उनी प्रेरणा हुन सक्छिन् । अझ भनौं पछ्याउन लायक स्टार । उनी भलाद्मी छिन् । मीठो बोल्छिन् । अनुशासनमा रहन्छिन् । मैदानमा आफ्नो तर्फबाट शतप्रतिशत दिन्छिन् । उनी उत्तिकै आत्मविश्वासी छिन् । साउदी अरेबिया उड्नु अगाडि भनेकी थिइन्, हामीले अहिलेसम्म कुनै अन्तर्राष्ट्रिय उपाधि जित्न सकेका छैनौं । यसपटक भने अवसर छ जित्ने । हामी च्याम्पियन हुने लक्ष्यसहित नै वाफ च्याम्पियनसिप खेल्दै छौं ।रमा सिंह, कमला हिराचन, मीरा चौधरी, जमुना गुरुङ, चन्द्रा भण्डारी, अनु लामा, रेणुका नगरकोटे, सजना राना र नीरु थापा हुन्, एन्जिला अगाडि नेपाली राष्ट्रिय महिला टिम सम्हाल्ने कप्तान । एन्जिलासामु तिनै पुराना कप्तानले तयार पारेको जगमा टिकेर पहिलो उपाधि जित्ने अवसर बनेको छ । पुराना कप्तान कोहीले हात पार्न नसकेको उपलब्धि चुम्ने अवसर । नेपालले रियादमा हुने प्रतियोगिताको लिग चरणमा इराक र प्यालेस्टाइनको पनि सामना गर्नेछ ।नेपालको पहिलो लक्ष्य हुनेछ सेमिफाइनल प्रवेश गर्ने । यो त भयो अबका केही दिनको महिला राष्ट्रिय टिमको दिनचर्या । एन्जिला स्वयंले यहाँसम्म पुग्न भने उत्तिकै उतारचढाव बेहोरेकी छन् । उनको खेलजीवनमा सबथोक उनले भनेजस्तै भएको पनि छैन । तर, उनले कहिले पनि हरेस खाइनन् । त्यसैले यहाँसम्मको यात्रा तय गर्न सफल रहिन् । बढो जिम्मेवारीले पोस्ट सम्हाल्ने भएकी छन् । पाँचथरमा ०५४ सालतिर जन्मेकी एन्जिलाको फुटबल यात्रा भने १२ वर्षका उमेरमा सुरु भएको हो ।अधिकांश महिला फुटबल खेलाडीको जस्तै एन्जिलाले पनि स्कुलमै फुटबल खेल्न सिकिन् । सुरुआती दिनमा यस खेलप्रति गम्भीर थिइनन् । खासमा फुटबल खेल आफैंमा के कस्तो हुन्छ, के कस्ता सम्भावना हुन्छन्, उनलाई थाहा थिएन् । अझ सुरुमा त उनी फरवार्ड थिइन् । स्थानीय एक प्रतियोगितामा उनको टिमकी वास्तविक गोलरक्षक नआएपछि उनलाई नै दिइयो, गोलपोस्टको जिम्मा । पहिलो प्रयासमै उनको टिम च्याम्पियन भयो ।त्यसपछि भने उनको भूमिका फेरियो । सधैंका लागि बनिन् गोलरक्षक । सुरुमा यो गोलरक्षकको काम के थियो, त्यो पनि थाहा थिएन् । सिक्दै गइन् । राम्रो खेल्दै गइन् । खेलेको एकै वर्षमा उनी पूर्वाञ्चल टिमकी गोलरक्षक भइन् । ०६८ सालको छैटौं राष्ट्रिय खेलकुद आइपुग्दा नपुग्दा एक उत्कृष्ट गोलरक्षकको रूपमा उनको चर्चा सुरु भइसकेको थियो । लगत्तै उनी एपीएफ क्लबसँग आबद्ध भइन् । अनि सुरु भयो उनको वास्तविक खेलजीवन ।सन् २०१६ मा भएको दक्षिण एसियाली खेलकुदबाट एन्जिलाले राष्ट्रिय टिमबाट डेब्यूको अवसर पाइन् । उनको खेलजीवनको सबैभन्दा ठूलो मोड भने सन् २०२२ मा आयो, जतिबेला नेपालमा वुमन्स साफ च्याम्पियनसिप भएको थियो । तत्कालीन प्रशिक्षक कुमार थापाले उनलाई कप्तान घोषित गरिन् । उनी मसिनो स्वरमा भन्छिन्, कप्तानका रूपमा म थप जिम्मेवारी महसुस गर्छु र त्यसलाई सक्दो राम्रो निर्वाह गर्ने प्रयास गर्छु ।त्यसयता नेपाली महिला टिममा कप्तान को हुनुपर्छ भनेर केही अनावश्यक बहस पनि भए । तर, सबैलाई के राम्रोसँग थाहा थियो भने फुटबलमा आक्रमण गर्नु र गोल गर्नुमात्रै त सबथोक होइन । गोलपोस्टलाई सुरक्षित राख्नु पनि त उत्तिकै महत्त्वपूर्ण हुन्छ । पछिल्लो समय उनले यही काम चुपचाप गम्भीर भएर सम्हालिरहेकी छन् । धेरै गुनासो गर्दिनन् । केही आलोचनालाई भने मन दुखाएर सहेकी छन् । अरू कसैको मन भने दुखाइनन् । यद्यपि राष्ट्रिय टिमलाई सही ढंगले गति दिइरहिन् । एन्जिलाले अहिलेसम्म तय गरेको यात्रामा उनको आमाको ठूलो हात छ । फुटबल मात्र होइन, आफ्ना पूरा जीवनकै यात्राका सबै श्रेय उनी आमालाई दिन चाहन्छिन् । सुरुआती दिनमा उनलाई खुबै नाम कमाउने, आफ्नो रोजेको बाटोमा उत्तिकै सफल हुने इख थियो । अहिले त्यो लगभग पूरा भएको छ । उनले फुटबल खेलेकै कारण परिवारकै टोलछिमेक र समाजमा इज्जत बढेको छ, सान थपिएको छ ।एउटा असल छोरीलाई योभन्दा बढी के चाहियो र ? त्यसैले त पछिल्लो समय उनी केही ठूला ब्रान्डका एम्बासडर भएकी छन् । अझ उनको जीवनमाथि नै सिनेमा बन्दै छ । त्यसमा उनी आफैं खेल्दै छिन् । पछिल्लो समय नेपाली महिला राष्ट्रिय टिमसँग जोडिएको छ युनिलिभर । राष्ट्रिय टिमको प्रायोजक हो यो संस्था । यो सम्भव भएको पनि एन्जिला जस्तै खेलाडीका कारणले हो । आखिरमा एन्जिलाले मैदानमा गर्ने प्रदर्शनले अरू धेरै महिलालाई केही न केही राम्रो गर्न प्रेरित गरिरहने छ ।"
छोटकरी,"तेक्वान्दो खेलाडी छनोटकाठमाडौं (कास) चीनको ताइयाङ सहरमा हुने पेरिस ओलम्पिकको एसियाली छनोट प्रतियोगितामा भाग लिने नेपाली तेक्वान्दो खेलाडीको छनोट भएको छ । विश्व तेक्वान्दो महासंघ (डब्लूटी) को कार्यक्रमअनुसार २०२४ मार्च १५ देखि १७ सम्म एसियाली छनोट प्रतियोगिता हुनेछ । सोमबार छनोटबाट ग्यारोगीतर्फ पुलिसकी अन्जली तामाङ, र सोही टिमकी इन्दिरा बस्नेत, पुरुषमा आर्मीका राहुल कुमाल र पुलिसका वीरबहादुर महरा छनोट भए । छनोटमा ३८ खेलाडी प्रतिस्पर्धी थिए । पारा तेक्वान्दोतर्फ (के ४४) क्याटगोरीतर्फ एसियाडकी कांस्य विजेता पलेशा गोवर्धन, पुरुषमा भरतसिंह महता र अमिर भ्लोन छनोट भए । पुलिस र एपीएफ फाइनलमापूर्वी नवलपरासी (कास) पूर्वी नवलपरासीको सदरमुकाम कावासोतीमा भइरहेको जीएम कप राष्ट्रिय भलिबल प्रतियोगितामा नेपाल पुलिस र एपीएफ क्लब फाइनलमा पुगेका छन् । सोमबार सेमिफाइनलमा पुलिसले गण्डकी प्रदेशविरुद्ध २५१७, २५२१, २५२१ को सेटमा जित पाएको थियो । एपीएफले त्रिभुवन आर्मीलाई २५१७, २५१९, २५१९ को सोझो सेटमा हरायो । कृष्णध्वज स्मृति टेटे हुनेकाठमाडौं (कास) रेड टायल्स प्रालिको आयोजनामा आठौं कृष्णध्वज स्मृति टेबलटेनिस प्रतियोगिता फागुन १३ देखि हुने भएको छ । प्रतियोगितामा स्कुल र कलेजबाट करिब २ सय ५० खेलाडीको सहभागिता रहने सोमबार आयोजित पत्रकार सम्मेलनमा आयोजकका अध्यक्ष सुरज केसीले जानकारी गराए । स्कुलमा ८ तथा कलेजमा २ गरी १० विधामा प्रतिस्पर्धा हुनेछ । स्कुलतर्फ यू१०, यू१२, यू१४ र यू१६ ब्वाइजगर्ल्स सिंगल्समा खेल हुनेछ । कलेजतर्फ पुरुषमहिला सिंगल्समा प्रतिस्पर्धा हुनेछ । तीनदिने प्रतियोगिताका खेल लैनचौरस्थित राष्ट्रिय टेबलटेनिस प्रशिक्षण केन्द्रको हलमा हुनेछ ।अठ्ठाइस बिगाह उपाधि नजिकनवलपरासी (कास) कोल्हुवामा भइरहेको राइनो कप फुटबल प्रतियोगितामा सोमबार अठ्ठाइस बिगाह कावासोतीले फोर ब्रदर्शलाई १० ले पराजित गरेको छ । कावासोतीको जितमा समीर तामाङले खेलको ८५ औ मिनेटमा गरेको गोल निर्णायक बन्यो । विजेता टोलीका अञ्जल मर्हजन म्यान अफ द म्याच भए । फागुन ९ मा हुने फाइनलमा कावासोतीले गण्डकी प्रदेश फुटबल क्लबविरुद्ध खेल्नेछ । राइनो संरक्षण गोल्डकप बिजेताले ८ लाख र उपविजेताले ४ लाख रुपैयाँ पुरस्कार पाउनेछन् ।कीर्तिपुर क्वाटरफाइनलमाकाठमाडौं (कास) लगातार दोस्रो जितसहित आयोजक कीर्तिपुर नगरपालिका सोमबार यू१८ राष्ट्रव्यापी स्थानीय तह पुरुष बास्केटबल प्रतियोगितामा क्वाटरफाइनल पुगेको छ । कीर्तिपुरले दाङको घोराही उपमहानगर टिमलाई ९४६८ स्कोरले पराजित गर्यो । टोली समूह डी को विजेता बन्यो । कीर्तिपुरका आशिष थापा मगरले १६ स्कोर जोडे । यसअघि कीर्तिपुरले बुटवल उपमहानरलाई १००७३ स्कोरले हराएको थियो । नागार्जुन नगरपालिका, कास्कीको अन्नपूर्ण गाउँपालिका र भक्तपुर नगरपालिका विजयी भएका छन् ।"
