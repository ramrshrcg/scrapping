शीर्षक,विवरण
"विवादित निकटस्थको प्रतिरक्षा, इतर पक्षमाथि आलोचना","कांग्रेस विवादित मन्त्रीबारे नबोल्ने, महासचिवको दोहोरो नागरिकतामाथि छानबिनको माग गर्नेएमाले विवादित मन्त्रीहरूको राजीनामा माग्ने, महासचिवको दोहोरो नागरिकताको विषयमा प्रतिरक्षा गर्नेमाओवादी विवादित मन्त्रीबारे मौनता साध्ने, महासचिवको दोहोरो नागरिकताको छानबिन माग्नेरास्वपा मिटरब्याजीपीडितलाई न्याय माग्ने, सहकारीपीडितबारे कुनै प्रश्न नउठाउने"
जग्गा अतिक्रमणसम्बन्धी आयोगका प्रतिवेदन लुकाएर पुनः लगत संकलन,"(काठमाडौं)देशभरका अतिक्रमित तथा विभिन्न पक्षबाट गैरकानुनी रूपमा भोगचलन भइरहेका सरकारीसार्वजनिक जग्गा संरक्षणसम्बन्धी विभिन्न आयोग र छानबिन समितिका प्रतिवेदन दराजमा थन्क्याएर सरकार पुनः लगत संकलनमा जुटेको छ ।सरकारबाटै गठित आयोग तथा छानबिन समितिले काठमाडौं उपत्यकासहित देशभर अतिक्रमित जग्गा फिर्ता र हिनामिना गर्नेमाथि कारबाही गर्न सुझाव दिएका प्रतिवेदन सार्वजनिकसमेत नगरी पुनः विवरण संकलनको काम अघि बढाइएको हो । गृह मन्त्रालयले ७७ वटै जिल्ला प्रशासन कार्यालयलाई लगत बटुल्न निर्देशन दिएको छ । यसले अतिक्रमित एवं हिनामिना भएका जग्गाको खोजबिनमा दोहोरोपन देखिनुका साथै कारबाही सिफारिस गरिएका व्यक्ति कानुनी दायराबाहिरै रहने जोखिम पनि बढेको छ । यसअघि अध्ययन भएर सरकारलाई सुझावका रूपमा पेस गरिएको पूर्वसचिव रामबहादुर रावल नेतृत्वको प्रतिवेदन २८ वर्षदेखि र पूर्वन्यायाधीश मोहनरमण भट्टराई नेतृत्वको जाँचबुझ आयोगको प्रतिवेदन ३ वर्षदेखि प्रधानमन्त्री कार्यालयमै थन्क्याइएको छ । अझै गोप्य राखिएका दुवै आयोगका प्रतिवेदनका सिफारिस कार्यान्वयन गर्न छोडेर पुनः शून्यबाट लगत संकलन गर्न गृहले प्रमुख जिल्ला अधिकारी (प्रजिअ) हरूलाई परिपत्र गरेको छ । पूर्वसचिव रावल नेतृत्वको आयोगले उपत्यकाभित्र करिब १ हजार ८ सय ६० रोपनी सरकारीसार्वजनिक जग्गा अतिक्रमण एवं हिनामिना गरी व्यक्तिका नाममा पुर्याएको भन्दै जग्गा अतिक्रमण गर्नेको सूचीसहित कारबाही सिफारिससहित २०५२ मै सरकारलाई प्रतिवेदन बुझाएकामा अझै गोप्य छ । पछिल्लो पटक २०७६ जेठमा पूर्वन्यायाधीश भट्टराईको नेतृत्वमा गठित जाँचबुझ आयोगले करिब २० महिना लगाएर सरकारलाई प्रतिवेदन बुझाएको थियो । भट्टराई आयोगले काठमाडौंसहित देशका विभिन्न जिल्लामा ५ सय बिघाभन्दा बढी जमिन अतिक्रमण एवं हिनामिना गर्नेमाथि कारबाही सिफारिस गरेकामा यो प्रतिवेदन पनि अझै गुपचुप छ ।विगतका प्रतिवेदन कार्यान्वयन गर्न तत्कालीन प्रधानमन्त्री केपी शर्मा ओलीका पालामा २०७६ वैशाख २ र २०७६ माघ १९ मा जिल्ला भूमिसुधार कार्यालयहरूलाई परिपत्र गरेको थियो ।पछिल्लो पटक शेरबहादुर देउवा प्रधानमन्त्री रहेका बेला २०७९ असारमा पनि सरकारले भट्टराई आयोगको प्रतिवेदन कार्यान्वयन गर्ने निर्णय गरेको थियो । तर, दुवै सरकारका निर्णय कार्यान्वयन भएको छैन । शुक्रबारको प्रतिनिधिसभा बैठकमा पुराना प्रतिवेदन लुकाएर गृह मन्त्रालयबाट लगत संकलन गर्न भएको निर्देशनमा सांसदहरूले असन्तुष्टि जनाएका थिए । स्वतन्त्र सांसद अमरेशकुमार सिंहले प्रतिवेदन कार्यान्वयन भए कारबाहीमा परिने डरले सरकारबाटै पुनः लगत संकलनका नाममा हिनामिना गर्नेलाई जोगाउन खोजेको भन्दै असन्तुष्टि जनाएका थिए । विगतका दुवै प्रतिवेदनमा उपत्यकासहित विभिन्न जिल्लामा भूमाफिया, स्थानीय, व्यापारी र संघसंस्थाबाट हडपिएका र गैरकानुनी भोगचलन भएका जग्गाको विवरण समेटिएका छन् । यी प्रतिवेदन कार्यान्वयनमा लैजाने हो भने अर्बौं रुपैयाँ मूल्य बराबरका सरकारीसार्वजनिक जग्गा फिर्ता हुनुका साथै हिनामिना गर्ने व्यक्ति कारबाहीको दायरामा आउँछन् । तर, सरकारको रुचि त्यतातिर देखिएको छैन ।गृह मन्त्रालयले जग्गा हिनामिना गर्नेमाथि कारबाहीकै लागि जिल्ला प्रशासन कार्यालयहरूलाई परिपत्र गरिएको जनाएको छ । जग्गा हिनामिना गर्नेको सूचना दिन पनि गृहले अपिल गरेको छ । जिल्लाभित्रका सरकारीसार्वजनिक जग्गाजमिनको संरक्षण गर्ने मूल दायित्व प्रजिअको हो । तर, मालपोत, नापी, गुठी र स्वयं जिल्ला प्रशासनकै कर्मचारीको मिलेमतोमा भूमाफिया, विभिन्न संघसंस्था, व्यक्ति, बिचौलिया र राजनीतिक दलका नेताकार्यकर्ताले जग्गा अतिक्रमण एवं गैरकानुनी भोगचलन गरिरहेका छन् । काठमाडौंमा मात्र सरकारी जग्गा राजनीतिक दल र भ्रातृ संगठनका कार्यालयदेखि विभिन्न संघसंस्थालाई गैरकानुनी रूपमा दिइएको छ । भृकुटीमण्डप परिसरमै माओवादी कर्मचारी संगठनको कार्यालय सरकारी जग्गामै छ । सिंहदरबारको दक्षिण गेट अगाडि एमालेनिकट निजामती कर्मचारी संगठनको भवन सरकारी जग्गामै छ । सरकारी जग्गामा सत्तारूढ कांग्रेसनिकट शिक्षक युनियनको कार्यालय छ भने बहरमहलस्थित लोकतान्त्रिक समाजवादी पार्टी (लोसपा) को कार्यालय पनि सरकारी जग्गामै छ । यसरी सरकारी जग्गामा अनधिकृत भोगचलन र संरचना बनाउने काम देशभर भएको छ । तर, त्यसलाई नियन्त्रण गर्न र सरकारी भोगचलनमा ल्याउन कुनै प्रयास भएको छैन । २०७५ असारमा पूर्वसचिव शारदाप्रसाद त्रितालको संयोजकत्वमा बालुवाटारस्थित ललिता निवास र त्यसले चर्चेको सरकारी जग्गा हिनामिनाको छानबिन गर्न समिति बनेको थियो । समितिको सिफारिसका आधारमा अख्तियारले अनुसन्धान गरी २०७६ माघ २२ मा विशेष अदालतमा मुद्दा दायर गरेकोमा गत साता मात्रै अदालतले २ पूर्वसचिव, भूमाफिया, नक्कली मोही, तत्कालीन भोगाधिकारीसहित १ सय ३१ जनालाई दोषी ठहर गर्दैर् हिनामिना भएको १ सय ३६ रोपनीभन्दा बढी जग्गा नेपाल सरकारका नाममा कायम गर्न आदेश दिएको थियो । विशेषको यो फैसलाले देशभर सरकारी जग्गा हिनामिना गर्नेमाथि सूक्ष्म अनुसन्धान गरी कारबाहीको दायरामा ल्याउन सरकारलाई नजिर भएको छ । तर, विगतका आयोग र समितिका प्रतिवेदनहरू सार्वजनिक नहुँदा गैरकानुनी भोगचलन गर्नेदेखि सरकारी जग्गा व्यक्तिका नाममा पुर्याउनेहरू कारबाहीको दायरा आउन सकेका छैनन् ।सरकारी, सार्वजनिक र गुठी जग्गा संरक्षणसम्बन्धी जाँचबुझ आयोगका अध्यक्ष पूर्वन्यायाधीश भट्टराईले अतिक्रमित जग्गा सरकारका नाममा ल्याउन, दोषीलाई कारबाही र आगामी दिनमा सरकारीसार्वजनिक जग्गा संरक्षण गर्न सोहीअनुसार तदारुकता देखाउनुपर्ने गरी प्रतिवेदन बुझाइए पनि कार्यान्वयनमा नआएको बताए । हामीले करिब २० महिना लगाएर मुख्यमुख्य ठाउँका अतिक्रमित जग्गाको विवरण समेटेर सरकारलाई सुझावसिफारिससहितको प्रतिवेदन बुझाएका हौं, उनले भने, बाँकेको बागेश्वरी, प्यूठानको स्वर्गद्वारी, सुनसरीको धरान (सर्दु) लगायत थुप्रै ठाउँमा सयौँ बिघा जमिन अतिक्रमण भएको छ । आयोगले मुख्यमुख्य ठाउँको मात्रै खोजबिन गरेका हौं, देशभर नै मिहिन रूपमा खोजबिन गर्दा अझै धेरै फेला पर्छ ।सरकारीसार्वजनिक जग्गा अतिक्रमण एवं हिनामिना हुँदा पनि सरकार मूकदर्शक भएको भन्दै २०६० सालमा जनहित संरक्षण मञ्चका तर्फबाट अधिवक्ता प्रकाशमणि आचार्यले दायर गरेको रिटमा पनि सर्वोच्चले जग्गा संरक्षणमा सरकारलाई निर्देशनात्मक आदेश दिएको थियो । रिट दायरको ७ वर्षपछि २०६७ जेठ १२ मा न्यायाधीश तपबहादुर मगर र मोहनप्रकाश सिटौलाको इजलासले २०२१ सालको नापीअनुसार कायम सार्वजनिक तथा सरकारी जग्गाको उचित संरक्षण गर्न पनि आदेश दिएको थियो । तर, फैसलाअनुसार अतिक्रमित जग्गा संरक्षणमा सरकारको प्रभावकारी पहल हुन सकेको छैन । पछिल्लो पटक भट्टराई आयोगको प्रतिवेदन कार्यान्वन गर्ने निर्णय २०७६ र ०७९ मा मन्त्रिपरिषद्बाटै भए पनि अझै काम हुन सकेको छैन ।"
त्रिविलाई स्कुल मोडलमा चलाउने उपकुलपतिको घोषणा,"उपकुलपतिका योजनात्रिवि पुनःसंरचना, शैक्षिक क्यालेन्डरसमयमा नै नतिजा प्रकाशनमानविकी र शिक्षा संकाय पुनःसंरचनाविद्यार्थी केन्द्रित शैक्षिक कार्यक्रमआयुर्वेद, आम्चीलगायत नयाा कार्यक्रम"
'ब्रेक थ्रु हुनै लाग्दा नागढुंगा सुरुङमार्गमा स्थानीयको अवरोध,"(काठमाडौं) यही फागुन २३ मा ब्रेक थ्रु गर्ने भनिएको नागढुंगासिस्नेखोला सुरुङ निर्माणको काम स्थानीयका कारण गत आइतबारदेखि ठप्प छ । धादिङ र काठमाडौं दुवैतिर काम हुन सकेको छैन । मुख्य सुरुङ २६८८ किमिमध्ये १४ मिटर मात्र खन्न बाँकी छँदा स्थानीयले काम रोकेका हुन् । सुरुङ निर्माण थाल्दै गर्दा स्थानीयले राखेका माग सम्बोधन गर्नुपर्नेमा नगरेपछि आक्रोशित भएका चन्द्रागिरि नगरपालिका२ का अध्यक्ष भाइकृष्ण तामाङले बताए । दसैंलगत्तै आयोजनाले खानेपानी सहज गर्छौं भनेको थियो, तर अझै गरेको छैन, उनले भने, जब कि सुरुङको ९७ प्रतिशत भूभाग यही वडामा पर्छ । सुरुङ निर्माण थालेपछि प्राकृतिक रूपमा रहेका पानीका मुहान सुक्दै गएकाले पिउने र सिँचाइ गर्ने पानीको समस्या भएको तामाङको भनाइ छ । यसको व्यवस्थापन कसरी गर्नेभन्दा आयोजनाबाट ठोस योजना आउन सकेको छैन, उनले भने, जसले गर्दा स्थानीय आक्रोशित भएका हुन् । सुरुङ निर्माण थाल्दै गर्दा जमिन भासिँदा के गर्ने भन्दा आयोजनाले भासिँदैन भनेर लिखित प्रतिबद्धता जनाएको थियो । गत असोजमा सुरुङ नजिकै भ्वाङ परेपछि डर थपिएको उनले सुनाए । स्थानीयसँग आयोजनाले एक दिन वार्ता गरे पनि त्यसपछि समस्या समाधान गर्न सम्बन्धित पक्षले अहिलेसम्म नबोलाएको उनको आरोप छ । पानी सुकेर समस्या भएकाले काम रोक्नुपरे पनि आफूहरू वार्ताबाट निकास निकाल्न तयार रहेको तामाङको भनाइ छ । प्रक्रियामै रहेका विषयलाई उठाएर स्थानीयलेअहिले निर्माण कार्य रोकेको नागढुंगा सुरुङमार्गनिर्माण आयोजनाका सिनियर डिभिजनल इन्जिनियर गोविन्द दुमरुले बताए । दुई वटा बोरिङ पहिल्यै बनाइसकिएको र अहिले स्थानीयले तेस्रो बोरिङ बनाउन माग गरेको उनले जनाए । सुरुङमार्गले गर्दा घर चर्किएको भनेर स्थानीयले बताएका छन् । यस विषयमा भवन विभागको सहयोगमा रिपोर्ट तयार भएको छ, दुमरुले भने । असोजमा सुरुङ निर्माणस्थल नजिकै भ्वाङ परेपछि केही समय काम ठप्प बनेको थियो । स्थानीयको माग सम्बोधन गर्न परामर्शदातामार्फत सुरुङ निर्माणपछि केकेकस्ता प्रभाव परेका छन्, त्यसको असरबारे पनि अध्ययनको काम भइरहेको छ, उनले भने, अध्ययन रिपोर्ट विभाग हुँदै मन्त्रालय पठाएर के गर्न सकिन्छ, सम्बन्धित निकायबाट निर्णय हुनेछ, अहिले काम गर्न दिनुभन्दा पनि स्थानीयले दिएका छैनन् । परामर्शदाताले दुई महिनाभित्र रिपोर्ट बुझाउने आयोजनाको भनाइ छ । जमिनको भौगर्भिक अध्ययनको काम पनि भइरहेको जनाइएको छ । काम रोकिएको एक साता हुन लाग्यो । त्यसैले काम गर्न नपाएकाले फागुन २३ मा सुरुङको ब्रेक थ्रु गर्न सकिँदैन, आयोजनाकैएक इन्जिनियरले भने, तीव्र गतिमा भइरहेकोकाममा फेरि पुराना माग निकालेर रोक्ने काम भएको छ । निर्माण रोकिएपछि ठेकेदारले क्षतिपूर्तिसमेत दाबी गर्ने जोखिम छ । पानीको समस्या समाधान गर्न आयोजना लागेकाले काम रोक्न नहुने ती इन्जिनियर बताउँछन् । अहिलेसम्म २६७४ मिटर सुरुङ खन्ने काम सकिइसकेको छ । निर्माण सुरु भएको ५१ महिना बितिसकेको छ । आयोजना सुरु भएयता ३ वटा अन्डरपास, ४ वटा बक्स कल्भर्ट, एउटा ओभरपास, ३ वटा पुल निर्माण भएका छन् । एउटा फ्लाई ओभर निर्माणाधीन छ । सुरु सम्झौताअनुसार यसको समयावधि ०८० वैशाखमा सकिएको हो । उक्त समयभित्र काम नसकिएपछि ०८१ वैशाख १३ सम्म म्याद थपिएको छ । सुरुङबाट गाडी सञ्चालन गर्न ०८१ माघ पुग्ने आयोजनाको भनाइ छ । कारण सुरुङ खनिसकेपछि त्यसको फिनिसिङ गर्न थप समय लाग्नेछ । यो सुरुङबाट ग्यास बुलेट, पेट्रोलियम पदार्थ बोकेका ट्यांकर र मोटरसाइकल चल्न पाउने छैनन् । आयोजना सुरु भएयता १४ अर्ब ६ करोड २ लाख रुपैयाँभन्दा बढी खर्च भइसकेको छ । गत साउन २२ मा आपत्कालीन उद्धार सुरुङको ब्रेक थ्रु भएको थियो । २५५७ मिटर दूरी रहेको उक्त सुरुङको अहिले फिनिसिङको काम भइरहेको छ । काठमाडौंको चन्द्रागिरिस्थित टुटीपाखा र धादिङको धुनीबेंसी नगरपालिकास्थित सिस्नेखोलामा सुरुङ निर्माणको काम भइरहेको छ । ०७६ कात्तिकमा निर्माण थालिएको सुरुङको काम सम्झौताअनुसार ४२ महिनाभित्र सकिनुपर्ने थियो । सुरुङमार्ग निर्माणको जिम्मा जापानी कम्पनी हाज्मा एन्डो कर्पोरेसनले लिएको हो । निर्माणमा जापानको साढे १६ अर्ब रुपैयाँ ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ ।"
सामाजिक सञ्जाल विधेयक डिजिटल अर्थतन्त्रमैत्री छैन,"सामाजिक सञ्जालमा पोस्ट गरिएका कन्टेन्टको वैधानिकता जाँच्ने काम प्लाटफर्म सञ्चालकलाई दिनु अनुचित भएको पनि एआईसीको दाबी छ । तसर्थ, विधेयकमा प्रस्तावित सक्रिय अनुगमन र अवैध सामग्री हटाउने प्रावधान नराख्न पत्रमा सुझाइएको छ । कन्टेन्टप्रति प्लाटफर्मलाई नभई प्रयोगकर्तालाई जवाफदेही बनाइनुपर्ने र कन्टेन्ट हटाउने विषय अन्तर्राष्ट्रिय मानव अधिकारका मापदण्डअनुरूप अभिव्यक्ति स्वतन्त्रताको बर्खिलाप नहुने गरी पालना हुने व्यवस्था गर्नुपर्ने पत्रमा भनिएको छ ।विधेयक मस्यौदामा प्रयोगकर्ताले अरूलाई होच्याउने वा अपमान गर्नु नहुने उल्लेख भए पनि केलाई होच्याउने वा अपमान मान्ने भन्नेबारे कुनै परिभाषा नभएकाले त्यो अस्पष्ट र द्विअर्थी हुने हुँदा कार्यान्वयन सहज नहुने एआईसीको ठहर छ । यस्तै, एआईसीले सामाजिक सञ्जाल सञ्चालकहरूका लागि उल्लेख भएका आवश्यक व्यवस्था गर्ने, कानुनको बर्खिलाप हुने, सामाजिक तथा धार्मिक सद्भाव, तथ्य जाँच संयन्त्र लगायतका व्यवस्थाहरू अस्पष्ट र अनुचित रहेको उल्लेख गरेको छ । पोस्ट भएका सामग्रीहरूको तत्काल तथ्य जाँच गर्न र कानुनसम्मत भएनभएको तुरुन्तै पहिल्याउन सम्भव नभएको र कस्ता सामग्रीलाई गैरकानुनी मान्ने भन्ने पनि प्रस्ट नभएकाले यी विषयहरू कन्टेन्ट मोडरेसनसम्बन्धी शान्ता क्लारा सिद्धान्तको विपरीत भएको एआईसीको निष्कर्ष छ ।पत्रमा सामाजिक सञ्जाल प्रयोगकर्ताहरूले पालना गर्नुपर्ने सर्तहरूलाई पनि अव्यावहारिक भएको संज्ञा दिइएको छ । व्यक्तिगत धारणाअनुसार फरक हुन सक्ने आपत्तिजनक, मिथ्या सूचना, सामाजिक सद्भाव खलबल्याउने, बेनामी पहिचान जस्ता विषयलाई आवश्यक स्पष्ट परिभाषाबिनै विधेयकमा समावेश गरिँदा त्यसले जायज आलोचना, मतभिन्नता तथा अभिव्यक्ति स्वतन्त्रतालाई दबाउन सहयोग पुग्ने एआईसीको आशंका छ । सेयर, लाइक वा रिपोस्ट गरेकै भरमा प्रयोगकर्तालाई सजायको दायरामा राखिनुले अनलाइन स्वतन्त्रता कुण्ठित गर्ने पनि एउटा बुँदामा उल्लेख छ । विधेयकमा प्रयोगकर्ता र कम्पनीहरूको अधिकार सुनिश्चित र सुरक्षित हुने गरी प्रक्रिया र पूर्वाधारको व्यवस्था नभएको र उजुरी दिने निकायको व्यवस्था नभएको पत्रमा उल्लेख छ ।त्यससँगै, फरक देशमा फरक कानुनी व्यवस्था हुन सक्ने विषयलाई ख्याल नगरी नेपालबाहिरका नेपालीहरूलाई पनि विधेयकका सर्तहरू लागू हुने व्यवस्था एकतर्फी भएको एआईसीको दाबी छ । कुनै कानुनलाई सो देशको सीमाभन्दा बाहिर लागू गर्न खोज्दा अन्योलको स्थिति पैदा हुने मात्र नभई यो विश्वव्यापी अभ्यासविरुद्ध हुन सक्छ, पत्रमा भनिएको छ, यसले नेपाली व्यवसायलाई बेफाइदा हुने र अन्य देशले त्यसको प्रतिक्रियामा थप कडा व्यवस्था ल्याउन सक्ने अवस्था आउन सक्छ । एआईसीले विधेयकलाई नेपालभित्रका प्रयोगकर्ता र नेपालमा उत्पादन भएका सामग्रीमा सीमित राख्न पनि सुझाव दिएको छ ।पत्रले विधेयकमा व्यवस्था भएका विभिन्न निकायहरूको स्वतन्त्रता तथा कार्यक्षेत्रमा पनि प्रश्न उठाएको छ । सञ्चारमन्त्रीको संयोजकत्वमा रहने भनिएको सामाजिक सञ्जाल व्यवस्थापन परिषद् र सामाजिक सञ्जाल व्यवस्थापन केन्द्रसँगै नेपाल प्रहरीको कार्यक्षेत्र एकआपसमा बाझिने र यसअघि नै सामाजिक सञ्जालसम्बन्धी केही काम गर्दै आएका विज्ञापन बोर्ड, प्रेस काउन्सिल नेपाल, दूरसञ्चार प्राधिकरणलगायत निकायको क्षेत्राधिकारसमेत विधेयकमा अस्पष्ट रहेको उल्लेख छ । सञ्चार मन्त्रालय मातहत रहने निकायले निर्धारण गर्ने सर्तहरू, सामाजिक सञ्जाल प्रयोगसम्बन्धी व्यवस्था र नीतिहरू स्वायत्त हुनेमा शंका व्यक्त गरिएको छ । बरु विधेयकले सामाजिक सञ्जालसम्बन्धी व्यवस्थापनको कार्य गर्न एउटा मात्र स्वायत्त र जिम्मेवार निकायको व्यवस्था गर्नुपर्ने पत्रमा सुझाव छ ।पत्रमा बलपूर्वक स्थानीयकरण गरिँदा सामाजिक सञ्जालको प्रयोग र यसमा आधारित डिजिटल अर्थतन्त्रमा कसरी नकारात्मक असर पुग्छ भन्ने दर्शाइएको छ । ब्राजिल, चीन, युरोपेली संघ, भारत, इन्डोनेसिया, कोरिया, भियतनामलगायत देशमा युरोपियन सेन्टर फर इन्टरनेसनल पोलिटिकल इकोनोमी नामक संस्थाले गरेको अध्ययनमा ती देशहरूले सामाजिक सञ्जाल प्लाटफर्ममाथि बलपूर्वक स्थानीयकरणको प्रयास गर्दा कुल गार्हस्थ्य उत्पादनमा असर परेको पत्रमा भनिएको छ । तसर्थ नेपालमा पनि त्यस्तै अवस्था आउन सक्नेमा एआईसीले संकेत गरेको छ ।यसअघि पनि सञ्चार मन्त्रालयले तयार गरी लागूसमेत गरेको सामाजिक सञ्जालको प्रयोगलाई व्यवस्थित गर्ने निर्देशिका, ०८० का व्यवस्था अव्यावहारिक र अन्तर्राष्ट्रिय मान्यताविरुद्ध भएकाले त्यसमा सुधार गर्न माग गर्दै एआईसीले सञ्चारमन्त्री रेखा शर्मासहित प्रधानमन्त्री पुष्पकमल दाहाल, तत्कालीन सञ्चार सचिव कृष्णबहादुर राउत र नेपाल दूरसञ्चार प्राधिकरणका तत्कालीन अध्यक्ष पुरुषोत्तम खनाललाई बोधार्थ दिँदै पत्र पठाएको थियो । यी विषयमा गहन छलफलका लागि अनुरोध गर्दै एआईसीले सकेसम्म भौतिक नभए भर्चुअल संवादका लागि यथाशीघ्र तयारी थाल्न सरकारलाई आग्रहसमेत गरेको थियो । यद्यपि, आफ्नो निरन्तर प्रयासका बाबजुद सञ्चार मन्त्रालयले हालसम्म संवादका लागि कुनै पहल वा प्रतिक्रिया नदिएकोमा एआईसीले निराशा व्यक्त गरेको छ । साथै, कम्पनीहरूले पत्रमा उल्लिखित विषयहरूका सम्बन्धमा थप छलफल र अर्थपूर्ण संवादका लागि आफूहरू तयार रहेको पनि उल्लेख गरेका छन् ।"
कर्णालीका ५ जिल्लामा पौष्टिक चामल,"अहिले ६ सय टन चामल उत्पादन गरेर बिक्रीवितरणका लागि सम्बन्धित जिल्लामा पठाइएको उनको भनाइ छ । स्तरोन्नति गरिएको पोसिलो चामलमा आइरन, जिंक, भिटामिन ए, फोलिक एसिड, भिटामिन बी१२, थायमिन, नियासिन र पाइरिडक्सिनलगायत पौष्टिक तत्त्व मिसाइएको छ । खाद्य कम्पनीका अनुसार ०७४ मा यो चामलको बाजुरामा परीक्षण भइसकेको छ । सन् २०२४ अन्तिमसम्म ७६ हजार क्विन्टल चामल उत्पादन गर्ने लक्ष्य छ । उत्पादन भएको २४ महिनाभित्र प्रयोग गरिसक्नुपर्ने यो चामल २५ केजीको प्याकमा हुनेछ । कम खर्चिलो र सरल तरिकाले पोषण तत्त्व उपलब्ध हुने भएकाले सरकारले कर्णालीमा पौष्टिक तत्त्व स्तरोन्नति गरिएको चामल वितरण गर्ने कार्यको सुरुवात गरिएको कृषि तथा पशुपन्छी विकास मन्त्रालयका उपसचिव प्रमोद कोइरालाले जनाए । सन् २०३० मा सबै प्रकारका कुपोषणको अन्त्य गर्ने उद्देश्य सरकारको छ । त्यसैले यो चामललाई देशैभरि सहज रूपमा उपलब्ध हुने बनाउने सरकारको योजना छ । चामल बढी खपत हुने मुलुकमा चामलमा सूक्ष्म पौष्टिक तत्त्व स्तरोन्नति गर्नु सबैभन्दा प्रभावकारी मानिएकाले यो विधिको प्रयोग गरिएको उनले बताए । चामलको पौष्टिक तत्त्व स्तरोन्नति गर्दा पोषण अवस्थामा सुधार ल्याउन मद्दत पुग्छ । स्तरोन्नति गर्दा पनि चामलको स्वाद, बास्ना र रङमा समेत केही फरक पर्दैन । विभिन्न मुलुकको अभ्यासबाट कुपोषण घटाउने यो विधि फलदायी हुने कुरा प्रमाणित पनि भइसकेको छ, कोइरालाले भने । खर्चको दृष्टिले यो चामल कम लागतमै धेरै प्रतिफल दिने कार्यक्रम रहेको उनको भनाइ छ । राष्ट्रिय योजना आयोगले २०२१ मा गरेको नेपालको पोषक तत्त्वको आवश्यकता र लागतसम्बन्धी सर्वेक्षणले स्तरोन्नति गरिएको चामल सम्पूर्ण पोषक तत्त्व प्राप्त गर्न नेपालीको खानामा गरिरहेको खर्चलाई २७ प्रतिशतसम्म घटाउन सक्ने देखिएको छ । नेपालमा चामलमा पौष्टिक तत्त्व स्तरोन्नति गर्नेबारेमा सन् २०१६ मा सम्भाव्यता अध्ययन गरिएको थियो । चामलको स्तरोन्नतिका लागि स्वास्थ्य तथा जनसंख्या मन्त्रालय, उद्योग वाणिज्य तथा आपूर्ति मन्त्रालय, खाद्य प्रविधि तथा गुण नियन्त्रण विभाग, खाद्य व्यवस्था तथा व्यापार कम्पनी र विश्व खाद्य कार्यक्रमसँग सहकार्य भएको छ । कर्णाली प्रदेशको हिमाली जिल्लाका २३ प्रतिशत घरधुरीमा खाद्य असुरक्षा छ । कर्णालीमा वार्षिक १९ हजार १ सय १६ मेट्रिक टन खाद्यान्न अभाव हुने सरकारी तथ्यांक छ । प्रदेश योजना आयोगका अनुसार कर्णालीमा कुपोषणका कारण ३६ प्रतिशत मानिसमा पुड्कोपनको समस्या छ । कुपोषणकै कारण उत्पन्न भएको ख्याउटेपनबाट ४ प्रतिशत बालबालिका प्रभावित छन् । ३६ प्रतिशत बालबालिकामा कम तौलको समस्या छ । खाद्यान्नलाई फोर्टिफाइड गर्न कर्णालीमै पनि प्लान्ट स्थापना गर्नुपर्ने प्रदेश योजना आयोगका उपाध्यक्ष योगेन्द्रबहादुर शाहीले बताए । कर्णालीमा अब हुन लागेको लगानी सम्मेलनमा यो विधि उपयोग गर्न प्लान्ट स्थापना गर्न लगानीकर्ताहरूलाई प्रस्ताव गरौं, उनले भने, यसले कर्णालीको पोषणमा सुधारसँगै यहाँको औद्योगिक विस्तारको पहल गर्न सक्छ ।"
स्वाइन फिभर नियन्त्रण नभए पशु क्षेत्रमा सवा १५ अर्ब क्षति,"(काठमाडौं)पशुमा देखिएको लम्पी स्किन रोग नियन्त्रण नहुँदै बंगुरमा अफ्रिकन स्वाइन फिभर रोगले किसानलाई सताएको छ । बंगुरको महामारीका रूपमा रहेको यो रोग तत्काल नियन्त्रण नभए ५ लाख ४३ हजार बंगुरमा संक्रमण फैलिन सक्ने एक सरकारी अध्ययनले देखाएको छ । नेपाल पशु चिकित्सा परिषद्ले गरेको अध्ययनअनुसार रोग नियन्त्रण नभए १५ अर्ब १६ करोडभन्दा बढी नोक्सानी हुनेछ । परिषद्का अनुसार अफ्रिकन स्वाइन फिभर पनि ठूलो महामारी हो । यसको उपचार विधि छैन । भ्याक्सिन पनि बनेको छैन । यही कारण देखाएर बिमा कम्पनीले बिमा गर्न मानेका छैनन् । विश्व पशु स्वास्थ्य संगठनले हालसम्म कुनै खोपको सिफारिस गरेको छैन । रोग लागेपछि मृत्युदर उच्च रहेकाले रोग नियन्त्रण गर्न चुनौतीपूर्ण छ, परिषद्का रजिस्ट्रार मनोजकुमार शाहीले भने, अहिले रोगले गण्डकी प्रदेशमा प्रभाव पारेको छ । गण्डकीको ४ जिल्लामा १६ हजार ५ सय ५४ बंगुर मरेर ५० करोडको आर्थिक नोक्सानी भइसकेको छ । तत्काल नियन्त्रण नभए ५ लाख ४३ हजार बंगुरमा सक्रमण फैलिएर १५ अर्ब १६ करोडभन्दा बढी नोक्सानी हुने देखिन्छ ।०७९ जेठ २ मा पहिलो पटक अफ्रिकन स्वाइन फिभर रोग देखापरेको थियो । हालसम्म २८ जिल्लामा देखिएको परिषद्को अध्ययनले देखाएको छ । नेपालमा करिब ४ लाख किसान परिवारले गर्दै आएको बंगुरपालन पेसा अहिले संकटग्रस्त अवस्थामा पुगेको परिषद्को दाबी छ । यही रोगका कारण नेपालमा करिब १४ लाख घरपालुवा बंगुर मात्र नभई जंगली बँदेलसमेत उच्च जोखिममा छन् । यो रोगका कारण गत वर्षदेखि नेपालबाट बंगुर तथा बंगुरको मासु निर्यात बन्द भएको छ । नेपालमा उत्पादन हुँदै आएको करिब ३६ हजार टन बराबरको बंगुरको मासु उत्पादनमा ह्रास आएको छ, शाहीले भने, यही अवस्था रहे आगामी वर्षमा बंगुरको मासु आयात गर्नुपर्ने अवस्था रहन्छ । विश्व पशु स्वास्थ्य संगठनका अनुसार यो रोग देखिएको ठाउँमा पशुमा रोग फैलिने दर ४० देखि ५० प्रतिशत र मृत्युदर १०० प्रतिशतसम्म देखिएको छ । यो रोगको विषाणु दिसा, रगत तथा मासुमा लामो समयसम्म बाँच्ने गरेको छ । वातावरणसमेत लामो समयसम्म संक्रमित हुने परिषद्ले जनाएको छ । अध्ययनअनुसार बंगुर प्रजातिमा लाग्ने यो रोगले पशुमा उच्च मृत्यु हुने, तुहिने, संक्रमण देखिएको ठाउँमा लामो समय बंगुर पालन गर्न नसकिने हुन्छ । निको भएको पशुलाई पूर्ववत् अवस्थामा ल्याउँदा थप पोषण खर्च बढ्न गई किसानको ठूलो धनराशि नोक्सान हुन्छ । यो रोगबाट बंगुर मर्दा हुने क्षति, औषधोपचार र रोग नियन्त्रणमा लाग्ने खर्च, संक्रमितपछि जीवित रहेका बंगुरको आहारको खर्चलगायतले पार्ने सामाजिक र आर्थिक प्रभाव भने ठूलो छ । नेपालमा कुल १३ लाख ५८ हजार बंगुरको संख्या छ, अध्ययनमा भनिएको छ, बंगुरको कुल संख्यामध्ये कोशीमा ५७५, लुम्बिनीमा १४२, वाग्मतीमा ९८ र गण्डकीमा ९३ प्रतिशत आर्थिक नोक्सानीको हिसाबले उच्च जोखिममा छन् । विश्व पशु स्वास्थ्य संगठनले दिएको वैज्ञानिक तथ्य र नेपालमा यसले पारेको प्रभावलाई आधार मान्दा समयमै रोग नियन्त्रण नगरे यस रोगबाट ४० प्रतिशत बंगुर थप संक्रमित हुने देखिन्छ । संक्रमित पशुमध्ये ६६६ प्रतिशत मर्ने अनुमान छ । बंगुर मर्दा र रोग नियन्त्रणमा लाग्ने खर्चलाई मात्र आधार मान्दा प्रतिसंक्रमित बंगुर २७ हजार ९ सय २७ रुपैयाँको प्रत्यक्ष नोक्सान हुने देखिन्छ, प्रतिवेदनमा भनिएको छ, समयमै रोगको उपचार, नियन्त्रण तथा रोकथाम गर्न नसके करिब ५ लाख ४३ हजार बंगुरमा संक्रमण फैलिएर करिब ३ लाख ६१ हजार मर्ने र १५ अर्ब १६ करोड ४९ लाखको आर्थिक क्षति हुने अनुमान गरिएको छ । शाहीका अनुसार रोगको उपचार, रोकथाम तथा नियन्त्रण गर्न आवश्यक महत्त्वपूर्ण जनशक्ति स्थानीय तहमा चाहिन्छ । तर पशु चिकित्सकको दरबन्दी करिब ६० प्रतिशत रिक्त छ । प्रायः स्थानीय तहका वडामा पशु स्वास्थ्य प्राविधिकहरूको उपस्थिति न्यून छ । संघ, प्रदेश र स्थानीय तहबीचको कमजोर समन्वय र सहकार्यले रोग देखिएको लामो समयपछि थाहा हुने र संक्रमण तीव्र गतिमा फैलिएर महामारीको रूप लिइरहेको देखिन्छ । यस्ता पशुका महामारीविरुद्ध लड्न तत्काल कानुन निर्माणदेखि भेटेरिनरी सेवाको आमूल पुनःसंरचना गरी अस्पताल र जनशक्ति थपी सघन रोग नियन्त्रणमा जुट्न अत्यावश्यक देखिन्छ, अध्ययनमा भनिएको छ, पशु रोगको असरले नेपालको आर्थिक वृद्धिको लक्ष्यमा समेत गम्भीर प्रभाव पर्ने देखिन्छ ।नेपालको अर्थतन्त्रमा पशुपालन क्षेत्रले करिब ११५ प्रतिशत हिस्सा राख्छ । पशुमा देखिएका विभिन्न रोगले धेरै नकारात्मक असर पर्ने जनाइएको छ । लम्पी, बर्डफ्लु, खोरेत, पीपीआर, अफ्रिकन स्वाइन फिभरलगायत रोगका कारण पशु क्षेत्र संंकटग्रस्त हुँदै गएको परिषद्ले जनाएको छ । लम्पी रोगले करिब १५ लाख ३६ हजार गाईभैंसी संक्रमित भई ६४ हजार ४ सय पशु मरे ।"
दूधको बक्यौता भुक्तानी नगरे आन्दोलन चेतावनी,"सरकार र निजी डेरीले दूध लिएबापत तिर्नुपर्ने बक्यौता नदिए किसानले आन्दोलनको चेतावनी दिएका छन् । १५ वटा किसान संगठनले बिहीबार पत्रकार आयोजना गर्दै दूधको बक्यौता रकम र लम्पीबाट पाइने क्षतिपूर्ति नदिए आन्दोलनको घोषणा गरेका हुन् । किसानको माग सम्बोधनमा सरकार गम्भीर नभएको उनीहरूको आरोप छ । नेपाल किसान महासंघ तथा राष्ट्रिय किसान सञ्जाल, अखिल नेपाल किसान महासंघ, राष्ट्रिय प्रजातान्त्रिक किसान संगठन, केन्द्रीय दुग्ध सहकारी संघ नेपाल, नेपाल दुग्ध व्यवसायी संघ, दुग्ध उत्पादक किसान संघ नेपाललगायत १५ किसान संगठनले संयुक्त रूपमा आन्दोलन गर्ने चेतावनी दिएका हुन् ।"
दुर्लभ रोग 'एमवाईएच९ नेपालमा पनि,"(काठमाडौं)कक्षा ३ मा पढ्दै गरेका अविरल शर्मा (परिवर्तित नाम) झन्डै १० वर्षका भए । शारीरिक रूपमा उनी अन्य सामान्य बालबालिकाभन्दा भिन्न देखिन्नन् । तर, उनी प्रायः एक्लै बस्न रुचाउँछन् । अत्यन्तै दुर्लभ मानिने जेनेटिक म्युटेसन (आनुवंशिक उत्परिवर्तन) नामक रोगका कारण उनी आफ्नै उमेर समूहका बालबालिकासँग पनि घुलमिल हुन रुचि देखाउँदैनन् । अविरलको जिनमा एमवाईएच ९ (मायोसिन हेभी चेन९) उत्परिवर्तन देखिएको हो । जसले गर्दा उनलाई रक्तस्राव हुने उच्च जोखिम छ । यो उत्परिवर्तनका कारण उनको रगतमा रहेको ४० प्रतिशतभन्दा बढी प्लेटलेटको आकार सामान्य भन्दा ठूलो छ । जसका कारण कहीँकतैबाट रक्तस्राव भइहाले रोकिन समस्या पर्न सक्छ । उनी जन्मँदै यो समस्या लिएर जन्मिएका हुन् । अमेरिकाको जेनेटिक एन्ड रेयर डिजिज इन्फर्मेसन सेन्टर (गर्ड) का अनुसार यो विश्वमै दुर्लभ मानिएको आनुवंशिक रोग हो । यो रोग दुर्लभ हुनुका साथै अधिकांश अवस्थामा गलत निदान गरिएका कारण विश्वमा रहेका बिरामीको यकिन तथ्यांक नै छैन । जिनमा हुने एमवाईएच ९ उत्परिवर्तनका कारण यो रोग लाग्ने गर्छ । तर, उक्त उत्परिवर्तन हुने सबैमा भने यो समस्या देखिँदैन । परिवारका एकाध सदस्यमा यो समस्या देखिन सक्छ ।रगतसम्बन्धी समस्या अहिलेसम्म अविरलबाहेक परिवारमा कसैमा नदेखिएको उनका बुबाले बताए । उनका अनुसार घर तथा अविरलका मावलीतर्फका कुनै सदस्यमा पनि यस प्रकारको बिरामी नभएको उनले बताए । मेरै बाबुलाई मात्रै यो समस्या देखिएको छ, त्यो पनि जेठो छोरामा, उनले भने, चिकित्सकको सुझावअनुसार उपचार गराइरहेका छौं । सामान्यतः शरीरमा प्लेटलेटको मात्रा १ लाख ५० हजारदेखि ४ लाख ५० हजार प्रतिमाइक्रोलिटर बराबर रगत हुनुपर्छ । तर, यो संख्या घटेर ३० हजारभन्दा कम भएको अवस्थामा भने त्यस्ता व्यक्तिमा रक्तस्रावको जोखिम उच्च हुन्छ । यस्तो अवस्थामा चिकित्सकको निगरानीमा राखेर प्लेटलेट दिनुपर्ने हुन सक्छ ।अधिकांश अवस्थामा चिकित्सक यसलाई एक प्रकारको रगतको इडियोप्याथिक थ्रम्बोसाइटोपेनिया पर्पुरा (आईटीपी) भनेर झुक्किने गरेको पाइएको छ । आईटीपीमा पनि रगतमा प्लेटलेटको कमीका कारण रक्तस्रावको डर हुन्छ । यो रोग बालबालिकामा देखिएको अवस्थामा भने औषधि उपचारपछि पूर्ण रूपमा निको हुन्छ । तर, एमवाईएच९ सँग सम्बन्धित समस्या भएको रोगलाई नियन्त्रण गर्न सकिए पनि पूर्ण रूपमा निको भने हुँदैन ।अविरलका बुबा पश्चिम नेपालमा सामान्य व्यवसाय गर्छन् । उनका अनुसार अविरल करिब साढे दुई वर्षको हुँदादेखि नै लक्षण देखिन सुरु भएको हो । त्यतिबेला बाबुलाई ज्वरो आयो । हामीले यतैका एक चिकित्सकलाई जाँच गराएर औषधि खुवायौं, उनले भने, त्यतिबेलैदेखि उनको रगतमा प्लेटलेटको संख्या सामान्यभन्दा कम थियो । अविरलका बुबाका अनुसार त्यसपछि करिब ५ वर्षको उमेर हुँदासम्म उनमा खासै ठूलो समस्या केही पनि देखिएन । कहिलेकाहीं शरीरमा नीलो डाम देखिन्थ्यो । प्लेटलेट कम भएका कारण हो भनेर धेरै सोधखोज गरिएन, उनले भने, अरु बच्चाभन्दा कमजोर छ भनेर बाहिर अन्य बच्चासँग पनि धेरै घुलमिल हुन दिएनौं ।उनका अनुसार करिब ५ वर्षको हुँदा अविरललाई हर्नियाको समस्या देखिएपछि थप जाँच र उपचार गर्न काठमाडौं ल्याइएको थियो । हर्नियाको शल्यक्रिया गर्न जाँच गराउँदा प्लेटलेट निकै कम थियो । त्यतिमा शल्यक्रिया गर्न मिल्दैन भनेर थप उपचारका लागि काठमाडौं ल्याएँ, उनले भने, सुरुमा केही समय अन्तर्राष्ट्रिय बालमैत्री अस्पतालमा औषधोपचार गरियो । त्यहाँ नभएपछि ओम अस्पतालमा भर्ना गरियो ।उनका अनुसार दुवै अस्पतालमा अविरललाई चिकित्सकहरूले रगतको प्लेटलेटको कमी भन्दै औषधि खान दिए । तर, दुई वर्षसम्म औषधि खुवाउँदा पनि उनको रगतमा शल्यक्रिया गर्नका लागि आवश्यक मात्रामा प्लेटलेट पुगेन । ७ वर्षको हुँदासम्म पनि शल्यक्रिया गर्न पाइएन, अविरामका बुबाले भने, एकातिर प्लेटलेट बढ्दै बढेन । अर्कोतर्फ प्लेटलेट बढाउनका लागि दिइएको औषधिका कारण बाबु मोटाउँदै गयो । एकताका त धेरै नै मोटो भयो ।अविरल मोटाएर आफ्नो उमेरका भन्दा भिन्न देखिन थाले । त्यसमाथि कुनै चोटपटक लागेमा रक्तस्राव हुने जोखिम रहेको चिकित्सकहरूले बताएपछि आमाबुबाले अन्य बालबालिकासँगको घुलमिल पनि बन्द गरिदिए । आफ्नै उमेरका अन्य बालबालिकाहरू दौडादौड गरेर खेल्दा उनी कि त चुपचाप हेरर बस्थे, या टीभी हेर्थे । स्कुल जान थालेपछि पनि आमाबुबाले शिक्षकहरूलाई उनलाई अरूसँग खेल्नदौडन नदिन आग्रह गरे । त्यो अहिले पनि चलेकै छ । बाहिर अन्यसँग खेल्नु हुँदैन भन्ने उनको मस्तिष्कमा गडेर बसेको छ ।हप्तैपिच्छे रगत झिकेर प्लेटलेटको जाँच गर्नु त रुटिनजस्तै भयो, अविरलका बुबाले भने, सिभिल अस्पतालमा रगतसम्बन्धी रोगको उपचार हुने भन्ने सुनेपछि एकपटक देखाउन लिएर गएँ । त्यहीँ बाबुलाई के भएको हो भन्ने पनि यकिन भयो । सिभिलका बोनम्यारो प्रत्यारोपण तथा रगत रोग विशेषज्ञ प्राडा विशेष पौड्यालका अनुसार अविरललाई आईटीपी भनेर लामो समयसम्म स्टेरोइड चलाउँदा पनि प्लेटलेट नबढेपछि दोस्रो परामर्शका लागि ल्याइएको थियो । उसलाई यहाँ ल्याउनुपूर्व नै आईटीपीको शंका गरेर लामो समय स्टेरोइड दिइएको थियो । त्यसले सुधार नभएपछि अर्को औषधि चलाएँ, उनले भने, त्यो औषधिले केही समयका लागि उसको प्लेटलेटको संख्यामा सुधार त देखियो तर त्यो फेरि जस्ताको त्यस्तै । त्यसपछि अरू नै केही रोग हुन सक्छ भन्नेतिर सोच्न थालियो ।उनका अनुसार पहिला अविरलको प्लेटलेट बढाएर हर्नियाको शल्यक्रिया गर्न सक्ने बनाउनेतर्फ ध्यान केन्द्रित गरिएको थियो । शल्यक्रिया भइसकेपछि भने कुन रोग लागेको हो भन्ने यकिन गर्न थालिएको हो । उसको प्लेटलेटको संख्या मात्रै कम थियो । रगतको अन्य सामान्य परीक्षण पनि ठीकै देखिन्थ्यो । उसको फियो पनि ठीक थियो, उनले भने, तर कहिलेकाहीँ जँचाउन आउँदा आमाबुबाले आँखा र कान पनि कम सुनेको जस्तो लाग्छ भनेपछि कुनै जेनेटिक समस्या हो भनेर जिन परीक्षण गर्ने निधो गरें । त्यसपछि भने उसको समस्या यकिन भयो एमवाईएच ९ म्युटेसनसँग सम्बन्धित रोग रहेछ । प्राडा पौड्यालका अनुसार यो रोग यति धेरै दुर्लभ छ कि विश्वमा करिब ३ सय जति परिवारमा यस प्रकारको म्युटेसन रहेको वैज्ञानिक जर्नलहरूमा उल्लेख गरिएको छ । यस्तै, दुर्लभ रोगका बारेमा जानकारी दिने अर्फानेटमा उल्लेख भएअनुसार यो रोग प्रति १० लाखमा १ देखि ९ जनासम्ममा देखिने गर्छ ।प्राडा पौड्यालको भनाइमा नेपालमा केही वर्षअघिसम्म पनि नेपालमा थालसिमिया भन्ने रोग नै छैन भन्ने गरिन्थ्यो । तर, अहिले त्यो रोग भएका हजारौं व्यक्ति नेपालमा भेटिन्छन् । त्यस्तै विश्वको अन्य विकसित भनिएका देशमा दुर्लभ मानिने सिकल सेल एनिमियाका कारण नेपालका आदिवासी थारू समुदायका हजारौं पीडित छन् । त्यसैले यो रोगको पनि सही ढंगमा निदान हुने हो भने बिरामीहरू भेट्न सकिने तर्क गरे ।पहिलो कुरा त कुनै बच्चामा प्लेटलेटको कमी देखियो र एक साता जति स्टेरोइड दिएर पनि त्यो बढेन भने अरू केही समस्या छ कि भनेर सोच्नुपर्छ, उनले भने, सामान्यतः बालबालिकालाई धेरै स्टेरोइड खुवाउनु राम्रो हुँदैन । त्यसका आफ्नै साइडइफेक्ट हुन्छन् । उनका अनुसार एमवाईएच म्युटेसन भएनभएको पत्ता लगाउनका लागि जेनेटिक परीक्षण नै गर्नुपर्छ । यो भएको यकिन गर्न एनजीएस (नेक्स्ट जेनेरेसन सिक्वेन्सिङ) गर्नुपर्छ । त्यसका लागि नमुना भारत नै पठाउनुको विकल्प छैन, उनले भने, नेपालमा कम्तीमा पनि एउटा ठूलो सरकारी प्रयोगशालामा एनजीएस परीक्षण भएमा यो मात्रै नभएर अन्य प्रकारका जेनेटिक रोगहरू पनि समयमै पत्ता लाग्न सक्छ ।"
भुवनलाई रेकर्ड स्कोरसहित उपाधि,गल्फ एन्ड बियोन्ड चैतमापोखरा (कास) वार्षिक रूपमा हुँदै आएको एनसेल बाह्रखरी गल्फ एन्ड बियोन्ड कार्यक्रम यो वर्ष चैत १ देखि ३ सम्म पोखरामा हुनेछ । आयोजक बाह्रखरी मिडियाले शुक्रबार पोखरामा पत्रकार सम्मेलन गरी प्रतियोगिताबारे जानकारी दिएको छ । आयोजक मिडियाका कार्यकारी अध्यक्ष प्रतीक प्रधानले देशभरका प्रमुख कर्पोरेट नेतृत्वलाई गल्फ खेलका माध्यमबाट एकत्रित गराउँदै आर्थिक र सामाजिक मुद्दामा छलफल तथा अन्तरक्रिया गराउने उद्देश्यले कार्यक्रम गरिएको बताए । उनका अनुसार गल्फ एन्ड बियोन्ड कार्यक्रम गण्डकी प्रदेश सरकार र पोखरा महानगरपालिकाको सहआयोजनामा गरिँदै छ । कार्यक्रमअन्तर्गत चैत १ गते हलनचोकदेखि विजयपुरमझेरीपाटनसम्म साइकल र्याली गरिनेछ । चैत २ मा गण्डकी प्रदेश तथा पोखरा महानगरको विकास र भविष्यका सम्भावनाका विषयमा अन्तरक्रिया कार्यक्रम हुनेछ । चैत ३ मा हिमालयन गल्फ कोर्समा गल्फ प्रतियोगिता आयोजना गरिनेछ । स्पर्धामा करिब १ सय २० कर्पोरेट गल्फका प्रतिस्पर्धी हुनेछन् । विजेताले सुनको गल्फ बल अर्थात् बाह्रखरी गोल्डेन बल पुरस्कारस्वरूप प्राप्त गर्नेछन् । होल इन वान गर्ने गल्फरलाई बीवाईडीको एट्टो थ्री गाडी पुरस्कार राखिएको छ ।
आयोजक क्लब विजयी,काठमाडौं (कास) आयोजक केपी ओली क्लबले दोस्रो केपी ओली राष्ट्रिय फुटबल प्रतियोगितामा शुक्रबार विजयी सुरुआत गरेको छ । सातदोबाटोस्थित एन्फा कम्प्लेक्स मैदानमा भएको खेलमा आयोजकले सहिद स्मारक लिग ए च्याम्पियन चर्च ब्वाइजलाई ३० ले हरायो ।खेलको तीनै गोल दोस्रो हाफमा भएको थियो । त्यसमा दुई गोल जय गुरुङको नाममा रह्यो । खेलको पहिलो गोल गुएनाका खेलाडी फोडे फोफानाले गरे । रोहन कार्कीको उत्कृष्ट थ्रु पासमा फोफानाले ५८ औं मिनेटमा गरे उक्त गोल गरे । जयले ६८ औं मिनेटमा व्यक्तिगत पहिलो गोल गरे । यसका लागि फोफानाको क्रस उपयोग गरे । तेस्रो गोल ८० औं मिनेटमा सम्भव भयो । चर्च ब्वाइजको डिफेन्सको गल्तीको फाइदा उठाउँदै हेडबाट गोल गरेका हुन् । यो जितसँगै आयोजक क्लब क्वाटरफाइनल पुगेको छ । लिग उपाधि जित्दाका अधिकांश प्रमुख खेलाडीविना उत्रेको चर्च ब्वाइजले खेलमा बलियो चुनोती पेस गर्न सकेन । लिग जित्दाका कप्तान अनन्त तामाङले केपी ओली क्लबको नेतृत्व गरेका थिए । आइतबार दुई खेल हुनेछ । त्यसमा एनआरटी र थ्री स्टार तथा आर्मी र पुलिसबीच हुनेछ । कुल १० टिमको सहभागिता रहेको प्रतियोगिताको पहिलो संस्करणको च्याम्पियन मछिन्द्र क्लब हो । सहभागी टिममा आठ ए डिभिजन क्लब र दुई भारतीय टिम छन् । पाहुना टिममा दिल्ली एफसी र मानेभन्ज्याङ एफसी रहेका छन् । यसपल्ट प्रतियोगिता विजेताले १० लाख र उपविजेताले ५ लाख रुपैयाँ प्राप्त गर्नेछन् ।
धर्म र पुष्पले दिल्लीमा दौडिने,"काठमाडौं (कास) भारतको नयाँ दिल्लीमा हुने एपोलो टायर्स न्यु दिल्ली म्याराथनमा दुई भेट्रान धावक धर्म महर्जन र पुष्पलाल श्रेष्ठले दौड्ने भएका छन् । फेब्रुअरी २५ मा हुने म्याराथनमा सहभागी हुन दुवै शुक्रबार दिल्ली प्रस्थान गरेका छन् ।जवाहरलाल नेहरू रंगशालामा हुने प्रतियोगितामा धर्मले पुरुष ५० वर्षमाथि हाफ म्याराथन तथा पुष्पले पुरुष ६५ वर्षमाथि १० किलोमिटर दूरीमा प्रतिस्पर्धा गर्नेछन् । दुवैलाई पाटन रनिङ क्लबका अध्यक्ष एवं पूर्व खेलाडी देव महर्जनलगायतले बिदाइ गरे ।धर्मले एक महिनाको अवधिमा दौड्न लागेको यो तेस्रो अन्तर्राष्ट्रिय म्याराथन हो । उनले जनवरी २१ तारिखमा टाटा मुम्बई म्याराथन तथा जनवरी २८ मा सिक्किम म्याराथनमा प्रतिस्पर्धा गरेका थिए । दुवै म्याराथनमा उनले आफ्नो विधामा स्वर्ण जितेका थिए । धर्मले मुम्बईमा फुल म्याराथन (४२१९५ किलोमिटर) तथा सिक्किममा १० किलोमिटर दूरीमा स्वर्ण जितेका हुन् । धर्मसँग विश्वका प्रसिद्ध बोस्टन, बर्लिन, लन्डन, टोकियो म्यारथानलगायत विभिन्न दूरीको अन्तर्राष्ट्रिय दौडमा सहभागिता जनाएको अनुभव छ । पुष्पले थाइल्यान्ड म्याराथन र जापानको ओसाकामा १० किमि दौडमा प्रतिस्पर्धा गरेका थिए । धर्मले न्यु दिल्ली म्याराथनमा स्वर्ण जित्दै एक महिनामा स्वर्ण पदकको ह्याट्रिक गर्ने लक्ष्य रहेको बताए ।"
छोटकरी,"प्रदेशस्तरीय रनिङ सिल्ड सुरुनवलपुर (कास) गण्डकी प्रदेशस्तरीय राष्ट्रपति रनिङ सिल्ड खेलकुद सुरु भएको छ । पूर्वी नवलपरासीको कावासोतीमा शुक्रबार सुरु प्रतियोगितामा एथलेटिक्स, भलिबलसहित ६ खेलका लागि ११ जिल्लाबाट १ हजार १ सयभन्दा बढी खेलाडी सहभागी भएको गण्डकी प्रदेश खेलकुद परिषद्का सदस्यसचिव श्रीधर शर्माले बताए ।पाँचथर गोल्डकप आजदेखिपाँचथर (कास) चौथो वाइवाइ पाँचथर गोल्डकप शनिबारदेखि हुँदै छ । आयोजक पाँचथर क्लबले शुक्रबार गोल्डकपको यो वर्षको ट्रफी सार्वजनिक गरेको छ । शनिबार आयोजक पाँचथर क्लव र नमोबुद्व फुटबल क्लब सप्तरीबीच उद्घाटन खेलमा प्रतिस्पर्धा हुनेछ । प्रतियोगितामा वाग्मती युथ क्लव सर्लाही, पथरी फुटबल क्लब मोरङ, रेडहर्स एफसी इलाम, झापा फुटबल क्लब, हिल्स एफसी भारत र त्रिभुवन आर्मी क्लब छन् ।दुई अन्नपूर्ण फाइनल भिड्नेकाठमाडौं (कास) कास्की र म्याग्दीको अन्नपूर्ण गाउँपालिका दोस्रो कीर्तिपुर नगरपालिका यू१८ राष्ट्रव्यापी अन्तर स्थानीय तह पुरुष बास्केटबल प्रतियोगिताको फाइनलमा पुगेका छन् । कीर्तिपुर कभर्डहलमा कास्कीको अन्नपूर्णले नागार्जुन नगरपालिकालाई ७६४६ स्कोरले पराजित गर्यो । अन्नपूर्णका ओमकार रखालले २४ स्कोर जोडे । डिफेन्डिङ च्याम्पियन म्याग्दीको अन्नपूर्णले आयोजक कीर्तिपुर नगरपालिकालाई ७६६६ ले हरायो । पनिक गर्बुजाले १७ स्कोर गरे । फाइनल शनिबार हुनेछ । विजेताले १ लाख र उपविजेताले ५० हजार नगद पुरस्कार पाउनेछन् । पिस प्वाइन्ट च्याम्पियनकाठमाडौं (कास) पिस प्वाइन्टले १२ औं लोयल्टी कप यू१३ छात्र फुटबल प्रतियोगिताको उपाधि शुक्रबार जितेको छ । आयोजक लोयल्टी एकेडेमीको मैदानमा सम्पन्न फाइनलमा पिस प्वाइन्टले काष्ठमण्डपलाई १० गोलले पराजित गर्यो । पिस प्वाइन्टका रोनिक ठाकुरले निर्णायक गोल गरे । काष्ठमण्डपका अध्ययन शेरचन म्यान अफ द म्याच घोषित भए । प्वाइन्टका रन्जित खड्का उत्कृष्ट गोलरक्षक, ब्रम्हकुञ्जका एलेक्स कुँवर उत्कृष्ट डिफेन्डर, काष्ठमण्डपका विशांक कार्की उत्कृष्ट स्ट्राइकर, लोयल्टी बी का साहिल राई उत्कृष्ट मिडफिल्डर र पिस प्वाइन्टका यतीराज गुरुङ उत्कृष्ट प्रशिक्षक चुनिए । लोयल्टीका विंगु थापा सर्वाधिक गोलकर्ता भए । क्यानोइङ खेलाडी थाइल्यान्डतिरकाठमाडौं (कास) फागुन २४ देखि चैत १० सम्म थाइल्यान्डको रेयोङमा हुने १३ औं एसियाली क्यानोइङ स्लालम च्याम्पियनसिप खेल्न र आईसीएफ युवा तालिम सिविर भाग लिन नेपालका मन्जिल गुरुङ शुक्रबार त्यसतर्फ गएका छन् । उनका साथमा प्रशिक्ष विष्णु गुरुङ रहेका छन् । च्याम्पियनसिपमा मन्जिलले यू१८ र यू२३ उमेर समूहमा प्रतिस्पर्धा गर्नेछन् ।"
एक्लो हुनुको शक्ति,"एक्लै उभिए पनि सइदाको आवाज र काम विश्वभर फैलियो । यो सबै देखेपछि उनलाई एक्लो हुनुमा झन् शक्ति रहेछ भन्ने लाग्नुमा अन्यथा कसरी भन्ने ? अन्यायविरुद्ध बोल्दा एक्लो हुनाले मिलेको यही शक्तिले सइदालाई विश्वभरको मञ्च दिलाएको छ । दक्षिण एसियाका मानवअधिकारवादी र पत्रकारको सञ्जाल नै खडा गरेर सइदा कट्टरतालाई यस क्षेत्रबाट लखेट्न अन्य देशका लेखक, पत्रकार र अभियन्तासँग पनि सम्पर्क बढाउँदै छिन् । यही उपक्रममा उनी १० वर्षअघि काठमाडौं आएकी रहिछन्, पहिलो पटक । त्यसबेला काठमाडौंबाट पाकिस्तानमा सिधा उडान थियो र जम्मा ९० मिनेटमा म यहाँ आएकी थिएँ, सइदाले दशक पुरानो सम्झना सुमसुम्याइन्, मलाई काठमाडौं आएपछि कुनै दिन रेलै चढेर भारत हुँदै इस्लामावाद पुगिनेछ भन्ने लागेको थियो । भूमण्डलीकरणको प्रभावले दक्षिण एसियाली देशको आपसी सम्बन्ध र कटेक्टिभिटी बढ्ने स्वभाविक आकलनका साथ सइदाले त्यस्तो अपेक्षा गरेकी थिइन् । तर, त्यस्तो हुन पाएन । रेल र सडकले जोडिनु त परै जाओस्, भइरहेको दुई देशबीचको सिधा उडान पनि अहिले छैन । त्यसैले, यसपालि पहिलेको ९० मिनेटको उडानबाट आइपुग्ने काठमाडौंमा पाइला टेक्न दुबई हुँदै सात घण्टाको हवाई यात्रा तय गरी हजार डलर खर्चनुपर्यो । आउजाउमा सहजता बढ्दै जानुपर्ने ठाउँमा उल्टो जटिलता थपिन पुगेको मामिलालाई सइदा पाकिस्तानमा उल्टै बढिरहेको कट्टरतासँग जोडेर हेर्छिन् । पढेलेखेको नयाँ पुस्ता स्वाभाविक रूपले कट्टरताको विरोधमा उभिनुपर्ने हो । त्यसमाथि, तीन दशकदेखिको सइदाको प्रयासले इस्लामावादको हावामा केही बदलाव ल्याउनुपर्ने हो । तर, उल्टै युवाहरू नै धार्मिक रूपले कट्टर भएर उघ्र हिंसामा उत्रिन तत्पर छन् । यो सब सामाजिक सञ्जालको दुरुपयोगले गर्दा हो भन्ने म ठान्छु, सइदाले पुर्पुरोमा हात राखिन्, निहित स्वार्थ भएको समूहले सामाजिक सञ्जालमा भ्रामक सूचना आकर्षक र उत्तेजक ढंगले प्रसार गरिरहेका छन् र त्यसले युवाहरूको ब्रेनवास गरिरहेको छ । यो त बर्बादीपूर्ण अवस्था हो ।मिथ्या सूचनाको बाढीले असल मानिस ओझेलमा पर्ने र खराबहरू सत्तासीन हुने अवस्था आइलागेको उनले आफ्नै आँखाले देखिन् । जस्तो कि, अभूतपूर्व चुनावी जित हासिल गरी प्रधानमन्त्री हुन पुगेका पूर्वक्रिकेटर इमरान खान जोसजाँगर भएको सुधारवादी नेता भन्ने पूरै विश्वलाई परेको छ । तर, इमरान त स्त्रीद्वेषी, ऐयासी र धार्मिक कट्टरताले भरिएका मानिस हुन्, जो अरू देशका मानिसलाई त परै जाओस्, पाकिस्तानकै लाखौं युवालाई थाहै छैन, सइदाका आँखा आश्चर्य र हैरानीले एकसाथ तिलमिलाए, किनभने, इमरानले ठूलो धनराशी खर्चेर आफ्नो छवि राम्रो हो भन्ने पार्न मिथ्या सूचना फैलाउन दक्ष ठूलो समूहलाई स्थायी रुपले परिचालन गरिरहेका छन् ।सत्तामा पुगेको साढे तीन वर्षमै देशलाई वैदेशिक ऋणको ठूलो भारी बोकाएका इमरानको शासनकालमा पाकिस्तान यति आर्थिक संकुचनमा पुग्यो कि लाखौं मानिस भोकमरीमा पर्ने खतराबाट गुर्ज्रन बाध्य छन् । शान्ति कि भोजन भनेर रोज्न लगाए पाकिस्तानमा भोजन भनेर मत खसाल्नेको संख्या अत्यधिक हुन पुगेको सइदालाई लाग्छ । इमरानबाट पार नलाग्ने देखेपछि उनलाई सत्तामा चढ्ने बेला धाम मारेको सैन्य नेतृत्वले नै भ्रष्टाचारको अभियोग लगाएर जेल हाल्यो । जेलैबाट चुनावी नेतृत्व गरेका इमरानको दल पिटिआईले चुनावमा भारी मत ल्यायो । तर, उनी फेरि सत्तामा आए झनै गडबड हुने आकलन गरेर देशको असली किङ मेकर पाकिस्तानी सेनाले परिणाम फेरबदल गरेको दाबी उनका समर्थकले गरिरहेका छन् । विश्व सामाजिक मञ्चमा बोलिसकेपछि फर्कने बेला पाकिस्तानमा के भइरहेको होला भन्ने दुविधापूर्ण प्रश्नले सइदालाई अत्याइरहेको थियो ।पाकिस्तानमा चार प्रतिशतको हाराहारीमा भएका अल्पसंख्यक सुमदाय हिन्दु, शिख, इसाइ र अन्य धर्मावलम्बीका लागि लडिरहेकी सइदा नेपालको संवैधानिक व्यवस्थाकी प्रशंसक रहिछन् । हेर्नुस्, तपाईंको देशमा धर्म निरपेक्षता छ, यो कति ठूलो उपलब्धि हो हामी नभएकाहरूलाई बढी थाहा छ, सइदा भन्छिन्, यो जोगाइराख्नुस् है ! भारतमा नरेन्द्र मोदीले हिन्दुत्वको राजनीतिलाई चर्को पारेपछि पाकिस्तानमा इस्लामिक कट्टरता झनै बढ्ने आकलनले सइदाको अनुहार मलिन छ । पूरा दक्षिण एसियामै मोदीको अतिवादी राजनीतिले कट्टरता बढाउला कि भन्ने डरसमेत उनलाई रहेछ । दक्षिण एसियामा आज नेपाल मात्रै एउटा यस्तो देश छ, जहाँ अन्यत्रको अपेक्षा धर्म निरपेक्षता र मानवअधिकारको कुरा गर्दा सास दबाउनुपर्दैन, बिदाइको हात हल्लाउनुअघि सइदाले प्रार्थनावत् हात जोडिन्, भारत र पाकिस्तानको कट्टरतावादी आँधीले यहाँको दियो ननिभोस्, बरु यो प्रदीप्त बनेर हाम्रो अँध्यारोलाई जितोस् । सइदा त फर्केर पाकिस्तान पुगिसकिन्, तर उनले जानुअघि फुसफुसाएको यो मन्त्रवत् ध्वनि मेरा कानमा अझै गुनगुनाइरहेकै छन् ।"
सूर्यास्तमा बसयात्रा,मृत्यु सुन्दर हुन्छअस्ताउादै गरेको घामजस्तैÛजीवन झनै सुन्दर हुन्छउदाउादै गरेको घामजस्तै
भावसंवेदी कविता,"शब्दलाई फारु गर्ने कविलेखक मलाई असाध्यै मनपर्छ । किनकि तिनले थोरै शब्दमा धेरै भन्न सक्छन् । कवि निर्भीकजंग रायमाझी शब्दलाई फुर्मास नगर्ने कविमा पर्छन् । अरूले नसोचेको विषयविम्ब उनको चासो हो । जस्तो कि मोनालिसा हुन फुटाएर क्यानभ्यास र फ्रेमअब लुभ्र संग्रहालयको भित्तादेखि उठ्दै छुम फियोरेन्टिनाको सडकमा निस्फिक्री डुलिहिँड्नेम्याडम लिसा गेरार्दिनी हुँकदापि स्वीकार छैनरङ र कुचीमा जेलिएर मोनालिसा हुन ।५ सय वर्षयता रहस्यमै रहेकी उनको चित्रमाथि निर्भीकले फरक कोण दिएका छन्, जहाँ उनी मोनालिसाको स्वतन्त्रता र प्रेमको खोजी गर्छन् । लियोनार्दो दा भिन्चीको विश्वप्रसिद्ध चित्रमा धेरैले मोनालिसाको मुस्कानलाई रहस्यमयी भनेका छन् । अहिलेसम्म चर्चा हुन्छ त केवल उनको सुन्दरता र यही रहस्यमयी मुस्कान । नयाँ सद्यकवितासंग्रह त्यसरी त कहिल्यै सोचिएन मा कवि निर्भीकले स्थापित मान्यतामाथि फरक दृष्टिसहित विमर्शको बाटो खोलेका छन् । त्यसो त, उग्र राष्ट्रवादबिना पनि देशका कविता बन्ने रहेछ, जस्तो कि नक्सा कोर्ने हात । भावुकता नपोखीकनै पनि प्रेम कविता फुर्ने रहेछ, जस्तो कि सूर्यमुखीसँग । भरमार विम्ब र क्लिस्ट शब्द थोपर्दैमा त्यो कविता हुने होइन । निर्भीक कविता लम्ब्याउन शब्दकोश पल्टाएर शब्दको खोजी गर्दैनन्, बरु सरसतामै बृहत् व्याख्यानको जिम्मा पाठकलाई छाडिदिन्छन् घामको निगाहमामुहारमा कान्ति फिजाउँदै कहिले दायाँ, कहिले बायाँ त कहिले पश्चिम लर्किनेलजालु सूर्यमुखीले कसरी सिक्यो ?कि प्रेम र समर्पण एउटै हो । (सूर्यमुखीसँग)मात्रै नौ लाइने यो कविताले प्रेमलाई समर्पणको रूपमा व्याख्या गर्छ । घामको रापप्रति सूर्यमुखीको समर्पण अनि त्यही रापलाई जीवनको ऊर्जा र चमकका रूपमा देखाउन खोजेका छन् उनले । अर्को बलियो कविता हो शीतल निवासको गर्मी । संवैधानिक राष्ट्रपति नै राजनीति खेल्न अघि सर्ने हाम्रो देशको सामयिक यथार्थलाई उनले व्यक्त गरेका छन् । यसमा उनले दुई छिमेकहरूको चलखेललाई पनि बिम्बात्मक रूपले प्रस्तुत गरेका छन् दक्षिणको हावा चल्यो किउत्तरको सिरेटोले हान्यो कामज्वरो पनि यतैतिर छ ।पुराना समय, पुराना साथी, पुराना सम्बन्ध र जीवनमा गल्छेँडाहरू उनका कवितात्मक यादमा बल्झिएका छन् । उनी गाउँको चौतारी पुग्छन्, तर त्यो उदास देखिन्छ कसैलाई कुरिरहेझैं । सुनसान चौतारीको दृश्यसँगै गाउँ रित्तिएको संकेत कवितामा छ । न लाहुरे न तन्नेरी जोडी, चौतारीमा अब कोही भेटिन्नन् । यो रित्तिँदै गएका हाम्रा गाउँको साझा यथार्थ हो । शीर्षकविता त्यसरी त कहिल्यै सोचिएन छुटिसकेको समयसमीक्षा र पश्चात्तापजस्तो लाग्छ, तथापि यो जीवनबोधी कविता हो । सामान्य विषयलाई पनि जटिल सोच्दा वा बेवास्ता गर्दा त्यसको महत्त्व पछि मात्रै महसुस हुने रहेछ भन्छ कविताले । कोरोनाकालीन परिवेश सम्झाउँछ लकडाउनमा एक साँझ ले । एकै कोठामा कैद जीवन भोगेको आम अनुभव र स्वतन्त्रताको आशामा छटपटिएको कठिन दैनिकीलाई उनले कवितामा लेखेका छन् । सन्निकट संकटमा हरेक प्राणीले भोग्ने अवस्थालाई उनले जुरेलीमार्फत चटारो मा देखाएका छन् । कवि इँटैइँटाको सानो तलाउको छेउबाट स्मृति बोकेर सागरमहासागरसम्म पुग्छन् । तर, तिनले उनलाई रत्याउन सक्दैन । फेरि उही सानो तलाउकै स्मृतिमा डुब्छन् । प्रेमको विराटता र उत्सुकतालाई काव्यिक भाव दिएका छन् ।देशको नक्सालाई बालकको नीलो आँखासँग तुलना गरी कवि संवेदित बन्छन्, नक्सा बनाउने हात मा । कालो अबिर प्रतिरोधी कविता हो । जल्लादको चोहरामा कालो अबिर दलेर होली मनाउन उनको आह्वान छ । बहिष्करणको प्रतिरोध वा उत्पीडनको मूर्च्छनाभाव कवितामा छ । टोपीमा अडिएको राष्ट्रियताको भाष्यप्रति विमति छ उनको । मेरो टोपी कैलाशको शिरजस्तो छैन मा गरिब, निमुखा, मजदुर र तिनको पसिनाको मूल्य उनलाई राष्ट्रबाट भन्दा ठूलो लाग्छ । मानवीय सहअस्तित्वको कामना औजार मा छ । मान्छेले मान्छेलाई औजार बनाएर भिडाउने पक्षको विरोधमा छन् उनी । अहिलेको पुस्ताले भोगिरहेको, सोचिरहेको र लेख्न खोजिरहेको विषयलाई उनले काव्यिक अनुभूति दिएका छन् । छोटा, सटीक र सरल कविताप्रति कविको प्रेम छ । तर, केही कविता भावातिरेकमा पौडिएझैं लाग्छन्, भन्न सकिन्न ती हृदयको गहिराइसम्म पुग्छन् या पुग्दैनन् । केही कविताले उचाइ लिइरहे पनि ती बैठानको ठेगाना नभएर भौंतारिएजस्ता लाग्छन्, कतिले पूर्णताको माग गर्छन् । भनिन्छ संसारमा नयाँ चिज केही छैन, तर नयाँ तरिका अँगाल्नुपर्छ । त्यसैले केही कविता प्रभावितजस्ता लाग्नु स्वाभाविक हो । आशा छ, कवि अझै सचेत हुनेछन् । मूलतः उनका कवितामा कला, विचार र कल्पनाको मिश्रित शैली छ । कवि विप्लव प्रतीकले संग्रहमा लेखेका छन्, असल मानिस सफल पनि हुन सक्छ तर सफल मानिस असल नै हुन्छ भन्ने ग्यारेन्टी हुँदैन । निर्भीकका कविता सफल छन्छैनन् समय र पाठकले मूल्यांकन गर्दै जालान्, तर उनी असल कवि भने पक्कै हुन् । असल कविले कसरी खराब कविता लेख्न सक्छ र ?"
म कहिलेदेखि बूढो भएँ ?,"हो म बूढो भएँ ।बूढो भएँ भन्ने पीर आफ्नै ठाउँमा छ, तर देश बूढो भयो, राष्ट्र बूढो भयो भन्ने पीरले पिरोल्न थालेको छ । हिमाल, पहाड, मधेश, तराई तथा भोट प्रदेशमा पनि युवापुस्ता पातलिँदै छन् । खोरिया खन्ने हातहरू कोरिया जान मरिमेट्न थालेका छन् । युवापुस्ताको भीड कलकारखाना, उद्योगधन्दा वा खेतीकिसानीमा होइन विमानस्थलको प्रस्थान कक्षमा नजर हुन्छ । ती भेटिन्छन् वैदेशिक रोजगारदाताका दलालहरूको कार्यालयमा । शैक्षिक संस्थाका दीक्षान्त समारोहमा युवायुवतीहरू विदेशिने सपना साटासाट गर्दै हर्षोल्लासमा उफ्रिन्छन् । नेपालमा भविष्य देखाउनेहरू कोही छैनन् । ज्येष्ठ नागरिकको इतिहास सुन्ने कसैलाई फुर्सद छैन । ज्येष्ठ नागरिकका छोटो भविष्यको चिन्ता पनि कसैलाई छैन ।जीवनको उत्तरार्धमा जीवन बाँच्ने कलाबारे धेरैका धेरै विचार होलान् । तर, सबैले विचार पुर्याउनुपर्ने विषय आफ्नै स्वास्थ्य हो । शरीर स्वस्थ र निरोगी छ भने पनि मानसिक स्वास्थ्यलाई संयम राख्न सकेन भने पीडादायक हुन्छ बाँकी जीवन । औषधिमूलो र चिकित्सा सेवाले आयुलाई लम्ब्याइदिन्छ । त्यस आयुमा जीवन थप्ने काम आफैंबाट मात्रै सम्भव छ ।"
पोखरी आफैं धमिलिँदैन,"अमला खाएपछि पानी पनि खानु, मुख गुलियो हुन्छ, टेकनाथले दिएको अमला सुरक्षाले मुखमा हाल्दै गर्दा, टेकनाथ बोल्यो, अमिलोलाई गुलियो बनाउने चिज पनि हुन्छ भन्ने बिर्सनु हुन्न ।कत्ति कुरा त बिर्सेकै राम्रो ! सबै सम्झिन थाले डर पो लाग्छ ! सुरक्षा मुसुक्क हाँसी । ऊ हाँस्दाको दृश्यले टेकनाथलाई गोठीकाँडाको घटना सम्झाइदियो ।सुरक्षाले सोधी, अनि तिमी पुराना कुरा सबै बिर्सन सक्छौ ? सबै सक्दिनँ, तर बिर्सनेहरू बढी खुसी हुन्छन रे । त्यसैले कति त बिर्सिदिन्छु । सुरक्षाले मुखको अमलालाई किरिक्क टोकी । दुवैको मुखबाट एकछिन शब्द निस्किएनन्, तर दुवैका आँखा बोले । तिमीलाई केसँग डर लाग्छ बढी?, सुरक्षाले नै सोधी । कसैले गरेको वाचासँग । किन ?वाचाले आशा जगाइदिन्छ । अनि त्यो पूरा नभए मन दुख्छ । दुख्नलाई त घाउ लाग्नुपर्छ नि, हैन ?बाहिर घाउ देखिएन भन्दैमा भित्र नदुख्ने पनि हुन्छ र ?सुरक्षाले थप प्रश्न गरिन । उनीहरूको बबई रिसोर्टको यो भेट योजनासहितको थिएन । टेकनाथ त्यहाँ पुगेपछि सुरक्षा पनि आएकी छ भन्ने थाहा पायो । सुरक्षालाई अमला मन पर्छ भन्ने उसलाई थाहा थियो । भेट्नेबित्तिकै आफैंले खान बोकेको अमला दियो । केही समयअघि उनीहरूको भेट कोहलपुरमा भएकाले दुवैलाई यो भेटमा कुरा गर्न गाह्रो भएन । सुरक्षा र टेकनाथको कोहलपुरको भेट धेरै वर्षपछिको थियो । माघीमा कोहलपुर सानीमाकोमा गएका बेला सानीमा र सुरक्षाले रुपेडिया जाने सल्लाह गरे । मध्याह्नको समय, हिउँदको दिन न्यानो थियो । सानीमाले टेकनाथलाई फोन गरेर बोलाइन् । ऊ टाँगा चलाउँथ्यो र सानीमाको घर नजिकै चप्परगौडी बस्थ्यो । केही पर्दा सानीमा उसैलाई बोलाउँथिन् । उनीहरू एकार्कालाई दिदी भाइ सम्बोधन गर्थे । सुरक्षाले टेकनाथलाई यही क्रममा भेटेकी थिई ।रुपेडिया पुगेपछि सुरक्षाले कुर्ता, मेकअपका सामान र सोनपापडी किनी, सानीमाले इन्डक्सन चुल्हो र चामल । सुरक्षालाई टाँगा चढेर अझै घुम्न मन थियो । उसको घर सुर्खेत नेवारेतिर त्यस्तो टाँगा हुँदैनथ्यो । त्यसैले फर्कंदा सानीमालाई बागेश्वरी मन्दिर निस्किएर जाउँ भनी । उसलाई मन्दिर जानुभन्दा पनि टाँगामा घुम्नु थियो । सानीमा त जान चाहेकी थिइनन् । तर, सुरक्षाका लागि टेकनाथलाई घरबारी टोल हुँदै फर्कन भनिन् । मन्दिर पनि पस्ने हो ? टेकनाथले सोध्यो । हो, सुरक्षाले भनी । टाँगा भित्रसम्म जाँदैन । अलिक वरै रोकेर हिँड्नुपर्छ । कताबाट जाउँ? सोध्यो । त्यो तिमी भन । यात्रुलाई पुग्ने ठाउँ थाहा हुन्छ । बाटो त चालकलाई थाहा हुनुपर्छ नि, सुरक्षाले नै भनी । टेकनाथले सुरक्षालाई पुलुक्क हेर्यो । सानीमा बोलिनन् । न्युरोड पुगेपछि टेकनाथले टाँगालाई एउटा गल्लीभित्र रोक्यो र बागेश्वरी जाने बाटो देखाइदियो । हुन त सानीमालाई थाहा थियो । तर, टेकनाथ बोलिहाल्यो । सुरक्षा टाँगाबाट झरी । सानीमा त्यहीं बसिन् र टेकनाथसँग नै सुरक्षालाई घुमाएर ल्याइदिन भनिन् । मन्दिरको पोखरीछेउ पुग्नै लाग्दा टेकनाथले सोध्यो, सानीमा किन नआउनुभएको ? उसको प्रश्नलाई टारिदिउँकि झैं लाग्यो सुरक्षालाई, तर ढाँटिन । भनी, उहाँको महिनावारी भएको छ रे । यस्तो बेला मन्दिर जान मान्नु हुन्न ।कुरो सुनेर टेकनाथ अलमलियो, हिँड्दाहिँड्दै रोकियो । महिनावारी हुँदा मन्दिर जानु हुन्न भन्नेहरू अझै छन् भन्ने कुराले छक्क पर्यो । ऊ रोकिएपछि सुरक्षा पनि रोकिई र टेकनाथतिरै फर्केर उभिई । के भनेको यस्तो ? सोध्यो । तर, सुरक्षा बोलिन । आफैंतिर फर्केर उभिएकी सुरक्षालाई एकटकले हेर्यो । चिउँडो छेउमा काटेको दाग र निधारको देब्रेपट्टिको खत उस्तै थिए । पहिले उसलाई आँखा अलिक कैला हुन् कि जस्तो लागेको थियो । अहिले अलिक काला देख्यो । गाजलले होला, यस्तै सोच्यो । र, बोल्यो, हुन त म टाँगा चलाउने मान्छे । तर नि, सुरक्षा, मन्दिरमा बस्ने पहिलो भगवान् महिला नै थिइन् नि हैन ? सुरक्षा चुप लागेर टेकनाथलाई हेरिरही । धुलो र पसिनाले मैलिएको, छेउतिर फाट्न थालेको टोपी लगाएको टेकनाथले यस्तो प्रश्न गर्ला भन्ने उसको कल्पनामा पनि थिएन । सुरक्षालाई यो विषयमा लामो कुरा गर्न मन लागेन । कुरोलाई अन्तै मोड्न चाही, तिमी यो टोपी सधैं लगाउँछौ ?हजुर । म सधैं लगाउँछु, उसले बुझ्यो सुरक्षा कुरा छल्न चाहन्छे । किन नि ?मेरो टाउकोमा टक्क मिल्छ त्यसैले । सुरक्षा मुस्कुराई । र, थपी, कति भयो टाँगा चलाउन थालेको ? बिर्सिएँ । मलाई त बिर्सन मन पर्छ । बिर्सन जानियो भने पुराना कुराले दुखाउँदैन ।त्यस्तो दुखाउने कुरा पनि छ र तिमीसँग?छ एउटा । बेलाबेला दुःख दिन्छ ।अनि त्यो चाहिँ किन नबिर्सेको त ?कुनैकुनैले चाहिँ दुःख दिए पनि आनन्द लाग्दोरछ, त्यही भएर । टेकनाथलाई कुरा लम्ब्याउन मन लागेन । सुरक्षाले पनि त्यस्तै बुझी । आफ्नै आँखातिर झरेको कपाल समाउन हात उठाई । यसो गर्दा उसको छातीको लुगा तन्कियो । आकाशे रङको नीलो आउटर लगाएकी थिई । भित्र बुट्टेदार कुर्ती । कुर्तीभित्र के छन्, त्यो त यस्सै देखेन । तर, टेकनाथलाई सुरक्षाले ब्रा नमिलाई लगाएजस्तो लाग्यो । कपाल हाइलाइट गरेको ठीकै लाग्यो उसलाई ।न्युरोडमा टाँगा धेरैबेर राख्न पाइँदैनथ्यो । त्यसैले उनीहरू मन्दिर घुम्न हतारिए । सुरक्षाले मन्दिरको भित्तो छोई र ढोगी । सानीमा पनि आउनुभएको भए रमाइलो हुन्थ्यो, टेकनाथले भन्यो, मन्दिरमा सँगै फोटो पनि खिच्न हुन्थ्यो ।खै मान्नु भएन । होस्, अब यो कुरा नगरौं ।तर टेकनाथ चुप लागेन, सानीमालाई सम्झाउनु । महिनावारीले मान्छेलाई अछूत बनाउँदैन । यो त महिलाहरूको शक्ति र योग्यता हो नयाँ जीवन निर्माणको । यसले त महिलाहरूलाई एक हुने अवसर पो दिन्छ । यस्तो बेलामा खुसीको उत्सव मनाउनुको सट्टा छुनै नहुने भनेर टाढिने हो र ? महिनावारीलाई उत्सव मनाउने ?हो , सुरक्षा बोल्दाबोल्दै ऊ बीचैमा बोल्यो । उत्सवले मान्छेलाई आफ्नो कुरा भन्ने मौका दिन्छ । देखेकी छैनौ, मान्छेहरू चाडपर्वमा किन नाचगान गर्छन् ? कहिल्यै बाहिर निस्कन नपाएकाहरू पनि साथीसंगी भेटेपछि कसरी खुल्छन् र आफ्ना सुखदुःखका कुरा गर्छन् ? पर्वले भेटघाट र कुरा गर्नेमौका दिन्छ ।सुरक्षा केही बोल्न खोजी, तर शब्द आएन । यति भनी, खै के भन्ने ? बिस्तारै राम्रो होला नि ।टीभीमा आउने स्यानिटरी प्याडको सोस्ने शक्तिलाई देखाउन रातो मसीको ठाउँमा निलो मसी प्रयोग हुनु महिनावारीका बारेमा बोल्न नचाहने आम वृत्तीको संकेत हो भन्दै यसमा सुरक्षा वा उसकी सानीमाको मात्रै निजी हिचहिचाहट नभएको प्रसंग भाका मिलाएर झिक्यो । अनि भन्यो, त्यस्तो विज्ञापनले कस्तो ज्ञान देला ? महिनावारीलाई मानसिभन्दा पर राखेर त्यसमा डर भरिदिएको हुनाले यो सब भएको र त्यो एक हिंसा हो भन्ने उसको तर्क सुनेर सुरक्षा खङ्रङ्ग भई । किनभने, टेकनाथले यति गहिरो कुरा गर्ला भन्ने उसले सोचेकी पनि थिइन । मन्दिर नजिकैको पोखरी छेउमा गएर धूप बाली उसले । पोखरी ह्वास्स गनायो । कति मैलो, कहिल्यै सफा नगरे जस्तो, भनेर एक सुरले गनगनाइ । टेकनाथले पोखरीतिर हेर्यो र भन्यो, पोखरी आफैं मैलिँदैन, सुरक्षा । बाहिरका चिज त्यसमा पर्न थालेपछि मैलो हुने हो । पोखरी र मान्छेका सम्बन्ध उस्तै हुन्छन्, बाहिरका मिसिन थालेपछि मैलिन्छन् । यसो भनेर उसले सुरक्षालाई पुलुक्क हेर्यो । माघको महिना भए पनि सुरक्षाका गाला राता थिए ।टेकनाथले चिनिसकेको थियो यो त्यही सुर्खेत नेवारेकी सुरक्षाले हो भनेर । तर, सुरक्षाले ठम्याउन सकेकी थिइन टेकनाथ सुर्खेत गोठीकाँडाकै टेकेन्द्र हो भनेर । उनीहरू एउटै स्कुल पढेका अत्यन्तै मिल्ने साथी थिए । एकदिन देउती बज्यैकोमा गएर कहिल्यै नछुट्टिने वाचा गरेर गोठीकाँडा घुम्न गएका थिए जो कहिल्यै पूरा भएन । स्कुलकै अर्को साथीले कुरा लगाइदिएपछि सुरक्षाका बुवाले उसलाई स्कुलबाट नै निकालिदिएका थिए । त्यसपछि टेकेन्द्र र सुरक्षाको भेट भएन । टेकेन्द्र त अब सुरक्षालाई कहिल्यै भेट्दिनँ भनेर कोहलपुर झरेको थियो । तर, सबै चाहेअनुसार हुँदैन । सुरक्षा र टेकनाथको कोहलपुरको भेट पनि त चाहे अनुसारको थिएन । कोहलपुर झरेपछि टेकेन्द्र लखनउ गएर उच्च शिक्षा पढ्यो, त्यहीं टेकनाथ भयो । तर, कोहलपुर फर्किएपछि जागिर पाउन सकेन । एकदुई पटक लोकसेवा कोसिस गर्यो, सफल भएन । ऋण गरी व्यापार गर्ने पनि सोच्यो, आँट आएन । नेपालगन्जमा टाँगा राम्रो चलेको देख्यो र उसले पनि टाँगा भाडामा लिएर त्यही काम सुरु गर्यो । सुरक्षालाई यो सबै थाहा थिएन । त्यसैले उसले टेकनाथलाई एक सामान्य सुझबुझको टाँगावाला ठान्नुमा अन्यथा पनि थिएन । उनीहरू कुरा गर्दै न्युरोड पुगे । टेकनाथले टाँगा चालु गर्यो । सानीमाले केही सोधिनन् । कोहलपुरतिर लागेपछि सुरक्षाको मनमा कुराहरू खेल्न थाले । सबैभन्दा बढी पोखरीको पानी र मान्छेको सम्बन्धको कुराले छोयो उसलाई । त्यसले उसको गाउँको भेरी नदी सम्झायो । भेरीमा बर्खाको भेल नपस्ने हो भने त्यो पनि धमिलो हुँदैन । सङ्लो चिज धमिल्याउने त बाहिरकै हुँदारछन्, ठीक भन्यो टेकनाथले । उसको मनमा यो कुरा पटकपटक दोहोरियो । स्कुल हुँदा टेकेन्द्रसँगको सम्बन्ध पनि बाहिरकै मान्छेले धमिल्याइदिएको थियो । ऊ यो कुरा टेकेन्द्रलाई भन्न चाहन्थी, तर भेट्नै पाइन । आज टेकेन्द्रकै टाँगामा थिई, तर चिन्नै सकिन ।बबईमा सुरक्षासँग अमला खाएको दिन टेकनाथ त्यही रिसोर्टमा सामान पुर्याउन गएको थियो । त्यहाँ पुगेपछि त्यहीं भइरहेको कार्यक्रममा सुरक्षा पनि आएको थाहा पायो र उसलाई भेट्यो अनि अमला दियो जो दुवैले खाए । कोहलपुर र रुपेडिया घुम्दाका कुरा गरे । सुरक्षालाई अमला मन पर्छ भनेर टेकनाथले सुर्खेत पढ्दा नै थाहा पाएको थियो । त्यहीं पढ्दै हो उनीहरूले एकअर्कासँग नछुट्टिने वाचा गरेका । बबईमा भेट्दा टेकनाथले त्यो समयको कुरा गरेन । सुरक्षाले त उसलाई चिन्दा पनि चिनिन । टेकनाथले सबै कुरा भन्ने आँट पनि गरेन । दुवै एकैछिन गफिएर बिदा भए । फर्कनुअघि टेकनाथले भन्न नसकेको कुरा एउटा कागजमा लेखेर त्यही रिसोर्टको भाइलाई छाडेको थियो जो सुरक्षाले एकै साथ पढीअमला खाएर पानी खानु, मुख गुलियो हुन्छ भन्यौ । त्यो कुराले पुरानो याद दिलायो । हामी देउती बज्यै र गोठीकाँडा घुम्न जाँदा पनि तिमीले त्यसै भनेकी थियौ । तर, तिमीसँग छुट्टिएपछि अमिलो बनेको मेरो मन अहिलेसम्म गुलियो भएको छैन । बरु उल्टै अचेल त पानी खाएपिच्छे चहर्याइरहन्छ । तिमीले त म टेकेन्द्र हो भनेर चिन्दा पनि चिनिनौ । तर, मैले तिमीलाई बागेश्वरीमै चिनिसकेको थिएँ, २७ वर्षपछि पनि।"
पञ्चायतको अँध्यारोमा आँटिला 'मायाहरू,"पूर्वी पहाड तेह्रथुम, केबुकबाट बर्मा (म्यानमार) जाँदा माया गुरुङ जम्माजम्मी दुई महिनाकी शिशु थिइन् । आमाको पिठ्युँमा मजेत्रोले बाँधिएर करिब १ हजार ५ सय किलोमिटर यात्रा पार गर्दै पूर्वोत्तर बर्मा पुग्दा दोस्रो विश्वयुद्ध उत्कर्षमा थियो । सन् १९४३ देखि १९४५ सम्म जारी विश्वयुद्धमा मायाका बुबा ब्रिटिस सेनाका रूपमा जापानविरुद्ध लडेका थिए । बर्मामा सन् ६० को दशकमा एउटा गीत खुबै चर्चित थियो, फर्क है फर्क नेपाली । त्यही गीतमार्फत प्रवासमा रहेका नेपालीलाई घर फर्किन राजा महेन्द्रले आह्वान गरेको ठान्थे बर्मेली नेपालीहरू । एकपटक राजकीय भ्रमणमा महेन्द्र बर्मा पुगे । उनले त्यहाँबाट औपचारिक रूपमै आह्वान गरेपछि बर्मेली नेपाली पुरानो थातथलो फर्किन जुर्मुराए । माया पनि बाआमालाई सोधिरहन्थिन् हाम्रो नेपाल कहाँ छ ? त्यही मेसोमा मायाको परिवार पनि नेपाल फर्किने निर्णयमा पुग्यो । सात दिन, सात रात पानी जहाजको यात्रा गरेर उनीहरू कोलकाता हुँदै पूर्वी नाकाबाट नेपाल छिरे । विसं २०२० को दशकमा आएका बर्मेलीहरू जंगल फाँड्दै बस्ती बसाउन थाले । माया गुरुङको परिवार भने धुलाबारीतिर मोडियो । गुरुङ परिवारका सुरुआती दिन कष्टकर थिए । होटलमा भाडा माँझेर परिवार पाल्ने जिम्मेवारी वर्मामै म्याट्रिक पास गरेकी मायाको काँधमा आइलाग्यो । एक दिन होटलमा भाडा मस्काउँदै गर्दा धुलाबारीका रैथाने चन्द्रकुमार श्रेष्ठ (राइटर बा) ले जिज्ञासा राखेछन्, नानी घर कहाँ हो ? कति पढेकी छौ ? आत्मविश्वासी मायाले भनिछन्, बर्माबाट आएकी, उतै मेट्रिक पास गरेकी छु । अनि चन्द्रकुमारले भनेछन्, मेट्रिक गरेको मान्छे यसरी भाँडा मस्काएर बस्ने हो त ? हिँड स्कुलमा पढाउने काम लगाइदिउँला । राइटर बासँगको भेटपछि मायाको जीवनले नयाँ मोड लियो । धुलाबारी निमाविमा शिक्षकका रूपमा भर्ती भइन् । मिठो अंग्रेजी बोल्ने, नाच्न र गाउन पनि उस्तै माहिर माया शिक्षकमाझ छोटै समयमै परिचित भइहालिन् । शिक्षणकै क्रममा छिमेकी ज्यामिरगढी प्राविका शिक्षक भरत गुरुङसँग घरजम गरिन् । राजनीतिमा लाग्न उनलाई एउटा घटनाले प्रेरित गर्यो । तत्कालीन प्रधानपञ्च सीताराम भट्टराईले पटकपटक सरुवा गरेर हैरान पार्थे । त्यही घटनापछि राजनीतिमा लाग्न इख पलाएको उनी सुनाउँछिन् । शिक्षण गर्दागर्दै राजनीतितिर झुकाव बढाएकी उनी २०२७ सालमा महिला संगठनको धुलाबारी गाविसकी सभापति नै बनिन् । चुलोचौकामा मात्रै सीमित त्यो बेलाका महिलालाई राजनीतिमा आउन कम कठिन थिएन । तर, पति भरत र शुभेच्छुकको हौसला, प्रेरणाले राजनीतिमा लाग्न सघायो । आठ वर्षदेखि गर्दै आएको शिक्षणलाई बिट मार्दै राजनीति कोर्स सुरु गरिन् । २०२९ सालमा राइटर बा र पति भरतले धुलाबारी गाउँ पञ्चायतको उपप्रधान पञ्च उठ्न हौस्याए । नभन्दै माया उठिन् र अत्यधिक मतले विजयी भइन् । उप प्रधानपञ्च उठ्दा विपक्षीहरूले पोथी बास्यो भन्दै व्यंग्य गरेका थिए । माया विगत सम्झिँदै हास्छिन्, विपक्षीले त्यसरी मेरो प्रचार नगर्देको भए मैले जित्ने रैनछु ।उपप्रधानपञ्च हुँदा लोकप्रिय काम गरेकी माया २०३६ सालमा प्रधानपञ्च बनिन् । त्यो बेला पुरुष प्रतिद्वन्द्वीलाई पन्छाएर जित्नु कठिन थियो । विद्रोही र निडर स्वभावका कारण तत्कालीन प्रशासनले उनलाई कहिले झापा विद्रोहलाई सघाएको त कहिले कांग्रेसलाई सुराकी गरेको आरोप लगाउँथ्यो, पटकपटक पक्राउ पनि परिन् ।ज्ञानेन्द्र शाहको प्रत्यक्ष शासनकालमा मेचीनगरकी टिके उपप्रमुख बनिन् । लोकतन्त्रपछि राजेन्द्र लिङ्देनलगायतका पञ्चलाई मोसो दलियो । तर, उनलाई कसैले चलाएन । एक पटक माओवादीहरू मोसो दल्न भनी आएका थिए, मैले सक्छस् भने एक्लै आइज भनेपछि उनीहरू लाखापाखा लागे, माया भन्छिन्, नडराउनु नबिराउनु । देशकै पहिलो महिला प्रधानपञ्च हुन्, झापा बुधबारेकी भागिरथा नेउपाने । २०२९ साल कात्तिकमा बुधबारे गाउँ पञ्चायतबाट विजयी भएर उनले इतिहास रचेकी थिइन् । प्रधानपञ्च हुनुअघि २०२६ जेठ २ मा उपप्रधानपञ्च जितेकी थिइन् । त्यही उत्साहले प्रधानपञ्चमा उठिन् र बहुमत पाएर विजयी भइन् । विसं १९८० मा इलामको कन्याममा जन्मिएकी भगिरथाको १० वर्षको उमेरमा बिहे भयो । विसं २०१० सालमा त उनी विधवा भइन् । पति प्रजापतिको आकस्मिक मृत्युपछि २ छोरा र ४ छोरी हुर्काउने जिम्मा उनको कलिलो काँधमा आयो । पतिवियोगले पहाडमा बस्न गाह्रो भएपछि उनी बुधबारे बसाइँ झरेकी थिइन् ६ लालावाला च्यापेर । पारिवारिक, सामाजिक थिचोमिचो र अन्याय सहँदै उनी अचानक राजनीतिमा उदाइन् । उहाँ औंठा छाप भए पनि निडर, स्वाभिमानी र प्रस्ट वक्ता हुनुहुन्थ्यो, माइला छोरा कुलप्रसादले सुनाए, त्यही कारण उहाँलाई जनताले मन पराएर दुई पटक पञ्चायतमा जिताए । खासमा २०१७ सालको राजनीतिक परिवर्तनले भागिरथाका लागि राजनीतिक ढोका खुल्यो । महेन्द्रको कु विरुद्ध आन्दोलन भइरहेका बेला उनी पञ्चायतको पक्षमा उभिइन् । ०२० सालतिर भागिरथा महिला संगठनको सभापतिमा जब निर्वाचित भइन् तब सक्रिय राजनीतिमा प्रवेश गरिन् । त्यसपछि पञ्चायत पक्षधर स्थानीय तथा जिल्ला संघसंस्थामा आबद्ध भई जिल्ला स्तरीय नेता तथा बौद्धिक वर्गको सान्निध्यमा पुगिन् । २०२४ सालमा पञ्चायती व्यवस्थाले ल्याएको गाउँ फर्क अभियान अन्तर्गत झापा जिल्लालाई ९ भागमा विभाजन गरिएको थियो, जसको नेतृत्व रामबाबु प्रसाईंले गरेका थिए । बुधबारे, धाइजन, धुलाबारी, नकलबन्दा, शान्तिनगर र बाहुनडाँगी गाउँ पञ्चायतमा महिला संगठनको तर्फबाट प्रतिनिधित्व गर्दै भागिरथाले बाटो, पैनी, स्कुल तथा समग्र समाज विकास र चेतना विकासमा सक्रिय निर्वाह गरेको छोरा कुलप्रसादको भनाइ छ । त्यही राजनीतिक सक्रियतापछि उहाँ २०२६ सालमा उपप्रधानपञ्च र २०२९ मा प्रधानपञ्चमा निर्वाचित हुनुभएको हो, कुलप्रसाद भन्छन् । २०३९ सालमा वर्गीय संगठनको जिल्लास्तरीय चुनावमा महिला संगठनको जिल्ला सभापतिमा निर्वाचित उनी जिल्ला पञ्चायतको पदेन सदस्य थिइन् । २०४३ को आम निर्वाचनमा राष्ट्रिय पञ्चायत सदस्यको निर्वाचनमा भने उनी पराजित भएकी थिइन् । भागिरथाले बुधबारेमा व्यवस्थित बसोबास मात्रै गराइनन्, आफ्नो क्षेत्रमा पहिलो पटक बिजुली बालेर सबैलाई चकित पारिन् । २०३४ तिर पुष्प भण्डारी इन्जिनियर भएर बुधबारेको बिजुली अड्डामा आएका थिए । त्यहीबेला भागिरथाले बुधबारेलाई झिलिमिली पारिन् । पञ्चायत पतनपछि राजनीतिबाट रिटायर्ड भएकी उनी २०४८ पुसमा बितेकी थिइन् । त्यो बेला महिलाहरू विरलै राजनीतिमा सक्रिय थिए । आफ्नो बलबुतोले राजनीतिमा लाग्नु कल्पनाबाहिरको विषय थियो । त्यसैले धेरैजसो महिला संयोगले राजनीतिमा आए । भागिरथाझैं निरक्षर जोगमाया थापाको जीवनमा पनि राजनीतिक संयोग जोडियो । उनी २०३३ सालमा सीमावर्ती ज्यामिरगढी गाउँ पञ्चायतकी प्रधानपञ्च बनिन् । २०२८ देखि सुरु भएको झापा विद्रोह बारे लेखिएको पुस्तक २०२८ ः झापा विद्रोहको अन्तरकथा का लेखक निरोज कट्टेलका अनुसार, २०२८ जेठ २ गते विद्रोहीको पहिलो निसाना बनेका थिए, कर्णबहादुर गौतम । उनी तत्कालीन प्रधानपञ्च बलबहादुर थापाका छिमेकी पनि थिए । लोकप्रिय प्रधानपञ्च बलबहादुर भूमिगत रूपमा कम्युनिस्ट पार्टीमा पनि संलग्न थिए, जिल्ला तहकै नेता थिए । तत्कालीन सत्ताले जमिनदार रघुवीर बुढाथोकीका कारोबारी कर्णबहादुर गौतम हत्याको आरोपमा धेरैलाई पक्राउ गरेको थियो, कट्टेलले सुनाए, त्यो पंक्तिमा प्रधानपञ्च थापालाई परे । माइला छोरा प्रदिपका अनुसार, जोगमाया त परिस्थितिले नेता बनेकी हुन् । बुबा जेलमा भएका बेला जनताले बुबाको बदला आमालाई उम्मेदवार बनाउने निधो गरेका थिए । निरक्षर जोगमागाले नेता बन्ने सपना कहिल्यै देखिनन् सायद । तर, कहिलेकाहीँ मान्छेको जीवनमा नसोचेको भइदिन्छ । उम्मेदवारी मनोनयन दर्ताको अघिल्लो दिन जोगमायालाई रातभरि घरको भित्तामा कोइलाले नाम लेख्न सिकाइयो ।बुबाको ठाउँमा आमालाई उम्मेदवार बनाउन सिंगो गाउँ नै उर्लिएको दृश्य बालक प्रदिपले नजिकबाट नियालिरहेका थिए । उनले भने, भित्तामा कोइलाले किन कोरेको होला जस्तो लाग्थ्यो, आमाले नाम लेख्न सिकेको पछि मात्रै थाहा भयो । ज्यामिरगढी कम्युनिस्टहरूको आधार इलाका पनि थियो । मेची पारिबाट कम्युनिस्ट नेताहरू आउजाउ गरिरहन्थे । राधा, सीपी, गोपालकृष्ण प्रसाईंजस्ता अगुवा कम्युनिस्टहरूको सेल्टर नै थियो ज्यामिरगढी । त्यही कम्युनिस्ट जनाधारको बलमा २०२६ सालमा बलबहादुरले पञ्चायत चुनाव जितेका थिए । ऊ बेलाको झापा आन्दोलनका नेता तथा वरिष्ठ अधिवक्ता लीला उदासीका अनुसार, गौतमको हत्यापछि प्रहरीले उनलाई समात्यो । उनी प्रधानपञ्च थिए । अर्को चुनाव आउँदा थापा जेलमै थिए । अब कसलाई उठाउने भन्ने चर्चा भयो त्यही क्रममा श्रीमती जोगमाया थापालाई उठाइयो, उदासीले भने, उहाँले जित्नु पनि भयो । उदासीका अनुसार, बलबहादुरले जित्दै आएको सिटमा जोगमायालाई उठाइयो । वामपन्थी प्रयत्न र वामपन्थी लहरबाटै उनले पनि जितिन् । लेखपढ गर्न नजान्ने भए पनि विकास निर्माणका काममा उनी अग्रसर थिइन् । प्रदिपका अनुसार, सत्तामा रहँदा पनि जोगमायाले आफ्ना लागि केही गरिनन्, न बुबाले नै गरे । उनीहरूले राजनीतिलाई सधैं सेवा सम्झे । दोस्रो पटक पनि उनी पुनः उम्मेदवार बनिन् । तर, पुरानो ज्यामिरगढीका केही वडा धुलाबारी र केही चन्द्रगढीमा गाभिएका कारण कम्युनिस्ट मत विभाजित भयो । अन्ततः नारायण ओलीले प्रधानपञ्चमा बाजी मारे । उनी २०५४ सालमा बितिन् । दिलकुमारी श्रेष्ठलाई सहकर्मीहरू गाई आमै भन्थे । जिल्ला पञ्चायतको निर्वाचनमा उनको चुनाव चिह्न गाई थियो, त्यसैले । कालान्तरमा उनको अर्कै उपनाम जोडियो, मेचीआमा । त्यही चिह्नले उनलाई जिल्ला पञ्चायतको सभापतिमा निर्वाचित पनि गरायो । जतिबेला महिलाहरू समाजमा खुलेर बाहिर आउने, धक फुलाएर बोल्ने अवस्था थिएन, त्यही बेलादेखि दिलकुमारी महिला जागरण र महिला हकहितका सामाजिक गतिविधिमा सक्रिय बन्दै गइन् । उनी पनि निडर र हकी स्वभावकी थिइन् । भोजपुरको सिद्धेश्वर५ दामाबजारमा विसं १९७० कात्तिक २५ मा जन्मिएकी उनको चैनपुरका कृष्णप्रसाद श्रेष्ठसँग विवाह भएको थियो । २०६८ भदौ ८ गते ९८ वर्षको उमेरमा उनले संसार छाडिन् । २०१० सालतिरै उनको परिवार चैनपुरबाट मधेश झरेको थियो । भद्रपुर नगरपालिकालाई स्थायी थलो बनाएर उनी निरन्तर समाजसेवा र राजनीतिमा सक्रिय बन्न थालेकी थिइन् । २०१७ सालमा नारी शिल्पकला केन्द्र झापाको अध्यक्ष, २०१८ मा नेपाल महिला संगठन झापाको अध्यक्ष, २०१९ मा नेपाल महिला संगठन केन्द्रीय सदस्य भइन् । पञ्चायतप्रति झुकावकै कारण २०३६ सालमा तत्कालीन राजा वीरेन्द्रले राजसभा सदस्यमा मनोनीत गरेका थिए । ऊ बेला त्यो पदमा पुग्ने सम्भवतः उनी पहिलो महिला थिइन् । २०४० मा नेपाल महिला व्यावसायिक संगठनको केन्द्रीय अध्यक्ष बनेकी उनलाई वीरेन्द्रले नै २०४१ सालमा राजसभा स्थायी समिति सदस्य पुनः मनोनीत गरे । उनले सोभियत संघ, उत्तर कोरिया, चीन, बर्मा, हङकङ, थाइल्यान्ड, चेकोस्लोभाकिया जस्ता देश घुमिसकेकी थिइन् । एक समय झापामा महिला नेतृत्वको सदैव खडेरी थियो । तर, दिलकुमारी समाजलाई चुनौती दिँदै अग्रमोर्चामा उभिएकी थिइन्, विद्रोही पनि थिइन् । झापामै पहिलो पटक हलो जोतेर त्यो बेलाको समाजलाई चुनौती दिएकी थिइन् । मेची क्यापसका पूर्वप्रमुख चिन्तामणि दाहालले भने, महिलाले हलो जोत्नु पाप ठान्ने समयमा उनले हलो जोतेर समाजलाई नै चुनौती दिएकी थिइन् ।"
"प्रिय भूपी, बेडल्याम्प होइनन् धर्मपत्नी !","वि भूपी शेरचनको माथिको कविता पढेपछि म धेरैबेर सन्न भएकी थिएँ । हाम्रा कति हजुरआमा, आमा, फुपू, सानिमा, ठूलीआमा, काकी, दिदी, भाउजूको नियति यस्तै थियो ! म मेरै उमेरका साथी हेर्छु, बहिनी पुस्ता देख्छु । कवितामा उल्लिखित अवस्था बदलिएको छ । भोरको उज्यालोमा कसैले निभाउन नपाउँदै आफूले आफैंलाई बालेर निस्केका छन् उज्यालोको खोजीमा आजका धर्मपत्नीहरू । साँझ वा रातमा फर्किंदा उस्तै उज्यालो बोकी फर्किन्छन् सधैं अरूलाई पनि बल्न पुग्ने गरी ।भर्खरै किशोरावस्थामा प्रवेश गरेकी छोरी लिएर ऊ मकहाँ आएकी छ । केही कुरा छोरीकै सामुन्ने सुनाउँछे । छोरीलाई बाहिर पठाएर आफ्ना जीवनका बाँकी कहर कहन्छे । आफूमाथि भएको शारीरिक हिंसा, अपमान, तिरस्कार, अतिशय रुढिवादी व्यवहारबाट आजित छे । कतै वैवाहिक सम्बन्धभित्र यौन हिंसामा त परेकी छैन ? उज्यालोको खोजीमा बाहिर निस्किएकी ऊ रातमा कसैको स्पर्शमा धप्प बल्न पाउँदिनँ । पति प्रेमिकासँग अभिसारित भइरहँदा ऊ रातको अँध्यारोमा एक्लो उच्छबास छाड्छे । छोरी आइपुग्छे । बाबुका सबै कर्तुत देखिरहेकी उसलाई सोध्छु, बाबाको त अहिले नै पनि साथी रहेछ । भोलि कुनै दिन मामुको जीवनमा पनि कोही साथी आइपुग्यो भने ?मेरो मामुले बाबाभन्दा धेरै राम्रो मान्छे डिजर्व गर्नुहुन्छ । छोरीको उत्तरले मलाई खुसी बनाउँछ । हामी दुवैका आँखा जुध्छन् र केहीबेरसम्म निशब्द बन्छौं । १७ वर्ष टेक्दै गर्दा यो मान्छेसँग विवाह गर्न पाइनँ भने मरिदिन्छु भन्ने छोरीको धम्कीेअघि गलेका आमाबाबुले कन्यादान दिएकी ऊ छोरो दस वर्ष नपुग्दै प्रवासिन्छे । देश छोड्नुको कारण पनि ऊमाथि हुने शारीरिक हिंसा नै थियो । उसलाई पटकपटक डिभोर्स गर्न दबाब दिइन्छ, ऊ टेर्दिनँ । श्रीमान्ले विवाह गरेको खबर सुन्छे, तर पत्याउँदिनँ । जब प्रमाण नै देख्छे अनि उसलाई लाग्छ, आफूले माया गरेको मान्छेले आफूलाई छोड्न चाहेको मात्रै छैन दोस्रो विवाह नै गरिसकेको छ भने उसलाई आफूसँग कागजमा मात्र बाँधीराख्नु उचित छैन । त्यसपछि ऊ श्रीमान्ले माग्दै आएको डिभोर्स दिने निर्णयमा पुग्छे । आफूले कमाएर पठाएको पनि खोज्दिनँ । छोरो छ उसैलाई हुन्छ मलाई केही चाहिँदैन भन्छे । सम्बन्ध विच्छेदको एक हप्ता नबित्दै मध्यजेठमा मध्य जाडोका पहिरनमा ऊ दोस्री श्रीमतीसँगको तस्बिर पोस्ट गर्छ । बर्सौंअघि तेरो श्रीमान्ले विवाह गरिसक्यो भन्दा नपत्याएकी ऊ छोरासँग सम्पर्क गर्न नपाएर बलिन्ध्र धारा आँसु चुहाउँछे । तँजस्तो मम्मी मलाई चाहिँदैन, आई गट न्यु मदर, छोराको म्यासेजले ऊ हतप्रभ बन्छे । उसलाई लाग्छ, छोराले लेखेको होइन यो म्यासेज । छोरा मसँग बोल्दा सधैं डराएर बोल्छ । भिडियो खोल्न मान्दैन । म्यासेजमा पनि ओइ, तेरो के छ ? अँ भन् भन्छ । यो भाषा, यो शैली छोराको होइन । छोरा यस्तो छैन । यो छोराको बाबु नै बोलेको हो । मेरो छोरो उनीहरूकै नियन्त्रणमा छ । छोरासँग नियमित सम्पर्क गराउने भनेर अदालतमा ल्याप्चे लगाएर गएको ऊ यसबारे बेपर्वाह बनेर हिँडिरहेको छ । सामान्य चिनजानबाट साथी बन्दै गरेको समयमा ऊ बलात्कारमा पर्छे । एउटा प्लान्ड रेप । बलात्कारपछि पनि ऊ पछ्याउन छोड्दैन । उसलाई माया गर्छु भन्छ । लामो समयसम्म पनि पछ्याइरहेपछि ऊसँगको लिभ इन सुरु हुन्छ । छ वर्षसम्म उसले आफैं कमाएर पार्टनर लाई पाल्ने काम गरी । सम्बन्धमा उतारचढाव आइरहे । ऊ कुलतमा फस्दै गयो । उसले सम्बन्धबाट निस्कन खोजी । तर, उसले फेरि पनि पिछा छोडेन । अहिले त सिंगो परिवार नै आएर माफी माग्न र फकाउन थाल्यो जसरी पनि हाम्रो छोरा, भान्जा, भाइ, सालोलाई नछोड, अब ऊ सुध्रिसक्यो, नभए हामी सुधार्छौं, अब विवाह गरेर बस । परिवारले नै भनेपछि ऊ विवाह गर्ने निर्णयमा पुगी । विवाह भयो । तर, ऊ सुध्रिएन । झन् बिग्रँदै गयो । नशाको सुरमा भौतिक आक्रमणमै उत्रिन थाल्यो । र, अब ऊ पनि उसको सुधार केन्द्र बनिरहन नसक्ने निर्णयमा पुगी । ऊ अदालतसम्म पुग्छे भन्ने अनुमान नै थिएन सायद उसलाई । त्यसपछि भने ऊ सम्बन्धभन्दा पनि सम्पत्तिको लोभमा यसरी तिलमिलायो कि आफैंले काम छ भनेर हस्ताक्षर गर्न लगाएर लिएको श्रीमतीको खाली चेकमा करिब एक करोड रुपैयाँ आफ्ना मामाका नाममा भर्यो र चेक बाउन्स गरायो । हालसम्म दस लाखको पनि कारोबार नभएका उसका दुवै बैंकका खाता कालोसूचीमा सूचीकृत गरिए । सिंगो परिवार सम्पत्ति नलिन र सम्बन्ध विच्छेद गर्न दबाब दिइरहेको छ । मारेर फाले कसैले थाहा नपाउने धम्की दिइन्छ । उसलाई अपरिचित मानिसहरूले निरन्तर पछ्याउँछन् । धम्कीपूर्ण फोन आउने र यसरी पछ्याउने क्रम नरोकिएपछि ऊ बसिरहेको डेरा छोड्न बाध्य भएकी छ । उसले सम्बन्धलाई लगभग सात वर्ष पूरा समय र मौका दिई । यी सब एकोहोरो उसका तर्फबाट मात्रै रहे । अर्को पक्ष सम्बन्धप्रति अतिशय बेपर्वाह रह्यो । लोग्नेका यावत् उपेक्षाका बाबजुद उसले लोग्नेकै गृहस्थी कसरी सम्हालिरहेकी छे ? म छक्क पर्थें । त्यो गृहस्थीमा उसको केही थिएन, कोही थिएन । छोराछोरी लोग्नेका थिए, परिवार, आफन्त पनि लोग्नेकै । आधा शताब्दी उमेर काटेको लोग्ने मानिसले एउटी कुमारी केटीका काँधमा आफ्नो गृहस्थीको भारी बिसाएको थियो । उसले लोग्नेका छोराछोरी, आफन्त सबैलाई आफ्नो बनाई । तर, लोग्ने नै उसको हुन सकेन । हिजो छोरी पढ्न विदेश उडी । अब म तँलाई भेट्छु । अलिक समय निकाल है मेरो लागि । कुरा गर्नु छ तँसँग, छोरीकै कारणले अडिएकी थिई ऊ । ऊ गई । अब उसले पनि निर्णय गरी भन्ने मेरो अनुमान मिल्यो । उसले केही दिनमा घर छोडी । मसँग भेट्दा नै उसले आफ्नो बस्ने बासको व्यवस्था गरिसकेकी थिई । हिँड्ने बेला लकरबाट निकालेर गहनाको पोको लोग्नेका हातमा सुम्पिई । किताब र कपडाका दुईवटा झोला बोकेर निस्किई । सम्बन्धमा महिलालाई विवाह भन्ने नामको धागोले त्यसै बाँधेर राखिहाल्छ, त्यसलाई जोगाउने काम पनि उसैको हो, म पुरुषले केही गर्नै पर्दैन भन्ने उसको लोग्नेको पुरुष अहम्को ओइलाउने पालो थियो अब । ऊ खुट्टा ढोग्ने अवस्थामा आइपुग्यो । ऊ निस्किई । उसको बखान गरेर आफ्नो कमजोरी स्विकारेर लामा लामा म्यासेज र इमेल आउन थाले । सम्पत्ति उसको नाममा गरिदिने भन्न थालेको थियो । उसले कहिल्यै सम्पत्तिको लोभ गरेकी थिइनँ । संवाद अनि संवेदनाहीन सम्बन्धको सकसबाट मुक्ति मात्र खोजेकी थिई । उसले के चाहेकी थिई र ऊ के दिन्छु भनिरहेको थियो !तथापि पत्रमा देखाएको भावुकता, प्रेम र आत्मस्वीकृतिले उसलाई हुरीमा हल्लिरहेको पात बनाइरहेको थियो । ऊ कमजोर देखिई । फर्किने हो त ? म फर्किए पनि ऊ सुध्रिँदैन । मैले उसको यो रूप पहिला पनि देखेकी छु । समाजमा राम्रो देखिन ऊ जे पनि गर्न तयार हुने मान्छे हो । उसलाई चिन्ने मानिसहरूले मलाई गाली गरिरहेका पनि होलान् यस्तो लोग्ने छोडेकोमा । उसको वास्तविक रूप मैले भोगेको छु । सामान्य चिनजानमा यो मान्छेलाई चिन्नै सकिन्न । त्यही भएर मैले यो सम्बन्धलाई यतिका वर्ष दिएँ । दसैंको टीकाको दिन उसको फोन आउँछ । ऊ लोग्नेले पठाएको म्यासेज पढेर सुनाउँछे । उसले म्यासेजमा आत्महत्या गर्ने धम्की दिएको थियो । ऊ बस्ने ठाउँ नजिकै वा उसको कार्यालयको छेउमा वा नजिकैको मन्दिरमा श्रीमतीको तस्बिर र फोन नं छातीमा राखेर मर्ने धम्की थियो त्यो । फोन अफ गरेर हराएको ऊ केही घण्टापछि घर आइपुग्छ । र, त्यो धम्की श्रीमतीलाई गलाउने अर्को अस्त्र थियो उसको । जुन काम लागेन ।रातको १ः३४ मा उसको म्यासेज आएको रहेछ । केही त अनसेन्ट पनि गरिएको थियो । बिहान म उसलाई जवाफ फर्काउँछु । ऊ भेट्ने कुरा गर्छे । तर, फेरि उसको फोन आउँदैन । उसले भोग्दै आएको यातना कताकति मसम्म आइपुगेका छन् । सार्वजनिक कार्यक्रमहरूमा भेट हुन्छ । ऊ सामान्य बन्छे । म थाहा नपाए झैं गर्छु । सन्तानको भविष्य सम्झिएर उसले सहेको यातना कुनै दिन अप्रिय खबरमा पढ्नु नपरोस् भन्ने कामनाभन्दा म केही गर्न सक्दिनँ ।लामो समयपछि हामी भेटिएका छौं । उस्तै हार्दिकता र उस्तै स्नेहका बीचमा हामी गफिन्छौं । मेरो घर भएन । यस्तै भयो! मेरो आँखामा प्रश्न देखेपछि ऊ सुनाउँछे छोटोमा भन्छु ल । ऊ गे रहेछ । उसले मलाई ढाँट्यो । आफ्नो पहिचान लुकायो । आफ्नो कमजोरी लुकाउन ममाथि हिंसा गर्यो । मलाई पनि त्यसबारे केही थाहा थिएन । यस्तो पनि हुन्छ भन्ने सत्य स्वीकार्न मलाई पनि प्रशस्त समय लाग्यो । समाज, परिवार र इज्जतको डरले म दस वर्षसम्म निर्णय गर्न नसकेर अल्मलिएँ । भर्खरै मात्र प्रेम असफल भएपछि एक चिकित्सकले कोशीमा जीवन विसर्जन गरे । नेपाली सेनाका मेजरले पनि यो वर्षामा भेरी नदीमा आफूलाई बगाइदिए । प्रिय कवि ! बेडल्याम्पलाई आजको समयमा कवितामा अटाउनुपरे तिमी कुन बिम्बमा प्रयोग गर्थ्यौ ? हिजो पनि तिमीले बेडल्याम्पको आरोप लगाएका धर्मपत्नीले नै घरगृहस्थी, परिवार, परम्पराको साख जोगाएका थिए र आज पनि । ओछ्यानमा बल्न त हिजोजस्तै आज पनि तिनलाई अरूकै स्पर्शको खाँचो होला । तर, धर्मपत्नीहरू रातदिन बलेर नै गृहस्थी र परिवारको प्राण धानिएको सत्य हो । समयको गति यति धारिलो बन्दै छ कि तिमीले बेडल्याम्प भनेका धर्मपत्नीहरू अब आफैं बल्दै छन् । सम्बन्धका हर सकस सहेर जीवन अर्पण गर्न आजका धर्मपत्नीहरू तयार छैनन् भन्न गाह्रो छैन । प्रिय भूपी ! तिम्रो समयमा, तिम्रो जीवनमा धर्मपत्नी बेडल्याम्प थिए होलान् अब होइनन् । (लेखक विमली अधिवक्ता हुन्)"
