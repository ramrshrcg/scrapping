शीर्षक,विवरण
२७ जना सहसचिव महिनादेखि बरन्डामा,"(काठमाडौं)प्रधानमन्त्री तथा मन्त्रिपरिषद् कार्यालयले नै सरुवाबारे निर्णय नगर्दा बढुवा भएका २७ सहसचिव एक महिनादेखि संघीय मामिला तथा सामान्य प्रशासन मन्त्रालयमा हाजिर गरेर दिन बिताइरहेका छन् । प्रधानमन्त्री कार्यालय, संघीय मन्त्रालय र अर्थ मन्त्रालयबीच सहमति नभएका कारण कामै नगरी तलब बुझ्न बाध्य छन् । सहसचिवको पोस्टिङ र सरुवाको सूची महिनौंसम्म मुख्यसचिवको घर्रामा थन्क्याउने परम्परा नै बसालिएको छ । कुनै पनि मन्त्रालयमा जान चाहने, लैजाने र हटाउन चाहनेबीचको स्वार्थमा फरकफरक व्यक्ति छनोट हुन थालेपछि सहसचिवको पोस्टिङ र सरुवामा जहिल्यै शक्तिकेन्द्रबीच टकराव पर्ने गरेको छ । गत माघको पहिलो साता दुई पटक गरेर ३० सहसचिव बढुवा भएकामा यसबीचमा तीन जना पोस्टिङ नै नभई अवकाश भइसकेका छन् । बढुवा भएका मध्ये १५ राजस्व समूहका छन् । बढुवा भएका सबै सहसचिवलाई प्रशासनिक प्रतिष्ठानले एक साता तालिमसमेत दिइसकेको छ । तर उनीहरू एक महिनादेखि हातमा सहसचिवको नियुक्ति बोकेर सिंहदरबारको कम्पाउन्डमा दिन बिताइरहेका छन् । संघीय मन्त्रालय प्रशासन महाशाखा प्रमुख रामकुमार महतोले सहसचिवको पोस्टिङ प्रस्ताव गरेको पत्र प्रधानमन्त्री कार्यालय पठाएको तीन साता हुन लागेको जानकारी दिए । हामीले पठाएका छौं, उताबाट निर्णय भएर आएको छैन, उनले भने । सहसचिवको सरुवा र पोस्टिङमा प्रधानमन्त्री कार्यालय अनिर्णयको बन्दी भएको यो पहिलो पटक भने होइन । शक्ति केन्द्रबीचको टकरावकै कारण गत मंसिरमा ७१ जना सहसचिवको सरुवाको सूची एक महिनासम्म प्रधानमन्त्री कार्यालयमा रोकिएको थियो । माघको पहिलो साता २९ जना सहसचिवको सरुवा पनि एक महिनाभन्दा बढी समयको रस्साकसीपछि फाइनल भएको थियो । एक पटक फाइनल गरेर संघीय मन्त्रालय पठाएको सूची मुख्यसचिव बैकुण्ठ अर्यालले आफूले हस्ताक्षर गरेको एक घण्टापछि रद्द गरेका थिए । उक्त सूचीमा एउटै सहसचिवलाई तीन महिनामा तीन पटकसम्म सरुवा गरिएको थियो । कुनै सहसचिवलाई भने आर्थिक चलखेल हुने प्रदेशको भौतिक पूर्वाधार मन्त्रालयमा पालैपालो सरुवा गरिएको थियो । अहिले पनि शक्ति केन्द्रबीचको टकरावले बढुवा भएको लामो समयसम्म पनि सहसचिवहरू हाजिर गरेर घर फर्किन बाध्य छन् ।नयाँपुराना कुनै पनि सहसचिव सरुवा हुन अनिच्छा देखाएपछि एयरपोर्ट भन्सार अब निमित्तको भरमा सञ्चालन हुन थालेको छ । कुनै बेला शक्तिकेन्द्र धाएर भन्सार प्रमुख बन्ने परिस्थिति बदलिएर अहिले अन्तर्राष्ट्रिय विमानस्थल भन्सार कार्यालय जाने कर्मचारी नै नपाउने भएको छ । विश्वको आँखा पर्ने अन्तर्राष्ट्रिय भन्सार नाकामा सरकारले दरबन्दीअनुसारको कर्मचारी पठाउन नसक्ने भएको छ । एयरपोर्ट भन्सार प्रमुख टोकराज पाण्डे सरुवा भएको तीन साता बित्दा पनि प्रमुख बनाउने सहसचिव फेला नपरेपछि आइतबारदेखि हाल त्यहीँ कार्यरत उपसचिव गगन विश्वकर्मालाई निमित्त प्रमुखको जिम्मेवारी दिइएको छ । भन्सार विभागका उपमहानिर्देशक सेवन्त पोखरेललाई एयरपोर्ट सरुवा गरेकामा उनी बिदामा बसेका छन् । स्रोतका अनुसार उनी नजाने मनस्थितिमा छन् ।निजामती किताबखानाबाट गएका पाण्डेलाई पाँच महिनामै अर्थ मन्त्रालय सरुवा गरिएको हो । भन्सार विभाग स्रोतका अनुसार पछिल्ला वर्षहरूमा एयरपोर्ट भन्सार जाने सहसचिव पाउनै कठिन हुन थालेको छ । सुनलगायतका वस्तुको तस्करीको घटनाका कारण कारबाहीको डरले भन्सार जाने कर्मचारी पाउनै कठिन भएको हो । सामान्य प्रशासन मन्त्रालयमा हाजिर गरेर बसेका नयाँ सहसचिवहरूले पनि जाने इच्छा नदेखाएपछि कसलाई पठाउने अर्थ मन्त्रालय नै एयरपोर्ट भन्सार प्रमुखको खोजीमा रहेको छ । प्रशासन सेवाका सहसचिव अरुण पोखरेल गत असोजमा वीरगन्ज भन्सारबाट एयरपोर्ट सरुवा भएका थिए । उनी एकवर्षे कार्यकाल पनि पूरै बसेनन् । उनी पछिल्लो तीन महिना बिदामा बसेर गत भदौमा अर्थ मन्त्रालय सरुवा भएका थिए । उनी बिदामा बसेका बेला भेपमा लुकाएर ल्याएको सुन बरामद भएको थियो । उक्त घटना एयरपोर्ट भन्सारमा सहसचिवलाई प्रमुख प्रशासकको दरबन्दी कायम गरेर प्रमुख बनाउने गरिएको छ । भन्सारमा ७ जना उपसचिवको दरबन्दी रहेकामा अहिले तीन जना मात्र कार्यरत छन् । एयरपोर्ट भन्सारमा कर्मचारीको दरबन्दी १४६ जना रहेकामा कार्यरत १३६ जना छन् ।"
राजनीतिक नियुक्तिका सचिवमहासचिवलाई पेन्सन दिलाउन भने सांसदको हतारो,"संघीय संसद्का महासचिव, प्रतिनिधिसभाका सचिव तथा राष्ट्रिय सभाका सचिवको पारिश्रमिक, सेवाका सर्त र सुविधासम्बन्धी ऐन, २०७५ मा संशोधन राखेका छन् ।संघीय संसद्का महासचिव, प्रतिनिधिसभाका सचिव तथा राष्ट्रिय सभाका सचिवको पारिश्रमिक, सेवाका सर्त र सुविधासम्बन्धी ऐन, २०७५ मा उपदफा १ मा जुनसुकै कुरा लेखिएको भए तापनि १५ वर्षभन्दा बढी सेवा गरेका महासचिव तथा सचिवले अवकाश पाउँदा निवृत्तभरण पाउन नसक्ने अवस्था भएमा निवृत्तभरण प्रयोजनका लागि अधिकतम ५ वर्ष सेवा अवधि थप गरी निवृत्तभरण प्रदान गरिनेछ, सबै सांसदहरूको संशोधन प्रस्तावमा छ । यो विधेयकमा पाँच राजनीतिक दल र एक स्वतन्त्रसहित १२ सांसदहरूले एउटै भाषा र प्रस्ताव भएका संशोधन दर्ता गराएका हुन् । सरकारी सेवाका कर्मचारीहरू ५८ वर्षमा स्वतः अवकाशमा जाने कानुनी व्यवस्था रहेको छ । संसद्का महासचिव र सभाका सचिवले नेपाल सरकारका मुख्यसचिव र सचिवसरह पारिश्रमिक र इन्धनलगायत सुविधा पाउने यो ऐनमा व्यवस्था गरिएको छ । तर, सांसदहरूले राखेको संशोधनमा प्रस्ताव गरिएको छ, पारिश्रमिकका अतिरिक्त महासचिव र सचिवले संघीय संसद् सचिवालयसम्बन्धी प्रचलित कानुनबमोजिम आवास भत्ता, शैक्षिक भत्ता, बजेट प्रोत्साहन पुरस्कार, बिमा सुविधा र निवृत्तभरण सुविधा पाउनेछन् । कांग्रेसका १, एमालेका ५, रास्वपाका २, जसपाका २, एकीकृत समाजवादीका १ र स्वतन्त्र १ सांसदले सरकारले केही नेपाल ऐन संशोधन विधेयकमार्फत कानुन संशोधनका लागि नखोलेको ऐनमा संशोधन राखेका हुन् । केही नेपाल ऐन संशोधनका लागि सरकारले विधेयक ल्याएमा त्यहाँ जुनजुन ऐन संशोधनका लागि प्रस्ताव गरिएको छ, ती ऐनमा नै संशोधन प्रस्ताव राख्ने संसदीय अभ्यास हो । तर, कांग्रेसका राजेन्द्र केसी, प्रमुख प्रतिपक्षी एमालेका गोकुल बाँस्कोटा, अच्युत मैनाली, ठाकुर गैरे, दीपा शर्मा र ईश्वरी घर्ती, रास्वपाका सन्तोष परियार र सुमना श्रेष्ठ, जसपाका प्रदीप यादव र रञ्जुकुमारी झा, एकीकृत समाजवादीका राजेन्द्र पाण्डे तथा स्वतन्त्र सांसद अमरेशकुमार सिंहले सरकारले संशोधनका लागि नखोलेको संघीय संसद्का महासचिव, प्रतिनिधिसभाका सचिव तथा राष्ट्रिय सभाका सचिवको पारिश्रमिक, सेवाका सर्त र सुविधासम्बन्धी ऐन, २०७५ मा संशोधन राखेका छन् ।त्यस्तै, संसद्का कर्मचारीलाई सेवा सुविधा दिन तथा पेन्सनका साथै बढुवाको व्यवस्था खुकुलो बनाउनका लागि सांसदहरूले संघीय संसद् सचिवालयसम्बन्धी ऐन, २०६४ मा संशोधन दर्ता गराएका छन् । यो विधेयकमा १७ सांसदहरूले अल्पविराम र पूर्णविरामका साथै भाषासमेत एउटै भएका संशोधन दर्ता गरेका छन् । त्यसरी संशोधन राख्ने सांसद एमालेका रणकुमारी बलम्पाकी, गोकुल बाँस्कोटा, अच्युत मैनाली, ठाकुर गैरे, दीपा शर्मा र ईश्वरी घर्ती, कांग्रेसका राजेन्द्रकुमार केसी, रास्वपाका सन्तोष परियार र सुमना श्रेष्ठ, राप्रपाका दीपकबहादुर सिंह, जसपाका प्रदीप यादव र रञ्जुकुमारी झा, एकीकृत समाजवादीका भानुभक्त जोशी, अम्मरबहादुर थापा, शेरबहादुर कुँवर र राजेन्द्र पाण्डे तथा स्वतन्त्र सांसद अमरेशकुमार सिंह हुन् । उनीहरूको संशोधन प्रस्तावमा भनिएको छ, सेवा प्रवेशका लागि अधिकतम उमेर तोकिएको पदमा नियुक्त भएका कर्मचारी अनिवार्य अवकाश हुँदा निजको सेवा अवधि निवृत्तभरण पाउने अवस्था रहेनछ भने त्यस्तो कर्मचारीलाई बढीमा पाँच वर्षसम्म सेवा अवधि थप गरी निवृत्तभरण प्रदान गरिनेछ ।जबकि आम सर्वसाधारणका जनजीविकादेखि अर्थतन्त्रमा देखिएको समस्याको समाधान गर्नका लागि प्रस्तावित विधेयकमा भने कुनै चासो दिएका छैनन् । १० वर्ष गृहयुद्धपश्चात् भएको शान्ति सम्झौताअनुसार शान्ति प्रक्रियाका बाँकी काम सम्पन्न गर्ने, युद्धमा मारिएका, घाइते भएका तथा बेपत्ता पारिएका परिवारका विषयमा केकस्तो व्यवस्थापन गर्ने भन्ने कानुनी व्यवस्था गर्न बनेको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक राजनीतिक दलबीचको विवादले कानुन समितिमा अड्किएको छ । जसका कारण सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगसमेत कामविहीन बनेको छ ।त्यस्तै, संवैधानिक परिषद्सम्बन्धी विधेयक सत्तारूढ र प्रमुख प्रतिपक्षबीचको विवादले राज्य व्यवस्था समितिमा अड्किएको छ । परिषद्का अध्यक्ष र सदस्यसहित निर्णय गर्ने कि अध्यक्षबाहेक बहुमत सदस्यले मात्रै पनि निर्णय गर्न सक्ने भन्ने विषयमा सत्तापक्ष र एमालेबीच विवाद हुँदा उक्त विधेयक अड्किएको हो । भदौमा दर्ता भएको विद्युत् विधेयक पनि संसद्मा विचाराधीन छ । जलविद्युत्मा निजी क्षेत्रको साझेदारीका लागि बाटो खोल्ने विधेयक तत्कालै पारित गर्न सांसदहरू र सभामुखको चासो छैन । विकास योजनालाई छिटो सम्पन्न गर्नका लागि अगाडि सारिएको अनुगमन मूल्यांकन विधेयक २०७६ देखि संसद्मा विचाराधीन छ, विभिन्न विश्वविद्यालय विधेयक पनि छलफलकै चरणमा छन् । तिनलाई टुंगो लगाउनमा सांसदहरूले चासो दिएका छैनन् । अनलाइन व्यापार सम्बन्धमा कानुनी व्यवस्था गर्न बनेको विधेयकलाई पनि संसद्बाट पार लगाइएको छैन भने खाद्य स्वच्छता तथा गुणस्तर विधेयक २०७७ देखि विचाराधीन नै छ । अर्थतन्त्र सुधारका लागि निजी क्षेत्रले झन्डै तीन दर्जन कानुन सुधारको माग गरिरहेको छ । त्यसमध्ये केही संसद्मै विचाराधीन छन् भने केही सरकारले नै प्रस्तुत गरेको छैन । तर, सचिवालयका कर्मचारीले सुविधाको कानुन भने प्राथमिकताका साथ अघि बढाएका हुन् ।संसद् सचिवालयका पूर्वसचिव मुकुन्द शर्माले सचिवालयका कर्मचारीका लागि भनेर सांसदहरूले देखाएको यो अग्रसरतालाई नीतिगत भ्रष्टाचार भनेका छन् । आफ्नै सुविधाका लागि संसद् सचिवालयका कर्मचारीले संशोधन हाल्न लगाउनु भनेको नीतिगत भ्रष्टाचार हो, उनले भने । संघीय संसद् सचिवालयसम्बन्धी ऐनले संसद् सेवामा कर्मचारी कसरी पदपूर्ति हुने भन्ने व्यवस्था गरेको छ । जसमा संवैधानिक रूपमा सभामुख र राष्ट्रिय सभा अध्यक्षको संयुक्त र एकल सिफारिसमा नियुक्त हुने महासचिव र सभाका सचिवबारे व्यवस्था छैन । त्यसका लागि छुट्टै ऐन छ । कुन पद संघीय संसद् सचिवालयको हुने भन्ने व्यवस्था यो ऐनमा गरिएको छ तर सेवा सुविधासम्बन्धी ऐनमा नयाँ व्यवस्था थप्न लगाएर राजनीतिक नियुक्तिका पद पनि संघीय संसद् सेवाका हुने भन्ने व्यवस्था गर्नुपर्ने प्रस्ताव गरिएको छ ।महासचिव र सभाका सचिवसम्बन्धी प्रचलित ऐनको दफा १५ मा निवृत्तभरण वा उपदानको व्यवस्था गरिएको छ । दफा १ मा भनिएको छ, महासचिव वा सचिवको पदमा २० वर्ष सेवा अवधि पूरा गरेमा वा सरकारी सेवामा बहाल रहेको वा बहाल गरिसकेको व्यक्ति महासचिव वा सचिवको पदमा नियुक्त भई सेवाबाट अवकाश पाएमा निजले त्यसरी अघि गरेको सेवा अवधि र महासचिव वा सचिवको पदमा काम गरेको सेवा अवधि जोड्दा २० वर्ष वा सोभन्दा बढी सेवा अवधि पूरा हुने रहेछ भने निजले देहाय (जम्मा सेवा गरेको वर्षले मासिक पारिश्रमिक गुणा गरेर आउने योगफललाई ५० ले भाग गरेको) हिसाबले हुने मासिक निवृत्तभरण पाउनेछ ।रास्वपाका प्रमुख सचेतक सन्तोष परियार र स्वतन्त्र सांसद अमरेशकुमार सिंहले तत्कालीन महासचिव गौतमले आग्रह गरेपछि उक्त संशोधन दर्ता गराएको बताए । संसद् सचिवालयका महासचिवलगायतले हाम्रो कुरा राखिदिनुपर्यो भनेपछि यो संशोधन राखिएको हो । सचिवालयका स्टाफले बुँदाबुँदा टाइप गरेर दिएका थिए, त्यसैलाई मिलाएर राख्दाखेरि एउटै हुन गएको होला, सिंहले भने । संशोधनकर्ता केही सांसदहरूले भने आफूले दर्ता गरेको संशोधनबारे पार्टीका अर्का सांसदलाई सोध्न भने । रास्वपाकी सुमना श्रेष्ठले सांसद सन्तोष परियार र एमालेका अच्युत मैनालीले गोकुल बाँस्कोटालाई उक्त संशोधनबारे सोध्न भनेका थिए । जसपाकी रञ्जुकुमारी झाले भने पार्टीका प्रमुख सचेतक प्रदीप यादवले संशोधनमा नाम राखिदिएको बताइन् । फरक दलका सांसदको उस्तै भाषा र शब्द कसरी परे भन्ने प्रश्नको जवाफमा झाले भनिन्, संसद् सचिवालयकै मान्छेहरूको काम हो । एमाले सांसद बाँस्कोटाले भने आफैंले उक्त संशोधन तयार पारेको बताए । उनले धेरै सांसद भएकाले कोही न कोहीसँग मिल्नुलाई संयोग हुन सक्ने तर्क गरे ।तत्कालीन महासचिव भरतराज गौतमले कर्मचारीको कुरा भएपछि सांसदहरूलाई संशोधन राख्न आग्रह गरेको बताए । मैले कर्मचारी साथीहरूलाई आफूसँग सरोकार राख्ने कानुनमा संशोधन राख्न माननीयहरूलाई आग्रह गर्न भनेको हुँ, थप टिप्पणी नगर्ने भन्दै उनले प्रतिक्रिया दिए । संसदीय मामिलामा सरोकार राख्नेहरूले भने सरकारले संशोधनका लागि नखोलेको ऐनमा सांसदहरूको संशोधन कसरी दर्ता भयो र सभामुख देवराज घिमिरेले कसरी संशोधन स्वीकृत गरे ? भन्ने पनि प्रश्न उठाएका छन् । संविधानविद् विपिन अधिकारीले भने सरकारले केही नेपाल ऐन संशोधन विधेयक ल्याउँदा त्यहाँ खोलेका ऐनमा मात्रै सांसदले संशोधन प्रस्ताव ल्याउन संसदीय अभ्यास रहेको बताए । उनले खोलेका ऐनको अर्को दफामा संशोधन राख्न सक्ने तर सरकारले नै संशोधनका लागि एउटा दफा पनि नखोलेको ऐनमा संशोधन दर्ता गर्नु संसदीय अभ्याससँग मेल नखाने बताए । संशोधनका लागि ल्याएको ऐनको जुनसुकै दफामा पनि सांसदहरूले संशोधन प्रस्ताव राख्न सक्छन् । यो दफा संशोधन गर्ने होइन, त्यो संशोधन गर्नुपर्छ भन्न सक्छन्, उनले भने, सरकारले वनसम्बन्धी ऐनको कुनै दफा संशोधनका लागि ल्याएको छ भने त्योसँगै अर्को दफा पनि संशोधन गर्नु छ भने हाल्न सक्छन् । जुन ऐन सरकारले संशोधन प्रस्ताव गरेको छैन, त्यो कुरामा संशोधन ल्याउने संसदीय अभ्यास छैन । सरकारको प्रस्ताव नै त्यस्तो छैन भने सांसदहरूले अर्को ऐनमा संशोधन राख्नु बेला न कुबेला बजिमेला भयो । सरकारले केही नेपाल ऐन संशोधन विधेयकमा धेरै ऐन संशोधन गर्ने र मूल ऐनको मूल व्यवस्थामाथि नै संशोधन गर्न लागेको छ भने बरु सांसदहरूले त्यो रोक्नुपर्ने अधिकारीको भनाइ थियो । सचिवालयका पूर्वसचिव मुकुन्द शर्माले भने प्रतिनिधिसभाको विधेयक शाखाले संशोधनका लागि नखुलेको ऐनमा आएका संशोधन अस्वीकार गर्न सभामुखकहाँ लेख्नुपर्ने, सभामुखले संशोधनका लागि नखुलेका ऐनमा संशोधन परेमा ती संशोधन हटाएर मात्रै बाँकी संशोधन स्विकार्नुपर्ने बताए । कर्मचारीका लागि अभ्यासविपरीत सभामुख र सबैको मिलिभगतमा गर्न लागिएको छ भने पनि नीतिगत भ्रष्टाचार हो । सरकारले ल्याएको विधेयकमा जुन ऐन खुलेकै छैन, त्यो विधेयकमा संशोधन राख्न कुनै पनि हालतमा मिल्दैन । त्यो नियमविपरीतको कुरा हो । सांसदलाई संशोधन प्रस्ताव ऐन नै खुला नभएको संशोधनमा नल्याएको कुराहरूलाई नियमावलीले नै रोकेको छ, उनले भने ।प्रतिनिधिसभाको कानुन, न्याय तथा मानवअधिकार समितिमा दफावार छलफलका क्रममा रहेको केही नेपाल ऐन संशोधन गर्न बनेको विधेयकमा सरकारले ७९ ऐनका विभिन्न प्रावधान संशोधन गर्न विधेयक ल्याएको थियो । जसमा संघीय संसद् सचिवालयसम्बन्धी ऐन, २०६४ का दुई वटा दफामा सरकारले संशोधन गर्नका लागि प्रस्ताव गरेको थियो । जसको दफा ५२ र १०१ छन् । दफा ५२ मा यो ऐन प्रारम्भ भएपछि भन्ने शब्दको सट्टा यो दफा प्रारम्भ भएपछि बनाउनुपर्ने र दफा १०१ मा रहेको स्थानीय निकाय भन्ने शब्द हटाएर संविधानअनुसार स्थानीय तह बनाउनका लागि सरकारले संशोधन ल्याएको छ । संघीय संसद् सचिवालयसम्बन्धी ऐन, २०६४ मा संसद् सेवाका कर्मचारीलाई १५ वर्षमै पेन्सन दिनुपर्ने र तल्लो तहका लागि तोकिएको शैक्षिक योग्यता भए पनि माथिल्लो पदमा बढुवा हुन पाउने ऐन बनाउनुपर्छ भनेर एकअर्कासँग जस्ताको तस्तै मेल खाने संशोधन राखेका हुन् । संघीय संसद् सचिवालयसम्बन्धी ऐन, २०६४ को दफा ५० मा २० वर्ष वा सोभन्दा बढी अवधि सेवा गरेका कर्मचारीले निवृत्तभरण पाउने व्यवस्था छ । दफा ५० (१) अनुसार जम्मा सेवा गरेको वर्षसँग आखिरी महिनाको तलबले गुणा गरी ५० ले भाग गर्दा आउने भागफल पेन्सन रकमका रूपमा कर्मचारीले पाउने व्यवस्था छ ।संसद् सेवाका शारीरिक र मानसिक रूपमा काम गर्न नसक्ने कर्मचारीलाई मात्र बढीमा ७ वर्ष सेवा अवधि थप गरी अवकाश दिन सक्ने प्रावधान सचिवालयसम्बन्धी ऐनमा छ तर सांसदहरूले भने सामान्य स्वास्थ्य अवस्था भएको, काम गर्न सक्ने कर्मचारीलाई पनि ५ वर्ष सेवा अवधि थपेर पेन्सनसहित अवकाश दिन सकिने व्यवस्था गर्न खोजेका छन् ।यसरी संशोधन राख्ने सांसदहरूले संसद् सेवाको कर्मचारी जुन पदमा बढुवा हुन लागेको हो, त्यो पदका लागि प्रचलित कानुनले तोकेको शैक्षिक योग्यता नभए पनि बढुवाको उम्मेदवार हुन पाउनुपर्ने भन्ने प्रस्ताव राखेका छन् । एकल र संयुक्त रूपमा छुट्टाछुट्टै पार्टीका सांसदहरूले राखेको संशोधन भए पनि अल्पविराम र पूर्णविराम समेत एउटै रहेको संशोधनमा लेखिएको छ, अन्य प्रचलित कानुनमा जुनसुकै कुरा लेखिएको भए तापनि बढुवाका लागि उम्मेदवार हुन बढुवा हुने पदको श्रेणीभन्दा एक श्रेणी मुनिको पदका लागि तोकिएबमोजिमको शैक्षिक योग्यता र बढुवा हुने पदभन्दा एक श्रेणी मुनिको संघीय संसद् सेवाको पदमा भन्ने शब्दहरू राखिएका छन् । सत्ता र प्रतिपक्षसँगै स्वतन्त्र सांसदहरूले राखेको यो प्रस्ताव पारित भएमा नायब सुब्बाका लागि तोकिएको प्रमाणपत्र तहको शैक्षिक योग्यता भएको संघीय संसद् सेवाको कर्मचारी सोही शैक्षिक योग्यताका आधारमा शाखा अधिकृतमा बढुवा हुने बाटो खुल्नेछ ।"
"युद्धका दुई वर्ष, जित्न नसकेको रुस, हार्न नचाहेको युक्रेन","(काठमाडौं)लोकतान्त्रिक मुलुकमा आवधिक निर्वाचनहरू आउँछन्, जान्छन् । चुनावमार्फत निश्चित समयका लागि नेतृत्व चयन हुन्छ । मतदाताको मनसँगै मत जित्नेले देशको नेतृत्व लिन्छन् भने पराजितका लागि अर्को चुनाव पर्खिनुको विकल्प हुँदैन । तर भ्लोदिमिर जेलेन्स्की राष्ट्रपतिमा विजयी भएको २०१९ मार्च ३१ को युक्रेनको चुनाव भने यस अर्थमा केही फरक छ ।मैले मेरो जीवनमा युक्रेनीलाई सक्दो हँसाउन खोजेको छु । मलाई लाग्छ, यो एउटा काममात्रै होइन, मिसन नै हो, राष्ट्रपतिको शपथका क्रममा जेलेन्स्कीले भनेका थिए, आगामी पाँच वर्ष म युक्रेनीहरू रुन नपरोस् भनेर सबैथोक गर्नेछु । जेलेन्स्की राष्ट्रपतीय कार्यभार सम्हालेको मे २० मा पाँच वर्ष पुग्दै छ । तर उनको कार्यकालका पछिल्ला दुई वर्ष भने युक्रेन अभूत्पूर्व पीडामा छ । अनि, जनताले हाँस्न बिर्सिएका छन् । यसको कारण हो, रुससँगको युद्ध । जेलेन्स्की राष्ट्रपतिमा निर्वाचित भएपछि उत्तर एट्लान्टिक सन्धि संगठन (नेटो) मा आबद्ध हुने मुद्दालाई जबर्जस्त रुपमा यसरी उठान गरे कि रुसी राष्ट्रपति पुटिनका लागि त्यो सह्य भएन । अन्ततः पुटिनले २०२२ को फेब्रुअरी २४ मा युक्रेनमाथि आक्रमण सुरु गरे । दुई देशबीच युद्ध सुरु भएको दुई वर्ष पुगेको छ ।रुसी आक्रमणपछि युक्रेनमा ठूलो संख्यामा सर्वसाधारणको ज्यान गएको छ भने कैयौं संरचना ध्वस्त भएका छन् । संयुक्त राष्ट्रसंघ, विश्व बैंक, युरोपेली आयोग र युक्रेनी सरकारले गरेको अध्ययनअनुसार करिब ५९ लाख युक्रेनीले देश छाडेका छन् भने ३७ लाख आन्तरिक रूपमा विस्थापित भएका छन् । दुवैतर्फ ठूलो संख्यामा सैनिक हताहती भएको छ । अमेरिकी गुप्तचर अधिकारीले युद्धमा कम्तीमा १ लाख २० हजार रुसी सैनिकको ज्यान गएको र १ लाख ७० हजार घाइते भएको जनाएका छन् ।बेलायतको रक्षा मन्त्रालयले भने ज्यान गुमाउने रुसी सैनिकको संख्या ५० हजार रहेको जनाएको छ । युक्रेनतर्फ भने ७० हजार मृत्यु भएको र एक लाख घाइते भएको जनाइएको छ । त्यस्तै, कतिपय रुसी सहरले पनि युक्रेनी ड्रोन आक्रमणको सामना गरेका छन् । दुवै देशको सेनामा हजारौं विदेशी भर्ती भएका छन् । तीमध्ये सयौंको ज्यान गएको छ । रुसी सेनामा भर्ना भएर ज्यान गुमाउनेमा नेपाली पनि छन् । सरकारले औपचारिक रुपमा दुई सय नेपाली रुसी सेनामा भर्ना भएको बताए पनि युद्धक्षेत्रमा रहेका नेपालीहरुका अनुसार त्यो संख्या निकै धेरै छ । तीमध्ये १३ नेपालीको मृत्यु भइसकेको छ भने थुप्रै घाइते भएका छन् । त्यस्तै रुसी सेनामा भर्ना भएर युद्ध क्षेत्रमा खटिएका ४ नेपाली युक्रेनी सेनाको नियन्त्रणमा रहेका छन् ।सोभियत संघको १९९१ डिसेम्बर २६ मा विधिवत् विघटन हुनुभन्दा चार महिनाअघिको जनमतसंग्रहबाट युक्रेन स्वतन्त्र भएको थियो । युक्रेनलाई स्वतन्त्र घोषित गरेका युक्रेनियन सोसलिस्ट सोभियत रिपब्लिकका नेता लियोनिद क्रभचुक पहिलो राष्ट्रपति बने । १९९४ मा भएको राष्ट्रपतीय चुनावमा क्रभचुक पूर्वकम्युनिस्ट नेता लियोनिद कुचमासँग पराजित भए । उनी १९९९ मा पुनः निर्वाचित भएका थिए तर उक्त निर्वाचनमा धाँधली भएको थियो ।त्यसयताका अढाई दशकमा युक्रेनको राष्ट्रपतीय चुनावको केन्द्रमा धाँधली र अनियमितताका समाचार रहे । २००४ मा भएको राष्ट्रपतीय चुनावमा रुसनिकट भिक्टर यानुकोभिचलाई जिताउन व्यापक धाँधली भएको आरोपसँगै युक्रेनमा ओरेन्ज रिभोलुसन सुरु भयो । पुनः निर्वाचन गर्ने सर्वोच्च अदालतको आदेशपछि आन्दोलन त टुंगियो तर नयाँ चुनावमा भिक्टर युस्चेन्को विजयी भए । पश्चिमा देशको समर्थनमा राष्ट्रपति बनेका युस्चेन्कोको कार्यकालमा रुस र युक्रेनबीचको सम्बन्ध निकै तिक्ततापूर्ण रह्यो । युक्रेनमा आन्दोलन चर्काएर आफूनिकट उम्मेदवारलाई हराउने अमेरिकी कदमको विरोधमा रुसले २००९ मा केही समयका लागि ग्यास आपूर्ति बन्द गर्दै युक्रेनका साथै रोमानिया, हंगेरी र बुल्गेरियालगायत देशमा ऊर्जा संकट उत्पन्न गरिदियो ।तर पश्चिमा देशसँग निकट सम्बन्ध बनाएको युक्रेनमा २०१० मा रुसपक्षीय भिक्टर यानुकोभिच राष्ट्रपतिमा निर्वाचित भए । युक्रेनमा देखिएका मुख्य समस्या बेरोजगारी र भ्रष्टाचार अन्त्यका लागि क्रियाशील देखिएका यानुकोभिचले व्यापार र लगानीका लागि युरोपेली संघ (ईयू) सँग हात अघि बढाएका थिए । त्यसका लागि २०१२ मा ईयूयुक्रेन एसोसिएसन एग्रिमेन्ट तयार पनि भएको थियो । तर रुसी दबाबमा उनी त्यो सम्झौताबाट पछि हटेपछि युक्रेनमा समस्या थप जटिल बनेको हो ।जसका कारण युक्रेनमा पुनः आन्दोलन सुरु भयो । अमेरिकालगायतका पश्चिमा देशको समर्थनमा गरिएको आन्दोलनपछि २०१४ मा युक्रेनी राष्ट्रपति भिक्टर यानुकोभिच देश छाडेर रुस पुगे । उनी भागेपछिको अन्तरिम सरकारले नेटोमा जोडिने कुनै योजना नरहेको बताएको थियो । तर रुसपक्षीय राष्ट्रपतिलाई सत्ताच्युत गर्ने पश्चिमा देशको रबैयाको बदलामा रुसले २०१४ मार्चमा युक्रेनी भूभाग क्राइमियालाई नियन्त्रणमा लियो र पूर्वी युक्रेनमा गृहयुद्धको आगो सल्काइदियो ।युक्रेनी जलसेना रहेको क्राइमियाको सेभास्तोपोल रुसले कब्जा गरेसँगै युक्रेन जलसेनाविहीन बन्यो । त्यसमाथि ब्ल्याक सीको करिब आधा तटीय क्षेत्र गुमाएको युक्रेन भूपरिवेष्टित देशमा परिणत हुनेमा त्रसित देखियो । जसका कारण रुसबाट ओडेसालाई बचाउनका लागि भए पनि नेटोमा आबद्ध हुनुपर्ने आवाज उठ्यो । यानुकोभिच भागेपछि २०१४ मा भएको चुनावमा पेत्रो पोरोसेन्को निर्वाचित भए । यानुकोभिच युरोप पक्षधर भए पनि रुससँग वार्ताका लागि तयार रहेको बताएका थिए । उनले आफ्नो कार्यकालमा सार्वजनिक क्षेत्रको भ्रष्टाचार र पारदर्शिताका क्षेत्रमा केही सुधार गरेका थिए । त्यसका साथै, डनबास क्षेत्रबाट रुसी पृथकतावादी फौजलाई फिर्ता गराउन सफल भएका थिए ।तर गैरकानुनी रूपमा विदेशमा लागानी रहेको पनामा पेपरको खुलासापछि पोरोसेन्को २०१९ को निर्वाचनमा वर्तमान राष्ट्रपति भ्लोदिमिर जेलेन्स्कीसँग पराजित भए । हास्यकलाकार जेलेन्स्कीले भ्रष्टाचारको सामना गर्ने र पूर्वी युक्रेनमा चर्किरहेको द्वन्द्व अन्त्य गर्ने प्रतिबद्धतासहित चुनावी सफलता हासिल गरेका थिए । उनको सत्तारोहणपछिको केही समय रुसी नेतृत्व युक्रेन मामिलामा पर्ख र हेर को अवस्थामा देखिएको थियो । तर जब २०२१ को जनवरीमा जेलेन्स्कीले युक्रेनलाई नेटोमा सामेल गर्न अमेरिकी राष्ट्रपति बाइडेनलाई अपिल गरे । त्यसका साथै जेलेन्स्की सरकारले २०२१ को फेब्रुअरीमा युक्रेनका राजनीतिज्ञ तथा पुटिनका मित्र भिक्टर मेदभेदचुकमाथि प्रतिबन्ध लगाए, रुससँगको सम्बन्धले नयाँ मोड लियो ।स्थिति जटिल बन्दै गएसँगै २०२१ मार्च र अप्रिलमा रुसी सेनाले युक्रेनी सीमा क्षेत्रमा सैन्य अभ्यास गरेका थिए । यद्यपि, उक्त अभ्यासपछि फौज फिर्ता गरिएको थियो । तर सोही वर्षको अक्टोबरमा युक्रेनले टर्किस बायराक्तार टीबी२ ड्रोनको प्रयोग गरेपछि रुष्ट रुसले पुनः युक्रेनी सीमामा सेना तैनाथ गर्यो । त्यसबीचमा २०२१ डिसेम्बर पहिलो साता अमेरिकी राष्ट्रपति जो बाइडेनले युक्रेनमाथि आक्रमण गरे र रुसलाई आर्थिक प्रतिबन्ध लगाउने चेतावनी दिए । तर त्यसको बदलामा डिसेम्बर १७ मा रुसले पूर्वी युरोप र युक्रेनमा नेटोले सैन्य गतिविधि नगर्ने बाध्यकारी कानुनी प्रत्याभूतिसहित विस्तृत सुरक्षा प्रस्ताव माग गरेको थियो । २०२२ को जनवरीमा रुसी र अमेरिकी कूटनीतिज्ञको वार्ता असफल भएपछि रुसले फेब्रुअरी १० मा बेलारुस र ब्ल्याक सी मा सैन्य अभ्यास गर्यो ।त्यसका बाबजुद नेटोमा आबद्ध हुन निरन्तर प्रयास जारी राख्ने युक्रेनी राष्ट्रपति जेलेन्स्कीको भनाइपछि रुष्ट पुटिनले फेब्रुअरी २१ मा युक्रेनबाट छुट्टिएका दोनेत्स्क र लुहान्स्क गणराज्यलाई रुसले मान्यता दिँदै रुसी फौज परिचालनको आदेश दिए । फेब्रुअरी २२ मा जर्मनीले नर्ड स्ट्रिम२ ग्यास परियोजना स्थगित गर्नुका साथै अमेरिका र ईयूले पहिलो चरणका प्रतिबन्धहरू घोषणा गरे । युक्रेनका पृथकतावादीले फेब्रुअरी २३ मा रुसी सहयोग मागेपछि युक्रेनी संसद्ले संकटकाल घोषणालाई अनुमोदन गरेको थियो र त्यसको भोलिपल्ट अर्थात् फेब्रुअरी २४ मा रुसले युक्रेनमाथि पूर्ण मात्राको आक्रमण सुरु गरेको हो ।कतिपय विश्लेषकहरू रुसयुक्रेन युद्धको जड २०१४ मा युक्रेनको क्राइमियामा रुसले गरेको आक्रमणलाई बताउने गर्छन् । तर पछिल्लो समस्याको बीजारोपण भने करिब डेढ दशकअघि नै भएको हो । २००८ को अप्रिल २ देखि ४ सम्म रोमानियाको राजधानी बुखारेस्टमा नेटोको २० औं सम्मेलन भएको थियो । अमेरिकी पत्रकार टकर कार्लसनलाई दुई साताअघि दिएको अन्तर्वार्तामा पनि रुसी राष्ट्रपति पुटिनले युक्रेन समस्या २००८ मै सुरु भएको बताएका थिए । २००८ को नेटो सम्मेलनका दौरान युक्रेन र जर्जियालाई अमेरिकी नेतृत्वको सैन्य गठबन्धन नेटोको सदस्यता दिने घोषणा गरिएको थियो । तत्कालीन अमेरिकी राष्ट्रपति जर्ज डब्लु बुसको दबाबमा उक्त घोषणा गरिए पनि त्यसका लागि कुनै प्रक्रिया भने उल्लेख गरिएको थिएन ।खासगरी, रुस र युक्रेनबीचको पछिल्लो तनाव यहींबाट सुरु भएको मानिन्छ । शीतयुद्धकालीन सैन्य गठबन्धन नेटोको विस्तार नगर्नेमा अमेरिका र रुस त्यसअघि नै सहमत भइसकेका थिए । त्यसविपरीत अमेरिकी प्रशासन अघि बढेफछि त्रुद्ध रुसले तत्कालै आपत्ति जनाएको थियो । सोभियत संघ विघटनको संघारमा पुगेका बेला अन्तिम शासक मिखाइल गोर्बाचोभलाई अमेरिकालगायत पश्चिमा देशका नेताहरूले नेटोको पूर्वतर्फ विस्तार नगर्ने र रुसको राष्ट्रिय सुरक्षामा खलल पुग्ने गतिविधि नगर्ने आश्वासन दिएका थिए । तर अमेरिकालगायतका पश्चिमा देशको त्यसविपरीतको बढ्दो रबैयाले रुसलाई थप आक्रामक बनाएको देखिन्छ ।युक्रेन नेटोको सदस्य बनेमा आफ्नो देशको सीमा क्षेत्रमा सैन्य गतिविधि बढ्ने र त्यसले राष्ट्रिय सुरक्षामाथि नै खतरा उत्पन्न हुने पुटिनले बताउँदै आएका छन् । उनले युरोपका पूर्वी भाग र स्टोनिया, लात्भिया र लिथुवानियाबाट नेटोको सेना र सैनिक संरचना हटाइनुपर्ने माग गर्दै आएका छन् । जेलेन्स्की राष्ट्रपति भएसँगै पश्चिमा विश्वसँग नजिकिएको युक्रेन ईयूको सदस्यता लिने तयारीमा छ । युक्रेन पनि बेलारुसजस्तै रुसको राजनीतिक, आर्थिक तथा सैन्य प्रभावमा रहोस् भन्ने चाहेका रुसी राष्ट्रपति पुटिनका लागि यो कुरा असह्य भएको छ ।बेलारुसमा २०२० सेप्टेम्बरमा भएको चुनावमा अलेक्जेन्डर लुकासेन्को विजयी भएका थिए । तर मतगणनामा धाँधली गरेर उनलाई जिताइएको भन्दै बेलारुसमा ठूल्ठूला सडक प्रदर्शन भएका थिए । तर रुसी राष्ट्रपति भ्लादिमिर पुटिनको सैन्य सहयोग लिएर लुकासेन्को प्रदर्शन दबाउन सफल भएका थिए । युक्रेनमा आन्दोलन चर्केपछि २०१४ मा भागेका भिक्टर यानुकोभिच रुस पुगेका थिए । पुटिनले युक्रेनमा आक्रमण गरी उनको नेतृत्वमा आफूअनुकूलको सरकार गठन गर्ने योजना थियो । आक्रमण सुरु गरेसँगै रुसले सातादस दिनमा युक्रेनमा आफूअनुकूलको सरकार बनाउने अनुमान पनि गरिएको थियो । युक्रेनी लुकासेन्को बन्न तयार यानुकोभिच युक्रेन फर्कने तयारीका लागि बेलारुस पुगिसकेका थिए । तर रुसले केही दिनमा फत्ते हुने ठानेको रणनीति भने दुई वर्षसम्म पनि सफल हुन सकेको छैन ।पछिल्लो समय नेटो सदस्यहरूले युक्रेनलाई ठूलो मात्रामा हातहतियारदेखि आर्थिक सहयोग दिँदै आएका छन् । यसको एकमात्र उद्देश्य भनेको अमेरिकी नेतृत्वमा रुसलाई घेर्ने रणनीति हो । तर त्यो तत्काल सफल हुने देखिँदैन । किनभने युद्ध भनेको सैनिक मात्र नभई हातहतियारको निरन्तरको आपूर्ति पनि हो । अहिले रुसले तोपहरूको उत्पादन निकै बढाएको छ । इरानबाट ड्रोनहरू र उत्तर कोरियाबाट क्षेप्यास्त्रहरू खरिद गरिरहेको छ । युक्रेन भने हातहतियारका लागि अन्य देशसँग भर परिरहेको छ । उसलाई अमेरिका र ईयूले आर्थिक सहयोग गरिरहेका छन् । रुसी आक्रमणलगत्तै राष्ट्रका नाममा सम्बोधन गर्दै जेलेन्स्कीले भनेका थिए, भ्लादिमिर पुटिनले युक्रेन र समग्र लोकतान्त्रिक विश्वविरुद्ध युद्धको सुरुवात गरे । उनी हाम्रो देश र सबै संरचना ध्वस्त पार्न चाहन्छन् । तर हामीलाई युक्रेनी जनताको शक्ति थाहा छ । जेलेन्स्कीले भनेजस्तो युक्रेनीको शक्ति ठ्याक्कै थाहा नभए पनि युद्धमा दुई वर्षसम्म अपराजित रहनु उनका लागि सफलता नै हो ।तर एउटा कुरा निश्चित छ अरूको भरमा रहेको युक्रेनले रुसलाई पराजित गर्न सक्ने कुनै सम्भावना छैन । अर्कोतर्फ, विदेशी भूमिमा पुगेर युद्ध जित्न रुसलाई पनि त्यति सहज देखिन्न । तर पनि दुई देशबीच तत्काल वार्ता हुने सम्भावना निकै कम छ । किनकि, पछिल्लो समय रुस वार्ताका लागि खासै इच्छुक देखिँदैन भने युक्रेन आत्मसमर्पण गर्ने पक्षमा छैन ।यस्तो अवस्थामा युक्रेनमा नयाँ नेतृत्व चयन नभएसम्म दुई देशबीचको युद्ध टुंगिने अवस्था छैन । खासगरी, रुसी राष्ट्रपति पुटिन अमेरिकामा नोभेम्बरमा हुने राष्ट्रपतीय चुनावको पर्खाइमा छन् । आगामी अमेरिकी राष्ट्रपतिले युक्रेनमाथिको समर्थन फिर्ता लिएर रुससँगको व्यावसायिक सम्बन्ध जोडेको खण्डमा युद्धलाई आफूअनुकूल टुंगोमा पुर्याउन सकिने उनको विश्वास छ । र, युद्ध अन्त्यका लागि कोरियाली मोडल विकल्प हुन सक्छ । त्यो भनेको युक्रेनको सुरक्षा जिम्मेवारी पश्चिमा देशले लिने र रुसले स्वतन्त्र युक्रेनको अस्तित्व स्वीकार गर्ने हो । तर त्यसका लागि पुटिनलाई मनाउन भने ठूलै कसरत चाहिने देखिन्छ । दुई वर्ष लामो युद्धका क्रममा युक्रेनले चार वटा महत्त्वपूर्ण क्षेत्र गुमाइसकेको छ । आक्रमणसँगै नियन्त्रणमा लिएका लुहान्स्क, दोनेत्स्क, जापोरिजा र खेर्सनलाई रुसले जनमतसंग्रह गरी आफूमा गाभिसकेको छ ।युद्ध चलिरहेकै बेला युक्रेनी राष्ट्रपति जेलेन्स्की २०२२ को टाइम वर्ष व्यक्ति घोषितसमेत भए । रुसयुक्रेन युद्धले आशा वा त्रास जे निम्त्याए पनि दशकौंयता हामीले नदेखेको तरिकाबाट विश्वलाई जोडेको भन्दै टाइम म्यागेजिनले भ्लोदोमिर जेलेन्स्कीलाई वर्ष व्यक्ति घोषणा गरेको थियो । टाइमले भनेजस्तो रुसी आक्रमण सुरु भएसँगै जेलेन्स्कीले आफ्नो मन्त्रिपरिषद्, प्रबुद्ध वर्ग, नागरिक समाजलगायतलाई युद्धविरुद्ध एकत्रित राख्न र संसद्लगायतका विभिन्न अन्तर्राष्ट्रिय मञ्चमा प्रभावकारी र दरिलो रूपमा उपस्थिति जनाउन सफल त भए तर नागरिकको ओठमा हाँसो ल्याउन सकेनन् । आशा गरौं, युक्रेनमा मार्च ३१ मा हुने राष्ट्रपतीय चुनावले त्यस्तो नेतृत्व जन्माओस् ।(एजेन्सीहरूको सहयोगमा)"
"शरणार्थी, सुन र सहकारी ठगीमा मुछिएका दीपेशलाई सर्वत्र उन्मुक्ति","शरणार्थी प्रकरण :नक्कली भुटानी शरणार्थी प्रकरणमा पक्राउ परेका अभियुक्तद्वय इन्द्रजित राई र सन्दीप रायमाझीले अनुसन्धानका क्रममा समेत दीपेश पुनको नाम लिएका थिए । शरणार्थी प्रकरणकै अर्का अभियुक्त प्रतीक थापा फरार छन् भने दीपेशमाथि अनुसन्धान अघि बढेन । सुन तस्करी:चिनियाा तस्करसाग पुरानो चिनजान भएको दीपेशले नै स्विकारेका थिए । त्यतिमात्र होइन, दीपेश र सुन तस्कर दावा छिरिङबीच सम्पर्क सम्बन्ध रहेको अनुसन्धानबाट पनि स्थापित भइसकेको छ । चिनियाा गिरोहसाग मिलेर सुनतस्करी गरेको अभियोगमा माओवादी नेता महराका छोरा पक्राउ परे, तर दीपेशलाई भने प्रहरीको सीआईबीले सामान्य सोधपुछ गरेर छाडिदियो ।सहकारी ठगी :सदस्य तथा बचतकर्तासमेत नरहेका दीपेशले पोखराको सूर्यदर्शन सहकारीबाट गैरकानुनी रूपमा ऋण लिएको कागजातबाट पुष्टि भएको छ भने सर्वसाधारणले समेत स्वतन्त्र पार्टीका सभापति रवि लामिछोनसहित दीपेशविरुद्ध पनि उजुरी दिएका छन् । त्यस्तै बुटवलको सुप्रिम बचत तथा ऋण सहकारीमा जीबी राई अध्यक्ष हुादा सचिव रहेका दीपेशले समेत बचत अपचलन गरेर सर्वसाधारणको बिचल्ली बनाएका छन् । सुप्रिम सहकारी बन्द भएको छ, तर दीपेश अझै अनुसन्धानमा तानिएका छैनन् ।"
संसद् र सडकबाट दबाब दिने,"काठमाडौं (कास) एमालेले गठबन्धन सरकारको असफलताका कारण मुलुकमा संकट बढ्दै गएको निष्कर्ष निकालेको छ । बिहीबार सकिएको केन्द्रीय कमिटी बैठकले २२ बुँदे प्रस्ताव पारित गर्दै गठबन्धन सरकारका कारण मुलुकको व्यवस्थाप्रति नै चुनौती थपिँदै गएको भन्दै जनपरिचालनका कार्यक्रम घोषणा गर्ने निर्णय गरेको छ ।सरकारको कुशासन, आर्थिक असफलता, भ्रष्टाचार, चरम असुरक्षा, महँगीजस्ता विषयले नेपाली जनता आक्रान्त रहेको, सरकार पूर्ण रूपमा असफल भएको, सरकारको गैरजिम्मेवार रवैयाले व्यवस्थामाथि नै प्रश्न उठाउने काम गरेका कारण समाजका प्रत्येक अवयव संकटग्रस्त बन्दै गएका छन्, निष्कर्षमा भनिएको छ, राज्य सञ्चालनको जिम्मेवारी लिएका गलत पात्रहरूका कारण लोकतान्त्रिक गणतान्त्रिक प्रणालीमाथि नै चुनौती थपिँदै गएको छ । राष्ट्रिय हितमा आघात पुग्दै छ । बाह्य सम्बन्धमा देखापरेको असन्तुलन, अपरिपक्वता र अदूरदर्शिताका कारण राष्ट्रको प्रतिष्ठामै आँच आएको छ ।प्रमुख प्रतिपक्षी दलको हैसियतले संघीय लोकतान्त्रिक गणतन्त्रको रक्षा र संविधानको प्रभावकारी कार्यान्वयन, विकास र समृद्धिको जनचाहनालाई मूर्त रूप दिन संसद् र सडकबाट जनतालाई अनुभूति हुने गरी भूमिका निर्वाह गर्ने जनाएको छ ।उपमहासचिव प्रदीप ज्ञवालीले केन्द्रीय कमिटीले गठबन्धन सरकारको असफलताले मुलुक संकटग्रस्त हुँदै गएकाले आफ्नो पार्टीले खबरदारी गर्ने निर्णय गरेको बताए । केन्द्रीय कमिटीमा आएका सुझावका आधारमा सचिवालय बैठकले राष्ट्रिय हित, भ्रष्टाचार, जनताका प्रत्यक्ष सरोकारका विषयलाई लिएर जनपरिचालनका कार्यक्रम घोषणा गर्नेछ, उनले भने, सातै प्रदेशमा शान्तिपूर्ण प्रदर्शन र सदनमा पनि सशक्त ढंगले प्रस्तुत हुनेछौं ।एमालेले बालकुमारी घटनामा दोषी देखिएका भौतिक पूर्वाधारमन्त्री प्रकाश ज्वाला र अन्य विवादित मन्त्रीलाई बर्खास्त गर्न माग गरेको छ । बालकुमारी घटना छानबिन आयोगले दोषी देखाएका भौतिक पूर्वाधारमन्त्री निर्लज्जतापूर्वक झन्डा हल्लाएर हिँडिरहेका छन्, विज्ञप्तिमा भनिएको छ, सरकारको भ्रष्टाचार नियन्त्रणको नारा स्टन्टबाजीमा परिणत भएको छ । गठबन्धनमा आबद्ध भएकै कारण ललिता निवास काण्डका मुख्य निर्णयकर्ताहरूलाई उन्मुक्ति दिइएको छ । सरकारकै संरक्षणमा तस्करी र अवैध कारोबारमार्फत समानान्तर अर्थतन्त्र चलाइएकाले राजस्व संकलन निरन्तर घटिरहेको र अन्तर्राष्ट्रिय संस्थाहरूको दृष्टिमा नेपालको विश्वसनीयता खस्किँदै गएको छ, एमालेले भनेको छ, तस्करी र भ्रष्टाचारलाई संरक्षण गर्ने सरकारको द्वैध चरित्रको एमाले विरोध गर्दछ । टेरामक्स काण्डमा मुछिएका, बालकुमारी घटनामा दोषी देखिएका र विभिन्न विवादमा मुछिएका मन्त्रीहरूलाई तत्काल बर्खास्त गर्न माग गर्छ ।सुनलगायत अन्य काण्डमा सरकारले दोहोरो नीति लिएको एमालेको आरोप छ । सुन तस्करीमा मुछिएका आफ्नो पार्टीका नेतालाई सफाइ दिइएको छ । विभिन्न काण्डहरूको छानबिनमा व्यवसायीपिच्छे दोहोरो मापदण्ड अपनाइएको छ । आफ्ना मान्छेलाई अपराधबाट उन्मुक्ति दिन न्यायालयलाई प्रभावित र महान्यायाधिवक्ता कार्यालयको दुरुपयोग गरिएको छ, एमालेको भनाइ छ, गठबन्धनका मान्छे मुछिएका मुद्दामा पक्षपातपूर्ण न्यायनिरूपण आम चासोको विषय बनेको छ ।विभिन्न स्थानमा भइरहेको सहकारी सदस्य र लघुवित्त पीडितको आन्दोलनप्रति एमालेले ऐक्यबद्धता जनाएको छ । अनियमिततामा संलग्नलाई कानुनको दायरामा ल्याउन र बचतकर्ताको अर्बौं रकमको सुरक्षा गर्न तथा डुब्न नदिन सरकारको गम्भीर ध्यानाकर्षण गर्दछ । लघुवित्त पीडितका समस्याको दिगो समाधानका लागि ठोस कदम चाल्न माग गर्दछ, एमालेले भनेको छ, बैंक, वित्तीय संस्था र सहकारीको ऋण फिर्ता गर्नु पर्दैन भनेर समाजमा अराजकता र अन्योल फैलाइरहेका तत्त्वका क्रियाकलापलाई तत्काल नियन्त्रण गर्न माग गर्दछ ।एमाले संक्रमणकालीन न्यायसम्बन्धी टीआरसी विधेयक पीडितमैत्री बनाएर छिटो टुंग्याउन माग गरेको छ । पीडितको चासो र सरोकार, नेपालको संविधान तथा विस्तृत शान्ति सम्झौताको मर्म, नेपाल पक्ष रहेका अन्तर्राष्ट्रिय सन्धिहरूको भावना र सर्वोच्च अदालतको दिशानिर्देशका आधारमा संक्रमणकालीन न्यायको विषयलाई यथासम्भव छिटो टुंग्याउनुपर्छ भन्ने पार्टी दृष्टिकोणलाई दोहोर्याउन चाहन्छ, एमालेको निर्णयमा भनिएको छ, सशस्त्र द्वन्द्वका पक्षले नै सरकार चलाइरहेको र विगतमा मानवअधिकारको गम्भीर उल्लंघनका घटनामा उनीहरूकै संलग्नता रहेको यथार्थलाई ध्यानमा राख्दै पार्टी प्रस्तावित विधेयक पीडितमैत्री होस् भन्ने माग गर्दछ । एमालेले जेठ तेस्रो साता प्रधानमन्त्री दाहाल भारत भ्रमणका बेला भएका समझदारीका आधारमा भारतीय विदेशमन्त्री एस जयशंकरको पुस तेसो साता काठमाडौं भ्रमणका बेला भएको १० वर्षमा १० हजार मेगावाट बिजुली बिक्री गर्ने सम्झौतामाथि प्रश्न उठाएको छ । नेपाल र भारतबीच हालै १० वर्षमा १० हजार मेगावाट विद्युत् बिक्री गर्ने सम्बन्धमा भएको ऊर्जा सम्झौताप्रति यस बैठकको ध्यानाकर्षण भएको छ । नेपालमा उत्पादित विद्युत्ले भारतीय बजारमा पहुँच पाउनु सकारात्मक विषय हो, एमालेको निष्कर्ष छ, तर सम्झौताभित्रका कतिपय विषय विवादास्पद र राष्ट्रिय हितअनुकूल छैनन् । ऊर्जाको व्यापारमा मात्र होइन, ऊर्जा उत्पादनमा समेत अपारदर्शी सहमति भएको छ ।एमालेले लामो समयदेखि अलपत्र अवस्थामा रहेका पञ्चेश्वर बहुउद्देश्यीय परियोजना र माथिल्लो कर्णालीको कार्यान्वयन झनै अनिश्चित हुनु, तिनको टुंगो नहुँदै पश्चिम सेती, सेती६, फुकेट कर्णालीजस्ता परियोजना बिनाप्रतिस्पर्धा भारतीय कम्पनीलाई हस्तान्तरण गर्नु चिन्ताको विषय भएको जनाएको छ ।बैठकमा ओलीले निर्णायक राष्ट्रिय शक्तिका रूपमा पार्टीलाई माथि उठाउन संकल्प गर्न निर्देशन दिएका थिए । एमालेको नेतृत्वमा एकल बहुमतको सरकार निर्माण गरी समृद्ध नेपाल, सुखी नेपाली को नारालाई मूर्त रूपमा कार्यान्वयन गर्नर्पुर्ने ओलीको भनाइ थियो । महासचिव शंकर पोखरेलले छलफलमा उठेका प्रश्नको जवाफ दिँदै पार्टी सदस्यता नवीकरण, व्यवस्थित पार्टी स्कुल सञ्चालन, प्रचार व्यवस्थापन, जनप्रतिनिधिको काम तथा संसदीय फाँटको कामको संयोजन हुने बताएका थिए ।"
"देउवाकै चाहना पूरा, गठबन्धनबारे महासमिति अनिर्णीत","(काठमाडौं)चार वर्षपछि हुने चुनावमा दलीय गठबन्धन गर्ने कि नगर्ने भन्ने मुद्दाले पार्टीभित्र ध्रुवीकरण बढाएपछि कांग्रेस महासमिति बैठकले यसबारे कुनै निर्णय नलिई केन्द्रीय कार्यसमितिलाई जिम्मा दिइएको छ ।सत्ता समीकरणमै तलमाथि पर्ने भन्दै सभापति शेरबहादुर देउवाले नै चुनावी गठबन्धनको विषयलाई महासमिति बैठकबाट पारित गराउन चाहेका थिएनन्, जुन उद्देश्य पूरा भएको कांग्रेस नेताहरू बताउँछन् । उपसभापति पूर्णबहादुर खड्काले महासमितिले सबै प्रस्तावमाथि आएका सुझाव समेटेर केन्द्रीय कार्यसमितिले अन्तिम रूप दिने भनेर एक मात्रै निर्णय लिएको बताए । बन्दसत्रमा प्रस्तुत प्रस्तावमा सहभागी सदस्यहरूबाट अत्यन्तै महत्त्वपूर्ण सुझावहरू प्राप्त भएका छन् । प्राप्त सुझावहरूका आधारमा केन्द्रीय कार्यसमितिले परिमार्जनसहित अन्तिम रूप दिने गरी तीन वटै प्रस्ताव महासमितिको यो बैठकले सर्वसम्मतिले पारित गर्दछ, बिहीबार सम्पन्न बैठकपछि जारी निर्णयमा उल्लेख छ । महासमितिमा प्रस्तुत सबै दस्ताबेजमा उल्लिखित विषयहरू केन्द्रीय कार्यसमितिले अन्तिम रूप नदिएसम्म पारित भएको मान्न नसकिने उपसभापति खड्काको भनाइ थियो । महासमितिमा खड्काले नीति, महामन्त्री गगनकुमार थापाले सांगठनिक, अर्का महामन्त्री विश्वप्रकाश शर्माले समसामयिक राजनीतिक र अर्थमन्त्री प्रकाशशरण महतले आर्थिक प्रतिवेदन प्रस्तुत गरेका थिए ।ती प्रस्तावमाथि बुधबार समूहगत छलफल भएको थियो । छलफलबाट आएको निष्कर्ष बिहीबारको बैठकमा प्रदेश सभापतिहरूले सुनाएका थिए । भविष्यमा कुनै पनि चुनावमा अन्य दलसँग गठबन्धन नगर्ने महामन्त्रीको प्रस्तावको विपक्षीमा केही प्रदेशका सभापतिहरूले बोल्दा बैठकमा नाराबाजीसमेत गरे ।खड्काअघि बोलेका महामन्त्री विश्वप्रकाश शर्माले शासकीय नेतृत्वमा पुगेकाहरूले कति समयसम्म सत्तामा बस्ने भन्नेबारे महासमितिबाट एक्जिट पोलिसी पारित भएको जानकारी गराएका थिए । शर्माले आफ्नोआफ्नो समसामयिक राजनीतिक प्रतिवेदनमा एउटै व्यक्ति राष्ट्रपतिमा एक पटक, प्रधानमन्त्रीमा दुई पटक, मन्त्री तीन पटक र सांसद चार पटक मात्रै बन्न पाउने प्रस्ताव अघि सारेका थिए । अबका चुनावदेखि संघ, प्रदेश र स्थानीय तहमै उम्मेदवार छनोटको विधि प्राइमरी निर्वाचनबाट हुने गरी पाइलट प्रोजेक्ट को प्रावधानसमेत पारित भएको शर्माले जानकारी गराएका थिए । यी सबै प्रस्ताव महासमितिले पारित गरेको बोलेपछि खड्काले खण्डन गर्दै महासमितिले प्रस्तावका सम्बन्धमा कुनै पनि निर्णय नलिएको जानकारी गराएका हुन् ।प्रस्ताव पेस गर्नुअघि भएजस्तै चुनावी गठबन्धनको विषयलाई महासमितिबाट पारित गर्ने कि नगर्ने भन्नेबारेमा समापनअघि पदाधिकारीहरूबीच लामो रस्साकसी भएको थियो । थापाले महासमितिबाटै गठबन्धनको विषयलाई पारित गराउन चाहेका थिए तर यसले थप विवाद बढ्ने र समय लम्ब्याउने देखेपछि उनी हच्केका हुन् । महासमितिमा प्रस्तुत सबै प्रतिवेदन केन्द्रीय कार्यसमितिले परिमार्जर्नसहित अन्तिम रूप दिने निर्णय गरेपछि चुनावी गठबन्धनको विवादको विषय अब फेरि केन्द्रीय कार्यसमितिमा प्रवेश गर्ने भएको छ, जहाँ देउवाको पक्षमा दुईतिहाइ सदस्य छन् ।महामन्त्री थापाले भने विगतमा पनि महासमिति बैठकबाट पारित प्रस्तावलाई केन्द्रीय कार्यसमितिले परिमार्जनसहित अन्तिम रूप दिने अभ्यास भएको भन्दै आफ्नो प्रस्तावमा तलमाथि हुन नसक्ने बताए ।मैले प्रस्तावमा प्रिइलेक्सन एलायन्स गर्नु हुन्न भनेको छैन । कांग्रेस आफ्नै तागतमा एक्लै चुनाव लड्नुपर्छ र रूख चिह्नमा मात्रै भोट हाल्नुपर्छ भनेको छु । यो लाइन कुन कांग्रेस हुँ भन्नेले हटाउन सक्छ ? माओवादीले विधान सम्मेलनमै ०८४ को चुनावमा एक्लै लड्ने भनिसक्यो । त्यही भएर मैले कांग्रेस हुती भएको पार्टी हो कि होइन भनेर प्रश्नसमेत गरेको हुँ, थापाले कान्तिपुरसँग भने, केन्द्रीय कार्यसमितिले प्रतिवेदनलाई अन्तिम रूप दिने भए पनि मेरो प्रस्तावमा परिमार्जन गर्ने कुनै ठाउँ छैन ।देउवाले महासमिति बैठकबाट गठबन्धन दायाँबायाँ नहुने सन्देश दिएका छन् । वर्तमान गठबन्धनको सरकारलाई सहयोग र प्रोत्साहन गर्नु सत्ता घटकको हिसाबले कांग्रेसको दायित्व हो, कांग्रेस सत्ताको प्रमुख घटक भएकाले निरन्तर रहन्छ, देउवाको भनाइ थियो । उनले महासमितिका सुझावलाई मध्यनजर राखेर आगामी केन्द्रीय कार्यसमितिको बैठकबाट पार्टीका नीतिका विषयमा निर्णय लिने बताएका छन् । माओवादीसँग सत्ता गठबन्धनप्रतिको संशय मेट्न बैठकबाट पनि सम्बोधन गरिएको छ ।कांग्रेसको महत्त्वपूर्ण उपस्थितिसहित निर्माण भएको गठबन्धनलाई निरन्तरता दिई वर्तमान सरकारमार्फत भ्रष्टाचार, बेथिति र विसंगतिका विरुद्ध वैधानिक रूपमै अभियान सञ्चालन गरी सुशासन र राष्ट्रिय सदाचार पद्धति स्थापित गर्न सम्पूर्ण रूपले कृतसंकल्पित रहने अठोट गर्दै, कांग्रेस महासमितिपछि जारी विज्ञप्तिमा उल्लेख छ, अर्थतन्त्रमा देखिएका विविध समस्या र चुनौतीहरूलाई समाधान गर्ने जिम्मेवारी बोध गर्दै, मुलुकमा विद्यमान सबैखाले सामाजिक एवं जातीय, क्षेत्रीय तथा लैंगिक विभेद र हिंसाविरुद्धको अभियान सञ्चालन गर्ने प्रतिबद्धता गर्दछ ।महासमितिले जारी गरेका निष्कर्षमा तीनै तहका सरकार सञ्चालनमा देखिएका समस्याहरूलाई समाधानका लागि नेतृत्वदायी भूमिका खेल्ने, किसान, सहकारी बचतकर्ता, मिटरब्याज र लघुवित्त पीडितहरूले भोग्दै आएका पीडालाई अभिलम्ब समाधान गरी पीडितलाई न्याय दिलाउन सरकारको गम्भीर ध्यानाकर्षण गराउने उल्लेख गरिएको छ । संविधानमा रहेको धर्मनिरपेक्षतासम्बन्धी प्रावधान संशोधन गरेर सनातन हिन्दु राज्य राख्नुपर्ने माग राख्दै कांग्रेसका ४२ जना केन्द्रीय सदस्यसहित एक हजार बढीले हस्ताक्षर सभापतिलाई बुझाएका थिए ।समापन समारोहमा पनि गठबन्धनको पक्ष र विपक्षमा नेताहरूको जुहारी चलेको थियो । संस्थापन पक्षमै रहेका कांग्रेस नेता गोपालमान श्रेष्ठले पार्टीलाई एक्लै लडेर बहुमत ल्याउन सक्ने अवस्थामा पुर्याउनुपर्ने बताएका थिए भने सहमहामन्त्री किशोरसिंह राठौरले गठबन्धन गर्दा त यस्तो दुर्दशा छ, नगर्ने हो भने के होला भन्ने प्रश्न गरेका थिए ।"
नागरिक मुद्दाबाट टाढिएका मुख्य दल,"प्रमुख तीन ठूला राजनीतिक दलले हालसालै ठूलठूला बैठकभेला सकेका छन् । सत्ताको नेतृत्व गरिरहेको माओवादीले फागुन १ देखि तीनदिने विधान अधिवेशन गर्यो । संसद्को ठूलो दल कांग्रेसले चारदिने महासमिति बैठक सम्पन्न गरेको छ भने प्रमुख प्रतिपक्ष एमालेले पनि तीनदिने केन्द्रीय समिति बैठक गरेको छ । मुलुकको शासन व्यवस्थामा प्रत्यक्ष भूमिका भएका यी दलले आफ्ना बैठकमा कस्ता विषयमा छलफल गर्छन् भन्ने मूल्यांकन गर्ने हो भने स्थिति निराशाजक छ । किनकि यी दलका महत्त्वपूर्ण नेता व्यवस्थापनको विषयमा छलफल भयो, तर सार्वजनिक सेवा प्रवाहको विषयमा चिन्तन भएन । जनसरोकारका मुद्दा छाडेर सत्ता र शक्तिकै सेरोफेरोमा केन्द्रित हुँदा मूलधारका दलको सान्दर्भिकता झन्झन् साँघुरिने सम्भावना छ । मिटरब्याजपीडितको मुद्दा वर्षौंदेखि बल्झिएको छ । सरकारले नै गठन गरेको आयोगको प्रतिवेदनअनुसार पनि करिब २४ हजार ऋणीका नाममा बढाइचढाइ करिब सात अर्बको तमसुक बनाइएको छ । यो विषयमा तत्काल सरकारले हस्तक्षेप गर्नुपर्ने र जिल्ला प्रशासन तथा प्रहरीबाट अनुसन्धान गराउने भनेर प्रस्ट सिफारिस आए पनि सरकारले भूमिका खेलेको छैन । पश्चिम र पूर्वबाट हिँडेका मिटरब्याजपीडित राजमार्गमा २३ दिन हिँडेर काठमाडौं आइपुगेका छन्, उनीहरूका विषयमा कांग्रेस, एमाले र माओवादीका बैठक र भेलामा चर्चा भएन । काठमाडौं, पोखरा, चितवन, वीरगन्ज र बुटवलमा आधा दर्जन सहकारी खोली करिब ४९ हजार बचतकर्ताको करिब सात अर्ब हिनामिना गर्ने जीबी राई फरार छन् । उनीजस्ता सयौं व्यक्ति र समूहले लाखौं सर्वसाधारणको बचत हिनामिना गरेका छन् । सहकार्यको उद्देश्य राखेर सानोसानो रकम जम्मा गरेका सर्वसाधारणको बचत हिनामिना भएको विषयमा समेत दलको एजेन्डा नबन्नु उदेकलाग्दो छ । जाजरकोट र रुकुम पश्चिममा भूकम्प गएको चार महिना पूरा भइसकेको छ । तर अस्थायी आवासका लागि सरकारबाट घोषित अनुदान नपाएर पीडितहरू चिसोमा कठ्यांग्रिनुपरेको छ । भूकम्प गएको पहिलो साता राहतका विभिन्न नारा लिएर होडबाजी गर्दै गएका दलका नेताहरू त्यहाँ केकस्ता काम गरेर फर्किए, कसैलाई थाहा छैन । तर पीडितहरूले प्रारम्भिक चरणको राहत पनि नपाएको विषयमा दलका नेताहरूले छलफल गर्दैनन् भने दलका बैठक र भेलाको औचित्य के हो भनेर प्रश्न उठ्नु स्वाभाविक छ । यही बेला मुलुक आर्थिक मन्दीमा गुज्रिरहेको छ । आयातनिर्यात दुवै घटिरहेको छ । व्यवसाय विस्तार एवं लगानीका लागि सरकारले निजी क्षेत्रलाई प्रोत्साहन गर्न सकेको छैन । तीनै तहका सरकारको विकास (पुँजीगत) खर्च कमजोर छ । आर्थिक वर्षको सात महिना बितिसक्दा पनि संघीय सरकारको पुँजीगत खर्च २१ प्रतिशत मात्र वरिपरि छ । सरकारको आम्दानी घट्ने र संकलित राजस्व पनि परिचालन नहुने अवस्थाले वित्तीय चक्र ठप्प हुने र आर्थिक विकासमा अवरुद्ध हुने अवस्था छ । यो विषयमा दलका नेताहरूले छलफल गर्दैनन् भने उनीहरूका छलफलप्रति सर्वसाधारणलाई खास चासो हुनुपर्ने कारण केही रहने छैन । अझ, शासकीय बेथिति, कुशासन, भ्रष्टाचारजस्ता विषयले राजनीतिक दलहरूप्रति नै नागरिक आक्रोश बढिरहेको छ । यस्ता सवालमा छलफल गर्ने, समाधानको मार्गचित्र कोर्ने दायित्व बहन गर्न राजनीतिक दलहरू पछि परेका छन् । कांग्रेस महासमिति बैठकमा दुई हजारभन्दा बढी प्रतिनिधि सहभागी थिए । जिल्ला जिल्लाबाट आएका यी प्रतिनिधिले गाउँबस्तीका सर्वसाधारणका सरोकारबारे बैठकमा राखेर नेतृत्वलाई दबाब दिनुपर्ने थियो । तर, यो बैठक सामयिक सवालमा होइन, चार वर्षपछि हुने आम निर्वाचनमा गठबन्धन गर्ने कि नगर्ने भन्ने विषयमा केन्द्रित भयो । महामन्त्री गगन थापाले महासमिति बैठकमा पेस गर्न चुनावी गठबन्धन गर्न नहुने प्रस्तावसहितको सांगठनिक प्रतिवेदन तयार गरेपछि कांग्रेस त्यही विषयमा मात्र अल्झियो । सभापति शेरबहादुर देउवा महामन्त्री थापाको प्रस्ताव संशोधन गराउने प्रयासमा लागे, सफल नभएपछि पार्टी पदाधिकारीको बैठक चल्दाचल्दै देउवा साझेदार माओवादीका अध्यक्ष एवं पुष्पकमल दाहाललाई भेट्न गएको र फर्केपछि प्रतिवेदनमा सहमति जनाएको दृश्य देखियो । यसले देउवाका लागि सत्ता गठबन्धन मात्र प्राथमिकतामा छ भन्ने स्पष्ट छ । देउवा पूर्वसहमतिअनुसार यही गठबन्धनबाट प्रधानमन्त्री बन्ने योजना सफल बनाउने ध्याउन्नमा छन्, त्यसयता देशले जेजस्ता सरोकार राखे पनि उनलाई वास्ता छैन भन्ने देखिएको छ । महासमिति बैठकमा बोल्ने सबैजसो नेताहरूले गुटगत भावनाअनुसार चुनावी गठबन्धनकै पक्षविपक्षमा उभिएर धारणा राखेका छन् । फागुन १३ मा भएको माओवादी प्रथम विधान अधिवेशनमा मुलुकभरबाट आएका करिब १३ सय प्रतिनिधि सहभागी थिए । यति धेरै प्रतिनिधि उपस्थित भएको बेला मुलुकका आर्थिक र सामाजिक विषयवस्तुमा छलफल गर्न चासो दिइएन । प्रमुख प्रतिपक्ष एमालेले फागुन ८१० मा केन्द्रीय कमिटी बैठक गर्यो, जहाँ आन्तरिक शुद्धीकरण एवं संगठन सुदृढीकरणमा छलफल भयो तर जल्दाबल्दा विषय ओझेल परे । सत्ताका वरिपरि भएका दलका बैठकका प्रमुख मुद्दाले जनतालाई आकर्षित गर्न सक्दैनन् भने पक्कै पनि राजनीतिप्रति निराशा झन् बढ्नेछ । यो सम्बन्धित दलका लागि भन्दा पनि राजनीतिक प्रणाली र समग्रमा लोकतन्त्रमा विश्वास गर्ने नागरिकका लागि चिन्ताको विषय हो ।"
काठमाडौंले न्याय देला ?,"हरेक काम कुराको समाधान र न्याय पाउने देशको एउटै सहर भएको छ राजधानी काठमाडौं । हरकोही न्याय खोज्दै काठमाडौं आउँछन् । न्याय कतिले कसरी पाए, त्यो न्याय पाउनेलाई थाहा होला तर सबैले र सबैलाई काठमाडौंले न्याय दिएको छैन, दिन पनि सक्दैन होला । तर नेपाली नागरिकले काठमाडौं नआई न्याय पाएको अनुभूति गर्न नसक्ने अवस्था बनेको छ । चाहे किसान, व्यापारी, शिक्षक, सहकारीपीडित, मिटरब्याजपीडित, लघुवित्तपीडित हुन् वा घरेलु हिंसाको चरम यातनाले मृत्यु भएका वा मारिएका व्यक्तिहरूको न्याय पाउने आशाको केन्द्र वा भरोसा काठमाडौं भएको छ । पीडितहरू आफ्नो क्षेत्रबाट जति नै आन्दोलन गरे पनि कुनै न्याय नपाएपछि बाध्य भएर काठमाडौंको सडकमा आइपुग्छन् । काठमाडौं आएर पनि सरकारले नागरिकलाई चाहेको र खोजेको जस्तो न्याय दिन सकेको छैन । नागरिकले वर्षौं आवाज उठाउँदा पनि सरकारले सुन्न सकेको छैन । विगत ३ वर्षदेखि मिटरब्याजपीडितले आफू साहू महाजनबाट पीडित भएको,आफ्नो घरखेत साहूले खाइदिएको र ऋण र साँवा तिर्दासमेत आफ्नो सम्पत्ति फिर्ता नदिएको भनेर जिल्लाजिल्लामा आन्दोलन गरे । तर जिल्लामा कहाँ कतैबाट न्याय पाउन नसकेर डेढ वर्ष अगाडि काठमाडौं आए । सहमतिपछि सरकारले न्याय दियो भनेर फिर्ता गएका ती निमुखा, नागरिक सरकारले झूटो सम्झौता गरेको भनेर फेरि आफ्नो पीडा सुनाउन र न्याय माग्न काठमाडौं आइपुगेका छन् । काठमाडौंले न्याय होइन, पीडा र झन् अन्यायबाहेक केही दिँदैन । न्याय दिएको भए पीडितहरू पटकपटक धाउनुपर्ने थिएन । मिटरब्याजपीडित मात्र होइन, अरू धेरै पीडित छन्, जो काठमाडौं आउँछन्, सरकारबाट झूटो आश्वासन पाउँछन् । उनीहरू फर्केर जान्छन्, सरकारले न्याय नदिएपछि काठमाडौंमा आन्दोलन गर्न फेरि आइपुग्छन् । नागरिकले आफूलाई अन्याय भयो भन्दै गर्दा सरकार मौन बस्नु पनि एउटा अन्याय नै हो । सरकार नागरिकको समस्या समाधान गर्न कहिल्यै गम्भीर भएर अगाडि बढ्दैन । क्षणिक समयका लागि पीडितलाई भुलाउन मात्र मिठा कुरा गर्नेबाहेक अरू केही गर्न सकेको छैन । सरकार कहिले पनि भुइँमान्छेको पक्षमा उभिएको देखिएन । सिंहदरबार अगाडि आएर न्याय माग्दा त नपाउने अवस्था छ भने अरू कहाँ गएर नागरिकले न्यायको अनुभूति गर्न सकून् ? सरकार नागरिकप्रति जिम्मेवार र जवाफदेही कहिले बन्ने ? भगवान पुडासैनी, जोरपाटी, काठमाडौं"
जनताका नाममा !,"कुशासन र अन्यायको पहाडजत्रै भारीबोकीबोकी बाँचेको फेरि बेरोजगारीजसरी नि बाँच्न खोज्ने कठै यो नेपालीजति सम्झ्यो मनमा आउँछ निराशा नै खालि इन्द्रकुमार श्रेष्ठ, ओखलढुंगा"
ओलीको खेदजनक स्पष्टीकरण,"गिरीबन्धु टीइस्टेटका विषयमा सर्वोच्च अदालतको संवैधानिक इजलासका ५ न्यायाधीशले सर्वसम्मत रूपमा गरेको फैसला एमाले अध्यक्ष केपी शर्मा ओलीलाई चित्त बुझेन रे । उक्त कुरा उनले एमालेको केन्द्रीय कार्यसमिति बैठक उद्घाटनका अवसरमा पत्रकार सम्मेलनमै बताएका हुन् । ओलीले आफूले गिरीबन्धुको जग्गा प्रकरणमा गलत गर्ने उद्देश्य नराखेको, बरु कांग्रेस सरकारले जग्गा सट्टापट्टाका नाउँमा ७० बिगाहा हिनामिना गरेको आरोप लगाए । उनले त्यसमा मुद्दा चल्नुपर्ने पनि बताए । न्यायाधीशले कुरै नबुझी फैसला गरेको ओलीको अभिव्यक्ति छ । दलका शीर्ष नेताहरूले नै अदालतको फैसलामा यसरी गलत टिप्पणी गरिने आश्चर्यको विषय छ । भोलि कुनै चोर वा भष्टाचारीले आफूलाई अदालतले कुरै नबुझी सजाय दिएको भनेर पत्रकार सम्मेलन गर्दै हिँडे के होला ? गिरीबन्धुको ३४९ बिघा जग्गा सट्टापट्टाका लागि दीपक मलहोत्रासँग मिलेर ओलीले सहजीकरण गरेर ऐन नै संशोधन गरिएको थियो । त्यही कानुनका आधारमा जग्गा सट्टापट्टा गर्न ओली सरकारले मन्त्रिपरिषद् निर्णय गरेको थियो । त्यही निर्णयलाई सर्वोच्च अदालतले बदर गरेको हो । यसमा प्रायश्चित्त गर्नुपर्नेमा उल्टो न्यायाधीशहरूले कुरा नबुझेको भन्नु ओलीको बौद्धिक दिवालीयापनबाहेक के होला ? गोपाल देवकोटा, गोकर्णेश्वर, काठमाडौं"
'नेपाली राहदानीको वरीयता सुध्रिएन समाचारमा  बाट लिइएका केही टिप्पणी :,चप्पल पड्काएर काठमाडौं छिरेकाहरू जीवनस्तर सुध्रियो तर पासपोर्टको वरीयता खस्कियो । गोपाल कटवाल
वित्तीय शोषणको चक्रव्यूह र पीडितको संघर्ष,"राजनीतिक पार्टी कता ? मिटरब्याजपीडित, सहकारी ठगी, लघुवित्तको ज्यादतीविरुद्धको आन्दोलनमा राजनीतिक पार्टी, तिनका जनवर्गीय संगठन वा नेताको कुनै सहयोग र दृढ समर्थन देखिँदैन । केही युवा, प्रगतिशील रूपान्तरणका पक्षधर राजनीतिक शक्ति, केही वामपन्थी पार्टी, बृहत् नागरिक आन्दोलन आदि संघर्षका सारथि बनेका छन् । जनताको अधिकारका पक्षमा राजनीति गर्ने दलहरू मूलतः यी आन्दोलनमा देखिनुपर्थ्यो । ग्रामीण ऋण खत्तम पार्ने, जमिनदारी र सामन्ती शोषणका सम्पूर्ण प्रथाको अन्त्य गर्ने, ब्याजखोर प्रथा हटाउने कुरा २००६ सालमै नेपाल कम्युनिस्ट पार्टीको घोषणापत्रमै लेखिएको थियो । २०५२ मा माओवादीले जनयुद्ध सुरु गर्नुपूर्व सरकारलाई बुझाएको ४० बुँदे मागमा पनि सामन्तको जमिन तफत गरेर भूमिहीन र सुकुम्बासीलाई वितरण गर्ने, दलाल नोकरशाही पुँजीपतिको सम्पत्ति राष्ट्रियकरण गर्नेजस्ता एजेन्डा समावेश गरिएका थिए । संसदीय व्यवस्थाको सत्ता र प्रतिपक्ष दुवैतिर कम्युनिस्ट नामका पार्टी छन् । ती पार्टीको विरासत हेर्ने हो भने सामन्त, सुदखोर र वित्तीय शोषणविरुद्ध लडेर आएका देखिन्छन् । तर सत्तारूढ माओवादी होस् वा प्रतिपक्षी एमाले वित्तीय शोषणमा परेका हजारौंपीडितको पक्षमा बोल्न तयार छैनन् । हप्तौं लगाएर पैदल मार्च गरेर आएका किसान, श्रमजीवि र पीडितको साथमा उभिँदैनन् । वित्तीय शोषणको यति ठूलो मुद्दा न त कांग्रेसको प्राथमिकतामा छ न अन्य पार्टीको । त्यसैले राजनीतिक रूपमै हल गर्नुपर्ने वित्तीय शोषणको समस्या हल गर्न राजनीतिक पार्टीको अग्रसरता जरुरी छ ।"
जिन्दगी अर्थात् संयोगको पुञ्ज,"मानिस संयोगै संयोगमा बाँचेको हुन्छ । जन्मनु संयोग हो । हुर्कने र बाँच्ने कुरा पनि संयोगै हो । त्यसो त बाल्यावस्थामा मानिस अरू कसैको योजनामा बाँचेको हुन्छ । किनभने उसले आफैं योजना बनाउन सक्दैन । उसको लालनपालन, शिक्षादीक्षा आदि आमाबाबु वा अभिभावकको योजनामा हुन्छ । तर सबै कुरा योजनामै हुन्छ भन्ने छैन । कहिले एउटा संयोगले कता पुर्याइदिन्छ, कहिले अर्को संयोगले कता हुत्याइदिन्छ । के बन्न हिँडेको मानिस के बन्न पुग्छ । जुन गन्तव्य सोचेको हुन्छ, कुनै संयोगले त्यहाँ पुग्न पाउँदैन । बीचमै बाटो बदलिन्छ र गन्तव्य फेरिन्छ । कतिपय स्थितिमा सुरुका गन्तव्य कच्चा ठहरिन्छन् । त्यसकारण गन्तव्य कहिले बढाउनुपर्ने हुन्छ, कहिले घटाउनुपर्ने हुन्छ । सपनाहरू कहिले खुम्चिन्छन्, कहिले फैलिन्छन् । योजना मुख्य कुरा त हुँदै हो । तर कहिलेकहिले आकस्मिकता, भवितव्य वा संयोगले मानिस सोचेको बाटो हिँड्न पाउँदैन । फरक बाटो हिँड्नुपर्ने बाध्यता हुन्छ । सोचेको स्कुल, कलेज, विश्वविद्यालयमा पढ्न पाउँदैन । सोचेको पेसा वा व्यवसाय अपनाउन पाउँदैन । अतीततिर फर्केर हेर्दा म संयोगै संयोगले राजनीतिमा लागें । त्यसमा मलाई कसले प्रेरित गर्यो, यसै भन्न गाह्रो छ । म र मेरो साथी कुनै समारोहमा आकस्मिक रूपमा सहभागी भयौं । त्यसको आयोजना अरू कसैले गरेका थिए । हाम्रो खासै भूमिका थिएन । अझ भनौं, भूमिकाविहीन थियौं । त्यतिखेर हाम्रो उमेर पनि जिज्ञासु थियो । हामी जम्मा १३१४ वर्षका थियौं । के होला ? कसो होला ? यसो किन हुन्छ ? त्यसो किन भएन ? इत्यादि जिज्ञासा थिए । त्यसले नै हामीलाई चिन्तन र बहस गर्ने ठाउँमा पुर्यायो । बिस्तारै जुलुस, विचार र कविता गोष्ठीमा रुचि जाग्न थाल्यो । जुलुसमा सहभागी भएर त्यहाँ लगाइएका नाराको अर्थ र महत्त्वको खोजी गर्न थाल्यौं । आफ्नो बुताले भ्याएसम्म जान्दै गयौं, बुझ्दै गयौं । गाउँमा साथीहरू मिलेर फुटबल खेल्थ्यौं । एउटा साथी कपडा व्यापारीको छोरा थियो । गद्दा ओछ्याएर बस्थ्यो । त्यसमा बस्दै गर्दा एउटा साथीले प्रश्न उठायो यो ठाउँमा कम्युनिस्ट र कांग्रेस को धेरै छन् ? अर्कोले भन्यो कांग्रेस धेरै छन् । मैले पनि प्वाक्क भनें होइन कहाँ हुनु ? कम्युनिस्ट धेरै छन् । कालान्तरमा कांग्रेस र कम्युनिस्ट को धेरै छन् भनेर प्रश्न गर्ने, कांग्रेस धेरै छन् भन्ने र कम्युनिस्ट धेरै छन् भन्ने हामी तीनै साथी वामपन्थी धारमै लाग्यौं । त्यतिखेर ठूलाठालु भनिएका मानिस बढ्तै कांग्रेस देखिएका थिए । गरिब धेरै छन्, त्यसैले कम्युनिस्ट धेरै छन् भन्ने मेरो तर्क अलिक फितलो थियो । यो प्रसंग पञ्चायती व्यवस्थाको चरम अवस्था अर्थात् २०२२२३ सालतिरको हो । को वामपन्थी, को दक्षिणपन्थी ? बुझ्दै जाँदा मलाई कम्युनिस्ट सिद्धान्त मन पर्यो । तर संयोगले पूर्णकालीन कार्यकर्ता बनेको हुँ । पछि विभिन्न दर्शन, सिद्धान्त, राजनीति, अर्थतन्त्रबारे अध्ययन गर्ने मौका पाएँ । ती विषय योजनाअन्तर्गत नै पढें । त्यसक्रममा मैले संयुक्त राष्ट्रसंघको बडापत्र, मानवअधिकारको घोषणापत्र पढ्न पाएँ । मैले आफूलाई संयुक्त राष्ट्रसंघको स्वयंसेवकजस्तो महसुस गरें । यति मात्र होइन, मार्क्सवादी दर्शन, लेनिनको सिद्धान्त, माओका क्रान्तिका सिर्जनात्मक दस्ताबेज पढें । त्यसले मलाई विद्रोही स्वभावतिर लग्यो । एकपल्ट म बिरामी भई दुई दिन अस्पताल बसें । डाक्टर हामीभन्दा सिनियर थिए । तर साथीभाइजस्तै व्यवहार गर्थे । उनी भूतप्रेतको कथा सुनाउँथे र वैज्ञानिक हिसाबले भूतप्रेतबारे बुझाउँथे । अस्पतालबाट डिस्चार्ज हुने बेला भनें, मलाई डाक्टर बन्ने इच्छा थियो । दुई दिन अस्पताल बस्दा तपाईंको हालत देखें । अब म डाक्टरी पढाइतिर जान चाहन्नँ । मेरो सोचाइ बदलियो । म त स्वतन्त्र ढंगले चल्नुपर्ने मानिस । एकै ठाउँमा बाँधिएर बस्न मलाई अलिक गाह्रो हुन्छ । धेरैतिर फर्किएर हेर्नुपर्ने, बिहानसाँझ अलिक रमाइलोसँग बिताउनुपर्ने, जस्तोसुकै अप्ठ्यारो परिस्थिति होस्, रमाइलोमा ढाल्नुपर्ने, हाँसेर बाँच्नुपर्ने । मेडिसिन पढ्नु, डाक्टर हुनु वा बिरामीलाई उपचार गरेर निको पार्नु पक्कै राम्रो काम हो । तर त्यो मबाट नहुने काम रहेछ । मैले डाक्टरको जस्तो अवस्था देखें, त्यस ढंगले काम गर्न सक्छुजस्तो पटक्कै लागेन । अस्पतालको दुईदिने बसाइमै मलाई छटपटी भयो । बाल्यावस्थामा मैले देखेका ठूला मानिस भनेका शिक्षक नै थिए । त्यसैले शिक्षक बनुँजस्तो लाग्थ्यो । त्यो अत्यन्त महत्त्वपूर्ण काम हो । मलाई सिक्न र सिकाउन आनन्द लाग्छ । विभिन्न आकस्मिकताले म शिक्षणतिर जान सकिनँ । क्याम्पस छाडें, पढाइलाई निरन्तरता दिन सकिनँ । त्यतिखेर म साहित्य गोष्ठी पनि धाउँथें । साहित्यकार वा कवि बन्ने रहर जाग्थ्यो । कविशिरोमणि लेखनाथ पौड्यालका कविता पढ्थें । तिनमा ज्ञानगुन कुरा हुन्थे । लक्ष्मीप्रसाद देवकोटाको मुनामदन पढ्थें । त्यसको विरहमा डुब्थें । माधवप्रसाद घिमिरेको गौरी खण्डकाव्य पढ्थें । पीडाको मनस्थितिमा एउटा कवि कतिसम्म गहिराइमा जाँदो रहेछ भन्ने कुरा थाहा पाउँथें । त्यसले कहिलेकाहीं बहकाउँथ्यो र आफूतिर तान्थ्यो । मैले जान्दै नजान्ने भनेको वाद्यवादन हो । त्यसैले गीत, संगीत र वाद्यवादनले चुम्बकले जस्तै तान्छन् । बाजा बजाएको सुनेर बस्न पाएँ भने दिन बितेको थाहापत्तो पाउँदिनँ । सुमधुर स्वरलहरीमा बाँधिएका गीत सुनेर बस्न पाएको समय मलाई निकै छोटो लाग्छ । अभिनयमध्ये नृत्य मलाई सबभन्दा बढी मनपर्छ । नर्तक वा नृत्यांगनाको भावभंगिमा, हाउभाउ, कटाक्ष, आँखा, शरीर र औंलाको सांकेतिक भाषा अद्भुत लाग्छ । टाउको हल्लिएको अवस्था होस् वा खुट्टाको चाल अत्यन्त सम्मोहक लाग्छ । तर, त्यतातिर लाग्ने मौकै मिलेन ।जातीय विभेदसम्बन्धी एउटा बाल्यकालीन घटना पनि मेरो मानसपटलमा छ । एउटा छिमेकी साथी थियो, सँगसँगै स्कुल जाने, पढ्ने र खाजा खाने । एक दिन उनकी आमाले भनिन् साना, तिमीले अब कोदाको रोटी खानु हुँदैन । तिम्रो दाँत फुक्लिसक्यो । मलाई अचम्म लाग्यो । दाँत साटिएपछि कोदाको रोटी खान किन नहुने ? पहिले किन खान मिल्यो, अब किन खान नमिल्ने ? मेरो साथी विश्वकर्मा थरको थियो । घर गएर हजुरआमालाई सोधें कोदोको रोटी खानु हुँदैन भन्नुभयो काकीले, हो त ? हजुरआमाले भन्नुभयो हो त मैले भन्न बिर्सेको । ऊ सानो जातको हो । त्यसैले हाम्रो घरमा पस्दैन नि तेरो साथी । मेरो साथी सानो जातको हो भन्ने सुनेर म छक्क परें । हाम्रो घरभित्र मुसा पसेको छ, बिरालो पसेको छ, मच्छड पसेको छ । के मेरो साथी मुसा, बिरालो वा मच्छडभन्दा पनि सानो हो ? मलाई निकै पीडाबोध भयो । त्यसको भार मेरो छातीले थाम्न सकेन । सामाजिक विभेद र असमानताको सन्दर्भले मलाई झन् विद्रोही बनायो । मलाई गुरुजीले श्रीपञ्चमीको दिन अक्षरारम्भ गराउनुभएको थियो । फलेकमा रातो धूलो माटो भरेर, हातले मिलाएर सिमलीको डाँक्लो घोटेर कपुरी क लेख्न सिकाएको अझै सम्झन्छु । उहाँले राम्रा अक्षर लेख्ने सूत्र पनि सिकाउनुभएको थियो । सीधा अक्षर लेख्ने । माथिको डिक र तानिएको डिक बराबर राख्ने । गोलाइ र उचाइ बराबर बनाउने । पहिलो अक्षर छड्के अक्षर बनाइयो भने सबै अक्षर छड्के बनाउने इत्यादि । उहाँ गुरु भन्ने थाहा मात्र थियो । पछि थाहा भयो ढुंगेल ब्राह्मण हुनुहुँदो रहेछ । त्यसरी सोचेकै रहेनछु । त्यतिबेलासम्म मैले दर्शन बुझेको थिइनँ । मैले त कथालाई नै दर्शन मानेको रहेछु । मलाई हजुरआमाले स्वर्ग, नर्क, भगवान्, राक्षस आदि चिनाउनुभयो । राम, सीता, लक्ष्मण, हनुमान, महादेव, पार्वती आदि पनि चिनाउनुभयो । अचम्म त के भने मानिसले भूतप्रेत बनाउँछ, मसान बनाउँछ अनि आफैं डराउँछ । कुनै चराको बच्चालाई मसानले किन खाँदैन ? मसानले बँदेल वा हरिणको पाठोलाई किन खाँदैन ? मानिसबाहेकका जीवहरू यथार्थको पछि लाग्छन्, कथाको होइन । मान्छेले आफैंले कुँदेर मूर्ति बनाउँछ, अनि त्यहीसँग आशीर्वाद माग्छ । सत्य युगसँग जोडेर ढुंगाको इतिहास पनि आफैं लेख्छ । किशोरावस्थामा म यथार्थभन्दा फिक्सनतिर विश्वस्त हुन थालेको रहेछु । बिहानबिहानै नुहाउँथें । पाञ्चायन पुज्थें । पूजाआजा नगरी केही खाँदैनथें । पढ्नुभन्दा अघि सरस्वती स्त्रोत्र पाठ गर्थें । किताब पढ्नुअघि र पढिसकेपछि ढोग्थें । किताब नाघेर हिँड्दैनथें । कथंकदाचित् खुट्टाले छोइए किताबसँग माफी मागेर ढोग्थें । मलाई आफ्नो क्षमता र मिहिनेतमा भन्दा आशीर्वादमा बढ्ता विश्वास हुन्थ्यो । खासमा म कथानक वा फिक्सनको विश्वासमा परेर लट्ठिएको रहेछु । गाउँमा भागवत् पुराण चलिरहेको थियो । पण्डितजीले श्रद्धालुको बीचमा बसेर कथावाचन गरिहेका थिए । संयोगवश त्यो कथा मैले पनि पढ्ने गरेको थिएँ । मैले पण्डितजीलाई सोधें के यसो हुनु सम्भव छ र ? आँखाले ज्वाला फ्याँकेझैं गरेर उनी तीन बित्ता उफ्रिए शास्त्रमाथि शंका गर्ने यो दुष्ट कसको छोरो हो ? त्यसबाट मेरो बुबालाई निकै घोचेछ क्यारे । उहाँले भन्नुभयो पण्डितजी, तपाईंसँग यसको जवाफ छ भने दिनुस्, नभए भैगो । बाउ किन चाहियो ? म सम्झाऊँला । म हुँ यसको बाबु । तपाईंले शास्त्रार्थ गर्न खोजेको हो कि ज्ञानको परीक्षा लिन चाहेको ? त्यसपछि ती पण्डितजी चुप लागे । छक्क परें, प्रश्न गर्दा म कसरी दुष्ट भएँ ? कसरी शास्त्रमाथि विश्वास नगरेको ठहरियो ? त्यसपछि मैले शास्त्रलाई सन्देहपूर्ण ढंगले पढ्न थालें । शास्त्र पढ्दा पण्डितको अनुहार झलझली आउन थाल्यो । त्यस दिन म निकै खिन्न भएको थिएँ । बेलुकी घर गएर बुबालाई सोधें । उहाँले सम्झाउनुभयो शास्त्र भनेको कथा हो । पण्डितजी कथावाचक हुन्, वैतरणी तार्ने डुंगा बोकेर आएका व्यक्ति होइनन् । कथामा विम्ब, प्रतीक, उपमा र दृष्टान्त हुन्छन् । तर त्यसलाई शास्त्र, ज्ञान, धर्म वा यथार्थ भनेर बुझ्नु हुँदैन । साहित्यमा अतिशयोक्तिको प्रयोग सामान्य हो । महाभारत, रामायण, पुराणमा यस्ता कुरा थुप्रै छन् । साहित्यलाई गहन बनाउन यस्ता काम गरिन्छन् । उसो भए के पण्डितजीले विद्वताको कमी भएर यस्तो गरेका हुन् त ? मलाई त्यो प्रश्नले छाडेन । त्यस प्रकरणपछि ममा दर्शनप्रति रुचि बढ्यो । मिथ के हो ? फिक्सन के हो ? इतिहास के हो ? कथा के हो ? यथार्थ के हो ? कथानक के हो ? परिकल्पना के हो ? वास्तविकता के हो ? छुट्याएर हेर्न थालें । विज्ञानतिर पनि मेरो झुकाव बढ्यो । पहिले म ब्रह्माण्डलाई भगवान् बस्ने ठाउँ सोच्थें । पछि अन्तरिक्ष, तारापुञ्ज, ब्रह्माण्डबारे जानें । विज्ञान र दर्शनसम्बन्धी चेतना फरक पर्दै गयो । मैले जुन ज्ञान पाएँ, त्यो समाजलाई दिनुपर्छ । जुन कुरा समाजमा अभाव छ, त्यसको परिपूर्ति गर्दै जानुपर्छ । चाहे त्यो तन्त्र, प्रणाली, संस्था, चिन्तन होस् वा व्यवहार । समाजमा केही कुरा जड भएर बसेका छन् भने गति दिनुपर्यो । समाजले मानव जातिको सुखका लागि खोजेको योजना बनाउनुपर्यो । आन्दोलन भनेको योजनाकै परिणाम त हो । अहिले म आफूलाई दुष्ट भन्ने पण्डितजीप्रति पनि कृतज्ञ छु । उनले मलाई निर्भीकतापूर्वक खोज्ने चेत दिए । उनको थर्काइमा कुनै निष्कर्ष थिएन, घृणा वा लाञ्छना मात्र थियो । कहिलेकाहीं भनिएका वा लेखिएका शब्दको अर्थ र अभिप्राय फरक हुने रहेछन् । यसरी मेरो जीवनमा विभिन्न आकस्मिकता जोडिँदै गए, योजनाहरू बन्दै गए । म समाज परिवर्तनको प्रारूप वा खाका बनाउँदै गएँ । म आकस्मिक रूपमा गिरफ्तार भएँ । तरिका जानेको भए गिरफ्तार नहुन पनि सकिन्थ्यो । मभन्दा पछि भूमिगत भएका साथीहरू तरिका मिलाएर गिरफ्तार भए वा जोगिए । त्यसले मेरो जिन्दगीमा लामो समयसम्म असर पार्ने खालको मोड ल्यायो । मजस्तो स्वतन्त्र ढंगले विचार गर्ने मान्छेलाई चार वर्ष गोलघरमा थुने । १४ वर्ष जेल राखे । सबइन्स्पेक्टर मोहनप्रसाद अधिकारीलाई आकस्मिक रूपमा पलाएको करुणा भावले म मृत्युको मुखबाट जोगिएँ । मानिस संयोगले मर्न सक्दो रहेछ, संयोगले बाँच्न पनि सक्दो रहेछ । एउटा अर्को संयोग पनि छ । नेपालगन्जको राँझा विमानस्थलबाट हामी उडेको हेलिकोप्टर पाँचसात मिनेटको अन्तरालमै बाँके, शमशेरगन्जको दक्षिण भेगमा खस्यो । संयोग कस्तो पर्यो भने हेलिकोप्टर सोझै झरेन, अलिकति घुमेर झर्यो । त्यो पनि झ्याम्म परेको रूखमाथि । त्यसका ससाना हाँगा भाँचिए । हेलिकोप्टरको धक्कामुक्काले गर्दा रूख दुई फ्याक भयो । एक फ्याक हेलिकोप्टरसँगै झर्यो भने अर्को फ्याक रूखले बोकेरै बस्यो । हेलिकोप्टर जमिनमा बजारिएर पल्टियो । हामी अलिअलि घाइते भयौं । यदि हेलिकोप्टर रूखमा नठोक्किई आफ्नै वेगमा झरेको भए कोही पनि बाँच्ने सम्भावना हुने थिएन । यति मात्र होइन, तेह्रथुम जाँदा म चढेको गाडी सडकमै पल्टियो । डिलमुनि गएको भए मेरो जीवन त्यहीं समाप्त हुन्थ्यो । म मोटरसाइकल दुर्घटनामा पनि संयोगवश बाँचेको छु । संयोग मिहिनेत होइन, परिश्रम होइन । तर प्रगति वा सफलताका काम योजनाबद्ध हुन्छन् । सफलता इमानदारी, मिहिनेत र परिश्रमले मात्र प्राप्त हुन्छ । मेरो बिहे लभ पनि होइन, एरेन्ज पनि होइन । साथीहरूले बिहे गरे हुन्थ्यो भनिहाले । राधिका र मैले यसो कुरा गर्यौं । पहिलो भेटमै कुरा टुंगियो । ओहोरदोहोर केही पनि भएन । आकस्मिक ढंगले बिहे भयो । अहिले त बिहे भएको पनि ३६ वर्ष नाघिसक्यो । हाम्रो एरेन्ज बिहेसमेत आकस्मिक भयो । कहिलेकहिले आकस्मिक रूपमा भएका कुराले पनि राम्रो परिणाम दिँदो रहेछ । हामीले बाँचेका संयोगलाई सदुपयोग गर्ने हर्दम कोसिस गर्नुपर्छ । कहाँ पुग्ने भन्ने गन्तव्य तोकेर, योजना बनाएर जिन्दगीलाई अघि बढाउनुपर्छ । मर्ने कुराको तयारी गर्नुपर्दैन । मृत्यु भनेको जीवनको अन्तिम बिसौनी हो । त्यो संयोगवश नै आइहाल्छ । संयोग कहिलेकाहीं मात्र सकारात्मक हुन्छ । तर योजनाबद्ध काम कहिलेकाहीं मात्र असफल हुन्छ । योजनाबद्ध कामले सफलता दिलाउँछ, दिलाउँछ । तसर्थ योजनाबद्ध काममै विश्वास गरौं ।"
भोकमरीको विश्व चीत्कार,"एक वर्ष भयो । सहकर्मी ओमप्रकाश ठाकुर र म सर्लाहीको लालबन्दी बजारदेखि रानीगन्जबबरगन्ज रोड हुँदै दक्षिणतर्फको यात्रामा थियौं । १७५ किमि दक्षिण लागेपछि चन्द्रनगर नगरपालिकाको गरहाटोलमा रोकियौं । सडक छेवैको यो बस्तीमा ६५ परिवार मुसहर छन् । उनीहरू बिहानको ठिहिर्याउने चिसो सेक्न घुर तापिरहेका थिए । सामान्य परिचयपछि पुस्तौंदेखि जमिनदारकहाँ कृषि मजदुरी गरे पनि काम पाउन छाडेकाले गाँसकै अभाव हुन थालेको सुनाउन थाले । झट्ट सुन्दा मैले बुझिनँ । किनकि म जन्मेहुर्केको पूर्वी पहाडका गाउँमा काम गर्ने मान्छे नपाएर खेती गर्न गाह्रो भइरहेको थाहा थियो । मुसहर बस्तीका मान्छे खेतीपाती गर्ने काम नपाइएको दुखेसो सुनाइरहेका थिए । कुरा गर्दै जाँदा बुझियो जमिनदारहरूले खेतमा ट्र्याक्टरजस्ता अत्याधुनिक कृषि औजार प्रयोग गर्न थालेछन् । स्थानीय तहले अनुदान दिन थालेपछि धानखेती हुने जमिनमा माछाका पोखरी बढे । यसो भएपछि धान रोप्ने, गोड्ने, काट्ने, चुट्ने कामदारको माग घट्ने नै भयो । कामदारको माग घटेपछि उनीहरूको जीविकोपार्जन गर्ने मुख्य आधार कृषि मजदुरी संकटमा परेको रहेछ । झुप्राछाप्रामा ओत लागेका उनीहरूको आफ्नै स्वामित्वको जग्गाजमिन छैन । अनुदानका कृषि औजार र माछापोखरीको अवसर पहुँचभन्दा टाढा छ । गरहाटोलका मात्रै होइनन्, मूलतः खोलाकिनार, ऐलानी जग्गामा बसोबास गर्ने देशैभरिका ९० प्रतिशतभन्दा बढी मुसहर समुदाय सुकुम्बासी रहेको अध्ययनहरूले देखाएका छन् । आधुनिक कृषि प्रणालीले जमिनदारलाई कामदारमा लाग्ने खर्च त घटायो । मुसहरहरूले जानेको कृषि मजदुरीको माग नै घटेपछि आयआर्जनको बाटो बन्द भयो । न्यून साक्षरता प्रतिशत भएको मुसहर समुदायलाई अरू पेसा गर्ने विकल्प एकदमै कम छ । धनुषाका मुसहर र वनस्पति बारेको लेखोटअनुसार मुसहरहरू परम्परागत खेतीपातीको अलावा माछा, गंगटा, घोंघी, मुसा र चरा मारेर खान रुचाउँछन् । तर अहिले खोला र वनजंगलमा कम पाइन थालेको छ । पर्यावरणीय फेरबदल र पुजीँपतिले मात्रै पहुँच राख्न सक्ने आधुनिकीकरणले प्राकृतिक स्रोतमा आधारित भएर जीविका चलाउने सीमान्त वर्गमाथि नजानिँदो तरिकाले शोषण गरिरहेको छ । असमानताको खाडल झन्झन् बढ्दै छ । हालै काठमाडौंमा सम्पन्न विश्व सामाजिक मञ्चको १६ औं सम्मेलनमा खाद्य अभियन्ताको बहसले मलाई उही गरहाटोल पुर्यायो । खाद्य अधिकारकर्मी बंगलादेशी वक्ताले आफ्नो देशमा खोरिया खेती गर्नेलाई सरकारले कृषि गणनामा नसमेट्दा र अनुदान सुविधाबाट वञ्चित गर्दा खाद्य असुरक्षा र असमानता बढिरहेको चिन्ता व्यक्त गरेका थिए । गरहाटोलका मुसहर समुदायको यही नियति छ । उनीहरूमध्ये अधिकांशको खोरिया खेती छैन । ९८ देशका नागरिक समाज, सामाजिक संघसंस्थाका प्रतिनिधि सहभागी सम्मेलनमा पुँजीवादले विश्वका गरिब, विपन्न, कमजोरमाथि आधिपत्य जमाइरहेको विषयमाथि बहस भए । कृषि तथा खाद्य सम्प्रभुता र प्राकृतिक स्रोत माथिको बहस, छलफल र अन्तरक्रियामा सर्लाहीको गरहाटोलको जस्तै विश्वभरिको भोकमरी चीत्कार थियो । खाद्य सुरक्षा, जलवायु परिवर्तन र यसको प्रभावसँग जुध्न सक्ने खेती, खाद्य सम्प्रभुता, कृषिखाद्य क्षेत्रका महिला कामदारको मातृत्व संरक्षण, कृषि सुधार र किसानको अधिकारसम्बन्धी दक्षिण एसियाली र विश्वस्तरीय छलफल र बहस भए । नो जेन्डर जस्टिस विदआउट फुड एन्ड क्लाइमेट जस्टिस अर्थात् खाद्य सुरक्षा र जलवायु न्यायबिना लैंगिक समानता सम्भव छैन । २१ औं शताब्दीमा हरेक मानिस भोकमरी मुक्त हुनुपर्ने दबाबमूलक सन्देश तुलब्यानरमा लेखिएका थिए । नेपालले खाद्य अधिकारलाई संविधानमै सुनिश्चित गरेको छ । खाद्य अधिकार तथा खाद्य सम्प्रभुतासम्बन्धी ऐन २०७५ ले प्रत्येक नागरिकलाई विनाभेदभाव पर्याप्त, पोषणयुक्त तथा गुणस्तरीय खाद्यमा नियमित पहुँच हुने, भोकबाट मुक्त हुने, खाद्यको अभावमा जीवन जोखिममा पर्ने अवस्थाबाट सुरक्षित रहने अधिकार दिएको छ । नेपालसहित संयुक्त राष्ट्रसंघका सबै सदस्य राष्ट्रले दिगो विकास लक्ष्यअन्तर्गत सन् २०३० को अन्त्यसम्म भोकमरी अन्त्य गर्ने, खाद्य सुरक्षा र पोषण सुधार गर्ने तथा दिगो कृषिको प्रवर्द्धन गर्ने प्रतिबद्धता गरेका छन् । राष्ट्रसंघमा विश्वका १९३ देश सदस्य छन् । सन् २०१५ मा उनीहरूले राखेको लक्ष्य पूरा गर्न अब ७ वर्ष मात्रै बाँकी छ । विश्वले जलवायु परिवर्तनको सामना गर्नुपरिरहेको छ । बढ्दो जनसंख्या र औद्योगिकीकरणले जलवायु परिवर्तनलाई अस्वाभाविक रूपमा बढाइरहेको छ । जलवायु संकटले बाली र जीविकोपार्जनमाथि नकारात्मक असर पारेको छ । सिँचाइ समस्याले कृषि उत्पादनमा गिरावट आएको छ । खाद्यान्न महँगो भएको छ । भोकमरी अझ बढ्ने देखिन्छ । विपद् जोखिम उच्च हुँदै गएको छ । बाढीपहिरोले पाकिस्तानमा ठूलो क्षति पुर्याएको छ । नेपालको पनि उही नियति छ । कृषियोग्य भूमिमा आवास क्षेत्र बनाउने काम बढेका छन् । भूमाफियाले खेतीयोग्य जमिन तथा प्राकृतिक स्रोत कब्जा गरिरहेका छन् । विकासका नाममा प्राकृतिक स्रोतमाथि दोहन बढिरहेको छ । जलविद्युत् आयोजनाका कारण पनि माछा मारेर जीविका चलाउने पेसा लोप हुँदै गइरहेको छ । यसले माझी समुदायको पुर्ख्यौली पेसा मात्रै संकटमा छैन, उनीहरूका स्कुले बालबालिकाको कापीकलम किन्ने आय पनि खोसिएको छ । राष्ट्रसंघको विश्व खाद्य कार्यक्रमले द्वन्द्व, आर्थिक संकट, जलवायु परिवर्तन, चरम मौसमी परिवर्तन, भारी वर्षा, चक्रवात, आँधीबेहरी, खडेरी र बढ्दो महँगीले खाद्य असुरक्षा निम्त्याइरहेको अध्ययनहरूमा उजागर गरेको छ । हाल विश्वभरका ७८ करोड ३० लाख मानिस गम्भीर प्रकृतिको भोकमरी सामना गरिरहेका छन् । उनीहरूलाई अर्को खाना कहाँबाट आउँदै छ भनेर थाहा छैन । भोकमरीले गर्दा महिला, बालबालिका, किशोरकिशोरी, गर्भवती र सुत्केरीमा कुपोषणको संकटको मात्रा ठुलो छ । विश्वव्यापी, क्षेत्रीय र राष्ट्रियस्तरमा भोकमरीको मूल्यांकन र निगरानी राख्ने विश्व भोकमरी सूचकांक प्रतिवेदन २०२३ अनुसार विश्वमा अघिल्ला वर्षभन्दा खाद्य तथा पोषणमा केही सुधार देखिए पनि ४३ देश अझै पनि गम्भीर खालको भोकमरीसँग जुधिरहेका छन् । सन् २०२४ जनवरीको अन्त्यतिर विश्व बैंकले खाद्यसम्बन्धी प्रकाशन गरेको अध्ययनले २०२५ सम्ममा विश्वभर गम्भीर खालको खाद्य असुरक्षाको सामना गर्ने मानिसको संख्या ९४ करोड ३० लाख पुग्ने अनुमान गरेको छ । यदि केन्द्रीय बैंकहरूले मुद्रास्फिती नियन्त्रणमा कडाइ नगर्ने हो भने सन् २०२८ सम्म विश्वभरिका ९५ करोड ६० लाख जनसंख्या गम्भीर खाद्य असुरक्षामा पुग्ने प्रक्षेपण छ । राष्ट्रसंघको विश्व खाद्य कार्यक्रमले बुर्किना फासो, माली, दक्षिण सुडानलगायतमा द्वन्द्वका कारण र दक्षिणपूर्वी एसिया, ल्याटिन अमेरिका, पूर्वी र दक्षिणी अफ्र्रिकामा जलवायु परिवर्तनका कारण भोकमरी उच्च हुने आकलन गरेको छ । यसैगरी अफगानिस्तान, पाकिस्तान, कंगो, इथियोपिया, हाइटी, सोमालिया, यमनलगायत देशमा खाद्य असुरक्षाको जोखिम छ । हालै (नोभेम्बर २०२३ देखि जनवरी २०२४ सम्म) मात्रै खैबर पख्तुनख्वा प्रान्तसहितका २२ लाख पाकिस्तानीले भोकमरी सामना गरे । गत मनसुनमा पख्तुनख्वासहित पाकिस्तानका विभिन्न भुभागमा भारी वर्षा, चट्याङ, हावाहुरीले क्षति पुर्याएको थियो ।भोकमरी र मृत्युबाट बच्न अल्पकालीन रूपमा मानविय सहायता आवश्यक छन् । दिगो समाधानका खाद्य सुरक्षा र जलवायुजन्य जोखिम न्यूनीकरणका नीतिगत व्यवस्था लागू गर्नुपर्छ । हिंसात्मक गतिविधि र द्वन्द्व रोक्न जरुरी हुन्छ । प्रशासनिक, राजनीतिक बेतिथि अन्त्य हुनुपर्छ । जलवायु न्यायको हिसाबले सिमान्तकृत, अल्पसंख्यक, विपन्न, कमजोर, दलित, जनजाति, अपांगता भएका व्यक्ति, लैंगिक तथा यौनिक अल्पसंख्यक समुदायलाई प्राथमिकतामा राखेर राष्ट्रसंघका सदस्यले भोकमरी अन्त्य गर्ने लक्ष्यमा काम गर्नुपर्छ । कम विकसितदेखि विकासशील राष्ट्रका खाद्य अभियन्ताले काठमाडौंमा एकजुट भएर भनेझैं कुनै आमाले आफ्नो बच्चालाई भोकै सुत्न सिकाउनुपर्ने दिन आउनुहुँदैन ।"
कानुन बने पनि सम्पत्ति शुद्धीकरणमा नेपालको 'ग्रे लिस्ट जोखिम कायमै,"(काठमाडौं) सम्पत्ति शुद्धीकरण निवारण मामिलासम्बन्धी कानुन निर्माण भए पनि कार्यान्वयन पक्षका अरू मापदण्डमा सुधार नहुँदा नेपाल नकारात्मक सूची (ग्रे लिस्ट) मा पर्ने जोखिम अझै उच्च छ । पारस्परिक मूल्यांकन प्रतिवेदनले सुझाएका क्षेत्रमा सुधारको अवस्थाबारे स्थलगत मूल्यांकनका लागि नेपाल आएका सम्पत्ति शुद्धीकरण मामिलामा निगरानी राख्ने अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ) र एसिया प्रशान्त समूह (एपीजी) का प्रतिनिधिले ग्रे लिस्ट को जोखिम अझै कायमै रहेको बताएका छन् । नेपालको पछिल्लो अवस्थाबारे एफएटीएफ र एपीजीको टोली फागुन १ देखि ४ सम्म स्थलगत अध्ययन गरेर फर्किसकेको छ । टोली नेपालमै रहेका बेला संघीय संसद्को प्रतिनिधिसभाले सम्पत्ति शुद्धीकरण निवारणका लागि परिमार्जन गरिएको केही ऐन संशोधन गर्न बनेको विधेयक पारित गरेको छ । विधेयक राष्ट्रिय सभाबाट पारित हुन र राष्ट्रपतिबाट स्वीकृत हुन बाँकी छ । दुवै निकायबाट विधेयक पारित भए पनि कानुन कार्यान्वयन तथा अनुसन्धान पक्ष (इफेक्टिभ रेटिङ) निकै कमजोर रहेकाले त्यसमा सुधार नगर्दासम्म नेपालका लागि ग्रे लिस्ट को उच्च जोखिम कायमै रहेको एफएटीएफ र एपीजीले बताएका हुन् । टोलीले नेपालमा उच्च राजनीतिक प्रतिबद्धता नदेखिएको, कानुन कार्यान्वयन तथा अनुसन्धान पक्ष निकै फितलो रहेको, वित्तीय अपराध नियन्त्रणमा निर्मम बन्न नसकेको लगायतका कमजोरी औंल्याएको छ, स्रोतले भन्यो, नेपालको कमजोरी कानुन कार्यान्वयन र अनुसन्धान पक्षमा देखिएको हो । यसकारण वित्तीय अपराधमा संलग्नलाई हुने कारबाहीमा निर्मम बन्नुपर्ने टोलीको सुझाव छ । पारस्परिक मूल्यांकन प्रतिवेदनको सुझावका आधारमा यति बेला नेपाल एफएटीएफको सूक्ष्म निरीक्षणमा छ । आगामी कात्तिक (२०२४ अक्टोबर) सम्म कायम एक वर्षको अवधिमा तोकिएको मापदण्ड पूरा नगरे नेपाल एफएटीएफको ग्रे लिस्ट मा पर्नेछ । ग्रे लिस्ट बाट जोगिन वित्तीय अपराध निवारणका लागि नेपालले धेरै काम गर्नुपर्नेछ । तीमध्ये अधिकांश कानुन पालना, अनुसन्धान, कार्यान्वयनलगायत क्षेत्रसँग सम्बन्धित छन्, स्रोतले भन्यो, यी क्षेत्रमा हामीले उल्लेख्य सुधार गर्न सकेकै छैनौं । यसकारण आउँदो कात्तिकसम्म सुधार गरौंला र ग्रे लिस्टको जोखिमबाट बचौंला भन्ने सम्भावना छैन । अबको लक्ष्य यो क्षेत्रमा धेरैभन्दा धेरै काम गरेरग्रे लिस्टको अवधि कसरी कम गर्ने भन्ने मात्र हो । यद्यपि पछिल्ला सातामा अदालत, सम्पत्ति शुद्धीकरण अनुसन्धान विभाग, अख्तियार दुरुपयोग अनुसन्धान आयोग, नेपाल राष्ट्र बैंक, धितोपत्र बोर्डलगायत निकायबाट सम्पत्ति शुद्धीकरण र वित्तीय अपराध नियन्त्रणका लागि केही काम भए पनि ग्रे लिस्ट को जोखिमबाट बच्न ती पर्याप्त नहुने स्रोतको दाबी छ । नेपालले अझै गैरनाफामूलक संस्थाहरूको नियमन तथा मूल्यांकन, नयाँ प्रविधि (क्रिप्टो करेन्सीलगायत डिजिटल मुद्रा), क्यासिनो, घरजग्गा, मानव बेचबिखनलगायतका क्षेत्रमा अन्तर्राष्ट्रिय जगत्ले तोकिदिएको न्यूनतम काम पनि पूरा गर्न सकेको छैन, स्रोतले भन्यो, अन्तर्राष्ट्रिय जगत्ले अहिले खोजेको सम्पत्ति शुद्धीकरण निवारणका लागि उच्च राजनीतिक प्रतिबद्धता (हाई पोलिटिकल कमिटमेन्ट) र त्यसको प्रभावकारी कार्यान्वयन हो । सम्पत्ति शुद्धीकरण र वित्तीय अपराध नियन्त्रणका लागि सम्पत्ति शुद्धीकरण मामिलामा एफएटीएफले तोकेका मापदण्डमध्ये नेपालले आधाभन्दा कम (करिब ४५) प्रतिशत मात्र पूरा गरेको छ । गत भदौमा सार्वजनिक भएको एफएटीएफअन्तर्गतको एपीजीको पारस्परिक मूल्यांकनसम्बन्धी प्रतिवेदनले अत्यावश्यक कानुन निर्माण नहुनु र अनुसन्धान तथा कारबाहीमा शून्यप्रायः उपलब्धि हुँदा नेपाल नकारात्मक सूची (ग्रे लिस्ट) मा पर्ने जोखिम उच्च रहेको देखाएको थियो । प्रतिवेदनअनुसार नेपाललगायत राष्ट्रले पालना गर्नुपर्ने मापदण्डलाई कानुन कार्यान्वयन तथा अनुसन्धान पक्ष (इफेक्टिभ रेटिङ) र कानुन निर्माण तथा संस्थागत पक्ष (टेक्निकल कम्प्लायन्स रेटिङ) गरी दुई भागमा विभाजन गरिएको छ । यसअनुसार टेक्निकल कम्प्लायन्स रेटिङ का ४० वटा मापदण्ड छन् । यस समूहमा रहेका मापदण्ड पालनाको अवस्थालाई कम्प्लायन्स (पूर्ण पालना), हाइली कम्प्लायन्स (पालना), पार्सियल्ली कम्प्लायन्स (आंशिक पालना) र नन कम्प्लायन्स (पालना नभएको) गरी चार वर्गमा विभाजन गरेको छ । ती मापदण्डमध्ये नेपालको अवस्था पाँच वटामा कम्प्लायन्स, १६ वटामा हाइली कम्प्लायन्स, १६ वटामा पार्सियल्ली कम्प्लायन्स र तीन वटामा नन कम्प्लायन्स छ । कुनै पनि राष्ट्र ग्रे लिस्ट बाट जोगिन यो समूहमा रहेको ४० मध्ये कम्तीमा २१ वटा मापदण्डमा कम्प्लायन्स वा हाइली कम्प्लायन्स पूरा गर्नुपर्छ, जुन नेपालले पूरा गरेको छ । गत साता प्रतिनिधिसभाबाट पारित भएको केही संशोधन गर्न बनेको विधेयक राष्ट्रिय सभाबाट पारित र राष्ट्रपतिबाट स्वीकृत भएपछि यो समूहअन्तर्गतकै कम्तीमा ३६ मापदण्ड पूरा हुनेछ । यसको अर्थ यो सूचकमा रहेका मापदण्ड पूरा नभएकै कारण नेपाल ग्रे लिस्टमा पर्ने छैन ।तर अहिलेको कानुन कार्यान्वयन तथा अनुसन्धान पक्ष (इफेक्टिभ रेटिङ) अन्तर्गतका मापदण्ड पूरा गर्न नसकेकाले जोखिम उच्च छ । यो समूहअन्तर्गत ११ वटा मापदण्ड तोकिएको छ । यी मापदण्डलाई पनि हाइली कम्प्लायन्स (पूर्ण पालना), सब्स्टेन्सियल कम्प्लायन्स (पर्याप्त पालना), मोडरेट (मध्यम) र लो (न्यून) गरी चार प्रकारले मूल्यांकन गरिन्छ । ग्रे लिस्ट बाट जोगिन नेपालजस्ता राष्ट्रले यो समूहमा रहेका ११ मापदण्डमध्ये कम्तीमा ३ वटामा हाइली कम्प्लायन्स वा सब्स्टेन्सियल कम्प्लायन्स प्राप्त गर्नुपर्छ । तर हाल नेपालले ११ मध्ये ४ वटामा मध्यम र ७ वटामा न्यून मूल्यांकन पाएको छ । कानुन कार्यान्वयन तथा अनुसन्धान पक्षअन्तर्गत जोखिम नीति र समन्वय, अन्तर्राष्ट्रिय समन्वय, फाइनान्सियल इन्टेलिजेन्स र अनुसन्धान तथा अभियोजनमा मध्यम मूल्यांकन पाएको छ । बाँकी सुपरभिजन, नियन्त्रणका उपाय, कानुनी व्यक्ति र व्यवस्थापन, जफतलगायत मापदण्डमा न्यून मूल्यांकन पाएको प्रतिवेदनले औंल्याएको छ । यो समूहका मापदण्ड पूर्ण रूपले अनुसन्धान र कार्यान्वयन पक्षसँग जोडिएकाले राज्यले प्रभावकारी पालना नभए एफएटीएफको नकारात्मक जोखिममा पर्ने निश्चितजस्तै भएको हो । नेपालको स्थलगत मूल्यांकनपछि एपीजीले ०७९ माघमै सरकारलाई पारस्परिक मूल्यांकनको प्रारम्भिक प्रतिवेदन बुझाएको थियो । प्रतिवेदनमा राज्यका निकायहरूको प्रभावहीनता र ठूला वित्तीय अपराधमा राज्यकै संरक्षणका कारण नेपाल नकारात्मक सूचीमा पर्न सक्ने चेतावनी दिइएको थियो । क्यानडामा गत असार अन्तिम साता (जुलाई ९१४) भएको एपीजीको २३औं वार्षिक साधारणसभामा उक्त प्रतिवेदनमा आधारित रहेर नेपालको अवस्था विषयमा छलफल भएको थियो । छलफलपछिको अन्तिम प्रतिवेदन गत कात्तिकमा सार्वजनिक भएको हो । प्रतिवेदनले राज्यका नियमनकारी निकायहरू शंकास्पद लगानी, गैरकानुनी धनको कारोबारको निगरानीमा अत्यन्त उदासीन देखिएको, गैरकानुनी सम्पत्तिको अनुसन्धानमा राज्यको अठोट हुन नसकेको, जोखिमअनुसारको ग्राहक पहिचान पद्धति लागू नभएको (विशेषगरी उच्चपदस्थ व्यक्ति र वास्तविक धनीको हकमा), जोखिमअनुसार व्यवस्थापनका उपाय अवलम्बन नभएकोलगायत कैफियत औंल्याएको छ । सम्पत्ति शुद्धीकरण र वित्तीय अपराध नियन्त्रणमा निगरानी राख्ने निकाय कमजोर रहेकाले तिनको कानुनी र संस्थागत क्षमता अभिवृद्धि गर्नुपर्नेमा प्रतिवेदनले जोड दिएको छ । एफएटीएफले कुनै पनि राष्ट्रलाई एकै पटक नकारात्मक वा कालोसूचीमा राख्दैन । आवधिक मूल्यांकनमा मापदण्ड पूरा नगरेको पाइए सुरुमा ग्रे लिस्ट र त्यसपछि मात्र ब्ल्याक लिस्ट मा राख्ने हो । एफएटीएफको साधारणसभाले नेपाललाई ग्रे लिस्टमा राख्ने एपीजी प्रतिवेदनको सुझाव पारित गरे पनि सुधारका लागि ६ महिनादेखि एक वर्षसम्म समय पाउँछन् । अहिले नेपालले त्यही समय पाएको हो । सुधारका लागि पाएको समयमा पनि नेपालले न कानुन पास गर्न सकेको छ, न त अनुसन्धान र नियमन नै बलियो बनाएको छ । गएका ६ महिनाको उपलब्धि हेर्दा बाँकी अवधिमा तोकिएको न्यूनतम मापदण्ड पूरा हुने सम्भावना नरहेको जानकारहरू बताउँछन् । गत आर्थिक वर्षमा नेपालमा सम्पत्ति शुद्धीकरणलगायत वित्तीय अपराधसँग सम्बन्धित गतिविधि उल्लेख्य मात्रामा बढेको फाइनान्सियल इन्टेलिजेन्स युनिटएफआईयू नेपाल को वार्षिक प्रतिवेदनले देखाएको छ । उक्त अवधिमा सरोकारवाला निकायले अनिवार्य रूपमा एफआईयूमा गर्नुपर्ने रिपोर्टिङ थ्रेसहोल्ड ट्रान्जेक्सन रिपोर्ट (टीटीआर) को संख्या घट्दा पनि शंकास्पद कारोबारको उजुरी बढ्नुले वित्तीय अपराधसँग सम्बन्धित गतिविधि पनि बढेको पुष्टि हुने जानकार बताउँछन् । मुलुकका सबै क्षेत्रमा सुशासनको समस्या रहेकाले आर्थिक गतिविधि बढेसँगै वित्तीय अपराधसम्बन्धी उजुरीहरू पनि बढेको हुन सक्ने उनीहरूको भनाइ छ ।प्रतिवेदनअनुसार आर्थिक वर्ष ०७८७९ मा २ हजार ७ सय ८० वटा शंकास्पद कारोबार (सस्पिसियस ट्रान्जेक्सन रिपोर्टिङ र सस्पिसियस एक्टिभिटी रिपोर्टिङ) का उजुरी प्राप्त भएकामा गत आवमा बढेर ५ हजार ९ सय ३५ वटा पुगेको छ । एफआईयूलाई प्राप्त उजुरीमध्ये सबैभन्दा धेरै वाणिज्य बैंकबाट ८७४०, विकास बैंकबाट ४३३, भुक्तानी प्रणाली सञ्चालकलगायतबाट ३४० र कम्पनीबाट २४५ प्रतिशत रेमिट्यान्स प्राप्त भएको छ । बिमा कम्पनी, धितोपत्र कारोबार गर्ने कम्पनी र अन्यबाट पनि शंकास्पद कारोबारको उजुरी आउने क्रम बढे पनि सहकारी क्षेत्रबाट आउने यस्तो उजुरीको संख्या भने घटेको प्रतिवेदनमा उल्लेख छ ।"
योग्यताबारे गभर्नरले देखाए समकक्षताको प्रमाण,"काठमाडौं (कास) नेपाल राष्ट्र बैंकका गभर्नर महाप्रसाद अधिकारीले आफ्नो योग्यताका विषयमा सर्वोच्च अदालतमा परेको रिट खारेजी माग गरेका छन् । अधिकारीको योग्यताका विषयमा प्रश्न उठाउँदै अधिवक्ता दीपकराज जोशी, प्रतापसिंह ठकुराठी, दामोदर तिम्सिना र चूडामणि भण्डारीले पुस १२ मा रिट दर्ता गरेका थिए । रिटमा मन्त्रिपरिषद्, प्रधानमन्त्री तथा मन्त्रिपरिषद्को कार्यालयलाई विपक्षी बनाइएको थियो ।राष्ट्र बैंक ऐन २०५८ को दफा २० मा गभर्नरको शैक्षिक योग्यता न्यूनतम स्नातकोत्तर तोकिएको छ । तर गभर्नर अधिकारीको योग्यता ऐनबमोजिमको नभएको र उक्त पदका लागि योग्य नहुने भन्दै नियुक्ति बदर मागिएको थियो । गभर्नर अधिकारीको योग्यता चार्टर्ड एकाउन्टेन्ट मात्र रहेको र त्यो स्नातकोत्तर वा सोसरह नभएको दाबी रिटमा छ ।सोही रिटको जवाफ दिँदै गभर्नर अधिकारीले गत माघ २६ मा अदालतमा जवाफ पेस गरेका छन् । आफू राष्ट्र बैंकको उच्चस्तरको विभिन्न व्यवस्थापकीय जिम्मेवारीमा रही बैंकको गभर्नरसरहकै योग्यता रहेको सोही बैंकको डेपुटी गभर्नर पदमा नियुक्त भई ०६७ पुस १३ देखि ०७२ पुस १२ सम्म सञ्चालकको जिम्मेवारीमा रहेको र उक्त अवधिमा देशको समग्र आर्थिक, मौद्रिक तथा वित्तीय क्षेत्र अर्थात् देशको समग्र अर्थतन्त्रलाई सही दिशा दिने कार्यमा अधिकारीले त्रिभुवन विश्वविद्यालयबाट सन् १९८८ मा वाणिज्य प्रशासन विषयमा स्नातक र सन् १९९३ मा भारतबाट चार्टर्ड एकाउन्टेन्ट उत्तीर्ण गरेको बताएका छन् । आफ्नो योग्यता पुगेकाले उक्त रिट निवेदन खारेजभागी रहेको दाबी पनि अधिकारीको छ । नेपाल सरकार मन्त्रिपरिषद्को ०७६ चैत २४ को निर्णयअनुसार बैंकको रिक्त गभर्नर पदमा नियुक्ति गरिएकामा निवेदकहरू स्वयं योग्य हुँदाहुँदै योग्यता नै नपुगेको मलाई गभर्नर पदमा नियुक्ति गरिएको भन्ने विषयसँग सम्बन्धित रहेकाले सर्वप्रथम नियुक्तिसँग सम्बन्धित कानुन एवं सम्पन्न प्रक्रिया सम्बन्धमा सम्मानित अदालतबाट विवेचना हुन आवश्यक छ, जवाफमा भनिएको छ । गभर्नर अधिकारीको शैक्षिक योग्यतासम्बन्धी परेको रिटको सुनुवाइ फागुन २१ का लागि तोकिएको छ । यसअघि माघ १४ मा पूर्ण सुनुवाइका लागि पेसी तोकिए पनि स्थगित सूचीमा परेको थियो ।"
राहुघाटमा मुख्य टनेलको ब्रेक थ्रु,"म्याग्दी (कास) रघुगंगा गाउँपालिका३ पिप्लेमा निर्माणाधीन ४० मेगावाट क्षमताको राहुघाट जलविद्युत् आयोजनाले मुख्य टनेलको ब्रेक थ्रु गरेको छ । नेपाल विद्युत् प्राधिकरणको सहायक कम्पनी रघुगंगा हाइड्रो लिमिटेड प्रवर्द्धक रहेको आयोजनाको टनेलको पहिलो च्यानेजको (अडिट २ पिप्लेदेखि अडिट ३ घट्टेखोला) सम्मको खण्ड बुधबार ब्रेक थ्रु भएको हो ।पूरै टनेल ब्रेक थ्रु हुन दोस्रो च्यानेजको (अडिट १ हेडवर्क्सदेखि अडिट २ घट्टेखोलासम्म) ब्रेक थ्रु हुन ३ सय ७२ मिटर र पावरहाउसदेखि माथि सर्साफसम्म ५६ मिटर गरी ४ सय २८ मिटर बाँकी छ । ६ हजार २ सय ७० मिटर लामो टनेलमध्ये ५ हजार ८ सय ४२ मिटर खनिएको छ । आयोजनाले मुख्य र लामो खण्डको टनेल ब्रेक थ्रु गरेसँगै आयोजनामा उत्साह थपिएको छ । टनेललाई विभिन्न प्याकेज बनाई फरकफरक अडिटबाट खन्ने काम गरिएकामा सबैभन्दा लामो खण्डमा टनेलको ब्रेक थ्रु भएको छ । माटोको भाग बढी भएको रिस्की क्षेत्रको टनेल भएकाले यस च्यानेजको टनेल ब्रेक थ्रु हुनुलाई ठूलो उपलब्धि मानेका छौं, रघुगंगा हाइड्रोका सिभिल महाशाखा प्रमुख रविन कट्टेलले भने, आयोजनाले ०८१ वैशाखभित्र सबै टनेल ब्रेक थ्रु गर्ने लक्ष्य छ । टनेल पूरा भएका प्यााकेजमा कंक्रिट लाइनिङ गर्ने, पेनस्टक राख्ने र पावरहाउसमा टर्बाइन राख्ने क्षेत्रको काम पनि एकसाथ सुरु भइरहेको आयोजनाले जनाएको छ । रिभर डाइभर्सन र पावरहाउसभित्रको डिस्ट्रिब्युटर्स पाइपको हाइड्रोस्टिक प्रेसर टेस्टिङ पनि सफल भएको आयोजनाले बताएको छ । पावरहाउसमा रहने दुई वटा टर्बाइनमध्ये एउटा टर्बाइन घुमाउन ६ वटा नोडल भएको वितरण पाइपको परीक्षण गरिएको हो । पावरहाउसदेखि सर्साफसम्म ८ सय ११ मिटर स्लोप र १ सय ९६ मिटर भर्टिकल टनेलमा पेनस्टक पाइप राख्ने काम पनि सुरु भएको छ । अर्ध जलाशययुक्त आयोजनाबाट सुक्खा मौसममा ४ करोड ९९ लाख ७८ हजार र बर्खामा २४ करोड ५ लाख ९३ हजार युनिट प्रतिघण्टा कन्ट्र्याक इनर्जी छ । राहुघाट जलविद्युत् आयोजनाबाट उत्पादित विद्युत् आयोजनाको स्विच यार्डबाट करिब ७ सय मिटर पूर्वमा रहेको दानाकुस्मा २२० केभीए प्रसारणलाइनमा लुप इन, लुप आउट सिस्टममा जोड्ने प्रस्ताव छ ।"
सावित्राको ५० गोल,"(काठमाडौं)सावित्रा भण्डारीले बिहीबार नेपाली महिला फुटबलमा ५० गोलको ऐतिहासिक उपलब्धि आत्मसात् गरेकी छन् । उनको ह्याट्रिकसहित ५ गोलको मद्दतमा नेपालले वाफ वुमन्स च्याम्पियनसिपमा बिहीबार इराकलाई ५० ले पराजित गरेको छ । साउदी अरेबियामा भइरहेको प्रतियोगितामा नेपालका लागि उनको यो कीर्तिमानी पाँचौं ह्याट्रिक पनि हो । सावित्राले नेपालका लागि अहिलेसम्म खेलेका खेलमध्ये २५ खेलमा गोल गरेकी छन् । उनले एके खलमा ५ वा त्यो भन्दा बढी गोल गरेको यो तेस्रोपल्ट हो । सन् २०१६ को साफ च्याम्पियनसिपमा उनले भुटानविरुद्ध ६ गोल गरेकी थिइन् । यस्तै प्रतियोगितामा उनले माल्दिभ्सविरुद्ध पनि ५ गोल गरेकी थिइन् । वाफ च्याम्पियनसिपको समूह बी को आफ्नो दोस्रो खेलमा नेपालले साउदीको जेद्दामा भएको खेलमा यो सजिलो जित निकालेको थियो । यस जितसँगै नेपालको दुई खेलबाट ६ अंक भएको छ । किंग्स अब्दुल्लाह स्टेडियमको रिजर्भ मैदामा भएको खेलमा सावित्राले १४ औं मिनेटमा पहिलो गोल गरिन् । रेखा पौडेलको थ्रु बललाई नियन्त्रणमा लिँदै उनले गोल गरेकी हुन् । उनको दोस्रो गोल १६ औं मिनेटमा सम्भव भयो । साउदी गोलरक्षक र डिफेन्सबीचको तालमेल नमिल्दा सावित्रासामु गोल अवसर बनेको थियो । उनले ३७ औं मिनेटमा ह्याट्रिक पूरा गरिन् । यसका लागि पूजा रानाको क्रसमा उनले हेड गरेकी हुन् । सावित्राको चौथो गोल ४४ औं मिनेटमा सम्भव भएको थियो, जतिबेला उनले आफ्नै प्रहारको रिबाउन्डमा गोल गरेकी हुन् । दोस्रो हाफको ७९ औं मिनेटमा प्रीति राईको पासमा उनले पाँचौं गोल गरिन् । सावित्राले सन् २०१४ को साफ च्याम्पियनसिपमा भुटानविरुद्ध पहिलो गोल गरेकी थिइन् ।"
बुढासुब्बा गोल्डकप हुने,"सुनसरी (कास) मोफसलकै प्रतिष्ठित आमन्त्रण बुढासुब्बा गोल्डकप फुटबल प्रतियोगिताको २४ औं संस्करण फागुन २६ देखि हुने भएको छ । आयोजक धरान फुटबल क्लबले बिहीबार पत्रकार सम्मेलन गर्दै प्रतियोगिता चैत ३ सम्म गर्ने जानकारी दिएको छ । प्रतियोगितामा ए डिभिजन लिग च्याम्पियन चर्च ब्वाइजसहित ८ क्लबले भाग लिने क्लबका अध्यक्ष प्रताप तामाङले बताए । प्रतियोगितामा थ्रीस्टार, एनआरटी, त्रिभुवन आर्मी, काकडभिट्टा फुटबल ट्रेनिङ सेन्टर, जिल्ला फुटबल संघ मोरङ, आयोजक धरान फुटबल क्लब र भारतको युके एफसीको सहभागिता रहनेछ । विजेताले १० लाख र उपविजेताले ५ लाख रुपैयाँ पुरस्कार पाउनेछन् । उत्कृष्ट खेलाडीले १ लाख, प्रत्येक खेलको म्यान अफ द म्याचले १० हजार र विधागत उत्कृष्ट हुनेले जनही २५ हजार पाउनेछन् । सर्वाधिक गोलकर्ताले ३५ हजार पाउने अध्यक्ष तामाङले बताए । धरान उपमहानगरपालिका संयोजक रहेको प्रतियोगितामा कुल ७७ लाख ६० हजार आम्दानी हुने र ६६ लाख ५५ हजार खर्च हुने आयोजकको अनुमान छ । आर्थिक मन्दीका कारण यसपालि मुनाफारहित गोल्डकप हुने क्लबका निवर्तमान अध्यक्ष किशोर राईले बताए । आर्थिक शिथिलता र मदिराजन्य उत्पादनले प्रायोजन गर्न नपाउने सरकारी नीतिले प्रतियोगिता आयोजनामा ठूलो असर पुगेको उनको भनाइ छ ।यसैबीच गत वर्ष सम्पन्न २३ औं संस्करणमा १२ लाख ७४ हजार बचत भएको क्लबले जनाएको छ । ७७ लाख २० हजार ३ सय २८ रुपैयाँ आम्दानी हुँदा ६४ लाख ४६ हजार खर्च भएको क्लबका महासचिव नवीन राईले जानकारी दिए ।"
मछिन्द्रलाई वाग्मती गोल्डकप,"(हेटौंडा)उपाधी मछिन्द्र फुटबल क्लबले वाग्मती गाउँपालिकामा भएको छैटौं वाग्मती गोल्डकप फुटबल प्रतियोगिताको उपाधि जितेको छ । वाग्मती८ स्थित जनता माविको मैदानमा बिहीबार सम्पन्न फाइनलमा विभागीय टोली एपीएफ क्लबलाई ४० गोलले हराएर मछिन्द्रले उपाधि जितेको हो । मछिन्द्रको जितमा विदेशी खेलाडी क्रिस्टोफर चिजोवाले दुई र करिमले एक गोल गरेका थिए । खेलको १४ औं मिनेटमा करिमले गोल गर्दै मछिन्द्रलाई सुरुवाती अग्रता दिलाए । चिजोवाले दोस्रो हाफको १२ औं मिनेट र १८ औं मिनेटमा गोल थपेका थिए । मछिन्द्रले एक गोल आत्मघातीमा उपहार पाएको हो । दोस्रो हाफको १७ औं मिनेटमा विदेशी खेलाडी स्टेफेन समीरको प्रहार रोक्ने क्रममा एपीएफका डिफेन्डर कुलदीप कार्की आफ्नै पोस्टमा गोल गर्न पुगे । मछिन्द्रले १० लाख रुपैयाँसहित ट्रफी जित्यो । उपविजेताले ५ लाख पायो । मछिन्द्रका उत्सव राई सर्वोत्कृष्ट खेलाडी घोषित भए । उनले १ लाख १ हजार रुपैयाँ प्राप्त गरे । उत्कृष्ट गोलरक्षकमा मछिन्द्रका प्रदीप भण्डारी, डिफेन्डरमा एपीएफका कुलदीप कार्की, मिडफिल्डरमा विशाल तामाङ, फरवार्डमा मछिन्द्रका हिसुब थपलिया र प्रशिक्षकमा मछिन्द्रका सन्तोष न्यौपाने उत्कृष्ट चुनिए । विधागत उत्कृष्ट सबैले जनही २५ हजार रुपैयाँ हात पारे । आयोजकले समृद्ध समाजका सञ्चारकर्मी रवीन्द्र वाइबालाई उत्कृष्ट खेल पत्रकारिता पुरस्कारबाट सम्मान गरेको थियो । वाग्मती गाउँपालिकाका खेलकुद विकास समितिका अध्यक्ष टीकालाल श्रेष्ठको सभापतित्वमा भएको समापनमा वाग्मती प्रदेश सरकारको सामाजिक विकासमन्त्री कुमारी मोक्तानलगायतले पुरस्कार वितरण गरे ।"
कृषिसागै उद्योगतर्फ,"(बर्दिया) मुलुकमै धेरै खाद्यान्न उत्पादन हुने जिल्लामध्ये पर्छ बर्दिया । जिल्लाको मुख्य सम्भावना नै कृषि र पर्यटन हो । पछिल्लो समय जिल्लाको परिचय फेरिने क्रममा छ । भौगोलिक रूपमा मुलुकको प्रशासनिक केन्द्रबाट टाढा रहेका कारण सधैं ओझेलमा पर्दै आएको बर्दिया पछिल्लो समय ठूला उद्योग रहेको जिल्ला बन्ने तरखरमा छ । राजापुरमा नमुना खाद्यान्न कारखाना सञ्चालनमा आएपछि यहाँको कृषि उत्पादनबारे बहस चलेको थियो । गाउँघरमै ठूलो मिल सञ्चालनमा आएपछि यहाँका स्थानीयले रोजगारी पाउनुका साथै धानको उचित मूल्य पाउँदै आएका छन् । उक्त मिल सञ्चालनपूर्व धान बिक्रीका लागि टाढा पुर्याउनुपर्ने र ढुवानीमा धेरै रकम खर्च हुने गरेको थियो । धानको उर्वर भूमि मानिएको बर्दियाको राजापुर क्षेत्रमा २०४५ माघमा राजा वीरेन्द्रले आधुनिक धानचामल कारखानाको उद्घाटन गरेका थिए । करिब १५ करोड रुपैयाँको लागतमा जापानी सरकारको सहयोगमा उक्त कारखाना निर्माण भएको हो । करिब तीन लाख क्विन्टल क्षमता भएको कारखाना सञ्चालन भएको थियो । कारखाना स्थापना भएपछि यस भेगका किसानले धान खरिदबिक्री यहीँबाट गर्दै आएका छन् । तत्कालीन सशस्त्र माओवादी समूहले २०५९ सालमा कारखानामा बम विस्फोट गराई क्षति पुर्याएका थिए । शान्ति स्थापनापछि पुनः कारखाना सञ्चालनमा आएको हो । जिल्लामा अहिले ठूला उद्योग स्थापनाको लहर चलेको छ । सदरमुकाम गुलरियामा लुम्बिनी सेरामिक्सको जीभीटी टायल उद्योग निर्माण कार्य अन्तिम चरणमा पुगेको छ । झन्डै ४ अर्ब रुपैयाँको लागतमा यो उद्योग गुलरिया नगरपालिका८, पशुहाट बजारको पूर्वतर्फ स्थापना भएको छ । दैनिक १० हजार स्क्वायर मिटर टायल उत्पादन गरिने लक्ष्य छ । साढे १२ बिघा क्षेत्रफलमा फैलिएको उद्योग वैशाखबाट सञ्चालनमा आउने बताइएको छ । यस उद्योगमा ३ सयभन्दा बढीले रोजगारी पाइरहेको उद्यागी श्याम खेतानले बताए । सदरमुकाम गुलरियामा स्थापित यस उद्योगबाट उत्पादित टायल नेपालभरि बिक्री गरिनेछ । यसबाहेक छिमेकी भारतीय बजारमा पनि बिक्री हुनेछ । यसबाट नेपाल टायलमा आत्मनिर्भर हुने अपेक्षा गरिएको छ । उद्योगमा खेतान समूह, सुब्रत धिताल लगायतले लगानी गरेका छन् ।गुलरिया नगरपालिका प्रमुख मुक्तिनाथ यादवले गुलरियामा ठूला उद्योग स्थापनासँगै विकासको ढोका खुलेको बताए । उद्योग थपिँदै गएपछि अब यहाँको मुहार नै फेरिने निश्चित छ, उनले भने, टायल उद्योगका लागि चाहिने सहयोग गर्न हामी तयार छौं । यहाँ बिस्तारै चिनी मिल लगायतका उद्योग पनि खोल्ने तयारी भइरहेको उनले बताए । जिल्लामा चौधरी ग्रुप (सीजी) ले चाउचाउ उद्योग स्थापना गरेर मुलुकको पश्चिमी क्षेत्रमा यहीँबाट वितरण गरिरहेको छ । सीजी फुड्स इन्टरप्राइजेज प्राइभेट लिमिटेडका नामबाट यहाँ उत्पादित वाईवाई र गोलमोल चाउचाउ लुम्बिनी, कर्णाली र सुदूरपश्चिम प्रदेशमा पठाउने गरिन्छ । झन्डै आठ वर्षअघि बाँसगढी४, पुष्पनगरमा जग्गा खरिद गरेर भवन निर्माण गरेको थियो । अहिले दैनिक साढे १५ हजार कार्टुन उत्पादन गरिरहेको उद्योगमा ३ सय २० जनाले रोजगारी पाएका छन् । यसैगरी बाँसगढी४ मा रारा चाउचाउ उद्योग पनि सञ्चालनमा रहेको छ । यस उद्योगमा करिब २ सय जनाले रोजगारी पाएका छन् । नगरमा खुलेका दुई ठूला उद्योगका कारण केही हदसम्म स्थानीयले रोजगारी पाएको बाँसगढी नगरपालिकाका प्रमुख खड्गबहादुर खड्काले बताए ।बर्दियामा पहिलो पटक ठूलो लगानीमा चिनी मिल स्थापना हुन थालेको छ । जिल्लाको राजापुर नगरपालिका५ बदालपुरमा करिब २ अर्बको लगानीमा चिनी मिल निर्माणको काम सुरु भएको छ । राजापुर सुगर एन्ड केमिकल्स इन्डस्ट्रिज प्रालिले उद्योगसम्बन्धी प्रारम्भिक वातावरणीय परीक्षण सार्वजनिक सुनुवाइपछि चिनी मिल निर्माणको काम सुरु गरेको छ । बर्दियाको राजापुरमा धान उत्पादन हुने क्षेत्रमा चिनी कारखाना खुल्न थालेपछि स्थानीय किसान खुसी भएका छन् । थोरै लगानीमा बढी आम्दानी हुने भन्दै किसानले उखु खेती लगाउन थालेको स्थानीय उर्मिला चौधरीले बताइन् । यस वर्ष मात्रै करिब २ सय बिघा क्षेत्रफलमा उखु लगाउन थालिएको उनले बताइन् ।यहाँका परम्परागत धान खेती गर्ने किसान उखु खेतीतर्फ आकर्षित भएका छन् । करिब १८ बिघा क्षेत्रफलमा फैलिएको चिनी मिलले २०८१ फागुनबाट उत्पादन सुरु गर्ने कारखानाका प्रशासन फाँटका प्रमुख इन्द्रप्रसाद ढकालले बताए । राजापुर नगर र गेरुवा गाउँपालिकामा १६ हजार हेक्टर क्षेत्रफलमा धान खेती हुने गरेको छ । चिनी कारखाना खुलेपछि स्थानीयमा खुसी छाएको राजापुर नगर प्रमुख दीपेश थारूले बताए । जिल्लामा औद्योगिक विकास सुस्त भइरहेका बेला यस्ता उद्योग खुल्दा खुसी लाग्नु स्वाभाविक हो, उनले भने, अब स्थानीयस्तरमा रोजगारीका अवसर सिर्जना भई सर्वसाधारणको जीवनस्तरमा पनि सकारात्मक परिवर्तन आउनेछ ।"
कृष्णसारको आकर्षण,"(बर्दिया) निकै मनमोहक र चित्ताकर्षक देखिन्छ दुर्लभ वन्यजन्तु कृष्णसार । सुन्दर शारीरिक बनावट यसको विशेषता हो । लामो बटारिएको सिङ, सेतो पेट र कत्था रंगको माथिल्लो भागका रौंले तेजिलो र सुन्दर पनि देखिन्छ कृष्णसार । यो वन्यजन्तु अहिले बर्दियाको चिनारी बनेको छ । यसको अवलोकन गर्न बर्सेनि यहाँ पर्यटक आउने गरेका छन् । बर्दिया निकुञ्जमा वन्यजन्तु अवलोकन गर्न आउने पर्यटक कृष्णसार हेर्नकै लागि सदरमुकाम गुलरिया पुग्ने गरेका छन् । बर्दिया सदरमुकाम भएर निकुञ्ज ओहोरदोहोर गर्नेले यो वन्यजन्तु अवलोकन गर्न छुटाउँदैनन् । पछिल्लो समय गुलरिया नगरपालिकाले कृष्णसार संरक्षण क्षेत्रलाई प्रमुख पर्यटकीय गन्तव्यका रूपमा प्रचार गर्न थालेपछि यहाँ आउने पर्यटक पनि बढेका छन् । बर्दियाको गुलरिया नगरपालिका२, खैरापुर क्षेत्रमा यसको मनमोहक चहलपहल हेरेर आनन्दित बन्न सकिन्छ । यहाँ आउने जो पनि कृष्णसारको विचरण, वात्सल्य प्रेम र मनोरम गतिविधि हेरेर रोमाञ्चित बन्ने गर्छ । यसको सानो आवाजले जोकोही मोहित बन्छन् । सानो आवाजका कारण घना जंगलमा प्रवेश गरेमा कृष्णसार पुनः आफ्नो बथानमा आउन निकै गाह्रो हुने संरक्षणकर्मी बताउँछन् । सरकारले खैरापुर क्षेत्रलाई संरक्षण क्षेत्र घोषणा गरेर कृष्णसार संरक्षित गर्दै आएको छ । कृष्णसार स्तनधारी वन्यजन्तु हो । नदी तटीय क्षेत्रको खुला र घाँसे मैदानमा यो बस्न मन पराउने वन्यजन्तु विशेषज्ञ बताउँछन् । कृष्णसारको पोथीले एक पटकमा एउटा मात्र बच्चा पाउने र यसको औसत आयु १२ वर्ष हुने विज्ञहरूको दाबी छ । भालेको मात्र सिंह हुन्छ । भाले कृष्णसार तीन वर्ष पुगेपछि यसको टाउकामा सिङ पलाउँछ । सबैभन्दा ठूलो र शक्तिशाली मुख्य भाले वर्षभरि नै पोथी र बच्चाहरूको बगालमा रहन्छ तर अरू भाले कृष्णसार चाहिँ छुट्टै बगाल बनाएर बस्छन् । एउटा बगालमा २० देखि ३० वटा विभिन्न उमेर समूहका कृष्णसार बस्छन् । खतराको भान पाएपछि एकदम जोडले उफ्रिएर छिटो कुद्न सक्ने यिनको क्षमता हुन्छ । कृष्णसारको आहारा घाँस, दूबो, सिरु र काँसलगायत हुन् । बच्चाले आफैं आहार नखाउन्जेलसम्म माउले करिब एक महिना अग्लो घाँस दूबोमा लुकाएर राख्छ । त्यसबेला बच्चालाई स्याल, कुकुर, चिल, चितुवा र हुँडारले खाने जोखिम बढी हुने गरेको वन्यजन्तु विशेषज्ञ डा हेमसागर बरालले बताए । हिन्दु धर्ममा यसलाई भगवान् श्रीकृष्णको साथीका रूपमा लिइन्छ । यो मानव बस्ती नजिकका खुला घाँसै मैदान र जंगलमा बस्न मन पराउँछ । २०३२ सालमा ९ वटा कृष्णसारबाट यहाँ संरक्षण कार्यक्रम सुरु गरिएको थियो । अहिले बढेर १ सय ८७ पुगेका छन् । ३४ भाले, १ सय २० पोथी र ३३ बच्चा रहेका छन् । यहाँ दैनिक रूपमा कृष्णसारको गणना गरिन्छ, कृष्णसार संरक्षण क्षेत्रका प्रमुख संरक्षण अधिकृत सूर्य खड्काले भने, चोरी सिकारी र हराउने भएका कारण यसो गरिंदै आएको हो । कृष्णसार हेरेर आनन्दित हुनेका लागि खैरापुर मुलुकको उत्कृष्ट गन्तव्य बनेको छ । यहाँ नजिकैबाट उनीहरूको मनमोहक चहलपहल हेरेर आल्हादित हुन सकिने उनले सुनाए । सरकारले २०६५ चैत ३ गते खैरापुरलाई कृष्णसार संरक्षण क्षेत्र घोषणा गरेको हो । बर्दियाको खैरापुरमा २०३२ सालदेखि कृष्णसार संरक्षण क्षेत्रको काम सुरु भएको थियो । यहाँको १ हजार ६ सय ९५ हेक्टर जमिनलाई कृष्णसार संरक्षण क्षेत्रका रूपमा राखिएको छ ।"
पर्यटक लोभ्याउने ब्रान्ड,"प्रकृति र संस्कृतिको संयोजन रहेको बर्दियामा पर्यटन क्षेत्रले गति लिन थालेको धेरै भएको छैन । कुनै बेला पर्यटक भनेका विदेशीमात्र हुन् भन्ने मानसिकता थियो । अहिले आममानिसमा पर्यटकबारेको धारणामा परिवर्तन आएको छ । विगतमा बर्दिया राष्ट्रिय निकुञ्ज मुख्यालय आसपास केन्द्रित पर्यटन अहिले जिल्लाव्यापी बनेको छ । यससँगै जिल्लाको पर्यटनमा विविधता आउनुका साथै पर्यटकका लागि रोजाइका क्षेत्र पनि विस्तार भएका छन् । बर्दियामा पर्यटन व्यवसायको औपचारिक सुरुवात राष्ट्रिय निकुञ्जसँगै रहेको ठाकुरद्वारास्थित टाइगर टप्स कर्णाली लजले गरेको हो । विकट पश्चिम नेपालमा पर्यटकीय गतिविधि लगभग शून्य रहेको अवस्थामा नेपाल सरकारको आग्रहमा सन् १९८८ देखि साबिक ठाकुरद्वारा गाविसको चिट्कैयामा टाइगर टप्स कर्णाली लज स्थापना भएको थियो । निकुञ्ज बाहिर सुविधासम्पन्न लज स्थापनापछि टाइगर टप्सले नै यहाँका सर्वसाधारणदेखि संरक्षणकर्मीलाई सफारी पर्यटनबारे जानकारी दिने काम गरेको हो । धेरै वर्षसम्म टाइगर टप्सले नेपाल सरकारसँग सम्झौता गरी निकुञ्जभित्रको लालमाटीनजिक टेन्ट क्याम्प सञ्चालन गरेको थियो । कर्णाली नदी किनारमा रहेको उक्त क्याम्पप्रति विदेशीको नजर पर्न थालेपछि त्यही नै प्रमुख रोजाइ पनि बन्न पुगेको थियो । होटल स्थापनासँगै हात्ती सफारी, जंगल ड्राइभ, जलयात्रालगायतका पर्यटकीय सेवा पनि सुरु गरेको टाइगर टप्सलाई सरकारले चिट्कैयास्थित कर्णाली लजबाट निकुञ्ज प्रवेश गर्ने र निस्किने छुट्टै प्रवेशद्वारसमेत उपलब्ध गराएको थियो । बर्दिया निकुञ्जको विश्वव्यापी ब्रान्डिङ गरेको उक्त लज अहिले पनि सञ्चालनमा छ ।सुरुमा बर्दिया निकुञ्जका तत्कालीन प्रमुख संरक्षण अधिकृत रामप्रीत यादवको सल्लाहमा स्थानीय खड्कबहादुर खड्का प्रेमीले आफ्नै घरमा बर्दिया जंगल कटेज नामकरण गरी होटल सञ्चालन गरेका थिए । अहिले ठाकुरद्वारामा पर्यटकीय सेवाका लागि दुई दर्जनभन्दा बढी होटल सञ्चालनमा छन् । ठाकुरद्वारा बाहिर पनि धेरै होटल निर्माण भइरहेका छन् । विभिन्न ठाउँमा होमस्टेहरू स्थापना भई सञ्चालनमा आएका छन् । हाल बर्दिया राष्ट्रिय निकुञ्ज भ्रमण गर्ने विदेशी पर्यटकको संख्या वार्षिक सरदर ७ हजार र स्वदेशी पर्यटकको संख्या १५ हजारको हाराहारीमा छ । बर्दिया आउने अधिकांश विदेशी पर्टकको रुचि बाघ, हात्ती, गैंडालगायत वन्यजन्तु र चरा अवलोकन हुने गरेको छ । हात्ती सफारी बन्द भएकाले अधिकांश पर्यटक जिप सफारी र पैदल यात्रा गरेर वन्यजन्तु अवलोकन गर्छन् । वन्यजन्तु र मनोरम प्राकृतिक भूदृश्यावलोकनका लागि निकुञ्जभित्रको बबई उपत्यका निकै आकर्षक भए पनि धेरै पर्यटकीय गतिविधि कर्णालीगेरुवा नदीतटीय क्षेत्रमा हुने गरेको छ ।"
