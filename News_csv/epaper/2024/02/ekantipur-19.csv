शीर्षक,विवरण
प्रकाशकीय,कैलाश सिरोहियाअध्यक्ष
द्रुत मार्ग सुस्त तर संरचना भव्य,"१४३० किमि दूरी रहेको लेनडाँडा सुरुङ १२०४ किमि खनिसकिएको आयोजनाले जनाएको छ । ३ वटा सुरुङको कुल दूरी ६४१५ किमि रहेकामा अब २०९ किमि मात्र खन्न बाँकी छ । पछि थप भएका सुरुङमा देवीचौर १ किमि, सिसौटार ०३९ र चन्द्राम सुरुङ २२५ किमि छन् । ८ नम्बर प्याकेजको ख र १० नम्बर प्याकेजमा जमिनको बनावट बलियो नभएकाले विकल्पमा सुरुङ निर्माण गर्न लागिएको हो । खोकनानिजगढ ७०९७७ किमिमा ६ वटा सुरुङको दूरी मात्रै १००५५ किमि छ । चन्द्राम भीर सुरुङ मार्गको प्रारम्भिक चरणको निर्माण सुरु भइसकेको छ । प्याकेज नम्बर ८ अन्तर्गतको देवीचौर र सिसौटार सुरुङ मार्ग निर्माणका लागि अन्तर्राष्ट्रियस्तरको बोलपत्र आह्वान गरी आर्थिक मूल्यांकनको चरणमै रहेकाले खरिद सम्झौता सम्पन्न गरी २०८१ वैशाखबाट सुरु गरिने योजनाले जनाएको छ ।यी सुरुङ निर्माणको ठेक्का चाइना स्टेट कन्स्ट्रक्सन र पोली च्याङ्दाले लिएका छन् । चाइना स्टेटले छोक्रेडाँडादेखि धेद्रेसम्मको सुरुङ निर्माणको ठेक्का पनि लिएको छ । पोली च्याङ्दाले धेद्रेदेखि लेनडाँडासम्म ठेक्का लिएको छ । ठेक्का सम्झौता २०७८ वैशाख ३१ मा भएको थियो । निर्माणाधीन लेनडाडा सुरुङको आगामी ०८१ वैशाख, धेद्रेको ०८१ जेठ र महादेवटार सुरुङको ०८१ असोजमा म्याद सकिँदै छ । उक्त अवधिभित्रै सुरुङ निर्माण सक्ने गरी काम भइरहेको आयोजनाको दाबी छ ।चाइना स्टेटले २१ अर्ब ६१ करोड र पोली च्याङ्दाले २८ अर्ब ५३ करोड रुपैयाँमा ठेक्का लिएका हुन् । फास्ट ट्र्याकमा सुरुङ निर्माणमा राम्रो प्रगति रहेको पूर्वसचिव अर्जुनजंग थापाले बताए । आगामी असोजभित्र तीनवटा सुरुङको ब्रेक थ्रु गर्ने तयारी छ, सडक विभागमा महानिर्देशकका रूपमा समेत काम गरिसकेका उनले भने, पहिला सुरुङ बने पुल निर्माणमा सहयोग पुग्नेछ, निर्माण सामग्री ल्याउन सहज हुनेछ । सुरुङ निर्माणमा पर्याप्त सुरक्षा अपनाउन भने जरुरी रहेको उनको सुझाव छ । सुरुङ निर्माणको काम धमाधम भइरहेको सहायक रथी एवं सैनिक प्रवक्ता कृष्णप्रसाद भण्डारीले बताए । डीपीआर संशोधन पछि थप भएका ३ वटा सुरुङमध्ये एउटाको निर्माण सुरु भएको छ र अरू दुईवटा ठेक्का प्रक्रियामा छन्, उनले भने, आयोजनाको महत्त्वपूर्ण पाटो सुरुङ र पुल निर्माण हो, जसको निर्माण सन्तोषजनक छ, सुरुङ निर्माण सम्पन्न भएपछि समग्र आयोजनाको प्रगति पनि बढ्नेछ । फास्ट ट्र्याकमै पुलको मात्र दूरी १२८८५ किमि रहनेछ । सडक मार्ग भने ४८०३७ किमि रहेको छ । ८९ वटा पुल निर्माण हुनेछन् । १६ वटा विशेष प्रकृतिका पुल बन्नेछ, जसमा १० देखि ८१ मिटर अग्ला पुल बन्नेछन् । प्याकेज नम्बर ३ अन्तर्गत पर्ने राजदमार क्षेत्रमा ५ वटा पुल निर्माण भइसकेको सेनाले जनाएको छ । प्याकेज १ देखि ७ सम्मका पुलअन्तर्गत रहेका २८०२ फाउन्डेसन पाइलमध्ये १६६५ वटा पाइलको निर्माण सम्पन्न भएको प्रवक्ता भण्डारीले बताए । पूर्वसचिव थापाका अनुसार फास्ट ट्र्याकमा ८१ मिटरसम्मका अग्ला पुल निर्माण भइरहेका छन् । यति अग्ला पक्की पुल अहिलेसम्म नेपालमा निर्माण भएका छैनन्, यसअघि नारायणगढमुग्लिङ सडकको जलबिरेमा ३१ मिटर अग्लो पुल निर्माण गरिएको छ, उनले भने, यति ठूलो पुल बनाउन चुनौती भए पनि फास्ट ट्र्याकमा अग्ला र आकर्षक पुल निर्माण भइरहेका छन् ।सुरुङ मार्गको सबैभन्दा बढी खण्ड मकवानपुरमा पर्छ । सेनाले उपलब्ध गराएको तथ्यांकअनुसार ललितपुरमा ९ किमि, काठमाडौंमा ४६ किमि, मकवानपुरमा ४९७७ किमि र बारामा ७६ किमि पर्छ । निर्माण थालेको ६ वर्षपछि विस्तृत परियोजना प्रतिवेदन (डीपीआर) संशोधन गरेर यसको दूरी घटाइएको हो । गत साउन ३० मा बसेको मन्त्रिपरिषद् बैठकले डीपीआर संशोधन गर्न स्वीकृति दिएसँगै ललितपुरको खोकनादेखि बाराको निजगढसम्मको दूरी ७०९७७ किमि कायम भएको छ । यसअघि उक्त खण्डको दूरी ७२५ किमि थियो ।यो सुरुङ मार्गलाई १३ वटा क्लस्टरमा विभाजन गरेर ठेक्का गर्ने प्रक्रिया जारी छ । अहिलेसम्म १ देखि ७ सम्म र १० नम्बर प्याकेजको ठेक्का भइसकेको छ । प्याकेज नम्बर ८ क ९ क र ख मा पुनः बोलपत्र आह्वान भएको र अहिले आर्थिक प्रस्ताव मूल्यांकनका क्रममा रहेको सैनिक प्रवक्ता भण्डारीले बताए । ११ नम्बर प्याकेजमा पर्ने खोकना क्षेत्रको जग्गा विवाद नटुंगिएकाले ठेक्का व्यवस्थापनको काम हुन सकेको छैन । १ देखि ७ नम्बरसम्म प्याकेजमा ठेक्का भएर पुल निर्माणको काम जारी छ । यसको निर्माण व्यवस्थापनको जिम्मा मन्त्रिपरिषद् निर्णयले ०७४ वैशाखमा सेनालाई दिएको हो । जस अनुसार ०८१ मंसिरभित्र काम सकिसक्नुपर्ने हो । उक्त अवधिमा काम नसकिने भएपछि ०८३ चैतसम्म म्याद थप गरिएको छ । यसको सुरु अनुमानित बजेट १ खर्ब ७५ अर्ब रुपैयाँ थियो । म्याद थपसँगै लागत पनि २ खर्ब ११ अर्ब ९३ करोड रुपैयाँ पुर्याइएको छ । अहिलेसम्म ३१५७ प्रतिशत खर्च भइसकेको छ । अहिलेसम्म समग्र आयोजनाको प्रगति कम रहेकाले थपिएको समयमा पनि काम सकिनेमा आशंका उब्जिएको छ । पूर्वाधारविज्ञहरूका अनुसार फास्ट ट्र्याक निर्माण भएर सञ्चालनमा आए उक्त मार्गमा दैनिक ५ हजार बढी सवारी साधन गुड्नेछन् । वार्षिक इन्धन बचत १० अर्ब र सवारी मर्मतमा १५ अर्ब रुपैयाँ बचत हुने आकलन गरिएको छ ।त्यस्तै दुई छिमेकी मुलुक चीन र भारतलाई जोड्ने पारवहन मार्गका रूपमा विकसित हुने हुँदा यसको छुट्टै रणनीतिक महत्त्व रहेको विज्ञहरूको भनाइ छ । फास्ट ट्र्याक निर्माण भएपछि निजगढबाट १ घण्टा २ मिनेटमा राजधानी आइपुग्न सकिनेछ ।"
मेलम्ची भ्रष्टाचारमा ४ पूर्वसचिव र बहालवाला सहसचिवसहित १८ विरुद्ध मुद्दा,"तीनै जनामाथि सचिवको हैसियतमा मेलम्ची खानेपानी विकास समितिको अध्यक्ष छँदा आयोजनामा भ्रष्टाचार गरी राज्यलाई हानिनोक्सानी पुर्याएको अभियोग छ । विकास समितिमा बोर्ड सदस्य रहेका तत्कालीन सहसचिव (पछि सचिवबाट अवकाश) पौडेल र तामाङ (हाल सहसचिव) विरुद्ध क्रमशः ६ करोड ९७ लाख ८३ हजार १ सय ७८ रुपैयाँ र ११ करोड ९ लाख १७ हजार ४ सय ५८ रुपैयाँ बिगो, बिगोबमोजिम जरिवाना र कैद सजाय माग गरिएको छ । तामाङ काठमाडौं महानगरपालिकाको प्रमुख कार्यकारी अधिकृत छँदा समितिमा बोर्ड सदस्य थिए । समितिका अर्का बोर्ड सदस्य चन्द्रबहादुर थापाविरुद्ध ७१ करोड ५८ लाख ३७ हजार ६ सय ४३ रुपैयाँ बिगो मागदाबी लिइएको छ ।समितिका तत्कालीन कार्यकारी निर्देशकहरू घनश्याम भट्टराई, रामचन्द्र देवकोटा र सूर्यराज कँडेलविरुद्ध अख्तियारले क्रमशः २२ करोड ७५ लाख १९ हजार ८ सय ९६, ३२ करोड ३५ लाख ६१ लाख ६ सय ६३ र ८९ करोड ८ लाख ९८ हजार २ सय ८५ रुपैयाँ बिगो मागदाबी लिएको छ । मुद्दा दायर गरिएका भट्टराई पछिल्लो कार्यकालमा केपी शर्मा ओली प्रधानमन्त्री छँदा प्रधानमन्त्रीको विज्ञ सल्लाहकारका रूपमा नियुक्त भएका थिए । विकास समितिका तत्कालीन उपसचिवद्वय (लेखा) मणिभद्र न्यौपाने र बेगनाथ पौडेल, लेखा अधिकृत रामचन्द्र न्यौपाने र उपकार्यकारी निर्देशक (निर्माणस्थल) भोजविक्रम थापाविरुद्ध समान ३२ करोड ३५ लाख ६१ हजार ६ सय ५३ रुपैयाँ बिगो, बिगोबमोजिम जरिवाना र कैद सजाय मागदाबी गरिएको छ । समितिका अर्का उपसचिव केदारप्रसाद अर्यालविरुद्ध ४४ करोड ७३ लाख ७३ हजार ७२ हानिनोक्सानी गरेको भन्दै त्यति नै बिगो मागदाबी लिइएको छ । परामर्शदाता कम्पनी इप्टिसा सर्भिसजेभीका तत्कालीन डेपुटी टिम लिडर शिवकुमार शर्माविरुद्ध ४८ करोड ३६ लाख ७ हजार ५ सय ८०, इप्टिसा र बीईटीएस कन्सल्टिङ सर्भिसविरुद्ध ८७ करोड ५८ लाख ८३ हजार ३ सय ६० र मेलम्ची खानेपानी आयोजना निर्माण कम्पनी सीएमसीदी रभेनाविरुद्ध ६५ करोड १४ लाख ५७ हजार ४ सय १० बिगो कायम गरेर मुद्दा दायर गरिएको छ । मेलम्ची खानेपानी आयोजना एसियाली विकास बैंकबाट सरकारले प्राप्त गरेको ऋण तथा अनुदानमा निर्माणाधीन राष्ट्रिय गौरवको आयोजना हो । सरकारले खानेपानी आयोजनाको हेडवर्क्स र सुरुङ निर्माण गर्न इटालियन कम्पनी कोअपरेटिभा मुरातोरी एन्ड सेमेन्टिस्टी (सीएमसी) सँग २०७० असार ३१ मा भ्याटबाहेक ८ अर्ब ८१ करोड ५५ लाख ९५ हजार ९ सय १२ रुपैयाँ लागतमा ठेक्का सम्झौता गरेको थियो । तर, कम्पनीले काम सम्पन्न नगरी बीचमै भागेको थियो । ९५ प्रतिशत भुक्तानी लिएर कम्पनी भागेपछि आयोजनाको काम ठप्प भएको थियो । महालेखा परीक्षकको कार्यालयले पनि आयोजनामा अनियमितता भएको विवरण वार्षिक प्रतिवेदनमै समेटेको छ । त्यसपछि अख्तियारले अनुसन्धानलाई तीव्र बनाएकामा आइतबार त्यसलाई टुंगोमा पुर्याउँदै सचिवसहित हिनामिनामा संलग्नविरुद्ध ६ अर्ब ८० करोड ६९ लाख २३ हजार ५ सय ३८ रुपैयाँ बिगो मागदाबीसहित मुद्दा दायर गरेको हो । मेलम्ची आयोजना स्थलदेखि सुन्दरीजलसम्म करिब २६ किलोमिटर सुरुङ निर्माणको प्रारम्भिक डिजाइन नर्वेजियन सहयोगअन्तर्गत नोरप्लान एस ले गरेको थियो । ड्रिल एन्ड ब्लास्ट प्रक्रियाबाट सुरुङ खन्ने तथा प्रारम्भिक र अन्तिम सपोर्ट गर्दै जाने गरी डिजाइन भएको थियो । त्यसका लागि थप तीन वटा सहायक सुरुङ बनाउनुपर्ने व्यवस्था छ । हेडवर्क्स तथा सुरुङको ठेक्का चिनियाँ निर्माण कम्पनी चाइना रेलवे १५ ब्युरो ग्रुप कर्पोरेसन एन्ड चाइना मेसिनरी इन्डस्ट्री ग्रुप कर्पोरेसन इन्क ले जेभीमा पाएका थिए । सन् २००९ फेब्रुअरी १९ मा चिनियाँ कम्पनीसँग सम्झौता भई करिब ४ वर्ष ४ महिना (१ हजार ५९० दिन) भित्र निर्माण कार्य गर्ने अवधिअनुसार निर्माण कार्य सम्पन्न गर्ने मिति २ सेप्टेम्बर २०१३ रहेको थियो । तर, निर्माण व्यवसायी आफैंले तयार गरेको कार्ययोजना तथा कबोलअनुसार जनशक्ति, उपकरण तथा निर्माण सामग्री व्यवस्थापन गर्न मात्रै होइन, सम्झौताका सर्तअनुसार काम नभएपछि करार अवधि १८ प्रतिशत बाँकी छँदै सरकारले सन् २०१२ सेप्टेम्बर २५ मा सम्झौता रद्द गर्यो । यो अवधिमा ६४४ किमि मात्रै सुरुङ निर्माण भएको थियो । ठेक्का रद्दपछि सरकारले चिनियाँ कम्पनीको बैंक जमानत पनि जफत गरेको थियो ।त्यसपछि बाँकी सुरुङ र हेडवर्क्स निर्माण गर्न अन्तर्राष्ट्रिय बोलपत्र आह्वान भएकामा इटालियन कम्पनी छनोट भई भ्याटबाहेक ७ अर्ब ७२ करोड रुपैयाँ लागतमा सम्झौता भएको थियो । पछि लागत सम्झौता नगरी ८ अर्ब ७१ करोड ५५ लाख ९५ हजार ९ सय १२ रुपैयाँ पुर्याइएको थियो । त्यसपछि सन् २०१३ जुलाई १५ मा सम्झौता गरी ३ वर्षभित्र आयोजना सम्पन्न गर्नुपर्नेमा भूकम्प र नाकाबन्दीका बेला काम गर्न नसकेको भन्दै कम्पनीले बहानाबाजी गर्न थाल्यो । तत्कालीन सचिव शर्माको अध्यक्षतामा बसेको बैठकले नेपाल सरकार र संसद्लाई मात्र भएको अधिकार प्रयोग गरी ठेकेदारलाई कानुनविपरीत मोबिलाइजेसन पेस्की दिएको अभियोग छ । त्यसपछि पनि शर्माले नै बैठक डाकेर थप पेस्की भुक्तानी गर्ने निर्णय गरेका थिए ।मेलम्ची खानेपानी विकास समितिका तत्कालीन अध्यक्ष एवं खानेपानी मन्त्रालयका शर्माले कानुनी व्यवस्था तथा सम्झौताको प्रावधानभन्दा बढी अतिरिक्त मोबिलाइजेसन पेस्की आदेश दिने र कानुनबमोजिम लाग्ने ब्याजसमेत असुल नगरी सरकारी सम्पत्ति बदनियतपूर्वक नोक्सानी गरे गराएको र तत्कालीन अर्थ मन्त्रालयका सहसचिव तथा मेलम्ची खानेपानी विकास समितिका बोर्ड सदस्य मुकुन्दप्रसाद पौडेलले उक्त बोर्ड बैठकको निर्णयमा प्रत्यक्ष सहभागिता जनाएको देखियो, अख्तियारको अभियोगपत्रमा उल्लेख छ । यसरी शर्माको निर्णयका आधारमा ५० लाख अमेरिकी डलर पेस्कीबापत भुक्तानी दिइएकामा अख्तियारले दुवै जनालाई कसुरदार देखाएको छ । शर्मापछि सचिव भएर आएका उपाध्यायले पनि सम्झौता तथा कानुनविपरीत ठेकेदार कम्पनीसँग एमओयू गरेर उपाध्यायले थप पेस्की दिएको आरोप छ ।सरकारले समय सीमाभित्र मेलम्चीको पानी काठमाडौं ल्याउने प्रतिबद्धतासहित निर्माण कम्पनीको प्रस्तावलाई कार्यान्वयन गर्न समझदारी भए बमोजिमको थप पेस्की रकम उपलब्ध गराउन उपाध्यायले निर्देशन दिएका थिए । तर, सम्झौताकै बखत काठमाडौंमा पानी ल्याउने समय सुनिश्चित भइसकेको र सम्झौताबमोजिम कम्पनीकै दायित्व रहेको स्पष्ट हुने अवस्थामा राज्यलाई हानि हुने गरी थप आर्थिक सहुलियतका रूपमा अतिरिक्त पेस्की भुक्तानी सम्झौताविपरीत दिने निर्णय उपाध्यायका पालामा भएको थियो । निर्माण व्यवसायीको पछिल्लो प्रतिबद्धताबमोजिम थप आर्थिक सहयोग दिनु नपर्ने सर्तमा पहिला नै उपलब्ध गरेको अतिरिक्त पेस्की रकमपश्चात् काममा सहजीकरण गर्न भनी कार्यकारी निर्देशकबाट पेस भएअनुसार उपाध्यायले कम्पनीलाई ३० लाख अमेरिकी डलर पेस्की दिन लगाएका थिए ।अख्तियारको अभियोगपत्रमा भनिएको छ, समझदारी भएभन्दा बढी थप पेस्की रकम उपलब्ध गराउन बाध्यात्मक निर्देशन दिई आफ्नो अधिकार तथा कानुनविपरीत निर्णय गरी सरकारी सम्पत्ति बदनियतपूर्वक हानिनोक्सानी र निर्माण व्यवसायीलाई लाभ पुर्याएकामा सो रकम बैंक जमानतसमेतबाट असुलउपर भए तापनि सोमा ब्याजबापत लाग्ने ४ करोड ११ लाख ३४ हजार २ सय ७९ रुपैयाँ बिगो कायम गरी बिगोबमोजिम जरिवाना, थप सजाय र कैद सजाय लिइएको छ । अर्का तत्कालीन सचिव ठाकुरले कम्पनीले सम्झौताअनुसार काम नगरेको, परामर्शदाताको आदेशबमोजिम काम नगरेको, सधैं नगद प्रवाहको समस्या देखाई ठेक्का सम्झौताविपरीत तीन पटक अतिरिक्त मोबिलाइजेसन पेस्की लिएको लगायत समस्या हुँदाहुँदै सचिव ठाकुरले कम्पनीकै हित हुने गरी निर्णय र आदेश दिएका थिए । परामर्शदाता तथा सम्बद्ध अन्य अधिकारीले आयोजनाको रनिङ बिलअन्तर्गतको ५३ करोड २४ लाख ५३ हजार १ सय ७० रुपैयाँ असुल हुनुपर्ने भनी सिफारिस गरेकामा त्यसलाई स्वीकृत नगरी कानुन र सम्झौताका सर्तविपरीत काम गरेको अभियोग छ । हाल अध्यागमन विभागका महानिर्देशक तामाङमाथि मोबिलाइजेसन पेस्की दुई चरणमा उपलब्ध गराउन निर्माण व्यवसायीको स्वार्थअनुसार निर्णय गराउन भूमिका खेलेको कसुर लगाइएको छ । मोबिलाइजेसन पेस्की दुई चरणमा उपलब्ध गराउन निर्माण व्यवसायीको स्वार्थअनुसार व्यवस्थापनको पक्षबाट सदस्यसचिव तथा कार्यकारी निर्देशकले पेस गरेको एजेन्डामा बोर्ड बैठकले वित्तीय सहजीकरण गर्न आवश्यक कार्य गर्न नीतिगत निर्देशन दिने निर्णय गरी कार्यान्वयन गर्नका लागि कार्यकारी निर्देशकलाई स्वेच्छाचारी हुन प्रोत्साहन गरेको कसुर लगाइएको छ । तत्कालीन सचिव ठाकुरले आफूले पेस्की दिन कुनै दबाब नदिएको र निर्णय पनि नगरेको जिकिर गरेका छन् । उनले विकास समितिका कार्यकारी निर्देशकबाट भएको काममा आफू संलग्न नहुने भन्दै पन्छिन खोजेका छन् । अर्का पूर्वसचिव उपाध्यायले रनिङ क्यापिटलको कमीले काम ठप्प भएकाले बैंक ग्यारेन्टी र पफर्मेन्स बन्ड रकमको सीमालाई मध्यनजर गरेर थप पेस्की दिँदा आयोजनाले गति लिने भएर त्यहीअनुसार काम गरेको जिकिर गरेका छन् भने अर्थ मन्त्रालयबाट बोर्डमा खटिएका तत्कालीन सहसचिव पौडेलले इन्जिनियरको सिफारिसमा केवल वित्तीय सहजीकरण गर्ने नीतिगत निर्देशन मात्रै दिएको भन्दै आफ्नो बचाउ गरेका छन् ।ठेक्का सम्झौता संशोधन गरी कार्यान्वयन गर्नुपर्ने हो, नियमअनुसार पाउने मोबिलाइजेसन पेस्कीभन्दा बढी ब्याज नलिने गरी निर्णयमा सहभागी भएको विषयमा सैद्धान्तिक सहमति दिँदा कार्यकारी निर्देशकले इन्जिनियरको सिफारिसमा वित्तीय सहजीकरण गर्ने नीतिगत निर्देशन दिइएको हो, उनले बयानमा भनेका छन्, नीतिगत निर्देशनपश्चात् सम्बन्धित कार्यालयले कार्यान्वयन गर्ने भएकाले खरिद ऐनअनुसार गर्नुपर्ने दायित्व सम्बन्धित योजनाकार पदाधिकारीको हुन्छ, नीतिगत रूपमा बाहेक अन्य प्रक्रियामा सहभागी नभएकाले कार्यान्वयनको पक्षका विषयमा मेलम्ची खानेपानी परियोजनालाई नै जानकारी हुन्छ ।"
चुनावी गठबन्धन नगर्ने विषयले कांग्रेस महासमिति तरंगित,"(काठमाडौं)कांग्रेसको नीति निर्माण गर्ने महासमिति बैठक ललितपुरको गोदावरीस्थित सिटी हलमा आज सोमबारदेखि सुरु हुँदै छ । तीन दिनसम्म चल्ने महासमिति बैठकमा भाग लिन देश तथा विदेशबाट गरी २ हजार १ सय ४९ प्रतिनिधि काठमाडौं आइपुगेका छन् । प्रचार विभागका प्रमुख मीन विश्वकर्माका अनुसार प्रतिनिधिसभा निर्वाचन क्षेत्रबाट निर्वाचित हुने १ हजार ७ सय ८०, केन्द्रीय कार्यसमितिका १ सय ६५ सदस्य, विदेशस्थित जनसम्पर्क समितिबाट ८९, भ्रातृ तथा शुभेच्छुक संस्थाबाट ६९, महासमिति सदस्य नरहेका जिल्लाबाट ४६ जिल्ला सभापति बैठकमा सहभागी हुन लागेका हुन् । भ्रातृ तथा शुभेच्छुक संस्थाका सभापतिहरू आमन्त्रित सदस्यका रूपमा सहभागी हुनेछन् ।पार्टीको वैचारिक धारणा तय गर्न नीति अधिवेशनकै रूपमा बोलाइएको महासमिति बैठकको पूर्वसन्ध्यामा पार्टीले लिने रणनीतिक विषयमा पार्टी सभापति शेरबहादुर देउवा र महामन्त्री गगन थापाबीच मतान्तर बढेको छ । भविष्यमा चुनावी गठबन्धन गर्ने कि नगर्ने भन्नेमा पार्टी सभापति र महामन्त्री थापाबीचको मतान्तरले सिंगो महासमिति नै ध्रुवीकरणउन्मुख हुन थालेको नेताहरूले बताएका छन् । पार्टीको नीति तथा कार्यक्रम, संगठन र समसामयिक गरी महासमितिमा मुख्य तीन वटा दस्ताबेजहरू प्रस्तुत हुँदै छन् । उपसभापति एवं सरकारका उपप्रधान तथा रक्षामन्त्री पूर्णबहादुर खड्काले नीति, महामन्त्री थापाले सांगठनिक र अर्का महामन्त्री विश्वप्रकाश शर्माले समसामयिक राजनीतिका विषयमा छुट्टाछुट्टै दस्ताबेज प्रस्तुत गर्ने भएका छन् । खड्का र शर्माको दस्ताबेज परिमार्जनसहित टुंगिए पनि महामन्त्री थापाको दस्ताबेजमा प्रस्तावित चुनावी गठबन्धनको विषयसहितका केही प्रावधानलाई लिएर सभापति देउवाले परिमार्जन हुनुपर्ने अडान लिएका छन् । त्यसलाई लिएर उपसभापति खड्काको पहलमा पदाधिकारीहरूबीच दुई दिनदेखि छलफल जारी छ । महामन्त्री थापा आइतबार रातिसम्म पनि चुनावी गठबन्धनका विषयमा टसमस छैनन् । गठबन्धनले पार्टीको लोकप्रिय मत घटेको निष्कर्षसहित भविष्यमा कुनै पनि चुनावी गठबन्धनमा सामेल नहुने थापाको प्रस्तावमा उल्लेख छ । अर्का महामन्त्री शर्माले महासमिति बैठक सुरु हुने बेलासम्ममा सबै दस्ताबेजमा सहमतिकै आधारमा प्रस्तुत हुने दाबी गरे । भविष्यमा चुनावी गठबन्धन गर्न नहुने पक्षमा दुवै महामन्त्री एकै ठाउँमा रहे पनि शर्मा अहिल्यै निर्णय लिन नहुने पक्षमा छन् । तर, थापा भने अहिल्यै पार्टीले नीतिगत बहस बनाउनुपर्ने पक्षमा छन् । यो मुद्दामा थापा र शर्माकै मत बाझिएको छ । यसैका आधारमा थापासँग नीतिगत असमझदारी भने नहुने शर्माको भनाइ छ । ८४ सालको चुनावमा गठबन्धन गर्न हुन्न, एक्लै चुनाव लड्नुपर्छ भन्ने मुद्दामा गगन र मेरोबीचमा सार एउटै हो । तर, यसलाई लिएर दुई थरी विचार प्रकट भइसकेपछि दुई थरी मतकै पदाधिकारीको हैसियतले सम्मान गर्नुपर्छ । चुनाव आउन अझै चार वर्ष बाँकी छ भने अहिल्यै यस सम्बन्धमा निर्णय नगरे पनि हुन्छ भन्ने भनाइ मात्रै मेरो हो, शर्माले कान्तिपुरसँग भने, यसै विषयलाई लिएर हामी दुई महामन्त्रीबीचमा कुनै मतान्तर छैन । हामी सारमा कांग्रेस बदल्ने र देश बनाउने कुरामा एक ठाउँमा छौं र हुन्छौं । पदका लागि र विचारमा पनि हामीबीच कुनै द्वन्द्व छैन ।गत निर्वाचनमा कांग्रेसले पाँच वर्षका लागि गठबन्धनसहित मत मागेकाले यो अवधिसम्म जनतासँगको वाचा र अन्य साझेदार दलहरूसँगको सम्झौताबमोजिम राजनीतिक इमानदारिता प्रदर्शन गर्न भने थापा तयार देखिएका छन् । हाम्रो निर्वाचन प्रणालीको सीमाले गर्दा कुनै पनि दलले बहुमत प्राप्त नगरेको अवस्थामा निर्वाचन पछाडि निश्चित साझा नीति तथा कार्यक्रम बनाएर सरकार सञ्चालनका लागि तालमेल गर्ने कुरा स्वाभाविक हुन सक्छ तर निर्वाचनपूर्वको गठबन्धन संस्कृति लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने कुरालाई मनन गर्दै हामी संकल्प गर्छौं कि नेपाली कांग्रेसले भविष्यमा हुने आवधिक निर्वाचनहरूमा निर्वाचनपूर्व गठबन्धन (प्रिइलेक्सन एलायन्स) गरेर अब कहिल्यै आफ्ना मतदातालाई अन्य कुनै दलको चुनाव चिह्नमा मत हाल्ने अवस्था सिर्जना गर्ने छैन, थापाको प्रस्तावित दस्ताबेजमा उल्लेख छ । सभापति देउवाले थापाको यो प्रस्तावलाई सत्ता गठबन्धनको भविष्यसँग जोडेर परिमार्जन गर्न दबाब दिएको संस्थापनपक्षीय एक नेताले बताए । अहिल्यै गठबन्धन नगर्ने नीति पारित गरेर जाने हो भने माओवादीले कांग्रेससँगको गठबन्धन तोडेर एमालेसँग सहकार्य गरेर सरकार बनाउन सक्ने चिन्ता सभापतिलाई छ, ती नेताले भने, यो पार्टीको सिद्धान्त नभएर रणनीतिक कार्यदिशा मात्रै भएकाले जतिबेला जस्तो परिस्थिति हुन्छ, त्यतिबेलै निर्णय गर्न उचित हुन्छ । तर, महामन्त्रीजी मानिरहनुभएको छैन । महासमितिले पारित गरोस् वा नगरोस् तर छलफलको एजेन्डा बनाउनुपर्छ भन्ने अडानमा हुनुहुन्छ ।थापाको प्रस्तावमा आगामी १५ औं महाधिवेशनको तालिका, प्रिइलेक्सनबाट उम्मेदवार छनोट र महाधिवेशनमा स्वतः प्रतिनिधि हुने व्यवस्था खारेजलगायतका विषयमा परिमार्जन हुनुपर्ने संस्थापन पक्षको अडान थियो । महाधिवेशनको तालिका केन्द्रीय कार्यसमितिको अधिकार क्षेत्रको विषय भएको र अरू विषय विधान संशोधनसँग जोडिएकाले यी विषयलाई मध्यमार्गी बाटोबाट समाधान खोज्न थापा तयार देखिएका छन् । विधानअनुसार कांग्रेसका केन्द्रीय पदाधिकारी र सदस्यहरूको कार्यकाल चार वर्षको हुनेछ । चार वर्ष पुग्ने ०८२ को मंसिरमा चुनाव गराउने प्रस्ताव थापाको छ । चार वर्षभित्रमा नै महाधिवेशन गर्ने र विधानसँग जोडिएका विषयलाई संशोधनका बेला गाइडलाइनका रूपमा लिने गरी प्रस्ताव परिमार्जन गर्न थापा सकारात्मक भएका छन् । कांग्रेसका संसदीय दलका प्रमुख सचेतकसमेत रहेका केन्द्रीय सदस्य रमेश लेखकका अनुसार मिल्न बाँकी मुख्य कुरा नै भविष्यमा चुनावी गठबन्धनमा जाने कि नजाने भन्ने हो । चुनाव आउन अझै चार वर्ष बाँकी छ । चुनावी गठबन्धन गर्ने कि नगर्ने भन्ने तत्कालीन रणनीतिको विषय हो । गरे कुन पार्टीसँग गर्ने भन्ने कुरा गठबन्धनको आवश्यकता, औचित्य र समसामयिक सन्दर्भ हेरेर गर्नुपर्ने हुन्छ, लेखकले भने, अहिल्यैदेखि हात बाँध्ने काम नगरौं । एक्लै बहुमत ल्याउने दिशामा क्षमता बनाऊ । गठबन्धन गर्दै नगरौं र हमेसा गठबन्धन मात्रै गर्छौं भन्ने दुवै कुरा महासमितिमा ल्याउन उचित छैन ।यता नेता शेखर कोइरालाले चुनावी गठबन्धन, निर्वाचन प्रणाली संशोधनलगायतका मुद्दामा सदस्यहरूलाई खुलेर धारणा राख्न आग्रह गरेका छन् । कोइराला पक्षले आइतबार राखेको चियापान कार्यक्रममा बोल्दै उनले सभापतिलाई शक्तिशाली बनाउने, प्राइमरी इलेक्सनबाट उम्मेदवार छनोट गर्ने, स्वतः महाधिवेशन प्रतिनिधि नहुनेलगायतका प्रावधानमा भने संशोधन गर्नुपर्ने संकेत गरे । कोइरालाले ०८२ मंसिरमा पार्टीको १५ औं महाधिवेशन गराउने प्रस्ताव र भविष्यमा कुनै पनि तहको चुनावमा गठबन्धन नगर्ने प्रस्तावित नीतिको समर्थन गरे । कांग्रेसले आफ्नो मौलिकता गुमाउँदै गइरहेको त छैन ? हाम्रा अग्रज नेताहरूले स्थापित गरेको पार्टीको मौलिक विचारलाई गठबन्धनको छायामा राख्न खोजिएको त होइन ? कोइरालाले भने, म जिल्ला जाँदा साथीहरू सधैं हामी कम्युनिस्टका पछि लागेर जाने हो भन्ने छ । हामी एक्लै चुनाव कहिले लड्ने हो भनेर सोध्नुहुन्छ । स्थानीय, प्रदेश र केन्द्रमा सरकारमा छौं । तर, हाम्रो भोट प्रतिशत घटेको अवस्था छ । ३४, ३५ प्रतिशतबाट घट्दै २७ प्रतिशतमा आएको छ । यसमा विश्लेषण भएको छैन । त्यसैले अब गठबन्धन हुनु हुँदैन । उनले निर्वाचन प्रणाली बदल्नुपर्ने र त्यसका लागि कांग्रेसले अग्रसरता लिनुपर्ने बताएका छन् । महामन्त्री शर्माले एउटै व्यक्ति राष्ट्रपतिमा एक पटक, प्रधानमन्त्रीमा दुई पटक, मन्त्री तीन पटक र सांसद चार पटकभन्दा बढी हुन नपाउने व्यवस्था पहिलोपल्ट दस्ताबेजमार्फत महासमिति बैठकमा प्रस्तुत गर्दै छन् । त्यस्तै प्रदेशमा पनि मुख्यमन्त्री बढीमा दुई पटक, मन्त्री तीन पटक र प्रदेश सांसद चार पटकभन्दा बढी हुन नपाउने व्यवस्था उनको दस्ताबेजमा प्रस्ताव छ । परिमार्जन गर्दा पनि यो प्रस्ताव कायम राखिएको छ, महासमितिबाट यस विषयमा नीतिगत धारणा बनाउन यो प्रावधान प्रस्ताव गरिएको हो । पारित भएपछि नीति बन्छ । र, यसको अनुसरण सुरु हुन्छ, शर्माले भने । उनले प्राइमरी इलेक्सनबाट उम्मेदवार छनोट गर्ने प्रावधानलाई भने एकैचोटि देशभर लागू नगरेर पाइलट प्रोजेक्टका रूपमा सुरुमा सात वटै प्रदेशको पाँचपाँच ठाउँबाट सुरु गर्ने योजनासहितको प्रस्ताव अघि सारेका छन् । प्रचार विभाग प्रमुख विश्वकर्माका अनुसार दस्ताबेजमाथिको छलफल र सहभागिताका लागि महासमितिको उद्घाटनपछि समूह विभाजन गरेर छलफल गरिने बताए । तराई, मधेश, हिमाल क्षेत्र सबैको प्रतिनिधित्व मिलाएर समूह विभाजन हुनेछ । अधिकतम प्रतिनिधि सदस्यहरू बोल्न पाऊन् भन्ने हिसाबले कम्तीमा चार वटा समूह बनाएर छलफल हुनेछ । यसो गर्दा साठी प्रतिशत बढी सदस्यले बोल्न पाउने अपेक्षा छ, उनले भने, यो महासमितिले वर्तमान राजनीतिक परिवेश र पार्टीको कार्यदिशालाई सम्बोधन गरेर प्रस्ट विचार लिन्छ । जनताको अवस्था परिवर्तनका लागि थप विश्वास दिलाउँछ ।"
माओवादी नेता पुरी सम्पत्ति शुद्धीकरण मुद्दामा दोषी ठहर,"काठमाडौं (रासस) सम्पत्ति शुद्धीकरण मुद्दामा विशेष अदालतले दोषी ठहर गरेका माओवादी केन्द्रका नेता रेवतराज पुरी (गगन) लाई ४ करोड तीन लाख ३४ हजार रुपैयाँ जरिवाना तोकेको छ । विशेष अदालतका अध्यक्ष टेकनारायण कुँवर, न्यायाधीशहरू तेजनारायण सिंह राई र मुरारीबाबु श्रेष्ठको इजलासले आइतबार सजाय निर्धारण गरी नेता पुरी र उनकी श्रीमती केशावती पुरीलाई ४ करोड ३ लाख ३४ हजार जरिवाना सुनाएको हो । विशेष अदालतका प्रवक्ता धनबहादुर कार्कीले अभियोगपत्रमा जफत गर्न भनी दाबी गरिएको सम्पत्तिबाट बिगो बराबरका सम्पत्ति जफत हुने फैसला भएको जानकारी दिए । प्रतिवादी बनाइएका मनमाया पुरी र देवकुमार पुरीलाई अदालतले सफाइ दिएको छ भने कृष्णकुमारी पुरी र संगीता पुरीको नामको जग्गा जफत नहुने फैसला गरेको छ । झापाको दमक१३ मा सरकारी जग्गा हडपेर सम्पत्ति आर्जन गरेको निष्कर्षसहित सम्पत्ति शुद्धीकरण विभागले उनीहरूविरुद्ध मुद्दा दायर गरेको थियो ।"
देङ सियाओ पिङको मृत्यु,"सन् १९९७ मा आजकै दिन (फेब्रुअरी १९) चिनियाँ कम्युनिस्ट नेता देङ सियाओ पिङको निधन भएको थियो । अन्तर्राष्ट्रिय व्यापारका लागि चीनलाई खुला गरेका देङले चिनियाँ अर्थतन्त्रलाई विकेन्द्रित गरेका थिए । त्यसका साथै, उनले देशको आर्थिक सुधारका लागि आधुनिकीकरणका चार खम्बाका रूपमा कृषि, उद्योग, राष्ट्रिय सुरक्षा र विज्ञान र प्रविधिलाई अघि सारेका थिए । १९०४ को अगस्टमा चीनको सिचुआन प्रान्तमा जन्मिएका देङ अध्ययनका लागि फ्रान्स पुगेका थिए । १९२० देखि १९२६ सम्म उनी चार वर्ष फ्रान्स र सोभियत संघका कम्युनिस्ट आन्दोलनमा सक्रिय थिए । त्यसपछि चीन फर्केका देङ १९२७ देखि १९४९ सम्म चिनियाँ गृहयुद्धमा महत्त्वपूर्ण भूमिका निर्वाह गरेका थिए । त्यस्तै, उनले १९३७ देखि १९४५ सम्म चलेको चीन र जापानबीचको दोस्रो युद्धसमेत लडेका थिए । १९७६ सेप्टेम्बरमा माओ त्से तुङको निधनपछि उनी पार्टीको नेता बन्न सफल भएका थिए । उनले माओका उत्तराधिकारी ठानिएका हुवा गुओफेङलाई पछि पार्न सफल भएका थिए । त्यसयता उनी १९९७ मा मृत्यु हुनुअघिसम्म चिनियाँ राजनीतिमा प्रभावशाली थिए ।"
सुमन थापा कसरी बने स्वप्न सुमन ?,"क्लब र रेस्टुरेन्टमा गाउँदैएसएलसी सकाएपछि उनी केही फुकुवा भए, घरायसी परिबन्धबाट । धरानबाट काठमाडौं फर्किए । हस्पिटालिटी म्यानेजमेन्टमा भर्ना भए । सोही बेला उनले एउटा फेसबुक एकाउन्ट बनाए, स्वप्नसुमनको नाममा । संगीतको भोक त जागिसकेको थियो उनमा । तर, यस क्षेत्रमा कसरी पाइला चाल्ने ? उनीसँग कुनै योजना भने थिएन । मान्छेहरू भन्थे, गाएर के हुन्छ ? गीतसंगीतमा लागेर के पाइन्छ ? तैपनि उनले आफ्नो लय छाडेनन् । गीत गाउनका लागि क्लब, रेस्टुरेन्ट धाउन थाले । त्यहाँ गीत गाउने रहर मात्र पूरा हुँदैनथ्यो, दुईचार पैसा पनि आउँथ्यो । त्यसबेला इन्टरनेटले अहिले जस्तो व्यापकता पाएको थिएन । न उनको हातमा मोबाइल थियो, न युट्युब नै । ब्याट्रीबाट चल्ने क्यामेरा थियो । त्यसैमा गीत रेकर्ड गर्थे । फेसबुकमा अपलोड गर्थे । साथीभाइलाई पठाउँथे । कभर सङ गरेरै उनले साथीभाइको मन जितेका थिए । साथीहरूले नै सुझाए, यति मीठो गीत गाउँछौ । भिडियो बनाएर युट्युबमा राख । जब उनले युट्युबमा कभर सङ राख्न थाले, धेरैको कानमा उनको आवाज गुञ्जन थाल्यो । उनी पनि क्रमशः चिनिँदै गए । निरन्तरको अभ्यास र दृढताले आखिर उनलाई त्यहीँ पुर्याइदियो, जहाँ उनको सपना बिछ्याइएको थियो । उनी भन्छन्, संगीतमा आउन चाहने धेरै नयाँ पुस्ता हतोत्साही भएका छन् । तर अवस्था त्यस्तो छैन । आफूमा एउटा इच्छाशक्ति र धैर्यता भए सफलता पाउन सकिन्छ ।"
हिपहप र सारंगीको मिश्रण,"(काठमाडौं)नेपालस्थित अमेरिकी दूतावासले खुलौं, बोलौं अन्तर्गत नेपाली वाद्यवादक र अमेरिकन कलाकारबीच सारंगी र हिपहपको सम्मिश्रण कार्यशाला गरेको छ । आइतबार नेपाली इन्स्ट्रूमेन्टल ब्यान्ड फ्युजन जात्रासँग तीन अमेरिकी कलाकारबीच दुई देशको संगीत सम्मिश्रण कार्यशाला भएको हो । संगीत पाठशालामा आयोजित कार्यशालाको सुरुवातमै फ्युजन जात्राका सुशान्त श्रेष्ठ, प्रवेश महर्जन र विधान श्रेष्ठले अमेरिकी डिजे फ्लेग, माजी मुताफा र र्यापरप्रडुसर सबस्टेन्सियललाई नेपाली बाजा परिचय गराए ।उनीहरूले आधा घण्टा ती बाजाहरूको धुन अमेरिकी कलाकारलाई सुनाए । त्यसपछि भने त्यही धुनहरूमा अमेरिकी कलाकारले आफ्नो धुन र र्याप मिसाउन थाले । करिब दुई घण्टा उनीहरूले पश्चिमा संगीत र नेपाली धुनलाई मिलाएर इन्स्ट्रूमेन्टल प्रस्तुति दिए । कार्यशालाबीच र्यापर कसबस्टेन्सियलले बिटबक्सलाई मादल, तबला र सारंगीको धुनमा मिसाउने प्रयास गरे । तबला, सारंगी, मादल र बाँसुरीको धुनमा अमेरिकी कलाकारको र्याप, अनि डिजे फ्लेगको डिजेइङले संगीत पाठशाला गुञ्जयमान बन्यो ।उपस्थितहरू पश्चिमा संगीत र नेपाली धुनको सम्मिश्रणमा निस्केको नयाँ धुनमा मग्न बने । यो कुन बाजा हो, थाहा छ तपाईंहरूलाई ? फ्युजन जात्राका संगीतकर्मीले अमेरिकी कलाकारलाई सोधे । डिजे फ्लेगले झट्ट भने, एमबाट सुरु हुने बाजा होइन ? त्यसपछि फ्युजन जात्राको समूहले नै मादलबारे फ्लेगलाई परिचित गराए । उनीहरूले धिमे बाजाबारे पनि अमेरिकी कलाकारलाई जानकार गराइदिए । तबला र र्यापको तालमेल मिल्यो । अब यसमा बाँसुरी र सारंगी पनि मिलाउँदै जाउँ है, डिजे फ्लेग कार्यक्रमबीच नेपाली कलाकारलाई निर्देश गरिरहन्थे । सबै संगीतको सम्मिश्रणले मिठो धुन बज्दा उपस्थित सबै दंग थिए ।हिपहप संगीतको ५० औं वार्षिक उत्सवको अवसरमा दूतावासले खुलौं, बोलौं कार्यक्रम आयोजना गरेको हो । त्यसअन्तर्गत हिपहप संगीतमार्फत सामाजिक परिवर्तन र अल्पसंख्यक समुदायको अधिकारका लागि कलालाई शक्तिशाली उपकरणका रूपमा प्रयोग गरोस् भन्ने उद्देश्यसहित दूतावासले यस्तो कार्यक्रम आयोजना गरेको हो । युवालाई कलामार्फत स्वतन्त्र रूपले अभिव्यक्त हुन्, दुई देशको संस्कृति र सम्बन्धलाई आदानप्रदान गर्न दूतावासले चार अमेरिकी कलाकारलाई नेपाल बोलाएको हो । अर्की कलाकार सन्नाले भने नेपालका हिपहप डान्सरलाई नृत्यमा डोर्याएकी थिइन् ।यी चार अमेरिकी कलाकारले संगीत र नृत्यसँगै डिजेइङमा मास्टर क्लास, रचनात्मक लेखन र र्यापलगायतका विविध शीर्षकमा कार्यक्रम आयोजना गरेका छन् । काठमाडौंसँगै विराटनगरमा पनि दूतावासले यूएस नेपाल हिपहप कोलाब कन्सर्ट गर्दै छ ।"
मन्त्री ज्वालालाई बर्खास्त गर्न संसद्मा माग,"(काठमाडौं)बालकुमारीमा दुई युवाको ज्यान जाने गरी भएको घटनाको कारक भौतिक पूर्वाधार तथा यातायातमन्त्री प्रकाश ज्वाला भएको भन्दै बर्खास्त गर्नुपर्ने माग प्रतिनिधिसभामा उठेको छ । प्रमुख प्रतिपक्षी एमाले र प्रतिपक्षी राष्ट्रिय स्वतन्त्र पार्टीले सरकारी छानबिन समितिले नै दोषी ठहर गरेका मन्त्री ज्वालालाई पदमुक्त गर्नुपर्ने माग राखेपछि सभामुख देवराज घिमिरेले पनि सरकारको ध्यानाकर्षण गराएका छन् । ललितपुरको बालकुमारीस्थित ईपीएस कोरिया शाखा कार्यालयमा परीक्षा फाराम भर्ने विषयमा युवाले प्रदर्शन गरिरहेको ठाउँमा मन्त्री ज्वाला पुगेको र उनको सुरक्षाका क्रममा प्रहरीको बल प्रयोगबाट पुस १३ मा दुई युवाको मृत्यु भएको थियो । घटनाको छानबिन गर्न मन्त्रिपरिषद् बैठकले पुस १६ मा उच्च अदालतका पूर्वन्यायाधीश शेखरप्रसाद पौडेलको अध्यक्षतामा बालकुमारी घटना जाँचबुझ आयोग गठन गरेको थियो । आयोगले मन्त्रीको उपस्थितिले नै घटना भएको किटान गरी शुक्रबार उपप्रधानमन्त्री तथा गृहमन्त्री नारायणकाजी श्रेष्ठलाई प्रतिवेदन बुझाएको थियो ।प्रतिनिधिसभाको आइतबार बैठकमा प्रमुख प्रतिपक्षी एमालेले विशेष समय लिएर मन्त्री ज्वालालाई बर्खास्त गर्नुपर्ने माग राखेको हो । प्रधानमन्त्रीले मुख्य दोषी भनिएको मन्त्रीलाई आजसम्म बर्खास्त गरेको सूचना पाएका छैनौं । हामीले सुन्दै छौं सामान्य सिपाहीहरूलाई कारबाहीको डन्डा अनि मन्त्रीहरूलाई उन्मुक्ति ? यो हुन सक्दैन, एमालेका सचेतक महेश बर्तौलाले पार्टीको माग राख्ने क्रममा संसद्मा भने । साना तहका अधिकारीलाई दोषी देखाएर जिम्मेवारीमा रहेका र जसका कारण घटना भएको भनेर सरकारी आयोगले नै किटान गरेको हो, उसलाई उन्मुक्ति दिन नहुने बर्तौलाको माग थियो । उनले भने, घटनामा जोडिएका सम्बन्धित मन्त्रीहरूलाई जिम्मेवारीबाट हटाइयोस् ।रास्वपा सभापति तथा सांसद रवि लामिछानेले पनि दुई युवाको ज्यान जाने गरी भएको घटना छानबिन समितिको प्रतिवेदन आउँदा पनि प्रधानमन्त्रीले कदम नचालेकोप्रति असन्तुष्टि व्यक्त गरेका छन् । आयोगले प्रतिवेदन बुझाइसकेपछि मन्त्री स्वयं हट्नुपर्ने नभए प्रधानमन्त्रीले बर्खास्त गर्नुपर्नेमा त्यसो हुन नसकेको भन्दै लामिछानेले आपत्ति जनाएका थिए । छानबिन समितिले निष्कर्ष पनि निकाल्यो जसमा भौतिक पूर्वाधार तथा यातायातमन्त्री नै दोषी रहेको कुरा, जुन भन्दै आइएको पनि थियो, प्रतिवेदनले पनि स्पष्ट पार्यो । तर यति स्पष्ट पारिसक्दा पनि अहिलेसम्म न सम्बन्धित मन्त्रीले आफ्नो नैतिकताको प्रदर्शन गर्नुभएको छ न सरकार न त प्रधानमन्त्रीले कुनै छनक देखाउनुभएको छ, लामिछानेले भने, यसमा गर्नुपर्ने के होला ? छानबिन आयोगले दोषी ठहर्याउँदा ठहर्याउँदै पनि चुइँक्क नबोलेर अन्य विषयमा भाषण गर्दै जाने नैतिकता कहाँबाट प्राप्त हुन्छ ? प्रधानमन्त्रीले गठबन्धन जोगाउनका लागि यस्ता घटनामा संलग्न मन्त्रीहरूलाई कारबाही नगरेको आरोप लामिछानेले लगाए । दुई होनहार युवाले ज्यान गुमाएको यो घटनालाई रास्वपाले सामान्य रूपमा लिन सक्दैन । बालकुमारी घटनामा सरकारी प्रतिवेदनले दोषी देखाएका मन्त्रीलाई के गर्ने हो ? हाम्रो केही पनि माग छैन, प्रधानमन्त्रीले त्यो रोस्ट्रमबाट भन्नुहुनेछ, लामिछानेले भने ।मन्त्री ज्वालालाई पदबाट हटाउन राप्रपाले पनि माग गरेको छ । राप्रपा सांसद दीपकबहादुर सिंहले भने, बालकुमारी घटनाले मन्त्री प्रकाश ज्वाला दोषी ठहर गरेको प्रतिवेदनले जनाइसकेको छ । तुरुन्त यो सरकारको मन्त्री पदबाट हटाउन राप्रपाले माग गर्दछ । मन्त्री ज्वालामाथि संसद्मा उठेका विषयमा सभामुख देवराज घिमिरेले सरकारको ध्यानाकर्षण गराएका छन् । सांसदहरूले मन्त्री ज्वालाबारे धारणा राखेपछि सभामुख घिमिरेले भने, माननीय सदस्यले राख्नुभएको कुरामा ध्यानाकर्षण भएको छ, प्रधानमन्त्रीको ध्यानाकर्षण गराउँदछु ।सांसदहरूले मासिक रूपमा राख्ने प्रश्नको जवाफ दिनका लागि प्रधानमन्त्री दाहाल आइतबारको बैठकमा उपस्थित थिए । बालकुमारी घटनाबारे सांसदहरूका प्रश्न र सभामुखको ध्यानाकर्षणपछि प्रधानमन्त्री दाहालले छानबिन समितिको प्रतिवेदन आफूले बुझेपछि कारबाही प्रक्रिया अगाडि बढ्ने प्रतिबद्धता जनाएका छन् । बालकुमारी घटनालाई सरकारले निकै गम्भीर रूपले लिएर तत्कालै त्यसमा संलग्नलाई निलम्बन गर्ने, छानबिन प्रक्रिया अगाडि बढाउने, मृतकका परिवारलाई १० लाखका साथै रोजगारी दिने लगायतका काम भएको बताउँदै प्रधानमन्त्रीले भने, छानबिन समितिले जो प्रतिवेदन ल्याएको छ, गृह मन्त्रालयमा बुझाएको छ र आज (आइतबार) मैले बुझ्दै छु । प्रधानमन्त्रीको हैसियतले अहिलेसम्म मैले हेरेको छैन । मैले हेर्दै छु, अध्ययन गरेपछि आवश्यक कारबाही गरिन्छ, म यो विश्वास दिलाउन चाहन्छु ।बालकुमारी घटनामा प्रहरीको बल प्रयोगबाट प्रदर्शनमा सहभागी अछाम चौरपाटी गाउँपालिका१ का २१ वर्षीय वीरेन्द्र शाह र दैलेख महाबु गाउँपालिका६ का २३ वर्षीय सुजन रावतको मृत्यु भएको थियो । शाहको गोली लागेर मृत्यु भएको निष्कर्ष आयोगले निकालेको छ भने रावतको छातीमा अश्रुग्यासको सेलले लागेर उपचारका क्रममा मृत्यु भएको थियो । आयोगले भौतिक पूर्वाधार तथा यातायातमन्त्री ज्वालाले खेलाँची गरेर एन्टी डिरेक्सन (गलत दिशा) मा गएको, फिल्ड कमान्डर डीएसपी उमेश लम्सालले भरपर्दो सुरक्षा व्यवस्था मिलाउन नसकेर बल प्रयोग गरेको र पीएसओ बोधराज दनुवारले सुरक्षा नजरअन्दाज गरेर मन्त्रीलाई गलत ठाउँमा पुर्याएको निष्कर्षसहित प्रतिवेदन तयार पारेको छ । आयोगले प्रतिवेदनमा क्रमशः १, २ र ३ गरेर मन्त्री ज्वाला, डीएसपी लम्साल र पीएसओ दनुवारलाई दोषी सूचीमा सूचीकृत गरेर प्रतिवेदन बुझाएको छ ।"
"कृषिमा समस्या बढी, काम कम","किसानले पछिल्लो एक वर्षमा सामना गरेका मुख्य समस्या हुन् लम्पी स्किन रोग, अफ्रिकन स्वाइन फिभर, दूधको बजार अभाव, उखुको भुक्तानी ढिलाइ । यी समस्याले लाखौं किसान आहत भइरहँदा तालुक कृषि तथा पशुपन्छी मन्त्रालयको नेतृत्वमा बेदुराम भुसाल छन् । किसानका जल्दाबल्दा समस्या निराकरण गर्न तथा आवश्यकताअनुसार राहत र क्षतिपूर्ति व्यवस्था गर्न मन्त्री भुसालले सार्थक पहल गर्न सकेका छैनन् । यही अक्षमताका कारण उनका पालामा भएका केही सकारात्मक काम पनि ओझेल परेका छन् । लम्पी स्किन रोग रोकथामका लागि तत्काल कदम नचालिँदा अवस्था यति भयावह बन्यो कि साउनसम्ममा ७७ जिल्लामै फैलियो । गत असोज २८ सम्ममा १५ लाख ३६ हजारभन्दा बढी पशु लम्पी रोगबाट संक्रमित भए, ६५ हजारभन्दा बढी मरे । लम्पी स्किन रोगकै कारण करिब ७५ अर्ब ४८ करोड रुपैयाँ बराबर आर्थिक क्षति भएको नेपाल पशु चिकित्सा परिषद्को तथ्यांक छ । तर सरकारले किसानलाई अहिलेसम्म न राहत उपलब्ध गराउन सकेको छ, न पशु बिमाको रकम दिलाएको छ । मन्त्रालय किसानलाई राहतक्षतिपूर्ति दिन कार्यविधि बनाएर अर्थमा पठाएको तर सहमति नपाएको भन्दै बसेको छ, अर्थको सहमति जुटाउन लबिइङ गरिएको छैन । पछिल्लो समय लम्पी रोग केही मत्थर भए पनि गर्मीयाममा पुनः फैलिने सम्भावना छ तर रोकथामका लागि केही तयारी देखिँदैन । बंगुरपालक किसान अफ्रिकन स्वाइन फिभर को समस्याले पिरोलिएका छन् । गण्डकी प्रदेशमा मात्र अफ्रिकन स्वाइन फिभर देखिएको २१ महिनामा करिब १६ हजार बंगुर मरेका छन् । गत वर्ष २८ जिल्लामा यो रोग देखिएको र करिब ७० हजार बंगुर मरेको तथ्यांक छ । रोग अझै फैलने र क्षति हुने जोखिम छ । तर यसको रोकथामका लागि पनि सरकारले कुनै पहल गरेको देखिँदैन । अफ्रिकन स्वाइन फिभरबाट बंगुरलाई कसरी जोगाउने, उपचार कसरी गर्ने भन्नेबारेमा किसान निरूपाय छन् । बिमा कम्पनीले बिमा गर्न नमानिरहेको बेला सरकारले सहजीकरण गरिदिन पनि सकेको छैन, क्षतिपूर्ति उपलब्ध गराउने कुरा परको भयो । दुग्ध उत्पादक किसानको दुखेसो छुट्टै छ । मौज्दात पर्याप्त रहेको भन्दै सरकारी स्वामित्वकै दुग्ध विकास संस्थान र निजी उद्योगले किसानबाट खरिद गर्ने दूधको मात्रा कटौती गरेका छन् । भुक्तानीमा पनि ढिलाइ भइरहेको छ । आइतबार मात्र चितवनका किसानले दूध बिक्री नभएको र बेचिसकेको दूधको भुक्तानी पनि नपाइएको भन्दै सडकमा दूध पोखेर सरकारको ध्यानाकर्षण गराए । हिउँद दूध उत्पादन बढी, खपत बढी हुने याम हो । बढी उत्पादन हुने समयमा पाउडरका रूपमा भण्डारण गरी अभाव हुने समयमा बेच्ने प्रबन्ध मिलाएर र दूधको अन्तर्राष्ट्रिय बजार खोजेर दीर्घकालीन समाधान निकाल्न चासो दिइएको छैन । सरकारले व्यवस्था गरेको अनुदान पाउन उखु किसानले एक वर्ष कुर्नुपर्यो । समयमै समर्थन मूल्य नतोक्दा धेरै किसानले चिनी उद्योगबाट भुक्तानी पाउन ढिला भयो, अरू किसान गत वर्षकै मूल्यमा उखु बेच्न बाध्य भए । मन्त्री भुसाल नेपाल कृषि अनुसन्धान परिषद् (नार्क) मा वरिष्ठलाई पन्छाएर कनिष्ठलाई कार्यकारीको भूमिका दिँदा विवादमा परे र त्यो विवाद सर्वोच्च अदालत नै पुगेर निर्णय कार्यान्वयन नगर्न अन्तरिम आदेश जारी भयो । कृषि क्षेत्रको मूल समस्याका रूपमा रहेको सिँचाइको प्रबन्ध, खेतीयोग्य जग्गाको व्यवस्थापन, कृषि उत्पादनको बजारमा सहजीकरण जस्ता विषयमा सरकारको उल्लेख्य भूमिका देखिन सकेन । यसपालि बर्खे धानबाली लगाउने बेला छिटफुटबाहेक रासायनिक मलको अभाव भएन, यसलाई सराहना गर्नुपर्छ । धानको समर्थन मूल्य पनि समयमै तोकियो । १६१ पालिकामा पशु सेवा केन्द्र तथा प्रयोगशाला स्थापना गरियो, जसलाई सकारात्मक मान्नुपर्छ । यथोचित मूल्य नपाउने, बजारमा निश्चत समूहको एकाधिकार रहने, भुक्तानी समयमा नहुने, रोगव्याधी नियन्त्रणका लागि सरकारले साथ नदिने जस्ता समस्याकै कारण किसान खेतीपातीबाटै पलायन भइरहेका छन् । यसले खेतीयोग्य जमिन बाँझिने र कृषिजन्य उत्पादन आयात हुने क्रम बढिरहेको छ । कृषि स्वरोजगारीको प्रशस्त सम्भावना भएको क्षेत्र हो । अहिले कृषि क्षेत्रमा सरकारको कर्मकान्डी होइन, कायापलट गराउने भूमिका चाहिएको छ । त्यसका लागि कृषिमन्त्रीले दृढ इच्छाशक्तिका अग्रसरता लिनुपर्छ । किसानलाई प्रोत्साहन र बजार व्यवस्थापनमा सहजीकरण गर्ने नीति तथा कार्यक्रम ल्याउनुपर्छ । सरकारले किसानका समस्या सुन्ने, बुझ्ने र तत्काल सम्बोधन गर्ने पद्धति बसाल्नुपर्छ ।"
गगनको प्रस्तावले देउवालाई पिरलो,"कांग्रेसका महामन्त्री गगनकुमार थापाले महासमिति बैठकमा चुनावी गठबन्धन नगर्ने प्रस्ताव लिएर जान लागेका छन् । पार्टी सभापति शेरबहादुर देउवा उनको प्रस्तावबाट डराएका छन् । थापाको प्रस्तावमा शेखर कोइरालाले समर्थन जनाएका छन् । २२ वर्ष प्रधानमन्त्री चलाउने सहमति यो प्रस्तावकै कारण भत्किने त होइन भन्ने डर पार्टी सभापति देउवामा देखियो । ४८ वर्षको उमेरमा प्रम हुँदा त केही गर्न सक्नुभएन भने देउवाज्यू, अब ८० वर्षका उमेरमा प्रम भएर के गर्नुहुन्छ ? देश र जनताबारे सोच्नुहोस् । अहिले थापाको प्रस्तावलाई परिमार्जन गर्न संस्थापन पक्षले दबाब बढाउन खोजेको छ । यो गलत हो । आफूलाई प्रजातान्त्रिक पार्टी भन्ने अनि पार्टीभित्र नै बोल्न नपाउने हुन्छ र ? के अब कांग्रेसले अरूको बैसाखी नटेकी केही गर्न नसक्ने हो ? एक्लै निर्वाचनमा जान कांग्रेस किन डराउँछ ? गठबन्धन जनताका लागि थिएन, केवल नेताका लागि हो भन्ने पुष्टि भइसकेको छ ।निर्वाचनमा कांग्रेस पहिलो पार्टी हुँदा पनि कांग्रेस सरकारको नेतृत्व गर्न असफल भयो, तेस्रो पार्टीको नेतृत्वमा सरकार बन्यो । त्यसैमा कांग्रेस मिसियो । यसबाट कांग्रेसलाई फाइदा के भयो ? केही थान मन्त्री भए होलान् तर यसले जनहितमा काम गर्न सकेन । न सिद्धान्त मिल्छ न विचार मिल्छ, सत्ताकै लागि कम्युनिस्टसँग सहकार्य गरेर हुन्छ ? अहिले कांग्रेसको मनस्थिति भनेको निर्वाचनमा जाने र सरकार बनाउनेभन्दा अरू केही देखिएको छैन । पुरुषोत्तम घिमिरे, जोरपाटी, काठमाडौं"
बालकुमारी घटनामा न्याय कसरी ?,"ललितपुरको बालकुमारीमा भएको घटना छानबिन गर्न बनेको आयोगले गृहमन्त्री नारायणकाजी श्रेष्ठलाई प्रतिवेदन बुझाएको छ । त्यसमा स्पष्ट रूपमा मन्त्री प्रकाश ज्वाला, उनका पीएसओ बोधराज दनुवार र फिल्ड कमान्डर डीएसपी उमेश लम्साल दोषी रहेको भनिएको छ । आफू र आफ्नो परिवारको उन्नत भविष्य बोकेर कोरिया जान पाऊ भन्दै प्रदर्शनमा उत्रिएका दुई युवकले बालकुमारीमा ज्यान गुमाएका थिए । ती युवा वीरेन्द्र शाह र सुजन रावतले अब कस्तो किसिमको न्याय पाउँछन् ? सरकारले कम्तीमा तिनका आमाहरूको मनमा मलम लगाउने कोसिस गर्नुपर्छ । फेरि अर्का सुजन र वीरेन्द्रले रोजगारी माग्दा उनीहरूका आमाले आफ्नो कोख उजाडिएको अनुभूति गर्न नपर्ने वातावरण निर्माण गर्नुपर्छ । मात्र १० लाख र कर्मचारी सरुवाबाट उनीहरूको न्याय हुँदैन । रामकृष्ण बराल, काठमाडौं"
विवादास्पद नियुक्तिले बदनामी,"कान्तिपुरमा फागुन २ मा प्रकाशित संसद्का महासचिवको दोहोरो नागरिकता, दोहोरै राहदानी शीर्षकको समाचारले मन कुँडियो । संघीय संसद्का नवनियुक्त महासचिव पद्मप्रसाद पाण्डेयले जिल्ला प्रशासन कार्यालय पाल्पाबाट २०४६ साल र २०६६ सालमा ६ वर्षको उमेर घटबढ पारेर दुई थरी नागरिकताको प्रमाणपत्र लिएका रहेछन् । प्रतिलिपि नागरिकतामा पुरानै जन्ममिति राख्नुपर्नेमा उल्टो ६ वर्ष उमेरै घटाएको नागरिकताको प्रमाणपत्र भेटिएको छ । त्यही आधारमा दुई थरी राहदानीसमेत लिएछन् । नागरिकताको प्रमाणपत्र र राहदानीमा किर्ते गरेको प्रश्न उठेपछि त्यसको निराकरण गर्नुपर्नेमा प्रतिनिधिसभाका सभामुख र राष्ट्रिय सभाका अध्यक्षले उनलाई हतारमा महासचिव बनाए । पाण्डेय गत वैशाखमा प्रतिनिधिसभाका सचिव भएका थिए । प्रतिनिधिसभाका सचिव र महासचिव संवैधानिक पद भएकाले राष्ट्रपतिबाट नियुक्ति लिनुअघि अन्य कुनै पदमा भए राजीनामा दिनुपर्नेमा सरुवारमाना भएर आएसरह हाजिर भई काम गर्न थालेका रहेछन् । भूलवश नागरिकताको विवरण फरक परेको बताउने पाण्डेयको भनाइ पत्यारिलो छैन । महान्यायाधिवक्ताको कार्यालयमा जागिर खाइसकेका उनलाई केही थाहा नभएको भन्न मिल्छ ? मुलुकको कानुन बनाउने, संसदीय अनुगमन गर्ने, बजेट पारित गर्ने, संसदीय सुनुवाइ गर्ने र संसदीय संसद्को प्रशासनिक नेतृत्वमा रहेको व्यक्ति नै दोहोरो नागरिकताको विवादमा तानिनु विडम्बनापूर्ण छ । प्रतिनिधिसभाका सभामुख र राष्ट्रिय सभाका अध्यक्षले त्यस्ता विवादास्पद व्यक्तिलाई कसरी र केका आधारमा महासचिवमा सिफारिस गरे ? पाण्डेयमाथि गृह मन्त्रालयसमेतले तुरुन्तै अनुसन्धान गर्नुपर्छ । गंगाराज अर्याल, पाणिनि८, अर्घाखाँची"
त्यो निरंकुश ज्वाला,"बिर्सेको छैन निरंकुशको ज्वालाले पोलेकोसुन्दैनथ्यो जनताको बोली पीडाले भरिएकोबोल्नेको जिब्रो तानाशाहीले बेस्सरी पोलेकोजनता जागेर जरैदेखि उखेली फालेको कोही त मरे गोली लागेर कोही त लडेरजो मरे पनि जनता नै मरे सहिद बनेररगतसँग साटेको यो अधिकार बोल्नलाईफालेको चिज खोपीमा ल्याई सक्दिनँ राख्नलाईम सक्दिनँ राख्नलाई रोशम दाहाल, सिरुटार, भक्तपुर"
स्थानीय तहले जगाएको भरोसा,"कमजोर जवाफदेही प्रणालीस्थानीय सरकारले मूलतः आफ्ना काम राम्ररी नै गर्न खोजेजस्तो देखिए पनि जवाफदेहिताको पक्ष कमजोर देखिन्छ । स्थानीय सरकारको कामकारबाहीबारे नागरिक बडापत्र हरेक वडा र पालिकामा राख्नुपर्ने प्रावधान छ । त्यसो गरिए पनि तीमध्ये अधिकांश नागरिक बडापत्र नागरिकको दृष्टि नपर्ने स्थानमा अक्षर खुइलिएको अवस्थामा देखापर्छन् । सार्वजनिक सुनुवाइ गर्नुपर्छ भन्ने बाध्यताका साथ गरेको संकेत यथेष्ट पाइन्छ । सामाजिक परीक्षण, गुनासो सुन्ने अधिकारी, सूचना अधिकारी, उजुरी पेटिका, खर्च सार्वजनिकीकरण जस्ता संयन्त्र र प्रक्रियामा अधिकांश स्थानीय तहको ध्यान गएको पाइँदैन । त्यसबाहेक हरेक पालिकाको वेबसाइट नागरिकलाई सूचना सामग्री दिने उत्कृष्ट मञ्च भए पनि ती बासी र अर्थहीन जानकारी मात्रै बोकेर बसेका छन् । तिनको सदुपयोग हुन सके जवाफदेहिता अवश्य बढ्ने थियो । स्थानीय तहमा भ्रष्टाचार बढेको अर्को तीतो यथार्थ हो । हुन त भ्रष्टाचार अहिले मात्रै भएको होइन र स्थानीय तहमा मात्रै हुने पनि होइन । पहिला बजेटको खर्च उपल्ला तहबाटै धेरै हुने गर्थ्यो र भ्रष्टाचार पनि उतै धेरै हुने गरेको थियो । अहिले स्थानीय तहमा आउने बजेटको आयतन सँगसँगै भ्रष्टाचार पनि बढेको छ । त्यसबाहेक, आर्थिक विचलनका केही खास कारण पनि छन् । महालेखा परीक्षकको कार्यालय, अख्तियार दुरुपयोग अनुसन्धान आयोग, राष्ट्रिय सतर्कता केन्द्र जस्ता संयन्त्रलाई बढी जिम्मेवार र दक्ष बनाएर नै यस्ता समस्या हल गर्न सकिने हो । जिल्ला समन्वय समितिले स्थानीय तहका क्रियाकलापको अनुगमन गरे पनि यसलाई कारबाहीको अधिकार नभएकाले यसको भूमिका सीमित छ । स्थानीय सरकार नै मानिएको भूमिकाविहीन जिल्ला समन्वय समितिलाई कि खारेज गर्ने कि जिम्मेवारी दिई क्रियाशील बनाउन पनि ढिलो भइसकेको छ । स्थानीय तहले जनतालाई सेवा प्रवाहमार्फत सुविधा दिएका त छन् नै, संघीय शासन व्यवस्थाको औचित्य पुष्टि पनि साथसाथै गरिरहेका छन् । निकट पहुँचका कारण जनताको आशा एवम् भरोसा बढी भएकाले पनि स्थानीय सरकारका जिम्मेवारी धेरै छन् । सुशासन र पारदर्शिता कायम गर्दै परिपक्व सरकारका रूपमा अघि बढ्न सके स्थानीय तहले नेपाली संघीयताको जग बलियो बनाउने निश्चित छ । स्थानीय तहलाई अधिकार दिए सब खत्तम हुन्छ भन्ने बुझाइ संघ र प्रदेशमा छ । तर संविधानको मर्म त्यस्तो होइन । स्थानीय सरकारलाई अझ धेरै अधिकारसम्पन्न बनाउन सके मात्रै यसले प्रभावकारी ढंगले काम गर्न सक्छ । वडा तहलाई थप स्रोतसाधन र अधिकार दिने एवम् जिम्मेवार बनाउने हो भने संघीयता झन् धेरै सार्थक हुने थियो । (राजनीति मात्र होइन, उद्योग, व्यवसाय, कृषि, शिक्षा, स्वास्थ्य, पर्यटन, बैंकिङ, सिनेमा, साहित्य सर्वत्र अहिले निराशा छ । देशले यो निराशाको भारी लामो समय बोक्न सक्दैन । सजीव विश्वास प्रवर्द्धन गर्न कान्तिपुरले सुरु गरेको छ विचार शृंखला प्रस्थान विन्दु जहाँ फरकफरक विज्ञले लेख्नेछन् सुधारका प्रस्तावना, हरेक दिन निरन्तर ।)"
कांग्रेस महासमिति बैठकको दायित्व,"२०६२६३ सालको जनआन्दोलनपश्चात् नेपाली कांग्रेसका तत्कालीन सभापति गिरिजाप्रसाद कोइरालाको नेतृत्वमा शान्ति वार्ता सम्पन्न भयो । संविधानसभामार्फत कांग्रेसकै तत्कालीन सभापति सुशील कोइरालाको नेतृत्वमा २०७२ सालमा मुलुक संघीय लोकतान्त्रिक गणतन्त्रात्मक संविधान बनाउन सफल भयो । तत्पश्चात् हामीले दुई वटा निर्वाचन सम्पन्न गरी सबै तहका सरकारले सत्ता सञ्चालन गरिरहेका छन् । गत आठ वर्षमा विभिन्न राजनीतिक दल, विभिन्न तहका सरकार, संरचनाको कार्यशैली र प्राप्त उपलब्धिबारे जनताले महसुस गर्ने अवसर पाएका छन् । संविधानको प्रावधानअधनुसार मिश्रित निर्वाचन प्रणाली अपनाउँदा देशमा जहिले पनि गठबन्धन सरकार बनाउनुपर्ने बाध्यता भइरहने अप्ठेरो अवस्था छ । बीपी कोइरालाको सिद्धान्त र विचारअनुसार जनताले २००७ सालमा लोकतन्त्रको बीजारोपण गरेकै दिनको शुभसाइतमा कांग्रेसको नीति महाधिवेशनका रूपमा महासमिति बैठक आज सुरु हुँदै छ ।कांग्रेसको इतिहासमा केन्द्रीय कार्यसमितिको निर्णयमा नै दस्ताबेजीकरण गरेर कम्युनिस्टलगायत विभिन्न दलसँग यसअधिघ निर्वाचनपूर्व नै गठबन्धन गर्ने निर्णय गरेका थियौं । हामीले कांग्रेसका साथी र शुभेच्छुकलाई अन्य पार्टीको निर्वाचन चिह्नमा मत दिन लगायौं । सम्पन्न निर्वाचनले सबै तहमा सत्ता प्राप्त गर्न ठूलो पार्टी त बनायो तर कांग्रेसले मौलिकता गुमायो भनेर कांग्रेसका धेरै कार्यकर्ता, शुभेच्छुक र लोकतान्त्रिक विचारकबीच निराशा पैदा भएको छ । सत्ताका लागि विचार र सिद्धान्त त्यागेर हामी व्यावहारिक राजनीतिमा लाग्यौं, जसले हामीलाई अन्योलतिर धकेलेको गुनासो व्याप्त छ । राजनीतिमा विचार र सिद्धान्त छाडेपछि संगठन, नेताकार्यकर्तामा विचलन आउन थाल्छ, आज कांग्रेसका धेरै साथीमा देखिरहेका छौं । आजदेखि हुने महासमिति बैठकले फेरि बीपीको दर्शन, विचार र सिद्धान्तमै अगाडि बढ्न र सधैं गठबन्धन सरकार बनाउनुपर्ने बाध्यताबाट मुक्त हुन ऊर्जा थप्ने आशा धेरै कांग्रेसी साथीहरूको छ । निर्वाचन प्रणालीमा सुधार गर्नुपर्ने प्रतिबद्धतासहित हरेक तहका निर्वाचनमा अब उप्रान्त कांग्रेसले कुनै दलसँग चुनाव अगाडि गठबन्धन वा तालमेल गर्नु हुँदैन भन्ने खालका नीति कार्यक्रम पारित गर्ने उनीहरूको अपेक्षा छ । किनकि कांग्रेस सही मार्गमा हिँड्नु भनेको देश सही मार्गमा हिँड्नु हो । महासमिति सदस्यहरू यो अठोट र ऊर्जासहित गाउँबस्ती फर्कने अवस्था यो बैठकले गर्नेछ भन्ने सबैको विश्वास हो ।कांग्रेसले २००७ सालमा नेपालको राजनीतिक, आर्थिक र सामाजिक क्षेत्रलाई जनताको जिम्मेवारीमा ल्याएको थियो । विभिन्न अस्थिरता बेहोर्दै २०१५ सालमा बीपी कोइरालाको नेतृत्वमा निर्वाचित सरकारले जनताको घरदैलोमा शिक्षा, स्वास्थ्य, बाटोघाटो, सञ्चार र रोजगारी पुर्याउनका लागि लोककल्याणकारी कार्यक्रम ल्यायो, त्यही जगमा आज देश अगाडि बढिरहेको छ । २०४६ सालमा लोकतन्त्र पुनःस्थापना गरेर कांग्रेसले आधुनिक लोकतान्त्रिक व्यवस्था र अर्थतन्त्रको जग हाल्यो । कांग्रेसका यिनै रूपान्तरणकारी कदमले नेपालीले अहिले आधुनिक विकासको बाटोमा हिँड्ने जमर्को गरेका छन् । देश आर्थिक, सामाजिक र राजनीतिक अप्ठ्यारोमा पर्दा समाधान गर्ने बाटोमा हामीलाई सधै साथ दिएका छन् । विभिन्न कारण आज नेपाली समाजको स्वरूप र बनोट फेरिएको छ । युवाको क्षमताका साथसाथै आकांक्षा पनि फेरिएका छन् । उद्यमी, किसान, विद्यार्थी, ज्येष्ठ नागरिक, महिला र सबै वर्ग, समुदाय एवं क्षेत्रको गुनासो दिनानुदिन हामीप्रति बढ्दै छ । समाजमा पेसा, व्यवसाय, उद्यम गरेर सरकारलाई कर तिरेर गरिखाने वर्गले नसोचेको आर्थिक कठिनाइ बेहोरेको छ । उत्पादनले बजार र उचित मूल्य पाएको छैन । समाजका यी सबै वर्ग र समुदाय विशेष गरेर कर तिरेर सरकार र समाजलाई पाल्ने वर्गलाई महासमितिमार्फत कांग्रेसले कस्तो राहतको सन्देश दिन्छ भनेर सबैले प्रतीक्षा गरेका छन् । अहिले मुख्य समस्या बेरोजगारी, सुशासनको अभाव, दण्डहीनता र सामाजिक असमानता देखिएको छ । यसले गर्दा विशेष गरेर युवाहरूमा उज्यालो भविष्य नदेखेर बाह्य देशको शिक्षा र श्रम बजारलाई गन्तव्य बनाउने क्रम बढ्दो छ । हिजोसम्म विद्यार्थीका रूपमा र वैदेशिक रोजगारीका लागि मात्रै नेपाली युवा विदेश पलायन हुन्थे भने अब प्रोफेसनल व्यक्ति पनि स्थायी र सुरक्षित बसोबासका लागि विदेश जान थालेका छन् । बढ्दो सामाजिक अपराध, गरिबी र असमानताले विद्रोह ल्याउने सम्भावनालाई नकार्न सकिँदैन । भ्रम र निराशाको खेती गरेर लोकरिझ्याइँको राजनीतिमा रमाउनाले देशलाई अस्थिरतातिर पुर्याउँछ र अन्ततोगत्वा यसले लोकतन्त्र नै धरापमा पर्छ । त्यो अवस्थामा अरूभन्दा लोकतन्त्रको पहरेदार कांग्रेस नै बढी जिम्मेवार भएर अगाडि बढ्नुपर्छ । यो महासमिति बैठकले सुशासन कायम गर्नमा पार्टी र पार्टीमा संलग्न सबै तहका सरकारले भ्रष्टाचार र बेथितिविरुद्ध शून्य सहनशीलताका नीति लिन स्पष्ट मार्ग निर्देशन अवश्य गर्नेछ ।२०७२ सालमा संविधान जारी भएपछिको दोस्रो निर्वाचनपश्चात् हामी सबै तहका गठबन्धन सरकारमा छौं । तीनै तहको सरकारलाई जनअपेक्षाअनुसार समन्वयात्मक ढंगले सञ्चालन गर्न, सुशासनको प्रत्याभूति गर्न र आवश्यक कानुन अविलम्ब निर्माण गराउन हामी संलग्न सरकारलाई निर्देशन दिन आवश्यक छ । विभिन्न संरचनामा अनावश्यक हस्तक्षेप र समग्र प्रणालीको अक्षमताका कारण राज्यको विभिन्न अंगमा फैलिएको भ्रष्टाचार र आर्थिक अनुशासनहीनताले सुशासन सुनिश्चित गर्न सकेको छैन । यसले एकातिर जनतामा सार्वजनिक व्यक्ति र संस्थाप्रति विश्वास घटेको छ भने अर्कोतर्फ राजनीतिक दल र प्रणालीप्रति वितृष्णा बढ्ने माहोल सिर्जना भएको छ । यी सबै नीति निर्माण गर्ने काम अविलम्ब सुरु गर्न सरकारलाई कांग्रेसको महासमितिको बैठकले निर्देश गर्नैपर्छ ।देश संघीयतामा गइसके तापनि संघमा झन् धेरै संरचना निर्माण गरिएका छन् र फजुल खर्च बढाइएको छ । सीमित साधन र स्रोत परिचालन गरी उत्पादनमूलक क्षेत्रमा कसरी लगानी गर्ने भनेर सफल देशहरूबाट सिक्दै आफूअनुकूल अगाडि बढ्नुपर्नेछ । सामुदायिक विद्यालयको उत्थान, विश्वविद्यालयलाई राजनीतिमुक्त र कक्षा सञ्चालनमा भन्दा सिकाइ र अनुसन्धानमा प्राथमिकता दिन जरुरी छ । प्रभावकारी स्वास्थ्य बिमा, ज्येष्ठ नागरिकहरूको रेखदेखको समस्यालगायत राज्यले दायित्वमा लिनुपर्ने विषयमा कांग्रेसले नीतिगत स्पष्टता महासमितिमार्फत देखाउनुपर्छ ।विदेशमा विभिन्न पेसा व्यवसायमा संलग्न नेपाली र डायस्पोराबाट पनि महासमितिमा प्रतिनिधित्व हुने छ । रेमिट्यान्सको व्यावहारिक विकल्प के हुन सक्छ भन्ने उनीहरूको अनुभव नयाँ नीति बनाउन काम लाग्नेछ । आर्थिक, सामाजिक क्षेत्रमा योगदान दिन नेपाली गैरराजनीतिक संरचनामा समावेश भएर सहयोग गर्न कस्ता नीति आवश्यक हुन्छन् भन्ने बहस पनि हुनेछ । साथै, डायस्पोरासमेतको सहयोगमा हाम्रो खस्कँदो र ओज घटेको कूटनीतिक सम्बन्धलाई थप मजबुत बनाउने पहल पनि गर्नुपर्नेछ । कांग्रेसले डायस्पोरासँगको सञ्जाल निर्माण गरी हाम्रा कृषि, हस्तकला, जडीबुटी, सूचना प्रविधि सफ्टवेयरलगायतका उत्पादनको बजार पनि बढाउन सक्छ । यसले नेपालको निर्यात बढ्नेछ र रोजगारी अवसर पनि सिर्जना हुनेछन् । दिगो औद्योगिकीकरण र सेवा क्षेत्रमा विकास गरी ठूलो मात्रामा भएको बेरोजगारी कम गर्न कृषिमा पूरै स्ट्रक्चरल परिवर्तनमा जोड दिनुपर्छ । आयातमा न्यूनीकरण, तराई मधेशमा अविलम्ब सिँचाइका आयोजना सम्पन्न गरी कम्तीमा खाद्यान्नमा आत्मनिर्भर हुने, बहुभाषिक, बहुजातीय, बहुधार्मिक र बहुसांस्कृतिक महत्त्व बोकेका कारण धार्मिक पर्यटनको विकासतर्फ ध्यान दिनुपर्छ । हाम्रा धार्मिक धरोहरको प्रचारप्रसारमार्फत पर्यटक भित्र्याउन आवश्यक पूर्वाधारमा लगानी प्रवर्द्धन गरी मर्यादित रोजगारी सिर्जना गर्दै आर्थिक गतिविधि बढाउने कुरामा स्पष्टता हुनुपर्छ ।पार्टी र जनप्रतिनिधिबीच समन्वय कायम गरी राज्यको सेवाप्रवाह र विकासलाई प्रभावकारी बनाउन पार्टीको विधानमा एक स्थायी संयन्त्रको व्यवस्था गरिनुपर्छ । नेताहरूको एउटा तप्काको जीवनशैलीमा ठूलै परिवर्तन आएको तर दुर्गम गाउँबस्तीमा बसेर संगठनमा अहोरात्र काम गर्ने निष्ठावान कार्यकर्ता अवसरबाट पटकपटक वञ्चित भएकाले कार्यकर्तामा नैराश्य छाएको छ । कतै हाम्रै अक्षमता र असमान व्यवहारका कारणले त निराशा बढिरहेको छैन ? यसबारे सम्पूर्ण कांग्रेसजनले आत्मसमीक्षा गर्नुपर्छ । महासमितिले पार्टीको पन्ध्रौं महाधिवेशन २०८२ सालमा हुने सुनिश्चितता गर्दै संगठनलाई चुस्तदुरुस्त बनाउन विधान संशोधन गर्ने समिति बनाई अब पार्टी विधिविधानअनुसार चल्छ र सबैलाई न्याय हुनेछ भन्ने भरोसा जगाउन अपरिहार्य भएको छ । संगठनमा अब के गर्ने भन्ने खाकाको अभाव छ, जुन यो महासमितिले अवश्य हटाउनेछ । क्रियाशील सदस्यता वितरणदेखि विभाग तथा भ्रातृ संस्था, शुभेच्छुक संघसंस्थालाई चलायमान र विधिसम्मत अघि बढाउने प्रतिबद्धता महासमितिले गर्नुपर्छ । समसामयिक राजनीतिक, आर्थिक, कूटनीतिक र सामाजिक मुद्दामा कांग्रेसले स्पष्ट नीतिसहित आगामी बाटो तय गरी देश र समाजलाई अग्रगामी बाटोमा डोर्याउने आशा जगाउन सक्नुपर्छ ।"
कांग्रेसभित्र छुटेको समावेशिताको बहस,"एक महिनाअघि कान्तिपुर टेलिभिजनको फायर साइड मा रूपेश श्रेष्ठले सञ्चारमन्त्री तथा सरकारकी प्रवक्ता रेखा शर्मालाई तपाईं नेकपा माओवादीको अध्यक्ष कहिले बन्ने ? भनेर सोधेको प्रश्नमा उनले दिएको जवाफले म अवाक् भएँ । उनले आफूले नेतृत्वको दाबी गर्नेबारे कहिल्यै नसोचेको बताइन् । करिब चार दशक राजनीतिमा बिताएकी शर्माले गत निर्वाचनमा एमाले महासचिवसमेत रहेका शंकर पोखरेललाई पराजित गरेकी थिइन् । उनी माओवादी नेतामात्र होइन, नेपाली राजनीतिमा नेतृत्व लिन सक्ने पात्र हुन् ।यही प्रश्न कांग्रेसका महिला नेतालाई सोधिँदो हो त फरक जवाफ आउँथ्यो भन्ने मलाई लाग्दैन । पदाधिकारीमा महिलाको सुरक्षित स्थान परिकल्पना नगरिएको कांग्रेसको पार्टी संरचनाबाट आएका महिलाले एक्कासि भोलिको मेरो लक्ष्य पार्टी सभापति भएर पार्टीलाई दिशा निर्देश गर्ने हो भनेर कसरी भन्न सक्छन् ? शैलजा आचार्यलाई त पार्टीको सभापति पदमा दिएको उम्मेदवारी फिर्ता गर्न लगाइएको उदाहरण छ । यो महिलाको हकमा मात्र लागू हुँदैन । दलित, मधेशी, आदिवासी, जनजाति कसैले पनि नेतृत्वमा पुग्ने कल्पना गर्न सक्दैनन्, किनकि विद्यमान संरचनाले नै त्यस्तो बाटो दिएको छैन । प्रजातन्त्रदेखि लोकतान्त्रिक गणतन्त्रसम्मको हरेक आन्दोलनको नेतृत्व न कांग्रेसले गरेको कुरामा कसैको दुई मत छैन । तर कांग्रेस महिला सहभागिता, दलित प्रतिनिधित्व, सीमान्तकृतको हकअधिकार सुनिश्चित गर्दै सबैको साझा मञ्च बन्न सकेको छ त ? विधानको प्रस्तावनामा समानुपातिक समावेशी सिद्धान्तका आधारमा नेपाललाई सभ्य, सुखी र सम्पन्न राष्ट्र बनाउने भनेर लेखे पनि पार्टी संरचनामा त्यसअनुरूप व्यवस्था छ त ? कांग्रेसको विधान ०५१ सालदेखि अहिलेसम्म १०औं पटक संशोधन गरिएको छ । प्रत्येक पटक केही न केही परिवर्तनकारी संशोधन भएका छन् । तर, समानुपातिक समावेशीको व्यवस्था कांग्रेसले बाह्रौं महाधिवेशनमा आएर मात्र गरेको थियो । महिला, दलित, मधेशीलगायत पछि पारिएका समुदायको हकमा कांग्रेसको गति अरू पार्टीको झैं धीमा छ । कांग्रेस व्यवस्था परिवर्तनको अग्रमोर्चामा रहे पनि ती व्यवस्था समृद्ध बनाउने महत्त्वपूर्ण तत्त्व समावेशी प्रतिनिधित्वमा भने सशक्त रूपमा प्रस्तुत हुन सकेको छैन । अहिले पार्टीको आठ तहको संरचनामा एक तिहाइ महिलाको सहभागिता सुनिश्चित गरे पनि नेतृत्व र पदाधिकारीमा कांग्रेस उदाहरणीय बन्न नसकेको यथार्थ हो ।यस्तो कुनै आन्दोलन छैन जहाँ कांग्रेसी महिला, दलित, जनजाति, मधेशीलगायत सीमान्तकृतले ज्यानको बाजी नलगाएका हुन् । तर, पार्टी संरचनामा आफ्नो स्थान सुरक्षित गर्नु उनीहरूका लागि निरंकुश राणा शासन, निर्मम पञ्चायती व्यवस्था र ज्ञानेन्द्र शाहको कुविरुद्ध लडेभन्दा गाह्रो भएको छ । दलितहरूले आफ्नो प्रतिनिधित्वका लागि पार्टी कार्यालयमा अनशनसमेत बस्नुपरेको थियो । महिलाले उचित प्रतिनिधित्वको माग आजसम्म पनि गरिराख्नुपरेको छ । यसरी देशको एउटा ठूलो जनसंख्या निरन्तर अधिकार र सम्मानजनक स्थानका लागि लडिरहने अनि अर्को तप्का संरचनागत लाभको फाइदा लिइरहने हो भने महासमिति बैठकको नारा स्थायित्व, रूपान्तरण, नवीनता, स्वतन्त्रता, न्याय र समानता शब्दको के अर्थ ? भर्खरै सम्पन्न राष्ट्रिय सभामा मधेशबाट एक जना पनि कांग्रेसले उठाएन । ७७ जिल्लामा एक जना पनि महिला, दलित र थारू सभापति छैनन् । प्रदेश सभापतिमा महिला र दलित छैनन् । यी ताजा तथ्यले कांग्रेसको नारा र कांग्रेसको व्यवहारबीचको बेमेल देखाउँछ ।समग्र विधान हेर्ने हो भने केन्द्रमा ८ सहमहामन्त्रीको व्यवस्था गरी त्यसमा दलित, महिला, आदिवासी जनजाति, थारू, मधेशी, मुस्लिम, खसआर्य र पिछडिएको क्षेत्रबाट एकएक जना पदाधिकारीमा आउने व्यवस्था छ । प्रदेश कार्यसमितिमा ३ सहमहामन्त्रीमा एक महिलाको व्यवस्था छ । जबकि टोलदेखि नै पदाधिकारीमा महिला, दलित तथा सीमान्तकृत समुदायलाई नेतृत्वको अभ्यास गराउन सकिन्छ । यो व्यवस्था लागू गर्न महासमितिमा विधान संशोधनको बहस होला त ? पालिकाको वडा समितिबाट उपसभापति दुई, सचिव दुई र सहसचिव दुई पदाधिकारीको व्यवस्था छ । त्यसमा महिला, दलित लगायत सीमान्तकृत समुदायको सहभागिता विधानमै सुनिश्चित गरेर जानुपर्छ । केन्द्रीय समितिले यसमा तलका तहलाई उदाहरण बनेर देखाउनुपर्छ । दुई उपसभापति, दुई महामन्त्रीमा एक महिला र ८ सहमहामन्त्रीमा जातीय क्लस्टर मिलाएर न्यूनतम ३ महिला अनिवार्य व्यवस्था गर्नुपर्छ । यसका लागि यो महासमिति बैठक पार्टीको विधान र सरंचनामा भएका अप्ठ्यारा फुकाउने उपयुक्त अवसर हो ।महासमिति बैठकले विधानमै महिलामा पनि कस्ता महिलालाई आरक्षण आवश्यक हुन्छ ? दलित, मधेशी, मुस्लिम र जनजातिमा पनि यो कुरा स्पष्ट पार्नुपर्छ । नत्र समानुपातिक सांसद, सभापतिबाट हुने मनोनयनमा सीमान्तकृत समुदायमा पनि कस्ता समूहले आरक्षणको लाभ लिन्छन् भन्ने कुरा सर्वविदितै छ । आरक्षणको मर्म एकातिर र कार्यान्वयन अर्कातिर हुँदा सीमान्तकृत समुदायले सधैं ठगिएको महसुस गरिराख्नु राम्रो होइन ।आधा जनसंख्या भएका महिला, करिब १५ प्रतिशत दलित भएको देशमा प्रतिनिधित्वको सवालमा नेपालको ठूलो, पुरानो र लोकतान्त्रिक पार्टीले कस्तो निर्णय लिन्छ, सबैको चासो हुने नै भयो । वर्षौंदेखि ऐतिहासिक, सांस्कृतिक, सामाजिक, आर्थिक, राजनीतिक रूपले पछाडि पारिएका समुदायको हक र हितलाई पार्टीको संरचनामा कसरी सम्मानजनक प्रतिबिम्बित गर्ने भन्ने नै यो महासमिति बैठकको प्रमुख एजेन्डा बन्न जरुरी छ । परियार तरुण दलकी केन्द्रीय सदस्य हुन् ।"
"विधिको शासन : कागजमा छ, व्यवहारमा छैन","(काठमाडौं)७३ वर्षअघि आजकै दिन निरंकुश राणा शासनको अन्त गर्दै स्थापना भएको प्रजातन्त्रसँग निहित अपेक्षा थियो विधिको शासन । किनभने, १०४ वर्षसम्म राणाहरूले हुकुमी शासन गरे । हुकुमी शासनको अर्थ हुन्छ शासकले जे हुकुम गर्यो त्यो नै कानुनसरह लागू हुनु । सात सालअघि विधिको शासन भन्ने नै थिएन, जो शासक हुन्थ्यो उसको मर्जीमा शासन हुन्थ्यो, हुकुमको जवाफ छैन भनिएको त्यसैले हो, पूर्वप्रधानन्यायाधीश कल्याण श्रेष्ठ भन्छन् । सात सालपछि कम्तीमा कानुन बन्न थाल्यो । श्रेष्ठ भन्छन्, त्यसपछि नै हो कानुनको आधुनिकीकरणको प्रक्रिया सुरु भएको । प्रजातन्त्र स्थापनाको ७ दशकमा देशमा ६ पटक संविधान लेखिए, सयौं कानुन बने र धेरै पटक विधिहरू फेरिए । पञ्चायत र राजतन्त्र दुवै फालिएर र संघीय लोकतान्त्रिक गणतन्त्रको घोषणा भएको पनि ८ वर्ष पुगिसक्यो । तर के देशम विधिको शासन छ ? श्रेष्ठ भन्छन्, विधिको शासनको नाममा निर्वाचन गर्ने र सरकार बनाउने कामबाहेक केही हुन सकेको छैन । यसले राजनीतिकर्मीहरूको आवश्यकता मात्रै सम्बोधन गर्ने काम भएको उनको विश्लेषण छ ।विधिको शासन कागजमा छ, व्यवहारमा छैन, अर्का पूर्वप्रधानन्यायाधीश अनुपराज शर्मा भन्छन्, पद र शक्तिमा हुनेहरूका लागि एउटा नियम छ, नहुनेका लागि अर्को नियम छ, यसलाई कसरी विधिको शासन भन्ने ? भर्खरै, विशेष अदालतले गरेको ललिता निवास प्रकरणको फैसलामा कर्मचारीहरू दोषी ठहर भए, नेताले सफाइ पाए । टिप्पणी उठाउने दोषी हुने र त्यसलाई सदर गर्ने चाहिँ निर्दोष हुने कहीँ हुन्छ ? शर्माले औंलो ठड्याए, विधिको शासनमा कोही जतिसुकै पहुँचवाला किन नहोस्, गल्ती गरेको छ भने उन्मुक्ति पाउन सक्दैन ।विधिको शासन कायम गर्ने न्यायालयमा दलीय भागबन्डाको चर्को प्रभाव पर्दै गएकाले करिअरको लोभमा न्यायाधीशहरूले नेताहरूविरुद्ध कारबाही नै गर्न नसक्ने अवस्था आइलागेको र त्यसले लोकतन्त्रको मूल मर्ममा प्रहार गरेको शर्माको विश्लेषण छ । विधिको शासन भनेको संविधान र ऐनको अक्षरशः पालना हुनु, कानुनभन्दा माथि कोही पनि नहुनु र कानुन सबैका लागि समान रूपले लागू हुनु हो । तर अवस्था अहिले ठीक उल्टो छ, पूर्वकानुनमन्त्री माधवप्रसाद पौडेल भन्छन्, संविधानअनुसार ऐनहरू बनेका छैनन्, बनेका ऐनको पनि पालना भएको छैन र कानुनहरू व्यक्तिको गच्छेअनुसार लागू भइरहेका छन् ।सरकारी जग्गा हडपेको अभियोग लागेका व्यापारी अरुण चौधरीलाई अदालतले तत्काल छाड्न आदेश गर्नु तर अनावश्यक थुनामा परेँ भनेर बन्दीप्रत्यक्षीकरणको मुद्दा लिएर गएका सर्वसाधारणको हकमा सुनुवाइको पालै नआउनु उही कानुन व्यक्तिपिच्छे अलगअलग लागू भएको डरलाग्दो उदाहरण भएको विधिशास्त्रका जानकारहरू बताउँछन् । विधिको शासनमा कानुन प्रमुख र व्यक्ति गौण हुन्छ, पूर्वप्रधानन्यायाधीश शर्मा भन्छन्, तर अवस्था अहिले कस्तो छ भने व्यक्ति प्रधान र विधि गौण छ । ज्यान मुद्दामा तीनै तहको अदालतबाट दोषी ठहर भएकाहरूलाई दलका कार्यकर्ता भएको हुनाले राष्ट्रपतिले सजाय माफी दिनु, जतिसुकै ठूलो भ्रष्टाचारमा पनि नेतालाई मुद्दा नचलाइनु, चलाइहाले पनि अदालतले सफाइ दिनु, हरेक निकायमा आफ्नै मान्छे भर्ती गर्ने अवस्था आउनु, जुनसुकै सम्झौता गरेर पनि सत्तामा पुग्नैपर्ने होडबाजी राजनीतिक नेतृत्वमा हुनु, शक्ति सन्तुलनको सिद्धान्त नै धरमरमा पर्नु र संविधानअनुसार बनाउनुपर्ने कानुन संसद्ले बनाउन नसक्नु तथा बनेका कानुन पनि लागू हुन नसकी निष्प्रभावी बन्नु विधिको शासन स्खलनको केही उदाहरण मात्रै हुन् ।राष्ट्रिय सभाको विधान व्यवस्थापन समितिमा पेस भएको एक प्रतिवेदनका अनुसार संविधान लागू भएको ८ वर्ष बितिसक्दा पनि १८१ वटा ऐन अझै बन्न सकेका छैनन् । एकातिर यत्रो ठूलो संख्यामा ऐन बन्न बाँकी छ, अर्कातिर बनेका ऐनहरू कार्यान्वयन भएका छैनन्, पूर्वप्रधानन्यायाधीश श्रेष्ठ भन्छन्, मौलिक हकसम्बन्धी ऐनहरू तीन वर्षको म्याद गुज्रनै अन्तिम साता लगातार पारित गरिए तर त्यसमा हक प्रचलनचाहिँ तोकिए बमोजिम गर्ने भनेको छ, त्यो तोक्ने भनेको के हो ? तोक्ने कसले हो ? संसद्लाई यसको कुनै अत्तोपत्तो नै छैन । यसरी, म्याद धान्नलाई ऐन बनाएर सरकार र सदन दुवैले रकमी काम गरेको हुनाले मौलिक ऐन संविधानमा भए पनि र कानुन बने पनि व्यवहारमा कार्यान्वयन हुन नपाएको उनको विश्लेषण छ । कानुन बनाउने प्रक्रियाको यो संवेदना शून्यताले कानुनी राज्यको प्रभाव तीव्र रूपले हट्दै गएको छ, उनी भन्छन् । नेतृत्वमा नैतिक ह्रास आएकाले विधिको शासनमा यो स्खलन हुन पुगेको अर्थराजनीतिक विश्लेषक अच्युत वाग्लेको विश्लेषण छ । विधिको शासन स्थापना हुनका लागि नैतिक प्राधिकार चाहिन्छ नेतृत्व गर्नेमा, किनभने विधि साधन मात्रै हो, नैतिक प्राधिकार साध्य हो, उनी भन्छन्, नेल्सन मन्डेला, महात्मा गान्धी वा जवारलाल नेहरूमा जस्तो नैतिक प्राधिकार भएको नेतृत्व हामीले पाउन सकेनौं, त्यसले संस्था र पद्धतिमा व्यक्ति हावी भए र विधिको हुर्मत लिइयो । वाग्ले भन्छन्, लोकतन्त्र उन्नत रूपले अघि बढ्न विधिको शासन र समृद्धिको अलगअलग चक्र समानान्तर रूपले अघि बढेको हुनुपर्छ । राणा शासनको अन्त भएदेखि नेपालमा सम्पूर्ण राजनीतिक प्रयास विधिको शासनको चक्रमा मात्रै केन्द्रित भएको र समृद्धिको चक्रमा कुनै काम नै हुन नसकेको हुनाले यो अवस्था आइलागेको उनी ठान्छन् । पैसाको चाङमाथि बसेर र सम्भावनाको मुहानमा उभिएर हामी रोइराखेका छौं, वाग्ले भन्छन्, १२ खर्ब रुपैयाँ बैंकमा थुप्रिएर बसेको छ, लगानी छैन भनिरहेका छौं, यो नेतृत्वको खडेरी हो ।कुर्सी आफैंमा योग्यताको स्रोत होइन, शक्तिको स्रोत मात्रै हो । निर्वाचित भएर आए पनि अरू ढंगले आए पनि कुर्सीमा शक्ति मात्रै हुन्छ, योग्यता हुन्न । कुर्सीमा योग्यता भएकाहरू पुग्न नसकेकाले विधि मिचिएको र समृद्धिको सम्भावनामाथि काम हुन नसकिएको वाग्लेको विश्लेषण छ । नागरिकहरूलाई उत्पादनशील क्षेत्रमा लगेर उनीहरूलाई सन्तुष्टिपूर्ण रोजगारी दिने काममा संस्थाहरू जन्माउन नसक्ने देशहरूमा नेपालमा झैं विधिको शासनमा निष्ठा माथिदेखि तलसम्मै नरहने उनी बताउँछन् । विधिको शासनको स्थापना र निरन्तरताका लागि वस्तु तथा ज्ञानको उत्पान पनि सँगसँगै हुनुपर्छ, वाग्ले भन्छन्, तर नेपालमा न वस्तुको उत्पादन हुन सकिरहेको छ न ज्ञानकै, यसले आम रूपले निराशा जन्माएको छ ।विधिको चक्र सक्रीय हुनुको अर्थ लोकतन्त्रिक पद्धतिअनुसार आवधिक निर्वाचन, संविधानको कार्यान्वयन, सुशासनमा वृद्धि र कार्यपालिका, विधायिका तथा न्यायपालिकाबीच शक्ति सन्तुलनको अवस्था कायम हुनु हो । अनि, समृद्धि चक्र सक्रीय हुनु भनेको चाहिँ देशको स्रोत र सम्भावना के हुन्, यसमा लगानी कति गर्न सकिन्छ, के उत्पादन गर्न सकिन्छ र यसबाट भएको उत्पादनले फेरि कति लगानी तथा रोजगारीको अवसर सिर्जना गर्छ भन्ने तय गरी त्यस अनुसारको योजना अघि बढाउनु हो । तर, नेपालमा समृद्धिको चक्रमाथि सारभूत बहस सुरु नै भएको छैन, वाग्ले भन्छन्, उत्पादन नहुने र समृद्धि नआउने भएपछि उपलब्ध स्रोतको दोहनमा शक्तिवालहरूबीच स्पर्धा हुन्छ र त्यसले विधिको शासनलाई खत्तम पार्छ, नेपालमा भइरहेको यही हो ।ज्ञान र शासनको बीचमा एउटा ठूलो पर्खाल खडा भएको र शासनले ज्ञानलाई दास बनाएर राखेको अवस्था विद्यमान भएकाले विधिको चक्र अस्वस्थ भएको र समृद्धिको चक्र सुरु नै हुन नसकेको उनको बुझाइ छ । पूर्वप्रधानन्यायाधीश श्रेष्ठका अनुसार विधिको शासन स्थापना भए नभएको जाँच्ने एउटा महत्त्वपूर्ण कडी हो जनतासम्म हुने लाभहरूको प्रवाह । राज्यबाट पाइने जति पनि लाभहरू छन्, तीन तहका सरकारमा निर्वाचित मानिस, तिनका निकटस्थ र कर्मचारी संयन्त्रले उपभोग गरिरहेको छ, आम मानिसलाई यसबाट लाभान्वित हुन सकेका छैनन्, उनी भन्छन्, विधि र जनताको बीचमा खाडल अहिले पनि रहिरहेको छ ।सात महिनामा एउटाभन्दा बढी कानुन बनाउन नसक्ने अवस्थामा संसद् पुग्नु र यसले सरकारको स्वेच्छाचारितालाई नियन्त्रण गर्न नसक्नुले विधिको शासनको आत्मा नै ओइलाएको श्रेष्ठको निचोड छ । दुईदुई पटक संसद् विघटन हुँदा पनि संसद् स्वयंले आफूलाई जोगाउन कुनै प्रयत्न गर्न सकेन, यो कार्यपालिकाको लाचार छायाका रूपमा रहिरह्यो, श्रेष्ठ भन्छन्, अर्कातिर, प्रधानन्यायाधीशहरूमाथि महाअभियोग लगाएर त्यसको छिनोफानोसम्म नगरी यो बस्यो, यो त शक्ति सन्तुलनको अवस्था खत्तम भएको संकेत हो । अर्कातिर, सरकारको स्वेच्छाचारिता र अकर्मण्यतालाई खबरदारी गर्ने संवैधानिक आयोगमा दलीय भागबन्डा हुने र त्यहाँ भएको गैरसंवैधानिक नियुक्तिविरुद्ध परेको मुद्दाको निरोपण चार वर्षसम्ममा पनि नहुने अवस्था आउनु न्यायालयमाथि भएको राजनीतिक प्रभाव हो भन्छन् श्रेष्ठ । शासकीय प्रबन्धमा न प्रभावकारिता छ न जवाफदेहिता, उनी भन्छन्, संवैधानिक संस्थाहरू यी संस्थाहरू केवल अस्तित्वमा रहनका लागि भएको जस्तो भयो ।न्याय परिषद्को संरचनागत गठनले न्यायालयमा राजनीतिक प्रभावको स्थान बढेको र त्यसले समयमा न्यायाधीशको नियुक्तिसमेत हुन नसक्ने अवस्थामा न्यायालयलाई पुर्याउने गरेको भन्दै यसबाट कार्यपालिकाको स्वेच्छाचारिता बढ्दै गएको उनी बताउँछन् । यो सब अवस्थाको अन्त्यका लागि बनेका कानुनहरूको पालना हुनुपर्ने, बन्न बाँकी कानुनहरू जनताको सुसूचित सहभागिता र सम्मतिमा बन्नु पर्ने कानुनविद्हरूको सुझाव छ । अनिवार्य तथा निःशुल्क शिक्षा ऐनमा आठ कक्षासम्मको शिक्षा अनिवार्य र निःशुल्क हुनेछ भनी लेखिएको छ, तर निजीमा त छाडिदिनुस् सामुदायिक विद्यालयहरूले पनि भर्ना फि, जाँच फि वा कम्प्युटर शिक्षाको नाममा पैसा असुल्छन्, पूर्वकानुनमन्त्री पौडेल भन्छन्, संविधानमा प्रत्येकलाई रोजगारीको हक हुनेछ भनिएको छ, तर देशमा काम नपाएर साराका सारा युवा विदेश पलायन भइरहेका छन्, यस्तो व्यवहारमा कार्यान्वयन गर्न नसक्ने प्रतिबद्धताहरू गरेर विधिको शासनलाई उल्लंघनको विषय बनाउने काम भयो । निर्वाचित शासनमार्फत बनेका कानुन कार्यान्वयन योग्य बनाउन सके र दलहरूले यसमा निष्ठा देखाए विधिको शासनमा आम रूपले निष्ठा बढ्ने उनी ठान्छन् । हामीले स्थापना गरेको राजनीतिक प्रणालीका धेरै सबल पाटाहरू छन्, यो संयन्त्रलाई समृद्धि चक्र चलाउन अघि बढाउनुपर्छ, विश्लेषक वाग्ले भन्छन्, स्थानीय सरकारलाई राजनीतिक इकाइका रूपमा मात्रै व्यवहार गरिएको छ, अब यसलाई आर्थिक समुन्नति गर्ने इकाइका रूपमा अघि बढाउनुपर्छ । भइरहेको संविधानप्रति कार्यान्वयनकर्ताहरूले आफूमा निष्ठा जगाउनु विधिको शासनको सुरुवातको बिन्दु हुने पूर्वप्रधानन्यायाधीश श्रेष्ठको निचोड छ । संविधानको रणनीतिक कार्यान्वयनको कार्यक्रम नै बनेको छैन देशमा, उनी भन्छन्, संविधान घोषणा गर्नुबित्तिकै लागू हुने त प्राविधिक रूपले मात्रै हो, व्यावहारिक कार्यान्वयनलाई समय लाग्छ, कति समयभित्र यो लागू गरिसक्ने भन्ने खाका हुनुपर्ने हो, तर त्यो बनेकै छैन ।संविधान व्यावहारिक रूपमा कार्यान्वयन हुन बाँकी रहेकाले यो लामो समय लम्बिए विधिविहीनता निम्तिने उनको विश्लेषण छ । विधिविहीनताले अराजकता आउँछ र यसले अन्याय, असुरक्षा र अविकास बढाउँछ, उनी भन्छन्, जबकि विधिको शासनमा सुरक्षा, विकास र अनुशासनको बढोत्तरी हुनुपर्छ ।"
कर्णालीमा लगानीको लगन कहिले ?,"(वीरेन्द्रनगर)कर्णालीमा लगानीको लगन कहिले आउँछ ? कर्णालीवासीले लगानीको लगन आउन अझै कति कुर्नुपर्ने हो ? आइतबार कर्णाली उत्सव ः कुडा कर्णालीका को लगानीको लगन सत्रमा पत्रकार गोविन्द खत्रीले वक्ताहरूलाई यही प्रश्न गरे । यो सत्रका वक्ताहरू थिए, कर्णालीका आर्थिक मामिलातथा योजनामन्त्री वेदराज सिंह, नेपाल उद्योग वाणिज्य महासंघका वरिष्ठ उपाध्यक्ष अन्जन श्रेष्ठ र नबिल बैंकका अध्यक्ष उपेन्द्र पौडेल । मन्त्री सिंहले कर्णालीमा पूर्ण रूपमा लगानीमैत्री वातावरण बन्न बाँकी रहेको स्विकारे । तर यहाँ लगानीका लागि लगन पर्खिराख्नुपर्ने अवस्था भने नरहेको सुनाए । कर्णाली संघीयतापछि जल, जंगल, जमिन उपभोगको यात्रामा छ, उनले भने, ठूलो भूगोल र सीमित स्रोतसाधनले गर्दा अहिले नै नागरिकले देखिने र महसुस गर्ने गरी लगानीमैत्री वातावरण बन्न नसकेको अवस्था होला । तर पनि साविकको मध्यपश्चिम र आज ६ वर्षपछिको कर्णाली नागरिकले महसुस गर्न सक्छन् ।कर्णालीमा आवश्यकताका आधारमा यहाँका साधन र स्रोतको सही ढंगले प्रयोग गर्न आवश्यक रहेको उनले बताए । यसका लागि सरकारका तर्फबाट प्रयास अघि बढाएको उनको भनाइ थियो । नीतिगत कुराको कमीका कारणले दाताले लगानी गर्न नसकेको हो कि भन्ने कुरा सरकारको पनि बुझाइ रहेको मन्त्री सिंहले बताए । आउँदो वैशाख १९ र २० मा कर्णाली लगानी विकास सम्मेलनको आयोजना गरिने भएको छ, उनले भने, निजी क्षेत्रले आफ्नो लगानीको सुरक्षा, लगानीमैत्री वातावरण, लगानीयोग्य क्षेत्र पहिचान गर्ने गरी प्रस्ताव तयार गरेर सम्मेलन गर्नेछौं । व्यवस्था परिवर्तनपछि कर्णालीले विकासको जग बसालेको उनको भनाइ थियो । सत्रकै अर्का वक्ता उद्योग वाणिज्य महासंघका वरिष्ठ उपाध्यक्ष श्रेष्ठले कर्णालीको चुनौती भौतिक पूर्वाधार रहेको बताए । व्यवसायका लागि पूर्वाधार ठूलो आधार भएकाले २०७४ पछि राजनीतिक परिवर्तन भए पनि उद्योग क्षेत्रले आस गरेको आर्थिक परिवर्तन हुन नसकेको उनले धारणा राखे । व्यावसायिक वातावरण बनाउन नसकेको र आर्थिक पाटोलाई प्रश्रय दिन नसकेकाले लगानीको वातावरण बन्न नसकेको उनको भनाइ थियो । व्यवसायीले नीतिगत कुरामा स्पष्टता खोजेका हौं । सरकारको नीति नियम स्पष्ट हुन पर्यो । लगानीका लागि एउटै नीतिले केही वर्ष काम गर्न पर्यो, उनले भने । निजी क्षेत्रलाई विश्वास गरेर साथ लिए लगानी गर्न तयार रहेको उनले बताए ।नबिल बैंकका अध्यक्ष पौडेलले कर्णालीमा बैंकको लगानी बढाउने सम्भावना खोज्नुपर्ने बताए । बैंक भनेको पानी हो । जता सम्भावना छ, त्यतैतिर बग्छ । यसलाई कुलो बनाएर कर्णालीले ल्याउन सक्नुपर्छ । त्यसका लागि व्यवसाय गर्ने वातावरण हुन जरुरी देखिन्छ । व्यवसाय भएपछि बैंकहरू आउँछन् । वातावरणका लागि बैंकहरू पनि लाग्नुपर्ने उनको भनाइ थियो । दूरदराजमा पनि बैंकहरू पुगेका छन्,उनले भने, बैंकले सहयोग गर्नका लागि लिने मान्छे आउन जरुरी छ ।आइतबार दोस्रो दिनको छलफलमा अर्को सत्र कर्णाली दृष्टि मा एमाले उपहासचिव प्रदीप ज्ञवाली र कांग्रेस नेता प्रदीप पौडेल सहभागी थिए । एमाले उपमहासचिव ज्ञवालीले कर्णालीको प्रभाव केन्द्रको राजनीतिमा पनि परेको बताए । बिस्तारै केन्द्रको राजनीतिले कर्णालीका पीडा बुझ्दै गरेको उनको भनाइ थियो । मानव विकास सूचकांकका हिसाबले कर्णालीसँगै मधेश र सुदूरपश्चिम प्रदेश निकै पछाडि छन्, उनले भने, अब हामीले पोलिसी बनाउँदा यी ठाउँलाई बढी फोकस गरेर, रोजगारी सिर्जना कसरी गर्न सकिन्छ ? उत्पादकत्वको वृद्धि कसरी गर्न सकिन्छ ? नागरिकको जीवनस्तर कसरी माथि उठाउन सकिन्छ भन्ने हिसाबले बनाउन जरुरी छ । कर्णालीमा सम्भावनाको ढोका खुल्न लागेको तर उघ्रिनसकेको प्रदेशका रूपमा आफूले बुझेको उनले बताए । कांग्रेस नेता पौडेलले कुनै पनि चिजलाई सही ढंगले चिन्न आवश्यक रहेको बताए । उनले भने, कर्णालीवासीले पनि कर्णालीलाई सही ढंगले चिन्नुभएन । केन्द्र र प्रदेशले पनि कर्णाली जे हो, त्यो ढंगबाट चिनेन । चामल पठाइदियो भने कर्णालीलाई सुविधा हुन्छ भन्ने संघको पहिलेदेखिकै बुझाइ गलत छ । पौडेलले कर्णालीको स्रोत पहिचान गरी त्यसअनुसार योजना बनाएर अघि बढ्न सकियो भने कर्णालीलाई देशकै समृद्ध बनाउन सकिने औंल्याए । उनले संघीय व्यवस्थाले कर्णालीलाई समृद्ध बन्न अवसर सिर्जना गरेको बताए । कर्णालीमा राजनीतिक दलहरूले प्रतिबद्धता गरेअनुसार विकास भएको आभास आफूले गर्न नपाएको कांग्रेस नेता पौडेलले बताए । उत्सवको दोस्रो दिनको सुरुवातमा कर्णाली ः धरोहरमनोहरबारे प्राध्यापक तथा इतिहासकार राजाराम सुवेदीले आफ्नो प्रस्तुति दिए । यस्तै कर्णाली क्याराभानका वक्ताका रूपमा आएका क्याराभान निर्देशक एरिक भालीले पनि आफ्ना नेपाल बसाइँका क्रममा ३० वर्ष बिताएका अनुभव साटे । डोल्पामा बसेर क्याराभान निर्माण गरेका भाली सन् १९५२ मा फ्रान्समा जन्मिएका थिए । फिल्ममार्फत नेपालको सांस्कृतिक सम्पदालाई संसारभर चिनाएका उनले भने, म विदेशीहरू नजाने बाटो हिँड्छु, त्यसले मलाई नयाँपन दिन्छ । दुर्गम क्षेत्रमा पुग्छु, बाटो बिराउँछु । कहिल्यै भोकै सुत्छु । फेरि गन्तव्य त भेटाइनै हाल्छु ।युवा वैज्ञानिक राजेन्द्र विष्टले कर्णालीमा भएका जडीबुटीलाई सही तरिकाले प्रयोग गर्न सके देश समृद्ध बन्ने बताए । कर्णाली प्रदेशको राजधानी भएको हिसाबले सुर्खेतमै यस्तो खालको कुनै अनुसन्धान केन्द्र पनि छैन, उनले भने, जडिबुटीसम्बन्धी अध्ययनका लागि नेपालमा विश्वविद्यालय पनि छैन । जडिबुटीको खोज र जानकारी हासिल गर्नका लागि निकै गाह्रो छ । यस्तै उत्सवमा आइतबार अपांगता पहुँच र पौरख र हाम्रो काली, हाम्मै कर्णाली विषयमा पनि छलफल भयो । अन्तरजातीय विवाह रहर र कहरमा पनि छलफल भएको थियो । अपांगता पहुँच र पौरखका विषयमा सहभागी वक्ताहरूले कर्णालीको भौगोलिक परिस्थिति, समाजको बुझाइ, अर्को व्यक्तिले अपांगता भएकालाई गर्ने व्यवहारले अपांगता भएकाहरूका लागि सहज परिस्थिति सिर्जना गर्न समय लाग्छ भन्ने महसुस भएको बताए । कर्णालीको अपांगतामा अवरोध भनेको भूगोल र यसबाहेकको सामाजिक बुझाइ रहेको बताए ।"
लिटरेचर फेस्टिभलमा मधेश मन्थन,"गुमनाम लाहुरेनीको कथालाहुरेनीका कथा सेसनमा सौन्दर्यकर्मी मीना गुरुङ, चित्रकार एवं अध्येता सुजना थापा श्रीस र गोर्खा भूतपूर्व सैनिक संघ (गेसो) का संस्थापक महासचिव डाचन्द्रबहादुर गुरुङसँग लेक्स लिम्बूले संवाद गरे । विश्वयुद्धदेखि बम, गोली र बारुद्धको बीचमा लाहुरे आत्मविश्वास बनेका लाहुरेनीहरू जहिल्यै छायामा परेको वक्ताले बताए । भूतपूर्व गोर्खा सैनिककी श्रीमतीसमेत रहेकी मीना गुरुङले इतिहासविद्, राजनीतिकर्मी, साहित्यकारले पनि लाहुरेनीको योगदान र भूमिकालाई चासो नदिएको बताइन् ।लाहुरेनीका सुखदुःखबारे चित्र कोर्दै आइरहेकी चित्रकार सुजना थापा श्रीसले २ सय ७ वर्षपछि बल्ल गोर्खा महिलाबारे थोरै भए पनि चर्चा हुन थालेको बताइन् । गोर्खा इतिहासलाई पाठ्यक्रममै समेट्न नसक्दा लाहुरेनी गुमनाम भएको उनको ठम्याइ छ । डाचन्द्रबहादुर गुरुङले गोर्खा महिलाले लडाइँमा श्रीमान् गुमाएर पनि पेन्सन नपाएको सुनाए । पढेको पुस्तक र प्रभाव सेसनमा विद्यार्थीहरू आर्या हमाल, श्रेया लामिछाने, सुजल केसी, सहनशीला पौडेल, ऋद्धि पोखरेल, समन गुरुङ र संसार क्षेत्रीसँग लेखक दीपक पराजुली गफिए । विद्यालयमा भएको पुस्तकालयले मात्रै बालबालिकामा पठन संस्कृतिको विकास नहुने तर्क विद्यार्थीले गरे ।वार्तालापमा सहभागी विद्यार्थीले पुस्तकालयमा सबैको रुचिअनुसारको पुस्तक नपाइनेमा भने दुखेसो सुनाए । पुस्तकले संसार हेर्ने दृष्टिकोण बदल्ने विचार सहभागी विद्यार्थी पाठकको थियो । अर्को सत्र विद्यार्थीलाई वित्तीय साक्षरता मा ग्लोबल आईएमई बैंकका रिलेसनसिप म्यानेजर सागरबहादुर सिंहले विद्यार्थीमाझ डिजिटल बैंकिङका फाइदाबारे चर्चा गरे ।कविताको आयाम सेसनमा कवि तीर्थ श्रेष्ठ, नवराज लम्साल र सुमिनासँग शकुन्तला जोशीले वार्तालाप गरिन् । नेपाली कविताको फैलावट सन्तोषजनक रहेकामा वक्ता सहमत भए । पहिला प्रेमभावमा मात्रै कविता कोरिने गरेकामा अहिले विद्रोह पनि मिसिएको लम्सालले बताए । कविता राजनीतिक व्यवस्था जस्तो झ्यापझ्याप परिवर्तन हुने कुरा पनि होइन, कवि श्रेष्ठले भने, तर, कविता कविहरूपिच्छे बेग्लाबेग्लै ढंगले प्रस्तुत पनि हुन्छ । नेपाली कविता संकुचित भएर बसेको भन्ने लाग्दैन । सुमिनाले शब्दमार्फत अँध्यारो समयमा टुकी जलाउने काम पनि गर्नुपर्ने बताइन् । वैचारिक जागरणका लागि कविताले भूमिका खेल्ने उनको भनाइ छ ।मदन पुरस्कार विजेता कृति सेतो धरतीका लेखक अमर न्यौपानेले नयाँ कृतिबारे सरप्राइज दिने बताए । फेस्टिभलको कथा कस्तूरी सत्रमा सहजकर्ता भूमीश्वर पौडेलले नयाँ कृृतिबारे चासो राखेपछि आफूले महत्त्वपूर्ण काम गर्दा कसैलाई नसुनाउने गरेको न्यौपानेले बताए । आफूभित्रै कुनै महत्त्वपूर्ण काम गरेको छ भने भन्न हुँदो रहिन्छ । मेरो सबैभन्दा नजिकको मान्छेलाई नभनी राखिरहेँ भने त्यसलाई एकदमै चाँडो सक्छु, उनले थपे, केही नभनी सरप्राइज दिनु छ, दिन्छु । आफूलाई अरूले भन्दा फरक शैलीमा लेख्न मन लाग्ने न्यौपानेले सुनाए । हरेक लेखकले एकै तरिकाले भन्दा आफ्नो शैलीले स्थापित गर्नुपर्ने उनको भनाइ छ । महाकवि ः महाआख्यान सेसनमा रोचक घिमिरेले महाकवि लक्ष्मीप्रसाद देवकोटाको व्यक्तित्व, आनीबानीबारे चर्चा गरे । द आर्ट अफ एडिटिङ सेसनमा चन्द्रहास चौधरी र जेनिस पेरियटसँग रोमन गौतमले संवाद चलाए । भ्रष्टाचारको मुख्य जड कार्यकर्ता व्यवस्थापनसंघीयताको सेरोफेरो सेसनमा सहभागी वक्ताले संघीयता कार्यान्वयनमा कर्मचारीतन्त्रलाई मात्रै दोष दिएर राजनीतिक दल उम्कन नमिल्ने धारणा राखे । धनगढी उपमहानगरपालिका प्रमुख गोपी हमालले संघीयता कार्यान्वयनमा कर्मचारीतन्त्रभन्दा राजनीतिक दल र उनीहरूले बोकेर हिँडेको मानसिकतालाई मुख्य चुनौतीका रूपमा प्रस्तुत गरे । कार्यकर्ताको व्यवस्थापन नै भ्रष्टाचारको मुख्य जड रहेको उनको धारणा थियो । कास्कीको रूपा गाउँपालिका अध्यक्ष नवराज ओझाले जनतालाई संघीयताप्रति सकारात्मक बनाउने प्रमुख दायित्व जनप्रतिनिधिको रहेको बताए । बेनी नगरपालिका उपप्रमुख ज्योति लामिछानेले प्रदेश तथा संघीय सरकारले स्थानीय सरकारसँग समन्वय नगर्दा कुनै योजनामा दोहोरो बजेट पर्ने, कतै बजेट नै नपर्ने समस्या रहेको सुनाइन् । गण्डकी प्रदेशसभा सदस्य डिल्लीराम सुवेदीले संघीयतालाई उचित ढंगले लागू गर्न संविधानमै त्रुटि रहेको दाबी गरे । उनले संविधानको अनुसूचीमा कार्यान्वयनसम्बन्धी प्रस्ट नलेख्दा प्रदेश सरकार कमजोर बन्न पुगेको बताए । फेस्टिभलमा आर्थिक समृद्धिको बाटो सेसनमा व्यवसायी निर्वाण चौधरी, अर्थशास्त्री समीर खतिवडा र अर्का व्यवसायी निरञ्जन श्रेष्ठ संवादमा जुटे । अर्थशास्त्री खतिवडाका अनुसार नेपालको अर्थतन्त्रमा दीर्घकालीन रूपमा दुई मुख्य ठूला समस्या रहेका छन् । जसमा आर्थिक वृद्धिदर कमजोर हुनु र रोजगारी सिर्जना गर्न नसक्नु हुन् । निजी क्षेत्र र सरोकारवाला निकायबीच समन्वय नहुनु, सही ठाउँमा लगानी हुन नसक्नु, अस्वस्थ कर्मचारीतन्त्र आदि अहिलेका समस्या रहेको उनले बताए ।हाल विद्यमान समस्याका बारेमा बोल्दै व्यवसायी चौधरीले नेपालको परम्परागत कृषि पद्धति तथा पर्यटन व्यवसायमा परिवर्तन ल्याउनु पहिलो आवश्यकता रहेको जनाए । देश समृद्धितर्फ उन्मुख हुने सम्भावना अझ रहेको बताउँदै उनले भने, भारतमा पनि १५२० वर्ष अगाडि ब्रेन ड्रेनको समस्या थियो । बिस्तारै सही दिशामा जाँदै छ । भुटान, बंगलादेश, श्रीलंका पनि नेपालका लागि उदाहरण बनिसकेका छन् ।स्वदेश नै किन बस्ने ? सेसनमा नबिल बैंकका पूर्वसीईओ अनिलकेशरी शाह, गण्डकी विश्वविद्यालयका डिन डाकपिल अधिकारी तथा युवा उद्यमी प्रार्थना शाखासँग निशान्त खनालले वार्तालाप गरे । कार्यक्रममा बोल्दै शाहले देशमै बसेर केही गर्छु भन्नु सबैका लागि सहज नरहेको बताए । आफू कतार जाँदा भेटिएका नेपाली कामदारसँगको कुराकानी सम्झँदै उनले भने, धेरै मान्छेहरू भोकले पेट कराएका आफ्ना आमाबाबु छोराछोरीका लागि विदेश गएका छन् । युवाका लागि नेपालमा बस्ने वातावरण बनाउन सकिएन भने देशको मायाको कुरा गरेर मात्रै फाइदा छैन ।विद्यार्थीकालदेखि नै व्यवसायमा लागेकी प्रार्थनाले खोज्ने हो भने नेपालमै बसेर गर्न सकिने ठाउँ रहेको बताइन् । आफ्नो हेलमेट व्यवसायको उदाहरण दिँदै उनले भनिन्, नेपालमा यति धेरै समस्या छन् । कुनै एउटा समस्याको हल म गर्छु भनेर पहल गर्दा त्यो राम्रो व्यवसाय बन्न सक्छ । अधिकांश युवा उच्च शिक्षा अध्ययनका लागि विदेश जाने गरे पनि त्यो एउटा बहाना मात्रै रहेको गण्डकी विश्वविद्यालयका फ्याकल्टी डिनसमेत रहेका कपिल अधिकारीले बताए । यहाँको शिक्षा पद्धतिमा समस्या छ, यहाँ पार्टीगत राजनीति छ । तर, विद्यार्थी विदेशिनुको कारण त्यो होइन, उनले भने, नेपाली विद्यार्थी पढ्न जाने धेरै विश्वविद्यालय नेपालका भन्दा कमसल छन् । अमेरिकामा पीएचडी सकेर नेपाल फर्केका कपिलले आफू नेपाल फर्किनुको कारण बताउँदै भने, मैले पीएचडी गरेको ठाउँ पहिले नै स्याचुरेटेड थियो । त्यहाँ म हुनु र नहुनुले त्यो ठाउँलाई फरक पर्थेन । तर, यो ठाउँमा त्यसले फरक पार्छ । जसले गर्दा म यहाँ छु ।तालवारितालपारि सेसनमा गण्डकी प्रदेशसभा सदस्य गणेशमान गुरुङ, बैदामका स्थानीय ज्ञानबहादुर जलारी, अञ्चला चौधरीसँग रघुनाथ वाग्लेले छलफल चलाए । पोखराको फेवाताल बचाउन सके मात्रै ताल किनारका स्थानीयको रोजीरोटी बच्ने उनीहरूले चर्चा गरे । आँखाको भाका सेसनमा चिकित्सक एवं कलाकार डासुमन थापासँग पत्रकार रविन गिरीले संवाद गरे । उक्त सत्रमा द ब्लु फ्रेट ब्यान्डले आफ्नो सांगीतिक प्रस्तुति राखेको थियो । फागुन ३ मा सुरु भएको फेस्टिभल सोमबार सकिँदै छ ।"
दैलोका 'डाक्टर स्वयंसेविका,"(जुम्ला) गत वैशाखमा कनकासुन्दरी६ की लछिमा कामीकी १४ महिनाकी छोरी अञ्जुली कामी महिना कडा कुपोषणले ग्रसित भइन् । उनको अवस्था हेर्दा सबैले आस मारिसकेका थिए । परिवारमा अब बचाउन सकिँदैन भन्ने भान परिसकेको थियो । धामीझाँक्रीलाई देखाउनेदेखि घरेलु औषधि प्रयोग गर्दा केही उपाय लागेन । सदरमुकाम खलंगाको अस्पताल पुर्याउन सक्ने आर्थिक अवस्था नभएकाले लछिमालाई छोरीको छटपटहाट हेर्नुको विकल्प थिएन । नजिकैको स्वास्थ्य चौकीमा कुपोषणको उपचार हुने थाहा नपाएकी उनले गाउँकै महिला स्वास्थ्य स्वयंसेविकाबाट छोरीको उपचारको विकल्प पाइन् । स्थानीय स्वयंसेविका निरमाया हमालले तत्कालै हाडसिंजा स्वास्थ्य चौकीमा सम्पर्क गराइदिएर अञ्जुलीलाई भर्ना गरिदिइन् । २४ दिन स्वास्थ्यचौकीमा राखेर उपचारयता अञ्जुलीको अवस्था सामान्य छ । हिँडडुल गर्नेदेखि बोल्नेचाल्ने भइसकेकी छन् । गरिबका डक्टर त गाउँमै रहेछन् । जसको सुझावले छोरी बाँच्न सकिन्, लछिमाले भनिन् । कनकासुन्दरी२ की एक वर्षीया बालिका शान्ति कामी बिरामीले थलिइन् । निकै दुब्ली र बिमारले ग्रसित शान्ति बाँच्ने आशा कसैलाई थिएन । परिवारले आशा मारिसकेकी महिला स्वास्थ्य स्वयंसेविकाले शान्तिलाई मञ्जाउमा रहेको स्वास्थ्य चौकीमा भर्ना गरिदिए । परिवारको आर्थिक अवस्था नाजुक भएकाले स्वास्थ्यचौकी पुर्याउनसमेत कठिन थियो । २४ दिन स्वास्थ्यचौकीमा राखेर उपचार गरेपछि उनी निको भइन् । अहिले स्वास्थ्य अवस्था निकै राम्रो छ । उनकी आमा राजु कामीले स्वयंसेविकाले बच्चा बचाइदिएकोमा निकै खुसी ब्यक्त गरिन् । उनले भनिन्, ठूला डक्टर भेटेर उपचार गर्ने त आस मरिसकेको थियो । गाउँकै स्वयंसेविकाले बच्चा बचाइदिइन् यसैमा खुसी छु । स्वयंसेविका गाउँका डाक्टर मात्र होइन, भगवान् पनि हुन् ।कनकासुन्दरी६ की अर्की स्वयंसेविका रामु पछाइ हरेक दिन गाउँका बिरामीलाई निगरानी गर्छिन् । बालबालिका र बुढापाकाको स्वास्थ्यमा प्रायः उनीहरू चासो राख्ने गरेका छन् । गाउँमा सामान्य चोटपटकदेखि अन्य बिरामी भए स्वयंसेविकाले अवस्था बुझेर सल्लाह दिने गरेको स्थानीय बताउँछन् । बिरामीलाई सान्त्वना र हौसला दिएर उपचारका लाग्न पठाउने गरेको पछाईंले बताइन् । उनको गाउँमा अहिले कुनै पनि गर्भवती घरमा सुत्केरी हुँदैनन् । सबै गर्भवतीलाई स्वास्थ्य संस्थामै लिएर सुत्केरी गराउँदै आएको उनले बताइन् । स्वास्थ्यचौकी लैजाँदा खोल्सा, डाँडा र जंगल पर्ने भएकोले बालबालिकालाई भूतप्रेत लाग्ने अन्धविश्वास यथावत् छ । तर महिला स्वास्थ्य स्वयंसेविकाले आफू सँगै गएर पनि स्वास्थ्य संस्थामा लैजाने गरेका छन् । लछिमाका अनुसार गाउँबस्तीमा सबै एकैनासका मानिसको बसोबास छैन । कोही धेरै गरिब छन्, जसलाई अस्पतालसम्म गएर उपचार गर्न सघाउने काम स्वयंसेविकाले गराइरहेका छन् । गाउँमा स्वास्थ्यकर्मी र डक्टर भने पनि स्वयंसेविका हुन् । त्योभन्दा माथिल्लो स्तरको सेवा पाउन त घरमा आर्थिक पनि हुनुपर्यो । नत्र रोग लुकाएर थलिनेबाहेक अर्को बाटो छैन, उनले भनिन् । हरेक महिनाको २९ गते स्वास्थ्य स्वयंसेविकाहरू गाउँमा भेला गराउँछन् ।"
कलिलैमा विवाह : नागरिकता न विवाह दर्ता,"(रौतहट) चन्द्रपुर९ डुमरियास्थित मुसहर बस्तीकी २२ वर्षीया रीना माझी (मसहर्नी) को विवाह भएको ६ वर्ष भयो । चार सन्तान जन्मिसक्दा पनि विवाह दर्ता भने अझै हुन सकेको छैन । सन्तानको जन्मदर्ता हुनु त परको कुरा । विवाह गर्दा १६ वर्षकी रीनाको सोही कारण नागरिकता बन्न नसकेको हो । उमेर नपुगी कलिलै उमेरमा विवाह गर्दा नागरिकता प्राप्तिसँगै विवाह दर्ता र सन्तानको जन्मदर्ता पनि हुन नसकेको हो । विवाह दर्ता नै नभएपछि रीनाका १ छोरा र ३ छोरीहरूको जन्मदर्ता पनि रोकिएको छ । जसका कारण छोराछोरीलाई विद्यालय भर्ना हुनसमेत समस्या परेको छ । जेठी छोरी नेहा ६ वर्षकी भइन् । माइली नेहाल ४, साइँलो छोरा आयुष साढे २ वर्षका भए । काखमा ३ महिनाकी छोरी दुर्गा छिन् । चारै सन्तानको जन्मदर्ता छैन । २०७४ फागुनमा विवाह गर्दा रीनाका श्रीमान् सन्तोष माझी (मुसहर) १८ वर्षका थिए । दुवैको न नागरिकता बनेको छ, न विवाह दर्ता नै भएको छ । सन्तोष एक महिनाअघि रोजगारीका लागि भारत गएका छन् । वडा कार्यालयले जन्मदर्ताका लागि बुबाआमाको नागरिकता र विवाह दर्ता पेस गर्नर् भनेको छ । विवाह भएको ६ वर्ष बित्यो, नागरिकता नभएकै कारण दर्ता भएको छैन, उनले भनिन्, सानैमा विवाह गरेर समस्यामा परेका छौं, अहिले न छोराछोरीको जन्मदर्ता गर्न सकिएको छ । न उनीहरूले विद्यालय जान पाएका छन् । जन्मदर्ता नभएपछि रीनाका छोराछोरीले स्थानीय तहबाट दिइने पोषण भत्ता पनि पाएका छैनन् । सन्तोषको उमेर पुगेर पनि नागरिकता बनाउन चासो नदिएको भन्दै रीनाले गुनासो गरिन् । मुसहर बस्तीकै २२ वर्षीया सुशीला माझी (मुसहर्नी) का ३ सन्तान छन् । नाबालिग छँदै बिहे गरेकी उनको पनि विवाह दर्ता छैन । सुशीलाका छोरा अनुराग ५ वर्षका भए । छोरी रागनी ३ वर्षकी र ८ महिनाका अर्का छोरा छन् । ०७४ माघमा बिहे हुँदा सुशीला १६ वर्षकी थिइन् । छोरालाई स्कुल भर्ना गर्ने बेला भइसक्यो । विद्यालय भर्ना गर्न जन्मदर्ता बनेकै छैन, उनले भनिन्, सानैमा विवाह गर्दा समस्या पो आइलाग्यो । सरकारले गरिबीको सूचकांकमा पछाडि परेका बालबालिकालाई बालपोषण भत्ता वितरण गर्दै आएको छ । जन्मदर्ता नै नभएपछि भत्ताबाट पनि वञ्चित भएको सुशीलाले दुखेसो पोखिन् । मुसहर बस्तीनजिक डुमरिया माविमा छोरा अनुरागको भर्ना गराउन खोजे पनि जन्मदर्ता नहुँदा फर्किनुपरेको उनले बताइन् । मुसहर बस्तीका अधिकांश बालबालिकाको जन्मदर्ता नभएको समुदायकी अगुवा संगीता माझीले सुनाइन् । हाम्रोमा उमेरै नपुगी विवाह गर्ने चलन छ । त्यही भएर विवाह दर्ता हुँदैन अनि बच्चाको जन्मदर्तामा सकस पर्छ, संगीताले भनिन्, उमेर पुगेर विवाह गरेको भए यी समस्या आउँदैनथे । तर समुदायमा चेतना छैन । डुमरियाको मुसहर बस्तीमा ७ वर्षमुनिका झन्डै ५० बालबालिका छन् । उनीहरू अधिकांशको जन्मदर्ता छैन । जन्मदर्ता नहुँदा पोषण भत्ता र विद्यालय भर्ना हुन पाएका छैनन् । चन्द्रपुरको चेतनगर, डुमरिया, गुजरा नगरपालिकाको जुगौलिया, गौर नगरपालिकको पुरेनवा, ईशानाथ नगरपालिकालगायतका मुसहर बस्तीका धेरै बालबालिकाको जन्मदर्ता हुन नसकेको हो । आमाबुबाको नागरिकता र विवाह दर्ता भए बच्चा जन्मेको ३५ दिनभित्र जन्मदर्ता गराउँदा शुल्क लाग्दैन । त्यसपछि २ सय रुपैयाँ शुल्क लाग्ने चन्द्रपुर नगरपालिका९ का वडा सचिव राकेश बैठाले बताए । प्रतिलिपि लिनुपर्दा भने ५ सय रुपैयाँ तिर्नुपर्ने उनले बताए । नगरपालिकाबाट अहिले ५ वर्षमुनिका बालबालिकाका लागि प्रत्येक महिना ४ सय रुपैयाँका दरले पोषण भत्ताको व्यवस्था गरेको छ । राष्ट्रिय मुसहर संघका केन्द्रीय उपाध्यक्ष नथुनी माझी (मुसहर) ले उमेर नपुग्दै विवाह हुने र २० वर्ष पुग्दा ३४ बच्चा जन्मने गर्दा समस्या देखिएको सुनाए । बालविवाह न्यूनीकरणका प्रयासले पहिलाभन्दा केही कम त भएको छ तर विपन्न बस्तीमा अझै समस्या छ, उनले भने, अभिभावकमा चेतना कमीले छोराछोरीको सानैमा विवाह गरिदिन्छन् । मुसहर समुदायमा धेरैजसोको पुस्तौंसम्म नागरिकता नबनाउँदा छोराछोरीलाई समस्या पर्न थालेको छ । उपाध्यक्ष नथुनीका अनुसार जिल्लाभरि मुसहर समुदायमा ६ हजार बालबालिकामध्ये २ हजार जतिको जन्मदर्ता नै छैन । देशकै धेरै नगर भएको रौतहटमा १८ स्थानीय तहमध्ये १६ वटा नगरपालिका छन् । प्रमुख जिल्ला अधिकारी हिरालाल रेग्मीले सानै उमेरमा विवाह गर्दा नागरिकता, विवाह दर्ता र छोराछोरीको जन्मदर्तामा समस्या आउने गरेको सुनाए । हामीले पालिकाका जनप्रतिनिधिलाई उमेर नपुग्दै हुने विवाह न्यूनीकरणका लागि चेतनामूलक कार्यक्रम गर्न भनेका छौं, उनले भने, प्रायः विपन्न बस्तीमा यस्ता समस्या आएको पाइएको छ ।"
"जलवायु संकट, वातावरणीय क्षति, असमानता तथा प्रविधिमाथि बहस","(काठमाडौं)काठमाडौंको भृकुटीमण्डपमा जारी १६ औं विश्व सामाजिक मञ्चले विश्वमा बढ्दो जलवायु संकट, वातावरणीय क्षति, असमानता, गरिबी, भोकमरी तथा सूचना प्रविधिको चुनौतीलगायत विषयलाई उठान गरेको छ । नवउदारवाद र प्रभुत्वको आलोचना गर्दै सामाजिक मुद्दाहरूमाथि बहस गर्ने विश्वव्यापी मञ्चका रूपमा विस्तार गरिएको यो सम्मेलनले १६ औं संस्करणसम्म आइपुग्दा नयाँ समस्या र चुनौतीहरूमाथि बहस गरेको छ । अहिलेको जल्दोबल्दो मुद्दा जलवायु परिवर्तनले कसरी असमानताहरू सिर्जना गर्छ र सीमान्तकृत, दलित, जनजाति, लैंगिक अल्पसंख्यकहरूलाई कस्तो प्रभाव पार्छ भन्नेमा विश्व दृष्टिकोणमा अन्तर्क्रियाहरू भएका छन्, सम्मेलन आयोजक कमिटीमध्येको गैरसरकारी संस्था महासंघ नेपालका कार्यकारी निर्देशक हुम भण्डारीले बताए ।अर्को विश्व सम्भव छ भन्ने नाराका साथ पाँचदिने सम्मेलन गत बिहीबारदेखि सुरु भएको हो । विश्वका ९२ देशका प्रतिनिधि सम्मेलनमा सहभागी छन् । सोमबार सकिने यस सम्मेलनमा सामाजिक तथा जलवायु न्याय, मानवअधिकार, समानता, वातावरण संरक्षण, दिगो शान्ति कायमको दबाब सिर्जना गर्ने उद्देश्य राखिएको छ । मुख्य १३ विधामा दैनिक सत्र, छलफल, बहस, कार्यक्रम तथा सामानान्तर सम्मेलनहरू भएका छन् । ती कार्यक्रम आर्थिक न्याय, श्रम, आप्रवासन, आधुनिक दासता तथा बेचबिखन, जातीय विभेद तथा छुवाछूत, लैंगिकता तथा यसमा आधारित हिंसा, भूमि, कृषि, खाद्य सुरक्षा, कृषि पर्यावरण तथा प्राकृतिक स्रोत, शान्ति सुरक्षा, शिक्षा, कला तथा संस्कृति, सञ्चार प्रविधि, प्रजातन्त्र, मानवअधिकार तथा न्याय, स्वास्थ्य, सामाजिक सुरक्षा तथा समानता, जलवायु न्याय तथा दिगो विकास, महिला, बालबालिका, युवा, किशोरकिशोरी, ज्येष्ठ नागरिक, अपांगताका सवाल र विश्वमा सामाजिक अभियानको भविष्यबारे बहस भएका छन् ।विश्व सामाजिक मञ्च सम्मेलनले जलवायु संकटका कारण सीमान्तकृत र कमजोर समुदायहरू खाद्य असुरक्षाको उच्च जोखिममा परिरहेको विषयलाई प्राथमिकताका साथ उठाएको छ । जल, जमिन, जंगलजस्ता प्राकृतिक स्रोतमा निर्भर रहँदै आएका कमजोर वर्ग र समुदायलाई जलवायुजन्य विपद् र संकटहरूले कृषि उत्पादनमा गिरावट आएर भोकमरीको स्थितितर्फ धकेलिरहेको खाद्य अधिकारकर्मीहरूले बताउँछन् । सन् २०२३ को विश्व भोकमरी सूचक प्रतिवेदनअनुसार सन् २०१५ यता विश्वका १ सय २५ देशमध्ये केहीले भोकमरी घटाउन थोरै प्रगति गरेको पाइए पनि अन्य ४३ देशहरूमा भोकमरीको स्थिति गम्भीर वा चिन्ताजनक छ । भोकमरी, खाद्य अधिकार तथा खाद्य सम्प्रभुता सम्बन्धी सत्रका वक्ताहरूले पहिले कसरी बढी उब्जाउ गर्ने भन्ने चिन्ता हुन्थ्यो भने अहिले जलवायु परिवर्तनले भोकमरीको जोखिमतर्फ धकेलिरहेको बारे चिन्ता व्यक्त गरे । नेपाल, भारत, पाकिस्तान, बंगलादेश, केन्या, इनडोनेसिया, जर्मनी, ब्राजिललगायत देशका खाद्य अधिकारका क्षेत्रमा काम गर्ने संघसंस्थाका प्रतिनिधि तथा खाद्य अधिकारका अभियन्ताहरूले विश्व परिदृश्यमा रहेर बहस गरेका छन् ।जर्मनीकी सविन पब्स्टले समाजमा व्याप्त प्रणालीगत लैंगिक असमानता र जलवायु परिवर्तनको असरले महिलाहरूलाई मृत्युवरणको अवस्थामा पुर्याइरहेको बताइन् । उनले भनिन्, माछा मारेर जीविका चलाउने जस्ता प्राकृतिक स्रोतमा निर्भर वर्ग, समुदाय, जनजातिका महिलाहरू बढ्दो तापक्रमका कारणले धेरै जोखिममा पर्न सक्छन् वा मृत्युवरण नै गर्न पुग्छन् । दक्षिण एसियाका लागि एम्नेस्टी इन्टरनेसनलका पूर्वनिर्देशक समेत रहेका भारतस्थित अधिकारकर्मी विराज पट्नाइकले अधिकांश भारतीयले खान पाइरहेको भए पनि भोकमरीसँग जुधिरहेका समुदायको खाद्य अधिकारको लडाइँ विश्वकै लडाइँ हुने बताए । हरेक दलित, जनजाति, थारू कोही पनि खाद्य अधिकारबाट वञ्चित हुनुहुँदैन भन्ने हाम्रो सवाल हो, उनले भने, यो भारत, दक्षिण एसियाको मात्रै समस्या होइन, विश्वको समस्या हो । भोकमरी र कुपोषण अन्तरसम्बन्धित रहेकाले जलवायु परिवर्तनले बढ्दो खाद्य असुरक्षाको समाधानतर्फ सबैले ध्यान दिनुपर्ने बताए ।इन्डोनेसियाकी दियन प्रतिवि प्रिवतीले आदिवासी समुदायको परम्परागत खेती प्रणालीमाथि राज्य र भूमाफियाहरूको हस्तक्षेप बढ्दा कृषि उत्पादन घट्दै गएको, खाद्य संकट र कुपोषण बढिरहेको दुःख व्यक्त गरिन् । पर्यावरणीय क्षतिले गर्दा महिलाहरू आफ्ना बच्चालाई खाना खुवाउन सक्ने हैसियत गुमाइरहेका छन्, उनले भनिन् । पाकिस्तानकी रिफत मकुसुदले जलवायु परिवर्तनले दिनहुँ खाद्य संकट बढिरहेको बताउँदै भनिन्, एक दिनमा तीन पटक खान पाउनेहरू दुई पटक मात्रै खानुपर्ने र दुई पटक खानेहरू एक पटक मात्रै खानुपर्ने स्थितिमा पुगेका छन् । हरेक मान्छेले पर्याप्त खान पाउनु उसको मानवअधिकार भए पनि रोइकराइ गरेर खाद्य अधिकारका लागि लड्नुपर्ने स्थिति लज्जास्पद रहेको ब्राजिलकी वक्ताले बताइन् । खाद्य अधिकार यसरी रोइकराइ गरेर माग गर्नुपर्ने अवस्था नै लज्जास्पद हो, तर हामी एक भएर यसमा जुध्नुपर्छ, उनले भनिन् । बंगलादेशी वक्ताले त्यहाँको सरकारले परम्परागत खोरिया खेती प्रणालीलाई पहिचान नदिँदा र सरकारी कृषि अनुदानबाट वञ्चित गराउँदा त्यहाँका कृषक परिवारले खाद्य असुरक्षाको सामना गर्नुपर्ने जोखिम बढ्दै गएको बताए । बंगलादेशी सरकारले स्थानीयहरूको परम्परागत खेतीलाई पहिचान दिएर, कृषिकर्म मानेर, सरकारी अनुदान दिने, असल कृषि अभ्यासहरू दिने हो भने गरिबी न्यूनीकरण सम्भव छ, उनले भने । फियान नेपालका कार्यकारी निर्देशक अशोकबहादुर सिंहले संविधानमै हरेक नेपालीलाई खाद्य अधिकारको सुनिश्चित गरिएको भए पनि खाद्य, कृषिसम्बन्धी नीतिगत व्यवस्थाहरूको कार्यान्वयन नहुँदा, हुँदा खाने र हुने खानेहरूबीचको खाडल बढिरहेको बताए । सरकार र खाद्य अधिकारको क्षेत्रमा सरोकारवालाहरूले समुदाय तहमा पुगेर छलफल गरेर बनाएका ऐन कानुनहरू कार्यान्वयनमा बेवास्ता भइरहेको छ, भोकमरी, खाद्यअधिकार तथा खाद्य सम्प्रभुताबारेको उक्त सत्रमा नेपालको प्रतिनिधित्व गर्दै निर्देशक सिंहले भने, हाम्रा बहसहरूले सिर्जना गर्ने दबाबले धनी र गरिबबीचको बढ्दो खाडलको परिस्थितिलाई अन्त्य गर्न सम्भव छ भने हामीले अर्को विश्व सम्भव छ भनेर अपेक्षा राखेका छौं । केन्याका वक्ताले नेपाल र ब्राजिलमा जस्तै खाद्य अधिकारका नीतिगत व्यवस्थाहरू भए पनि परिस्कृत कार्यान्वयनका लागि काम गरिरहेको बताए ।विश्व सामाजिक मञ्चको पहिलो सम्मेलन सन् २००१ जनवरी २५ देखि ३० सम्म ब्राजिलको पोर्तो एलेग्रेमा भएको थियो । यस मञ्चले नवउदारवाद र प्रभुत्वको आलोचना गर्छ । नागरिक समाजका लागि लोकतान्त्रिक बहस र अनुभवहरू स्वतन्त्र रूपमा आदानप्रदान गर्ने विश्वव्यापी प्लेटफर्म निर्माण गर्छ । सामाजिक मुद्दाहरूलाई अन्तर्राष्ट्रिय दृष्टिकोणबाट पहिल्याउने, विचार निर्माण गर्ने थलो मानिन्छ । नागरिक समाज, संघसंगठनहरू र आन्दोलनहरूको अन्तर्राष्ट्रिय दायरालाई फराकिलो बनाउने, बलियो बनाउने प्रयास गर्छ । सम्मेलनलाई निरन्तरता दिँदै भारतको मुम्बई, भेनेजुएला, माली, कराँची, नाइरोबी, मेक्सिको लगायतका विभिन्न देशमा आयोजना गरिएको थियो ।नेपालमा १२५२ वटा संस्थाले ४ सय २ वटा ठूलासाना कार्यक्रम गरेर विश्वस्तरको सम्मेलन आयोजना गर्न सक्नु सौभाग्य रहेको नेपाल आयोजक समितिको भनाइ छ । नेपालका नागरिक समाज, संघसंस्थाहरूले संयुक्त रूपमा आयोजना गरेका हुन् । नेपालमा स्वतन्त्र रूपमा आफ्ना विचारहरू राख्न, बहस छलफल गर्न खुला रहेकाले पनि यो सम्भव भएको सहभागीहरूको भनाइ छ । बिहीबार उद्घाटन समारोहलाई सम्बोधन गर्दै भारतकी मानवअधिकारकर्मी तथा नर्मदा वचाओ आन्दोलन अभियन्ता मेधा पाटकरले भनेकी थिइन्, यो एक प्रकारको उत्सव हो हाम्रो एकताको, हाम्रो हिम्मतको । उनले प्यालेस्टाइन र इजरायलबीच जारी युद्धको सन्दर्भलाई जोड्दै दलित, आदिवासी, महिला, किसान, मजदुरलगायत सम्मेलनमा सहभागीले शान्ति, सुरक्षाको कामना गरिरहेको बताइन् । सम्मेलनमा प्यालेस्टाइनीप्रति सद्भाव राख्दै र्यालीहरूसमेत भएका थिए ।सम्मेलनको दौरान विश्वमा अभ्यास भइरहेका संसदीय अभ्यासहरूबारे पनि छलफल भएको थियो । खासगरी बालबालिका, महिला, युवा, लैंगिक तथा यौनिक अल्पसंख्यक, दलित, जनजातिलगायत समाजको पिँधमा परेका समुदाय र मुद्दाहरूलाई मूलधारमा ल्याउने प्लेटफर्मका रूपमा सम्मेलनमा बहस भएको छ । सोमबार विधागत घोषणाहरू आउने आयोजक कमिटीकी रेणु अधिकारीले बताइन् । सम्मेलनको क्रममा आयोजित विश्वव्यापी महिलावादी मञ्चले पितृसत्ताविरुद्ध विश्वका महिलावादीले ऐक्यबद्धता जनाउनुपर्ने आवाज उठेको उनले बताइन् । यसैगरी युथ फोरमले पनि आफ्ना घोषणाहरू ल्याउने तयारी गरिरहेको छ । दक्षिण एसियाली ट्रेड युनियन परिषद्का महासचिव लक्ष्मण बस्नेतले सम्मेलनलाई शोषण, असमानता र अन्यायविरुद्ध महिला, जनजाति, अपांगता भएका व्यक्ति, मजदुर, किसान लगायतको सामूहिक संघर्षको थलोका रूपमा व्यक्त गरे । चाहे त्यो गीतबाट होस्, अरू भावनात्मक कुराले होस्, सबैको अन्यायका कुराहरू व्यक्त गरेको छ, उनले शोषण, अन्याय हटाउन र न्यायका लागि सबै मिलेर संघर्ष गर्नुपर्ने बताउँदै भने, अन्यायविरुद्ध मिलेर संघर्ष गर्नु अन्तिम उद्देश्य हो, कुनै हिंसात्मक संघर्षको कुरा गरेको होइन, विचारको संघर्ष हो ।यसैगरी संयुक्त राष्ट्रसंघ (यूएन) का महासचिव एन्टोनियो गुटेरेसले विश्व सामाजिक मञ्च सम्मेलनलाई एकता र सहयोगको सन्देश पठाएका थिए । विश्व सामाजिक मञ्चले आवाज उठाउन, सबैभन्दा कमजोरमा ध्यान केन्द्रित गर्न, आशा पुनःस्थापित गर्न र मानिसहरू तथा ग्रहका लागि नवीन समाधानहरू खोज्न महत्त्वपूर्ण ठाउँको प्रतिनिधित्व गर्दछ, उनले सन्देशमा भनेका छन् । महासचिव गुटेरेसले द्वन्द्व र भूराजनीतिक विभाजन बढ्दै जाँदा साझा हितका लागि एकता महत्त्वपूर्ण रहेको उल्लेख गरेका छन् ।"
सलकपुरका सुन्तला अब सम्झनामात्रै,"(सलकपुर, इलाम)एक समय सलकपुर भन्नेबित्तिकै धेरैको सम्झनामा पहेँलपुर सुन्तलाले भरिएका कान्ला र सुन्तलाको रसिलो स्वादको सम्झना आउँथ्यो । तर, पछिल्ला वर्षमा सुन्तलाले बदलिएको सलकपुरसँग यही सुन्तला खेतीको विरक्तलाग्दो कथामात्रै बाँकी छ ।१९७० सालताका स्थानीय गौरी लामाको पहलमा पहिलो पटक सलकपुरमा सुन्तला खेती भित्र्याइएको हो । भारतको सिक्किमबाट बिरुवा ल्याएर लामाले यहाँ रोपेको इलामको रोङ गाउँपालिका६ सलकपुरका वीरबहादुर योन्जनको दाबी छ । त्यसपछि उनकै पहलमा करिब २ हजार बिरुवा जिर्मलेसलकपुरकात्तिके खण्डमा रोपिएको थियो, उनले सुनाए, करिब १० हजार हाराहारीमा पुगेका सुन्तलाका बोट अहिले धेरैजसो मासियो । २०४० सालतिर योन्जन युवावयमा थिए । सलकपुरमा अहिले जस्तो बाटो थिएन, न त यातायातका साधन नै । तर, घोडा भने घरैपिच्छे थिए । तिनै घोडाबाट बजारसम्म ढुवानी गरिन्थ्यो, सलकपुरका सुन्तला । सुन्तला बेच्न लैजाने बजार थियो, भारतको नक्सलवारी, नेपालतिर धुलाबारी र फिक्कल । शनिबार र मंगलबार लाग्ने नक्सलहाटमा सुन्तला बोकेका घोडाको ताँती मेची तरेर पूर्व लाग्थ्यो ।सोमबार र शुक्रबार चाहिँ धुलाबारीतिर ओरालो लाग्थे घोडाहरू । घोडाको काम कात्तिकदेखि चैतसम्म सुन्तला बोकेर हाटबजार पुर्याउने थियो, योन्जनले त्यो समय सम्झिए, सुन्तलाले गाउँ पहेँलपुर हुन्थ्यो । ५० को दशकतिर सलकपुरको फेही झापाको निन्दा सिरानसम्म फाट्टफुट्ट गाडी आउन थाले । सलकपुरे किसानलाई थोरै सहज भयो । घोडाले निन्दा सिरानसम्म सुन्तला पुर्याउँथे । त्यहाँदेखि गाडीले बोकेर लैजान्थे । २०६० सालतिर निन्दा सिरान हुँदै कच्ची सडक सलकपुरसम्म पुग्यो । सँगै उक्लिए थोत्रा जिपहरू । अनि त सुन्तलालाई बजारसम्म पुर्याउन थप सहजता थपियो । त्यतिन्जेल सुन्तला उत्पादन धेरै थियो । सुन्तलाले पहेँलपुर हुने यो गाउँको नाम पछि गोल्डेन भ्याली का रूपमा स्थापित भयो ।माओवादी सशस्त्र विद्रोहताका यो गाउँमा सुन्तला पर्यटन नै सुरु भएको थियो । मेची तरेर भारतीय पर्यटक सुन्तला किन्न गाउँमै आइपुग्थे । भारु तिरेर बोटैबाट सुन्तला टिपेर लैजान्थे । बितेका दशकयता भने गोल्डेन भ्यालीले पहिचान गुमाउँदै गयो । अर्थात् सुन्तला मासिने क्रम सुरु भयो । स्थानीय लाखमान तामाङको २० रोपनीमा थियो, भव्य सुन्तला बगान । २०४०४१ देखि व्यावसायिक खेती गरेका उनले २०७० सम्म मनग्ये आम्दानी गरे । त्यसपछि भने उनको बगान क्रमशः मासिन थाल्यो । अचानक बोट सुक्दै जान थाले, त्यसपछि फल पनि लाग्नै छाडे, उनले सुन्तला बगानको विरक्तलाग्दो कथा कोट्याए, आज आज भोलि भोलि भन्दाभन्दै २ सय बोट सुन्तलाको बगान हेर्दा हेर्दै सुक्यो । सिजनमा सुन्तला बेचेर २ लाख रुपैयाँसम्म कमाउने उनको बगानै मासिएपछि आम्दानीको दरिलो स्रोत पनि बन्द भएको छ । सुन्तलाका बोट दाउरा बालेरै सकियो, उनले थपे, किरा लागेर सबै बगान स्वाहा भयो ।अर्का किसान रत्नबहादुर तामाङको दुःख पनि उस्तै छ । उनले २०२५ सालदेखि सुन्तला बगान लगाएका थिए, २० रोपनी जमिनमा । २०७० सम्म सुन्तलाले आम्दानी दिइरहेकै थियो । उनको बगान पनि लाखमान तामाङको झैं अचानक सुक्न थाल्यो । त्यतिबेलै पनि १० लाख जतिको सुन्तला व्यापार गरिन्थ्यो, उनले सुनाए, जिलो नै मासिएपछि त संकट नै आइलाग्यो । २०७० को दशकपछि सलकपुर क्षेत्रका अधिकांश किसानका सुन्तलाका बोट सुक्न थाले । बिस्तारै मक्किँदै गएपछि दाउराका रूपमा प्रयोग गरियो । पुराना बोट मासिएपछि नयाँ बिरुवा लगाउन खोजेको जाग्नै मानेन, रत्नबहादुरले थपे, गाउँबाटै सुन्तला मासिएको छ अब त ।सुन्तला के भएर मासियो भन्नेबारे लामो समय किसान बेखबर भए । उनीहरूलाई यति चाहिँ थाहा छ, सेतो किराले सुन्तलाको बोटमा आक्रमण गर्यो भन्ने । सेतो किरा बोट नमरुन्जेल टाँसिएर बस्ने गरेको किसानहरूको भनाइ छ । सेता किरा देखियो तर त्यो कस्तो किरा हो भन्ने हामीले जान्न पाएनौं, अर्का किसान कुमार मोक्तानले भने, सुन्तला मासिनुको कारण अझै हामीले थाहा पाएकै छैनौं । सुन्तलाको बगान मासिन थालेपछि बाली संरक्षण प्रयोगशाला विराटनगरले सर्भे एन्ड सर्भिलेन्स नामक योजना बनाएर अनुसन्धानका लागि लाखौं बजेट समेत विनियोजन गर्यो ।कृषिविज्ञ र प्राविधिकसहितको टोलीले वर्ष दिन लगाएर अनुसन्धान पनि गरे । तर, लाखौं खर्चिएर भएको अनुसन्धानको रिपोर्ट अहिलेसम्म बाहिर आएकै छैन । यहाँका सुन्तला बगान किन मासिए भन्नेबारे समेत हामी बेखबर छौं, मोक्तानले भने, अनुसन्धान रिपोर्ट नै अलपत्र पारियो । रोङ गाउँपालिकाका अध्यक्ष मनीकुमार स्याङ्वोले जलवायु परिवर्तनको असरले सुन्तला मासिएको हुन सक्ने अनुमान गरे । हामीले धेरै वर्ष लगाएर माटोको उर्वराशक्ति बिगारेका छौं, स्याङ्बोले भने, सुन्तला बगान मासिनुको कारण पनि त्यही हो, माटोको उर्वरा शक्तिमा ह्रास आएपछि सुन्तला बगान मासिन थालेको हो ।किसानले सुन्तला बगानमा अलैंची खेती गर्न थालेपछि नै सुन्तलामा समस्या देखिन थालेको पालिका अध्यक्ष स्याङ्वोले बताए । रोङ गाउँपालिकामा मात्रै करिब २ सय किसान सुन्तला खेतीमा आबद्ध थिए । हाम्रो गाउँपालिकामा मात्रै वार्षिक ५६ करोडको सुन्तला बिक्री हुन्थ्यो, पालिका अध्यक्ष स्याङ्बोले भने, प्रत्येक किसानले १०१५ रोपनीमा खेती गरेका थिए । सलकपुरका मिठा सुन्तला अब सम्झनामा मात्रै सीमित हुँदैछन् ।"
'अभ्यास शान्ति प्रयास को तालिममा नेपालसहित १९ देशका सैनिक,"(काठमाडौं) नेपाली सेनाको वीरेन्द्र शान्ति कार्य तालिम केन्द्र पाँचखालमा मंगलबारदेखि बहुराष्ट्रिय सैनिक कार्यक्रम हुँदै छ । सन् २००० देखि सुरु भएको उक्त अभ्यास कार्यक्रम यस पटक फागुन ८ देखि २१ सम्म हुनेछ । संयुक्त राष्ट्रसंघ (यूएन) मार्फत शान्ति स्थापनार्थ सहभागी हुने फौजको पेसागत दक्षता र आपसी समन्वयात्मक क्षमता बढाउने उद्देश्यले उक्त बहुराष्ट्रिय अभ्यास हुन लागेको हो । यो संस्करणमा ५ महादेशका नेपालसहित १९ मुलुक सहभागी छन् । नेपाली सेनाका अनुसार एसिया महादेशबाट नेपालसहित बंगलादेश, इन्डोनेसिया, फिलिपिन्स, मलेसिया, मंगोलिया, श्रीलंका, थाइल्यान्ड, दक्षिण कोरिया, पाकिस्तान, भियतनाम र भारत सहभागी छन् । यस्तै, उत्तर अमेरिका महादेशका अमेरिका र क्यानडा सहभागी छन् । दक्षिण अमेरिकाबाट उरुग्वेको सेना सहभागी हुनेछ । अस्ट्रेलियाओसियाना महादेशबाट अस्ट्रेलिया र फिजीको सहभागिता छ । अफ्रिकी महादेशबाट घाना र नाइजेरियाका सैनिक अभ्यासमा भाग लिन आउँदै छन् । यस पटक नेपाली सेनाका दुई तथा अन्य देशका १० गरी १२ प्लाटुनका ६८९, स्टाफ ट्रेनिक कार्यक्रममा नेपाली सेनाका ३१ र विदेशी सेनाका ७९ गरी ११० तथा क्रिटिकल एन्ड क्यापाविलिटी इन्हेन्समेन्टमा नेपाली सेनाका २६९ र विदेशी सेनाका ५७ जना गरी जम्मा ३२६ सहभागी छन् । कुल ११ सय २५ जनाको सहभागिता रहनेछ । सैनिक प्रवक्ता सहायक रथी कृष्णप्रसाद भण्डारीले उक्त बहुपक्षीय अभ्यासको उद्देश्य शान्ति कार्यसम्बन्धी उत्कृष्ट अभ्यास तथा ज्ञान आदानप्रदान गर्ने रहेको उल्लेख गरे । संयुक्त राष्ट्रसंघका सदस्य राष्ट्रहरूबीच सहयोग र सहकार्य विस्तार गर्ने काम अभ्यासले गर्नेछ, उनले भने, शान्ति मिसनमा सैनिक घटाउने मुलुकहरूबीचको सहकार्य र घुलमिल राम्रो होस् भन्ने पनि यो अभ्यासको उद्देश्य हो ।अभ्यासका मुख्य कार्यक्रमहरूमा फिल्डमा प्रशिक्षण कार्यक्रमहरू, स्टाफ प्रशिक्षण तथा क्षमता वृद्धिका लागि ध्यान दिइने सेनाले जनाएको छ । नेपाल अहिले शान्ति मिसनमा सबैभन्दा बढी सैनिक पठाउने सूचीमा पहिलो नम्बरमा छ । यही अवसरमा हुन लागेको चौथो संस्करणको अभ्यास शान्ति प्रयास महत्त्वपूर्ण मानिएको छ । अमेरिकाको ग्लोबल पिस अपरेसन इनिसियटिभको सहयोगमा सञ्चालन हुने अभ्यास कार्यक्रमको तयारी पूरा भइसकेको सेनाले जनाएको छ । कार्यक्रममा सहभागी हुन ग्लोबल पिसका प्रतिनिधि पनि नेपाल आउँदै छन् । सन् २००० मा नेपालमा पहिलो पटक शान्ति प्रयास सैन्य अभ्यास भएको थियो । उक्त अवसरमा नेपाल, बंगलादेश, श्रीलंका र अमेरिकी सैनिकहरू सम्मिलित थिए । दोस्रो संस्करण सन् २०१३ मा भएको थियो । जसमा २३ मुलुकका ८५० सैनिक उपस्थित थिए । तेस्रो संस्करणमा भने सबैभन्दा बढी २९ मुलुकका ११ सय ३५ जना सैनिकहरू सहभागी थिए । अवकाश प्राप्त उपरथी पूर्ण सिलवाल उक्त अभ्यास तत्कालीन प्रधानसेनापति प्रज्वलशमशेर राणाको कार्यकालबाट सुरु भएको उल्लेख गर्दै यसले शान्ति सैनिक पठाउने मुलुकका सेनाहरूबीचको सहकार्यलाई बलियो बनाउने मान्छन् । संसारभरबाट जम्मा भएका १९ मुलुकका सैनिकहरूलाई नेपालमा ल्याएर शान्ति स्थापनार्थ सहकार्यका लागि संयुक्त अभ्यास गराउनु नेपालको ठूलो उपलब्धि हो । यसले सैनिकहरूको बहुपक्षीय सहकार्यलाई मद्दत गर्छ, उनले भने, यो अभ्यास कार्यक्रममा शान्ति मिसनमा सेनामा भाग लिने देशहरूका सैनिकहरू सहभागी हुन्छन् र शान्ति स्थापनार्थ आउने चुनौतीहरूलाई कसरी मिलेर समाधान गर्ने भनेर प्रशिक्षण लिन्छन् । प्रधानमन्त्री पुष्पकमल दाहालले अभ्यास कार्यक्रमको सैनिक मुख्यालय जंगीअड्डामा मंगलबार उद्घाटन गर्ने कार्यक्रम छ ।"
मधेशका मुख्यमन्त्रीलाई आलोचनासँगै विश्वासको मत,"(धनुषा) सत्ता गठबन्धनकै सांसद र मन्त्रीहरूले कार्यशैलीमाथि आलोचना गर्दै मधेश प्रदेशका मुख्यमन्त्री सरोजकुमार यादवलाई तेस्रो पटक विश्वासको मत दिएका छन् । बिजनेस नदिई प्रदेशसभा महिनौं ठप्प बनाएको, बजेट खर्च गर्न नसकेको, सरकारले योजना आफूअनुकूल चलाएको र प्रदेशलाई गति दिन केही गर्न नसकेको आरोप लगाउँदै सत्ता गठबन्धनका सांसदहरूले मुख्यमन्त्री यादवलाई आइतबार विश्वासको मतदिएका हुन् । गत माघ ९ मा जनमत पार्टीले प्रदेश सरकारबाट समर्थन फिर्ता लिँदै दुई मन्त्रीलाई राजीनामा गराएपछि यादवले तेस्रो पटक विश्वासको मत लिनुपरेको हो । मुख्यमन्त्री यादवलाई ६९ जना सदस्यले विश्वासको मत दिएका छन् । प्रदेशसभाका १ सय ७ सदस्यमध्ये आइतबार १ सय ४ जना उपस्थित थिए । एमाले र जनमतका गरी ३५ सांसदले विपक्षमा मतदान गरे । जसपाका मुख्यमन्त्री यादवलाई सतारूढ दल कांग्रेस, माओवादी केन्द्र, लोकतान्त्रिक समाजवादी पार्टी, एकीकृत समाजवादी, राष्ट्रिय प्रजातन्त्र पार्टी, नेपाल समाजवादी पार्टी, नागरिक उन्मुक्ति पार्टी र स्वतन्त्र सांसदहरूले विश्वासको मत दिएका छन् । प्रदेशसभामा सबैभन्दा ठूलो दल एमालेका २३, कांग्रेसका २२ र जसपाका १८, जनमत पार्टीका १३, माओवादी केन्द्र, एकीकृत समाजवादी र लोसपाका ९९ सांसद छन् । लोसपा संसदीय दलका नेता अभिराम शर्मा महोत्तरी जिल्ला अदालतबाट जन्मकैद सजाय पाएर निलम्बित छन् । राप्रपा, नेसपा र नागरिक उन्मुक्ति पार्टीका ११ सांसद छन् भने एक जना स्वतन्त्र सांसद छन् । मुख्यमन्त्री यादवले संविधान २०७२ को धारा १८८ को उपधारा (२) बमोजिम विश्वासको मत पाऊँ भनी राखेको प्रस्तावमा बोल्दै लोसपाका सांसद उपेन्द्र महतोले मुख्यमन्त्रीको कार्यशैलीले संघीयता बदनाम भइरहेको आरोप लगाए । सरकारको रवैयाले दर्द हुन्छ, महतोले भने, प्रदेश सरकारबारे सांसदलाई जनताले सवाल सोध्छ, मन्त्रीले नै मन्त्रीलाई किन कुट्छ ? प्रमुख प्रतिपक्षी एमालेका नेता सरोज यादवले यथास्थितिलाई अस्वीकार गर्ने हिम्मत गरेको भन्दै जनमत पार्टीलाई धन्यवाद दिँदै मधेश सरकार मुख्यमन्त्रीभन्दा अरू कसैले चलाइरहेको आभास भएको आरोप लगाए ।गठबन्धन दल कांग्रेस नेता कृष्ण यादवले प्रदेश सरकारका कामकारबाहीबाट आफूहरू खुसी नरहेको बताए । ६ वर्षको जसपा नेतृत्वको सरकारबाट मधेशी जनता खुसी छैनन्, हामी पनि खुसी छैनौं, उनले भने । प्रदेश सरकारको कार्यसम्पादन कमजोर हुँदा जनताको असन्तुष्टि मात्र नभई संघीयता खतरातर्फ गइरहेको भन्दै यादवले असन्तुष्टि पोखे । संसद्मा उठेका प्रश्नको जवाफ दिँदै मुख्यमन्त्री यादवले मन्त्री हुँदा सबै ठीक र नहुँदा बेठीक जस्ता कुरा नगर्न एमाले र जनमतका नेतालाई आग्रह गरे । मैले कुन मन्त्रीलाई काम नगर्नोस् भनेको छु ? उनले भने, कुन मन्त्रीसँग योजनाबारे बुझ्न खोजेको छु ? कुन मन्त्रीसँग पैसा मागेको छु । बैठकको प्रारम्भमा जनमत पार्टीले मुख्यमन्त्रीको उपस्थितिमै सप्तरीको राजविराजमा कृषि विश्वविद्यालय शिलान्यास कार्यक्रममा सहकुलपतिसमेत रहेका शिक्षामन्त्रीमाथि सांघातिक आक्रमण भएको भन्दै मुख्यमन्त्रीको जवाफ र माफी खोज्दै बैठक अवरुद्ध गरेका थिए । मुख्यमन्त्रीले आगामी बैठकमा जवाफ दिने सहमति जनाएपछि बैठक अगाडि बढेको थियो ।मधेश प्रदेशसभाको बैठक दुई महिनापछि बसेको हो । पछिल्लो पटक गत मंसिर २० मा दोस्रो अधिवेशनको एघारौं बैठक बसेर स्थगित गरिएको थियो । त्यसपछि बैठक बस्न सकेको थिएन । प्रदेशसभाको पहिलो अधिवेशनको ३६ वटा र दोस्रो अधिवेशनको ११ गरी ४७ वटा मात्र बैठक बसेको छ । सभामुख रामचन्द्र मण्डलले सरकारले बिजनेस नदिँदा प्रदेशसभा बस्न नसकेको बताए । प्रदेशसभाको दोस्रो कार्यकालमा आर्थिक र विनियोजनबाहेक नौवटा विधेयक पेस गरिएकामा मधेश प्रदेशका केही ऐन संशोधन गर्न बनेको विधेयक २०७९, आर्थिक विधेयक २०८० र मधेश प्रदेश विनियोजन विधेयक २०८० मात्र पारित भएको छ । प्रदेश खेलकुद विकास सम्बन्धमा व्यवस्था गर्न बनेको विधेयक २०७९, प्रदेश बालिका संरक्षण सम्बन्धमा व्यवस्था गर्न बनेको विधेयक २०७९, प्रदेश बालअधिकार ऐन २०७९ को पहिलो संशोधन, मधेश प्रदेश सवारी तथा यातायात सम्बन्धमा व्यवस्था गर्न बनेको विधेयक २०८०, प्रदेश कृषि विकास विधेयक २०८० र स्थानीय सेवाको गठन, सञ्चालन र सेवासर्त सम्बन्धमा व्यवस्था गर्न बनेको विधेयक २०८० संसदीय समितिमा छलफलको क्रममा छ ।"
लुम्बिनी अस्पताल अत्याधुनिक बन्दै,"(बुटवल)१२ तले भवनको छतमा हेलिप्याडबाट इमर्जेन्सीसम्म सुविधायुक्त लिफ्ट । आधुनिक प्रविधि र अत्याधुनिक उपकरण । सामान्य ओपीडीदेखि मुटु र क्यान्सरसहितका सम्पूर्ण विशेषज्ञ सुविधासहितको सेवा । अन्य कुनै अवरोध नभएको अवस्थामा अबको ५ वर्षमा लुम्बिनी प्रदेशको गौरवको आयोजनाका रूपमा अघि बढेको लुम्बिनी प्रादेशिक अस्पतालबाट उपलब्ध हुने सेवा हुन् यी । लुम्बिनी प्रादेशिक अस्पतालमा पुगेपछि सबै प्रकृतिका उपचार सेवा उपलब्ध हुने र लुम्बिनी एवं गण्डकी प्रदेशका विभिन्न स्वास्थ्य संस्थाबाट रिफर गरिएका बिरामी प्रादेशिक अस्पतालमा आउने गरी सरकारले अस्पतालको स्तरोन्नति र पूर्वाधार संरचना निर्माण अघि बढाएको हो ।लुम्बिनी सरकारले प्रदेश गौरवको आयोजनाका रूपमा अघि सारेको योजना घोषणा भएको चार वर्षपछि कार्यान्वयन सुरु भएको हो । निर्माण सम्पन्न हुँदा प्रदेश सरकारकै आर्थिक स्रोतमा बन्ने पहिलो ठूलो संरचना हुनेछ । प्रदेश सरकारअन्तर्गतको पूर्वाधार विकास प्राधिकरणले तयार गरेको गुरुयोजना अनुसार अस्पतालको १२ तले विशेषज्ञ रोगको उपचार भवन र ५ तले क्यान्सर रोगको अन्कोलोजी भवन बन्नेछन् ।दुवै भवनमा दुई तलाका अन्डरग्राउन्ड पार्किङ हुनेछन् । दुई भवन र त्यसका उपकरण, आन्तरिक व्यवस्थापनमा सरकारले ८ अर्ब ९९ करोड ७५ लाख ६४ हजार १ सय ९९ रुपैयाँ लागत अनुमान गरेको छ । त्यसमा एक भारतीयसहित दुई नेपाली कम्पनीले संयुक्त रूपमा ५ वर्ष (२०८५ पुस २५) भित्र भवन निर्माण गर्ने गरी ६ अर्ब १८ करोड रुपैयाँमा सम्झौता भएको छ । नयाँ भवनको अगाडिको भागमा अत्याधुनिक बहिरंग सेवा (ओपीडी), आपतकालीन उपचार, (इमर्जेन्सी) र इन्डोर सर्भिस कक्षसहित १२ सय बेड रहने छन् । साथै विशिष्टीकृत ग्यास्ट्रो, न्युरो, कार्डियोलोजीलगायतका सबै विशेषज्ञ सेवा एउटै भवनबाट उपलब्ध हुनेछन् । पूर्वाधार विकास प्राधिकरण दाङका प्रमुख इन्जिनियर छविराज पोखरेलका अनुसार क्याम्पासाइटआशिषरेलिगेर संयुक्त कम्पनीले ६ अर्ब १८ करोड रुपैयाँमा ५ वर्षमा प्रस्तावित भवन निर्माण सम्पन्न गर्ने गरी पुस २६ गते निर्माण सम्झौता गरेको हो । क्याम्पासाइट भारतीय प्रतिष्ठित निर्माण कम्पनी हो । आशिष र रेलिगेर पनि नेपालका राम्रा कम्पनी मानिन्छन् । तीनवटै कम्पनीले काम गर्ने गरी सम्झौता भएर एउटा आधुनिक अस्पतालका लागि आवश्यक पर्ने सबैखाले सुविधासहितको विशेष अस्पताल भवन निर्माणको काम अघि बढेको इन्जिनियर पोखरेलले बताए । यसअघि पनि अस्पतालको भवन निर्माणका लागि दुई पटक टेन्डर आह्वान भएको थियो । तर, भवन निर्माण मापदण्डको स्पेसिफिकेसनमै आशंका भएपछि दुवै टेन्डर र सम्झौतासमेत रद्द गरिएको थियो । पहिला पनि ठूलो समस्या होइन तर शंका धेरै भए, उनले भने, अहिले सम्पूर्ण प्रक्रिया पूरा भएर निर्बाध काम गर्ने गरी ठेक्का भएर काम नै सुरु भएको छ ।सरकारले चालु आवमा भवन निर्माणका लागि ७० करोड रकम विनियोजन गरेको छ । प्रदेश गौरवको आयोजनामध्ये महत्त्वपूर्ण आयोजना भएको र प्रभावकारी रूपमा काम हुने गरी ठेक्का अघि बढेकाले रकम अभाव नहुने उनले बताए । अस्पतालको गुरुयोजना तथा भवनको ड्रोइङ र डिजाइन पूर्वमुख्यमन्त्री शंकर पोखरेल नेतृत्वको सरकारले पारित गरेको थियो । निर्माण कम्पनीले अहिले अस्पताल परिसरका पुराना संरचना हटाउने, रूखहरू काट्ने निर्माण सुरक्षाका लागि घेराबार लगाउने काम गरिरहेको निर्माण कम्पनीका इन्जिनियर नवलकिशोर देवले बताए । अहिले हामीले ४ इन्जिनियरसहित ५५ जना कामदार फिल्डमा खटाइसकेका छौं, उनले भने, अस्पताल प्रशासनले पुराना भवन भत्काउने अनुमति प्रदान गर्नासाथ फिल्ड सरसफाइको काम सुरु हुन्छ । फागुन १५ मा अस्पताल १ सय १३ वर्ष पूरा हुँदै छ । सोही अवसरमा भवन निर्माणको शिलान्यास लुम्बिनीका मुख्यमन्त्री डिल्लीबहादुर चौधरीले गर्ने तयारी भइरहेको अस्पतालका मेडिकल सुपरिन्टेन्डेन्ट डा सुदर्शन थापाले बताए । पूर्वपश्चिम राजमार्गमै बुटवल उपमहानगरपालिका९ स्थित बुटवलको मध्य भागमै रहेको अस्पतालको ६ बिघा १२ कट्ठा क्षेत्रफलमा भवन निर्माण हुनेछ । प्रस्तावित भवन निर्माण सम्पन्न हुँदा १ हजार २ सय बेडसहितको विशेषज्ञ सेवाको अस्पताल तयार हुनेछ, डा थापाले भने, त्यसमा क्यान्सर रोग र मुटुरोगका विशेषज्ञ सेवा पनि सुरु हुनेछन् ।राणा प्रधानमन्त्री चन्द्रशमशेरका पालामा १९६७ सालमा ६ बेडको अस्पताल निर्माण गरेकामा २०२४ सालमा ५० बेडमा विस्तार भएको थियो । २०५० सालमा १ सय बेडमा विस्तार भएको अस्पतालमा २०७२ सालबाट सरकारबाट ३ सय र विकास समितिबाट १ सय बेड गरी ४ सय बेडमा स्तरोन्नति भए पनि अहिले ५ सय २४ बेडमा बिरामीको उपचार हुने गरेको थापाले बताए । अस्पतालमा दैनिक ३ हजारसम्म ओपीडीका बिरामी आउने गरेका छन् । अस्पतालमा वार्षिक झन्डै १० लाख बिरामीले सेवा लिने गरेको अस्पतालको तथ्यांक छ । अस्पतालका सूचना अधिकारी एवं वरिष्ठ बालरोग विशेषज्ञ डा नेत्र रानाका अनुसार अस्पतालबाट अहिले बहिरंग सेवातर्फ जनरल मेडिसिन, न्युरो मेडिसिन, कार्डियोलोजी, अर्थोपेडिक सर्जरी, जनरल सर्जरी, प्लास्टिक सर्जरीसहित १७ भन्दा बढी विभागीय सेवा सञ्चालनमा छन् । परीक्षणतर्फ प्याथोलोजी, एक्सरे, सिटी स्क्यान, अल्ट्रासाउन्ड, इन्डोस्कोपी, क्लोनोस्कोपी, ईईजी, ओपीजी, इकोकार्डीओग्राम लगायतका सेवा उपलब्ध छन् । सबै उपचारका लागि ७४ विशेषज्ञ डाक्टरसहित ६ सय बढी स्वास्थ्यकर्मी कार्यरत छन्, उनले भने, भवन निर्माणसँगै थप दक्ष जनशक्तिको व्यवस्थापन र आधुनिक प्रविधिसहितका उपकरणको व्यवस्थापन सरकारले गर्ने तयारी छ । अस्पतालमा अहिले पनि सरकार र विकास समितिबाट गरी २ सय बढी कर्मचारी कार्यरत रहेको उनले बताए ।अस्पताल निर्माणको पहिलो चरणमा पुराना भवन र संरचना हटाउन सुरु भएको छ । १ सय १३ वर्ष पुरानो अस्पताल २०१६ सालमा निर्माण गरिएका पुराना संरचनामा चल्दै आएको थियो । २०७४ सालपछि केही नयाँ भवन निर्माण भएका थिए । केही प्रशासनिक भवन र रूख कटानका लागि पनि सम्बन्धित निकायमा समन्वय भइरहेको अस्पतालका प्रशासन प्रमुख राजन केसीले बताए । अस्पताल परिसरमा अहिले चार ठूला भवन प्रयोग भइरहेका छन् । डाइग्नोस्टिक एन्ड रिसर्च, प्रसूति, महिला तथा बालरोग, सामान्य जनरल वार्ड र शल्यक्रिया भवन यथावत् रहने प्राधिकरणका साइड इन्जिनियर रमेश शर्माले बताए ।लुम्बिनी प्रदेशका स्वास्थ्य मन्त्री राजु खनालले अस्पतालको आधुनिक भवन निर्माणपछि लुम्बिनी प्रादेशिक अस्पताल देशकै नमुना रूपमा विशेषज्ञ अस्पतालमा परिणत हुने बताए । हामीले देशकै नमुना विशेषज्ञ सेवासहितको अस्पतालका रूपमा विकास गर्ने लक्ष्यका साथ प्राथमिकतामा राखेका छौं, उनले भने, निर्माण कामको प्रगतिअनुसार बजेट उपलब्ध हुने र निर्माणपछि अत्याधुनिक प्रविधि र उपकरणका लागि सरकारले आवश्यक सबै व्यवस्थापन गर्नेछ । भवन निर्माण, उपकरण व्यवस्थापन र त्यही अनुसारको जनशक्ति व्यवस्थापनका लागि सरकारले अहिलेदेखि नै कार्ययोजना बनाएर काम गरिरहेको पनि उनले बताए । लुम्बिनी प्रादेशिक अस्पताल मुलुककै पुरानो मध्यको तृतीय स्तरको अस्पताल हो । लुम्बिनी प्रादेशिक अस्पतालमा लुम्बिनी प्रदेश, गण्डकी प्रदेश र भारतीय सीमावर्ती सहरबाट पनि उपचारका लागि आउने गर्छन् ।"
त्रिवि उपकुलपतिमा ३ जना सिफारिस,"(काठमाडौं) त्रिभुवन विश्वविद्यालयको उपकुलपति नियुक्तिका लागि तीन जनाको नाम सिफारिस भएको छ । सिफारिस समितिले आइतबार प्राध्यापकत्रय केशरजंग बराल, चित्रबहादुर बुढाथोकी र टंकनाथ धमलाको नाम सिफारिस गरेको हो । समितिले त्रिभुवन विश्वविद्यालय ऐन, २०४९ को दफा १८ को उपदफा (२) बमोजिम रिक्त रहेको विश्वविद्यालयको उपकुलपति पदमा नियुक्तिका लागि विश्वविद्यालयका कुलपति एवं प्रधानमन्त्री पुष्पकमल दाहालसमक्ष प्राध्यापकत्रयको नाम सिफारिस गरेको हो । अब प्रधानमन्त्री दाहालले तीन जनामध्येबाट एक जनालाई विश्वविद्यालयको उपकुलपति नियुक्त गर्नेछन् । उपकुलपतिका लागि सिफारिस समितिले आवेदन माग गरेकामा ४३ जनाको आवेदन परेको थियो । तीमध्ये पहिलो चरणमा सिफारिस समितिले १४ जना छनोट गरेको थियो । १ सय पूर्णाङ्कमध्ये ६५ पूर्णाङ्कमा व्यक्तिगत विवरण, त्रिविसम्बन्धी सोचपत्र र उपकुलपतिको कार्ययोजना मूल्यांकन गरेर सर्टलिस्ट गरिएको थियो । ३५ पूर्णाङ्कमा सोचपत्र र कार्ययोजनाको प्रस्तुतीकरण गरिएको थियो ।छनोट भएका मध्येबाट अन्तर्वार्तापछि शिक्षामन्त्री संयोजकत्वको सिफारिस समितिले तीन जनाको नाम सिफारिस गरेको हो । सिफारिस समितिमा शिक्षामन्त्री अशोक राई अध्यक्ष, सचिव सुरेश अधिकारी र त्रिविसभा सदस्य उपप्राध्यापक चन्द्रकला घिमिरे सदस्य थिए । सिफारिस भएका बराल व्यवस्थापन संकायका प्राध्यापक तथा पोखरा विश्वविद्यालयका (२०६४२०६८ सम्म) पूर्वउपकुलपति हुन् । माओवादीनिकट उनले पोखरास्थित पृथ्वीनारायण क्याम्पसबाट २ वर्षअघि अवकाश पाएका थिए । बुढाथोकी शिक्षातर्फ स्वास्थ्य विषयका प्राध्यापक हुन् । शिक्षाशास्त्र संकायका उनी माओवादीनिकटका रूपमा चिनिन्छन् । धमला शिक्षातर्फ गणित विषयका प्राध्यापक हुन् । गणित विभागका समेत पूर्वविभागीय प्रमुख उनी एमालेनिकट मानिन्छन् । तत्कालीन उपकुलपति धर्मकान्त बाँस्कोटाको कार्यकाल कात्तिक १६ मा सकिएपछि रेक्टर शिवलाल भुसाललाई निमित्त जिम्मेवारी दिइएको थियो । सिफारिस तीन जनामध्ये एक जनालाई कुलपति तथा प्रधानमन्त्री दाहालले त्रिविको २० औं उपकुलपति नियुक्त गर्नेछन् । त्रिविमा रेक्टर र रजिस्ट्रार पद रिक्त छ । ती पद उपकुलपतिले नियुक्त गर्ने व्यवस्था त्रिवि ऐनमा छ ।"
सीमान्त गाउँका दुःखैदुःख,"(सुङतुङ, इलाम)सदरमुकाम इलाम बजारदेखि करिब ६० किलोमिटर पूर्वदक्षिणको सीमान्त गाउँ हो सुङतुङ । यहाँबाट मेची नदी पारिपट्टि चियाउने हो भने भारतको टिङलिङ गाउँ देखिन्छ । सीमावर्ती यो गाउँका स्थानीय आफूहरूलाई सीमा रक्षकका रूपमा चिनाउन मन पराउँछन् । सीमान्त गाउँ भएकैले आफूहरूले दुःख पाइरहेको र हेपिएको साझा अनुभव पनि उनीहरूले सँगालेका छन् ।सुङतुङ गाउँका २५ घर तामाङ परिवारमध्येका एक हुन्, ६६ वर्षका हर्कध्वज तामाङ । नेपालभारतको भौगोलिक सिमाना छुट्याएको गाउँको पूर्वतिरबाट दक्षिण बगिरहेको मेची नदी देखाउँदै उनले यहाँ सीमा स्तम्भले नभएर नदीले देशको सिमाना छुट्याएको बताए । हामी नभएको भए त भारत नै भइसक्थ्यो होला हाम्रो गाउँ, उनले सुनाए, हामी थियौं र नेपाल रह्यो । सदरमुकामदेखि टाढाको यो गाउँ सूर्योदय नगरपालिका५ मा पर्छ । तर, नगरपालिकामा चाहिने आवश्यक पूर्वाधारको यहाँ अभाव छ । न स्वास्थ्य चौकी छ, न त विद्यालय नै । प्रहरी चौकी त हुने कुरै भएन । सामान्य बाटो, पानी र बिजुली आएको पनि धेरै भएको छैन । बत्ती नहुँदा त अन्धकार नै हुन्थ्यो हाम्रो गाउँ, स्थानीय पम्फा तामाङले अनुभव साटिन्, बत्ती चैं आको छ, अरू त धेरै कुरा अभावै अभाव छ ।हर्कध्वजले पनि भारत धाएर स्कुल पढे । भारतमा ९ कक्षासम्म पढेर उनले गाउँमै निजी स्कुल खोले । तर, लामो समय धान्न सकेनन् । अन्ततः बन्द गर्न बाध्य भए । गाउँमा स्कुल नहुँदा बालबच्चा टाढा धाएर पढ्न बाध्य छन्, उनी दुखेसो पोख्छन्, गाउँमै एउटा स्कुल भइदिएको भए कति राम्रो हुने थियो । उच्च शिक्षा पढ्न कि त फिक्कल कि त भारत जानुपर्ने बाध्यता छ । चुनावका बेलाबाहेक अघिपछि नेताहरू देख्न पाइँदैन । जनप्रतिनिधिहरू पनि हत्तपत्त मुख देखाउँदैनन् । समग्रमा भन्दा यहाँ राज्यको उपस्थिति शून्य छ । स्थानीय बिरामी भए भारततिरै धाउँछन् । किन कि नेपालमा भन्दा भारतमा स्वास्थ्योपचार गुणस्तरीय र सस्तो हुन्छ भन्ने बुझाइ उनीहरूमा छ ।नागरिकता बनाउन या जग्गाको कारोबार गर्न परे लामो दूरी पार गरेर सदरमुकाम पुग्नुपर्ने बाध्यता छ । नगरपालिका कार्यालय धाउन गाह्रो छ । हिँडेर जाँदा दिन बित्छ । बाइकमा जाँदा ३४ घण्टा लाग्छ । सूर्योदय नगरपालिकाका उपप्रमुख दुर्गाकुमार बरालले विगतमा भन्दा धेरै पूर्वाधार सुविधाहरू गाउँमा पुगिसकेको दाबी गर्दै भने, गाउँ हो अलि अलि त दुःख हुन्छ तर हाम्रो उद्देश्य जनताले दुःख नपाऊन् भन्ने नै छ । फिक्कल ओहोरदोहोर गर्न ८ सय लाग्छ । भत्ता थाप्न फिक्कलै पुग्नुपर्ने बाध्यता छ । पर्यटकीय गन्तव्य अन्तु तल्तिरको समाल्बुङ शान्ति बजारमा रहेको वडा कार्यालय धाउन पनि ३ घन्टा लाग्ने स्थानीयको भनाइ छ ।पुराना बासिन्दाहरूका अनुसार करिब सय वर्षभन्दा पनि अघि यो गाउँमा तीन घरमात्रै थिए एक राई र दुई तामाङ समुदायका । कालान्तरमा राईको परिवार मासियो । तामाङहरू मात्रै बाँकी रहे । मूलतः वाइवा, योन्जन र स्याङ्वो तीन थरी तामाङको यहाँ बसोबास छ । भारतसँगको निकट सम्बन्धले उनीहरूको बोलीचाली, हाउभाउ र जीवनशैली दार्जिलिङसँग मेल खान्छ । धेरै जसोको बिहेबारी पनि मेचीपारि नै भएको छ । दार्जिलिङका चेलीहरू बुहारी बनेर आएका छन् । यताका चेलीहरू बिहे गरी पारि तरेका छन् । बिहेबारी मात्रै हैन, धार्मिकसांस्कृतिक कार्जेहरूमा पनि हाम्रो वारिपारि सम्बन्ध निकट छ, हर्कध्वजले सुनाए, हाम्रो नजिकको नाता नेपालसँग भन्दा भारतसँगै ज्यादा छ ।सुङतुङवासीको व्यापार तथा किनमेलको मूल थलो भारतको नक्सलबारी बजार हो । गाउँमा फलेका अम्रिसो, अलैंची, अदुवा, दूध, महजस्ता वस्तु घोडालाई बोकाएर घण्टौं हिँडेर उनीहरू नक्सलबारीसम्म पुग्छन् । नक्सलबारीमा आफ्ना उत्पादन बेचेर उताबाट ल्याउँछन्, दाल, चामल, चिनी, तेलजस्ता खाद्यान्न । कोभिडअघिसम्म हाम्रो बजार भारत नै थियो, अर्का स्थानीय विनोद तामाङले भने, कोभिडपछि नाकाबन्दी भयो अनि हाम्रो गन्तव्य पनि मोडियो । उनका अनुसार अहिले फिक्कल र भारतको नक्सलबारी दुवैतिर व्यापारका लागि जाने गरिन्छ । गाउँमा भारतीय रुपैयाँको मात्रै कारोबार हुन्छ । नेपाली रुपैयाँ त आक्कलझुक्कल मात्रै देख्ने गरेको स्थानीयको भनाइ छ ।सुङतुङ पुत्का मौरीको महका लागि पनि प्रख्यात मानिन्छ । सुङतुङसँगै लेप्चाहरूको टोल अम्बिटारमा पुत्का पालेर मह उत्पादन हुँदै आएको छ । पुत्का जंगली मौरी हो । जंगलमा बस्ने मौरीलाई घरमै घार बनाएर स्थानीयले पुत्का मह उत्पादन गरिरहेका छन् । अम्बिटारका स्थानीय जगसिंह लेप्चाले पुत्काको मह उत्पादन गर्न थालेको धेरै भइसक्यो । अहिले पनि उनले आधा दर्जन जति घारमा मह उत्पादन गर्दै आएका छन् ।"
चेक बाउन्समा मिलापत्रको व्यवस्था,"(काठमाडौं) बैंक खातामा पैसा नभएको जानीजानी चेक काटेर दिँदा हुने कारबाही सम्बन्धमा मिलापत्रको व्यवस्थासहित बैकिङ कसुर तथा सजाय ऐन, २०६४ लाई संशोधन गर्न बनेको विधेयक संसदमा पेश भएको छ । चेक बाउन्स का रूपमा परिचित कसुरबापत विद्यमान कानुनी व्यवस्थालाई केही परिमार्जन गरी दुवै पक्षको सहमतिमा मिलापत्र गर्न सकिने व्यवस्था विधेयकमा राखिएको छ । बैंकिङ कसुर तथा सजाय (दोस्रो संशोधन) विधेयक २०८० मा यस्तो व्यवस्था गर्न लागिएको हो । गत साउनको मन्त्रिपरिषद् बैठकले बैकिङ कसुरसम्बन्धी विधेयक संघीय संसद्मा पेस गर्न स्वीकृति दिने निर्णय गरेको थियो । मन्त्रिपरिषद्को निर्णय भएको करिब ८ महिनापछि बल्ल विधेयक संसद्मा पेस भएको हो । प्रचलित कानुनमा जुनसुकै कुरा लेखिएको भए पनि चेक अनादरसम्बन्धी मुद्दामा प्रतिवादीले चेकमा उल्लेख भएबमोजिमको रकम धारकलाई बुझाइ मुद्दाका दुवै पक्षले मिलापत्र गर्न चाहेमा अनुसन्धानको सिलसिलामा भए अनुसन्धान अधिकारीमार्फत सरकारी वकिलसमक्ष र अदालतमा मुद्दा दायर भइसकेको भएमा सरकारी वकिलमार्फत अदालतसमक्ष मिलापत्रका लागि निवेदन दिन सक्नेछन, विधेयकमा उल्लेख छ, मिलापत्रका लागि आवेदन परेमा सरकारी वकिलले मुद्दा अनुसन्धानको सिलसिलामा भए अनुसन्धान अधिकृतलाई दुवै पक्षबीच मिलापत्र गराइदिन र मिलापत्रका भएको व्यहोरा अभिलेखमा जनाई तत्ससम्बन्धी अनुसन्धान स्थगन गर्न सम्बन्धित अनुसन्धान अधिकृतलाई आदेश दिनुपर्नेछ । हाल दुई पटकभन्दा बढी चेक बाउन्स भए चेक काट्ने व्यक्ति कालोसूचीमा पर्नुका साथै उसलाई बैंकिङ कसुरसम्बन्धी कारबाही तथा जरिवानासमेत हुने व्यवस्था छ । यही व्यवस्थाका कारण हाल बैंकिङ कसुरसम्बन्धी मुद्दा उल्लेख्य बढेका छन् । तीमध्ये अधिकांश चेक बाउन्सका छन् । धेरैजसो निकै कम रकमका भएकाले राज्यको ठूलो साधन स्रोत उपयोग भइरहेको छ भने सानो रकमको कसुरमा पनि सर्वसाधारणले ठूलो सास्ती भोग्नुपरेको छ । यसकारण यस्ता मुद्दाको संख्या घटाउन चेक बाउन्स भएपछि पनि सम्बन्धित दुवै पक्ष (चेक काट्ने र चेक वाहक) लाई आपसी समझदारीमा मिलापत्र गर्ने व्यवस्था सरकारले गर्न लागेको हो । हाल चेक बाउन्स भएपछि चेक काट्ने व्यक्तिले म पैसा भुक्तानी गर्छु भन्दा पनि कारबाही भोग्नुपर्ने अवस्था छ । यो व्यवस्थाले खासगरी २४ हजारको कारोबारमा बैंकिङ कसुरबापतको जरिवाना भोग्नुपर्छ । यो प्रावधानले सर्वसाधारणलाई पनि मर्का परेको स्रोतको दाबी छ । यस्ता व्यावहारिक समस्या न्यूनीकरण गर्नकै लागि बैंकिङ कसुरसम्बन्धी ऐन संशोधन गरी स्वीकृतिका लागि पठाइएको स्रोतले बतायो । प्रस्ताव गरेअनुसार नै ऐन संशोधन भए नागरिकले चेकमा उल्लेख भएको रकम तिरेपछि बैंकिङ कसुरसम्बन्धी कारबाही भोग्नुपर्दैन, प्रधानमन्त्री कार्यालय स्रोतले भन्यो, यसलाई चेक बाउन्ससम्बन्धी मुद्दामा बैंकिङ कसुर नलाग्ने भन्ने अर्थमा बुझ्नु हुँदैन । ससाना कारोबारमा दुवै पक्ष मिल्छौं भनेर आए उनीहरूलाई उपयुक्त वातावरण बनाइदिन मात्र खोजिएको हो ।अहिले ससानो कारोबारमा पनि चेक बाउन्स हुँदा त्यो व्यक्ति कालोसूचीमा पर्ने र उसले बैंकिङ कसुरसम्बन्धी सजाय तथा जरिवाना भोग्नुपर्ने व्यवस्था छ । अब बैंकिङ कसुरको आरोप लाग्नुअघि दुवै पक्षलाई सहमतिमा ल्याउने र विवाद नटुंगिए मात्र बैंकिङ कसुरको कारबाही अघि बढाउने व्यवस्थाका लागि विधेयकमा प्रस्ताव गरिएको छ । हाल बैंकिङ कसुरसम्बन्धी ऐनमा मिलापत्रको व्यवस्था छैन । चेक बाउन्स हुँदा मिलापत्र गर्न लगाउने र त्योभन्दा धेरैको भए कसुरमै पठाउने प्रस्ताव विधेयकमा छ, स्रोतले भन्यो, संसद्मा कस्तो संशोधन हुन्छ त्यसका आधारमा कस्तो नीति बन्छ भन्ने टुंगो लाग्छ ।यस्तै, विधेयकमा चेक अनादर प्रमाणित भएको मितिले तीन महिनाभित्र जाहेरी दिन सकिने व्यवस्था समावेश छ । यसरी जाहेरी परेको मितिले तीन महिनाभित्र सम्बन्धित जिल्ला अदालतसमक्ष मुद्दा दायर गरिसक्नुपर्नेछ, विधेयकमा उल्लेख छ । विद्यमान ऐनको दफा १२ मा रहेको बैंक तथा वित्तीय संस्था वा सहकारी संस्था वा संघ को सट्टामा सहकारी बैंक मात्र राख्न पनि विधेयकमा प्रस्ताव गरिएको छ । सहकारी ऐनले सहकारी संस्थालाई सहकारी बैंकमा परिणत गरेकाले यस ऐनमा पनि परिमार्जन गर्नु परेको विधेयकमा प्रस्ट्याइएको छ । यस्तै विधेयकमा चेक अनादर मुद्दामा कसूर गरेको ठहर भएमा हुने सजाए र जरिवाना पनि थप गरिएको छ । जसअनुसार पाँच लाखसम्मको बिगो भए एक महिनासम्म कैद, ५ देखि १० लाखसम्मको भए तीन महिनासम्म कैद, १० लाखभन्दा बढी ५० लाखभन्दा कम बिगो भए ६ महिनासम्म कैद र ५० लाख रुपैयाँभन्दा बढी जतिसुकै बिगो भए पनि दुई वर्षसम्म कैदको व्यवस्था विधेयकमा प्रस्ताव गरिएको छ । कसुर गर्ने व्यक्ति सम्बन्धित संस्थाको अध्यक्ष, सञ्चालक, प्रमुख कार्यकारी अधिकृत भएमा यस ऐनबमोजिम हुने सजायमा थप एक वर्ष कैद हुनेछ, विधेयकमा भनिएको छ । हाल दुई वा सोभन्दा बढी पटकसम्म बैंकबाट पैसा निकाल्न नपाएपछि चेक लिने मानिसले चेक काट्नेलाई चेक बाउन्सको कसुरमा कालोसूचीमा राख्न उजुरी गर्न सक्ने प्रावधान छ । उजुरीका आधारमा सम्बद्ध बैंकले चेक काट्ने व्यक्तिलाई कालोसूचीमा राख्न कर्जा सूचना केन्द्रलाई सिफारिस गर्छ । तर, यस्तो निवेदन चेक जारी भएको मितिले ६ महिनाभित्र दिइसक्नुपर्ने प्रावधान छ । यही प्रावधानका आधारमा कर्जा सूचना केन्द्रले कालोसूचीमा राख्दै आएको छ । पछिल्ला महिना कालोसूचीमा परेका कुल ऋणीमध्ये चेक बाउन्सका कारण औसत ९० प्रतिशत छन् । आर्थिक वर्ष ०७६७७ र ०७७७८ मा पनि करिब ९० प्रतिशतका हाराहारीमा चेक बाउन्सका कारण कालोसूचीमा परेको तथ्यांक छ ।"
"निगममा भट्ट, प्राधिकरणमा भण्डारी","काठमाडौं (कास) सरकारले नेपाल आयल निगमको कार्यकारी निर्देशकमा चण्डिका भट्ट र नेपाल दूरसञ्चार प्राधिकरणको अध्यक्षमा भूपेन्द्र भण्डारीलाई नियुक्त गर्ने निर्णय गरेको छ । आइतबारको मन्त्रिपरिषद् बैठकले निगममा भट्ट र प्राधिकरणमा भण्डारीलाई नियुक्त गर्ने निर्णय गरेका सरकारका प्रवक्ता रेखा शर्माले जानकारी दिइन् ।भट्टलाई तीनवर्षे र भण्डारीलाई पाँचवर्षे कार्यकालका लागि नियुक्त गरिएको हो । आयल निगमका तत्कालीन कार्यकारी निर्देशक उमेशप्रसाद थानीले पदावधि बाँकी छँदै पदबाट राजीनामा दिएपछि रिक्त पदमा पदपूर्तिका लागि आह्वान गरिएको थियो । १३ जना प्रतिस्पर्धीबाट सबैभन्दा बढी अंक प्राप्त गर्ने चण्डिकाप्रसाद भट्ट, डोलप्रसाद चापागाईं र शत्रुघ्नप्रसाद पुडासैनीमध्येबाट सरकारले भट्टलाई नियुक्त गर्ने निर्णय गरेको हो । भट्टले यसअघि पनि नेपाल आयल निगमको कार्यकारी निर्देशकका रूपमा काम गरिसकेका छन् । उनी २०७० जेठदेखि २०७० मंसिरसम्म कार्यकारी निर्देशक थिए । उनी निर्देशक हुँदा २०७१ असोज १३ मा निगमले स्वचालित मूल्य प्रणाली सुरु गरेको थियो । अहिले उनी विशेष आर्थिक क्षेत्र (सेज) प्राधिकरणको कार्यकारी निर्देशककै रूपमा कार्यरत छन् ।"
त्रिभुवन अन्तर्राष्ट्रिय विमानस्थल ५ दिन बन्द हुन सक्ने,"(काठमाडौं)नागरिक उड्डयन प्राधिकरणअन्तर्गतको हवाई यातायात क्षमता अभिवृद्धि आयोजना ले त्रिभुवन अन्तर्राष्ट्रिय विमानस्थलको आधुनिक टर्मिनल भवन, एप्रोन, ट्याक्सीवे लगायतका पूर्वाधार निर्माण तथा विस्तारको कामलाई धमाधम अघि बढाएको छ । उक्त निर्माणका कारण आउँदो वर्षायाम सकिएसँगै अन्तर्राष्ट्रिय उडान प्रभावित हुन सक्ने भन्दै केही दिन बन्द गरेर काम गर्नुपर्ने सम्भावना रहेको जनाइएको छ । आन्तरिक र अन्तर्राष्ट्रिय उडान गर्दै आइरहेका ४० वटा वायुसेवाका प्रतिनिधिसँग आयोजनाले बुधबार गरेको छलफलमा निर्माणका क्रममा मुलुककै पहिलो अन्तर्राष्ट्रिय हवाई अड्डालाई ४५ दिन पूर्ण रूपमा वा आंशिक रूपमा बन्द गर्नुपर्ने सम्भावना रहेकाले त्यसअनुसार आफ्ना उडानहरूलाई व्यवस्थापन गर्न आग्रह गरेको हो । अन्तर्राष्ट्रिय उड्डयन संगठन (आईकाओ) को जारी प्रावधानअनुसार, काठमाडौं विमानस्थल सञ्चालन गर्ने नेपाल नागरिक उड्डयन प्राधिकरणले पहिलो चरणमा वायुसेवा कम्पनीहरूलाई हाल भइरहेको निर्माणबारे धावनमार्ग आसपासको डिक्लेयर डिस्टेन्स बारे जानकारी गराउन छलफलमा बोलाई जानकार गराएको हो । यो अन्तर्राष्ट्रिय नियम हो । विमानस्थल सञ्चालन गर्ने निकायको जानकारीका आधारमा वायुसेवाहरूले भविष्यमा पूर्वाधार विस्तारका क्रममा हुन सक्ने उडान अवरोधलाई विश्लेषण गर्दै बिक्री भइसकेका टिकटका यात्रुहरूको उडान तालिका हेरफेर गर्नुपर्छ । यसपछि काठमाडौं विमानस्थलको निर्माण क्षेत्रलाई समेटेर आइकाओले तोकेको मापदण्डअनुसार, संसारभरका उड्डयनकर्मीहरूको जानकारीका लागि एरोनटिकल इन्फर्मेसन पब्लिकेसन (एआईपी) मा नक्सा प्रकाशन गर्नुपर्छ । यसपछि उडान बन्द गर्नुअघि पाइलटहरूका लागि जारी गरिने सूचना नोटाम (नोटिस टु एयरमिन) निकाल्नुपर्छ । सन् २०१६ मा एसियाली विकास बैंकले तयार पारेको गुरुयोजनाअनुसार, विमानस्थलको उत्तरपश्चिममा अन्तर्राष्ट्रियस्तरको जहाज पार्किङ गरिने एप्रोन, अहिलेको धावनमार्गको दुवै बिन्दु जोड्न समानान्तर ट्याक्सीवे निर्माण तथा विस्तार र जहाजका लागि ह्यांगर क्षेत्र विस्तार गर्दै दुई वटा एप्रोन गरी १५ अर्ब रुपैयाँ बराबरका तीन वटा ठेक्का सञ्चालन भइरहेका छन्, आयोजना निर्देशक इन्जिनियर दीपेन्द्र श्रेष्ठले वायुसेवा प्रतिनिधिहरूसमक्ष भने, यी पूर्वाधार विस्तारका लागि वर्षा लाग्नुअघि (अप्रिल १ देखि जुन ३० सम्म) चैत १९ देखि ०८१ असार १६ सम्म बेलुकी ११ बजेदेखि बिहान ७ बजेसम्म विमानस्थल नै बन्द गरेर काम सम्पन्न गर्नुपर्नेछ । यसै सिलसिलामा त्रिभुवन अन्तर्राष्ट्रिय विमानस्थल राति मात्रै होइन ४५ दिन पूर्ण रूपमा वा आन्तरिक उडान मात्रै सञ्चालन गरेर बाँकी अन्तर्राष्ट्रिय उडानलाई भैरहवा वा पोखरामा डाइभर्ट गरेर काम गर्नुपर्ने बढी सम्भावना देखिएको छ । हवाई यात्रुहरूले एक वर्षअघिदेखि नै टिकट बुकिङ गरिसक्ने भएकाले आयोजनाले बुधबार अन्तर्राष्ट्रिय उडान गर्ने वायुसेवाहरूलाई अन्तिम समयमा दिइने जानकारीले व्यवस्थापकीय संकट आइपर्न सक्ने भएकाले पहिलो चरणको छलफल गरेर जानकारी दिएको हो । आयोजनाका अनुसार, वायुसेवा कम्पनीहरूले मनसुनका बेला ११ बजेदेखि ४ बजेसम्म हुने उडान निर्माण नसकिएसम्म कटौती गर्नुपर्ने वा बिहान सार्नुपर्ने हुन्छ । प्राधिकरणले काठमाडौं विमानस्थलको वार्षिक कम्तीमा १ करोड यात्रुलाई सेवा दिलाउने उद्देश्यले सन् २०१६ यता गुरुयोजनाअनुसार, भौतिक पूर्वाधार निर्माण तथा विस्तारका काम गर्दै आइरहेको छ । अहिले त्रिभुवन अन्तर्राष्ट्रिय विमानस्थलमा ११ वटा मात्रै अन्तर्राष्ट्रिय उडानतर्फका जेट विमान एप्रोनमा पार्किङ हुन्छ । गुरुयोजनाअनुसार, सबै काम सम्पन्न भए १६ वटा न्यारोबडी विमान एप्रोनमा यात्रुलाई सेवा दिन सक्ने क्षमताको हुनेछ ।अहिले ३ किलोमिटर धावनमार्गको दक्षिण र उत्तरमा रहेका दुवै बिन्दुलाई जोड्ने ट्याक्सीवे छैन । अबको डेढ वर्षभित्र भने यी दुवै बिन्दुसम्म ट्याक्सीवे जोडिँदै छ । दुवै बिन्दुबाट जहाज पस्न र निस्किन इन्डटुइन्ड ट्याक्सीवे निर्माण भएसँगै धावनमार्गको क्षमता थप वृद्धि हुनेछ । गुरुयोजनाअनुसार निर्माण कार्य सकिएपछि अहिले जस्तो जहाज पार्किङ अभावले सिमरामाथिको आकाशमा जहाज होल्ड गराउनुपर्ने, साना जहाजलाई काठमाडौं बाहिरका विमानस्थलमै होल्ड गराउनुपर्ने समस्या निराकरण हुनेछ, आयोजना प्रमुख इन्जिनियर श्रेष्ठले भने ।नेपालमा वैकल्पिक अन्तर्राष्ट्रिय विमानस्थल नभएकाले ५ वर्षअघि पनि चिनियाँ ठेकेदार कम्पनीले त्रिभुवन अन्तर्राष्ट्रिय विमानस्थलको धावनमार्गको जीर्णोद्धार गर्दा राति १० देखि बिहान ८ बजेसम्म उडान बन्द गरिएको थियो । यस पटक भने काठमाडौंमा उडान रोक्नुपर्ने अवस्था आइपरेमा भैरहवा र पोखराबाट पनि अन्तर्राष्ट्रिय उडान सुचारु गर्न सकिने भएकाले निर्माणका क्रममा अन्तर्राष्ट्रिय मापदण्डअनुसार तीन मिटर गहिरो खाल्डो खनेर २०२५ तहमा माटो पुर्ने काम गर्दा उडान सुरक्षाका कारण विमानस्थल नै बन्द गरेर काम गरिने इन्जिनियरहरूको भनाइ छ । धावनमार्गको केन्द्रबाट ७५ मिटर दायाँबायाँ दूरीमा ३ मिटर गहिरो खाल्डो पुर्नु धेरै संवेदनशील काम हो ।स्थान अभावले निर्माण भइरहेको क्षेत्रमा धेरै यन्त्रउपकरण प्रयोग गर्न नसकिने भएकाले विमानस्थल नै बन्द गर्नुपर्ने हुन्छ कि त साना जहाज मात्रै उडाएर ठूला जेट विमानका लागि विमानस्थल बन्द गर्नुपर्ने हुन्छ, श्रेष्ठले भने, यसबारे ठेकेदार कम्पनी, परामर्शदाता र प्राधिकरणका इन्जिनियरहरूले साथसाथै अध्ययन पनि गरिरहेका छन् ।काठमाडौं विमानस्थलको पूर्वाधारमा मात्रै केन्द्रित आयोजनाले यसअघि पूर्वी भागमा रहेको जहाज पार्किङ क्षेत्रबाट पुराना जहाजलाई अन्यत्र सारेको थियो । एप्रोन निर्माण क्षेत्रमा पर्ने यती र श्री एयरलाइन्सका दुइटा ह्यांगरलाई १५ दिनभित्र भत्काउन भनिसकिएको आयोजनाले जनाएको छ । बुधबारको छलफलमा विमानस्थलमा सञ्चालित तीन फरक आयोजनाका तर्फबाट परामर्शदाताका इन्जिनियरले धावनमार्गसँगै समानान्तर ट्याक्सीवेको काम थाल्दा जहाजको उडानभार पनि घटाउन भनेका थिए । धावनमार्गको दूरीअनुसार वायुसेवाले यात्रु, कार्गो र तेलको तौल घटाउनुपर्नेछ ।"
भुक्तानी नपाएपछि सडकमै दूध पोखेर विरोध,"(चितवन) उत्पादित दूधले बजार नपाएको र बिक्री भएको दूधको लामो समयदेखि भुक्तानी नपाएको भन्दै चितवनका किसानले आइतबार सडकमा दूध पोखेर विरोध गरेका छन् । साउनयता डेरी उद्योगबाट दूधको भुक्तानी पाउन छाडेकाले आन्दोलनमा उत्रिनुपरेको किसानहरूको भनाइ छ । चितवन जिल्ला दुग्ध उत्पादक सहकारी संस्था लिमिटेडले आइतबार भरतपुरमा विरोध प्रदर्शन आयोजना गरेको हो । साउनयता भुक्तानी अनियमित छ । चितवनका किसानले दुग्ध विकास संस्थानका साथै अन्य निजी डेरी उद्योगबाट समेत गरेर ५२ करोड रुपैयाँ भुक्तानी पाउन बाँकी छ, संस्थाका अध्यक्ष किशोर बगालेले भने । चितवनमा दैनिक साढे तीन लाख लिटर हाराहारी दूध उत्पादन हुने गरेको छ । त्योमध्ये डेढ लाख लिटर दूध जिल्लाका विभिन्न सहकारीमार्फत संस्थान र निजी डेरी उद्योगले खरिद गर्छन् । तर पाँच दिनयता चितवनको दूध बिक्री ठप्प भएर किसान छटपटाउनुपरेको अध्यक्ष बगालेले बताए । सहकारी संघको कार्यालयमा भेला भएका किसानहरूले नाराबाजी गर्दै जिल्ला प्रशासन कार्यालय पुगेर प्रमुख जिल्ला अधिकारी भूपेन्द्र थापालाई ज्ञापनपत्र बुझाएका थिए । त्यसपछि भरतपुरको केन्द्रीय बस टर्मिनल चोक पुगेर कोणसभा गरी दुई वटा क्यानमा ल्याएको ४०४० लिटर दूध पोखेर विरोध जनाएका थिए । हामीले सांकेतिक रूपमा केही दूध पोखेका हौं । दूध नपोखौं भनेर सीडीओदेखि मिडियाका साथीले पनि भन्नुभएको हो । दूध पोख्ने हाम्रो चाहना होइन तर नपोखी राज्यलाई हाम्रो पीडाले नघोच्ने देखियो, बगालेले भने । समस्या हल गर्न चासो र सक्रियता नदेखाएको भन्दै दूध उत्पादक किसानहरूले कृषिमन्त्रीको राजीनामासमेत मागेका छन् । चितवनका किसानको समस्याबारे प्रदेश र संघीय सरकारका कृषिमन्त्रीलाई भेटेर कुरा राखे पनि सुनुवाइ नभएको उनले बताए । हामीले यसअघि पनि आन्दोलन घोषणा गरेका थियौं । आन्दोलन स्थगित गरेर वार्तामा आउनुस् भन्नुभयो । प्रधानमन्त्रीले कृषिमन्त्रीलाई समस्या समाधानका लागि निर्देशन दिँदा पनि अवस्था उस्तै छ, बगालेले भने । किसानको समस्या समाधानमा कृषिमन्त्री उदासीन देखिएका कारण राजीनामा दिनुको विकल्प नभएको उनले बताए । हाम्रो माग भनेकै दूध बिक्री भएर पैसा पाउनुपर्यो । राज्यले किसानका यत्ति कुरा पनि नसुन्ने हो भने हामी भोको पेटमा पटुका कसेर थप आन्दोलन चर्काउन बाध्य हुनेछौं, अध्यक्ष बगालेले भने ।"
लघुवित्तका बेथिति अन्त्य गर्न १२ बुँदे घोषणापत्र,"(काठमाडौं) लघुवित्तमा देखिएका विकृति विसंगति अन्त्य गर्न १२ बुँदे घोषणापत्र जारी गरिएको छ । चौथो राष्ट्रिय लघुवित्त सदस्य सम्मेलन ले १२ बुँदे घोषणापत्र जारी गरेको हो । स्वस्थ लघुवित्त, समृद्ध सदस्य नारालाई व्यवहारमा कार्यान्वयन गर्ने प्रतिबद्धता पनि सम्मेलनले गरेको छ । घोषणापत्रमा तेस्रो सम्मेलनले अगाडि सारेको घरघरमा उद्यम फैलाऊ, गरिबीलाई शून्य बनाऊ अभियानलाई मूर्तरूप दिने उल्लेख छ ।घोषणापत्रमा लघुवित्तमा देखिएका विकृति विसंगति अन्त्य गर्ने, सदस्य तथा संस्थाले समेटेका वर्गलाई सुसूचित गर्ने अभियान चलाउने, सदस्य तथा कर्मचारीको आचरण सुधार गर्ने, विपन्न महिलालाई कर्जा तथा बचतमा सहजीकरण गर्ने, लघुवित्तमा जोडिएका सदस्यका सन्तानलाई युवा उद्यमी बनाउन सहयोग गर्ने, वातावरणमैत्री र उद्यमशील समाज बनाउन युवा परिचालन गर्ने, वातावरण अनुकूलता प्रवर्द्धन गर्न वातावरणमैत्री गाउँ निर्माण, प्रविधिमैत्री संस्था निर्माण र निष्क्रिय सदस्यलाई सक्रिय बनाउने अभियान चलाउने उल्लेख छ ।सम्मेलनको समापन समारोहमा प्रतिनिधिसभा सदस्य लीलानाथ श्रेष्ठले देशको आर्थिक अवस्था गम्भीर रहेकाले यस्तो अवस्थामा लघुवित्त तथा सहकारी क्षेत्रको भूमिका बढेर गएको बताए । लघुवित्त क्षेत्रले प्रत्यक्ष रूपमा समुदायमा रहेर काम गर्दै आएका छन्, यस क्षेत्रले वित्तीय अनुशासन पालना गर्दै सदस्यको हितमा रहेर काम गरेको अवस्थामा विपन्न नागरिकको अवस्थामा सुधार ल्याउन सहयोग पुग्छ, उनले भने, अहिले यस क्षेत्रमा आएका विचलनलाई रोक्न गल्ती गर्नेलाई कारबाही र राम्रो गर्नेलाई संरक्षण गर्न राज्य जवाफदेही बन्नुपर्छ । लघुवित्त क्षेत्रलाई राजनीतीकरण गरेर यसकै नाममा आन्दोलन गर्ने क्रम बढेकोले यस्ता प्रवृत्ति रोक्न सबै पक्ष सहज रहनुपर्ने उनको भनाइ छ । वित्तीय संस्था डुब्नु भनेको आमनागरिकको बचत डुब्नु हो, यसतर्फ सरकारको ध्यान जान जरुरी छ, उनले भने । प्रतिनिधिसभाका सांसद भगवती चौधरीले ६० लाख नेपाली गरिबीको रेखामुनि रहेको अवस्थामा झन्डै त्यत्तिकै सदस्य संख्यामा काम गर्ने लघुवित्त तथा सहकारी क्षेत्र अर्थतन्त्रको मेरुदण्ड भएको बताइन् । समापन कार्यक्रमका सभापति तथा आयोजक समिति अध्यक्ष शंकरमान श्रेष्ठले सम्मेलनमा लघुवित्त तथा सहकारी क्षेत्रका समस्याका विषयमा गम्भीर समीक्षा भएको र घोषणापत्रमा उल्लेख गरिएका कुरा समुदायस्तरमा गएर लागू गर्न सबै प्रतिबद्ध हुनुपर्नेमा जोड दिए । फागुन ५ र ६ गते दुई दिन चलेको सम्मेलनमा ८०० महिला उद्यमी, लघुवित्त, सहकारीका कर्मचारी तथा सदस्य सहभागी थिए । सम्मेलन हरेक दुईदुई वर्षमा हुँदै आएको छ ।"
राजस्व संकलनमा सरकारको महत्त्वाकांक्षी लक्ष्य,"(काठमाडौं)चालु आर्थिक वर्षमा लक्ष्यभन्दा निकै कम राजस्व संकलन गरेको सरकारले आगामी आर्थिक वर्षका लागि भने साढे १६ प्रतिशतले वृद्धि गर्ने महत्त्वाकांक्षी लक्ष्य तय गरेको छ । राष्ट्रिय योजना आयोगका उपाध्यक्षको मीनबहादुर श्रेष्ठ संयोजक रहेको राष्ट्रिय स्रोत अनुमान समितिले मध्यकालीन समष्टिगत खाकामा राजस्व संकलनको महत्त्वाकांक्षी अनुमान गरेको हो । जसअनुसार आगामी आर्थिक वर्षमा सरकारले १४ खर्ब रुपैयाँ राजस्व संकलन गर्नेछ । चालु आर्थिक वर्षको बजेटमा पनि सरकारले १४ खर्ब २२ अर्ब रुपैयाँ राजस्व संकलन गर्ने लक्ष्य तय गरेको थियो । तर, बजेटको अर्धवार्षिक समीक्षामार्फत गत साता अर्थमन्त्री प्रकाशशरण महतले सुरुको राजस्वको लक्ष्य १५ प्रतिशतले घटाएका छन् । महतले गत जेठमा संसद्मा पेस गरेअनुसारको लक्ष्य भेट्न मुस्किल परेपछि २ खर्ब २१ अर्ब रुपैयाँले बजेटको आकार घटाएका छन् । बजेटको आकार घटेसँगै राजस्व संकलनको लक्ष्य पनि घटेको छ । बजेट संशोधनपछिको आँकडाअनुसार राजस्वको लक्ष्य १५ प्रतिशतले कम गरिएको छ । सुरुमा १४ खर्ब २२ अर्ब ५४ करोड १७ लाख रुपैयाँ राजस्व संकलन गर्ने लक्ष्य राखेको अब १२ खर्ब २ अर्ब २९ करोड ६२ लाख रुपैयाँ मात्रै संकलन हुने अनुमान सरकारले गरेको छ ।तर आगामी वर्षका लागि भने १४ खर्ब रुपैयाँ राजस्व संकलन हुने अनुमान राष्ट्रिय स्रोत अनुमान समितिले गरेको हो । अर्थ मन्त्रालयका अनुसार हालसम्म वार्षिक लक्ष्यको करिब ४० प्रतिशत अर्थात् ५ खर्ब ६४ अर्ब १० करोड ६४ लाख रुपैयाँ मात्रै राजस्व लक्ष्य संकलन भएको छ । राजस्वमा सबैभन्दा धेरै योगदान पेट्रोलियम पदार्थ र सवारी सवारीको छ । ६ महिनाको अवधिमा इन्धनबाट ५० अर्ब राजस्व संकलन भएको भन्सार विभागले जनाएको छ । विद्युतीय सवारीसाधनको भन्सार दर हेरफेर गरेसँगै राजस्व संकलनमा सामान्य सुधार देखिन्छ । यसबाट करिब १३ अर्ब राजस्व संकलन भएको छ । विभागका अनुसार चालु आर्थिक वर्षको पहिलो ६ महिनामा भन्सारबाट मात्र २ खर्ब ९ अर्ब राजस्व संकलन भएको छ । यो रकम गत आर्थिक वर्षको सोही अवधिको तुलनामा ११ अर्ब ९३ करोडले बढी हो । तर, राजस्व संकलन बढ्नुको प्रमुख कारण विद्युतीय सवारीसाधनको भन्सार दरमा परिवर्तन र डलरको प्रभाव रहेको जानकारहरू बताउँछन् । यस्तै, आयोगअन्तर्गतको उक्त समितिले आर्थिक वर्ष ०८१८२ मा १४ खर्ब, ०८२८३ मा १६ खर्ब ३५ अर्ब र ०८३८४ मा १९ खर्ब १७ अर्ब ५ करोड रुपैयाँ राजस्व संकलन हुने अनुमान गरेको छ । उल्लिखित तीन वर्षमा राजस्व संकलनको अनुमान जोड्दा कुल ४९ खर्ब ५२ अर्ब ५ करोड हुन आउँछ । संघीय विभाज्य कोषबाट प्रदेश र स्थानीय तहमा बाँडफाँट हुने राजस्वमा पनि भारी वृद्धि हुने अनुमान गरिएको छ । जसअनुसार आगामी वर्ष १ खर्ब ५५ अर्ब, आर्थिक वर्ष ०८२८३ मा १ खर्ब ८२ अर्ब र ०८३८४ मा २ खर्ब १३ अर्ब प्रदेश र स्थानीय तहमा राजस्व बाँडफाँट हुनेछ । यस्तै, आगामी तीन वर्षमा नेपाल सरकारले परिचालन गर्ने राजस्व ४४ खर्ब १ अर्ब पुग्ने प्रक्षेपण गरिएको छ । सोही अवधिमा वैदेशिक सहायता, अनुदान र ऋण, आन्तरिक ऋण पनि बढ्ने अनुमान गरिएको छ । आगामी तीन वर्षमा वैदेशिक सहायता ९ खर्ब ४६ अर्ब ४ करोड पुग्ने अनुमान गरिएको छ । यस्तै, समितिले आगामी आर्थिक वर्षमा पनि ६ प्रतिशतले आर्थिक वृद्धि हुने अनुमान गरेको छ । चालु आर्थिक वर्षमा पनि ६ प्रतिशत आर्थिक वृद्धिको लक्ष्य सरकारले तय गरेको थियो । तर, यस वर्ष ४७ प्रतिशत मात्र उपलब्धि हुने समितिको अनुमान छ । समितिले ०८२८३ मा ६५ प्रतिशत र आर्थिक वर्ष ०८३८४ मा ७ प्रतिशत आर्थिक वृद्धि हुने अनुमान गरिएको छ । राष्ट्रिय तथ्यांक कार्यालयले गत महिना सार्वजनिक गरेको चालु आर्थिक वर्षको पहिलो त्रैमासमा मुलुकको आर्थिक वृद्धिदर ३२ रहेको अनुमान गरेको छ ।"
कोभिडले बन्द नाका खुलाउन माग,"(गोरखा)कोभिड महामारीका कारण बन्द भएको उत्तरी गोरखाका दुई नाका खुलाउन चुमनुव्री गाउँपालिकाका जनप्रतिनिधिले माग गरेका छन् । आइतबार प्रधानमन्त्री पुष्पकमल दाहाललाई ज्ञापनपत्र बुझाउँदै चीन प्रवेश गर्ने छेकम्पारतर्फका ङुइला भन्ज्याङ र सामागाउँको रुइला भन्ज्याङ नाका खुला गर्न चीन सरकारसँग कूटनीतिक पहल गरिदिन माग गरेका हुन् । कोभिड जोखिमका कारण चार वर्षअघि बन्द भएका नाका अझै खुलेका छैनन् । नाका खुल्दा सीमा क्षेत्रका बासिन्दा दैनिक उपभोग्य वस्तु खरिदका लागि तिब्बती बजार पुग्थे । चीन प्रवेशमा सहजताका लागि सीमा क्षेत्रका बासिन्दालाई प्रवेश अनुमतिपत्र (बोर्डर पास) पनि वितरण भइसकेको छ । नाका खुलाउन र बोर्डर पासको व्यवस्थाका लागि गाउँपालिकाले निरन्तर पहल गर्दै आएको थियो । गत भदौतिर नाका खुल्छ भन्ने चीनतर्फको स्थानीय सरकारबाट खबर आएको थियो । बोर्डर पास पनि बनायौं तर नाका खुलेन, चुमनुव्री गाउँपालिकाका अध्यक्ष निमा लामाले भने, प्रधानमन्त्रीसमक्ष आज नाका खुलाउन माग राखेका छौं । प्रधानमन्त्रीलेउच्च तहमा पहल भइरहेको बताउनुभएको छ । ङुइला नाकाबाट स्थानीयहरू तिब्बतको स्या र जोङ्गा बजार पुगेर उपभोग्य सामग्री खरिद गर्छन् । ङुइला भन्ज्याङबाट पारिको बजार स्या करिब ५ र जोङ्गा करिब १५ किलोमिटर दूरीमा पर्ने स्थानीय बताउँछन् । त्यस्तै रुइला नाकाबाट प्रवेश गर्ने स्थानीय तिब्बतको कोङदाङ बजार पुगेर किनमेल गर्थे । नाका नखुल्दा स्थानीयलाई लागतको तेब्बर ढुवानी मूल्य तिरेर गोरखाकै आरुघाट, आर्खेतलगायतका बजारबाट उपभोग्य सामग्री गाउँ पुर्याउनुपर्ने बाध्यता छ । गोरखाको तल्लो बजारबाट खच्चडमार्फत सामान बोक्न तीनदेखि चार दिन लाग्ने गर्छ । खच्चडको चर्को ढुवानी भाडा तिर्दै आएका स्थानीय तिब्बती बजारबाट आफ्नै चौंरी र घोडामा बोकाएर उपभोग्य सामग्री ल्याउँदा ढुवानीको मूल्य घट्ने स्थानीय बताउँछन् ।त्यस्तै चुमनुव्री गाउँपालिकालाई नेपालको संविधानबमोजिम विशेष क्षेत्र घोषणा गर्न पनि आइतबार प्रधानमन्त्रीसमक्ष जनप्रतिनिधिले माग राखे । विगतमा निषेधित क्षेत्र घोषणा गरिएको चुमनुव्रीका विविध स्थानलाई खुला गर्नका लागि सहजीकरणको माग पनि गरिएको छ । गत पुस ११ गतेको कार्यापालिका बैठकमा संघीय सरकारसँग विविध योजना, कार्यक्रम, माग गर्ने निर्णय भएको थियो । सोही निर्णयपछि आइतबार प्रधानमन्त्रीलाई भेट्न पुगेका जनप्रतिनिधिले १८ बुँदे मागपत्र पेस गरेका हुन् ।मनास्लु संरक्षण क्षेत्रमा हालको पर्यटकीय पदमार्ग खण्डमा सडक निर्माण भइरहेकाले वैकल्पिक पर्यटकीय पदमार्ग निर्माण गर्नुपर्ने आवश्यकता देखिएको चुमनुव्री गाउँपालिकाका अध्यक्ष निमा लामाले बताए ।प्रधानमन्त्री दाहालले चुमनुव्री गाउँपालिकाका जनप्रतिनिधिले राखेको मागप्रति आफू सकारात्मक रहेको भन्दै नाका खुलाउने विषयमा छलफल भइरहेको बताएका अध्यक्ष लामाले सुनाए । नाका खुलाउन पहल भइरहेको छ भनेर प्रधानमन्त्रीले भन्नुभयो, हिमालपारिको गाउँपालिका चुमनुव्रीलाई विकासको प्राथमिकतामा राख्ने प्रतिबद्धता पनि जनाउनुभयो, गाउँपालिका अध्यक्ष लामाले भने ।"
'बैक तथा वित्तीय संस्थामा निक्षेप सुरक्षित छ,"काठमाडौं (कास) बैंक तथा वित्तीय संस्था परिसंघ (सीबीफिन) र नेपाल बैंकर्स संघले बैंक तथा वित्तीय संस्थामा रहेको निक्षेप सुरक्षित रहेकाले लगानीकर्तालाई ढुक्क हुन आग्रह गरेका छन् । बैंक तथा वित्तीय संस्थाका अध्यक्षहरूको संस्था सीबीफिनले बैंक तथा वित्तीय संस्थाको मुख्य वित्तीय परिसूचक स्वस्थ एवं सबल रहेको, सर्वसाधारण निक्षेपकर्ता तथा समग्र ग्राहक वर्गको हकहितका विषयमा कुनै पनि जोखिम सिर्जना नभएकाले ढुक्क हुन परिसंघले भनेको हो । परिसंघले आइतबार विज्ञप्ति जारी गर्दै समग्र सरोकारवालाहरूको हकहित संरक्षण गर्ने विषयमा सीबीफिन र सम्पूर्ण बैंक वित्तीय संस्था पूर्ण रूपमा प्रतिबद्ध र दृढ संकल्पित रहेको बताएको हो ।लाखौं ग्राहकलाई अन्तर्राष्ट्रियस्तरको बैंकिङ सेवा प्रवाह गरिरहेका बैंक तथा वित्तीय संस्थाविरुद्ध विगत केही दिनदेखि केही व्यक्तिसमूहबाट बैंक तथा वित्तीय संस्थाको साख, गरिमा, विश्वसनीयतामा ठेस पुग्ने गरी विभिन्न अफवाह फैलाउने र आशंका एवं अविश्वास बढाउने खालका समाचारहरू सम्प्रेषण गर्ने कार्यप्रति परिसंघको गम्भीर ध्यानाकर्षण भएको छ, विज्ञप्तिमा उल्लेख छ । उपर्युक्त तथ्यलाई मध्यनजर गर्दै ०८० पौस मसान्तसम्म कुल गार्हस्थ्य उत्पादनको ११३९३ प्रतिशत निक्षेप, ९४४७ प्रतिशत कर्जा लगानी, ६ हजार ४ सय ४१ शाखा सञ्जाल रहेको बैंक तथा वित्तीय संस्थाको मुख्य वित्तीय परिसूचकहरू स्वस्थ एवं सबल रहेका, सर्वसाधारण निक्षेपकर्ता तथा समग्र ग्राहकवर्गको हकहितका विषयमा कुनै पनि जोखिम सिर्जना नभएको दाबी परिसंघले गरेको छ ।केही व्यक्ति तथा समूहले फैलाएका भ्रामक तथा तथ्यहीन विषयका पछि नलागी आफू सम्बद्ध बैंक तथा वित्तीय संस्थाको वास्तविक तथ्यबारे बुझ्नुपरेमा सम्बन्धित बैंक तथा वित्तीय संस्थाका आधिकारिक प्रतिनिधिलाई सम्पर्क गर्नु हुनसमेत सम्पूर्ण ग्राहकवर्गहरूमा हार्दिक आग्रह गर्दछौं, परिसंघले भनेको छ । यस्तै, नेपाल राष्ट्र बैंकबाट जारी निर्देशनबमोजिम प्राकृतिक व्यक्तिका नाममा बचत तथा मुद्दती खातामा रहेको पाँच लाखसम्मको निक्षेप नेपाल सरकारद्वारा स्थापना गरिएको निक्षेप तथा कर्जा सुरक्षण कोष मार्फत सुरक्षण गरिएकाले पनि निक्षेप सुरक्षित रहेको परिसंघको दाबी छ । त्यस्तै, पछिल्लो समयमा बैंकिङ क्षेत्रलाई खलबलाउन केही अराजक गतिविधि भइरहेका र सामाजिक सञ्जालमा समेत प्रेषित गरिएका केही भ्रामक र गलत अभिव्यक्तिप्रति नेपाल बैंकर्स संघले ध्यानाकर्षण भएको जनाएको छ । अन्तर्राष्ट्रिय बैंकिङ सिद्धान्तलाई आत्मसात् गर्दै नेपाल राष्ट्र बैंकले तोकेको नीतिगत व्यवस्थाको पालना गर्दै, नेपालको बैंकिङ क्षेत्र उदाहरणका रूपमा स्थापित भएको छ, संघले भनेको छ, नेपाल राष्ट्र बैंकको सूक्ष्म निगरानी र सोको नीतिनियमहरूको अधीनमा रहेर प्रत्येक त्रैमासमा वित्तीय विवरण सार्वजनिक गर्दै आएको बैंकिङ क्षेत्र पारदर्शी मात्र नभई सुपरिवेक्षणीय दृष्टिकोणले समेत अब्बल छ ।"
अर्थ संक्षेप,"काठमाडौं (कास) क्लोजअप नेपालले नजिक आऊ वेब सिरिजको अन्तिम भाग सार्वजनिक गरेको छ । भ्यालेन्टाइन डे को अवसरमा सुरु गरिएको वेब सिरिजको पाँचौं तथा अन्तिम एपिसोड सार्वजनिक गरिएको हो । आपसी आकर्षणलाई सामीप्यतामा बदल्न प्रोत्साहन गर्ने उद्देश्यले युवा वर्गलाई लक्षित गरी अभियान सुरु गरिएको हो । ओरल केयर ब्रान्ड का रूपमा स्थापित क्लोज अपले हरेक व्यक्तिलाई आत्मविश्वासका साथ आफ्ना प्रियजनसँग नजिक हुन प्रेरित गर्दै आएको कम्पनीको दाबी छ । कम्पनीले यसअघिका चार भाग सामाजिक सञ्जालहरू फेसबुक, इन्स्टाग्राम, युट्युब र क्लोजअपको आधिकारिक वेबसाइटमा सार्वजनिक गरिसकेको छ । ती एपिसोडहरूले एक करोडभन्दा बढी भ्युज र ९७ लाखभन्दा बढी प्रतिक्रिया बटुलिसकेका छन् । माइक्रोसाइटमा प्राप्त भएका प्रेम कथालाई छानेर कम्पनीले फेब्रअरी १४ मा देशभरका विलबोर्डमार्फत प्रदर्शन गरिएको थियो ।"
साख घटाउँदै अवैतनिक वाणिज्य दूत,"(काठमाडौं)नेपालका अधिकांश राजनीतिक दलका नेतासँग बलियो सम्बन्ध बनाएका नवराज पोखरेल त्यही सम्बन्धका आधारमा रोमानियाका लागि अवैतनिक नेपाली वाणिज्य दूत भए । तर, पछिल्लो समय वैदेशिक रोजगारीमा रहेका नेपाली श्रमिकको आर्थिक शोषण गरेको, हुन्डी कारोबार गरेको, म्यानपावर व्यवसायीबाट घूस खाएको र नेपाली श्रमिकको डिमान्ड लेटर (मागपत्र) प्रमाणीकरण सिफारिस गर्दा नगद लिएको आरोप लागेपछि उनले राजीनामा दिए । रोमानियासमेत हेर्ने गरी जर्मनीमा रहेको नेपाली दूतावासले पोखरेललाई कानुनअनुसार मागपत्र प्रमाणीकरण गर्न पाउने प्रावधान नै नभएको विषयलगायतका आरोपमा प्रस्टीकरण सोधेपछि कात्तिक पहिलो साता उनले राजीनामा दिएका हुन् ।नेपाली नै भएर विदेशमा गई त्यहाँको नागरिकता लिएर उक्त मुलुकका लागि नेपालको अवैतनिक वाणिज्य दूत बन्ने पोखरेलमात्र होइन, उनीजस्तै नियुक्ति लिने नेपाली अस्ट्रेलियामा तीन, अमेरिकामा तीन, क्यानडा, साइप्रस, जर्मनी र पोर्चुगलमा एकएक जना छन् । अस्ट्रेलियाको सिड्नीमा रहेका अवैतनिक वाणिज्य दूत दीपककुमार खड्काले १५ वर्षपछि आफ्नो जिम्मेवारी छाडेका छन् । त्यसपछि नयाँ नियुक्तिका लागि नेपालमा अहिले राजनीतिक दाउपेच चुलिएको छ । अस्ट्रेलियामा बस्ने आफ्नो मान्छेलाई त्यहाँ अवैतनिक वाणिज्य दूत बनाउनका लागि गृहकार्य भइरहेको परराष्ट्रका एक अधिकारीले बताए ।हाम्रोमा अवैतनिक वाणिज्य दूत बनाउने बेलामा सबै राजनीतिक दाउपेच चल्छ । विदेश गएका आफन्तलाई उक्त पदमा नियुक्ति दिलाउनका लागि राजनीतिक दलका उच्चपदस्थ नेताको घरदैलो गर्दै परराष्ट्र मन्त्रालयलाई दबाब दिइरहेका हुन्छन्, ती अधिकारीले भने, अस्ट्रेलियामा अब को अवैतनिक वाणिज्य दूत बन्ने भन्ने लबिइङ चलिरहेको छ । अस्ट्रेलियाजस्तो मुलुकमा नेपालको अवैतनिक वाणिज्य दूत सोही मुलुकका एक योग्य व्यक्ति हुनुपर्ने हो । तर, नेपालबाट गएर त्यहाँ बसेकालाई उक्त जिम्मेवारी दिँदा न उसले काम गर्न सक्छ, न त नेपाललाई नै कुनै फाइदा हुन्छ ।कुनै पनि विदेशी मुलुक वा सहरमा अवैतनिक वाणिज्य दूतको भूमिका राजदूतसरहकै हुने फ्रान्सका लागि पूर्वराजदूत मोहनकृष्ण श्रेष्ठ बताउँछन् । विदेशमा गएपछि धन कमाउने र त्यसपछि इज्जत पाउनका लागि यस्तो पदमा आउन चाहेको देखिन्छ, उनले भने, विदेशमा नेपालबाटै गएका भए पनि कोही कोही प्रभावकारी होलान् । तर, अहिले भएका अवैतनिक वाणिज्य दूत कोही पनि त्यस्तो प्रभावकारी भएको मैले देखेको छैन । नेताहरू विदेश भ्रमणमा जाँदा दालभात खुवाउने र यता आएर अवैतनिक वाणिज्य दूत बन्नका लागि पहल गरिदिन आग्रह गर्नेहरू नै धेरै रहेको उनले बताए । श्रेष्ठ २० वर्षअगाडि नेपालको विदेशी मुलुकमा ठूलठूला कम्पनीका मान्छेहरू हुने र उनीहरूको उक्त मुलुकको राष्ट्रपति र प्रधानमन्त्रीसँग सिधै सम्पर्क हुने गरेको बताउँछन् । तर, अहिले त्यसो नभएको उनको भनाइ छ ।विदेशमा अवैतनिक वाणिज्य दूतको काम नेपालीलाई सहयोग गर्ने, दूतावासलाई परिआएका बेलामा आवश्यक सहयोग उपलब्ध गराउने तथा नेपालीलाई आवश्यक पर्दा उद्धार लगायतका काम गर्नुपर्ने हुन्छ, उनले भने, नेपालमा अवैतनिक वाणिज्य दूत नियुक्तिमा पनि राजनीति छिरेका कारणले काबिलभन्दा पहुँचका भरमा नियुक्त हुने धेरै छन्, त्यसैले सफल छैनन् । पैसा र सुविधा नपाए पनि अवैतनिक वाणिज्य दूतले झन्डै राजदूतकै रूपमा सेवा गर्नुपर्ने उनको तर्क छ ।परराष्ट्र मन्त्रालयका अनुसार अस्ट्रेलियाको मेलबर्नमा अहिले चन्द्रबहादुर योन्जो अवैतनिक वाणिज्य दूत छन् । ताप्लेजुङका उनी एमाले निकट मानिन्छन् । अस्ट्रेलियाकै एडिलेटमा रहेका अवैतनिक वाणिज्य दूत दीपक धमला धादिङकी माओवादी नेता कल्पना धमलानिकट मानिन्छन् । अमेरिकाको बाल्टिमोरमा अवैतनिक वाणिज्य दूतका रूपमा कलाकार प्रेमराजा महत छन् । उनलाई पनि राजनीतिक दलसँग निकट भएकै आधारमा नियुक्ति दिइएको बताइन्छ । यस्तै, अमेरिकाका अन्य सहर क्यालिफोर्नियाको सान डियागोमा ऋषि पुनखर ढकाल र सियाटलमा एसी शेर्पा छन् । क्यानडाको टोरन्टोमा नेपालका अवैतनिक दूतमा कुन्जरमणि शर्मा छन् । साइप्रसका राजजीवन पन्जियारलाई चाहिँ घरेलु कामदारलाई मागपत्र प्रमाणीकरणमा म्यानपावरलाई व्यापार दिलाउनका लागि सहयोग गरेको आरोप लागेको छ । जर्मनीस्थित कोलोन सहरका अवैतनिक महावाणिज्य दूत रामप्रताप थापा कांग्रेसनिकट मानिन्छन् भने पोर्चुगलका मकरबहादुर हमाल पनि कांग्रेसनिकट नै हुन् ।उनीहरू कसैको पनि सम्बन्धित मुलुकको सरकारसँग बलियो सम्बन्ध छैन र उनीहरूलाई त्यहाँका उच्च अधिकारीले पनि चिन्दैनन् । उनीहरूजस्तो व्यक्तिलाई नेपालको अवैतनिक वाणिज्य दूत बनाउँदा कुनै पनि रूपमा फलदायी हुन्न, परराष्ट्रका एक अधिकारीले भने, उनीहरूसँग काम गर्न पनि गाह्रो हुन्छ । उनीहरूको योग्यता भनेको नेपालका शीर्ष नेताहरूसँग उठबस गरेको र धाक लगाउने प्रवृत्ति मात्रै हो । सरकारले अवैतनिक वाणिज्य दूतसम्बन्धी नियमावली, २०३९ ल्याएको थियो । पाँच पटक संशोधन भइसकेको उक्त नियमावली पछिल्लो पटक २०७५ फागुन मसान्तमा संशोधन गरिएको थियो । नियमावली अनुसार अवैतनिक वाणिज्य दूत भन्नाले कुनै किसिमको पारिश्रमिक नपाउने गरी नियुक्त हुने वाणिज्य दूत तथा महावाणिज्य दूत सम्झनुपर्छ र सो शब्दले उपवाणिज्य दूतलाई समेत जनाउने बताइएको छ ।नेपाल सरकारले ३५ वर्ष उमेर पूरा भएको, कुनै व्यापारव्यवसाय वा पेसामा संलग्न रही आतिथेय राज्यमा ख्याति प्राप्त व्यक्तिको हैसियत भएको तथा नैतिक पतन देखिने फौजदारी अभियोगमा सजाय नभएको व्यक्तिलाई मात्र अवैतनिक वाणिज्य दूत नियुक्त गर्न सक्ने प्रावधान छ । साथै, उक्त व्यक्ति नेपालप्रति सद्भाव भएको, मान्यता प्राप्त विश्वविद्यालयबाट कम्तीमा स्नातक तह उत्तीर्ण गरेको, नेपालको विदेश नीति, राजनीतिक व्यवस्था, आर्थिक तथा सांस्कृतिक पक्षहरूबारे यथेष्ट जानकारी भएको र नेपाल सरकारको आर्थिक कूटनीतिको कार्यान्वयनमा योगदान दिन सक्ने तथा द्विपक्षीय सम्बन्धलगायत नेपालको राष्ट्रिय प्रवर्द्धनमा योगदान पुर्याउन सक्ने योग्य हुनुपर्ने उल्लेख छ ।नियमावली अनुसार मित्रराष्ट्रहरूमा नेपालका लागि अवैतनिक वाणिज्य दूत नियुक्त गर्नका लागि सिफारिस भएको व्यक्तिको सम्बन्धमा मन्त्रालयले नेपाल सरकारका सम्बन्धित निकायबाट सुरक्षा पास (सेक्युरिटी क्लियरेन्स) लिनुपर्नेछ । सुरक्षा पास माग गर्नुपूर्व मन्त्रालयले सिफारिस भएका व्यक्तिबाट कन्सुलर उन्मुक्ति तथा सुविधाको दुरुपयोग हुने सम्भावना छ, छैन सो सम्बन्धमा समेत विचार गर्नु पर्नेछ । अवैतनिक वाणिज्य दूतमा नियुक्तिका लागि सिफारिस गर्दा व्यापार, व्यवसाय, पर्यटन, लगानी तथा प्रविधि हस्तान्तरणका क्षेत्रमा सहयोग पुर्याउन सक्ने, उच्चस्तरीय भ्रमण गराउन प्रयास गर्न सक्ने तथा नेपाल एवं सम्बन्धित मित्रराष्ट्रबीचको सम्बन्धलाई सुदृढ बनाउन आफ्नो क्षेत्रबाट योगदान पुर्याउन सक्ने व्यक्तिलाई प्राथमिकता दिनुपर्ने नियमावलीमा उल्लेख छ ।नियमावलीमा साधारणतया नियुक्त हुने कन्सुलर क्षेत्रस्थित राष्ट्रको नागरिकबाहेक अन्य राष्ट्रको नागरिकलाई अवैतनिक वाणिज्य दूत नियुक्त गरिने छैन भन्ने उल्लेख छ । तर, कुनै राष्ट्रले अवैतनिक वाणिज्य दूत नियुक्त गरिसकेको अन्य राष्ट्रको नागरिक वा यस नियमावली बमोजिमको योग्यता पुगेको र कुनै पनि राजनीतिक दल वा संगठनको सदस्य नरहेको सम्बन्धित देशमा बसोबास गर्ने गैरआवासीय नेपालीलाई अवैतनिक वाणिज्य दूतमा नियुक्त गर्न सकिने प्रावधान छ । यही प्रावधानमाथि टेकेर नेपालबाट विदेश गएका र नेपाली राजनीतिक संगठन र माथिल्लो तहमा पहुँच भएकाहरू विदेशमा नेपालका लागि अवैतनिक वाणिज्य दूत बन्दै आएका छन् । तर, उनीहरूको सम्बन्धित मुलुकको सरकार र उच्च अधिकारीहरूसँग कुनै सम्बन्ध छैन । नेपालबाट कुनै काम विशेषले विदेश जाने र त्यहाँ लामो समय बसेपछि नामका लागि नियुक्ति लिने प्रचलन बढ्दो छ । नेपालका राजनीतिक दलका नेता र अधिकारीलाई प्रभावित पारेर उनीहरूले अवैतनिक वाणिज्य दूतको नियुक्ति लिने गरेको परराष्ट्रका अधिकारीहरू बताउँछन् ।नेपाल सरकारले अवैतनिक वाणिज्य दूतका लागि ३ वर्षको समयावधि तोकेको छ । तर, उनीहरूलाई कुनै पनि तलबभत्ता वा सुविधा हुन्न । परराष्ट्र मन्त्रालयका अनुसार विभिन्न ३५ देशका ५३ सहरमा अहिले अवैतनिक नेपाली वाणिज्य दूतहरू छन् । बंगलादेशका लागि पूर्वराजदूत मोहनप्रसाद लोहनी विदेशमा अवैतनिक वाणिज्य दूतको भूमिका कस्तो हुनुपर्ने भन्ने सवालमा आफ्नो कार्यकाललाई सम्झन्छन् । जब म बंगलादेशका लागि राजदूत थिएँ, त्यहाँबाट श्रीलंका पनि हेर्ने गर्थें । त्यसबेला श्रीलंकामा नेपाली राजदूत थिएनन्, उनले भने, त्यसबेला श्रीलंकामा हाम्रो अवैतनिक वाणिज्य दूतका रूपमा अल्बर्ट इडिरिसिंगे थिए । उनले सन् १९८९ मा सार्क शिखर सम्मेलनको सवालमा राष्ट्रपति प्रेमदासासँग भेट गर्नुपर्ने अवस्थामा दुई दिनमै समय मिलाएका थिए । र, अरू समयमा पनि श्रीलंकामा नेपालको सहभागितालाई प्रभावकारी रूपमा प्रस्तुत गरेका थिए । लोहनी बंगलादेशका लागि सन् १९८७ देखि १९९१ सम्म राजदूत भएका थिए । अल्बर्टजस्तो प्रभावकारी रूपमा काम गर्न सक्ने व्यक्तिलाई नै नेपालले विदेशमा अवैतनिक वाणिज्य दूतका रूपमा नियुक्त गर्नुपर्छ, उनले भने, नेपालबाट विदेश गएर राजनीतिक पहुँच बनाएकै भरमा अवैतनिक वाणिज्य दूत नियुक्त गर्ने कुरालाई निरुत्साहित गर्नैपर्छ ।"
आवधिक मूल्यांकनको व्यवस्था गरौं,"राजेश्वर आचार्य, पूर्वराजदूतराज्यका तर्फबाट प्रत्यक्ष सेवासुविधा नपाउने भए पनि अवैतनिक वाणिज्य दूतले धेरै क्षेत्रमा प्रभावकारी भूमिका खेल्न सक्ने ठाउँ छ । वाणिज्य दूतको प्रमुख जिम्मेवारी भनेको सम्बन्धित मुलुकमा नेपालको सकारात्मक छवि निर्माण गर्ने र पर्यटन, संस्कृतिलगायतका विषय प्रवर्द्धन गर्ने हो । पहिलो कुरा त अवैतनिक वाणिज्य दूत स्वच्छ छविको हुनु जरुरी छ । त्यस्तै सम्बन्धित मुलुकमा पनि सार्वजनिक पहिचान भएको र सरकार तथा प्रशासनिक संयन्त्रमा राम्रो प्रभाव र सम्बन्ध भएको हुनुपर्छ । त्यसो भए मात्र नेपालको हकहितमा काम गर्न सक्छ । निजी क्षेत्र र राष्ट्रिय तथा अन्तर्राष्ट्रिय संस्थाहरूसँग पनि राम्रो सम्बन्ध हुन आवश्यक छ । यी सबै कुरालाई मध्यनजर गर्दै अवैतनिक वाणिज्य दूत नियुक्त गर्ने व्यवस्था गरौं । तर, यहाँ त पहुँचका आधारमा नियुक्ति दिने प्रचलन छ, जुन मुलुकको हितमा छैन ।पहिले सम्बन्धित मुलुकका प्रतिष्ठित व्यक्ति र व्यापारीलाई अवैतनिक वाणिज्य दूत नियुक्त गरिन्थ्यो तर अहिले आफू निकटका नेताहरूलाई समातेर अवैतनिक वाणिज्य दूत बनाउने प्रचलन छ । कुनै राजनीतिक नियुक्ति दिएजस्तो भइरहेको छ । अवैतनिक दूतहरूको कामकारबाही पनि समीक्षा हुनुपर्छ । राजदूतको कार्यकाल ४ वर्षको हुन्छ, उनीहरूको काममा चित्त नबुझेमा फिर्ता बोलाइन्छ । राजदूतको मूल्यांकन हुन सक्छ भने अवैतनिक वाणिज्य दूतको किन नगर्ने ? उनीहरूको कामको पनि आवधिक मूल्यांकन गरेर त्यही अनुसार जिम्मेवारी थपघट गर्न सकिन्छ ।अहिलेको अवस्थामा अवैतनिक दूतको प्रमुख काम भनेको द्विपक्षीय व्यापार र लगानी प्रवर्द्धन गर्नु पनि हो । पर्यटन क्षेत्रका लागि त झनै अहम् योगदान गर्न सक्छन् ।"
टिप्ताला जोड्ने सडकको ट्र्याक निर्माण अन्तिम चरणमा,"(ताप्लेजुङ)चीनसँगको सिमाना टिप्ताला भन्ज्याङ जोड्ने सडकको ट्र्याक निर्माण अन्तिम चरणमा पुगेको छ । उत्तर दक्षिण (मूलघाटदोभानओलाङचुङगोला) सडक योजनाअन्तर्गत निर्माणाधीन सडकको ट्र्याक खोल्न अब ५० मिटर मात्रै बाँकी छ ।फुङलिङगोलाटिप्ताला सडक निर्माण योजनाका प्रमुख ठेकेदार पेम्बा ठिले शेर्पाका अनुसार ट्र्याक खुलेपछि ओलाङचुङगोलाको बस्ती हुँदै टिप्ताला भन्ज्याङसम्म यातायात सञ्चालन गर्न झन्डै दुई महिना लाग्न सक्छ । ट्र्याक खोलिसकेपछि ४२ किलोमिटर सडक सफाइ गर्नुपर्नेछ । नयाँ वर्ष टिप्ताला भन्ज्याङमा मनाउने गरी काम गरिरहेको पेम्बा बताउँछन् । नेपाल, भारत र चीन जोड्ने त्रिदेशीय सडक करिब तीन सय किलोमिटर लामो छ । ताप्लेजुङको टिप्ताला भन्ज्याङदेखि पाँचथरको अमरपुर, माझीटार हुँदै तमोर किनारैकिनार धनकुटाको मूलघाट भएर भेडेटारबाट धरान, इटहरी हुँदै विराटनगरको नेपालभारत सिमाना रानीभन्सार जोगबनी जोडिन्छ । रानी (जोगबनी)मूलघाट ८३ किमि पक्की सडक छ । मूलघाटसुभाङखोला ९५ किमि पक्की हुने क्रममा छ । सुभाङखोलादेखि टिप्ताला भन्ज्याङको १ सय २१ किमि ट्र्याक खुल्ने अन्तिम चरणमा पुगेको छ । टिप्तालादेखि गोलासम्मको २२ किमि ट्र्याक स्थानीयले आफ्नै लगानीमा खोलेका हुन् । गोलादेखि तल सदरमुकाम फुङलिङतर्फको पाटीसम्मको १० किमि एलाइट जेभीले ट्र्याक खोलेको हो । चीनसँगको समन्वयमा मेसिन ल्याएर ट्र्याक खोलिएको छ । बाँकी ट्र्याक ब्रेक थ्रु भएपछि गोलातर्फको सडक पन्छाउने प्रोजेक्ट म्यानेजर राजीव लामिछाने बताउँछन् । ट्र्याक खुलेको धेरै वर्ष भएकाले कतिपय ठाउँ पूरै निर्माण गर्नुपर्ने अवस्थाको पनि छ, उनले भने, यो सडक जोड्नकै लागि वर्षौंदेखि लागिरहेकाले जति समय लागे पनि गन्तव्यमा पुर्याउँछौं । यो सडकमा हान्द्रुङ, सुकेपानी, जोंगिन र गोलाको बती नजिकै गरी चार ठाउँमा तमोर नदी तरेर मात्रै गोलाको बस्ती पुगिन्छ । चारमध्ये हान्द्रुङमा मात्रै पुल बनेको छ । रेमिट हाइड्रोले पक्की पुल बनाएको छ । गोलाबाट टिप्तालासम्म दुई ठाउँमा तर्नुपर्छ । पानी सानो भएकाले हिउँदमा ढुंगा ओछ्याएर पनि गाडी वारपार गर्न सकिन्छ ।ताप्लेजुङमा २०६५६६ मा सुकेटारबाट फुरुम्बुको गढी हुँदै गोला जोड्ने सडक बनाउन थालिएको थियो । थोरै बजेट र स्थानीयको अवरोधजस्ता कारणले तापेथोक पुर्याउन वर्षौर् ंलाग्यो । तर, अहिले सुकेटारतर्फको सडक वैकल्पिक भइसकेको छ । सदरमुकामबाट मित्लुङ, सिंवा हुँदै तमोर नदीको किनार भएर बनेको सडक छोटो भएकाले प्रयोगमा छ । ६ वर्षअघि २०७४ फागुनमा काम सुरु गरेको एलाइट कम्पनीले यसै वर्ष टिप्तालासम्म गाडी पुग्न सक्ने जनाएको छ । बहुवर्षीय ठेक्काअन्तर्गत ४२ करोड रुपैयाँमा कामको जिम्मा लिएपछि लेलेप र तापेथोक जोड्ने सेकाथुमदेखि काम सुरु गरेको हो । कोरोना संक्रमण, स्थानीयको अवरोध, विस्फोटक पदार्थको अभावजस्ता समस्या झेल्दै कम्पनी यतिका वर्षमा ब्रेक थ्रु नजिक पुगेको हो । ताप्लेजुङतर्फ पुल बनाउने, स्तरोन्नतिलगायतका काम भने बाँकी छ । ट्र्याक खुलेपछि साना सवारीसाधन भने सिमानासम्मै पुग्ने पेम्बा बताउँछन् ।जोंगिनमा पहरा फुटाउनुपर्ने अवस्था नभए गोलासम्म यसै महिना सवारी चल्ने गरी सडक बन्ने ठेकदार कम्पनीका प्रतिनिधि बताउँछन् । अहिले सुकेपानीको तमोर नदीमा केही समस्या देखियो, सडक अनुगमनमा गएर फर्किएका प्रतिनिधिसभाका सांसद योगेश भट्टराईले भने, अब जोंगिनमा तमोर नदी तर्ने ठाउँ कस्तो हुन्छ, हेर्न बाँकी छ, तिनलाई मर्मत गर्दा गाडी सिमानासम्मै पुग्छ भन्ने विश्वास लाग्यो । ट्र्याक खुलेपछि पुल निर्माण र सडक स्तरोन्नतिका लागि सरकारले तत्काल बजेट व्यवस्था मिलाउनुपर्ने भट्टराईको प्रस्ताव छ । फुङलिङबाट करिब ६८ किलोमिटर सुकेपुलसम्म अहिले साना सवारी चल्छन् । १२ जनासम्म यात्रु बोक्ने यस्ता सवारीसाधनलाई पहाडमा ट्याक्सी, जिप भनिन्छ ।फक्तालुङ७ का वडाध्यक्ष छेतेन शेर्पा लामाका अनुसार टिप्तालादेखि ओलाङचुङगोलासम्मको सडकको ट्र्याक खुलेपछि दुई वर्षजति चिनियाँ साना सवारीसाधन ओलाङचुङगोलासम्मै आउन थालेका थिए । कोरोना संक्रमणले चीनबाट सवारीसाधन आउन बन्द भएपछि यो सडकको मर्मतसम्भार पनि रोकियो । अहिले पनि चिनियाँ कम्पनीका डोजर, क्रेनलगायत टिप्ताला सडकमै अलपत्र छन् । रानीपुलदेखि ओलाङचुङगोलासम्मको ३७ किलोमिटर माथिल्लो खण्ड निर्माणको जिम्मा पेम्बाले लिएका छन् । चीन र भारत जोड्ने यो पूर्वको सबैभन्दा छोटो दूरीको राजमार्ग हुने फक्ताङलुङ गाउँपालिका अध्यक्ष राजन लाबुङ लिम्बू बताउँछन् । उद्योग वाणिज्य संघका जिल्ला अध्यक्ष नारायण थापाले सडक जोडिएपछि चीनसँगको व्यापारमा केही आशा गर्न सकिने र पर्यटक बढ्ने बताए ।"
नेपाल 'ए को नयाँ अध्याय,"(काठमाडौं)नेपाली क्रिकेटले आइतबार नयाँ अध्याय कोरेको छ । क्रिकेट विश्वकप लिग २ को तयारीका लागि काठमाडौंमा रहेको क्यानडाको राष्ट्रिय टोलीसँग खेल्दै नेपाल ए को टोली अगाडि आएको हो । नेपाल क्रिकेट संघ (क्यान) ले राष्ट्रिय टोलीलाई बलियो बनाउन ए टोलीको निर्माण गरेको हो ।नेपाल ए ले आइतबार क्यानडा ११ नाम दिइएको क्यानडाको राष्ट्रिय टोलीसँग मूलपानी क्रिकेट मैदानमा ५० ओभरको खेल खेलेको थियो । राष्ट्रिय टोलीभित्र अटाउन नसकेका, राष्ट्रिय प्रतियोगितामा राम्रो प्रदर्शन गर्दै आएका र नेपाली यू१९ टोली समेटेर बनाइएको नेपाल ए को यो पहिलो खेल पनि थियो । नतिजा भने नेपाल ए ले आफूअनुकूल बनाउन सकेन र ४ विकेटको पराजय बेहोर्यो । क्यानडा ११ ले टस जितेपछि ब्याटिङको निम्ता पाएको नेपालले निर्धारित ओभरमा ८ विकेट गुमाई २ सय १६ रन बनायो । तल्लो क्रममा बसिर अहमदले अविजित ५० रन बनाएपछि मात्र नेपालको यो स्कोर सम्भव भएको थियो । आठौं नम्बरमा ब्याटिङ गरेका बसिरले ५५ बल खेली ३ चौका र १ छक्का प्रहार गरे । उनले विवेक यादवसँग सातौं विकेटमा ५९ रनको साझेदारी गरे । विवेकले ३४ बल खेली १ चौका र १ छक्कासहित २१ रन बनाए ।ओपनर अर्जुन कुमाल ४ रनमै आउट भएका थिए । अर्का ओपनर मायन यादवले ५६ बलमा ३५ रन बनाए । उनले ४ चौका र १ छक्का प्रहार गरे । तेस्रो नम्बरमा पठाइएका रसिद खानले ६६ बल खेली ५ चौका प्रहार गरी ४० रन बनाए । कप्तान विनोद भण्डारी ५, सन्दीप जोरा १४ रनमा आउट भए । किरण ठगुन्नाले ३४ बल खेली ३ चौकासहित २५ रन बनाए । प्रतिश जीसी ४ रनमा आउट भए । साहव आलम २ रनमा अविजित रहे । क्यानडाका कप्तान साद बिन जाफरले ३ विकेट लिए । उनले १० ओभरमा ३० रनमात्र खर्चेका थिए । ईश्वरजोत सोहीले २ तथा डिलोन हेलिगर, हर्स ठाकेर र सहिद अहमदजाईले ११ विकेट लिए ।नभनित ढालिवाल र निखिल दत्तले अर्धशतक बनाएपछि क्यानडाले ४९३ ओभरमा लक्ष्य पूरा गर्यो । आरोन जोन्सन २, श्रीमान्था विजयरत्ने ५, दिल्प्रित बजवा ८ र हर्ष शून्यमा आउट भएपछि क्यानडा ४५४ को अवस्थामा पुगेको अवस्थामा ढालिवाल र दत्तले ७५ रनको साझेदारी गरे । प्लेयर अफ द म्याच ढालिवालले ७६ बल खेली १० चौका र २ छक्का प्रहार गरी ८० रन बनाए । डटेर खेलेका दत्तले १ सय १५ बल खेली अविजित ६७ रन बनाउने क्रममा ५ चौका र १ छक्का प्रहार गरे । उनले कप्तान जाफरसँग छैटौं विकेटमा ५४ रनको अर्को महत्त्वपूर्ण साझेदारी गरे । जाफरले ४३ बलमा २ चौकासहित २३ रन बनाए । श्रेयास मोभ्भा २७ बल खेली २ चौका प्रहार गरी २३ रनमा अविजित रहे । नेपाल ए बाट साहबले १० ओभरमा ३१ रन खर्चेर २ तथा प्रतिश, रसिद, सागर ढकाल र बसिरले ११ विकेट लिए ।नेपालसँग ३ एकदिवसीय अन्तर्राष्ट्रिय म्याचको शृंखला खेलेको क्यानडाले नेपाल ए सँग पनि तीन ५० ओभरको खेल खेल्नेछ । नेपालमा तयारी सकेर क्यानडा लिग २ खेल्न दुबई जानेछ, जहाँ टोलीले यूएई र स्कटल्यान्डसँग २२ खेल खेल्नेछ ।"
"झोलामा बल, बारीमा मैदान","(मुगु)व्यवस्थित खेल मैदान अभावले यहाँका खेलाडी खेतबारीमा गएर खेल्न बाध्य छन् । मुगुमा अहिलेसम्म सुविधायुक्त र भरपर्दो खेल मैदान नहुँदा खेलाडी खेलकुदका सामान झोलामा बोकेर बाँझो खेतबारीमा गएर खेल्दै आएका छन् । फुटबल खेलाडी रोशनजंग शाही ठकुरीले खेल मैदान नहुँदा खेतबारीमा गएर भलिबल र फुटबल खेल्नुपरेको बताए । पहिले महाकाली स्कुलको चौरमा खेल्ने गर्थ्यौं, स्कुलले बन्द गरेपछि अहिले बाँझो खेतबारी खोजेर खेल्नुपरेको छ, उनले भने । जिल्ला सदरमुकाम गमगढीमै खेल मैदान नहुँदा जिल्ला खेलकुद विकास समितिलाई नै समस्या भएको छ । फुटबल, भलिबल, क्रिकेट, कबड्डीजस्ता खेल खेलाउन र प्रशिक्षण दिन समितिले खेलाडीलाई खेतबारीमा लैजान बाध्य छ । एक वर्षअघिसम्म गमगढी महाकाली नमुना माविको चौरमा फुटबल र भलिबल खेलाउने गरिएको थियो भने अहिले उक्त विद्यालयले पढाइ प्रभावित हुने भन्दै खेल्न बन्द गरेपछि खेलाडी बाँझो खेतबारीमा धूलो उडाउँदै खेल खेल्न बाध्य छन् । खेल मैदान नहुँदा खेलाडीलाई खेलाउन र उचित प्रशिक्षण दिन धेरै कठिनाइ भइरहेको जिल्ला खेलकुद विकास समितिका अध्यक्ष वीरेन्द्रबहादुर मल्लले बताए । मल्ल भन्छन्, जिल्लामा खेल मैदान नहुँदा पनि खेलप्रति खुसी र उत्साह धेरै छ । खेल मैदान निर्माणका लागि जिल्ला प्रशासनमार्फत संघ र प्रदेश सरकारलाई ज्ञापनसमेत बुझाएको छ । मुगुबाट १८ जना राष्ट्रिय खेलमा छनोट भएको र ३ जना अन्तर्राष्ट्रिय खेलमा सहभागी भई पदकसमेत प्राप्त गरेको उनले सुनाए । जिल्लामा खेल मैदान निर्माणका लागि स्थानीय तह, प्रदेश र संघबाट बजेटको व्यवस्था नहुँदा खेलाडी मर्कामा परेको समितिले जनाएको छ । खेतबारीमा खेलाडी डाकेर खेलाउनुपरेको हाम्रो विडम्बना छ, भलिबल प्रशिक्षक जिल्लासिंह भामले भने, खेल मैदान अभावले खेलाडी निराश र खेल ओझेल छन् । गमगढीमा मैदान समस्याले गर्दा खेलकुद विकास समितिले आगामी वैशाख पहिलो साता रारा मिलिचौरमा पहिलो पटक कबड्डी खेलको आयोजना गर्न लागेको छ । कर्णाली प्रदेश राजधानी सुर्खेतमा आयोजना हुने दसौं राष्ट्रिय खेलकुदलाई लक्षित गरी रारामा कबड्डी आयोजना गर्न लागिएको अध्यक्ष मल्लले जनाए । जिल्लाको चार वटै स्थानीय तहमा अहिलेसम्म खेल मैदान निर्माण भएको छैन । गत वर्ष सोरु गाउँपालिकाले उपाध्यक्ष गोल्डकप पोग्री चौरको धुलाम्य मैदानमा सञ्चालन गरेको थियो । जिल्लाको चार वटा स्थानीय तहमा संघ र प्रदेश गरी ६० करोडभन्दा बढी बजेट आउने गरे पनि खेल मैदान निर्माणमा चासो नदिएको खेलाडीको भनाइ छ ।"
भैरहवामा साई ग्लोबल कप टी२०,"(भैरहवा)रूपन्देही जिल्ला क्रिकेट संघको आयोजनामा मंगलबारदेखि जिल्लास्तरीय अन्तरसाई ग्लोबल कप टी२० क्रिकेट प्रतियोगिता सुरु हुने भएको छ । जिल्लाका दुई दर्जनभन्दा बढी कलेज सहभागी दोस्रो संस्करणको प्रतियोगिता एक सातासम्म चल्नेछ । आइतबार भैरहवामा पत्रकार सम्मेलन गरी संघले प्रतियोगिताबारे जानकारी गराएको हो । मुलुकको क्रिकेटमा रूपन्देहीले छुट्टै पहिचान बनाउन सफल छ, संघले क्रिकेटका लागि विकासमा स्कुल र कलेजस्तरका प्रतियोगितामा जोड दिइरहेको छ, संघका अध्यक्ष हरिबहादुर थापाले भने, भविष्यका निम्ति नयाँ प्रतिभा उत्पादन गर्न निरन्तर लागिरहेका छौं । उनका अनुसार संघले आफ्नो वार्षिक योजनाअनुरूप विद्यालयस्तरीय प्रतियोगिता, प्रधानमन्त्री कप पुरुष क्रिकेट र तीन दिवसीय क्रिकेट प्रतियोगिता सफलतापूर्वक आयोजना गरिसकेको छ ।जिल्लास्तरीय अन्तरकलेज प्रतियोगितालगत्तै रूपन्देही सुपर लिग सुरु हुनेछ । अन्तरकलेज प्रतियोगितालाई साई ग्लोबल एकेडेमीले प्रमुख प्रायोजन गरेको छ । संघका सचिव सञ्जय गुरुङका अनुसार प्रतियोगितामा विजेता टिमले नगद ५० हजार १ रुपैयाँका साथै ट्रफी, मेडल र प्रमाणपत्र प्राप्त गर्नेछ । उपविजेताले नगद २५ हजार १ रुपैयाँका साथै ट्रफी, मेडल र प्रमाणपत्र, प्रत्येक खेलको प्लेयर अफ द म्याचले १ हजार रुपैयाँ, ट्रफी र प्रमाणपत्र पाउनेछन् । प्लेयर अफ द सिरिजले ५ हजार, बेस्ट ब्याटरले २ हजार ५ सय र बेस्ट बलरले २ हजार ५ सय रुपैयाँका साथै ट्रफी र प्रमाणपत्र पाउनेछन् । एक अनुशासित टिमलाई पनि पुरस्कृत गरिने आयोजकले जनाएको छ ।प्रतियोगिता संयोजक पुनीत पोखरेलले संघले विद्यालयस्तरबाट आयोजना गर्ने यस्ता प्रतियोगिताले जिल्लाबाट दर्जनौं राष्ट्रिय तथा अन्तर्राष्ट्रिय खेलाडी उत्पादनमा सहयोग पुगिरहेको बताए । प्रतियोगिता सम्पन्न गर्न करिब ५ लाख रुपैयाँ खर्च लाग्ने आयोजकले जनाएका छन् । प्रतियोगितामा यस पटक २६ टिम सहभागी हुँदै छन् ।"
आर्मीले एपीएफसँग सेमिफाइनल खेल्ने,"(हेटौंडा)त्रिभुवन आर्मी क्लबको विजयसँगैं मकवानपुरको वाग्मती गाउँपालिकामा जारी छैटौं संस्करणको वाग्मती गोल्डकप फुटबल प्रतियोगिताको सेमिफाइनल समीकरण पूरा भएको छ । आर्मीले आइतबार वाग्मती८ स्थित जनता माविको खेल मैदानमा भएको अन्तिम क्वाटरफाइनल खेलमा आयोजक वाग्मती खेलकुद विकास समितिलाई ४० गोलले पराजित गर्यो । आर्मीको जितमा जिलेस्पीजंग कार्कीले खेलको पहिलो हाफको २६ औं मिनेटमा, रास बुढा मगरले दोस्रो हाफको ८ औं, फत्तेमान घलले १८ औं मिनेटमा र कमल थापाले ३० औं मिनेटमा समान ११ गोल गरे । प्लेयर अफ द म्याच आर्मीका फत्तेमान घोषित भए । उनले १० हजार रुपैयाँ हात पारे । आर्मीले फाइनल प्रवेशका लागि मंगलबार अर्को विभागीय टोली नेपाल एपीएफ क्लबसँग प्रतिस्पर्धा गर्नेछ । सोमबार पहिलो सेमिफाइनलमा मछिन्द्र फुटबल क्लब र न्युरोड टिम एनआरटी प्रतिस्पर्धा गर्दै छन् । फाइनल खेल फागुन १० गते हुनेछ । प्रतियोगिताको विजेता टोलीले १० लाख रुपैयासहित शिल्ड, मेडल तथा प्रमाणपत्र प्राप्त गर्नेछन् भने उपविजेता टिमले ५ लाख रुपैयाँ हात पार्नेछ । प्रतियोगिताको सर्वोत्कृष्ट खेलाडीले १ लाख १ हजार रुपैयाँ र अन्य विधागत उत्कृष्टले २५२५ हजार रुपैयाँ पाउने छन् ।"
ठूलै अवसर रहेको वाफ वुमेन्स च्याम्पियनसिप,"साम्बा सबैभन्दा ठूलो अस्त्रसावित्रा भण्डारी अर्थात् साम्बा । उनले यसै साता फ्रान्समा खेलेर असाध्यै बहुमूल्य अनुभव बटुलिन् र यो थियो, पेरिस सेन्ट जर्मेन (पीएसजी) विरुद्ध खेल्न पाउनु । फ्रान्सको डिभिजन वान फेमिनीमा आभान्टा ग्वेनगाम्पबाट खेल्दै उनले पीएसजीको साामना गरेकी हुन् । भलै, त्यो खेलमा साम्बाको टिम ५० ले पराजित रह्यो । त्यो खेल सकाएर उनी साउदी अरेबियातर्फ उडेकी छन् र उनी नै नेपाली टिमको सबैभन्दा ठूलो अस्त्र रहने छिन् ।त्यसबाहेक पनि नेपाली टिममा त्यस्ता खेलाडीको राम्रै उपस्थिति छ भन्दा हुन्छ, जससँग भारतको वुमेन्स लिग खेलेको अनुभव छ । भारतमा यसपल्ट खेलिरहेका मध्ये कप्तान एन्जिलासँगै गीता राना, अमृता जैसी, रश्मिकुमारी घिसिङ, प्रीति राई र दीपा शाही साउदी अरेबिया पुगेका छन् । कप्तान एन्जिला मान्छिन्, भारतीय महिला लिग पहिलेको तुलनामा धेरै राम्रो भएको छ र यसको फाइदा नेपाली टिमले पनि लिन पाउनेछ, जति बेला यो वाफ वुमेन्स च्याम्पियनसिप खेल्न मैदानमा उत्रनेछ ।"
भारतको अहिलेसम्मकै ठूलो टेस्ट जित,"राजकोट (एएफपी) यसस्वी जैसवालको अविजित दोहोरो शतकको मद्दतले भारतले आइतबार आफ्नो अहिलेसम्मकै सबैभन्दा ठूलो टेस्ट जित आत्मसात् गरेको छ । उसले इंग्ल्यान्डलाई तेस्रो टेस्टमा ४ सय ३४ रनले हराएको हो । यससँगै भारत पाँच टेस्टको सिरिजमा २१ ले अगाडि रह्यो ।जितका लागि ५ सय ५७ रनको लक्ष्य पाएको इंग्ल्यान्डको ब्याटिङ तासको पत्तिझैं एकपछि अर्को ढलेको थियो । टेस्टको चौथो दिन इंग्ल्यान्ड १ सय २२ रनमै अलआउट भयो । दिनको अन्तिम सेसेनमा इंग्ल्यान्डले आठ विकेट गुमाएको थियो । प्रभावशाली जितपछि जैसवालले भने, टेस्ट क्रिकेटमा जति बेला राम्रो खेलिरहेका हुनेछौं, त्यही बेला त हो, ठूलो स्कोर बनाउने । टेस्ट क्रिकेट आफैंमा कठिन छ । त्यसैले जति बेला म खेलिरहेको हुनेछु, आफ्नो शतप्रतिशत दिने प्रयास गर्नेछु । रवीन्द्र जडेजाले मार्क उडलाई ३३ रनमा आउट गरे र यो नै अन्तिम विकेट रह्यो । जडेजाको आफ्नै भने यो यस इनिङ्सको पाँचौं विकेट रह्यो । रनका आधारमा अहिलेसम्मकै सबैभन्दा ठूलो अन्तरको जित सम्भव भएपछि जडेजाले पिचलाई झुकेर चुम्बन गरे । इंग्ल्यान्डका लागि भने यो अहिलेसम्मकै दोस्रो ठूलो अन्तरको हार हो । यसअघि सन् १९३४ मा इंग्ल्यान्ड अस्ट्रेलियाको हातबाट ५ सय ६२ रनले पराजित भएको थियो । इंग्ल्यान्डले चिया सेसन अगाडि नै आफ्ना दुवै ओपनरलाई गुमाएको थियो । त्यसमा अघिल्लो इनिङ्समा शतक बनाएका बेन डकेट चार रन मात्र बनाएर रनआउट भए । त्यसपछि जडेजाले आफ्नो बायाँ हाते स्पिन आक्रमणको मद्दतले इंग्ल्यान्डको मध्यक्रमलाई ध्वस्त पारे । उनी नै प्लेयर अफ द म्याच भए । पूरा टेस्टमा उनले सात विकेट लिए । त्यस्तै उनले भारतको पहिलो इनिङ्समा १ सय १२ रनको सानदार शतकीय प्रदर्शन पनि गरेका थिए । इंग्ल्यान्डका लागि खराब लयबाट गुज्रिरहेका जोनी बियरस्टो र जोए रुट दुवै फेरि एकपल्ट असफल रहे । बियरस्टोले चार रन मात्र बनाए भने रुटको ब्याटबाट सातै रन मात्र निस्क्यो । कप्तान बेन स्टोक्सले भारतीय बलिङ आक्रमणविरुद्ध आक्रामक रहेर धावा बोल्ने प्रयास गरे पनि उनी आफ्नो सयौं टेस्टमा १५ रन बनाएर बायाँ हाते स्पिनर कुलदीप यादवको सिकार बने । हारपछि स्टोक्सले भने, अब हामी सिरिजमा २१ ले पछाडि पर्यौं । तर अझै दुई टेस्ट बाँकी छन् । अब हामी यो खेललाई बिर्सन चाहन्छौं । हामीलाई अबको बाँकी दुई टेस्ट नै जित्नुपर्नेछ, यदि सिरिज पनि आफ्नो नाममा लेखाउने हो भने ।बायाँ हाते ओपनर जैसवालले दोहोरो शतक बनाएपछि भारतले चार विकेट गुमाएर ४ सय ३० रनमा आफ्नो दोस्रो इनिङ्सको समाप्ति घोषणा गरेको थियो । त्यसमा २ सय ३६ बलको सामना गरेर २ सय १४ रन बनाएका जैसवालले अघिल्लो दिन रिटायर्ड हर्ट भएयता फेरि खेल्न सुरु गरेका थिए । त्यति बेला उनी १ सय ४ रनको स्थितिमा थिए । ढाडको समस्याले उनले त्यति बेला क्रिज छाडेका थिए । आज म फेरि फर्कें किनभने खेललाई आफैं अगाडि बढाउन चाहन्थें र अन्त्यसम्म ब्याटिङ गर्न चाहन्थें, उनले थपे । रुटको बलमा एक रन बटुल्नै उनले सिरिजमा लगातार दोस्रो दोहोरो शतक पूरा गरे र उफ्रिँदै खुसी मनाए । उनले १२ छक्का प्रहार गरे । यसमा जेम्स एन्डरसनविरुद्ध लगातार तीन छक्का पनि सामेल थियो । इंग्ल्यान्डका लागि १ सय ८५ टेस्टमा ६ सय ९६ विकेट लिएका भेट्रान एन्डरसनले लगातार तीन बलमा छक्का खाएको यो नै पहिलो पटक हो । जैसवालले टेस्टको एकै इनिङ्समा १२ छक्काको प्रदर्शन पनि बराबर गरेका छन् ।यसअघि वासिम अक्रमले सन् १९९६ मा जिम्बावेविरुद्ध एकै इनिङ्समा १२ छक्का प्रहार गरेका थिए । जैसवालले डेब्यु गरिरहेका सरफराज खानसँग नटआउट १ सय ७२ रनको म्याराथन साझेदारी पनि गरे । खानले आफ्नो दोस्रो अर्धशतक पूरा गर्ने क्रममा ६८ रन बनाए । दोस्रो टेस्टमा पनि जितका लागि निर्णायक सावित २ सय ९ रनको इनिङ्स खेलेका २२ वर्षीय जैसवालले यस शृंखलामा ५ सय ४५ रन बनाइसकेका छन् ।"
एपीएफ र पुलिस स्कुल फाइनलमा,"काठमाडौं (कास) नेपाल एपीएफ स्कुल क कीर्तिपुर र नेपाल पुलिस स्कुल साँगा एनएपीएफएस अन्तरविद्यालय सशस्त्र प्रहरी महानिरीक्षक रनिङ ट्रफी फुटबल प्रतियोगिताको फाइनलमा भिड्ने भएका छन् । एपीएफ स्कुलले मनकामना सेकेन्डरी स्कुल जोरपाटीलाई ४० गोल अन्तरले पराजित गर्यो । टोलीबाट विकास बोहराले २ तथा तेन्जिङ शेर्पा र रोहित गोलेले ११ गोल गरे । पुलिस स्कुल, साँगाले सैनिक आवासीय महाविद्यालय, सल्लाघारीलाई ट्राइबेकरमा ३२ गोलले पराजित गरी फाइनलमा स्थान सुरक्षित गर्यो । एपीएफ र पुलिस स्कुलका विकास बोहरा र दिप्सन परियार प्लेयर अफ द म्याच बने । एपीएफ विद्यालय समादेशक सशस्त्र प्रहरी नायब उपरीक्षक राजेन्द्र गुरागाईं र सैनिक आवासीय महाविद्यालय सल्लाघारीका प्रिन्सिपल दलप्रसाद पुनले उनीहरूलाई प्लेयर अफ द म्याचको पुरस्कार प्रदान गरे । माघ २२ गतेबाट सञ्चालित प्रतियोगिताको फाइनल खेल मंगलबार हुनेछ ।"
आठौं गोर्खाली रनिङ कप फुटबल प्रतियोगिता सुरु,"गोरखा (कास) जिल्लाकै सर्वाधिक पुरस्कार राशि रहेको मिस्टर वि आठौं गोर्खाली रनिङ फुटबल प्रतियोगिता सुरु भएको छ । आइतबार उद्घाटन खेलमा दौंतरी युवा क्लब, चित्रेपोखरीले सतिपीपल क्लब गोरखालाई ५३ गोल अन्तरले पराजित गर्यो । गोरखा नगरपालिकाका मेयर कृष्ण राना मगरले प्रतियोगिताको उद्घाटन गरे । १२ गतेसम्म हुने प्रतियोगितामा १४ टिमको सहभागिता रहेको आयोजक हरमटारी क्लबले जनाएको छ । प्रथम बन्ने टिमले ३ लाख ३३ हजार ३ सय ३३ रुपैयाँ, दोस्रो बन्ने टिमले १ लाख ६६ हजार ६ सय ६६ पाउने छन् । अनुशासित टिमलाई ३५ हजार नगदको व्यवस्था गरिएको आयोजक क्लबका अध्यक्ष जीवन गुरुङले बताए । सर्वोत्कृष्ट खेलाडीलाई २० हजार तथा उत्कृष्ट अग्रपंक्ति, मध्यपंक्ति, गोलरक्षक र सर्वोत्कृष्ट गोलकर्तालाई १०१० हजार नगद पुरस्कारको व्यवस्था गरिएको क्लबले जनाएको छ । २०७० सालबाट हरेक वर्ष हरमटारी क्लबले गोर्खाली कप फुटबल प्रतियोगिताको आयोजना गर्दै आएको छ । युवाहरूलाई खेलकऽदप्रति आकर्षित गराई व्यावसायिक खेलाडी तयार पार्न प्रतियोगिताले सघाउने अपेक्षा लिइएको छ । जिल्लामा आन्तरिक तथा बाह्य पर्यटक भित्र्याई आर्थिक विकासमा टेवा पुर्याउन पनि प्रतियोगिताले सघाउने क्लबले विश्वास लिएको छ ।"
कीर्तिपुरद्वारा बुटवल पराजित,काठमाडौं (कास) राष्ट्रव्यापी अन्तरस्थानीय तह मेयर कप यू१८ राष्ट्रिय बास्केटबल प्रतियोगिता सुरु भएको छ । कीर्तिपुर बास्केटबल हलमा भएको पहिलो खेलमा कीर्तिपुर नगरपालिकाले बुटवल नगरपालिकालाई १००७३ स्कोरले पराजित गरेको छ । कीर्तिपुरबाट आशिष थापामगरले २१ स्कोर गरे ।
आर्थिक उन्नतिको उकालो यात्रा,"कान्तिपुर मिडिया ग्रुप स्थापना भएपछिको अवधि अर्थात् १९९४ मा भएको आर्थिक सुधारपछि मुलुकमा लगानी र उत्पादन फस्टाएको हो । तीन दशकको यो अवधिमा नेपालले ठूल्ठूला राजनीतिक घटनासमेत बेहोरिसकेको छ । खासगरी १० वर्षे माओवादी सशस्त्र द्वन्द्व, सक्रिय राजतन्त्र, सन् २००६ को जनआन्दोलन, मधेश आन्दोलन, गणतन्त्र स्थापना, संविधानसभाका दुइटा निर्वाचन र नयाँ संविधानको घोषणा । सबै राजनीतिक परिवर्तनको मूल उद्देश्य मुलुकको समृद्धि, आर्थिक स्थायित्व र विकास निर्माण थियो र हो । तर, सपना र प्रतिबद्धता सुन्दर भए पनि कार्यान्वयन फितलो हुँदा मुलुकले आर्थिक उन्नतिको उकालो चढ्न पाएको छैन । त्यसो त राजनीतिक स्थिरता भनेको पाँच वर्षको सरकार हुने, सरकार बनेको साढे दुई वर्षसम्म अविश्वासको प्रस्ताव ल्याउन नपाउने भन्ने मात्रै होइन । सरकारले ल्याएका नीतिको स्थिरता नै स्थिरताको आधारस्तम्भ हो । सरकार आफैंले पर्याप्त अध्ययनबिना योजना ल्याउने, कार्यान्वयन गर्ने संयन्त्र फितलो बनाउने र बिनाकारण नीति परिवर्तन गर्ने अभ्यास नियमितजस्तै छ । यस्तो अभ्यासले सरकारको मात्र होइन, प्रणालीकै विश्वसनीयतामाथि प्रश्न उठाइरहेको छ । राज्यले विश्वसनीय वातावरण बनाउन नसक्दा देशले लगानी र नागरिकले रोजगारी पाउन सकेका छैनन् । यो गतिरोध चिर्न प्रभावशाली हस्तक्षेपको आवश्यकता छ । अर्थतन्त्रलाई मापन गर्न मुख्यतः बाह्य, सरकारी वित्त, वित्तीय क्षेत्र र समष्टिगत आर्थिक स्थितिको मूल्यांकन हुने गर्छ । संयोगले अहिले बाह्य क्षेत्र सबल भए पनि बाँकी क्षेत्र दुर्बल अवस्थामा छन् । गत असार मसान्तमा १५ खर्ब ३९ अर्ब ३६ करोड रुपैयाँ रहेको कुल विदेशी मुद्रा सञ्चिति अहिले १८ खर्ब १६ अर्ब रुपैयाँ पुगेको छ । पहिलो ६ महिनाको आयातलाई आधार मान्दा हालको विदेशी विनिमय सञ्चितिले १२१ महिनाको वस्तु तथा सेवा आयात धान्न पर्याप्त देखिन्छ ।बाह्य सूचकले मात्र अर्थतन्त्रलाई बलियो बनाउन सक्ने होइन । प्रत्यक्ष वैदेशिक लगानी आएको छैन, स्वदेशी लगानीकर्ताको आत्मबल नाजुक अवस्थामा छ । सरकार आफैंले प्रक्षेपित गरेको आम्दानी (राजस्व) संकलन गर्न सकेको छैन । संकलित राजस्व पनि परियोजनाहरूमा खर्च हुन नसक्दा सरकारी ढुकुटीमा २ खर्ब ३६ अर्ब ७१ करोड रुपैयाँ थन्किएर बसेको छ । राजस्व संकलन र खर्च परिचालन हुन नसकेपछि सरकारले चालु आर्थिक वर्षको बजेटको आकार नै सवा २ खर्ब रुपैयाँले घटाएको छ ।व्यापार घाटा गत वर्षको तुलनामा केही घटेकोमा सकारात्मक मान्न सकिन्छ । तर त्यसको पृष्ठभूमि भने त्यति प्रिय छैन । व्यापार घाटा कम हुनुको एउटा कारण के हो भने बजारमा माग नै छैन, यसले आयात घटेको छ । तर, आयात घट्दा समग्र अर्थतन्त्रको चक्रमा नै असर परिरहेको छ । फेरि नियात पनि बढेको छैन । चालु आर्थिक वर्षको पहिलो ६ महिनामा कुल ७४ अर्ब ९७ रुपैयाँ बराबरको निर्यात भएको छ । यो गत वर्षभन्दा पनि ७२ प्रतिशतले कम हो ।अर्थतन्त्रको ऐना मानिने सेयर बजार पनि उस्तै शिथिल छ । २०७८ साल भदौ २ मा ३१९९०३ विन्दुमा रहेको सेयर बजार ओरालो लागेर १३ महिनाकै अवधिमा १८१५ को हाराहारीसम्म आइपुग्यो । त्यसपश्चात् बजार पटकपटक उठ्ने प्रयास गरे पनि १८०० देखि २२०० हाराहारीबीचमा घुमिरहेको छ । तुलनात्मक रूपमा सुरक्षित मानिने बैंक तथा वित्तीय क्षेत्रमा समेत अहिले असर देखा पर्न थालिसकेको छ । चालु आर्थिक वर्षको दोस्रो त्रैमासमा २० वाणिज्य बैंकले २८ अर्ब ६८ करोड रुपैयाँ खुद नाफा आर्जन गरेका छन् । गत आर्थिक वर्षको सोही अवधिको तुलनामा यो करिब ८४४ प्रतिशतले कम हो ।शासन व्यवस्थाका कुनै पनि मुद्दा मुलुकका लागि गौण हुन सक्दैनन् । तर, समस्याग्रस्त अर्थतन्त्र आजको सबैभन्दा ज्वलन्त मुद्दा हो । यसले उद्यमी व्यवसायी, किसान र मजदुर, आम नागरिक सबैको मनोबल घटाएको छ । नागरिकको आत्मबल घटाएर मुलुकले समृद्धिको यात्रा तय गर्न सक्दैन । यसका लागि सरकारमा भएका नीति निर्माता, उद्यमी व्यवसायी र सरोकारवाला पक्षको चिन्ता र चासो मात्र होइन, सार्थक भूमिकाको पनि अपरिहार्य छ । कुन क्षेत्रको भूमिका के हुने ? यो विषयमा मन्थन गर्दै कान्तिपुर दैनिकको आफ्नो ३१ औं वार्षिक उत्सव विशेषांकमा अर्थतन्त्रको उत्थानमा केन्द्रित गरेको छ । सरकारी खर्च बढ्न नसकेको, राजस्व संकलनसमेत कमजोर भएको, समग्र निजी क्षेत्र मन्दीमा रहेको र रोजगारी सिर्जना हुन नसकेको यो अवस्थामा बहसका विषय अरू हुन पनि सक्दैनन् । यो बहसमा अर्थसरोकार राख्ने सरकारी प्रतिनिधि, अर्थशास्त्री, राजनीतिज्ञ, उद्यमी तथा व्यवसायी, सञ्चारकर्मी र विषय विज्ञका दृष्टिकोण समेटिएका छन् ।"
निजी क्षेत्रप्रतिको दृष्टिकोण बदलौं,"कुनै पनि देशको अर्थतन्त्र धान्ने निजी क्षेत्रले हो । नेपालमा पनि अर्थतन्त्रको ठूलो हिस्सा निजी क्षेत्र नै हो । नेपालको अर्थतन्त्रमा निजी क्षेत्रको योगदान ८१ प्रतिशतभन्दा बढी छ । सबैभन्दा धेरै रोजगारी निजी क्षेत्रले नै प्रदान गरेको छ । हाल नेपालमा भएको श्रमयोग्य जनसंख्याको ८० प्रतिशतभन्दा धेरै हिस्सा निजी क्षेत्रमा काम गर्छन् । नेपालमा प्रजातन्त्रको पुनरुदय भएको वर्ष २००७ देखि आधुनिक इतिहास प्रारम्भ भएको मान्ने हो भने त्यसयता मात्रै निजी क्षेत्रको विस्तार र विकास हुन थालेको हो । यद्यपि पहिलो पटक प्रजातन्त्र आएको २००७ सालदेखि प्रजातन्त्र पुनर्बहालीको समय २०४७ सालसम्म आउँदा नेपालमा निजी क्षेत्रको चाहेजस्तो विस्तार र फैलावट हुन सकेन २०४७४८ को राजनीतिक परिवर्तनअघि नेपालमा ठूला व्यापार व्यवसाय फस्टाउनका लागि तत्कालीन शाही परिवारसँग राम्रो सम्बन्ध हुन जरुरी थियो । त्यसयता निजीकरणका केही वर्ष र नेपालले अपनाएको आर्थिक उदारीकरणको नीतिका कारण नेपालमा व्यापार व्यवसाय गर्ने निजी क्षेत्रहरूले आफ्नो सेवालाई विस्तार गर्न थालेका मात्रै के थिए, माओवादी सशस्त्र युद्ध सुरु भयो । माओवादी युद्धको अन्त्यपछि पूर्ण सुरु भएको राजनीतिक अस्थिरताका कारण २०७३ सालसम्म पनि नेपालको निजी क्षेत्रले चाहेजस्तो लगानी विस्तार गर्न सकेन र सम्पूर्ण राज्य प्रणालीको ध्यान नै राजनीतिक अस्थिरतालाई स्थिरतातर्फ डोर्याउन केन्द्रित रह्यो । जसले गर्दा आर्थिक सुधार अर्थतन्त्र निजी क्षेत्र व्यापार व्यवसायजस्ता विषय पछाडि परे । नेपालमा अर्थतन्त्रकै बारेमा निजी क्षेत्र नेपालको अर्थतन्त्र र आर्थिक सुधारहरूजस्ता विषयमा अलि गहन रूपले छलफल हुन थालेको पछिल्लो आठनौ वर्ष मात्र भयो ।नेपालमा विभिन्न कालखण्डमा भएका उतारचढाव र राजनीतिक अस्थिरताको पहिलो सिकार सधैं हामी निजी क्षेत्र मात्रै भयौं । जसरी पञ्चायतकालमा व्यापार व्यवसाय बढाउनका लागि दरबारनजिक हुनैपर्ने बाध्यता थियो । आर्थिक उदारीकरणपछिका वर्ष भने निजी क्षेत्र राजनीतिक अस्थिरता र द्वन्द्वको प्रत्यक्ष मारमा पर्यो । जसले गर्दा नेपाली अर्थतन्त्र पनि चाहिएको गतिमा फस्टाउन सकेन । निजी क्षेत्र समयसमयमा राजनीतिक दल र उनीहरूले उठाउने मुद्दासँग सधैं सँगै उभिएको छ । यद्यपि कतिपय राजनीतिक दलहरूले निजी क्षेत्रलाई खलनायकीकरण गर्ने गरेका छन् । पछिल्ला तीन दशक निजी क्षेत्रहरूले उल्लेख्य रूपमा प्रगति गरे तापनि त्यसका पछाडि ठूलो मूल्य चुकाएका छन् । नेपालको कर्मचारीतन्त्र, राजनीतिक दल र समाजले निजी क्षेत्रलाई हेर्ने दृष्टिकोण सकारात्मक छैन । सरकारले बनाउने नीतिमा आधारित रहेर नै कुनै पनि देशको अर्थतन्त्र कस्तो हुने कति लगानी गर्ने, कस्ता रोजगारीका अवसर सिर्जना गर्ने निर्क्योल हुन्छ । प्रविधिको प्रयोग र अर्थतन्त्रको विस्तारमा निजी क्षेत्रको ठूलो हात हुन्छ । यद्यपि नेपालमा निजी क्षेत्रलाई किन सकारात्मक दृष्टिकोणले हेरिँदैन ? यसमा निजी क्षेत्रका कमी कमजोरीहरू होलान् तर राज्य संयन्त्रको पहिला थुन्ने, अनि सुन्ने प्रवृत्तिले निजी क्षेत्रको मनोबल घटेको छ । नेपालको राज्य संयन्त्र आफैंमा दोहनकारी प्रवृत्तिको छ । हाम्रा सार्वजनिक संस्थाहरूले सेवाग्राहीलाई सेवा दिनेभन्दा पनि प्रक्रियामा अल्झाएर अलमलाउने गर्छन् । राज्यको यही दोहनकारी प्रवृत्तिका कारण नेपालमा निजी क्षेत्रको मनोबल घटेको छ । निजी क्षेत्र सरकारको साझेदार हो, हामीकहाँ निजी क्षेत्र र सरकार नदीका दुई किनारा भएजस्तो देखिएको छ । हाम्रा लक्ष्य अलग छैनन्, सरकार र निजी क्षेत्र मिलेर काम गर्दा दुवै पक्ष लाभान्वित हुन्छ भन्ने कुरा नेपालको राज्य संयन्त्रले बुझ्न जरुरी छ । नेपालको आर्थिक उन्नति सरकार र निजी क्षेत्र एक भएमा मात्रै सम्भव छ । यसका लागि व्यवसायीहरू पीडा सुनाइरहने र सरकारतर्फबाट उचित सम्बोधन नहुने र निजी क्षेत्रलाई खालि कर उठाउने संयन्त्रका रूपमा मात्रै हेरिनु हुँदैन । यति बेला नेपालमा जनशक्ति पलायनको बहस भइरहेको छ, जनशक्ति पलायन रोक्न पनि सकिन्छ वा नेपालले आफूलाई चाहिने जनशक्ति सिर्जना गर्न सक्छ । तर आफूप्रतिको दृष्टिकोण सकारात्मक भएन भने नेपालका उद्यमीहरू पलायन हुन सक्छन् । उद्यमी पलायन हुनु भनेको उद्यमशीलता पलायन हुनु हो, यसले पुँजी र सिर्जनशीलता पनि पलायन गराउँछ । उद्यमीको आत्मविश्वास कम भएर उनीहरूसँगै पुँजी पनि पलायन हुँदै गयो भने नेपालको अर्थतन्त्रको अवस्था कस्तो रहला ? नेपाललाई कसले बनाउला ?सरकार मात्र होइन, नेपालको बौद्धिक जगत्ले पनि निजी क्षेत्रलाई सकारात्मक रूपमा हेर्दैन । उद्यमीहरू व्यापारी हुन्, जसले सीमित नाफाका लागि असीमित जोखिम उठाएका हुन्छन् । ऋण लिएर उद्यम गर्छन्, अर्थतन्त्र चलायमान बनाउन माग र पूर्तिको सिद्धान्तमा काम गर्छन् । तर नेपालमा निजी क्षेत्रलाई चिनाइने शब्द नकारात्मक छन् । अर्थतन्त्रको बलियो साझेदारलाई नाफाखोर, दलाल, ठेकेदार जस्ता शब्दले चिनाइने गरेको छ । यस्तै नकारात्मकताका कारण हाम्रो अर्थतन्त्र र समाजमा ठूलो अविश्वासको खाडल देखिन्छ । विकास र समृद्धिका साझेदार हामी निजी क्षेत्र र सरकारमा एकआपसमा समानुभूति भएन भने अर्थतन्त्र अगाडि बढ्न मुस्किल छ । अबको ध्यान व्यवसायी भनेका देश विकासका लागि सरकारका सहयात्री हुन्् भनेर अविश्वासको खाडल पूर्ति गर्नुमा हुनुपर्छ । यो अविश्वासको खाडल चिर्न सकियो भने निजी क्षेत्रको मनोबल आफैं बढ्छ र यसले अर्थतन्त्रमा सकारात्मक संकेत पनि दिन्छ । नेपाली समाजमा नाफाप्रतिको दृष्टिकोण पनि सकारात्मक छैन । निजी क्षेत्रले लगानी गर्ने नाफा कमाउनका लागि नै हो । हामीले आफूले कमाएको नाफामा सरकारले तोकेको कर तिरेको पनि हुन्छ तर निर्धक्कसाथ हामीले नाफा गर्यौं भन्न सधैं दकस हुन्छ । यस्तो हुनुका पछाडिको प्रमुख कारण नाफालाई सकारात्मक रूपमा नहेरिनु पनि हो । नाफा कमाउनु व्यापारको धर्म होइन, नाफा व्यापारकै पाटो हो । नेपाली समाजमा लगानी गरेर व्यापार गर्नु अनि नाफा कमाउनु अपराधजस्तै मानिन्छ । यसले गर्दा पनि हाम्रो अर्थतन्त्रमा मुनाफा लगानीजस्ता विषयमा खासै गफ हुँदैन, जुन अर्थतन्त्रमा नाफाघाटा लगानी उन्नतिजस्ता विषयमा छलफल हुँदैन, त्यस्तो अर्थतन्त्र कसरी सकारात्मक र सबल हुन सक्ला ? नेपालमा सरकारको ध्यान आन्तरिक उत्पादन बढाउनेभन्दा पनि कसरी राजस्व बढाउने भन्नेतर्फ रहेको देखिन्छ । जसको प्रत्यक्ष प्रभाव उद्योग तथा व्यवसायमा परिरहेको छ । राजस्व संकलनतर्फ सरकार केन्द्रित हुँदा आयातमा उच्च वृद्धि हुने र निर्यातमा गिरावट आउनु स्वाभाविक हो । आन्तरिक उत्पादन बढाउन लगानीको वातावरण र सकारात्मक एवं व्यावसायिक सोचको जरुरी छ । यसका लागि रणनीतिक योजना बनाउने भनेको सरकार, बौद्धिक वर्ग र निजी क्षेत्रको सहकार्यले मात्र सम्भव छ । सरकार र निजी क्षेत्र दुवैमा सुशासन हुनु जरुरी छ । हाल नेपालले भोगेको आर्थिक संकटको एउटा मुख्य कारण नेपालको अर्थतन्त्र आयातमुखी हुनु हो । यसमा नेपाली निजी क्षेत्रको प्रतिस्पर्धात्मक क्षमता कम हुनुलाई मुख्य कारण मान्न सकिन्छ । तर हाम्रो अर्थतन्त्र रातारात आयातमुखी भएको होइन, यसमा दस वर्ष लामो द्वन्द्व, श्रमसम्बन्धी समस्या, लोडसेडिङ, पूर्वाधारको अपर्याप्तता, पुँजीको समस्या तथा निर्माणमा ढिलाइ आदिको प्रमुख भूमिका छ । आजभन्दा तीन दशक अगाडि आर्थिक सुधार सुरु गर्दैगर्दा हामी दक्षिण एसियाका अन्य मुलुकभन्दा धेरै अगाडि थियौं ।निजी क्षेत्रका कमजोरीमध्येको मुख्य त प्रतिस्पर्धात्मक क्षमतामा सुधार नगर्नु पनि हो । आगामी दिनमा अगाडि बढ्न प्रतिस्पर्धी क्षमता सुधार्नैपर्छ । यसका लागि आवश्यक पर्ने पूर्वाधारजस्तै, गुणस्तरीय ऊर्जा, यातायात, सुशासन र अन्य पूर्वाधारको विकास गर्न हामीलाई सरकारको दरिलो भरोसा चाहिन्छ । अर्थतन्त्रमा देखिएका समस्याको समाधान गर्न निजी क्षेत्रको भूमिका र क्रियाशीलता बढाउँदै जानुपर्छ, जसले गर्दा देशमा दिगो बजार व्यवस्था बनाउन सकियोस् । हामीले समय समयमा संकट भोग्न नपरोस् । नेपाली निजी क्षेत्र अलि कम अध्ययनशील पनि छ, जसले गर्दा हामी विश्व मानचित्रमा केही पछाडि परेका छौं । पछिल्ला राजनीतिक अस्थिरताका कारण राजनीतिक दल र कर्मचारीतन्त्रले हामीलाई सुशासनका छिद्रामा खेल्न बाध्य पनि बनाउने गरेको छ । नेपाली अर्थतन्त्रको अर्को समस्या नीतिगत अस्पष्टता र अकर्मण्यता हो । हामीले संविधान बनाउन भनेर १५ वर्ष लगायौं, राज्यको अबको ध्यान आर्थिक विकास भनेर लागिपरेकै ७ वर्ष भयो, यसबीच अर्थतन्त्र सुधार गर्न, निजी क्षेत्रलाई बलियो बनाउन, बजारलाई धनी बनाउन राज्यले पर्याप्त स्रोत र साधन त परिचालन गरेन, अहिले पनि अर्थतन्त्र सत्ता सञ्चालकको प्राथमिकतामा परेन । अर्थतन्त्र कस्तो बनाउने भनेर राज्यले नीतिगत स्पष्टता लिन सकेको छैन । अर्थतन्त्र समस्यामै भएका बेला राज्यले सबैलाई कस्ने नीति लिन्छ, कुन नीति किन लिएको भन्ने जवाफदेहिता छैन । नीति नै निजी क्षेत्रलाई दोहन गर्नेमै केन्द्रित छ ।संविधानले अर्थतन्त्रमा निजी क्षेत्रको भूमिकालाई महत्त्व दिँदै उपलब्ध साधन र स्रोतको अधिकतम परिचालन गरी आर्थिक समृद्धि हासिल गर्ने उद्देश्य राखेको छ । राज्यको विकास र निर्माणका लागि निजी क्षेत्रको भूमिका सदियौंदेखि रहँदै आएको छ । अहिलेको बदलिँदो विश्व परिवेशमा निजी क्षेत्रको भूमिका झनै महत्त्वपूर्ण छ । नेपालको अर्थतन्त्रमा निजी क्षेत्रको भूमिकालाई थप विस्तारित गर्दै संविधानले परिकल्पना गरेको स्वाधीन तथा आत्मनिर्भर अर्थतन्त्र निर्माण गर्ने नीतिको कार्यान्वयन गर्न मनोबल र आत्मविश्वास जित्नु जरुरी छ । हामीले निजी क्षेत्रप्रति हेर्ने दृष्टिकोण फेरेनौं भने हाम्रो उन्नत्ति र उत्थान, अर्थतन्त्रको विस्तार हुँदैन । श्रेष्ठ नेपाल उद्योग वाणिज्य महासंघका वरिष्ठ उपाध्यक्ष हुन् ।"
डिजिटल बैंकिङको भविष्य,"पछिल्लो समय विश्वको सबै क्षेत्रलाई प्रविधिले डोर्याउन थालेको छ । त्यसकारण पनि बैंकिङ क्षेत्र डिजिटलसँग जोडिनु स्वाभाविक देखिएको छ । परम्परागत तवरबाट मात्र बैंक सञ्चालन गर्दा धेरै पछाडि पर्नेअवस्था सिर्जना भयो । बजार विस्तार गर्ने र प्रतिस्पर्धी हुने सम्भावना पनि कम हुँदै गएको छ । अब डिजिटल बैंकिङसँगै आर्टिफिसियल इन्टेलिजेन्स (एआई) प्रविधिलाई समेत साथमै लिएर अघि बढ्नुपर्नेछ । यद्यपि, अन्य मुलुकको तुलनामा नेपालमा यस्ता प्रविधिको प्रयोग भइसकेको छैन । अहिले झन्डै ९३ प्रतिशत जनताले मोबाइल फोन प्रयोग गर्न थालेका छन् । बैंकिङका सामान्य कामहरू अब मोबाइलबाटै गर्न सक्ने अवस्था बनिसकेको छ । अब वित्तीय साक्षरता र डिजिटल बैंकिङलाई सुरक्षित तवरबाट कसरी प्रयोग गर्ने विषयमा सरकार, नेपाल राष्ट्र बैंक र बैंक तथा वित्तीय संस्थाहरूअघि बढ्नुपर्छ । यसबाट समयको बचतर डिजिटल बैंकिङ बिस्तारै सस्तो हुँदै जानेछ । दूरदराजमा बसेर आफ्नो सीप तथा वस्तुहरूबिक्री गरेपछिको पैसामोबाइलको माध्यमबाट पाउने अवस्था बनिसक्यो । हिजो जसरी हाम्रा व्यापारव्यवसाय तथा दैनिकीहरू चल्थ्यो । त्यसका लागि जुन खर्च, समय खेर जान्थ्यो । त्यो घटेर जाने अवस्था हो । समय बचत हुनु र खर्च घट्नु भनेको आम मानिसका लागि बचत हुनु हो । मौद्रिकतर्फ पनि बचत र समय पनि बचत हुन्छ । बचत भएको समय अन्य उत्पादक क्षेत्रमा लगाई फेरि कमाउन सकिने अवस्था पनि हो । आजभोलिबैंकको ५० प्रतिशतभन्दा बढी कारोबार डिजिटल हुन्छ । यस्तो प्रतिशत आगामी दिनमा बढ्दै जानुपर्छ । बैंकको डिजिटल कारोबार भविष्यमा बढ्ने सद्भाव राख्दै सबैले समन्वय गर्न जरुरी छ । अन्य मुलुकमा चलनचल्तीमा आइसकेका डिजिटल प्रोडक्टहरू नै हामीले बैंकिङ क्षेत्रमा प्रयोग गरिरहेका छौं । जुनसुकै डिजिटल काम सुरु गरेर आफ्नो सिस्टममा ल्याउँदा सुरक्षित छ कि छैन ? मल्टिपल लेयर्समा टेस्ट गर्नुपर्छ । नेपालमा उपलब्ध पूर्वाधारदेखि विज्ञहरूत्यो तहका छन्छैनन् भनेर पनि हेर्न जरुरी छ । अन्य मुलुकमा भएका डिजिटल प्रोडक्टहरू नेपालमा तुरुन्तै नआउनुको कारण यी नै हुन् । हामीले टेस्ट गर्नॅपर्छ । राष्ट्रिय तथा अन्तर्राष्ट्रिय कानुनबाट मान्यता पाएपछि मात्रै हामीले हाम्रो सिस्टममा एकीकृत गर्न सक्छौं ।बैंक तथा वित्तीय संस्थाले विभिन्न किसिमको अध्ययन, अनुसन्धान गरिरहेको हुन्छ । असफल पनि हुन्छन् । असफल र सुरक्षित नदेखिएपछि हामीले हाम्रो सिस्टममा प्रवेश दिन हुँदैन। फेरि त्यही प्रक्रिया दोहोर्याउनुपर्छ । त्यसैले नयाँ डिजिटल प्रोडक्टहरू आउन समय लाग्छ । डिजिटल प्रोडक्ट ल्याउन नसक्नुका कारण पनि यी नै हुन् । यद्यपि, पछिल्लो समय मोबाइल बैंकिङ, क्यूआर कोडबाट जसरी कारोबार भइरहेको छ, त्यो नेपाली बैंकिङ क्षेत्रमा बृहत् परिवर्तन हो ।विभिन्न म्यासेज एसेप्ट गर्दा मोबाइल बैंकिङबाटै पैसा चोरी भएको, ठगी भएको सुन्छौं । लट्री, विदेशीहरूले मिसगाइड गरेको, खातामा आफैं पैसा आएको पनि सुन्छौं । संसारभर नैतिक र अनैतिक कामहरू भइरहेका हुन्छन् । डिजिटल बैंकिङले सुविधासँगै जोखिम पनि ल्याइरहेका हुन्छन् । ती जोखिमहरूलाई न्यूनीकरण गर्न छुट्टै चरण आवश्यक पर्छ । त्यो जोखिमले सिर्जना गर्ने अनावश्यक तथा कानुनी झैंझमेलाको विषयमा अझै चनाखो हुनुपर्छ । आफ्नो खातामा नचिनेको मान्छेले अनैतिक काम गरेर पैसा पठाइदियो भने पठाइदिने मान्छेसँगै स्वयं पनि तानिन्छ । कतिपय देशले विद्युतीय मुद्रा सुरु गरिसकेका छन् । विद्युतीय मुद्रा लगात कटौतीको माध्यम पनि हो । साथै सुरक्षाको विषय पनि आउँछ । विद्युतीय मुद्रामा लागू गर्न सकेको खण्डमा भौतिक मुद्रा छाप्नु नपर्ने, हराउनेचोरिने सम्भावना कम हुन्छ । विश्व नै विद्युतीय मुद्रामा हिँडिरहेकाले हामी पनि त्यही बाटोमा हिँड्नुपर्छ । एउटा मोबाइल फोनको माध्यमबाट जसरी विश्वभर सञ्चार गरिरहेका छौं । त्यसरी नै बैंकिङ कारोबार पनि आयातनिर्यात गर्न मिल्ने गरीनीतिगतरूपमै काम भइरहेको छ । त्यसकारण हामी पनि विद्युतीय मुद्रामा पछि हुनुहँॅदैन भनेर नेपाल राष्ट्र बैंकले अध्ययन गरिसकेको छ । पेयर टु पेयर बैंकिङ कतिपय देशमा सफलतापूर्वक लागू भइसकेका छन् । कतिपय देशमा असफल पनि भएका छन् । चार वर्षअघि हामीले छलफल पनि गरेका थियौं । पेयर टु पेयर बैंकिङः जस्तै ६ जनाको समूह बनाउँछौं । मसँग ५ हजार छ । मेरो साथीलाई २ हजार चाहिएको छ । म उसलाई दिन्छु । उक्त रकम फर्काउने ग्यारेन्टी अर्को साथी बस्छ । यदि उसले फिर्ता दिएन भने उसलाई कालोसूचीमा राखिन्छ । त्यो ग्रुपबाट बाहिरिन्छ । यसका कानुनी अवस्था कस्तो हुने हो ? कसले नियमन गर्ने हो ? सानोसानो रकम हुँदा ठिकै होला । रकम ठूलो भएपछि बिग्रिहाल्यो भने त्यसको दाबी गर्न कहाँ जाने ? नेपाल राष्ट्र बैंकले यसलाई पर्यवेक्षण गर्ने कि नगर्ने ?सरकार तथा राष्ट्र बैंकको अधिकार के हो ?ठूलो जनसंख्यामा फैलिँदा खर्बौं रुपैयाँको कारोबार होला । यसलाई नियमन, सञ्चालन गर्न व्यवस्थित कानुनको आवश्यकता पर्छ । पेयर टु पेयर बैंकिङ अगाडि बढाउने हो भने सरकार वा सरकारी निकाय जोडिनैपर्छ । यसको सम्भावनासँगै जोखिम पनि सिर्जना हुन्छ ।सरकारी कारोबार सीमित बैंक तथा वित्तीय संस्थामा हुने गरेको छ । सबै बैंकको सिस्टम भास्टमा एकीकरण हुन सकेको छैन । आम मानिसको सहजताका लागि हरेक बैंक तथा वित्तीय संस्था सरकारी कारोबारमा जोडिन आवश्यक छ । वाणिज्य बैंकमा मात्र गएर डिपोजिट गर्नुपर्ने अवस्था नआओस् । एनएसएचएसलगायत सिस्टमले सहज गरेको छ । जस्तै आन्तरिक राजस्व कार्यालयको हरेक कम्पनीको स्टेटमेन्ट एकैठाउँमा बसेर हेर्न सकिनेछ । अहिलेजस्तो तलमाथिभयो भनेर आशंका गरिराख्नु पर्दैन । नागरिकको डेटा सरकारको हातमा हुन जरुरी छ । निजी कम्पनीसँग भएको नागरिकको तथ्यांक वा सिस्टमसँग सरकारी निकाय जोडिनु जरुरी छ ।विद्युतीय कारोबारको लागत बिस्तारै कम गर्दै जानुपर्छ । अहिले क्यूआर कोडको धेरै कारोबार निःशुल्क हुन्छ । कार्डमा अलिकति लागत लाग्छ । सुरुमा मोबाइल बैंकिङ सञ्चालन गर्दा शुल्क तिर्नुपर्छ । वार्षिक नवीकरण शुल्क तिर्नुपर्छ । बैंक तथा वित्तीय संस्थाले अफर गरेको मूल्य महँगो छैन । हरेक कारोबारमा शुल्क तिर्नुपर्यो भने ग्राहकले अझै महँगो महसुस गर्नॅपर्छ । त्यो सुरु भइसकेको छैन ।बिस्तारै क्यूआर कोडबाट गरिने प्रतिकारोबार केही मात्रामा शुल्क लिने छलफल भइरहेको छ । ग्राहकले पनि सहज, सुरक्षित र सुविधाजनक भयो भन्ने महसुस गर्नैपर्छ । आफूले पाएको समयको सुविधालाई अन्य उत्पादक क्षेत्रमा लगाउन सकियो भने त्यसले उत्पादन गर्ने राजस्व धेरै हुन्छ । बैंकमा गएर चेक काटेर नगद ल्याउने समय विद्युतीय कारोबार गर्दा बचत हुन्छ । कारोबार र प्रतिस्पर्धा बढ्यो भने बैंक तथा वित्तीय संस्थाले विद्युतीय कारोबारको पनि लागत घटाउन नसकिएला । तर निजी क्षेत्रसँग भएको तथ्यांकको भविष्यमा छुट्टै मूल्य हुन्छ । अन्तर्राष्ट्रिय तथा बहुराष्ट्रिय कम्पनीले त्यस्तो डेटा खरिद गर्छ । फुडमान्डुमा लाखौं मान्छेको डेटा भएकाले नै अन्तर्राष्ट्रिय कम्पनीले लगानी गर्यो । किनकि अन्तर्राष्ट्रिय कम्पनीले उक्त डेटाको मूल्य तिर्ने हो । एक लाख जना मान्छेको मोबाइल नम्बर वा इमेल छ भने एक क्लिक गर्दा लाखौं मान्छेसँग पहुँच पुग्छ । बैंकले बेच्न मिल्दैन । तर निजी कम्पनीले दिने मूल्य भनेको डेटा को हो । आईटी क्षेत्रको भ्यालु नै यही डेटाको कारण हो । बैंकले एउटा मापदण्डअनुसार पूर्वाधार तयार गरेको हुन्छ । सुरक्षित राख्नका लागि आवश्यकताअनुसार सेक्युरिटी वालहरू राखिएको हुन्छ । तर ह्याकरहरू हरेक पटक त्योभन्दा अघि जान्छन् । सुरक्षा वालहरूब्रेक गरेर अगाडि जान्छन् । ह्याकरहरूको रोजीरोटी नै सेक्युरिटी वालहरू ब्रेक गर्नङ्ग हो । सेक्युरिटी वालहरू भत्काइसकिएपछि ती कम्पनीको आवश्यक डेटाका साथै लिन सक्ने फाइदा लिन्छ । त्यसबापत कम्पनीहरूले ठूलो मात्रामा फिरौती पनि तिर्नुपर्छ । तर बैंकको कामहरू सेक्युरिटी बाहेक पनि धेरै हुन्छ । त्यसकारण पनि बैंकले रोक्न सक्दैन । बैंकले लागू गर्ने प्रोडक्टहरू कतै न कतैबाट खरिद गरेको हुन्छ । ती प्रोडक्टहरू बनाउने कम्पनी पनि सुरक्षाका लागि कामहरू गरिरहेका हुन्छन् । बैंकको स्रोतहरू कसैले ह्याक गर्यो भने बैंकको गल्ती देख्नु स्वाभाविक हो । बैंक आफैं पनि विकासकर्तासँग निर्भर हुन्छ । प्रविधि भनेको दैनिक परिवर्तन भइरहेको हुन्छ । दैनिक नयाँनयाँ विषय आइरहेको हुन्छ । बैंकहरूप्रविधि सँगसँगै हिँड्न नसकेको चाहिँ हो ।विद्युतीय कारोबारबाट हराएको पैसा पनि रिकभरी हुन्छ । एउटा ह्याकरले गरेको कामको रेकर्ड कतै न कतै सुरक्षित हुन्छ । हामीले त्यो साइबर ब्युरोमा लगेर दिन्छौं । ब्युरोले एनलाइसिस गरेर पैसा स्वदेशविदेश कसको खातामा गयो पत्ता लगाउन सकिन्छ । धेरै मान्छेको खातामा गएको हुन्छ । अन्य मान्छेको खातामा गएको पैसा यत्तिकै झिक्न मिल्दैन । त्यसको छुट्टै प्रक्रिया हुन्छ । प्रहरी, नेपाल राष्ट्र बैंकलगायत निकायसँग अनुमति लिएर पैसा निकाल्न मिल्छ । एनआईसी बैंकको स्विफ्टको केसमा पनि केही पैसा फिर्ता आयो केही आएन । किनभने बैंकले खातामा हालेको पैसा ग्राहकले निकालिसक्यो । ग्राहकको सहमतिबिना ग्राहकका खाता डेबिट गर्न मिल्दैन । ती विदेशी बैंकले ग्राहक खोजेर, मागेर पठाउन सक्थ्यो । तर त्यो गरेन । त्यसैले पैसा फिर्ता नआएको हो । विदेशमा ग्राहकको अधिकार नै माथि हुन्छ । मुलुकभित्रै हराएकोपुगेको पैसा रिकभर गर्न सम्भव छ । नेपालको केसमा घरजग्गा रोक्का राखेर भएपनि पैसा फिर्ता लिन्छौं ।बैंकहरूले समयअनुकूल लगानी गरेर आईटी क्षेत्रलाई अनुकूल राखेका छौं । हरेक वर्ष आईटी गराउनुपर्छ । जुन आउटसोर्सिङ कम्पनीले गर्छ । राष्ट्र बैंकको सूचनाअनुसार पनि हरेक वर्ष गर्छौं । हामीले आफैंले पनि विभिन्न किसिमको प्रमाणपत्र लिइरहेका हुन्छौं । अन्तर्राष्ट्रिय संस्थाले अनुगमन गर्दा एउटा तहसम्मको अनुकूल राखेका छैनौं भने प्रमाणपत्र पाइँदैन । त्यसकारण पनि एउटा तहको मानक अनुकूल राख्नैपर्छ । कहिलेकाहीं ससाना गल्ती हुन्छन् । ह्याकरहरूले त्यही गल्तीलाई लिएर ह्याक गर्छन् । प्रविधिले यति सजिलो बनाएको छ कि युट्युब हेरेर पनि ह्याक गर्न सिक्छन् ।जतिसुकै चुनौती भए पनि अबको भविष्य भनेको डिजिटल बैंकिङ नै हो । नियामक निकायले सुरक्षाका लागि विभिन्न ऐन, कानुन, नीति बनाउनुपर्यो । बैंक तथा वित्तीयसंस्थाहरूले पूर्वाधार विकास गर्दै जानुपर्छ । दीर्घकालीन लाभ धेरै हुने भएकाले लागत हेरिँदैन । बैंकहरूलाई लगानी गर्न गाह्रो छैन । ठूलो रकम लगानी गरिसकेपछि फाइदा वा राजस्व तुरुन्तै सिर्जनागर्न सकिन्छ कि सकिँदैन भन्ने हो । प्रयोगकर्ताले पासवर्ड, पिन नम्बर, सार्वजनिक वाइफाईबाट नचलाउनेलगायतमा ध्यान दिनुपर्छ । शेरचन प्रभु बैंकका प्रमुख कार्यकारी अधिकृत हुन् ।"
अर्थतन्त्र सुधार्न महìवाकांक्षी योजना,"हाम्रो देश कुनै बेला श्रीलंका बन्छ भनेर एक थरी मान्छेले सरकारमाथि आक्रमण गर्ने हतियार बनाएका थिए । नेपालका दल र नेताहरूको हालत श्रीलंकाको जस्तो हुन्छ, जनता जसरी श्रीलंकामा राष्ट्रपति भवन, संसद् भवन छिरे, त्यसरी नै यहाँ पनि लखेट्छन् भन्ने भाष्य बनाउन खोजिएको थियो । आज पुष्पकमल दाहाल नेतृत्वको सरकारले त्यस सम्भावित समस्यालाई दूर गरेको छ । अर्थतन्त्रको वर्तमान अवस्था समग्रमा सकारात्मक छ । श्रीलंका हुने भनेको वैदेशिक मुद्राको सञ्चिति असाध्यै न्यून हुनु, जसले अत्यावश्यक सामान पनि आयात गर्न नसक्नु हो । कुनै बेला श्रीलंकामा औषधि मात्रै होइन, विद्यालयका परीक्षा सञ्चालन गर्न प्रश्नपत्र छाप्ने कागजसमेत आयात गर्न नसक्ने अवस्था बन्यो । पेट्रोलियम पदार्थ, खाद्य सामग्री आयात गर्न पैसा नहुनेजस्ता अवस्था थियो । हाम्रो त्यस्तो अवस्था होइन । आज एक वर्षभन्दा बढीसम्म वस्तु तथा सेवा आयात गर्न सक्ने, धान्न सक्ने विदेशी मुद्रा सञ्चिति छ । सरकारको सुशासनसम्बन्धी तदारुकताले रेमिट्यान्स पनि बढेको छ । हिजो हुन्डीबाट आउँथ्यो, क्रिप्टोकरेन्सीमा जान्थ्यो, अवैध कारोबार हुन्थ्यो । सुन तस्करीमा गएको देखियो । ती बाटाहरू रोकिए । अहिले वैदेशिक ऋण तथा सहायता बढेको छ । केही लगानी पनि बढ्न लागेको छ । आन्तरिक रूपले घरजग्गामा कित्ताकाटलगायत समस्या थिए । कित्ताकाट खोलिसकेपछि कारोबार पनि बिस्तारै चलायमान भएको छ । कोभिड कालमा अर्थतन्त्र असाध्यै कमजोर भयो । त्यसलाई उकास्न राष्ट्र बैंकले लचिलो मौद्रिक नीति लियो । थुप्रै क्षेत्रमा सहुलियत दियो । खासगरी सस्तो ब्याजमा ऋण लिएर घरजग्गा वा सेयरमा लगानी गर्दा ती क्षेत्रमा मूल्य अस्वाभाविक बढ्यो । फेरि सप्लाईअनुसारको डिमान्ड नभएपछि त्यसमा मन्दी आयो । सरकारको कडाइ र नियामक निकायको तदारुकताले ती क्षेत्रलाई पनि नियमन गरिसकेपछि केही सुधार देखिएको छ । खासगरी विदेशी पर्यटक अहिलेसम्मकै रेकर्डमा १० लाखभन्दा बढी आए । कोभिडअगाडिको अवस्थामा फर्कियो ।अस्थिरतामा गयो नेपाली राजनीति भन्ने थियो । गठबन्धन नै भए पनि सरकारले स्थिरता दियो । गत वर्षभन्दा अहिले लगानी र कर्जा प्रवाह बढेको छ । के हो भने गत वर्ष बैंकमा कर्जा प्रवाह गर्न योग्य पैसा थिएन । अहिले अलि बढी रिजर्भ देखिएको छ । यसलाई कसरी बजारमा पठाउने भन्ने चुनौती छ । बैंकबाट ठूलो ऋण लिनेहरू नै ऋण तिर्नु हुँदैन भनेर सार्वजनिक अपिल गर्ने, अराजकता मच्चाउने घटना पनि भए । त्यसैलाई केही शक्तिहरूले प्रोत्साहित गर्नेजस्तो देखियो । जसले गर्दा बैंकहरू अलिकति डराएका जस्ता, कर्जा प्रवाह गर्दा ऋण डुब्छ कि भन्ने मनोवैज्ञानिक दबाबजस्तो देखिन्छ । त्यस्तो प्रवृत्तिलाई सरकारले पछिल्लो समय निरुत्साहित गरेको छ । बैंकहरूको मनोबल अलिकति बढेको छ ।आन्तरिक क्षेत्रका साथै सार्वजनिक वित्तमा जति काम हुनुपर्थ्यो अझै सुधार देखिएन । पुँजीगत खर्च बढ्नुपर्थ्यो, बढेन । त्यसैगरी, काम गर्न टेन्डर गर्नॅपर्नेलाई रोकेर राखेको, बहुवर्षीय दायित्व सिर्जना गर्नॅपर्नेमा पनि आफूखुसी गरेजस्तो देखियो । जग्गा लिने, डीपीआर बनाउने, ईआईए, आईएका प्रक्रिया पूरा गरेर तयारी अवस्थाका आयोजना अगाडि बढाउनेभन्दा पनि ढिलाइ गर्ने भयो, जसले खर्च हुन सकेन । स्रोतको दबाब पर्छ कि भन्दै अलिकति रूढिवादी ढंगले अगाडि बढेको देखिन्छ । जसले गर्दा अर्थतन्त्र खुम्चियो ।गत वर्ष विदेशी मुद्राको दबाब देखिइसकेपछि कैयौं सामग्री आयातमा रोक लगाइयो । एसली बन्द गरियो । त्यसलाई समयमै राष्ट्र बैंक वा अरू निकायले नियमित गर्नुपर्नेमा लामो समय राख्दा राजस्वमाथि दबाब परेको छ । राजस्व उठ्नुपर्ने जति उठेको छ । गृह प्रशासन र अर्थ प्रशासन मिलेर चोरी, तस्करी अनियमितताका बाटोहरू बन्द गर्नॅपर्छ । यसरी अनौपचारिक अर्थतन्त्रलाई नियन्त्रण गर्दैगर्दा राजस्व बढ्छ । बजेट आकार घटाउने, पुँजीगत खर्च झन् खुम्च्याउने गर्दा खराब घेरामा हामी पर्दैछौं कि भन्ने पनि देखिन्छ । अबको बजेट बनाउँदा बजारमा धेर लगानी गर्ने वातावरण बनाउनुपर्छ । त्यसले अर्थतन्त्र चलायमान हुन्छ । रोजगारी सिर्जना हुन्छ । वैदेशिक मुद्रा सञ्चितिले के माग गर्छ भने हामीले आँटेर ठूला विकास तथा पूर्वाधारका आयोजना वा उद्योग लगाउनुपर्छ । जसले रोजगारी बढाओस्, पुँजी सिर्जना गर्ने खालका सामग्री आयात होस् । हिजो समस्या हुन्छ कि भनेर रिजर्भ बढाइयो । आज रिजर्भ नै समस्या छ । त्यो निष्क्रिय रूपमा पुँजी रहने अवस्था छ । अर्थतन्त्रको मन्दीमै त हामी छैनौं तर अलिकति महत्त्वाकांक्षी योजना अगाडि सार्न जरुरी छ । त्यसले समग्र देशको मनोबल उठाउने, अर्थतन्त्रलाई चलायमान बनाउने, रोजगारी सिर्जना गर्ने र सबै आर्थिक क्षेत्रलाई गतिशीलता दिने अवस्था बन्छ ।समग्रमा हेर्दा महँगी नियन्त्रण छ । कुनै बेला १९२० प्रतिशतसम्म महँगी बढेको देखिन्छ । त्यसमा सरकारको कहीं न कहीं राम्रोसँग काम गर्न नसकेको जस्तो देखिन्छ । अर्कोतिर हामीले आफ्नो उत्पादन बढाउनुपर्ने देखिन्छ । आन्तरिक उत्पादन बढाएर खपत गर्नेतिर गयो भने एकातिर बजार नियन्त्रण हुन्छ भने अर्कोतिर बिचौलिया प्रवृत्ति हट्छ । उत्पादकले भन्दा बिचौलियाले बढी नाफा गर्ने प्रवृत्तिलाई बजार नियमनलगायतका अन्य विधिबाट नियन्त्रण गर्नुपर्ने हुन्छ । पर्यटकहरू बढेका छन् । दुई वटा अन्तर्राष्ट्रिय विमानस्थल बनेका छन् तर सबै काठमाडौंमै आउन खोज्छन् । अब निश्चित संख्याभन्दा बढी फ्लाइट गर्नेहरूलाई पोखरा र भैरहवा पठाउनुपर्छ । त्यस्ता खालको बाध्यात्मक अवस्था बनाउनैपर्छ सरकारले । अरू पर्यटकीय पूर्वाधार, होटलहरू खुलेका छन् । खासगरी चिनियाँ पर्यटक एक नम्बरमा, भारतीय पर्यटक दुई नम्बरमा, अमेरिकी पर्यटक तीन नम्बरमा छन् । ती देशका पर्यटहरूलाई अझै आकर्षित गर्नका लागि प्याकेज बनाउनुपर्छ । चीनबाट कोभिड अगाडि १५ करोड पर्यटकका रूपमा बाहिर जान्थे भन्ने तथ्यांक छ । भारतको पनि पाँच करोड हाराहारी घुम्न निस्किन्छ भन्ने आँकडा हालै प्रकाशित भएका छन् । दुवै मुलुकबाट भ्रमणमा जानेमध्येका ११ प्रतिशत हुँदा पनि हामीलाई पर्याप्त हुन्छ । २० लाख पर्यटक त दुई देशबाट मात्रै हुन्छन् । छिमेकी मुलुकका पर्यटकको रुचि, प्रवृत्ति, ट्रेन्ड हेरेर पूर्वाधारमा लगानी गर्ने र गन्तव्य बनाउनुपर्ने देखिन्छ । ऊर्जा व्यापारमा सरकारले राम्रो गरिरहेको छ । अहिले पनि १० हजार मेगावाट १० वर्षमा निर्यात गर्ने सम्झौता भएको छ । १० हजार मेगावाटभन्दा बढी क्षमताका आयोजना निर्माण भइराखेका छन् । १० हजार त हामीले प्रयोग गरेर बचेको विद्युत् मात्रै निर्यात गर्ने हो । नेपालको दुई तिहाइ जनसंख्या कृषिमै छ । कृषि क्षेत्रको सुधार पहिलो प्राथमिकता हुनुपर्छ । त्यसमा कम्तीमा पनि कृषकको उत्पादनको आधार मूल्य, गहुँ, धान र उखुमा छ । बिक्री भएन भने सरकारले खरिद गर्ने व्यवस्था हुनुपर्छ । तीन खर्बभन्दा बढीको खाद्य उत्पादन गरिरहेका छौं । स्वदेशी उत्पादन हामीले खरिदको ग्यारेन्टी गर्नॅपर्छ । यसमा स्थानीय तहले राम्रो भूमिका निर्वाह गर्न सक्छन् । तरकारी, फलफूल, दूधलगायत उत्पादनको बजार व्यवस्थापन गर्ने काम राम्रो भइरहेको छ । उत्पादन भएपछि अनुदान र बजारीकरण स्थानीय तहले गरिरहेका छन् । केन्द्र र प्रदेश सरकारले अनुदान मात्रै बाँड्ने गरेका छन् । त्यो अनुदान कसले लान्छ र सही ठाउँमा गएको छ कि छैन थाहा हुँदैन । उद्यमशीलता विकासमा गत वर्ष सरकारले ७ अर्ब बजेट राखेर एक पालिकामा २ वटा समूह, कम्पनी, सहकारीलाई अनुदान दिएर उद्यमी बनाउने कार्यक्रम राखेको थियो । अझैसम्म खर्च गर्न सकेको छैन । सिड मनीमा थप लगानी गरेर महिला आत्मनिर्भर बनेको देखेको छु । स्वरोजगार बन्ने खालका कार्यक्रम प्रदेशमा देखिन्छ । यस्ता कार्यक्रम सोझै समूह र युवाहरूमा जाने गरी ल्याउनुपर्छ । पछिल्लो समय मात्रै युवाहरूले ७६ अर्बको सफ्टवेयर निर्यात गरेको भन्ने तथ्यांक छ । त्यो नलेज इन्डस्ट्रीलाई प्राथमिकता दिनुपर्छ । यसका लागि बजेटमा प्रमोट गर्ने नीति ल्याउनुपर्छ । एउटा अध्ययनले के देखाउँछ भने पाँच वर्षमा पाँच खर्ब बराबरको आईटीसीसम्बन्धी उत्पादन हामीले निर्यात गर्न सक्छौं । त्यस्ता उत्पादन र सेवा निर्यात गर्न सक्ने सम्भावना छ । यसका लागि हामीले कुनै सीमा नाघिराख्नु पनि परेन । यसमा गरिएको लगानीले देशभित्रै रोजगारी सिर्जना गर्न सकिन्छ । बजेट खर्च हुन्छ तर तयारी अवस्थाका योजनाहरू राख्नुपर्यो । बिनातयारी मन्त्री या कर्मचारीका खल्तीबाट योजना राख्ने विकृति हटाउनुपर्छ । बजेट खर्च गर्ने क्षमता पनि देखिइराखेको छैन । अर्बौंको बजेट योजनामा राखिएको छ तर खर्च गराउन सक्दैन । टेन्डर प्रक्रियामा पनि सुधार गर्नुपर्ने हुन्छ । टेन्डर मिलेमतोमा गरिदिने, एकदम कम कबोल गर्नेलाई टेन्डर दिने प्रवृत्ति छ । यस्तो खालका निर्माण कम्पनीलाई छनोट प्रक्रियामै हटाउन सकिन्छ । राम्राहरूको बीचमा प्रतिस्पर्धा गराउनुपर्छ । आयोजना निर्माण गर्नेको प्रारम्भिक छनोट नै ख्याल गर्नुपर्छ । टेन्डर लिन हतारिने, टेन्डर लिइसकेपछि काम गर्न नसक्ने, म्याद र लागत थप्ने हाम्रा विकासे मन्त्रालयलाई ठाडै निरुत्साहित गर्न सक्नुपर्छ । राज्यले स्रोत सुनिश्चित गरेपछि प्रतिबद्धता पूरा गर्नुपर्छ । सरकार र मन्त्री फेरिए त्यसमा मतलब हुँदैन । कैयौं ठेक्का यसकारण पनि रुग्ण भइरहेका छन् । पढ्न र सीप सिक्नका लागि विदेश जानु राम्रै हो । तर फर्किएकाको पुँजी, सीप र श्रमलाई उपयोग गर्ने कार्यक्रम सरकारले बनाउनुपर्छ । खाडी, मलेसिया, इजरायल, कोरियालगायतका देशबाट फर्किएकाहरूले यहाँ राम्रो उद्यम गरेका छन् । अर्कोतिर देशभित्रै शिक्षामा सुधार गर्नुपर्छ । हामी सबै टेबलमा बसेर तोक लगाउने खालका, निर्णय लेख्ने खालका मात्रै पढाइ गर्छौं । उत्पादन गर्ने, जीवनमुखी श्रम र उत्पादनसँग जोडिएका जागिर रहेन । कहीं न कहीं शिक्षालाई प्राविधिकमा ७० र अन्यलाई ३० बनाउने सरकारको नीति छ । त्यसलाई तदारुकताका साथ कार्यान्वयन गर्नॅपर्छ । प्राविधिक जनशक्ति हामीलाई चाहिएको हो । कृषि कर्ममा रहने जनशक्ति चाहिएको छ । एकातिर कृषिमा काम गर्ने मान्छे घटेर गएका छन्, खेतबारी बाँझै छन् । विदेशबाट खाद्यान्न आयात गर्ने गरेका छौं तर हाम्रा युवाहरू काम नपाएर विदेश जाने गरेका छन् । जे पढ्यो त्यसले रोजगारी नपाउने, जे सिक्यो त्यसले उत्पादन गर्न नसक्ने । जे उत्पादन गर्नुपर्छ, त्यो नगर्ने अनि विदेश जाने । यस्तो प्रवृत्ति छ । त्यसकारण शिक्षामा पर्याप्त सुधार गर्नुपर्ने देखिन्छ । राजनीतिक दलले जनताको भावनाअनुसारको अर्थनीति बनाउने हो । त्योअनुसारका कर नीति, बजेट, नीति तथा कार्यक्रम ल्याउने हो । अर्कोतिर नियामक निकायहरूले नियमन गर्ने भनेको कानुनविपरीत काम नगरोस् भन्ने हो । नियामक निकाय कार्यकारीकै सहयोगी हात हुन् । कार्यकारीले बनाएको नीति, कार्यक्रमभित्र कसरी सफल बनाउने भनेर नियमन गर्ने हो । त्यो अलग्गै शासन गर्ने, कार्यकारीलाई अप्ठ्यारो गर्ने निकाय होइन । राष्ट्र बैंक सरकारको मौद्रिक नीति बनाउने र अर्थ नीतिको सल्लाहकार हो । फेरि अर्थ मन्त्रालयले पनि राष्ट्र बैंक आफ्नै हो भन्ने मान्नुपर्यो । किनभने आफ्नो अर्थ सचिव सदस्य हुन्छ राष्ट्र बैंकको बोर्डमा, तीन जना सरकारले नियुक्त गरेका विज्ञ बोर्ड सदस्य हुन्छन् । बहुमतमा बोर्ड सरकारले राखिरहेको हुन्छ । त्यो बोर्डले पलिसी बनाउने हो । पलिसी बनाउने यो अर्थमा सरकारले नै हो । मौद्रिक नीति बनाउने बोर्डले हो । यो समन्वयात्मक सम्बन्धलाई दुवैतिरका नेतृत्वले बुझ्नुपर्छ । वित्तीय नीति र मौद्रिक नीति सँगसँगै जानुपर्यो । यसको अन्ततः सरकारकै नीतिमा भर पर्छ, त्योभन्दा बाहेक हुँदैन । त्यस्तै, बिमा, धितोपत्र बोर्ड, विद्युत् नियमन आयोग, मेडिकल, शिक्षा विभिन्न क्षेत्रका नियामक निकाय छन्, यी सरकारकै नीतिमा चल्ने हुन् । सरकारको नीतिभित्र रहेर उनीहरूले आफ्नो क्षेत्रको विशिष्टीकृत काम गर्ने र कार्यगत स्वायत्तता पाउँछन् । उनीहरूले पेसागत मर्यादा र दक्षता देखाउनैपर्ने हुन्छ । न कि मलाई कसले नियुक्ति गर्यो, कसले यहाँ ल्यायो भन्ने राजनीतिक पक्षधरता हेर्नु हुँदैन । त्यस्तै, अख्तियारलगायतका निकाय छन् । पुँजीगत खर्च नहुनुमा अख्तियारको बहाना गर्छन् । खबरदार यसो गर्लास् भन्छ । खर्च गर्दा अनियमितता भयो भने हेर्ने हो । पहिल्यै खर्च गर्लास्, ठीक गरिदिन्छु भनेर मान्छे तर्साउने होइन । अलिकति राजनीतिक जस्तो पनि देखिने, आफूसँग नमिल्ने सरकारलाई असहयोग जस्तो भयो भने संवैधानिक निकायहरूको भूमिका हुँदैन । राम्रो काम नगर्ने निर्माण व्यवसायीलाई सरकारले कारबाही गर्छ, अदालत गएर स्टे अर्डर लिएको हुन्छ । कुनै ठाउँको टेन्डर निकाल्यो, अनियमितता भए हेर्ने निकाय अख्तियारलाई पहिले नै रोकिदिने । त्यसैले राजनीतिक दल, न्यायालय, व्यवस्थापिका, सरोकारवाला निकाय सबैको विकासमैत्री सोच हुनैपर्छ । सबैको संयुक्त पहल र सोचबाट मात्रै अर्थतन्त्र सुदृढ बन्न सक्छ । पुन पूर्वअर्थमन्त्री तथा नेकपा (माओवादी केन्द्र) का उपमहासचिव हुन् ।"
जीवितै छ सांग्रिला,"अमेरिकाबाट प्रकाशित हुने साप्ताहिक अखबार न्युज विक ले सन् २००४ नोभेम्बरमा द इन्ड अफ सांग्रिला शीर्षकमा लेख प्रकाशित गर्यो । नेपालमा फैलँदो सशस्त्र माओवादी विद्रोह र दरबार हत्याकाण्डपछि बनेको राजा ज्ञानेन्द्रको शाही सरकारलाई पृष्ठभूमिमा राखेर छापिएको लेखमा नेपालमा सांग्रिलाको अन्त्य भएको विश्लेषण गरिएको थियो । लेखको नकारात्मक प्रभावले त्यसताका नेपालको प्रकृति र संस्कृतिको दिव्य सुवासमा मन्त्रमुग्ध हुने पर्यटकको बाटोमा अवरोध पैदा भयो । विदेशीले नेपाललाई सांग्रिला उपमा दिन्छन् । अर्थात् छेकवाररहित नेपाललाई विदेशीले स्वर्गसमान खुला प्राकृतिक संग्रहालय भन्छन् । यसको अर्थ, नेपाल धुपीको बगैँचाजस्तै जीवनलाई आनन्द दिने, दिव्य सुवासले युक्त धेरै टाढाको काल्पनिक सुन्दर स्थान हो । जसलाई एक शब्दमा भन्नुपर्दा सांग्रिला भनिन्छ । बमबारी, हत्या, अपहरणजस्ता गतिविधिले आजित नेपालीहरूको अनुहारबाट हराएको खुसीलाई बिम्ब मादै न्युज विक ले गरेको त्यो प्रचारपछि नेपाली पर्यटन बजारले संकटकाल, इराक युद्ध, स्वाइनफ्लु, बर्डफ्लु, भूकम्प, नाकाबन्दी, कोरोना, रुसयुक्रेन तथा इजरायल प्यालेस्टाइन युद्ध सामना गर्यो । २०४६ को परिवर्तनपछि नेपालमा गलैँचा, गार्मेन्टलगायतका उद्योग उदाए । तर, यी समग्रमा एक दशकभन्दा बढी टिक्न सकेनन् । सरकारी नीतिनियम, बन्द हडताललगायत थुप्रै हन्डरका बाबजुद पनि पर्यटन क्षेत्र भने धरमर भएको छैन । यो समयानुकूल आकारमा बढ्न सकेन होला, तर आजसम्म टिकेको छ । यदि २० खर्ब लगानी भएको यो क्षेत्र पनि धर्मराएको भए नेपालको अर्थतन्त्र कहाँ पुग्थ्यो होला ? पछिल्लो समय भने आर्थिक मन्दीले सबै क्षेत्रमा डामाडोलको अवस्था छ । यसको छिटा पर्यटन बजारमा पनि परेको छ ।नेपाल र विश्व पर्यटनको इतिहास आमनेसामने छ । विश्व पर्यटनलाई हेर्दा १२ औं शताब्दीको अन्त्यतिर सिल्क रोड हुँदै एसियाको यात्रा गर्ने इटालीका व्यापारी मार्को पोलो अनि १४ औं शताब्दीका अन्वेषक क्रिस्टोफर कोलम्बसको जुगपछि फरक फरक उद्देश्यले मानिसहरू युरोपमा एक ठाउँबाट अर्को ठाउँमा यात्रा गर्न थाले । पोलो र क्रिस्टोफर युगको अन्त्य भएपछि १७ औं शताब्दीमा युरोपका इटाली, फ्रान्स, जर्मनी लगायतका देशमा शिक्षा, तीर्थयात्रा, व्यापार, कला हेर्ने उद्देश्यले पर्यटन फैलिँदै थियो । १८ औं शताब्दीको मध्यतिर बेलायती नागरिक थोमस कुक पर्यटन उद्योगका पर्यायवाची भए । उनले स्थापना गरेको ट्राभल एजेन्सीलाई आधुनिक पर्यटन युगको विकास मानिन्छ । टिकट किनेर यात्रा आयोजना गर्ने टुर प्याकेज बनाउने श्रेय उनैलाई जान्छ । कुकले लिजर टुरिजम को थालनी गरे । त्यतिबेला युरोपमा रेल, सडक तथा हवाई पूर्वाधारमा विकास भइसकेको थियो । विस्तारै पर्यटन रोजगार सृजना गर्ने व्यापारका रूपमा संसारमा उदायो । नेपालमा पहिलो विदेशी सन् १७९२ मा पसेको देखिन्छ । त्यसबेलाको नेपालबारे १८ औं शताब्दीमा यामिल्टन फ्रान्सिसले लेखेको एन एकान्ट अफ द किङडम अफ नेपाल, मा यो प्रसंग उल्लेख छ । १८१६ मा सुगौली सन्धि भयो । त्यसपछि ब्रिटिसहरू नेपाल आउजाउ गर्न थाले । १८५००५१ मा जंगबहादुर राणा बेलायत गए । त्यसबेला जंगबहादुरका कारण युरोपका अखबारमा नेपालबारे लेखियो । त्यसैबेला नेपाल विदेशीहरूको नक्सामा परिसकेको थियो । १९११ मा नेपालमा सिकारमा भाग लिन जंगबहादुर राणाको निम्तोमा बेलायती राजा जर्ज पाँचौं आए । त्यसपछि चन्द्रशमशेरको निम्तोमा १९२१ मा बेलायती राजकुमार प्रिन्स अफ वेल्स भारत हुँदै नेपाल आए । यी राजकीय भ्रमणले पश्चिमी मुलुकहरूमा नेपाल भन्ने देश कस्तो होला ? भन्ने प्रभाव पारिसकेको थियो । १७ औं शताब्दीको मध्यतिर हिमाल आरोहणलाई खेलकुद विधामा राखिसकिएको थियो । त्यसबेला एसिया बाहिरका अग्ला हिमालमा आरोहण खुला भइसकेका थिए । नेपालमा भने आरोहण निषेध थियो । दक्षिण अफ्रिकाको एन्डिस पर्वत शृंखला, युरोपको आल्प्स् पर्वत शृंखलामा अधिकांश पर्वतारोही चढिसकेका थिए । त्यसपछि कहाँ जानेभन्दा पर्वतारोहीका आँखा संसारकै अग्लो शिखर सगरमाथामा पर्न थाले । पहिलो विश्वयुद्ध लडेका जर्ज मैलोरी १९२१ मा तिब्बततर्फको उत्तरी मोहोडाबाट सगरमाथा आरोहण गर्न बेलायतबाट भारतको सिक्किम आए । यो सगरमाथाका लागि संसारकै पहिलो आरोहण अभियान थियो । तर, सफल भएन । नेपालमा भने राणाहरूले १९४९ सम्म हिमालमा आरोहणमा रोक लगाएका थिए । १९५० जुन ३ मा फ्रान्सेली आरोहीहरू मौरिस हर्जोग र लुइस लाचेनलले अन्नपूर्ण प्रथम (८०९१ मिटर) आरोहण गरे । त्यसका कारण विश्वभर नेपालको चर्चा भयो । १९५३ मे २९ मा न्युजिल्यान्डका एडमन्ड हिलारी र नेपालका तेन्जिङ नोर्गे शेर्पाले पहिलोपटक विश्वकै अग्लो शिखर सगरमाथाको चुचुरोमा पाइला राख्न सफल भए । यी दुई आरोहणले पश्चिममा पोखरा र पूर्वमा सगरमाथा पर्यटकको रोजाइमा पर्न थालेका हुन् । त्यसबेला आरोहण दल अहिलेजस्तो हेलिकोप्टर चढेर सोझै आधार शिविर जान सक्दैन्थे । जस्तो फ्रान्सेली आरोहण दल अन्नपूर्ण हिमशृंखला चढ्न भारतको लखनउबाट नौतनवा, बुटवल हुँदै त्यहाँबाट दुई सय भरियासहित तानसेनको बाटो चढेर मुस्ताङ पुगेका थिए । त्यस्तै, हिलारी र तेन्जिङको सयौंको संख्याको टोली काठमाडौंबाटै भरियालाई सामलतुमल बोकाएर काभ्रे, सिन्धुपाल्चोक, रामेछाप, दोलखाको बाटो हुँदै सगरमाथा आधार शिविर पुगेको थियो । त्यसबेला बाटोबाटोमा भेटिने बस्तीमा नेपालीहरूको खानपान, जीवनशैली आर्थिक तथा शैक्षिक अवस्था नाजुक थियो । तर, पनि आफ्ना दुःख व्यक्त नगरी जसरी विदेशीसामु उनीहरूले दिल खोलेर स्वागत गरे, त्यसैबेलादेखि हो पर्यटकहरूले नेपालबाट फर्केपछि नेपालीलाई इमान्दार, सहयोगी, मिजासिला उपमा दिएको । जुन आजसम्म नेपालीहरूले गुमाएका छैनन् । त्यत्रो सशस्त्र जनयुद्धमा एक जना पर्यटकको ढोरपाटनमा सिकार खेल्न जाँदा बन्दुक लुटियो । पूर्वमा एक जना पर्यटकलाई केही घण्टा नियन्त्रणमा लिइयो । यी दुईबाहेक विदेशी पर्यटकसँग सशस्त्र द्वन्द्वमा अरू कुनै हताहतका घटना हुन पाएनन् । १९४७ मा ब्रिटिस साम्राज्यवादबाट भारत स्वतन्त्र भएपछि नेपाल र भारतको हवाई कनेक्टिभिटीका लागि बाटो खुल्यो । १९५० मा रुसी नागरिक बोरिस लिसानेभिचले कान्तिपथस्थित अहिलेको निर्वाचन आयोग रहेको बहादुर भवनमा रोयल होटल स्थापना गरेका थिए । यो पर्यटक तथा पश्चिमाहरूका लागि नेपालको पहिलो लक्जरी होटल थियो । त्यसबेला उनले पानीजहाजबाट भारतको मुम्बई आएका पर्यटकलाई जहाजमा राखेर नेपाल ल्याएका थिए । त्यसताका उनले हिमालयन एभिएसन स्थापना गरे । यो कम्पनीले १९५० फेब्रुअरीमा काठमाडौं गौचरबाट भारतको कोलकत्तासम्म पहिलो अन्तर्राष्ट्रिय उडान गरेको थियो । बोरिस यो कम्पनीबाट चार्टर्र्ड उडान गरेर पर्यटक नेपाल ल्याउँथे । त्यही बेला नै नेपालले पहिलो अनअराइभल भिसा जारी गरेको थियो । त्यसअघि भारतबाट इस्ट इन्डिया कम्पनीले नेपाल आउने पर्यटकलाई भिसा दिन्थ्यो । यसरी हेर्दा नेपालले संसारका धेरै देश स्थापना नहुँदै भिसा प्रणाली, चार्टर्ड उडान, टुर प्याकेज, लक्जरी होटल, हिमाल आरोहणको अनुभव लिइसकेको थियो । बोरिसबारे मिसेल पेसेलद्वारा लेखिएको पुस्तक टाइगर फर ब्रेकफास्ट मा एउटा रोचक प्रसंग छ । त्यसमा लेखिएअनुसार, १९५५ मा नेपाल घुम्न आएका पर्यटकले जम्मा ८ जना मात्रै प्रहरी देखे रे । १९५८ मा शाही नेपाल वायुसेवा निगम (हालको नेपाल वायुसेवा निगम) स्थापना भयो । १९६० मा नेपालले अन्तर्राष्ट्रिय उड्डयन संगठन (आईकाओ) को सदस्यता लियो । १९६७ मा लुफ्थान्साले पहिलो जेट उडान गर्यो । दोस्रो वर्ष थाई इन्टरनेसनलले उडान थाल्यो । १९९८ मा नेपालले हवाई विभागलाई स्वायत्त प्राधिकरण स्थापना गर्यो । यसको उद्देश्य आधुनिक प्रविधिको प्रयोग गरी अन्तर्राष्ट्रिय मापदण्डअनुरूपको उड्डयन एवं हवाई सुरक्षा विकास गर्ने थियो । त्यस्तै, नेपाललाई विश्व बजारमा प्रचारप्रसार गर्ने उद्देश्यले पर्यटन विभागलाई बन्द गरेर निजी क्षेत्रको साझेदारीमा नेपाल पर्यटन बोर्ड स्थापना भयो । नेपालमा जब लुफ्थान्सा, थाईले उडान थाले त्यसबेला वार्षिक २४ हजारसम्म पर्यटक नेपाल भम्रणमा आएका थिए । अहिले नेपालले ४१ देशसँग हवाई सम्झौता गरेको छ । ३० वटा अन्तर्राष्ट्रिय उडानमा वायुसेवा कम्पनीले २० वटा मुलुकका ३३ वटा गन्तव्यमा उडान गर्दै आइरहेका छन् । कोभिडअघि नेपालमा सर्वाधिक पर्यटक ११ लाख ७३ हजार आए । २०२३ मा त्रिभुवन अन्तर्राष्ट्रिय विमानस्थलमा झन्डै ८७ लाख यात्रु आवागमन भएको छ । जसमा अन्तर्राष्ट्रियतर्फ ४५ लाख र आन्तरिकतर्फ ४१ लाख छन् । नेपालमा निजी क्षेत्रले गरेको लगानीअनुसार, वार्षिक कम्तीमा २५ लाख पर्यटक आवागमन हुनुपर्छ । अहिले पर्वतारोहण तथा साहसिक पर्यटनमा नेपालको एकाधिकारजस्तै छ । हामीसँग भएका प्राकृतिक सम्पदा विश्वमा अन्यत्र कतै छैनन् । नेपाली टुर अपरेटरले एकजना विदेशीलाई सगरमाथा आरोहणको प्याकेज बिक्री गर्दा ३५ देखि ४० लाख रुपैयाँसम्ममा गर्छ । तर, यही प्याकेज विदेशीहरूले उनीहरूको देशमा कम्तीमा अढाई करोड रुपैयाँ हाराहारीमा बिक्री गर्छ । विदेशीले हामीलाई तिमीहरूको हिमाल फोहोर भयो भनी आलोचना गर्छन् । अनि सबैभन्दा महँगोमा आरोहण प्याकेज उनैले बिक्री गर्छन् । अब हाम्रो सरकारले प्रतिपर्यटक सगरमाथा आरोहणमा उठाउने १४ लाख रुपैयाँ बराबरको सलामी दस्तुर वृद्धि गर्नुपर्छ । योभन्दा केही पर्यटन व्यवसायीलाई नराम्रो लाग्न सक्छ । तर, हिमाल आरोहण मानिसहरूको आधारभूत जीवनयापनको कामकला होइन । यो त सौखिनहरूले गर्ने खेल हो, रहर हो । यसमा पनि अधिकांश प्रायोजक खोजेर आएका हुन्छन् । विदेशीले ब्रोकरको काम गरेर यही प्याकेज करोडौं रुपैयाँमा बिक्री गर्ने अनि हामीले किन केही लाखमा सन्तुष्ट हुने ? भलै अहिलेकै प्याकेजमा हामीलाई नाफामार्जिन ठीकै छ । तर, पनि राज्यले हिमालहरू डम्पिङ साइट भएको सुन्नुभन्दा सलामी दस्तुर वृद्धि गर्नुपर्छ । हामी अब संख्यामा होइन गुणस्तरमा जानैपर्छ । यसलाई बहसमा लैजानुपर्छ । सरकारले आन्तरिक उडानबाट मूल्य अभिवृद्धि कर हटाउनुपर्छ । सगरमाथा आरोहणपछि १९५६ मा जर्ज लेब्रेकले नेपालको पर्यटनको योजना बनाए । उनले गरेको अध्ययन प्रतिवेदन अहिले पनि सरकार र निजी क्षेत्रसँग सुरक्षित छ । उसैको अध्ययन प्रतिवेदनका आधारमा नेपालले पर्यटन मन्त्रालय, पर्यटन विभाग, पर्यटन बोर्ड स्थापना भएका हुन् । प्रतिवेदन नेपालको पर्यटन वृद्धि गर्न अहिले पनि सान्दर्भिक हुन्छ । नीति निर्माताले यसलाई अध्ययन गर्नुपर्छ । नेपाललाई पहिलो र दोस्रो विश्वयुद्धमा गोर्खालीले चिनाए । हिमाल आरोहणमा शेर्पाले चिनाए । नेपालीहरू सहयोगी छन् । यहाँको मौसम बाह्रै महिनाअनुकूल छ । बुद्धको जन्मथलो भएकाले नेपाललाई एसियाको उज्यालो भनिन्छ । गौतम बुद्धको जन्मथलो भएकाले लुम्बिनी भारतको बोधगया, सारनाथ, कुशीनगरको दाँजोमा बढी बौद्धमार्गीहरूको भीड लाग्नुपर्ने सम्पदा हो । तर, यसको प्रसार नै हुन सकेन । लुम्बिनीलाई नेपालले मेकाबुद्धिजम का रूपमा विकास र विस्तार गर्नुपर्छ । नेपाल १७१८ शताब्दीमै विदेशीहरूको नजरमा परेको मुलुक भएकाले हामीलाई प्रचार गर्न अप्ठ्यारो छैन । अहिले लगानीका हिसाबले होमस्टे, र्याफ्टिङ, केबलकार, बन्जी, वायुसेवादेखि पाँचतारे होटलसम्म २० खर्ब लगानी भइसकेको छ । अहिले २४ वटा पाँचतारे होटल सञ्चालनमा छन् । ३५ अर्ब लगानीमा १२ वटा पाँचतारे निर्माणाधीन छन् । २०२५ सम्म नेपालमा ३५ देखि ४० वटा पाँचतारे होटल हुँदै छन् । यिनमा मात्रै ७५ अर्ब लगानी पुग्दै छ । पर्यटन उद्योगमा बैंकको ऋण लगानी मात्रै १२ खर्ब ८३ अर्ब छ । यदि यो क्षेत्र धर्मरायो भने देशको आर्थिक अवस्था के होला ? विश्व पर्यटन संगठन (यूएनडब्लूटीओ) का अनुसार, विकसित मुलुकमा जहाँ आधुनिक यन्त्र उपकरण हुन्छ, त्यहाँ एक पर्यटकले १२ जनालाई रोजगार सिर्जना गर्छ भने नेपालजस्तो आधुनिक यन्त्र उपकरण धेरै नभएको मानिसमा भर पर्नुपर्ने देशमा एक पर्यटकले २७ जनासम्मलाई रोजगार दिन्छ । यदि हामीले गुणस्तर पर्यटक वार्षिक १० ल्यायौं भने १२ जनाकै दरले एक करोडलाई प्रत्यक्षअप्रत्यक्ष रोजगारीमा जोड्छ । पर्यटन उद्योग अझ मानिसलाई सुरक्षित बनाउने स्मार्टजब हो । २०४६ सालताका नेपालमा ट्राभल तथा टुरको जागिर ज्यादै आकर्षित मानिन्थ्यो । ंअहिले थुप्रै होटल तथा व्यवस्थापनका कलेज देशभर खुलेका छन् । यी कलेजबाट निस्केका युवा जनशक्तिमा प्रविधि तथा सीपको राम्रो ज्ञान छ । तर उनीहरू नेपाल छाडेर सपनाको देशमा उडिरहेका छन् । नेपालको प्रणालीको अल्झनमा पर्न चाहँदैनन् । नेपालको पर्यटनमा हवाई यातायात, सम्पदा, पर्यटन बोर्ड, पर्यटन विभाग, निजी क्षेत्र एउटै मन्त्रालयसँग जोडिएका छन् । एकद्वारको अवधारणमा यो सकारात्मक हो । भैरहवा र पोखरामा निर्माण भएका अन्तर्राष्ट्रिय विमानस्थल आउने पुस्ताका लागि सम्पत्ति हुन् । यिनको ब्रान्डिङ र मार्केटिङ गर्नुपर्छ । तर, पर्यटन मन्त्रालय वार्षिक १० लाख पर्यटकमा किन रमाइरहेको छ ? सरकारले तत्कालै नेपालको पर्यटन क्षेत्रको सबल, दुर्बल, अवसर तथा चुनौतीबारे विश्लेषण गर्न जरुरी छ । अब ढिलाइ गर्नुहुन्न । सरकारले पर्यटन क्षेत्रलाई प्राथमिकतामा राखेमा अहिले दैनिक १० हजारका दरले भइरहेको युवा पलायनलाई यही देशमा रोकेर ती जहाजमा पर्यटक ल्याउन सकिन्छ । हाम्रा बैंक तथा वित्तीय क्षेत्रले गरेको १२ खर्ब लगानीको सुरक्षाका लागि पनि सरकारले यस्तो कदम तत्काल चाल्न जरुरी छ । हाम्रो प्राकृतिक सौन्दर्य अरू कुनै पनि मुलुकसँग तुलना गर्न नमिल्ने भएकाले हाम्रो प्रचूरतायुक्त सांग्रिला जीवितै छ । मिश्र पर्यटन व्यवसायी हुन् ।"
उत्पादन र रोजगारी बढाउन कठोर बनौं,"कर्जामा पहुँच वृद्धिसाना मझौला व्यवसायीले हाल कृषि, हस्तकला तथा सीपमूलक व्यावसाय एवम् अन्य उद्यम व्यवसाय गर्न चाहेमा आधार दरमा दुई प्रतिशतसम्म मात्र थप गरेर एक करोडसम्मको कर्जा लिन पाउने व्यवस्था छ । आयातसम्बन्धी बाहेकका व्यवसायका लागि बैंक तथा वित्तीय संस्थाको आधार दरमा दुई प्रतिशतसम्म मात्र प्रिमियम थप गरी कायम हुने ब्याजदरमा कर्जा लिन पाइने व्यवस्था भए पनि धेरैजसो साना मझौला व्यवसायले यो कर्जा नै उपयोग गर्न सकेका छैनन् । यसका लागि उनीहरूको दर्ता प्रक्रिया सरलीकरण गर्नु आवश्यक छ । यसले अनौपचारिक अर्थतन्त्रलाई औपचारिक दायरामा ल्याउन पनि सहयोग गर्नेछ । वाणिज्य बैंकले २०८४ असार मसान्तसम्म कुल कर्जा लगानीको १५ प्रतिशत कर्जा कृषि क्षेत्रमा, १० प्रतिशत कर्जा ऊर्जा क्षेत्रमा र १५ प्रतिशत कर्जा लघु, घरेलु, साना एवम् मझौला उद्यमका क्षेत्रमा लगानी गर्नुपर्ने व्यवस्था गरेको छ । आर्थिक वर्ष २०६९७० देखि नेपाल राष्ट्र बैंकले बैंकहरूलाई उत्पादनशील क्षेत्र र खासगरी कृषि, ऊर्जा पर्यटन घरेलु तथा साना उद्योगतर्फ औसत कर्जा लगानीको २० प्रतिशत पुर्याउने गरी कार्ययोजना पेस गर्न लगाई निर्देशित कर्जा कार्यक्रम पुनः थालनी गरेको हो । तर यसमा घरेलु तथा साना मझौला उद्योगको पहुँच अभिवृद्धिका लागि छुट्टै कार्यक्रम सञ्चालन गर्नुपर्ने आवश्यकता देखिएको छ । बैंक तथा वित्तीय संस्थाबाट लघु, घरेलु साना तथा मझौला उद्यमका क्षेत्रतर्फ ९९ प्रतिशत मात्र कर्जा प्रवाह भएको देखिन्छ । यो अपर्याप्त नै हो । किनकि मुलुकमा उद्यमशीलताको विकास नहुँदा यस्तो अवस्था आएको मान्न सकिन्छ । मुलुकमा स्वरोजगार तथा रोजगारीको अवसर नपाएर युवाहरूको वैदेशिक पलायनमा गइरहेका छन् । पछिल्लो दुई वर्षमा मात्र १५ लाख युवा विदेशिएको तथ्यांक हाम्रोजस्तो सानो मुलुकका लागि भयावह छ । नेपालमा तुलनात्मक लाभ र प्रतिस्पर्धी क्षमता भएका वस्तु तथा सेवाको थप अध्ययन गरी यस्ता वस्तुको उत्पादन र बजारीकरणका लागि कर्जा प्रवाहमा जोड दिनुपर्ने देखिन्छ । राणा नेपाल उद्योग वाणिज्य महासंघकी पूर्वअध्यक्ष हुन् ।"
बैंकहरूको स्वास्थ्य र निक्षेप सुरक्षा,"सम्पत्तिको गुणस्तरनिक्षेपकर्ताबाट लिएको रकमको ठूलो भाग बैंकहरूले कर्जा प्रवाह गर्छन् । तोकिएको समयमा ब्याजसहित फिर्ता हुने गरी दिइने रकम नै कर्जा हो । निष्क्रिय कर्जा असाध्यै बढ्यो भने बैंकको खुद ब्याज आम्दानी ऋणात्मक हुनुको अलावा कर्जा नोक्सानी व्यवस्था बढ्न गई बैंक घाटामा जान्छ । बैंकसँग रहेको पुँजी कोषभन्दा घाटाको रकम बढी भयो भने सो बैंक दामासाहीमा जान्छ, सो अवस्थामा निक्षेपकर्ताले पनि गुमाउनुपर्ने हुन सक्छ ।सबै निक्षेपकर्ता चनाखो हुन सम्भव नभएकाले सरकारले निक्षेपकर्ताको हित हेर्नेलगायतका कार्य गर्न कानुन नै बनाई केन्द्रीय बैंकका रूपमा नेपाल राष्ट्र बैंकलाई स्थापना गरेको छ । बैंकिङ क्षेत्रको स्थायित्व कायम गर्न राष्ट्र बैंकले पुँजी कोष पर्याप्तता, कर्जा जोखिम व्यवस्थालगायत विभिन्न नियम बनाएको छ र सोअनुरूप कार्य भएको छ, छैन भनी अनुगमन गर्छ । नियम पालना नगर्ने बैंकलाई कसुरको तह हेरी आर्थिकलगायत विविध जरिवाना गर्दछ । सो संस्थाबाट निक्षेपकर्ताको हित हुँदैन भन्ने निष्कर्षमा पुग्यो भने सो संस्थाको इजाजत नै खारेज गर्छ ।बैंकहरूले राष्ट्र बैंकको नियमअनुसार कर्जालाई सक्रिय तथा निष्क्रिय वर्गमा राखी नाफा नभए पनि नाफानोक्सान हिसाबबाट खर्च लेखी कर्जा नोक्सानी व्यवस्थाको रकम छुट्याउनुपर्छ । कुनै कर्जामा १२५ प्रतिशतभन्दा बढी नोक्सानी व्यवस्था राख्नुपर्दा सो कर्जाबाट घाटा हुन सक्ने हुनाले (हाल ब्याजदर अन्तरको अधिकतम सीमा ४ प्रतिशत मात्र छ) बैंकहरूको अधिकतम प्रयास कुनै पनि कर्जा असलभन्दा तल नखस्कियोस् भन्ने हुन्छ । कर्जाको वर्गीकरण तथा नोक्सानी व्यवस्थाका सम्बन्धमा नेपाल राष्ट्र बैंकले भारतलगायत कतिपय देशको भन्दा कडा नियम जारी गरेको भनी नेपालका बैंकले लामो समयदेखि गुनासो गर्दै आएका छन् । अहिलेको नियमअनुसार १ वर्षभन्दा बढी अवधिले भाखा नाघेको कर्जाका लागि बैंकहरूले आफूसँग जतिसुकै रकमको धितो भए पनि नाफा नोक्सान हिसाबमा खर्च लेखी १०० प्रतिशत नोक्सानी व्यवस्था छुट्याउनुर्छ । सो धितो बेचेर नगदमा रकम उठाएपछि मात्र कर्जा नोक्सानीका लागि छुट्याएको रकम नाफामा जोड्न पाइन्छ । यो कडा नियमको उद्देश्य बैंकको जोखिम बेहोर्ने क्षमता थप बलियो बनाई निक्षेपकर्ताको हित हेर्ने देखिन्छ ।सक्रिय कर्जाका लागि राखिएको नोक्सानी व्यवस्था मात्र पुँजी कोष गणनामा जोड्न पाइन्छ । हालसम्म भएको निष्क्रिय कर्जाका लागि बैंकहरूले पर्याप्त रकम छुट्याइसकेका छन् ।हाम्रो देशमा सामान्यतया कुल निष्क्रिय कर्जा अनुपात हेर्ने चलन छ । सो अनुपातको आफ्नै महत्त्व छ तर निक्षेपकर्ताको रकमको जोखिमलाई आधार मान्दा खुद निष्क्रिय कर्जा अनुपातलाई हेर्नु बढी संगतिपूर्ण ठानिन्छ । कुनै बैंकको कुल निष्क्रिय कर्जा अनुपात बढी भए पनि खुद निष्क्रिय कर्जा अनुपात कम छ भने सो बैंकले नोक्सानी व्यवस्था पर्याप्त राखेको र सो बैंकमा निष्क्रिय कर्जाका कारण सिर्जना हुने जोखिम कम रहेको हुन्छ । कुल निष्क्रिय कर्जा कम हुनु राम्रो हुँदै हो भने भएको निष्क्रिय कर्जामा पर्याप्त नोक्सानी व्यवस्था राख्नु बैंकलाई सबल बनाउनु हो । नेपालका बैंकहरूले निष्क्रिय कर्जाको वर्ग हेरी १२५ प्रतिशतदेखि १०० प्रतिशत नोक्सानी व्यवस्था गरेका छन् । हाल कर्जाको गुणस्तर व्यवस्थापनमा एभरेस्ट बैंक सबैभन्दा अब्बल देखिन्छ । सिटिजन बैंकको २ प्रतिशत खुद निष्क्रिय कर्जा पनि धेरै होइन । वाणिज्य बैंकहरूको कुल निष्क्रिय कर्जा राष्ट्र बैंकको प्रतिवेदनअनुसार ३६३ प्रतिशत भए तापनि खुद निष्क्रिय कर्जा ११३ प्रतिशत हाराहारी मात्र देखिन्छ । विभिन्न क्षेत्रका कर्जाहरूलाई हाल पुनर्तालिकीकरण तथा पुनःसंरचना गर्न दिइएकाले थप केही प्रतिशत कर्जा दबाबमा छ भन्ने बुझ्न सकिन्छ । कोभिडअघि र हालको कालोसूचीमा पर्ने व्यक्तिको संख्याले पनि अर्थतन्त्रमा केही समस्या छन् भन्न हिचकिचाउनु पर्दैन । गत वर्षदेखि निर्माण क्षेत्रमा आएको सुस्तता र सोका कारण अन्य क्षेत्रमा परेको नकारात्मक प्रभावले निष्क्रिय कर्जा बढाउन मद्दत गरेको छ । सरकार स्वयम्ले निर्माण कम्पनीलाई समयमा भुक्तानी गर्न नसकेको समाचार पढ्न हामी अभिशप्त छौं । कोभिडपछि केही लाख युवा देशबाट बाहिर गएकाले पनि कतिपय वस्तुको बिक्रीमा सुस्तता आएको छ । विविध शीर्षकमा लिएका कर्जाको केही भाग कतिपय ऋणीले जग्गा खरिदमा प्रयोग गरेको तथा सो जग्गा केही घाटामा बेच्न खोज्दा पनि हाल बिक्री हुन नसकेकाले पनि निष्क्रिय कर्जा बढेको देखिन्छ । हाल देशमा विदेशी मुद्रा सञ्चिति बढेको छ, बैंकसँग कर्जायोग्य रकम बढेको छ तर पनि कर्जा प्रवाह खासै बढ्न सकेको छैन । हाम्रो प्रतिव्यक्ति आम्दानी दक्षिण एसियामा अफगानिस्तानभन्दा माथि मात्र छ । आर्थिक गतिविधि बढाउन सरकार तथा निजी क्षेत्र दुवैको इमानदार प्रयासको जरुरी छ । चलायमान अर्थतन्त्रले निष्क्रिय कर्जा घट्नुको अलावा युवालाई देशमा बस्न पनि प्रेरित गर्नेछ । अर्थमन्त्रीको नेतृत्वमा नेपाल राष्ट्र बैंक, उद्योग वाणिज्य महासंघ, उद्योग परिसंघ, नेपाल बैंकर्स संघका प्रमुख तथा उहाँहरूको सहयोगी टोलीले एउटा शान्त ठाउँमा बसी केही दिन देशको समग्र आर्थिक पक्षका बारेमा गम्भीर मन्थन गरी दीर्घकालीन सोचसहित अघि बढ्नु जरुरी छ । नेपाल बैंकर्स संघका पूर्वअध्यक्ष दाहाल हाल फाइनान्सल लिटरेसी नेपालका अध्यक्ष छन् ।"
सरकारप्रति भरोसा टुट्दै,"मुलुकको अर्थतन्त्रबारे दुई विपरीत विश्लेषण छ । खासगरी सत्तापक्ष र अर्थमन्त्री स्वयंले अर्थतन्त्र ठीक बाटोमा छ, लयमा छ, हिजोको समस्या समाधान हुँदै छन् भनिरहनुभएको छ । यथार्थ र तथ्यले भने त्यो दाबीलाई पुष्टि गर्दैन । तथ्यले अर्थतन्त्र ठीक बाटोमा नभएको देखाउँछ । उहाँले दाबी गर्ने एक, दुई तथ्यमा भने सच्याइ छ । जस्तो ः विदेशी मुद्राको सञ्चिति राम्रो छ । विप्रेषणको आप्रवाह राम्रो छ । योबाहेक अरू कुनै सूचकांक राम्रा छैनन् । विदेशी मुद्राको सञ्चिति किन राम्रो छ ? सरकारले तरकी गरेको हुनाले, क्षमता प्रदर्शन गरेको हुनाले वा अरू कारणले ? एउटा त रेमिट्यान्सको आप्रवाहमा बढोत्तरी छ । अर्को, गहिराइमा गएर हेर्ने हो भने ट्रेड (व्यापार) उल्लेख्य मात्रामा घटेको छ, निर्यात पनि घटेको छ । अर्थात्, कारोबार क्षमतामा ह्रास आएको छ । किन यसमा ह्रास आएको हो ? हामीले उपभोग घटाएका हौं ? निर्यात किन बढाउन सकेनौं ? यसको कारण सरकारको गलत नीति, गलत व्यवहार नै मुख्य हो । यो आयातनिर्यातको स्थिति भारी मात्रामा कटौती भएका कारण विदेशी मुद्राको सञ्चिति बढेको हो । रेमिट्यान्सको आप्रवाह आफ्नै हिसाबले बढेकाले विदेशी मुद्रा सञ्चिति बढेको हो । यसो हुनुमा सरकारको योग्यता, क्षमताले काम गरेको छैन । बरु अत्यावश्यक कामका लागि विदेशी मुद्रा प्रयोग हुने अवस्था रहेन । अर्थतन्त्र रेमिट्यान्समा निर्भर रहँदै आएको छ । यसलाई हामीले कसरी सच्याउँछौं, यो अलग्गै बहसको विषय छ । विगतमा वैधानिक च्यानलभन्दा अवैध च्यानलबाट रेमिट्यान्स भित्रिने अवस्था थियो । हामीले केपी शर्मा ओली सरकारका पालामा रेमिट्यान्सलाई वैधाननिक च्यालनबाट ल्याउनका निम्ति के उपाय हुन सक्छन् भन्नेबारे आवश्यक निर्णय गर्यौं । बैंकिङ च्यानलबाट रेमिट्यान्स पठाउँदा इन्सेन्टिभ दिने गरी प्रोत्साहन गर्यौं । जसले गर्दा त्यसको प्रभाव अहिले देखिएको छ । औपचारिक माध्यमबाट रेमिट्यान्स बढी आउने भएकाले बढेको देखिएको हो । यो सरकारको योग्यताले बढेको होइन । अरू सूचकांकको कुरा गर्दा, सरकारले आम्दानी र खर्च दुवै गर्नुपर्ने हुन्छ । आर्थिक ऐन देखाउनका लागि हो कि कार्यान्वयन गर्न ? म सरकारलाई सोध्न चाहन्छु । कार्यान्वयन गर्ने हो भने बजेट कार्यान्वयनको अवस्था के छ ? आम्दानी र खर्चको अवस्था के छ ? त्यो मसिनो गरी हेर्नुपर्ने हुन्छ ।पहिले सरकारको आम्दानीको कुरा गरौं । आम्दानीका लागि मुख्यगरी राजस्व र अन्तर्राष्ट्रिय सहयोग हो । राजस्वको अवस्था लक्ष्यको ४० प्रतिशत मात्रै छ । त्यो लक्ष्य पूरा गर्ने कुरा छाडौं, आर्थिक वर्षको अन्त्यसम्म गत वर्षको हाराहारीमा पनि पुग्ने अवस्था छैन । राजस्व साधारण खर्च धान्न नसक्ने अवस्था छ, सरकारले स्वीकार गर्नुपर्छ । कर्मचारीको तलब, पेन्सन, सामाजिक सुरक्षाका लागि चाहिने साधारण खर्च राजस्वले धान्नुपर्यो नि । साधारण खर्च धान्न सरकारले व्यापक आन्तरिक ऋण लिइरहेको छ । वर्षभरि उठाउनुपर्ने आन्तरिक ऋण आर्थिक वर्ष नसकिँदै सुरुमै ठूलो हिस्सा उठाएर साधारण खर्चमा प्रयोग गरिरहेको छ । राजस्वको स्थिति यति चिन्ताजनक अवस्थामा पुगेको छ कि कर्मचारीले तलब खाना पाउँछ कि पाउँदैनन् ? सामाजिक सुरक्षा भत्ता पाउँछन् कि पाउँदैनन् ? प्रश्न गर्ने बेला भएको छ । यसमा आन्तरिक राजस्व, भन्सार राजस्व, आयकर, भ्याटको अवस्थाको कुरा गर्ने हो भने कुनै क्षेत्रमा सन्तोष गर्ने अवस्था छैन । राजस्व परिचालनको अवस्था निराशाजनक छ । अन्तर्राष्ट्रिय समुदायका लागि नेपालमा मैत्रीपूर्ण अवस्था छ भनेर सरकारले दाबी गरेको छ । दुनियाँले विश्वास गरेको भनिएको सरकारको अन्तर्राष्ट्रिय सहयोग अवस्था के छ ? खासगरी अनुदान अत्यन्तै न्यून अवस्थामा पुगेको छ । बजेट वक्तव्य जारी भएपछि पुराना प्रतिबद्धता छाड्ने हो भने अहिले यो सरकारको बजेट आएपछि अनुदान हेर्यो भने अत्यन्तै न्यून छ । अन्तर्राष्ट्रिय दातृ निकाय, साझेदारबाट प्राप्त अनुदान लिन सक्दैन भन्ने देखिएको छ । दातृ निकायले अनुदान दिन चाहेका छैनन् । यसका पछाडि मुख्य दुई कारण छन्, पहिलो उनीहरूले आफूले दिएको सहयोगको सही सदुपयोग गर्छ भन्ने विश्वास गर्न सकेका छैनन् । दोस्रो, उनीहरूले लगानीमैत्री वातावरण छैन भन्ने महसुस गरेका छन् । सरकारले पुँजीगत खर्च गर्न सकेको छ्रैन । दातृ निकाय र साझेदारले सरकारलाई पत्याइरहेका छैनन् । आफूले दिएको अनुदानको सही सदुपयोग र खर्च हुन्छ भन्ने उनीहरूले पत्याइरहेका छैनन् । मुलुकमा भ्रष्टाचार र अनिमियतता छ, विकास खर्च गर्ने क्षमता छैन । हामीले कस्तो आयोजनमा ऋण लिने, कस्तोमा नलिने भनेर छुट्याउनुपर्यो । हाम्रो प्राथमिकताका आधारमा अन्तर्राष्ट्रिय ऋण लिनुपर्छ । राम्रो प्रतिफल दिने आयोजनाको तयारी र त्यसका आधारमा ऋण लिन संवाद गर्नुपर्छ । आयोजनाको तयारीका आधारमा सरकारले ऋण लिन सकेको छैन । चाहे सहुलियतपूर्ण ऋण होस् वा अरू । प्रतिफल दिने आयोजनमा ऋण लिनुपर्ने हुन्छ । सरकारको आम्दानी छैन । राजस्व लक्ष्यअनुसार उठेको छैन । अन्तर्राष्ट्रिय सहयोग छैन भने सरकारले के काम गर्छ ? भन्ने गम्भीर प्रश्न छ ।आगामी वर्षको तयारीमा लाग्ने बेला भइसकेको छ, अहिलेसम्म पुँजीगत खर्चको अवस्था अत्यन्त कमजोर छ । दीर्घकालीन प्रतिफल दिने, माइलस्टोन योजनाहरूमा पँॅजीको अभाव छ । मध्यपहाडी राजमार्गको यात्रा गर्दा हामीले देख्यौं, भेरी बबई डाइभर्सन आयोजना, सुनकोशी मरिन आयोजनामा बजेटको अभाव छ । मध्यपहाडी राजमार्गकै केही ठाउँमा बजेट अभावका कारण काम रोकिएको छ । मदन भण्डारी राजमार्ग, हुलाकी राजमार्गले पनि बजेट अभाव झेल्नुपरेको छ । पूर्वपश्चिम महेन्द्र राजमार्गको कुरा गर्ने हो भने ठेक्का लागेका ठाउँमा काम हुन सकेको छैन । अरू राजमार्गका काम पनि बजेटबाट प्रभावित छन् । खानेपानी, सिँचाइ, शिक्षा, स्वास्थ्य, कृषिलगायत पूर्वाधारको काम लथालिङ्ग छ । सरकारले बजेट खर्च गर्न सकेको छैन, बजेट व्यवस्थापन गर्न सकेको छैन ।निजी क्षेत्र एकदमै निरुत्साहित अवस्थामा छ । ठूला, मझौला र साना उद्योगीमा उत्साह छैन । उद्योगको उत्पादनमा भारी कटौती भएको छ । अधिकांश उद्योग ५० प्रतिशतभन्दा कम क्षमतामा चलेका छन् । कैयौं उद्योग बन्द भइसकेका छन् । यसको कारण उपभोक्ताको माग घटेको छ । आयात, निर्यात घटेको छ । मान्छेमा अहिले खर्च गर्न हुँदैन, भोलिको अवस्था के हुने भन्ने छ । सरकारप्रति भोलिको भरोसा टुटेको छ । माग, पूर्ति र उत्पादन, आयातनिर्यात घट्नु भनेको गम्भीर कुरा हो । यति मात्र होइन, लगानी पनि घटेको छ । अहिले नयाँ लगानी छँदै छैन भने पनि हुन्छ । निजी क्षेत्र कसरी टिक्ने ? कसरी बैंकको ऋण तिर्ने ? भन्ने प्रश्न छ । कसरी प्रगति उन्नति गर्ने होइन, कसरी जोगिने भन्ने अवस्थामा निजी क्षेत्र छ ।यसको मुख्य प्रभाव आर्थिक वृद्धि, रोजगारी, उत्पादनलगायत चौतर्फी परेको छ । अनौपचारिक क्षेत्रको योभन्दा कहालीलाग्दो अवस्था छ । सरकारले समस्या समाधानका लागि पहल गर्न सकेको छैन । सरकारमा समस्या सुन्ने, छलफलका लागि बोलाउने अनि निकास निकाल्ने रुचि नै छैन । मुलुकको आर्थिक अवस्था कमजोर भएका बेला सरकारले सार्थक पहल गर्नुपर्ने हो ।सहकारीको क्षेत्रमा डरलाग्दो बेथिति देखिएको छ । त्यसलाई कसरी समाधान गर्ने भन्ने सरकारको ध्यान छैन । बैंकमा अहिले तरलता छ । ऋणका लागि बैंकमा किन कोही जाँदैन ? बैंकमा पैसा छ, ऋण प्रवाह हुन सकेको छैन । म लगानी गरेर व्यवसाय थाल्छु भनेर आँट गर्ने वातावरण छैन । अहिले लगानी गर्ने परिस्थिति नै छैन । पुराना व्यवसायीलाई थप लगानी गरे जोखिम परिन्छ भन्ने डर छ । नयाँ व्यवसायका लागि प्रोत्साहन छैन । हिजो अर्थमन्त्री र राष्ट्र बैंकबीच जुहारी जस्तो देखियो । त्यो बेठिक कुरा थियो । उनीहरूले एक ठाउँमा बसेर निष्कर्ष निकाल्ने हो । राष्ट्र बैंकको स्वायत्ततालाई स्वीकार गर्दै परिपक्व समन्वयका साथ अघि बढ्नुपर्ने हो । अर्थ मन्त्रालयले नै वातावरण बिगार्यो । बैंकहरूले ब्याजदर घटाइरहेका छन् । लगानीका निमित्त अहिले पैसा छ । तर बैंकबाट ऋण लिन नमान्नु गम्भीर विषय हो । उद्यमका लागि प्रस्ताव लिएर लगानीकर्ता बैंक जान मानिरहेका छैनन् । उद्यमी, व्यवसायीले लगानी बढाउन नमान्नुको पछाडि सरकारको गलत र असफल नीतिले काम गरेको छ । नेपालमा सबै अर्थतन्त्र बिग्रिनुको कारण पोखरा र भैरहवा विमानस्थल ऋणका कारण हो भन्न खोजिएको छ । यी विमानस्थल नबनाएको भए, वायुपंखी घोडाका रूपमा अघि बढ्थ्यो भन्न थालिएको छ । यो गलत कुरा हो । ती विमानस्थल आवश्यकताले बनेका हुन् । भैरहवा विमानस्थल निर्माण गर्दा एसियाली विकास बैंक (एडीबी) को सहुलियतपूर्ण ऋण र आन्तरिक स्रोतबाट बनाइएको हो । विमानस्थल बन्नु गलत कुरा हो र ? सरकारसँग सञ्चालनका लागि योजना हुनुपर्छ । आयोजना निर्माण सुरु हुँदै सञ्चालनको योजना बनाउनुपर्ने हुन्छ । निर्माण भइसकेपछि कुन जहाज उडाउने ? के गर्ने भनेर हुँदैन । हवाई रुट, अन्तर्राष्ट्रिय हवाई कम्पनीसँग छलफल, सम्झौता गर्ने यी सबै चिज सरकारले गर्नु पर्दैन ? अहिले सचेत ढंगले विमानस्थल चल्नै नदिने बनाउन खोजिँदै छ ।अध्यक्ष केपी शर्मा ओली सरकारका पालामा हामीले राष्ट्रिय चेतका साथ काम गर्यौं । दीर्घकालीन दृष्टिकोणका साथ काम गर्यौं । कुनै निर्वाचन क्षेत्र, जिल्ला, यो दल, त्यो दल भनेनौं । राष्ट्रिय आवश्यकताका आधारमा काम गर्यौं । त्यसबेला गरेका काम, पार्टी सरकारमा गएका बेला भएका निर्णय, प्रत्येक आयोजनाबारे छलफल गर्न तयार छु । कुनचाहिँ आयोजना बेठिक भयो ? हामीले पूर्वपश्चिम राजमार्ग विस्तार गर्ने निर्णय गर्यौं । मदन भण्डारी राजमार्ग निर्माण गर्ने, सुनकोशी मरिन, भेरी बबई डाइभर्सन आयोजना सुरु गर्नु गलत थियो ? हामीले देश निर्माणको चेतनाका साथ काम सुरु गरेका थियौं । ओलीले नेतृत्व गर्ने बेला देश बन्छ भन्ने आशाको सञ्चार भएको थियो । सरकार ढलेपछि विश्वास पनि ढल्यो ।समग्रताका मुलुकको अर्थतन्त्र बहुआयामिक चपेटामा छ । आर्थिक वृद्धिको लक्ष्य पूरा हुने अवस्था छैन । लक्षित पुँजीगत खर्च हुनेवाला छैन । रोजगार सिर्जना छ्रैन । बैंक तथा वित्तीय संस्थाहरूमा खराब कर्जा बढेको रिपोर्ट आइरहेका छन् । हामी असंलग्न परराष्ट्र नीतिद्वारा निर्देशित छौं । हामी जस्तो भूराजनीतिक अवस्थामा छौं, दुई छिमेकीसँगको सम्बन्धलाई अत्यन्तै सन्तुलित रूपमा अघि बढाउनुपर्छ । अहिलेको घटनाक्रम हेर्दा छिमेकी देशसँग सम्बन्ध विस्तार गर्न धेरै ठाउँमा सरकार चुकेको छ । असंलग्न परराष्ट्र नीतिको आधारमा सम्बन्ध विस्तार गर्न चुकेको छ । चीनको बेल्ट एन्ड रोड इनिसिएटिभ (बीआरआई) बाट सरकार तर्सिएकै छ । सरकार बीआरआई अस्वीकार गर्ने दृष्टिकोणबाट चलेको देखिन्छ । त्यो मात्रै होइन, एसियाली इन्फ्रास्टक्चर इन्भेस्मेन्ट बैंक (एआईआईबी) को सदस्य हौं । यसको सदस्यमा चीन, भारत र अरू देश छन् । एआईआईबीको ऋण र सहयोग लिन खोजेको देखिँदैन । हामी आफैं यसको सदस्य भएपछि ऋण, अनुदान लिनुपर्ने होइन ? मुलुकको आर्थिक वृद्धिका लागि यो सरकारको परराष्ट्रको असन्तुलन नीति छ ।सरकारको नीति, व्यवहार, कार्यशैली हेर्दा भोलि मुलुकको विकास र हितमा राम्रो गर्ने संकेत देखिन्न । स्वाभाविक रूपमा बहुमत प्राप्त सरकार, स्थिर सरकार हुँदा के हुन्छ भन्ने विगतको अनुभव छ । ओलीको नेतृत्वमा जतिबेला बहुमतको सरकार थियो, त्यसबेला विकास र समृद्धिको गति समातेको थियो । अहिले गठबन्धनका चार थरी दृष्टिकोण र मान्यता, चार थरी विचार, चार थरी अभ्यास छ । प्रधानमन्त्री पुष्पकमल दाहालले अर्थमन्त्रीबाट काम भएन भनेर सुख पाउने अवस्था छैन । मन्त्री फेर्ने अधिकार प्रधानमन्त्रीसँग छँदै छ ।विकास, योजना र कार्यान्वयनमा तीन तहको सरकारबीच सन्तुलित सम्बन्ध हुन जरुरी छ । अहिले त्यो देखिँदैन । प्रदेश सरकार र संघीय सरकारबीच अन्तरविरोध छ । प्रदेशका मुख्यमन्त्रीले संविधानले दिएको अधिकार कार्यान्वयन भएन भनिरहनुभएको छ । एकात्मक तरिकाले मुलुक चलाउन खोजिएको छ भन्ने गुनासो छ । स्थानीय सरकारले विकास निर्माणका काम केन्द्रले हस्तक्षेप गरेको भनिएको छ । चालु आर्थिक वर्षमा लाख बजेटका लाखौं योजना संघबाट बनाइएको छ । संघीयताको प्रभावकारी कार्यान्वयन गर्ने काममा संघ सरकारले गर्न सकेको छैन ।अर्थतन्त्रको सुधारका लागि प्रमुख प्रतिपक्षले विषय केन्द्रित, योजना केन्द्रित भएर संसद्मा सशक्त आवाज उठाउँछ । हामीले समस्या मात्र देखाउँदैनौं, समाधानको दृष्टिकोण पनि दिन्छौं । हामी सरकारको बेथिति, अक्षमता, अकर्मण्यतालाई बहसको विषय बनाउँछौं । हामी सशक्त प्रतिपक्षको भूमिकामा हुनेछौं । देश बन्छ भन्ने सन्देश दिने गरी अघि आउनेछौं । पौडेल पूर्वअर्थमन्त्री तथा नेकपा (एमाले) का उपाध्यक्ष हुन् ।"
पर्यटन विकासको रणनीति,"पर्यटन क्षेत्रका समस्या र कमजोरीनेपालको पर्यटन उद्योगले समग्रमा धेरै खालका फाइदा प्रदान गर्दै आइरहेको छ । यसका बाबजुद पनि कतिपय कमीकमजोरी र चुनौती छन् । पछिल्ला वर्षहरूमा पर्यटन क्षेत्रले पनि जलवायु परिवर्तन तथा वातावरणीय प्रभावको असर खेप्दै आइरहेको छ । एकातर्फ, अत्यधिक पर्यटन गतिविधिले वनजंगल फँडानी, प्रदूषण, प्राकृतिक स्रोतसाधनमाथि अत्यधिक दोहन हुने समस्या पनि कायमै छन् । अर्कोतर्फ, नेपालमा हुने भूराजनीतिक अस्थिरताले पनि पर्यटन क्षेत्रले बेलाबखतमा ठूला खालका समस्या र चुनौतीको सामना गर्दै आइरहेको छ । पर्यटन क्षेत्रबाट हुने लाभ असन्तुलित ढंगले वितरण हुँदा पनि बेलाबखतमा पनि विभिन्न खालका बाधा अड्चन आइरहेका छन् । यी र यस्तै खालका विभिन्न समस्यालाई सम्बोधन गरेर पर्यटन क्षेत्रको दिगो तथा दीर्घकालीन विकासका लागि सबैले हातेमालो गरेर अघि बढ्न जरुरी देखिन्छ । पर्यटनसँग सम्बन्धित हरेक गतिविधिमा स्थानीयको उपस्थिति र सहभागितालाई पनि उत्तिकै प्राथमिकतामा राख्न अत्यावश्क छ । त्यस्तै, अर्थतन्त्रको विविधीकरणका लागि पनि पर्यटनमा निर्भरता कम गर्न जरुरत देखिन्छ । अन्त्यमा, नेपाल भ्रमण दशक र विशेष पर्यटन वर्ष सफल पार्नका लागि सरकारले पर्यटनलाई उद्योगका रूपमा स्थापित गर्न आवश्यक भइसकेको छ । पर्यटनसँग सरोकार राख्ने कानुन तुरुन्तै परिमार्जन तथा संशोधन गर्नतर्फ अग्रसर हुनुपर्ने बेला भएको छ । सरकारले पछिल्लो समय पर्यटनसँग सम्बन्धित शुल्क र करको समीक्षा गरेर अव्यावहारिक खालका प्रावधान सच्याउनुपर्ने हुन्छ । सरकारले सात वटै प्रदेशका नयाँ पर्यटकीय गन्तव्यलाई पहिचान गरी प्रत्येक क्षेत्रको अद्वितीय सम्पदा झल्काउँदै सांस्कृतिक गाउँमा परिणत गर्नेतर्फ अग्रसर हुनुपर्ने बेला भइसकेको छ । पर्यटन प्रहरी र कल सेन्टरलाई पनि मुलुकको सातै प्रदेशमा विस्तार गर्नेमा पनि ढिलासुस्ती गर्नॅ हुँदैन । त्यस्तै, साहसिक यात्रु तथा पर्यटकको सुरक्षामा विशेष ध्यान दिँदै नयाँ हिमाल आरोहणका गतिविधिलाई चलायमान गराउन आवश्यक देखिन्छ । बस्नेत नेपाल उद्योग वाणिज्य महासंघका केन्द्रीय सदस्य तथा पर्यटन तथा हवाई यातायात समितिका सभापति हुन् ।"
खोइ विश्वसनीय तथ्यांक ?,"नेपालको अर्थतन्त्र साँच्चिकै समस्यामा छ ? दुई वर्षदेखि हामी यही प्रश्नको वरपर रहेर अर्थतन्त्रको विश्लेषण गरिरहेका छौं । सरकारी निकायले निश्चित समयको अन्तरालमा निकाल्ने तथ्यांक हेर्ने हो भने अर्थतन्त्रमा खासै समस्या भएजस्तो लाग्दैन । समस्या भए पनि ती एकदमै सामान्य प्रकृतिका र छिट्टै समाधान गर्न सकिने खालका समस्या मात्रै हुन् जस्तो लाग्छ । उदाहरणका लागि नेपाल राष्ट्र बैंकले यो आर्थिक वर्षको पहिलो ६ महिना (साउनदेखि पुस) सम्म निकालेको मुद्रास्फीतिको तथ्यांक हेरौं । यो अवधिमा नेपालमा औसत मुद्रास्फीति ५२६ प्रतिशत रहेको छ, जुन केन्द्रीय बैंकले अनुमान गरेको ६५ प्रतिशतभन्दा कम हो । यसरी हेर्दा अघिल्ला वर्ष नियन्त्रणबाहिर पुगेको मूल्यवृद्धि अब नियन्त्रणमै आएजस्तो देखिन्छ । मूल्यवृद्धि नियन्त्रणमा आएको भए देशको आन्तरिक अवस्था सुधार हुनुपर्ने हो, बजारमा वस्तु तथा सेवाको माग बढ्नुपर्ने हो । आयातमुखी अर्थतन्त्र भएकाले वस्तु तथा सेवाको आयात पनि बढ्नुपर्ने हो वा आयात नबढे आन्तरिक उत्पादनमा वृद्धि हुनुपर्ने हो । यो अवधिमा आयात ३१ प्रतिशतले घटेको देखिएको छ । चालु आर्थिक वर्षको पहिलो ६ महिनाको तथ्यांक हेर्ने हो भने नेपालको अर्थतन्त्रको बाह्य क्षेत्र लगभग ठीक अवस्थामा छ । यिनै तथ्यांकका आधारमा रहेर विश्लेषण गर्दा अहिले चर्चा गरिएको अर्थतन्त्र समस्यामा छैन जस्तो लाग्छ । तर आम जनताको दिनानुदिन जीवन भने त्यति सहज छैन । बजारको आन्तरिक मागको आस्था कस्तो छ भन्ने तथ्यांक पनि कतै भेटिन्न तर साना तथा मझौला उद्यमीसँग गरिएको सर्वेक्षणका आधारमा विश्लेषण गर्ने हो भने बजारमा माग र मूल्यवृद्धिको अवस्था आधिकारिक तथ्यांकभन्दा फरक छ ।हाम्रो अर्थतन्त्रको अहिलेको अवस्था उच्च मूल्यवृद्धि, उच्च बेरोजगारी तथा न्यून आर्थिक वृद्धिका कारण सिर्जित हुने स्टागफ्लेसनको हो । यद्यपि सरकारी तथ्यांक हेर्ने हो, यसलाई पुष्टि गर्ने आधार भेटिँदैन । त्यसै कारण सरकारी निकाय बजार र अर्थतन्त्रमा चासो राख्नेहरूका बीच सधैंजसो मत बाझिन्छ । पछिल्लो समय नेपालको अर्थ मन्त्रालय, राष्ट्र बैंक, तथ्यांक कार्यालय, योजना आयोगजस्ता सरकारी निकायले प्रस्तुत गर्ने तथ्यांकमा विश्वासिलो आधार भेटिँदैन । सरकारले प्रकाशित गर्ने धेरैजसो तथ्यांक अनुमानित तथ्यांक भनेरै प्रकाशित गर्छ । तथ्यांक प्रकाशित गर्ने आधिकारिक व्यक्तिलाई यससम्बन्धी प्रश्न गरेमा यो तथ्यांक अनुमानित मात्रै हो है भन्ने जवाफ पाउन थालेकै एक दशकभन्दा बढी भइसक्यो । सरकारले बनाउने नीति तथा कार्यक्रम यिनै अनुमानित तथ्यांककै भरमा तर्जुमा हुने गरेका छन् । केही साता अगाडि त्रिभुवन विश्वविद्यालयको केन्द्रीय अर्थशास्त्र विभागले नेपालमा अनौपचारिक अर्थतन्त्रको आकारसम्बन्धी प्रतिवेदन प्रकाशित गर्यो । नेपाल राष्ट्र बैंकसँगको सहकार्यमा लेखिएको उक्त अनुसन्धान प्रतिवेदनमा राष्ट्रिय लेखामा आधारित रहेर अनौपचारिक अर्थतन्त्रको आकार मापन गरिएको छ । सन् २०११ देखि सन् २०२१ सम्म आइपुग्दा अनौपचारिक अर्थतन्त्रको आकार ४९१ प्रतिशतबाट घटेर ३८६ प्रतिशत पुगेको उल्लेख गरिएको छ । यद्यपि पछिल्ला वर्ष बढ्दो अवैध हुन्डी कारोबार, सरकारी राजस्वमा कमी, तस्करी, प्रणालीमा देखिने तरलता संकट, सहकारीमा देखिएको समस्या आदिका आधारमा हेर्ने हो भने हाम्रो अनौपचारिक अर्थतन्त्र योभन्दा ठूलो छ । तर तथ्यांकमा यी कुरा देखिएका छैनन् । यसले पनि सरकारी तथ्यांकको विश्वसनीयतामा प्रश्न उठाउँछ । सरकारी निकायभित्रै पनि एकअर्काको तथ्यांकमा ठूलो भिन्नता आउने अन्य प्रशस्त उदाहरण छन् । तथ्यांक सही भएन भने राज्यले बनाउने नीति तथा कार्यक्रमले सही परिणाम त दिँदैन नै, त्यसले राज्यलाई भार पनि पर्छ । राज्यका निकायहरूमै तथ्यांकमा एकरूपता नभएको अर्को उदाहरण नेपालमा सामाजिक सुरक्षा वितरणमा पनि देखिन्छ । पञ्जीकरण विभागले सार्वजनिक गर्ने सामाजिक सुरक्षाअन्तर्गतको वृद्ध भत्ता नेपालका २० लाखभन्दा बढी वृद्धवृद्धाले प्राप्त गर्छन् । अर्कोतर्फ राष्ट्रिय जनगणनाको तथ्यांक हेर्ने हो भने वृद्ध भत्ता पाउने उमेर समूहका जनसंख्या करिब १६ लाख मात्रै देखिन्छ । सरकारका यी निकाय आफैंले सार्वजनिक गरेका तथ्यांक आफूआफूमै रुजु गरे पनि यस्ता विषय हल हुन सक्छन् । तर नेपालमा अझै पनि तथ्यांक प्रणाली र तथ्यांकको महत्त्व बोध हुन सकेको छैन ।केन्द्रीय बैंकले राख्ने अर्थतन्त्रको बाह्य क्षेत्रका आयात, निर्यात, वैदेशिक मुद्रा सञ्चिति, रेमिट्यान्सलगायतका तथ्यांक आवधिक भए पनि त्यसबाहेकका तथ्यांक भने सरकारसँग पर्याप्त मात्रामा उपलब्ध छैन । सरकारले हरेक वर्ष प्रकाशित गर्ने आर्थिक सर्वेक्षणका तथ्यांकहरू विभिन्न सरकारी कार्यालय, राष्ट्र बैंक र राष्ट्रिय तथ्यांक कार्यालयले प्रकाशित गर्ने तथ्यांकको सँगालोजस्तो मात्रै देखिन्छ । यद्यपि यी कार्यालयका तथ्यांकमा सामञ्जस्य हुँदैन ।नेपालको अर्थतन्त्रमा योगदान दिने कृषि, साना तथा मझौला उद्योग, वैदेशिक रोजगारीलगायतका क्षेत्रमा सरकारसँग पर्याप्त तथ्यांक छैन । पछिल्लो जनगणनाले पनि तथ्यांकमा नेपालको अवस्था कस्तो छ भनेर बताउन सकेको छैन । नेपालको जनसंख्याको कति प्रतिशत बेरोजगार छन्, कति प्रतिशत जनसंख्या कृषिमा आधारित छन्, कृषिको उत्पादन र उत्पादकत्वको अवस्था कस्तो छ, औद्योगिक उत्पादन, कच्चा पदार्थको आयात र उपभोग, दक्ष जनशक्तिजस्ता विषयमा नेपालमा भरपर्दो तथ्यांकको अभाव छ । जसकारण नेपालको अर्थतन्त्रको आकार निर्क्योल गर्न पनि गाह्रो छ । राष्ट्रिय लेखा प्रणालीमा उत्पादन विधिका आधारमा गणना गरिने नेपालको कुल गार्हस्थ्य उत्पादनको तथ्यांक एकै निकायले संकलन, व्यवस्थापन र विश्लेषण नगर्ने हुँदा नेपालको राष्ट्रिय लेखा गणना विधिमै समस्या छ । सरकारले बनाउने सार्वजनिक नीति, योजना तथा कार्यक्रम प्रभावकारी बनाउन तथ्यांकको निकै ठूलो आवश्यकता रहन्छ । तथ्यमा आधारित नभई बनाइने सार्वजनिक नीतिहरूको सफल कार्यान्वयन कठिन हुन्छ, न त्यस्ता योजनाले परिणाम दिन्छन् न त तिनको सफलता र कार्यान्वयन मापन गर्न सकिन्छ । यसको एउटा उदाहरण नेपालका आवधिक योजनाहरू पनि हुन् । नेपालले बनाउने आवधिक योजना न तथ्यांकका आधारमा बनेका छन्, न त तिनको अनुगमन तथा मूल्यांकनका लागि तथ्यांक भेटिन्छ । दुई वर्ष अगाडिसम्म नेपालको तथ्यांक प्रणाली ६ दशक पुरानो तथ्यांक ऐनमै आधारित थियो, यसले पनि सरोकारवाला तथ्यांकप्रति कति गैरजिम्मेवार थिए भन्ने देखिन्छ । नेपालमा नयाँ तथ्यांक ऐन, २०७९ लागू भए तापनि यसले राष्ट्रिय तथ्यांक प्रणालीमा तात्त्विक फरक पार्न सकेको छैन । तथ्यांकीय गतिविधि गर्ने निकायमा दक्ष र पर्याप्त जनशक्ति छैनन्, सरकारी निकायको प्राथमिकतामा तथ्यांकीय क्रियाकलाप पर्न सकेका छैनन् । भरपर्दो राष्ट्रिय तथ्यांक प्रणालीको अभावका कारण नेपालले आर्थिक र सामाजिक क्षेत्रमा गरेका उपलब्धिहरू पनि ओझेलमा परेका छन् । भरपर्दो तथ्यांकको आधारबिना बन्ने सार्वजनिक नीति, योजना तथा कार्यक्रममा विश्वास गर्न पनि गाह्रो छ । नेपालमा बन्ने अधिकांश नीति तथा योजना तथ्यांक विश्लेषण गरेर गरिन्न । त्यसैले कृषि, रोजगारी, साक्षरता, सामाजिक सुरक्षा, पूर्वाधार विकासजस्ता क्षेत्रहरूको तथ्यांक संकलन र प्रशोधन विधि वैज्ञानिक हुन सकेको छैन । राष्ट्रिय तथ्यांक कार्यालय र राष्ट्र बैंक, अर्थ मन्त्रालय, महालेखा परीक्षकको कार्यालय र विभिन्न मन्त्रालयले निकाल्ने उस्तै प्रकृतिका तथ्यांक पनि मेल खाँदैनन् । नेपालमा सार्वजनिक नीति तथा अर्थतन्त्रसम्बन्धी अध्ययन र अनुसन्धानका पछिल्ला ८ वर्षमा विरलै मात्र खोजिएका तथ्यांक सजिलै भेटिएको छ । यसो हुनु पछाडिको अर्को कारण सरकारी निकायले तथ्यांकमा जनता र अनुसन्धानकर्मीलाई सजिलै पहुँच नदिनु पनि हो । राज्यको नीति निर्माण तथा आधुनिक अर्थतन्त्रमा तथ्यांकको महत्त्वका बारेमा नेपालका नीति निर्माताहरू अनभिज्ञजस्तै देखिन्छन् । राज्यले जनतासँग प्रत्यक्ष सम्बन्ध राख्ने भनेको सार्वजनिक नीतिहरूका माध्यमबाट हो । त्यसैले पनि सार्वजनिक नीति तथ्य र तथ्यांकमा आधारित हुनुपर्छ । त्यसका लागि गुणस्तरीय तथ्यांकको उपलब्धता जरुरी छ । राष्ट्रिय योजना र विकासका लक्ष्यहरूको विश्वासिलो मूल्यांकनका लागि गुणस्तरीय तथ्यांक निकै महत्त्वपूर्ण रहन जान्छ । गुणस्तरीय तथ्यांकले सरकारलाई जवाफदेही बनाउँछ, त्यसैले पारदर्शिता र सुशासनका लागि पनि व्यवस्थित तथ्यांक प्रणालीमा लगानी गर्नॅ आजको आवश्यकता हो । खनाल अर्थशास्त्री हुन् ।"
निर्माण व्यवसायी समस्या होइनन्,"सबैभन्दा ठूलो लगानी रहेको निर्माण क्षेत्र पछिल्लो समय धराशायी बन्दै गएको छ । अहिले धेरै निर्माण व्यवसायी बैंकको कालोसूचीमा परेका छन् । आयोजना समयमै नसकिएर कालोसूचीमा पर्ने त छँदै छ, तर बैंकमा समयमै किस्ता बुझाउन र ब्याज तिर्न नसक्दा कालोसूचीमा पर्ने खतरा छ । काम गरेको भुक्तानी नियमित नहुँदा बैंकको किस्ता र ब्याज तिर्न समस्या परेको छ । म्याद भएका आयोजनामा भुक्तानी नियमित छैन । अर्को समस्या भनेको काम गरेको भुक्तानी हुनै बाँकी छ, तर आयोजनाको म्याद सकिइसकेको छ । म्याद सकिएपछि भुक्तानी दिन मिल्दैन । यस्ता आयोजना धेरै छन् । काम सकिइसकेका र केहीको थोरै काम बाँकी रहेको भए पनि म्याद थप नहुँदा भुक्तानी रोकिएको छ । त्यस्तो रकम करिब ४० अर्ब रुपैयाँ छ । म्याद थपिदिए भुक्तानी हुन्थ्यो । भुक्तानी प्रणालीले अर्थतन्त्र चलायमान बनाउँथ्यो । अहिले सरकारी निकायसँग बजेट नभएर हो वा के कारणले हो, नयाँ काम आइरहेको छैन । समग्र निर्माण व्यवसाय सरकारकै ठेक्कामा आश्रित छन् । बाह्य मुलुकमा निजी डेभलपरहरू धेरै हुन्छन् । सरकारले ठेक्का लगाए पनि नलगाए पनि उनीहरूको व्यवसाय चलि नै रहन्छ । हाम्रोमा यस्तो धेरै कम हुन्छ । जलविद्युत् आयोजनाको क्षेत्रमा मात्र छ । जलविद्युत् आयोजनाको विकास गरेर काम गर्नेहरू छन् । ९५ प्रतिशतभन्दा बढीले पूर्वाधार निर्माणकै काम गर्छन् । त्यस्ता व्यवसायीले बैंक वा वित्तीय संस्थाहरूबाट धेरै नै ऋण लिएका छन् । बैंकको हायर पर्चेज ऋण लिएर मेसिनहरू किनेका छन् । त्यो ऋण चलायमान बनाउन मेसिनलाई काममा लगाउनुपर्ने हुन्छ । काम मात्रै भएर भएन । त्यसको भुक्तानी पनि हुनुपर्छ । यस्ता कुराले बैंकलाई असर गर्छ । यसलाई सरकारले छिटो सम्बोधन गर्न आवश्यक छ । सम्बन्धित मन्त्रालयमार्फत मन्त्रिपरिषद्बाट निर्णय गराएको खण्डमा यो समस्या समाधान हुन्छ । यसका लागि नेपाल निर्माण व्यवसायी महासंघले पहल गरिरहेको छ । तर सरकारी संयन्त्रले नै यसलाई गम्भीरतापूर्वक लिइरहेको छैन । हामी निर्माण व्यवसायीमा पनि कमीकमजोरी नभएका होइनन् । म्याद थपकै कुरामा कतिलाई थप्नै पर्ने पनि छ । कति त म्याद थप गर्दा पनि काम नगर्ने छन् । यसले गर्दा सरकार दुविधामा परेको हो कि ? समस्या नआउँदासम्म हामी ध्यान दिँदैनौं । जब समस्या आउँछ, तब मात्र समाधानको बाटो खोज्न थाल्छौं । पहिल्यै समस्या आउँछ कि भनेर सचेत बन्दैनौं । अहिले म्याद थप गर्ने, त्यसपछि क्रोनिक ठेक्का कुनकुन हुन्, खोज्नुपर्छ । त्यस्ता ठेक्कामा म्याद थपको सुविधा दिँदा पनि काम हुँदैन भने तोड्नेमा जाँदा हुन्छ । राज्य र निर्माण व्यवसायीलाई फाइदा नहुने ठेक्का राखिराख्न जरुरी छैन । तर केही आयोजनालाई म्याद थपको सुविधा दिएपछि काम भएको उदाहरण पनि छन् । त्यसो त पूर्वाधार निर्माण सरकारको अर्थतन्त्रको मेरुदण्ड हो । अहिले मुग्लिङदेखि पोखरा जाने सडक स्तरोन्नति गर्न थालिएपछि पर्यटकलाई पोखरा जान असहज छ । सबैको पहुँच हवाईमार्गमा हुँदैन । सडकमार्गबाट पोखरा जाने पर्यटक कम भएका छन् । त्यस्तै नारायणगढबुटवल सडक हुँदै लुम्बिनी जाने पर्यटकको संख्या पनि कम छ । सडक पूर्वाधार समयमै बनेनन् र सहज भएन भने त्यसको असर पर्यटन क्षेत्रमा पनि पर्छ । पर्यटन विकासको एउटा मेरुदण्ड सडक पूर्वाधार हो । पर्यटन क्षेत्रमा असर पर्नु भनेको सिंगो अर्थतन्त्रमा असर पर्नु नै हो । त्यसैले यस्ता सडक पूर्वाधार निर्माणमा सरकारको विशेष ध्यान जानुपर्छ । ताकि जे अप्ठ्यारा आइपर्छन्, तत्काल त्यसलाई समाधान गरेर निर्माणलाई छिटो टुंग्याउनेतर्फ जानुपर्छ । सिमेन्ट उद्योग होस् या जलविद्युत् आयोजना वा कुनै उद्योग नै खोल्नुपरे पहिला आवश्यक पर्ने भनेकै सडक पूर्वाधार हो । हरेक क्षेत्रलाई सहज बनाउने सडक पूर्वाधार निर्माणमा सरकार उदासीन छ । निर्माण थालिएका ठूला र दैनिक सवारी चाप हुने सडक अझै पूरा हुन सकेका छैनन् । यस्ता सडक पूर्वाधार निर्माणमा सरकारको विशेष ध्यान जान जरुरी छ । निर्माण व्यवसायी समस्या होइनन् । उनीहरू पात्र मात्र हुन् । त्यसमा कोही कमजोर होलान्, कोही बलिया होलान् । समस्या भनेको समग्र प्रणालीमा हो । समस्या सरकारी कर्मचारी र निर्माणमा आयोजनाका लागि छानिने परामर्शदाताहरू पनि छन् । नियम र कानुन पनि निर्माणको क्षेत्रमा बाधक बन्ने गरेका छन् । निर्माण क्षेत्रमा काम गरेको रकम भुक्तानी समयमै नपाउँदा घरखेत बिक्री गरेर बैंकको ऋण तिर्नुपर्ने बाध्यता छ । कति निर्माण व्यवसायी त व्यवसाय नै छाडेर पलायन भएका छन् । निर्माण व्यवसायीबाट काम भएन, म्याद मात्र थपियो भन्ने कुरा धेरै आउँछन् । अहिलेको स्थितिमा काम ढिलो हुने समस्या त छँदै छ । फेरि भुक्तानीको समस्या थपिएको छ । सबै काम बैंक ग्यारेन्टीमार्फत नै गर्ने हो । बैंक ग्यारेन्टीका लागि व्यवसायीले घर, जग्गा राख्नुपर्छ । त्यस्तै आयोजनाका लागि बैंकबाट ऋण लिएको हुन्छ । जुन आयोजनामा लगानी गरी सकेको हुन्छ । कति ठाउँमा तिर्न बाँकी हुन्छ । त्यो तिर्नलाई चेक दिएको हुन्छ । तर समयमै रकम नआए चेक बाउन्स गरेर उसलाई कालो सूचीमा राख्ने गरिन्छ । बैंकले पनि पैसा आएन, किस्ता तिरिनस् भन्दै कालोसूचीमा राख्छ । त्यसपछि लिलामीको प्रक्रिया सुरु गरिन्छ । यता व्यवसाय पनि गयो, सम्पत्ति पनि गयो । यसरी नै सम्पत्ति सकिँदै जाँदा धेरै व्यवसायी व्यवसाय छाडेर पलायन भएका छन् । यस्ता समस्या छिटोभन्दा छिटो सम्बोधन गर्न सकिएन भने अझै धेरै पलायन हुने खतरा छ । अहिले गत वर्षहरूकै दायित्व सरकारले भुक्तानी गर्न सकेको छैन । जसले निर्माण व्यवसायीलाई काम गर्ने वातावरण छैन । भुक्तानी पाए पनि त्यो हामीले राख्ने होइन । बैंकमा आएपछि पहिला उसले लिनुपर्ने पैसा कटाउँछ । त्यसपछि सिमेन्ट, डन्डी, रड, ढुंगा, गिट्टी, बालुवा सबैको बाँकी तिरिसकेपछि जति बच्छ, त्यो मात्र निर्माण व्यवसायीको हुन्छ । सिधै पैसा हाम्रो हातमा आउने होइन । निर्माण क्षेत्रसँग जोडिने निकाय धेरै छन् । त्यसैले यो क्षेत्र भनेको एउटा साइकल हो । जुन चलिरहन्छ । तर अहिले भुक्तानी प्रणाली नियमित नहुँदा त्यो साइकल नियमित हुन सकेको छैन । विश्व बैंक र एसियाली विकास बैंकमार्फत अहिले केही कामहरू भएका छन् । केही हुने क्रममा छन् । तर नेपाल सरकारबाट हुने नयाँ काम आएका छैनन् । पैसा नभएर समस्या भएको सरकारको भनाइ छ । आज सडक विभागमार्फत भइरहेका आयोजनाहरू पनि बजेटकै कारण प्रभावित छन् । कुनै एक आयोजनामा काम नभएर त्यसको रकम अर्को काम भइरहेको आयोजनामा रकमान्तर गर्न अर्थ मन्त्रालयमार्फत सडक विभागले गराउन सकेको छैन । त्यसैले सरकारबाट निर्माण क्षेत्रमा रहेका समस्याहरूको गाँठो फुकाउने काम हुन सकेको छैन । अहिले मूलतः भुक्तानीको समस्या, काम भएको आयोजनामा म्याद थपको समस्या, निर्माण व्यवसायीहरूबीच अस्वस्थ प्रतिस्पर्धा समस्याका रूपमा छन् । खरिद नियमावलीमा पूर्वतयारीबिना ठेक्का नगर्नु भनिएको हुन्छ । निर्माणस्थलमा पर्ने जग्गाहरूको अधिग्रहण नगरीकन, वनहरूको वातावरणीय प्रभाव मूल्यांकन (ईआईए) नगरीकन ठेक्का लगाउन नपाउने र यदि लगाएमा कारबाही हुने भनिएको छ । तर पनि ठेक्का लगाइन्छ । ठेक्का भएर काम थाल्न लागेपछि मात्र समस्या निस्किन थाल्छन् । पहिला अध्ययन, सर्भेका काम गर्न जाँदा विवाद आउँदैन । तर जब काम सुरु हुन्छ तब मुआब्जादेखि वनसम्मका समस्या आउँछन् । काम रोकिन्छ, तर दोष निर्माण व्यवसायीमाथि थोपारिन्छ । तर खास दोषी ठेक्का लगाउने निकाय हो, उसले तयारीको काम सकेर मात्र ठेक्का लगाउने हो । तर शतप्रतिशत पूर्वतयारीको काम गर्न नसके पनि ८० प्रतिशत गर्न सके आयोजनामा समस्या हुने थिएन । प्रायः आयोजनाको ठेक्का अवधि दुईतीन वर्षको मात्र हुन्छ । हुम्लामा १० किलोमिटर सडक निर्माणको काम दुई वर्षमा सक्नु भनिएको हुन्छ, तराईमा पनि यस्तै खालको सडक निर्माणको काम दुई वर्षमा सक्न भनिएको हुन्छ । यसरी पहाड, तराईमा एउटै म्याद अर्थात् एउटै समय राख्नु भएन । तराईको सम्म ठाउँमा काम गरे जस्तो पहाडमा सजिलो हुँदैन । जसले गर्दा एउटै समय दुवैतिर दिइए पनि पहाडी क्षेत्रको भौगोलिक बनावटले तोकिएकै समयमा काम गर्न गाह्रो हुन्छ । काम सकिँदैन । पहाडमा कति र तराईमा कति समयमा सकिन्छ, राम्रोसँग अध्ययन गरेर तोकिएकै म्यादभित्र काम सक्ने गरी समय तोकिनुपर्छ । पूर्वाधार निर्माणको काम पहाडी क्षेत्रको भित्री गाउँहरूमा गर्दा आर्थिक गतिविधि बढाउन पनि सघाउ पुर्याउने गरेको छ । स्थानीय उत्पादनको खपत हुने गर्छ । मध्यपहाडी, हुलाकी, मदन भण्डारीलगायतका ठूला राजमार्गहरू स्तरोन्नति, विस्तारलगायतका कामले आर्थिक गतिविधि बढाउने गरेको छ । स्थानीयले रोजगारी पाउँछन् । त्यहाँको तरकारीदेखि स्थानीयले आम्दानीको स्रोतका लागि व्यावसायिक रूपमा पालेका कुखुरा, खसी बोकासमेत खपत हुने गर्छ । अहिले नेपाल सिमेन्टमा आत्मनिर्भर छ । तर त्यसको मुख्य खपतकर्ता निर्माण क्षेत्र नै हो । निर्माणको क्षेत्रमा यसको खपत बढी हुन्छ । चाहे त्यो भवन निर्माण होस् चाहे त्यो पुल, सडक निर्माण नै किन नहोस् । अहिले निर्माणको क्षेत्र चलायमान बन्न नसक्दा व्यवसायीहरू घाटा सहेर बिक्री गर्न बाध्य छन् । एक वर्षयता निर्माण क्षेत्रमा भुक्तानी प्रणाली नियमित नहुँदा असर निर्माण व्यवसायसँग जोडिएका सबै क्षेत्रमा परेको छ । निर्माणको काम हुन सके र भुक्तानी नियमित भए पुँजीगत खर्च पनि बढ्छ । सबैभन्दा बढी पुँजीगत खर्च हुने निर्माण क्षेत्रै हो । अहिले भुक्तानी नहुँदा पुँजीगत खर्च पनि बढ्न सकेको छैन । सरकारले विलासी वस्तुको आयातमा रोक लगाउँदा त्यसको असर स्वयम् सरकारलाई नै पर्न गयो । सबैभन्दा बढी भन्सार शुल्क बुझाउने गाडी आयातमा प्रतिबन्ध लगाउँदा सरकारलाई आउने अर्बौं रकम गुम्न पुग्यो । त्यसको असर अहिले देखा परेको छ । दुई तह प्रदेश र स्थानीय सरकार थपिए । सरकारको दायित्व बढ्यो । तर आम्दानी घट्यो, खर्च बढ्दा त्यसको असर अहिले परिरहेको छ ।कन्स्ट्रक्सन बन्ड जारी गरेर पनि भुक्तानीको समस्या समाधान गर्न सकिनेछ । परम्परागत रूपमा सरकारले बजेटको सुनिश्चितता गरेर ठेक्का लगाउने प्रवृत्ति छ । त्योभन्दा फरक खालका उपायहरू प्रयोगमा ल्याउनुपर्छ । अब विदेशी निर्माण व्यवसायीलाई पनि पैसा लिन मात्र नभई २०३० प्रतिशत रकम तिमीहरूले ठेक्कामा लगानी गर्न भन्नुपर्छ । त्यो रकम अहिले नभए ५६ वर्षभित्र बैंकलाई तिरेझैं तिर्छु भनेर समझदारी गर्न सकिन्छ । भारतमा यो सुरु भइसकेको छ । व्यवसाय गर्न ऋण लिए जस्तै निर्माणको क्षेत्रमा लगानी गरेर काम गर्न सकिए काम छिटो र चाँडो हुन्छ । त्यसमा मेरो पनि लगानी छ भनेर ठेक्का लिनेले दायित्व लिन्छ । त्यसैले निर्माणलाई छिटो बनाउन फरकफरक खालका उपायहरू नेपाल सरकारले खोज्नुपर्छ ।लोड बिडिङ गर्दा काम ढिला हुने गरेको छ । चाहे नेपाली निर्माण व्यवसायीले होस् वा विदेशी नै किन नहोस् । छोयो कि घाटा लाग्ने भएपछि बिस्तारै गर्ने, बहाना खोज्ने काम हुन्छ । त्यसैले जुन छिटो सक्नुपर्ने, जुन महत्त्वपूर्ण आयोजना हो त्यस्ताको निर्माण जिम्मा लो बिडरलाई दिनु हुँदैन । उसको क्षमता, उसले पेस गरेको प्राविधिक कागजातका आधारमा छनोट गर्नुपर्छ । कसरी काम गर्ने भन्ने तरिका ठेक्का हाल्ने बेला पेस गरिन्छ । त्यो पनि राम्रोसँग अध्ययन गर्नुपर्छ । अहिले काम थोरै छ, बैंकको ऋण लिएको हुन्छ । खाली बसेको मेसिनलाई प्रयोगमा ल्याउन पनि लो बिडिङमा ठेक्का हाल्नुपर्ने अवस्था छ । निर्माण थालिएका तर काम नसकिएका लाइफ लाइन सडकहरू छन् । ती सडक भएर राजधानीमा दैनिक उपभोग्य वस्तु भित्रिन्छ । तर निर्माण थालिएका सडक समयमै नबन्दा त्यसले असुविधा थपेको छ । उदाहरण हो, नारायणगढबुटवल सडक । यो सडक भएर स्थानीय किसानले उत्पादन गरेका अन्डा र दूध बजारसम्म पुर्याउन समस्या भएको छ । यस्ता किसान मर्कामा परेका छन् । जसले गर्दा ऋण लिएर व्यवसाय थालेका किसान पीडामा छन् । काठमाडौं तराईमधेश द्रुतमार्ग (फास्ट ट्र्याक) को निर्माण छिटो सक्न सरकारले भूमिका खेल्न जरुरी छ । फास्ट ट्र्याकले आर्थिक गतिविधि बढाउन ठूलो भूमिका खेल्नेछ । तर यस्ता सडक पूर्वाधारमा लो बिडिङ गर्नु हुँदैन । तर सबैभन्दा बढी पुँजीगत खर्च गर्ने निर्माण क्षेत्र सरकारबाट उपेक्षित छ । जलविद्युत् आयोजनालाई महत्त्व दिएझैं सरकारले निर्माण क्षेत्रलाई पनि महत्त्व दिन आवश्यक छ । बेलाबेला खरिद नियमावली निर्माण व्यवसायीको चाहनामा परिवर्तन गरिन्छ भन्ने आरोप लाग्छ । यो हाम्रो मात्र होइन, सरकारको चाहनामा पनि हुन्छ । निर्माण क्षेत्रमा समस्या पर्दा यसको असर सबैतिर पर्ने गरेको छ । पूर्वाधारमा बाह्य लगानी ल्याउने वातावरण बनाउनुपर्छ । पब्लिक प्राइभेट पार्टनरसिप का कुराहरू धेरै आए । तर त्यो ऐन, नियममा आउन सकेन, कार्यान्वयनमा जान सकेन । यसो गर्न सके धेरै पूर्वाधारहरू बन्ने थिए । निर्माणमा कर्मचारीतन्त्रबाट पनि समस्या हुने गरेको छ । कर्मचारीले गर्न मिल्ने, गर्न हुने काम पनि गरिदिँदैनन् । विवादमा फसिने जस्तो डर भए काम गरिदिँदैनन् । जसको असर निर्माण क्षेत्र र निर्माण व्यवसायमा पर्ने गरेको छ । मन्त्रीलाई सबै कुरा थाहा नहुने भएकाले पनि कर्मचारीकै दबदबा हुन्छ । निर्माण क्षेत्रमा २४ हजार व्यवसायी आबद्ध छन् । २० लाख प्रत्यक्षअप्रत्यक्ष रोजगार छन् । ३ खर्ब ४२ अर्ब रुपैयाँ लगानी रहेको निर्माण क्षेत्र अहिले समस्यामा छ । सबै निकाय, क्षेत्र र मन्त्रालयहरूले व्यवसायीका समस्यालाई गम्भीर रूपमा लिएर समाधान गर्नुको विकल्प छैन । पाण्डे निर्माण व्यवसायी हुन् ।"
सहकारी समाधानको बाटो,"सहकारीको पहिचान के हो ? सहकारी आदर्श, सिद्धान्त र मूल्यमान्यता सहकारीका पहिचान हुन् या पहिचानको परिभाषा योभन्दा भिन्न छ । पछिल्लो समय विभिन्न मिडियामार्फत नीति निर्माणको तहमा रहेका वा नीति निर्माणलाई प्रभाव पार्न सक्ने एकथरी कर्मचारी तथा बुद्धिजीवीहरूले सहकारीहरू ससानो कारोबार गर्ने सामुदायिक संस्था भएकाले ठूलो कारोबार गर्नु हुँदैन र यसको कार्यक्षेत्र पनि सीमित हुनुपर्छ भन्ने मत अभिव्यक्त गर्दै आएका छन् । अर्काथरीले सहकारीको कारोबार साँघुरो हुँदैमा समस्या समाधान हुन्छ भन्नेमा विश्वास राख्दैनन् । उनीहरूले सहकारी संस्थाको कारोबारलाई सीमित गर्न खोज्नु अन्तर्राष्ट्रिय अभ्यासको विपरीत मात्र होइन तीनखम्बे अर्थनीति र समाजवाद उन्मुख राष्ट्रको परिकल्पनालाई संकुचित बनाउने चलखेल हो भन्ने मत राख्छन् । सिद्धान्ततः सहकारी स्वनियमित संस्थाहरू हुन् तर यसको अर्थ सहकारीलाई नियमन र मार्गदर्शनको दायरामा राख्न पर्दैन भन्ने होइन । निजी क्षेत्र मुनाफा दिन नसक्ने क्षेत्रमा जान नसक्ने र सार्वजनिक क्षेत्र अत्यावश्यकीय सेवा प्रवाहबाहेकका क्षेत्रमा हुन नसक्ने अवस्थामा सहकारी क्षेत्रलाई यी दुवै क्षेत्र पुग्न नसक्ने सेवामुखी सामाजिक व्यावसायिक क्रियाकलाप गर्ने क्षेत्रमा पुग्न सक्ने उत्तम विकल्पका रूपमा लिइएको छ । सहकारी क्षेत्रले अहिले कुल सदस्यको ५६ प्रतिशत महिलालाई मात्र समावेश गरेको नभई विकासको मूल प्रवाहमा आउन नसकेका कृषक, दुर्गम तथा सीमान्तीकृत जनसमुदायलाई समतामूलक विकास अभियानमा डोर्याएको छ । तर विडम्बना आज यो पवित्र अभियानमा ठगीको कालो धब्बा लाग्न पुगेको छ । के साँच्ची सबै सहकारी संस्था ठग नै हुन् त ? सबै सहकारीले बचतकर्ता सदस्यको पैसा खाएर भागेकै हुन् त ? के सहकारी संस्थाले मात्र बचतको दायित्व वहन गर्नुपर्छ तर ऋणी सदस्यमा ऋण भुक्तानीको दायित्व रहँदैन ? बाहिर सार्वजनिक भएझैं सञ्चालकहरूले घरजग्गा, हाउजिङ, निजी कम्पनीमा लगानी गरेका र संस्थाको कर्मचारीमा आफैं प्रबन्ध सञ्चालक बनेर वा आफ्ना घरपरिवारका नातेदारलाई राखेर आफ्नो अनुकूलको काम गर्दा सहकारी संस्था अहिले समस्याग्रस्त भएका विभिन्न अध्ययनले देखाएका छन् । तर यत्ति कारणले नै सहकारी समस्यामा परेका हुन् वा सहकारी कानुनको कार्यान्वयन र यसको इमानदारी परिपालना नगरेकाले यो अवस्था आएको हो ? के कारणले आज हामीले अहिलेको स्थिति व्यहोर्नुपरेको हो ? गल्ती सहकारी संस्था वा नियामक निकाय ककसको हो ? दुवै पक्षले गल्ती कमीकमजोरी महसुस गरेर समाधान गर्नेतर्फ लाग्ने कि मेरो गोरुको बाह्रै टक्का भनिरहने ? यी यावत् यक्ष प्रश्न अहिले हाम्रो अगाडि तेर्सिएका छन् । यी सवालको समाधान नियामकीय वा सहकारी अभियानकर्मीको पूर्वाग्रही आँखाले आआफ्नो पोजिसन बनाएर होइन नितान्त व्यावसायिक धरातलमा बसेर स्वतन्त्र रूपमा गर्न जरुरी छ । श्रमजीवी वर्गको आर्थिक, सामाजिक शोषणबाट मुक्तिका लागि सहकारिताको औपचारिक सुरुआत आजभन्दा १८० वर्षअघि बेलायतमा रोचडेल इक्विटेबल प्वानर्स सोसाइटीको स्थापनाबाट भएको थियो । खाद्य वस्तुहरूमा हुने मिसावट, अवाञ्छित मूल्यवृद्धि र नापतौलमा हुने ठगी जस्ता क्रियाकलाप रोक्न सर्वसाधारण स्वस्फूर्त रूपमा संगठित भई सामूहिक भावनाबाट आफ्ना लागि आफैं सहयोग गर्न प्रेरित चेतनाको उपज थियो, रोचडेलीहरूले प्रारम्भ गरेको सहकारी अभियान । यसका जननी थिए रवर्ट ओयन । नेपालमा आजभन्दा ६६ वर्षअघि सहकारिता भित्रियो । विसं २०१३ सालमा राज्यद्वारा प्रवर्द्धित सहकारी अभियान पञ्चायतकालभर ग्रामीण क्षेत्रमा साझाका नाममा परिचित भए र कृषि ऋण, मल, बीउ बिजन बिक्रीवितरण गर्ने राज्य नियन्त्रित एजेन्टका रूपमा रहे । सहकारी ऐन, २०४८ ले सहकारीको व्यवस्थापकीय नियन्त्रण सञ्चालक समितिमा रहने व्यवस्था गर्यो । फलतः ऐनद्वारा प्रदत्त उन्मुक्तिलाई टेकेर सहकारीको गुणात्मकभन्दा संख्यात्मक वृद्धि हुन पुग्यो । आर्थिक सर्भेक्षण २०७९ अनुसार सहकारी संस्थाले मुलुकको कुल गार्हस्थ्य उत्पादनमा ५ र वित्तीय क्षेत्रमा १७ प्रतिशतको हाराहारीमा योगदान गरेका छन् । ३१ हजारको हाराहारीमा रहेका सहकारीमा ७३ लाखभन्दा बढी सदस्य आबद्ध छन् । यस क्षेत्रले छरिएर रहेको ५ खर्बभन्दा बढी पुँजी परिचालित गर्दै ९३ हजारलाई प्रत्यक्ष र लाखौं सदस्यलाई अप्रत्यक्ष रोजगारी दिएको छ । कुल सहकारी संस्थाहरूमध्ये करिब ५० प्रतिशतले बचत तथा ऋणको कारोबार गर्ने गरेको पाइएको छ भने बाँकी दुग्ध, कृषि उत्पादन, उपभोक्ता, चिया, कफी, मह, उखु, पशुपक्षीपालन, तरकारी तथा फलफूल आदि उत्पादनशील क्षेत्रमा कार्य गरी स्थानीय आर्थिक गतिविधि चलायमान गराउँदै आयआर्जन, रोजगारी सिर्जना, गरिबी न्यूनीकरणमा टेवा पुर्याउँदै आएका छन् । सहकारी संस्थाहरूको कारोबार व्यवस्थित गर्न राज्यले आफ्नोतर्फबाट र सहकारी अभियानले पनि राज्यसँग सहकार्य गर्दै कानुन तथा नीति, निर्माण एवं अन्तर्राष्ट्रिय असल अभ्यास र प्रविधि भित्र्याउन थुप्रै प्रयास गरेको भए तापनि वर्तमान अवस्थामा सहकारी संघसंस्थाको तरल अवस्था नियाल्दा त्यस्ता प्रयास प्रभावकारी देखिएका छैनन् । सहकारी स्वनियमित र बिचौलियाहरूको अन्त गर्ने मान्यताले स्थापित संस्था भए पनि पहिचानको इमानदारपूर्ण पालना नहुनु, राज्यका सबै तहका नियामकीय संयन्त्रमा जनशक्तिको कमी हुनु, खुकुलो नियमन, नियामकीय लालसा, कमजोर संस्थागत क्षमता, दण्डहीनताको कमी, जनप्रतिनिधिहरूले यस क्षेत्रलाई प्राथमिकतामा नराख्नु, अनुत्पादनशील क्षेत्रमा लगानी र कतिपय टाठाबाठा एवं बिचौलियाहरूले कानुनमा रहेका छिद्रको प्रयोग गरी व्यक्तिगत लाभमा केन्द्रित रहेका कारण केही संस्था समस्याग्रस्त हुन पुगेका हुन् । जसका कारण आज समग्र अभियान नै एकले बिरायो सयलाई पिरायो को स्थितिबाट गुज्रन मात्र होइन, बदनामी नै व्यहोर्नुपरेको तीतो यथार्थ छ । २०७१ सालमा गौरी आयोगले १३० वटा सहकारी समस्याग्रस्त रहेको जनाउँदै सुधारका सुझावसहित सरकारलाई कानुनको मस्यौदा बुझाएको थियो । उक्त मस्यौदालाई टेकेर संघीय राज्य व्यवस्थालाई आत्मसात् गर्दै यस पंक्तिकारसमेत संविधानसभा सदस्य रहेका बेला थुप्रै सुशासकीय प्रावधान तथा दण्ड सजायका व्यवस्था थप गरी सदनबाट सहकारी ऐन २०७४ पारित गरिएको थियो । अहिले सहकारीको नियमन संघ प्रदेश र स्थानीय तहबाट हुँदै आएको छ । सहकारी ऐन, २०७४ लागू भएपछि राज्यद्वारा कमसेकम ऐनमा भएका बचत तथा ऋण सुरक्षण कोष, कर्जा सूचना केन्द्र, सहकारी ऋण असुली न्यायाधिकरण, सहकारी प्रवर्द्धन कोष आदि प्रवर्द्धनात्मक प्रावधानहरूको कार्यान्वयन गर्न सकेको भए आजको अवस्था आउँदैनथ्यो । पहिचान कुनै पनि पद्धति वा वस्तुमा भएको अन्तरनिहित गुण वा विशेषता हो । सिद्धान्ततः सहकारीका सदस्यहरू मालिक र यसको उपयोगकर्ता दुवै रहने निजी उद्यमभन्दा फरक प्रकृतिको एउटा विशिष्ट सामाजिक व्यावसायिक मोडेल हो । अन्तर्राष्ट्रिय सहकारी महासंघ (आईसीए) ले संसारभर सहकारीको पहिचानका रूपमा सदस्यको आर्थिक, सामाजिक, सांस्कृतिक तथा वातावरणीय उद्देश्यका साथ स्वैच्छिक सदस्यता, सदस्यहरूको साझा स्वामित्व र नियन्त्रण, कानुनद्वारा निर्दिष्ट कार्य गर्न स्वतन्त्र तथा स्वायत्त उद्यमका रूपमा सहकारीलाई परिभाषित गरेको छ । अहिले संसारभरका ३० लाखभन्दा बढी सहकारी संस्थामा १० प्रतिशतभन्दा बढी मजदुर एवं श्रमिक वर्गसहित कम्तीमा एक अर्ब सदस्य आबद्ध छन् । आईसीए तथा सहकारिता र सामाजिक उद्यमशीलतासम्बन्धी युरोपियन अनुसन्धान संस्थाद्वारा हालै प्रकाशित वर्ल्ड कोअपरेटिभ मनिटर २०२३ का अनुसार सहकारीको पहिचानलाई कायम राख्दै संसारको कुल रोजगारीको १० प्रतिशत रोजगारी सहकारी क्षेत्रले उपलब्ध गराएको उल्लेख गरेको छ । त्यतिमात्र होइन, कृषि उत्पादन, प्रशोधन, खुद्रा बिक्री, व्यापार, ऊर्जा, बिमा, स्वास्थ्य, पर्यटन, कृषि सामग्री, वित्त क्षेत्रमा संसारका तीन सयवटा ठूला सहकारीले दुई खर्ब अमेरिकी डलरभन्दा बढी कारोबार गरेका छन् । यसमा अमेरिकाका जर्मनी, फ्रान्स, जापान, भारत, दक्षिण कोरिया, स्पेन, ब्राजिललगायत देशका सहकारी अग्रपंक्तिमा देखिन्छन् । भारतको इफ्को ३५ हजार सहकारी संस्थाहरूको स्वामित्वको मल उत्पादक सहकारी हो । यसमा पाँच करोड भारतीय किसानको आबद्धता छ । बहुराष्ट्रिय कम्पनीभन्दा ठूला यस्ता संस्थाहरूले आफ्नो आदर्श र पहिचानलाई कायम राख्दै सदस्य र समुदायमा सेवा गर्दै आएका छन् । चीनमा पनि ग्रामीण अर्थतन्त्रको मेरुदण्ड सहकारिता हो । इजरायलका किवुज र मोसाव सामूहिक कृषि सहकारीका गतिला उदाहरण मानिन्छन् जसले इजरायलको कृषि उत्पादनमा ८० प्रतिशतभन्दा बढी हिस्सा ओगट्छन् । मलेसिया, इन्डोनेसिया, सिंगापुर जस्ता उदीयमान अर्थतन्त्र मात्र होइन, थाइल्यान्ड, फिलिपिन्स, भियतनाम जस्ता दक्षिणपूर्वी एसियाली मुलुकमा सहकारी निरन्तर वृद्धिको चरणमा छ । संसारका चाहे पुँजीवादी होऊन् वा समाजवादी राष्ट्र जसले आफूलाई लोककल्याणकारी राज्यका रूपमा अग्रसर गराएका छन्, त्यहाँका सीमान्तीकृत समुदाय तथा निम्न मध्यम वर्गीय जनताको हित रक्षार्थ सहकारी आर्थिक मोडेललाई अपनाएको पाइन्छ । अब भनौं, सहकारी संस्थाहरू सहकारीको पहिचान कायम गरेर चलेका छन् कि छैनन् भनेर हेर्ने र नियमन गर्ने, उत्पादनशील क्षेत्रमा सहकारीलाई परिचालन गर्दै रोजगार सिर्जना र गरिबी न्यूनीकरण गर्न नीतिगत टेवा दिँदै कडाइसाथ कानुन कार्यान्वयन गर्नेतर्फ लाग्ने कि कार्यक्षेत्र बढी भयो, पुँजी र कारोबार वाणिज्य वा विकास बैंकको भन्दा ठूलो भयो भनेर खुम्चाउनतर्फ लाग्ने ? वर्तमान विश्व रंगमञ्चमा सहकारी मात्र सामाजिक अर्थतन्त्रका रूपमा जनसमुदायको समतामूलक तथा समावेशी आर्थिक विकास र साझा समृद्धिको आसलाग्दो माध्यम र समन्यायिक विकास अभियानको संवाहक हो । यही तथ्यलाई हृदयंगम गरी संयुक्त राष्ट्रसंघले २०२५ लाई अन्तर्राष्ट्रिय सहकारी वर्षका रूपमा मनाउने घोषणा गरेको छ । निम्न वर्गसम्म जनचेतना जागृत गर्दै असल अभ्यास अनुसरण गर्ने कार्यक्रम तय गर्न सम्पूर्ण सदस्य राष्ट्रहरूलाई आह्वानसमेत गरेको छ । नेपालमा कसैले जानाजान, कसैले अरूको लहलहैमा र कतिले अज्ञानतावश पनि सहकारीको पहिचान कायम गर्न नसकेका हुन् । कसैले यसका लागि सहकारीका सञ्चालकलाई जिम्मेवार ठान्छन् भने कसैले सहकारीका कर्मचारीलाई । एकथरीको मत छ, नियामकीय निकायहरूले सही अनुगमन निरीक्षण नगरी सानोतिनो लोभमा फस्दा गलत गर्ने सहकारीलाई झन् प्रश्रय मिल्यो । अर्काथरीको मत छ, सहकारीका सदस्यहरूले ब्याजको लोभमा फस्दा यो नियति भोग्नुपरेकाले गलत तत्त्वले त्यसको नाजायज फाइदा उठायो । कतिपयको त सहकारी महासंघ नेतृत्वले सहकारीलाई धेरै काखी च्यापेको आरोप पनि छ । तर आरोपप्रत्यारोपले मात्र केही हुनेवाला छैन । सहकारीले गरेका कामकारबाहीका आधारमा सही र खराबलाई दूधको दूध र पानीको पानी गरेर छुट्याउनुपर्छ । गल्ती गर्नेलाई कसैले पनि मोलाहिजा नगरौं । कानुनको कठघरामा उभ्याऔं । दोषी उम्कन नपाओस्, निर्दोष नपरोस् ।खासगरी प्रभावकारी अनुगमन नहुनु र पहिचान कायम राख्न नसक्नु नै सहकारीमा समस्या आउनुका प्रमुख कारण हुन् । हालै मात्र सम्पत्ति शुद्धीकरण निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयक, २०८० प्रतिनिधिसभाद्वारा पारित भएसँगै सहकारीको बचत कारोबारमा लगाउन खोजिएको २५ लाखको क्याप हटेको छ । साथै नेपाल राष्ट्र बैंक ऐनको संशोधनबाट ५० करोडभन्दा माथिको कारोबार गर्ने सहकारी संस्थाहरू राष्ट्र बैंकको नियामकीय दायरामा परेका छन् । यसबाट ठूला कारोबार गर्ने सहकारीको सुशासन कायम गर्न सहज हुने विश्वास गरिएको छ । त्यसका साथै, सहकारीको अनुगमन तथा निरीक्षणलाई प्रभावकारी बनाउन दोस्रो तहको संरचना समावेशी ढंगले बनाएर तटस्थ ढंगमा काम गर्न दिनु जरुरी छ । संक्षेपमा भन्दा राज्यले लिएको समाजवाद प्राप्तिको विकल्प सहकारीभन्दा अर्को छैन । अहिले नीति निर्माणकर्ता र राज्य संयन्त्रलाई पूर्ण विश्वासमा लिनु सहकारी अभियन्ताहरूको पहिलो कार्यभार हो । अहिले सहकारीकर्मीहरू सहकारीको खस्केको साख जोगाएर विश्वास आर्जन गर्ने काममा लाग्नुपर्दछ र यो व्यवहारले पुष्टि गर्नुपर्छ । बचतकर्ताको समस्या सम्बोधनका लागि सरकार र अभियान मिलेर निकास दिनुपर्छ । सहकारीलाई पहिचानको आधारमा सञ्चालन गर्ने प्रतिबद्धता सबै पक्ष र विशेषतः सहकारीकर्मीहरूको हो । कार्यक्षेत्र बाहिर र गैरसदस्यसँग कारोबार गर्ने प्रवृत्तिले पनि सहकारीको पहिचानमा असर परेकाले यसमा कडाइ गर्नुपर्छ । सहकारीमार्फत उत्पादन वृद्धि गरी आयात प्रतिस्थापन र निर्यात प्रवर्द्धन गर्न उत्पादनमूलक सहकारीलाई प्रोत्साहन गर्नुपर्छ । सहकारीलाई उद्योगसँग जोड्न अन्तरसम्बन्धित कानुनहरू परिमार्जन गर्न अभियानले दिएको सुझाव कार्यान्वयन गर्न सरकार, नीति निर्माणकर्ता र विधायकहरू गम्भीर बन्न जरुरी छ । राज्यका तीन तहका सरकारले आर्थिक सहयोगमा सहकारीमार्फत पिछडिएको वर्ग, दुर्गम क्षेत्र र समुदाय केन्द्रित कार्यक्रम ल्याउनुपर्छ । विगतमा सरकारद्वारा गठित आयोग, कार्यदल, समितिका सुझावहरू कार्यान्वयन नहुनुले पनि समस्या बल्झिएको हो । त्यस्ता सुझाव कार्यान्वयन गर्न सम्बन्धित मन्त्रालयका सचिवलाई जिम्मेवार तुल्याएमा मात्र प्रतिफल हासिल हुन्छ ।त्यसका साथै, सहकारीलाई राजनीति मात्र गर्ने थलोका रूपमा उपयोग गर्ने प्रवृत्ति निरुत्साहित गर्न सहकारीको संरचना छरितो बनाउन जरुरी छ । ससाना सहकारीलाई एकीकरण गरी व्यावसायिक कारोबारमा वृद्धि गर्ने, रोजगार सिर्जना गर्ने र दिगो विकास लक्ष्य प्राप्ति तथा गरिबी न्यूनीकरणको दिशामा सहकारीलाई परिचालन गर्न अब ढिलो गर्नु हुँदैन । मल्ल राष्ट्रिय सहकारी महासंघकी अध्यक्ष हुन् ।"
बैंकिङमा बढ्दै छन् अवसर,"बैंकिङ क्षेत्रका चुनौती बैंकिङ क्षेत्रमा हाल अवसर र चुनौती दुवै अवस्था छन् । चुनौतीका रूपमा सम्पत्तिको गुणस्तर कायम गर्नु, नेपालको बैंकिङलाई युनिभर्सल बैंकिङतर्फ लक्षित गर्नु, डिजिटल साक्षरता तथा सुरक्षा कायम गर्नु, निक्षेप पलायनलाई रोक्नु, बैंकको जागिर छोडेर वैदेशिक रोजगारीमा समेत गइरहेको तथ्यांक विश्लेषण गर्दा दक्ष कर्मचारीलाई टिकाइरहनु, खराब कर्जा असुली गर्नु, केन्द्रीय बैंकले तोकेको लक्ष्यबमोजिम उत्पादनशील कर्जा पुर्याउनु, बैंकिङ क्षेत्रको साख कायम राख्नु प्रमुख चुनौती हुन् । गुणस्तरीय र डिजिटल प्रकृतिको वित्तीय साक्षरता कायम गर्नु, वित्तीय पहुँचमा गुणात्मक विस्तार गर्नु, ब्लु ओसन स्ट्राटेजी बमोजिम नयाँ क्षेत्रमा बैंकिङ सेवा विस्तार गर्दै जानु आजको चुनौती हो ।जुन उद्देश्यले कर्जा लगानी गरिएको हो सोबमोजिम कर्जाको साँवा, ब्याज र किस्ता तोकिएको समयमा रिकभरी हुन नसक्दा निष्क्रिय कर्जा बढ्दै गयो । यसमा बैंकहरूको आन्तरिक व्यवस्थापन पनि जिम्मेवार होला । तर त्योभन्दा धेरै बढी अर्थतन्त्रको चक्रीय प्रभाव जिम्मेवार देखिन्छ । सार्वजनिक क्षेत्रबाट समयमै पुँजीगत खर्च हुन नसक्नु, सोबाट निर्माण व्यवसायीले बैंकबाट लिएको कर्जाको साँवा ब्याज तिर्न कठिन हुनु, वास्तविक क्षेत्रमा शिथिलता देखा पर्नु, समग्र माग विस्तार नहुनुजस्ता कारणले एउटा क्षेत्र कमजोर रहँदा सोमा निर्भर अर्को क्षेत्रले पनि आर्थिक सक्रियता देखाउन सक्ने कुरा भएन । त्यसैले खराब कर्जा बढ्न गयो । आगामी दिनमा पनि खराब कर्जा बढ्न अनुमान अहिले नै भन्न मिल्दैन । किनकि केही आशाका किरणहरू देखा पर्न थालेका छन् । हालको अवस्था आउनुमा अर्थतन्त्रको आकार र कर्जा लगानीको अनुपातबीचमा सन्तुलन कायम नभएर हो । बैंकहरूले पनि प्रतिस्पर्धात्मक रूपमा वासलात विस्तारलाई पहिलो लक्ष्यका रूपमा राख्दा गुणस्तरमा पक्कै कम ध्यान पुगेकै हो । तर यो अवस्था दीर्घकालसम्म रहँदैन किनकि मुलुकमा तरलताको अवस्था बढ्न, वित्तीय स्रोतको लागत न्यून हँॅदै जानु जस्ता विषयले आर्थिक गतिविधिमा विस्तार भई सक्रिय कर्जा विस्तार हुँदै जान्छ भन्ने अपेक्षा राख्नु असान्दर्भिक देखिँदैन । यस्तै, खराब कर्जाको समस्या अहिले कुनै एउटा बैंक लक्षित होइन । यो त प्रणालीगत समस्या हो । यसको समाधानका लागि नियामक निकाय, बैंक वित्तीय संस्था, सरकार तथा ग्राहक वा नागरिक समाजको सहकार्य र समझदारी अबको आवश्यकता हो । सरकारले अर्थतन्त्रलाई चलायमान बनाउने नीति तर्जुमा गरी कार्यान्वयनमा लैजानुपर्छ । केन्द्रीय बैंकले अन्तर्राष्ट्रिय असल अभ्यासबमोजिम यस परिस्थितिमा निर्देशन, नियमन, निरीक्षण अगाडि बढाउनुपर्छ । बैंक वित्तीय संस्थाले जसरी पनि नाफा कमाउने, कर्जा लगानी बढाउने सोच त्याग्नुपर्छ । ग्राहकहरूको वित्तीय आवश्यकता र औचित्यता पुष्टि गरेर निरन्तर सम्पर्कमा रहेर कर्जा लगानी गर्ने, असुली प्रक्रियामा अदालतको निर्देशनसमेत पालना गर्दै निक्षेपकर्ताको रकम सुरक्षा गर्नका लागि सक्रियता बढाउनुपर्ने देखिन्छ । कदाचित विन्डो ड्रेसिङको अभ्यास भने अख्तियार गर्नु हँॅदैन ।मुलुकभर रहेका ७ सय ५३ मध्ये ७ सय ५२ स्थानमा बैंकको शाखा विस्तार भएकाले नागरिकमा वित्तीय साक्षरता बढ्दै गएको, मुलुक संघीयतामा गएको कारण सरकारको उपस्थिति सहज भई शीघ्र रूपमा विकास निर्माणका कार्य हुने र सोबाट कर्जा तथा निक्षेपको विस्तार हुने सम्भावना देखिन्छ । पन्त नेपाल बैंकको डेपुटी प्रमुख कार्यकारी अधिकृत हुन् ।"
जोखिम र बिमा रक्षावरण,"अबको गन्तव्यबिमा पहुँचको अन्तर कम गर्न प्राथमिकस्तरदेखि नै जनचेतना बढाउनुपर्नेछ । यसका लागि विद्यार्थी तहदेखि नै बिमाको पाठ्यक्रम समावेश गर्नॅपर्ने हुन्छ । सम्भावित जोखिम बिमाको माध्यमबाट वहन गरी राज्यको कोषबाट क्षतिपूर्ति दिने अवस्थाको अन्त्य हुने गरी विस्तार गर्नॅपर्नेछ । बिमा कम्पनीहरूको मर्जर एवं पुँजी वृद्धिले कम्पनीको समग्र क्षमतामा भएको सबल पक्षबाट ग्राहकले महसुस हुने गरी सेवा अभिवृद्धि गर्नॅपर्ने देखिन्छ । आज हामीले बिक्री गरेको योजना जापानलगायत विकसित देशमा ७० वर्षपहिले प्रचलनमा थियो । अहिले उनीहरूले जोखिम आधारित योजनाबाट पनि अगाडि बढेर रोकथाम प्रकृतिका योजना ल्याइसकेका छन् । हामीले बिमा बिक्रीको हालको व्यवस्थामा विविधीकरण गरी ग्राहकमैत्री एवं प्रविधिमुखी बनाउनुपर्छ । प्रविधिको प्रयोग बिमा योजना तयार गर्दा, मानव संसाधनको छनोट तथा विकासमा, बिमाको सचेतनामा, बिमा बजारीकरण र वितरण प्रणालीमा, बिमा जारी तथा ग्राहक सेवालगायत विभिन्न क्षेत्रमा बिमाको लागत कम गर्ने र सेवालाई प्रभावकारी बनाउनुपर्नेछ । ग्राहकले सजिलै बिमा पोलिसी खरिद गर्न सक्ने अनि दाबी भुक्तानीलगायत सेवा लिनुपर्दा अनलाइन प्रविधिमार्फत सजिलै लिन मिल्ने गरी व्यवस्था गर्नुपर्दछ । नेपालमा हामी अत्यन्तै सुरुवाती अवस्थामा छौं । प्रविधिको प्रयोग गरेर बिमा क्षेत्रको एकीकृत तथ्यांकको संकलन गरी, कुन स्थान विशेषमा बिमाको पहुँचको अवस्था कस्तो छ, जीवन र जीविकाको अवस्था, क्षतिको मात्रा, स्वास्थ्य र उपचार, जन्म र मृत्युलगायत डाटा संकलन र प्रशोधन तुरुन्त गर्न सके बिमा क्षेत्रको आधार बलियो हुँदै जान्छ । प्रविधिको अधिकतम प्रयोग, विस्तार र उपयोगले मात्र बिमा क्षेत्रको पहुँच, सेवाको प्रत्याभूति लागतमा कमी र विश्वासमा वृद्धि गर्न सकिन्छ ।बिमा कम्पनीहरूले जोखिम स्वीकार गर्दा र दाबी भुक्तानी गर्दा अपनाउने प्रक्रियामा सरकारी लगायतका निकायको उचित समन्वय हुन सके बिमा कम्पनीले दिने सेवा थप प्रभावकारी एवं स्तरीय हुन्छ । बिमा दाबी भुक्तानी प्रक्रियामा ढिला हुनुको एकमात्र कारण आवश्यक कागजपत्र प्राप्त गर्न, कागजपत्र बमोजिमको आधार र आधिकारिकता यकिन गर्न र बिमा दाबीको सर्तअनुसारको मूल्यांकन गर्न लाग्ने समयले हो । पेस गरिएको कागजपत्रको मूल्यांकन गर्न विकसित देशमा जस्तो बिमा कम्पनी, नियमकारी निकाय एवं सरकारी निकाय र अन्य सम्बन्धित निकायबीच समन्वय हुने गरी संयन्त्र तयार गरी काम गर्न सके सहज हुन्छ । बिमा जोखिम स्वीकार गर्दा वा दाबी भुक्तानी गर्दा स्थानीय वा अन्य सरकारी निकायमा हुने जन्म, मृत्यु दर्ता एवं सवारीसाधन वा सम्पत्ति दर्ताको विवरण, ग्राहक पहिचानको विवरण, घटना एवं दुर्घटनाका लागि प्रहरीको विवरण, उपचार एवं स्वास्थ्यसम्बन्धी स्वास्थ्य संस्थाको विवरण मात्रलाई पनि कुनै प्रणालीमार्फत छिटोछरितो प्राप्त गर्न सकेमात्र समग्र बिमा क्षेत्रको सेवाको स्तर र विश्वास वृद्धि हुन्छ । बिमा क्षेत्रले सामना गरेको प्रश्न भनेको बिमा कम्पनीबाट ग्राहकले अपेक्षा गरेको सेवा र ग्राहकले पाउने सेवाको अन्तर हो । यसमा बिमा पोलिसी बिक्री गर्दा तोकिएका सर्त र ग्राहकले दाबी भुक्तानी पाउँदा सो बीचको ग्राहकको बुझाइ र सन्तुष्टिको अन्तर हो । समग्र बिमाप्रतिको विश्वास बढाउन ग्राहकको सेवा विशेषगरी दाबी भुक्तानी सेवालाई प्रभावकारी बनाउन एकीकृत संयन्त्र एकमात्र सरल उपाय हो, जसले ग्राहकको सन्तुष्टिको अन्तरलाई न्यूनीकरण गर्न सकिन्छ । पौडेल जीवन बिमक संघको अध्यक्ष तथा सिटिजन लाइफ इन्स्योरेन्सका प्रमुख कार्यकारी अधिकृत हुन् ।"
अर्थतन्त्र उकास्न कानुनी सुधार,"अर्थतन्त्रलाई चाहिएको कानुनी सुधारयतिबेला सरकार आगामी वैशाखमा लगानी सम्मेलन गर्ने तयारीमा जुटेको छ । लगानी सम्मेलन देशले आफ्नो आर्थिक क्षमता देखाउने अवसरसमेत हो । यसलाई सफल बनाउन गृहकार्यका लागि पर्याप्त समय र बलियो तयारी हुनु पहिलो सर्त हो । देशका लागि नै महत्त्वपूर्ण रहेको यस्तो ठूलो इभेन्टबाट अपेक्षित परिणाम हासिल गर्नका लागि सम्भाव्य लगानीकर्तालाई आकर्षित गर्न उनीहरूसामु के पस्किने, लगानी भित्र्याउन केकस्ता भौतिक तथा नीतिगत पूर्वाधारका आधारमा नेपालमा व्यावसायिक वातावरण अनुकूल छ भन्ने दाबी प्रस्तुत गर्ने, के कुराले उनीहरूलाई लगानी र त्यसको प्रतिफलको सुनिश्चितता गराउने इत्यादिको ठोस जवाफ हुनु अपरिहार्य छ । अब हामीसँग मुस्किलले दुई महिना मात्र बाँकी रहेकाले यी सबै पक्षप्रति लगानीकर्ताहरूको सकारात्मक धारणा निर्माण गर्न कम अवधिमा सरकारले गर्न सक्ने सबैभन्दा प्रभावकारी काम भनेको नीतिगत अस्थिरतालाई प्रश्रय दिने र लगानीको वातावरण प्रतिकूल देखिएका नियमकानुनमा स्थायी सुधार हो । हामीले आकांक्षा राखेको आर्थिक समृद्धिसम्म पुग्ने सबैभन्दा महत्त्वपूर्ण प्रस्थान विन्दु पनि कानुनी सुधार नै हो । केवल लगानी सम्मेलनका लागि मात्र नभएर समग्र आर्थिक विकासमा अपेक्षित फड्को मार्न र अर्थतन्त्रको दीर्घकालीन हितका लागि कानुनी पूर्वाधारमा आमूल सुधार हुनुपर्ने प्रस्टताका साथ नेपाल उद्योग परिसंघले करिब ६ महिना लगाएर एउटा विस्तृत कार्यदिशासहितको पुस्तिका गत पुसमा प्रकाशित गरेको छ । क्षेत्रीय तथा अन्तर्राष्ट्रिय अभ्यासको अध्ययनसहित विषयविज्ञको परामर्श र संलग्नतामा कुल ५ सय घण्टाभन्दा बढी श्रम समय खर्चिएर तयार पारिएको पुस्तिकामा हामीले पाँचवटा खारेज गर्नुपर्ने विद्यमान ऐन, संशोधन गर्नुपर्ने २८ नियमकानुन र नयाँ ल्याउनुपर्ने तीन कानुनबारे तीनमहले विवरण नै उल्लेख गरेका छौं ।आर्थिक विकाससँग अन्तरसम्बन्धित क्षेत्रसँग सरोकार राख्ने धेरैजसो ऐनकानुन दशकौं पुराना छन् । तत्कालीन अवस्थामा जुन परिप्रेक्ष्यमा त्यस्ता नियमकानुन बनाइयो ती आजका दिनमा असान्दर्भिक भइसकेका छन्, यद्यपि तिनमा पुनरावलोकन गरिएको छैन । त्यस्ता कतिपय ऐननियम खारेज नै गर्नुपर्ने अपरिहार्यता छ भने धेरैजसोले समयसापेक्ष परिमार्जनको माग गर्छन् । उदाहरणका लागि, ६ दशकअघि विश्वव्यापीकरणको लयसँग नेपाल राम्रोसँग नजोडिएको र नेपाली अर्थतन्त्रको संरचनागत प्रकृति साँघुरो रहँदाको सन्दर्भमा ल्याइएको विदेशमा लगानी गर्न प्रतिबन्ध लगाउने ऐन २०२१ लाई आजको दिनमा पनि संकुचित दायराबाट हेरेर कायम राख्नु उचित छैन । देशमा लगानीको वातावरण राम्रो बनाउने र व्यावसायिक विस्तारको सम्भावना भएका विश्वबजारमा समेत स्वदेशी उद्यमीलाई लगानी विस्तार गर्न दिनाले निजी क्षेत्रसँग भएको ज्ञान, पुँजी र क्षमता सक्रिय रूपमा निरन्तर सदुपयोग भइरहने हुँदा यसले नेपाली अर्थतन्त्रलाई झन् बलियो बनाउन सघाउँछ । नेपालमा कुनै एक क्षेत्रमा व्यावसायिक सम्भावना र अवसर कम हुँदा सोही क्षेत्रमा अन्य अर्थतन्त्रमा राम्रो बजार सम्भावना हाम्रा उद्यमीव्यवसायीले देखेका हुन सक्छन् । ती क्षेत्रमा विदेशमा लगानी विस्तार गरेर सफल हुँदा एक त नेपालीको व्यवसायका रूपमा देशकै आय र साख फराकिलो हुन्छ भने निजी क्षेत्र पनि अन्तर्राष्ट्रिय बजारसँग प्रतिस्पर्धा गर्न सक्ने क्षमतामा माथि उक्लिँदै जान्छ । यस्तै, पेटेन्ट डिजाइन र ट्रेडमार्क ऐन २०२२ पूर्ण रूपमा समयसापेक्ष हुने गरी नयाँ ल्याउनुपर्ने आवश्यकता छ । क्षतिपूर्ति ऐन २०१९, कालोबजार तथा केही अन्य सामाजिक अपराध तथा सजाय ऐन २०३२, नेपाल ऐजेन्सी ऐन २०१४ लगायत खारेज गर्नुपर्ने देखिन्छ । यस्ता ऐनका प्रावधान आजको दिनमा असान्दर्भिक बनिसकेका छन् भने केहीलाई अन्य ऐनले समेत विस्तृत रूपमा समेटेकाले दोहोरोपन हटाउन पनि खारेज गर्नुपर्छ । सन् २०२६ देखि अतिकम विकसित मुलुक (लिस्ट डिभलप्ड कन्ट्री) बाट स्तरोन्नतिपछि विश्व बजारसँग प्रतिस्पर्धी रहन र दिगो विकास लक्ष्य २०३० का मुद्दा हासिलका लागि हामीले सामाजिक क्षेत्रका साथै सडक, यातायात, ऊर्जा, सूचना प्रविधि र अन्य सहरी पूर्वधारमा ठूलो लगानी गर्नुपर्ने आवश्यकता छ । यसका लागि देखिएको प्राविधिक क्षमता र वित्तीय स्रोतको अभाव चिर्न विभिन्न वित्तीय ढाँचा र उपकरणमार्फत स्वदेशीविदेशी लगानी व्यापक रूपमा परिचालन गर्नुपर्ने छ । त्यसका लागि पनि सार्वजनिक सेवा तथा प्रशासनिक प्रक्रियामा आमूल परिष्कारका साथै नीतिगत र कानुनी सुधारको टड्कारो आवश्यकता छ । विद्यमान विदेशी लगानी तथा प्रविधि हस्तान्तरण ऐननियमावली, सार्वजनिक निजी साझेदारी तथा लगानी ऐननियमावली, औद्योगिक व्यवसाय ऐननियमावली, भूमिसम्बन्धी ऐन, जग्गा प्राप्ति ऐन, जग्गामा हदबन्दी छुट दिनेसम्बन्धी आदेश, राजस्व न्यायाधिकरण ऐन, राजस्व चुहावट अनुसन्धान तथा नियन्त्रण ऐनलगायतका कानुनहरूलाई व्यावसायिक वातावरणमैत्री हुने गरी संशोधन गर्न अत्यावश्यक छ । यस्तै, भारत र चीन जस्ता ठूलो जनसंख्या भएका बजार र अन्य विकसित अर्थतन्त्रसँग विविध किसिमले जोडिएर आधुनिक विश्वव्यापीकरणको अधिकतम लाभ लिन आवश्यक पूर्वाधारमा लगानी आकर्षित गर्न पनि कानुनी सुधार अनिवार्य सर्त हो । विद्यमान सार्वजनिक खरिद ऐननियमावली, वन तथा वातावरणसँग सम्बन्धित ऐननियम कुनै पनि किसिमका परियोजना निर्माणदेखि पूर्वाधार विकास प्रक्रियालाई सघाउनेभन्दा अवरोधका कारक बनेका छन् । नेपालमा राज्य संयन्त्रहरूले आफूअनुकूल व्याख्या गरेर स्थापित अन्तर्राष्ट्रिय ब्रान्डहरूको पहिचान र बजारलाई असर पुग्ने निर्णय गरिदिएका घटना विगतमा भएकाले पनि लगानीकर्ता नेपालमा व्यवसाय विस्तारका लागि सशंकित बन्दै आएका छन् । स्थानीय हुन् वा बहुराष्ट्रिय कम्पनी, उनीहरूले आफू र आफ्ना उत्पादनको विशिष्ट पहिचान स्थापित गर्नका लागि ठूलो श्रम, समय र आर्थिक लगानी गर्ने हुनाले बौद्धिक सम्पत्ति, लोगो, व्यापार चिह्न जस्ता ख्यातिसँग जोडिएका पक्षप्रति असाध्यै संवेदनशील हुन्छन् । यिनको सुरक्षण प्रत्याभूत गर्नका लागि नयाँ पेटेन्ट डिजाइन र ट्रेडमार्क ऐन ल्याउन अब ढिला गर्नु हुँदैन । साथै, नेपाल लगानीकर्ताहरूका लागि अनुकूल गन्तव्य हो र यहाँ आम नागरिकदेखि कुनै पनि क्षेत्रका प्रतिष्ठित व्यक्तिका लागि समान व्यवहार गर्ने विधिको शासन छ भन्ने प्रत्याभूतिका लागि नयाँ कानुन ल्याउन पनि उत्तिकै जरुरी छ । अग्रिम जमानत (एन्टिसिपेटरी बेल) र भुक्तानी सुरक्षणसम्बन्धी नयाँ ऐन अविलम्ब ल्याउनुपर्ने औचित्य देखिएको छ । अग्रिम जमानतको सम्बन्धमा अन्तर्राष्ट्रिय अभ्यासको तुलनात्मक अध्ययन नै गरेर नेपालमा यससम्बन्धी कस्तो कानुनी व्यवस्था गर्न सकिन्छ भन्ने सवालमा परिसंघले पुस्तिका नै तयार पारेर प्रधानमन्त्रीदेखि सम्पूर्ण तालुक निकायसम्मलाई हस्तान्तरण गरिसकेको छ ।यी आवश्यकताको अपनत्वका साथ सरकार चाहे जुनसुकै राजनीतिक दलको होस्, अर्थतन्त्रप्रधान मुद्दामा समग्र देशको धारणा साझा छ र आर्थिक समृद्धि निजी क्षेत्रको मात्र नभएर राजनीतिक दलहरूदेखि कर्मचारीतन्त्र सबैको राष्ट्रिय संकल्प हो भन्ने जोडदार सन्देश अब विश्वसमुदायलाई दिन यसको थालनी आमूल कानुनी सुधारबाट अविलम्ब गर्नुपर्छ । यसर्थ, आगामी लगानी सम्मेलनको तयारीलाई व्यावसायिक वातावरणअनुकूल कानुनी तथा नीतिगत सुधारको अभूतपूर्व अवसरका रूपमा बदलेर जनअपेक्षामा प्रतिबद्ध रहेको सन्देश सञ्चारको मौकामा वर्तमान सरकार नचुकोस् भन्ने हामी चाहन्छौं । अग्रवाल नेपाल उद्योग परिसंघका अध्यक्ष हुन् ।"
टेवा खोजिरहेको सेयर बजार,"समस्या समाधानका उपाय र सम्भावना प्रभावकारी रूपमा धेरैभन्दा धेरै लगानीकर्ता सचेतना कार्यक्रम सञ्चालन गर्ने, सूचीकृत हुन तथा हकप्रद सेयर जारी गर्न इच्छुक कम्पनीको उद्देश्य र वित्तीय अवस्थाको गहन अध्ययन गर्ने र दोस्रो बजारको मागको अवस्था मध्यनजर गरेर मात्र सेयर निष्कासनको अनुमति प्रदान गर्न सकेमा समस्या समाधान गर्न सकिन्छ । सार्वजनिक तथा हकप्रद निष्कासनमा कायम गरिने मूल्यलाई अझ वास्तविक तथा पारदर्शी बनाउने, आईपीओ र एफपीओको प्रिमियम मूल्यमा कायम रहेको लज्जास्पद तथा अव्यावहारिक व्यवस्था खारेज गर्ने, अंकित मूल्यभन्दा कम मूल्यमा हकप्रद जारी गर्न नपाउनेजस्ता व्यवस्थामा सुधार ल्याउनुपर्ने देखिन्छ । प्रविधिमार्फत बजारमा हुने अवाञ्छनीय गतिविधिको अनुगमन गर्ने, त्यस्ता कार्यमा संलग्न जोकोहीलाई कारबाही गर्न ऐन नियममा व्यवस्था गरी कडा कारबाही गर्नुपर्छ । यस्तै, सूचीकृत संस्थाले आफ्ना सेयरधनीलाई समयमा नै आवश्यक सम्पूर्ण सूचना प्रेषित नगरेमा कडा कारबाहीको व्यवस्था गर्ने, कुनै पनि निकायले सेयर बजारलाई असर गर्ने कुनै नियम वा व्यवस्था परिवर्तन गर्नुपरेमा सेबोनको राय सुझाव लिएर गर्नुपर्छ । उच्च बिन्दुबाट ४३ प्रतिशतसम्मको करेक्सन आई करिब ३० महिना बियरिस जोनमा रहेको बजारमा क्रमिक रूपमा सुधार हँॅदै गइरहेको देखिन्छ । अर्थतन्त्रका विभिन्न सूचकहरूमा आइरहेका सुधार र लगानीकर्ताको बढ््दो सहभागिताले बजारलाई थप टेवा उपलब्ध गराइरहेको छ । ६० लाख ५० हजारभन्दा बढी जनताको डिम्याट खाता खुलिसकेको अवस्था छ भने करिब २३ लाख जनाले दोस्रो बजारमा कारोबार खाता खोलिसकेका छन् । करिब २१ प्रतिशत जनता पुँजी बजारमा आबद्ध भएको देखिन्छ र यो क्रम बढ्दो छ । तर यीमध्ये अधिकांश लगानीकर्तालाई सेयर भनेको के हो भन्नेसम्म पनि थाहा छैन । लगानी गर्दा केके कुरामा ध्यान दिने र यसमा कस्तोकस्तो जोखिम हुन्छ भन्ने कुरा बुझ्न आज बजार प्रवेश गरेका अधिकांश लगानीकर्ता सक्षम छैनन् । एकातिर लगानीकर्ताको सचेतनाको अवस्था यस्तो छ भने अर्कोतर्फ बजारमा केही राम्रा कम्पनिसँगै ठूलो संख्यामा प्रत्यक्ष नियामक नभएका, शिथिल अर्थतन्त्रका कारण वित्तीय रूपमा थलिएका, संस्थागत सुशासन कमजोर रहेका, बजारबाट पैसा उठाएर कम्पनीको ऋण तिरेर व्यक्तिगत जमानीबाट मुक्त हुन चाहनेहरूले सञ्चालन गरेका कम्पनीहरूको बजार प्रवेश हुने क्रम बढेर जाने देखिन्छ ।यस्तै, प्रत्येक त्रैमासिकमा वित्तीय प्रतिवेदन प्रेषित गर्नुपर्ने कुरासम्म थाहा नहुने वा थाहा पाएर पनि नियामकको कमजोरीका कारण कैयौं त्रैमाससम्म पनि त्यस्ता प्रतिवेदनहरू प्रेषित नगर्ने कम्पनीको संख्या पनि बढ्दो छ । प्रभावकारी अनुगमन तथा कडा दण्ड सजाय हुने कानुनी व्यवस्थाको अभावमा बजारमा जोखिम बढ्दै गएको छ । लगानीकर्ताहरू निरन्तर घटेको बजारमा आफ्नो सम्पत्ति गुमाउन बाध्य छन् । बजार उकास्न ठोस योजना र चाहना सम्बद्ध निकायमा देखिँदैन । बजारमा माग कसरी सिर्जना गर्ने भन्नेमा कसैले चासो दिएको देखिँदैन । यस्तो अवस्थामा इच्छुक सबै कम्पनीलाई आईपीओ तथा हकप्रद सेयर जारी गर्ने अनुमति दिने र तिनीहरूको नियमन नगर्ने हो भने भोलिका दिनमा भयावह स्थिति आउने देखिन्छ । पचासको दशकमा पनि बजारमा विभिन्न क्षेत्रका कम्पनीहरू सूचीकृत थिए । तर पछि गएर प्रत्यक्ष नियामक नभएका धेरै कम्पनीहरू लगानीकर्ताको पैसा उठाएर गायब भए । भविष्यमा पनि त्यस्तै नहोला भन्न सकिन्न । त्यतिबेला सीमित व्यक्तिहरू मात्र बजारमा लागेका हुँदा अर्थतन्त्रले त्यसको मार सहनु परेन । तर भोलिका दिनमा समग्र जनसंख्याको ठूलो हिस्सा बजारमा रहने र ठूलो जनसंख्याले आफ्नो लगानी गुमाउने स्थिति आयो भने अर्थतन्त्र नै डगमगाउन सक्ने अवस्था नहोला भन्न सकिन्न । मैनाली नेपाल स्टक ब्रोकर्स एसोसिएसनका पूर्वअध्यक्ष हुन् ।"
अर्थतन्त्रले खोजेको प्राज्ञिक बहस,"अर्थशास्त्र यस्तो विज्ञान हो जुन बहस, अन्तर्क्रिया र छलफलहरूमा फस्टाउँछ । यो एक क्षेत्र हो जहाँ विरोधी दृष्टिकोण टकराइरहन्छन्, जहाँ सिद्धान्तहरू टकराइरहन्छन् । विरोधाभासबारेको अन्वेषणले नयाँ विचारको उदय हुन्छ । आर्थिक बहस केवल बौद्धिक विलासका अभ्यास होइनन् । ती बहसले नै नयाँ सिद्धान्त र विचार दिन्छन् । अर्थशास्त्र यस्तो विज्ञानको क्षेत्र हो, जसमा अर्थशास्त्रीहरू पूर्ण विपरीत निष्कर्षमा पुग्दा दुवैले नोबेल पुरस्कार प्राप्त गर्न सक्छन् र आपसमा सकारात्मक रूपले पुरस्कार बाँड्न सक्छन् ।सन् १९७४ को आर्थिक विज्ञानको नोबेल पुरस्कार डा गुन्नार मिरडाल र डा फ्रेडरिक ए भोन हायकलाई प्रदान गरिएको थियो । यद्यपि दुवै मुख्य रूपमा मौद्रिक विश्लेषणमा उत्कृष्ट योगदानका लागि छानिएका थिए । तर, विचारधारा फरक थियो । डा मिरडाल समाजवादी विश्लेषक थिए, डा हायक बजार अर्थतन्त्रको वकालत गर्थे ।सन् १९७९ मा थियोडोर डब्लू शुल्ट्ज र आर्थर लुइसलाई विकासशील देशहरूको समस्याको विशेष विचारका साथ आर्थिक विकास अनुसन्धानका लागि नोबेल पुरस्कार प्रदान गरियो । शुल्ट्जले कृषि क्षेत्रको उत्पादन, उत्पादकत्वको कमी, गरिबी हुनुको कारण औद्योगिक नीतिले कृषि क्षेत्रलाई नसमेटेको भन्ने निष्कर्ष निकाले । तर, लुइसले विकासको दोहोरो क्षेत्र मोडेल, प्राथमिक वा कृषि क्षेत्र र आधुनिक क्षेत्र टुक्राएर विश्लेषण गरे र अर्को विकास मोडेल तयार पारे । कृषि क्षेत्र सामाजिक मापदण्डद्वारा शासित छ । कृषिमा कामदारलाई उनीहरूको सीमान्त उत्पादनभन्दा बढी तलब दिइन्छ अथवा औसत उत्पादनको आधारमा तलब दिइन्छ । तलबकै कारण आधुनिक क्षेत्रमा श्रमशक्ति बसाइँ सर्छन् ।सन् २०१३ मा स्टक बजारको विषयमा नोबेल पुरस्कार प्रदान गरिएको थियो । युगेन फामाले प्रभावकारी मार्केट सिद्धान्त प्रतिपादन गरे । इन्फर्मेसन वा जानकारीले मूल्यलाई तुरुन्तै असर गर्छ र बजार कुशल हुन्छ भन्ने कुरालाई उक्त सिद्धान्तले विश्वास गर्दछ । तर रोबर्ट शिलर फामाको सिद्धान्तलाई अस्वीकार गर्छन् । अर्थतन्त्रमा भएको बबल, अत्यधिक अस्थिरता र लगानीकर्ताको व्यवहारले बजारलाई निर्धारण गर्छ ।सन् १९७४, १९७९ र २०१३ मा नोबेल पुरस्कार प्राप्त गरेका भिन्न दृष्टिकोणका अर्थशास्त्रीको मान्यताले अर्थशास्त्र विज्ञानमा बहसको महत्त्वलाई जोड दिन्छ । आर्थिक प्रवचनको मूल सिद्धान्त, विचारधारा र नीति निर्धारणले वैकल्पिक अवधारणालाई प्रश्रय दिइरहेका हुन्छन् । दुई अर्थशास्त्रीहरूको एकापसको तर्कले सिद्धान्तहरू दुवै गलत भन्ने प्रमाणित गर्दैन बरु अर्थतन्त्रभित्र रहेका विरोधाभासलाई उजागर गर्छ । त्यसैले अर्थशास्त्र डिस्कोर्षको विज्ञान हो ।प्राज्ञिक बहस आर्थिक सिद्धान्त, नीति र कार्यान्वयनका अभ्यास समाज वा राज्यका अभिन्न अंग हुन् । यस्ता बहसले जटिल आर्थिक घटनाप्रति हाम्रो बुझाइलाई समृद्ध बनाउन सहयोग गर्छ । अर्थशास्त्रीहरूले वित्तीय नीति, मौद्रिक नीति, व्यापार, कर प्रशासन, गरिबी, आय वितरण जस्ता मुद्दामा आफ्ना दृष्टिकोण प्रस्तुत गर्छन् । यी बहस वैचारिक भिन्नता, अनुभवजन्य प्रमाणबाट उत्प्रेरित हुन्छन् । समाजभित्रका विविध चासो र मूल्यलाई प्रतिबिम्बित गर्छन् ।अर्थशास्त्र वा अर्थतन्त्रमा प्रशस्त विरोधाभास हुन्छन् । नीतिहरूले वाञ्छित एवं अवाञ्छित प्रभाव देखाउँछन् । वाञ्छित प्रभाव देखिँदा अवाञ्छित प्रभाव नदेखिने होइन । दुवै एकै पटक देखिन सक्छन् । तुलनात्मक रूपले कुन प्रभाव बढी देखियो भन्ने महत्त्वपूर्ण हुन्छ । यसरी तुलनात्मक रूपले मापन गर्दा सबै पक्ष नसमेटिएका हुन सक्छन् । त्यसैले अर्थशास्त्रमा बहसको आवश्यकता छ ।प्राज्ञिक बहस नयाँ विचारले उत्पन्न गर्ने, विचारको आदानप्रदान गर्ने र विषयवस्तुमा गहिरो बुझाइ बनाउने क्षमता राख्छन् । केही अवस्थामा ती बहसले थप तर्क वा बुझाइ दिनुको सट्टा पूर्वकल्पित धारणा बलियो बनाउँछन् । यसले नकारात्मक कुरालाई प्रश्रय दिन सक्छ । प्राज्ञिक बहसमा विचारको सारको सट्टा वाक्पटुताले प्रभाव पर्न सक्छ । विरोध गर्दैमा नयाँ तथ्य जन्मिँदैन । समर्थन गर्दैमा त्यो सत्य हुँदैन । कुन मान्यता वा धारणामा रही आर्थिक विश्लेषण वा नीति निर्माण गरिएको छ भन्ने महत्त्वपूर्ण हो । अन्तर्निहित धारणाले नै आर्थिक व्यवहारको बारेमा परिकल्पना वा सिद्धान्त तयार गर्न अनुमति दिन्छ । यद्यपि, यी धारणा अपरिवर्तनीय सत्य होइनन् भन्ने कुरा नै अर्थशास्त्रले बहसमा ल्याउँछन् ।अर्थशास्त्रीहरूले आर्थिक घटना बुझ्नका लागि वैकल्पिक ढाँचा, विधि र दृष्टिकोण प्रदान गरेर आर्थिक विश्लेषणलाई समृद्ध बनाउँछन् । बहुविषयक दृष्टिकोण अपनाएर, अर्थशास्त्रीले बौद्धिक विविधता विकास गर्न सक्छन् र अर्थव्यवस्थाको थप समग्र र सूक्ष्म बुझाइमा योगदान दिन सक्छन् । त्यसैले अर्थशास्त्रको दर्शनले अवधारणा वा मान्यतामा प्राज्ञिक बहसलाई निम्त्याउँछ । नेपालको विद्यमान अर्थतन्त्र एवं आर्थिक नीतिले प्रशस्त प्राज्ञिक बहस खोजेको छ । हालै राष्ट्र बैंकबाट प्रकाशित यस आर्थिक वर्षको ६ महिनाको रिपोर्टले बैंकहरूमा रहेको विदेशी विनिमय सञ्चितिले १४५ महिनाको वस्तु आयात र १२१ महिनाको वस्तु तथा सेवा आयात धान्न पर्याप्त रहने देखिन्छ । वास्तवमा विदेशी विनिमय सञ्चितिले ८ वा ९ महिनाको आयात धान्न सक्ने भए पुग्छ । बढी सञ्चिति गर्नॅ अर्थतन्त्रमा दायित्व सिर्जना गर्नॅ हो । यसका कारण अर्थतन्त्रमा नकारात्मक असर जस्तैः नेपाली मुद्राको क्रयशक्ति बढाउने, आयात बढाउने, निर्यात घटाउने, अन्तर्राष्ट्रिय प्रतिस्पर्धा घटाउने, रोजगारी घटाउने आदि देखिन सक्छन् । तसर्थ हालको सञ्चितिको उपयोगको बारेमा व्यापक प्राज्ञिक बहस आवश्यक छ । तर सरकार सञ्चिति बढेकामा खुसी छ । यसका अवाञ्छित असरबारे बहस गर्ने पक्षमा देखिँदैन ।हाल सरकारी खर्च गत वर्षको तुलनामा १७ प्रतिशतले घटेको छ । एकातिर खर्च गर्न सकिएको छैन अर्कोतिर सरकारले आन्तरिक ऋण लिइरहेको छ । उपलब्ध स्रोतलाई कसरी परिचालन गर्ने ? नयाँ विकल्प कसरी खोज्ने वा माथि उल्लिखित असरलाई कसरी उपयोग गर्ने भन्नेबारेमा व्यापक बहस जरुरी छ ।भारतीय रुपियाँसँगको निश्चित विनिमय दर लामो समयदेखि बजारको प्रकृतिअनुसार परिवर्तन गरिएको छैन । भारतीय रु १०० बराबर नेपाली रु १६० हुने भनेर तीन दशक अगाडि तय गरिएको थियो । बजारको प्रवृत्ति र प्रकृति अनुसार ४५ वर्षको अन्तरालमा परिवर्तन गर्नॅपर्ने हुन्छ । त्यसैअनुसार अर्थतन्त्रले आफूलाई सन्तुलन बनाइराख्छ । समयसमयमा सन्तुलन बन्दै जाँदा त्यसका अवाञ्छित असर कम हुन सक्छन् । निश्चित विनिमय दरका कारण अन्तर्राष्ट्रिय व्यापार र लगानीमा स्थिरता, निश्चितता र पूर्वानुमान प्रदान सजिलो हुन्छ । गतिशील अर्थतन्त्रमा लामो समयसम्म निश्चित विनिमय दर व्यवस्था कायम राख्दा हुने फाइदा पनि लिन नसक्ने अवस्था आउँछ । जस्तैः बजारले निर्धारण गर्ने विनिमय दरभन्दा निश्चित गरिएको विनिमय दरबीचको फरक धेरै रह्यो भने अर्थतन्त्रमा अवाञ्छित दबाब परिरहेको हुन्छ । निश्चित विनिमय दरका कारण मौद्रिक नीतिको स्वायत्ततामा प्रतिबन्ध लगाइएको छ । निश्चित विनिमय दरले समष्टि आर्थिक असन्तुलन र विकृतिलाई पनि बढाएको छ । उत्पादन होइन कारोबारलाई प्रश्रय दिएको छ । निश्चित विनिमय दरले स्थिरता, पूर्वानुमान र अनुशासनको सन्दर्भमा सम्भावित लाभ प्रदान गर्छ भनिए पनि लामो समय एकै दर राख्दा सञ्चिति प्रभावका कारण उत्पादन होइन उपभोगलाई बढावा दिएको छ । कतिपय अवस्थामा उक्त विनिमय दरले अर्थतन्त्रलाई बिग्रिनबाट जोगाएको छ । लामो समयसम्म राखिने निश्चित विनिमय दरले ल्याएका फाइदा बेफाइदाबारे व्यापक बहसको आवश्यकता छ । दुई दशकको कुल गार्हस्थ्य उत्पादनको प्रवृत्ति र संरचना हेर्ने हो भने द्वितीय क्षेत्र बढ्न सकेको छैन । प्राथमिक क्षेत्र घट्दै गएको छ । कारोबारमा भएको मूल्य अभिवृद्धिले तृतीय क्षेत्र अस्वाभाविक बढेको छ । तृतीय क्षेत्रले द्वितीय क्षेत्रलाई सहयोग गर्नॅपर्ने तर गरेन । यस्तो अवस्था सन् २०१०११ पछि झन् बढेको छ । यसो हुनुमा कुल गार्हस्थ्य उत्पादनको आधार परिवर्तन र अर्थराजनीतिक कारण पनि हो । सन् २०१०११ पछि दलहरूले प्रतिस्पर्धामा होइन सहमतिमा काम गर्न थाले । आर्थिक क्रियाकलाप वा व्यापारव्यवसाय, उद्योगवाणिज्य क्षेत्रमा पनि हुन थाल्यो । नेटवर्क, गठबन्धन, सहमति आदिले कारोबार प्रोत्साहन दियो । कारोबार बढायो तर उत्पादन बढाएन । प्रतिस्पर्धा हराएपछि इन्नोभेसन हरायो । गतिशीलता हरायो । कारोबार वा सट्टापट्टाले आम्दानी सजिलो बनायो । उक्त तथ्य बढ्दै गएको तृतीय क्षेत्रले देखाउँछ । आर्थिक वृद्धि दरको रोजगारी सिर्जना गर्ने क्षमता क्रमशः ह्रास हुँदै गयो । बेरोजगारी बढ्यो । पछिल्ला राष्ट्रिय तथ्यांक कार्यालयले गरेका सर्भेले त्यस्तै देखाउँछ ।विप्रेषण, निजी क्षेत्रको ऋण र सरकारी ऋणले आर्थिक गतिविधिलाई चलायमान बनाउन इन्धनका रूपमा काम गरिरहेका छन् । उत्पादन वित्तीय क्षेत्रको आकार कुल गार्हस्थ्य उत्पादनको आकारभन्दा बढी हुन गएको छ । उत्पादनविहीन उपभोग केन्द्रमा परिणत भएको छ । राष्ट्रिय बचतको ठूलो हिस्सा लगानी गरिँदैन तर अचल सम्पत्ति किन्न प्रयोग गरिन्छ । तेस्रो जीवनस्तर सर्भे र चौथो जीवनस्तर सर्भेबीच उपभोगमा व्यापक परिवर्तन आएको छ । उपभोग खर्चको ३८ प्रतिशत गैरखाद्य र ६२ प्रतिशत खाद्य रहेकामा चौथो जीवनस्तर सर्भेमा आउँदा औसत गैरखाद्यको अंश ४७ प्रतिशत र खाद्यको अंश ५३ रहेको छ । करिब २ प्रतिशत नेपालीसँग कार छ । पाँच दशकभन्दा बढी भयो कुल गार्हस्थ्य उत्पादनको ९०९२ प्रतिशत वा सोभन्दा बढी उपभोग गर्दै आएको । सन् १९९०२००० सम्म कुल गार्हस्थ्य उत्पादनको ८८८९ प्रतिशत उपभोग गरेको देखिन्छ । त्यसपछि यो प्रवृत्ति फेरि बढ्यो । भारत र नेपालमा पाँच दशक अगाडि उपभोगको प्रवृत्ति लगभग समान थियो । हाल भारतमा कुल गार्हस्थ्य उत्पादनको ७० प्रतिशत हाराहारी उपभोग गरेको देखिन्छ । चीनमा कुल गार्हस्थ्य उत्पादनको ५० प्रतिशत हाराहारीमा उपभोग गरेको देखिन्छ । उपभोग बढी हुनु भनेको बचत कम हुनु हो । बचत कम भएपछि लगानी कम हुन्छ । निजी क्षेत्रले कुल गार्हस्थ्य उत्पादन बराबरी नै कर्जा परिचालन गर्दा उत्पादनमा वृद्धि हुँदैन जबकि भारतमा कुल गार्हस्थ्य उत्पादनको ५० प्रतिशत हाराहारी कर्जा प्रवाह हुँदा ७८ प्रतिशत आर्थिक वृद्धि हुन्छ । किन हाम्रो अर्थतन्त्र अमिल्दो छ ? व्यापक बहसको विषय छ ।लोकतान्त्रिक सरकारको सैद्धान्तिक आदर्शको तुलनामा राजनीतिक संस्था, नीति निर्माण र निर्णय प्रक्रियामा लोकतन्त्रको अपर्याप्त स्तर हुन जाँदा लोकतान्त्रिक घाटा (डेमोक्रेटिक डेफिसिट) देखिन आउँछ । यसको असर प्रत्यक्ष रूपमा अर्थतन्त्रमा पर्छ । डेमोक्रेटिक डेफिसिट, ट्रेड डेफिसिट र बजेट डेफिसिटको सम्बन्ध कस्तो छ ? यसबारेमा पनि बहस हुनुपर्छ । हाम्रो व्यवहार, कार्यशैली, चुनावी प्रकिया, लोकतान्त्रीकरण आदिले अर्थतन्त्रलाई कता लागिरहेको छ ? यी प्रश्नले पनि व्यापक प्राज्ञिक बहसको माग गर्छन् ।सैद्धान्तिक एवं तथ्यले प्रमाणित गर्छन् कि राजनीतिक प्रतिस्पर्धा र आर्थिक कार्यसम्पादन अथवा आर्थिक विकासबीच सकारात्मक सम्बन्ध हुन्छ । राजनीतिक पार्टीहरूको सही नीति छनोटले अर्थतन्त्रमा सकारात्मक असर पुर्याउँछ । अनुसन्धानले प्रमाणित गरेको तथ्य हो, उच्च राजनीतिक प्रतिस्पर्धाले अधिक दक्षता उन्मुख नीतिको छनोटमार्फत आर्थिक दक्षता सुधार गर्छ । नेपालमा यस किसिमका बहसलाई खासै प्रश्रय दिइएको छैन । बहस होइन प्रतिरक्षा गर्ने प्रवृत्तिले बहसको संस्कृति विस्थापित गरेको छ । बहस गर्ने, विचार निर्माण गर्ने विश्वविद्यालयले हो । विश्वविद्यालय पनि आफ्नै जटिलताले ग्रस्त छ । अधिकारी त्रिभुवन विश्वविद्यालय अर्थशास्त्र केन्द्रीय विभाग प्रमुख हुन् ।"
विज्ञापन बजारमा गलत अभ्यास,"नेपालमा २०४६ सालमा बहुदलीय प्रजातन्त्रको उदयसँगै आमसञ्चारको विकासअनुरूप निजी सञ्चारगृहहरू खुले । खुला परिवेशमा सञ्चारगृहहरूको संख्या बढ्दै गयो । सुरुमा छापामाध्यमहरू आउँदै गर्दा मानिसमा त्यो बेला त्यति चेतना थिएन । पाठक कम थिए । तर एफएमतथा टेलिभिजन सञ्चालनमा आएको समयमा मानिसमा चेतना बढिसकेको थियो । विज्ञापनका लागि नयाँनयाँ प्लेटफर्म आएपछि विज्ञापनको स्वरूप, ढाँचा, आकार, तरिकामा समेत विविधता आयो । सुरुमा छापाहरूमा देखिने विज्ञापन विस्तारै रेडियोमा सुनिने भए । तत्पश्चात विज्ञापनहरू विस्तारै टेलिभिजनमा हेर्न पाइन थाल्यो । मिडियाको आकारसँगै विज्ञापनदातामा विज्ञापनको महत्त्व, विज्ञापन गर्नुपर्ने सोचको विकास हुन थाल्यो । यसपछि विज्ञापन बजार पनि प्रतिस्पर्धी बन्न थाल्यो ।नयाँ सञ्चारमाध्यम आएसँगै विज्ञापनको दायरा फराकिलो हुँदै गयो । विज्ञापनदाताको पनि छनोट बढ्न थाल्यो । बजारमा विज्ञापनमा जुट्ने एजेन्सीहरूको काम बढ्ने, नयाँनयाँ सिर्जनाहरू आउन थाले। विज्ञापन एजेन्सीहरू सयौंको संख्यामा आए र बजारमा प्रतिस्पर्धा बढ्यो । नेपालमा विज्ञापनको विकाससँगै विज्ञापन एजेन्सीहरूको हकहित जगेर्ना गर्नका लागि नेपाल विज्ञापन एजेन्सी संघको जन्म भयो ।व्यवस्थित विज्ञापन बजारका लागि संघले भूमिका खेल्न थाल्यो । यसैगरी मिडियाहरूको पनि संगठित संस्थाहरू आए । आआफ्ना हकहितका लागि विभिन्न संस्थाहरूको उदय भयो । मिडिया तथा विज्ञापन एजेन्सीहरूको संस्था बढेसँगै बजारलाई कसरी बढाउने, सहकार्य कसरी गर्नेजस्ता एक आपसी हितका लागि मिडिया र एजेन्सीबीचमा सहकार्य र समन्वय हुन थाल्यो ।देशमा औद्योगिक व्यवसाय ऐन, वैदेशिक लगानी तथा प्रविधि हस्तान्तरण ऐन, निजीकरण ऐन, मुअकर ऐनजस्ता ऐनको प्रारम्भसँगै देशमा उद्योग व्यवसायमा लगानीको साथै विज्ञापन गर्ने सोचको विकास हुन थाल्यो । व्यावसायिक ऐन र कानुनले गर्दा देशमा लगानिको वातावरण बन्यो । २०४६ सालपछि मुलुकमा ठूला ठूला घटना, परिघटना र उतारचढाव आयो । यसकारण विज्ञापनका लागि नयाँनयाँ प्लेटफर्म बढेसँगै विज्ञापनको संख्या बढ्न सकेन । त्यही बजारमा भइरहेको गरिरहेका विज्ञापनहरूमा नै एजेन्सीहरूको र मिडियाहरूको ध्यान पर्न थाल्यो ।२०६३ सालदेखि नेपाली विज्ञापन बजारमा विज्ञापन सिर्जनालाई वृद्धि गरी, पुरस्कृत गर्ने साथै नेपाली विज्ञापन बजारलाई अन्तर्राष्ट्रियस्तरमा लैजाने विज्ञापन स्रष्टा तथा सर्जकलाई हौसला बढाई, विज्ञापन सिर्जनालाई मर्यादित, सभ्य, र भव्य बनाउने उद्देश्यका साथ कृति अर्वाडस् पहिलो संस्करण सुरु भएको थियो । आजसम्म १२औं संस्करण पूरा गरिसकेको अवार्डस् मिडिया विज्ञापनदाता सर्जक स्रष्टा कलाकार सबै सरोकारवालाको साझा बनेको छ । २०६५ तिर नेपाल विज्ञापन संघ तथा सञ्चार उद्यमीहरूको पहलमा पाँचबुँदे सहमति भयो । विज्ञापन व्यवसायलाई मर्यादित र व्यवस्थित गर्न गरिएको सहमतिपछि केही समय बजार सुचारु रह्यो । विज्ञापन बजार अनुशासित र मर्यादित तथा स्वस्थ बनाउन नेपाल विज्ञापन संघले क्लिन फिड, अलग्गै विज्ञापन काउन्सिलको माग निरन्तर गरिरह्यो । सरकारसँग बारम्बार विज्ञापनको छुट्टै ऐनको माग गर्दै आएकोमा सरकारले २०७६ कात्तिकका अध्यादेशमार्फत विज्ञापन नियमन गर्ने ऐन ल्यायो ।विज्ञापन बजारलाई मर्यादित तथा स्वस्थ बनाउन २०४७ सालदेखि नै नेपाल विज्ञापन संघ लागिपरेको छ । चाहे भूकम्प, कोरोना, बाढीपहिरोको अवस्थाजस्ता विषम परिस्थितिमा होस् वा सहज परिस्थितिमा संघ अनवरत रूपमा मिडियासँग घनीभूत सहकार्य गर्दै अगाडि बढिरहेको छ । विज्ञापन बजारलाई नेतृत्व लिएर नेतृत्वदायी भूमिकामा संघ प्रतिबद्ध छ । जसमा संघले विज्ञापन ऐन, विज्ञापन कार्यविधि, विज्ञापन नियमावली, विज्ञापन आचारसंहिता, विज्ञापन नीतिमा संघको अग्रणी भूमिका छ । यद्यपि ऐन नियमावलीका प्रावधानप्रति संघका कतिपय विमति छन्, तर पनि संघ विज्ञापन बोर्डसँग सहकार्यमा जुटेको छ । विज्ञापन ऐनमार्फत रहेको विज्ञापन आचारसंहितालाई सर्जक, ब्रान्ड, एजेन्सी, मिडिया र विज्ञापनदातालाई जिम्मेवार बनाउने उनीहरूको कार्य क्षेत्र, जिम्मेवारी, उनीहरूले पालना गर्नुपर्ने कुराहरूमार्फत विज्ञापन उद्योगका सबै साझेदारहरूलाई स्वनियमन गरी बजार व्यवस्थित र मर्यादित गर्न संघ विज्ञापन बोर्ड सँगसँगै छ । विज्ञापन बजारमा आउन चाहने विद्यार्थी र पेसाकर्मीलाई यस क्षेत्रमा रहन, टिकाइराख्न समयानुकूल तालिम, ज्ञान, सीप अध्यावधिक तथा राष्ट्रिय र अन्तर्राष्ट्रिय विज्ञापन बजारबारे जानकारी गराउन, अन्तर्राष्ट्रिय संघसंस्थामार्फत विभिन्न कार्यक्रम गर्ने लक्ष्य लिएको छ । जसअनुसार आफा, (एसियन फेडेरेसन अफ एडभरटाइजिङ एसोसिएसन) तथा (इन्टरनेसनल एडभरटाइजिङ एसोसिएसन) आईएएसँग सञ्जालमा रहेर नेपालमा राष्ट्रिय तथा अन्तर्राष्ट्रिय विज्ञहरू बोलाएर भेला, गोष्ठी, सेमिनार, कार्यशाला छलफल गर्ने लक्ष्य राखेकोछ । साथै इन्टरनेसनल एडभरटाइजिङ एसोसिएसन नेपाल च्याप्टर र एड क्लब अफ नेपालमार्फत विज्ञापन, ब्रान्ड, क्रिएटिभ, डिजाइन, मार्केटिङ, प्रस्तुतीकरणजस्ता विषयमा बजारमा रहेका विज्ञापनकर्मी, विज्ञापन पेसा तथा व्यवसायमा आउन चाहनेका लागि लक्षित कार्यक्रम गरिरहको छ । विज्ञापन बजारमा रहेका विविध चुनौती तथा अवसरमा सञ्चारगृहबाट विज्ञापन व्यवसायीलाई स्थान नदिनु, आफैं मार्केटिङमा अग्रसर हुनु, बजारमा विज्ञापनदाता र विज्ञापन एजेन्सी, मिडिया र एजेन्सीबीच अर्बौको उधारो कारोबार, उधारो नउठ्ने समस्या, एजेन्सीले मिडियामा लगानी गरेर विज्ञापन गर्ने तर विज्ञापनदाताबाट ढिला भुक्तानी हुनु, विज्ञापन दररेटमा मिडिया अस्पष्ट हुनु, विज्ञापन दररेटमा पहुँच क्षेत्र, वर्ग, विषयवस्तु, आकार, गुणस्तर, पाठक दर्शक र श्रोताका आधारमा नराखिनु ज्वलन्त उदाहरण हुन् ।नेपाली विज्ञापन बजारमा व्यापक अवसर छन् । राष्ट्रिय महत्त्वका परियोजना, देशमा बन्दै गरेका भौतिक संरचना, बजारमा आइरहेका विदेशी ब्रान्डका फ्रेन्चाइजका लागि विज्ञापन अत्यावश्यक हुन्छ । कतिपय ब्रान्डले विदेशबाट ओटीटी प्लाटफर्ममा नेपाललक्षित विज्ञापन गरेका उदाहरण पनि छन् । यसको रोकावटका लागि सहकार्य जरुरी छ ।प्लेटफर्महरू आउँदै गर्दा वाइङ, पीआर, रिलिज, कन्टेन्ट, क्रिएटिभ, थ्रिसिक्टी, आउटडोर एजेन्सी पनि छन् । यी सबै एजेन्सीका काम भिन्न छन् । यसकारण यी भिन्न एजेन्सीले मिडिया र विज्ञापनदातासँग गर्ने कारोबारको तरिका, प्रकृति, छुट, कमिसन, डिस्काउन्ट, बोनस फरक छन् । साथै यी एजेन्सीका समस्या, चुनौती र अवसरअलग छन् । संघभित्रका अलगअलग प्रकृतिका कारोबार गर्ने एजेन्सीलाई समेट्न संघलाई पनि चुनौती छ । यसका लागि संघले विषयगत समितिको अवधारणा ल्याएको हो । संघले यसलाई मनन गर्दै आफ्नो नाम नेपाल विज्ञापन एजेन्सी संघबाट नेपाल विज्ञापन संघ बनाएको हो । हरेक प्रकारका एजेन्सीका आआफ्नै समस्या छन् । बजारमा रिलिजिङ एजेन्सीको संख्या बढी छ । तसर्थ रिलिजिङको समस्या ठूलोजस्तो लाग्छ । तर कारोबारको हिसाबले वाइङको बढी हुन सक्छ । तर व्यावसायिक मूलभूत कुरा एकै हुन्छन्, जस्तो कि कारोबार कर छुट, उधारो, अस्वस्थ प्रतिस्पर्धा, साझा समस्या हुन् । एकातर्फ विज्ञापनदाता क्रिएटिभका लागि धेरै पैसा तिर्न तयार छैनन् । अर्कोतर्फ बजार विचलित छ । कन्टेन्ट प्रोडक्सन अर्थात् कार्यक्रम उत्पादन तथा निर्माण एवं बाहिरबाट ल्याइएका कार्यक्रमको कपिराइट र फ्रेन्चाइन्जको व्यवस्थापन अर्को चुनौती छ । एजेन्सी र एजेन्सी, मिडिया र मिडिया, मिडिया र एजेन्सी, मिडिया रविज्ञापनदाता, विज्ञापनदाता र एजेन्सी, विज्ञापनदाता र विज्ञापनदाताबीचमा विद्यमान असझदारी, विवाद, समस्या समग्र विज्ञापन उद्योगको समस्या हो । जहाँ उधारोदेखि मूल्य निर्धारण, बिल भरपाई, भुक्तानी, दरभाउ, ब्रान्डको नक्कल, प्रतिलिपि अधिकार, अनधिकृत विज्ञापन निर्माण, दरभाउमा अनावश्यक मोलिमलाउ, डिस्काउन्ट, छुट, बोनस, धरौटी आदिको समस्या मुख्य छन् । साथै एक एजेन्सीले काम गरिरहेको विज्ञापनदातासँग अर्को एजेन्सी गएर पिचिङ गर्ने, सस्तोमा काम लिएर गुणस्तरमा सम्झौता गर्ने, विज्ञापनदातासँग एजेन्सीले भए गरेका सम्झौतालाई दुवै पक्षबाट अक्षरशः पालन नगर्ने, विज्ञापन प्रकाशनप्रसारण भएपछि विज्ञापनदाताद्वारा विज्ञापनमा समस्या देखाएर भुक्तानीमा झमेला गर्ने, एजेन्सीले विज्ञापनदातासँग भएको सम्झौताबमोजिम विज्ञापन प्रकाशन प्रसारण नगर्ने आफूखुसी परिवर्तन गर्ने, विज्ञापनलाई एउटामा प्रकाशनप्रसारण गर्ने सम्झौता भएकोमा अर्कोमा गर्ने, मिडिया तथा विज्ञापनदाताद्वारा एजेन्सीको सिर्जनालाई अवमूल्यन गर्ने अवस्था पनि छ । पछिल्लो समय विज्ञापनदातालाई बढी बिलिङ गरेर एजेन्सीले मिडियालाई अति कम भुक्तानी गरेको विषय विभिन्न निकाय, सरकारी प्रतिनिधि वा मिडियाले उठाएका छन् । सरसर्ती हेर्दा यसमा एजेन्सीको गल्तीजस्तो देखिए पनि यसबाट मिडिया र एजेन्सी दुवैले लाभ लिइरहेका छन् । त्यस्तै, एजेन्सीएजेन्सीबीचको प्रतिस्पर्धाका कारण क्रिएटिभका कर्मचारी नटिक्ने वा छोटो समयमै अन्यमा जाने अवस्था छ । बैंकहरूबीच भएको कर्मचारी नियुक्त गर्दा वा छाड्दा नो अब्जेक्सन लेटरको सहमतिको अभ्यास एजेन्सीमा पनि लागू गर्नुपर्ने अवस्था छ ।मिडिया र एजेन्सीहरूबीच उधारो, नगद छुट, बोनस कमिसन, दरभाउ, डिस्काउन्ट, फ्रिक्वेन्सी डिस्काउन्ट आदि समस्या छन् । मिडियाले सम्झौताबमोजिम प्रकाशनप्रसारण नगरेको, एजेन्सीले विज्ञापनदाताबाट ल्याएर विज्ञापन तोकिएको मिडियामा नदिई अन्यमा घुमाएको आदि आरोप पनि आइरहेका छन् । साइनेज तथा आउटडोरमा विज्ञापनदाता एजेन्सी, नगरपालिका ठेकेदार, स्थानीय तहबीच विवाद छ । स्थानीय निकायसँग सम्झौता गरेर काम गर्दा पनि अन्य सरकारी निकायबाट अवरोधको अवस्था छ ।बाइङ एजेन्सीका समस्या पनि यावत् छन् । विज्ञापनदातासँग व्यावसायिक साझेदार वा सल्लाहकार बन्न एजेन्सीहरू पनि आफ्नो क्षमता र जनशक्तिमा निखार ल्याउन आवश्यक छ । जसबाट एजेन्सीले आफूलाई अब्बल देखाउन सक्छ । सन् २०१५ पछि आएको डिजिटल विज्ञापन नयाँ भएकाले पनि सुरूआती दिनमा मानिसको आकर्षण रह्यो । विस्तारै यसतर्फको लगाव बढ्न थाल्यो । लगानी कम पर्ने भएकाले पनि छनोटमा पर्यो । बजारमा विज्ञापनका नयाँ आयाम भित्रिएसँगै बजार प्रतिस्पर्धी बन्यो। तर बजार सीमित भएकाले धेरै जनाले खेल्ने वातावरण रह्यो । यसमा गलत प्रयासहरू हुन थाले । मूल्य, डिस्काउन्ट, फ्रिक्वेन्सी, आदिमा मोलमोलाई हुन सुरु भयो ।महाभूकम्प र कोभिड महामारीपछि मुलुकको अर्थतन्त्र मात्र होइन, अन्तर्राष्ट्रिय क्षेत्रमा आएको आर्थिक मन्दीले विश्वभर असर पुर्याएको छ । यसको अर्थ, सबै कुरा बिग्रेको भने होइन । यी यावत् घटनाक्रमले हाम्रो स्वदेशी उत्पादनमा ह्रास भए सँगसँगै विदेशी ब्रान्डहरू आइरहेका छन् । यसमा नेपाली ब्रान्डहरूले उपभोक्तामा सकारात्मक सन्देश दिनका लागि पनि विज्ञापनमा खर्चनु आवश्यक छ । तर पनि सबैसमस्याको समाधान कानुनसम्मत ढंगबाट गरिनुपर्छ ।त्यस्तै, सरकारले पनि सर्वसाधारण मानिसले बुझ्ने गरी अर्थतन्त्रलाई सकारात्मक सन्देश दिन रचनात्मक ढंगबाट विज्ञापन गर्नुपर्छ । ब्रान्डबारे जानकारी कम भएकाले उपभोक्तालाई विज्ञापनमार्फत बुझाउन जरुरी छ । डिजिटल मिडियाभित्रको एउटा खण्ड सामजिक सञ्जाल आइरहेको छ । डिजिटल मिडियाको पहुँचको पछाडि त्यसको सबलपक्ष विज्ञापनदाताले सहजै विज्ञापनको प्रभाव असर हेर्न सक्छ । तर हाम्रो विद्यमान सञ्चारमाध्यममा त्यो सुविधा नभएकाले यसको विकास आजको आवश्यकता हो ।विज्ञापनदातलाई एजेन्सी चाहिने र एजेन्सीलाई मिडिया चाहिन्छ । आजको दिनमा मिडियाले पनि आफ्नो मार्केटिङको तरिका र एजेन्सीले पनि आफ्ना कार्यशैली बदल्नुपर्छ । हामीकहाँ रहेका एजेन्सीबाट राष्ट्रिय तथा अन्तर्राष्ट्रिय विज्ञापन बनेर बजारमा आइरहेकाछन् ।विज्ञापनदाता मिडिया र एजेन्सीबीच हामीले प्रस्ट लिखित सहमति गरेर अगाडि बढनुपर्छ । विज्ञापन व्यवसायसँग सम्बन्धित माथि उल्लेखित समग्र समस्या समाधानका लागि नेपाल विज्ञापन संघले पहलकदमी लिएर मिडिया र विज्ञापनदातासँगै सहकार्यमा विज्ञापन उद्योगको उत्थान एवं हितका लागि वस्तुनिष्ठ ढंगबाट भूमिका खेल्न सक्छ । व्यावसायिक स्वच्छता, नैतिकता, इमान्दारिता एवं सामाजिक उत्तरदायित्वका लागि हरेक विज्ञापन चक्रका साझेदारहरूरुले आआफ्नो स्थानबाट तत्काल नाफा घाटा मात्र नहेरी दीर्घकालसम्म यस व्यवसायमा टिकिरहन र व्यवसायलाई मर्यादित बनाउन योगदान गर्नुपर्छ । यसबाट हाल सरकारले लगाएको विज्ञापन अवरोध हटाउन, विज्ञापन बजार बढाउन र विज्ञापनमा अनियमितता छ भन्ने आमसोच परिवर्तन गर्दै राज्यको चौथो अंगबाट दिइने सेवालाई सम्पादकीय स्वतन्त्रता जोगाएर अगाडि बढ्न सहज हुन्छ । हाम्रा व्यक्तिगत समस्यालाई केही समय थाती राखेर व्यावसायिक अनुशासन कायम गरेमा हामीप्रति उद्योग व्यवसाय तथा प्रतिष्ठानको विश्वास बढ्छ । अनि मात्र हामी उपभोक्ता सचेतना र वस्तु तथा सेवाको जानकारी दिनखरो रूपमा उत्रन मात्र होइन, आआफ्ना सिर्जनामा निखार ल्याउन पनि सक्छौं ।थापा नेपाल विज्ञापन संघका अध्यक्ष हुन्"
लगानी र व्यापार : चुनौतीसागै सम्भावना,"गर्नुपर्ने सुधारथोरै मात्रामा उत्पादन, पुरानो प्रविधिको प्रयोग, वस्तुको कमसल गुणस्तर आदिको कारण अधिंकाश स्वदेशी उत्पादनको उत्पादन लागत बढी हुने गरेको छ । जसका कारण स्वदेशी उत्पादनले आयातित वस्तुसँग प्रतिस्पर्धा गर्न नसक्दा बजार नपाउने अवस्था छ । त्यसकारण आधुनिक र उपयुक्त प्रविधिको प्रयोग गरेर व्यवस्थित तवरले ठूलो मात्रामा गुणस्तरीय सामान उत्पादनमा जानुपर्ने देखिन्छ । सस्तोमा गुणस्तरीय सामान उत्पादन गर्न सकिएमा आन्तरिक खपत र छिमेकी ठूला बजार चीन र भारतलगायत अन्य मुलुकमा समेत निर्यात गर्न सकिन्छ । उत्पादन र व्यापारका लागि न्यूनतम आधारभूत पूर्वाधार, जस्तै सुविधासम्पन्न औद्योगिक ग्राम, औद्योगिक क्षेत्र, विशेष आर्थिक क्षेत्र, वस्तुविशेष औद्योगिक क्षेत्र स्थापना र सञ्चालनमा जोड दिनुपर्ने देखिन्छ । यस्ता क्षेत्रहरूबीचको आपसी सम्बन्ध कायम गरी उपकरारको माध्यमबाट बजार विस्तारीकरण र मूल्यशृंखला कायम गर्नुपर्छ । त्यसैगरी, आन्तरिक व्यापार विस्तारका लागि स्थानीय र प्रदेश सरकारको तहबीच व्यापार प्रवर्द्धनमा जोड दिनुपर्दछ । उद्योग व्यवसायको दर्ता, सञ्चालन, नवीकरण र बहिर्गमनको प्रक्रियालाई सरलीकृत गर्दै प्रत्यक्ष विदेशी लगानीलाई आकर्षित गर्नुपर्ने देखिन्छ । लगानीसम्बन्धी सेवा तथा सुविधा एकै स्थानबाट उपलब्ध गराउने गरी एकलबिन्दु सेवा केन्द्रलाई पूर्णरूपमा विद्युतीय प्रणालीमा आबद्ध गरी सञ्चालन गर्नुपर्ने देखिन्छ । लगानी र व्यापारिक क्षेत्रमा सूचना प्रविधिको प्रयोग अधिकतम रूपमा गरी लाभान्वित हुन जरुरी छ । त्यसैगरी, विश्वव्यापीकरणमा प्रवेश गरेसँगै नेपाललाई अतिकम विकसित राष्ट्रको हैसियतले प्राप्त हुने अवसरलाई पूर्ण रूपमा उपयोग गरी हाम्रा वस्तु तथा सेवालाई प्रतिस्पर्धी बनाउन पहल गर्नुपर्ने देखिन्छ ।देशको कुल गार्हस्थ्य उत्पादनमा उद्योग क्षेत्रको योगदानमध्ये लघु, घरेलु तथा साना उद्योगको योगदान ९० प्रतिशतभन्दा बढी छ । यस्ता साना उद्योग प्रवर्द्धनका लागि सहुलियतपूर्ण ऋण तथा प्रविधिगत सहयोग गर्नुका साथै छरिएर रहेको पुँजी एकीकृत गरी लगानी गर्न स्टार्टअप नीति तर्जुमा गर्नुपर्ने देखिन्छ । स्थानीय तह, संघ, प्रदेशका सार्वजनिक क्षेत्रका कार्यालय स्वदेशी वस्तु उपयोगको धेरै ठूलो बजार हो । सार्वजनिक खरिद ऐन परिमार्जन गरी स्वदेशी वस्तु खरिद प्रक्रियालाई प्रवर्द्धन गरिदिनुपर्छ । फर्निचर, हाते कागज, स्टेसनरी, स्कुल, कलेज, सेना प्रहरी, कर्मचारीले लगाउने पोसाकलगायतका नेपाली उत्पादनको प्रयोगलाई व्यवस्थित र नियमन गर्न सार्वजनिक निकायमा स्वदेशी वस्तुको उपयोगसम्बन्धी निर्देशिका परिमार्जन गरी तत्काल कार्यान्वयन गर्नुपर्ने देखिन्छ । त्रिभुवन अन्तर्राष्ट्रिय विमानस्थललगायत अन्य ठूला विमानस्थल र प्रदेशस्तरीय नेपाली उत्पादनका कोसेली घर स्थापना गरी प्रदेशस्तरीय सामानको बजारीकरणको प्रबन्ध गर्नुपर्दछ । राजमार्गका बस बिसौनीमा जिल्ला जिल्लामा उत्पादित स्थानीय उत्पादन किन्न सक्ने व्यवस्था गर्न सकिन्छ । त्यसैगरी विदेशीहरूलाई पूर्णरूपमा नेपाली सामानको उपहार, विदेशीहरूले किन्न सक्ने गरी महत्त्वपूर्ण पर्यटकीय क्षेत्रमा स्वदेशी उत्पादनमा बिक्री कक्षहरू मेड इन नेपाल सेन्टर जस्ता पूर्वाधार निर्माण र सञ्चालन गर्नुपर्छ ।संक्षेपमा भन्नुपर्दा नेपालमा तुलनात्मक लाभ र प्रतिस्पर्धी क्षमता भएका वस्तु तथा सेवाको थप अध्ययन गरी यस्ता वस्तुको उत्पादन र बजारीकरणमा जोड दिनुपर्ने देखिन्छ । स्वदेशी तथा विदेशी लगानी अभिवृद्धि गर्न लगानीमैत्री वातावरण सिर्जना गर्दै व्यापारलाई घटाउन आवश्यकतअनुसार औद्योगिक व्यवसाय ऐन, विदेशी लगानी तथा प्रविधि हस्तान्तरण ऐन, सार्वजनिक निजी साझेदारी तथा लगानी ऐन, ऋण ऐनजस्ता आर्थिक क्षेत्रसँग सम्बन्धित ऐनमा परिमार्जन गर्नुपर्ने देखिन्छ । संस्थागत सुधार र प्रक्रियागत सरलीकरण गरी स्वदेशी एवं विदेशी लगानी आकर्षण गर्दै उत्पादन वृद्धिमा जोड दिनुपर्दछ । लगानीका सम्भावना भएका मुकुकहरूसँग लगानीसम्बन्धी द्विपक्षीय सम्झौता गरी सम्भावित क्षेत्रमा विदेशी लगानी बढाउनुपर्छ । आयात व्यवस्थापनका लागि आयातित वस्तुहरूको पुनरावलोकन गर्दै अनावश्यक वस्तुको सूची हटाउने, नेपालमै उत्पादन हुन सक्ने वस्तुको आन्तरिक उत्पादनमा जोड दिँदै यस्ता वस्तुको आयातमा क्रमशः कम गर्दै जानु पर्दछ । स्वदेशी वस्तुको उत्पादनमा प्रवर्द्धन गर्न उत्पादकलाई मौद्रिक, वित्तीय तथा गैरवित्तीय सहुलियत प्रदान गर्नुका साथै यस्ता वस्तुका कच्चा पदार्थ, आयातको भन्सार महसुललगायत उत्पादित वस्तुको करमा पनि सहुलियत दिनुपर्छ । उद्योग ग्राम, औद्योगिक क्षेत्र, विशेष आर्थिक क्षेत्रको सञ्चालन र आपसी लिकेजको व्यवस्था गर्नुपर्छ । औद्योगिक, व्यापारिक पूर्वाधार निर्माण, लगानी र व्यापारका सबै अवरोध हटाउन राष्ट्रिय तथा अन्तर्राष्ट्रिय प्रयास, द्विपक्षीय र बहुपक्षीय सम्झौता, आपसी छलफल एवं वार्तामा जोड दिनुपर्ने देखिन्छ । खतिवडा नेपाल सरकारकी पूर्वसचिव हुन् ।"
