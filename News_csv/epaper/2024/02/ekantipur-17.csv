शीर्षक,विवरण
कर्णालीका १५७ विद्यालयमा १० भन्दा कम विद्यार्थी,"राज्यले शिक्षामा ठूलो लगानी गरेपनि उपलब्धि निकै न्यून रहेको पालिकाका शिक्षा शाखा प्रमुख कलबहादुर भण्डारी बताउँछन् । गुणस्तरीय शिक्षाका लागि अब विद्यालय मर्ज गर्न आवश्यक छ, उनले भने, कतिपय विद्यालयमा शिक्षकहरू तलब मात्र खाएर बसेका छन् । कालिकोटकै नरहरि गाउँपालिका१ मोराको कक्षा ३ सम्म पढाइ हुने रह कर्णाली आधारभूत विद्यालयमा ४ जना मात्र विद्यार्थी पढाउने गरी प्रधानाध्यापक मानबहादुर बटाला मात्र छन् । पालिकाका शिक्षा अधिकृत दुर्गालाल न्यौपाने पालिकाभरका ३८ विद्यालयमध्ये १० वटामा विद्यार्थीको संख्या सारै न्यून रहेको बताउँछन् । भने, यहाँका केही विद्यालयमा त १० जना विद्यार्थी पनि छैनन् । विद्यार्थीको अभाव खेपिरहेका विद्यालयको अवस्था डोल्पामा पनि उस्तै छ । डोल्पाको मुड्केचुला गाउँपालिका५ को महादेव प्राविमा दुई जना शिक्षकको दरबन्दी छ । विद्यार्थी भने ३ जना मात्रै छन् । १० मिनेटको पैदल दूरीमा अर्को सरकारी विद्यालय पनि छ, मालिका मावि । यहाँ भने विद्यार्थीको चाप छ । पालिकाका शिक्षा इकाइ प्रमुख दलबहादुर बस्नेतले महादेव प्राविमा गुणस्तरीय पढाइ नभएकाले अभिभावकले अर्को विद्यालयमा विद्यार्थी सारेको बताए । २०४६ सालमा खुलेको जगदुल्ला गाउँपालिकाको सुन्दरी आविमा स्थायी दरबन्दीका एक शिक्षक, बालविकास र कार्यालय सहयोगी गरी ३ जना कार्यरत छन् भने विद्यार्थी पनि ३ जना नै छन् । सामूहिक पठनपाठनविद्यार्थी संख्या घट्दै जाँदा यहाँका केही विद्यालयमा सामूहिक पठनपाठन थालिएको छ । एउटै कोठामा दुई वा दुईभन्दा बढी कक्षाका विद्यार्थी राखेर पढाउनुपर्ने बाध्यता रहेको शिक्षकहरू बताउँछन् । सुर्खेतको लेकबेंसी नगरपालिका५ मजुवाको चन्द्रोदय प्राविमा १३ जना विद्यार्थी भर्ना भएका छन् । त्यसमा पनि १० जना विद्यार्थी मात्रै पढ्न आउने गरेका छन् । कर्णाली प्रदेशको राजधानी सुर्खेतका अधिकांश प्रावि १० जनाभन्दा थोरै विद्यार्थीको भरमा चलिरहेका छन् । न्यून विद्यार्थी भएकाले सबै कक्षालाई मर्ज गरेर सामूहिक रूपमा पढाइरहेका छन् । चन्द्रोदय प्राविमा कक्षा १ मा २, कक्षा २ मा ३, कक्षा ३ र ४ मा २२ तथा कक्षा ५ मा ४ जना विद्यार्थी भर्ना भएका छन् । दुई शिक्षिका रहे पनि एक त विद्यार्थी नै कम र अर्को नियमित नआउने तथा विषयगत शिक्षक पनि नभएकाले प्राविकी शिक्षिका धनसरा लामिछानेले नै सबै विद्यार्थीलाई एउटै कोठामा राखेर सामूहिक रूपमा ७ वटै विषय पढाइरहेकी छन् ।धनसराले विद्यार्थीको अभावमा लाखौं खर्च गरेर निर्माण गरिएको भवन पनि बन्द गर्नुपरेको बताइन् । गत वर्ष मात्रै यो विद्यालयमा प्रदेश सरकारले ४३ लाख रुपैयाँ खर्चेर एकतले नयाँ भवन बनाएको थियो । तर, विद्यार्थी अभावकै कारण नयाँ भवन बन्द गरेर राख्नुपरेको उनले बताइन् । चन्द्रोदयमा स्थायी दरबन्दीका २ शिक्षक र कार्यालय सहायक गरेर तीन जना छन् । यसका लागि सरकारले वार्षिक १४ लाख रुपैयाँसम्म खर्च गरिरहेको छ । विद्यालयकी बाल विकास पढाउने शिक्षिका तुलसी खत्रीले भनिन्, खाजा कार्यक्रम नभए यति विद्यार्थी पनि आउँथेनन् । २०४८ सालमा ५० देखि ६० जनासम्म विद्यार्थी हुने गरेकामा २०७४ पछि विद्यार्थीको संख्या घट्दै गएको हो । वडाध्यक्ष चक्रबहादुर शाहीले शैक्षिक सुधार गर्न नसक्दा अभिभावकले छोराछोरीलाई सहरका विद्यालयमा लैजान थालेको बताए । जनशक्तिको अभावले अंग्रेजी माध्यमबाट पढाउन नसक्दा पनि सामुदायिक विद्यालयमा विद्यार्थीको चाप घटेको छ । उनले भने, अब सामुदायिक विद्यालयमा होस्टल र प्रविधिमैत्री शिक्षा नहुन्जेल विद्यार्थी र अभिभावकको आकर्षण निजीमा नै भइरहन्छ । गुर्भाकोट नगरपालिकाको चन्द्रज्योति प्राविमा पनि विद्यार्थी संख्या अति न्यून छन् । यहाँ कक्षा १ मा ५ जना, कक्षा २ र ३ मा २२ जना विद्यार्थी छन् । तीनवटा कक्षाका ९ विद्यार्थीलाई एकै ठाउँमा राखेर पढाइन्छ । पहिला विद्यार्थी हुन्थे, भौतिक संरचना हुन्थेन, अहिले संरचना छ विद्यार्थी छैनन् विद्यालय व्यवस्थापन समितिका अध्यक्ष हरिलाल घर्तीले गुनासो गरे । शिक्षिका शशिकला घर्तीले ४ वर्षयता विद्यार्थीहरू थोरै भएपछि सबै कक्षाकालाई सामूहिक रूपमा पढाउँदै आएको बताइन् । सामाजिक विकास मन्त्रालयको शैक्षिक व्यवस्थापन तथा सूचना प्रणालीको तथ्यांक (ईएमआईएस) को तथ्यांक अनुसार दुई दर्जन पनि विद्यार्थी नहुने बालविकास केन्द्र र प्राविहरू सुर्खेतका ९ स्थानीय तहमा २ सय ४५ वटा छन् । संघीय शिक्षा नियमावलीविपरीतसंघीय शिक्षा नियमावली, २०५९ अनुसार एक शिक्षक बराबर हिमालमा ४०, पहाडमा ४५ र तराईमा ५० विद्यार्थी हुनुपर्छ । तर, कर्णालीका विद्यार्थी संख्याले भने यो नियमावलीलाई गिज्याइरहेको छ । ईएमआईएसअनुसार कर्णालीमा ५ कक्षासम्म पढाइ हुने ९ सय ४८ वटा विद्यालयमा राष्ट्रिय शिक्षा नीतिअनुसारका विद्यार्थी छैनन् । सामाजिक विकास मन्त्रालयका शैक्षिक योजना तथ्यांक तथा अनुसन्धान अधिकृत बलवीर सुनारले ईएमआईएसअनुसार कतिपय विद्यालयले गलत तथ्यांक पेस गरेको बताए । विद्यार्थी नभएका विद्यालयमा विद्यार्थीको भर्ना देखाएर अनुदान खाएको पाइएको पनि उनले बताए । आफूहरू अनुगनमा जाँदा कतिपय विद्यालयमा विद्यार्थी नै नभेटिएको सुनारले सुनाए । डोल्पाको सेफोक्सुण्डो गाउँपालिका८ को कक्षा ३ सम्म अध्ययन हुने र्याची आधारभूत विद्यालयमा गत वर्ष यता विद्यार्थी नै नभएको तर शिक्षकहरू घरमै बसेर तलब खाने गरेको गत कात्तिकमा अनुगमनमा जाने क्रममा थाहा पाइएको उनले सुनाए । उक्त अनुगमनमा गएका सामाजिक विकास मन्त्रालयमा सचिव डा भोजराज शर्मा काफ्लेले कान्तिपुरसँग भने, विद्यालय अनुगमन नै नगरी राज्यले गरेको ठूलो लगानी बालुवामा पानी हालेजस्तो भएको छ ।"
कांग्रेस महासमितिमा गठबन्धनदेखि संविधान संशोधनसम्मका मुद्दा,"(काठमाडौं) कांग्रेसका अधिकांश केन्द्रीय सदस्यहरूले नीति महाधिवेशनकै रूपमा हुन लागेको फागुन ७१० सम्मको महासमिति बैठकबाट चुनावी गठबन्धनदेखि संविधान संशोधनसम्मको मुद्दामा ठोस नीतिसहितको कार्यदिशा तय गर्नुपर्नेमा जोड दिएका छन् । महासमिति बैठकको पूर्वसन्ध्यामा बसेको पार्टी केन्द्रीय कार्यसमितिको बैठकमा उपसभापति पूर्णबहादुर खड्का, महामन्त्रीद्वय गगन थापा र विश्वप्रकाश शर्माले प्रस्तुत गरेको नीति, सांगठनिक र समसामयिक राजनीतिक मस्यौदामाथिको छलफलमा चुनावी गठबन्धन, निर्वाचन प्रणाली र भ्रष्टाचारको विषयलाई प्रमुखताका साथ उठाएका हुन् । सरकारका तर्फबाट अर्थमन्त्री प्रकाशशरण महतले प्रस्तुत गरेको मुलुकको आर्थिक अवस्थाको चित्रणप्रति पनि धेरै सदस्यहरूले प्रश्न गरेका छन् । केन्द्रीय सदस्य शंकर भण्डारीको नेतृत्वमा एउटा समूह धार्मिक मुद्दालाई अघि बढाएर पार्टीभित्र ध्रुवीकरण बढाउने प्रयासमा जुटेको छ । शुक्रबारको केन्द्रीय कार्यसमिति बैठकमा २२ केन्द्रीय सदस्यहरूको हस्ताक्षरसहित धार्मिक एजेन्डालाई महासमितिमा छलफलको विषय बनाउन माग गर्दै समूहले नेतृत्वको ध्यानाकर्षण गराएको छ । महासमितिमा प्रस्तुत हुने प्रस्तावहरूमा यो एजेन्डा समावेश नभएकोमा उनीहरूको आपत्ति छ । गण्डकी प्रदेश कार्यसमितिका सभापति शुक्रराज शर्माले संविधानबाट धर्म निरपेक्षता हटाएर वैदिक सनातन धार्मिक स्वतन्त्रता राख्नुपर्छ भन्ने एजेन्डा महासमितिमा पार्टीकै तर्फबाट औपचारिक छलफलको विषय बन्नुपर्ने बताए । कांग्रेस सभापति शेरबहादुर देउवालाई बुझाएको पत्रमा उनीहरूले वैदिक सनातन धर्मजस्तो बहुमत महासमिति सदस्यहरूको भावना र आम नेपाली जनताको व्यापक चासोको विषयलाई छलफलमा नल्याइएकोमा चिन्ता जनाउँदै हिन्दु राष्ट्रको पक्षमा कांग्रेस दृढतापूर्वक उभिनुपर्ने माग गरेका छन् । कांग्रेसमा चुनावी गठबन्धन गर्न नहुने पक्षमा मत बलियो छ । केन्द्रीय कार्यसमितिको बैठकमा अधिकांश सदस्यहरूले तल्ला तहका नेता तथा कार्यकर्ताको भावनाको प्रतिनिधित्व गर्दै चुनावी गठबन्धनको विपक्षमा मत प्रकट गरेका छन् । महामन्त्रीद्वय थापा र शर्माले प्रस्तुत गरेको दस्ताबेजमा चुनावी गठबन्धनमा जाँदा कांग्रेसको लोकप्रिय मत घटेको निष्कर्ष निकालेका छन् । चुनावअघिको गठबन्धनमा जान नहुनेमा उनीहरूको साझा मत छ । चुनावी गठबन्धन गर्न नहुने भनेर अहिल्यै नीतिगत निर्णय लिँदा सत्ता गठबन्धनको भविष्यमाथि नै संकट आउन सक्ने भय सभापति देउवा र केही उनीनिकट नेताहरूलाई परेको छ । कांग्रेससँग गठबन्धन नहुने सुनिश्चित भएपछि माओवादीका अध्यक्षसमेत रहेका प्रधानमन्त्री पुष्पकमल दाहालले भविष्यका लागि वामपन्थी एकताको फेर समात्न सक्ने र त्यसका लागि एमालेनिकट जान सक्ने आशंका संस्थापनपक्षीय नेताहरूमा छ । हो कार्यकर्ताहरूको ठूलो मत र भावना गठबन्धनको पक्षमा छैन । तर, ०८४ मा हुने निर्वाचनका लागि चुनावी गठबन्धन हुँदैन भनेर अहिल्यै किन निर्णय लिनुपर्यो ? देउवाका विश्वासपात्र रहेका एक नेताले भने, महासमिति बैठकमा बहस हुनु स्वाभाविक हो । तर, निर्णय अहिल्यै गर्न हुन्न, पार्टीका तर्फबाट यस्तो प्रस्ताव पनि लैजान हुन्न । महामन्त्री थापाको प्रस्तावमा कांग्रेस नेता शेखर कोइरालाले समर्थन जनाएका छन् । हरेक तहका निर्वाचनमा अबउप्रान्त कांग्रेसले कुनै राजनीतिक दलसँग चुनावी गठबन्धन वा तालमेल गर्नु हुँदैन, शुक्रबार केन्द्रीय कार्यसमितिको बैठकमा कोइरालाले भने । निर्वाचन प्रणाली संशोधन गर्नुपर्ने मुद्दा पनि कांग्रेसमा जोडदार बन्दै गएको छ । मिश्रित निर्वाचन प्रणालीका कारण कुनै एक दलको बहुमत आउने सम्भावना नहुने र त्यसले सरकारमा स्थिरता नहुने तर्क कांग्रेसका अधिकांश नेताहरूले गरेका छन् । अहिलेको समानुपातिक सांसदलाई राष्ट्रिय सभामा राख्ने वा प्रत्यक्ष निर्वाचन क्षेत्रलाई समावेशी बनाएर जाने विकल्प उनीहरूले नेतृत्वलाई सुझाएका छन् । पहिला निर्वाचन प्रणाली नै परिवर्तन गर्नुपर्छ । समानुपातिक खारेज नै गर्नुपर्छ । आवश्यक परेमा गोलमेच सम्मेलन वा जनमत संग्रहमा जानुपर्ने अवस्था पर्न सक्छ । त्यसका लागि कांग्रेस तयार हुनुपर्छ भन्ने मेरो धारणा छ, कांग्रेस केन्द्रीय सदस्य अर्जुननरसिंह केसीले भने । अर्का केन्द्रीय सदस्य रामहरि खतिवडाले निर्वाचन प्रणाली संशोधन गर्नुपर्ने पक्षमा केन्द्रीय कार्यसमितिमा झन्डै नब्बे प्रतिशत सदस्यहरू रहेको दाबी गरे । शुक्रबार बोल्ने ७० केन्द्रीय सदस्यमा अधिकांशको जोड निर्वाचन प्रणाली संशोधन गर्नुपर्ने, प्रतिनिधिसभालाई प्रत्यक्षको मात्रै सभा बनाइनुपर्ने मत रहेको उनले बताए । केन्द्रीय सदस्य प्रदीप पौडेलले महासमितिमा प्रस्तुत हुने तीनवटा प्रस्तावले सुशासन र भ्रष्टाचार नियन्त्रण गर्नुपर्ने विषय उठाए पनि कसरी गर्ने भन्ने ठोस कार्यदिशा देखाउन नसकेको बताए । हामी आफ्नै पार्टीका सदस्यहरू भ्रष्टाचारमा मुछिँदा जबाफदेही हुन्नौं, फौजदारी मुद्दामा आफ्नै पार्टीका मुछिएका छन् तर दस्ताबेजमा भने शून्य सहनशीलताको कुरा गर्छौ,ं पौडेलले भने, यसरी भ्रष्टाचारको अन्त्य र सुशासनको प्रत्याभूति कसरी हुन सक्छ ?सदस्यहरूले पार्टीमा न्यायोजित अवसरको वितरण हुन नसकेको आवाजलाई पनि मुखरित बनाएका छन् । ०४८ सालदेखि नेतृत्वको वरिपरि रहेका ८१० जनाले मात्रै अवसर पाउने गरेको भन्दै त्यसको विरोध गरेका हुन् । केन्द्रीय सदस्य नैनसिंह महरले तीन पटक उम्मेदवार हुने व्यक्तिले मैदान छाडेर नयाँलाई अवसर दिनुपर्ने बताए । कांग्रेसमा दुई वर्षअघि नै १५ औं महाधिवेशनको तालिकासमेत महामन्त्री थापाले आफ्नो दस्ताबेजमा प्रस्तुत गरेका छन् । ०८२ को मंसिरमा महाधिवेशन हुनुपर्ने उनको प्रस्तावमा संस्थापन इतरपक्षका सदस्यहरूले समर्थन गरेका छन् । शुक्रबार केन्द्रीय कार्यसमितिका सबै सदस्यहरूले बोल्ने क्रम सकिएकाले सुझावसहित सबै दस्ताबेजहरूलाई पारित गरेर महासमितिमा प्रस्तुत गरिने भएको छ । महासमिति बैठकमा उठाउने एजेन्डालाई लिएर केन्द्रीय कार्यसमितिको बैठक बाहिर पनि विभिन्न भेला र छलफल हुन थालेका छन् । संस्थापनइतर पक्षका युवा समूहको भेलाले महासमितिमा राष्ट्रिय, पार्टीको आन्तरिक सवाल र जनजीविकाको सवालमा गम्भीर रूपमा बहसका लागि एजेन्डा तय गर्न छलफल गरेका थिए ।महासमिति बैठक औपचारिकतामा सम्पन्न हुनुहुँदैन । परिणाममुखी बन्नुपर्छ । निर्वाचन प्रणालीमा परिवर्तन, समान तथा न्यायोचित अवसर, एउटै व्यक्ति मात्रै बारम्बार सांसद र मन्त्री हुने प्रवृत्तिको अन्त्य, भ्रष्टाचारको भन्डाफोर गर्नेलगायतका विषयमा महासमितिले ठोस कार्यक्रम र नीति बनाउनुपर्छ, तरुण दलका पूर्वमहासचिव भूपेन्द्रजंग शाहीले भने, यही एजेन्डा तय गर्न भेला गरेका हौं । भेलामा युवा नेताहरू देवराज चालिसे, उज्ज्वल बराल, विनोद बान्तवा, नारायण भट्टराई, बिजल्ला बर्मा, धर्मेन्द्र नेम्वाङलगायत महासमितिका युवा सदस्यहरू सहभागी थिए ।"
"सेटिङ मा बजेट, खरिदमा चलखेल","(धनगढी)चालु आर्थिक वर्षको बजेट निर्माणताका सुदूरपश्चिम प्रदेश सरकारको सामाजिक विकास मन्त्रालयअन्तर्गत रहेको प्रदेश स्वास्थ्य आपूर्ति व्यवस्थापन केन्द्रलाई सामाजिक विकास मन्त्रालयले कार्यक्रमका लागि करिब १५ करोडको सिलिङ दिएको थियो । तर, बजेट वक्तव्यपछि रातो किताबमा भने ५६ करोड बढीको औषधि तथा उपकरण खरिद कार्यक्रममा प्रदेश सरकारकै स्रोतबाट बजेट विनियोजन भएको देखिएपछि उक्त प्रक्रिया विवादित बनेको छ । प्रदेशसभा बैठकमा नै सांसदहरूले अनियमितता भएको भन्दै विरोध गरेका छन् । प्रदेश स्वास्थ्य आपूर्ति व्यवस्थापन केन्द्रले टीकापुर, महाकाली, बैतडी र बझाङ अस्पतालको फोहोरमैला व्यवस्थापन प्लान्ट खरिदका लागि अन्तिम तयारी गरेपछि सांसदहरूले विरोध जनाएका हुन् । यसबारेमा प्रदेशसभाको सामाजिक विकास समितिले पनि छानबिन गरिरहेको छ । आपूर्ति व्यवस्थापन केन्द्र र सामाजिक विकास मन्त्रालयका पदाधिकारीको मिलेमतोमा निश्चित कम्पनीलाई ठेक्का पार्ने गरी स्पेसिफिकेसन तयार गरिएको, कम्पनीले पूर्ण दरभाउमा ठेक्का पारेको लगायतका आरोप प्रदेश सांसदहरूले लगाएका छन् । खरिदमा आर्थिक अनियमितता र चलखेल भएको छ । कुनै पनि हालतमा यो प्रक्रिया रोकिनुपर्छ, प्रदेश सांसद प्रकाश बमले भने, प्लान्ट उपकरण खरिदमा मिलेमतो देखिन्छ र पूर्ण दरभाउमा हालिएको कम्पनीलाई छनोट गरिएको छ ।गत आर्थिक वर्ष करिब साढे १३ करोड रुपैयाँ मात्र कार्यक्रमका लागि बजेट थियो । सबै निकायको बजेट घटिरहेका बेला आपूर्ति व्यवस्थापन केन्द्रमा भने गत आवको भन्दा चालु बजेट करिब चार गुणा बढी विनियोजन भएको छ । सामाजिक विकास मन्त्रालयका निमित्त सचिव गणेशबहादुर सिंहसहित चार जना मन्त्रालयका अधिकारीको पूर्वयोजनामा त्यसो गरिएको आरोप छ । उपकरण खरिदमा विवाद उत्पन्न भएपछि मात्र अधिक बजेट विनियोजन गरिएको रहस्य पनि खुलेको हो । चालु बजेटमा ठूलो शीर्षकअन्तर्गत चार अस्पतालका लागि फोहोरमैला व्यवस्थापन प्लान्ट (अटोक्लेभ) खरिदमा ९ करोड २० लाख बजेट विनियोजन गरिएको छ । जबकि ती कुनै पनि अस्पतालको प्राथमिक माग फोहोरमैला व्यवस्थापन प्लान्ट थिएन । टीकापुर अस्पतालमा फोहोरमैला व्यवस्थापन प्लान्ट जडान भइसकेको छ, अस्पताल व्यवस्थापन समितिका एक पदाधिकारीले भने, प्रदेश सरकारले हाम्रो अस्पतालका लागि पनि प्लान्ट किन्ने तयारी गरेको सुनिएको छ । अस्पतालमा प्लान्ट आउँछ भने हामीले मात्रै किन विरोध गर्नु भनेर चुप बसेका छौं । कैलालीको टीकापुर अस्पतालमा यसअघि नै फोहोरमैला व्यवस्थापन प्लान्ट सञ्चालनमा छ । प्लान्ट खरिद गरेर पठाउन थालिएपछि महाकाली, बैतडी र बझाङ अस्पतालका प्रतिनिधिले पनि आफूहरूको पहिलो प्राथमिकताको माग नभए पनि कुनै टिप्पणी नगर्ने बताए । साताअघि प्रदेशसभाको बैठकमै बोल्ने क्रममा सांसद बमले भनेका थिए, एउटा मेसिनको ४० हजार डलर (५३ लाख रुपैयाँ) पर्छ भनिन्छ तर यहाँ त २ करोड हाराहारीमा एउटा प्लान्ट खरिद गर्न लागिएको सुनिएको छ । सांसदहरूको चर्को विरोधपछि प्रदेशसभाको सामाजिक विकास समितिको निर्देशनमा सामाजिक विकास मन्त्रालयले पाँच सदस्यीय छानबिन समिति गठन गरेर समितिलाई प्रतिवेदन बुझाउन निर्देशनसमेत दिएको छ । समितिका पदाधिकारीहरूले असोजमा विभिन्न अस्पतालहरूको स्थलगत अनुगमनसमेत गरेको र उक्त उपकरण माग गरेनगरेको बारेमा समेत सोधपुछ गरेका थिए । त्यसपछि गत महिना सामाजिक विकासमन्त्री झपटबहादुर साउदसहित आपूर्ति व्यवस्थापन केन्द्रका प्रमुख डा नीरज अर्यालसमेतलाई समितिको बैठकमा बोलाएर खरिद प्रक्रियाबारे सोधपुछ गरेको थियो ।स्वास्थ्य आपूर्ति व्यवस्थापन केन्द्रले प्रदेश सांसदहरूको विरोध र विवादका बाबजुद पनि काठमाडौंस्थित एमएस लाइफ लाइन ट्रेड इन्टरनेसनल प्रालिसँग सम्झौताको तयारी गरेको छ । केन्द्रले चार वटा प्लान्ट खरिदका लागि उक्त कम्पनीसँग ७ करोड ३१ लाख ७२ हजारमा सम्झौताको तयारी गरेको छ । सम्झौताका लागि १५ दिनको म्याद तोकेर माघ २५ मा पत्राचार गरिसकेका छौं, आपूर्ति व्यवस्थापन केन्द्रका प्रमुख अर्यालले भने । प्रदेश सांसदहरू ठेक्का नपाउने व्यापारीको उक्साहट र आर्थिक प्रलोभनमा परेर विरोध गरिरहेको अर्यालले टिप्पणी गरे । मलाई पनि ८० लाखको प्रलोभन देखाएका थिए । नमानेपछि ज्यान मार्ने धम्कीसमेत दिएका छन्, डा अर्यालले दाबी गर्दै भने सांसदहरू नै यसरी व्यापारीको प्रलोभनमा परेर जथाभावी आरोप लगाउँदै हिँड्नु दुर्भाग्य हो । केन्द्र प्रमुख डा अर्यालले माओवादी केन्द्रका सांसद ओमविक्रम भाट, कांग्रेस सांसद प्रकाश बम र विक्रमसिंह धामी व्यापारीहरूको उक्साहट र प्रलोभनमा परेको आरोप लगाए । सांसद भाटले भने आपूर्ति केन्द्रको खरिद प्रक्रियामा विगतदेखि चल्दै आएको कमिसनको खेल दोहोरिन थालेको दाबी गरे । भने, मैले कुनै फर्मलाई ठेक्का दिन सिफारिस गरेको छैन । डा नीरजले मलाई पनि भेट्न धेरै प्रयास गरेका हुन् तर म अपचलन रोक्नुपर्छ भन्नेमा छु । समितिले खरिद प्रक्रिया रद्द गर्न निर्देशन दिइसकेको छ । अर्का सांसद धामीले भने निश्चित कम्पनीलाई टेन्डर पार्ने गरी मिलेमतोमा योजना बनाइएको र पाँच करोड बढी रकम अनियमितता हुन लागेकाले विरोध गर्नुपरेको बताए । सामाजिक विकास समितिले आफ्नो कार्यालयमाथि छानबिन गर्नै नमिल्ने जिकिर गर्छन्, डा अर्याल । उहाँहरूले आफ्नो क्षेत्राधिकार बुझ्नुपर्छ, मन्त्रालयमाथि छानबिन गरे हुन्छ, हामीलाई टर्चर दिने होइन, उनले थपे, उहाँहरूले भन्दैमा सम्झौता नगर्ने भन्ने हुन्न । पहिले उहाँहरूले स्पेसिफिकेसन प्रक्रियामा प्रश्न उठाउनुभएको थियो, अहिले मूल्यमा प्रश्न उठाइरहनुभएको छ । उनले आफ्नो कार्यालयले खरिद गर्न लागेको प्लान्ट फिक्स वेभ हिट टेक्नोलोजी भएको बताए । मन्त्री साउदले भने गत भदौमा टेन्डर भएको यो कार्यक्रममा विवाद भएपछि आफूले गम्भीर रूपमा लिइरहेको बताए । आपूर्ति व्यवस्थापन केन्द्रको खरिदमा विवाद उत्पन्न भएपछि त्यहाँ विनियोजित बजेटमै प्रश्न उठेको छ । विगतमा खर्च प्रक्रियामाथि मात्रै प्रश्न उठ्ने गरेकामा पछिल्ला दिनमा बजेट विनियोजनमै प्रश्न उठ्ने गरेको हो । अहिले आपूर्तिको खरिदमा उत्पन्न विवाद र त्यसको विनियोजनमै अनुसन्धान गर्नुपर्ने देखिन्छ, प्रदेशका एक अधिकृतले भने, बजेट बनाउने बेला नै मन्त्रालयका उच्च पदस्थ अधिकारीबीच खरिदका विभिन्न कार्यक्रमको सेटिङ भएको देखिन्छ । सामाजिक मन्त्रालयका निमित्त सचिव सिंहले प्रदेश मन्त्रालयले आवश्यकता महसुस गरेकाले कार्यक्रम राखिएको बताए । जानकारहरूका अनुसार कुनै पनि कार्यक्रम मातहतको कार्यालयको सिलिङमा नभए पनि मन्त्रालयले थपघट गर्न सक्छ । तर कार्यक्रमको अध्ययन, आवश्यकता र औचित्यको आधार देखिएको हुनुपर्ने हुन्छ ।"
चोट बोकेरै पैदल मार्च,"(चितवन)देवकुमारी चौधरीको दाहिने हातमा चोट लागेको छ । पट्टी बाँधेको हात चलाउन मिल्दैन तर कुरा गर्दै जाँदा उनी यति उत्साहित हुन्छिन् कि देब्रे हात जुरुक्क उचालेर मुट्ठी कस्छिन् । अनुहारमा चोटको पीडा हैन, संघर्षमा पूरै समय सामेल हुने उत्साह झल्किन्छ । मिटरब्याजबाट मुक्ति पाउने उद्देश्यले उनी माघ १६ देखि सुरु भएको पैदल मार्चमा सहभागी छिन् ।महोत्तरी गौशाला९ की ५८ वर्षीया चौधरीले साहूसँग लिएको ऋण थियो, २ लाख ५० हजार रुपैयाँ । पटकपटक गरेर साहूलाई ५ लाख रुपैयाँ बुझाइसकिन् । तर ऋण चुक्ता भएन, उल्टै साहूले गोठको गाई पनि लगे । त्यति मात्रै नभएर आफूविरुद्ध मुद्दा पनि दिएको उनले सुनाइन् । यस्तो अत्याचारबाट मुक्ति पाउन हिँडेको हो, देवकुमारीले भनिन्, यसका अगाडि अरु पीर र पीडा सामान्य लाग्छ ।मिटरब्याज तथा ठगीविरुद्ध किसान मजदुर संघर्ष समिति, नेपालले माघ १६ देखि पूर्वी सिमाना मेची र पश्चिम सिमाना महाकालीबाट पैदल यात्रा सुरु गरेको हो । दुवै टोली चितवन नारायणगढमा भेट भएर सँगै काठमाडौं लाग्ने योजना थियो । तर, पूर्वको टोली चितवन नआउँदै मंगलबार साँझ मकवानपुरको मनहरीमा स्थानीयसँग झडपमा पर्यो । झडपमा देवकुमारीसहित यात्रामा सहभागी १६ जना घाइते भए । घाइतेको चितवन मेडिकल कलेजको भरतपुरमा रहेको शिक्षण अस्पतालमा उपचार सुरु भयो । चार जना मध्यम अवस्थाका घाइते थिए भने अरु सामान्य । उपचार खर्च दुई लाख रुपैयाँ हाराहारीमा आयो । मार्चमा सहभागीहरूले पैसा नभएका कारण तिर्न नसक्ने बताए । खर्च भुक्तानबारे कुरा नमिल्दा घाइतेहरू शुक्रबार दिउँसोसम्म अस्पतालमै रहे । पश्चिमको टोली बिहीबार साँझ चितवन आइसकेको थियो ।मकवानपुरमा त्यस्तो घटना भयो । शुक्रबार मात्रै उपचार खर्चको विषयमा एउटा सहमति भएपछि अस्पतालबाट सबै साथीहरू डिस्चार्ज भएका छन्, संघर्ष समितिका केन्द्रीय अध्यक्ष अवधेश कुशवाहले भने, अब दुवै टोली मिलेर भोलि (शनिबार) काठमाडौंतर्फ लाग्छौं । डिस्चार्ज भएकाहरू पनि काठमाडौं जान तयार भएको उनले बताए । प्रमुख जिल्ला अधिकारीले अस्पताल खर्चबारे पहल गरेपछि घाइतेहरू डिस्चार्ज भएको उनले जानकारी दिए । हामी अधिकारका लागि हिँडेका हौं । खर्च तिर्न सक्ने अवस्था छैन । मकवानपुरका प्रमुख जिल्ला अधिकारीले घाइतेहरूलाई उपचारमा पठाउनुभयो । अन्तिममा उहाँले नै खर्चका बारेमा पहल गर्नुभयो, कुशवाहले भने ।समितिले ६ बुँदे माग राखेर संघर्षमा उत्रेको उनले बताए । मिटरब्याजसँग सम्बन्धित सबै खाले फर्जी लिखत, तमसुक, दृष्टिबन्धक, रजिस्ट्रेसन (छिनुवा), अवैध घोषणा गरी जुनसुकै तहमा भएको पीडितको सम्पत्तिको हक हस्तान्तरण बदर गर्नुपर्ने र पीडितलाई क्षतिपूर्ति दिनुपर्ने उनीहरूको माग छ ।मिटरब्याज चलाउने पीडकहरूलाई शक्तिशाली कानुन बनाइ कारबाही गर्नु पर्ने समितिले माग राखेको छ । गाउँ समाजमा ऋण दिने साहु महाजनहरूले वास्तविकभन्दा धेरै रकम लगेको कागज बनाउने, प्रचलित दरभन्दा बढी ब्याज लिने, जालझेल गरेर ऋणभन्दा धेरै असुल गर्ने, तिर्न नसकेमा धम्काउने र मुद्दा मामिलासमेत गर्ने कामलाई समितिले मिटरब्याजको परिभाषामा राखेको छ । अब हामी काठमाडौं गएर संघर्ष गर्छौं । यस्ता छलकपटबाट न्याय दिन राज्यले दह्रो कानुन बनाओस्, अध्यक्ष कुशवाहले भने ।"
१०८ स्वाद बुझाउने पुस्तक,"काठमाडौं (कास) नेपालका विभिन्न भौगोलिक र सांस्कृतिक विविधताको प्रतिनिधित्व गर्ने एक सय आठ परिकारबारे लेखिएको पुस्तक दि नेपाल कुक बुक शुक्रबार सार्वजनिक भएको छ । राणा प्रधानमन्त्री जंगबहादुर राणादेखि मोहनशमशेर राणासम्मका ९ प्रधानमन्त्रीकालका दरबारमा पाक्ने १ सय ४० परिकार र पाक विधिको पुस्तक द राणा कुक बुक ः रेसिपिज फ्रम द प्यालेसेज अफ नेपाल पुस्तक प्रकाशन गरेर चर्चामा आएकी रोहिणीको यो दोस्रो पुस्तक हो । राजस्थानको अजमेरस्थित सोफिया कलेजमा स्नातक पढ्दै गर्दा राणा प्रधानमन्त्री चन्द्रशमशेरका पनाति गौरवशमशेर राणासँग बिहे गरेर नेपाल आएकी रोहिणीले त्यसपछिका वर्षहरूमा नै आफूले नेपाली परिवारका अनेकन स्वाद र विविधताबारे जान्ने मौका पाएको बताइन् । विमोचन समारोहमा उनले अघिल्लो पुस्तक लेखेपछि आफूलाई नेपाल विविध स्वादको खानी भएको देश रहेछ भन्ने महसुस भएको बताइन् । शेर्पा, थकाली, ठकुरी, बाहुन, क्षत्री, तामाङ, नेवार, राई, लिम्बू, थारूदेखि मधेशी समुदायका विविध स्वादलाई यो पुस्तकले समेटेको छ, उनले भनिन् । पुस्तक पेन्गुइन र्यान्डम हाउसले प्रकाशन गरेको हो ।"
आगामी वर्षको बजेट सिलिङ १८ खर्ब,"(काठमाडौं)आगामी आर्थिक वर्षका लागि १८ खर्ब रुपैयाँको बजेट सिलिङ तोकेको अर्थमन्त्री प्रकाशशरण महतले बताएका छन् । शुक्रबार सिंहदरबारस्थित अर्थ मन्त्रालयमा आयोजित पत्रकार सम्मेलनमा मन्त्री महतले राष्ट्रिय योजना आयोगले आगामी वर्षको बजेट १८ खर्ब रुपैयाँको ल्याउन सिलिङ सिफारिस गरेको जानकारी दिएका हुन् । योजना आयोगका उपाध्यक्ष मीनबहादुर श्रेष्ठ नेतृत्वको स्रोत अनुमान समितिले बजेट सिलिङ सिफारिस गरेको हो । प्रधानमन्त्री, स्रोत अनुमान समिति र अर्थ मन्त्रालयको समेत सहभागितामा आवश्यक छलफलबाट बजेटको सिलिङ तोकिएको मन्त्री महतले दाबी गरे । मध्यकालीन खर्च संरचनाले आगामी आर्थिक वर्षको बजेट १९ खर्ब ४९ अर्ब ५० करोड रुपैयाँ बराबर हुने प्रक्षेपण गरेको थियो । आयोगले मध्यकालीन खर्च संरचनाले प्रक्षेपण गरेको भन्दा डेढ खर्ब रुपैयाँ कम बजेटको सिलिङ तोकेको हो । मुलुकको आवश्यकता र स्रोतको दृष्टिकोणबाट छलफल भएर बजेट सिलिङ तोकिएको भन्दै उनले यसमा कुनै द्विविधा वा विवाद नभएको स्पष्ट पारे । अर्थमन्त्री महतले चालु आर्थिक वर्ष आयोगले दिएको सिलिङ नाघेर विवादास्पद कार्यक्रमका साथ ठूलो आकारको बजेट ल्याएका थिए । आयोगले गत जेठमा १६ खर्ब ८८ अर्बको बजेट सिलिङ तोकेको थियो । अर्थमन्त्री महतले आयोगले तोकेको सीमाभन्दा ६३ अर्ब रुपैयाँ बढीको बजेट ल्याएका थिए । चालु आर्थिक वर्षका लागि मन्त्री महतले १७ खर्ब ५१ अर्ब ३१ करोड २१ लाख रुपैयाँको बजेट विनियोजन गरेकोमा अर्धवार्षिक समीक्षामार्फत १५ खर्ब ३० अर्ब २६ करोड ६२ लाख रुपैयाँमा झारिएको छ । महतले गत जेठ १५ मा संसद्मा पेस गरेअनुसारको लक्ष्य भेट्न मुस्किल परेपछि सवा २ खर्ब २१ अर्ब रुपैयाँले बजेटको आकार घटाएका हुन् । पत्रकार सम्मेलनमा महतले संसद्ले पारित गरेको बजेट अर्थ मन्त्रालयले घटाउन वा कटौती गर्न नसक्ने भन्दै बचाउ गरेका छन् । अर्थ मन्त्रालयले बजेट कटौती वा आकार नघटाएको भन्दै आम्दानी र खर्चको अनुमान मात्रै गरेको उनले दाबी गरे । संसद्ले पारित गरेको विषयबीचमा बजेट कटौती र संशोधन गर्न सक्दैनौं, तर खर्च र आम्दानी कति हुन सक्छ, ६ महिनाको आधारमा आगामी ६ महिनाका कति के गर्न सकिन्छ त्यसको अनुमान मात्रै पेस गरेका छौं, उनले भने । गत आर्थिक वर्षका लागि तत्कालीन अर्थमन्त्री जनार्दन शर्माले १७ खर्ब ९३ अर्बको बजेट ल्याएका थिए । उक्त बजेट पूरै खर्च नहुने भएपछि निवर्तमान अर्थमन्त्री विष्णु पौडेलले २ खर्ब ४४ अर्ब रुपैयाँले घटाउँदै १५ खर्ब ४९ अर्ब रुपैयाँ कायम गरेका थिए । गत आर्थिक वर्षमा कुल १४ खर्ब २९ अर्ब ५६ करोड ४० लाख रुपैयाँ खर्च भएको थियो । सरकारले बजेटमा राखेको लक्ष्यअनुसार पुँजीगत खर्च र राजस्व संकलन नभएको मन्त्री महतले बताए । मन्त्रालयले खर्च कम गर्ने, राजस्व संकलन कम गर्ने नीति नभएर अनुमान गरेभन्दा बढी खर्च र राजस्व संकलन गर्ने लक्ष्य छ, उनले भने, मन्त्रालयले बजेट कटौती गरेको भनेर जसरी बाहिर कुरा आए मन्त्रालयले बजेट कटौती गरेको होइन । आर्थिक कार्यविधि तथा वित्तीय उत्तरदायित्व ऐनको व्यवस्थाअनुसार अर्थ मन्त्रालयले बजेटको अर्धवार्षिक मूल्यांकन गरिएको उनको दाबी छ ।प्रधानमन्त्रीले एउटा सिलिङ र अर्थ मन्त्रालयले अर्को तथ्यांक राख्ने विषय नभएको उनको भनाइ छ । बजेट सिलिङमा प्रधानमन्त्रीले भनेको कुरा अर्थ मन्त्रालयले मानेन, अर्कै भन्यो भन्ने कुरा आएको छ । त्यो पनि अर्थ मन्त्रालयको प्रणालीमा स्वस्थकर छलफल हुन्छ, सम्भावना, चुनौती र आवश्यकताको विषयमा खुला रूपमा छलफल हुन्छ, उनले भने, प्रधानमन्त्रीले आफ्नो कुरा राख्नुहुन्छ । अर्थ मन्त्रालयले कुरा राखेर निष्कर्षमा पुग्छौं । योजना आयोगको संयोजकत्वमा बजेट सिलिङ तोक्ने समिति छ । त्यसमा अर्थ मन्त्रालयको पनि प्रतिनिधित्व हुन्छ । बजेटका कति सम्भावना छ भन्ने कुरालाई मध्यनजर राखेर सम्भव हुने विषयमा छलफल हुन्छ । केही सञ्चारमाध्यममा प्रधानमन्त्रीसँग छलफल नगरी अर्धवार्षिक समीक्षा प्रतिवेदन सार्वजनिक गर्दा विवाद बढेको भन्ने आए पनि त्यस्तो कुनै विवाद नरहेको उनले दाबी गरे । प्रधानमन्त्रीसँग आफ्नो हरेक विषयमा निरन्तर रूपमा संवाद भइरहेको समेत उनको भनाइ छ । प्रधानमन्त्रीसँग केही विषयमा फरक मत हुनु स्वाभाविक भए पनि अर्थ मन्त्रालयले प्रधानमन्त्रीसँगको छलफल र निर्देशनका आधारमा काम गरिरहेको उनले दाबी गरे ।"
"सरकारी आईटीमा समस्या, अडिट गर्दै प्रधानमन्त्री कार्यालय","(काठमाडौं) प्रधानमन्त्री तथा मन्त्रिपरिषद्को कार्यालयले सुरु गरेको प्राविधिक अडिटका क्रममा यातायात व्यवस्था विभागको लाइसेन्ससम्बन्धी प्रणालीमा सफ्टवेयर तथा सर्भरका फ्रेमवर्क पुरानो भएको र प्राविधिक ज्ञान हस्तान्तरणसमेतका समस्या देखिएको कार्यालयको प्रारम्भिक निष्कर्ष छ । विद्युतीय सवारी चालक अनुमतिपत्र तथा सवारी दर्ता प्रणाली (ईडीएलभीआरएस) मा भएको कमजोरीका कारण लाखौं संख्यामा नक्कली सवारी चालक अनुमतिपत्र (लाइसेन्स) जारी भएको हुन सक्ने भन्दै कार्यालयले एक साताअघि अडिट सुरु गरेको थियो ।प्रधानमन्त्री कार्यालयका अनुसार विगत एक दशकमा मात्रै संघीय सरकारले सूचना प्रविधिसम्बन्धी पूर्वाधारमा झन्डै ४ खर्ब रुपैयाँ खर्च गरिसकेको छ । बर्सेनि अर्बौं रुपैयाँ र मर्मतसम्भारमा छुट्याउँदा पनि समस्या समाधान नभएपछि प्रधानमन्त्रीले आफू अध्यक्ष रहेको विद्युतीय सुशासन आयोगबाट प्राविधिक परीक्षणका लागि छुट्टै कार्यदल बनाउने तयारीसमेत थालेको प्रधानमन्त्री पुष्पकमल दाहालका सूचना प्रविधिविज्ञ प्रकाश रायमाझीले जनाए । यसै क्रममा यातायात व्यवस्था विभागका महानिर्देशक उद्धवप्रसाद रिजालको संयोजकत्वमा भइरहेको ईडीएलभीआरएस प्रणाली परीक्षणमा म्याद गुज्रिएको र सामान्यतया प्रयोग हुन छाडेका सफ्टवेयर तथा हार्डवेयरमा आधारित प्रणालीको दुरुपयोग गरी नक्कली लाइसेन्स निकाल्नेसमेतका काम भएको भेटिएको छ । प्रारम्भिक परीक्षण सकिएको र केही दिनमै अन्तिम प्रतिवेदन प्रधानमन्त्रीलाई बुझाउने तयारी रहेको रायमाझीले उल्लेख गरे । परीक्षणमा संलग्न विज्ञहरूले यातायात विभाग एवं कार्यालयको सेवा प्रवाहमा अवरोध नपुग्ने गरी विभागको सर्भर क्लोन गरेर सिंहदरबारबाटै परीक्षण कार्य अघि बढाइरहेका छन् । यसअघि महालेखापरीक्षको ५७ औं प्रतिवेदनले तीन वर्षअघि नै औंल्याएका कमजोरीमा सुधार नगर्दा फर्जी लाइसेन्स वितरणलगायत पछिल्ला अनियमितता सम्भव भएको अडिटमा संलग्न एक विज्ञले बताए । अडिट टोलीमा यातायात व्यवस्था विभागका महानिर्देशकको नेतृत्वमा प्रधानमन्त्री कार्यालयका सहसचिव, उपसचिवसहित आधिकारिक सिस्टम अडिटर, साइबर सुरक्षाविज्ञ, इन्जिनियर, डेभलपरलगायत प्राविधिक र प्रधानमन्त्रीका आईटी सल्लाहकार छन् । अन्तर्राष्ट्रिय बिडिङमार्फत उल्लेख्य लगानीमा सफ्टवेयर भित्र्याएको भए पनि भने जस्तो सिस्टम नबनेको देखिन्छ, अडिटिङमा संलग्न रायमाझीले भने, ०७२ सालमा ठेक्का पाएर १६ महिनामै काम सम्पन्न गरी नेपाल सरकारलाई हस्तान्तरण र सरकारका प्राविधिकलाई ज्ञान हस्तान्तरण गर्ने सम्झौता भए पनि हालसम्म प्राविधिक ज्ञान हस्तान्तरणको कुनै पनि कार्य नभएको देखियो । लाइभ सर्भरका लागि प्रयोग गरिएको सफ्टवेयरसमेत धेरै पुरानो भर्सनमा रहेको पाइएको छ । सन् २०१८ मा उपलब्ध गराइएको सोर्सकोडमा नयाँ भर्सनका साथै केही अपडेटेड प्रविधिको प्रयोग गरिएको र सिस्टमा विभिन्न सुधार ल्याइएको भनिए तापनि सोर्सकोड पूर्ण रूपमा उपलब्ध नभएका कारण उचित प्रयोगमा ल्याउन नसकिएको रायमाझीको दाबी छ ।यसअघि ०७७ सालमा महालेखापरीक्षकको कार्यालयले पनि यातायात व्यवस्था विभागको प्रणाली (ईडीएलभीआरएस) को विस्तृत सूचना प्रविधि लेखापरीक्षण गरेको थियो । प्राविधिक अडिटको जिम्मेवारी रहेको सूचना प्रविधि विभागले पनि उक्त प्रणालीको सुरक्षा परीक्षण गरिसकेको छ । महालेखाको ५७ औं प्रतिवेदनले उक्त प्रणालीको पहुँचलगायतका विषयमा लापरबाही देखिएको र छाडेर गइसकेका प्राविधिकको समेत पहुँच यथावत् रहेको उल्लेख गरेको थियो । पहिले नै प्रणालीमा लगइन गरेका प्रयोगकर्ताले अर्को कम्प्युटरबाट प्रणालीमा पुनः लगइन गर्दा उक्त प्रयोगकर्ताको अघिको लगइन निष्क्रिय हुँदैन, प्रतिवेदनले औंल्याएको थियो, नागरिकतालगायत विशेष परिचयपत्रका आधारमा जाँचपछि मात्र दर्ता गर्न अनुमति दिनुपर्नेमा एउटा आवेदकले एकै समयमा दुई पटक प्रणालीमा दर्ता गरेको देखियो ।यसै सम्बन्धमा भौतिक पूर्वाधार तथा यातायात मन्त्रालयले गत पुस दोस्रो साता गठन गरेको छानबिन समितिले नवीकरण नगर्नेजस्ता सेवाग्राहीको लाइसेन्स, बिदेसिएकाहरूको लाइसेन्स, मृत्यु भएकाहरूको लाइसेन्समा रहेको विवरण मेटाएर नयाँ विवरण राख्दै नक्कली लाइसेन्स जारी गर्ने पाइएको लगायत निष्कर्ष निकालेको थियो । यस्ता गतिविधि यातायात विभाग तथा कार्यालयकै कर्मचारी र बिचौलियाहरूको संलग्नता रहेको सो समितिको ठहर थियो । महालेखाको प्रतिवेदनले पनि इजाजतपत्र पाँच वर्षसम्म नवीकरण नगरिए प्रणालीले स्वतः सो इजाजतपत्र रद्द गर्नुपर्ने भए तापनि प्रणालीमा सोसम्बन्धी कुनै व्यवस्था नरहेको औंल्याएको थियो । महालेखाले आफ्नो प्रतिवेदनमा उल्लेख भएका कमजोरी सुधार नगरे प्रणालीमा भएका जोखिमका कारण ठूलो क्षति हुन सक्नेतर्फ त्यो बेला नै सर्तक गराएको देखिन्छ । हालको अडिटका क्रममा धेरै पुरानो प्रविधि प्रयोग गरिएकाले अहिले त्यसलाई बुझ्ने डेभलपरहरू पाउनै नसकिने र अहिले सञ्चालनमा रहेको सिस्टम स्थानीय प्राविधिकहरूको जुगाडमा चलेको पाइएको परीक्षणमा संलग्न विज्ञहरूको दाबी छ । महालेखा र सूचना प्रविधि विभागका अघिल्ला आईटी अडिट प्रभावकारी नभएको भन्दै प्रधानमन्त्रीका सूचना प्रविधिविज्ञ रायमाझीले अब सुशासन आयोगको कार्यदलमार्फत प्रधानमन्त्री कार्यालयदेखि वडा तहसम्म प्रयोग भइरहेका आईसीटी प्रविधिको पूर्ण प्राविधिक परीक्षण गर्ने योजना रहेको बताए । यसलगत्तै राष्ट्रिय परिचयपत्र तथा पञ्जीकरण विभागसँग सम्बद्ध प्रणालीको अडिट गर्ने तयारी कार्यालयले गरेको पनि उनले जनाए । परिचयपत्रसम्बन्धी प्रणालीका लागि हालसम्म ६ अर्ब ५२ करोड रुपैयाँ खर्च भइसकेको छ । अबको चार महिनापछि फ्रान्सेली ठेकेदार कम्पनीको म्याद सकिने र नवीकरणका लागि थप ५२ करोड तिर्नुपर्ने अवस्था देखिएकाले पनि अडिट गर्न खोजिएको कार्यालय स्रोतको भनाइ छ । सरकारले ०७३ मा फ्रान्सको आइडेमिया (पहिले यसको नाम मोर्फो थियो) लाई ४९ करोड रुपैयाँमा १ लाख १७ हजार परिचयपत्र छाप्ने जिम्मा दिएको थियो ।"
नागरिक उड्डयन प्राधिकरण टुक््रयाउनुपर्छ,"काठमाडौं (कास) नागरिक उड्डयन क्षेत्रका विज्ञ तथा सरोकारवालाहरूले नेपालको हवाई सुरक्षा अभिवृद्धि गर्न नियमनकारी र सेवाप्रदायक गरी दुइटा निकाय बनाउनुपर्ने सुझाव दिएका छन् । एमालेको पर्यटन तथा नागरिक उड्डयन विभागद्वारा बिहीबार काठमाडौंमा आयोजना गरिएको राष्ट्रिय कार्यशालामा उड्डयनकर्मीहरूले हाल हवाई सेवामा रहेको प्राधिकरणलाई सेवाप्रदायक र नियमनकारी निकायमा विभाजन गर्नुपर्ने सुझाव दिएका हुन । कार्यशालामा प्राधिकरणका पूर्वमहानिर्देशक सञ्जीव गौतम, प्राध्यापक सोम खतिवडा, प्राध्यापक मदनकुमार रिमाल, संस्कृतिविज्ञ पशुपति न्यौपाने, भरत बराल, कविराज पोखरेल, तिलक ढकाल र सुगतरत्न कंसाकारलगायतले कार्यपत्र प्रस्तुत तथा टिप्पणी गरेका थिए । मुलुक संघीय संरचनामा गइसकेपछि वर्तमान पर्यटन क्षेत्रको अवस्था र चुनौतीबारे देखिएका नीतिगत तथा कानुनी जटिलताबारे छलफल गर्न कार्यशाला आयोजना गरिएको हो, विभागका प्रमुख पूर्वपर्यटनमन्त्री भीम आचार्यले भने, कार्यशालामा नेपालको नागरिक उड्डयन क्षेत्रलाई थप बलियो बनाउन अहिलेको संस्थामा नियमनकारी निकाय र सेवा प्रदायकको काम एउटै निकायबाट हुने देखिएकाले सरोकारवालाहरूले यसलाई विभाजन गर्नुपर्ने सुझाव दिएका छन् । हामी यी सुझावलाई दस्ताबेजीकरण गरेर नेपालको पर्यटन विकासका लागि तीनै तहको सरकारमार्फत अघि बढाउँछौं । कार्यशालामा विज्ञहरूले नेपालले निर्माण गरेका भैरहवा र पोखरास्थित अन्तर्राष्ट्रिय विमानस्थललाई सरकारले सञ्चालन गर्न नसकेकोमा आलोचना गरेका थिए । उनीहरूले नेपालले वार्षिक कम्तीमा २५ लाख पर्यटकलाई सेवा दिने पूर्वाधार तयार भइसकेकाले प्राकृतिक सम्पदाको प्रचारमा जोड दिनुपर्ने बताएका थिए । नेपाली वायुसेवाहरूलाई युरोपेली संघ (ईयू) ले आफ्ना सदस्य मुलुकहरूमा सन् २०१३ देखि लगाउँदै आएको प्रतिबन्धलाई यस पटक पनि निरन्तरता दिएको छ । युरोपियन युनियनले हालै नेपालको पछिल्लो सुरक्षा सूची सार्वजनिक गर्दै नेपाली वायुसेवाहरूलाई १० वर्षदेखि लगाएको निषेधलाई पुनः निरन्तरता दिएको थियो । उसले नेपालको नियमनकारी निकाय, नेपाल वायुसेवा निगमलगायतले दुई दर्जन विषयमा सुधार गर्नुपर्ने भनेको छ ।"
सुनसरीमोरङ औद्योगिक करिडोरमा १२ हजारभन्दा बढी भारतीय कामदार,"(विराटनगर)रोजगारीको खोजीमा नेपालीहरू भारत र खाडी मुलुकमा लर्को लागिरहेका बेला कोशी प्रदेशको सुनसरी मोरङ औद्योगिक करिडोरमा भने काम खोज्दै आउने भारतीयको भीड छ । यहाँका सानाठूला गरेर पाँच सय बढी उद्योगमा कार्यरत झन्डै ५० हजार कामदारमध्ये १२ हजारभन्दा धेरै भारतीय कामदार रहेका छन् ।उद्योग संगठन मोरङका महाप्रबन्धक चूडामणि भट्टराईले भारतीय कामदारको संख्या केही तलमाथि भइराख्ने भए पनि १२ हजारभन्दा बढी कामदार रहेको प्रारम्भिक तथ्यांक सुनाए । उनका अनुसार करिडोरका ९० प्रतिशत उद्योगमा भारतीय कामदारको उपस्थिति छ । जसमा मेसिन अपरेटर, सुपरभाइजर, प्लान्ट इन्चार्ज, बोयलर अपरेटरलगायतका प्राविधिक काममा भारतीयको संख्या ठूलो छ । उद्योग संगठनका अनुसार यहाँका उद्योगहरूले भारतीय दूतावासबाट अनुमति लिएर भारतीय कामदार राख्ने गरेका छन् । जसका कारण भारतीय कामदारले दूतावासको अनुमति लिएर सामाजिक सुरक्षा कोषमा जम्मा भएको रकम झिक्ने र बैंक खाता खोल्ने गरेका छन् ।करिडोरमा रहेको आरती स्ट्रिप्समा एक हजारभन्दा बढी कामदार छन्, जसमा भारतीय कामदारको संख्या झन्डै सात सयको हाराहारीमा छ । यो उद्योगको लगानीकर्ता, मुख्य व्यवस्थापक र हरेक प्राविधिक पक्षमा भारतीय नागरिक छन् । प्रशासन प्रमुख जीवन तिम्सिनाले कामको दक्षताका आधारमा भारतीयलाई राखिएको बताए । श्रम स्वीकृति लिन नपर्ने प्रावधानका कारण उद्योगलाई भारतीय कामदार राख्न सहज भएको छ, उनले भने । नेपाली दक्ष कामदारको अभावका कारण पनि त्यो स्थान भारतीय कामदारले लिइरहेको उनले सुनाए । करिडोरका उद्योगीहरू भारतीय कामदारमा धेरै निर्भर हुनुको कारण उनीहरूले श्रमिक आन्दोलन नगर्ने र आवश्यक परेका बेला सहजै निकाल्न सकिने भएकाले हो भन्ने तर्क पनि अनौपचारिक रूपमा सुनाउँछन् । भारतीय कामदार तुलनात्मक रूपमा सस्तो छन् र उनीहरू यहाँका दलहरूको ट्रेड युनियनमा आबद्ध हुने सम्भावना पनि देखिँदैन, एक उद्योगीले नाम नलेख्ने सर्तमा भने, राजनीतिक दलको दुःखबाट बच्न पनि धेरैले भारतीय कामदारमै जोडबल गर्छन् । उद्योगभित्र हुने दुर्घटना र भवितव्यका घटनामा पनि भारतीय कामदारको हकमा सजिलै घटना सामसुम पार्न सकिने वा थोरै राहत वा क्षतिपूर्तिमा कुरा मिलाउन सकिने तर नेपालीको हकमा त्यो सम्भव नहुने भएकाले पनि उद्योगीहरूले भारतीय कामदार रुचाइरहेको देखिन्छ । कान्तिपुरसँग सम्पर्कमा आएका केही उद्योगीले यो तर्कलाई नकारेनन् ।श्रम तथा रोजगार प्रदेश कार्यालय विराटनगरका कारखाना निरीक्षक अधिकृत दुर्गा आचार्यले पनि सुनसरी मोरङ औद्योगिक क्षेत्रमा भारतीय कामदार अत्यधिक रहेको बताए । उनले प्रायः सबै उद्योगमा भारतीय कामदार रहेको बताउँदै कतिपय उद्योगबाट भारतीय कामदारको तथ्यांक कार्यालयमा नआइरहेको जानकारी दिए । उद्योग निरीक्षणका क्रममा कार्यालयले भारतीय कामदारको विवरण लिने गरेको छ । आचार्यले भने, अधिकांश उद्योगले सप्लायर्समार्फत भारतीय कामदार ल्याएर काममा लगाउने गरेको देखिन्छ । उनले यहाँका उद्योगहरूमा कार्यरतमध्ये २५ प्रतिशत कामदार भारतीय रहेको हुन सक्ने अनुमान सुनाए ।कार्यालयले प्रारम्भिक रूपमा संकलन गरेको विवरणअनुसार रिलायन्स स्पिनिङ मिल्समा २ सय ६ जना, बाबा भेजिटेबल उद्योगमा ४५ जना, स्वस्तिक आयलमा ३४ जना, अरविन्द पल्प एन्ड पेपरमिलमा १८ जना, ट्राइकोट प्रालिमा ४० जना, जयश्री फ्युजटेक उद्योगमा ३८ जनासहित एक दर्जन उद्योगमा मात्र करिब चार सय भारतीय कामदार कार्यरत छन् । नेपाल ट्रेड युनियन महासंघअन्तर्गतको समग्र उद्योग ट्रेड युनियन नेपालका केन्द्रीय उपाध्यक्ष मनोज मगरले भारतीय कामदारको ठूलो हिस्सा प्राविधिक काम, सुपरभाइजर र प्रशासनिक क्षेत्रमा रहेको बताए । स्वदेशभित्र विद्यमान दक्ष कामदार अभावका कारण भारतीय कामदारको उपस्थिति देखिएको उनको भनाइ छ । उनले भारतीय कामदारलाई काम छोड्ने बेला कुनै सुविधा दिन नपर्ने भएकाले पनि उद्योगहरूले ठेक्कामा भारतीय कामदार ल्याइरहेका छन् । सुनसरी, मोरङ र झापामा रहेका प्लाई उद्योगमा सबैभन्दा धेरै भारतीय मजदुर देखिन्छन् । कारखाना श्रमिक संघ कोशी प्रदेशका अध्यक्ष रमेश थापाले तीन जिल्लामा करिब ५ दर्जन प्लाई उद्योग रहेको र तिनमा अधिकांश भारतीय कामदार रहेको बताए ।"
विद्युत् आयोजनाको बिमामा न्यूनतम शुल्क नतोक्नू,"काठमाडौं (कास) अर्थमन्त्री प्रकाशशरण महतले जलविद्युत् आयोजनाको बिमामा न्यूनतम शुल्क (ट्यारिफ) नतोक्न बिमा प्राधिकरणलाई निर्देशन दिएका छन् । खुल्ला बजार नीतिअनुरूप जलविद्युत् आयोजनाको बिमा हुनुपर्ने भन्दै उनले बिमालाई प्रतिस्पर्धी (ननट्यारिफ) बनाउन निर्देशन दिएका हुन् । स्वतन्त्र ऊर्जा उत्पादकहरूको संस्था (इप्पान) ले एवन रिइन्स्योरेन्स ब्रोकर कम्पनीसँगको सहकार्यमा आयोजना गरेको नियमित कार्यक्रम फ्राइडे फोरमअन्तर्गत जलविद्युत् बिमा नीति र दृष्टिकोण विषयक कार्यशालामा मन्त्री महतले ट्यारिफ र ननट्यारिफ भन्ने गलत अभ्यास भएको बताए । बजारलाई स्वतन्त्र छोडिदिनुस्, उनले भने, मार्केट रेटमा जानुस् । रियल रिस्क के हो, त्यसको आधारमा जानुस् । थोरै रिस्क हुनेले पनि धेरै तिर्ने कुरा जायज भएन । जोखिम ट्रान्सफर गर्न बिमा गरिने भन्दै अर्थमन्त्री महतले सबैलाई एकैपटक समस्या नआउने र समस्या आएकाले समयमै दाबी भुक्तानी पाउनुपर्नेमा जोड दिए । बाढीले क्षति पुगेका आयोजनाले ९९ महिनासम्म पनि दाबी भुक्तानी नपाउनु दुःखद् भएको भन्दै उनले लिन मात्रै पाए हुन्थ्यो, दिन कहिले नपरे हुन्थ्यो भन्ने सोच नराख्न बिमा कम्पनीहरूलाई आग्रह गरे । व्यवसायीहरूले जलविद्युत् आयोजनाको बिमामा न्यूनतम शुल्क नतोकी प्रतिस्पर्धी बनाउन माग गर्दै आएका छन् । इप्पानका अध्यक्ष गणेश कार्कीले पनि आयोजनाको बिमा शुल्क प्रतिस्पर्धी बनाउनुपर्ने बताए । सरकारले २ रुपैयाँ तोके पनि जलविद्युत् आयोजनाको बिमितले ६ रुपैयाँ तिरिरहेको उनको भनाइ थियो । गएको बाढीपहिरोले ३१ वटा आयोजनामा क्षति पुगेको भन्दै उनले ७ अर्ब रुपैयाँ बिमा दाबी गर्दासमेत नपाएको सुनाए ।पहिले बिमा पोलिसीमा ट्यारिफ रेट नहुँदा सहजै हुने जलविद्युत्को बिमा अहिले प्राधिकरणले जबर्जस्ती ट्यारिफ रेट लगाएपछि धेरै आयोजनाले बिमा नै नगरेको उनले जानकारी दिए । जलविद्युत् आयोजनामा ४६ खर्ब लगानी गर्ने सरकारले भनिरहेको छ, नेपालको बिमा कम्पनीले गर्न सक्छ कि सक्दैन ? सक्दैन भने अन्तर्राष्ट्रिय स्तरमा जाने हो कि, कार्कीले भने । कार्यशालामा एवन रिइन्स्योरेन्स ब्रोकर्सका डेपुटी सीईओ नरेश श्रेष्ठले जलविद्युत् आयोजनाको निर्माणाधीन (सीएआर) र सञ्चालनमा आइसकेपछि (प्रोपर्टी पोलिसी) गरी दुई किसिमको बिमा हुने गरेको बताए । नेपाल बिमक संघका उपाध्यक्ष विरेन्द्र वैदवारले नेपालको समृद्धिका लागि हाइड्रोपावर निर्विकल्प भइसकेकाले हाइड्रो संरचनाको बिमा नेपाली बिमा कम्पनीको दायित्व भएको बताए । नेपाल बिमा प्राधिकरणकी कार्यकारी निर्देशक पुजन ढुंगेलले जलविद्युत्को बिमा शुल्कका विषयमा प्राधिकरण लचक रहेको बताइन् । ट्यारिफलाई अब ननट्यारिफ बनाउनुपर्छ, बिस्तारै डिट्यारिफ बनाउनुपर्छ, उनले भनिन्, अस्वस्थ प्रतिस्पर्धाका कारण दर तय गरिएको थियो । दरको केसमा छलफल गर्न सक्छौं । बिमालाई डिट्यारिफ गर्ने पर्याप्त पुनर्बिमाको व्यवस्था हुनुपर्ने पनि उनले बताइन् ।"
अर्थ संक्षेप,"ओरा ईभी खरिदमा ५ लाखबराबरको लाभ योजनाकाठमाडौं (कास) जीडब्लूएमका सवारीसाधन (हाभल, पावर, ओरा) का आधिकारिक आयातकर्ता र वितरक भीजी इम्पेक्सले इलेक्ट्रिफाइङ डिल का साथ ओरा ०३ इलेक्ट्रिक क्रसओभरको नयाँ बिक्री योजना ल्याएको छ । यो योजनाअन्तर्गत ग्राहकले ओरा ०३ इलेक्ट्रिक क्रसओभरको खरिदमा ५ लाख बराबरको लाभ पाउनेछन् । यो योजना माघ २८ देखि फागुन ३० सम्म रहनेछ । ग्राहकहरूले आकर्षक नगद छुट, एक्सचेन्ज बोनस, एक वर्षसम्मको बृहत् बिमा, ७ किलोवाट एसी फास्ट चार्जर र गाडीका एक्सेसरिज प्राप्त गर्नेछन् । ओरा ०३ लाई शतप्रतिशत इलेक्ट्रिक प्लेटफर्ममा डिजाइन गरिएको छ । सुरक्षित फिचरहरू भएकाले यसले एएनसीएपी र युरो एनसीएपी दुवैबाट फाइभस्टार सेफ्टी रेटिङ पाएको छ ।क्वेस्ट इन्टरनेसनललाई यूजीसी नेपालको मान्यताकाठमाडौं (कास) क्वेस्ट इन्टरनेसनल कलेजले विश्वविद्यालय अनुदान आयोग नेपालद्वारा आधिकारिक रूपमा गुणस्तर आश्वासन र मान्यता (क्यूएए) प्रमाणपत्र पाएको छ । सन् २०२० अगस्टमा सुरु गरिएको कलेजले शैक्षिक उत्कृष्टता र गुणस्तरीय शिक्षाप्रति आफ्नो प्रतिबद्धतालाई बलियो बनाउँदै यो उपलब्धि हासिल गरेको हो । कलेजले यूजीसी नेपालबाट लेटर अफर इन्टेन्ट (एलओई) पाएको छ । एलओई प्राप्त गर्न कलेजले यूजीसी नेपालले तोकेको कडा मापदण्ड पनि पूरा गरेको छ ।भाटभटेनीमा ॅकरेन्ट नुडल्स् को फ्री टेस्टिङकाठमाडौं (कास) करेन्ट चाउचाउको उत्पादक यशोदा फुड्सले ओरिएन्टल स्वादको चाउचाउको फ्री टेस्टिङ फेरि ल्याएको छ । भेज र नन भेज दुवै विकल्पमा उपलब्ध चाउचाउ नेपालकै पहिलो ओरिएन्टल स्वादको चाउचाउ रहेको कम्पनीको दाबी छ । सम्पूर्ण भाटभटेनी स्टोर्समा उपलब्ध चाउचाउको बजार मूल्य प्रतिप्याकको ६० रुपैयाँ र फेमिली प्याकको ३ सय रुपैयाँ छ । उपत्यकाभित्र रहेका भाटभटेनीमा करेन्ट ओरिएन्टल फ्लेभर नुडल्स्को फ्री टेस्टिङ बुधबारदेखि सुरु भएको छ । यो १० दिनसम्म चल्नेछ । ब्रिटिस एजुकेसन ग्रुप फुटसलको उपाधि वेस्टमिन्स्टरलाई काठमाडौं (कास) ब्रिटिस एजुकेसन ग्रुप फुट्सल टुर्नामेन्टको उपाधि द वेस्टमिन्स्टर कलेजले जितेको छ । ललितपुरमा आयोजित प्रतियोगिताको तीनवटै विधाको उपाधि वेस्टमिन्स्टर कलेजले जितेको हो । प्रतियोगितामा ग्रुपअन्तर्गतको द ब्रिटिस कलेज, द वेस्टमिन्स्टर कलेज, ब्रिटिस मोडल कलेज तथा ब्रिटिस प्रोफेसनल कलेजका छात्र, छात्रा र महिला तथा पुरुष स्टाफसहित १२ टिम सहभागी थिए । सबै विधामा वेस्टमिन्स्टर कलेजले उपाधि जितेको हो । उपाधि विजेताहरूलाई सबै कलेजका प्रतिनिधिहरूको उपस्थितिमा पुरस्कार वितरण गरिएको हो । प्रतियोगिताले विभिन्न स्थानमा रहेका ब्रिटिस एजुकेसन ग्रुपका विद्यार्थी तथा कर्मचारीहरूलाई एकै स्थानमा भेला हुने मौकासमेत जुराएको ब्रिटिस एजुकेसन ग्रुपका हेड अफ स्कुल्स अरुणकुमार कँडेलले बताए । सीता रामको ॅस्पेसल मिल्क फर टी एन्ड कफीकाठमाडौं (कास) सीताराम गोकुल मिल्क्सले फागुन १ देखि नयाँ उत्पादन सीता राम मिल्क स्पेसल फर टी एन्ड कफी बजारमा ल्याएको छ । सर्वसाधारणले बजारमा उपलब्ध हुने प्याकेट दूध अथवा डेरीबाट खुला दुध किनेर चिया वा कफी बनाउने गरे पनि अब सहजै चिया वा कफी बनाउनका लागि स्पेसल दुध लिन पाउने भएको कम्पनीले जनाएको छ । चिया र कफीका पारखी एवं साना तथा ठूला चिया पसल, क्यान्टिन, पार्टी प्यालेस, होटल र रेस्टुरेन्टको दैनिक खपतलाई लक्षित गर्दै सीतारामले सोही दुध १ लिटरको पाउँचमा ल्याएको छ । केएनपी पेन्ट्सद्वारा मातृशिशु हेरचाह कक्ष स्थापना काठमाडौं (कास) केएनपी जापान पेन्ट्सले वीरगन्जस्थित नारायणी अस्पतालमा मातृशिशु हेरचाह कक्ष स्थापना गरेको छ । केएनपी जापान सब्सिडेरी अफ कान्साई नेरोलेक पेन्ट्स, इन्डिया एन्ड ग्रुप कम्पनी अफ कान्साई पेन्ट्स कम्पनी जापानले सामाजिक उत्तरदायित्वअन्तर्गत कक्षको स्थापना गरेको हो । मातृशिशु हेरचाह कक्षको उद्घाटन उपराष्ट्रपति रामसहायप्रसाद यादवले गत माघ २८ मा गरेका हुन् । कुल २० शय्याको कक्ष निर्माणमा ४५ लाख रुपैयाँ लागेको कम्पनीले जनाएको छ । कक्ष स्थापनाले अस्पतालमा प्रसूति गर्न आउने बिरामीका लागि थप राहत भएको अस्पतालका मेडिकल सुपरिटेन्डेन्ट चित्तरञ्जन साहले बताए ।हेटिचको एप्लिकेसन सेन्टर अब नेपालमाकाठमाडौं (कास) फर्निचर फिटिङ्स प्रदायक कम्पनी हेटिचले ललितपुरमा आधिकारिक रूपमा आफ्नो नयाँ एप्लिकेसन सेन्टर स्थापना गरेको छ । तीन हजार स्क्वायर फिटभन्दा बढीमा फैलिएको एप्लिकेसन सेन्टरले ग्राहकलाई हेटिचको अत्याधुनिक फर्निचर फिटिङ तथा हार्डवेयरको प्रयोग गरी घर तथा अफिसका स्पेसमा मनमोहक टचएन्डफिल प्रदान गर्नेछ । एप्लिकेसन सेन्टरमा ग्राहकहरूले आफ्नो घर तथा अफिसको लागि निःशुल्क व्यावसायिक डिजाइन सेवा पनि प्रदान गर्ने हेटिच इन्डिया, मध्य पूर्व, अफ्रिका र सार्कका प्रबन्ध निर्देशक आन्द्रे इकहोल्टले बताए । हेटिच १३५ वर्ष पुरानो परिवारको स्वामित्वमा रहेको जर्मन जीवनशैलीको ब्रान्ड हो । १५ बिलियन युरोभन्दा बढीको विश्वव्यापी कारोबार रहेको यो फर्निचर फिटिङ्सको विश्वको सबैभन्दा ठूलो निर्माता हो । हेटिच ८० देशहरूमा सञ्चालित छ ।आरुसको निःशुल्क स्वास्थ्य शिविर काठमाडौं (कास) आरुस लाइफस्टाइल हस्पिटल, मधुमेह तथा थाइराइड उपचार केन्द्र कुपण्डोलले निःशुल्क मधुमेह थाइराइड तथा हर्मोन रोग शिविर आयोजना गर्ने भएको छ । यही फागुन १०, ११ र १२ गते हुने शिविरमा विशेषज्ञ चिकित्सकहरूद्वारा निःशुल्क स्वास्थ्य परामर्श पनि दिइनेछ । विशेषज्ञ चिकित्सकहरू डा सन्तोष शाक्य, डा अमित शाक्य, डा रूपकनारायण भारी, डा ज्यास्मिन तुलाधर, डा सुकान्ति शाह र डा सुनिल चौधरीलगायतले सेवा प्रदान गर्ने उक्त शिविरमा निःशुल्क ब्लड सुगर जाँच, अन्य रगत परीक्षणमा विशेष छुटसमेत दिने आयोजकले जानकारी दिएका छन् ।"
अटिजम भएका विद्यार्थी चर्को शुल्कको मारमा,"(काठमाडौं)दुई वर्षकी छोरीलाई अटिजम भएको पत्ता लागेपछि नवलपरासी पूर्वकी रञ्जिता (नाम परिवर्तन) ले काठमाडौं बस्ने सोच बनाइन् । अटिजम भएपछि सुधार गर्ने भने पनि, उपचार भने पनि थेरापी नै रहेछ, उनले भनिन्, उता थेरापी गराउने ठाउँ नपाएपछि यता आउनु पर्यो ।रञ्जिता, उनका श्रीमान् र दुई सन्तान गरी चार जनाको परिवार अहिले काठमाडौंमा कोठा भाडा तिरेर बसिरहेको छ । एक वर्षदेखि निरन्तरको थेरापीले छोरी पनि सुधारोन्मुख छिन् । अहिले साढे ३ वर्षकी छोरीलाई पढाउन मन्टेश्वरी स्कुल भर्ना गरिदिएका छन् । तर, स्कुलले अटिजम नभएका बच्चाको भन्दा दोब्बर शुल्क लिएर महिनैपिच्छे ढाड सेकेको उनले सुनाइन् । मेरी छोरीलाई अरूलाई भन्दा अलि बढी नै केयर चाहिन्छ, झूट बोलेर राखौं केयर नपाउलिन्, साँचो बोलौं स्कुलले लिनै मान्दैनन् । रिक्वेस्ट गरेर राखिमाग्दा दोब्बर शुल्कमा परिन्छ, उनले नाम उल्लेख नगर्ने शर्तमा भनिन्, थेरापीसँगै स्कुल पठाउन थालेपछि राम्रो सुधार भइरहेको छ, भोलि समाचार आएपछि अभिभावकले स्कुलका बारेमा यस्तो भन्देछन् भनेर निकालिदिए भने उसको सिकाइको गति नै रोकिन्छ । यसकारण समाचार प्रयोजनका लागि उनको परिवर्तित नाम रञ्जिता राखिएको हो ।अटिजम भएका बालबालिकालाई विभिन्न बहानामा भर्ना लिनै नमान्ने स्कुलहरूले दिएको हैरानीको भुक्तभोगी पनि हुन्, रञ्जिता । यसअघि तीनवटा स्कुलले उनकी छोरीलाई भर्ना लिन अस्वीकार गरेका थिए । चौथो स्कुलले उनलाई स्पेसल टिचर चाहिने हुँदा दोब्बर शुल्क तिर्नुपर्ने सर्त राख्यो । स्कुलमा अरू विद्यार्थीको शुल्क गाडी भाडा १ हजारसहित मासिक ७ हजार ५ सय रुपैयाँ लिने गर्छ । उनी भने गाडी भाडाबाहेक मासिक शुल्क नै १३ हजार रुपैयाँ तिरिरहेको बताउँछिन् । मेरी छोरीमा धेरै सुधार भएको छ । तर, अटिजम भएको भनेपछि दोब्बर शुल्क नतिरी राख्न सक्दैनौं भनेपछि बल्लबल्ल भर्ना पाएको स्कुल भनेर त्यहीं पठाइरहेका छौं, रञ्जिताले भनिन् ।देशकै प्रमुख सहर काठमाडौंमा अटिजम भएका बालबालिकाका हरेक अभिभावक र परिवारले रञ्जिताको जस्तै सास्ती खेप्छन् । स्कुलहरूले अटिजम भएका बालबालिकालाई प्रारम्भिक बालविकासका कक्षामा भर्ना लिनै मान्दैनन् । लिइहाले पनि दोब्बर शुल्क भराउँछन् । भर्ना शुल्क, मासिक शुल्कका नाममा हरेक स्कुलले फरकफरक र महँगो शुल्क असुलिरहेका छन् । देशको प्रारम्भिक बालविकास राष्ट्रिय रणनीति, २०७७०७८ ले गर्भावस्थादेखि आठ वर्षसम्मका बालबालिकाको सर्वाङ्गीण विकासका लागि आवश्यक स्वास्थ्य, पोषण, सुरक्षा, संरक्षण र प्रारम्भिक सिकाइका अवसर प्रदान गर्नुलाई प्रारम्भिक बालविकास भनेको छ । उनीहरूलाई लक्षित गरी सरकारी, गैरसरकारी, निजी र सामुदायिक पहलमा बालविकास केन्द्र, नर्सरी विद्यालय, किन्डर गार्डेन विद्यालय, मन्टेश्वरी, विशेष कक्षा लगायतका कार्यक्रम (प्रिस्कुल) सञ्चालन हुँदै आएका छन् । यसलाई प्रारम्भिक बालविकास कार्यक्रम अथवा पूर्वप्राथमिक शिक्षा पनि भन्ने गरिन्छ । बालविकास केन्द्र, नर्सरी विद्यालय, किन्डर गार्डेन विद्यालय, मन्टेश्वरी, विशेष कक्षाजस्ता पूर्वप्राथमिक कक्षामा एकरूपता ल्याउन, विद्यालयको गुणात्मक सुधार गर्न, अनुगमन मूल्यांकन प्रणालीलाई संस्थागत गर्न सरकारले पूर्वप्राथमिक विद्यालय व्यवस्थापन निर्देशिका लागू गरेको छ । सोबमोजिम स्थानीय तहहरूबाट स्वीकृत भएअनुसार मात्र विद्यार्थीबाट शुल्क लिन पाउँछन् । कक्षा सञ्चालन गर्न मापदण्डहरू तोकिएका हुन्छन् । यी कक्षामा प्रत्येक बालबालिकालाई समान व्यवहार गर्ने, उनीहरूको स्वास्थ्य अवस्था, मनोविज्ञान, रुचि र आवश्यकताअनुरूप सिकाइ हुनुपर्छ । तर, अटिजम भएका बालबालिकालाई सकेसम्म भर्ना नलिने, लिए पनि महँगो र मनपरी शुल्क लिने, उचित हेरचाह नगर्ने गरेको अभिभावकहरूको गुनासो छ ।अटिजम भएका बालबालिकाका अभिभावकहरूसँग कुराकानी गर्दा सामान्य विद्यार्थी पढ्ने विद्यालयमा अटिजम भएको बच्चालाई पढाउँदा अधिकांश विद्यालयले मासिक शुल्क दोब्बर र विशेष कक्षा (अपांगता भएकालाई पढाउने) मा पढाउँदा मासिक शुल्क २० हजारदेखि ६० हजार रुपैयाँसम्म लिने गरेको बताए । शुल्कहरू स्कुलपिच्छे फरक छन्, अटिजम भएका बच्चाहरूको सिकाइ प्रक्रिया ढिलो हुन्छ, यसो हुँदा अतिरिक्त हेरचाह गर्नुपर्छ भनेर दोब्बर र बढी लिन्छन्, एक अभिभावकले भनिन्, भर्ना शुल्क त झन् महँगो छ । थेरापी र यातायातको थप लिन्छन् ।अपांगता भएका व्यक्तिको अधिकारसम्बन्धी ऐन, २०७४ अनुसार अटिजम भएका व्यक्तिलाई सञ्चार गर्न, सामान्य सामाजिक नियम बुझ्न र प्रयोग गर्न कठिनाइ हुन्छ । उमेरको विकासअनुरूप सामान्य व्यवहार देखाउन नसक्ने, अस्वाभाविक प्रतिक्रिया देखाउने, एउटै गतिविधि दोहोर्याइरहने, अरूसँग घुलमिल हुन नचाहने वा तीव्र प्रतिक्रिया दिने खालका हुन्छन् । राष्ट्रिय जनगणना, २०७८ अनुसार देशभर ६ लाख ४७ हजार ७४४ जना अर्थात् कुल जनसंख्याको २२ प्रतिशतमा कुनै न कुनै प्रकारको अपांगता देखिएको छ । जसमा अटिजम भएका पुरुष २ हजार २५८ र महिला २ हजार ६२८ गरी ४ हजार ८८६ छन् । अमेरिकास्थित रोग नियन्त्रण र रोकथामका लागि केन्द्रको अध्ययनले पछिल्लो समय विश्वभरि नै अटिजम भएका बालबालिकाको संख्या बढ्दै गएको देखाएको छ । सन् २०२० को अध्ययनमा प्रति ३६ बालबालिकामध्ये एक जनामा अटिजम हुने गरेको पाइएको छ । अपांगता अधिकार ऐनले निःशुल्क शिक्षा तोकेको छ । सरकारी शैक्षिक संस्थाले उच्च शिक्षासमेत निःशुल्क उपलब्ध गराउनुपर्छ । निजी क्षेत्रबाट सञ्चालितले सरकारले निर्धारण गरिदिएअनुसारको संख्यामा अपांगता भएकालाई निःशुल्क अध्ययनको सुविधा दिनुपर्ने उल्लेख गरेको छ । तर, बच्चालाई सिकाइ प्रक्रियामा अभ्यास गराउनकै लागि प्रारम्भिक बालविकास शिक्षा प्रदान गर्न महँगो शुल्क तिर्न बाध्य हुने गरेको अर्की अभिभावकले बताइन् । मेरो बच्चा आत्मनिर्भर भएर जिउन सकोस् भनेर अभिभावकहरू भएभरको खर्च गर्न तयार हुन्छौं, उनले भनिन्, यही मौकामा स्कुलहरूले जतिसक्दो महँगो शुल्क तिराउँछन्, विशेष स्कुलमा पढाउन कोरोनाका बेला ऋण काढेर गरेको खर्च अझै तिरिसकेकी छैन ।कोरोना महामारीकै बेला उनको छोरामा अटिजम भएको पत्ता लागेको थियो । एक मनोविद्को क्लिनिकमा जाँच गराएपछि उनैले विशेष कक्षामा राख्नुपर्ने सुझाव दिएकी थिइन् । छोरो निको हुने आसले एक वर्षसम्म उक्त विशेष कक्षामा राख्दा ४ लाख बराबरको खर्च भएको उनले बताइन् । छोरामा अटिजम भयो भनेपछि निकै आत्तियौं, जति नि खर्च गर्न तयार भयौं, भएभरको पैसा सकिएपछि मात्रै थाहा भयो, निरन्तरको थेरापीले मात्रै यो विस्तारै सुधार हुने रहेछ, उनले भनिन्, एकैचोटि औषधिको गोली खुवाएजस्तो हुने होइन रहेछ ।नवलपरासी पूर्वकी रञ्जिताले छोरीमा अटिजम भएको पत्ता लगाउन निकै दुःख खेपेको सुनाइन् । छोरी दोस्रो सन्तान भएकाले पहिलो सन्तानभन्दा फरक छिन् भन्ने उनलाई पहिल्यै लागेको थियो । १३१४ महिनाको भएपछि पहिलो सन्तानलाई नामले बोलाउँदा सहजै प्रतिक्रिया दिन्थ्यो । छोरीले वास्तै गर्दिनथिन् । कान नसुन्ने भइन् कि भनेर शंका गर्थे । तर, टेलिभिजनको आवाज ध्यान दिएर सुन्थिन् । उनी बोल्दै नबोल्ने त होइनन्, आफ्नो सुरमा, मन लागेका बेला मात्रै बोल्थिन् । त्यसपछि परिवारमा सल्लाह गरेर चितवनको एक अस्पतालमा कान जँचाउन लगेको उनले सुनाइन् । नवलपरासी पूर्वबाट काठमाडौंको कान्ति बाल अस्पतालमा जँचाउन ल्याएँ । चिकित्सकले अटिजम भएको हुन सक्ने तर बच्चाको उमेर दुई वर्ष नपुगी यो कुरा पनि थाहा नहुने बताइन्, रञ्जिताले भनिन्, त्यहाँ जँचाउन ल्याउँदा छोरी १६ महिनाकी थिइन् । २४ महिना पुगेपछि फेरि जँचाउन काठमाडौं ल्याएँ । एक थेरापी सेन्टरमा स्क्रिनिङ गराएपछि अटिजम भएको पुष्टि भयो । सेन्टरले स्पिच थेरापी अर्थात् बोल्ने थेरापी गराउनु भनेर लेखिदियो । तर, के गर्नु ? स्पिच थेरापीबारे मलाई जानकारी भएन, उनले भनिन्, त्यो नबुझेर यत्तिकै बसें । छोरीमा एकोहोरो, वास्तै नगर्ने स्वभाव दिनानुदिन बढ्दै गएपछि फेरि अर्का चिकित्सकलाई देखाइन् । ती चिकित्सकले अघिल्लो थेरापी सेन्टरले स्पिच थेरापी गराउनु भनी लेखिदिएको कुरा औंल्याइदिए । अटिजम पत्ता लागेपछि थेरापी गराउनुपर्ने थाहा पाउँदासम्म छोरी अढाई वर्षकी भइसकेकी थिइन् ।थेरापीसँगै स्कुल भर्ना गराउँदा दोब्बर शुल्क तिर्नु परिरहेको उनले बताइन् ।शिक्षाविद् मीनाक्षी दाहालले सरकारले समावेशी शिक्षा नीति लागू गरे पनि अटिजम भएका बालबालिकालाई भर्ना गराउन अभिभावकले चर्को शुल्क र पाइलैपिच्छे भोग्नुपर्ने सास्ती दुःखद रहेको बताइन् । प्रिस्कुल सञ्चालनको अनुमति दिँदै गर्दा सबैखाले बालबालिकालाई हुने पूर्वाधार संरचना हेर्ने, पर्खाल लगाएर भत्काउनुभन्दा पहिल्यै पर्खाल नलगाउने, र्याम्प पछि थप्नुभन्दा पहिल्यै राख्नेजस्ता यी मापदण्ड पूरा गरेगरेनन्, सोको लेखाजोखा गरेर मात्रै सञ्चालन अनुमति दिइनुपर्ने उनले बताइन् । शिक्षा मन्त्रालयका प्रवक्ता शिवकुमार सापकोटाले अटिजम भएका बालबालिकालाई चर्को शुल्क लिएको बारे आफूलाई जानकारी नभएको बताए । यस्ता गुनासा, उजुरीहरू स्थानीय तहहरूमा आए, त्यहींबाट हामीसम्म आएमा सोहीअनुसार नियमन गर्नुपर्ने हुन्छ, उनले भने ।"
कमजोर बलिङ र फिल्डिङले तुहियो सपना,"(काठमाडौं)कमजोर बलिङ र फिल्डिङपछि नेपालको महिला एसिया कप क्रिकेटमा छनोट हुने सम्भावना समाप्त भएको छ । नेपाल शुक्रबार एसीसी वुमन्स प्रिमियर कप क्रिकेटको सेमिफाइनलमा मलेसियासँग ४ विकेटले पराजित भएको थियो । प्रतियोगिताको शीर्ष दुई टोली एसिया कपमा छनोट हुने प्रावधान थियो । तर, नेपाल फेरि एक पटक सेमिफाइनलमै रोकियो । टस जितेको नेपालले मलेसियाको क्वालालम्पुरस्थित वायुमास ओभलमा निर्धारित २० ओभर खेल्दै ६ विकेट गुमाई १ सय १५ रन बनायो । नेपालको यो स्कोर मजुबत देखिएको थियो । यही मैदानमा शुक्रबार नै भएको पहिलो सेमिफाइनलमा यूएईले पहिला ब्याटिङ गरी ७ विकेट गुमाई ७० रनमात्र बनाउन सके पनि एसोसिएटको निकै बलियो टोली थाइल्यान्डसँगको खेल ४ रनले जितेको थियो । तर ब्याटिङलाई बढी नै केन्द्रित गर्दा नेपालको बलिङ कमजोर हुन पुग्यो, जसको कारण मलेसियाले १ बलअगाडि लक्ष्य पूरा गर्यो । प्रमुख बलरका रूपमा रहेका अलराउन्डरद्वय पूजा महतो र अस्मिना कर्माचार्यलाई प्लेयिङ ११ मा नखेलाउने नेपालको निर्णय निकै घातक बन्यो । फिल्डिङ नेपालको झनै खराब रह्यो । हातमै आएको ग्राउन्ड बल राम्रोसँग नसमात्दा मलेसियाले मजाले २ रनहरू लिइरहेको थियो । इल्सा हन्टरले उत्कृष्ट इनिङ्स खेल्दै नेपाललाई निराश बनाइन् । प्लेयर अफ द म्याच उनले ५३ बल खेल्दै ६ चौकासहित अविजित ६९ रन बनाइन् । ट्वान्टी२० अन्तर्राष्ट्रियमा यो उनको उच्च स्कोर हो । यसै प्रतियोगितामा इल्साले बहराइनविरुद्ध ६८ रन बनाएकी थिइन् । यो उनको तेस्रो अर्धशतक थियो । इल्साको प्रयासमा मलेसियाले अन्तिम ४ ओभरमा ३६ रन जोडेर निकै रोमाञ्चक पारामा खेल जितेको थियो । अन्तिम दुई ओभरको समीकरणमा मलेसियालाई १८ रन बनाउनुपर्थ्यो । अन्तिम ओभरमा मलेसियालाई विजयनिम्ति ११ रन चाहिँदा कविता कुँवरको बलिङमा सबै रन इल्साले बटुलेकी थिइन् । अन्तिम ओभरको पहिलो र तेस्रो बलमा इल्साले चौका प्रहार गरिन् । पहिलो १० ओभरमा ४२३ को स्थितमा रहेको मलेसियाले त्यसपछि १० ओभरमा ७४ रन जोडेको थियो । मलेसियाबाट मास इलिसाले १३, माहिराही स्माइलीले १६ र वान जुलियाले ११ रन बनाए । नेपालबाट कविता जोशी र सीता रानामगरले २२ विकेट लिएका थिए । सीताले फालेको १८ औं ओभरमा मलेसियाले १२ रन जोडेको थियो, त्यसमा इल्साले ११ रन बटुलिन् । कविताले ३ ओभरमा १७ र सीताले ४ ओभरमा २७ रन खर्चिएका थिए । रुबिना क्षेत्रीले ४ ओभरमा १९ र कविता कुँवरले ३५ ओभरमा २५ रन खर्चेर ११ विकेट लिए । नेपालले सन् २०१२ र २०१६ मा गरी दुई पटक एसिया कप खेलेको छ । त्यसयता छनोट आधार रहेको एसीसीको क्षेत्रीय प्रतियोगितामा नेपाल सधैं सेमिफाइनलमा रोकिँदै आएको छ । यसअघि नेपालको सुरुआत राम्रो थिएन । नेपालले पावर प्लेको ६ ओभरमा १८ रनमात्र बनाउन सक्यो । सीता १३ बलमा ६ रन जोड्दै रनआउट भइन् । कविताले ३१ बलमा २ चौकासहित २३ रन जोडिन् । कप्तान इन्दु बर्मा र पूर्व कप्तान रुबिनाले तेस्रो विकेटमा ३१ बल खेल्दै ३२ रन जोडे । इन्दु ३७ बलमा २ चौकासहित २९ रन बनाइन् । रुबिनाले १८ बलमा २ चौकासहित २० रन बनाइन् ।डली भट्टको आक्रामक इनिङ्सपछि नेपालले १ सय रन कटाएको थियो । लगातार दुई छक्का प्रहार गरेकी उनले १४ बलमा २५ रन बनाइन् । कविता जोशी (२) र डली इनिङ्सको अन्तिम दुई बलअघि रनआउट भइन् । मलेसियाबाट स्माइलीले २ र विनिफ्रेड दुराइसिंगमले १ विकेट लिएका थिए ।"
रग्बी फिप्टिन्स च्याम्पियनसिप हुने,"काठमाडौं (कास) नेपाल रग्बी संघको आयोजनामा फागुन ६ देखि १२ सम्म दशरथ रंगशालामा रग्बी फिप्टिन्स च्याम्पियनसिप हुने भएको छ ।प्रतियोगितामा तीन विभागिय टोली त्रिभुवन आर्मी क्लब, नेपाल पुलिस खेलकुद क्लब, एपीएफ क्लब र गोर्खाली रग्बी क्लबले भाग लिने छन् । नेपाल रग्बी संघका महासचिव गोविन्द घिमिरेले शुक्रबार पत्रकार सम्मेलनमा प्रतियोगिताको सम्पूर्ण तयारी पूरा भएको बताए । पहिलो खेलमा गोर्खाली रग्बी क्लब र नेपाल प्रहरी खेलकुद क्लब भिड्ने छन् । एपीएफ र आर्मीबीच अर्को खेल हुनेछ । प्रतियोगिता फागुन ६, ९ र १२ मा हुनेछ । राउन्ड रोविन लिगका आधारमा हुने प्रतियोगिताको विजेतालाई संघले यस वर्षदेखि रनिङ ट्रफी प्रदान गर्न लागेको संघका अध्यक्ष दीपक देवकोटाले बताए । विजेताले १ लाख र उपविजेताले ५० हजार रुपैयाँ पुरस्कार पाउने छन् । प्रतियोगिताको उत्कृष्ट खेलाडीले ५ हजार जित्नेछन् । सहभागी टिमलाई रग्बी प्रशिक्षक विजेलाश सनले एक महिनाअघिदेखि नै प्रशिक्षण गरिरहेको पत्रकार सम्मेलनमा बताइयो । प्रतियोगिताको यो पाँचौं सस्करण हो । यसअघिका चारै संस्करण त्रिभुवन आर्मी क्लबले जितेको छ । गत वर्षको उपविजेता गोर्खाली क्लबका कप्तान विक्रम पुरीले यसपालि ट्रफी जित्ने गरी तयारी गरिएको बताए ।"
लक्ष्मीबजारलाई खोप्लाङ कप,गोरखा (कास) लक्ष्मीबजार हर्ट क्लबले शुक्रबार पालुङटार नगरपालिका१ खोप्लाङमा भएको प्रथम खोप्लाङ कप फुटबल प्रतियोगिताको उपाधि जितेको छ । लक्ष्मीबजारले शुक्रबार फाइनलमा लेकसाइड पोखरालाई ३२ गोलले हरायो । विजेताले एक लाख र उपविजेताले ६० हजार रुपैयाँ पुरस्कार पाए । विजेतालाई पूर्वप्रधानमन्त्री बाबुराम भट्टराईले पुरस्कृत गरेका थिए ।
गण्डकीसँग मछिन्द्र क्लब पराजित,नवलपरासी (कास) कोल्हुवामा भइरहेको राइनो कप फुटबल प्रतियोगितामा शुक्रबार गण्डकी प्रदेशले मछिन्द्र फुटबल क्लबलाई १० ले पराजित गरेको छ । गण्डकीलाई सेमिफाइनलमा पुर्याउने क्रममा खेलको २५ औं मिनेटमा मुकुन्द न्यूरेले गरेको गोल निर्णायक बन्यो । गण्डकीकै आकाश रानाभाट म्यान अफ द म्याच भए । शनिबार क्वाटरफाइनलमा संकटा र अट्ठाइस बिगाहबीच प्रतिस्पर्धा हुनेछ ।
प्लेटोको पालाको प्रेम,"केही महिनाअघि नामी राजनीतिक विश्लेषक विष्णु सापकोटाको उपन्यास आउँदै छ भन्ने खबर नै एकखाले सरप्राइज थियो मेरा निम्ति । विमोचन समारोहमा मञ्जुश्री थापाले मञ्चबाटै अडिएका पाइला लाई कलेज नोभल भन्नु थप सरप्राइज १ यसमा सापकोटाको लेखकीय दोष थिएन, दोष थियो त आफ्नै पाठकीय पावरदार चस्माको । वास्तवमा म कुनै पनि लेखकलाई एउटै विधा वा विषय वा वाद वा ब्राकेटमा देखिरहन चाहने पाठक रहेछु । विष्णु सापकोटा नेताहरूलाई बगरेले जसरी खुइल्याउने काममा मात्र अलमलिइरहून् भन्नु पाठकीय निरंकुशता त होला १ सधैंभरि मैले चाहेजस्तो लेखिरहोस् भन्ने आग्रहलाई पाठकीय सर्वोच्चता पनि भन्न सकिादो हो । मञ्जुश्रीले कलेज नोभल भनिदिएकी के थिइन्, हामीले आज पढ्यो, भोलि बिर्स्यौं युधीर थापामार्का सस्तोमस्तो लभस्टोरी ठानेर पुस्तक पसलकै छेउकुनामा धकेलिदियौं । यो बौद्धिक खुराक भएको दार्शनिक उपन्यास हो भन्ने जान्न पनि महिनौं लाग्यो । नेपाली आख्यानमा एउटा सशक्त किताबको रूपमा प्रवेश गरेको थाहा दिन झन् के कुरा १ मजस्ता पूर्वाग्रही पाठक कतिपय लेखकलाई अनुहार, स्टाटस वा समीक्षाका आधारमा स्वागत गर्दा रहेनछौं । कस्तो नसुहाउादो नाम ? अडिएका पाइला सुरुमा मलाई लागेको त्यही हो । ३३४ पृष्ठमा पुगेर अडिँदा मलाई नाम नमिलेजस्तो पटक्कै लागेन । बरु श्रुतिमधुर र बिम्बात्मक लाग्यो । उपन्यासले आफ्नो व्यक्तित्व वा कथाअनुसारकै नाम पाउँदो रहेछ । पाइला अडिनुको पनि विशेष अर्थ रहेछ । आखिर पाइला किन अडिन्छ ? केही सोचेर वा सोचमग्न भएर ? पाइला भनेको समय हो, समय भनेको यात्रा १ हरेक लेखकसँग उही र उस्तै सामग्री अपेक्षा असल पाठकले गर्दैन । उसले नयाँ, नौलो, नवीन खुराक नै खोज्छ । पाठकले जे चाह्यो, त्यही लेख्ने कि लेखकले जे चाह्यो त्यही पढ्ने भन्ने सिर्फ बजारू प्रश्न हो । लेखनको मानक बनाउने पाठकले होइन, लेखकले हो । पाठकले कम पढ्दैमा वा बेवास्ता गर्दैमा कुनै पुस्तकको महत्त्व वा सान्दर्भिकता सकिँदैन ।आवरणमा नागी गुम्बादेखि सिकागोसम्मको काजल भोजवालाकृत दृश्यचित्रले सिंगो उपन्यासको भावपुञ्ज बोकेको छ । अडिएका पाइला प्रेमकथा हो, तर थुप्रै प्रेमकथाको रिसाइकल होइन । यो अनौठो प्रेमकथा हो, मौलिक प्रेमकथा हो र नसोचेको प्रेमकथा हो । आम प्रेमकथाको स्वभाव के हुन्छ भने कि त्यो सफल हुन्छ, कि असफल १ यो उपन्यासले न सफल हुने संकेत देखाएको छ, न त असफल भन्न मिल्ने परिवेश दिएको छ । प्रेमको सफलता वा असफलतामा कसैलाई गलत ठहर्याएको पनि छैन । उपन्यासमा प्रेमका विविध रूपरङ छन् । कहिले भौतिक, कहिले अभौतिक । कहिले स्वाभाविक, कहिले अस्वाभाविक अनि कहिले सामान्य कहिले असामान्य । पहिलो अध्याय जन्मदिन मनाउने क्रममा शिवपुरी हाइकिङमा छ, अन्तिम अध्याय नर्भिक अस्पतालको मनोपरामर्श क्याबिनमा । आखिर विश्वविद्यालयकालीन युवा हृदयमा ढुकढुकिने प्रेम अस्पतालको क्याबिनसम्म कसरी पुग्छ ? यही परिवेशमा उपन्यासले परिक्रमा गरेको छ । उपन्यासमा सुरुवातदेखि अन्त्यसम्म रहने जम्मा दुई पात्र छन्, अस्तित्व र अनसूया । दुई दशक हाराहारीकी अनसूया अनि तीन दशक टेकेको अस्तित्व । त्रिभुवन विश्वविद्यालयको अंग्रेजी विभागकी प्राध्यापक मणिको मातहतमा पोखरा घर भएका एमएका विद्यार्थी अस्तित्व थेसिस लेख्दै छ । थेसिसका लागि जाँदा प्राध्यापकपुत्री अनसूयासँगको परिचय प्रेममा परिणत हुन्छ । कीर्तिपुरको फाँट, शिवपुरीको उकालो अनि दक्षिणकालीको सेरोफेरोमा तिनीहरूको प्रेम दैहिक नभएर वैचारिक छ । पात्रको स्वभाव विश्लेषण गर्ने हो भने अस्तित्व स्वपीडक छ, अनसूया स्वपीडक र परपीडक दुवै । मनोविज्ञानको भाषामा भन्दा आत्मयातना दुःखदायी रतिसुख पनि हुन जान्छ । अस्तित्व विद्यावारिधिका निम्ति अमेरिका जानुअघि घरमै धाउँदासमेत अनसूयाको बिदाइ भेट पाउँदैन, खुला खामभित्र चिठी छाडेर फर्कन्छ । प्रेमको एकाध वर्षमै अनसूयाले अस्तित्वको फोन नउठाउने, बोल्न छाड्ने आदि लक्षण देखाएकी छ । त्यो भनेको परपीडामा आनन्द लिने चरित्र हो । त्यसो गर्नुको कारण भने अस्तित्वले पटक्कै थाहा पाउँदैन । हुर्कौलो जोडीबीच रोमान्टिक प्रेमको अपेक्षा सन्तापको धुन छाउनु उपन्यासको हँदै नाटकीय मोड हो । यो प्रेममा रोमान्सभन्दा ज्यादा सुस्केरा छ । अनसूयाले अस्तित्वसँग मात्रै भएर आमाबाबासँग समेत भावनात्मक दूरी बढाएकी छ । एमबीबीएस पढ्दै गरेकी अनसूया बाबुआमासँग छुट्टिएर डेरा सरेकी छ । हुन त उपन्यासमा अस्तित्वको वन्दनासँग समानान्तर प्रेम छ भने वन्दनाको मोहनसँग । वन्दना अस्तित्वको आफ्नै विद्यार्थी हो । उसको सीडीओ बाबु सशस्त्र द्वन्द्वमा मारिएको छ । अस्तित्वको मातहतमा थेसिस लेख्ने उसको चाहना छ अनि उसले द्विअर्थी प्रेमपत्र लेखिएको नोटबुक पनि दिएको छ । त्यो प्रेम, हो कि होइन जस्तो छ । उनीहरूबीचको पत्राचार आफैंमा एक कालखण्डको प्रतिबिम्ब बोकेको छ । भर्चुअल दुनियाँको उखरमाउलोमा त्यो नौलोजस्तो पनि लाग्छ । ऊ अस्तित्वको बिदाइमा एयरपोर्ट पनि गएकी छ । अमेरिका गएपछि अस्तित्व भावनात्मक रूपमै एक्लिएको छ । पीएचडी गरेर फर्केपछि अस्तित्वलाई अनिद्रा रोगले पक्रेको छ । ऊ अझै पनि अनसूयाको प्रेम पाउन लालायित देखिन्छ । तर, ऊ वन्दनाको प्रेममा भने निःस्पृह छ । नर्भिक अस्पतालमा उपचारार्थ गएको छ । अनसूया मनोरोगी भएकी छे । वन्दनाको सहयोगमा अस्पताल गएकी छ । अस्पतालमा पालो कुर्दा अस्तित्व अनसूयाको उपचारार्थ आएकी वन्दनालाई देख्छ, अनसूयालाई देख्दैन । सायद अनसूयाले पनि अस्तित्वलाई देख्दिन । दुवै मुख्यपात्रलाई रोगी बनाएर उपन्यासकारले मानवीय यथार्थलाई देखाएका हुन् कि सत्यको अनदेखा गरेका हुन् ? त्यति भेउ पाइँदैन । उपन्यासकारले अनसूयाको मौनव्रत भंग गराउनु उचित सम्झेका छैनन् । यो उपन्यासको सिक्वेल लेख्ने तानाबाना पनि हुन सक्छ । साँच्ची अस्तित्वप्रति अनसूयाको प्रेम जिउँदै छ वा भूतपूर्व भइसक्यो ? जति प्रयास गर्दा पनि जवाफ पाएको छैन । उपन्यासकारले अनसूयालाई कति कठोर बनाएका छन् भने अधैर्य पाठकलाई बेचैनी भने हुन्न । प्रेमको सफलता वा विफलतामा रूनै पर्ने वा हाँस्नै पर्ने कुनै बाध्यकारी अवस्था उपन्यासमा छैन । उपन्यासको सानो बान्की हेरौं ःअघिल्लो साँझ नै अनसूयाले अस्तित्वलाई भनेकी थिइन्, सकेसम्म वाग्द्वार कटेर डाँडासम्म पुग्नुपर्छ ।अस्तित्वले जिस्किएको स्वरमा भनेको थियो, त्यत्रो लामो बाटो सँगै हिँड्न सक्छ्यौ ?अनसूयाले भनेकी थिइन् जाने पो सँगै हो, हिँड्ने त अलगअलग नै हो । अनसूयालाई थाहा थियो, सँगै हुँदा पनि मान्छे एकअर्कासँग धेरै अलग हुन सक्छन् । कहिलेकाहीं अलग हुँदा झन् बढी सँगै हुन्छन् । अस्तित्व र अनसूयाको उमेर अमिल्दो भए पनि बौद्धिक स्तर उस्तै छ । उनीहरूबीच तर्कहरू टकराएका छन् । मणि सर, मोहन र वन्दनाको संवादमा पनि उपन्यासकारको वैचारिक आग्रह हावी भएको हो कि भन्ने लाग्छ । पहिलो पटक साहित्य पढ्न लागेका वा घटनाको सर्सती बहावलाई नै उपन्यास हो भन्ठान्ने पाठकलाई यसले नरत्याउन सक्छ । उपन्यासको प्रमुख पात्र साहित्यको पठनपाठनमा लागेकाले नेपाली लगायत पाश्चात्य साहित्यको विमर्श पनि उत्तिकै छ । कहिले मदनमणिको कुरा, कहिले माधवी को कुरा । कहिले सेक्सपियर त कहिले ह्याम्लेट, कहिले मार्खेजको वन हन्ड्रेड इअर्स अफ सोलिच्युड, कहिले भर्जिनिया उल्फको फेमिनिजम, कहिले सलमान रूस्दीको प्रसंग आइरहन्छ । यसले असल आख्यान जीवनज्ञान वा जीवनबोधसहित उभिन्छन् भन्ने देखाउँछ । अहिलेको प्रेम यस्तो हुन्छ र भनियो भने त्यो गलत हुन्छ । हुन सक्छ यो हिजो गरिएको प्रेम हो वा भोलि हुनेवाला प्रेम हो वा आजै पनि हामीले थाहा नपाईकन भइरहेको प्रेम हो । आखिर उपन्यास न पूर्ण कल्पित दुनियाँ हो वा न त सम्पूर्ण सत्य । उपन्यासमा त्रिकोणात्मक प्रेम कुनै तार्किक निष्कर्षमा पुगेको छैन । त्यसैले यो न सुखद प्रेमकथा हो, न दुःखद नै । यो कथा नुनिलो पनि होइन, गुलियो पनि होइन । लभस्टोरी मान्ने हो भने अलिनो पनि कसरी भन्ने ? मुख्य कुरो अडिएका पाइला मा प्रेमको बिल्कुलै फरक अवधारणा प्रस्तुत भएको छ । उपन्यासका प्रमुख पात्र अनसूया अस्तित्वलाई प्रेम त गर्छे, तर दुवै जना सँगै हुनुपर्छ भन्ने मान्यता बोक्दिन । त्यही दार्शनिक धरातलमा आफ्नो प्रेमलाई जस्तो छ, त्यही बिन्दुमा छाडिदिएकी छ । उपन्यासकारले यसमा औपन्यासिक भिटो लगाएका छैनन् । सायद अनसूया विष्णु सापकोटाको छायापात्र हो । उसको तर्कशक्ति र चिन्तनशक्तिलाई उपन्यासकारले काँध हालेका छन् ।उपन्यासमा अनसूयाको प्रेमलाई नियमितभन्दा विशिष्ट भन्नुपर्ने हुन्छ । यो प्रेम ग्रिक दार्शनिक प्लेटोको आदर्शवादी विचारअनुरूपको छ । त्यसैले प्रेमलाई आदिम रूपमै छोड्न चाहेको छ । विपरीत लिंगीहरूबीचको प्रेमलाई विवाह वा परिवारसम्म पुर्याउने लेठो गरेको छैन । उपन्यासले प्रेमलाई अतिरिक्त बन्धन मानेको छैन, यौन वा रोमान्सको उपस्थिति पनि अनिवार्य ठानेको छैन । फ्रेन्ड जोन मा रहेर अस्तित्व र अनसूयाले अन्तरतम विचारको मन्थन गरेका छन् । प्रेमलाई दार्शनिक रूपमा सम्बोधन गरेका छन् । पाठकले सोचेजस्तो हुन्थ्यो भने अनसूया र अस्तित्वको बीचको प्रेम सफल हुनुपर्थ्यो । विवाह वा घरबार हुनुपर्थ्यो । तर, उसले परम्परगत तवरमा आफ्नो प्रेम सम्बन्धलाई अघि बढाउन चाहेकी छैन । एक प्रकारले भन्ने हो भने प्रेम सम्बन्धलाई हो कि होइन जस्तो द्विविधामा छाडिदिएकी छ । अनसूयाले अस्तित्वसँगको प्रेमयात्रालाई रोक्न चाहेकी हो भन्ने बुझ्न प्लेटोनिक प्रेमकै दर्शनमा पुग्नुपर्ने हुन्छ । त्यसो त अडिएका पाइला लाई मञ्जुश्री थापाले जस्तो कलेज नोभल मै सीमित गर्नु पनि अन्याय हुन जान्छ । किनभने यसमा क्याम्पसेहरूबीचको रूमानी प्रेम नै छैन । यसले विश्वविद्यालय, समाज र देशकै अवस्थाबारे विमर्श गरेको छ । त्यसकारण पनि यो उपन्यासलाई सामान्य पाठकले रुचिकर खुराक मान्ने प्रश्नै छैन । तर, उपन्यास पढाइ अधुरै छाडेनन् भने पाठकीय स्तर बढाउन भने यसले पक्कै योगदान गर्न सक्छ । प्रस्तुत उपन्यासले साहित्यको कखरा जानेकै पाठक खोजेको छ । उपन्यासकारले आफ्ना पात्रलाई दुःखी देखाएर सहानुभूति बटुल्ने भन्दा पनि बौद्धिक हिसाबले नै न्याय गर्न खोजेका छन् । सपाट घटना विवरण लेख्दैनन्, मनभित्रको हलचल लेख्छन् । पात्रको बाहिरी बनोट होइन, भित्री संसार चिहाउँछन् । घटनाको माला होइन, जीवन र जगत्को चिन्तन यसमा अटाएको छ । यस्ता उपन्यास लेखकले पाठक भएर पढ्नुपर्छ, पाठकले लेखक हुनका लागि पनि पढ्नुपर्छ । विष्णु सापकोटाको रुचिमा पाठक आइपुग्ने हो भने नेपाली आख्यान सक्षम हुने दिन पक्कै आउँछ । उपन्यासकारले एकल कथावाचकबाटै अडिएका पाइला को काम चलाएका छन् । अर्को कथावाचक खडा गर्दा तलब नै दिनुपर्ने जसरी सरक्क पन्छिएका छन् । त्यसले कतिपय ठाउामा उपन्यासलाई रोचक बन्न दिएको छैन । उपन्यासको पात्र अस्तित्वलाई उनी सम्बोधनमा त्यति मजा आएन । ऊ भन्दिएको भए लेखकको के जान्थ्यो ? उनले भने मार्का शैलीमा अखबारकारिता नै ह्वास्स आउँछ । लेखकीय निजत्वलाई सम्मान गर्ने हो भने यो उपन्यासमा नऔंल्याई नहुने खराबी देखिँदैनन् । उपन्यासको भाषाशैली ओजिलो छ । नेपाली उपन्यासमा प्रायः नदेखिने नूतन लेखनप्रविधि छ । कथोपकथन, परिवेश चयन र पात्रहरूको प्रस्तुतीकरण बेग्लै छ । आज हामीलाई सतहीभन्दा पनि उचाइ र गहिराइ दुवै भएको विद्वतासहितको यस्तै आख्यान चाहिएको छ । यस्तो खाले नवीनताको स्वागत नगर्नुपर्ने कारण छैन ।"
छिर्बिरे पुतली र शिशुको हत्केला,"सोचिरहेछु के सम्बन्ध छ बारूद, बम बनाउने वैज्ञानिक,बम हान्न लगाउने अधिकारी, पृथ्वी, बच्चा जन्माउने आमाबा,योनि, शिशुको शरीरबाट उछिट्टिएको हत्केला, म र बैजनीपहोलोहरियोसुन्तला रङ छ्यापिएकोकालो रङको पुतलीबीच ?"
२००७ को त्यो 'वीरगन्जलुट,"वीरगन्जमा एकबेला नेपाली क्रान्तिकारीले ३८ लाख भारु र २३ हजारभन्दा बढी नेरु कब्जा गरेका थिए । वीरगन्जको त्यो लुट कथा कस्तो थियो ? इतिहासचर्चाबाट त्यो घटना हराएको छ । वीरगन्जमै क्रान्तिकारीले विन्दबासिनी माईको गहना र भाँडाबर्तन गरी २९० थान सामग्री लुटेका थिए । तीमध्ये भारत सरकारले दिल्लीबाट ३५ लाख रुपैयाँ र रक्सौलबाट थप २ लाख नगदसहित गहनाले भरिएका बाकस नियन्त्रणमा लिएको थियो । भारतले नियन्त्रणमा लिई दिल्लीमा राखेको नगद र रक्सौलमा रहेका बाकस पछि कसरी, कुन प्रक्रियामार्फत नेपाल आयो ? वीरगन्जबाट हराएका सामान कति भेटिए ? यहाँ यस विषयमा भारतनेपाल सरकारका दस्तावेजसहित केही खोजबिन गरिएको छ ।२००७ सालको राणाविरोधी सशस्त्र आन्दोलन वीरगन्जबाट प्रारम्भ भएको थियो । सन् १९५० नोभेम्बर १० को रात नेपाली कांग्रेसको मुक्ति सेनाले अचानक वीरगन्जमा हमला गर्यो । सेनाले नोभेम्बर १२ को बिहानसम्म वीरगन्जलाई पूर्ण रूपमा नियन्त्रणमा लिइसकेको लियो । त्यसपछि त्यहाँ तेजबहादुर अमात्यको नेतृत्वमा पहिलो जनसरकार गठन भयो ।नेपाली कांग्रेसले वीरगन्ज ब्यारेकलाई अधीनमा लिएपछि त्यहाँका हातहतियारसहित ३५ लाख रुपैयाँसमेत आफ्नो कब्जामा लिए (डा राजेश गौतम, नेपालको प्रजातान्त्रिक आन्दोलन र नेपाली कांग्रेस) । वीरगन्जबाट कब्जामा लिइएको त्यो रकम मुक्तिसेनाले भारत पुर्याए । रकम ठ्याक्कै कति थियो ? विभिन्न व्यक्तिको अलगअलग धारणा छ ।बीपी कोइरालाले ५० लाख रुपैयाँ थियो भनेका छन् (विश्वेश्वरप्रसाद कोइराला, आत्मवृत्तान्त) । मदनमणि दीक्षितले पर्सा माल अड्डाबाट नगद ५० लाख भारु लगेका थिए भनेका छन्, जसमध्ये ४० लाख भारतीय प्रहरीले कब्जा गरी दिल्लीमा राजालाई बुझाएको, बाँकी १० लाख र सुनचाँदी कार्यकर्ताबीच गोप्य तबरले बाँडचुँड भएको लेखेका छन् । जीवराज शर्माले ४९ लाख रुपैयाँ लुटेर रक्सौल पुर्याएको भनेका छन् । उनले रकम लुटेको दुई दिनपछि सुवर्ण र मातृकाले ३५ लाख रुपैयाँ ओसारी लैजान लाग्दा भारतीय पुलिसले सोधपुछ गरी पक्राउ गरेको उल्लेख गरेका छन् । नेपाल सरकारको अभिलेख अनुसार, त्यतिबेला वीरगन्जमालबाट भारु ३८ लाखभन्दा बढी र नेपाली २३ हजारभन्दा बढी रकम उनीहरूले लुटेका थिए । वीरगन्जबाट लुटिएको रकम रक्सौल हुँदै पटना पुग्यो । पटनाबाट १३ नोभेम्बर बेलुकी महावीर शमशेरको विमानमा बीपी कोइराला, मातृकाप्रसाद कोइराला, सुवर्णशमशेर, महावीरशमशेर र सूर्यप्रसाद दिल्लीतर्फ उडे । विमान त्यही साँझ ०७ः२० तिर विलिङ्डन हवाई अड्डा ओर्लियो । उनीहरू सवार विमानबाट भारत सरकारले ३५ लाख रुपैयाँ जफत गर्यो (प्रेस इन्फर्मेसन ब्युरोको प्रेस विज्ञप्ति १४ नोभेम्बर १९५०) ।नेपाली कांग्रेसका तर्फबाट एक प्रेस विज्ञप्ति जारी गर्दै उक्त रकम राजाको भएकाले उनीहरूले राजालाई बुझाउन दिल्लीमा ल्याएको उल्लेख गरेका थिए । (दी बम्बे क्रोनिकल, १४ नोभेम्बर १९५०) । भारतको विदेश मन्त्रालयले १४ नोभेम्बरमा प्रेस विज्ञप्ति जारी गर्दै विमानबाट ३५ लाख रुपैयाँ जफत गरेको र त्यो रकम भारत सरकारले सुरक्षित राखिदिएको जानकारी गराएको थियो ।भारतीय भूमिबाट नेपालमा भइरहेको सशस्त्र हमलालाई भारत सरकारले गोप्य तवरले सहयोग गरिरहेको छ भन्ने नेपालको गुनासो थियो । त्यसलाई सम्बोधन गर्न भारत सरकारले त्यो कदम उठाएको थियो ।अर्को दिन १४ नोभेम्बरमा विहार पुलिसले रक्सौलमा समेत छापा मारेको थियो । त्यहाँबाट केही हातहतियार र खजाना समेत बरामद गरेको थियो । त्यसमा ३६ वटा स्टिल बक्स, २० वटा राइफल, केही थान तरबार र भाला जफत गरिएको थियो । डिस्ट्रिक्ट मजिस्ट्रेटको उपस्थितिमा ती सबै बाकसको तौल लिइयो, लाहछाप लगाइयो र तिनलाई मोतिहारीमा सुरक्षित राखियो (दी इन्डियन एक्सप्रेस र दी बम्बे क्रोनिकल १५ नोभेम्बर १९५०) ।२००७ फागुन७ मा नेपालमा प्रजान्तत्र घोषणा भयो । भारत सरकारले दिल्लीबाट जफत गरेको ३५ लाख रुपैयाँ र रक्सौलबाट पनि जफत गरेको नेपाली खजानाबारे भारतको संसद्मा प्रश्न उठ्यो । सन् १९५१, १२ मार्चमा सांसद बीएस आर्यले प्रधानमन्त्रीसमक्ष लिखित प्रश्न सोधेका थिए, नेपाली कांग्रेसका सेनाले वीरगन्ज मालबाट लुटेर भारतमा जुन धनसम्पत्ति ल्याएका थिए, त्यसलाई खोजतलासका क्रममा प्रहरीले बरामद गरी जफत गरेको छ, के त्यो सत्य हो ? यदि यो सत्य हो भने लुटेको धनसम्पत्तिमा नगद, सुनचाँदी कति मात्रामा थियो ? र, त्यस सम्बन्धमा भारत सरकारले के कदम उठायो ? विदेश मामिला उपमन्त्रीले दिएको लिखत जवाफ यस्तो थियो, विहार र दिल्लीमा उक्त धन जफत गरिएको साँचो हो । दिल्लीमा जफत गरिएको धन भारु ३५ लाख ५ हजार ५ सय ५२ रुपैयाँ १० आना ९ पैसा र नेरु १२ हजार ६ सय ९० रुपैयाँ २३ आना १ पैसा छ । विहारमा जफत गरिएको नेपालको धनसम्पत्तिबारे ठोस जानकारी अझै प्राप्त नभएको र नेपाल सरकारलाई फिर्ता नगरेसम्म उक्त धनसम्पत्ति सुरक्षित राखिने छ । (सन् १९५१ को भारतीय संसद्को अभिलेख, संसद्् अभिलेखालय नयाँदिल्लीे) । भारतीय संसद्मा पनि प्रश्न उठेपछि भारत सरकारले आफ्नो नियन्त्रणमा रहेको रकममध्येबाट ३० लाख रुपैयाँ विमानबाट काठमाडौं पठायो । सन् १९५१ मार्च १२ मा उक्त रकम मुलुकीखानामा जम्मा गरिएको थियो । यसबारे गोरखापत्र मा छापिएको समाचारमा भारत सरकारमा धरौटी रहेको नेपाल सरकारको ३५ लाख रुपैयाँमध्ये ३० लाख हवाईजहाजद्वारा नेपाल आई सदर मुलुकीखानामा दाखिल भएको उल्लेख थियो (गोरखापत्र, २२चैत्र २००७) ।दिल्लीमा ३५ लाख भारु र १२ हजार नेरु रहेकोमा ३० लाख भारु मात्रै नेपाल आयो । त्यसबारे डा राजेश गौतमले दिल्ली सम्झौता भएपछि मात्रै उक्त रकम राजालाई बुझाएको र उनले त्यसबाट हवाईजहाज किन्न खर्च गरेको भनी उल्लेख गरेका छन् । त्यो रकमबाट राजाले पूरै ३५ लाख नभई ५ लाखमध्येबाट मात्रै हवाईजहाज किन्न खर्च गरेका हुन् । ५ लाख भारु र १२ हजार र नेरु अझै उतै बाँकी थियो । त्यो ५ लाखमध्येबाट ४ लाख ९९ हजार ८ सय ५० रुपैयाँ भने हवाईजहाजमा हिसाब मिलान गरिएको थियो (नेपाली राजदूतावास र भारतको विदेश मन्त्रालयबीचको पत्राचार, राष्ट्रिय अभिलेखागार, नयाँदिल्ली) ।रक्सौलबाट नियन्त्रणमा लिएर मोतिहारीमा राखिएको खजानाबारे भने अझै संशय थियो । भारतीय दूतावासले सन् १९५२, मे १२ मा प्रधानमन्त्री मातृकाप्रसाद कोइरालालाई एक पत्र पठाएको थियो, जसमा क्रान्तिको समयमा रक्सौलबाट जफत गरी मोतिहारीमा रहेको सुनचाँदी र पैसासहितका ३९ वटा बाकसबारे उल्लेख गरिएको थियो । मजिस्ट्रेटको उपस्थितिमा लाहछाप लगाई राखिएका ती बाकस त्यतिबेला गिन्ती नगरेको भए पनि त्यसमा भारतीय नोट र नेपाली सिक्का गरी जम्मा २ लाख २ हजार ३०१ रुपैयाँ रहेको उल्लेख थियो । भारतले नेपाललाई हस्तान्तरण गर्ने भन्दै नेपाली अधिकारी कसलाई र कहाँ दिने सोधिएको थियो । त्यसको जवाफ मातृकाप्रसादले वीरगन्जका बडाहाकिम तेजबहादुर अमात्य र सुब्बा प्रेमलाल पाण्डेलाई बुझाउनु भनी लेखेका थिए । (भारतीय दूतावास र नेपालका प्रधानमन्त्रीबीचको पत्राचार, राष्ट्रिय अभिलेखागार, नयाँदिल्ली) । त्यसको करिब ६ महिनापछि चम्पारनका डिस्ट्रिक्ट मेजिस्ट्रेट एसएन रोयले वीरगन्जका बडाहाकिम अमात्यका नाममा एक पत्र पठाएका थिए, जसमा उनले नेपालको धनसम्पत्ति रहेको बाकस फिर्ता ल्याउन उपयुक्त समय र दिनको निर्धारण गर्न भनी लेखेका थिए ।वीरगन्जमा तेजबहादुरको ठाउँमा नयाँ बडाहाकिम दिगम्बर झा आएका थिए । ती सामान ल्याउन नेपालका तर्फबाट बडाहाकिम दिगम्बर झा र सुब्बा प्रेमलाल पान्डे २० मार्च १९५३ मा मोतिहारी जाने मिति नेपालले प्रस्ताव गरी पठाएको थियो । उता भारततर्फबाट भने अप्रिलको दोस्रो हप्ता नयाँ मिति निश्चित गर्न भनिएको थियो । मोतिहारीको उक्त खजाना लिन जानेबारे सन् १९५३ को अप्रिल २० मा राजाको अध्यक्षतामा बसेको परामर्शदाताको बैठकमा छलफल भई निर्णय भएको थियो । जसअनुसार, ती बाकस ल्याउन नेपालका तर्फबाट वीरगन्ज मालका हाकिम र वीरगन्ज गोश्वाराका सहायक सुब्बा जाने भए । त्यस्तै ती सामान पहिले भारतले लिने बेला गन्ती नगरी तौलेर मात्रै लिएकाले नेपाललाई फिर्ता गर्दा पनि तौलेर फिर्ता दिनेछन् र नेपालले बुझिलिएपछि फेरि उनीहरूको उपस्थितिमा नेपालले गनेर त्यसको अभिलेख राख्न उनीहरूलाई आग्रह गर्न सक्नेछन् भन्ने निर्णय भएको थियो । र, वीरगन्जका माल हाकिम र सहायक सुब्बालाई रेलमा उक्त सामग्री ल्याउने निर्देशन दिइएको थियो । त्यतिबेला नेपालको मन्त्रिपरिषद् बैठकमा राजाका सचिवका रूपमा रहेका भारतीय गोविन्दनारायण उपस्थित हुन्थे । उनको हस्ताक्षरले मात्रै मन्त्रिपरिषद्को निर्णय प्रमाणीकरण हुने गर्थ्यो । अर्थ विभागले सन् १९५३ को अगस्ट १६ मा मात्रै त्यो सामान ढुवानीका लागि खर्चको निकासा दिएको थियो ।उक्त खजाना ल्याउन नेपालबाट वीरगन्ज गोश्वाराका सुब्बा तिलकमान राजभण्डारी र पर्सा मालका सुब्बा प्रेमलाल पाण्डेलाई सन् १९५३ अक्टोबर २९ को मिति तोकिएको थियो । उनीहरू त्यस दिन आवश्यक सुरक्षाकर्मीसहित वीरगन्जबाट मोतिहारी पुगी सामान फिर्ता ल्याएका थिए ।नेपाल सरकारले सन् १९५८ मार्च २६ को मन्त्रिपरिषद् बैठकबाट उज्राती फर्स्योट कमिसन गठन गर्ने निर्णय बमोजिम जुन४ मा नायवबडा गुरूज्यू भोगेन्द्रराजको नेतृत्वमा त्यो कमिसन गठन भयो । उज्राती अर्थात् आम्दानी र खर्च दुवैमा लेख्न नमिल्ने भई बाँकी रहेको रकम । त्यस्तो रकम फर्स्योटका लागि गठन गरिएको कमिसनले सात सालको क्रान्तिमा वीरगन्ज गोश्वाराबाट लुटिएको हिसाब पनि खोजेको थियो । राणाकालीन प्रशासनको सरकारी खजाना ब्यारेकको सुरक्षामा ३ वटा अलगअलग साँचोले खुल्ने ढोका हुन्थ्यो । र, पैसा त्यहाँभित्र पनि फेरि अलगअलग साँचोले खुल्ने सेफमा राखिन्थ्यो । मुक्तिसेनाको कब्जापछि तिनले ब्यारेकबाट जम्मा भारु ३८ लाख ६४ हजार ३ सय १४ रुपैयाँ ३ पैसा र नेरु २३ हजार ९ सय चौंतीस रुपैयाँ ५० पैसा लुटेका थिए । त्यस्तै बिन्दबासिनी माईको गहना र भाँडावर्तनसमेत गरी २९० थानसमेत लुटे । त्यहाँबाट लुटेको रकममध्ये भारु ३५ लाख रुपैयाँ दिल्ली पुगेको थियो । त्यस्तै २ लाख रुपैयाँ, बिन्दबासिनी माईका गहना र भाँडावर्तन रहेका ३९ वटा बाकस रक्सौलबाट भारत सरकारले नियन्त्रणमा लिएको थियो ।लुटिएका ती गहना र रकममध्ये कति फिर्ता आयो ? कति आएन ? खोजी गरेर कमिसनले सन् १९६० जनवरी ४ मा सरकारलाई रिपोर्ट बुझाएको थियो ।त्यसमध्येमा भारु ३५ लाख दिल्लीबाट भारत सरकारले नियन्त्रणमा लिएको थियो, जसमा भारु ३० लाख रुपैयाँ नेपाल ल्याई मुलुकीखानामा जम्मा भएको थियो । त्यस्तै बाँकी बचेको भारु ५ लाखमध्येबाट ४ लाख ९९ हजार ८५० रुपैयाँ विमानको हिसाबमा मिलाइएको थियो ।त्यस्तै रक्सौलबाट नियन्त्रणमा लिएर मोतिहारीमा राखिएको भारु र नेपाली सिक्का जम्माजम्मी २ लाख २ हजार ३०१ रुपैयाँ छ भनिएको थियो । वीरगन्ज गोश्वाराबाट सरकारलाई बुझाउँदा मोतिहारीको रकमका रूपमा भारु २ लाख २ हजार ७११ र नेरु १० हजार ५ सय ९५ जम्मा गरिएको थियो । त्यस्तै ३९ वटा बाकसमा गरी बिन्दबासिनी माईको गहना र भाँडावर्तन १९८ थान मात्रै थिए । त्यसमा ९२ थान गहना हराएका रहेछन् ।त्यही रिपोर्ट सोही ११ फेब्रुअरीको मन्त्रिपरिषद् बैठकमा छलफल भएर त्यसमा भएको निर्णय यस्तो थियोयसमा हिसाब फाँट पत्ता नलागेको भारु १ लाख ६२ हजार ३ सय ९३ रुपैयाँ १५ आना ३ पैसा र नेरु १३ हजार ३ सय ३९ रुपैयाँ ४ पैसा त्यस्तै हराएको विन्दवासिनी माईको गहना र भाँडाबर्तन ९२ थानको बारेमा केही पत्ता लाग्छ कि भनी एकपटक अर्थ मन्त्रालयले बुझ्ने काम गर्ने र त्यसबाट पनि केही पत्ता लाग्न सकेन भने मिनाहा खर्च लेख्ने निर्णय भयो । भारतीय संसद््मा उपमन्त्रीले दिल्लीमा जफत गरिएको धन भारु ३५ लाख ५ हजार ५ सय ५२ रुपैयाँ १० आना ९ पैसा र नेपाली रुपैयाँ १२ हजार ६ सय ९० रुपैयाँ २३ आना १ पैसा रहेको छ भनी जानकारी दिएका थिए । यसमा दिल्लीमा रहेको नेपाली रुपैयाँको उल्लेख दुवै मुलुकको पत्राचारमा कहीँकतै भएको छैन । नेपाल पठाएको ३० लाख रकममा त्यस्तै हवाईजहाजमा मिलाउँदा पनि त्यसमध्येबाट बाँकी हुन आउने भारु ५ हजार ६ सय २ रुपैयाँको समेत कतै हिसाब भएजस्तो लाग्दैन । विसं २०१६ साल माघ २८ को मन्त्रिपरिषद् बैठकको निर्णयबाहेक अर्को निर्णय फेला पार्न नसकेकाले भविष्यमा त्यही निर्णयअनुसारको रकम र गहना मिनाहा लेखियो होला भन्न सकिन्छ । तर, यसबारे तत्कालीन समयका दस्ताबेजको थप खोजी हुनु आवश्यक छ ।"
फर्किए गंगालाल,"केहामीले चार सहिदका जीवन नजिकैबाट नियालेका छौं ? तिनका बलिदानकथा पढेसुनेका त छौं, तर तिनका जीवनलाई निकै गहिराइबाट महसुस गरेका वा बुझेका छौं ? आउनुस् एकछिन शिल्पी थिएटर जाऔं र हाम्रा प्रिय सहिदका जीवनकथामा पसिहेरौं । निर्देशक चे शंकरले नाटक गंगालाल मार्फत चारमध्येका कान्छा सहिद गंगालाल श्रेष्ठको जीवन गहिराइमै बुझाउने प्रयास गरेका छन् ।चे शंकरका नाटक प्रयोगात्मक हुन्छन् । गंगालाल पनि प्रयोगपरक छ । नाटक सरल रूपले बुझ्न त सकिन्छ, तर नाट्यपारखीले यसमा प्रयोग गरिएका रूपकको भरपुर आनन्द लिन सक्छन् । चेले बुझेका छन् दर्शक एउटै शैलीभन्दा केही नयाँ र रोचक हेर्न उत्साहित हुन्छन् । उनी सोच्छन्, नेपाली थिएटर पनि फरक दिशातिर मोडिनुपर्छ । गंगालालबारे अनेकौं कथा भनिएका छन्, तर उनको चित्रण एक क्रान्तिकारी पात्रका रूपमा मात्रै हुन्छ । २२ वर्षको एक कलिलो ठिटो कसरी क्रूर राणाशासनको नजरमा खतरनाक पात्र बन्न पुगे ? त्यो बुझ्न उनको पारिवारिक जीवन, साथीसंगीका प्रभाव, समाज नियाल्नु पनि जरुरी हुन्छ । गंगालाल यिनै विविध कथा वरिपरि घुम्छ । र, नाटकले चित्रात्मक रूपमा गंगालालको व्यक्तिगत इतिहास केलाउँछ । गंगालाल श्रेष्ठ केवल एक क्रान्तिकारी र सहिद थिएनन्, नाटक र साहित्यमा पनि उनको महत्त्वपूर्ण योगदान थियो । उनले नाटकहरूमा अभिनय पनि गरेका थिए । शेक्सपियरको नाटक मर्चेन्ट अफ् भेनिस मा जेसिकाको भूमिकामा थिए उनी । उनले अभिनय गरेका नाटकले नेपाली थिएटरमा नयाँ दिशा प्रदान गरेको थियो । अब गंगालाल नाटकमै फर्किऔं । चे शंकरका नाटकले नेपाली राष्ट्रियता, समाज, धर्म र साहित्यिक विषयमा विचारअभिव्यक्ति प्रदान गरेका गर्छन् । उनका नाटकले दर्शकमा गहिरो राजनीतिक, सामाजिक र साहित्यिक संवेदना जागृत हुन्छन् । गंगालाल यस्तै विषयमा केन्द्रित छ । नाटकमा गंगालाल र उनकी श्रीमती हसिनाको गहिरो सम्बन्ध अनि जीवनका भयंकर उतारचढाव प्रस्तुत गरिएको छ, भावनात्मक ढंगले । सँगै बुबासँग गंगालालको सम्बन्धलाई पनि स्थान दिइएको छ । नाटकमा परिवारबाहेक सिद्धिचरण श्रेष्ठ, गणेशमान सिंह, धर्मभक्त माथेमा, दशरथ चन्द र शुक्रराज शास्त्रीसँग गंगालालको निकट, भावनात्मक मित्रताको पनि वृत्तान्त चित्रण गरिएको छ । नाटकमा थुप्रै पात्र छन् । तर, प्रोटागोनिस्ट गंगालालको भूमिका निभाएका निर्भीक भट्टराईको अभिनय उत्कृष्ट छ । २२ वर्षका निर्भीकले नेपाली नाटकमा नयाँ जोस थपेका छन् । भावनात्मक दायराको फराकिलोपन उनको नाट्य प्रस्तुतिले छर्लंगै पार्छ । गंगालालको जीवनशैली, रहनसहन र सोचविचार उनले गहिरोसँग आन्तरिकीकरण गरेका छन् । नाटक गंगालाल ऐतिहासिक विवरणले भरिपूर्ण छ । नाटकका कुनैकुनै दृश्यमा दर्शक सोचमग्न हुन्छन् । जस्तै जब क्रान्तिकारीहरू रगतको छापले राणाशासनविरुद्ध लागिपर्ने अठोट लिन्छन्, नाटकको पृष्ठभूमिमा एउटा आगोको झिल्को देखिन्छ । नियालेर हेर्दा त्यो आगोको झिल्को श्री ३ सरकारको अतिरञ्जित तस्बिरको मुखबाट आइरहेको धूवाँ हुन्छ, उनले सल्काएको चुरोटको । नाटकको अन्तिम दृश्य निकै शक्तिशाली छ । गंगालालको देहान्तपश्चात् उनी दर्शकलाई केही प्रश्न गर्छन मैले पौडी खेलेको वाग्मती कस्तो छ होला ? त्यो बालाजुको जंगल उस्तै छ कि फेरियो ? मैले पढाउने महावीर स्कुल कस्तो छ ? प्रश्नको जवाफ तिनै प्रश्नमा छ, तर प्रश्न असरदार छ । गंगालाल ले एक ऐतिहासिक पात्रको जीवनी मात्रै भनेको छैन, केही प्रयोगात्मक तत्त्वको सम्मिलनमार्फत इतिहासको एक समयको आकर्षक कथा पनि भिन्न शैलीमा प्रस्तुत गरेको छ । नाटकले प्रगतिशील विचारलाई प्रोत्साहन गर्दै कलात्मक चिन्तनमाथि पनि घोत्लिन दर्शकलाई प्रेरित गर्छ । गंगालाल ले नाटकको माध्यमबाट गंगालालको काव्यकला र समाजसेवाका महत्त्वपूर्ण पहलमाथि नयाँ प्रकारका समीक्षा र विमर्श गर्ने बाटो खोलिदिएको छ । यसले आधुनिक समयका मुद्दालाई नयाँ दृष्टिकोणबाट हेर्ने बाटो पनि देखाएको छ ।"
रेडियोमा बोल्ने पुतली दिदी,"दिदीए पुतली दिदीअघि रेडियोमा बोलेजस्तै बोल नअघि समाचारमा भनेकी थियौ नि नमस्ते बिहान साढे छ बजेको प्यूठान खबरमा स्वागत छएकफेर भन न दिदी १ बाटोघाटोमा हिँडेको देख्यो कि उनीहरू प्रेमले यसो भन्थे मलाई ।स्यानी पुतलीजस्तै देखेर मेरो नाम पुतली दिदी राखिदिएका रे १ अनि खुस्स चोकतिर निस्कँदा मलाई देखेर बोलाइहाल्थे ए पुतली दिदी१ बाटोमा हिँड्दा अघिपछि लाग्दै रेडियोमा बोल्न कर गर्ने ती साना भाइबहिनी अहिले कत्रा भए ? कल्पिन्छु उनीहरूबारे । पक्कै ठूला भइसके, जीवनमा सहीगलत छुट्याउन सक्ने भइसके, लक्ष्यउद्देश्य पहिल्याउन सक्ने भइसके । तर, म भने यतिबेला ती दिन सम्झिरहेकी छु रेडियोमा आवाज सुनेकै भरमा आउने चिठी, फोन अनि ए यिनी पो रैछिन् अघि बोल्ने त भन्दै रेडियो स्टेसन बाहिर कुरिबस्ने सहृदयीहरू १ बककमम आफ्नै उमेरका, साना र बुवाका उमेरका, जो रेडियोकी पुतली दिदी हेर्न कुरिरहन्थे । उबेला रेडियोमा बोल्ने मान्छे जत्रो होस्, छोरी भए दिदी सम्बोधन गर्ने चलन थियो ।रेडियो भन्नेबित्तिकै ममा छुट्टै तरङ्ग पैदा हुन्छ, जुन रेडियोको आवाज जत्तिकै तीव्र हुन्छ । स्टुडियोमा नमस्कार म फलानो भन्दै गर्दा कसैको घरमा बजेको रेडियोमा पनि सँगै नमस्कार म फलानो पुगेको हुन्छ । त्यति नै तेजमा मभित्र पनि रेडियो प्रेम, अझ भनौं अडियो प्रेम जागृत भएर आउँछ । झन्डै १५ वर्षअघि, जुन बेला सदरमुकाम र ससाना सहरमा रेडियो खोल्ने होडबाजी थियो ।फलानो रेडियोमेगाहर्जपरीक्षण प्रसारणरेडियोकर्मी बन्ने सुनौलो अवसर १ यस्तै आवाजले घरटोल घन्किन्थे । मलाई पनि रेडियोप्रति मोह जागिसकेको थियो । त्यसैले यस्ता विज्ञापनले झट्ट आकर्षित गरे । कतै तालिम खुल्यो भने दुगुरिहाल्थें । आफू सहभागी भएका तालिममा आफूलाई अब्बल साबित पनि गर्थें । २०६५ तिर प्यूठानमा पनि एफएम रेडियो खुल्न सुरु भएका थिए । दसैंमा घर गएको बेला प्यूठानमा खुलेका रेडियोबारे थाहा पाएँ । आफूलाई रोक्न सकिनँ अनि सपनाले प्वाँख फैलाइहाले १पहिलो पटक रेडियोमा बोल्ने अवसर सामुदायिक रेडियो प्यूठानले दियो । परीक्षण प्रसारण सुरु गरेको केही समय भएको थियो, म त्यहाँ पुग्दा । स्टेसन म्यानेजरले एक दिन भनेछन्, तुरुन्तै यो विज्ञापन भनिहाल्नुपर्यो । रेडियोमा भर्खर काम सुरु गरेका एक कर्मचारी महिला आवाज खोज्दै मसम्म आए, खै कताबाट १ आफूलाई त आवाज सुनाउनु थियो । म स्टुडियोभित्र गएँ । स्टुडियो त के भन्नु १ प्लाइउडमा सिरकको खोल हाल्ने कपडाले बेरेर बनाइएको बारजस्तो केही १ माथिल्लो तलामा कोही हिँडे तल बोलिरहेको ठाउँमा माटो ह्वार्र खस्थ्यो । त्यस्तो थियो मैले पहिलो पटक देखेको रेडियोको स्टुडियो । विज्ञापन, त्यो पनि लाइभ १ बोलेर फर्केपछि कसैको फोन आयो, अहिले बोल्ने नानीको आवाज मिठो रैछ ।मेरो आवाज सुनेर कसैले प्रशंसा गर्दै थियो । म खुसीले बुरुक्कै भएँ । अञ्जान व्यक्तिको फोनले मलाई रेडियोमा जागिर दिन ठूलै भूमिका खेल्यो । त्यसमाथि बुटवल र काठमाडौँबाट गएका प्रशिक्षकले औपचारिक तालिममा सहभागी नभए पनि यो मान्छेको आवाज ठीक छ है पनि भनेका थिए । रेडियो प्यूठानमा काम गर्ने सिलसिलामा निकै मीठा अनुभव हासिल गरें, केही तीता पनि छन् ।एक दिन लोडसेडिङले दुःख दियो । घर फर्किन रातै पर्यो, चाउचाउको प्याकेटमै तातो पानी हालेर खाएँ र रात बिताएँ । रुघाले ग्रस्त भएका बेला समाचार पढ्दापढ्दै बोली नै निस्किएन । ब्रेकिङ न्युज पढ्न जाँदा मृतकको लिस्टमा आफ्नै मान्छेको नाम देख्दा ह्वाँह्वाँ रुन मन नलागेको होइन, तर आफैंलाई सम्हाल्दै नाम उच्चारण गरेँ । सम्झिँदा जिरिङ्ग हुन्छु । ती बेला यी कुरा कष्टपूर्ण थिए, अहिले याद बनेर मस्तिष्कमा अटाएका छन् । अञ्जान ठाउँमा बाटो देखाएर गुन लगाएका बटुवाझैं मानेकी छु ती दिनलाई ।रेडियोमा काम थालेको केही समयमै श्रोताले मलाई चिन्न थाले । बाटो हिँड्दा साना नानीहरूले अघिजस्तै समाचार भन न दिदी भन्दै जिस्क्याउँथे । कति सानी पुतली दिदी भन्दै पछिपछि लाग्थे केटाकेटी, ती लस्कर बनेर मसँगै डुल्थे । कति फुसफुसाएको सुन्थें, केटी त फुच्ची रैछे, तर बोल्न राम्रो बोल्दी रैछे ।काठमाडौं आइसकेर साथीसँग मनका कुरा मा काम गर्न थालिसकेकी थिएँ । मानिसहरू मलाई आवाजले मात्रै पनि चिन्न सक्थे ।एक पटक अचम्म भयो । अफिसबाट डेरा फर्कंदै थिएँ । जाडो थियो, गुटुमुटु परेर बसको सिटमा बसेकी थिएँ, मास्क पनि लगाएकी । मतिर हेर्दै नहेर सहचालक भाइ बोले, भाडा दिनुस् कहाँसम्म हो १बबरमहलसम्म, कति हो ?, मास्कका मसिना पर्दाबाट आवाज फ्याँकेँ । भाइले अचानक आँखा ठूलो बनाएर मतिर हेर्यो र भन्यो, ओहो सबिता दिदी हैन ?हैट १ कसरी चिनेको मास्क लगाउँदा पनि ? अवाक भएँ । भाइ बोल्यो, साथीसँग मनका कुरा सधैं सुन्छु दिदी । तपाईंहरूले मेरो जीवनमा ठूलो गुन लाउनुभएको छ१ मलाई भेट्नुको खुसीमा उसले भाडा लिएन । त्यही दिन बुझें, आवाजको शक्ति कस्तो जब्बर १काठमान्डु आउनुअघिकै दिनतिर फर्कौं । अर्घाखाँचीबाट एकजना अंकल भन्न सुहाउने उमेरका श्रोता रेडियो स्टेसन आएर मलाई खोजेछन् । म दिउँसो ३ः५५ को बुलेटिन भन्न हतारहतार घरबाट आउँदै थिएँ, स्टेसन पस्नेबित्तिकै न्युज चिफले भने, ल ल गइहाल भित्र । म समाचार लेखिएको कापी बोकेर स्टुडियो छिरेँ । विज्ञापन बजेका बेला चिफले टेक्निकल रुमबाटै भने, सबितालाई भेट्न एक जना आउनुभएको छ, धेरैबेर भयो । म समाचार पढेर बाहिर निस्कें । न्युज चिफले ती मान्छेसँग ऊ नै सबिता हो भनेर चिनाए । उनले पत्याएनन् । मैले जुक्ति लगाउँदै आवाज निकालें, ३ः५५ को प्यूठान बुलेटिनमा सबिताको नमस्कार१ सुनेर उनी अलमलमा परे । भने, छोरीको उमेरकी हुनुहुँदो रैछ नानी । मैले त ठूली हुनुहुन्छ भनेर दिदी भनेको, नमस्कार छ है । उनी मसँग धेरैबेर कुराकानी गरेर निस्किए । आज पनि रेडियोश्रोताको कुरा आउँदा उनको अनुहार सम्झन्छु । रेडियोले दिएको असली प्रेम थियो त्यो । अर्को प्रसंग, रेडियो प्यूठानले हामी कर्मचारीका लागि रेडियो पत्रकारिता तालिम आयोजना गरेको थियो । पहिलो दिन औपचारिक कार्यक्रम भएको थियो । बोल्ने वक्ता टन्नै थिए । कार्यक्रममा मैले धन्यवाद ज्ञापन गर्नुपर्ने थियो । लिस्टमा थिए, तत्कालीन जिल्ला न्यायाधीश (नाम बिर्सें) लाई शुभकामना मन्तव्य राख्न समय दिइएको । तर, उनी बोल्दा बोल्दै हडबडाए र कार्यक्रम सकिएको घोषणा गरिदिए । उपस्थित सबैमा अलमल भयो । कार्यक्रम सञ्चालकले जसोतसो कुरा मिलाए । अनि मेरो पालो आएपछि धन्यवाद ज्ञापनसहित टुटेफुटे भाषण गरेँ । केही दिनपछि उही जिल्ला न्यायाधीशसँग बाटोमा भेट भयो । त्यो दिन कार्यक्रम नसकिँदै कार्यक्रम सकिएको घोषणा गरेको कुरा मनमै गढेको रहेछ । तिनले भने, मलाई त अस्ति निकै लाज भयो । तर, तपाईंले गज्जब गर्नुभयो सबिताजी, तपार्ईं त नेता बन्नुपर्ने मान्छे । कहाँ रेडियोमा अल्झिनुभएको १ सम्झन्छु ती मीठा संयोग रेडियो करिअरका फ्युल थिए, जसले मलाई हरपल कुदिरहन ऊर्जा दिन्थे ।रेडियो प्यूठानमा काम गरेको केही समयपछि नेपालका युवामाझ लोकप्रिय रेडियो कार्यक्रम साथीसँग मनका कुरा मा काम गर्ने अवसर मिल्यो । हिजोआजका पुस्तालाई त्यो कार्यक्रबारे सायद थाहा छैन । तर, मध्य ८० देखि ९० को दशकमा जन्मेको पुस्ताले त्यो कार्यक्रम अवश्य सुने । रेडियोको साम्राज्यको बेला थियो त्यो । युवालाई मनपर्ने कथा, प्रस्तुति र भाष्यसहितको साथीसँग मनका कुरा ले धुम मच्चाएको थियो । मैले पनि त्यहाँ आवाज भर्न पाएकी थिएँ । त्यो कार्यक्रममा आबद्ध भएपछि देशका करिब ६५ जिल्ला घुम्न पाएँ । स्थानीय रेडियोबारे बुझ्न पाएँ । त्यसमाथि म आबद्ध संस्थाले नै रेडियो म्यापिङको काम पनि गरेको भएर अझै धेरै रेडियोबारे जानकारी पनि मिल्यो । लगभग एक दशक काम गरेपछि म त्यसबाट अलग्गिएँ ।एक दशकमा रेडियो धेरै परिवर्तन भयो । तर, मलाई रेडियोको तिर्खा मेटिएन । त्यसैले रेडियो कार्यक्रमभन्दा अलि फरक विषयमा केन्द्रित भएर साथीहरूसँग सहकार्य गर्दै पडकास्ट गुलाबी संवाद चलाउँछु, जुन मलाई पहिले बोल्न सिकाएका एफएमसहित देशभर करिब ६० रेडियोमा बज्छ । कार्यक्रम रेकर्ड गर्न स्टुडियोमा बस्दा मलाई अझै देउता चढेजस्तो हुन्छ । जब बोल्न थाल्छु, ध्यानस्थ अनुभव हुन्छ । लाग्छ, त्यो पनि रेडियोले सिकाएको भङ्गीमा हो । यसप्रकार, मध्य साठीको दशकबाट सुरु भएको यो यात्रा रोकिएको छैन, भलै माध्यम फरक किन नहोस् १ बेलाबेला रेडियोबारे हुने बहसले तानिन्छु । बहसको केन्द्रमा एउटै प्रश्न हुन्छ के रेडियोका श्रोता घटेका हुन् ? पक्कै हुन् । कारण प्रस्ट छ, जमाना इन्टरनेटको भइसक्यो । हप्ता दिनसम्म उकुसमुकुस भएर आफूलाई मनपर्ने कार्यक्रम भन्दैमा त्यो पर्खन नसक्ने फास्टेस्ट जनरेसन वा फाइभ जी पुस्ताले समय प्रतिस्थापन गरिसके ।सन् २०१२ देखि संयुक्त राष्ट्रसंघको आह्वानमा मनाउन सुरु गरिएको रेडियो दिवस अझै पनि भव्यताका साथ मनाइन्छ । तर, दिवस मनाउँदै गर्दा रेडियोको लोकप्रियतामा भने समयसमयमा प्रश्न उठ्छ । के साँच्चै रेडियोको लोकप्रियता घटेकै हो ? या हामीले समयसँगै आफूलाई परिमार्जनपरिष्कृत गर्दै गएका हौं ? यसको अर्थ रेडियो निकै पुरानो प्रविधि भएको हो त ? त्यो पनि होइन होला । समयअनुसार रेडियो सुन्ने परिपाटीलाई फरक तरिकाले प्रस्तुत गरिएको हुन सक्छ । रेडियोबारे यही बहसको सन्दर्भमा एक पुराना सहकर्मीलाई सोधेकी थिएँ, रेडियोको क्रेज पहिलेजस्तै छ कि के छ ? रेडियो चलाइरहेको उसको जवाफ सटीक थियो, छैन ।त्यसो भए तिमी किन रेडियो चलाइरहेको छौ ?जानी नजानी सुरु गरियो, अब बोकेर हिँड्नै पर्छ, छोड्न कहाँ सकिन्छ र ? लाग्यो, ऊ पनि रेडियोलतमा परेछ । अनि के यसैगरी नै चलिरहेका छन् त स्थानीय रेडियो ? जानीनजानी सुरु गरेकै कारण अहिले पनि जबरजस्ती चलाइएका हुन् त ? त्यो पनि पक्कै होइन होला ।सामुदायिक रेडियोको सञ्जाल सामुदायिक रेडियो नेटवर्क सीआईएनका सम्पादक लक्ष्मण कार्कीलाई पनि मैले सोधेको थिएँ, रेडियोका श्रोता घटेका हुन् ? उनको जवाफ थियो, रेडियोका श्रोता त घटेकै हुन्, तर अडियो सुन्ने श्रोता घटेका छैनन् । मलाई यो कुरामा दम छ जस्तो लाग्यो ।धेरै विषयको सनातन परिभाषा भत्किँदै गएका बेला रेडियोका परम्परागत बुझाइ छन्, त्यसका धेरै आयाम बदलिएका छन् । कार्की भन्छन्, कान हुने बेलासम्म सुन्ने कुरा मर्दैनन्, कानलाई सुन्ने कुराहरू चाहिन्छ नै । कानले केही न केही सुन्न खोजिरहेको हुन्छ । तर, सुन्नका लागि उसले कुन माध्यम रोजेको छ भन्ने महत्त्वपूर्ण हुन्छ । अडियो सुनिरहेकै छन्, तर रेडियोबाट सुनेका छन् कि के छ, विमर्श हुनुपर्छ । सबै माध्यमको स्वरूपशैली बदलिइरहेको बेला रेडियोको स्वरूप र शैली पनि बदलिएकै हो । उनको सारमा रेडियो अहिले पडकास्ट हुँदै गएको छ ।तर, ताप्लेजुङको स्थानीय रेडियो काबेलीमा कार्यरत एलिना दियालीको विचार फरक छ, कन्टेन्ट राम्रो हुँदासम्म मानिसले रेडियो सुन्न छोड्दैनन् । त्यसमाथि हाम्रो जस्तो इन्टरनेटको सहजै पहुँच नहुने जिल्लामा त रेडियोको विकल्प छैन । सूचनाको महत्त्वपूर्ण माध्यम भनेकै रेडियो हो । त्यसैले अझै समाज परिवर्तन गर्न, समाजलाई सुसूचित गर्न रेडियो भरपर्दो माध्यम हो । हुन त उनलाई लाग्छ पनि, रेडियोलाई अनलाइन र आज भोलिको युट्युबलगायतका सामाजिक सञ्जालले उछिनी रहेको अवस्थामा पुरानै तरिकाले चलाउने हो भने कठिन हुन्छ, केही परिमार्जन गर्नु आवश्यक छ ।त्यसो त कोरोना महामारीका बेला सेयरकास्ट इनिसियटिभ नेपालले गरेको राष्ट्रिय सर्वेक्षणमा सहभागीमध्ये करिब ८० प्रतिशतले रेडियो सुन्ने बताएका थिए । नेपाल मिडिया सर्वेक्षण २०२२ को तथ्यांकअनुसार, करिब ४५२ प्रतिशतले रेडियो सुन्ने बताएका थिए । यी दुई तथ्यांक हेर्ने हो भने पनि रेडियोका श्रोता कम भएका हुन् कि भन्न त सकिन्छ । तर, सम्पादक कार्कीले भनेझैं सिधै रेडियो सुन्ने श्रोता कम भए पनि अडियोका श्रोता कम नभएका हुन सक्छन् । किनभने, जुनै प्रविधि आए पनि अडियो सधैं सबैका लागि प्रिय छ ।अघिल्लो साता कान्तिपुर कोसेली मा लेखक सुबिन भट्टराईले चालीसको अन्त्य वा पचासको दशकको सुरुमा रेडियोप्रेम र त्यसका यादहरूबारे लेखेका थिए । त्यो बेला रेडियो भन्नु नै रेडियो नेपाल थियो । मसम्म आइपुग्दा समय थोरै बदलिएर रेडियो भन्नु एफएम रेडियो भए । ती रेडियाले थुप्रै पुतली दिदी जन्माए । हिजोआज धेरै कुरा बदलिएका छन् । पिँढीको खोपोमा टुक्रुक्क बसेर वा पालीमा झुन्डिएर गाउँघर घन्काउने रेडियोको आवाज मलिन भइसकेका छन् । ती दिन त फर्किएर आउँदैनन्, तर त्यस्तै दिन फर्केलान् कि नाइँ ? म नोस्टाल्जिक हुन्छु र आफैँलाई सोध्छु ः के मध्य साठीको दशकमा रेडियोका श्रोताले पुतली दिदी भेट्न पाउँदा उज्यालिएको अनुहारको आभा पुस्तान्तरण होला ? रेडियोले पनि आफूलाई माया गर्ने पुतली दिदी हरू भेटेर मक्ख पर्ने दिन फिर्ला ?"
