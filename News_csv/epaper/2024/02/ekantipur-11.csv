शीर्षक,विवरण
"लुम्बिनीमा जथाभावी संरचना, खतराको सूचीमा राख्ने युनेस्कोको चेतावनी","(लुम्बिनी)विश्व सम्पदा स्थलमा सम्पदा जोखिममा पार्ने गतिविधि हुन थालेपछि संयुक्त राष्ट्रसंघीय शैक्षिक, वैज्ञानिक र सांस्कृतिक संगठन (युनेस्को) को विश्व सम्पदा केन्द्रले लुम्बिनी विकास कोषसँग १० बुँदे स्पष्टीकरण माग गरेको छ । केन्द्रले विश्व सम्पदा स्थललाई खतराको सूचीमा किन नपार्ने भन्दै कोषलाई पटकपटक पत्राचार गरेर स्पष्टीकरण माग गरेको खुलेको छ । जथाभावी निर्माण कार्य नरोकिएपछि पछिल्लो पटक गत भदौ २४ देखि असोज ८ सम्म साउदी अरबमा भएको युनेस्कोको विश्व सम्पदा केन्द्रको ४५ औं सेसनले कोषलाई १० बुँदे प्रश्न सोधेको हो । फेब्रुअरी पहिलो सातासम्म समयसीमा उल्लेख गरेर पत्राचार गरिएको थियो । लुम्बिनीमा भइरहेको आधुनिक विकास निर्माणले यसको अद्वितीय विश्वव्यापी महत्त्वलाई जोगाउनका लागि गरेको प्रयास उपयुक्त नभएमा सम्भावित खतराको सूचीमा पर्ने पत्रमा स्पष्ट उल्लेख छ । कोषका अनुसार उक्त पत्रमा लुम्बिनी गुरुयोजनाविपरीत ५ हजार जना अट्ने क्षमताको सभाहल निर्माणको विषयलाई बढी चासो दिइएको छ । तत्कालीन प्रधानमन्त्री केपी शर्मा ओलीको निर्देशनमा लुम्बिनीतौलिहवा सडकको दक्षिण हरियाली क्षेत्रमा चार वर्षअघि उक्त हल निर्माण सुरु भएको थियो । निर्माण पूरा भएर हल अहिले सञ्चालनमा छ । केन्द्रले एचआईए (हेरिटेज इम्प्याक्ट एसिस्मेट) बिनै कोरियन प्रोफेसर क्वाकले बनाएर मन्त्रिपरिषद्बाट स्वीकृत वर्ल्ड पिस सिटी योजनाबारे चासो दिएको छ । कोषका अनुसार विश्व सम्पदामा सूचीकृत मायादेवी मन्दिरको संरक्षण र जीर्णोद्वारको विषयमा केन्द्रले चासो दिएको छ । यहाँ आउने बुद्ध धर्मावलम्बी र पर्यटकलाई सुविधा दिने विषयमा भएका गतिविधिबारे केन्द्रले प्रश्न उठाएको छ । वर्षौंदेखि लुम्बिनी आसपास औद्योगिकीकरणका कारण बढेको प्रदूषण र त्यसले मायादेवी मन्दिर र अशोक स्तम्भमा पारेको असरबारे पनि केन्द्रले चासो व्यक्त गरेको छ । विश्व सम्पदामा सूचीकृत हुनुभन्दा पहिल्यै संरक्षित स्मारक क्षेत्र घोषणा गरिसक्नु पर्थ्यो । तर, सरकारले गत पुस २४ मा मात्र यस्तो घोषणा गरेको छ । बरु गत वर्षै तिलौराकोट (प्राचीन कपिलवस्तु) संरक्षित क्षेत्र घोषणा भएको थियो । तिलौराकोट सन् १९९६ मा विश्व सम्पदाको टेन्टेटिभ लिस्ट मा परेको थियो । विज्ञका अनुसार संरक्षित स्मारक क्षेत्र घोषणा भएपछि मात्रै प्राचीन स्मारक संरक्षण ऐन २०१३ अनुसार काम कारबाही अघि बढ्छ । दफा ३ को उपदफा (७) मा नगरपालिका क्षेत्रभित्र पर्ने संरक्षित स्मारक क्षेत्रमा घर वा भवनको निर्माण, मर्मत, थपघट वा पुनःनिर्माण गर्न चाहने व्यक्तिले पेस गरेको नक्सा नगरपालिकाले प्रचलित कानुनबमोजिम पास गर्नॅअगावै त्यस्तो नक्सामा पुरातत्त्व विभागको स्वीकृति लिनुपर्ने व्यवस्था गरिएको छ । एक दशकदेखि लुम्बिनीलाई संरक्षित क्षेत्र घोषणाका लागि आग्रह गर्दासमेत बेवास्ता गरिएको थियो । युनेस्कोले ताकेता गरेपछि हतारमा सरकारले घोषणा गरेको हो । केन्द्रले मायादेवी मन्दिर परिसरमा रहेको उद्यानका लागि बनाइएको आईएमएफ (इन्टिग्रेटेड म्यानेजमेन्ट फ्रेमवर्क) कार्यान्वयन, संरक्षणका लागि विपद्, वातावरण, भिजिटर र बुद्धिस्ट संघसंस्थालगायतका बारेमा विभिन्न सेक्टर योजना निर्माणको विषयमा समेत चासो दिएको कोषले जानकारी दिएको छ । गुरुयोजना क्षेत्रभित्र निर्माण गर्दा एचआईए अनिवार्य गरिएको छ । जसअनुसार निर्माण कार्यका सकारात्मकनकारात्मक प्रभावबारे विश्व सम्पदा केन्द्रलाई जानकारी गराउनुपर्छ । यहाँ सञ्चालन भइरहेका कुनै पनि विकास निर्माण कार्यको एचआईए नगरिएको विषयलाई केन्द्रले गम्भीरतापूर्वक लिएको जनाएको छ । गौतम बुद्धको जन्मस्थल मायादेवी मन्दिर परिसर विश्व सम्पदामा सूचीकृत छ । उक्त परिसरमा पुरातत्त्व विभाग र विश्व सम्पदा केन्द्रको अनुमतिबिना निर्माण कार्य हुन थालेपछि विश्व सम्पदाको भविष्यमाथि प्रश्नचिन्ह खडा हुन थालेको हो । सम्पदा विज्ञका अनुसार कोषले गुरुयोजना विपरीतका कामलाई तीव्रता दिएको छ । कोष स्रोतका अनुसार अहिलेसम्म लुम्बिनी गुरुयोजनाविपरीत २२ वटा निर्माण कार्य भइसकेका छन् । त्यसमा सम्मेलन केन्द्र, विभिन्न द्वार, पक्की पुल, सडक, भवनलगायत रहेका छन् । ठाउँठाउँमा विशाल गेट, आवश्यक नभएका ठाउँमा सडक र पुल निर्माण गरिएको छ । गुरुयोजनाविपरीत ५ नम्बर गेटको दक्षिणपट्टि पक्की शौचालय, बगैंचा निर्माण तथा १२ नम्बर गेटछेउ फलफूल खेती गर्नका लागि निजी कम्पनीलाई १३ बिघा जग्गा उपलब्ध गराइएको छ । पुरातत्त्व विभागले मायादेवी मन्दिर परिसरमा भइरहेको निर्माण कार्यलाई लिएर चिन्ता व्यक्त गरेको छ । पुरातत्त्व बिदले उक्त क्षेत्रमा यस्ता उपकरण चलाउन नमिल्ने बताए पनि केही वर्षदेखि मायादेवी मन्दिर आसपास डोजर चलाउने गरिएको छ । पवित्र उद्यानमा डोजर चलाउने कुरा कल्पना पनि गर्न सकिन्न, पुरातत्त्व विभागका पूर्वमहानिर्देशक कोषप्रसाद आचार्यले भने, यस्तो जभाभावीले सम्पदा संकटमा पर्ने निश्चित छ । बेलैमा सरोकारवाला सचेत नहुने हो भने लुम्बिनी संकटमा पर्न सक्छ । लुम्बिनी भन्नासाथ सबैले याद गर्ने भनेकै मायादेवी मन्दिर परिसर हो । मायादेवीले सिद्धार्थ गौतमलाई जन्माउँदा उक्त मन्दिर परिसर सुन्दर बगैँचाका रूपमा थियो । चार दशकअघि तयार गरेर लागू गरिएको लुम्बिनी गुरुयोजनाले समेत मायादेवी मन्दिर परिसरलाई पवित्र उद्यानका रूपमा स्याहारसम्भार गर्ने उल्लेख छ । गुरुयोजनाअनुसार मन्दिर परिसर र आसपास ठूला संरचना निर्माणको कल्पना गरिएको छैन । मायादेवी मन्दिर विश्व सम्पदामा सूचीकृत भएपछि उक्त स्थलमा कुनै पनि निर्माण कार्य गर्दा पुरातत्त्व विभाग र विश्व सम्पदामा सूचीकृत गर्ने संस्थाको अनुमति आवश्यक हुन्छ । अहिले लुम्बिनीको मुटु मा निरन्तर प्रहार भइरहेको छ । मायादेवी परिसर विश्व सम्पदा नभएर कुनै व्यावसायिक प्रतिष्ठानजस्तो बनाइँदै छ । औजारको कर्कस आवाजले ध्यानमा बस्नेलाई सास्ती भइरहेको छ । राम्रोसँग ध्यान, साधना र प्रार्थना गर्न नपाउँदा भिक्षुहरू चिन्तित छन् । विश्व सम्पदा स्थलको मूल्य मान्यताविपरीत भइरहेको निर्माण कार्यले सम्पदामाथि प्रहार भएको पुरातत्त्वविद्हरूले बताएका छन् । यस्ता गतिविधिले सम्पदास्थल लुम्बिनी नै संकटको सूचीमा पर्न थालेको उनीहरूको भनाइ छ । करिब दुई सातादेखि लुम्बिनीस्थित पुष्करणी पोखरीको पश्चिम र दक्षिणतर्फ दुई स्थानमा प्रार्थना गर्ने सेड बनाउने काम भइरहेको छ । जुन विश्व सम्पदा सूचीको मूल्यमान्यताविपरीत छ । यसले गर्दा लुम्बिनी विश्व सम्पदाको संकट सूचीमा पर्न सक्ने सम्पदाविद् बताउँछन् । मायादेवी मन्दिरभित्र ३० मिटर लामो र २० मिटर चौडा तथा २० मिटर लामो र ७ मिटर चौडाइ भएका दुई सेड निर्माण भइरहेका छन् । सानो सेड लुम्बिनी विकास कोषले ४० लाख रुपैयाँ लागतमा निर्माण गरेको हो । यो सेड लगभग तयार भइसकेको छ । ठूलो प्रार्थनास्थल भने चन्दा सहयोग जुटाएर निर्माण गर्ने भनिएको छ । ठूलो सेडको लागत १ करोड ३३ लाख रुपैयाँ रहेको छ । यसको निर्माण भइरहेको छ । उक्त स्थलमा अहिले मध्यरातमा बाहेक काम रोकिँदैन । पुरातात्त्विक मान्यतविपरीत सिमेन्ट, ब्लकको सपोर्ट भुइँमा गाडेर त्यसमाथि फलाम राखेर काठ जोडेर सेड निर्माण भइरहेको छ । जमिनबाट डेढदेखि दुई फुट सिमेन्टको ब्लक राखेर त्यसमाथि सेड निर्माण भइरहेको हो । सम्पदा स्थलको मूल्यमान्यताविपरीत निर्माण भइरहेको काम जुनसुकै बेला रोकिन सक्ने हँॅदा कामलाई थप जनशक्ति जुटाएर तीव्र पारिएको छ । लुम्बिनीको संवेदनशील क्षेत्रमा भइरहेको कामका लागि पुरातत्त्व विभागसित पूर्वसहमति लिनुपर्नेमा जानकारीसम्म नगराइएको पुरातत्त्व विभागका प्रवक्ता रामबहादुर कुँवरले जनाए । पुरातात्त्विक स्थलमा कुनै काम गर्दा सरकारको आधिकारिक निकाय वा विभागबाट अनिवार्य स्वीकृति गराउनुपर्ने उनको भनाइ छ । विश्व सम्पदास्थलको मौलिक र भूदृश्यलाई नबिगार्ने गरी संरक्षणको काम गर्नेछौं भनेर युनेस्कोमा हस्ताक्षरसहितको एकीकृत व्यवस्थापन योजना बुझाएपछि सम्पदास्थलमा सूचीकृत हुन्छ, उनले भने, तर, यहाँ त्यसविपरीतको काम भइरहेको छ । उनका अनुसार सम्पदास्थलमा हुने विकास निर्माणका कामले संरक्षित क्षेत्रको वातावरणमा प्रतिकूल असर पारिरहेको हुन्छ । त्यसको भौगोलिकतालाई असर गरिरहेको हुन्छ । यसले त्यसको ऐतिहासिक, पुरातात्त्विक र सांस्कृतिक पक्षलाई प्रभाव पारिरहेको हुन्छ । स्वरूप परिवर्तनले त्यसको महत्त्व घटेर जान्छ । यस्ता धेरै काम त्यहाँ भएका छन्, प्रवक्ता कुँवरले भने, जसले लुम्बिनी विश्व सम्पदाको खतराको सूचीमा पर्न मलजल गरिरहेको छ । सेड निर्माणका लागि ब्लक राख्न कतिपय ठाउँमा खाल्टो खनिएको छ । यसरी खन्दा कतिपय ठाउँमा जमिनमुनिका इँटा बाहिर आएका छन् । कतिपय ठाउँमा खन्दा गैतीकोदालोले लागेर इँटा फुटेका छन् । पुरातात्त्विक ठाउँका सानो माटोका डल्लाको त महत्त्व छ, एक पुरातत्त्व अधिकृतले कान्तिपुरसँग झने, इँटा निस्कँदा, टुत्रिँदा र छरपस्ट देखिँदा मन कटक्क हुन्छ । तर, निर्माण काम गर्नेले यसको महत्त्व नबुझ्दा पुरातात्त्विक वस्तु नष्ट हुँदै गएको उनले बताए । सम्पदा स्थलको महत्त्व नबुझी काम गर्दा लुम्बिनीलाई समस्या पर्दै गएको छ । एक स्क्वायर माइल क्षेत्रमा भएका विकास निर्माणलाई भत्काउन भनिएका बेला नयाँ बनाउन भने सम्पदा मासिएर जाने वरिष्ठ पुरातत्त्वविद् वसन्त बिडारीले बताए । यसले सम्पदाको ऐतिहासिक, पुरातात्त्विक र सांस्कृतिक मूल्य मान्यतामा नै प्रश्न उठाउने उनले बताए । त्यसैगरी, मायादेवी मन्दिर पस्ने मुख्य द्वारको पश्चिमतिर पनि बत्ती बाल्ने सेड निर्माण गरिएको छ । यसका लागि समेत पुरातत्त्व विभागबाट स्वीकृति लिइएको छैन । त्यहाँ पनि २० मिटर लम्बाइ र १० मिटर चौडाइको संरचना निर्माण गरिएको छ । भुइँ ढलान गरेर माथि फलामका पिलरमाथि टिनको छानो राखेर ट्रस्ट बनाइएको छ । भित्र दियो बल्ने फलामका सेड राखिएका छन् । कोषको २२ लाख लागतमा उक्त सेड बनाएको हो । २५ हजार दियो बाल्ने क्षमताको टहरा बनाइएको छ । बुद्ध धर्मको महायानी सम्प्रदायमा १ लाख दियो बाल्दा धेरै पुण्यलाभ हुने हँॅदा थप तीनवटा यस्ता संरचना बनाउने तयारी कोषले गरेको छ । विज्ञका अनुसार यस्तो निर्माण पुरातात्त्विक मूल्यमान्यताविपरीत हो । निर्माण सामग्री पुरातात्त्विक मूल्यमान्यताविपरीत छन् । रंग पनि मिलेको छैन । ठाउँ पनि उपयुक्त छैन । बत्ती बाल्ने ठाउँअघि जुत्ता राख्ने घर छ । दियो बाल्दा पूर्वतिर फर्केर बाल्दा राम्रो हुन्छ भन्ने धार्मिक जनविश्वास छ । यहाँ पूर्वतिर फर्केर बाल्दा जुत्ता राख्ने घर पर्छ ।लुम्बिनी विकास कोषका उपाध्यक्ष ल्हारक्याल लामाको निर्देशनमा योजना प्रमुख सरोज भट्टराईले उक्त काम गराइरहेका छन् । लामा उपाध्यक्ष भएपछि विश्व सम्पदास्थलभित्र जथाभावी विकास निर्माण गर्न थालिएको कोषका कर्मचारी बताउँछन् । उक्त काम कोष आफैंले गरिरहेको दाबी गरेको छ । तर, कोषका कर्मचारीका अनुसार उक्त कार्य लुम्बिनीभित्र विभिन्न विकास निर्माण कार्य गरिरहेका निर्माण व्यवसायीले गरिरहेका छन् । उनीहरूले नै काठ डकर्मीको व्यवस्था गरेका छन् । लुम्बिनीमा सम्पदालाई क्षति हुने गरी भइरहेका गतिविधिका बारेमा पत्राचार गरेर जानकारी मागिएको पुरातत्त्व विभाग प्रवक्ता कुँवरले बताए । विभागले पत्राचार गरेको साता बढी बितिसक्दा पनि जानकारी दिन कोषले अटेर गरेको छ । लुम्बिनीको संरक्षण र रेखदेख गर्ने जिम्मा लुम्बिनी विकास कोषको भएकाले कोषले नेतृत्व लिएर काम गरिरहेको सदस्यसचिव सानुराजा शाक्यले बताए । सोध्दै नसोधेको हैन, उनले भने, विभागले समयमा जवाफै दिँदैन ।"
रामग्राम जग्गा लिज प्रकरण,"(काठमाडौं)गौतम बुद्धको अस्थिधातु समाधिस्थ गरिएको नवलपरासीको रामग्राम क्षेत्रमा लुम्बिनी विकास कोषले दानभेटीमा समेत निजी कम्पनीको हक लाग्ने प्रावधान राखेको पाइएको छ । कोषले नै उक्त क्षेत्र उत्खनन, बौद्ध स्तूपसहितका संरचना निर्माण एवं व्यवस्थापनको जिम्मा बिनाप्रतिस्पर्धा ९९ वर्षका लागि निजी कम्पनीलाई सुम्पिन गुपचुप सम्झौता गरिसकेको छ । रामग्राम क्षेत्रका स्थानीयको करिब १ सय १६ बिघा अधिग्रहण, कोषकै नाममा रहेको ७५ कट्ठा र पुरातत्त्व विभागको १० कट्ठालाई एकीकृत गरेर आउने करिब १ सय २० बिघा जमिन निजी कम्पनी द प्रमिस्ड ल्यान्ड लाई बिनाप्रतिस्पर्धा ९९ वर्ष लिजमा सुम्पिन कोषले २०८० असोज २९ मा द्विपक्षीय समझदारी (एमओयू) गरेको थियो । कात्तिक १३ मा थप बुँदा समेटेर कोषले प्रमिस्डसँग पूरक एमओयू गरेको पाइएको छ । प्रमिस्ड ल्यान्ड प्रधानमन्त्री पुष्पकमल दाहालका घरबेटीसमेत रहेका विवादास्पद निर्माण व्यवसायी शारदाप्रसाद अधिकारीका छोरा निकेश अध्यक्ष रहेको कम्पनी हो । एमओयूमा कोषका उपाध्यक्ष ल्हारक्याल लामा र प्रमिस्डका अध्यक्ष निकेश अधिकारीले हस्ताक्षर गरेका छन् भने साक्षीका रूपमा कोषकै सदस्यसचिव सानुराज शाक्य, कोषाध्यक्ष ढुण्डिराज भट्टराई, योजना प्रमुख सरोज भट्टराई छन् । एमओयूअघि पुरातत्त्व विभाग, संस्कृति, पर्यटन तथा नागरिक उड्डयन मन्त्रालय र अर्थ मन्त्रालयसँग कोषले सहमतिका लागि पत्र पठाएकामा मन्त्रालय र विभागले प्रस्तावमा लिखित असहमति जनाएका थिए ।त्यसपछि कोष आफैंले एकलौटी रूपमा प्रमिस्डलाई पुरातात्त्विक र ऐतिहासिक सम्पदास्थल रामग्राम क्षेत्र सुम्पिने गरी एमओयू गरेकामा संकलित दानभेटीसहयोग रकममा पनि प्रमिस्ड ल्यान्डको २० प्रतिशत हिस्सा रहने प्रावधान राखेको हो । दानदातव्य (डोनेसन) कसरी व्यवस्थापन गर्ने भन्नेसम्बन्धी बुँदामा परियोजनाका संरचना निर्माण गरिसकेपछि बाँकी रहेको रकम कोषलाई ८० प्रतिशत र प्रमिस्डलाई २० प्रतिशत हक लाग्ने उल्लेख छ । समझदारीपत्रमा कोषलाई प्रथम पक्ष र प्रमिस्डलाई द्वितीय पक्ष भनेर उद्धृत गरिएको छ । गुरुयोजना सम्पन्नपछि रामग्रामका लागि आउने नगद र अन्य डोनेसनमा पहिलो पक्षलाई ८० प्रतिशत र द्वितीय पक्षलाई २० प्रतिशत हक लाग्नेछ, समझदारी पत्रमा भनिएको छ । प्रमिस्ड ल्यान्डलाई संरचना मर्मत, सम्पदा संरक्षण, विकासलगायत कार्यक्रम सञ्चालन गर्ने नाममा दानमा हकदार बनाइएको छ । एमओयूमा प्रमिस्ड ल्यान्डले आयोजना सञ्चालनबापत आउने रकमबाट सुरुको १० वर्ष आम्दानीको १० प्रतिशत, अर्को ४० वर्षसम्म २० प्रतिशत र त्यसमाथीको ३० प्रतिशत आम्दानी कोषलाई दिनुपर्ने भनिएको छ । त्यति मात्र होइन, रामग्रामको समग्र व्यवस्थापकीय पक्षमा प्रमिस्डलाई शक्तिशाली बनाएर एमओयू गरिएको छ । कोषले यस्ता गम्भीर विषयमा निजी कम्पनीको योजनामा गरेका समझदारीमा आफूहरूको पुरै असहमति रहेको एक अधिकारीले बताए । कोषले प्रमिस्डलाई १२० बिघा जग्गा सुम्पिनुअघि बढाएको प्रस्तावमा असहमति राखेपछि सरकारले पर्यटन सचिव भरतमणि सुवेदीको सरुवा गरेको स्रोत बताउँछ । रामग्राम स्तूप क्षेत्रको संरक्षण एवं विकास सम्बन्धमा कोषका सदस्यसचिव सानुराजा शाक्यले असार ३२ मा पर्यटन मन्त्रालयलाई पत्र लेख्दै अस्थिधातु रहेको एक मात्र ऐतिहासिक रामग्राम स्तूपको उत्खनन, अन्वेषण, संरक्षण एवं तीर्थस्थलका रूपमा विकास गर्नॅ टड्कारो आवश्यकता रहेकाले प्रमिस्ड ल्यान्डसँग सहकार्यमा सम्पदा उत्खनन र संरचना निर्माणको काम अघि बढाउन लागिएकाले सहमति दिन भनेका थिए । तर, सचिव सुवेदीले नयाँ निर्माणलाई गुरुयोजनामा प्राथमिकतामा राख्न नहुने, गुरुयोजनामा प्रस्ताव गरिने नयाँ निर्माण क्षेत्र पुरातात्त्विक क्षेत्रभन्दा उल्लेख्य रूपमा टाढा हुनुपर्ने, गुरुयोजनाले प्रस्तुत गर्ने नयाँ निर्माणहरू सम्पदा क्षेत्रको सांस्कृतिक पर्यावरणको अनुकूल मात्र हुनुपर्ने, गुरुयोजनामा सम्बोधन हुने पुरातात्त्विक क्षेत्रभित्रका हरेक कार्यहरू पुरातत्त्व विभागसँगको समन्वयमा मात्र गर्नॅपर्ने र परियोजनाको कार्यान्वयन गर्नका लागि तयार गरिने मेमोरेन्डम अफ अन्डरस्टान्डिङ मा विभागको सहभागितामा हुनुपर्ने राय दिएका थिए । पर्यटन मन्त्रालयले यो विषयमा रायका लागि असार १० मै अर्थ मन्त्रालयमा पत्र पठाएको थियो । अर्थले पनि जवाफ नदिई रोकेकामा ल्हारक्याल लामा कोषको उपाध्यक्षमा नियुक्त भएपछि अर्थको राय ताकेता गरेर माग गरिएको थियो । असोज ४ मा अर्थले राय दिँदै प्रमिस्ड ल्यान्ड र मोक्ष फाउन्डेसनको संस्थागत विश्वसनीयता र लगानीको स्रोतलगायतमा प्रश्न उठाएको थियो । यो विषयमा स्पष्ट नभएसम्म काम बढाउन नहुने राय अर्थले दिएको थियो । आयोजना अघि बढाउने विषयमै प्रश्न उठाउँदै यसमा लगानी ऐन, सार्वजनिकनिजी साझेदारीसम्बन्धी प्रावधानसमेत आकर्षिक हुनेनहुने विषय पनि स्पष्ट हुनुपर्ने अर्थले राय दिएको थियो । प्रमिस्ड ल्यान्डले सिंगापुरमा कार्यालय रहेको भनिएको मोक्ष फाउन्डेसन मार्फत रामग्राम परियोजना सम्पन्न गर्ने गरी अघि सारेको प्रस्तावलाई विवादास्पद पृष्ठभूमि भएका कोषका उपाध्यक्ष लामाले स्वीकृत गरेर सम्पदा क्षेत्र सुरुमा ९९ वर्ष र त्यसपछि पनि अवधि थप गर्न सकिने गरी एमओयू गरेका थिए । सम्पदा क्षेत्र उत्खननका नाममा भएको गम्भीर आर्थिक चलखेलसँग जोडिएको यो विषयबारे कान्तिपुरले गत माघ १५ मा विस्तृत समाचार प्रकाशित गरेको थियो । त्यसपछि सम्पदा क्षेत्र बिनाप्रतिस्पर्धा प्रमिस्डलाई सुम्पिने विषय घातक भन्दै त्यसलाई रोक्नुपर्ने माग संसद्देखि जनस्तरसम्म उठेको थियो । प्रतिनिधिसभाको सार्वजनिक लेखा समितिले माघ १६ मा कोष र पर्यटन मन्त्रालयलाई पत्र लेखी रामग्राम उत्खननसम्बन्धी भएका सबै कागजात उपलब्ध गराउन निर्देशन दिएको थियो । लेखा समितिले यही विषयमा छलफल गर्न आइतबारका लागि बैठक डाकेको छ । समितिका सभापति ऋषिकेश पोखरेलले समितिमा माग गरिएका कागजातहरू आइसकेको र यस विषयमा बैठकमा छलफल गरी देशको हित हुने गरी आवश्यक निर्देशन दिइने बताए । बुद्धको अस्थिधातु समाधिस्थललाई उत्खनन एवं संरक्षण गर्ने आवरणमा भएको यो डरलाग्दो चलखेललाई रोक्ने र आगामी दिनमा देशको हित हुने गरी कसरी सम्पदा संरक्षण गर्न सकिन्छ भन्नेमा समितिले सरकारलाई उपयुक्त निर्देशन दिन्छ, सभापति पोखरेलले कान्तिपुरसँग भने, यसकै लागि आइतबार बैठक डाकिएको हो । मोक्ष फाउन्डेसनका कार्यकारी निर्देशक जेम्स सेङले लगानी प्रतिबद्धता गरेको र प्रमिस्ड ल्यान्डले व्यवस्थापन गर्ने गरी प्रस्ताव आएपछि एमओयू गरिएको लेखा समितिलाई कोषले उपलब्ध गराएको कागजातमा उल्लेख छ । प्रमिस्डसँगको सहकार्यमा रामग्राम परियोजना अघि बढाउन लाग्ने लगानी आफूले गर्ने प्रतिबद्धतासहित सेङले २१ अप्रिल २०२३ मा पत्र पठाएका थिए । प्रमिस्डका तर्फबाट अधिकारीले ३० अप्रिलमा पत्र लेखी लगानी सुनिश्चितता प्रतिबद्धता जनाएका थिए ।"
पाकिस्तानमा लोकतन्त्र फेरि संकटमा,(एजेन्सीहरूको सहयोगमा)
युवाहरू दौडाउँदै मीरा,"(काठमाडौं)भक्तपुर बस्ने ताप्लेजुङका सनाम शेर्पा ३५ किलोमिटरको दौडमा भाग लिन शनिबार बिहान ठीक ६ बजे मुड्खु पुगे । दौड ठीक ७ बजे सुरु हुने भएकाले एक घण्टाअगावै आइपुग्न आयोजकले अघिल्लो दिनै सूचित गरिसकेको थियो । सनाम मुड्खु पुग्दा दुई सयजति प्रतियोगी धावक सहभागी भइसकेका थिए । दौडिन तम्तयार उनीहरूलाई काठमाडौंको ठिहिर्याउने चिसोको पर्वाह थिएन । स्वयंसेवकले टिसर्ट र नेम ट्याग बाँडे । प्रतियोगीहरूले टिसर्ट र हाफ पाइन्ट लगाए । कसैले जुत्ताको तुना कस्न थाले । सानो झोलामा पानीका बोतल र चकलेट राखे ।दौड प्रतियोगितामा पहिलो पटक सहभागी भएका सनामका लागि यी सबै गतिविधि नौलो लागिरहेको थियो । १८ वर्षीय सनाम पढाइका अलावा स्वास्थ्यका लागि बेलुकीपख रंगशाला आएर दौडिन्थे । कहिले एक्लै लाकुरीभन्ज्याङ उक्लिन्थे । मीरा राई इनिसिएटिभले आयोजना गरेको स्तूपा टु स्तूपा अन्तर्राष्ट्रिय ट्रेल रेस बारे सामाजिक सञ्जालमा देखेपछि उनलाई लाग्यो, एक पटक ट्राई मारिहेरौं । दौडिन अनलाइन फाराम भरे ।राष्ट्रिय तथा अन्तर्राष्ट्रियस्तरका दौडमा भाग लिँदै आएका धावकहरू दौडमा चाहिने गियरसहित आएका थिए । बलिया जुत्ता, पानी, चकलेट लगायतको पूर्वतयारी देखेपछि दौडिन सकिँदैन कि भनेर सनाम अलिकति झस्किए । उनी भने सधैं लगाउने स्पोर्ट्स सुज मा पुगेका थिए । ठीक ७ बजे दौड सुरु भयो । एकसाथ दौडिन सुरु गरेका प्रतियोगीहरू थकानले बिस्तारै छिन्नभिन्न भए । भोकतिर्खाको बाबजुद सनाम दौडिरहे । झोलामा पानी, चकलेट आफैंले बोक्नुपर्दो रहेछ, आज पो थाहा भयो, दौड पार गरिसकेपछि उनले कान्तिपुरसँग सुनाए, चेकिङ प्वाइन्टमा थोरै पानी खान पाएँ, त्यसपछि यहीं आएर मात्रै हो । पहिलो पटक लामो दौड प्रतियोगितामा भाग लिएका उनले ३५ किमिको प्रतिस्पर्धामा पहिलो सफलता हात पारे । पुरुषतर्फका विजेता सनामले २० हजार नगदसहित च्याम्पियन ट्रफी प्राप्त गरेका छन् । दौडियो भने सकिने रहेछ, उनले खुसी साट्दै भने, अब बिस्तारै दौडलाई निरन्तरता दिँदै जान्छु । काठमाडौं उपत्यका मास्तिरको मुड्खुदेखि शिवपुरी राष्ट्रिय निकुञ्जबुढानीलकण्ठ हुँदै बौद्ध स्तुपासम्म आइपुग्दा बाल्यकालमा ताप्लेजुङका पहाड र भीरका उकालीओराली छिचोलेको याद आएको सनामले सुनाए । स्कुल जाँदा घण्टौं धाउनुपर्थ्यो, घाँसदाउरा, मेलापात हामी खेतीकिसानी परिवारका लागि नियमित काम जस्तै भयो, सानैदेखिको बानीले गर्दा पनि आज जित्न सकें भन्ने लाग्छ, उनले भने । उनले ५० किमिको भोजपुर ट्रेल रेसमा लगातार तीन पटक जित हात पारिसकेका उमेश राईलाई पछि पारेका थिए । सनामले २ घण्टा ४६ मिनेटमा निर्धारित दूरी पार गर्दा उमेशले २ घण्टा ४८ मिनेटमा मात्रै उक्त दूरी पार गर्दै दोस्रो भए । भोजपुरको आमचोक गाउँपालिका घर भएका उमेश पनि पहिले स्वास्थ्यका लागि गाउँमा दौडिने गर्थे । भोजपुर ट्रेल रेसमा भाग लिएपछि उनले म्याराथन धावक मीरा राईको सहयोग पाए । काठमाडौंमा बस्ने उमेश घरभाडा तिर्न, खाजाखाना खर्च जुटाउन केही महिनायता वर्कसपमा काम गर्न थालेका छन् । आर्थिक स्थिति कमजोर भएकाले आमाबुबाले उनलाई खर्च पठाउन सक्दैनन् । पुरस्कार जित्यो भने आर्थिक सहायता पनि हुने भयो, स्वास्थ्यका लागि पनि फाइदा, उनले भने, तर खर्च जुटाउनै मुस्किल पर्ने रहेछ ।मीरा राई इनिसिएटिभले ६ वर्षयता स्तुपा टु स्तुपा अन्तर्राष्ट्रिय ट्रेल रेस आयोजना गर्दै आएको छ । स्वयम्भू स्तुपादेखि बौद्ध स्तुपासम्मको उक्त रेस दुई विधामा सम्पन्न भएको थियो । ५४ किमि स्वयम्भू स्तुपा र ३५ किमि मुड्खुबाट सुरु भएको थियो । नेपालमा दौडलाई प्रवर्द्धन गर्न, अवसर नपाएका धावकलाई प्लाटफर्म दिन र विदेशीलाई सहभागी गराउन ट्रेल रेस आयोजना गर्दै आएको इनिसिएटिभकी अध्यक्ष मीराले बताइन् । नयाँपुस्तालाई हौसला दिन र नेपालमा दौडको सम्भावनालाई प्रवर्द्धन गर्न राज्य र सरोकारवालालाई झक्झक्याउन पनि रेस आयोजना गरिरहेका हौं, उनले भनिन् । उनले इनिसिएटिभमार्फत गृहजिल्लामा भोजपुर ट्रेल रेसको सुरुवात गरेकी थिइन् । ५० किमिको यो दौडको हालसम्म छैटौं संस्करण सम्पन्न भइसकेको छ । पछिल्ला वर्ष भने भोजपुरकै स्थानीय तहले आयोजना गर्दै आएको छ । इनिसिएटिभले महिला धावकलाई होस्टेलमै राखेर निःशुल्क तालिम दिँदै आएको छ । शनिबारको दौड ३ घण्टा ४९ मिनेटमा पार गरेर ३५ किमि महिलातर्फ प्रथम भएकी प्यूठानकी २५ वर्षीया हुमी बुढा मगरले पनि इनिसिएटिभमै सन् २०१८ मा तालिम लिने अवसर पाएकी थिइन् । पहिलो ब्याचकी हुमी पहिलो भोजपुर ट्रेल रेसमा महिलातर्फ विजेता बनेकी थिइन् । यसपछि हङकङ, जापान लगायतका देशमा आयोजित अन्तर्राष्ट्रिय प्रतिस्पर्धामा जाने अवसर पाइन् । स्नातक अध्ययनरत उनलाई बुबा दामोदर बुढा मगरको पनि उत्तिकै साथ छ । दामोदर धावक नै हुन् । पहिलो भोजपुर ट्रेल रेसमा बाबुछोरीले नै विजय हासिल गर्ने संयोग जुरेको थियो । दौडलाई निरन्तरता दिन भने आर्थिक चुनौती रहेको हुमीले दुखेसो पोखिन् । विदेशमा जसरी धावकहरूलाई हाम्रो सरकारले प्राथमिकता दिएको छैन, सबै आफैंले गर्नॅपर्छ, उनी भन्छिन्, डाइट पुग्दैन, काठमाडौंमा कोठभाडा, गियरहरू सबै खर्च पुर्याउन धौधौ पर्छ । शनिबार सम्पन्न स्तुपा टु स्तुपा अन्तर्राष्ट्रिय ट्रेल रेसमा १५ देशका दुई सय धावक सहभागी थिए ।"
चाउचाउ चिनाउने 'रारा',"(पोखरा)जहाँ पुग्दैन अन्न, त्यहाँ पुग्छ चाउचाउ । अरू बेला पनि यत्रतत्र सर्वत्र पाइने चाउचाउ विपद्का बेला राहतस्वरूप पुग्ने पहिलो खान्की बनेको छ । हिमालदेखि तराईसम्म, धनीको भान्सादेखि गरिबको झुपडीसम्म पाइने चाउचाउ नेपालमा चिनाएको भने रारा ले हो । गण्डकी नुडल्सको सिन्के छाउछाउदेखि रारा चाउचाउसम्मको यात्रा कम्ता उतारचढावपूर्ण छैन । बेलायती सेनाबाट अवकाशप्राप्त फणीन्द्रमान श्रेष्ठ ३० को दशकमा लमजुङको पुरानकोटबाट पोखरा बसाइँ सरे । महेन्द्रपुलमा ग्रोसरी स्टोर खोले । उनी आफ्नो ग्रोसरीमा सिलिगुढीबाट आउने सिन्के छाउछाउ बेच्थे । त्यतिबेला सिक्किम, दार्जिलिङ, धरानतिर चाउमिन बनाएर खाइने चिनियाँ मियान लाई छाउछाउ भनिन्थ्यो । उनको ग्रोसरीको आडैमा थियो पोखराकै निर्मलपोखरीका कृष्ण आचार्यको होटल मन्दार । झन्डै ९ वर्ष पोखराकाठमाडौं चल्ने बस सञ्चालन गरेका उनले त्यसपछि होटल व्यवसायमा लगानी गरेका थिए । २०३४ सालतिर नेसनल ट्रेडिङले चीनबाट आयात गरेको सिन्के छाउछाउ बनाउने मेसिन बिक्रीको विज्ञापन गोरखापत्रमा प्रकाशित गरेको थियो । मेसिनरी सामान आयात गरी बिक्री गर्ने सरकारी स्वामित्वको उक्त कम्पनीले ५ वटा मेसिन ल्याए पनि बिक्री नहुँदा विज्ञापन नै गर्नुपरेको थियो । फणीन्द्रमान र कृष्णले १२ हजार रुपैयाँमा मेसिन खरिद गरे तर उद्योग सञ्चालनको अनुमति पाएनन् । औद्योगिक सेवा केन्द्रले सिन्के छाउछाउको बजार नरहेको सम्भाव्यता अध्ययन प्रतिवेदन तयार गरेको थियो । प्रतिवेदनमा दैनिक ५० प्लेट चाउमिन पनि बिक्न गाह्रो रहेको उल्लेख थियो । आचार्यले केन्द्रका तत्कालीन महानिर्देशक अजितनारायणसिंह थापालाई उद्योग सञ्चालनको अनुमति दिन अनुरोध गरे । उनले काठमाडौंको न्युरोडमा रहेको त्यतिबेलाको चल्तीको इन्दिरा रेस्टुरेन्टमा केन्द्रका कर्मचारी लिएर निरीक्षणमा गए । एउटा रेस्टुरेन्टमा एकै दिन २० प्लेट चाउमिन बिकेको देखेपछि केन्द्रबाट अनुमति पाउने भए तर पोखरामा होइन काठमाडौंमा । राजा वीरेन्द्र पोखरा आएका बेला समस्या सुनाएपछि २०३५ सालमा पोखरामै उद्योग सञ्चालनका लागि अनुमति दिए । पोखराको सिमलचौरमा सानो छाप्रो बनाएर फणीन्द्रमानले गण्डकी नुडल्स इन्डस्ट्रिज खोले । प्रबन्ध निर्देशक कृष्ण आचार्य भए । कम्पनी घाटामा गयो । झन्डै ८९ हजार रुपैयाँ घाटामा गइसकेको थियो । त्यतिबेला हङकङबाट लाहुरेहरूले तयारी चाउचाउ ल्याउँथे । फणीन्द्र आफैं सिंगापुरमा हुँदा तयारी नुडल्सको स्वादसँग परिचित थिए । कृष्णले पनि हङकङ पुग्दा तयारी नुडल्स चाखेका थिए । त्यो नुडल्स टेस्ट गरेपछि यस्तो बनाउन सक्यौं भने अगाडि बढ्न सकिन्छ भन्ने लागेर हामीहरूले तयारी नुडल्स बनाउने सोच बनायौं, कृष्णले ती पुराना दिनहरू सम्झिए ।तयारी नुडल्स बनाउने सोच आयो तर लगानी जुटाउन मुस्किल भयो । त्यतिबेला निर्माण व्यवसायमा संलग्न सूर्यबहादुर केसीसमक्ष नुडल्स उद्योगमा लगानीको प्रस्ताव लिएर पुगे । उनीहरूसँगै पोखराका अर्का व्यवसायी सुशील गोशली पनि मिसिए । हामीले सुरु गर्ने बेलामा १ डलरको भाउ ९ रुपैयाँ जति थियो । हामीले कुराकानी गर्दा गर्दै डलरको भाउ १२ रुपैयाँ पुग्यो । १२ रुपैयाँ पुगेपछि हामी ३४ जनाले मात्रै लगानी गर्न सक्दैनौं, अरू पनि खोज्नुपर्छ भन्ने भयो, आचार्यले भने, त्यसपछि अरू पार्टनरहरू पनि खोज्यौं । बेलायती सेनाबाट अवकाशप्राप्त पूर्णबहादुर गुरुङ निस्किए । जगतमोहन गौचन, चन्द्रमोहन गौचन पनि थपिए । लगानीकर्ता ५६ जना पुगे । सुशील गोशली भने पछि छुट्टिए । चाउचाउ पकाउन जति सजिलो हुन्छ, त्यति सजिलो भएन चाउचाउ उद्योग खोल्न । पोखरा औद्योगिक क्षेत्रभित्र उद्योग खोल्न जग्गा तयार थियो । ३५ लाख रुपैयाँ बराबरको मेसिन जापानबाट झिकाउनुपर्ने भयो । त्यतिबेला विदेशी मुद्रा नियन्त्रणमा थियो, सजिलै साट्न पाइँदैनथ्यो । कम्पनीले ३५ लाख रुपैयाँ बराबरको अमेरिकी डलर ऋण सहयोगका लागि उद्योग विभागसँग अनुमति माग्यो । धेरै लामो समयसम्म पनि कम्पनीको फाइल अगाडि बढेन । त्यसपछि विभागका महानिर्देशक जीवनलाल सत्यालसँग भेटेर आचार्यले हाम्रो फाइल के भयो ? भनेर सोधे । सत्याल तपाईंले के काम गर्न लागेको यस्तो ? सुरुमै यस्तो धन्दामा लाग्नुहुन्छ ? भनेर उल्टै रिसाए । आचार्यले के भयो र हजुर ? भने । सत्यालले जाबो सियो उद्योग बनाउनका लागि ३५ लाख रुपैयाँ बराबरको विदेशी मुद्रा माग्ने ? के गरेको यो ? भनेर झोक्किए ।भएको के रहेछ भने उद्योग विभागको पत्रमा नुडल्स हुनुपर्नेमा निडल्स उल्लेख भएछ । सानो सियो उद्योगका लागि ठूलो धनराशिको विदेशी मुद्रा माग गर्ने र अपचलन गर्ने आशंकामा विशेष प्रहरीले उद्योग विभागबाट कम्पनीको सबै फाइल अनुसन्धानका लागि लगेको रहेछ । हाम्रो त सियो उद्योग होइन, नुडल्स उद्योग हो भनेर बुझाउनुपर्यो, आचार्यले सम्झिए, एउटा चाउचाउको प्याकेट देखाएर नुडल्स भनेको यो हो भन्नुपर्यो । चाउचाउका बारेमा व्याख्या गरेपछि उद्योग विभागबाट सहजीकरण भएको उनले सुनाए । अन्ततः ४५ वर्षको रस्साकसीपछि नेपाल औद्योगिक विकास निगमले ३५ लाख रुपैयाँ ऋण पत्यायो ।जापानबाट ३५ लाख रुपैयाँमा मेसिन आयो । यहाँ १ लाख ५० हजार, ५० हजार, २५ हजार र १० हजार रुपैयाँसम्म सेयरबापत संकलन गर्दा १५ लाख रुपैयाँ पुग्यो । ५० लाख रुपैयाँको लागतमा गण्डकी नुडल्स प्रालि स्थापना भएर २०३९ माघ २३ बाट रारा चाउचाउको उत्पादन सुरु भयो । छाउछाउबाट चाउचाउगण्डकी नुडल्स प्रालिको अध्यक्ष फणीन्द्रमान थिए, उनले उद्योग हेर्थे । आचार्य प्रबन्ध निर्देशक भएर काठमाडौं बसे । सूर्यबहादुर केसी वित्त निर्देशकका रूपमा रहे । नेपालभित्रका विभिन्न तालतलैया, हिमालको नामबाट चाउचाउको नाम जुराउने क्रममा उच्चारणमा सजिलो हुने र जिब्रोमा झुन्डिने ठानेर सबै लगानीकर्ताको सल्लाहमा रारा नामकरण गरेको आचार्यलाई सम्झना छ । नेपाली जिब्रोले छाउछाउभन्दा चाउचाउ उच्चारण गर्न सजिलो हुने देखेर यो उत्पादनको नाम नै रारा चाउचाउ भनेर लेखियो, आचार्यले भने । जापानको ओताके नुडल्स मेसिन म्यानुफ्याक्चरिङ कम्पनीले तीनचारथरी स्वादका चाउचाउ उत्पादनको रेसिपी गण्डकी नुडल्सलाई पठाएको थियो । त्यसमध्ये सेतो रंगको कम चोपिलो स्वादको रारा उत्पादन कम्पनीले थाल्यो । त्यतिबेला प्रतिप्याकेट ३ रुपैयाँ ५० पैसा तोकिएको थियो । सुरुआती समयमा उद्योगले वर्षभरिमा ८३ हजार प्याकेट चाउचाउ उत्पादन गर्थ्यो । पोखराबाट रारा उत्पादन हुँदा भारतको म्यागी आइसकेकै थिएन । दक्षिण एसियाकै पहिलो तयारी चाउचाउ उद्योग गण्डकी नुडल्स भयो । म्यागी ६ महिनापछि आयो । रारासँगै फेवा र रूपा नामका अरू चाउचाउ पनि त्यही कम्पनीले उत्पादन गर्यो । चाउचाउ उत्पादन भयो तर बेच्ने कसरी ? नेपालको बजारमा बानी नपरिसकेको चाउचाउ बेच्न कम्पनीलाई निकै सकस भयो । घाटामै जाने निश्चित भइसकेको अवस्थामा एउटा उपाय फुर्यो चोकचोकमा चाउचाउ पकाएर सित्तैमा खुवाउने । धेरैले रुचाए पनि । त्यसपछि विभिन्न उपहार योजना ल्याइयो । हामीलाई चाउचाउ कसरी खाने भनेर सिकाउन पनि समस्या भयो । त्यसपछि हामीले ठाउँठाउँमा चाउचाउ पकाएर खुवाउने, मेला लाग्दा पकाएर खुवाउने गर्यौं । काठमाडौंमा थापाथलीस्थित राष्ट्र बैंकअगाडि नुडल्स पार्लर भनेर पसल खोलेर पकाएर खुवाउन नै थाल्यौं, आचार्यले सुनाए । उनका अनुसार जागिर नपाएको ग्य्राजुयटहरूको एउटा समूह थियो । १०१२ जनाको समूहलाई कम्पनीले मोटिभेट गर्यो । ५० प्रतिशत भाडा बेहोर्यो । चाउचाउ सस्तोमा दियो । उनीहरूले चलाए । त्यहाँ एउटा सेन्टरजस्तो बन्यो । स्नातक पास गरेका तर बेरोजगार भएकाले चलाएको भनेर पनि प्रचार भयो । त्यो बेलामा पढेको भन्नेबित्तिकै ठूलै मान्छे भन्ने थियो । पढेकाले पसल खोल्ने भन्ने कुरा थिएन, उनले भने, त्यसले गर्दा काठमाडौंको एउटा सेन्टर पोइन्टजस्तो भयो कुनै बेला त्यो पसल । त्यसरी हामीले चाउचाउको प्रवर्द्धन गर्यौं ।भारतको म्यागी चाउचाउले रारालाई धराशायी नै बनाउने हिसाबले आक्रामक मार्केटिङ गर्यो । सामान बेचेर पैसा देऊ भन्ने, उधारो दिने, पसल सजाउने विभिन्न सामान दिनेजस्ता काम गर्यो । तर, नेपाली ग्राहकले म्यागीभन्दा रारा चाउचाउलाई नै मन पराए । त्यतिबेला पार्टीहरू प्रतिबन्धित थिए । पार्टीका नेता, कार्यकर्ताले पनि स्वदेशी उत्पादनलाई सहयोग गरे । स्वदेशी उत्पादनलाई धराशायी बनाउन सरकारले विदेशी उत्पादनलाई प्रोत्साहन दिएको भनेर उनीहरूले विरोध गरे । म्यागीले आफ्नो खर्च गरेर मार्केटिङ गरेको थियो तर भूमिगत भएका पार्टीका नेताले राष्ट्रियतासँग जोडेर रारा चाउचाउको प्रमोसन गर्न सघाए । रारासँग प्रतिस्पर्धामा आउन नसक्ने भएपछि म्यागीले जोइन्ट भेन्चर मै काम गर्ने प्रस्ताव गर्यो । कम्पनीमा छलफल पनि भयो । तर, उसले रारा ब्रान्डलाई निरन्तरता नदिने प्रस्ताव गरेको थियो, त्यो प्रस्ताव गण्डकी नुडल्सले मानेन । रारा आएको दुई वर्षपछि एसियन थाई फुड्सको वाईवाई आयो । वाईवाईसँग पनि जोइन्ट भेन्चरमा जाने सम्बन्धमा प्रारम्भिक चरणमा छलफल भएको थियो । पछि विनोद चौधरीले वाईवाई सम्हाले । काठमाडौं र पोखरापछि पूर्वको धरानमा पनि बढी चाउचाउ खाने चलन थियो । बिस्तारै देशैभर चाउचाउ फैलिँदो थियो । चाउचाउको बिक्री बढाउने उपायको खोजी भयो । फिल्म हलमा चलाउने गरी भिडियो विज्ञापन बनाउने सल्लाह भयो । नेपालमा विज्ञापन बनाउने एजेन्सी नपाएपछि कलकत्ता पुगेको र त्यहाँ पनि भनेजस्तो नभएपछि मुम्बई गएको आचार्यले सुनाए । नेपाली चलचित्र माइतीघर सुटिङ गरिएको स्टुडियोमा भिडियोसहितको विज्ञापन तयार भयो ः आर ए आर ए रारा, मीठो भन्छन् सारा ।२०४२ देखि रेडियोबाट जब विज्ञापन बज्यो, दुवै चिज मानिसको जिब्रोमा बस्यो चाउचाउको स्वाद र विज्ञापनका हरफ । त्यतिबेलाको राजकीय प्रज्ञा प्रतिष्ठानले बृहत् शब्दकोश तयार पार्दै थियो । पछि रारा चाउचाउ राखेर विज्ञापन बज्न सुरु गरेपछि चाउचाउ भन्ने शब्दको प्रयोग कसरी गर्नुभएको हो ? त्यो शब्दका बारेमा जानकारी दिई सहयोग गर्नुहोला भनेर प्रतिष्ठानले पत्र पठाएको थियो । त्यसपछि नै नेपाली बृहत् शब्दकोशमा चाउचाउ शब्द स्थापित भएको र २०३९ अघिका शब्दकोशमा कतै उल्लेख नभएको आचार्यको दाबी छ । काठमाडौंको भृकुटीमण्डपमा औद्योगिक मेलामा रारा चाउचाउको स्टल थियो । उक्त स्टलमा राजा वीरेन्द्र पुगे । उनले समस्या के छ भनेर सोध्दा आचार्यले सरकारले अन्तःशुल्क लगाइदिएको गुनासो पोखे । उक्त भेटपछि चाउचाउमा लाग्ने अन्तःशुल्कमा ५० प्रतिशत छुट भयो । पछि पोखरा आएर राजा वीरेन्द्रले गण्डकी नुडल्स प्रालिको उद्योगसमेत अवलोकन गरे । चाउचाउको उत्पादनले नेपालीको खाने बानीमै परिवर्तन गरेको आचार्य सुनाउँछन् । रारा आएपछि नै चामलका परिकार बढी खाने बानीमा थोरै परिवर्तन गरी गहुँको परिकार खाने चलन बसालेको उनको अनुभव छ ।केसी ग्रुपले धानिरहेको विरासत २०४५ मै संस्थापकमध्येका फणीन्द्रमान श्रेष्ठ उद्योगबाट छुट्टिए । उनले साबुन उद्योग, ग्यास उद्योग लगायत अन्यत्र लगानी गरे । केही समय अर्को ब्रान्ड फेमी चाउचाउको उत्पादन सुरु गरे पनि धेरै समय टिकेन । राजावादी विचारधाराका सूर्यबहादुर केसी र वामपन्थी विचारधाराका कृष्ण आचार्य सहमतिमै छुट्टिए । २०५१ देखि निष्क्रिय रहेका आचार्य २०५७ मा औपचारिक रूपमा उद्योगबाट बिदा लिए । केसीले क्षमता बढाएर एभरेस्ट नुडल्स प्रालि हुँदै हाल हिमश्री फुड्स प्रालिका नामबाट उद्योगलाई निरन्तरता दिए । यद्यपि, संस्थापकमध्येका फणीन्द्रमान श्रेष्ठको दुई वर्षअघि र केसीको तीन वर्षअघि निधन भइसकेको छ । राप्रपाबाट पोखराको प्रधानपञ्च भएका केसी कांग्रेसबाट समानुपातिक सांसदसमेत भएका थिए । हाल हिमश्री फुड्स सूर्यबहादुरका छोरा प्रकाश केसीले सम्हालेका छन् । स्थापनाकालका ६ जना सेयर सदस्य अझै छन् । चाउचाउको मूल्य २० रुपैयाँ प्रतिप्याकेट पुगेको छ । वार्षिक १४ लाख कार्टुन चाउचाउ उत्पादन हुन्छ । पहिलाजस्तो चाउचाउको व्यापार अहिले नभए पनि ब्रान्डलाई बचाएर राख्न पाएकामा उनी खुसी छन् । अहिले चाउचाउका उपभोक्ता नै स्वदेशमा छैनन् । त्यसैको मार बिक्रीमा पनि परेको छ, उनी भन्छन्, देशभित्रै उद्यम गरेर युवा बस्ने वातावरण सरकारले बनाइदिने हो भने सबै उद्योगधन्दा फस्टाउँछन् ।"
त्रिविका निमित्त उपकुलपति भागबन्डामा नियुक्ति गर्दै,"(काठमाडौं)सरकारले प्रतिस्पर्धाका आधारमा त्रिभुवन विश्वविद्यालयको उपकुलपति नियुक्ति प्रक्रिया जारी राख्दा निमित्त उपकुलपति शिवलाल भुसालले राजनीतिक भागबन्डाका आधारमा सहायक डिन, विभागीय प्रमुख, क्याम्पस प्रमुखलगायतको नियुक्ति गरेका छन् ।उनलाई माघ १६ मा दोस्रो पटक बढीमा ३ महिनाका लागि कुलपति तथा प्रधानमन्त्री कार्यालयले उपकुलपतिको दैनिक कार्यसञ्चालन गर्न जिम्मेवारी दिएको थियो । त्रिवि ऐनमा उपकुलपति रिक्त भए बढीमा ३ महिनाका लागि रेक्टरलाई निमित्तको जिम्मेवारी दिन सकिने व्यवस्था छ । तीन महिनापछि पुनः दोस्रो पटक कामचलाउ उपकुलपतिको जिम्मेवारी दिएकोप्रति प्रश्न उठ्दै गर्दा भुसालले कांग्रेस, एमाले र माओवादी कोटामा विभिन्न पदमा नियुक्ति बाँडेको स्रोतले जनायो । उनले मनोमानी रूपमा कर्मचारीहरूको समेत सरुवा गर्दै आएका छन् । भुसालले भागबन्डाका आधारमा सहायक डिन, ३ विभागीय प्रमुख र ६ जना क्याम्पस प्रमुख नियुक्त गरेको त्रिवि स्रोतले जनायो । कार्यकारी परिषद्ले नियुक्तिको निर्णय गरेको हो । ६ सदस्यीय कार्यकारी परिषद्का ३ सदस्य कामचलाउ छन् । रजिस्ट्रार र रेक्टर पनि निमित्त हुन् । डिनमध्येबाट निमित्त रजिस्ट्रार र रेक्टर नियुक्ति गर्दासमेत राजनीतिक भागबन्डामा गरिएको थियो । कांग्रेसबाट निमित्त रजिस्ट्रारमा कानुन संकायका डिन कृष्णप्रसाद बस्याल र निमित्त रेक्टरमा माओवादी कोटाबाट कृषि संस्थानका डिन भार्गव धिताललाई नियुक्त गरिएको थियो । उनीहरू नै सम्मिलित कार्यकारी परिषद्ले राजनीतिक भागबन्डालाई निरन्तरता दिएको हो । प्राध्यापकहरू डिन हुँदाहुँदै भागबन्डाका आधारमा सहप्राध्यापक बस्याललाई रजिस्ट्रारमा नियुक्त गरिएको थियो ।भुसालले समाजशास्त्र केन्द्रीय विभागका प्राध्यापक चिरञ्जीवी आचार्यलाई मानविकी तथा सामाजिक शास्त्र संकायको सहायक डिनमा नियुक्ति गरेका छन् । प्राध्यापक चेतराज भट्टलाई गणित केन्द्रीय विभाग, दिनेश पाठकलाई भूगर्भशास्त्र केन्द्रीय विभाग, कृष्णप्रसाद न्यौपानेलाई नेपाली केन्द्रीय विभाग प्रमुखमा नियुक्ति गरेका छन् । नेपाल ल क्याम्पसमा सहप्राध्यापक श्यामबहादुर कार्की, गोरखा क्याम्पसमा उपप्राध्यापक नवराज पाण्डे, लमजुङ क्याम्पसमा उपप्राध्यापक मिलन सुवेदी, रामपुर क्याम्पसमा उपप्राध्यापक कपिल काफ्ले, महेन्द्ररत्न बहुमुखी क्याम्पस इलाममा सहप्राध्यापक गंगाराम पौडेल र पब्लिक युथ क्याम्पस, धोबीचौरमा उपप्राध्यापक रामेश्वर आचार्यलाई गत बिहीबार नियुक्त गरिएको हो । पब्लिक युथ क्याम्पस र सहायक डिन कांग्रेस कोटाबाट पूर्ति गरिएको त्रिवि स्रोतले जनायो । महेन्द्र रत्न क्याम्पसमा एमाले, नेपाल ल, गोरखा र लमजुङ क्याम्पस प्रमुख माओवादी कोटाबाट नियुक्त गरिएको हो । भुसाल स्वयम् माओवादी कोटामा रेक्टर बन्दै निमित्त उपकुलपतिको जिम्मेवारी पाएका हुन् । चारवर्षे कार्यकालका लागि उपकुलपतिको छनोट अन्तिम चरणमा पुगेको बेला भुसालले गरेको नियुक्तिप्रति कार्यकारी परिषद्कै सदस्य प्राध्यापक महानन्द चालिसे सन्तुष्ट छैनन् । दैनिक कामकारबाही मात्र सञ्चालन गर्ने जिम्मेवारी पाएका उपकुलपतिले नैतिकताका आधारमा नियुक्तिका निर्णय गर्न नहुने उनले बताए । कार्यकारी परिषद्मा मैले नियुक्ति गर्न नहुने कुरा उठाएको थिए, उनले भने, उपकुलपतिले नियुक्ति गर्ने अधिकार पाएको छु भन्नुभयो । उपकुलपति छनोटमा समेत प्रतिस्पर्धा भन्दै सेटिङ गरेर आफ्ना मान्छेलाई नियुक्ति गर्न खोजिएको उनले आरोप लगाए । सरकार, विश्वविद्यालय नियम पद्धतिमा नचलेकाले मनोमानी निर्णयहरू हुँदै आएको प्राध्यापक चालिसेले बताए ।प्रधानमन्त्री तथा कुलपति पुष्पकमल दाहालले विश्वविद्यालयको नियुक्तिमा दलीय भागबन्डा अन्त्य गरिने घोषणा गरेका छन् । उनकै घोषणाअनुसार छनोट तथा सिफारिस समितिले प्रतिस्पर्धाका आधारमा १४ जना उम्मेदवारको सर्टलिस्ट सार्वजनिक गरेको छ । उक्त सर्टलिस्टमा भुसालसमेत उपकुलपतिका उम्मेदवार छन् । उनले उपकुलपतिमा नियुक्ति पाए राजनीतिक भागबन्डालाई निरन्तरता दिन्छन् वा रोक्छन् भन्ने आशंका उब्जेको प्राध्यापकहरूले बताए । शिक्षाविद् विद्यानाथ कोइरालाले भुसालको दोस्रो कार्यकालको नियुक्तिबारे नै प्रश्न गरे । त्रिवि ऐनमा बढीमा ३ महिनालाई मात्र निमित्त उपकुलपति बनाउन सक्ने व्यवस्था छ । कामचलाउ उपकुलपतिलाई दोस्रो पटक पनि ३ महिनाका लागि म्याद थपिएको छ । यो कानुनविपरीत कुरा हो, उनले भने, निमित्त जिम्मेवारी पाएका पदाधिकारीले दीर्घकालीन असर पर्ने कुनै निर्णय गर्न मिल्दैन । त्यही माथि ३ महिनापछि निमित्त उपकुलपति पदमा बस्नै मिल्दैन । यस्तो अवस्थामा गरिएको नियुक्तिको निर्णय कार्यान्वयन हुन नसक्ने उनले औंल्याए ।तत्कालीन रेक्टर भुसाललाई पहिलो पटक कात्तिक १७ गते निमित्त उपकुलपतिको जिम्मेवारी दिइएको थियो । तीन महिनासम्म पनि उपकुलपति नियुक्त हुन नसकेपछि निमित्तको म्याद थप गरिएको हो । कानुनविद् विपिन अधिकारीले त्रिवि ऐनअनुसार ३ महिनापछि निमित्त उपकुलपतिको कार्यकाल स्वतः सकिने बताए । कानुनी हिसाबले कार्यकाल सकियो । बाध्यताले मात्र निमित्त उपकुलपति पदमा बस्नु भएको हो । यस्तो बेलामा नियुक्ति गर्न मिल्दैन, उनले भने, उपकुलपतिले प्रधानमन्त्रीको प्रतिबद्धता विपरीत नियुक्ति गर्नुभएको छ । प्रधानमन्त्रीले भागबन्डा अन्त्यको घोषणा गर्ने फेरि उपकुलपतिले भागबन्डाकै आधारमा नियुक्ति बाँड्न हुँदैन, सुहाउँदैन । यसमा कुलपतिसमेत रहेका प्रधानमन्त्री पनि जबाफदेही हुनुपर्छ । निमित्त उपकुलपति भुसालले अनुकूल निर्णय गराउन कार्यकारी परिषद् सचिवालयका प्रमुख कर्मचारी विष्णु अर्याललाई समेत सरुवा गरेको आरोप लागेको छ । पुस १ मा नै राजीनामा दिएका चिकित्सा शिक्षा अध्ययन संस्थानका प्रमुख वैकुण्ठ थपलियालाई माघ दोस्रो साता सचिवालयमा ल्याइएको छ । अर्यालको इन्जिनियरिङ अध्ययन संस्थानमा सरुवा गरिएको हो । कामचलाउ उपकुलपतिले मनोमानी कर्मचारी सरुवा गरेको भन्दै त्रिवि कर्मचारी संघले आपत्ति जनाएको छ ।निमित्त उपकुलपति भुसालले भने आफूले ३ महिनासम्म कुनै नियुक्तिको निर्णय नगरेको तर संस्थाहरू नेतृत्वविहीन भएर अस्तव्यस्त हुन लागेकाले कार्यकारी परिषद्बाटै निर्णय भएको बताए । मैले मात्र नियुक्ति दिने निर्णय गरेको होइन । कार्यकारी परिषद्बाटै निर्णय भएर गरेको हो । ३ महिनासम्म कुनै नियुक्तिको निर्णय गरिनँ । तर, उपकुलपति नियुक्त नहुँदा संस्थाहरू नेतृत्वविहीन भएर अस्तव्यस्त हुन लागे भनेर बाध्यात्मक रूपमा गरिएको हो । यो आपत्कालीन निर्णय हो, उनले भने, अरू थुप्रै फाइल छन् तर निर्णय गरेको छैन । छिटो उपकुलपति नियुक्ति भएर नवनियुक्तबाटै ठूला निर्णय गराउँदा राम्रो हुन्छ । शिक्षाविद्हरूले उपकुलपतिलगायत पदाधिकारी नियुक्तिमा राजनीतिक भागबन्डाले प्रश्रय पाउन नहुने सुझाव दिँदै आएका छन् । प्रतिस्पर्धामा नियुक्त हुने उपकुलपतिले रेक्टर, रजिस्ट्रार, विभागीय प्रमुख लगायत पदाधिकारी पनि हस्तक्षेपबिना आफैंले नियुक्ति गर्न पाउनुपर्ने बताएका छन् । २०६२६३ को जनआन्दोलनपछि विश्वविद्यालयमा भागबन्डा गर्ने प्रवृत्ति झनै बढ्दै गएको गुनासो छ । भुसाल भने निमित्तको जिम्मेवारी पाएदेखि नै विवादित निर्णयहरू गर्नमा व्यस्त छन् । उनी नै रेक्टर रहँदा कार्यकारी परिषद्ले पारित गरेको प्राध्यापक, सहप्राध्यापक बढुवाको व्यवस्था परिवर्तन गर्न उनले चलखेल गर्दै आएको आरोप छ । दुई साताअघि उनले उद्घाटन गरेको परीक्षा नियन्त्रण कार्यालय बल्खुको अनलाइन सेवा दिने भनिएको वेबसाइट भोलिपल्टै ह्याक भएर अवरुद्ध छ । विद्यार्थीको दबाबमा हतारमा सम्झौता गरेर वेबसाइट सञ्चालनमा ल्याएको उनीमाथि आरोप छ । अनलाइन सञ्चालनमा आएकै दिन १७ सय विद्यार्थीले आवेदन दिए पनि शैक्षिक प्रमाणपत्र प्राप्त गर्न सकेका छैनन् ।"
एउटै सचिव तीन वर्षमा ८ पटकसम्म सरुवा,"उल्लिखित उदाहरण सचिव सरुवाको प्रतिनिधि घटना मात्र हुन् । कामको आधारमा कुन व्यक्तिको विशेषज्ञता कहाँ उपयुक्त हुनेभन्दा पनि अनुकूलको सचिव रोजेर कारिन्दा बनाउने राजनीतिक सोचका कारण मन्त्रालयका अधिकांश सचिवको टिकेर काम गर्ने परिस्थिति नभएको गुनासो बढ्दो छ । इन्जिनियरिङ सेवाका गेलाललाई प्रधानमन्त्री कार्यालयमा लामो समय राखेर गत असोजमा जल तथा मौसमका विज्ञ सरजुकुमार वैद्यलाई सहरी विकासमा सचिव बनाउनु कारिन्दा रोज्ने गतिलो उदाहरण हो, संघीय मन्त्रालयका अधिकारीहरू बताउँछन् । मन्त्रीहरूले स्वार्थ अनुकूलका सचिव खोज्दा परिणाम नदेखिएपछि सरुवाको हत्कन्डा अपनाइने गरिएको हो । सहरी विकासको सबैजसो काम सिभिल इन्जिनियरिङसँग सम्बन्धित हुने भएकाले जल तथा मौसमका जानकार वैद्यले अनुचित फाइल सदर गर्न आनाकानी गर्दै आएका थिए । सहरी मन्त्रालय स्रोतका अनुसार वैद्य ल्याउने समयमा नै गेलालको निर्णय हुनै लाग्दा अन्तिममा असफल भएको थियो । गेलाल भने झन्डै साढे दुई वर्ष सहरीको भवन विभागमा बसेका हुन् । उनलाई त्यसको जानकार पनि मानिन्छ । प्रशासन विज्ञ काशीराज दाहालले सचिवमा मात्र नभई निजामती कर्मचारी सरुवामा नै स्वचालित प्रणाली विकास नगरेसम्म आफू अनुकूलको व्यक्ति रोज्ने प्रवृत्ति हावी भइरहने बताए । मन्त्रीले सचिव, सचिवले महानिर्देशक र महानिर्देशकले मातहतका कर्मचारी रोज्दै जाने संस्कृतिले सुशासन कायम नहुने उनी बताउँछन् । रोजेर लैजाने परम्पराका कारण दण्डहीनता बढेको उनको धारणा छ । प्रशासन सुधार आयोगले प्रधानमन्त्री, सामान्य प्रशासन मन्त्री र मुख्य सचिवको कमिटी बनाएर सरुवा गर्ने नीति बनाउन दिएको सुझाव कार्यान्वयन गर्न पनि दाहालले आग्रह गरे । उनले आफू अध्यक्ष रहेको प्रशासन सुधार सुझाव समितिले २०७० सालमा दिएको प्रतिवेदनमा स्वचालित सरुवाको प्रावधान उल्लेख गरे पनि एक दशक बित्दा पनि कार्यान्वयन नभएको गुनासो गरे । विशेषतः कुन व्यक्तिलाई कुन ठाउँमा अर्थात् राइट म्यान राइट प्लेस नभएको गुनासो सचिव र सहसचिवहरूले गर्दै आएका छन् । राम्रो काम गर्नेभन्दा पनि आफ्नो एस म्यान खोज्ने प्रवृत्ति हाबी भएको गुनासो कर्मचारी वृत्तमा छ । त्यसको उदाहरण सहसचिव दीर्घ मैनाली पनि हुन् । उनले २०७५ जेठदेखि राजस्व अनुसन्धान विभागमा ३३ महिना र पछिल्लो पटक आन्तरिक राजस्व विभागमा १४ महिना नेतृत्व गरे । उनको राजस्व क्षेत्रमा विज्ञता हो । यद्यपि उनलाई सार्वजनिक ऋण व्यवस्थापन कार्यालयमा सरुवा गरेर विज्ञता देखाउने अवसरबाट वञ्चित गराइएको छ । जानकारहरू भन्छन्, उनको विज्ञता ऋण व्यवस्थापनका लागि नै होइन । यसअघि पनि मैनाली सोही कार्यालयबाटै आन्तरिक राजस्वमा २०७९ मंसिरमा सरुवा भएका थिए । उनले यस अवधिमा सेयरसँग सम्बन्धित फर्दर पब्लिक अफरिङ (एफपीओ) मर्जर तथा लिलामी प्रक्रिया बार्गेन पर्चेज गेन मा भएको करबाट १३ अर्ब राजस्व संकलन गरेका थिए । महालेखा परीक्षकको कार्यालयले ०७७ सालको ५७ औं वार्षिक प्रतिवेदनदेखि लगातार एफपीओको प्रिमियम, मर्जर तथा प्राप्तिको बार्गेन पर्चेज गेन र लिलामीको सेयर बिक्रीमा कर छली भएको उल्लेख गर्दै छली असुल्न सरकारलाई निर्देशन दिएको थियो । तर, अर्थ मन्त्रालय र आन्तरिक राजस्व विभागले महालेखाको प्रतिवेदनलाई बेवास्ता गरिरह्यो । मैनालीले आन्तरिक राजस्वमा रहेर भ्याट छलीका झन्डै दुई हजार घटना पत्ता लगाएका थिए । उनले यस अवधिमा ९ सय मुद्दा फर्छ्योट गराएका थिए । विभागलाई सूचना प्रविधिसँग जोडेर करदाता र कर्मचारीको भेट नहुने प्रणालीको विकास गराउने योजना अघि सारेका थिए । स्रोतका अनुसार मैनालीले अर्थ मन्त्रालयबाट आन्तरिक राजस्वको महानिर्देशकमा सरुवा भएका भूपाल बराललाई आफूले सुरु गरेको राम्रो कामलाई निरन्तता दिन आग्रह गर्दै विगतमा गरेको र अब गर्न बाँकी सबै योजनाका बारेमा ब्रिफिङ समेत गरेका थिए । संघीय मन्त्रालय स्रोत भन्छ, क्षमतामा भन्दा पनि आफूले अह्राएको काम हुबहु गर्ने कर्मचारी खोज्ने प्रवृत्तिका कारण स्वचालित सरुवा प्रणाली बनाउन नसकिएको हो । अहिले पनि राजस्व, प्रशासन र लेखा समूहबाट बढुवा भएका ३० जना सहसचिव संघीय मन्त्रालयमा हाजिर मात्र गरेर बसेका छन् । यद्यपि संघीय मन्त्रालयले पोस्टिङ को सूची बनाउन सकेको छैन ।"
सुदूरपश्चिम सरकारप्रति सत्तारूढ दलकै असन्तुष्टि,"(धनगढी)सुदूरपश्चिममा वर्तमान सरकार गठन भएको शनिबार एक वर्ष पुगेको छ । एकवर्षे अवधिमा सरकार भर्सेस प्रदेशसभा देखिएको सुदूरपश्चिममा मुख्यमन्त्री कमलबहादुर शाहले शनिबार धनगढीमा पत्रकार सम्मेलनमार्फत एक वर्षका उपलब्धि सार्वजनिक गरेका छन् । मन्त्री र सचिवहरूसहित एकवर्षे उपलब्धि सार्वजनिक गरेका मुख्यमन्त्री शाहले दीर्घकालीन विकासका उपलब्धि उल्लेख गर्न सकेका छैनन् । उनले सरकारका दैनिक कामकाज, बैठक र भ्रमणलाई उपलब्धिका रूपमा समेटेका छन् । धार्मिक पर्यटनको विकासका लागि मानसखण्ड सम्मेलन र प्रथम खप्तड अन्तर्राष्ट्रिय आध्यात्मिक सम्मेलन सम्पन्न गरिएको सुदूरपश्चिम प्रदेशमा सञ्चालन भइरहेका र सम्भाव्यता भएका सेती ६, पश्चिम सेती, वेतन कर्णालीलगायत जलविद्युत् आयोजना र गौरवका तथा बहुवर्षीय आयोजनाको प्रत्यक्ष अवलोकन गरी समयमै काम सम्पन्न गर्न निर्देशन दिनुलाई पनि उपलब्धि मानेको छ । एक वर्षको अवधि प्रदेश सरकार भर्सेस प्रदेशसभा जस्तो देखिएको धेरैको बुझाइ छ । यस अवधिमा प्रदेश सरकारका विभिन्न क्रियाकलापमा प्रदेशसभा एकातिर र सरकार अर्कोतिर देखियो । चालु आर्थिक वर्षको बजेटमाथिको छलफल तथा पारित गर्न सरकारलाई परेको हम्मेहम्मेले सरकार र प्रदेशसभा सदस्यबीचको दूरी प्रस्टै दर्शाएको थियो । हाल सुदूरपश्चिममा कांग्रेस नेतृत्वमा माओवादी केन्द्र, नागरिक उन्मुक्ति पार्टी र एकीकृत समाजवादीको संयुक्त सरकार छ । तर, आफ्नै दलको मुख्यमन्त्रीले ल्याएको बजेटमाथि कांग्रेसकै सांसदहरूले चर्को घेराबन्दी गरे । बजेट पारित गर्नै हम्मेहम्मे पर्यो । प्रदेशसभा एक वर्ष अवधिमा लगभग बिजनेसविहीन बन्यो । एक वर्षमा एउटा पनि नयाँ विधेयक आएन । बजेट निर्माण र केही ऐन संशोधनका काम फाट्टफुट्ट भइरहेका छन्, सभामुख भीमबहादुर भण्डारीले भने, सरकारले प्रदेशसभालाई बिजनेस दिएर जसरी चलायमान बनाउन सक्नुपर्थ्यो, त्यतातिर पटक्कै ध्यान दिएको देखिएन । सत्तारूढ दलकै सांसदहरू प्रतिपक्षभन्दा बढी सरकारका विरुद्धमा देखिन्छन् । संसद् चलेको दिन हरेकजसो बैठकमा सत्तारूढ दलकै सांसदहरूबाट सरकारका गतिविधिप्रति आलोचनाका चर्का स्वर सुनिँदै आएका छन् । कांग्रेस सांसद प्रकाश बम एक वर्षमा सरकारले संसदीय अभ्यास बटुल्नेबाहेक कुनै उपलब्धि हासिल नगरेको टिप्पणी गर्छन् । कांग्रेसकै अर्का सांसद मेघराज खड्का धनगढीमै योजना केन्द्रित गरिएको, सन्तुलित विकासका दृष्टिमा ध्यान नदिइएको बताउँछन् । प्रमुख प्रतिपक्षी दल एमाले संसदीय दलका उपनेता सन्तोषकुमारी शर्मा थापाका भनाइमा वर्तमान सरकार अत्यन्तै गैरजिम्मेवार देखिएको छ । सदनलाई काम दिएको छैन, भएका ऐन, नियम, नियमावली कार्यान्वयन गरिएको छैन, उनले भनिन् ।"
मार्क्सवाद र बहुलवादी खुला समाज,"एमालेको पाँचौं राष्ट्रिय महाधिवेशनले कम्युनिस्ट आन्दोलनमा पहिलो पटक बहुलवादी खुला समाज निर्माण गर्ने विचार अगाडि सार्यो । सोभियत संघमा ७० वर्षसम्म रहेको समाजवादको असफलता र पुँजीवादको पुनःस्थापनापछि नेपालको कम्युनिस्ट आन्दोलनलाई कसरी अगाडि बढाउने भन्ने सन्दर्भमा निकालिएको आधारभूत निष्कर्ष थियो त्यो । सोभियत संघमा समाजवादी व्यवस्था रहँदासम्म बजार आधारित अर्थतन्त्र समाप्त गरिएको थियो । पुँजीवादलाई पुनर्जीवित हुन नदिन पुँजीवादी कारोबार समाप्त गरिएको थियो । जनताका सम्पूर्ण आधारभूत भौतिक आवश्यकता पूरा गरिएको थियो । त्यो समयमा पुँजीवाद पुनर्स्थापनाको सम्भावना छैन भन्ने विचारलाई सैद्धान्तिक र व्यावहारिक रूपमा हर हिसाबले पुष्टि गर्ने कोसिस गरिन्थ्यो । सर्वहारा अधिनायकत्वलाई सुदृढ गरिएको भनिन्थ्यो । सोभियत लालसेनालाई समाजवादको बलियो किल्ला मान्ने चलन यथावत् थियो । तर त्यही समाजवाद र सर्वहारा वर्गको अधिनायकत्व सन् १९९१ मा गर्ल्यामगुर्लुम ढल्यो र सबै क्षेत्रमा पुँजीवाद पुनर्स्थापना भयो । देख्दा मात्र एकै दिनमा समाजवाद ध्वंस भएको जस्तो लागे पनि त्यो सोभियत नमुनाको समाजवादविरुद्ध क्रमशः विकसित हुँदै गएको पुँजीवादकै कारण भएको थियो । सर्वहारा अधिनायकत्वको अजय किल्ला मानिने सोभियत लालसेनाको सम्पूर्ण शक्ति समाजवादलाई ढालेर पुँजीवादलाई हरक्षेत्रमा पुनर्स्थापना गर्ने शक्तिमा रूपान्तरित भयो । त्यो लालसेना समाजवादी शासन व्यवस्था भएको पूर्वी युरोप र पूर्वी जर्मनीमा समेत समाजवाद समाप्त गरेर पुँजीवाद स्थापना गर्न परिचालित भयो । सर्वहारा अधिनायकत्वमा क्रमशः विघटनको त्यो अन्तिम रूप थियो । सन् १९१७ को विजयी रुसी सर्वहारा समाजवादी क्रान्ति संसारलाई तरंगित गराउने अपूर्व घटना थियो । सन् १९९१ को सोभियत समाजवादको असफलता र पुँजीवादको पुनर्स्थापना पनि विश्वव्यापी रूपमा तरंग सिर्जना गर्ने घटना थियो । त्यो घटना बाटो हिँड्दा एउटा कमिला कुल्चिएर मरेजत्तिको महत्त्वहीन थिएन । यति गम्भीर विषयको समीक्षा हुनै पर्छ र यसबाट देशदेशका कम्युनिस्ट तथा मार्क्सवादी पार्टीहरूले गहिरिएर अध्ययन, अनुसन्धान र विश्लेषण गर्नैपर्छ । कम्युनिस्ट आन्दोलनमा देखा परेको यो प्रलयकारी घटनाबाट लिइएको गम्भीर शिक्षा हो बहुलवादी खुला समाजको अवधारणा । जहिलेदेखि मानवजाति सचेत रूपमा उत्पादन पद्धतिमा लाग्यो, त्यस बेलादेखि समाज बहुलवादी छ । अहिले पनि समाज प्राकृतिक रुपमै बहुलवादी छ । तर सोभियत संघ र पूर्वी युरोपका समाजवादी मुलुकहरूमा भिन्न मत राख्नेहरूलाई समाप्त गर्ने अनेक कोसिस गरियो । परिणामस्वरूप आज समाजवाद त्यहाँ पराजित भएको छ । रुसमा फरक मत राख्ने नेताहरूलाई देशभित्र मात्र होइन, निर्वासित मुलुकमा समेत जासुस पठाएर मार्नेजस्ता कुकर्म भए । कम्युनिस्ट पार्टीभित्रै गोप्य रूपमा अनेक नेताको हत्या गरियो । आखिरमा सोभियत नमुनाको समाजवादको पनि हत्या गरियो र त्यसको ठाउँमा पुँजीवाद पुनःस्थापना भयो । त्यो घटनाबाट शिक्षा लिएर विकसित गरिएको नयाँ नमुनाको समाजवाद निर्माण गर्ने सिद्धान्त हो जनताको बहुदलीय जनवाद ।संस्कृत साहित्यमा बहुचर्चित एउटा उक्ति छ वादे वादे जायते तत्त्वबोधः । अथवा, भिन्नभिन्न मतहरूबीच छलफलबाटै सही निष्कर्ष निकाल्न सकिन्छ । यो उक्तिले विचारमा रहेको द्वन्द्वात्मकतालाई स्पष्ट र सही रूपमा प्रकट गरेको छ । मार्क्सवादी दर्शनको मूल सिद्धान्त हो संसारमा आधारभूत तत्त्वका रूपमा भौतिक वस्तु मात्र छ । भौतिक वस्तु कहिल्यै समाप्त हुँदैन, रूप मात्र परिवर्तन हुन्छ । यो निरन्तर परिवर्तन र विकास हुँदै जान्छ । भौतिक वस्तुको विकासको एउटा रूप हो मानवजाति । यसको पनि निरन्तर परिवर्तन र विकास भइरहेको छ । मार्क्सवादी दर्शनले भन्छ, परिवर्तन परस्पर विरोधी तत्त्वबीच एकता र संघर्षको नियमका आधारमा हुन्छ । यसलाई मार्क्सवादी दर्शनको मुटु मानिन्छ । यो नियम भौतिक वस्तुको निरन्तर परिवर्तन र विकासको अस्तित्वमा आएको हो । नियम बनेपछि भौतिक वस्तु यस्तो परिवर्तन हुन्छ भनिएको होइन, भौतिक वस्तुको अध्ययनपछि त्यसमा अन्तरनिहित नियमलाई वैज्ञानिकहरूले बाहिर ल्याएका मात्र हुन् । यो नियमका अभिन्न अंगका रूपमा अन्य दुई नियम पनि छन् जसको परिवर्तन र विकास पहिले क्रमशः र अन्त्यमा गुणात्मक रूपमा हुने गर्छ । जब विकास हुन्छ, पहिलेभन्दा संख्या र गुणमा समेत विकास भएको देखिन्छ । यिनै नियमहरूलाई मानवजातिको इतिहासमा स्थापित गर्दा बल्ल साँचो इतिहास बाहिर आएको हो । त्यसकै आधारमा मानवजातिको विकासका पाँच चरण आदिम मातृप्रधान समाज, दासमालिक समाज, सामन्तवादी समाज, पुँजीवादी समाज र समाजवादी समाजको अवस्था संसारले जान्नबुझ्न सकेको हो ।मानवजाति विकासका उपर्युक्त पाँच चरणमा हरेक समाजमा विपरीत तत्त्वको एकता र संघर्ष स्पष्ट देख्न सकिन्छ । आदिम मातृप्रधान समाज प्राकृतिक अवस्थाको मानवजातिको चरण थियो । त्यसमा प्रकृति र मानवजातिबीच परस्पर विरोधी एकता र संघर्ष थियो । त्यसपछि मानवजाति कृषि उत्पादनको चरणमा प्रवेश गर्छ । त्यसमा मालिक र दास दुई परस्पर विरोधी वर्गका रूपमा देखा पर्छन् र उनीहरूवीचको संघर्ष विपरीत तत्त्वको संघर्ष र एकताका रूपमा प्रकट हुन्छ । त्यो संघर्षले दासहरूलाई भूदास र मालिकहरूलाई भूमालिकका रूपमा विकसित गर्छ । जब कृषि उत्पादन व्यवसायीकरण हुन्छ, समाज औद्योगिक क्रान्तितर्फ अगाडि बढ्छ । त्यसपछि सामन्तवाद र पुँजीवादविपरीत तत्त्वमा विकसित हुन्छन् । त्यसले सामन्तवादलाई समाप्त गर्छ, पुँजीवाद र सर्वहारा विपरीत तत्त्वका रूपमा देखा पर्छन् । त्यसपछि भूमालिकहरू पुँजीपति वर्गका रुपमा विकसित हुन्छन् भूदासहरू मजदुर वर्गको रूपमा विकसित हुन्छन् । परस्पर विरोधी त्यो समाजविपरीत तत्त्वका रूपमा विकसित हुन्छ र संघर्ष अरू तीव्र रूपमा अगाडि बढ्छ । त्यसले समाजवादी समाजको विकास गर्छ र त्यसमा समाजवाद र राष्ट्रिय पुँजीवाद दुई विपरीत तत्त्वका रूपमा देखिन्छन् । जबसम्म समाजवाद रहन्छ, त्यस बेलासम्म विपरीत तत्त्वका रूपमा पुँजीवादको अस्तित्व अपरिहार्य हुन्छ । यहीँनिर सोभियत संघका राजनीतिज्ञ र वैज्ञानिकहरूले अत्यन्त ठूलो गल्ती गर्छन् । उनीहरूले विपरीत तत्त्वका रूपमा रहेको पुँजीवादलाई हरक्षेत्रबाट समाप्त गर्ने कोसिस गर्छन्, परिणामस्वरूप समाजवादको पनि समाप्ति हुन्छ । यस सम्बन्धमा मार्क्स र एंगेल्स स्पष्ट देखिन्छन् । उनीहरूले भनेका छन् समाजवाद रहँदासम्म भिन्नभिन्न वर्गहरूको अस्तित्व रहनेछ र उनीहरूबीचको मित्रतापूर्ण संघर्ष पनि अनिवार्य हुनेछ । जब समाज चौतर्फी रूपमा विकसित भएर अगाडि बढ्नेछ, राज्यको आवश्यकता समाप्त हुनेछ, समाज स्वचालित रूपमा सञ्चालन हुन सक्नेछ । त्यस अवस्थामा आदिम मातृप्रधान समाजमा मानवजाति र प्रकृतिबीच रहेको मुख्य संघर्ष समाजमा पुनः देखा पर्नेछ । तर त्यो समाज आर्थिक, बौद्धिक, सांस्कृतिक, शारीरिक, गुणात्मक र वैज्ञानिक रूपले पनि पहिलेको भन्दा अत्यधिक विकसित हुनेछ । सन् १९१७ को सर्वहारा समाजवादी क्रान्तिभन्दा पहिले रुस साम्राज्यवादी अवस्थामा विकसित भएको मुलुक थियो । समाजवादी क्रान्तिले रुसी सर्वहारा वर्गलाई शासक वर्गमा रूपान्तरण गरेको थियो । वास्तविक रूपमा सत्ता सञ्चालन गर्ने स्थानमा सर्वहारा वर्गको प्रतिनिधित्व गर्दै सोभियत कम्युनिस्ट पार्टीका नेताहरू नै पुगेका थिए । सर्वहारा वर्ग मुक्त र राज्यको मालिक भइसकेपछि त्यो त्यही रहँदैन, श्रमजीवी वर्गमा विकसित भएको हुन्छ । समाजमा सबै तह, तप्काका व्यक्तिहरू श्रमजीवी वर्गकै रूपमा विकसित भएका हुन्छन् । श्रमजीवी र शासक वर्गमा रूपान्तरण भइसकेपछि सर्वहारा वर्गको अधिनायकत्व होइन, श्रमजीवी वर्गको राज्यसत्ता स्वाभाविक रूपमा कायम भएको हुन्छ । त्यस्तो परिस्थितिमा पुँजीपति वर्ग राष्ट्रिय पुँजीपति वर्गमा रूपान्तरित भएको हुन्छ । पुँजीवादी समाजमा विकसित भएका अनेकौं समाजोपयोगी संस्कार र संस्कृतिलाई समेत प्रयोग गर्दै अगाडि बढ्नुपर्ने परिस्थिति आउँछ । विश्वव्यापी रूपमा समाजवाद स्थापना नभएको अवस्थामा पुँजीवादी मुलुकहरूसित दौत्य सम्बन्ध कायम गर्दै अगाडि बढ्नुपर्ने आवश्यकता पर्छ । उनीहरूसँग अनेकौं प्रकारका सम्बन्ध विकास गर्न आवश्यक पर्छ । इन्कारै गर्न नसकिने व्यापारिक सम्बन्ध अनिवार्य हुन्छ । त्यसले बजार अर्थतन्त्रको आवश्यकतालाई जन्म दिन्छ । समाजवादी व्यवस्थामा योग्यताबमोजिम काम र कामबमोजिम ज्याला अथवा तलबको व्यवस्था हुन्छ । त्यसले आन्तरिक र राष्ट्रिय बजारको आवश्यकतालाई प्रकट गर्दछ । त्यतिखेर सोभियत संघले समाजवादमा अवलम्बन गरिनुपर्ने उत्पादन र वितरणको सही व्यवस्थापनका निम्ति समाजवादी बजार अर्थ व्यवस्था लागू गर्नुपर्दथ्यो । सोभियत कम्युनिस्ट पार्टीले यी सबै पक्षलाई नजरअन्दाज गर्यो । समाजवादी क्रान्तिपछि जे नहुनु पर्दथ्यो, ती सबै भए । परिणामस्वरूप दोस्रो विश्वयुद्धपछि एकपछि अर्को गर्दै सोभिय संघमा चारैतिर अव्यवस्था देखा पर्यो । राष्ट्रिय आम्दानीको ठूलो हिस्सा दोस्रो विश्वयुद्धपछि पनि हतियार र सेनामा खर्च गरियो । आन्तरिक रूपमा कम्युनिस्ट नभए बाँच्न सक्ने स्थिति भएन । आरोप लगाएर मृत्युदण्ड दिने चलन पछिल्लो कालसम्म यथावत् रह्यो । समाजवादी क्रान्तिको सफलतापछिको कालमा पुराना सत्ताधारीहरूलाई खोजीखोजी मृत्युदण्ड दिने काम पनि भयो । आत्मसमर्पण गरेका र जेलमा रहेका पुराना राजपरिवारका सबै सदस्यलाई मृत्युदण्ड दिइयो । लेनिनको मृत्युपछि पनि असहमत व्यक्तिहरूलाई त्यसै गरी हत्या गर्न चलन स्थापित भयो । स्वयं लेनिन त्यसको सिकार हुनुपर्यो । व्यक्तिहत्या र आतंकलाई उचित ठान्ने विचार विश्वव्यापी बन्यो । भारतमा त्यसको प्रभाव वर्गशत्रु खतम अभियान भन्दै चारु मजुमदार लाइन प्रकट भयो । त्यसकै सिको गर्दै नेपालको झापा संघर्षमा १० व्यक्तिलाई मारेर क्रान्ति सुरु गरेको भनियो । पेरुमा त्यस्तै गरियो । प्रचण्ड नेतृत्वमा भएको १० वर्षे जनयुद्धमा १७ हजार नेपालीको प्राण समाप्त भयो । त्यसमा एमालेका ३ सय निहत्था नेता मारिए । नेपाली कांग्रेसका समर्थकदेखि नेतासम्म ४ हजार निहत्था व्यक्ति मारिए । आफ्ना विरोधीहरूको हत्या गरेर क्रान्ति सम्पन्न हुने सिद्धान्तमा आधारित हुँदा दोस्रो विश्वयुद्धमा सोभियत संघका करिब ६ करोड नेता तथा जनता मारिए । अमेरिकाको उक्साहटमा दोस्रो विश्वयुद्धपछि इन्डोनेसियाका लोकप्रिय नेता तथा राष्ट्रपति सुकार्नोको हत्या गरियो र कम्युनिस्ट पार्टीका ६ लाख सदस्यसहित नेताहरूको हत्या गरियो । मलेसियामा ठूलो संख्यामा कम्युनिस्ट पार्टीका नेताकार्यकर्ताको हत्या गरियो । थाइल्यान्डमा पनि उल्लेख्य कम्युनिस्टहरूको हत्या गरियो । दोस्रो विश्वयुद्ध समाप्त भएको केही कालपछि बर्मामा कम्युनिस्ट पार्टीका नेताको नेतृत्वमा संयुक्त सरकार बनेको थियो । त्यहाँ पनि अमेरिकाकै उक्साहटमा राष्ट्रपतिसहित ठूलो संख्यामा कम्युनिस्ट पार्टीका नेताकार्यकर्ताको हत्या गरियो । हत्याप्रतिहत्याको यो शृंखला मानवजातिको विकासका निम्ति अत्यन्त घातकसिद्ध भएको छ । दोस्रो विश्वयुद्धपछि, खासगरी सन् १९६० पछि भएका सबै सर्वहारा वर्गीय संघर्षहरू असफल भएका छन् । नेपालमा भने संसदीय संघर्षमा सामेल भएको नेकपा (एमाले) को मुख्य भूमिका र नेपाली कांग्रेसको समर्थनका कारण माओवादी जनयुद्धलाई शान्तिमा रूपान्तरण गर्न सकियो । सोभियत संघको उदयपछि एंगेल्सको राज्य पनि परिवर्तनशील हुन्छ भन्ने भनाइलाई बेवास्ता गरियो । परिवर्तन हुन्छ भन्ने एउटा प्रमाण समाजवादी क्रान्ति सम्पन्न गर्ने एउटा मुख्य शक्ति जारशाही शासनकालमा स्थापित गरिएको रुसी सेनाको ठूलो हिस्साले क्रान्ति सम्पन्न गर्न र त्यसको रक्षा गर्न अत्यन्त महत्वपूर्ण भूमिका निर्वाह गरेको विषयको महत्त्वलाई कहिल्यै आत्मसात् गरिएन । त्यसबाट सकारात्मक निष्कर्ष निकाल्ने कोसिस पनि भएन । त्यस बेला गठन गरिएको लाल सेनाको मुख्य भाग नै जारशाही कालमा विकसित भएको रुसी सेना नै थियो । यी सबै तथ्यको सही मूल्यांकन कहिल्यै गरिएन । यी सबैको परिणाम थियो सन् १९९१ मा सोभियत समाजवादको असफलता, सोभियत संघको विघटन र पुँजीवादको पुनःस्थापना । राज्य पनि निरन्तर परिवर्तन र विकास हुन्छ भन्ने अर्को ज्वलन्त प्रमाण हो शान्तिपूर्ण जनक्रान्ति र वैधानिक व्यवस्थाबाट नेपालमा २०६५ जेठ १५ गते राजतन्त्रको अन्त्य र संघीय लोकतान्त्रिक गणतन्त्रको घोषणा । त्यसपछि नेपाल संघीय लोकतान्त्रिक गणतन्त्रका रूपमा स्थापित भएको छ । तर पनि यो तथ्यलाई अनदेखा गरी फेरि हतियारबन्द संघर्षबाट राज्य कब्जा गर्ने, त्यसलाई ध्वस्त गर्ने र सर्वहारा वर्ग नेतृत्वको एकदलीय समाजवाद निर्माण गर्ने विचारलाई कदापि उचित मान्न सकिन्न ।सोभियत समाजवादको असफलतापछि चीन, भियतनाम, क्युबा र लाओसले अर्थतन्त्रमा राष्ट्रिय पुँजीवादलाई क्रमशः पुनःस्थापना गरिरहेका छन् । तर राजनीतिमा सर्वहारा अधिनायकत्व लागू छ । अर्थतन्त्रमा पुँजीवाद अवलम्बन गर्दा नयाँ पुँजीपति वर्गको उदय भइरहेको छ । कुनै पनि राष्ट्र एक्लै साम्यवादमा प्रवेश गर्न सक्दैन । त्यस्तो अवस्थामा नयाँ उदाइरहेका राष्ट्रिय पुँजीपतिहरूलाई राजनीतिमा स्थान दिनैपर्ने हुन्छ । राज्यसत्ताको द्वन्द्वात्मकता निर्वाह गर्न बहुदलीय प्रतिस्पर्धाको प्रणाली पुनःस्थापना हुने पक्का छ । राजनीतिलगायत सबै उपरी ढाँचाहरूको आधारभूत तहमा अर्थतन्त्रले काम गरिरहेको हुन्छ । अर्थतन्त्र मिश्रित भएपछि राजनीति पनि मिश्रित हुनु अनिवार्य हुन्छ भनेर सबै मार्क्सवादीले बुझ्ने र तदनुरुप व्यवहारमा परिणत हुने परिस्थिति आउने अवश्यम्भावी छ । आजको युग राजनीतिक प्रतिस्पर्धाको युग हो । यसलाई अस्विकार गरेर अगाडि बढ्नै सकिन्न । प्रतिस्पर्धामा जानुको विकल्प छैन । मानव समाजको प्रारम्भिक इकाइ व्यक्ति हुन्छ । त्यसका छुट्टै कतिपय स्वार्थलाई सम्बोधन नगरी अगाडि बढ्न सकिन्न । व्यक्तिगत स्वतन्त्रताले सिर्जनात्मक क्षमतालाई विकास गर्न मद्दत गर्छ । मानवीय आवश्यकताबमोजिम विकसित हुने विचारहरूलाई कैद गरेर अबको युगमा कसैले पनि शक्ति आर्जन गर्न सक्दैन र राज्य विकसित पनि हुन सक्दैन । त्यो बाटोबाट राज्यको रक्षा पनि गर्न सकिन्न । आज संसारभरि रहेका जुनसुकै समाज किन नहोऊन्, एकल विचारवादी बनाउन सकिन्न । आज पनि समाज बहुलवादी छ, भोलि पनि बहुलवादी नै हुनेछ । जबसम्म पृथ्वीमा मानिसको अस्तित्व रहनेछ, बहुलवादी नै हुनेछ । यो सार्वभौम सत्य हो । हरेक जीव र निर्जीव ठूला र साना वस्तुको एकअर्कासंग बहुपक्षीय सम्बन्ध छ र नै पृथ्वीमा मानवजातिको अस्तित्व छ । पृथ्वीमा मानिस र अन्य वस्तुको सम्बन्ध एकअर्काको गुरुत्वाकर्षणमा निर्भर छ । यो सौर्य मण्डलको अस्तित्व ४ हजारभन्दा धेरै सौर्य मण्डलमा रहेको गुरुत्वाकर्षण शक्तिसँग सम्बन्धित छ । त्यसो भएर मानिसका विचारहरू पनि अनेक पक्षसँग सम्बन्धित छन् । तिनको वैचारिक स्वतन्त्रता स्वतः स्थापित सत्य हो । मानव समाज आफैं बहुलवादी छ, एकलवादी बनाउन सकिन्न र कहिल्यै सकिने छैन । आज अगाडि रहेका समाजवादी मुलुकहरूको असफलता जबर्जस्ती समाजलाई एकलवादी बनाउने प्रयत्नकै परिणाम हो । यो युगमा बहुदलीय प्रतिस्पर्धात्मक राजनीतिक प्रणालीबाट मात्र समाजवाद निर्माण गर्न सकिन्छ । त्यसको संरक्षण गर्न पनि सकिनेछ । साम्यवादी अवस्था सामाजिक क्रान्ति गरेर ल्याइने होइन, यो स्वतः विकसित हुन्छ । अहिले साम्यवाद अत्यन्त उन्नत स्तरको परिकल्पनाभन्दा अर्थोक होइन ।"
उपकुलपति छनोट पद्धतिमै प्रश्न,"मेरिट (योग्यता) का आधारमा उपकुलपति चयन गर्ने उद्घोषसहित प्रतिस्पर्धाको पद्धति अपनाइए पनि उम्मेदवारहरूको अल्पसूची प्रकाशनसम्म आइपुग्दा त्रिभुवन विश्वविद्यालयले अब्बल कार्यकारी नेतृत्व पाउनेमा संशय बढेको छ । छनोट तथा सिफारिस समितिले विवादित पृष्ठभूमिका तथा राजनीतिक दलनिकट केही उम्मेदवारलाई समेटेर १४ जनाको अल्पसूची निकालेको छ । अब प्रस्तुतीकरण र अन्तर्वार्ता विधिबाट उम्मेदवारहरूको मूल्यांकन हुनेछ, जहाँ मूल्यांकनकर्ताको तजबिजी चल्नेछ । निर्णायक अवस्थामा सत्तारूढ राजनीतिक दलहरूले समझदारी नबनाई योग्यतमलाई उपकुलपति चयन गर्लान् भनेर ढुक्क रहने अवस्था छैन । कुलपति एवं प्रधानमन्त्री पुष्पकमल दाहालले योग्यताका आधारमा उपकुलपति चयन गर्ने प्रतिबद्धता गर्दै आए पनि जसरी छनोट तथा सिफारिस समिति गठन गरियो, त्यसमै सन्देह थियो । सहकुलपति शिक्षामन्त्री अशोककुमार राईको नेतृत्वमा गठित समितिमा शिक्षा सचिव सुरेश अधिकारी र त्रिवि बौद्ध अध्ययन विभागकी प्रमुख चन्द्रकला घिमिरे सदस्य छन् । अर्थात् संयोजक राई राजनीतिक व्यक्ति हुन्, सदस्य घिमिरे उपप्राध्यापक मात्र हुन् । समितिले छनोट तथा सिफारिस गर्ने उपकुलपतिका लागि भने प्राध्यापक हुनुपर्ने मापदण्ड छ । कात्तिक २४ मा गठन भएको समितिले करिब दुई महिनापछि दरखास्त आह्वान गर्दै सूचना निकालेको थियो । केही निश्चित व्यक्तिलाई लक्षित गरिएको संकेत मिल्ने मापदण्ड तोकिएपछि चौतर्फी आलोचना भयो । प्रधानमन्त्री दाहालले नै सच्याउन निर्देशन दिएपछि फेरि अर्को सूचना निकालियो, जसअनुसार ४३ जनाको आवेदन पर्यो । तिनैमध्येबाट अल्पसूची सार्वजनिक गरिएको हो । अल्पसूचीमा विवादित पृष्ठभूमिका तीर्थराज खनियाँ छन्, जो त्रिविका पूर्वउपकुलपति हुन् । खनियाँले नेपाल इंग्लिस ल्याङ्वेज टिचर्स एसोसिएसन (नेल्टा) को जर्नलमा टर्कीका भाषाविद्को लेखबाट धेरै पंक्ति हुबहु सारेर लेख लेखेका थिए । त्रिविको दीक्षान्त समारोहमा अघिल्ला उपकुलपतिको भाषण हुबहु सारेको आरोप पनि खनियाँलाई छ । मेडिकल कलेजको सम्बन्धनमा अनियमितता गरेको ठहरसहित चिकित्सा शिक्षासम्बन्धी जाँचबुझ आयोगले ६ वर्षअघि त्रिविका तत्कालीन उपकुलपति खनियाँलाई तत्काल बर्खास्त गर्न सिफारिस गरेको थियो । उपकुलपतिका लागि कुनै पनि राजनीतिक दलको सदस्यले आवेदन दिन नपाउने मापदण्ड छ । खनियाँ राजनीतिक व्यक्तिसमेत हुन् । गत वर्षको प्रतिनिधिसभा निर्वाचनमा चितवन कांग्रेसले उनलाई उम्मेदवारका लागि सिफारिस गरेको थियो । बौद्धिक चोरीमा मुछिएका र राजनीतिक रूपमा प्रस्ट चिनिएका खनियाँलाई प्राज्ञिक थलोको कार्यकारी नेतृत्वको दौडमा अघि बढाइएकै कारण पनि अहिलेको प्रक्रियामा चौतर्फी टीकाटिप्पणी भइरहेको छ । अल्पसूचीका अर्का उम्मेदवार केशरजंग बराल अख्तियार दुरुपयोग अनुसन्धान आयोगले पक्राउ गरेर भ्रष्टाचार मुद्दा चलाइएका व्यक्ति हुन् । पोखरा विश्वविद्यालयबाट कलेजलाई सम्बन्धन वितरण र कर्मचारी नियुक्तिमा आर्थिक चलखेल गरेको आरोपमा उनी नौ वर्षअघि पक्राउ परेका थिए । अल्पसूचीमा त्रिविका निमित्त उपकुलपति शिवलाल भुसाल पनि छन् । रेक्टर (शिक्षाध्यक्ष) रहेका बेला सूचना लुकाएको भन्दै राष्ट्रिय सूचना आयोगले उनलाई जरिवाना तिराएको थियो । विवादित पृष्ठभूमिका उम्मेदवार समेटिँदा विभिन्न विश्वविद्यालयमा उपकुलपति, रेक्टर, रजिस्ट्रार भइसकेका अरू उम्मेदवार भने अल्पसूचीमा समेत परेनन् । यसले कि त उपकुलपति छनोटको मापदण्डमै त्रुटि थियो भन्ने देखाउँछ, नत्र निश्चित उम्मेदवारलाई अघि सार्न मिलेमतोमै बलिया दाबेदारलाई अल्पसूचीमा नसमेटिएको हुनुपर्छ । त्रिविमा गत साता मात्र मुख्य राजनीतिक दलहरूबीच भागबन्डा गरेर विभाग प्रमुख र क्याम्पस प्रमुख नियुक्त गरिनुले पनि उपकुलपतिमा मिलेमतोको शंकालाई नै बल पुर्याउँछ ।दलगत भागबन्डाका आधारमा पदाधिकारी नियुक्ति, हरेक निर्णयमा राजनीतिक प्रभावजस्ता कारणले प्राज्ञिक थलो ओरालो लाग्दै गएका कारण सर्वत्र चासो र चिन्ता व्यक्त हुँदै आएको छ । राजनीतिक हस्तक्षेपबाट टाढा रहने गरी त्रिविको संरचनागत सुधार गर्नुपर्ने माग वर्षौंदेखि उठिरहेको छ । विश्वविद्यालय तहका ८० प्रतिशतभन्दा बढी विद्यार्थी पढ्ने विश्वविद्यालयको शैक्षिक स्तर खस्कँदै जाँदा राजनीतिक नेतृत्वमाथि आलोचना पनि भइरहेको छ । त्यही कारण यसपटक कुलपति एवं प्रधानमन्त्री दाहालले त्रिवि सुधारको प्रतिबद्धता जनाउँदै खुला प्रतिस्पर्धा गराएर योग्यलाई उपकुलपतिमा नियुक्ति गर्ने अभिव्यक्ति पटकपटक दिएका थिए । उपकुलपतिमा योग्यतम व्यक्तिको नियुक्ति त्रिवि सुधारको प्रस्थानबिन्दु हुन सक्थ्यो । रेक्टर र रजिस्ट्रार नियुक्तिमा त्यही पद्धति अनुसरण हुन सक्थ्यो । त्यसपछि डिन, विभाग तथा क्याम्पस प्रमुख राजनीतिक भागबन्डा अन्त्य हुन सक्थ्यो । प्रधानमन्त्री दाहालले खुला प्रतिस्पर्धाको अभिव्यक्ति दिएर सञ्चार गरेको आशा सिफारिस समिति गठन हुँदै अल्पसूचीसम्म आइपुग्दा निराशामा बदलिँदै गएको छ । अल्पसूचीका योग्यतमक्षमतावान् र स्वच्छ पृष्ठभूमिको उम्मेदवारलाई उपकुलपति छनोट गरेर आशा जगाउने अवसर भने अझै छ । राजनीतिक निकटता हेरेर छनोट गरियो भने कुलपति एवं प्रधानमन्त्रीको प्रतिबद्धता सार्वजनिक खपतका लागि मात्र रहेछ भन्ने पुष्टि हुन्छ । अल्पसूचीमा परेका उम्मेदवारहरूमध्ये तीन जनालाई समितिले सिफारिस गर्नेछ । तीमध्ये एक जनालाई कुलपतिले नियुक्त गर्नेछन् । यसका लागि केही दिन लाग्नेछ । तत्कालीन उपकुलपति धर्मकान्त बाँस्कोटाको चारवर्षे कार्यकाल पूरा भएपछि कात्तिक १७ देखि रेक्टर शिवलाल भुसाल निमित्त उपकुलपति छन् । कुनै पदाधिकारीको पद रिक्त भए तीन महिनाभित्र नियुक्ति गरिसक्नुपर्ने त्रिवि ऐनको प्रावधान मिचिइसकेको छ । तीन महिनाभित्र पदपूर्ति गर्ने प्रावधानअनुसार नै ऐनमा उपकुलपति रिक्त भए बढीमा तीन महिनाका लागि निमित्त जिम्मेवारी तोक्ने व्यवस्था राखिएको छ । तीन महिनाभित्र पनि उपकुलपति छनोट हुन नसकेपछि भुसाललाई पुनः निमित्त जिम्मेवारी तोकिएको छ । उपकुलपति नियुक्त भएपछि मात्रै रिक्त रेक्टर र रजिस्ट्रार पदमा नियुक्ति प्रक्रिया अघि बढाउन सकिन्छ । त्यसैले विश्वविद्यालयको कामकारबाहीमाथि थप असर पार्न नदिन उपकुलपति छनोट प्रक्रिया जतिसक्दो छिटो टुंग्याउनुपर्छ ।"
त्रिवि उपकुलपति छनोट प्रकरण,"१ अबदेखि उपकुलपति छनोटमा राजनीतिक भागबन्डा हुनेछैन भन्ने प्रधानमन्त्रीको बोलीले यसअघि प्रधानमन्त्रीहरूले राम्रो काम नगरेको नै हो भन्ने कुरा प्रस्ट हुन्छ । साथै उच्च शिक्षा विकासमा नेपालका राजनीतिक दलका नेता जिम्मेवार हुन सकेनन् भन्ने पनि प्रमाणित गर्छ । २ अहिले त्रिविको उपकुलपति छनोटले शिक्षा क्षेत्र तातेको छ । त्यसमा पनि पहिलो चरणको छनोट प्रक्रिया पूरा भई ४३ जनामध्ये २९ जना अयोग्य सावित भएका छन् । ३ एकपटक उपकुलपति भइसकेका चार जनाले पुनः उपकुलपति पद पाऊँ भन्ने निवेदन दिनु आफैंमा हास्यास्पद छ । मध्य पश्चिम विश्वविद्यालयका वर्तमान उपकुलपति त पहिलो सूचीमा नै अयोग्य भए तर फागुन १७ मा अहिलेको पद सकिने भए पनि राजीनामा दिएका छैनन् । नेपाल खुला विश्वविद्यालयका पूर्वउपकुलपति पनि अयोग्य सावित भए । ४ बाँकी दुई जना त्रिवि र पोखरा विश्वविद्यालयका पूर्वउपकुलपतिहरूको नाम अन्तिम सिफारिसमा पनि परेन, तिनीहरू यसअघि पनि अयोग्य थिए भन्ने प्रमाणित हुन्छ । अनि मै हुँ भन्ने फूर्ति कतिन्जेल टिकाउने र समाजमा मुख देखाउने ?५ त्रिविमा दरखास्त हाल्नेमध्ये धेरैले अन्य विश्वविद्यालयमा पनि उपकुलपति पद पाऊँ भनी निवेदन दिनु र दिने आकांक्षा राख्नु अस्वाभाविक हैन । तर रमाइलो पक्ष के भने अहिले अयोग्य ठहरिएकाहरू फागुनको तेस्रो सातासम्म उपकुलपति खाली हुने अन्य चार विश्वविद्यालयका लागि योग्य हुन्छन् त ?६ त्रिविको उपकुलपति छनोटको पहिलो चरणमा १४ जनाको नाम प्रकाशित भएपछि फेरि त्रिविकै पूर्वउपकुलपतिहरूले विज्ञप्ति निकाल्नु अर्को विडम्बना मान्न सकिन्छ । स्वतन्त्र छनोट पद्धतिमै आशंका हो भने विज्ञ छनोट र प्रक्रियामै यसरी जाऊ भन्ने सुझाव पहिला नै दिनुपर्थ्यो । ७ उपकुलपति भइसकेकाले राज्यले प्रथम पटक अवलम्बन गरेको खुला प्रतिस्पर्धात्मक प्रक्रियामा शंका गरेर समाजमा भ्रम छर्ने काम काम गर्नु कदापि उचित मान्न सकिँदैन । ८ पहिलो सूचीमा यसअघि उपकुलपति भइसकेका र ती राजनीतिक खेलमा सौदाबाजी गरेर आएका मान्छे पनि परेका छन् भन्नेमा शंका छैन । छनोट कार्यविधिलाई स्वागत गर्ने तर पहिलो सूची निस्केलगत्तै प्रतिक्रिया दिइहाल्नु पूर्वउपकुलपतिहरूलाई सुहाउने कुरा पटक्कै भएन ।९ यति भन्दै गर्दा बिर्सन नहुने कुरा के छ भने त्रिविको उपकुलपति छनोटमा छनोट समितिबाहेक सोचपत्र र व्यावसायिक योजना मूल्यांकन गर्न त्रिविभित्रैका विज्ञ चयन गरिनु स्वतन्त्र छनोटका हिसाबले पाच्य नहुनु स्वाभाविक हो । त्यसमध्ये राजनीतिक हिसाबले यसभन्दा अघि उच्च पद ओगट्नेहरू पनि परेकाले कतै छनोटमा त्यसको अप्रत्यक्ष असर पर्ने त होइन ? यो शंका अन्तिम तीन जनाको सूची प्रकाशित भएपछि मात्रै निवारण हुनेछ । १० अन्तर्वार्ता र प्रस्तुतीकरण बाँकी नै छ । त्यस प्रक्रियामा पहिलो चरणमा विज्ञका रूपमा काम गरिसकेका बाहेक किन अन्तर्राष्ट्रिय ख्यातिप्राप्त विज्ञ र नेपालकै अन्य प्रतिष्ठित विज्ञलाई अनुरोध नगर्ने ? यति गर्न सके समितिले भोलि आउन सक्ने जस्तोसुकै चुनौतीलाई पनि सहजै स्वीकार गर्न सक्छ र आफूलाई निष्पक्ष र स्वतन्त्र छनोट समितिका रूपमा इतिहासमै सावित गर्न सक्छ । मनप्रसाद वाग्ले, मीनभवन, काठमाडौं"
अध्यक्षमा हानथाप र गठबन्धनको भविष्य,"राष्ट्रिय सभाको अध्यक्षमा सत्ता गठबन्धनकै प्रमुख दुई दलबीच टक्कर पर्ने देखिएको छ । माघ ११ मा सम्पन्न राष्ट्रिय सभा निर्वाचनसम्म गठबन्धनको प्रमुख दल कांग्रेसले अध्यक्ष पाउने गरी सहमति भएको थियो । तर उक्त निर्वाचनमा कोशी प्रदेशमा कांग्रेसका तर्फबाट धोका भएको भन्दै माओवादी कांग्रेसप्रति सशंकित छ । गठबन्धनमा आन्तरिक किचलो बढ्दै जाँदा माओवादीले कांग्रेसलाई दिइसकेको अध्यक्ष पदमा अब आफैं दाबी गर्ने सम्भावना देखिएको छ । यस्तै प्रचण्डले प्रधानमन्त्री पद छाडेपछिको अवस्थामा संवैधानिक परिषद्मा आफ्नो पार्टीका तर्फबाट हुने शून्य उपस्थितिसमेतलाई आकलन गर्दै माओवादीले राष्ट्रिय सभा अध्यक्ष पदमा आफैं भिड्ने मनस्थिति बनाएको बुझिन्छ । गठबन्धनका दुई मुख्य दल कांग्रेस र माओवादीले अध्यक्ष पदमा आफ्नै दाबी नछाडे उक्त पदमा दाबी पेस गर्ने अर्को तेस्रो दलको जित सुनिश्चित नै छ । यससँगै गठबन्धनको भविष्य के होला भन्ने चासो बढ्दै जान थालेको छ । आफ्नो कार्यकालमा भएका कार्यसम्पादनप्रति आफैं सन्तुष्ट हुन नसकेका प्रचण्डलाई गठबन्धनमा भएको सहमति अनुसार अब जसोतसो घिस्रिएर ९१० महिना बिताउँदैमा पनि सम्भवतः केही छलाङ नै मारिहाल्न सक्छु कि भन्ने हुटहुटी मर्दै गएको उनका अभिव्यक्ति र सरकारका मन्त्रीहरूप्रतिको आक्रोशमा झल्कन्छ । गठबन्धनमै रहे पनि आफूले प्रधानमन्त्री वा राष्ट्रिय सभा अध्यक्षको पदमध्ये कुनै एक छाड्नुपर्ने अवस्था सिर्जना भए राष्ट्रिय सभा अध्यक्ष पद छोड्न नहुनेतिर नै पार्टीभित्रको आवाज पनि बढिरहेको छ । यस्तो अवस्था आए वर्तमान गठबन्धन भत्कने आकलन गर्न सकिन्छ । सुजन देवकोटा, पालुङ्टार४, गोरखा"
साना आयोजनाबाट समाज रूपान्तरण,"नेपाल सरकारले तयार पारेका आयोजनालाई भारतले २०२० करोड रुपैयाँ प्रत्यक्ष लगानी गर्ने भएको छ । यसबारे सम्झौता भएको लामो समय बित्दा पनि सरकारले अग्रसरता लिएको छैन । यस्तो लाग्छ, नेपालका शासकहरू आफूले हालीमुहाली गर्न नपाएपछि वास्ता गर्दैनन् । विगतका तीता सन्दर्भ अनगिन्ती छन् ः पूर्वराष्ट्रपति रामवरण यादव विशेष कार्यक्रममा सहभागी हुन चीन भ्रमणमा गएको बेला तातोपानी क्षेत्रको सडक पुनर्निर्माणका लागि डीपीआर पेस गर हामी बनाइदिन्छौं भनी देखाएको प्रतिबद्धताविपरीत जिम्मेवार शासकले बिर्सिदिए । गैरआवासीय नेपाली संघले हातेमालो गर्न खोज्दा सुरुमै कमिसन मागेर दातालाई तर्साउने गर्छन् । यता छिमेकी देशले अनुदानमा उपलब्ध गराउने मल, चिनीमा व्यवसायीले तगारो हालेको, अहिलेसम्म चिनीको कालोबजारी नरोकिएको, विगतमा वर्षौं लामो लोडसेडिङको मारमा जनतालाई धकेलेर भित्रभित्रै ब्रह्मलुट मच्चाएको यथार्थले शासकको विकास विरोधी, भ्रष्ट चरित्र प्रतिबिम्बित हुँदैन र ? अहिले प्रधानमन्त्री र गृहमन्त्री भ्रष्टहरूलाई धरपकड गर्ने अभियानमा जुटेर प्रशंसा बटुलेको बेला कतै महत्त्वपूर्ण आयोजनाहरू ओझेलमा पर्ने त होइनन् भन्ने प्रश्न पनि उठेको छ । वस्तुतः कृषि, पर्यटन प्रवर्द्धन, शिक्षा, स्वास्थ्य क्षेत्रको विकास, व्यवस्थापन, सामाजिक रूपान्तरणका क्रियाकलापलाई भारतीय सहयोगका नयाँ आयोजनाभित्र समेटिनुपर्छ । यसबाट समाजवादी सिद्धान्तसमेत सम्बोधन भई समाज रूपान्तरणको नयाँ खुड्किलो तयार हुन्छ । तसर्थ एक महिनाभित्र २०२० करोड लागतका जतिसक्दो बढी आयोजना तयार पारेर भारतीय सहयोग सदुपयोग गर्न सरकार अग्रसर देखिनुपर्छ । भुवनेश्वर शर्मा, चन्द्रागिरि२, काठमाडौं"
दृष्टिविहीनमाथि बैंकिङ विभेद बन्द गर,"पहुँचयुक्त छैन हस्ताक्षरविद्युतीय कारोबारका निम्ति साक्षरताको अनिवार्यता रहेको र निरक्षर व्यक्तिले हस्ताक्षर गर्न नसक्ने भएकाले साक्षरताको प्रमाणस्वरूप दृष्टिविहीन व्यक्तिलाई हस्ताक्षर अनिवार्य गराइएको बैंकहरूको तर्क पनि हास्यास्पद छ । दृष्टिविहीन व्यक्तिले अध्ययन गर्ने ब्रेललिपि निश्चित नियमबद्ध रूपमा उठेका आंकिक डटहरूको स्पर्शबाट पढ्ने गरी तयार पारिएको अन्तर्राष्ट्रिय मान्यताप्राप्त लिपि भए पनि यसका अन्तरनिहीत सीमाका कारण हस्ताक्षर ब्रेलमार्फत गर्न वैज्ञानिक र व्यावहारिक छैन । बायोमेट्रिक्स प्रणाली र डिजिटल सिग्नेचर दृष्टिविहीनका निम्ति पहुँचयुक्त हुने भए पनि नेपालका वित्तीय संस्थामा यस्तो सुविधा छैन । दृष्टिविहीनले कागजमा मसीद्वारा हस्तलेखन गर्न नसक्ने भएकाले लिखित हस्ताक्षर पहुँचयुक्त हुँदैन । तर ब्रेललिपि तथा कम्प्युटरसहित अन्य आधुनिक प्रविधिको सहायताले लेखपढ गरी साक्षरदक्षयोग्य बनेका दृष्टिविहीन व्यक्तिले मसी अक्षरमा तोकिएबमोजिमका माध्यममा हस्ताक्षर गर्न नसकेकै आधारमा वित्तीय संस्थाले उनीहरूलाई निरक्षरको दर्जामा राखी डिजिटल बैंकिङ सेवासुविधाको उपयोगबाट निषेध गर्दै आएका छन् जबकि डिजिटल बैंकिङ सेवासुविधा सबैभन्दा धेरै दृष्टिविहीनलाई नै अपरिहार्य रहँदै आएको छ । जसरी देवनागरी लिपिमा अध्ययन गर्ने वा ब्रेललिपि नसिकेको व्यक्तिले ब्रेललिपिमा अध्ययन गर्न सक्दैन, त्यसै गरी ब्रेल वा सूचना प्रविधिको सहायतामार्फत अध्ययन गरेको दृष्टिविहीन व्यक्तिलाई उसको पहुँचबाहिरको हस्तलिखित अक्षरमा हस्ताक्षर गर्न लगाउनु कसरी न्यायोचित हुन्छ ? जापानी भाषा नजान्ने कुनै नेपाली पीएचडी होल्डरलाई जापानीमा लेखपढ गर्न नसकेकै आधारमा कसरी असाक्षर भन्न मिल्छ ? स्मार्टफोन चलाउन नजान्ने निरक्षर वृद्धवृद्धाले प्रौढ शिक्षामार्फत केवल सामान्य नाम मात्र लेख्न सिकेकै आधारमा सम्पूर्ण डिजिटल सेवा झन्झटबिना नै प्राप्त गर्न सक्ने तर सूचना प्रविधिसँग साक्षात्कार गरेरै जीवन चलाइरहेका दृष्टिविहीन ग्राहक हस्ताक्षर गर्न नसकेकै आधारमा ती सुविधाबाट वञ्चित हुनुपर्ने तर्क कुन शास्त्रको कसीमा सही ठहरिन्छ ? बैंकको सेवा उपभोगका निम्ति आफ्नो नामको पहिलो अक्षर भए पनि मसीद्वारा लेख्न सिक्नुपर्ने बैंकधनीहरूको कुतर्कले दृष्टिविहीनलाई झन् सुरक्षा खतरा बढाइदिएको छ । मसी लिखित अक्षर र हस्ताक्षरबाट अनभिज्ञ, ब्रेल वा सूचना प्रविधिका माध्यमबाट अध्ययनमा सरिक दृष्टिविहीनहरूले काम चलाउनकै लागि अन्य व्यक्तिसँग अनुमानकै भरमा सिकेको हस्ताक्षरमा स्थिरता र एकरूपता हुँदैन । कारोबारका निम्ति बैंकमा रहेको अघिल्लो हस्ताक्षरसँग पछिल्लो हस्ताक्षर नमिल्दा बैंकका सेवा उपभोग थप अतिरिक्त झन्झटिलो मात्रै बनेको छैन, बरू यसरी अनुमानको भरमा हस्ताक्षर गर्नुपर्ने बाध्यताले साक्षी वा अन्य व्यक्तिलाई दृष्टिविहीन ग्राहकको हस्ताक्षर प्रतिलिपि गर्न थप सजिलो बनाइदिएको छ । बैंकको अवैज्ञानिक नियम र साक्षीको अनिवार्यताकै कारणले सुरक्षा चुनौती बढेको कुरो बैंकरहरूले कहिले बुझ्ने ?के छ कानुनी व्यवस्था ?संविधानले समानताको हकअन्तर्गत धारा १८ का उपधारा २ र ३ मार्फत अपांगताका आधारमा विभेद गर्न नहुने व्यवस्था गरेको छ । संविधानको धारा १६ ले प्रत्याभूति गरेको सम्पूर्ण व्यक्तिलाई सम्मानपूर्वक बाँच्न पाउने हकबमोजिम दृष्टिविहीन व्यक्तिको समेत मर्यादा, आत्मसम्मान, प्रतिष्ठा तथा स्वाभिमान अक्षुण रहन्छ । विश्वले मानव विविधताको अंगका रूपमा अपांगता भएका व्यक्तिको पहिचानलाई स्वीकार गरी अपांगतालाई नवीन अवधारणाका रूपमा लिए पनि संविधानको धारा ४२(३) द्वारा सुनिश्चित अपांगता भएका नागरिकलाई विविधताको पहिचानसहित मर्यादा र आत्मसम्मानपूर्वक जीवनयापन र सार्वजनिक सेवासुविधामा समान पहुँचको हकलाई भने वित्तीय संस्थाहरूले खुलेआम खिल्ली उडाएका छन् । नेपाल पक्षराष्ट्र रहेका अन्तर्राष्ट्रिय मानव अधिकारसम्बन्धी प्रमुख दस्तावेजहरू, आर्थिक, सामाजिक तथा सांस्कृतिक अधिकारसम्बन्धी अन्तर्राष्ट्रिय प्रतिज्ञापत्र र नागरिक तथा राजनीतिक अधिकारसम्बन्धी अन्तर्राष्ट्रिय प्रतिज्ञापत्रका साझा धाराहरूले प्रतिज्ञापत्रका पक्षराष्ट्रले व्यक्तिलाई कुनै पनि हैसियत वा आधारमा विभेद नगरी उल्लिखित अधिकारको उपयोग सुनिश्चित गर्नुपर्ने दायित्व निर्धारण गरेका छन् । अपांगता भएका व्यक्तिको अधिकारसम्बन्धी ऐन२०७४ को दफा ७ ले अपांगता भएका व्यक्तिले अन्य व्यक्तिसरह समान आधारमा प्रचलित कानून बमोजिमका अधिकार उपभोग गर्न पाउने कुराको सुनिश्चितता गरेको छ । दफा ८(२) ले अपांगता भएका व्यक्तिलाई बैंक तथा वित्तीय संस्थाबाट ऋण लिँदा वा अन्य वित्तीय कारोबार गर्दा अपांगताका आधारमा भेदभाव गर्न नपाइने भनी स्पष्ट किटान गरेको छ । सो ऐनको दफा ४५ ले अपांगता भएका व्यक्तिको अधिकारको प्रभावकारी कार्यान्वयनको दायित्व तीनै तहका सरकारलाई प्रत्यायोजित गरेको छ । नेपाल पक्षराष्ट्र रहेको अपांगता भएका व्यक्तिहरूको अधिकारसम्बन्धी संयुक्त राष्ट्रसंघीय महासन्धि२००६ को धारा ३ ले नैसर्गिक मर्यादाको सम्मान, आफ्ना लागि आफैं छनोट गर्न पाउने स्वतन्त्रता गैरभेदभावलगायतका वैयक्तिक स्वायत्तता तथा व्यक्तिको स्वतन्त्रताको सम्मानलाई महासन्धिको सिद्धान्तका रूपमा लिँदै अपांगता भएका व्यक्तिहरूलाई अन्य व्यक्तिसरह समान आधारमा कुनै असमानुपातिक वा अनुचित भार नपारी सम्पूर्ण मानव अधिकार तथा आधारभूत स्वतन्त्रताहरूको उपभोगको सुनिश्चितता गरेको छ । धारा ४ बमोजिम नेपालले बिनाभेदभाव अपांगता भएका सबै व्यक्तिलाई सम्पूर्ण मानव अधिकार तथा आधारभूत स्वतन्त्रताको पूर्ण उपभोग सुनिश्चित र प्रवर्द्धन गर्ने कबुल गर्दै समानता प्रवर्द्धन तथा भेदभाव उन्मूलनका निम्ति उपयुक्त अनुकूलता प्रदान गर्नुपर्ने महासन्धिद्वारा निर्धारित दायित्व स्वीकार गरेको छ, जुन सन्धि उक्त ऐनको दफा ९ बमोजिम नेपाल कानुनसरह लागू हुन्छ । तर प्रत्यायोजित विधायनको सिद्धान्तको बर्खिलाफ हुने गरी कार्यपालिकाले बनाएको देवानी कार्यविधि संहिताको दफा २९ ले हस्ताक्षर गर्न नसक्ने व्यक्तिहरूलाई लेख्न नजान्ने कित्तामा उभ्याइदिएको छ । कार्यविधिको दफा ३५ ले दृष्टिविहीनहरूले माथवर वा संरक्षकको साक्षीबेगर सार्वजनिक सेवासुविधा उपभोग गर्न नमिल्ने आशयको विभेदकारी व्यवस्थामार्फत नीतिगत रूपमै भेदभावको पुनरुत्पादन गरिरहेको छ । कार्यपालिकाको यस रबैयाले अन्ततः सामाजिक डार्विनवादको आलोकमा जगजगी गरिरहेको सक्षमतावादी अवधारणालाई मलजल गरिरहेको छ । अपांगता भएका व्यक्तिहरूलाई बैंकले अनावश्यक, अनुचित एवं अतिरिक्त भार पर्ने सर्त एवं बन्देज गरेमा तत्काल सुनुवाइ हुने गरी विश्वव्यापी न्यूनतम मापदण्डमा आधारित गुनासो सुनुवाइ कक्षको व्यवस्था गर्न पटकपटक माग गर्दा नियामक राष्ट्र बैंक मौनव्रतमा निमग्न छ । दृष्टिविहीनलाई बैंकिङ सेवासुविधा अन्य व्यक्तिसरह समान पहुँचसहित स्वतन्त्र, स्वायत्त, निर्बाध, पूर्ण र प्रभावकारी उपभोगको अधिकार सुनिश्चित गर्न राष्ट्र बैंकले समयसमयमा जारी गरेका एकीकृत निर्देशिका र परिपत्रसमेत द्विअर्थी, अस्पष्ट र गोलमटोल छन् । बैंक तथा वित्तीय संस्थाहरूले अपांगता भएका व्यक्तिमाथि गर्दै आएको विभेदपूर्ण व्यवहारविरुद्ध आवश्यक कदम नचाली सरकारले सो कदमलाई मौन स्वीकृति प्रदान गरिरहेको छ । अपांगता भएका व्यक्तिमाथि बैंक तथा वित्तीय संस्थाबाट हुने यस्तो भेदभाव वर्तमान पुँजीवादी व्यवस्थाको विभेदकारी चरित्रको अभिन्न अंग बन्न पुगेको छ ।"
दलीय सिन्डिकेटको भुमरीमा नागरिक,"निर्दलीय पञ्चायती व्यवस्थामा नागरिक तथा मानव अधिकार कुण्ठित भयो, नागरिक सार्वभौमसत्ता सम्पन्न भएनन्, देश अधोगतिमा गयो, देशले उचित निकास पाएन भन्दै हजारौं नागरिकको बलिदानीमा तुलनात्मक रूपमा उत्कृष्ट मानिएको लोकतान्त्रिक राज्यव्यवस्था प्रणाली स्थापना भएको हो । तीसवर्षे पञ्चायती व्यवस्था ढलेको चौंतिस वर्षपछिसम्म पनि देशको अवस्था भने निराशाजनक नै छ । तर त्यसको अपजस त्यही पुरानो राज्यव्यवस्थाको थाप्लोमा हालेर आफ्नो अकर्मण्यता ढाकछोप गर्ने परिपाटी छ । राज्य सञ्चालनमा केही ठूला दलको सिन्डिकेटले सर्वत्र अराजकता, भ्रष्टाचार र कुशासनलाई मलजल गरिरहेको छ । लोकतान्त्रिक राजनीतिक प्रणाली भनिए पनि यसको मूल मर्मबमोजिमको राजनीतिक अभ्यास पटक्कै भएको छैन । मानव अधिकार, नागरिक अधिकार, कानुनी राज्य, न्याय पाउने अधिकार आदि संविधानको किताबमा पढ्न पाइने विषय मात्र बनेका छन् । ऐतिहासिक राजनीतिक परिवर्तनपश्चात् अपेक्षित सकारात्मक निकास पाउनुको सट्टा केहि ठूला दलका औंलामा गन्न सकिने नेताहरूको कब्जामा परेर देश निसासिरहेको छ । नागरिकमा बढ्दै गएको चरम निराशा र असन्तुष्टिको संकेतस्वरूप राजनीतिक नेतृत्वप्रति लक्षित नकारात्मक टीकाटिप्पणी सामाजिक सञ्जालमा सुन्न र पढ्न पाइन्छ । विभिन्न औपचारिकअनौपचारिक जमघटमा समेत यस्ता अभिव्यक्ति सुनिनु सामान्यजस्तै भइसक्यो । अधिकांश नेताले आम नागरिकको विश्वास र भरोसामा घात गरिरहेका छन् । केही महिनाअगाडि ग्यास दुर्घटनामा परेका एक नेताको सुस्वास्थ्यका लागि सबैले कामना गरे । विगतमा केही असल चरित्रका नेता गुमाउँदा नागरिकले हृदयदेखि श्रद्घाञ्जली अर्पण नगरेका पनि होइनन् । कतिपय नेताका हकमा आधारभूत मानवीय संवेदनासमेत नाघेर टीकाटिप्पणी आउनु कुनै पनि सभ्य र अग्रगामी समाजको द्योतक पक्कै पनि होइन । नागरिकमा बढ्दै गएको निराशा र जायज गुनासालाई नजरअन्दाज गर्दै जबर्जस्ती दबाउने प्रयास नगरी समयमै सम्बोधन गर्न सके देशलाई सम्भावित दुर्घटनाबाट बचाउन सकिन्छ । आम परिस्थितिको अपव्याख्या गरी आफ्नो स्वार्थपूर्तिमा तल्लीन रहेका पार्टीवरिपरि झुम्मिने स्वार्थी समूहले नेतृत्वपंक्तिलाई अँध्यारोमा राखिरहेको यथार्थलाई नेतृत्व तहले समयमै उचित सम्बोधन गर्न नसके आगामी निर्वाचनमा हाल स्थापित राजनीतिक शक्तिहरूको अवस्था रामराम भन्ने स्थितिमा नपुग्ला भन्न सकिन्न । मञ्चमा आसीन गराएर जति गाली गर्दा पनि, सामाजिक सञ्जालबाट जतिसुकै अपाच्य शब्दवाणले घोच्दा पनि नेताहरू सच्चिनुको सट्टा चाम्रो भएर पुरानै कार्यशैलीले निरन्तरता पाइरहँदा आम नागरिक आजित छन् । अशोभनीय दम्भ र मेरो गोरुको बाह्रै टक्का शैलीमा सत्ता र शक्तिको दुरुपयोग गर्दै आफ्ना कुकृत्य ढाकछोपमा लागिपरेको यथार्थ छताछुल्ल छ । कैयौं पटक प्राप्त अवसरबाट असफल साबित भइसक्दा पनि एकोहोरो झूटा आश्वासन र अपत्यारिला सपना बाँड्ने क्रम रोकिएको छैन । देशको राजनीतिमा चासो राख्नेले प्रायः नेताका सबल र दुर्बल पक्षबारे विभिन्न माध्यमबाट जानकारी पाउँछन् । लोकतान्त्रिक राज्यव्यवस्था सुहाउँदो संस्कार, चरित्र र कार्यशैली अधिकांश राजनीतिकर्मीमा अझै पनि विकास भएको देखिँदैन । सुशासन, विकास र समृद्धिका लागि नागरिकबाट पाएको जिम्मेवारीलाई बोध नगरी सत्ता र शक्तिको उन्मादमा रमाउने प्रवृत्ति सर्वत्र हाबी छ । पदीय जिम्मेवारीबमोजिमको दायित्व र कर्तव्य निर्वाह गर्नुभन्दा प्राप्त अधिकार दुरुपयोगमा विशेषज्ञता हासिल गरी राजनीतिलाई सेवा नभई पेसा र व्यवसाय बनाएका छन् । देश र नागरिकको सेवाका लागि चुनेर पठाइएका र सोहीबमोजिमको जिम्मेवारी वहन गर्न राज्यका महत्त्वपूर्ण पदमा आसीन गराइएका नेताको अशोभनीय पदीय रबाफ र दम्भ देख्दा लोकतन्त्र नै लजाएको छ । कोशी प्रदेशका मुख्यमन्त्रीको फर्स्ट बेन्चर र लास्ट बेन्चर वाला हालैको अभिव्यक्ति त्यही पदीय दम्भको एउटा उदाहरण हो । राष्ट्रको विकास र समुन्नतिका लागि प्रयोग हुनुपर्ने स्रोतसाधन राजनीतिलाई पेसा बनाएर आफू र वरपरकालाई मलजल गर्ने तर आफ्नो मुख्य कर्तव्य र दायित्व बिर्सने नेताहरूलाई हामीले कहिलेसम्म माया गर्नुपर्ने ? जयजयकार गर्नुपर्ने ? आफ्ना क्रियाकलाप र अक्षमताको पुनरवलोकन गरी सुधारको मार्गमा लाग्नुको सट्टा त्यो अकर्मण्यताको दोष उही पुरानो राज्यव्यवस्थामाथि थोपरेर उन्मुक्ति पाइएला र ? नागरिकमा यस्ता कैयौं अनुत्तरित प्रश्नको चाङ छ । राजनीतिक दल र तिनलाई हाँक्ने नेतृत्ववर्गको चेत खुल्न ढिलो भइसक्यो । दलका शीर्ष नेताले अभिभावकीय भूमिकामा बसेर युवा पुस्तालाई देशको बागडोर सम्हाल्न दिने हो भने केही सकारात्मक परिवर्तनको आशा गर्न सकिएला कि !"
माकुरे जालोमा ठूला माछा पर्दैनन् !,"हैसियत भएकाले कैफियत गरेमा बात लाग्ने छैन भन्ने कानुनी दफालाई नेपालको कानुनमा कहीँकतै उल्लेख गरिदिए फरक नपर्ला ! कानुन निर्धालाई कज्याउन र ठूलाले आफ्नो स्वार्थको दुनो सोझ्याउनका लागि गरिएको राज्य प्रबन्धन मात्र हो भने ठूलाबडालाई जिस्काउन वा वैधानिक रूपमा चोख्याउनका लागि मात्र किन कारबाहीको रणनीतिक रडाको मच्चाइरहनुपर्यो ? सरकारी जग्गा हडपेको वा अपचलन गरेको कसुरमा पक्राउ परेका अरुण चौधरीलगायतको घटना नेपालको कानुनी व्यवस्थाको लाचारी र निरीहताको पछिल्लो ज्वलन्त उदाहरण हो । घटना केकसो हो, दोषीको संलग्नता वा आपराधिक सम्बद्धता छछैन भन्ने विषयमा अनुसन्धान आरम्भ गरिएकै अवस्थामा अभियुक्तले आफ्नो हैसियत र पहुँच भने पहिले नै प्रमाणित गरिदिए । फौजदारी न्यायको सिद्धान्तअनुसार, अनुसन्धानका क्रममा अभियुक्तले शंकाको सुविधा मात्र लिन पाउँछन् । यहाँ त दस रोपनी सरकारी जग्गा मिलेमतो, जालसाजी गरी अपचलन गरेको तथ्य अनुसन्धानको प्रथम दृष्टिमै पुष्टि भएको देखिन्छ । अनुसन्धानकर्मीले थप तथ्य र आशंकाको पुष्टि गर्न घटनामा प्रत्यक्ष रूपमा संलग्न अभियुक्तलाई पक्राउ गरे । यस घटनामा अभियुक्तले शंकाको सुविधाका आधारमा बेकसुरको दाबी लिएर आपराधिक दायित्वबाट उन्मुक्ति लिन सक्ने अवस्था वा कारण नै देखिन्न । तर अभियुक्तले त शंकाको सुविधा मात्रै होइन, राज्यका न्यायिक, प्रशासनिक, स्वास्थ्य सबै सुविधाको उपभोग गर्न पाउने सौभाग्य नै प्राप्त गरे । बाँसबारीको सरकारी जग्गा विभिन्न जालप्रपञ्चका माध्यमबाट हत्याउन सफल भएको घटनामा नेपाल प्रहरीको केन्द्रीय अनुसन्धान ब्युरोले लामो अध्ययन, परिश्रम गरेर घटना पुष्टि हुने आधार, प्रमाण संकलन गरेको थियो । थप अनुसन्धानका लागि घटनामा प्रत्यक्ष रूपमा संलग्न अभियुक्तलाई पक्राउ गरेको थियो । तर संयोगवश, यस घटनामा ठूला हैसियत भएका व्यक्ति परे जसले पछिबाट अनुसन्धानले के पुष्टि गर्लानगर्ला थाहापत्तो छैन आफू ठूलो हैसियतको भनी पहुँच र प्रभाव पुष्टि गरे । घटनाको परिणाम र प्रभाव पुष्टि गर्न हौसिएका अनुसन्धानकर्मीलाई आफ्नो औकात र ल्याकतको सीमाभित्र रहेर मात्र ठूला माछा समात्ने दुस्साहस गर्नू भन्ने पाठ पुनः एक पटक सिकाए । हजारौंलाई रोजगारी दिनेले राज्यको अर्बौंको सम्पत्ति दोहन गरे त के भो ! अब उप्रान्त किर्ते वा ठगीको कसुरमा अनुसन्धान गर्दा निजले दिएको रोजगारीको सेवा र शारीरिक अवस्थाको ख्याल गर्नू भन्ने नजीर स्थापित गर्दै ठूला माछा प्रहरीको हिरासतबाट मुक्त भए । ठूला माछाले हिरासतको सुविधा विरासतमा पाउने नै भए । नाङ्लोमा व्यापार गर्नेलाई पो साङ्लाले बाँध्ने हो, सिङ्गो मुलुकलाई नै नाङ्लोमा राख्न सक्ने हैसियत भएकालाई बाँध्ने साङ्लो कमजोर धरातलको सरकारले बनाउन पनि सक्दैन ! प्रहरी हिरासत अनुसन्धानकर्मीको नियन्त्रणको अवस्था हो जहाँ अनुसन्धानकर्मी र अभियुक्तबीच तथ्य र सत्यका ससाना त्यान्द्रालाई पनि केलाउनुपर्ने हुन्छ । अझै केही तथ्य सप्रमाण पुष्टि गर्न निजलाई छाडिदिँदा संकलन गरिनुपर्ने महत्त्वपूर्ण प्रमाणहरू नष्ट हुन सक्छन् भन्ने अनुमानका आधारमा अभियुक्तलाई हिरासतमा राखी अनुसन्धान गर्ने प्रणालीको विकास भएको हो । ठूलो हैसियत भएका संगठित प्रकृतिका अपराधीको हकमा त हिरासतको अवधि पनि बढी तोकिएको हुन्छ किनभने उनीहरूले आफ्नो खुला उपस्थितिमा प्रमाण सहजै नष्ट गरिदिने हैसियत राख्ने गर्छन् भन्ने अनुमान गरिएको हुन्छ । तसर्थ हिरासत अनुसन्धानको विधिको एउटा महत्त्वपूर्ण अंग हो, यो विरासतको सुविधा किञ्चित् होइन । आफ्नो कसुरजन्य कर्मलाई आत्मबोध गर्न सक्ने र घटनासम्बद्ध कैयौं तथ्यलाई सहजै खुलाउन सक्ने भएकाले अभियुक्तलाई हिरासतमै राखेर विभिन्न अनुसन्धान विधिको प्रयोग गरी मनोवैज्ञानिक रूपमा अभियुक्तलाई तथ्यको साबिति वा स्वीकारोक्तितिर डोर्याउने काम गरिन्छ जुन कार्य हिरासतमुक्त रहँदा सम्भव हुन सक्दैन । हिरासतमा राख्नु अनुसन्धानकर्मीको रहर होइन, फौज्दारी न्याय प्रणालीको कसुर ठहरको अभिन्न अंग हो । यसलाई व्यक्तिको हैसियत र घरानाविशेषको तजबिजी सुविधाका रूपमा उपयोग गर्नु हुँदैन । अनुसन्धानको विधिले नै पक्राउ वा हिरासतको परिधि निर्धारण गर्ने हो, यो बेतुकमा दिइने विभेदकारी सुविधाको विषय होइन र त्यस्तो बनाइनु पनि हुँदैन । कानुन भनेकै समानताको मान्यता र सिद्धान्तमा टिकेको राज्यादेश हो । यसको प्रयोगमा देखिने भिन्नताले कानुनी राज्यको उल्लंघन गरेको ठहर्छ । कानुनी व्यवस्थालार्ई मनमौजी ढंगले प्रयोग गरिएकै कारण हामी अहिले यो अवस्थामा पुगेका छौं । अहिले हाम्रो राज्यको सिङ्गो प्रणाली हैसियतमूखी बन्न पुगेको छ । व्यापारीले राज्य दोहनको धन्दा गरी कमाउने र यिनै कमाउनेहरू राजनीतिक दलहरूका लागि काम आउने वर्गमा पर्ने भएकाले, प्रहरीका लागि ठूला माछा समाउने काम साह्रोगाह्रो हुन गएको हो । यो राज्य असमञ्जसताको स्थितिमा पनि सरकारले भने सुशासनको दुहाइ दिन छाडेको छैन । बाँसबारी, ललिता निवास, नक्कली भुटानी शरणार्थी सबै घटनामा ठूला माछा परेनन् र पर्ने पनि छैनन् । सरकार स्वयंको वैधानिक हैसियत निकै कमजोर भएकाले पनि ठूला माछा जालमा पर्न सक्ने सम्भावना देखिँदैन । ठूला माछा पक्रिन टुकुचामा ढोक्सा थाप्ने होइन । यसका लागि त समुद्रमा महाजाल नै थाप्नुपर्ने हुन्छ । जालझेलबिनाको महाजालमा मात्रै ठूला माछा अटाउन सक्छन् भन्ने हेक्कै नराखी थापिने माकुरे जालमा त साना झिँगा मात्रै पर्ने हुन् । झिँगा पनि अलि ठूलो भयो भने त जालो तोडेरै उम्किन सक्छ । यहाँ त हात्तीलाई माकुरे जालोमा फसाउने गरी अनुसन्धानको प्रबन्धन गरिँदै छ ।विगतमा पनि यिनै मैमत्ता धुर्बे हात्तीहरू कानुनलाई माकुराको जालोजस्तै ठानेर राज्यका सबै प्रणाली भत्काउन सफल भएकै हुन् । राज्य प्रणालीलाई कब्जामा लिने र आफ्नो दुनो सोझ्याउने उनीहरूको व्यापारिक रणनीतिलाई निस्तेज पार्न राज्यले छ्वास्सछुस्स कारबाही गरेर मात्रै हुँदैन, छुट्टै अनुसन्धानको रणनीति बनाउन र राज्यका अन्य आधिकारिक एवं संवैधानिक निकायलार्ई एकैसाथ सक्रिय गराउन सक्नुपर्छ । प्रहरीसँग अनुसन्धानात्मक क्षमता र सञ्जाल त छ तर अधिकार क्षेत्रको महाजाल छैन । ठगी, किर्ते, सरकारी छाप दस्तखतकै सेरोफेरोमा अनुसन्धान गर्नुपर्ने बाध्यतामा प्रहरी रहेकाले पनि गृहमन्त्री सुशासनका क्षेत्रमा केही योगदान पुर्याउने जमर्को र सकारात्मक पहलकदमी गर्दा पनि आफैं पटकपटक थच्चिने गरेका छन् । राज्य प्रणालीलाई नै सच्याउन र सच्चिन जमर्को गर्ने गृह प्रशासन आफैं थच्चिन पुगेको घटना त नक्कली भुटानी शरणार्थी, ललिता निवास प्रकरणमा देखिएकै थियो । बाँसबारी घटना पनि त्यस्तै प्रकृति र प्रवृत्तिको अर्को कडी मात्र हुन पुग्यो ।अन्तमा, राज्यको कानुनी प्रणाली लत्याउने र सरकारी जग्गासुविधा हत्याउने खेललाई नेपालको मौलिक राष्ट्रिय खेलकै रूपमा घोषित गरिदिए पनि फरक नपर्ला । तर जुनसुकै खेलको पनि विधि र अवधि त निर्धारण गरिएकै हुन्छ । माकुरा अर्थात् अनुसन्धानकर्मीले आफ्नै गर्भबाट निकालेको मसिनो रेसाको जालीलाई संगठित र एकीकृत गरेरै भए पनि महाजाल बनाउने सत्प्रयास जारी राख्नुपर्छ । कहाँ जालास् मछली मेरै ढडिया भन्ने आहानलार्ई चरितार्थ गर्नुपर्छ ।"
६३ स्वास्थ्य संस्थालाई कामदारको स्वास्थ्य परीक्षणमा रोक,"(काठमाडौं) श्रम, रोजगार तथा सामाजिक सुरक्षा मन्त्रालयले ६३ वटा स्वास्थ्य संस्थालाई वैदेशिक रोजगारीमा जाने कामदारको स्वास्थ्य परीक्षण गर्न रोक लगाएको छ । श्रम मन्त्रालयले वैदेशिक रोजगारीमा जाने कामदारको गुणस्तरीय स्वास्थ्य परीक्षण गर्न मापदण्ड पूरा नगरेको भन्दै ती स्वास्थ्य संस्थालाई स्वास्थ्य परीक्षण गर्न रोक लगाएको हो । ती स्वास्थ्य संस्थालाई वैदेशिक रोजगार विभागको वैदेशिक रोजगार सूचना व्यवस्थापन प्रणाली (फेमिस) मा बन्द गरिएको छ । अब यी स्वास्थ्य संस्थाले परीक्षण गरेको स्वास्थ्य रिपोर्ट फेमिसमा अपलोड गर्न पाइन्न । श्रम मन्त्रालयले कामदारको स्वास्थ्य परीक्षणलाई प्रभावकारी बनाउन भन्दै सूचीकृत स्वास्थ्य संस्थाहरूको अनुगमन गर्न टोली खटाएको थियो । अनुगमन टोलीले पेस गरेको प्रतिवेदनका आधारमा ६३ स्वास्थ्य संस्थालाई कारबाही गरेको हो । राष्ट्रिय मानवअधिकार आयोगले समेत सूचीकृत स्वास्थ्य संस्थाको प्रभावकारी अनुगमन गर्न सरकारलाई सिफारिस गरेको थियो । वैदेशिक रोजगार ऐन, ०६४ र वैदेशिक रोजगार नियमावली, ०६४ बमोजिम सूचीकृत संस्थाहरूले मात्रै वैदेशिक रोजगारमा जाने कामदारको स्वास्थ्य परीक्षण गर्न पाउँछन् । कारबाहीमा परेका स्वास्थ्य परीक्षण संस्थामा झापाका मंगलदीप मेडिकल एन्ड डायग्नोस्टिक सेन्टर र ओम मेडिकल डायग्नोस्टिक, काठमाडौंका अरुण मेडिकल सेन्टर, बुद्ध इन्टरनेसनल मेडिकल सेन्टर, इवन मेडिकल सेन्टर, वर्ल्डवाइड मेडिकल सेन्टर, हिमाल इन्टरनेसनल मेडिकल सेन्टर, युनिकन मेडिकल सेन्टर, युनिकन हेल्थ केयर सेन्टर, ओस्कार मेडिकल सेन्टर र ट्यालेन्ट मेडिकल एन्ड डायग्नोस्टिक सेन्टर रहेको श्रम मन्त्रालयले जनाएको छ । काठमाडौंमै खोलिएको सान हेल्थ केयर सेन्टर, सुनगाभा पोलिक्लिनिक, एसियन प्लस मेडिकल सेन्टर, भानु मेमोरियल पोलिक्लिनिक एन्ड डायग्नोस्टिक सेन्टर, जलविनायक मेडिकल सेन्टर, फ्रेन्डसिप हेल्थ केयर सेन्टर, युनाइटेट डायग्नोस्टिक सेन्टर, श्रीकुन्ता पोलिक्लिनिक एन्ड हेल्थ केयर सेन्टर, पीके डायग्नोस्टिक सेन्टर, अकबर मेडिकल, पूजा मेडिकल डायग्नोस्टिक सेन्टर, फ्युजन स्वास्थ्य क्लिनिक, सिटी टप मेडिकल सेन्टर, मेरापिक मेडिकल सेन्टर, आशीर्वाद स्वास्थ्य सेवा क्लिनिक, सिद्धकाली मेडिकल सेन्टर र छाब्दी बाराही मेडिकल सेन्टरले पनि परीक्षण गर्न पाउनेछैनन् । काठमाडौंकै धौलागिरी हेल्थ केयर सेन्टर, हेल्दी लाइफ इन्टरनेसनल मेडिकल सेन्टर, साइबाबा मेडिकल सेन्टर, नवदुर्गा पोलिक्लिनिक, सिजन्स मेडिकल सेन्टर, नेपाल सिद्धार्थ सदन क्लिनिक, क्युरेक्स डायग्नोस्टिक सेन्टर, डायमन्ड हेल्थ केयर सेन्टर, ओमसिद्धि पोलिक्लिनिक एन्ड मेडिकल सेन्टर, यूभी स्वास्थ्य क्लिनिक, ब्राइट मेडिकल सेन्टर, जानकी इन्टरनेसनल मेडिकल सेन्टर, नेपाल जनता डायग्नोस्टिक सेन्टर, रिजा मेडिकल एन्ड डायग्नोस्टिक सेन्टर, संपृप्ति मेडिकल सेन्टर, कुण्डलिनी डायग्नोस्टिक सेन्टर, हेल्पिङ हेल्थ पोलिक्लिनिक र माउन्ट एभरेस्ट डायग्नोस्टिक एन्ड मेडिकल सेन्टरले पनि परीक्षण गर्न नपाउने मन्त्रालयले जनाएको छ । मनमोहन मेमोरियल मेडिकल कलेज तथा शिक्षण अस्पताल, रोज इन्टरनेसनल मेडिकल सर्भिसेज र गोल्डेनगेट पोलिक्लिनिक एन्ड डायग्नोस्टिक सेन्टर प्रालिले भने श्रम मन्त्रालयमा नवीकरणको निवेदन दर्ता गरेका छैनन् । श्रम मन्त्रालयले ललितपुरस्थित प्याराडाइज इन्टरनेसलन मेडिकल सेन्टर, धनुषाका जीवनदीप मेडिकल एन्ड पोलिक्लिनिक सेन्टर, रिलिफ मेडिकेयर सेन्टर र माँ जानकी इन्टरनेसनल मेडिकल सेन्टरलाई पनि कारबाही गरेको छ । सुनसरीस्थित पाथीभरा मेडिकल सेन्टर, बुद्ध साई डायग्नोस्टिक सेन्टर, समाज कल्याण पोलिक्लिनिक एन्ड डायग्नोस्टिक सेन्टर, सनसाइन मेडिकल एन्ड डायग्नोस्टिक सेन्टर, आविदा इन्टरनेसनल मेडिकल सेन्टर र कान्तिपुर डायग्नोस्टिक एन्ड मेडिकल सेन्टर पनि कारबाहीमा परेका छन् । पोखराको सनसाइन हेल्थ केयर सेन्टर, बाँकेको नेपालगन्ज पोलिक्लिनिक एन्ड डायग्नोस्टिक सेन्टर र एभरेस्ट इन्टरनेसनल पोलिक्लिनिक एन्ड डायग्नोस्टिक सेन्टरलाई पनि कारबाही गरिएको छ । कारबाही गरिएका स्वास्थ्य संस्थालाई मलेसिया, साउदी अरब र कतारमा जाने कामदारको स्वास्थ्य परीक्षण गर्ने अनुमति थिएन । मलेसिया, साउदी अरब र कतारले प्रभावकारी स्वास्थ्य परीक्षण गर्न भन्दै सूचीकृत स्वास्थ्य संस्थामध्ये छानेका छन् । मलेसियाका लागि ३६, साउदी अरब (गाम्का) का लागि १९ र कतारले कतार भिसा सेन्टरमार्फत स्वास्थ्य परीक्षण गर्दै आएको छ । यी संस्थाबाट स्वास्थ्य परीक्षण गरेपछि मात्रै भिसा प्रक्रिया अगाडि बढ्छ । मलेसिया र गाम्का नेपाल आबद्ध मेडिकलको अनुगमन गर्न सम्बन्धित देशबाट पनि टोली आउने गरेको छ ।"
यूएईमा २१ देशका श्रममन्त्री,"यसैबीच संयुक्त अरब इमिरेट्स (यूएई) मा आबुधाबी डायगल सुरु भएको छ । डायलगमा नेपालले गन्तव्य देशहरूले आप्रवासी श्रमिकको न्यूनतम तलब निर्धारण गर्नुपर्ने प्रस्ताव राखेको छ । आबुधाबी डायलगमा श्रमिकले लिने र श्रमिक पठाउने २१ देशका श्रममन्त्री र श्रम अधिकारी सहभागी छन् । शनिबार सुरु भएको पहिलो बैठकमा नेपालका तर्फबाट श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेलले गन्तव्य देशले श्रमिकको न्यूनतम तलब निर्धारण गर्नुपर्ने प्रस्ताव राखेका छन् । नेपाली श्रमिकको प्रमुख गन्तव्य कतारबाहेक अन्य देशले आप्रवासी श्रमिकको न्यूनतम तलब निर्धारण गरेका छैनन् । कतारले पनि न्यूनतम तलब एक हजार रियाल मात्रै निर्धारण गरेको छ । कतारले यसलाई पुनरालोकन गर्ने जनाउँदै आएको छ । यूएई, साउदी, कुवेत, बहराइन र ओमनले न्यूनतम तलब निर्धारण नगर्दा श्रमिकको करारपत्र परिवर्तन हुने गरेको छ । बैठकमा श्रम सहसचिव पोखरेलले गन्तव्य देशहरूले एकै प्रकृतिको गुणस्तरीय करारपत्रलाई कार्यान्वयन ल्याउनुपर्ने, सामाजिक सुरक्षाको प्रत्याभूति गर्नुपर्ने, न्यायोचित भर्ना अभ्यास र कार्यस्थलमा व्यावसायिक स्वास्थ्य तथा सुरक्षाको सुनिश्चिता हुनुपर्नेमा जोड दिएका छन् । उच्च श्रम अधिकारीहरूको शनिबारको बैठकले आइतबार हुने मन्त्रीस्तरीय बैठकका लागि एजेन्डा तय गरेको छ । मन्त्रीस्तरीय बैठकमा श्रमिकको श्रम विवादलाई सम्बोधन गर्न प्रविधिको प्रयोग, तलब सुरक्षा, रेमिट्यान्सको उचित प्रयोग, घरेलु श्रमिकको अधिकार, श्रमिकको स्वास्थ्य परीक्षण, सीपयुक्त जनशक्ति उत्पादनमा साझेदारी र न्यायोचित भर्नाको अभ्यासमाथि छलफल हुने भएको हो । डायलगमा सहभागी हुन श्रम, रोजगार तथा सामाजिक सुरक्षामन्त्री शरतसिंह भण्डारीको नेतृत्वमा ५ सदस्यीय टोली आबुधाबी गएको छ । आबुधाबी डायलगपछि यो टोली फेब्रुअरी १२ देखि १४ सम्म यूएईमा हुने वर्ल्ड गभर्नमेन्ट समिटमा सहभागी हुने कार्यक्रम छ ।"
काजुका बोक्रा आयात गरेर कत्था,"(धनगढी)कच्चा पदार्थका रूपमा प्रयोग गरिँदै आएको खयर घट्दै गएपछि पान तथा गुट्खामा प्रयोग हुने कत्था उत्पादनका लागि विदेशबाट काजुको बोक्रा (क्यासु हस्क) आयात भइरहेको छ । केही वर्षअघिसम्म स्वदेशकै वनजंगलमा हुने खयरबाट उत्पादित कत्था भारत निर्यात हुने गरेको थियो । हालका वर्षमा तराईका नदी किनार र भावर क्षेत्रमा खयरको जंगल घट्दै जान थालेपछि कत्था तयार गर्न आवश्यक कच्चा पदार्थ भारतलगायत देशबाट आयात गर्नुपरेको हो । कत्थाको प्राकृतिक कच्चा पदार्थका रूपमा रहेको खयर लोप हुने क्रमसँगै पान तथा अन्य प्रयोजनका लागि प्रयोग हुने कत्था उत्पादनका लागि क्यासु हस्क भारत तथा भियतनामबाट आयात भइरहेको हो ।स्वदेशमै प्राकृतिक कच्चा पदार्थ खयर अभाव हुन थालेपछि कत्था उद्योगहरूले काजुका बोक्रा र खयरको रस तयार गरेर कत्था उत्पादन गरिरहेका छन् । नेपालका कत्था उद्योगमा प्रयोग हुने काजुका बोक्रा अधिकांश भारतबाट आयात हुने गरेको छ । यहाँ उत्पादित कत्था धेरैजसो भारतको दिल्ली र उत्तर प्रदेशको कानपुर निर्यात हुने गरेको छ । पश्चिम तराईका बाँके, बर्दिया, कैलाली र कञ्चनपुर तथा पूर्वको मोरङसम्मका नदी किनार र चुरे फेदीको भावर क्षेत्रमा खयरको जंगल थियो । व्यवसायीका अनुसार खयरका रूखको बोक्रा ताछेर भित्रको रातो भागलाई पकाएर रस तयार गरी कत्था उत्पादन हुने गरेको थियो । व्यवस्थित तथा ठूला उद्योग सञ्चालन हुनुअघि घरेलु उद्योगकै प्रविधिबाट खयरको वन आसपासका क्षेत्रमा भट्टीमा आगो बालेर ठूल्ठूला भाँडामा खयरका टुक्रालाई पकाएर रस निकालिने गरिन्थ्यो । त्यही रसबाट तयार हुने कत्था भारतीय बजारमा निर्यात हुने गरेको थियो । चुरे फेदीको वन विनाश, बाढीपहिरो, नदी कटान, विकास निर्माणका नाममा जथाभावी खयरका रूख कटान गरिएपछि यसको उपलब्धता घट्दै गएको हो । यसबाहेक बैतडी, डडेलधुरा, अछामको नदी किनार क्षेत्रमा पनि खयरका बोट थिए । त्यहाँबाट बगेर कैलाली र कञ्चनपुरमा संकलितसहित जिल्लामा उपलब्ध ढलापडा खयरको काठलाई वन कार्यालयहरूले लिलाम गर्दै आएका छन् ।०३२ सालमा कैलालीको गेटामा सञ्चालन भएको लक्ष्मी कत्था उद्योग जिल्लाकै पहिलो र पुरानो कत्था उद्योग हो । उक्त उद्योग तत्कालीन राजपरिवारका सदस्य धीरेन्द्र शाहले सञ्चालन गरेको उद्योगका व्यवस्थापक रोशन कर्णले जनाए । शाहले ०५८ सालतिर भारत कानपुरका व्यवसायी कैलाशचन्द्र जैनलाई उद्योग बिक्री गरेको व्यवस्थापक कर्णले बताए । जैनले २०६० देखि उद्योग सञ्चालन गर्दै आएका छन् । खयर अभाव हुन थालेपछि ०७४ देखि पुरानो उद्योगको स्तरोन्नति गरी काजुको बोक्रासमेत कच्चा पदार्थका रूपमा प्रयोग गरिन थालेको उनले बताए । त्यति बेला जंगलमा खयर प्रशस्त थियो । प्राकृतिक कच्चा पदार्थको उपलब्धता घट्दै गएपछि ६ वर्षदेखि कत्था उत्पादनमा काजुको बोक्रा पनि प्रयोग गर्न थालेका छौं, उनले भने । उद्योगलाई आवश्यक परिमाणमा कच्चा पदार्थ (खयर) उपलब्ध भए बाह्रै महिना सञ्चालन हुने गरेको थियो । खयरको वन क्षेत्र मासिँदै गएपछि वैकल्पिक कच्चा पदार्थका रूपमा काजुको बोक्रा आयात गर्नुपरेको व्यवस्थापक कर्णको भनाइ छ । खयरकै अभावमा विराटनगर, भैरहवा, नेपालगन्जलगायत ठाउँमा रहेका २२ वटा कत्था उद्योगमध्ये प्रायः बन्द अवस्थामा छन् । हाल भैरहवा र नेपालगन्जमा २२ र कैलालीमा १ मात्र कत्था उद्योग सञ्चालनमा रहेको उनले जनाए । कच्चा पदार्थ अभाव र आर्थिक शिथिलताको असर कत्था उद्योगलाई पनि परेको व्यवसायीहरू बताउँछन् । यो उद्योगले पकाएको खयर र काजुको बोक्रालाई चिसो बनाएर बिस्कुट तयार पारेर निर्यात गर्दै आएको छ । देशका धेरैजसो उद्योगले भने लिक्विड (झोल) कत्था मात्र निर्यात गर्दै आएका छन् । स्थापनायता १० वर्ष विभिन्न कारणले बन्द रहेको लक्ष्मी कत्था उद्योग भारतीय व्यवसायीले किनेपछि नियमित रूपमा सञ्चालन भइरहेको छ । उद्योगमा १ सय २० जना स्थानीयले रोजगारी पाएको उद्योगका पुराना कर्मचारी सिमन चौधरीले जनाए । ५६ जना मात्र भारतीय प्राविधिक कर्मचारी छन्, उनले भने । काजुका बोक्रासँग मिसाएर तयार गर्ने कत्थाका लागि ३० प्रतिशत खयरको काठ र ७० प्रतिशत क्यासु हस्क आवश्यक पर्ने चौधरीले सुनाए । गोदावरी नगरपालिका५ गेटाको मेडिकल कलेजनजिकै रहेको उक्त उद्योगबाट निस्कने धूवाँको मुस्लोले वातावरणमा भने असर पुर्याइरहेको स्थानीयको गुनासो छ । सहकच्चा पदार्थका रूपमा काजुको बोक्राको तेल पनि आयात हुने गरेको उनले बताए । सरकारले उद्योग सञ्चालनमा अनुदान सहयोगसँगै आयात निर्यातमा पनि भन्सार महसुलमा सहुलियत दिएको व्यवस्थापक कर्णको भनाइ छ । बैंक ग्यारेन्टीमा कच्चा पदार्थ आयात गर्न पाउने, निर्यातमा प्रतिकिलो ५ रुपैयाँ मात्र राजस्व बुझाउनुपर्ने तथा निर्यात शुल्क एक प्रज्ञापनमा जतिसुकै परिमाण भए पनि ११३ रुपैयाँ मात्र लाग्ने व्यवस्था छ, व्यवस्थापक कर्णले भने, गत आर्थिक वर्षमा ३७ करोडको कारोबार भएकामा यो आर्थिक वर्षमा बढ्ने अनुमान छ ।"
मोरङ अटो दक्षिण एसियाकै उत्कृष्ट डिलर,"काठमाडौं (कास) मोरङ अटो वर्क्सले २०२३ का लागि जेसीबीको दक्षिण एसिया क्षेत्रमा उत्कृष्ट डिलरको अवार्ड पाएको छ । शुक्रबार पोर्चुगलको लिस्बनमा भएको जेसीबी वार्षिक डिलर सम्मेलन २०२४ मा उक्त अवार्ड प्रदान गरिएको हो । हामीले सन् २०२३ का लागि उत्कृष्ट दक्षिण एसिया क्षेत्र डिलरको अवार्ड जितेका छौं भन्ने घोषणा गर्न पाउँदा हामी अत्यन्तै खुसी छौं, पुरस्कार प्राप्त गरेपछि मोरङ अटो वर्क्सका प्रबन्ध निर्देशक विष्णु अग्रवालले भने, म मेरो टोली र सबैलाई धन्यवाद दिन्छु । सरोकारवालाहरूले हामीलाई यो उचाइमा पुग्न मद्दत गर्नु भयो । हामी भविष्यमा ठूला उपलब्धिहरूको अपेक्षा गर्दछौं । मोरङ अटो वर्क्स नेपालका लागि जेसीबी निर्माण र भारी उपकरणका लागि एकमात्र आधिकारिक वितरक हो ।"
स्टार्टअपलाई राष्ट्रिय वाणिज्य बैंकको २५ लाखसम्म कर्जा,"(काठमाडौं)राष्ट्रिय वाणिज्य बैंकले स्टार्टअप कर्जा दिने भएको छ । औद्योगिक व्यवसाय विकास प्रतिष्ठानको सिफारिसमा स्टार्टअप कर्जा राष्ट्रिय वाणिज्य बैंकले दिने भएको हो । यसका लागि औद्योगिक व्यवसाय विकास प्रतिष्ठान, राष्ट्रिय वाणिज्य बैंक र निक्षेप तथा कर्जा सुरक्षण कोषबीच छुट्टाछुट्टै तीनवटा सम्झौता भएको छ । सम्झौतापत्रमा उद्योग, वाणिज्य तथा आपूर्ति मन्त्रालयअन्तर्गतको औद्योगिक व्यवसाय विकास प्रतिष्ठानका कार्यकारी निर्देशक उमेशकुमार गुप्ता, राष्ट्रिय वाणिज्य बैंक लिमिटेडका प्रमुख कार्यकारी अधिकृत किरणकुमार श्रेष्ठ र निक्षेप तथा कर्जा सुरक्षण कोषका प्रमुख कार्यकारी अधिकृत रमेश घिमिरेले हस्ताक्षर गरेका छन् । नवीनतम ज्ञान, सोच, सीप र क्षमता भएका उद्यमीलाई परियोजनाव्यवसाय विस्तार र दिगो सञ्चालन गर्नका लागि स्टार्टअप कर्जा दिइने उद्योग, वाणिज्य तथा आपूर्ति मन्त्रालयले जनाएको छ । मन्त्रालयले तयार गरेको स्टार्टअप उद्यम कर्जा सञ्चालन कार्यविधि, ०८० अनुसार बैंकिङ प्रक्रियामार्फत स्टार्टअप उद्यम कर्जा दिने समझदारीमा उल्लेख छ ।कृषि तथा पशुपन्छीसँग सम्बन्धित, वन पैदावार, पर्यटन प्रवर्द्धन तथा मनोरञ्जन र अतिथि सत्कार, विज्ञान, प्रविधि, सूचना तथा सञ्चार, मानव स्वास्थ्य सेवा, शिक्षा तथा शिक्षण सिकाइ, अटोमोबाइल, परम्परागत प्रविधि, उत्पादन र सेवाप्रवाहको प्रक्रिया सुधार, घरायसी वा दैनिक जीवनयापन, खाद्य उत्पादन तथा प्रशोधन, सहज र सुरक्षित यातायात तथा पारवहन सेवा, खानी तथा खनिज अनुसन्धान र विकाससम्बद्ध १६ क्षेत्रमा कर्जा दिने समझदारीपत्रमा उल्लेख छ ।अधिकतम कर्जा रकम सीमाअन्तर्गत स्टार्टअप उद्यम परियोजनामा अधिकतम २५ लाख रुपैयाँ स्टार्टअप उद्यम कर्जा प्रदान गर्न सकिने उल्लेख छ । अधिकतम कर्जा रकम सीमाअन्तर्गत स्टार्टअप उद्यम परियोजनामा अधिकतम २५ लाख रुपैयाँ स्टार्टअप उद्यम कर्जा प्रदान गर्न सकिने जनाइएको छ । कर्जा लगानीका लागि वित्तीय स्रोतअन्तर्गत कर्जाका लागि वित्तीय स्रोत समझदारीपत्रअनुसारको स्टार्टअप उद्यम कर्जा प्रदान गर्न र निक्षेप तथा कर्जा सुरक्षणका लागि प्रतिष्ठानले बैंकलाई कर्जा सुरक्षणका लागि हाललाई २४ करोड २५ लाख रुपैयाँ रकम उपलब्ध गराउनेछ । कर्जाको सेवा शुल्क र ब्याजदर सेवा शुल्क र कार्यविधिबमोजिम हुनेछ । बैंकले कर्जा प्रवाह गर्दा स्वीकृत व्यवसाय वा परियोजना नै धितोका रूपमा राख्नेछ । त्यस्तो व्यवसाय वा परियोजनाको बिमा उद्यमी आफैंले गर्नुपर्नेछ ।बैंकले कर्जाको साँवाब्याज दाबी भुक्तानी माग गर्दा निक्षेप तथा कर्जा सुरक्षण कोषबाट भुक्तानी प्राप्त गर्नेछ । कुनै उद्यमीले किस्ता अवधिअगावै कर्जा चुक्ता गर्न चाहेमा अतिरिक्त शुल्क लाग्नेछैन । तोकिएको भाखाभित्र कर्जाको साँवा र ब्याज भुक्तान नगरेमा बैंकले खराब कर्जामा गणना गरी चुक्ता गर्न बाँकी रकम असुलउपर गर्नेछ । कार्यक्रममा उद्योग, वाणिज्य तथा आपूर्तिमन्त्री रमेश रिजालले समझदारी गर्ने सबै पक्षलाई शुभकामना दिँदै ऋण डुब्ने परियोजना नगर्न सचेत गराए ।"
नेपालअस्ट्रेलिया सम्झौता,काठमाडौं (कास) नेपाल र अस्ट्रेलियाबीच व्यापार तथा लगानीसम्बन्धी सम्झौता भएको छ । परराष्ट्रमन्त्री एनपी साउदको अस्ट्रेलिया भ्रमणका क्रममा पर्थमा उक्त सम्झौता भएको हो । अस्ट्रेलियाका लागि नेपालका राजदूत कैलाशराज पोखरेल र अस्ट्रेलियाका सहायक विदेशमन्त्री टिम वाट्सबीच उक्त सम्झौतामा हस्ताक्षर भएको छ । परराष्ट्रमन्त्री साउद र अस्ट्रेलियाली समकक्षी पेनी वोङको उपस्थितिमा उक्त सम्झौतामा हस्ताक्षर भएको परराष्ट्र मन्त्रालयले जनाएको छ ।
उत्कृष्ट ब्याटिङमा नेपालको जित,"(काठमाडौं)अनिल शाहको कीर्तिमानी अर्धशतक, कप्तान रोहित पौडेल र देव खनालको शतकीय साझेदारीमा नेपालले शनिबार क्यानडाविरुद्ध दोस्रो एकदिवसीय अन्तर्राष्ट्रिय क्रिकेटमा ४ विकेटको विजय हात पारेको छ । यससँगै नेपालले तीन खेलको शृंखला २० को अविजित अग्रतासाथ जितेको छ । अनिलले १९ बलमै अर्धशतक तथा रोहित र देवले तेस्रो विकेटमा १ सय ५० रनको साझेदारी गरेपछि नेपालले २ सय ८६ रनको लक्ष्य ४५१ ओभरभित्र २ सय ८७ रन बनाएको थियो । नेपालले अन्तर्राष्ट्रिय एकदिवसीयमा सबैभन्दा ठूलो लक्ष्य पछ्याउँदै विजय हात पार्ने आफ्नै कीर्तिमान बराबरी गरेको हो । गत वर्ष नामिबियाविरुद्ध पनि नेपालले विश्वकप लिग २ मा पनि २ सय ८७ रन बनाएर खेल जितेको थियो । अनिलले नेपालबाट एकदिवसीय अन्तर्राष्ट्रियमा सबैभन्दा थोरै बलमा अर्धशतक बनाउने कीर्तिमान बनाएका हुन् । आसिफ शेखले गत वर्ष पपुवा न्युगिनीविरुद्ध २१ बलमा अर्धशतक बनाएका थिए । दुई वर्षपछि राष्ट्रिय टोलीमा पुनरागमन गरिरहेका अनिलले २० बल खेल्दै ७ चौका र ३ छक्कासहित ५० रन बनाए । अर्धशतक बनाएलगत्तै उनी ईश्वरजोत सोहीको बलमा एलबीडब्लू आउट भए । अनिल सातौं ओभरमा आउट हुँदा नेपालको स्कोर ६४ रन थियो । अर्का ओपनर आसिफ शेख १० रनमा आउट भए । रोहित र देवको १ सय ५० रनको साझेदारी एकदिवसीय अन्तर्राष्ट्रियमा नेपालको तेस्रो विकेटका लागि सवैभन्दा ठूलो साझेदारी हो । सबै विकेटमा नेपालको यो दोस्रो ठूलो साझेदारी हो । अनिलजस्तै देवले पनि राष्ट्रिय टोलीमा फर्किएको खुसी अर्धशतकसाथ मनाए । साता अघिमात्र दक्षिण अफ्रिकामा यू१९ विश्वकप खेलेर फर्किएका देवले ८१ बल खेल्दै ७ चौका र २ छक्कासहित ७६ रन जोडे । रोहित लगातार दोस्रो खेलमा प्लेयर अफ द म्याचमा चुनिए । उनले १ सय १ बल खेल्दै ८ चौका र ४ छक्कासहित ८७ रन बनाए । नेपाललाई विजयनिम्ति २५ रन चाहिँदा उनी आउट भएका थिए । भीम सार्कीले २१ बलमा ४ चौकासहित २३ र पवन सर्राफले ८ बलमा २ चौका र १ छक्कासहित १४ रन बनाए । कुशल मल्ल र सोमपाल कामी दुवै ९ रनमा अविजित रहे । कुशलले विजयी छक्का प्रहार गरेका थिए । क्यानडाबाट हर्ष ठाकर र सोहीले २२ विकेट लिए । यसअघि कीर्तिपुरस्थित त्रिवि क्रिकेट मैदानमा टस जितेर क्यानडाले ब्याटिङ गर्दै निर्धारित ५० ओभरमा ९ विकेट गुमाई २ सय ८५ रन बनाएको थियो । आरोन जोन्स र नवनीत धालिवालले पहिलो विकेटमा १९ ओभरभित्र ९४ रनको साझेदारी गरेर क्यानडालाई उत्कृष्ट सुरुआत दिलाएका थिए । तर रोहित र कुशलको उत्कृष्ट बलिङमा नेपालले राम्रो पुनरागमन गरे पनि तल्लोक्रममा ब्याटरले क्यानडालाई राम्रो स्कोरमा पुर्याए ।डेब्यु गरिरहेका आकाश चन्दले धालिवाललाई आउट गरी यो साझेदारी तोडे । धालिवालले ६० बल खेल्दै ८ चौका प्रहार गरी ४६ रन बनाए । जोन्सले रनआउट हुनुपूर्व ६२ बल खेली १० चौका र २ छक्कासहित ६५ रन बनाए ।प्रगत सिंह ३८ बलमा ६ चौका प्रहार गर्दै ३८, निकोलस किर्तन २९ बलमा २ चौकासहित २० रन बनाई आउट भए । ठाकर ३, आफ्नो पहिलो एकदिवसीय अन्तर्राष्ट्रिय खेलिरहेका दिलप्रित बाजवा १९, कप्तान साद बिन जाफर १ र साहिद अहमदजाई १३ रन बनाएर आउट भए ।श्रेयस मोव्वा र उदय भगवानले नवौं विकेटमा ४६ रनको साझेदारी गरे । मोव्वा इनिङ्सको अन्तिम बलमा आउट भए । उनले ४२ बल खेल्दै ४ चौकासहित ४० रनमा आउट भए । भगवानले १५ बलमा अविजित २२ रन बनाउनेक्रममा समान १ चौका र छक्का प्रहार गरे ।रोहित र कुशलले २२ विकेट लिए । रोहितले ८ ओभरमा ३२ र कुशलले १० ओभरमा ५१ रन खर्चे । सूर्य तामाङ, आकाश, सोमपाल र पवनले ११ विकेट लिए । सूर्यको यो पहिलो एकदिवसीय अन्तर्राष्ट्रिय विकेट हो । नेपालले कुशल भुर्तेल, आरिफ शेख र ललित राजवंशीलाई प्लेयिङ ११ बाहिर राखिएको थियो । तेस्रो तथा अन्तिम खेल सोमबार हुनेछ ।"
हङकङमाथि आरामदायी नतिजा,"काठमाडौं (कास) नेपालले मलेसियामा भइरहेको प्रतियोगितामा वुमेन्स प्रिमियर कप क्रिकेटमा विजयी सुरुआत गरेको छ । नेपालले शनिबार हङकङलाई ८ विकेटले हरायो । ९४ रनको लक्ष्य नेपालले १४१ ओभरमा ९५ रन बनाएर पूरा गर्यो ।कविता कुँवर १२ बल खेल्दै ४ रनमात्र बनाई आउट भए पनि सीता रानामगर र कप्तान इन्दु बर्माले दोस्रो विकेटमा ७६ रनको साझेदारी गरेपछि नेपालले आरामदायी विजय पाएको हो । कप्तान इन्दुले ३३ बल खेल्दै ३ चौका र १ छक्कासहित ४० रन बनाइन् ।नेपाल जितभन्दा ७ रनले टाढा भएको समयमा इन्दु आउट भएकी थिइन् । प्लेयर अफ द म्याच सीता रानामगरले अविजित ३६ रन बनाइन् । विजयी चौका प्रहार गरेकी सीताले ३८ बलको इनिङ्समा १ छक्का प्रहार गरिन् । यसअघि नेपालले टस जितेपछि ब्याटिङ निम्तो पाएको हङकङले निर्धारित २० ओभर खेल्दै ८ विकेट गुमाई ९३ रनमात्र बनाउन सकेको थियो ।क्वालालम्पुरस्थित सेलाङगर टर्फ क्लब मैदानमा रुबिना क्षेत्री र पूजा महतोले २२ विकेट लिएपछि हङकङ सस्तैमा खुम्चिएको थियो । रुबिनाले ४ ओभरमा १५ र पूजाले १९ रन खर्चिए । कविता जोशी र सीताले ११ विकेट लिए । हङकङबाट कप्तान चान कारीले २१, मार्याम बिबीले १९, यासिम दासवानीले १५ र नताशा मिल्सले ११ रन बनाए । नेपाल र हङकङ समावेश समूह बी माल्दिभ्स र भुटान छन् । नेपालले आइतबार भुटानसँग खेल्ने छ । सहभागी १६ राष्ट्रलाई ४ समूहमा विभाजन गरिएको छ । प्रत्येक समूहका शीर्ष दुई टोली क्वाटरफाइनल पुग्नेछन् ।"
चिनियाँ टिममाथि प्रभावशाली विजय,"कान्तिपुर संवाददाता (काठमाडौं)समीर तामाङको दुई गोल मदतमा नेपालको यू२३ फुटबल टिमले शनिबार दशरथ रंगशालामा भएको मैत्रीपूर्ण खेलमा चीनको छिङ हाइ युसुलाई ५१ ले हराएको छ । पूरा खेल अवधिमा तिब्बतबाट नेपाल भ्रमणमा आएको टिममाथि घरेलु टिम पूर्ण हाबी रह्यो । त्यसैले युवा टोलीको जित फराकिलो निस्केको हो । खेल चिनियाँ नयाँ वर्षको अवसरमा आयोजना गरिएको हो । नेपालका लागि समीरसँगै सञ्जिव विष्ट, छिरिङ लामा र नीराजन धामीले गोल गरेका थिए । खेलको दोस्रो मिनेटमा आयुष घलानको क्रसमा सञ्जिवले हेडबाट पहिलो गोल गरे । खेलको ३७ औं मिनेटमा छिरिङको क्रसलाई समीरले नजिकको दूरीबाट हेड गर्दै गोल गरेका थिए । खेलको तेस्रो गोल दोस्रो हाफको ५४ औं मिनेटमा निस्केको थियो, जतिबेला सन्जिवको क्रसलाई समीरले हेडबाट पोस्टको दिशा दिए । छिरिङले ६३ औं मिनेटमा उत्सवले चौथो गोल गरे । यस्तै ७४ औं मिनेटमा नीराजनले पाँचौं गोल गरेका थिए । खेलको पहिलो राम्रो मौका भने छिङ हाइ युसुले बनाएको थियो । बुझाउ निमाको प्रहारले पोस्टका दिशा लिए पनि त्यो अफसाइड रह्यो । टोलीबाट एकमात्र गोल झाछी पेङकुओले गरे । खेलको ७८ औं मिनेटमा पोस्टमा लागेर फर्केको बलममा उनले गरेको गोल टिमका लागि सान्त्वना बन्यो । यो चिनियाँ टिमको विदेशी भूमिमा यो नै पहिलो खेल हो । चिनियाँ राजदूतावास, राष्ट्रिय खेलकुद परिषद् र एन्फाको सहकार्यमा यो खेल आयोजना गरिएको हो ।"
मकवानपुरमा एपीएफ च्याम्पियन,अनिशले पाए बुलेट बाइकएपीएफका फरवार्ड अनिश महर्जनले सर्वोत्कृष्ट खेलाडी घोषित हुँदै बुलेट मोटरसाइकल प्राप्त गरेका छन् । करिब ५ लाख रुपैयाँबराबरको मोटरसाइकल प्राप्त गरेका उनी केही महिनाअघि मात्रै एपीएफमा अनुबन्धित भएका खेलाडी हुन् । उनले प्रतियोगितामा दुई गोल गरेका थिए । उनी हेटौंडाकै हुन् । पर्शुराम गौतम स्मृति प्रतिष्ठानले सर्वोत्कृष्ट खेलाडीको पुरस्कार प्रायोजन गरेको थियो । आयोजकले बर्सेनि सर्वोत्कृष्ट खेलाडीलाई बुलेट बाइक प्रदान गर्दै आएको छ । मकवानपुर जिल्ला फुटबल संघको आयोजना भएको प्रतियोगितामा १२ टोलीको सहभागिता थियो ।
सागरको प्रदर्शन सुधार,काठमाडौं (कास) नेपाली भारोत्तोलक सागर भण्डारीले एसियाली सिनियर भारोत्तोलन च्याम्पियनसिपमा नयाँ राष्ट्रिय कीर्तिमान बनाएका छन् । उज्वेकिस्तानको तास्केन्दमा पुरुष १०९ केजीमाथि सागरले क्लिन एन्ड जर्कमा १७१ केजी उचाल्दै राष्ट्रिय कीर्तिमान बनाए । १९ औं एसियाली खेलकुदमा बनाएको १७० केजीको कीर्तिमान उनकै नाममा थियो ।
चिनियाँलाई स्वर्ण,"काठमाडौं (कास) दक्षिण कोरियाकी सुहा ली शनिबार जे ६० काठमाडौं जुनियर वर्ल्ड र्याङकिङ टेनिस प्रतियोगिताको सर्किट२ मा च्याम्पियन भएकी छन् । सुहाले गर्ल्स सिंगल्स फाइनलमा जी ये झाङलाई ६२, ७६ ले पराजित गरिन् । ब्वाइज सिंगल्समा चीनका यू झिअले चीनकै झियुयान येलाई ६१, ७५, ६४ ले हराएर उपाधि जिते । सातदोबाटोस्थित टेनिस कोर्टमा भएको ब्वाइज डबल्समा चीनका झियाङ्फेङ र जुन जी हेको जोडीले नेपालका सक्षमविक्रम शाह र आरभसम्राट हाडाको जोडीलाई ६३, ६२ को सेटमा हरायो ।"
वीरगन्जको पराजय,पूर्वी नवलपरासी (कास) राइनो कप फुटबल प्रतियोगितामा शनिबार फोर ब्रदर्श पश्चिम नवलपरासीले वीरगन्ज युनाइटेड क्लबलाई २१ ले पराजित गरेको छ । फोर ब्रदर्शका विनोद केवटले दोस्रो हाफको १८ औं मिनेट र फागुराम थारुले ४५ औं मिनेटमा गोल गरे । अन्तिम ४ मिनेटमा वीरगन्ज युनाइटेडका विकास चौधरीले एक गोल फर्काए । प्रतियोगितामा १२ टोली प्रतिस्पर्धामा छन् ।
बीएनए विजयी,काठमाडौं (कास) स्किब्स र बसुन्धरा नेसनल एकेडेमी (बीएनए) ले शनिबार प्रथम सेब अन्तरविद्यालय जुनियर ब्वाइज बास्केटबल प्रतियोगितामा जित पाएको छ । आयोजक सेबको कोर्टमा स्किब्सले पिपुल्स एकेडेमीलाई १५१० ले हराउँदा राहुल रानामगरले ७ स्कोर गरे । सुशान्त मगरको १० स्कोरमा बीएनएले आयोजक सेबलाई २७२० ले हरायो ।
