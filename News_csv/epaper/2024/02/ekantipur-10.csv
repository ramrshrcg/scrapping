शीर्षक,विवरण
हिउँले ल्यायो खेतबारीमा खुसी,"उनले मंसिरमा उम्रिएको आधाजसो टुसा पनि सुकेर मरिसकेकाले उत्पादन पहिलाजस्तो नहुने ठान्छिन् । ढिलो वर्षा भएका कारण सेती, कालंगा, सुनिगाडलगायतका नदी र खोलाको तटमा रहेका र बाह्रैमास सिँचाइको सुविधा भएका सीमित क्षेत्रबाहेक आकाशे पानीको भरमा खेती गरिने ठाउँको उत्पादन १५ देखि २५ प्रतिशतसम्म घट्ने कृषि ज्ञान केन्द्रको अनुमान छ । जिल्लाभरि करिब १६ हजार हेक्टर क्षेत्रफलमा गहुँ, जौ, केराउ, मसुरो, तोरी लगायतको खेती गरिएको छ । बझाङको कुल खेतीयोग्य जमिनमध्ये सिँचाइ सुविधा भएको ४० प्रतिशत क्षेत्रफलमा लगाइएको बालीमा खडेरीको खासै असर नदेखिए पनि त्यसबाहेकका क्षेत्रमा ढिला वर्षाका कारण उत्पादन घट्ने आकलन प्राविधिकहरूको छ । सामान्य अवस्थामा वार्षिक उत्पादन ३२ हजार मेट्रिक टन हुने जिल्लामा ७ हजार मेट्रिक टन अझै अपुग हुने गरेको छ । ढिलो गरी वर्षा भएका कारण उत्पादन घट्ने त निश्चित नै छ तर यो वर्षाले थप क्षति हुनबाट केही हदसम्म जोगायो, कृषि ज्ञानकेन्द्रका प्रमुख टेकबहादुर विष्टले भने, यो वर्षाले हिउँदे र वर्षे फलफूलका लागि पनि केही हदसम्म राहत पुगेको छ । फागुनमा लगाइने लेकाली आलुका लागि पनि अहिलेको वर्षाले राम्रो भएको उनले बताए । लामो समयको खडेरीले गहुँजौलगायत बाली सुक्न थालेपछि चिन्तित मुगु, छायानाथरारा९ मुर्माका रनवीर रोकाया यसै साता परेको हिमपातले राहत दिएको बताउँछन् । लामो समयदेखि हिउँकै प्रतीक्षामा थियौं, रोकायाले भने, हिउँले सुविकालको आशा पलाएको छ । झन्डै डेढ महिनापछि कर्णालीका हिमाली जिल्लामा हिमपात भएपछि किसान खुसी भएका हुन् । यसअघि पुस दोस्रो साता हुम्ला, मुगु, जुम्ला, डोल्पालगायत जिल्लामा हिमपात भएको थियो । हिमपातपछि मुगुको रारा, मुर्मा, मुन्दु, ताल्च, माथितुम, सोरुकोट, कालै, सोभा, बाम, खमाले, पापु, चिमाथलगायत बस्ती सेताम्मे बनेका छन् । हिउँ परेपछि अन्नबाली, तरकारी र स्याउलगायतको उत्पादन बढ्ने भएपछि किसान उत्साही भएका हुन् । बालीमा रोगकिराको प्रकोप कम हुने र उत्पादन बढ्ने भन्दै किसानले हिमपातलाई सुविकालको रूपमा लिने गरेका छन् । ढिलै भए पनि हिउँ पर्यो, सोरु गाउँपालिका६ सोरुकोटका पदम शाहीले भने, अब अन्न र स्याउ, ओखर आरुलगायत फलफूलको उत्पादन बढ्ने अपेक्षा छ । उनले अहिले भएको हिमपातले जमिनमा डेढ महिनासम्म चिस्यान हुने बताए ।५ वर्षयता माघफागुनमा हिउँ पर्न थालेको छायानाथरारा नगरपालिका३ का किसान कम्मरसिंह खड्काले बताए । हिउँ परे अन्न बेसाउनु पर्दैन, उनले भने, हिमपात बढी भएको साल आफ्नै उत्पादनले जीविका चल्छ । यो वर्ष यार्चाको उत्पादन पनि राम्रो हुने उनले बताए । कोरोना महामारीका कारण गत सिजनमा मुगुका बासिन्दाले यार्चा टिप्न पाएनन् । यतिबेला भने हिउँले किसानमा उत्साह ल्याएको जिल्ला कृषि विकास अधिकृत कमल सुनारले बताए । कर्णालीको प्रमुख पर्यटकीय गन्तव्य रारामा करिब आधा फिटसम्म हिउँ जमेको छ । हिमपातपछि रारा घुम्न आएका आन्तरिक पर्यटक हिउँ खेल्दै रमाएका छन् । यो वर्ष रारामा दोस्रोपटक हिउँ परेको रारा राष्ट्रिय निकुञ्जका संरक्षण अधिकृत बद्रीविनोद दाहालले बताए । राराक्षेत्र सेताम्मे छ, उनले भने, पर्यटकले अझै एक महिनासम्म हिउँको आनन्द लिन सक्नेछन् ।हिमपातका कारण जनजीवन प्रभावित भए पनि बालीनाली सप्रिने भन्दै किसान खुसी भएका छन् । यसपालि पर्याप्त हिउँ परेको सिमकोट गाउँपालिका६ की ६१ वर्षीया उम्मकला रावतले बताइन् । बाली सपार्न हिउँकै प्रतीक्षामा थियौं, उनले भनिन्, लामो खडेरीले बाली सुकेको थियो, अब उब्जनी बढ्ने आश छ । उनका अनुसार अधिकांश क्षेत्र हिउँले ढाकिएपछि पशुचौपायालाई गोठभित्रै छन् । हिमपातले हुम्लामा हवाई उडान ठप्प भएको छ । यसैगरी, गोरखाका हिमाली गाउँका स्थानीय हिमपातपछि खेतीवाली सप्रने आशामा खुसी छन् । चुमनुव्री गाउँपालिका१ सामागाउँ र वडा ७ को छेकम्पारमा साताअघि हिमपात भएको थियो । हिउँ परेपछि माटो कमलो हुने र खेतीवाली लगाउन सहज हुने चुमनुव्री१ सामागाउँका कर्मा डुन्डुपले बताए । हिउँ परेपछि चिसो बढे पनि बाली सप्रने आशाले दिने आनन्द बेग्लै छ, उनले भने, खेतीपातीका लागि यतिबेलाको हिमपात वरदान हो । धान खेती नहुने सामागाउँ र छेकम्पारलगायतका उत्तरी गोरखामा जौ, करु, आलुजस्ता बाली हुने गर्छन् । डेढ साताअघि गुप्सीपाखामा परेको हिउँ दुई इन्च पनि नजमेको उनले बताए । त्यति हिउँ २४ घण्टामै पग्लिएर सकियो, अघिल्ला वर्ष दुई फिटजति हिउँ पर्थ्यो, गुप्सीमा हिउँ पर्दा तल बस्तीमा पानी परेको हुन्थ्यो, उनले भने, अझै हिउँ पर्छ कि भन्ने आशा छ । गुप्सीपाखामा हिउँ परेर तल्लो बस्तीमा पानी पर्दा भीरपाखामा घाँस उम्रने तथा माटो कमलो हुने भएकाले किसानलाई राहत हुने उनले बताए । पानी परेको कमलो चिसो माटोमा मकै छर्दा पनि छिटो उम्रन्छ, उनले भने । धान खेती नहुने लाप्राकका स्थानीयले आलु रोपिसकेका छन् । असोजमा रोपेको जौलाई पानी अत्यावश्यक रहेको विसबहादुरले बताए । सेपिलो ठाउँमा त जौ राम्रो छ, पूर्व फर्किएका जग्गाहरूमा पानी नपरेर समस्या परेको थियो, उनले भने ।"
बस्नेत र कार्कीले दिए अख्तियारमा बयान,"तत्कालीन सञ्चारमन्त्री कार्कीले पनि प्राधिकरण र मन्त्रालयका कर्मचारीबाट चरणबद्ध रूपमा आएका फाइल सदर गरेकाले आफूलाई यो प्रकरणमा आरोप लगाउनु गलत भएको दाबी गरेका छन् । अख्तियार स्रोतका अनुसार अनुसन्धान अधिकृतले टेरामक्स उपकरण खरिद सर्वोच्च अदालतको फैसलाविपरीत हो कि होइन भनेर प्रश्न गरेका थिए । त्यस्तै, वार्षिक बजेटमा नपरेको योजना किन अघि बढाउनुपरेको भनेर निर्णय प्रक्रियामाथि पनि प्रश्न उठाइएको थियो । अदालतको फैसलाविपरीत मन्त्री बस्नेतका पालामा खरिद प्रक्रिया अघि बढेको थियो भने वार्षिक बजेटबिनै र पूरक बजेटका रूपमा ग्रामीण दूरसञ्चार कोषको रकमबाट खर्च गर्न कार्कीले सहमति दिएका थिए । अख्तियारले कार्की र बस्नेतलाई माघ पहिलो साता नै बयानका लागि टेलिफोनबाट डाकेको थियो । राष्ट्रिय सभाको निर्वाचनमा व्यस्त हुनुपरेका कारण देखाउँदै दुवै बयान दिन गएनन् । पछिल्लो पटक अख्तियारले पुनः लिखित पत्र काटेपछि मात्रै बयान दिन पुगेका हुन् । कार्कीले टेरामक्स खरिदको निर्णय लिनेदेखि बजेट छुट्याउने काम आफ्नो कार्यकालमा नभएर अघिल्ला मन्त्रीहरूबाटै भएको बताएका छन् । उनले सर्वोच्चको फैसला कार्यान्वयन गर्ने काम मात्रै आफूले गरेको तर्क बयानका क्रममा भनेका छन् । अदालतको फैसला कार्यान्वयनका लागि उपसचिव, सहसचिव, सचिवबाटै प्रक्रियासम्मत आएको फाइललाई आफूले सदर मात्रै गरेको उनले बयानमा उल्लेख गरेका छन् । कार्कीसँग सम्पर्क गर्दा यसबारेमा अहिल्यै केही नबोल्ने, आवश्यक परेमा पछि छुट्टै धारणा राख्ने बताए । बस्नेतले अख्तियारलाई दिएको बयानमा खरिद गर्ने नीतिगत निर्णय आफूले गरे पनि खरिद प्रक्रियामा संलग्न नभएको दाबी गरेका छन् । उनले टेरामक्सका उपकरण खरिदबापत्को भुक्तानी आफ्नो कार्यकालमा नभएको दाबीसमेत लिएका छन् । मन्त्रीले नीतिगत निर्णय लिने हुँदा खरिद प्रक्रियामा आफ्नो संलग्नता नभएको उनको जिकिर छ । खरिद प्रकरण र अख्तियारलाई दिएको बयानबारे बस्नेत कान्तिपुरसँग खुल्न चाहेनन् । मिडियामा अन्दाजका भरमा जेजस्ता कुरा आइरहेका छन्, त्यसमा मेरो कुनै प्रतिक्रिया छैन, शुक्रबार उनले भने । कानुनविपरीत उपकरण खरिद गर्ने सुरुको निर्णय प्रक्रिया बस्नेतबाट र खरिद सम्झौता एवं रकम भुक्तानी प्रक्रिया कार्कीबाट सदर भएको थियो । विदेशबाट आउने टेलिफोनकल नियमन तथा अवैध कलबाइपासबाट हुने राजस्व छली रोक्ने भन्दै टेरामक्स प्रविधिका ट्राफिक मनिटरिङ एन्ड फ्रड कन्ट्रोल सिस्टम जडान गर्ने योजना मन्त्री बस्नेतका पालामा सुरु भएको थियो । यो निर्णय सर्वोच्च अदालतबाटको फैसलाविपरीत थियो । नागरिकको वैयक्तिक गोपनीयताको संरक्षण गर्नुपर्ने मागसहित दायर रिटमा तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको इजलासले २०७२ माघ २१ मा फैसला गर्दै कानुन नबनाई व्यक्तिका फोन कल, एसएमएसलगायतका माध्यम निगरानी (मनिटरिङ) र नियन्त्रण (कन्ट्रोल) गर्न नपाउने फैसला सुनाएको थियो । दुवै निर्णय प्रक्रियामा सामेल तत्कालीन सञ्चारसचिवद्वय वैकुण्ठ अर्याल (हाल मुख्यसचिव) र महेन्द्रमान गुरुङ (हाल राष्ट्रिय सूचना आयोगका प्रमुख आयुक्त), दूरसञ्चार प्राधिकरणका तत्कालीन अध्यक्षद्वय दिगम्बर झा र पुरुषोत्तम खनालसहितका अधिकारीसँग अख्तियारले बयान लिइसकेको छ । कार्की सञ्चारमन्त्री हुँदा सचिवमा अर्याल र प्राधिकरण अध्यक्षमा खनाल थिए । त्यसअघि २०७४ मा बस्नेत मन्त्री हुँदा गुरुङ सचिव र झा प्राधिकरण अध्यक्ष थिए । दुवै कार्यकालका निर्णय प्रक्रियामा सामेल प्राधिकरण र मन्त्रालयका कर्मचारीहरूसँग अख्तियारलले बयान लिइसकेको छ । मुख्य निर्णयकर्ता बस्नेत र कार्कीसँगको पनि बयान सकिएसँगै टेरामक्स खरिदसम्बन्धी प्रकरणको अनुसन्धान अन्तिम चरणमा पुगेको छ ।कान्तिपुरलाई प्राप्त विवरणअनुसार सरकारले अघि सारेको डिजिटल नेपाल अवधारणाअनुसार सातै प्रदेशका विभिन्न जिल्लाका विद्यालयमा कम्प्युटर कक्षा सञ्चालन गर्नेसम्बन्धी प्रस्तावमै मन्त्री बस्नेतले टेरामक्स खरिदको विषय घुसाएका थिए । प्राधिकरणको वार्षिक बजेट स्वीकृति र विद्यालयलाई कम्प्युटर वितरण गर्नेसम्बन्धी प्रस्ताव स्वीकृत गर्ने फाइलमा टेरामक्सका उपकरण खरिदको विषय अस्वाभाविक रूपमा घुसाइएको देखिन्छ । मन्त्री बस्नेतबाट २०७४ भदौ २३ मा सदर फाइलको अन्तिममा भनिएको छ, माथि उल्लिखित कार्यक्रमहरू समावेश गर्नेगरी पेस भएको दूरसञ्चार प्राधिकरणको वार्षिक कार्यक्रम स्वीकृत गरिएको उल्लेख छ । त्यसपछि थप गरिएको बुँदामा यसका साथै इन्टरनेसनल कल मनिटरिङ र भीओआईपी नियन्त्रणका लागि उपयुक्त उपकरणप्रणालीहरू खरिद गर्ने भनिएको छ । त्यसपछि २०७४ असोज १ मा बसेको प्राधिकरण बोर्ड बैठकले ३ अर्ब २५ करोड लागत स्वीकृत गरेर खरिद प्रक्रिया अघि बढाएको थियो । बस्नेतबाट भएको सोही निर्णयका आधारमा प्राधिकरणले २०७४ असोज २० मा परामर्शदाता छनोट प्रक्रिया अघि बढाइएको थियो । असोज १७ मा सचिव गुरुङ र मन्त्री बस्नेतबाट स्वीकृति दिइएको देखिन्छ । प्राधिकरणबाट टेन्डरको काम अघि बढाउँदा अध्यक्ष झा थिए । टेन्डर प्रक्रियामा सामेल १६ कम्पनीमध्ये लेबनानमा कार्यालय रहेको भेनराइज सोलुसन्ससहित एसजीएस एसएस जेनेभा, टीकेसी टेलिकम इन्क क्यानडा र एनसफ्ट लिमिटेड हङकङ थिए । सुरुमै निश्चित कम्पनीका लागि अनुकूल हुने गरी सेटिङमा टेन्डरका प्रावधान राखिएकाले सर्टलिस्टमा परेकामध्ये भेनराजलाई छानेर २ करोड ३७ लाख ७० हजार अमेरिकी डलरको ठेक्का दिइएको थियो । जबकि प्रतिस्पर्धामा योभन्दा कम हङकङको टीकेसीले १ करोड १५ लाख डलर प्रस्ताव गरेको थियो । सम्पत्ति शुद्धीकरणका लागि अनुकूल देश मानिएका साइप्रस र लेबनानसँग जोडिएका कम्पनीलाई नै ठेक्का दिइनुका पछाडि सेटिङबाट आउने सम्पत्ति व्यवस्थापनका लागि हुन सक्ने आशंका उतिबैलै सम्बद्ध निकायले गरेका थिए । ठेक्का प्रक्रिया जारी रहेकै बेला शेरबहादुर देउवा सरकारबाट हटेसँगै सञ्चारमन्त्रीबाट बस्नेत पनि मुक्त भए । तर, खरिद चलखेल कायमै थियो । अनियमितता आशंकामा अख्तियार स्वयंले २०७५ पुस र चैतमा पत्र लेख्दै टेरामक्स सेवा खरिदका सबै प्रक्रिया रद्द गर्न निर्देशन दिएको थियो । अख्तियारले तेस्रो पटक चेतावनीसहित प्राधिकरणलाई पत्र पठाएपछि २०७६ वैशाख २९ मा प्राधिकरणले भेनराइजलाई ठेक्का दिने प्रक्रिया रद्द गरेको थियो । अख्तियारको निर्देशन छलेर खरिद गर्न जोडबल भने निरन्तर चलिरह्यो । अख्तियारको आदेशले ठेक्का रद्द गरेको प्राधिकरणका अधिकारीले भित्रभित्रै मिलेमतो गरी कम्पनीलाई अदालत जान सुझाएका थिए । सोहीअनुसार कम्पनीले २०७६ जेठ २१ मा भेनराइजका तर्फबाट परेको रिटमा २०७८ वैशाख १४ मा तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुडालको इजलासले ठेक्का भेनराइजबाटै अघि बढाउन आदेश दियो । त्यसको साढे २ महिनापछि २०७८ असार २९ मा पुनः देउवा नै प्रधानमन्त्री बने, सञ्चारमन्त्रीमा कार्की आए । त्यसपछि अघिल्लो कार्यकालको योजनालाई कार्कीको पालामा रफ्तारमा अघि बढाइयो । त्यसका लागि पूरक बजेटका रूपमा ७० करोड रुपैयाँ ग्रामीण दूरसञ्चार कोषबाट खर्च गर्न कार्कीले नै सहमति दिएका थिए । टेरामक्स उपकरण खरिदका लागि सञ्चार मन्त्रालयका त्यसबेलाका सहसचिव विनोदप्रकाश सिंहले पूरक बजेट स्वीकृतिका लागि २०७८ कात्तिक १७ मा टिप्पणी आदेश उठाएको देखिन्छ । त्यसको ५ दिन पछि कात्तिक २२ मा सचिव अर्यालले माथि प्रस्तुत विषय नेपालका लागि आवश्यक भएको, अदालतबाट आदेश भएको र यसका लागि प्राधिकरणको चालू आबमा बजेट विनियोजन नभएको हुँदा पूरक बजेटको व्यवस्था गरी इन्टरनेसनल कल मनिटरिङ र कल फ्रडसम्बन्धी व्यवस्था गर्न सहमति दिने निर्णयका लागि पेस गरेको छु, भनेका छन् । सचिवबाट पेस भएको फाइल कार्कीले २५ गते सदर भनी लेखेका छन् ।"
सरकारी बेवास्ताले 'ब्रेन डेथ भएका व्यक्तिबाट अंग प्रत्यारोपण कठिन,"अझै बनेन नेसनल वेटिङ लिस्टसहिद धर्मभक्त राष्ट्रिय प्रत्यारोपण केन्द्रमा मस्तिष्क मृत्यु घोषणा भएका व्यक्तिबाट प्राप्त हुने अंग प्रत्यारोपणका लागि नाम टिपाउन ढड्डा राखिएको छ । अंग प्रत्यारोपण समन्वय समितिले अझैसम्म नेसनल वेटिङ लिस्ट अर्थात् अनलाइन सफ्टवेयर बनाउन सकेको छैन । यस्तो लिस्ट बनेमा मस्तिष्क मृत्यु घोषणा भएकाहरूको अंग मुलुकभर जुनसुकै अस्पतालमा डायलसिस गराउँदै आएका बिरामीले पनि पाउने व्यवस्था मिलाउन सकिन्छ । तर, अंग प्राप्त गर्न चाहनेले केन्द्र भक्तपुरमै पुगेर नाम दर्ता गर्नुपर्ने बाध्यता छ । हालसम्म ९ सय १४ जनाले ब्रेन डेथ हुनेको अंग प्रत्यारोपण गराउन नाम टिपाएको केन्द्रको तथ्यांक छ । मस्तिष्क मृत्यु घोषणा गर्ने अस्पतालमा हुने खर्च कसले बेहोर्ने भन्नेबारे पनि ऐनमा स्पष्ट व्यवस्था छैन । बाँसबारी न्युरो अस्पतालका आईसीयू इन्चार्ज डा सुनील पाठकले मस्तिष्क मृत्यु घोषणा भएका व्यक्तिको परिवारले सबै उपचार खर्च मिनाहा गरिदिए मात्र अंग दिने भन्ने गरेको अनुभव बताए । अस्पतालले मृतकको खर्च बेहोर्न सक्दैन, उनले भने, ब्रेन डेथ घोषणा हुने सम्भावित अस्पतालमा सरकारले फोकल पर्सन राख्न जरुरी छ ।"
कोशीमा थपिए चार मन्त्री र दुई राज्यमन्त्री,"विराटनगर (कास) कोशी प्रदेशका मुख्यमन्त्री केदार कार्कीले शुक्रबार चार मन्त्री र दुई राज्यमन्त्री नियुक्त गर्दै चार महिनापछि मन्त्रिपरिषद् थप विस्तार गरेका छन् । यसअघि कांग्रेसभित्रको भागबन्डाको किचलो र गठबन्धनमा राष्ट्रिय सभा निर्वाचन प्रभावित हुने संशयले कार्कीले मन्त्रिमण्डल विस्तार गर्न सकेका थिएनन् ।विस्तारित मन्त्रिपरिषद्मा कांग्रेसका प्रदीपकुमार सुनुवारलाई स्वास्थ्य र रामकुमार खत्रीलाई उद्योग, कृषि तथा सहकारी मन्त्रालयको जिम्मेवारी दिइएको छ । कांग्रेसकै इन्दिरा थापालाई आर्थिक मामिला तथा योजना राज्यमन्त्री र सुनिताकुमारी गुरुङलाई आन्तरिक मामिला तथा कानुन राज्यमन्त्रीको जिम्मेवारी तोकिएको छ । सुनुवार कांग्रेस संस्थापन पक्षका हुन् । खत्री, थापा र गुरुङ कार्कीलाई मुख्यमन्त्री बनाउँदा विद्रोह गर्ने कांग्रेसका ८ सांसदमध्येका हुन् । यस्तै, माओवादीका राजेन्द्रकुमार कार्कीलाई सामाजिक विकास र नारायण बुर्जा मगरलाई खानेपानी, सिँचाइ तथा ऊर्जामन्त्रीमा नियुक्त गरिएको छ । मुख्यमन्त्री कार्कीले आर्थिक मामिला तथा योजना मन्त्रालय आफैंसँग राखेका छन् । कांग्रेसबाट मन्त्री नियुक्त सुनुवार ओखलढुंगा (१), खत्री उदयपुर २ (२) र राज्यमन्त्री थापा धनकुटाकी समानुपातिक प्रदेश सांसद हुन् । त्यसैगरी, माओवादीबाट मन्त्री बनेका बुर्जा मगर उदयपुर २ (२) र कार्की संखुवासभा (१) का प्रदेश सांसद हुन् । नवनियुक्त मन्त्री र राज्यमन्त्रीले शुक्रबार नै प्रदेश प्रमुख पर्शुराम खापुङबाट शपथ लिएका छन् । यसअघि कांग्रेसका शमशेर राई आन्तरिक मामिला तथा कानुन, माओवादी केन्द्रका गणेश उप्रेती पर्यटन, वन तथा वातावरण र नेकपा एकीकृत समाजवादीका कमलप्रसाद जबेगु भौतिक पूर्वाधार मन्त्रीमा नियुक्त भएका थिए । कांग्रेसका ८ सांसदको विद्रोह र एमालेको समर्थनमा असोज २७ मा मुख्यमन्त्री बनेका कार्कीले त्यसबेला एमालेका रामबहादुर मगर र कांग्रेसका शमशेर राईलाई मन्त्री नियुक्त गरेका थिए । पछिल्लो मन्त्रिपरिषद् विस्तारमा कार्कीले माओवादीलाई समेटेपछि एमाले सरकारबाट बाहिरिएको थियो । ९३ सदस्य रहेको कोशी प्रदेशमा एमालेका ४०, कांग्रेसका २९, माओवादीका १३, राप्रपाका ६, एकीकृत समाजवादीका ४ र जसपाका एक सांसद छन् ।"
स्वर्गद्वारी गुठीका मोही आन्दोलित,"(दाङ)कानुनी जटिलताका कारण नेपालको महत्त्वपूर्ण धार्मिक तथा पर्यटकीय गुठी स्वर्गद्वारी आश्रमको जग्गामा द्वैध स्वामित्व कायम छ । एकातिर सर्वोच्च अदालतले स्वर्गद्वारी गुठी विशेष प्रकृतिको निजी गुठी भएका कारण आश्रमको जग्गा खण्डीकरण गर्न नमिल्ने आदेश गरेको छ भने अर्कोतिर मोही किसान जग्गाधनी प्रमाण बोकेर न्याय मागिरहेका छन् । लामो समयसम्म पनि न्याय नपाएको भन्दै मोही किसानहरू आन्दोलित भएका छन् । तीन पुस्तादेखि जग्गा जोत्दै आएको र मोही हकसमेत कायम रहेको प्रमाणपुर्जा हुँदा पनि हालसम्म अधिकार नपाएको उनीहरूको भनाइ छ । आश्रमको १ हजार ३४ बिघा १७ कट्ठा ७ धुर जग्गामध्ये ७ सय ५३ बिघा जग्गामा मोही कायम रहेको स्वर्गद्वारी गुठी पीडित मोही किसान संघर्ष समितिका अध्यक्ष प्रभु चौधरीले बताए । सुरुमा २ सय ८९ घरफरिवार मोही किसान रहेकामा अहिले नयाँ घर टुत्रँदै जाँदा ३ हजार ५ घरधुरी पुगेको उनले बताए । जसमा १५ हजार बढी सदस्य आश्रित छन् । २०६२ चैत १४ गते सर्वोच्चले स्वर्गद्वारी गुठी विशेष प्रकृतिको निजी गुठी भएको ठहर गर्दै आश्रमको स्वायत्ततामा आँच पुग्ने गरी आश्रमको नाममा दर्ता भएको जग्गा कुनै पनि किसिमले खण्डित र हिनामिना हुन नदिनू भनी परमादेश जारी गरेपछि मोही किसान जग्गाको अधिकार पाउनबाट वञ्चित भएका हुन् । न्यायाधीश रामप्रसाद श्रेष्ठ र दामोदरप्रसाद शर्माको इजलासले स्वर्गद्वारी आश्रमका महाप्रभु हंसानन्द गिरीको झोलीको पैसाबाट खरिद गरिएको जग्गामा यज्ञको होमादिकार्य खण्डित हुन नदिन कुनै हस्तक्षेप नगर्नू नगराउनू भन्ने आदेश गरेको थियो । आश्रमका विषयमा सर्वोच्चबाट फैसलासमेत भएकाले सबै गुठीलाई एउटै नजरले नहेरी गुठी विधेयकमा स्वर्गद्वारीलाई विशेष प्रकृतिको निजी गुठीका रूपमा उल्लेख गर्नुपर्ने मोही किसानको माग छ । विरोधका कारण रोकिएको विधेयकमा स्वर्गद्वारी गुठीको जग्गामा मोहियानी हक स्थापित गर्नुपर्ने र सोहीबमोजिम जग्गा बाँडफाँट हुनुपर्ने संघर्ष समितिका अध्यक्ष चौधरीले बताए । अहिलेसम्म सबै सरकार र राजनीतिक दलका शीर्ष नेतासमक्ष हाम्रा माग राखिसकेका छौं, सबैले पूरा हुन्छ भनेर प्रतिबद्धता जनाएका छन्, उनले भने, तर, अहिलेसम्म कसैले पनि केही गरेन । विधेयक संसद्मा पेस हुने अवस्था पनि देखिएन । अब निर्णायक आन्दोलनमा नजुटी नहुने भएको छ । राजनीतिक दलहरूले गरेका प्रतिबद्धता र ऐक्यबद्धता पत्रका साथै विभिन्न नेता, सरकार र मन्त्रीलाई ज्ञापनपत्र बुझाएका तस्बिर सार्वजनिक गरी अब सडक संघर्षमा उत्रिएको संघर्ष समितिका सचिव भरतराज गिरीले बताए । फागुन ८ गते ब्यानर र प्लेकार्डसहित घोराही बजारमा र्याली गर्ने र ९ देखि ११ गतेसम्म जिल्ला प्रशासन र मालपोत कार्यालयमा २४ घण्टे धर्ना दिने कार्यक्रम तय भएको उनले जानकारी दिए । फागुन १३ देखि १५ गतेसम्म र्यालीसहित दाङका सबै राजनीतिक पार्टीका कार्यालयमा धर्ना दिने कार्यक्रम रहेको बिहीबार घोराहीमा आयोजित पत्रकार सम्मेलनमा जानकारी दिइएको छ । फागुन २० देखि २२ गतेसम्म लुम्बिनी प्रदेशसभामा र्यालीसहित धर्ना तथा पूर्वपश्चिम राजमार्गमा सुतेर दुई घण्टा बन्द गर्ने कार्यक्रम तय गरेको गिरीले जानकारी दिए । फागुन २७ र २८ गते घोराहीमा देशभरका गुठीपीडित किसानको सम्मेलन गरी दाङ गुठीपीडित घोषणापत्र जारी गर्ने निर्णय भएको संघर्ष समितिका सहसचिव प्रवीण चौधरीले बताए । आश्रम व्यवस्थापन समितिको पुस १५ गते बसेको बैठकले आश्रमको जग्गाको द्वैध स्वामित्वको उचित निकासबारे कानुनविद् र सम्बद्ध विज्ञहरूसँग परामर्श गरी रायसुझाव पेस गर्न र जग्गाको यथार्थ विवरण संकलन गर्न ब्रह्मचारी वासुदेव भट्टराईको संयोजकत्वमा नौ सदस्यीय समिति गठन गरेको छ । बैठकले आश्रमको जग्गा प्रतिदिन अतिक्रमणको चपेटामा पर्दै गएको, अधिकांशले सर्तअनुसार ठेक, कुत र भाडा नदिएको तथा मोही किसानका नाममा अधिकार जमाउने गतिविधि बढ्दै गएको निष्कर्ष निकाल्दै यसबारे विस्तृत अध्ययन गरी सुझावसहितको प्रतिवेदन पेस गर्न समितिलाई ६ महिनाको समय दिएको छ । १९८२ सालमा स्वर्गद्वारी महाप्रभु हंसानन्द गिरीले भक्तजनबाट प्राप्त भेटी संकलन गरी उक्त जग्गा खरिद गरेका थिए । अदालत पुगेर न्याय माग्दा पनि जग्गाको किचलो नसकिएको आश्रमका प्रमुख प्रशासकीय अधिकृत हरि अधिकारीले बताए । आश्रम मोही किसानले पाउनुपर्ने अधिकार दिन तयार रहेको तर यसका लागि सरकारले नीतिगत रुपमै उचित निकास दिनुपर्ने सुझाव उनले दिए । केही मोही किसानले नियमित जग्गाको कुत बुझाए पनि धेरैले २७ वर्षदेखि नै जबर्जस्ती कब्जा गरिरहेको अधिकारीले बताए । आश्रमको जग्गा मोही मात्रै नभएर गैरमोहीहरूले पनि उपभोग गरिरहेको उनको भनाइ छ । उनका अनुसार जग्गाको आम्दानी रोकिएपछि आश्रमका नियमित काम प्रभावित भएका छन् । हालसम्म जग्गाको आम्दानीबापत् २५ हजार ४ सय १० क्विन्टल धान र ५ हजार ८ सय ५२ क्विन्टल तोरी प्राप्त गर्न बाँकी रहेको अधिकारीले बताए । अधिकारीका अनुसार आश्रममा वार्षिक १५ करोड खर्च हुन्छ । जसमध्ये कर्मचारीको तलबमा ४ करोड ५० लाख, गाईपालनमा ३ करोड, पूजामा ३ करोड ५० लाख र भोजनमा ४ करोड खर्च हुने गरेको उनले बताए । अधिकारीका अनुसार आश्रममा ३५ जना पुजारी, गाईपालक ६५ जना, भण्डार तथा धर्मशाला कर्मचारी ३५ जना, कार्यालय हेर्ने कर्मचारी १५ जना, गुरुशिक्षक १० जना, साधुसन्त २० जना, अन्य कामदार ६० र आवासीय विद्यार्थी ९८ जना रहेका छन् । आश्रममा विभिन्न स्रोतबाट वार्षिक रूपमा ६ करोड २० लाख रुपैयाँ मात्रै आम्दानी हुने गरेको छ । दानपत्र, भेटीबाट ५ करोड, धर्मशालाबाट ५० लाख, जग्गा भाडाबाट ५५ लाख र कुत बालीबाट १५ लाख रुपैयाँ आम्दानी हुने गरेको अधिकारीले बताए । देउखुरी, घोराही र तुलसीपुर क्षेत्रका १२ ठाउँमा आश्रमको जग्गा छ । लमही नगरपालिका४ अर्नहवा र घोराही उपमहानगरपालिका२ रामपुरमा आश्रमको जग्गा मोहीबाहेकका अन्य व्यक्तिले पनि कब्जा गरेका छन् । सशस्त्र द्वन्द्वको समयमा कब्जा भएको जग्गा अहिले पनि विभिन्न बहाना गर्दै नछाडेको अधिकारीले बताए ।"
पाउरोटी बनाएर अटो चलाई बिक्रीवितरण,"(जुम्ला)आफ्नै उद्योगमा उत्पादित पाउरोटी र चाउमिन बेच्न २९ वर्षीया रविना बुढालाई भ्याइनभ्याइ छ । यहाँको पातारासी३ हुरीमोहरी गाउँकी उनी अहिले दैनिक २० देखि ३० हजार रुपैयाँसम्मको चाउमिन र पाउरोटी बेच्ने गरेको बताउँछिन् । तीन वर्षअघि जुम्ला सदरमुकामस्थित चन्दननाथ नगरपालिका५ कालेखोलीमा पाउरोटी उद्योग खोलेकी थिइन् । अहिले आफैं अटोरिक्सा चलाएर सदरमुकाम र त्यस आसपासका गाउँमा पाउरोटी र चाउमिन बेचिरहेकी छन् । हरेक दिन बिहान ८ बजे उद्योगबाट निस्किने उनी राति १० बजे मात्रै घर फर्किन्छिन् । अटोरिक्सा आफैं चलाउन सक्ने भएकाले पनि आफ्नो उद्योगमा उत्पादित सामान बजारसम्म लैजान उनलाई खासै समस्या छैन । तर, महिलाले आफैं अटोरिक्सा चलाएर घरदैलोमा सामान पुर्याउन जाँदा ग्राहक भने चकित पर्ने गरेको उनले सुनाइन् । मानिस भन्छन्, महिलाहरू चुलोचौकोबाटै उम्किन सकेका छैनन् तर तिमी त उद्योग नै खोलेर बसेकी छौ, उनले भनिन्, यसरी महिलाले उद्योग नै खोलेर आय आर्जनमा सक्रिय बन्दा अरूका लागि भने प्रेरणा बन्दो रहेछ । आफ्नो उद्योगबाट उत्पादित वस्तुहरूको लेखाजोखा उनी आफैंले राख्छिन् । घाटाफाइदाको हिसाबकिताब गरेर कामदारलाई सचेत बनाउँछिन् । उनको उद्योगमा पाउरोटी, क्रिमरोल, ब्रेड र चाउमिन बनाइन्छ । चार जना कामदारको ज्याला र कच्चा पदार्थ ल्याएबापतको रकम कटाएर वार्षिक १० लाख रुपैयाँ हाराहारीमा बचत हुने गरेको उनले बताइन् । कामदारको पारिश्रमिक जनही मासिक १० देखि १५ हजार रुपैयाँ तोकिदिएकी छन् । सदरमुकाममा उनको जमिन छैन । उनले ४ सय वर्गमिटर क्षेत्रफल जग्गा लिजमा लिएर वार्षिक २४ हजार रुपैयाँ भाडा तिर्छिन् । उद्योग खोल्नुपूर्व कसरी जीवन धान्ने होला भन्ने चिन्ता थियो, उनले भनिन्, हिम्मत बोकेर उद्योग खोलें । अहिले त सफल उद्यमीका रूपमा चिनिएकी छु । उनको गाउँ हुरीमोहरी पुग्न सदरमुकामबाट एक दिन पैदल हिँड्नुपर्छ । सन्देश एन्ड जनेस पाउरोटी उद्योगका नामले चिनिने उनको उद्योगबाट जिल्लाका ससाना बजारमा समेत पाउरोटी र चाउमिन पुग्ने गरेको छ । उनी अटोरिक्सामा सामान लिएर जुम्ला सदरमुकाम खलंगादेखि कालीकोट र जुम्लाको सिमाना नाग्मसम्म पुग्छिन् । आर्थिक अभावका कारण उच्च शिक्षा पढ्न नपाएकी रविना आफूले मनग्गे कमाएर छोरालाई जस्तै छोरीहरूलाई पनि निजी स्कुलमा पढाएर उच्च शिक्षा दिने सोच बनाएको बताउँछिन् । उनका पति डिलबहादुर पनि रातदिन नभनेर रविनालाई उद्योग सञ्चालन गर्न सघाइरहेका छन् । मिहिनेत गरे आफ्नै घरआँगनमा पनि पोख्त कमाउन सकिन्छ, उनले भनिन्, विदेशमात्रै नताकौं, स्वदेशमा पनि धेरै सम्भावना छन् । पाउरोटी उद्योग चलाएर उनले साढे ६ लाख रुपैयाँमा अटोरिक्सा किनेकी हुन् । अटोरिक्सा किन्नुपूर्व डोकोमै पाउरोटी र चाउमिन बोकेर डुलाउने गरेको उनले सुनाइन् । छोरीहरूलाई सदरमुकामको सरकारी स्कुलमा पढाइरहेकी रविनाले जेनतेन खर्च जुटाएर तीन छोरालाई निजी स्कुलमा पढाइरहेको बताइन् । घरमा सासूससुरा, छोराछोरी सबै उनीहरूकै कमाइले धानिएका छन् । बिहानबेलुकीको छाक टार्नकै लागि त यति धेरै दुःख नगर्दा पनि हुन्थ्यो होला, उनले भनिन्, केही उद्यम गरेर देखाउनुपर्छ । समाजमा प्रेरणा बन्नुपर्छ भन्ने मानसिकताले यो काम गर्न प्रेरित गरेको हो ।"
कर्माले ल्याउादै हेर,"काठमाडौं (कास) सांगीतिक ब्यान्ड कर्मा ले एक दशकपछि नयाँ एल्बम बजारमा ल्याउने भएको छ । नयाँ एल्बम हेर मा आठवटा गीत समेटिएका छन् । गीतमा ब्यान्डका फ्रन्टम्यान सुरेन्द्रमान सिंहको शब्द र संगीत छ । हुक्का मेरो डल्ले डल्ले, मौनतामा, यानीमाया, कहाँ होला घरबार लगायतका चर्चित गीत गाएको ब्यान्डको यो छैटौं एल्बम हो । एल्बममा समावेश गीतमाथि हाल धमाधम भिडियो तयार भइरहेको ब्यान्ड व्यवस्थापक विजय अधिकारीले जनाए । सन् १९९९ मा पहिलो एल्बम सहर तिम्रो सार्वजनिक गरेको ब्यान्ड २००० मा आएको दोस्रो एल्बम हुक्का बाट निकै चर्चामा आएको थियो । पछिल्लो पटक ब्यान्डले २०१३ मा नयाँ सपना एल्बम सार्वजनिक गरेको थियो । केही वर्षदेखि अमेरिका केन्द्रित भई सांगीतिक गतिविधिमा सक्रिय ब्यान्डले क्यानडा, अस्ट्रेलिया, युरोप, कोरिया र सिंगापुरलगायत देशमा सांगीतिक प्रस्तुति दिइसकेको छ । हाम्रा गीतहरू युवादेखि पाका उमेरका दर्शक तथा श्रोताले मन पराउने गर्नुभएको छ । अमेरिकामा केन्द्रित भएर सांगीतिक गतिविधि गरिरहेको भए पनि हामीले आफ्नो नयाँ एल्बम सार्वजनिक नगरेको एक दशक भइसक्यो, फ्रन्टम्यान सुरेन्द्रमान सिंहले भने, त्यसकारण पनि श्रोता तथा दर्शकमाझ पुग्न ब्यान्डले नयाँ एल्बम सार्वजनिक गर्न लागेको हो ।"
'ट्रेन्ड पछ्याउँदै,"(काभ्रे) काभ्रेको बनेपा७ चाँदनीचोककी २६ वर्षीया एलिसा भैल सामाजिक सञ्जालमा देखिएका नयाँ ट्रेन्डबारे अभ्यस्त छिन् । ट्रेन्डबारे जानकारीसँगै फलो पनि गर्ने गर्छिन् । विशेष गरेर दुलहीका पहिरन र सरसजावटका विषयमा उनले निकै चासो राख्छिन् । पछिल्लो समय दुलहीको चुरामा दुलहादुलहीको नाम लेख्ने ट्रेन्ड चल्तीमा छ । एलिसाले यस विषयलाई ख्याल गर्दै आएकी थिइन् । फेसबुक, इन्स्टाग्राममा ब्राइडल नेम चुरा देख्दै आएको थिएँ, उनले भनिन्, विवाहको सिजनमा बढी नै प्रयोग हुँदै आएको देखेको थिएँ । ब्राइडल नेम चुरा बनाउने इच्छा पनि थियो, कहाँ सिक्ने भन्ने लाग्थ्यो, सिक्ने अवसर पाएको थिइनँ । वडा कार्यालयले प्रदान गरेको ब्राइडल नेम चुरा बनाउने तालिममा उनी अहिले सहभागी भएकी छन् । उनका अनुसार यो तालिममा सहभागी हुने इच्छा पूरा भएको छ । बनेपा७ भीमसेनस्थानकी २७ वर्षीया सोनु प्रधान सिर्जनशील कार्यमा व्यस्त हुने गर्छिन् । सरसजावटका सामग्री बनाउने कार्यमा उनले बढी समय दिने गर्छिन् । शुभकार्यमा फोटोसुटका लागि प्रयोग हुने सजावटका सामान उनी आफैं पनि बनाउँछिन् । यस्तै, एयर रिङ, किरिङ, ग्रिटिङ कार्डलगायतका हस्तकलासम्बन्धी सीप छ उनीसँग । फुर्सदको समय उनले हस्तकलाको सीपमा आफ्नो समय व्यतीत गर्ने गरेकी छन् । त्यससँगै वडा कार्यालयले दिएको तालिममा उनले पनि ब्राइडल नेम चुरा बनाउन सिक्दै छिन् । बनेपा७ भीमसेनस्थानकी ५६ वर्षीया साजना श्रेष्ठ र उनका देवरानीहरू अनिता श्रेष्ठ र रमिता बादे पनि नयाँ सीप सिक्न पाएकामा दंग छन् । आफूले जानेको सीप साथी, आफन्त, छरछिमेकलाई पनि सिकाउँछौं, उनीहरू भन्छन् । उनीहरू जस्तै बनेपा नगरपालिका७ का १९ महिलाले अहिले ब्राइडल नेम चुरा बनाउने तालिम लिइरहेका छन् । उनीहरूलाई बनेपाकी ३५ वर्षीया पूजा महाँजुले तालिम दिइरहेकी छन् । उनले ५ वर्षअघि युट्युबमा देखेर ब्राइडल नेम चुरा बनाउन थालेकी थिइन् । पछिल्लो समय दुलहीको शृङ्गारदेखि पहिरन सबै ट्रेन्डअनुसारकै प्रयोग हुन थालेको उनी बताउँछिन् । दुलहीको चुरामा दुलहादुलहीको नाम लेख्ने चलनचल्ती बढ्दै गएको छ, उनले भनिन्, बजारमा माग पनि राम्रै देखेर व्यवसाय सञ्चालन गर्ने सोच अघि बढेकी हुँ । सुरुसुरुमा केही गाह्रो लाग्ने भए पनि जानिसकेपछि ५ घण्टामा एक सेट चुरा तयार गर्न सकिने उनको भनाइ छ । एक सेट सामान्य चुराको ५६ सय रुपैयाँमा पाइने र नाम लेखेको मिहिनेत र सजावटअनुसारको मूल्य थप हुने उनले बताइन् । पछिल्लो समय वैवाहिक वर्षगाँठ, जन्मदिनलगायतका शुभकार्यमा पनि उपहारका लागि यो चुराको प्रयोग हुन थालेको छ ।"
बजेटमा निजी क्षेत्रसम्बद्ध १० प्रतिशत सुझाव मात्रै कार्यान्वयनमा,"(काठमाडौं)चालु आर्थिक वर्षको बजेटमा निजी क्षेत्र र अर्थतन्त्रसँग सम्बन्धित ७३ बुँदामध्ये १२ वटामा शून्य प्रगति देखिएको नेपाल उद्योग परिसंघले जनाएको छ । परिसंघले शुक्रबार एक कार्यक्रम आयोजना गरी निजी क्षेत्रसँग सम्बद्ध ७३ बुँदाको कार्यान्वयन अवस्थाबारे जानकारी दिएको थियो । परिसंघले बजेट वाच पहलका लागि आर्थिक पत्रकार समाज, नेपाल (सेजन) सँगको सहकार्यमा तयार पारेको अर्धवार्षिक कार्यान्वयन अवस्थामा चालु आर्थिक वर्षको ६ महिना बित्दासम्म निजी क्षेत्रसँगसम्बद्ध १२ वटा बुँदा कार्यान्वयनमै नगएको देखिएको हो । गत आर्थिक वर्षको पहिलो ६ महिनामा २२ वटा बुँदा शून्य प्रगतिको अवस्थामा थियो । निजी क्षेत्रसँग सम्बन्धित ७३ बुँदामध्ये ७४ प्रतिशत (कुल ५४ बुँदा) नीति तथा कार्यक्रम आंशिक कार्यान्वयनमा गइसकेको परिसंघको अध्ययनले देखाएको छ । आर्थिक वर्षको ६ महिना सकिँदासम्म धेरैजसो कार्यक्रम तयारीका क्रममै रहेको परिसंघले जनाएको छ । चालु आर्थिक वर्षको ६ महिनामा कुल ७ बुँदा अर्थात् १० प्रतिशत मात्रै पूर्ण कार्यान्वयनमा आएको परिसंघले बताएको छ । बजेटको समग्र कार्यान्वयनको अवस्थामा पनि सन्तोष मान्न सकिने अवस्था नरहेको परिसंघका अध्यक्ष राजेश अग्रवालको भनाइ छ । बाँकी अवधिमा बजेट कार्यान्वयन प्रभावकारी रूपमा हुने अपेक्षा गरिएको उनले सुनाए । बजेटमार्फत राखिएको आर्थिक वृद्धिको लक्ष्य हासिल गर्न पुँजीगत खर्च बढाउनुपर्ने आवश्यकता छ, उनले भने, हालसम्म २० प्रतिशत पनि पुँजीगत खर्च भएको छैन । पुँजीगत खर्च बढ्न नसक्दा विकास निर्माणका काम प्रभावकारी रूपमा अगाडि बढ्न सकेको छैन ।अर्थतन्त्रलाई प्रभावकारी रूपमा चलायमान बनाउन, विकास निर्माणलाई तीव्रता दिँदै समग्र आर्थिक विकासका लागि पुँजीगत खर्च बढाउनुपर्ने उनले जनाए । सरकारले योजना अगाडि बढाउने तर कार्यान्वयन फितलो हुने गरेको विगतका परम्परालाई तोड्दै मुलुकलाई आर्थिक रूपान्तरणको बाटोमा लैजान बजेटको सफल कार्यान्वयन महत्त्वपूर्ण हुने उनले बताए । बजेटबाट घोषणा भएका कर तथा राजस्वसँग सम्बन्धित नीतिगत कार्यक्रम तत्काल कार्यान्वयनमा जाने गरेको उनको भनाइ छ । अन्य सुधारका नीतिगत कार्यक्रमको कार्यान्वयन अवस्था भने ठोस प्रकृतिको छैन । नीतिगत तयारी नभएको र पूर्वतयारी नपुगेकाले प्रायः कार्यक्रमले समयसीमा नाघेको परिसंघले जनाएको छ । करसँग सम्बन्धित ४, पुँजीबजार, आपूर्ति व्यवस्था तथा उपभोक्ता संरक्षण र जग्गासम्बन्धी एकै वटा बुँदा कार्यान्वयन भइसकेका छन् । कार्यक्रममा सेजनका अध्यक्ष सुजन ओलीले निजी क्षेत्रसँग सम्बन्धित ७३ बुँदाको कार्यान्वयन अवस्थाबारे कार्यपत्र प्रस्तुत गरेका थिए । बजेटभित्र पूर्वाधार विकाससँग सम्बन्धित नीति तथा कार्यक्रमको कार्यान्वयन अवस्थाबारे परिसंघका उपाध्यक्ष वीरेन्द्रराज पाण्डेले जानकारी गराएका थिए । कार्यक्रममा पूर्वाधार विकास मा पनि संवाद गरिएको थियो । संवाद कार्यक्रममा पूर्वाधारविद् सूर्यराज आचार्यले पूर्वाधारमा कोषको अन्तर (फन्डिङ ग्याप) नभई व्यवस्थापन अन्तर रहेको प्रस्ट्याए । एक सातामा गर्न सकिने निर्णय हुन ६ महिना लाग्ने गरेको समेत उनको भनाइ छ । हामी गैरप्राविधिकबाट प्राविधिक काम खोज्छौं, सार्वजनिक खरिद ऐनको समस्या उस्तै छ, उनले भने, ठेक्कापट्टा, कन्ट्र्याक्टरलाई बदमास भन्ने भाष्य छ । गलत काम रोक्न कानुन बनाउँछौं । तर रोकिएको छैन । सामान्य अवस्थामा पूर्वाधार क्षेत्रको कोषको अन्तर कमी नभएपछि दिगो विकासको लक्ष्य हासिल गर्ने, २०२६ मा विकासशील देशमा अपग्रेड हुने सन्दर्भमा भने कोषको अन्तर रहेको भौतिक पूर्वाधार तथा यातायात मन्त्रालयका सचिव केशव शर्मा बताउँछन् । हामीले बजेटमा विभिन्न नीति तथा कार्यक्रम ल्याए पनि कार्यान्वयनमा समस्या छ, उनले भने, निर्माण सामग्री उत्पादनलगायतमा निजी क्षेत्र छ । तर पूर्वाधार निर्माणमा लगानी छैन । पूर्वाधारहरूको उद्घाटन गर्नेभन्दा शिलान्यासमा हतार गर्ने गरिएको उनको भनाइ छ । उद्घाटन गर्नेभन्दा पनि हामी शिलान्यास गर्न हतारिन्छौं, शर्माले भने, शिलान्यास गरेपछि घिसारेर भए पनि निर्माण हुन्छ भन्ने मानसिकता छ । प्रोजेक्ट तयार नभई कार्यान्वयनमा पठाउनु नै मुख्य समस्या रहेको उनको दाबी छ । विभिन्न अन्तरबारे वर्षौंदेखि छलफल गरिरहे पनि बजेट, नीति तथा कार्यक्रम कार्यान्वयन नहुनुमा जिम्मेवारीको अन्तर रहेको प्रधानमन्त्री तथा मन्त्रिपरिषद्को कार्यालयका सचिव एकनारायण अर्यालले जनाए । विकास गर्नुपर्छ, रोजगारी सिर्जना हुन्छ भन्ने जिम्मेवारीबोध नहुनुको परिणाम हो यो, उनले भने, सरकारी, निजी क्षेत्र, साझेदार सबैको कमजोरी हो ।सरकारको ६ महिनाको वास्तविक चित्र आउन अझै समय लाग्ने राष्ट्रिय योजना आयोगका सदस्य रामकुमार फुयालको भनाइ छ । मन्त्रालयगत हिसाबमा विभिन्न चरणको मूल्यांकन गर्दै छौं, उनले भने, ती मूल्यांकनले समस्याको पहिचान गर्नेछौं र समाधानको उपाय पनि खोज्नेछौं । आगामी वर्षको बजेट निर्माणको बाटो कस्तो हुने, पूर्वाधार र गैरपूर्वाधारका कार्यक्रमलाई संशोधन गर्नुपर्ने उनले बताए । नेपालका आयोजना अब कस्तो हुने, कति हुने र संघले कस्ता आयोजना सञ्चालन गर्ने अनि प्रदेश र स्थानीयको पनि अधिकार छुट्याइएको उनको भनाइ छ । आयोजनामा दोहोरपन, स्रोत विनियोजनमा दोहोरपन र तेहोरोपन हुने अवस्थाको अन्त्य हुनेसमेत उनले जनाए । पारिसंघले गत आर्थिक वर्ष निजी क्षेत्र तथा अर्थतन्त्रसँग सम्बन्धित ६२ वटा बुँदा छनोट गरेको थियो । त्यसमध्ये आर्थिक वर्षको पहिलो ६ महिनामा ११ वटा बुँदा पूर्ण कार्यान्वयनमा आएका थिए । त्यस्तै २९ वटा बुँदा आंशिक कार्यान्वयनमा गएका थिए भने २२ वटा बुँदामा शून्य प्रगति थियो ।"
सीमावर्ती क्षेत्रमा बढ्यो हुन्डी कारोबार,"पक्राउ परेका प्रायः सबै भरिया भएको खुलेको छ, दाहालले भने, हुन्डीमा प्रयोग भएको रकम जोगवनीबाट विराटनगर ल्याउने क्रममा पक्राउ परेका हुन् । उनीहरूले हुन्डीको रकम पुर्याएबापत प्रति १ लाखको एक सय रुपैयाँ पारिश्रमिक पाउने गरेको बयानमा खुलेको छ ।पछिल्लो समय जोगवनी र आसपासका नाकाबाट अवैध हुन्डीको कारोबार बढ्दो छ । प्रहरीले दिनहुँजस्तो भारतको जोगवनीबाट विराटनगर भित्रिँदै आएको स्रोत नखुलेको भारु र नेरु रकम बोक्नेलाई नियन्त्रणमा लिने गरेको छ । अनुसन्धानपछि उनीहरू व्यावसायिक हुन्डी कारोबारीका भरिया मात्र भएको प्रहरीको ठम्याइ छ । यो कारोबारमा विराटनगरका केही नाम चलेका उद्योगी व्यवसायीको पनि संलग्नता रहेको र तिनै उद्योगी र व्यवसायीले भरियामार्फत हुन्डीको रकम ओसारपसार गर्दै गरेको प्रहरीको आशंका छ । एक प्रहरी अधिकारीका अनुसार विराटनगरमा नाम चलेका केही उद्योगी र व्यवसायी संलग्न रहँदा यहाँ हुन्डीको कारोबार दिनहुँ फस्टाउँदो छ । हुन्डी कारोबार गर्ने गिरोहले १ लाख रुपैयाँ पठाउँदा ३ हजारदेखि ५ हजार रुपैयाँसम्म आम्दानी गर्ने गरेको प्रहरी अनुसन्धानले खुलाएको छ । मनी ट्रान्सफरबाट अहिले ५० हजारभन्दा बढी पठाउन नपाउने र बैंकबाट १० लाखभन्दा बढी रकम पठाउँदा स्रोत खुलाउनुपर्ने प्रावधानले हुन्डीको अवैध धन्दा बढ्दो रहेको डीएसपी दाहालको बुझाइ छ । पहिला सहकारीको आडमा अवैध हुन्डीको कारोबार हुने गरेको पाइन्थ्यो, अहिले मनी ट्रान्सफरको आडमा हुने गरेको पाइएको छ ।"
पाँच लाख व्यापारिक प्रतिष्ठानमा सवा ११ लाख रोजगारी,"घरेलु विभागको नियमअनुसार साना उद्योग सञ्चालनमा ल्याएको ६ महिनाभित्र दर्ता गर्न मिल्छ । संविधानअनुसार ३ तहको सरकार छ, दर्ता कहाँ गर्ने पनि अन्योल देखिएको छ । तीनतिर दर्ता गर्दा तीनतिर कर उठाइन्छ । त्यही भएर पनि अन्योल भयो, उनले भने । स्थानिय तहले बजार अनुगमन गर्दा अनिवार्य दर्ताको अवधारणा ल्याए केही सुधार हुन सक्ने उनको भनाइ छ । यसमा वाणिज्य आपूर्ति तथा उपभोक्ता संरक्षण विभागले पनि समन्वयकारी भूमिका खेल्नुपर्ने बाँस्कोटाले बताए । उपभोक्ता हित संरक्षण मञ्च नेपालका अध्यक्ष ज्योति बानियाँले पनि बजार अनुगमन प्रभावकारी नहुँदा दर्ताको समस्या देखिएको बताए । सर्वेक्षणअनुसार सबैभन्दा बढी खुद्रा पसल ३३३८ प्रतिशत दर्ताबिनै सञ्चालनमा छन् । होलसेलको हकमा ६४२ प्रतिशत दर्ता भएको देखिएको छैन । मोटल व्यापार तथा मर्मत केन्द्र भने २२५४ प्रतिशत दर्ता नभई सञ्चालनमा रहेको कार्यालयको तथ्यांक छ ।"
पत्र बुझेकै दिन जब प्राधिकरणले नियुक्ति रद्द गरिदियो,"(काठमाडौं)गत माघ १४ मा प्राविधिक सेवा, इलेक्ट्रिकल, सुपरभाइजरलगायत पदमा ३७ जनाले नेपाल विद्युत् प्राधिकरणबाट नियुक्तिपत्र बुझे । उनीहरूले लोकसेवा आयोगले लिएको परीक्षा पास गरेका थिए । उनीहरूलाई विद्युत् प्राधिकरणले माघ ५ मा सूचना जारी गरेर नियुक्ति बुझ्न बोलाएको थियो । तर प्राधिकरणले पत्र थमाएको केही समयमा उनीहरूको नियुक्ति रद्द भयो । माघ १४ मै अर्को आदेश नआएसम्मका लागि भन्दै सर्वोच्च अदालतले नियुक्ति रद्द गरेको भनी प्राधिकरणले सूचना जारी गर्यो । मंसिर २७, २८, २९ र पुस २१ मा प्रकाशित नतिजा तत्काल कार्यान्वयन नगर्नूनगराउनू, माघ ८ मा सर्वोच्च अदालतले जारी गरेको अन्तरिम आदेशमा भनिएको छ । सोही अन्तरिम आदेश जारी भएअनुरूप उक्त मितिका नतिजामध्ये माघ १४ मा नियुक्ति दिइएका प्राविधिक सेवा, इलेक्ट्रिकल, सुपरभाइजरलगायत पदमा ३७ जनाको नियुक्तिपत्र रद्द गरिएको प्राधिकरणले सूचना जारी गरेको हो । नियुक्तिपत्र पाएकै दिन प्राधिकरणले रद्द गरिदिँदा ३७ जना उम्मेदवार अन्योलमा छन् । खाइरहेको जागिर छाडेर नियुक्तिपत्र बुझियो । तर त्यही दिन रद्द भयो, एक पीडितले भने, हामी बिचल्लीमा पर्यौं । प्राधिकरणको कर्मचारी सेवा, सर्त विनियमावली, ०७५ को विनियम १५ को उपविनियम १४ मा विभिन्न समावेशी समूहका लागि छुट्याइएको पदमा कुनै दरखास्त नपरे वा आवश्यक संख्यामा उम्मेदवार उत्तीर्ण हुन नसके वा अन्य कुनै कारणले अन्तर्वार्ताबाट छनोट हुन नसके त्यस्तो पद सोही विज्ञापनको खुला प्रतियोगितातर्फ समावेश गरी नतिजा प्रकाशन गरिने उल्लेख छ । तर विनियमावलीको उक्ता व्यवस्थाअनुसार वैकल्पिकको पहिलो नम्बरमा परेका उम्मेदवारलाई मौका दिइएको थिएन । त्यसविरुद्ध वैकल्पिकको पहिलो नम्बरमा रहेका उम्मेदवारले नेपाल विद्युत् प्राधिकरण प्रधान कार्यालय काठमाडौंविरुद्ध सर्वोच्च अदालतमा उत्प्रेषण मुद्दा दायर गरेका थिए । सोही मुद्दामा अदालतले प्रकाशित नतिजा तत्काल कार्यान्वयन नगर्नूनगराउनू भन्दै प्राधिकरणका नाममा अन्तरिम आदेश जारी गरेको थियो । सर्वोच्चको आदेशअनुसार दिइसकेको नियुक्ति रद्द गरिएको प्राधिकरणले जनाएको छ । अदालतले दिएको अन्तरिम आदेश बदर गर्न र नियुक्ति दिने व्यवस्था खोल्न आग्रह गर्दै प्राधिकरणले अदालतमा मुद्दा दायर गरिसकेको प्राधिकरणको जनसंसाधन विभागका निर्देशक शिव अधिकारीले जनाए । उक्त अन्तरिम आदेश बदर भयो भने नियुक्ति लिइसकेकालाई पुनर्नियुक्ति दिइने उनको भनाइ छ । माघ १४ मा दिइएको नियुक्ति रद्द भए पनि प्रक्रिया भने जारी रहेको उनले बताए । नियुक्ति दिएकै दिन अदालतको आदेश प्राधिकरणको मूल दर्तामा आएर बसेको रहेछ, तोक लागेर हामीकहाँसम्म आइपुग्दासम्म नियुक्ति दिइसकेका थियौं, उनले भने, प्राधिकरणले नीतिगत निर्णय गरेर नै बेवसाइटमा सूचना राखेकाले अन्यथा भन्न मिल्दैन । प्राधिकरणको आधिकारिक सूचना नै हो । समावेशी समूहतर्फ कायम पदसंख्यामा लिखित परीक्षामा उत्तीर्ण नभए वा अन्य कुनै तरिकाले पदपूर्ति हुन नसक्ने अवस्थामा उक्त दरबन्दीलाई खुलामा कायम गरेर सिफारिस गर्ने विनियमको व्यवस्था भए पनि यो विषय लोकसेवा आयोगमै विचाराधीन रहेको अधिकारीको भनाइ छ । विनियमावलीअनुसार वैकल्पिकको १ नम्बरको उम्मेदवारलाई खुलातर्फ कायम गरेर नियुक्ति दिनुपर्ने व्यवस्था हामीले गर्न नसकेपछि ती उम्मेदवार अदालत गए, उनले भने, अदालतले यो विषय मेरिटमा राखेर हेर्छौं, अहिले कसैलाई पनि नियुक्ति नदिनू र अर्को निर्णय तारिख तोकेर आएपछि मात्र दिनू भन्ने अन्तरिम आदेश आयो, सोहीअनुसार प्राधिकरणले नियुक्ति रद्द गरेको हो ।प्राधिकरणको विनियमावलीअनुसार छनोट हुन नसकेको पदलाई खुला प्रतियोगितातर्फ समावेश गरिने भए पनि लिखित नतिजा प्रकाशन गर्दै गरिनुपर्ने लोकसेवा आयोगकी प्रवक्ता गीताकुमारी होमगाईंले बताइन् । अन्तर्वार्तापछि मात्रै रिक्त समावेशी पदलाई खुला प्रतियोगितातर्फ कायम गर्न नमिल्ने उनको तर्क छ । प्राधिकरणको विनियमावलीमै दुईथरी व्यवस्था गरिएको समेत उनको भनाइ छ । प्राधिकरणको विनियमावलीमा समावेशी समूहका लागि छुट्याइएको पदमा कुनै दरखास्त नपरे वा आवश्यक संख्यामा उम्मेदवार उत्तीर्ण हुन नसके वा अन्तर्वार्ताबाट छनोट हुन नसके त्यस्तो पद सोही विज्ञापनको खुला प्रतियोगितातर्फ समावेश गरी नतिजा प्रकाशन गरिने एउटा व्यवस्था छ, उनले भनिन्, साथै खुला प्रतियोगितातर्फ विज्ञापन नभएको अवस्थामा अर्को विज्ञापनमा खुलातर्फ समावेश गरी विज्ञापन प्रकाशन गर्नुपर्ने अर्को व्यवस्था पनि छ ।"
अर्थ संक्षेप,"राष्ट्रिय वाणिज्य बैंकको ॅमेरो घर कर्जा योजनाकाठमाडौं (कास) राष्ट्रिय वाणिज्य बैंकले मेरो घर कर्जा योजना ल्याएको छ । घर खरिद, घर निर्माण तथा जग्गा किन्न अधिकतम पाँच कारोड रुपैयाँसम्म दिइने बैंकले जनाएको छ । मेरो घर कर्जा योजनाको ब्याजदर बेसरेटमा १२० प्रतिशत प्रिमियम जोडिने बैंकले बताएको छ । बैंकको बेसरेट ८२५ प्रतिशतमा प्रिमियम १२० प्रतिशत जोड्दा वार्षिक ९४५ प्रतिशत ब्याजदरमा लगानी गरिनेछ । कर्जा रकम मासिक किस्ताबन्दीमा भुक्तानी गर्ने गरी अधिकतम २० वर्षका लागि प्रदान गरिने बैंकले जनाएको छ । म्यानको अध्यक्षमा मोहनराज ओझाकाठमाडौं (कास) नेपाल व्यवस्थापन संघ (म्यान)को अध्यक्षमा मोहनराज ओझा चुनिएका छन् । संघको ४३औं वार्षिक साधारणसभाले १७ सदस्यीय नयाँ कार्यसमिति चुनेको हो । संघको प्रथम उपाध्यक्षमा सुमन पोखरेल, द्वितीय उपाध्यक्षमा हेमा अधिकारी, महासचिवमा इन्द्र श्रेष्ठ, कोषाध्यक्षमा कविराज अधिकारी छानिएका छन् । यस्तै सदस्यमा महेश स्वाँर, धर्मेन्द्र अवस्थी, अनु जोशी श्रेष्ठ, कृष्णप्रसाद आचार्य, किशोर ढुंगाना, मधु पौडेल, जितेन्द्र धिताल, सूर्यप्रसाद सिलवाल, अशोक शेरचन, चंकी क्षेत्री, राजेकुमार पान्डा र अजयकुमार मिश्र छन् । फुडमान्डुको ॅभ्यालेन्टाइन्स डे कन्टेस्टकाठमाडौं (कास) फुड डेलिभरी कम्पनी फुडमान्डुले भ्यालेन्टाइन्स डेलाई लक्ष्य गर्दै भ्यालेन्टाइन्स डे कन्टेस्ट ल्याएको छ । यस कन्टेस्टअन्तर्गत फुडमान्डमार्फत फुड अर्डर गर्ने ग्राहकमध्ये हरेक दिन ५ जना भाग्यशाली विजेतालाई लक्की ड्रमार्फत छनोट गरिनेछ । भाग्यशाली विजेतालाई मिनिसो, केटीएम सिटी, अभाता र फुडमान्डु मर्कन्डाइजका तर्फबाट आकर्षक गिफ्ट ह्याम्पर प्रदान गरिने कम्पनीले जारी गरेको विज्ञप्तिमा जनाइएको छ । विजेताहरू दैनिक रूपमा सोसल मिडिया प्लेटफर्ममा घोषणा गरिनेछ । फुडमान्डुको अफिसबाट गिफ्ट ह्याम्पर संकलन गर्न सकिने पनि बताइएको छ । ग्राहकहरूले ४० वटा विभिन्न रेस्टुरेन्टबाट बाई वान गेट वान फ्री तथा आकर्षक कम्बो अफरसमेत प्राप्त गर्न सक्ने कम्पनीले जनाएको छ । उलिङको ११ सिटर ईभी भ्यान काठमाडौं (कास) ससिला मोटर्सले उलिङ मोटर्स होल्डिङको सहकार्यमा ११ सिट क्षमताको ईभी भ्यान ल्याउने भएको छ । उक्त मिनी भ्यान वातावरणमैत्री तथा प्यासेन्जर ढुवानी व्यवसायका लागि अत्यन्तै उत्कृष्ट हुने कम्पनीले जनाएको छ । नेपालको यातायात क्षेत्र विद्युतीकरणमा रूपान्तरण हुँदै गएको परिस्थितिमा आरामदायी उलिङ ईभी कोसेढुंगा सावित हुने कम्पनीको दाबी छ । आगामी अप्रिलबाट नेपाली बजारमा उपलब्ध हुने कम्पनीका प्रबन्ध निर्देशक सन्तोष खतिवडाले बताए । म्यानेजरलाई म्यानको अवार्डकाठमाडौं (कास) नेपाल व्यवस्थापन संघ (म्यान) को म्यानेजमेन्ट अफ द इयर अवार्ड गोकर्ण अवस्थीले पाएका छन् । यसैगरी विमेन म्यानेजर रिकग्निसन अवार्ड आरती चटौत, लाइफ टाइम कन्ट्रिब्युसन अवार्ड पद्मलाल श्रेष्ठ र युथ आइकल रिकग्निसन अवार्ड मनोज पौडेलले पाएका म्यानले जनाएको छ ।"
नेतृत्व विकासको विधि बसाउन माओवादीमा माग,"(काठमाडौं)माओवादीमा नेतृत्व विकास गर्न स्पष्ट विधि तय गर्नेबारे छलफल सुरु भएको छ । फागुन १ देखि सुरु हुने विधान अधिवेशनमा पेस हुने विधानमा केन्द्रदेखि स्थानीय तहसम्म नेतृत्व विकासका लागि विधि स्पष्ट गर्न नेताहरूले माग गरेका छन् । हाल माओवादीमा नेतृत्व विकासको विधि नहुँदा गुटउपगुटका आधारमा जिम्मेवार पाउँदै आएका छन् । विधानलाई मस्यौदालाई अन्तिम रूप दिन शुक्रबार भएको स्थायी समिति बैठकमा नेताहरूले नेतृत्व विकास गर्ने स्पष्ट विधि भए पार्टी बलियो हुने धारणा राखे । उनीहरूले अध्यक्ष पुष्पकमल दाहालको विकल्पका रूपमा नभई आगामी दिनमा केन्द्रदेखि स्थानीय तहसम्म नेतृत्व विकास गर्ने प्रावधान विधानमा राख्नु उपयुक्त हुने सुझाव दिए ।मुख्य नेतृत्व (अध्यक्ष) लाई विस्थापित गर्न नभई आगामी दिन विधिवत् नेतृत्व विकास गर्ने प्रावधान राख्नु उचित हुन्छ, स्थायी समितिमा बोल्ने नेताहरूको भनाइ थियो, नेतृत्व विकासको स्पष्ट विधि बन्यो भने पार्टी पनि बन्छ । बैठकमा मस्यौदा समितिमा रहेका नेताहरू उपाध्यक्ष पम्फा भुसाल, महासचिव देव गुरुङ, उपमहासचिवत्रय वर्षमान पुन, जनार्दन शर्मा, गिरिराजमणि पोखरेल, सचिवहरू गणेश शाह र राम कार्कीले धारणा राखेका थिए । उनीहरूले पार्टी बनाउन नेतृत्व विकास, निर्वाचन प्रणाली, चुस्त संगठनलगायत स्पष्ट गरेर जानुपर्ने बताए । उपाध्यक्ष एवं प्रवक्ता अग्निप्रसाद सापकोटाले पार्टी सञ्चालनको मूल दस्ताबेज विधानलाई बढीभन्दा बढी कार्यान्वयनमुखी बनाउन मस्यौदा समितिमा रहेका नेताहरूले सुझाव दिएको बताए । विधान मस्यौदालाई अन्तिम रूप दिन बसेको स्थायी समितिमा के गर्दा विधान कार्यान्वयनमुखी बनाउन सकिन्छ भन्ने सुझाव आएका छन्, उनले भने, नेतृत्व विकास, चुस्त संगठन बनाउने गरी विधान संशोधनमा केन्द्रित छ । पार्टीका जनवर्गीय संगठनलाई आआफ्नो हकहितमा केन्द्रित हुनुपर्ने नेताहरूको भनाइ छ । महिला, युवा, किसान, विद्यार्थी, मजदुरलगायत जनवर्गीय संगठन राजनीतिभन्दा बढी आआफ्नो पेसामा केन्द्रित हुन जरुरी हुन्छ, नेताहरूको साझा भनाइ थियो, त्यसो भयो भने मात्र पार्टी बाहिरका समुदायलाई आकर्षित गर्न सकिन्छ । माओवादीको विधानमा जनवर्गीय संगठनलाई स्वायत्त छाड्ने प्रावधान राखिएको छ ।त्यस्तै स्थायी समितिमा साधारण सदस्य वितरणमा उदारता देखाउनुपर्ने धारणा व्यक्त भएको छ । पार्टीको नीति र विचारलाई सामान्य रूपमा समर्थन गर्ने र चुनावमा माओवादीलाई मतदान गर्नेलाई सदस्यता दिन सकिने विधान मस्यौदामा उल्लेख छ । पार्टीको नीति र विचारलाई समर्थन गर्ने, पार्टीलाई मतदान गर्ने, पार्टी कार्यक्रममा सहभागी हुने र पार्टीलाई सहयोग गर्ने १८ वर्ष उमेर पुगेका नेपाली नागरिकले पार्टीको सदस्यता प्रदान गर्न सकिनेछ, विधान मस्यौदामा संगठित सदस्य हुन भने आन्दोलनमा लागेको हुनुपर्ने प्रावधान छ, पार्टी सदस्य लिई आन्दोलन तथा कार्यक्रमहरूमा सहभागी बनेको, पार्टीबाट सञ्चालित आन्दोलन र कार्यक्रममा सहभागी बनेको, पार्टीको सिद्धान्त, कार्यक्रम, नीति र विधान मान्न तत्पर रहेको, जनवर्गीय संगठन, पेसागत संगठन, सम्पर्क मञ्च आदिमा संगठित भइ काम गरेको, कुनै पनि समितिमा संगठित भई काम गर्न र नियमित लेबी बुझाउन तयार भएको, पार्टी आधारभूत वैचारिक राजनीतिक प्रशिक्षण लिएको हुनुपर्छ । बैठकको सुरुमा प्रधानमन्त्री एवं अध्यक्ष दाहालले आफूले विधान मस्यौदालाई मसिनो गरी पढ्न नभ्याएको उल्लेख गर्दै बढी कार्यान्वयनमुखी बनाउन गम्भीरतापूर्वक छलफल गर्न स्थायी समिति सदस्यलाई आग्रह गरे । विधान बढीभन्दा बढी कार्यान्वयनमुखी हुने गरी गृहकार्य गर्नुस्, उनले भने । पार्टीका काम चोर लाई कारबाही हुने गरी स्पष्ट विधि बनाउनुपर्ने उनको भनाइ थियो । विधान मस्यौदामा माओवादीका सबै तहका समितिमा ५१ प्रतिशत खुला प्रतिस्पर्धाबाट सदस्य चयन हुने भएका छन् । ती समितिमा ४९ प्रतिशत सदस्य भने समानुपातिक विधिबाट छनोट गर्ने प्रावधान छ । समिति गठन गर्दा र अधिवेशनका प्रतिनिधिहरू छनोट गर्दा मुलुकको बहुजातीय सामाजिक विशेषता अनुरूपको समानुपातिक समावेशिताका आधारमा हुनेछन् । समिति गठन गर्दा सहमतिलाई पहिलो प्राथमिकतमा राखिएको छ । त्यसका लागि समितिको कुल सदस्य संख्याको ४९ प्रतिशत समानुपातिक र बाँकी ५१ प्रतिशत खुला गरी प्रतिनिधित्वको व्यवस्था गरिने विधानमा भनिएको छ । सबै तहका समितिमा कुल सदस्य संख्याको कम्तीमा ३५ प्रतिशत महिला सहभागिता सुनिश्चित गरिएको छ । समानुपातिकतर्फको ४९ प्रतिशतलाई शतप्रतिशत मानी त्यसलाई जनसंख्याको अनुपातमा दलित, मुस्लिम, मधेशी, थारू, आदिवासी जनजाति र खसआर्य समुदायको सिट संख्या निर्धारण गरिनेछ, विधानमा भनिएको छ, यसरी सिट निर्धारण गर्दा प्रत्येक समूहबाट ५० प्रतिशत महिला प्रतिनिधित्व गरिनेछ । पार्टीमा युवा सहभागिता समानुपातिक विधिबाट ल्याउने प्रावधान राखिएको छ । ४० वर्षमुनिका युवा उमेर समूहको सहभागिताका लागि ४९ प्रतिशत समानुपातिकतर्फको सिटलाई १०० प्रतिशत मानी त्यसमध्ये २० प्रतिशत युवा सहभागिता निश्चित गर्न सबै समूहबाट कम्तीमा २०२० प्रतिशत महिला युवा सहभागिताको व्यवस्था गरिनेछ, विधानले भनेको छ, समानुपातिकतर्फको कुनै पनि समूहको महिला तथा युवा महिलातर्फको तोकिएको सिट संख्या महाधिवेशन वा अधिवेशनबाट पूरा चयन हुन नसकेमा उक्त रिक्त सिटहरू नवगठित कार्यसमितिले पुनः सोही समूहबाट पूर्ति गर्न सक्नेछ । विधानमा विशेषाधिकारको मान्यताअनुसार कुल समानुपातिक सिटमध्येबाट दलितको हकमा १५ प्रतिशत र मुस्लिमको हकमा ५ प्रतिशत, हरेक समितिमा लोपोन्मुख जाति, पिछडिएको क्षेत्र र अपांगता भएका व्यक्तिहरूको प्रतिनिधित्व गराइने व्यवस्था गरिएको छ । सबै समितिमा २० प्रतिशत सदस्य नयाँ समितिले मनोनीत गर्नेछ । खुला र समानुपातिकतर्फका सबै समूहको सदस्यमध्ये ८० प्रतिशत अधिवेशनबाट र २० प्रतिशत सम्बन्धित तहको नवगठित समितिले चयन गर्ने व्यवस्था छ । भौगोलिक प्रदेश, जिल्ला, गाउँनगर र वडा समितिहरूमा समानुपातिक समावेशी गर्दा सोही क्षेत्रको जातीय सामाजिक बनावट र त्यसअनुरूपको जनसंख्यालाई आधार बनाई सदस्य चयन गर्ने प्रावधान राखिएको छ । प्रस्तावित नयाँ विधान मस्यादौले केन्द्रदेखि स्थानीय तहसम्म सांगठिनक संरचना तय गरेको छ । हाल केन्द्रीय समिति चार सयभन्दा बढी भएकामा त्यसलाई आधाभन्दा कम १५१ सदस्यीय हुने प्रस्ताव छ । सांगठनिक संरचना ठूलो र भद्दा भएको भन्दै माओवादीले दुई अंकमा झार्ने बताए पनि मस्यौदामा बढीमा १५१ सदस्यीय केन्द्रीय समिति हुने प्रस्ताव गरिएको छ । विधानको धारा १६ मा केन्द्रीय समिति १५१ सदस्यीयका साथै पोलिटब्युरो केन्द्रीय समितिको एक तिहाइ र स्थायी समिति पोलिटब्युरोको एकतिहाइ हुने प्रावधान छ ।"
"मैत्रीपूर्ण खेल, नयाँलाई अवसर","(काठमाडौं)चिनियाँ नयाँ वर्षको पहिलो दिन शनिबार दशरथ रंगशालामा मैत्रीपूर्ण फुटबल प्रतिस्पर्धा हुँदै छ । यसमा नेपालको यू२३ टिमले सामना चिनियाँ टिमविरुद्ध खेल्नेछ । यो चिनियाँ टिम हो, तिब्बतको छिङ हाइ युसु । मूल प्रश्न हो, यो कस्तो टिम हो त ? नेपाल भ्रमणमा रहेको चिनियाँ टोली नेता आङ वन छाइसका अनुसार यो युवा खेलाडीले भरिएको उत्साही टिम छ । औसत उमेर २२ वर्षजति छ । यो टिमका खेलाडीले त्यहाँका अनेक घरेलु प्रतियोगितामा खेलिसकेका छन् । तर, विदेशमा गएर यसरी खेल्न लागेको पहिलो पटक हो । यो टिमले नेपाल आएयता पोखरामा अभ्यास गरेको छ । नेपाल आउनकै लागि भनेर चिनियाँ टिमले घरमै एक महिना जति प्रशिक्षण पनि गरेको थियो । हामीलाई विश्वास छ, हाम्रो खेल राम्रो हुनेछ । हामी राम्रो खेल्ने प्रयासमा रहने छौं । भोलिको खेल रोमाञ्चक हुनेछ, शुक्रबार आयोजित प्रिम्याच कन्फ्रेन्समा वन छाइसले भने । सम्भवतः यो छिङ हाइ युसु गैरव्यावसायिक टिम हो, जसका खेलाडी भने प्रतिभाशाली छन् । अझ भन्दा यो चिनियाँ फुटबल टिम नयाँ वर्षको अवसरमा नेपाल आएर खेल्न पाएकोमै दंग छ । ठीक यही बेला नेपाली फुटबल भने गम्भीर मोडमा छ, समग्र नेपाली फुटबल नै चिनियाँ नयाँ वर्षमा यो खेल खेल्न पाएर दंग छैन । बरू चिन्ता नै चिन्तामा अल्मलिएको छ नेपाली फुटबल । अहिलेको स्थिति साँच्चै चिन्ताजनक छ, नेपाली राष्ट्रिय टोलीका मुख्य प्रशिक्षक भिन्सेन्जो अल्बर्टो एनिस पनि मान्छन् । उनले दोहोर्याएर प्रयोग गरेको वाक्य हो, म असाध्यै दुःखी छु । नेपाली टिमका लागि यो अवसर हो । अझ यो टिममा सम्मिलित खेलाडीका लागि । तिनै प्रशिक्षक एनिसका अनुसार यो मैत्रीपूर्ण खेल नयाँ खेलाडीका लागि अवसर नै हो । यसको कारण स्पष्ट छ । सबैभन्दा पहिले नेपालले यू२३ एसियन कपको छनोट नै खेलेन । नतिजा राष्ट्रिय टोलीपछिको टिम नै रहेन । त्यसैले राष्ट्रिय टिम र त्यसमा प्रवेश गर्न खोज्ने खेलाडीबीचको बाटो नै रहेन । अहिलेको युवा टिममा त्यही खेलाडीको बाहुल्य छ, जसले केही समय अगाडि भएको यू१९ साफ च्याम्पियनसिप खेलेको थियो । यसमा राष्ट्रिय टिमकै त्यस्ता केही खेलाडी छन्, जसलाई केही हदसम्म जुनियर मान्न सकिन्छ । मूल प्रश्न भने अबको राष्ट्रिय टिम कस्तो हुने हो भनेर चिन्ता हो, किनभने एकपछि अर्को खेलाडी विदेश पलायन हुँदै छन् र यसलाई रोक्ने विकल्प के हो, त्यसको उत्तर कोहीसँग पनि छैन । खेलाडीलाई आफ्नै देशमा राखिराख्न प्रतियोगिता भइरहेका छैनन् । यसै साता मात्रै नेपाली राष्ट्रिय टिमका चार खेलाडी अस्ट्रेलिया गएका छन् । पछिल्लो एकाध वर्षमा नेपाली राष्ट्रिय टिमको सदस्य रहेर उता गएका खेलाडीको संख्या नै अत्यधिक भएको छ । मैले यो स्थितिमा गर्न सक्ने केही पनि होइन । मैले त नेपालको राष्ट्रिय टिमलाई बलियो बनाउने मात्रै हो । यसका लागि प्रयास जारी राख्ने हो, एनिसले सुनाए । उनले एकथोक भने दाबी गर्न बिर्सेनन्, नेपाली फुटबलमा प्रतिभाको कमी भने छैन । एकपछि अर्को खेलाडी राष्ट्रिय टिममा आइरहेका छन्, सबैमा प्रतिभाको कुनै कमी छैन । प्रशिक्षक एनिसको भनाइ थियो, खेलाडीमात्र होइन, अहिले सबै नेपाली विदेश जान खोजिरहेका छन् । यसमा मैले गर्न सक्ने के नै हो र ? उनी लाचारी देखिए । नेपाली टिमसामु जतिबेला विश्वकप छनोटका बाँकी खेल र यसबीच केही अन्तर्राष्ट्रिय मैत्रीपूर्ण खेल खेल्ने अवसर मिल्नेछ, एउटै प्रश्नले सताउने छ, अब विदेश जाने खेलाडी सूचीमा कोको हुनेछन् ? थप कोको खेलाडी अस्ट्रेलिया जानेछन् ? अहिले तत्कालका लागि भने नेपालको युवा टिमको नेतृत्वमा छन्, मनीष डाँगी । शनिबारको खेललाई लिएर मनीषले भने, हामीले आठ दिनमात्र अभ्यासको मौका पाएका छौं । यति समयमा हामीले सक्दो राम्रो गर्ने प्रयास गरेका छौं । उनले पहिलो पटक नेपालको कुनै पनि उमेर समूहको नेतृत्व गर्न पाएका हुन् । तर उनको दाबी छ, यसमा कुनै रुचि छैन । अथवा यो नै मुख्य विषय होइन । मूल कुरा त टिमको प्रदर्शन नै हो । कप्तान मनीष दाबी गर्छन्, नेपाली टिमले चिनियाँ प्रतिद्वन्द्वीविरुद्ध राम्रो प्रदर्शनकै लागि प्रयास गर्नेछ । सम्भवतः नेपाली टिमका लागि जित संघर्षको विषय हुने छैन । नेपाली टिमले जितकै लागि संघर्ष गर्नुपर्यो भने त्यो चिन्ताको विषय हुनेछ । टिममा मनीषसँगै छन् पूजन होना, अजय चौधरी, पदम भट्टराई, छिरिङ लामा, योगेश गुरुङ, विशाल बस्नेत, समीर तामाङ, प्रशान्त लक्षम, सन्जीव विष्ट, लाकेन लिम्बू, उत्सव राई, सन्तोष खत्री, रोहन कार्की, चन्दन कुमार, विशाल सुनार, कुशल देउवा, समित श्रेष्ठ, आयुष घलान, सन्तोष महत, निरन्जन धामी र एन्जल महर्जन ।"
क्रिकेटलाई टक्कर दिँदै एथलेटिक्स,"(काठमाडौं)नेपाली खेलकुदको प्रतिष्ठित एनएसजेएफ पल्सर स्पोटर््स अवार्ड २० औं संस्करण आयोजनाको संघारमा छ । भोलि आइतबार दरबारमार्गस्थित होटल याक एन्ड यतीमा हुँदै छ ।आयोजक नेपाल खेलकुद पत्रकार मञ्चले शुक्रबारमात्र स्पोर्ट्स अवार्डका लागि चार विधामा ८८ जनाको मनोनयनलाई टप थ्री मा समेटेको छ । वर्ष पुरुष खेलाडी विधामा क्रिकेटका आसिफ शेख र रोहितकुमार पौडेललाई टक्कर दिँदै एथलेटिक्सका दीपक अधिकारी शीर्ष तीनभित्र परेका छन् । विश्वकप लिग २ का क्रममा उत्कृष्ट प्रदर्शन गरेका आसिफ र रोहित मनोनयनमा रहिरहँदा दीपकलाई १६ औं एसियाली क्रसकन्ट्री दौडमा जितेको दुई स्वर्णले टिकाइराखेको छ । यस अवार्डमा क्रिकेटले धेरैपल्ट बाजी मारेको छ । यसपालि भने क्रिकेटलाई एथलेटिक्सले चुनौती दिइरहेको छ । चार विधाको शीर्ष ३ भित्र क्रिकेटको ४ र एथलेटिक्सको ५ जना यथावत् छन् ।वर्ष महिला खेलाडीको शीर्ष तीनमा धाविकाद्वय पुष्पा भण्डारी र राजपुरा पछाईंसहित बास्केटबलकी अनुशा मल्ल रहेका छन् । पुष्पा र राजपुरा दुवै एसियाली क्रसकन्ट्रीमा पदक जितेका खेलाडी हुन् । अनुशाले साबा वुमेन्स च्याम्पियनसिपमा रजत जितेकी थिइन् । तीन खेलाडी नवौं राष्ट्रियका पनि पदक विजेता हुन् । वर्ष युवा खेलाडीको अवार्डमा अब क्रिकेटका देव खनाल, एथलेटिक्सकी राममाया बुढा र बक्सिङकी सुष्मा तामाङको दाबेदारिता रहनेछ । देवले आफ्नो कप्तानीमा टोलीलाई आईसीसी यू१९ विश्वकप क्रिकेटमा छनोट गराएका थिए । राममाया १६औं एसियाली क्रसकन्ट्री च्याम्पियनसिपमा दुई रजत जितेकी जुनियर धाविका हुन् । यता, सुष्माले एएसबीसी यू२२ एसियन महिला तथा पुरुष बक्सिङ च्याम्पियनसिपमा रजत जितेर इतिहास रचेकी थिइन् ।वर्ष प्रशिक्षक अवार्ड थाप्ने होडमा एथलेटिक्सका चन्द्रबहादुर गुरुङ, बक्सिङका दीपक महर्जन र क्रिकेटका जगत टमाटा पुगेका छन् । उत्कृष्ट तीनबाट कार्यक्रमकै दिन विजेता चयन गरिने छनोट समितिका समितिका संयोजक प्रज्वल ओलीले जानकारी दिएका छन् । पल्सर स्पोर्ट्स अवार्डमा प्रदान गरिने ९ विधामध्ये ५ विधाको मनोयनन कार्यक्रमअघि नै सार्वजनिक हुने परम्परा छ । पिपल्स च्वाइस विधामा भने ५ जनाको मनोनयन नै यथावत् रहेको जनाइएको छ । सर्वाधिक मत ल्याउने विजेताको घोषणा भोलि नै हुनेछ । २०७९ सालभर उत्कृष्ट प्रदर्शन गर्ने बढीभन्दा बढी खेलाडी तथा प्रशिक्षकलाई स्पोर्ट्स अवार्डमा समेट्ने उद्देश्यअनुरूप सुरुमा शीर्ष आठको मनोनयन गरिएको मञ्चले जनाएको छ ।पिपल्स च्वाइसको मनोनयनमा रहेका फुटबलका अनन्त तामाङ, करातेका विप्लवलाल श्रेष्ठ, भलिबलकी निरुता ठगुन्ना, टेबलटेनिसकी सिक्का सुवाल श्रेष्ठ र शारीरिक सुगठनकी रजनी श्रेष्ठको भोटिङ पनि अन्तिम चरण पुगेको जनाइएको छ । अन्य विधा पारा एथलिट सम्मान, स्पेसल अवार्ड, लाइफटाइम एचिभमेन्ट अवार्ड र एसियन स्पोर्ट्स जर्नालिस्ट अवार्डको घोषणा कार्यक्रम दौरान नै हुनेछ । यस पटक वर्ष पुरुष, महिला, युवा, प्रशिक्षक र पिपल्स च्वाइस गरी पाँच विधाका विजेताले पल्सर मोटरसाइकल पुरस्कार पाउनेछन् । अन्य विधाका विजेतालाई जनही ५० हजार रुपैयाा र बिमा पोलिसी प्रदान गरिने जनाइएको छ ।"
सुवासलाई पीजीटीआईको फुल कार्ड,काठमाडौं (कास) नेपाल नम्बर एक एमेच्योर गल्फर सुवास तामाङले प्रोफेसनल गल्फ टुर अफ इन्डिया (पीजीटीआई) को फुल कार्ड पाएका छन् । जम्सेदपुरस्थित ७१ पारको गोल्मुरी गल्फ क्लबमा शुक्रबार पीजीटीआई क्वालिफाइङ स्कुलको अन्तिम दिन ४ अन्डर ६७ को स्कोर कार्ड बनाउँदै उनले ७२ होलको प्रतिस्पर्धामा १३ अन्डर २ सय ७१ को स्कोर खडा गरी संयुक्त दोस्रो स्थान बाँडेका थिए ।सुवासले सन् २०२४ को भारतीय गल्फ टुरका लागि फुल कार्ड पाएका हुन् । यो सँगै उनको प्रोफेसनल गल्फ करियरको सुरु हुनेछ । सुवास नेपाली एमेच्योर गल्फका अहिलेसम्मकै सर्वाधिक सफल गल्फर हुन् । उनले १३ औं सागमा दुई स्वर्ण जितेका थिए । पछिल्लो समय सुवास भारतको तरुण सरदेशाई एकेडेमीमा प्रशिक्षणरत छन् । उनले २०२४ मा फ्रान्समा आयोजना हुने पेरिस ओलम्पिकका लागि एनओसीबाट छात्रवृत्ति पाएका छन् । सुवासले नेपाल नम्बर एक प्रोफेसनल गल्फर शुक्रबहादुर राईसँगै भारतीय गल्फ टुरमा प्रतिस्पर्धा गर्नेछन् । शुक्रले गत सिजनको अर्डर अफ मेरिटमा ५२ औं स्थानमा रहँदै आफ्नो कार्ड सुरक्षित बनाएका थिए ।पीजीटीआई क्वालिफाइङ प्रतियोगिताको उपाधि भने चिलीका माटियास डोमिङग्वेजले जितेका छन् । नेपालका सुवाससँगै भारतीय गल्फरद्वय मोहम्मद सन्जु र एमेच्योर अंशुल कब्थियाल संयुक्त दोस्रो भएका हुन् ।
मकवानपुर गोल्डकपले नयाँ विजेता पाउँदै,"(मकवानपुर)सहिद स्मृति स्थानीय तह मकवानपुर गोल्डकप फुटबल प्रतियोगिताले शनिबार नयाँ विजेता पाउँदै छ । प्रतियोगिताको छैटौं संस्करणको उपाधिलाई विभागीय टोली नेपाल एपीएफ क्लबले एनआरटीविरुद्ध खेल्नेछ । हेटौंडा६ स्थित गौरीटार रंगशालामा हुने प्रतियोगिता विजेताले १५ लाख रुपैयाँ पुरस्कारसहित ट्रफी जित्नेछ । उपविजेताको भागमा १० लाख रुपैयाँ पर्नेछ । यसअघि आर्मीले दुई, थ्रीस्टार, मनाङ मर्स्याङ्दी क्लब र आयोजक मकवानपुर जिल्ला फुटबल संघले ११ पटक उपाधि जितेको छ ।एपीएफले फाइनलको यात्रा तय गर्नेक्रममा वाग्मती युथ क्लब सर्लाहीलाई सेमिफाइनलमा ४० ले पराजित गरेको थियो । एपीएफले अन्तिम आठमा थ्रीस्टारलाई ४० र प्रिक्वाटरफाइनलमा मछिन्द्रलाई पेनाल्टी शुटआउटमा ४३ गोलले हरायो ।एनआरटीले अन्तिम चारमा राजारानी क्लब धनकुटालाई दुर्लभ टाइब्रेकरमा १७१६ ले हारएको थियो । अन्तिम आठमा एनआरटीले चर्च व्वाइजलाई पेनाल्टी शुटआउटमा ४३ र पहिलो खेलमा हिमालयन शेर्पामाथि ३० को नतिजा निकालेको थियो ।निर्धारित ९० मिनेटपछि प्रतियोगितामा सिधै टाइब्रेकरमार्फत खेलको छिनोफानो भइरहेको छ । निर्धारित समयसम्म भएको गोलको अवस्था हेर्ने हो भन्ने एनआरटीभन्दा एपीएफ बलियो देखिन्छ । एनआरटीले फाइनलसम्म पुग्दा विपक्षीको पोस्टमा ५ गोल गर्दा दुई गोल सामना गरेको छ । एपीएफले विपक्षी पोस्टमा हालसम्म १० गोल गर्दा २ गोल बेहोरेको छ ।यो अवस्था हेर्दा एनआरटीका विदेशी गोलरक्षक प्रिसो टाइब्रेकरमा अब्बल देखिएका छन् । जसका कारण एपीएफले निर्धारित समयमै जित्न कोसिस गर्ने देखिन्छ । एपीएफका फरवार्डलाइनका अनिश महर्जन र फोडे फोफानाले उत्कृष्ट प्रदर्शन गरिरहेका छन् । एनआरटीका सरोज तामाङ, रोहन खड्गी र सुमित श्रेष्ठको प्रभाव मैदानभित्र रहँदै आएको छ ।शुक्रबार प्रिम्याच कन्फ्रेन्समा दुवै टोलीका प्रशिक्षक र कप्तानले उपाधि जित्नेमा आफूहरू विश्वस्त रहेको बताएका छन् । छोटो समयको तयारी बाबजुत खेलाडीले राम्रो प्रदर्शन गरेको एनआरटीका प्रशिक्षक जीवन सिन्केमानले बताए । उनले निर्धारित समयमै गोल गर्न आफूहरूले फिनिसिङमा सुधार गरेको बताए । एपीएफका प्रशिक्षक सुमन श्रेष्ठले प्रतिद्वन्द्वीलाई आफूहरूले कमजोर टिमको रूपमा नलिएको बताए । फाइनलमा आफूहरू उच्च मनोबल बोकेर मैदान उत्रने बताए ।एनआरटीले दुई साताअघि इलाम गोल्डकप जितेको थियो भने एपीएफले यस सिजन पहिलो पटक फाइनलमा स्थान बनाएको हो ।"
एक्स्ट्राटेक ओभलको उद्घाटनमा पारस उत्रने,"(काठमाडौं)नेपाली राष्ट्रिय क्रिकेट टोलीका पूर्वकप्तान पारस खड्काले साढे दुई वर्षअघि संन्यासको घोषणा गर्दा धेरैलाई आश्चर्यमा पारेका थिए । ब्याट र बल उत्कृष्ट लयमै रहँदा पनि संन्यास लिएकामा उनीप्रति धेरैले दुखेसो पोखेका थिए ।त्यसयता उनी घरेलु मैदानमा उत्रिएका थिएनन् । अहिले त झन् उनी नेपाल क्रिकेट संघ (क्यान) कै सचिव भइसकेका छन् । गत वर्ष उनले कतारमा मास्टर्स कप खेलेका थिए । अब पारसले घरेलु मैदानमा खेल्ने भएका छन् । रूपन्देहीमा निजी क्षेत्रबाट निर्माण भएको एक्स्ट्राटेक ओभल क्रिकेट मैदानको उद्घाटनमा उनी फागुन १४ गते मैदान उत्रनेछन् । पारसले एकदिने टी१० प्रतियोगितामा विश्वकप २०१४ खेलेको टिमबाट प्रतिनिधित्व गर्नेछन् । पारसको कप्तानीमा नेपालले २०१४ मा ट्वान्टी२० विश्वकप खेलेको थियो । एक्स्ट्राटेक ओभल मैदानको उद्घाटनमा विश्वकप खेलेको नेपाली टोलीका खेलाडीहरू खेल्ने आयोजक एक्स्ट्राटेक प्रालिले शुक्रबार पत्रकार सम्मेलनमार्फत जनाएको छ ।मैले संन्यास लिएपछि धेरैले अब कहिले खेल्नुहुन्छ भनेर सोध्नुभएको थियो, अब एक्स्ट्राटेक ओभल मैदानको उद्घाटनमा गएर खेल्नेछु, पारसले भने, यो इभेन्ट्स पूर्वखेलाडीहरूको सम्मेलन जस्तो हुने आशा लिएको छु । मैले पनि यो मैदानको निर्माण कार्य हेरेर आएको थिएँ, अब नेपाली क्रिकेटले अर्को मैदान पाउनेछ ।नेपाल विश्वकप २०१४ टिमसहित लिजेन्ड्स १९९६, रेस्ट अफ नेपाल र रूपन्देही लिजेन्ड्सले प्रतियोगितामा प्रतिस्पर्धा गर्नेछन् । नेपालले सन् १९९६ मा पहिलो पटक अन्तर्राष्ट्रिय क्रिकेट खेल्दाका खेलाडी लिजेन्ड्स १९९६ टिमबाट खेल्नेछन् । रेस्ट अफ नेपालमा राष्ट्रिय टोलीबाट खेलिसकेका अरू खेलाडी हुनेछन् । रूपन्देही जिल्ला क्रिकेट संघ र लुम्बिनी प्रदेश क्रिकेट संघको समन्वयमा हुने प्रतियोगितामा दुई सेमिफाइनल र एक फाइनल हुनेछ । रूपन्देहीको क्रिकेट धेरै अर्थले नेपालमा पहिलो हो, नेपालले १९९६ मा पहिलो पटक अन्तर्राष्ट्रिय क्रिकेट खेल्दा सबैभन्दा बढी रूपन्देहीका ४ खेलाडी थिए, २०१४ को विश्वकप खेल्दा पनि रूपन्देहीको सबैभन्दा बढी ५ खेलाडी थिए, लुम्बिनी प्रदेश क्रिकेट संघका अध्यक्ष एवं पूर्वखेलाडी सञ्जय गुरुङले भने, नेपालमा निजी क्षेत्रबाट निर्माणाधीन पहिलो क्रिकेट रंगशाला पनि रूपन्देहीमा बनेर अब उद्घाटन नै हुन लागिसकेको छ । यो क्रिकेट मैदानको निर्माणले नेपाली क्रिकेट विकासमा ठूलो भूमिका खेल्ने विश्वास छ ।रूपन्देहीको सिद्धार्थनगर रंगशालामा हालै प्रधानमन्त्री कप क्रिकेट प्रतियोगिता गरिएको थियो । रूपन्देही जिल्ला क्रिकेट संघका सचिव रहेका गुरुङले एक्स्ट्राटेक ओभल मैदानको निर्माण सम्पन्न भएपछि रूपन्देही अन्तर्राष्ट्रिय क्रिकेट आयोजना गर्न तयार रहेको सुनाए । अस्ट्रेलियामा आईटी कम्पनी सञ्चालन गरिरहेका विनोद कुँवर र उनकी श्रीमती सुदीक्षा गौतमले तिलोत्तमा नगरपालिकास्थित दरखसवामा साढे ५ विघा जग्गामा यो मैदान निर्माण गरेका हुन् । मैदानलाई सम्याएपछि जेठ अन्तिममा शिलान्यास गरिएको एक्स्ट्राटेक ओभल मैदान ९ महिनापछि खेल्न योग्य भएकामा पूर्वराष्ट्रिय खेलाडी शक्ति गौचन जादु नै भएको मान्छन् । उनी यस मैदानका ब्रान्ड एम्बासडर हुन् । क्यानका महाप्रबन्धक उत्सव ढुंगानाले निजी क्षेत्रको लगानीमा बनेको मैदानले नेपाली क्रिकेटमा बेन्चमार्क सेट गरेको बताए ।"
"आओ ! प्यारा भाइबहिनी, रेडियो नजिक आओ !","कहाँ अम्बा फल्या छ, खोज्दै हिँड्थ्यौँ । कतिपय मन्त्रालय बन्दै गरेका अवस्थामा थिए । त्यहाँ माथि चढ्थ्यौँ र पिसाब फेर्थ्यौँ । कहिले नेपाल टेलिभिजनतिर जान्थ्यौँ र टीभीमा अनुहार देखाउन मिल्ने केही कार्यक्रम छ कि भनी खोजीखोजी हिँड्थ्यौँ । किशोर पहाडी दाइले बाल कार्यक्रम चलाउनुहुन्थ्यो । कथा भन्नुहुन्थ्यो । हामी कथा सुन्थ्यौँ । त्यसरी कुनैकुनै इपिसोडमा अनुहार देखाउन पनि पाइयो । चाख नाटकबाट बढेर कथातिर पनि गयो ।दस कक्षा पुगेपछि मेरो बालक स्वरमा केही धोध्रोपना आउन थाल्यो । नाटक खेल्नका लागि सायद आफ्नो आवाज न बालकको जस्तो रह्यो, न प्रौढको जस्तो । ओठ मास्तिर बसेका जुँगाका रेखीले टेलिभिजनको बाल कार्यक्रममा गएर कथा सुन्दै अनुहार देखाउन पनि लायक रहिनँ । मस्तिष्क पनि अब बाल कार्यक्रम सुन्न र हेर्न कहाँ मान्थ्यो र ? मेरा रुचिहरू फेरिए, जसरी प्रकृतिले याम फेर्दा रूखले पात फेर्छ । रेडियोसितको सम्बन्ध त्यसपछि सम्झनामा मात्र सीमित रह्यो ।केही सालअघि वासुदेव दाइ बित्नुभयो । लामो समय बिरामी पर्नुभो । हेर्न जाने सल्लाह मिलाउँदा मिलाउँदै उहाँ नै बितेको खबर आयो ।रेडियो नेपालमा रत्न चौधरी ले मेरो अन्तर्वार्ता लिनु बोलाउनुभो । म दुई दशक नाघिसकेपछि रेडियो जाँदै थिए । भौतिक परिवर्तन केही थिएन । खाली हामीले खाजा खाने गरेको पुरानो क्यान्टिन बन्द थियो । अरू उस्तै, दुरुस्तै । हरेक ठाउँ नियालेँ । यहाँनेर हामी बदाम खाँदै बस्थ्यौँ, यहाँनेर नाटकको अभ्यास गर्थ्यौँ, ! पुराना परिचितहरू ओहोरदोहोर गरिरहेको, हाँसेको, गफ गरेको, कतिपय दृश्य आँखै अगाडि अस्पष्ट र धमिलो स्वरूपमा देखिरहेको थिएँ । वासुदेव दाइकै आवाजमा आओ मेरा प्यारा भाइबहिनीहरू, रेडियो नजिक आओ, भनेको आवाज पनि कानमा गुञ्जियो । कालोपत्र पिचमा उभिएर रेडियो नेपालको सेतो गेटतिर हेरेँ र आफ्नो रंगीन बालापनलाई अलिकति बाहिर र अलिकति भित्र खोज्न थालेँ । यही ठाउँमा, जहाँ प्रभात विजयानन्द दाइलाई घेरेर आफ्नो पास भएको कविता लिन आतुर केटाकेटीहरूको झुन्डलाई मेरा वयस्क आँखाले परबाट नियालिरह्यो । त्यो भीडमा मैले आफैँलाई खोजेँ । आफ्ना साथीलाई खोजेँ । आफ्नो अतीतलाई खोजेँ । रहरका खुड्किला उक्लिँदै गरेको आफ्नो प्रद्दीप्त मुहारलाई खोजेँ । त्यही गेटबाहिर उदासी लिएर गइरहेको आफ्नो अनुहारलाई खोजेँ । त्यही गेटबाट गोजीभरि पैसा र आँखाभरि उत्साह सम्हालेर हिँडिरहेको आफ्नो चाञ्चल्यलाई सम्झें ।मन बडो भावुक भएर आयो । अनि आँखा रसिलो । अन्तर्वार्ता जुन स्टुडियोमा भयो, त्यहाँ सायद केही नाटकहरू रेकर्ड भएको हुँदो हो । केही कार्यक्रमहरू चलाएका हुँदा हौँ । हो वा होइनको स्मृतिमा केही समय अलमलिएँ पनि ।रेडियो नेपालले मलाई के दियो ? अथवा दिनुपर्थ्यो ? मैले कहिल्यै लेखाजोखा गरिनँ । दर्जनौँ नाटकमा खेलेँ । रेडियो नेपालमै बाल कार्यक्रमभन्दा बाहिरका कैयौँ नाटकहरू पनि खेलेँ । ती नाटक पढ्दापढ्दा, तिनमा अभिनय गर्दा गर्दा कम्तीमा साहित्यको कखरा सिकेको थिएँ । कोर्सका किताबमा भएका अक्षर र शब्दहरूले झर्को लगाए पनि, नाटक र कविताका शब्दहरूले झर्को नलगाउने रैछन् । मैले यो बुझेँ । जानी नजानी कैयौँ कविता लेखेँ । बुझेर, नबुझेर नाटक लेखेँ । आफूलाई झर्को नलाग्ने र खुब रमाएर गरिने कामबाट आर्जन पनि गर्न सकिन्छ भनेर त्यहीँ सिकेँ ।नौ कक्षामा आफ्नो कक्षालाई प्रतिनिधित्व गर्दै स्कुलमा भएको नाटक प्रतियोगिताका लागि नाटक लेखेँ, खेलेँ र खेलाएँ । दस कक्षामा सरोज खनाललाई हिरो सम्झेर एउटा टेलिचलचित्रको पटकथा नै लेखेँ, जो कसैलाई देखाइँन, त्यो अलग कुरा । लेखेँ नि छोटा कथाहरू, अनि उपन्यास पनि ! अब म रेडियो नेपालबाट योभन्दा के खोजूँ ? आँकडा छैन, रेडियो नेपालले मेरो जेब कति भरिदियो, तर आँत भने तृप्त गरिदियो । कतिपय कुरा आँत तृप्त गरिदिनका लागि हुन्छन्, भोक मेटिदिनका लागि हुन्नन् । भोको पेटमा पनि कोही आफ्नो आँत तृप्त भएको महसुस गर्न सक्छ भने ऊ सच्चा कलाकार हो । रेडियो नेपाल मेरो स्कुल हो । मेरो शिक्षक र मेरो गुरु हो । मेरो विश्वविद्यालय हो । जिन्दगीको लामो यात्रामा बाटोमा भेटेको सुन्दर दृश्य हो । हिँड्दा हिँड्दै बाटोमा भेटेको कलकल बगिरहेको पानीको धारा हो । उदात्त घाममा माइलौं हिँडेपछि भेटिएको चौतारो हो, जहाँ मैले सन्तोषका अनगिन्ती सास फेरेको छु, सुस्केरा फ्याँकेको छु, थकाइ मारेको छु । रेडियो नेपालबाट पाएको मेरो सम्पूर्ण अनुभव एउटा मीठो पुँजी थियो । त्यसैको ब्याज अहिलेसम्म खाइरहेको छु ।"
रणभूमि लाइभ,"नालापानी किल्ला कब्जा गरेपछि अंग्रेज कमान्डर मबी भोलिपल्ट सखारै किल्लामा पुगे । गोर्खाली फौजले छोडेको त्यस थलोमा उनले देखेको दृश्य हृदयविदारक थियो । घाइते महिलापुरुष र लासहरू जताततै छरिएका थिए । खान नपाएका र थाकेकाहरू केही अर्धमृत अवस्थामा पुगेका थिए । उनीहरूको अति नै दयनीय अवस्था देख्दा कठोर हृदयसमेत पग्लिन्थ्यो । आख्यानका घटनाजस्ता यस्ता दृश्यवर्णनले भरिएको गैरआख्यान मुकाम रणमैदान पढ्दा गोर्खाली वीरताको इतिहासमाथि एक खेप घोत्लिन मन लाग्छ । दन्त्यकथाजस्तो लाग्ने वीरताको गाथा गाएरसुनेर आआफ्ना धारणा र वैचारिकी बनाउन विवश पुस्ता दरपुस्ता हुर्काएको छ, नेपाली समाजले । देशभित्रका राज्यविस्तार र युद्धलाई स्वार्थअनुकूल व्याख्या गरिए पनि विशेषगरी अंग्रेजसँग गोर्खालीले लडेको युद्धवर्णन गर्दा भने वीर रस निष्पन्न हुने गरी उत्साह जगाइन्छ । नेपालअंग्रेज युद्धबारे प्रचलित अनेक व्याख्या र किंवदन्तीमा कति सत्यता होलान्, कति कल्पना पनि । आज गर्व गर्न लायक हुने गरी हिजोको युद्धमा के नेपाली साँच्चै विजयी भएको थियो ? नेपालीले त्यस युद्धमा के हार्यो ? के गुमायो ? यिनै प्रश्नको साङ्गोपाङ्ग उत्तर आउने युद्धलाई जिउँदो प्रस्तुति गरिएको ऐतिहासिक पुस्तक हो मुकाम रणमैदान । लेखकका रूपमा ख्यातिप्राप्त खोजपत्रकार मोहन मैनालीको लेखकीय जीवनकै गहन उपलब्धि हुन सक्छ, यो किताब । विसं १८७१ कात्तिक १० गते नालापानीमा सुरु भएर १८७२ फागुन २५ मा मकवानपुरमा टुंगिएको नेपालअंग्रेज युद्धलाई आजसम्म नेपालीले विदेशीसँग लडेको सबैभन्दा लामो युद्ध मानिन्छ । यस युद्धबारे अंग्रेजीमा केही रचना पाइए पनि खस नेपाली भाषामा समग्र बयान गरिएको पुस्तकको अभाव थियो । युद्धमाथि बडेबडे पुराकथाद्वारा गौरव गाइए पनि त्यसका मानवीय क्षति र आघात वर्णनातीत हुन्छन् नै । तर पनि भावी पुस्तालाई सूचित गर्न, आफ्ना बहादुरीका कथा कहन, गल्तीहरूमाथि आत्मसमीक्षा गर्न या इतिहाससम्मत विश्लेषण गर्न पनि यस्ता कहानी प्रकाशमा ल्याइन्छन् । अंग्रेजको वर्णन मात्रै पढ्दा इतिहासको रेखा एक पक्षीय लाग्ने र गोर्खालीका तर्फबाट भनिएका कथा पनि आंशिक मात्रै रहेकाले लेखक मैनालीलिखित मुकाम रणमैदान वास्तविकताको निकै नजिक प्रतीत हुन्छ ।नेपाललाई अहिलेको अवस्थामा राख्ने ठूलो घटनामध्ये एक सुगौली सन्धिअघिको नेपालअंग्रेज युद्धको पूर्ण तस्बिर आउने लिखित इतिहासको रिक्तताबीच मैनालीले अंग्रेज र नेपाल दुवैतिरका कमान्डर र लडाकुहरूले लेखेका चिठी र दुवैतिरका विद्वान्लिखित किताबलेख पढेर यो पुस्तक तयार गरेका छन् । यद्यपि, खस नेपाली भाषामा लिखित कतिपय महत्त्वपूर्ण सम्बन्धित पुस्तक मुकाम रणमैदान को सन्दर्भसामग्रीमा देखिँदैनन् । आजभन्दा २ सय ९ वर्षअघिका उही घटनालाई अंग्रेज र गोर्खाली पक्षले कसरी वर्णन गरेका छन् भनी जान्न यो किताब नै एक मात्र सहज सामग्रीका रूपमा हाम्रोसामु उपलब्ध छ । सहज अप्राप्यप्रायः पुराना दस्तावेजहरू संकलन र अध्ययन गरी आजको पुस्तालाई समेत बोधगम्य पारी सिलेसिलेवार रूपमा पस्कन सक्नु मैनालीको अध्यवसायी सफलता मान्न सकिन्छ । सम्भवतः वृत्तचित्रकार मैनालीको सकारात्मक प्रभावले होला, कतिपय वर्णन यति रोचक छन् कि लाग्छ यी पुस्तकका पाना होइनन्, सिनेमाका जीवन्त दृश्य हुन् । विसं १९१० मा मुलुकी ऐन आएपछि मात्रै लिखित रूपमा जातव्यवस्था मुताविक दण्डविधानले वैधानिकता पाए पनि यस्तो प्रचलनचाहिँ पहिल्यैदेखि थियो भन्ने थप प्रमाण यस पुस्तकमा भेटिन्छ देशद्रोह गरेको आरोप लागेको र सोधपुछ गर्दा कायल भएका एक जना जम्दार र हवल्दारलाई श्रीनगरमा झुन्ड्याइएको थियो । त्यस्तो अपराध गर्ने मानिस मार्न्या जातको भए मारिदिनू र नमार्न्या जातको भए नेल हाल्नू भन्ने आदेश राजाले दिएका थिए । लडाइँका बेलामा वैरीसँग मिल्नुलाई देशद्रोह मानिने हुँदा पाल्पाका अपदस्थ राजा शूरवीर सेनलाई चिठी पुर्याउने सिंह्या बराकोटी र काल्या रानालाई पाल्पामा सबैले देख्ने ठाउँमा झुन्ड्याई मारिएको थियो । गोर्खाली र अंग्रेज आआफ्नो राज्यविस्तारको सिलसिलामा जम्काभेट भए पनि नालापानी यी दुवै शक्तिको आफ्नै भूमि भने थिएन । अंग्रेजहरू बेलायतबाट व्यापारिक उद्देश्य बोकी इस्ट इन्डिया कम्पनी नामबाट प्रवेश गरेर अन्ततः भारतमा साम्राज्य कायम गर्न सफल भएका थिए । व्यापारिक प्रयोजनका कारण नेपाल हुँदै तिब्बतसम्म आफ्नो सम्पर्क र प्रभाव चाहेको अंग्रेजले गोर्खाली राजा पृथ्वीनारायण शाहकै पालामा पनि कूटनीतिक सम्बन्ध गाँस्न खोजेको थियो । यता पृथ्वीनारायणको गोर्खा राज्यविस्तार अभियानले कीर्तिपुर विजय गरेपछि कान्तिपुरका राजा जयप्रकाश मल्लले गोर्खाली सेनाविरुद्ध कम्पनी सरकारसँग सैनिक सहयोग माग्यो । कम्पनीले जयप्रकाशलाई सहयोग गर्न फौज पठाए पनि गोर्खाली फौजसँग पराजित भएको थियो ।पृथ्वीनारायणको मृत्युपछि पनि गोर्खाली राज्य विस्तार अभियानले महाकाली नदी तरेर सन् १७९० मा कुमाऊँ र सन् १८०३ मा गढवाल राज्यमा आफ्नो आधिपत्य जमायो । पछि सन् १८०९ मा काँगडामा भएको युद्धमा हार खाएपछि गोर्खाली फौज सतलजवारि आई बस्नुपर्यो । उता कम्पनीले नेपालको तराई प्रदेशको सीमावर्ती क्षेत्रलाई अधीनमा लिँदै थियो । कुमाऊँ र गढवालको दक्षिणी सिमानासम्म अंग्रेजको आधिपत्य फैलिसकेको थियो । त्यसैले दुवैले परस्परलाई आफ्नो विस्तारवादीसाम्राज्यवादी अभियानविरुद्ध खतराका रूपमा हेर्नु स्वाभाविक थियो । मुकाम रणमैदान मा भनिएको छ दक्षिण सिमानाका जग्गा नेपालले हालसालै जितेर लिएको थियो भने अंग्रेजले पनि त्यस क्षेत्रका जग्गा लडाइँ र सम्झौता गरेर हात पारेको थियो । यतिञ्जेलसम्म हिन्दुस्तान र नेपालमा नक्सा बनाउने र वैज्ञानिक ढंगले साँधसिमाना बाँध्ने चलन थिएन । त्यसैले स्थायी प्राकृतिक सिमाना नभएको मधेशमा कुन जमिन पहिले कसको भोगचलन थियो भन्नेमा विवाद भयो । आफ्नो विजय अभियानमा लगभग अविजित यी दुई महत्त्वाकांक्षी शक्तिबीच अलिकति दम्भ पनि हुँदो हो । मैनालीको विश्लेषण सही लाग्छ किनकि दुई विस्तारवादी शक्ति दम्भी नै देखिए ।सीमाविवाद कूटनीतिक पहलकदमीबाट टुंग्याइएको भए त्यति लामो र भयानक युद्ध लड्नु पर्दैनथ्यो, सायद । त्यति मात्रै होइन, लामो युद्धपछि सुगौली सन्धि भइसक्दा पनि गोर्खाली पक्षले अनावश्यक हठ र खेलाँची गरेकै कारण थप क्षति बेहोर्नुपरेको थियो । १८४७ सालमा सजिलै जितेको कुमाऊँ राज्य गोर्खालीले २५ वर्षपछि सजिलै गुमाउनुको मुख्य कारणमध्ये त्यस राज्यमा गोर्खाली शासकले गरेको अन्यायअत्याचार र ज्यादती पनि एक थियो भन्ने बुझ्नका लागि ऐतिहासिक किताबहरू साक्ष्यका रूपमा छन् । अंग्रेजलाई जित्न नसक्ने मोड आएपछि गोर्खालीले चीनसँग गुहार माग्यो । अंग्रेजले भोटका लागि बाटो छोडिदिन आफूसँग आग्रह गरेकाले सहयोग मागेको झूटो खबर गोर्खालीले चीनलाई पठायो । हुन त, अंग्रेजका तर्फबाट केही मानिस युद्धअघि नै छद्म भेषमा तिब्बततिर लागेका थिए । तर पनि चीन तटस्थ बस्न चाहेको सन्देश प्रतिनिधिमार्फत पटकपटक पठाइयो । झूटको बदला चीनले नेपालमाथि आक्रमण गर्ने धम्की दियो । साथै, पुरानो कुरा पनि उप्काउँदै पत्राचार गर्यो अघि मल्ल राजाहरू पनि चीन बादशाहका शरणमा बसेका थिए । उनीहरूको राज्य तिमीले बल गरेर लियौ । ती देश नेवारहरूलाई थामिदिनू भनी बादशाहले तिमीलाई भनेका छैनन् । जुम्लाको आधा भाग पनि तिमीले बल गरी लियौ । जुम्लाले बादशाहका हजुरमा बिन्ती गरी बादशाहले तिमीलाई पुरानै साँध थामिदिनू भनेका खण्डमा तिमी कहाँसम्म बसौला ? लाग्छ, गोर्खालीका लागि सबैभन्दा ठूलो संकट र लज्जास्पद समय यही थियो । प्रश्न उब्जिन्छ, यस घडीसम्म आइपुग्नुमा को जिम्मेवार थियो ? यसमा गोर्खाली पक्षको कूटनीतिक अदूरदर्शिता देखिँदैन ? तर, यसको अर्थ यो होइन कि वैरीसँग झुक्नुपर्थ्यो या नेपाली भूमि वैरीलाई सुम्पिनुपर्थ्यो । यत्ति हो, गोर्खाली शासकको विस्तारवादी अहंकारलाई भने पानीमाथिको ओभानु बन्ने छुट इतिहासले दिनेछैन । सामान्यतः युद्धमा दुवै पक्षद्वारा आफ्नोतर्फ कम क्षति र बढी उपलब्धि हासिल हुने गरी युद्धयोजना तर्जुमा गर्ने गरिन्छ । तर, यस युद्धमा गोर्खाली पक्षमा लडाकुहुटहुटीबाहेक कुनै बलियो योजना देखिँदैन । अंग्रेज पक्षले युद्ध लड्नुअघि उपयुक्त समय, हमला गर्न जाने बाटो, जंगल, नदी र सैनिकको स्वास्थ्य आदिबारे सोध गर्थ्यो भने गोर्खाली पक्षले प्रायः चिनासाइत हेरेर लड्ने गरेको देखिन्छ । युद्धको सुरुआती चरणमा अंग्रेजले गोर्खाली फौजलाई कम हातहतियारले पनि हराउन सकिन्छ भन्ने सोचेको थियो । तर, भौगोलिक कारणका साथै सहस्र दुःखका बाबजुद अन्तिमसम्म लड्ने गोर्खालीको लडाकु स्वभाव अंग्रेजले पछि मात्रै बुझ्यो । लड्नकै लागि नगए पनि गोर्खाली सेनाका परिवारले पनि बाध्यात्मक रूपमा अंग्रेज सेनाको प्रतिकार गर्नुपर्यो । गोर्खाली फौजले पानी पिउन नपाउँदा पनि निरन्तर लडेको दृश्यवर्णन सकसपूर्ण छ । व्यवस्थित रूपमा आएको अंग्रेजसँग लड्न कतिपय बेला गोर्खाली पक्षसँग स्थायी सैनिकसमेत थिएन । गोर्खाली फौजमा एकवर्षे नियुक्ति पाउनेलाई पारिश्रमिकका रूपमा जग्गा र महिनावारी नगद दिइन्थ्यो । नियुक्ति नपाएका ढाक्र्या सैनिक पछि कुनै बेला नियुक्ति पाइने आसमा आफ्नो घरभन्दा टाढाका गढी, गौंडामा नियुक्तिप्राप्त सैनिकसँगै लडाइँमा सामेल हुन्थे । लडाइँको मुखमा झारा लाउने आदेशबमोजिम गएकाहरू भने लड्नभन्दा होहल्ला गर्न र सामान बोक्न काम लाग्थे । यो प्रसंग नेपाली समाजको वर्गनिर्माणको इतिहासअध्ययनमा सहयोगी सन्दर्भ हुन सक्छ ।यत्ति महत्त्वपूर्ण किताबका कतिपय पक्ष भने खड्किने खालका छन् । उदाहरणार्थ कतैकतै घुस्ने म पुरुष समाख्यानले चाहिँ पठनप्रवाहमा बाधा पुगेको महसुस हुन्छ । नयाँ नाम चलाउनुको साटो पुरानै स्थाननाम दिएर पादटिप्प्णीबाट व्याख्या गर्नु र पुराना चिठीलाई पनि बिनासम्पादन जस्ताको तस्तै पस्केर लेखकले आवश्यक स्पष्टीकरण दिनु नै ऐतिहासिक पुस्तकका लागि सुहाउँदो हुन्थ्यो । अंग्रेजले गोरखा र नेपाल दुवै चलाए पनि पाठकका लागि सजिलो होस् भनेर लेखकले नेपाल चलाएको प्रस्टीकरण तर्कसम्मत लाग्दैन । बाइसीचौबिसी राज्य र राजाहरूको अस्तित्व रहेको समयमा विस्तारवादी गोर्खाली सेनालाई जनताको तहबाट अहिले भनेजस्तो नेपाल राज्यकै प्रतिनिधित्व स्वीकार्य थियोथिएन भन्ने प्रश्नले बृहत् विमर्शको माग गर्छ । साथै, अनुसूचीमा गोर्खाली सेनाको एउटा मात्रै चिठी राख्नु र अंग्रेज पक्षको नराख्नु उत्ति संगतिपूर्ण लाग्दैन । परिशिष्ट खण्डमा पाएसम्मका चिठीहरू हुबहु राख्न सकेको भए अझै विश्वसनीय हुन्थ्यो । एक पाठकका नाताले अपेक्षा राख्न सकिन्छ कि भविष्यमा मुकाम रणमुकाम भाग२ का रूपमा नेपालअंग्रेजको सक्कली ऐतिहासिक चिठीपत्र सम्पूर्णतः प्रकाशित हुनेछ र मुकाम रणमैदान लाई इतिहास दृष्टिको कसीबाट सत्यापन गर्न सकिनेछ । इतिहासमा कतिपय वीरताका पगरी फर्जी थिए भन्ने बोध भक्ति थापासम्बन्धी प्रसंगले बताउँछ । साथै, गोर्खाली पक्षलाई युद्धको तयारीका लागि यत्ति ठूलो समस्या थियो कि सिपाही पाल्नसमेत धौधौ थियो । तलब नपाएका गोर्खाली सेनाले वैरीको क्याम्पमा पुगेर कमान्डरसँग भनेका थिए कि प्रोत्साहन दिए आफूतिरका धेरै सेना अंग्रेज सेनामा आउनेछन् । रणनीतिक योजना, अत्याधुनिक हतियार र प्रशस्त विमर्शजस्ता महत्त्वपूर्ण युद्धतयारीबिना पनि गोर्खाली फौजले निरन्तर लडेको थियो । निकै उपल्लो साहस र आँट भएको गोर्खाली फौजले कतिसम्म तर्सायो भने खुकुरी देख्दा मात्रै पनि अंग्रेजका सिपाही डराउने भए । गोर्खाली फौजको त्यही अदम्य साहसको प्रभावले हुनुपर्छ, नेपालअंग्रेज युद्धपछि नेपालका लडाकु जातिलाई गोर्खा सैनिक कै रूपमा ब्रिटिस र भारतीय सेनामा भर्ती गर्न थालियो । र, एउटा भनाइ पनि प्रसिद्ध भयो यदि कसैले मर्न डर लाग्दैन भन्छ भने या त उसले झूट बोलिरहेको छ वा ऊ गोर्खाली हो । तर, युद्ध भनेको शारीरिक बल, अदम्य साहस र हमला गर्नु मात्रै होइन भन्ने कुराको बलियो उदाहरण नालापानी लडाइँ नै हो । लड्नुको उद्देश्य, प्रक्रिया र परिणामको लेखाजोखाबिना लडेको युद्धले हारको हार पहिर्याएर जान्छ । जतिसुकै बखान गरे पनि नेपालअंग्रेज युद्धलाई नेपालीले निरपेक्ष गर्व गर्नुपर्ने अतिरिक्त कारण देखिँदैन । वास्तवमा यस युद्धलाई वीरताको गाथाभन्दा बढी कूटनीतिक असफलताको परिघटना मान्न सकिन्छ । कवि भूपी शेरचनले हामी कवितामा भनेका छन् हामी वीर छौँ तर बुद्धु छौँ हामी बुद्धु छौँ र, त वीर छौँ हामी बुद्धु नभईकन वीर कहिल्यै हुन सकेनौँ ।भनिन्छ इतिहासमा यदि को कुनै स्थान हुँदैन, कि भयो कि भएन । धेरै कुरा गुमाउँदै सम्पन्न नेपालअंग्रेज युद्धको त्रासद इतिहासलाई निकै जीवन्त शैलीमा चित्रण गर्दै भावी पुस्ताका लागि समेत पठनीय दस्तावेज तयार पार्ने लेखक मोहन मैनालीको मिहिनेत प्रशंसनीय छ । र, मुकाम रणमैदान आज मात्रै होइन, भविष्यमा समेत पढ्नै पर्ने पुस्तकपंक्तिमा दर्ज भएको छ । यो नेपाली वाङ्मयका लागि खुसीको कुरा हो ।"
'वन लभ भित्रको विद्रोही आवाज,"गत वर्ष म भावनात्मक रूपमा एक्लोपनसित लडिरहेकी थिएँ । त्यो एक्लोपन आध्यात्मिक भोकजस्तै गहिरो थियो । त्यही गहिराइमा हो, मैले आफूलाई पुनःस्थापित गर्न सकेको । तर, त्यो एक्लोपनको शून्यता यस्तो पीडादायी अनुभूति रह्यो नि, त्यहाँ म एकक्षण मात्रैका निम्ति पनि कसैको संगत पाउने तृष्णामा छटपटिरहेकी हुन्थें । त्यो कष्टकर छटपटाइमै हो, मलाई संगीतसित प्रेम भएको र संगीतले पनि मलाई एक्लोपनको समस्याबाट टाढा राख्दै, त्यस्तो दृष्टि दिएको, जसलाई मबाट कसैले खोस्न सक्दैन । कतै पढेकी थिएँ, संगीतले दिमागमा गहिरो प्रभाव पार्छ । संगीतका विभिन्न शैलीले व्यक्तिको मुडमा चाँडै महत्त्वपूर्ण प्रभाव पार्न सक्छ र यसले व्यक्तिलाई आनन्ददेखि उत्साह, साथै उदासी, शान्त र विचारशील भावनाको विस्तृत शृंखला पनि अनुभव गराउँछ । त्यसैले त, संगीत बनाउनु पनि संगीत सुन्नुजत्तिकै लाभदायक हुँदो हो । त्यस्तो भए, संगीत पनि यौगिक कला रहेछ । तर, कला नाङ्गोपनको यथार्थदेखि सुरु भएको वरदान हो । प्रस्तर युगमा जतिखेर मान्छे नाङ्गा थिए, त्यो नाङ्गोपन ढाक्ने प्रचेष्टामा कला सुरु भएको थियो । त्यो जटिलतम परिस्थिति यस्तो बर्बरता प्रमुख थियो, त्यहाँ कलाले आफ्नो उपस्थिति चियाउने मौका पाउनु भनेको कोइलाको विराट् राशिभित्र हीरा भेटाए समानको जटिल कुरा थियो ।त्यसैले पुरातन समाजमा जतिखेर कलाको सौन्दर्यमा परिमार्जित मानव सभ्यताले शान्तिको सास फेर्ने युग आयो, त्यतिबेलादेखि मात्रै हो आदिम सभ्यतामा कलाले मस्तिष्कको आनन्द र गहिराइमा बास पाएको । र, कला मूर्तदेखि अमूर्ततर्फ पाइलो सार्दै गएको, बिस्तारै आदिम गुफाको ढुङ्गे भित्तामा संकेतहरू कोर्दै सभ्यताहरूले पहिलो पटक संगीत सुरु गरेको । त्यसपछि बालकले दूध चुस्नेबित्तिकै जसरी कलात्मक प्रवृत्तिलाई आफ्नो विचारपरिधिमा जोड्छ, संगीत उस्तै प्रमुख विषय बन्दै संस्कृतिम समावेश भयो । गत वर्षको त्यो भयंकर एकाकीपनमा मलाई म्युजिकजिनियस, रेगे लेजेन्ड बब मार्लीको गीत र उनको रास्ताफेरियन जीवनले खुब प्रभाव पार्यो । हो, उही बब मार्ली, जसको अनुहार टीसर्टहरूमा वा छात्रावास, होटल वा घरका कोठामा पोस्टर बन्छन् । एस्ट्रे, रोलिङ पेपर र बब मार्ली टोपी, जसले रास्ता रंगमा सबैभन्दा ठूलो रेगे सुपरको पोर्टेट फिचर गरिरहन्छ । त्यही स्टार, जो स्टारहरू ले भरिएको दशकमा सबैभन्दा विश्वस्त र रोमाञ्चक स्टार बने । ठीक बुझ्नुभो, म त्यही बब मार्लीको कुरा गर्दै छु, जो ७० को दशकमा सबैभन्दा आकर्षक रकस्टार थिए, जसको संगीतशैलीमा रेगे, स्का, रङ्क र रास्ताफेरियनवादजस्ता विभिन्न विधा मिसिएका थिए । हो, बब मार्लीको संगीतमा विशेष जादु छ ।बब मार्लीले कतै भनेका थिए, संगीतबारे एउटा राम्रो कुरा, जब यसले तपाईंलाई हिर्काउँछ, तपाईंलाई कुनै पीडा महसुस हुँदैन । सायद संगीतप्रति बब मार्लीको त्यो इमानदार प्रेम थियो, जसले रेगे संगीतलाई लोकप्रिय बनायो र त्यही संगीतमार्फत बबले समस्याग्रस्त मातृभूमि जमैकाको सत्यतालाई जनश्रोतासम्म ल्याए । मार्लीको रेगे गीतले जमैका, अमेरिका, इङ्ल्यान्ड र युरोपबाहिरका मानिसबारे सत्यहरू बोल्ने तरिका खोजिरहेको थियो । बब परिचित सिमाना बाहिरको संसारका लागि पनि बोल्न चाहन्थे एक संसार, जसबारे मार्लीका श्रोतालाई पर्याप्त थाहा छैन ।त्यसैले सायद, गत वर्षदेखि म बब मार्लीका प्रत्येक गीतको पक्का फ्यान बनें । त्यस्तो फ्यान, जो मार्लीगीत सुन्नेहरूसित पनि आत्मीय अनुभव गर्न थाल्यो । सायद त्यही कारण रास्ताफेरियनवादसित बाँचिरहेकी एलिनालाई दार्जिलिङमा लामा वर्षहरूपछि अचानक भेट्दा मेरो खुसीको सीमै थिएन । त्यो पुसको चिसो रात थियो । कोठाको अँध्यारो भित्तामा बाहिरको चन्द्रमाको उज्यालो प्रतिबिम्बित भइरहेको थियो भने सुनसान आकाशमा ताराहरू पुसको चिसोमा काँपिरहेका थिए । तर, त्यस्तो चिसोमा पनि मेरो कोठा बब मार्लीका चाखलाग्दो गफमा डम्म सल्किइरहेको थियो । एलिनाले बात गर्दागर्दै गाँजाको चुरोट झिकिन् । मलाई थाहा थियो, एलिना औधी गाँजा पिउँछिन् । म गैरी स्टिकलको किताब बब मार्ली पढ्न थालेँ, पढ्दापढ्दै एक जग्गामा क्यालिफोर्नियामा बसोबास गर्ने, काठमाडौँका सञ्जीव देवको भनाइ पढेँ, नेपालमा मानिसले बब मार्लीलाई मनमा बसाएका छन् भने कतिले बबको रास्ता विश्वासलाई आत्मामा छापेका छन्, वास्तवमा रास्ताको हिन्दी अर्थ हो बाटो, जसले अध्यात्मको यात्रातिर प्रेरित गर्छ । आजको दशकमा बब मार्ली, नेपालमा एक पवित्र तपस्वी मानिसका रूपमा पुजिन्छन् । त्यसैले बबको संगीत यस विश्व रहुन्जेल जीवित नै रहनेछ । किताब पढिसक्दानसक्दै, एलिनाले सिंगो चुरोट आधा पारिन् र मेरो मुखभरि गाँजाको धूवाँ उडाउँदै अचानक मार्लीको गीत गाउन थालिन्म अन्धो रहुन्जेल म धूम्रपान गरी गाँजा खान्छुगाँजा गाँजाफेरि, चुरोट तानिन् र छेउमा खरानी उडाउँदै मार्लीका शब्द दोहोर्याउँदै भन्न थालिन्, तिमीले गर्ने सबै दुष्टता, जडीबुटीले आफैंलाई र तिम्रो विवेकलाई प्रकट पार्छ । आफैंलाई स्पष्ट देखाऊ किनकि जडीबुटीले तिम्रो ध्यान दिन्छ । यो प्राकृतिक रूप मात्रै हो र यो रूखजस्तै बढ्छ ।वास्तवमा बब मार्ली गाँजाबाहेक सबै धूमपानविरुद्ध थिए । त्यसैले भन्ने गर्थे, जडीबुटी राष्ट्रको उपचार हो, रक्सी विनाश हो । साथीको मुखको कुनामा निरन्तर बलिरहेको थियो चुरोट र जब ऊ एउटा चुरोट समाप्त पार्थी, अर्को बालिहाल्थ्यो । तर, खोइ मलाई चाहिँ गाँजामा उति चासो लागेन । बरु म यसको अमिलो धूवाँमा उकुसमुकुस निस्सासिँदै सोच्न बाध्य बने, के साँच्चै बब मार्ली गाँजाको गड फादर मात्र थिए होलान् ? पक्कै होइन । मार्लीको संगीतको मर्म धेरै कमले बुझेका छन् । प्रायःले उनको टीसर्ट लगाएर अनुहारमा अनन्त मुस्कान बोक्दै, उनको नाममा गाँजाचुरोट सल्काउँदै उनलाई विन्दासपनसित जोडेर हेर्छन् । तर, उनी गाँजाको धूवाँभन्दा पर, सबै समयको सबैभन्दा विश्वव्यापी प्रिय संगीतकार हुन् र धेरै अन्य कलाकारभन्दा मानवतासँग सम्बन्धित मानिस । २० वर्षे करिअरको प्रत्येक चरणमा संगीतको माध्यमबाट मानव जातिको ठूलो हिस्सालाई असर पारे उनले । उनको सन्देश सरल थियो एक प्रेम । सन् १९७७ मा एल्बम एक्सोडस रिलिज भएको, यो कालातीत ट्र्याक विश्वभर शान्ति र एकताको गीत बन्यो । सायद, यस्तै एक प्रेमको अवधारणामा नेपाल पनि कायल बन्यो । नेपालमा अन्नपूर्ण सर्किट हुँदै पैदलमा र स्वयम्भूनाथमा एकजना व्यापारीले माला बेच्न राखेको ट्रेमा लेखेको भेटिँदोरहेछ बी मार्लीको नाममा रास्ताफरी ! मन्दिरबाट अलिकति तल जाँदा मार्लीको फोटो भित्ताभरि सजिएको भेटिँदो हो । बसको सवारीमा पनि मार्लीको फोटोसाथ तीन रङ (हरियो, पहेँलो, रातो) पोतिएको र जिप सवारीमा पनि एक प्रेम लेखिएको प्यानल झुन्डिएको । फेरि ठमेल, काठमाडौंको त्यो रेगे बार, जसको भित्ताभरि बब मार्लीको पोस्टरले बारकै सम्पूर्ण वातावरणमा जीवन थपिरहेको रमणीय दृश्य ! क्लासिक रक अनि रेगे संगीतमा रमिरहेको मादक वातावरण झन् अझ मनमोहक बन्दो हो । हो त्यही रेगे बारमा चिकन कर्डन खाँदै एलिनाले गत वर्ष मलाई मेसेन्जरमा भिडियो कल गर्दै भनेकी थिइन्, तिमीलाई थाहा छ ? अन्नपूर्ण सर्किट वरिपरि हिप्पी ट्रेलहरू पछ्याउँदै जिमी हेन्ड्रिक्स नेपाल आएका थिए । जिमी जोमसोमको एउटा होटलमा बसेका थिए, जसलाई हाल ठक खोला लज एन्ड जिमी हेन्ड्रिक्स रेस्टुरेन्ट भनिन्छ । त्यहाँको रुम नम्बर ६ मा बस्ने आग्रहमा छेउको साइनबोर्डमा लेखिएको छ, जिमी हेन्ड्रिक्सको रुममा, एउटै लजमा बस्ने मौका । त्यसको छेउ ढुंगामा पनि लेखिएको रहेछ यदि मैले तिमीलाई यस संसारमा नदेखे भने अर्कोमा देख्नेछु ढिलो नगर । जिमी हेन्ड्रिक्स ।उस्तै रेगेराजा बब मार्ली मुक्तिनाथको भ्रमणमा ७० को दशकमा पुगेका थिए भनिन्छ । र, यस्तो पनि भनिन्छ मुक्तिनाथमा एक होटलमा उनी बसेका थिए, जसलाई हाल, बब मार्ली रेस्टुरेन्ट भनिँदोरहेछ । तर, यी विषयको पक्का तथ्य भेटिँदैन । त्यो किंवदन्ती मात्र पनि हुन सक्छ । तर, नेपालमा फ्रिक स्ट्रिट अर्थात् झोंछे टोल (काठमाडौं दरबार स्क्वायरको दक्षिणीतर्फ वसन्तपुरमा अवस्थित सडक) साठीको दशकमा विश्वभरि हिप्पीका लागि तीर्थस्थल समान थियो । त्यहाँ लगभग सबै पसललाई कानुनी रूपमै गाँजा बेच्ने सरकारी प्रमाणपत्र दिइएको थियो । साठी र सत्तरको दशकमा नेपाल पश्चिमी देशसित व्यापारका निम्ति खोलिँदै थियो । त्यसैले होला त्यहाँको वातावरणमा सांस्कृतिक सम्मिश्रणको प्रभाव पर्दै आएको । र, हुन सक्छ ७० र ८० को दशकको उत्तरार्द्धमा केही संगीतले पनि नेपाली युवामा बलियो असर छोडेको थियो, जतिखेर पश्चिमी संसारमा लेड जेप्पेलिन, डिप पर्पल, द बिटल्स, जिमी हेन्ड्रिक्स, बब डायलन, बब मार्ली इत्यादि ब्यान्ड र रकस्टारको बोलवाला थियो । नेपाल विश्वमा चलिरहेको हिप्पी संस्कृतिको साक्षी बनिरहेको थियो । हिप्पी संस्कृतिको प्रभावलाई अहिले पनि मुक्तिनाथको बब मार्ली रेस्टुरेन्ट, त्यहाँ पाइने रेगे टोपी, झोला, बबमार्ली टीसर्ट, सयौं सवारीमा कोरिएका बबका अनुहारहरूले साँचेर राखेको छ, एलिनाले यति भनिसक्दा नसक्दै रेगे बारको पृष्ठभूमिमा बब मार्लीको चर्चित गीत स्टिर इट अप बज्यो । यो गीत सकिनेबित्तिकै त्यहाँ बज्न थाल्यो, नो वुमन नो क्राई । प्रायः यस गीतलाई प्रेमगीतका रूपमा गाउँछन्, तर यसको वास्तविक अर्थ गहिरो छ । यसले प्रेमभन्दा बढी आशाको विषयवस्तु छुन्छ । मुख्य रूपमा गरिबीसँग बाँचिरहेका व्यक्तिका संघर्ष र अनुभवको कथा यसको केन्द्रमा छ । यस गीतको प्रेरणा पक्कै बब मार्ली जमैकाको किङ्स्टनमा रहेको गरिबीले ग्रस्त क्षेत्र ट्रेन्चटाउनमा हुर्केको स्वयम्को अनुभव थियो । नो वुमन, नो क्राई भनाइले पुरुष एक्लै हुँदा र उसको छेउ महिला नहुँदा उसले आँसु बगाउनुको कुनै अर्थ हुँदैन भन्दै आफूमा आत्मीय बल खोज्ने र प्रतिकूलताको सामना गर्ने विचार व्यक्त गर्छ । नियतिले भिसाका निम्ति रोबर्ट नेस्ता मार्लीको नाम बब मार्ली भएको थियो, जमैकन अध्यागमन अधिकारीको दबाबमा बदलिएको । बब मार्ली सन् १९६६ मा फिलडेल्फिज, संयुक्त राज्य अमेरिकामा आमा सेडेलालाई भेट्न गए । त्यो फिलडेल्फिजको अत्यन्त चिसो शुक्रबारको एक दिन थियो । त्यो चिसोमा बब मार्ली थोरै कपडामा आफ्नो गरिबी ढाक्दै एउटा स्थायी नोकरीको खोजीमा पुगेका थिए ।आमा सेडेलाले विल्मिङ्टन वाटरफ्रन्टको पानीजहाजमा कुल्ली कामका निम्ति मिस्टर बुकरसँग मार्लीको कुरा गरिन् । त्यो कामका निम्ति बलियो व्यक्तिको खाँचो थियो, तर बब मार्ली थिए फुटबल खेल्ने छरितो, दुब्लो २१ वर्षे केटा । छोरालाई बलियो देखाउन आमाले लुगाका परत शरीरभरि टाँसिदिइन्, तर त्यो तरिकाले काम गरेन । फिलडेल्फिजको चिसोमा साँझतिर बब मार्ली घर फिरे र भने, म कुल्लीका निम्ति ठीक छैन भन्दै हाकिमले पानीजहाजबाट निकालिदियो । त्यसपछि बब मार्लीले सन् १९६६ मा क्रिसलर कारखाना नेबार्क, संयुक्त राज्य अमेरिका र डुपोन्ट प्रयोगशालामा सहायकका रूपमा एक वर्षसम्म काम गरे । त्यो समय थियो अमेरिकाको राजनीतिक उथलपुथल, ब्ल्याक प्यान्थर्सको उदय, माल्कम एक्स, मार्टिन लुथर किङको प्रभाव र जातीय स्वतन्त्रताका लागि बढ्दो आन्दोलनको । बब मार्लीले रंगभेदका कारण नस्लवादको सामना गरे । नस्लवादको चपेटामा उनको दार्शनिकराजनीतिक आदर्शवादलाई धेरै प्रभाव पार्यो ।त्यसपछि मार्लीको भिसा सकियो र संगीतका निम्ति जमैका फर्किए । त्यहाँ उनले आफूले भोगेको नस्लवाद दर्शाउँदै गीतहरू लेखे । यसैक्रममा मार्लीले बफेलो सोल्जर लेखे । यस गीतले अश्वेतमाथिको उत्पीडन र असमानता, जातीय अन्याय र सामाजिकआर्थिक असमानताको यथास्थितिविरुद्ध लड्दै अमेरिकामा स्वतन्त्रता प्राप्त गर्न र डायस्पोरामा बाँचिरहेका अफ्रिकीअमेरिकी सैनिकको अनुभवको कथा बोलिरहेको थियो । सन् १९७८ मा जिम्बाब्वेको स्वतन्त्रताका लागि मनाइएको त्यो उत्सव मार्ली र वेलरका निम्ति धेरै यादगार बन्न पुग्यो । त्यो रंगभेदविरुद्धको गृहयुद्ध थियो । मार्लीलाई व्यक्तिगत रूपमा त्यस समारोहमा गीत प्रदर्शन गर्न निमन्त्रणा गरिएको थियो । समारोहमा बब मार्लीले आई सट द शेरिफ गीत गाएका थिए, जुन सन् १९७३ को बर्निन एल्बमको चर्चित ट्र्याक थियो । गीतले भन्थ्यो, म भन्न चाहन्छु मैले पुलिसलाई गोली हानेँ, तर सरकारले गडबड गर्यो, त्यसैले बरु मैले शेरिफलाई गोली हानेँ त्यही न्यायको विचार थियो ।यो गीत गाएपछि जिम्बाब्वेको समारोहमा दंगा मच्चियो । धुन सकिएपछि सबै ठाउँबाट मानिसहरू सडकमा दौडिरहेका देखिन्थे । स्टेडियमका पर्खालहरूमा आँसुग्यास फ्याँकियो, त्यहाँ केही टाढा युद्ध शिविरका कैदी पनि थिए । तिनीहरूमध्ये ७ हजारले स्टेडियममा आउन जेल तोडे । मानिसको भीडले स्टेडियमको गेट भत्काए अनि सबैले बब मार्लीको गीत आई सट द शेरिफ गाउन थाले । त्यसपछि, संसारले बब मार्लीलाई अझै चिन्यो । त्यतिबेलासम्म बब मार्ली सामयिक, व्यक्तिगत, स्थानीय, अन्तर्राष्ट्रिय, सामाजिक र राजनीतिक मद्दाहरूमा साहसपूर्वक टिप्पणी गर्ने सचेत एक मास्टर कम्युनिकेटर बनिसकेका थिए । मार्ली भन्ने गर्थे, आफैंलाई न्याय नगरेसम्म न्याय खोजिबस, म कालो मानिसको पक्षमा उभिन्न, म गोरा मानिसको पक्षमा पनि उभिन्न, म ईश्वरको पक्षमा उभिनेछु ।तर, बबको जीवन ईश्वरले छोटो निर्धारित गरे । बब मार्लीलाई घातक मेलानोमा (छालाको क्यान्सर) भएको निदान गरिएको थियो । डाक्टरले फुटबल खेलर घाइते भएको उनको औंलामा घाउ फेला पारेपछि त्यो औंला काट्न सिफारिस गरे । तर, बब मार्ली रास्ताफेरियन धर्मका सिद्धान्त दृढतापूर्वक पालन गर्ने विश्वासी थिए र शल्यक्रियाको विरोध गरे । त्यति नै बेला मार्लीले रिडेम्पसन गीत गाए । मार्लीलाई निश्चित थाहा थियो यो उनको अन्तिम रेकर्डेड गीत हुनेछ । त्यसैले रिडेम्पसन उनको अन्य रेकर्डिङभन्दा बेग्लै छ रेगे बिट्सको सट्टा उनले एक्लै ध्वनिक गितारसँगै यो गाएका छन् । दासत्वबाट स्वतन्त्र बन्ने गीत हो यो । यो गीतले बब मार्लीको भनाइ, मानसिक दासत्वबाट मुक्त बन्न आफूबाहेक अरू कसैले पनि दिमाग मुक्त गर्न सक्दैन भन्ने सन्देश बारम्बार दोहोर्याइरहन्छ ।बब मार्ली ड्रेडलक कपाल, नीलो जिन्स र टिसर्ट वा रेट्रो खेलकुद वा डेनिमको साथ सलोच टोपी, ब्रिम्स र बिनी लगाएका सुन्दर रक स्टार थिए । बब एक पौराणिक कथा थिए, जसको संगीत आज पनि अर्थपूर्ण तथा लोकप्रिय छ । बब मार्ली वरपरका धेरै चिजबाट प्रेरित भए, त्यसैले उनले जीवनलाई अवलोकन गरे । बबलाई होप रोडमा राजनीतिक रूपमा प्रेरित हत्याको प्रयासमा आक्रमण गरियो, जसमा उनको छाती र हातमा गोली लाग्यो । दुई दिनपछि स्माइल जमैका कन्सर्ट मा उनी स्टेजमा गए, ब्यान्डेज लगाएर उनले खुब गाए । एक वर्षपछि बब मार्लीले जमैकामा वन लभ पिस कन्सर्ट गरे । कन्सर्टमा दुई प्रतिस्पर्धी पार्टीका नेतालाई स्टेजमा ल्याए, जतिखेर जमैका गृहयुद्धले तड्पिरहेको थियो । बबले शान्तिको अपिलमा जैमिन गीत गाउँदै दुई पार्टीको हात मिलाइदिए । त्यो अत्यन्त प्रभावशाली घटना थियो । त्यस रात स्टेजमा बब मार्लीको ऊर्जा साँच्चै पौराणिक देखिन्थ्यो । गत वर्ष बब मार्ली मेरा निम्ति त्यो एक्लोपनको दासत्वबाट मुक्ति दिने, दार्शनिक कलाकार बनेका थिए । त्यसैले आज मेरो कोठाका भित्ताहरू उही बब मार्लीका पेन्टिङले सजिएका छन् । र, मेरो कोठामा बजिरहेको हुन्छ, बब मार्लीका गीतहरू तस्बिर ट्रेन्च टाउन रक, गेट अप स्ट्यान्ड अप, कङ्क्रिट जंगल, क्याच ए फायर, रास्तामान भाइब्रेसन, नेचुरल मिस्टिक, लाइभली अप युरसेल्फ, नेटी डर, नो मोर ट्रबल ! यो आलेख लेख्दै गर्दा मेरोछेउ टेबलमा स्टेफेन्सको किताब द ओरल हिस्ट्री अफ बब मार्ली छ, जहाँ रेगे किंवदन्तीको सुविधाजनक बिन्दुबाट पर ३६० डिग्री कोणमा लेखिएको बब मार्लीको जीवनी छ । किताबमा चार दशक अवधिमा बब मार्लीसँग नजिक भएका ७५ व्यक्ति (परिवार, साथी, छिमेकी, संगीतकार) सँग मार्लीबारे अन्तर्वार्ता छ । सोचिरहेको छु, यो किताब पढेपछि झन् छेउबाटै बुझ्नेछु रेगे लेजेन्ड बब मार्लीलाई ।"
अन्धकार : एक इन्लाइटन्मेन्ट,"मलाई आजभोलि अँध्यारोसँग डर लाग्दैन अहँ, पटक्कै लाग्दैन बरू उज्यालोमा हुन्छु सशंकित कतै म सिकारीहरुको व्यूहमा त फसेकी छैन ?"
"आधा नायक, आधा खलनायक !","भारतीय मूलका बेलायतीअमेरिकी उपन्यासकार सलमान रुस्दी २०औं शताब्दीको उत्तरार्द्धदेखि आजसम्म विश्व साहित्यिक कित्तामा आफ्नो जब्बर उपस्थिति र प्राज्ञिक प्रभुत्व कायम राखिराख्न सफल एक हक्की लेखक हुन् । सन् २०२२ को अगस्टमा पछिल्लो पटक संयुक्त राज्य अमेरिकाको न्युयोर्कमा रुस्दीमाथि ज्यानै लिने उद्देश्यले एकजना लेवनानीअमेरिकी मुस्लिम दुराग्रहीबाट सांघातिक हमला भयो । उनले एउटा आँखाको दृष्टि नै गुमाउनुपरेको सो हमला सतहमा त एका निडर लेखकमाथि गरिएको थियो, तर एकजना लेखकमाथिको हमलाको रूपमा मात्रै उक्त हमलालाई बुझियो वा व्याख्या गरियो भने आधुनिक विश्वको सांस्कृतिक विकास र सभ्यतामाथि अन्याय हुन जान्छ । आजको परिष्कृत र विद्वत् सामाजिक उच्चताको समयमा वैचारिक र प्राज्ञिक स्वतन्त्रतासहित हरकोही व्यक्तिले अभ्यास गर्न पाउने कतिपय आधारभूत नैसर्गिक अधिकारको सवाल पनि सँगै गाँसिएर आउने भइहाल्यो । उक्त हमलाको सतहमा देखिने प्रथम दृष्टियुक्त तथ्य भनेकै रुस्दीसितको मुस्लिम सत्ताको मानसिक त्रास र हतासपन हो । रुस्दीले मुस्लिम समुदायको पवित्र धर्मग्रन्थ कुरानमाथि गर्दै आएको वा थप गर्न सक्ने औपन्यासिक व्याख्या वा निजी पुनर्बोध जसले पैगम्बर मोहम्मदलाई मानवीकरण मात्रै नभई दानवीकरण नै गरिदिने जगजगी बढाउँदै लगेको मुस्लिम धार्मिक सत्ता ठान्छ । यसका निम्ति मुस्लिम विश्व उनीसित कति त्राहीमाम छ भन्ने अन्दाज उनको ज्यानै लिने प्रयत्नसहितका हमला शृंखलाबाट पनि लगाउन सकियो । खासगरी, मुस्लिम विश्व रुस्दीले सोच्ने विचार, बोल्ने भाषा र लेख्ने कन्टेन्टसित त्रस्त रहिरहनुको अन्तर्य के हो भने, रुस्दीलाई गैरमुस्लिम वा बाँकी विश्वले मज्जाले सुन्छ र पत्याउँछ जति मुस्लिम विश्वलाई गैरमुस्लिम वा पश्चिम विश्वले सुन्दैन र पत्याउँदैन पनि । हुन त, कुनै पनि धर्मप्रतिको अति आस्था एकखाले सांस्कृतिक दुर्व्यसन नै हो । यसको तर्कशास्त्रीय वा निष्पक्ष प्राज्ञिक व्याख्या के हो भने समाजलाई बाँधेर राखेको सांस्कृतिक अनुबन्धनलाई धर्मान्धता वा धार्मिक कट्टरताको रापले खियाउँदै लैजान्छ र त्यसले अन्ततः समाजलाई जस्तो अवस्थामा रहिरहनुपर्ने हो, सो सामाजिक परिपथबाट सांस्कृतिक मनोमालिन्यउन्मुख तुल्याइदिन्छ । मुस्लिम परिचय बोकेको मुस्लिम वंशको खुन (रुस्दी) पश्चिमा राष्ट्रको शरणमा रहनु, तिनकै मानो खानु र तिनैको गीत गाउनु मुस्लिम विश्वको निम्ति अजीर्ण भए बराबर हो । यसबाट मुस्लिम विश्वले एकखाले मानमर्दनबोध गर्दै आएको स्पष्ट हुन्छ । पश्चिम विश्व त दशकौंदेखि इस्लामोफोवियाको रन्किँदो भुंग्रोमा रापिँदै आएको छ । ९११ मा भएको अमेरिकी ट्वीन टावर हमलापछि पश्चिमी आँखाले हरकोही मुस्लिम अनुहारमा आतंककारीको कठोर र विद्रुप तस्बिर देख्दै आएको छ π आजसम्म मुस्लिम विश्वलाई समष्टिगत रूपमा हेरिने पश्चिमा नजरिया र गरिने व्यवहार स्वयं उक्त तथ्यको पुस्ट्याइँ हो । यो त राजनीतिक सत्ताको कुरा भयो । पश्चिमा बौद्धिकप्राज्ञिक सत्तासमेतले मुस्लिम साहित्य र संस्कृतिलाई अझै पनि सम्मानजनक दृष्टिले हेर्दैन । यी चिजप्रति उनीहरूको बनिबनाउ धारणा छ, जुन मूल्यमा आधारित छैन । त्यो मुस्लिम विश्वको निम्ति मान्य हुने कुरा भएन । यसैबीच, सन् १९८८ मा जब रुस्दीको द स्याटनिक भर्सेस प्रकाशित भयो, यसले मुस्लिम धर्म र सांस्कृतिक मर्ममा प्रहार गर्दै उक्त समुदायमाथि गहिरो ठेस पुर्याएको ठानियो । उक्त किताब र रुस्दीमाथि विश्व मुस्लिम समुदायको आक्रोश खनिनुको पछाडिको मुख्य कारणमध्ये थियो, मुस्लिम धर्मगुरु पैगम्बर मोहम्मदको मानहानि π रुस्दीले पैगम्बर मोहम्मदलाई सैतानीकरण गरेको मुस्लिम समुदायको ठहर थियो । किनभने, मुस्लिम धर्मले पवित्र धर्मग्रन्थको निजी व्याख्या गर्ने छुट आफ्नै समुदायकै भए पनि कसैलाई दिँदैन । पाकिस्तानले द स्याटनिक भर्सेसमा तत्काल प्रतिबन्ध लगायो । बंगलादेश, सुडान, दक्षिण अफ्रिका, मलेसियालगायत अन्य मुस्लिम मुलुकहरू पनि यो सूचीमा सामेल भए । इस्लामिक फाउन्डेसन अफ् लेइचेस्टर नामक एउटा संगठनको अगुवाइमा बेलायतमै पनि उक्त किताबमाथि प्रतिबन्ध लगाउने प्रयत्न भयो । त्यसो त गैरमुस्लिम मुलुक भारतमै पनि तत्कालीन राजीव गान्धी प्रशासनले द स्याटनिक भर्सेसमाथि प्रतिबन्ध लगायो । इरानका तत्कालीन सर्वोच्च नेता आयातोल्लाह खोमेनीले त सन् १९८९ को फेब्रुअरी १४ मा रुस्दीको टाउको छिनाल्नेलाई इनाम दिने फर्मानसहित उनीविरुद्ध फतवा जारी गरे । ताकि उप्रान्त मुस्लिम धर्मलाई अपमान गर्ने दुस्साहस कसैले गर्न नसकोस् π रुस्दीले आफूविरुद्ध फतवा जारी भइसकेपछि विश्वभर रहेका मुस्लिम समुदायप्रति क्षमायाचना पनि गरे । तर, क्षमायाचनाले रुस्दीले गरेको धार्मिक अपमानको शोधभर्ना हुन नसक्ने तर्क सर्वोच्च नेता खोमेनीको थियो । विश्वका कतिपय सहर र स्थानमा रुस्दीविरुद्ध हिंसात्मक प्रदर्शनहरू भड्किए । किताबहरू जलाइएनन् मात्रै, किताबसँग सम्बन्धित जोकोही पनि मुस्लिम सत्ता र समुदायको निसाना बन्यो । अमेरिकाको न्युयोर्कस्थित एउटा साप्ताहिक पत्रिका द रिभरडेल प्रेसले पाठकले द स्याटनिक भर्सेस पढ्न पाउनुपर्ने अभिमतसहितको सम्पादकीय लेखेकै कारण उक्त पत्रिकाको कार्यालय ध्वस्त पारियो । यसैबीच, पश्चिमा विश्व र मुस्लिम विश्वबीच वैश्विक राजनीतिक टकराव देखियो । सन् १९८९ को मेमा बेलायतले रुस्दीलाई दिएको शरण र संरक्षणको विरोध गर्दै लेबनानमा ज्याकी म्यान नामक एकजना बेलायती रोयल एयरफोर्सका पाइलटलाई अपहरण गरी साढे दुई वर्षसम्म नजरबन्दमा राखियो । सन् १९९१ मा जापानी अनुवादक हितोसी इगाराशीको हत्या भयो भने इटालियन अनुवादकलाई पनि छुरा प्रहार गरियो । रुस्दीका किताब बेच्ने विश्वभरका कतिपय बुक स्टोरमा पनि आगजनी र बम विस्फोट गराइयो । यति हुँदाहुँदै पनि रुस्दीमाथि लगाइएको फतवाको गैरमुस्लिम विश्वले चाहिँ कडा प्रतिवाद गरिरह्यो । रुस्दीको मानव अधिकारको हनन भएको सो कार्यको संसारभर चर्को विरोध भयो । पश्चिम विश्वले कुनै दोस्रो मुलुकको नागरिकको आधारभूत अधिकारको खिलापमा असम्बन्धित मुलुकले कुनै पनि कदम चाल्न नपाउने दलिलसहित वक्तव्य जारी गरे । रुस्दीको वाक् स्वतन्त्रतासहित धार्मिक स्वतन्त्रतासम्बन्धी विश्वव्यापी हकको हनन भएको टिप्पणीसहित विश्व प्राज्ञिक पंक्तिबाट रुस्दीको समर्थनमा बोल्न र लेख्न थालियो । सो विवादकै कारण बेलायतइरान कूटनीतिक सम्बन्ध पनि टुट्यो । तत्कालीन युरोपेली आर्थिक समुदायले तेहरानबाट आफ्ना कूटनीतिक दूतहरू फिर्ता बोलाए । यसरी, इरानी सर्वोच्च नेता खोमेनीले जारी गरेको फतवाको दाम्लो झन्डै एक दशकसम्म रुस्दीको गलामा झुन्डिइरह्यो π यसैबीच, सन् १९९८ मा फेरिएका सुधारवादी इरानी राष्ट्रपति मोहम्मद खतामीले उक्त फतवा नवीकरण र थप अनुमोदन नगर्ने फर्मान गरेसँगै रुस्दी सार्वजनिक जीवनमा फर्किए । तर, खतामी पछिका आयातोल्लाह अलि खामेनीले चाहिँ सन् २००५ मा पुनः फतवाको आशयको समर्थन गर्दै रुस्दी अद्यापि एपोस्टेट नै रहेको दोहोर्याए । सन् २०१८ सम्म आइपुग्दा इरानका राज्य नियन्त्रित केही हार्ड लाइन सञ्चार गृहसहित तीन दर्जन बढी संघसंस्थाले फतवाको अनौपचारिक जनअनुमोदनको घोषणा गर्दै रुस्दीको सफाया गर्नेलाई पुरस्कृत गर्नका निम्ति निजीस्तरबाट ६ लाख अमेरिकी डलर संकलन गरेका थिए । तसर्थ, रुस्दी मामिलामा सिंगो मुस्लिम विश्व नै एकखाले धार्मिक स्किजोफ्रेनियाको रोगले ग्रसित हो कि जस्तो लाग्छ π अनि लाग्छ, रुस्दीले फेर्ने हरेक सास डिटोनेटर फ्युज जडेर विस्फोट हुन ठिक्क परेको कुनै बमको टिक्टिक् सँगै चलिरहेको छ π एक हिसाबले फतवा आधुनिक लोकतन्त्रमा अभिव्यक्ति स्वतन्त्रताको अधिकार उपयोग गरेकै कारण रुस्दीले भोग्नुपरेको मानवताविरोधी कठोर दण्ड थियो । आफ्नै समुदायले उनीविरुद्ध सांस्कृतिक युद्ध नै छेडेको थियो । फतवा कालमै पनि उनीमाथि थुप्रै पटक हमलाका प्रयास भए । ज्यान लिने धम्कीको सूची पनि लामै भयो । त्यसो त, आजको २१ औं शताब्दीमै पनि विश्वका कतिपय मुस्लिम मुलुकमा अभ्यास गर्ने गरिएको मुस्लिम धर्मलाई तुलनात्मक रूपमा अनुदार मानिने कथनकै बीच आजभन्दा झन्डै तीन दशकअघि त्यस्तो धर्मको औपन्यासीकरण मुस्लिम जगत्ले नरुचाउनुलाई त्यति अस्वाभाविक नमाने पनि हुन्छ होला । अनि, रुस्दीमाथि गरिएको हमला पनि अल्लाहको आदेश मुताबिक अल्लाहकै नाममा चालिएको सही कदम हुन सक्ला तर बाँकी विश्वका निम्ति चाहिँ यो एक किसिमले मानव सभ्यतामाथिकै हमला थियो र हो पनि । यसले के सवाल जन्माउँछ भने आजको यत्तिको सुसंस्कृत, सभ्य र विकसित ठानिएको मानव सभ्यताले कहिलेसम्म आफूलाई धर्मान्धताको अचानोमा उत्तानो पारिराख्ने ताकत सञ्चय गरिराख्न सक्छ ? रुस्दी लिखित दर्जनौं अब्बल किताबमध्ये मिडनाइट्स चिल्ड्रेनले पाठकलाई एकखाले विशिष्ट राजनीतिकसांस्कृतिक फ्लेभर प्रदान गर्दछ । सन् १९८१ को प्रतिष्ठित बुकर पुरस्कारसमेत जित्न सफल यस उपन्यासमा बेलायती औपनिवेशिक पञ्जाबाट भारतले आजादी पाएको समयका राजनीतिक एवं सांस्कृतिक उत्तारचढावको चित्रात्मक औपन्यासीकरण गरिएको छ । यस उपन्यासमा सन् १९४७ मा भारतले बेलायती औपनिवेशिक चंगुलबाट उम्किँदै गर्दा ठीक त्यही समयमा टेलिप्याथिक शक्तिसहित जन्मिएको सलिम सिनाइको माध्यमबाट भारत विभाजनको कथा भनिएको छ । सँगै, सन् १९७५ देखि १९७७ सम्म तत्कालीन भारतीय प्रधानमन्त्री इन्दिरा गान्धीको सत्ता र शक्तिप्रतिको आशक्तिका साथै भारतीय लोकतन्त्रको बदनाम गर्ने गरी लादेको संकटकालको आलोचनात्मक भाष्य पनि यस किताबको गुदो हो । एक हिसाबले इन्दिरा गान्धीका पति फेरोज गान्धीको मृत्युको अपजसी तीर स्वयं इन्दिरा गान्धीपट्टि नै सोझाइएको छ । यस उपन्यासको प्रकाशनपश्चात् इन्दिरा गान्धी क्रुद्ध बन्नु स्वाभाविक थियो, बनिन् । त्यसो त एकजना हक्की राजनीतिक विश्लेषक, विचारोत्तेजक वक्ता एवं तीक्ष्ण टिप्पणीकर्ताका रूपमा पनि रुस्दीको परिचय स्थापित छ । उनले ह्वाइट हाउसकै हस्तक्षेपकारी सामरिककूटनीति र विस्तारवादी विदेश नीतिको पनि खरो आलोचना गरेका छन् । जस्तो कि, उनले इराकमाथिको अमेरिकी हस्तक्षेपको कडा आलोचना गरेका थिए । उनी मूलतः वाक् स्वतन्त्रता, अल्पसंख्यकको अधिकार, आधारभूत मानव अधिकार र लोकतन्त्रको पैरवीकर्ता हुन् । रुस्दी एक्लै पनि सिंगो विश्वलाई वैचारिक सिर्जनशीलताले आश्वस्त पार्न सक्ने ताकत राख्छन् । त्यसका निम्ति उनलाई कुनै अस्त्र वा औजारको आवश्यकता पर्दैन । उनले जुन प्राज्ञिकवैचारिक सत्ता निर्माण गरेका छन्, त्यो नै उनको सबैभन्दा ठूलो हतियार हो । मुम्बईको अल्पसंख्यक मुस्लिम समुदायमा हुर्किएका र मुस्लिम संस्कृतिसित अति सघन रूपमै परिचित सलमान रुस्दीले मुस्लिम धर्मको पुनःपरिभाषा र पुनरावलोकन गर्नुपर्ने तीखो टिप्पणी गर्ने गरेका छन् । मुस्लिम महिलाले पहिरिने बुर्कामाथिको उनको टिप्पणी चर्चित छ । उनले झन्डै दुई दशकअघि नै बुर्काको विषयमा सार्वजनिक टिप्पणी गरेका थिए बुर्काले मुस्लिम महिलालाई धूलो र घामबाट त जोगायो तर उनीहरूको सशक्तीकरण हुनबाट भने रोक्यो । रुस्दीले मुस्लिम धर्मका परम्परावादी कठोर धार्मिक मान्यताको पुनर्विचार गरिनुपर्ने तर्क पनि गर्ने गरेका छन् । आफ्नो धर्मको पैरवी गर्नुपर्ने आफ्नै समुदायको व्यक्ति स्वयं आफ्नै धार्मिक अभ्यास र सांस्कृतिक मान्यताको खिलापमा उभिएको मुस्लिम विश्वले रुचाउँदैन । मुस्लिम धर्मभित्रको कतिपय कठोर अभ्यास, महिलालाई हेर्ने नजर, उनीहरूको अवस्था र हैसियतमाथि निरन्तर प्रश्न गर्ने रुस्दीका प्रश्नहरूको वेग थाम्न मुस्लिम धार्मिक सत्तालाई हम्मेहम्मे पर्ने गरेको छ । त्यसो त उनले मुस्लिम धर्मको मात्रै होइन जुनसुकै धर्मभित्र अभ्यास गरिने कट्टर सांस्कृतिक मान्यताको पनि खरो आलोचना गर्दै आएका छन् । कतिपय आलोचकले चाहिँ उनलाई मुस्लिम आस्था र धार्मिक इतिहासलाई धुलिसात् पार्न आफ्नो वाक् स्वतन्त्रताको दुरुपयोग गरेको आरोप पनि लगाउने गरेका छन् । वैश्विक प्राज्ञिकसत्तामा एकसाथ दुई चरित्र बाँच्ने कमै पात्रमध्ये उनी एक हुन् । खासमा, रुस्दी त्यस्ता पात्र हुन्, जो झन्डै दुई तिहाइ विश्वका निम्ति नायक बने भने बाँकी झन्डै एक तिहाइ मुस्लिम विश्वका निम्ति चाहिँ खलनायक π र, उनले बाँचेको जीवनचाहिँ आफैंमा एउटा सनसनीपूर्ण थ्रिलर सिनेमा हो"
आइभरीकोस्टको यो स्वर्णिम पुस्ता,"अफ्रिकी देशका फुटबल टिमको उपनाम पनि गज्जब गज्जब हुने गर्छ । विशेषतः जनावरसँग जोडिएर यस्ता नाम हुने गर्छन् । जस्तो बेनिनको लोखर्के, बोत्स्वानाको जेब्रा । क्यामरुनको सिंह त सेन्ट्रल डीआर कन्गोको चितुवा । यस्तै, ग्याबोनको कालो चितुवा । अनि आइभरीकोस्टको हात्ती । अझ लेसोथोको त गोही । नाइजेरियाको भने चिल । अफ्रिकी कप नेसन्स २०२४ को फाइनल आइभरीकोस्ट र नाइजेरियाबीच हुनेछ । यो भयो, हात्ती टिम र चिल टिमबीचको खेल । सुन्नमै मज्जा आउँछ । यहाँनिर हामीले कुरा गर्न लागेको भने हात्ती टिमको हो । त्यो भनेको आइभरीकोस्ट । यसको औपचारिक नाम भने कोट डे भ्वा हो । यो भयो फ्रान्सेली शब्द । यसको अर्थ लगभग हात्तीसँग जोडिन्छ । फेरि आइभरीकोस्टमा सबैभन्दा बढी पाइने जनावर भनेकै हात्ती हो । त्यसैले आइभरीकोस्टले हात्तीलाई आफ्नो प्रतीकका रूपमा मान्छ । त्यसैले पनि यसको फुटबल टिमलाई पनि हात्ती टिम भनिन्छ । आइभरीकोस्टका लागि हात्ती मात्र होइन्, फुटबल पनि एकताको प्रतीक हो । यस्तो किन त ? यसको एउटा बेजोड कथा छ । कुनै देशका लागि फुटबलको महत्त्व कति धेरै हुन सक्छ, यसका लागि यही कथा दोहोर्याएर भन्ने गरिन्छ । यो भन्ने क्रम टुट्ने पनि छैन् । कथा यसरी सुरु हुन्छ । सन् २००२ मा आइभरीकोस्ट गृहयुद्ध सुरु भएको थियो । यसले पूरा देशलाई दुई चिरा बनाएको थियो । एकातर्फ थिए, राष्ट्रपति लरेन्ट ग्याबाग्याबो । अकोतर्फ गुलिमो सोरोको नेतृत्वमा रहेका विद्रोहीहरू । सरकारको नियन्त्रणमा देशको दक्षिणी भाग थियो । उत्तरी भागमा विद्रोहीको कब्जा थियो । सरकारी पक्ष ईसाइ थिए । विद्रोही भने मुस्लिम । भाषा र समुदायले देश थप विभाजनमा थियो । गृहयुद्ध रोकिने कुनै छाँट थिएन । खुबै डरलाग्दो स्थिति थियो । सन् २००५ पुग्दा नपुग्दा यो गृहयुद्ध आफ्नो उत्कर्षमा थियो । त्यही बेला अफ्रिकामा विश्वकप छनोट चलिरहेको थियो । अक्टोबर आइपुग्दा छनोट अन्त्यतिर पुगिसकेको थियो । त्यसमध्ये एउटा खेल क्यामरुन र इजिप्टबीच थियो । यो खेल क्यामरुनले जिते, सिधै विश्वकपमा छनोट हुन्थ्यो । यसको अर्थ आइभरीकोस्ट बाहिरिन्थ्यो । त्यो खेल क्यामरुनले जित्न सकेन भने आइभरीकोस्टको भाग्य खुल्थ्यो । त्यतिबेलाको आइभारीकोस्टको टिम आफैंमा उम्दा थियो । खेलाडी कोको भने डिडिएर ड्रोग्बादेखि कोलो टोरे, याया टोरे, इमानुल इबोइ आदि आदि । यो टिमलाई अझै पनि आइभरीकोस्टको स्वर्णिम पुस्ता मानिन्छ । सबैका सबै यो पुस्ताका खेलाडीले युरोपमा खेले, नाम र दाम दुवै कमाए । जति बेला क्यामरुन र इजिप्टको खेल भइरहेको थियो, ठीक त्यही समय आइभरीकोस्ट र सुडानबीचको खेल पनि चलिरहेको थियो । यो खेल भने चाँडै सकियो, आइभरीकोस्ट ३१ ले विजयी रह्यो । अर्को खेल भने ११ को बराबरीमा चलिरहेको थियो । खेल सकिन केही सेकेन्ड मात्रै बाँकी छँदा क्यामरुनले पेनाल्टी पायो । यो थियो, दोस्रो हाफको इन्ज्युरी समयको चौथो मिनेटमा । खासमा यो पेनाल्टी दिनैपर्ने स्थिति पनि थिएन्, तर दिने काम भने भयो । क्यामरुनी खेलाडी खुसीले नाच्न पनि थालेका थिए । तर, क्षणभरमै स्थिति फेरियो । पिएरे ओमाको प्रहार पोस्टमा लागेर बाहिरियो । क्यामरुनी खेलाडी अब भने रुन थाले । खुसी हुने पालो आइभरीकोस्टका खेलाडीको थियो । यिनै नतिजाका कारण आइभरीकोस्ट पहिलो पटक विश्वकपमा छनोट भएको थियो । यो खबरले पूरा आइभरीकोस्टमै खुसीयाली छायो । ठीक यहीबेला सबैको ध्यान आइभरीकोस्टको ड्रेसिङ रुममा थियो । टीभीमा लाइभ चलिरहेको थियो । खेलाडीहरू घेरा बनाएर एकले अर्कोलाई अँगालो मारिरहेका थिए । यसबीच ड्रोग्बाले भने, उत्तर, दक्षिण, मध्य र पश्चिम आइभरीकोस्टका सबै पुरुष तथा महिला । आज हामीले प्रमाणित गर्यौं, हामी सबैको सहअस्तित्व छ । हामी सबैले मिलेर खेल्यौं र आइभरीकोस्टलाई विश्वकपमा छनोट गरायौं । हामीलाई विश्वास छ, यो खुसीयालीले फेरि एकपल्ट आइभरीकोस्टलाई एकजुट गर्नेछ । त्यसपछि सबै खेलाडी घुँडाले टेकेर बसे, अनि ड्रोग्बाले थपे, कृपया सबैले बन्दुक बिसाऔं र चुनाव गरौं । लगतै सबै खेलाडीले गीत गाए, हामी खुसी हुन चाहन्छौं, बन्दुकको गोलीलाई रोक । ड्रोग्बा पक्का ईसाइ दिए । टोरे दाजुभाइ भने मुस्लिम । पूरै टिम यस्तै थियो । त्यो रात त्यसै बित्यो । भोलि विहान भयो । देश शान्त थियो, माहोल खुसीले भरिएको थियो । यसरी नै केही दिन बिते । तर, परिवर्तनको संकेत मिल्न सुरु भइसकेको थियो, युद्ध गरिरहेका दुवै पक्ष टेबलमा आए, कुराकानी चल्यो । र, अन्ततः गृहयुद्धमा पूर्णविराम लाग्यो । यो त हलिउड र बलिउडलाई पनि माथ खुवाउने हदै नाटकीय कथा रह्यो । कुरा यत्तिकैमा सकिन्न । गृहयुद्ध त सकियो, तर आर्थिक सुधारका लागि समय त लाग्ने रहेछ । फेरि यस्तो कामका लागि एउटा मोड पनि चाहिने रहेछ । त्यसैले केही वर्ष अगाडि एउटा निर्णय भयो, आइभरीकोस्टले सन् २०२४ को अफ्रिका कप अफ नेसन्स आयोजना गर्ने । यो भयो, अफ्रिकी फुटबलको सबैभन्दा ठूलो प्रतियोगिता । केही नभए पनि चार दशकपछि आइभरीकोस्टमा यो प्रतियोगिता हुने क्रममा थियो । प्रतियोगिताकै लागि भनेर एक अरब डलर त भौतिक पूर्वाधार निर्माणकै लागि खर्च गरियो । यसले देशकै अर्थ चलायमान भयो । रोजगारीको अवसर बढे । अहिले यही प्रतियोगिता सकिने संघारमा छ, खालि दुई खेल बाँकी छन् । त्यसमध्ये एउटा खेल भयो, तेस्रो स्थानका लागि । तय छ, यसमा कसैलाई रूचि हुने छैन् । सबैको ध्यान खिच्ने भनेको त फाइनल नै हो । यसमै भिड्ने छन्, आइभरीकोस्ट र नाइजेरिया । प्रतियोगिता सुखद हुन्, आयोजक देशको प्रदर्शन पनि उत्तिकै राम्रो हुनुपर्छ, लगभग त्यस्तै भएको छ । तर, यो पनि उत्तिकै नाटकीय रह्यो । भाग्यले साथ नदिएको भए आइभरीकोस्ट नकआउट चरण पुग्ने नै थिएन् । बल्लतल्ल लिग चरण काटेको भन्दा हुन्छ । भयो के भन्दा लिग चरणमा आइभारीकोस्ट समूह ए मा थियो । सुरुमा गिनी बिसाउलाई त हरायो, तर त्यसपछि आइभरीकोस्ट नाइजेरियासँग पनि हार्यो, इक्वेटोरियल गिनीसँग हार्यो । यस्तोमा समूहको तेस्रो स्थानमा रह्यो । प्रतियोगिताको नियम के थियो भने प्रत्येक समूहको तेस्रो स्थानमा रहनेमध्ये चार टिम पनि नकआउट चरण पुग्ने छन् । आइभरीकोस्ट यही सूचीको पनि चौथो स्थानमा रह्यो । खासमा आइभरीकोस्ट प्रतियोगिताबाट बाहिरिने स्थितिमै थियो । अर्को समूहको एउटा खेल घाना र मोजाम्बिकबीच थियो । त्यसमा एक समय घाना २० ले अगाडि थियो । त्यो स्थितिमा आइभरीकोस्टको स्थानमा घाना नकआउट चरण पुग्थ्यो । तर, खेल सकिन केही सेकेन्ड मात्रै बाँकी छँदा मोजाम्बिकले दुई गोल फर्कायो । नतिजा खेल बराबरीमा टुंगियो । यस्तोमा घानालाई उछिनेर आइभरीकोस्ट अन्तिम १६ मा पुग्यो । त्यहाँ उसले सुरुमा सेनेगलको चुनौती काट्यो । यो खेलमा आइभरीकोस्ट टाइब्रेकरमा विजयी रहेको हो । सेनेगेल प्रतियोगितामा डिफेन्डिङ च्याम्पियनका रूपमा प्रस्तुत भएको थियो । उसलाई घर फर्काउने काम आइभरीकोस्टले नै गर्यो । त्यसपछि क्वाटरफाइनलमा उसले मालीलाई अतिरिक्त समयको खेलमा हरायो । सेमिफाइनलमा भने आइभरीकोस्टले डीआर कन्गोलाई हरायो । यो भनेको चितुवाको टिममाथि हात्तीको टिमको जित रह्यो । संयोग कस्तो पनि रह्यो भने फाइनलमा उसको सामना त्यही नाइजेरियासँग हुनेछ, जसले उसलाई लिग चरणमा हराएको थियो । भनेपछि लिग चरणमा एउटै समूहका रहेका टिम फाइनल पुगे । त्यसैले अब हात्ती टिम उपाधिका चिल टिमसँग भिड्ने छ । फाइनलको नतिजा जस्तै रहे पनि आइभरीकोस्टलाई एक थोकमा सन्तुष्टि रहनेछ, जे गर्यो, फुटबलले नै गर्यो ।"
