शीर्षक,विवरण
२ खर्ब २१ अर्ब बजेट घटाइयो,"राजस्वमा महत्त्वपूर्ण योगदान रहेका क्षेत्रहरूबाट प्राप्त हुने आम्दानीसमेत घटिरहेकाले महतले अर्धवार्षिक समीक्षामार्फत संशोधन गरेको राजस्व लक्ष्यसमेत प्राप्ति हुने सम्भावना न्यून छ । सबै सम्भावित स्रोतको तरलता बढाउँदा कति आउन सक्छ भनेर हेरियो, लक्ष्यअनुरूप आम्दानी हुने अवस्था नभएको र खर्च गर्ने चलनमा यथेष्ट सुधार हुन समय लाग्ने देखियो, बजेटको अर्धवार्षिक समीक्षामा सोमबार उनले भने, आम्दानीको स्रोतको कोणबाट लक्ष्यअनुसार पुर्याउन कठिन देखिएपछि विनियोजित बजेट संशोधित गरिएको हो । सुरुमा चालुतर्फ ११ खर्ब ४१ अर्ब ७८ करोड ४१ लाख रुपैयाँ विनियोजन गरेमा अर्धवार्षिक समीक्षामार्फत घटाएर १० खर्ब ७ अर्ब ४५ करोड ४६ लाख रुपैयाँमा झारिएको छ । पुँजीगततर्फ ३ खर्ब २ अर्ब ७ करोड ४४ लाख रुपैयाँ विनियोजन भएकोमा समीक्षामार्फत २ खर्ब ५४ अर्ब १३ करोड १९ लाखमा घटाइएको छ । त्यस्तै वित्तीय व्यवस्थातर्फ ३ खर्ब ७ अर्ब ४५ करोड ३६ लाख रुपैयाँ विनियोजन भएकोमा घटाएर २ खर्ब ६८ अर्ब ६७ करोड ९७ लाख रुपैयाँ बनाइएको छ । जुन रकमसमेत सबै खर्च हुनेमा अझै अनिश्चित छ ।आइतबारसम्म कुल बजेट खर्च करिब ३९ प्रतिशत मात्रै भएको छ । पुँजीगत खर्च जम्मा २१ प्रतिशतमा सीमित छ । चालु खर्च भने ४४ प्रतिशत भएको छ । तीन तहको सरकार भएकाले विगतमा जस्तो एकलौटी रूपमा केन्द्रीय सरकारले खर्च गर्न सक्ने अवस्था नभएको उनको तर्क छ । केन्द्रीय सरकारसँग अपेक्षा भने उत्तिकै छ, आवश्यकता धेरै छ, स्रोतसाधन कम छ, उनले भने, तीन तहको सरकार भए पनि ऋणको साँवाब्याज केन्द्रीय सरकारले नै तिर्नुपर्छ, जसले गर्दा पुँजीगत खर्च गर्ने क्षमता कम भएको छ । बजेट खर्च नहुनुमा अर्थमन्त्री महतले वर्षौंदेखिको अभ्यासलाई आरोप लगाएका छन् । बजेट व्यवस्थापनमा अझै चुनौती छन्, वर्षौंवर्षौंका लागि कार्यक्रम, योजना घोषणा भइसकेका छन्, त्यसको दायित्व निकै ठूलो छ, उनले भने, त्यसलाई व्यवस्थापन गरेर बजेट पद्धतिलाई चुस्तदुरुस्त बनाउन अझै केही समय लाग्छ ।राष्ट्रिय गौरवका आयोजनाको बजेट खर्चसमेत निराशाजनक छ । चालु वर्ष गौरवका आयोजनाका लागि ६४ अर्ब ६४ करोड १४ लाख रुपैयाँ बजेट विनियोजन भएकोमा अर्धवार्षिक अवधिमा २३६१ प्रतिशत अर्थात् १५ अर्ब ५० करोड ८ लाख रुपैयाँ मात्र खर्च भएको छ । तर अर्थमन्त्री महतले बहुवर्षीय ठेक्का सहमति मापदण्ड २०८० जारी गरेर त्यहीअनुसार काम गर्न थालिएको बताए । विगतका समयमा भविष्यमा कति बजेट सुनिश्चित गर्नुपर्छ भन्ने मध्यनजर नगरी बहुवर्षीय ठेक्का गर्दा दायित्व सम्बोधन गर्न कठिनाइ भएको अवस्था भोगेका छौं, उनले भने, चार गुणाभन्दा बढी बहुवर्षीय ठेक्का नदिने र यसको संख्या र योजनाको महत्त्व मध्यनजर राखेर मात्र दिने कुरा भएको छ । पुँजीगत खर्चमा धेरै उत्साहजनक प्रगति नदेखिए पनि अब खर्चको रफ्तार दिनदिनै बढ्ने दाबी उनको छ । कतिपय कार्यविधिका कारण, कतिपय वातावरणीय अध्ययन नभएर ठेक्का लगाउन नसक्दा समयावधि थप्नुपरेको छ, उनले भने, यी सबै कारणले गर्दा पुँजीगत खर्च यथेष्ट हुन नसकेको हो ।"
सरकारी सेवामा अयोग्य सिफारिस खनियाँलाई नै उपकुलपति बनाउन जोडबल,"(काठमाडौं)त्रिभुवन विश्वविद्यालयको उपकुलपति छँदै चिकित्सा शिक्षासम्बन्धी जाँचबुझ आयोगबाट भविष्यमा सरकारी सेवामा अयोग्य हुने गरी बर्खास्तको सिफारिसमा परेका तीर्थराज खनियाँ पुनः उपकुलपति बन्न सर्टलिस्टमा परेका छन् । बौद्धिक चोरी को आरोप लाग्दालाग्दै त्रिविमा २०७२ भदौमा नियुक्त हुन सफल उनी २०७६ भदौमा थप विवादको भारी बोकेर उपकुलपतिबाट बिदाइ भएका थिए । तत्कालीन प्रधानमन्त्री तथा कुलपति सुशील कोइरालाले कांग्रेस कोटाबाट उपकुलपतिमा नियुक्त गरेका थिए । यतिबेला उनै खनियाँ प्रधानमन्त्री तथा कुलपति पुष्पकमल दाहालद्वारा गठित शिक्षामन्त्री अशोकुमार राई अध्यक्ष रहेको छनोट तथा सिफारिस समितिले ४३ जनामध्येबाट निकालेको १४ जनाको सर्टलिस्टमा अटाएका छन् । माओवादी अध्यक्षसमेत रहेका प्रधानमन्त्रीसँग नजिकको सम्बन्ध रहेका खनियाँ नै उपकुलपतिमा दोहोरिने सम्भावना प्रबल रहेको सरकारी अधिकारी बताउँछन् । उनी कांग्रेसको महासमिति सदस्य र चितवनबाट प्रतिनिधिसभा निर्वाचनमा उम्मेदवारका लागि सिफारिसमा परेका व्यक्ति पनि हुन् । खनियाँ नभए माओवादी कोटाबाट पोखरा विश्वविद्यालयका पूर्वउपकुलपति केशरजंग बराल त्रिविको २० औं उपकुलपति हुन सक्ने अनुमान गरिएको छ । बराल पनि पोखरा विश्वविद्यालयले दिएको सम्बन्धनका विषयमा अनियमिततामा मुछिएका व्यक्ति हुन् । उनले भने सफाइ पाइसकेका छन् । १४ जनामा कांग्रेस र माओवादीबाट भरपर्दो उम्मेदवार खनियाँ र बराल मात्र देखिएका छन्, एक प्राध्यापकले भने, दुईमध्ये एकलाई उपकुलपति बनाउन सर्टलिस्ट गर्दा अन्य सम्भावितलाई पहिले नै हटाइएको पनि हुन सक्छ । माओवादी कोटाबाटै उपकुलपति बन्न बरालपछि बढी सम्भावना भएका निमित्त उपकुलपति शिवलाल भुसाल पनि विवादमा तानिएका छन् । रेक्टर हुँदा सूचना लुकाएको आरोपमा राष्ट्रिय सूचना आयोगले उनलाई जरिवाना गरेको थियो । निमित्त हुँदा गरेको नियुक्ति र कर्मचारी सरुवाका कारण पनि उनी आलोचित छन् ।चितवन निवासी खनियाँ प्रधानमन्त्री पुत्री तथा भरतपुर महानगरपालिकाकी प्रमुख रेणु दाहालसँग पनि निकट मानिन्छन् । कांग्रेसको दोस्रो तहका नेताहरूसँग पनि भेटघाट र कुराकानी भएको छ । तीन जनाको सूचीमा अन्तिम सिफारिसमा परेपछि प्रधानमन्त्रीसहित नेताहरूलाई भेट्ने तयारी छ, खनियाँ निकट एक सहप्राध्यापकले भने । सर्टलिस्टमा परेकामध्ये ६६ जना कांग्रेस र माओवादी तथा एकएक जना एकीकृत समाजवादी र एमाले निकट छन् ।खनियाँले कांग्रेसभित्रका ६ जनाको साझा उम्मेदवार बन्नसमेत प्रयास जारी राखेको प्रजातान्त्रिक प्राध्यापक संघ निकट एक अध्यापकले कान्तिपुरसँग भने । रेक्टर, रजिस्ट्रार, डिन बन्न चाहने एमाले र माओवादी निकट प्रभावशाली प्राध्यापकमार्फत पनि उनले शक्ति केन्द्रहरूमा आफ्नो माहोल बनाउन लागि परेको ती अध्यापकले जनाए । प्रधानमन्त्रीले उपकुलपति बनाउनेमा खनियाँ सर विश्वस्त हुनुहुन्छ । कांग्रेस सभापति शेरबहादुर देउवालाई पनि मनाउन बाहिरबाहिरबाट लागि पर्नु भएको छ, कांग्रेस निकट ती प्राध्यापकले दाबी गरे ।टर्कीका भाषाविद्को कार्यपत्रको अंश खनियाँले स्रोतसमेत उल्लेख नगरी हुबहु सारेका थिए । फेरिट किचिच्काया नामका ती अध्यापकको विषयवस्तुलाई उनले नेपाल अंग्रेजी भाषा अध्यापक संघ (नेल्टा) को जर्नलमा हुबहु सारेको भेटिएको थियो । २०७२ सालमा उपकुलपति नियुक्ति हुँदै गर्दा बौद्धिक चोरी गरेको सार्वजनिक भएपछि आलोचना खेपेका थिए । फेरिटले त्यतिबेलै नेपाली सञ्चारमाध्यमसँग प्रतिक्रिया दिँदै उनको नियुक्ति विश्वविद्यालयका लागि दुर्भाग्यपूर्ण हुने बताएका थिए । दोस्रो पटक त्रिविको ४३ औं दीक्षान्त समारोहमा त्यसअघिका उपकुलपति हीराबहादुर महर्जनको भाषण हुबहु सारेर पढेपछि खनियाँ प्राज्ञिक क्षेत्रमा थप कलंकित भए ।चारवर्षे कार्यकालमा खनियाँले विवादित काम गरेर बदनामी कमाए भने विश्वविद्यालयको साखसमेत गिराएको आरोप छ । खनियाँ विशेष अदालतका पूर्वअध्यक्ष गौरीबहादुर कार्की अध्यक्षताको चिकित्सा शिक्षासम्बन्धी जाँचबुझ आयोग २०७४ ले भविष्यमा सरकारी सेवामा अयोग्य हुने गरी कारबाही गर्न सिफारिस गरेका पात्र हुन् । पूर्वाधार नै नपुगेको काठमाडौं नेसनल मेडिकल कलेजलाई सम्बन्धन दिलाएको प्रकरणमा खनियाँसहितका तत्कालीन पदाधिकारीलाई बर्खास्तको सिफारिस गरिएको थियो । तर उनी नेताहरू रिझाएर कारबाहीबाट उम्कँदै आएको प्राध्यापकहरू टिप्पणी गर्छन् । २०७४ साउन १२ मा घट्टेकुलोस्थित अपार्टमेन्टमा स्थापना गरिएको विवादास्पद मेडिकल कलेजलाई सम्बन्धन दिने निर्णय गरेपछि खनियाँलाई आयोगले कारबाहीको सिफारिससहितको प्रतिवेदन बुझाएको थियो । प्रतिवेदनमा तत्कालीन रजिस्ट्रार डिल्ली उप्रेती, रेक्टर सुधा त्रिपाठीलगायतलाई पनि बर्खास्त गर्न सुझाइएको थियो । खनियाँसहित उनीहरूले पद, आचरणअनुसार कर्तव्य पालना नगरेकाले भविष्यमा सरकारी सेवामा समेत अयोग्य हुने गरी कारबाहीको सिफारिस गरिएको कार्कीले बताए । उनीहरूले सम्बन्धन र परीक्षा सञ्चालनमा गरेको बदमासीको सूचीसहित सरकारलाई प्रतिवेदन दिएका थियौं, कार्कीले भने, सरकारले आफैंले गठन गरेको आयोगको प्रतिवेदन कार्यान्वयन गरेन, जुन कार्यान्वयन हुनुपर्छ । आयोगको सिफारिसअनुसार खनियाँ उपकुलति बन्न अयोग्य रहेको उनले जनाए । त्यतिबेला प्रधानमन्त्री देउवाले खनियाँलाई जोगाउन प्रतिवेदन बुझ्न मान्नुभएको थिएन । मैले इमेलबाट पठाउँछु भनेपछि प्रतिवेदन त बुझ्नुभयो तर अहिलेसम्म कार्यान्वयन भएन, उनले भने ।बर्खास्तको निर्णयका बाबजुद पनि उनी २०७४ मा केपी शर्मा ओली नेतृत्वको नेकपा सरकार गठन भएपछि पनि पदमा टिकिरहे । ओलीलाई खुसी पार्न निजी कलेजलाई सम्बन्धन बाँडेको र दाहाललाई रिझाउन विश्वविद्यालयको जग्गा क्रिकेट रंगशाला बनाउन भरतपुर महानगरपालिकालाई दिएको उनी माथि आरोप छ । त्रिविले कृषि तथा वनविज्ञान विश्वविद्यालयलाई दिने भनिएको जग्गा दुई उपकुलपति मिलेर रंगशाला बनाउन महानगरलाई दिने निर्णय गरेका थिए । कृषिका तत्कालीन उपकुलपति ईश्वरीप्रसाद ढकाल र खनियाँको मिलेमेतामा विश्वविद्यालयको सिनेटलाई समेत बेवास्ता गर्दै जग्गा दिने निर्णय भएको कृषिका एक सहप्राध्यापकले बताए । त्यही गुन तिर्न पनि दाहालले यस पटक उपकुलपति नियुक्त गर्न सक्ने अनुमान गरिएको छ । खनियाँले आफ्नो कार्यकालमा त्रिविको जग्गा दुरुपयोग गरेका थिए । २०७३ मंसिर २२ मा खनियाँले कार्यकारी परिषद्बाट त्रिविको जग्गा प्रहरी वृत्त कीर्तिपुरको भवन बनाउन दिने निर्णय लिए । त्यसअघि २०७२ चैतमा त्रिविको बल्खुमा रहेको जग्गा पनि प्रहरीलाई दिने निर्णय भएको थियो । कीर्तिपुर प्रहरीलाई दिइएको जग्गा भने भवन बनिसकेपछि विद्यार्थीको विरोधका कारण विश्वविद्यालयलाई नै फिर्ता भएको छ । त्रिविको एक हजारभन्दा बढी रोपनी जग्गा विभिन्न निकायलाई वितरण गरिएको छ । त्यसमा खनियाँसहित त्यसअघिका उपकुलपति संलग्न रहेको एक सहप्रशासकले बताए ।अर्कोतर्फ २०७५ साउन २२ मा तत्कालीन प्रधानमन्त्री ओलीलाई खुसी पार्न उनले चोरबाटोबाट निजी कलेजलाई सम्बन्धन बाँडेका थिए । खनियाँले आफ्नो कार्यकाल एक वर्ष मात्र बाँकी हुँदा १ सय १६ निजी कलेजहरूलाई विषय र कार्यक्रम थपको अनुमति (सम्बन्धन) दिने निर्णय गरेका थिए । जति बेला मन्त्रिपरिषद्ले कुनै पनि विश्वविद्यालयले निजी क्याम्पसलाई दिने सम्बन्धन प्रक्रिया स्थगित गर्ने निर्णय गरेको थियो । प्रधानमन्त्री कार्यालयले ती कलेजहरूलाई सम्बन्धन दिन लेखेको पत्र हिसानका अध्यक्ष रमेश सिलवालले सिधै उपकुलपति कार्यालय लगेर बुझाएका थिए । त्यही पत्रका आधारमा नेकपाका नेता सञ्चालक र लगानीकर्ता रहेका अधिकांश कलेजमा सम्बन्धन दिइएको थियो । शिक्षा मन्त्रालय, कार्यकारी परिषद्को स्वीकृतिबिनै सम्बन्धन वितरण गरेर उनी आलोचित बने । ओली र दाहाललाई खुसी पार्न उनले झापाको गौरादहमा कृषि क्याम्पस र चितवनको रामपुरमा इन्जिनियरिङ क्याम्पस स्थापना गरेका थिए ।आफ्नो कार्यकालमा खनियाँले विद्यार्थीलाई तोकेभन्दा बढी शुल्क लिएर ठगी गर्ने मेडिकल कलेज सञ्चालकलाई कारबाहीको सट्टा संरक्षण गरेका थिए । त्रिविको अनुगमन निर्देशनालयले २०७४७५ मा मेडिकल कलेजहरूले एमबीबीएसका प्रतिविद्यार्थी ८० लाखसम्म शुल्क असुलेको प्रतिवेदन कार्यकारी परिषद्मा बुझाएको थियो । ती कलेजलाई कारबाही गर्ने अधिकार कार्यकारी परिषद्लाई भए पनि उपकुलपतिले इच्छाशक्ति नदेखाएको तत्कालीन रेक्टर सुधा त्रिपाठीले बताएकी थिइन् । उपकुलपतिले नै अनुगमन प्रतिवेदन लुकाएर कलेज सञ्चालकको संरक्षण गरेको उनको आरोप थियो । शिक्षा तथा स्वास्थ्य समिति र शिक्षा मन्त्रालयले पनि मेडिकल कलेजहरूले लिएका अवैध शुल्क फिर्ता गर्न विश्वविद्यालयलाई ताकेता गरेको थियो । उनले सरकारले शुल्क तोकेकाले बढी शुल्क लिएपछि कारबाही गर्ने जिम्मा पनि सरकारकै हुने भन्दै विवादास्पद अभिव्यक्ति दिएका थिए । मन्त्रालय र समितिको निर्देशनसमेत उनले अटेर गर्दै मेडिकल कलेजहरूको ठगी धन्दामाथि मौनता साँधेका थिए ।उपकुलपति कार्यालयका एक कर्मचारीका अनुसार त्यतिबेला त्रिविमा उपकुलपति र रेक्टरबीच सामान्य बोलचालसमेत थिएन । दुई जनाको दाउपेचले कार्यकारी परिषद्ले गर्ने निर्णयहरू नै प्रभावित हुने गरेको थियो । दुई जना जब्बर खालका थिए, एक वर्षसम्म बोलचाल नै बन्द गरेर बसे । जसले गर्दा दैनिक कामकाज नै अवरुद्ध हुन्थ्यो, ती कर्मचारीले भने । रजिस्ट्रार एमाले र रेक्टर माओवादी कोटाबाट नियुक्त भएका थिए । डिन, क्याम्पस प्रमुख, विभागीय प्रमुखसम्म कांग्रेस, एमाले र माओवादीबीच भागबन्डा गरेर उनले त्रिवि सुधारको सामान्य प्रयाससमेत नगरेको एक प्राध्यापकले बताए । निश्चित नेता रिझाउने, आफूविरोधीलाई साइड लगाएर निश्चित समूह बनाई स्वार्थअनुसार काम गर्न उहाँ खप्पिस हुनुहुन्थ्यो, उपकुलपति कार्यालयका एक कर्मचारीले भने, मौका परे खनियाँ सरले त्रिवि नै बेचिदिनुहुन्छ । खनियाँ चारवर्षे कार्यकाल सुधारका लागि अत्यन्तै थोरै हुने बताउँछन् । २४ वर्षमै विश्वविद्यालय बन्दैन । उत्कृष्ट विश्वविद्यालय बनाउन २० औं वर्ष लाग्छ, उनले भने, पहिलो कार्यकाल त बुझ्दा बुझ्दै सकिने रहेछ । त्रिविलाई द हायर एजुकेसनको एक हजारभित्र वर्गीकरण गर्न, विश्वविद्यालयको भिजन २०२०३० तय गराएर काम गर्न सफल भएको उनी दाबी गर्छन् । पाठ्यक्रम, पठनपाठन, परीक्षा, नतिजा प्रकाशनमा पनि आफ्नो पहिलो कार्यकालमा सुधार भएको उनको दाबी छ ।खनियाँसमेतले दोस्रो पटक त्रिविको उपकुलपति बन्न आवेदन दिएपछि शिक्षा तथा स्वास्थ्य समितिकी सांसद सुमना श्रेष्ठले प्रधानमन्त्रीको ध्यानाकर्षण गराउँदै ज्ञापनपत्र बुझाएकी थिइन् । उपकुलपति छनोट तथा सिफारिस कार्यविधिमा बौद्धिक चोरीसम्बन्धी परीक्षण गर्ने व्यवस्था नगरेका कारण प्रतिस्पर्धाका आधारमा उत्कृष्ट व्यक्ति छान्ने प्रधानमन्त्रीको घोषणामाथि आशंका रहेको उनले औंल्याएकी थिइन् । उपकुलपति छनोट तथा सिफारिस समितिका सदस्य तथा शिक्षा सचिव सुरेश अधिकारीले बौद्धिक चोरीसम्बन्धी परीक्षण गर्ने व्यवस्था कार्यविधिमा राख्न नसकेर त्रुटि भएको स्वीकार गरे । कार्यविधि बनाउँदा हामीले विचार गर्न नसकेको महसुस भएको छ, उनले भने । दरखास्त दिनेलाई पन्छाएर अब बजारबाट उपकुलपति छान्न नसकिनेसमेत अधिकारीले जनाए ।यता संसदीय समितिले भने उनको यात्रालाई अंकुश लगाउने गरी निर्देशन दिएको छ । शिक्षा तथा स्वास्थ्य समितिले सोमबार विवादमा परेकालाई नियुक्त गर्ने विषयमा पुनर्विचार गर्न सरकारलाई निर्देशन दिएको सभापति भानुभक्त जोशीले जनाए । सांसदहरूले विवादमा परेका खनियाँ, बराल र भुसाललाई सर्टलिस्टबाट हटाउनुपर्ने माग गरेका थिए । बैठकमा सांसद तोसिमा कार्कीले बौद्धिक चोरीमा संलग्नलाई सर्टलिस्ट गर्दा कति नम्बर दिएको हो ? भनेर प्रश्न गरेकी थिइन् । खनियाँले भने आफूले कसैलाई पनि भनसुन नगरेको र प्रतिस्पर्धाका आधारमा उपकुलपति चयन गर्ने पद्धतिलाई स्थापित गर्न मात्रै दरखास्त दिएको जनाए । पहिलो पटक उपकुलपति हुँदा शिक्षा मन्त्रालयले तत्कालीन सहसचिव तुलसीप्रसाद थपलियाको संयोजकत्वमा छानबिन समिति बनाएर बौद्धिक चोरीबारे आफूसँग सोधपुछ गरेको उनले बताए । आरोप प्रमाणित भएको भए त त्यतिबेलै मलाई कारबाही हुनुपर्थ्यो, केही नभएपछि मैले स्वतः सफाइ पाएँ, उनले भने ।"
आमालाई डोर्याउने दृष्टिविहीन छोरी,"(काठमाडौं)काठमाडौं, घट्टेकुलोको घाम नछिर्ने एक घरको कम्पाउन्ड पार गरी मेनुका पौडेल पिच सडकमा आइपुगिन् । कालो चस्मा र गुलाबी रङको ज्याकेटमा रातो रङको सानो हाते ब्याग बोकेकी उनले सुरुवातमै गुनासो पोखिन्, काठमान्डुमा त कस्तो जाडो, हगि रातको आकाशमुनि बर्फिलो शीतले भिजेको घरको गेट खोलेर छेउमै रोकिएको पहेँलो गाडीसम्म आइपुग्दा उनी केही मान्छेबाट घेरिइसकेकी थिइन् । उनीसँग फोटो खिच्न तिनले खल्तीबाट बिजुली गतिमा मोबाइल निकाले । आश्चर्य भावमा तिनका आँखाले भनिरहेका थिए, इन्डियन आइडलमा गाउने मेनुका हाम्रै गल्लीमा भर्खरै मात्र भारतीय सांगीतिक शो इन्डियन आइडलमा भाग लिएर मुम्बईबाट नेपाल फिरेकी मेनुका पौडेल काठमाडौंको बानेश्वरस्थित ह्वाइटहाउस कलेजमा भएको लिट्रेचर फेस्टिभलमा भाग लिन एक दिनअघि मात्रै काठमान्डु आइपुगेकी थिइन् । मेनुकाको हात समाएर उनलाई डोहोर्याइरहेकी महिला गाडीको ढोका खोल्दै भनिरहेकी थिइन्, उहाँ हतारमा हुनुहुन्छ, प्लिज फोटो खिचेर नअलमल्याइदिनुस् न ।िििनेपाल आइडल, सारेगमप, इन्डियन आइडल का भव्य मञ्चमा उनले क्लासिकल गीतभजन गाएर असंख्य फ्यानमाझ आफ्नो विशिष्ट स्थान बनाइन् । गत शनिबार मध्यदिन ठमठम गर्दै सयौं विद्यार्थीले घेरिएर उनी फेस्टिभलको मञ्चतिर अघि बढिन्, ह्वाइटकेन (दृष्टिविहीनले प्रयोग गर्ने विशेष लट्ठी) चाहिन्छ भन्ने आभास दिइनन् । विद्यार्थीलाई सम्बोधन गर्दै भनिन्, यो चिसो काठमान्डुमा मेरो न्यानो नमस्कार बिनाट्र्याकमा लगालग गली मे आज चाँद निकला, लगजा गले, अगर तुम साथ हो गाएपछि उनले भनिन्, मेरा लागि आत्माको उज्यालो हो संगीत, संगीत नै मेरो आत्मा हो । मैले संगीत छानेको होइन, भगवान्ले संगीतका लागि मलाई छानेका हुन् । गड्गडाहट तालीका बीच उनले आफ्नो छोटो गीतिजीवनका स्मृति पत्र पल्टाइन् र आमासँगका रमाइला सम्झना साझा गरिन् । प्रायः सम्बन्ध भावुक हुन्छन् आँसुले लतपतिएका । आमाछोरा, आमाछोरीका सम्बन्ध त झनै भावुक तर, भावुकताले थिचिएका सम्बन्धहरू मेनुकालाई ठीक लाग्दैनन् । दुःखको, कठै, विचरा भन्ने कथा मेरो जिन्दगीमै छैन । भावुकता बेकार कुरा हो मेरा लागि । आमा र मेरो सम्बन्ध भावुक होइन, हुँदै होइन, मेनुका भन्छिन्, बढी भावुकताले मान्छेलाई बढी कमलो बनाउँछ । र, त्यहाँ आँसुको स्थान बढी हुन्छ । आमा र मेरो सम्बन्धमा पनि आँसुको स्थान छैन त्यहाँ हाँसो र रमाइलोको स्थान बढी छ । आफ्नो एकल सत्र सकिएपछि फेस्टिभलको मध्यान्तरमा झापामा रहेकी आमालाई फोनमा सोधिन्, सन्चै छौ ? खाजा खायौ ? तर, आमा र उनको जीवनका विगतमा कुनै मध्यान्तर छैन । अनुभूति र अनुभव, जसलाई दुवैले फरक रङमा भोगेका छन्, तर दुवैको रङ एकाआपसमा घुलेर एकाकार भएको छ । र, त्यसलाई स्विकारेका छन् छोरी मेनुका र आमा पम्फादेवी पौडेल (४६) ले ।ििि२०५५ असोजमा झापा हल्दीबारी४ को घरमै जन्मिइन् मेनुका, जेठी छोरी भएर । जन्मेका केही दिनसम्म मेनुकाका आँखा खुलेनन् । पम्फादेवीले सोचिन्, बिस्तारै खुल्लान् नि १०१२ दिनपछि बल्ल मेनुकाका आँखा उघ्रिए । तर, आँखामा जालो देखियो, सेतो । पम्फादेवीले त्यो जालोको अर्थ बुझिनन् । मुटु सिरिङ्ग भयो । त्यो जालो देखेपछि के हो, के हो जस्तो भयो, शनिबार मध्यदिनको फोनसंवादमा आमा पम्फादेवीले कान्तिपुरसँग भनेकी थिइन्, त्यसबेला सपना हो कि विपना भन्ने भयो । सेतो जालो देखेर भयानक डराएकी पम्पादेवी छोरीलाई लिएर घरअघिकै हेल्थपोस्ट पुगिन् । डाक्टरले उनका दुवै आँखा च्यातेर हेरे अनि भने, पूरै सेतो छ आँखा । २३ महिनापछि छोरीलाई लिएर बिर्तामोडको आँखा शिविर पुगिन् पम्फादेवी, त्यसपछि भैरहवा र वीरगन्जसम्म । सबै डाक्टरको एउटै मत थियो, मेनुकाको ज्योतिनसामा पानी सुकेको छ, अपरेसनमार्फत त्यो नसामा पानी भरियो भने आँखा देख्ने सम्भावना हुन पनि सक्छ । आशाको सानो त्यान्द्रोमा अल्झिएर पम्पादेवी र उनका श्रीमान् टीकाराम काखमा छोरी लिएर दौडिरहे कहिले यो कुना त कहिले त्यो कुना एक आँखा शिविरका डाक्टरले निष्कर्ष निकाले मेनुकाको आँखामा लेन्स छैन, उनी आँखा देख्दिनन्, पम्फादेवी ती दिनका स्मृतिमा पस्छिन् । आँखाको सेतो जालो देखेर सिरिङ्ग भएकी पम्फादेवीको डाक्टरको कुराले मनमा भयंकर पहिरो गयो । रातैभर मन स्याइँय्य् भएझैं, मुटुभित्र कतै चिसो स्याँठ चलेझैं भइरह्यो, पम्फादेवी भावुक सुनिइन् । पम्फादेवीको मुटुमा केही महिना गाँठो परिरह्यो, मनमा तुषारोपात । जीवन अँध्यारो सुरुङभित्र पसेर कतै निस्पट्ट अन्धकारमा हराएझैं भइरह्यो । मान्छेहरू अब तँलाई जिन्दगीभरि दुःख हुन्छ भन्थे, पम्फादेवी ती दिनका पत्रपत्र सम्झना गर्छिन्, म रातैभर निदाउँदिनथें, तर भगवान्सँग प्रार्थना गर्थें हे ईश्वर मेरी छोरीको ज्योति नभएर के भो त ? उसको जिन्दगीमा सुखैसुख र सन्तोकै सन्तोक होस् । मेनुका १०११ वर्षकी छँदा आमा पम्फादेवीले तैपनि केही भइहाल्ला कि सोचेर फेरि आँखा शिविर पुर्याइन् । डाक्टरले पुराना कागजपत्र मागे, फेरि आउन भने । पटकपटक डाक्टरकहाँ धाउनुपर्ने त्यो झन्झट सम्झेर मेरो अबोध बालापनले भगवान्सँग प्रार्थना गर्यो भगवान् मेरो आँखा नबनोस्, मेनुका त्यो दिन सम्झिन्छिन्, मलाई आँखा नदेख्नुमै बानी लागिसकेको थियो । अँध्यारो संसार रमाइलो लाग्न थालेको थियो । मेरा लागि देख्नु र नदेख्नुमा खासै फरक छैन । म आफ्नो काम सबै आफैं गर्छु । दृष्टिविहीनहरू सियोमा धागो पनि हाल्न सक्छन् । मेरै होस्टलमा थिए केही दृष्टिविहीन, जो सियोको प्वालमा धागो छिराउँथे । त्योचाहिँ म सक्दिनँ । अरूले आँसु देख्लान् सोचेर एक्लै, एकान्तमा रुन्थिन् रे पम्फादेवी आजकल मेनुकाको प्रगतिको उकालो देखेर पनि खुसीको आँसु झर्छन् कि ? एकछिन चुप लागेकी उनले बिस्तारै भनिन्, त्यसबेला खुब आँसु बग्यो । आजकल त रुनै आउँदैन । खै आँसु उतिखेरै सकियो जस्तो लाग्छ । अहिले त एकदमै खुसी छु । सधैं फुरुङ्ग, छोरीकै नामले चिनिन पाएकी छु । उबेला रुँदै भगवान्सँग गरेको प्रार्थना उहाँले सुन्नुभो जस्तो लाग्छ । म त भाग्यमानी रैछु बाबु । िििआमा पम्फादेवीको सम्झनामा मेनुका ३४ वर्षकै छँदा भजनकीर्तनतिर लैजाँदा नाच्थिन्, ताली पिट्थिन् । खासमा बाल्यकाल अनौठै हुन्छ समय स्वच्छ पानीजस्तै बगिरहन्छ । मानिस ठूलो हुँदै गएपछि मात्रै हो, त्यो स्वच्छ पानी धमिलो बन्ने । मेनुकालाई डोर्याउँदै पम्फादेवीले २०६० सालको एक बिहान हल्दिबारीबाट एक घण्टा दूरीको गरामनीको दुर्गा उच्च मावि पुर्याइन् । चञ्चले स्वभावकी मेनुकालाई शिक्षक खिलप्रसाद शिवाकोटीले सोधेका थिए, मेनुका तिमीलाई के गर्न मन लाग्छ ? ५ वर्षकी छोरी मेनुकासँग सहज उत्तर थियो, भजन गाउन । जस्तो मेनुकालाई आफ्नो व्यक्तिगत जीवनको अलिकति पनि ज्ञान थिएन, तर सायद त्यो उत्तरमै उनको जीवनको बाटो थियो । उनले धेरै पटक मान्छेले भजन गाएको देखेकी थिइन् र असल मनले भनेकी थिइन्, भजन गाउन मन लाग्छ । त्यसैले इन्डियन आइडल मा पनि गाइन् ओ पालनहारे, निर्गुण और न्यारे म्हरे बिन हमरा कौनो नाहीं, हमरी उलझन सुलझाओ भगवन म्हरे बिन हमरा कौनो नाहीं, तुम्हें हमका हो संभाले, तुम्हें हमरे रखवाले । विद्यार्थीको अनुरोधमा यो भजन मेनुकाले ह्वाइहाउसको लिट्रेचर फेस्टिभलमा पनि गाइन् । आमा पम्फादेवी भन्छिन्, भगवान्ले नै उसलाई सम्हालेका छन् । दुर्गा उच्च माविमा १६१७ जना दृष्टिविहीन विद्यार्थी थिए । आमाले केही दिन त्यहाँको वातावरण खुब नियालेपछि सायद त्यो ठीक लागेर त्यही मेरो भर्ना गरिदिनुभयो, मेनुका भन्छिन् । त्यहाँ हार्मोनियमको पनि धुन सुनें र सोचें, यहाँ मेनुकाले केही पक्कै सिक्नेछे, पम्फादेवी भन्छिन् । त्यसपछि मेनुका त्यहींको होस्टेलमा बसिन् एसएलसी पास नहुन्जेलसम्म । सातापन्ध्र दिनको छुट्टीमा घर जान्थिन्, आमाको न्यास्रो मेट्थिन् । मेरो संगीत र भजनप्रतिको झुकाब देखेर होला आमा भनिरहनुहुन्थ्यो हेर् मेनुका, अरू कसैको कुरा सुन्नुहुन्न, संगीत सिकिरहनुपर्छ, चाहे जति नै दुःख होस् । अरूभन्दा कहिल्यै पछि पर्नुहुन्न । अब्बल बन्नैपर्छ, दुःख गर्नैपर्छ, मेनुका सम्झिन्छिन् । पहिलो पटक आमाले होस्टेल छोडेर जाँदा निकै रोएकी थिइन् रे मेनुका । ओछ्यान फरक हुँदा, नयाँ मान्छेसँग नयाँ संसारमा रत्तिनुपर्दा सायद उनको चित्त दुखेको थियो । रुँदै भन्थिन् रे, आमासँग जान्छु । तर, बिस्तारै बानी पर्दै गयो । काखको बच्चा पर राखेपछि के होला, कसो होला भन्ने त लाग्थ्यो । तर, केही गरोस्, छोरीको भविष्य बनोस् भनेर होस्टेलमा राखें, पम्फादेवी भन्छिन्, माया गरेर घरै राखेको भए त्यस्ति टाठो र जान्ने नहुन पनि सक्थी । त्यसैले मुटुमा गाँठो पारेरै भए पनि उतै छोडें । तनाव त हुन्थ्यो नि पम्फादेवी शिक्षकहरू कृष्णप्रसाद पाठक, खिलप्रसाद शिवाकोटी र होस्टेलकी आमा निमा निरौलालाई धन्यवाद दिन्छिन्, जसको अथक् मिहिनेतले छोरी यहाँ छे । होस्टेलमा उनको दिसापिसाब सफा गरेर हुर्काउने जिम्मा लिएकी निमालाई मेनुका निकै आदर र सम्मानसाथ सम्झिन्छिन् । भन्छिन्, मेरो आमापछिको अर्को आमा निमा हो ।िििकुनै वस्तु वा आकृति कस्तो हुन्छ ? मेनुका जान्दिनन्, तर जान्दछिन् संगीतका सुरहरू । होस्टेल बस्दै परिचय भयो संगीतसँग । ७ वर्षको छँदा हार्मोनियमबाट आएको सुर सुनेपछि उनको आत्मामै त्यो पस्यो । म सानी थिएँ, तर घण्टौं संगीतमा झुम्मिन्थें, आधा रातमै उठेर हार्मोनियमका की सुम्सुम्याउँथें । त्यसबाट आउने धुनमा पस्थें, मेनुका ती दिन स्मरण गर्छिन् । कसैले भनेको महान् वाणी बाटो नभएको ठाउँमै तिम्रो गोरेटो छ लाई मानौं मेनुकाले अक्षरशः पालना गरिन् र सानैदेखिको फरक जीवनयात्रामा आफ्ना दुःख (थोरै सुख) लाई सुललित लयशब्द दिइन् । आठ वर्षकी बालिका, जसले दैनिक आठ घण्टा हार्मोनियममा संगीत साधना गरिन् । सायद त्यही साधना नै हो, अहिले लाखौंले उनलाई आफ्ना ढुकढुकीमा सजाएका छन् । उनी सम्झनाका साना गोरेटाहरूमा विचरण गर्छिन् हार्मोनियमको धुन सुनेपछि उनको आत्मामा कसरी केही हलचलजस्तो भयो ? साना औंलाहरू हार्मोनियममा नाचिरहन्थे, तर न मन थाक्थ्यो, न हात बालापनदेखि नै आत्मनिर्भर थिइन् मेनुका, तेजिली पनि एक पटक सुनेको कुरा हत्तपत्त नबिर्सिने सबै भन्थे यत्ति तेजिली छे, पक्कै केही हुन्छे आफ्नो काम आफैं गर्थिन् । निस्फिक्री एक्लै सहरबजार डुल्थिन् । त्यो बानी अहिले पनि छँदै छ । जस्तो अहिले पनि एक्लै देशविदेश यात्रा गर्छिन् । उनी इन्डियन आइडल अडिसनका लागि एक्लै मुम्बई पुगिन् । सारेगमप मा भाग लिन गएका बेला मुम्बईमा गायक अनुप जलोटाको घर खोज्दै पुगिन् र भजन सुनाएर फिरिन् । पहिलो पटक एक्लै क्याडबरी किन्न पसल पुगेको, हार्मोनियम स्पर्स गरेको, हात दुख्ने गरी गट्टा खेलेका दिन मेनुकाको मस्तिष्कमा ओहोरदोहोर गरिरहन्छन् । २०७० सालको एसएलसीपछि सिर्जना कलेज अफ् फाइन आर्टमा संगीत पढ्न मेनुका काठमान्डु आइन् । २०७२ सालमा रेडियो नेपालले आयोजना गरेको आधुनिक गायन प्रतियोगितामा भाग लिइन् र प्रथम भइन् । १८ वर्षको छँदा नेपाल आइडल मा भाग लिइन् र टप ११ मा पुगेर बाहिरिइन्, पब्लिक भोटका कारण । भारतको रियालिटी सो सारेगमप मा काठमान्डु अडिसनबाट छानिएर कलकत्ता पुगिन् अनि मुम्बई । त्यो सोमा पनि उनी टप ११ सम्म पुग्न सफल भइन् । अनि मेनुकाको यात्रा सुरु भयो १४ औं संस्करणको इन्डियन आइडल मा । जहाँ उनले सधैं अतिथि र निर्णायकहरू श्रेया घोषाल, विशाल ददलानी र कुमार सानुबाट मुक्तकण्ठले प्रशंसा पाइरहिन् । प्रशंसाहरूकै बीच भर्खरै उत्कृष्ट १० सम्म पुगेर बाहिरिएकी छन् ।मेनुका सानी छँदा दुःख लागेको थियो, यसले दुःख पाउने भई भनेर, आमा भन्छिन्, तर, आइडलमा गएपछि निकै खुसी भएँ । ऊ मञ्चमा गीत गाइरहेकी हुन्थी, म स्टेजमुनि हुन्थें र उसको सफलताका लागि म भगवान्को नाम जपेर बस्थें । सारेगमप को अडिसनमा मेनुकासँगै कलकत्ता, मुम्बई पुगेकी थिइन् पम्फादेवी । इन्डियन आइडल मा पनि स्टुडियो राउन्ड मा पुगेपछि उनी मेनुकासँगै ५ महिना भारत बसिन् । पम्फादेवीलाई हिन्दी आउँदैनथ्यो । उसैको भरमा म हिँड्थे । हरेक कुरामा जिज्ञासु थिई, आमा भन्छिन्, मेनुकासँग हिँड्दा ढुक्कै हुन्छु । अब मेनुकाको कस्तो छवि हेर्न चाहन्छिन् पम्फादेवी ? छोरी अझै माथि जाओस्, विश्वमै नाम राखोस्, भन्छिन्, हिँडेर आधा सिँढी पुगी, अब सिँढीको सबैभन्दा माथिल्लो तहमा पुगेको हेर्न मन छ । १६१७ वर्ष भयो पम्फादेवीका श्रीमान् टीकाराम श्रम गर्न मलेसिया पुगेका । पम्फाको १९ वर्षमै बिहे भयो, ७ कक्षा पढेकी उनी खेतीपाती गर्छिन् । आमासँग घरका अति ससाना व्यावहारिक पाटोमा पनि सरसल्लाह हुन्छ, मेनुका भन्छिन्, सामान्य चोटपटक लागेकोदेखि हरेक ससाना कुरा पनि उहाँसँग सेयर गर्छु । आमा र मेरो एकप्रकारले साथीको पनि सम्बन्ध हो । आमा मोबाइलको लती भएकी छन्, टाइमपासका लागि ठिकै छ मोबाइलमा झुम्मिएको । तर, यसले पछि स्वास्थ्यमा तनाव थप्छ कि भन्ने लाग्छ ।िििमेनुका सोच्छिन् बाहिरी संसार बडो खस्रो छ । उनी जुन वातावरणमा हुर्किइन्, त्यसले उनलाई म दृष्टिविहीन हुँ को बोध कहिल्यै गराएन । भन्छिन्, स्कुल छाडेपछि मात्रै मलाई म दृष्टिविहीन हुँ भन्ने अनुभूति भयो, बाहिरी संसारको व्यवहारबाट । काठमान्डुका सडकमा ह्वाइटकेन टेक्दै हिँड्दा उनलाई कसैले हातमा ५ रुपैयाँ थमाउँथ्यो । उनी दानकर्ताको गालामा थप्पड लगाउँथिन् रे भन्छिन्, त्यस्तो व्यवहार बाहिरी संसारमा मात्रै भोगें मैले । आमासँगै सम्झनाको लहरमा आउँछन्, मेनुकाका हजुरबा । कसैले सानोमा मेनुकालाई हेपे हजुरबा भन्थे रे हेर् नहेप है मेरी नातिनीलाई, पछि यो संसारको रेडियो बन्छे । सायद हजुरबा सत्य थिए । हजुरबाले देखेको रेडियोमा गीतहरू बज्थे, मेनुका पनि गीत गाएर संसारमा चिनिएकी छन् । मेनुका सोच्छिन्, जीवनमा अति ससाना घटनाको कत्ति ठूलो महत्त्व हुन्छ तिनै घटना त हुन्, स्मृतिमा बाँचिरहने अति सानासाना घटना मलाई जीवनजत्तिकै मूल्यवान् लाग्छन्, उनी भन्छिन्, जस्तो आमाको हात समाउँदै उहाँसँग ट्रेनमा यात्रा गरेका दिन, साईबाबाको दर्शन गर्न पुट्टपर्ती पुगेका दिन, उहाँसँगै नदी किनारमा बसेर पानीको आवाज सुनिरहेका दिन असाध्यै मूल्यवान् छन् । जिन्दगीमाथि मेनुकाको बुझाइ छ, जीवन कथा होइन । यसमा समस्या छ, समाधान पनि छ र छ सुखान्त मिलन । म मिहिनेत, मात्रै मिहिनेत र हिम्मतमा विश्वास गर्छु । लाग्छ, जिन्दगी मिहिनेत र हिम्मतकै एउटा प्याकेज हो ।मेनुकाका लागि पम्फादेवी ममी, दिदी र बूढीमाउ हुन् । आमाबारे उनले गीतहरू पनि रेकर्ड गरेकी छन् आमा तिम्रो सम्झनामा, बादलको आकृतिमा आमा तिम्रो छाया देखें मेनुकाको विचारमा आमा संसारका लाखौं अँगालोभन्दा फराकिलो, हजारौं माइल टाढा चन्द्रमाभन्दा शीतल र अग्ला पहाडहरूभन्दा पनि अग्लो सम्बन्ध हो । भन्छिन्, आमा हिम्मत हो, ईश्वर हो । र, उनलाई याद छ, आमाले पटकपटक भनेको हेर् मेनुका संसारमा दुःख छ । मिहिनेत गर्नू, हिम्मतीली हुनू मिहिनेत नगरी कोही कहीँ पुग्दैन आमाको आँखामा सधैं हिम्मतीलीविम्ब बाँचेकै छिन् मेनुका । आमाको आदेश खुरुखुरु मानेर यहाँसम्म आइपुगेकी मेनुका ज्ञानी (पम्फादेवीकी आँखामा) छिन् । भन्छिन्, धन्यवाद आमा"
माओवादीमा नेतृत्व चयनको विधिमाथि विभाजन,"(काठमाडौं) माओवादीको पहिलो विधान अधिवेशनमा नेतृत्व चयन विधिबारे बहस हुने भएको छ । हालसम्म कायम सर्वसम्मतका नाममा हुने विधि लाई निरन्तरता दिने वा प्रत्यक्ष निर्वाचन विधि तय गर्ने भन्नेबारे मंगलबार (आज) देखि राजधानीमा सुरु हुने अधिवेशनमा बहस हुने भएको हो ।गत आठौं महाधिवेशनसम्म माओवादी नेतृत्व सर्वसम्मतका नाममा हुने विधि बाट चयन हुँदै आएको छ । तर, यस पटक भने पदाधिकारी र स्थायी समितिमा प्रत्यक्ष निर्वाचित प्रावधानराख्ने नराख्नेबारे चर्को बहस सुरु भएको छ । सोमबार पदाधिकारी बैठकमा पनि दुवै विधिको पक्षमा माओवादी नेताहरू बाँडिएका थिए । करिब तीन हजार तीन सय प्रतिनिधि सहभागी हुने अधिवेशनमा स्थानीय, जिल्ला, प्रदेश र केन्द्रीय समितिले पनि प्रत्यक्ष निर्वाचित नेतृत्व चयन हुनुपर्ने सुझाव पठाएका छन् । प्रधानमन्त्री एवं अध्यक्ष पुष्पकमल दाहालले नेतृत्व चयनको विधि अपनाउनेबारे पदाधिकारी र स्थायी समितिको धारणा सुने पनि आफ्नो धारणा राखेका छैनन् । अध्यक्षले सबैको विचार सुनिसकेपछि आफ्नो धारणा राख्ने बताउनुभएको छ, एक पदाधिकारीले भने, पदाधिकारीमा बहुमत सदस्य प्रत्यक्ष निर्वाचनबाट नेतृत्व चयन हुनुपर्ने पक्षमा छन् । तर कति प्रतिशत प्रत्यक्ष र कति मनोनीत गर्ने भन्नेमा मत बाझिएको छ । पार्टीको नेतृत्व तहमा युवालाई प्रवेश गराउन प्रत्यक्ष निर्वाचनबाट नेतृत्व चयन हुने विधि बसाल्ने प्रस्ताव उपमहासचिवद्वय वर्षमान पुन र जनार्दन शर्माले गरेका छन् । दुवैले अध्यक्ष दाहाललाई चुनौती दिने अर्थमा नभई युवालाई नेतृत्व ल्याएर पार्टी सशक्त बनाउन प्रत्यक्ष निर्वाचनको प्रावधान राख्नुपर्ने बताउँदै आएका छन् । यसबारे अध्यक्ष पदाधिकारी, स्थायी र अधिवेशन हलको सुझाव सुनेर निर्णय गर्ने पक्षमा हुनुहुन्छ, अध्यक्ष दाहालनिकट एक नेताले भने, अध्यक्षको मुख्य चासो विधानमै प्रत्यक्ष निर्वाचन राखेपछि जसले पनि मूल नेतृत्वलाई चुनौती दिन सक्ने भन्नेमा छ । त्यसैले उहाँ प्रत्यक्ष निर्वाचन विधि राख्न अझै तयार हुनुभएको छैन ।सोमबार पदाधिकारी बैठकमा उपमहासचिवहरू वर्षमान पुन, जनार्दन शर्मा, शक्तिबहादुर बस्नेत, मातृकाप्रसाद यादव, सचिवहरू चक्रपाणि खनाल, देवेन्द्र पौडेल, गणेश साह र सुरेन्द्र कार्कीले प्रत्यक्ष निर्वाचन हुनुपर्नेमा जोड दिए । उपाध्यक्ष कृष्णबहादुर महरा, महासचिव देवप्रसाद गुरुङ, सचिवहरू दीनानाथ शर्मा, हितराज पाण्डे, लीलामणि पोख्रेल र कोषाध्यक्ष श्रीराम ढकाल सकेसम्म सर्वसम्मत नेतृत्व चयन हुने पक्षमा छन् । उनीहरू जनवाद (लोकतान्त्रिक विधि) भन्दा केन्द्रीयता (मुख्य नेतृत्वबाट निर्णय हुने) हुनुपर्ने पक्षमा देखिएका छन् । यो सर्वसम्मत विधि हो । माओवादीमा हलको मतलाई सुन्ने पक्षमा उपाध्यक्षहरू नारायणकाजी श्रेष्ठ, अग्निप्रसाद सापकोटा, पम्फा भुसाल, उपमहासचिव गिरिराजमणि पोखरेल, हरिबोल गजुरेल र सचिव हितमान शाक्य छन् । उनीहरूले कामको मूल्यांकन र मतका आधारमा नेतृत्व चयन हुनु उचित हुने धारणा राख्छन् । शतप्रतिशत निर्वाचितभन्दा व्यावहारिक विधि उपयुक्त हुने उनीहरूको धारणा छ । उपाध्यक्ष एवं प्रवक्ता अग्निप्रसाद सापकोटाले पार्टीमा नेतृत्व चयनमा प्रत्यक्ष निर्वाचन गर्नेबारे छलफल जारी रहेको बताए । युग सापेक्ष संगठनको नेतृत्व प्रत्यक्ष निर्वाचनबाट गर्ने, यो कति प्रतिशत हुने भन्नेबारे घनिभूत छलफल जारी छ, उनले भने, सबै विधिको विकास गरेर जानुपर्छ भन्ने मत पनि छ । विगतमा कम्युनिस्ट पार्टीले गरेको अभ्यासलाई पनि हेर्नुपर्छ भन्ने मत पनि छ । सचिव राम (सुरेन्द्र) कार्की र देवेन्द्र पौडेलले पार्टी सदस्य दिने विधि बलियो बनाई नेतृत्व चयन प्रत्यक्ष विधिबाट हुनुपर्ने बताए । हरेक पार्टी सदस्यलाई पार्टी अध्यक्ष हुने अधिकार छ । त्यो अधिकार प्रत्यक्ष निर्वाचनबाट प्राप्त हुन्छ, कार्कीले भने, बरु पार्टी सदस्य दिने बेला विधि पद्धतिले बाँध्न सकिन्छ । अर्का सचिव पौडेलले कम्तीमा ८० प्रतिशत नेतृत्व प्रत्यक्ष निर्वाचनबाट हुनुपर्ने बताए । प्रत्यक्ष निर्वाचनले पार्टीभित्र पनि नेता परीक्षण हुने अवसर दिन्छ, उनले भने, केही नेतालाई व्यवस्थापन गर्ने नै हो भने २० प्रतिशत मनोनीतको प्रावधान राख्न सकिन्छ । उनले यो विधान अधिवेशनले युवालाई नेतृत्वमा जाने ढोका नखोले संगठनमा गति नआउने तर्क गरे ।पूर्वसभामुख एवं स्थायी समिति सदस्य ओनसरी घर्तीले प्रत्यक्ष निर्वाचनको पक्षमा युवा मत बढी रहेको बताइन् । युवाहरूले चार, पाँच वर्ष अघिदेखि नै प्रत्यक्ष निर्वाचनको माग गरिरहेका छन् । विधान अधिवेशनमा यो माग झन् ठूलो छ, उनले भनिन् । माओवादी वाग्मती प्रदेश अध्यक्ष सरल सहयात्री पौडेलले अधिवेशनको हलमा प्रत्यक्ष निर्वाचनबाट नेतृत्व चयन हुने माग जबर्जस्त रूपमा उठ्ने बताए । तलदेखि केन्द्रसम्म प्रत्यक्ष निर्वाचन विधि बनाउनुपर्ने माग छ, उनले भने । कर्णाली प्रदेश अध्यक्ष बिमला केसीले महाधिवेशनमा प्रतिनिधिले प्रत्यक्ष मतदान गरी नेतृत्व चयन गर्ने पक्षमा भएको बताइन् । विधान मस्यौदामा सबै तहका पार्टी समितिहरूको गठन गर्दा र अधिवेशनका प्रतिनिधिहरू छनोट गर्दा मुलुकको बहुजातीय सामाजिक विशेषताअनुरूपको समानुपातिक समावेशिताका आधारमा गरिनेछ । त्यसका लागि समितिको कुल सदस्य संख्याको ४९ प्रतिशत समानुपातिक र बाँकी ५१ प्रतिशत खुला गरी प्रतिनिधित्वको व्यवस्था गरिने उल्लेख छ । यस्तै, सबै तहको पार्टी समितिमा कुल सदस्य संख्याको कम्तीमा ३५ प्रतिशत महिला सहभागिता सुनिश्चित गरिने पनि उल्लेख गरिएको छ । समानुपातिकतर्फको ४९ प्रतिशतलाई शतप्रतिशत मानी त्यसलाई जनसंख्याको अनुपातमा दलित, मुस्लिम, मधेशी, थारू, आदिवासी जनजाति र खसआर्य समुदायको सिट संख्या निर्धारण गरिनेछ । यसरी सिट निर्धारण गर्दा प्रत्येक समूहबाट ५० प्रतिशत महिला प्रतिनिधित्व गरिनेछ, मस्यौदामा भनिएको छ । हरेक संगठनमा ४० प्रतिशत युवा समेटिने विधानमा उल्लेख छ । ४० वर्षमुनिका युवा उमेर समूहको सहभागिताका लागि ४९ प्रतिशत समानुपातिकतर्फको सिटलाई सय प्रतिशत मानी त्यसमध्ये २० प्रतिशत युवा सहभागिता निश्चित गर्न सबै समूहबाट कम्तीमा २०२० प्रतिशत महिला युवा सहभागिताको व्यवस्था गरिनेछ, विधानमा उल्लेख छ । विधान अधिवेशनमा पार्टीको नाम माओवादी राख्ने कि नराख्ने विषयमा पनि छलफल हुने प्रवक्ता सापकोटाले बताए । यही नाम राख्ने कि अर्को राख्ने पनि छलफलमै छ, उनले भने, यसबारे अधिवेशन हलमै छलफल हुनेछ । माओवादी अध्यक्ष दाहाल र नेपाल समाजवादीका अध्यक्ष बाबुराम भट्टराईबीच नयाँ नाम राख्नेबारे छलफल भएको थियो । पार्टी एकता गर्न नेपाल कम्युनिस्ट पार्टी (समाजवादी) राख्न सकिनेमा दाहाल सकारात्मक भएका थिए ।यसैबीच केन्द्रीय समिति बैठकले पार्टीका नेता तथा कार्यकर्तालाई चार श्रेणीमा विभाजन गरी सम्मान र कारबाही गर्ने भएको छ । अध्यक्ष दाहालले चारमहिने माओवादी विशेष रूपान्तरण अभियानमा खट्ने नेता तथा कार्यकर्ताको मूल्यांकन गरी प्रशंसा र कारबाही गर्नर् ेबेला भएको उल्लेख गर्दै अब कामका आधारमा मूल्यांकन हुने बताए । दुई दिन चलेको केन्द्रीय समिति बैठकका निष्कर्ष सुनाउँदै दाहालले अभियानमा नखट्ने नेतालाई कारबाही गर्न निर्देशन दिएका हुन् । बैठकले सरकारले सुरु गरेको सामाजिक न्यायसहित समृद्धि अभियानले समाजवादको भ्रूण तयार गरेको निष्कर्ष निकालेको प्रवक्ता सापकोटाले बताए ।केन्द्रीय समिति बैठकले हिमाल, पहाड, तराईका साथै पूर्वपश्चिम र मधेश प्रदेशमा जागरण अभियान चलाउने निर्णय पनि गरेको छ । मध्यम वर्गलाई लक्षित गरी ठूला सहरमा अभियान चलाउने निर्णय गरेको उनले जानकारी दिए । केन्द्रीय समितिमा दाहालले विधान अधिवेशन सकिएपछि अभियानको योजना बनाउने जानकारी दिए । उनले पार्टी संगठन कमजोर भएको क्षेत्रमा जनपरिचालन गर्ने निर्णय पनि सुनाए । विधान अधिवेशनपछि वडादेखि केन्द्रसम्म सम्मेलन गरी विचार संश्लेषण र संगठन पुनर्निर्माणमा जुट्ने केन्द्रीय समितिले निर्णय गरेको छ ।"
पातमा आकृति,"(जुम्ला) पहिलो पटक पातमा आकृति कोर्ने प्रयास गर्दा जुम्ला चन्दननाथ नगरपालिका२ का विराज भण्डारीको मनमा अन्योलता थियो । पातमा पनि आकृति कसरी बनाउन सकिएला ? भन्ने लाग्थ्यो उनलाई । तर करिब एक सातामा नै उनले पातमा सुन्दर आकृति बनाउन थाले । टिकटकमाभारतको ताजमहलको आकृति भारतीय कलाकारले बनाएको देखेका उनले पहिलो पटक ओखरको पातमा लिपुलेकसहितको नेपालको नक्साको आकृति बनाए । पहिलो आकृति सामाजिक सञ्जालमा पोस्ट गरेपछि धेरैले रुचाए । उनको आकृति बनाउने कलामा झनै निखारपन आउन थाल्यो । २४ वर्षीय विराज अहिले पातमा आकृति बनाउने आकृतिकारका रूपमा चिनिएका छन् । पिपलको पातमा क्षणभरमै आकृति बनाएर देखाउनु उनको क्षमता हो । कोभिड महामारीका बेला सामाजिक दूरी कायम गर्नेदेखि बिनाकाम घरबाहिर निस्कन बन्देज लगाइयो । विराजले त्यतिबेला आकृति बनाउने कलाका विषयमा युट्युबमा हेर्न थाले । टिकटक नियाल्न थाले । लिफआर्ट प्रतिस्पर्धा अनलाइनबाटै गर्न थाले । पातमै मानिसलगायतका विभिन्न वस्तुको आकृति बनाएपछि उनी एकाएक चर्चामा पनि आए । अहिले पातलमा आकृति बनाइदिनुपर्यो भन्दै धेरै व्यक्ति, संस्थाहरू विराजको सम्पर्कमा आउने गरेका छन् । पातमा आकृति कोरेर आम्दानी गर्न थालेको उनले बताए ।विराजले एउटा पातमा आकृति बनाएको खुसीले एक हजारदेखि ४ हजार पाँच सय रुपैयाँसम्म दिने गरेको अनुभव सुनाए । आकृति कोर्न सिकेको तीन वर्ष जति भयो, विराजले भने, आकृति कोरेर यसबीचमा १२ लाख रुपैयाँभन्दा बढी आम्दानी भयो । पढ्ने खर्चसमेत यहीबाट जुटेको थियो । पातमा आकृति बनाउने उनको कलामा परिवारको पनि साथ छ । तर हिउँदे सिजनमा सबै पात झर्ने भएकाले बाह्रै महिना पातमा आकृति बनाउन सकिने अवस्था छैन । आकृति बनाउन हरियो पात नै चाहिन्छ, उनले भने, जुम्लामा ६ महिना जति पात नै पाइँदैन । परिपक्व पात हुन जेठ नै लाग्छ । त्यही भएर नियमित रूपमा आकृति बनाउने कार्य अघि बढाउन कठिन छ ।विराजले देशभरका झन्डै २५ विद्यालयमा झन्डै १२ सयभन्दा बढी विद्यार्थीलाई लिफ आर्ट बारे प्रशिक्षण पनि दिइसकेका छन् । आर्ट जान्नेले पातमा राम्रो आकृति बनाइरहेका छन्, उनले भने, नजान्नेले पातमा नाम लेख्न र आकृति बनाउन पात कसरी काट्दा रहेछन् भन्नेसम्म सिकेका छन् । तीन वर्षदेखि पातमा आकृति कोरेर विराज रमाइरहेका छन् । टिकटक र युट्युबमा हेरेर पातमा त्यसको नक्कल धेरै गरे । पहिले धेरै बिग्रिए पनि अहिले तस्बिरअनुसारको आकृति जस्ताको तस्तै बनाउने गरेको उनको भनाइ छ । पछिल्लो समय विराजको आकृति बनाउने कलाको सर्वत्र प्रशंसा भइरहेको छ । विराजमा आकृति बनाउन झनै उत्साह थपिएको छ । पातमा वन्यजन्तु, चराचुरुंगीदेखि विभिन्न व्यक्तित्वको आकृति बनाउन थाले । आकृति कोर्ने उनको दैनिकी जस्तै छ । पातमा दुई हजार पाँच सयभन्दा बढी आकृति कोरिसकेको उनको भनाइ छ । पातमा मान्छे, जीवजनावर, विभिन्न ठाउँ र वस्तुको आकृति बनाइरहेको छु, उनले भने, ब्लेडले पात काटेर आकृति बनाउन गाह्रै छ ।तर मैले त्यही काम गर्न सकिरहेको छु रखुसी पनि छु ।पहिलो पटक पातमा आकृति कोरेको तस्बिर सामाजिक सञ्जाल फेसबुकमा राखेपछि धेरैले मन पराए । त्यो नै उनका लागि अघि बढ्ने मार्ग बन्यो । उनले बनाएका आकृति जिल्लाका अधिकांश कार्यालयमा राखिएको छ । प्रधानमन्त्री पुष्पकमल दाहाल, पूर्वप्रधानमन्त्री केपी ओली, काठमाडौं महानगरका मेयर बालेन्द्र शाह (बालेन), धरान उपमहानगरका मेयर हर्क साङपाङ लगायतका आकृति बनाएर उनले भेटघाटमा दिइसकेका छन् । कुलमान घिसिङ, लक्ष्मीप्रसाद देवकोटा लगायतका आकृति पनि कोरेका छन् । उनले प्रायः पिपलका पातमा आकृति कोर्छन् । विराजको कला देखेर कर्णाली प्राविधिक शिक्षालयका प्रमुख टेकेन्द्र थापा पनि दंग छ । पातमा चित्र बनाउने र आकृति कोर्ने कला निकै राम्रो छ । अब यो कला अरूलाई पनि सिकाउनुपर्ने प्रमुख थापाको भनाइ छ । उसो त कर्णाली प्राविधिक शिक्षालयमा गएर विराजले विद्यार्थीलाई आकृति बनाउने तरिकाबारे पनि सिकाइसकेका छन् । त्यस्तै, डोल्पा, जुम्ला, झापा, मोरङ र इलामका विभिन्न विद्यालयमा पुगेर उनले पातमा आकृति बनाउने प्रशिक्षण दिएका छन् । जनता मावि महत गाउँमा मावि शिक्षा हालिस गरेका विराजले नासा कलेज काठमाडौंमा उच्च शिक्षा हासिल गरेका थिए । गौरादहमा बीएस्सी एजी उत्तीर्ण गरेका विराजले आफ्नो सीप दौंतरीमा समेत आदानप्रदान गरेका थिए । उनको घरमा पाँच जनाको परिवारमा उनी जेठो छोरा हुन् । डोल्पाको मुड्केचुलामा ६ महिना कृषि अधिकृतका रूपमा कार्य गरेका विराजले अहिले आफ्नै युनिक होम डेकोर सप्लायर्स खोलेका छन् । कर्णाली प्राविधिक शिक्षालयमा कृषि विषयमा अध्यापन गराइरहेका उनी सामाजिक कार्यमा पनि क्रियाशील छन् ।"
अमेरिकाद्वारा इराकमा 'स्मार्ट बम प्रहार,सन् १९९१ मा आजकै दिन (फेब्रुअरी १३) मा अमेरिकाले इराकमा दुईवटा स्मार्ट बम प्रहार गरेको थियो । इराकी राजधानी बग्दादलाई लक्षित गरी प्रहार भएका बम प्रहारका कारण कम्तीमा ४ सय ८ जनाको ज्यान गएको थियो । खाडी युद्धका क्रममा अपरेसन डेजर्ट स्ट्रोम अन्तर्गत अमेरिकी सेनाले ती बम प्रहार गरेको थियो । १९९० को दशकमा इराक र अमेरिका नेतृत्वका ४२ देशहरूबीच खाडी युद्ध चलेको थियो । त्यसक्रममा अमेरिकाको नेतृत्वमा इराकविरुद्ध दुई चरणमा आक्रमण गरिएको थियो । पहिलो चरणको अपरेसन डेजर्ट सिल्ड १९९० को अगस्टदेखि १९९१ को जनवरीसम्म चलेको थियो । १९९१ को जनवरी १७ देखि चलेको दोस्रो चरणको अपरेसन डेजर्ट स्ट्रोम कुवेत मुक्त भएसँगै १९९१ को फेब्रुअरी २८ मा अन्त्य भएको थियो । इराकी राष्ट्रपति सद्दाम हुसेनले १९९० को अगस्ट २ मा कुवेतमा आक्रमण गरेका थिए । त्यसको दुई दिनमै इराकले कुवेतमाथि नियन्त्रण कायम गरेको थियो । जसका कारण साउदी अरब र इजिप्टले अमेरिका र पश्चिमी देशलाई हस्तक्षेपका लागि आग्रह गरेका थिए । तनावबीच राष्ट्रसंघीय सुरक्षा परिषद्ले कुवेतबाट सेना फिर्ता गर्न गरेका आग्रह इराकले अस्वीकार गरेपछि अमेरिकाले आक्रमण सुरु गरेको थियो । कुवेतमाथि आक्रमण गर्नेमध्ये अधिकांश सैनिकले आत्मसमर्पण गरेका थिए भने केही मारिएका वा भागेर इराक फर्केका थिए । युद्धका कारण कम्तीमा एक लाख सर्वसाधारणले ज्यान गुमाएका थिए ।
समलिंगी महिलाको विवाहलाई पहिलो पटक कानुनी मान्यता,"(नेपालगन्ज)बर्दियाको बढैयाताल गाउँपालिका२ ले समलिंगी (लेस्बियन) जोडीको विवाह दर्ता गरेको छ । बढैयाताल२ की अञ्जुदेवी श्रेष्ठ (दीप्ति) र गण्डकी बन्दीपुर गाउँपालिका५ की सुप्रिता गुरुङको विवाहलाई वडाले कानुनी मान्यता दिएको हो । ३३ वर्षका उनीहरू पाँच वर्षदेखि सम्बन्धमा थिए । सोमबार बिहे दर्तापछि उनीहरूले नेपालगन्जस्थित यौनिक तथा लैंगिक अल्पसंख्यकहरूको क्षेत्रमा कार्यरत संस्था पश्चिम तारा नेपालको कार्यालयमा पुगेर खुसी साटासाट गरे । हाम्रा लागि यो उत्सवको दिन हो । आज प्रेम गर्नेहरूको जित भएको छ, संस्थाकी कार्यक्रम संयोजक परिना चौधरीले भनिन्, पहिचान लुकाएर बसेका साथीहरूको हौसला बढेको छ । स्थानीय पञ्जिकाधिकारी एवं वडा सचिव दीपक नेपालीले समलिंगी विवाह दर्ता गरिएको बताए । दर्ता गर्ने र प्रमाणपत्रमा अस्थायी विवाह दर्ता लेखेर जारी गर्न पञ्जीकरण विभागको प्राविधिक शाखाबाट जानकारी आयो, उनले भने, समलिंगी महिलाको विवाह दर्ता भएको यो पहिलो हो । विवाह दर्ताका लागि लामो समयदेखि प्रयासरत उनीहरूले माघ ४ मा वडा कार्यालयमा निवेदन दिएका थिए । बढैयाताल गाउँपालिकाका प्रमुख प्रशासकीय अधिकृत अर्जुन सुवेदीले पञ्जीकरण विभागमा समलिंगी विवाह दर्ता गर्न मिल्ने वा नमिल्ने सम्बन्धमा आवश्यक राय तथा निर्देशन उपलब्ध गराइदिनु हुन भन्दै पत्र पठाएका थिए । यसअघि पनि पहिलो विवाह दर्ता गर्न राय दिएको पञ्जीकरण विभागले दीप्ति र सुप्रिताको विवाह दर्तामा भने राय दिन समय लियो । विभागको रायअनुसार नै विवाह दर्ता गरेको सुवेदीले बताए । लैंगिक तथा यौनिक अल्पसंख्यकहरूको अधिकारका लागि लामो समयदेखि काम गरिरहेका सुनीलबाबु पन्तले अञ्जु र सुप्रिताको समलिंगी (लेस्बियन) विवाहले दक्षिण एसियामै पहिलो पटक कानुनी मान्यता पाएको दाबी गरे । दीप्ति र सुप्रिता सामाजिक सञ्जाल फेसबुकमार्फत जोडिएका थिए । महिलाका रूपमा जन्मिए पनि दीप्तिलाई पुरुषसँग कुनै आकर्षण भाव थिएन । एसएलसीपछि उनले आफूभित्रको फरकपनाबारे बिस्तारै अनुभव गर्न थालेकी थिइन् । म अरूभन्दा फरक छु भन्ने महसुस हुँदै गयो, पुरुषसँग कहिल्यै आकर्षण नै भएन । परिवारले विवाहका लागि केटाको खोजी थालेपछि घरै छाडेर हिँडनुपर्ने अवस्था आयो, उनले सुनाइन्, त्यसपछि भागेर एक्लै बस्न थालें । पछि मात्रै परिवारका सदस्यले ममाथि विश्वास गर्न थाल्नुभयो । सुप्रिताले पनि आफ्नो फरक परिचय स्थापित गर्न खुबै संघर्ष गर्नुपरेको अनुभव सुनाइन् । उनी आमा र दाइसँगै बेलायतमा बस्दै आएकी थिइन् । हुर्किंदै जाँदा आफ्नो शारीरिक र मानसिक फरकपना थाहा पाएँ । विपरीत लिंगीसँग मेरो आकर्षण छैन भन्ने बुझें, उनले सुनाइन्, घरमा भने मेरो बिहेको कुरा चलाउन थालियो । त्यतिबेला म निकै डराएको थिएँ । बिस्तारै घरपरिवारले आफ्नो पहिचान स्विकारेको उनले बताइन् । विवाह सँगै बस्ने प्रतिबद्धता मात्रै नभएर एकअर्काको भावना बुझेर सहयोगी बन्नु रहेको दुवैको बुझाइ छ । विवाह जिम्मेवारीको बोझ होइन, साझेदारी हो, सुप्रिताले भनिन्, एकअर्कालाई माया, केयर, सम्मान गरेर हामी बाँकी जीवन बिताउँछौं ।मुलुकी देवानी संहिता, २०७४ ले व्यक्तिलाई कानुनको अधीनमा रही विवाह गर्ने, परिवार कायम गर्ने तथा पारिवारिक जीवनयापन गर्ने स्वतन्त्रता हुने व्यवस्था गरेको छ । गत असार १२ मा सर्वोच्च अदालतका न्यायाधीश तिलप्रसाद श्रेष्ठको एकल इजलासले यौनिक तथा लैंगिक अल्पसंख्यक जोडीको विवाह दर्ता गर्न अन्तरिम आदेश जारी गरेको थियो । इजलासले यौनिक तथा लैंगिक पहिचानसहित नेपाली नागरिकताको प्रमाणपत्र पाउन सक्ने, प्रत्येक व्यक्तिलाई विवाह गर्ने स्वतन्त्रता रहेको र कानुनको दृष्टिमा सबै नागरिक समान हुने व्यवस्था भएकाले विवाहको अस्थायी अभिलेख रहने गरी विवाह दर्ता गर्न पाउने आवश्यक व्यवस्था गर्नूगराउनू भनी अन्तरिम आदेश दिएको थियो । अदालतको आदेशपछि लमजुङको दोर्दी गाउँपालिका२ सल्लाबोटकी ३७ वर्षकी माया भनेर चिनिने रामबहादुर गुरुङ र नवलपरासीको कावासोती नगरपालिका८ का २७ वर्षीय सुरेन्द्र पाण्डेको विवाहलाई गत मंसिरमा वडा कार्यालयले कानुनी मान्यता दिएको थियो । नेपालमा मात्रै होइन, दक्षिण एसियामै समलिंगी जोडीको विवाहले कानुनी मान्यता पाएको यो नै पहिलो हो ।"
केयूमा अन्तर्राष्ट्रिय उपकुलपति सभा हुँदै,"(काठमाडौं)धुलिखेलस्थित काठमाडौं विश्वविद्यालय (केयू) मा अन्तर्राष्ट्रिय उपकुलपति सभा तथा भारतनेपाल उच्च शिक्षा शिखर सम्मेलनको आयोजना गरिएको छ । आगामी बिहीबार र शुक्रबार हुने कार्यक्रममा नेपाल, भारत, बंगलादेश, मलेसिया, थाइल्यान्डलगायत देशका १ सय ५० जना उपककुलपति र शिक्षाविद्को सहभागिता हुने केयूले जनाएको छ । सभा तथा सम्मेलनमा विश्वले उच्च शिक्षाको क्षेत्रमा भोगिरहेको समकालीन मुद्दा, भूमण्डलीकरण र उच्च शिक्षाको अन्तर्राष्ट्रियकरण मूल विषय रहने काठमाडौं विश्वविद्यालयका प्रवक्ता एकुमाया पुनले बताइन् । अधिकांश सहभागीहरू भारतीय विश्वविद्यालयबाट हुने र युरोप, अफ्रिकाका विश्वविद्यालयको प्रतिनिधिको पनि सहभागिता हुने जनाइएको छ ।सभा तथा सम्मेलनबाट उच्च शिक्षण संस्थाको भूमण्डकीकरणको प्रभाव पत्ता लगाउने, अन्तर्राष्ट्रिय सहयोग र विचारहरूको आदानप्रदानलाई प्रोत्साहन गरिने पुनले बताइन् । सभाले साझा सञ्जाल निर्माण, साझेदारी अभ्यास तथा पारस्परिक सहयोग आदानप्रदानको वातावरणसमेत बनाउने केयूले सोमबार पत्रकार सम्मेलन गरी जनाएको छ । सभाले विशेष गरी दक्षिण एसियाली क्षेत्रका शैक्षिक समुदायहरूबीच सांस्कृतिक विचार आदानप्रदानलाई बढवा दिनेछ, केयूद्वारा जारी विज्ञप्तिमा भनिएको छ, सम्मेलन अवधिमा सहभागीहरूले उच्च शिक्षालाई अन्तर्राष्ट्रियकरण गर्ने प्रभावकारी रणनीतिका बारेमा छलफल गर्नेछन्, जसमा विद्यार्थी आदानप्रदान, संयुक्त अनुसन्धान र पाठ्यक्रम विकाससहितका विषयहरू समावेश छन् ।अन्तर्राष्ट्रिय उपकुलपति सभामा ३ वटा प्राविधिक सत्रहरू सञ्चालन हुने जनाइएको छ । सहभागीहरूबीच अनुसन्धान साझेदारी, विद्यार्थी आदानप्रदान कार्यक्रम, संयुक्त डिग्री र प्राज्ञिक साझेदारीको फाइदाबारे छलफल हुने पुनले बताइन् । उच्च शिक्षाको क्षेत्रमा अन्तर्राष्ट्रिय सहयोगका साझा मार्ग निर्माणमा केन्द्रित हुनेछ, उनले भनिन् । दोस्रो सत्रमा नियमन र नीति निर्माणका साझा मुद्दाहरू, गुणस्तर, सुनिश्चितता तथा प्रत्यायन संयन्त्र, विदेशी मान्यता, सामन्जस्यजस्ता विषयमा छलफल गरेर विश्वव्यापी उच्च शिक्षामा नियमन र नीतिगत प्रस्टता पहिल्याउने प्रयास हुने उल्लेख छ । तेस्रो सत्रमा विद्यार्थीको गतिशीलता र त्यसको विविधताका अन्तर्राष्ट्रिय अनुभवबारे छलफल गरिने उनले जनाइनन् । विश्वविद्यालयमा समावेशिता, सदासयता, सांस्कृतिक विविधताका विविध पक्षको शैक्षिक वातावरण विकास गर्दै वैश्विक तादात्म्य खोज्ने कार्य हुनेछ, विज्ञप्तिमा भनिएको छ, आआफ्ना विशिष्ट अनुभव र दृष्टिकोणलाई उच्च शिक्षाको साझा समृद्धिमा रूपान्तरण गर्दै भूमण्डलीकृत संसारमा साझा सफलता खोज्नु, अन्तर्राष्ट्रिय उपकुलपति सभाको मुख्य उद्देश्य हो ।भारतीय विश्वविद्यालय संघको आयोजना तथा काठमाडौं विश्वविद्यालयको तत्त्वावधानमा कार्यक्रम आयोजना हुने जनाइएको छ । सन् १९२५ मा स्थापित संघ लामो र ऐतिहासिक विकासत बोकेको संस्था हो । यसमा केयूसहित बंगलादेश, भुटान, काजकस्तान, मलेसिया, मरिसस, थाइल्यान्ड, संयुक्त अरब, बेलायतका १३ विश्वविद्यालयहरू एसोसिएट सदस्य छन् । नेपालका विश्वविद्यालयका उपकुलपतिहरू पनि सभा तथा सम्मेलनमा सहभागी हुनेछन् ।"
"धुलाम्मे कार्पेटमा विद्यार्थी, टेबलमा थन्कियो कम्प्युटर","(धनुषा)महोत्तरीको एकडारा गाउँपालिका५ स्थित नेपाल राष्ट्रिय आधारभूत विद्यालय बहेडा जब्दीमा ६६ जना विद्यार्थी छन् । ६ कक्षामा आएदेखि कम्प्युटरको छेउमै बसेर दिनहुँ पढे पनि उनीहरूले कम्प्युटर चलेको देख्न पाएका छैनन् । कक्षाकोठामा धुलाम्मे कार्पेटमा उनीहरूको पढाइ हुन्छ । कार्पेटमाथि बस्न म्याट छ । तर फोहोर हुने भन्दै कुनामा थन्काइएको छ । छेउमा प्रयोगविहीन महँगा कम्प्युटर धुलाम्मे पर्दाले छोपिएको छ । र्याकमा पुस्तकहरू खाँदिएको छ । छेउका कोठामा फरकफरक कक्षाका विद्यार्थीलाई एकै ठाउँमा राखेर पढाउने गरिएको छ । विद्यालयमा गाउँपालिका र गैरसरकारी संस्थाले फर्निचर, कम्प्युटर, कार्पेट, पंखा, टीभी, म्याट, कुर्सी उपलब्ध गराए पनि प्रयोगमा आउन सकेको छैन । शिक्षक नहुँदा कम्प्युटर प्रयोगमा आउन नपाई धूलोले ढाकिएको छ । फर्निचरहरू स्टोर रुममा थन्किएको छ । चार वर्ष अगाडि गाउँपालिकाले उपलब्ध गराएको ६ लाख बजेटबाट विद्यालयले ७ थान कम्प्युटर, एक ल्यापटप र प्रिन्टर खरिद गरेको थियो । कम्प्युटर दिए पनि कक्षाकोठा र शिक्षक अभावका कारण प्रयोगमा आउन नसकेको प्रधानाध्यापक रामईश्वर मण्डलले बताए । विद्यालयमा कम्प्युटर दिनुभयो । तर, कम्प्युटर पढाउने शिक्षक र कक्षाकोठाको अभाव छ, प्रअ मण्डलले भने, शिक्षक नहुँदा कक्षाकोठाको कुनामा धूलोबाट बचाउन पर्दाले छोपेर राखिएको छ । कक्षाकोठा अपुग हुँदा कम्प्युटर ल्याबकै भुइँमा बसेर विद्यार्थी पढाउने गरेको छु । बालविकासदेखि कक्षा ८ सम्म पढाइ हुने विद्यालयमा न्यूनतम ९ जना शिक्षक आवश्यक पर्ने भए पनि ७ जना मात्रै रहेको उनले बताए । शिक्षक अभावकै कारण बालविकासका ३, ४ र १ कक्षाका ७६ गरी ११० जना विद्यार्थी एउटै कोठामा राखेर पढाउने गरिएको छ । विद्यार्थी सम्हाल्न नसक्दा कक्षाकोठाको टीभीमा कार्टुन चलाएर विद्यार्थी भुलाउने गरेको अनिता साहले बताइन् । विद्यालयमा कक्षाकोठा अभावकै कारण ५ कक्षासम्म संयुक्त कक्षा चलाउनुपरेको उनले बताइन् । विद्यालयमा ५ सय ९८ विद्यार्थी छन्, जसमध्ये मुस्लिम, दलित र विपन्न बालबालिकाको संख्या धेरै छ । विद्यालयमा स्थायी शिक्षक १ जनामा मात्रै छन् । करारका शिक्षकले विद्यालय धानिएको छ । विद्यालयमा राम्रो पढाइ र बस्ने ठाउँ नभएकै कारण बालबालिका नियमित विद्यालयसमेत आउँदैनन् । मदरसामा पढ्ने गरेका बालबालिका विद्यालयमा नामांकन गराएका कारण विद्यार्थीको संख्या बढी देखिएको प्रअ मण्डलले बताए । विद्यालयमा कक्षाकोठाको अभाव हटाउन नयाँ भवन निर्माणको प्रक्रिया अगाडि बढाइएको छ । पुरानो भवन भत्काएर नयाँ भवन नबनेसम्म विद्यालयमा थप समस्या आउने स्थानीय बताउँछन् । एकडारा गाउँपालिकाका १५ वटा विद्यालयको अवस्था यस्तै मिल्दोजुल्दो छ । सबै विद्यालयमा कक्षाकोठा र शिक्षक अभाव रहेको गाउँपालिकाका शिक्षा संयोजक शिवशरण दासले बताए । स्थानीय तहमा जनप्रतिनिधि निर्वाचित भएर आए पनि विद्यालयमा कुनै बदलाव नआएको संयोजक दासले बताए । एकडारा४ मा रहेको राष्ट्रिय आधारभूत विद्यालय भंगहिया, वडा २ मा रहेको नेपाल राष्ट्रिय अधारभूत विद्यालय बेला र मुनरी राष्ट्रिय आधारभूत विद्यालय भटौलियाको अवस्था पनि बहेडा जब्दीजस्तै छ । ती विद्यालयमा विद्यार्थीअनुसार कक्षा र शिक्षक नहुँदा पढाइ प्रभावित भइरहेको छ । गाउँपालिकाका अध्यक्ष दीपनारायण मण्डलले विद्यालयको अवस्था सुधार्न भवन निर्माण कार्य अगाडि बढाइएको बताए । स्थानीय तहमा निर्वाचित भएको डेढ वर्षमा शिक्षा अवस्थामा सुधार भएको उनले दाबी गरे । मधेश प्रदेशका ८ वटै जिल्लाका सामुदायिक विद्यालयमा शिक्षक र भौतिक संरचनाको अभाव छ । विद्यालय शिक्षामा स्थानीय तह, प्रदेश सरकार र संघीय सरकारको बजेट खर्च भए पनि उपलब्धि भने हुन सकेको छैन ।"
भाडाको घरमा राजर्षि जनक विश्वविद्यालय,"जनकपुर (कास) स्थापनाको ६ वर्ष पुगे पनि जनकपुरस्थित राजर्षि जनक विश्वविद्यालय (आरजेयू) को आफ्नो भवन छैन । जनकपुरको रामानन्द चोकदेखि भ्रमरपुरा चोकसम्म साना दर्जनजति घर भाडामा लिएर विश्वविद्यालय चलाइएको छ । ९ वटा कोर्समा अध्यापनसमेत थालेको आरजेयूले कक्षा पनि भाडाकै घरमा सञ्चालन गरिरहेको छ । स्थापनादेखि नै धर्ना, आन्दोलन र तालाबन्दीले थलिएको आरजेयू २ वर्षसम्म पदाधिकारीविहीन बन्यो । यहाँ बल्ल कर्मचारी र शिक्षक भर्ना थालिएको छ । २०७४ भदौ ४ मा स्थापना भएको आरजेयूले सुरुमा ५ जना करार शिक्षक र ७ जना पेपर कन्ट्र्याक्ट शिक्षक नियुक्त गरेर कक्षा सञ्चालन गरेको थियो । विश्वविद्यालयका संघर्षरत शिक्षक दिलीप यादवका अनुसार आरजेयूको सुरुवातदेखि नै नयाँ सेमेस्टरमा रुटिनको समस्या, नियुक्तिमा ढिलाइ र तलब भुक्तानीको समस्या थियो । आफ्नै गाउँठाउँको विश्वविद्यालय भएकाले समस्या झेल्दै अध्यापन गराएँ, उनले भने, तर हामीलाई आन्दोलनमा उत्रिन बाध्य पारियो ।नेपाल मधेश फाउन्डेशनले जनकपुरमा आयोजना गरेको राजर्षि जनक विश्वविद्यालयको विगत र वर्तमान नीति संवादमा आरजेयूलाई तंग्रर्याउन थुप्रै सुझाव दिइएको छ । उपकुलपति अमरप्रसाद यादवले आरजेयूलाई लयमा ल्याउने प्रयास भइरहेको बताए । चैतसम्ममा जग्गा प्राप्ति गरेर विश्वविद्यालयको आफ्नै भवन बनाउन शिलान्यास सक्ने उनले दाबी गरे । कृषि, वन, आईटी र इन्जिनियरिङ कोर्समा हाम्रो बढी ध्यान छ, उनले भने । रजिस्टार सत्यनारायण साहले विश्वविद्यालयलाई प्रदेश सरकारले वास्ता नगरेको आरोप लगाए । यहाँ सन् २०२२ मा लिइएको अन्तिम सेमेस्टरको परीक्षाफल अझै प्रकाशित गरिएको छैन । साहले भने, १४ जना विद्यार्थीको परीक्षाफल रोकिएको छ । फागुनसम्ममा सबै रिजल्ट प्रकाशित गरेर पहिलो दिक्षान्त समारोह चैतवैशाखमा गरिने तयारी छ ।प्रदेशसभा सांसद रामसरोज यादवले आरजेयूका आधार बलियो बनाउनुपर्ने सुझाव दिए । मधेश प्रदेशका पूर्वमन्त्री सुरेश मण्डलले आरजेयूको गुणस्तर बढाउनेतिर लाग्नुपर्ने सुझाव दिए भने जनमत पार्टीका प्रदेश सांसद सञ्जय यादवले विश्वभरिका विश्वविद्यालयमा अध्यापन गराइरहेका प्राध्यापकको सेमिनार गर्नुपर्ने बताए । आरजेयूमा हाल ८ जना स्थायी र २३ जना करार शिक्षक छन् । ९ वटा कोर्समा २ सय २४ जना विद्यार्थी भर्नाको कोटा छ । एमफिलबाहेक आरजेयूमा हाल सबै सेमेस्टरमा ७ सय २२ जना विद्यार्थी अध्ययनरत छन् ।"
मिटरब्याजपीडितलाई काठमाडौं आउन बाध्य नपार,"मिटरब्याजपीडितले काठमाडौंलाई गन्तव्य बनाएर झापा र कञ्चनपुरबाट पैदलयात्रा थालेको दुई साता बित्दा पनि सरकारले उनीहरूसँग संवाद गर्न चासो दिएको छैन । समाजको सबैभन्दा पीडित यो तप्काका लागि घरबार छोडेर राष्ट्रिय राजमार्गको दूरी नाप्नु रुचिकर पक्कै पनि होइन । तर, आन्दोलन उठेपछि हुने वार्ता र सहमति कार्यान्वयन नहुँदा पीडितहरू पटकपटक उस्तै आन्दोलन दोहोर्याउन बाध्य हुँदै आएका छन् । हो, पीडितका माग सम्बोधन गर्न काम गरेको सरकारको दाबी छ । तर, त्यो काम के हो ? त्यसले पीडितको माग कसरी सम्बोधन गर्छ भन्ने सन्देश दिन पनि सरकारले संवादको पहल गर्नुपर्ने हो । तर लाग्छ, पीडितहरू काठमाडौं आएर चिसोमा कठांग्रिएका समाचार आउन थालेपछि मात्र सरकारलाई वार्ताको तातो लाग्नेछ । सरकारले मिटरब्याजपीडितसँग पछिल्लो पटक २०७९ चैत १८ मा पाँचबुँदे सहमति गरेको थियो । सम्झौताअनुसार सरकारले लगत्तै विशेष अदालतका पूर्वअध्यक्ष गौरीबहादुर कार्कीको नेतृत्वमा जाँचबुझ आयोग गठन गरेको थियो । आयोगले करिब २८ हजार उजुरी लिनुका साथै ५ हजार उजुरीमा मिलापत्र पनि गराएको थियो । आठ महिनाको अध्ययनपछि गत मंसिरमा आयोगले सुझावसहितको प्रतिवेदन सरकारलाई बुझायो । प्रतिवेदनमा उल्लिखित विवरणहरू तत्तत् जिल्लामा पठाएको र प्रहरी प्रशासनबाटै समस्या समाधान गराउने गरी परिपत्र पाएको गृह मन्त्रालयको भनाइ छ । त्यसो त पीडितहरूसँग भएको सम्झौतामा उल्लिखित सर्तअनुसार अनुचित लेनदेनसम्बन्धी कार्यलाई कसुर कायम गर्ने गरी गत साउनमा मुलुकी संहितासम्बन्धी केही ऐन संशोधन पनि गरिएको छ । नयाँ कानुन बनिसक्दा र जाँचबुझ आयोगको प्रतिवेदनअनुसार कारबाही अघि बढाउन गृहबाट निर्देशन हुँदा पनि जिल्लाका संयन्त्रहरूले पीडितहरूको उजुरी लिन र संशोधित कानुनबमोजिम कारबाही प्रक्रिया अघि बढाउन नमानको पीडितको गुनासो छ । जिल्लाबाटै हुनुपर्ने र हुन सक्ने काम किन भएन ? त्यही प्रश्न गर्न पीडितहरू पैदलै काठमाडौं आउँदै छन् ।अर्कातिर संशोधित कानुनबमोजिम जब वडा कार्यालयहरूले लेनदेनको लिखत प्रमाणीकरण सुरु गरे, मिटरब्याजपीडित सशंकित बन्न थाले । वडा कार्यालयहरूले सुदखोरहरूकै प्रभावमा परेर सत्यतथ्य नजाँची तमसुक प्रमाणीकरण गरिरहेको बुझेपछि उनीहरू फेरि आन्दोलन गर्नुपर्ने निष्कर्षमा पुगे । त्यसपछि उनीहरूले माघ १६ मा झापाको काँकडभिट्टा र कञ्चनपुरको गड्डाचौकीबाट पैदलयात्रा थालेका हुन् । सरकारसँग गत चैतमा भएको सम्झौताको पहिलो बुँदामै मिटरब्याज अपराध नियन्त्रण सिफारिस कार्यदलले २०७९ भदौ २७ मा बुझाएको प्रतिवेदनमा रहेका सिफारिस शीघ्र एवं प्रभावकारी कार्यान्वयनका लागि सम्बन्धित निकायसँग समन्वय र सहजीकरण गर्ने भनिएको छ । कार्यदलले प्राप्त उजुरीमा तत्काल छानबिन र कारबाही निरन्तरता दिनुपर्ने, पालिकाको न्यायिक समितिले मिटरब्याजसम्बन्धी समस्या पहिचान गरी दुवै पक्षलाई बोलाएर छलफलबाट समस्या समाधानको पहल गर्नुपर्ने, तीनै तहका सरकारले मिटरब्याजविरुद्ध सचेतना कार्यक्रम सञ्चालन गर्नुपर्ने, अदालतमा रहेका उजुरीमा अदालतबाटै मेलमिलापका माध्यमबाट समाधान गर्न छलफलबाट सहमति खोज्नुपर्ने जस्ता विषय सिफारिस गरेको थियो । तर सरकारले यी सिफारिस कार्यान्वयनमा चासो दिएको छैन । गत वर्षको सहमतिमा मिटरब्याजपीडितका उजुरी र गुनासो सम्बोधनका लागि प्रमुख जिल्ला अधिकारीको संयोजकत्वमा जिल्लास्तरीय समिति गठन गर्ने पनि उल्लेख छ । तर गुनासो सुनाउँदासमेत प्रहरीप्रशासनले चासो नदिएको पीडितहरूको भनाइ छ । यसको उदाहरण पैदलयात्रामा सहभागी लहान (सिरहा) की जीवछीदेवी महतो हुन् । १ कट्ठा ३ धुर जमिन धितो राखी ६ लाख रुपैयाँ ऋण लिएकी उनीसँग साहुले १२ लाख रुपैयाँ मागे । उनले सरसापट गरेर त्यति नै रकम बुझाइन् तर जमिन फिर्ता भएन । प्रशासनमा उजुरी गरिन् तर सुनुवाइ भएन । ऋण दिएको रकमभन्दा बढीको तमसुक बनाउने, चर्को ब्याज तोक्ने र ब्याज नबुझाए साँवामै गाभेर कागज बनाउने सुदखोरको प्रवृत्तिका कारण हजारौं नागरिक पीडित छन् । यो समस्या तराईमधेशमा बढी छ । यस्तो ठगीधन्दा नियन्त्रणमा सरकार गम्भीर नबनेका कारण ऋणीहरूले धम्क्याउने, हातपात गर्ने, सम्पत्ति हडप्ने क्रम रोकिएको छैन । विशेष अदालतका पूर्वअध्यक्ष कार्कीको नेतृत्वमा गठित आयोगले मिलापत्र गरेकै मामिलामा समेत साहुले ऋणीलाई धम्क्याउन थालेका छन् । उक्त आयोगले मिलापत्र गर्न नभ्याएका अन्य करिब २३ हजार उजुरीका सम्बन्धमा के गर्ने भन्ने निर्णय सरकारले नगर्दा पीडितहरूमा अर्को अन्योल छ । आन्दोलनमा उत्रिएको लामो समय बितेपछि मात्र चासो राखेर सहमति गर्ने तर त्यसपछि सम्झौता कार्यान्वयन नगर्ने प्रवृत्ति गलत छ । सरकारले समस्या सुल्झाउने आश्वासन दिँदै यसरी अलमल्याइरहनु भनेको मिटरब्याजपीडितमाथि थप अन्याय गर्नु हो । पैदलयात्रामा रहेका मिटरब्याजपीडितका गुनासालाई सरकारले तत्काल सुन्नुपर्छ । उनीहरूको पैदलयात्रा लम्बिन दिनु हुँदैन । गृहमन्त्रीस्तरीय निर्णयबाट गत वर्ष साउन २७ मा सहसचिव भीष्मकुमार भुसालको संयोजकत्वमा गठित कार्यदल र मन्त्रिपरिषद् निर्णयबाट गत चैतमा कार्कीको नेतृत्वमा गठित आयोगका सिफारिस कार्यान्वयन प्रक्रिया अघि बढाइहाल्नुपर्छ ताकि उही समस्या लिएर पीडितहरूले फेरि सरकारलाई झकझक्याउनु नपरोस् ।"
जनताले स्वीकार्न नसकेको जनयुद्ध,"२०५२ फागनु १ मा जनयुद्ध सुरु गरेको माओवादीले त्यसयता हरेक वर्ष फागुन १ लाई जनयुद्ध दिवसका रूपमा मनाउँदै आएको छ । माओवादी अध्यक्ष पुष्पकमल दाहाल प्रचण्डले यसै दिनमा सार्वजानिक बिदा दिने निर्णयसमेत गराएका थिए । गठबन्धन सरकारको निर्णय भए पनि यसको चौतर्फी विरोध भयो । अन्ततः उनी नेतृत्वको सरकारले गरेको यो निर्णय अदालतले नै खारेज गरिदियो । माओवादीले यस दिनलाई उत्सव र महत्त्वका साथ लिने गरेको छ । तत्कालीन माओवादीसँग जोडिएका र माओवादीबाहेकका अन्य राजनीतिक दल तथा सर्वसाधारणलाई यो दिन फेरि उसैगरी कालो दिनजस्तो लाग्ने गरेको छ । जुन उद्देश्यका साथ माओवादीले जनयुद्ध सुरुवात गरेको थियो, त्यो उद्देश्य पूरा हुनगर्न सकेको भए आज सिंगो नेपालले यस दिनलाई माओवादीले जस्तै गरी राष्ट्रिय दिवसका रूपमा मनाउन सक्ने वातावरण सिर्जना हुन सक्थ्यो ।देशमा गणतन्त्र आउनुमा माओवादीको मुख्य भूमिका रहेकामा दुई मत नहोला । माओवादीले युद्ध नै नगरेको भए आजको अवस्थासम्म देश आइपुग्ने थिएन । उता ज्ञानेन्द्र शाहले शासनसत्ता हातमा नलिएको भए पनि देशमा गणतन्त्र आउनेमा शंका हुन्थ्यो । किनकि तत्कालीन राजा ज्ञानेन्द्रले तत्कालीन जननिर्वाचित प्रधानमन्त्री शेरबहादुर देउवालाई अक्षम भनेर बर्खास्त गरी राजकीय सत्ता हातमा लिएदेखि नै संसदीय दलहरू राजाविरुद्ध एकजुट भएका हुन् । तत्कालीन विद्रोही माओवादी र अन्य सात राजनीतिक दल पनि एक ठाउँमा उभिएर राजसंस्था फाल्ने वातावरण बन्यो । लामो समयसम्मको हिंसात्मक राजनीतिपछि संसदीय अभ्यासमा आएको माओवादीलाई पहिलोपटक जनताले अत्यधिक रुचाए तर जनताको त्यो रुचाइलाई माओवादीले जोगाइराख्न सकेन । संविधानसभा, गणतन्त्रलगायतका राजनीतिक मुद्दामा अन्य दललाई माओवादी आफ्नो बसमा पार्न सफल भएकै हो । थोरै खुशीमा पनि धेरै हौसिने र आफ्नो धरातल नै बिर्सने माओवादी नेतृत्वको शैलीले गर्दा दिनानुदिन पार्टी क्षयीकरण हुँदै गयो । जनयुद्ध सुरु गर्दाको पार्टी विभिन्न टुक्रामा विभाजित हुन पुग्यो । एमालेसँगको एकीकरण क्षणिकमा सीमित रह्यो । सत्ताको चास्नीमा माओवादी पुराना दलभन्दा अझै बढी लोभियो र ऊ निरन्तर त्यसैमा केन्द्रित भइरह्यो । सत्तासँगै माओवादीले जनयुद्ध सुरुवातीका मुख्य एजेन्डालाई छाड्दै आयो । यहाँसम्म आइपुग्दा माओवादी पनि अन्य पुरातन राजनीतिक दलकै पछिपछि हिँड्ने एउटा पार्टीका रूपमा स्थापित हुँदै गयो । माओवादी नेतृत्वको विभिन्न अक्कल र चतुर्याइँले अहिले तेस्रो दल हुँदा पनि सत्ताको नेतृत्व गर्न पाएको भए पनि भित्रभित्रै पार्टी पराजयको डिलतिरै उन्मुख छ । अहिलेको माओवादीमा न त जनयुद्धको कुनै कण भेटिन्छ न त उसले आफ्नै त्याग र अठोटले बदलिएको परिस्थितिमा नै आफूलाई रूपान्तरण गरेर जनताको मत जित्न सक्यो । माओवादीले जनतालाई देखाएको आशा र विश्वास पूरा गर्न सकेको हुन्थ्यो भने आज माओवादी स्थापित र सफल राजनीतिक दलको रूपमा दर्ज हुने थियो । उसले गरेको दसवर्षे जनयुद्धको सार्थक परिणाम देखिने थियो । सुजन देवकोटा, पालुङ्टार४, गोरखा"
विदेशमा नेपालीको मरण,"कान्तिपुरमा माघ २३ मा प्रकाशित जनकराज सापकोटाको विदेशी भूमिमा गइरहेको फोस्साको जीवन शीर्षकको आलेख सटीक लाग्यो । लेखकले सन् २००२ मा प्रकाशित लाहुरेका कथा पुस्तकमा उल्लिखित सन् १९३२ देखि १९६५ सम्म विदेशी सेनामा भर्ती भएर विश्वयुद्धमा होमिएका भूतपूर्व लाहुरेको कथा समट्दै हालैको घटनाक्रमलाई चित्रण गरेका छन् । परदेशको भूमिमा फोस्सामा लड्ने नेपाली नियतिको पछिल्लो संस्करण रुसयुक्रेन युद्ध हो । नेपालीको कुनै साइनो नभएको यस युद्धमा घाइते, मृत्यु भएका नेपाली युवाको तथ्यांक सरकारसँग छैन । रुसी सेनामा भर्ती नगराउन, घाइतेलाई फिर्ता ल्याउन, शव पठाउन र क्षतिपूर्ति दिलाउनेतर्फ सरकारको कर्मकाण्डी अभ्यास मात्र देखिन्छ । रुसी सेनामा एकदुई दिनको तालिमपछि युद्ध मैदानको रेड जोनमै खटाइएको, घाइते र मृत्यु भएको विवरण दिनुपर्ने सामान्य पद्धतिसम्म पालना गरिएको छैन । एउटा शक्तिशाली देशले यसरी अर्को देशका नागरिकलाई युद्ध मैदानमा बलिको बोको बनाउन मिल्छ र ? परम्परागत सम्झौताअन्तर्गत केही राष्ट्रको राष्ट्रिय सेनामा बाहेक अन्य विदेशी सेनामा नेपालीलाई भर्ना गर्न मिल्दैन । हुन त नेपाली युवा पनि सोझो बाटो नगएर चोरबाटो बिदेसिनु विल्कुलै गलत काम हो । यस्ता काम रोक्न सरकारको कडा निगरानी, व्यापक जनचेतना चाहिन्छ । स्वदेशमै रोजगारीको सिर्जना गर्नुपर्छ । सरकार बेलैमा गम्भीर बनोस् । गंगाराज अर्याल, पाणिनि८, अर्घाखाँची"
रामग्राममा पोखिएको प्रधानमन्त्रीको प्रतिष्ठा,"गौतम बुद्धको अस्तिधातु समाधिस्थल रामग्राम क्षेत्र उत्खनन एवं सरचना निर्माण कार्यको शिलान्यास प्रधानमन्त्री पुष्पकमल दाहालले गरेको समाचारको मसी सुक्न नपाउँदै प्रतिनिधिसभाको सार्वजानिक लेखा समितिले उत्खनन र संरचना निर्माणसम्बन्धी सबै प्रक्रिया नै खारेज गर्न निर्देशन दिएको छ । यसबाट देशको कार्यकारी प्रमुखको साख र प्रतिष्ठामा ठूलो प्रश्न उठेको छ । प्रधानमन्त्रीजस्तो मान्छेले कसैले उद्घाटन, शिलान्यास गर्न बोलायो भन्दैमा बुझ्दै नबुझी जानु नै विडम्बनापूर्ण छ । सरोकार निकायहरूले लिखित असहमति राख्दाराख्दै लुम्बिनी विकास कोषले रामग्राममा संरचना निर्माण गर्ने गरी बिनाप्रतिस्पर्धा निजी कम्पनीलाई ९९ वर्षसम्मका लागि जग्गा लिजमा दिने समझदारी गरिएको थियो । दान पेटिकामा झर्ने भेटीमा समेत ठेकेदार कम्पनीलाई २० प्रतिशत दिनुपर्ने समझदारी गरिएको थियो । प्रचण्डबाट हतारहतार शिलान्यास गराएर काम अगाडि बढाउन खोजिएको थियो । त्यसलाई रद्द गर्न निर्देशन दिने निर्णय गरेर सार्वजानिक लेखा समितिले देश हितमा ठूलो काम गरेको छ । गोपाल देवकोटा, गोकर्णेश्वर, काठमाडौं"
"साहूबाट पीडा, सरकारबाट धोका","मिटरब्याजपीडित फेरि आन्दोलित भएका छन् । गत वर्ष देशभरिबाट काठमाडौं आएर मिटरब्याजपीडितले आन्दोलन गरेका थिए र त्यस समय पीडितको सम्पूर्ण माग पूरा गर्ने सम्झौता भएपछि घर फर्केका थिए । तर आज उनीहरूको समस्या सम्बोधनमा सरकार गम्भीर देखिएन । पीडित नागरिक फेरि यो जाडोको समयमा आफ्ना बालबच्चा छाडेर, कामधन्दा थाती राखेर न्यायका लागि पैदल आन्दोलन गर्न बाध्य भएका छन् । सरकारले न्याय दिने झूटो वाचा र सम्झौता गरेर पीडित नागरिकले झन् ठूलो पीडा दिएको छ । आफ्नो दैनिक जीवन चलाउन वा छोराछोरीको विवाह वा शिक्षादीक्षाका लागि ऋण लिएर आफ्नो जग्गा बन्धक राख्ने क्रममा उनीहरू ठगिएका हुन् । कतिपयले आफूले साहूबाट लिएको ऋणको ब्याज र साँवा तिरिसक्दा पनि आफ्नो सम्पत्ति फिर्ता पाएका छैनन् । कतिपयलाई चुक्ता गर्नुपर्ने रकम कैयौं गुना बढी देखाइएको छ । मिटरब्याजपीडितहरू मानसिक तनाव र साहूबाट अनेकन धम्की झेलेर बाँच्न बाध्य छन् । सरकारलाई पटकपटक हारगुहार गर्दा पनि पीडित नागरिकले न्याय नपाउने यो कस्तो विडम्बना हो ? सरकारले नागरिकलाई आश्वासन दिँदै माग पूरा गर्ने नाममा समिति गठन गरेर झूटको खेती कहिलेसम्म गर्ने ? मिटरब्याजको तनावले मर्ने र बाँच्ने अवस्थाबाट नागरिकलाई सरकारले उन्मुक्ति दिन पर्ने बेला आएको छ । भगवान पुडासैनी, जोरपाटी, काठमाडौं"
विदेशी रिझाउने र स्वदेशी कज्याउने,"लम्पसारवाद अमान्य छठूलो र सानो देशको सम्बन्ध निश्चय पनि सजिलो हुँदैन । त्यसमा पनि दुई ठूला, धेरै ठूलो महत्त्वाकांक्षा भएका, सैन्यशक्ति विस्तारमा लागेका र एकअर्कासँग असहज सम्बन्ध रहेका देशहरूबीच रहेर बाँच्न दुवैको विश्वास र सम्मान आर्जन नगरी हुँदैन । देशको आन्तरिक राजनीतिमा खेलेजस्तो, परराष्ट्र नीति सञ्चालनमा पनि कहिले कसैलाई च्याप्ने र चाकरी गर्ने अनि कहिले कसैलाई धोका दिने सस्तो राजनीतिमा नेपाल फस्यो भने त्यो ३ करोड जनताको भाग्य र भविष्यमा बन्चरो हानेसरह हुनेछ । यस्ता नेताहरूलाई इतिहासले कहिल्यै माफ गर्ने छैन । हामी भारत र चीनको दाँजोमा सानो छौं तर आजको विश्वमा साना देशहरू पनि स्वाभिमान र सम्पन्न भएर बाँचेका छन् । धेरै पर जानुपर्दैन । सिंगापुर नेपालभन्दा धेरै सानो छ तर संसारले इज्जत गर्छ किनभने यसको नेतृत्वले जनतासँग सानो स्वार्थका लागि खेलबाड गरेको छैन । त्यही कारणले हो, ली क्वान यूसँग चीनदेखि अमेरिकासम्म सुशासन, आर्थिक विकास र विश्व सम्बन्धबारे सल्लाह लिन पुग्थे एवं उनी विश्वका सम्मानित नेताहरूमध्ये एक थिए । आजको भारतमा सशक्त राष्ट्रियताको प्रभाव छ । अबको शताब्दी भारतको पनि युग हो भन्ने चिन्तनबाट प्रेरित छ । त्यो देशको शासक वर्ग नयाँ जोस र आशाको तरंग उत्पन्न गर्न दृढताका साथ लागिपरेको छ । त्यस्तै, आवरणमा मार्क्सवाद भनिए पनि राष्ट्रवाद चीनको आन्तरिक शक्ति हो । आर्थिक विकासको नयाँ शृंखला र सैन्यशक्तिको विस्तार यो राष्ट्रवादी लहरको अभिव्यक्ति मात्र नभई चीन पश्चिमी राष्ट्रहरूबाट एक शताब्दी पहिलेसम्म भोगिएको बेइज्जतको स्थितिमा अब कहिल्यै नपुग्ने अठोट हो । यो अठोटका आधार चिनियाँ राष्ट्रवाद हो । मार्क्सवाद बाहिरी आवरण र संगठनात्मक आधार मात्र हो । उत्तर र दक्षिणमा विकसित हुँदै गएको यो धरातलीय यथार्थतालाई बिर्सेर उत्तर या दक्षिण कसैको दास हुने मनोवृत्तिलाई नेपाली शासकहरूले आत्मसात् गर्न थाले भने त्यसले जनता र राज्यबीच दूरी बढाउनेछ, नेपाली जनमानसमा विकसित हुँदै गएको देशभक्ति र राष्ट्रियतालाई चुनौती दिनेछ र अन्ततोगत्वा देशलाई अशान्ति र अराजकतामा पुर्याउनेछ । यो प्रक्रिया बढेर गएमा दुवै ठूला राष्ट्रले नेपालबाट आफूलाई असुरक्षित महसुस गर्नेछन्, आफ्नो सुरक्षाका दृष्टिले घोषितअघोषित रूपमा नेपालको राजनीतिमा कुनै न कुनै रूपमा प्रवेश गर्नेछन् र अहिले पनि गरिरहेका छन् । सत्ताका लागि जनताबाट विश्वास गुमाउँदै गएको र दास मनोवृत्तिबाट ग्रस्त लम्पसारवादी नेपालको शासक वर्गले यो भूराजनीतिक चुनौतीलाई पार लगाउला भन्ने सम्भावना हराउँदै गएको छ । त्यसैले देशभक्त राष्ट्रवादी शक्तिहरू जुनसुकै दलमा जहाँ भए पनि, आवरणमा प्रजातन्त्र तर व्यवहारमा लूटतन्त्रको अर्थराजनीति र विदेशी रिझाउने र स्वदेशी कज्याउने परराष्ट्र नीतिको विपक्षमा चट्टानसरह उभिनु आजको चुनौती हो । लोहनी राप्रपाको निर्देशन समितिका अध्यक्ष हुन् ।"
विद्युत् बेचेर धनी बन्ने भ्रम,"जलस्रोतमा धनी कहलिएको नेपाल त्यस्तो देशमा पर्छ, जहाँ प्रतिव्यक्ति विद्युत् खपत अत्यन्त न्यून छ । एक नेपालीले वर्षमा जति विद्युत् खपत गर्छ, अमेरिकीले त्योभन्दा ९० गुणा धेरै खपत गर्छ । एक नेपालीले भन्दा एक भारतीयले चार गुणा र चिनियाँले १५ गुणा धेरै विद्युत् खपत गर्छन् । अन्य मुलुकका तुलनामा नेपाल अनेक क्षेत्रमा पछाडि छ । नेपालले अघि बढ्न मुख्यतः चार क्षेत्रमा ध्यान केन्द्रित गर्नुपर्नेमा लगभग सबैको सहमति देखिन्छ १) कृषि उत्पादकत्व बढाउनु, २) औद्योगिकीकरण गर्नु र औद्योगिक उत्पादन बढाउनु, ३) पर्यटन, र ४) प्रतिव्यक्ति विद्युत् खपत बढाउनु ।कृषि बालीमा नेपालले विश्वको औसत उत्पादकत्वलाई भेट्न सकेको छैन । कृषि उत्पादकत्व बढाउन यान्त्रिकीकरण र आधुनिकीकरण गर्नुपर्छ । यसका लागि विद्युत्् चाहिन्छ । औद्योगिक उत्पादन र पर्यटनको आधार पनि विद्युत् नै हो । प्रतिव्यक्ति विद्युत् खपतले समाज र व्यक्तिको जीवनमा आधुनिकीकरण, प्रविधिको अत्यधिक प्रयोगलाई प्रतिविम्बित गर्छ ।नेपालले आगामी दिनमा प्रगति गर्न विद्युत् खपत तीव्र गतिमा बढाउनुपर्ने देखिन्छ । तर, यसका लागि हामीसँग कस्तो संरचना छ ? विद्युत् उत्पादन र प्रसारण लाइन कस्तो छ ? खपत बढाउने रणनीति र कार्ययोजना छ ? यस्ता प्रश्नको जवाफ नखोज्दै हामी १० वर्षमा १० हजार मेगावाट विद्युत् भारतलाई बेच्ने अनौठो योजनाको फन्दामा परेका छौं । १० वर्षमा भारतले १० हजार मेगावाट विद्युत् किन्ने भयो भनेर नेपालमा हर्षबढाइँ गराउने प्रयत्न भइरहेको छ, आगामी १० वर्षमा नेपालको विद्युत् खपत कति पुर्याउने भन्ने प्रभावकारी कार्ययोजना भने छैन । नेपालले ऊर्जा खपत, मुख्यतः विद्युत् खपत जति बढाउँछ कुल गार्हस्थ्य उत्पादन त्यति नै बढ्छ भनेर एसियाली विकास बैंक, विश्व बैंकलगायत संस्थाहरूको अध्ययन प्रतिवेदनले देखाएका छन् । नेपालकै विभिन्न संघसंस्थाले गरेका अध्ययनमा पनि यही देखिएको छ ।नेपालमा आधाजसो परिवारले दाउरामा खाना पकाउँछन् भने बाँकीमध्ये अधिकांशले आयातित ग्यासमा । ९० प्रतिशतभन्दा धेरै चौपायाले दाउरामा पकाएको खोले खान्छन् । भविष्यमा विद्युत्मय भान्सा बनाउनैपर्ने हुन्छ, यो काममा पनि ठूलो परिमाणमा विद्युत् खपत हुनेछ । अर्थात्, नेपालमा विद्युत्को आन्तरिक खपत भविष्यमा धेरै हुनेछ । नेपालले अविकसित देशबाट विकासोन्मुख देशमा स्तरोन्नति भएर मात्र पुग्दैन, त्योभन्दा धेरै अगाडि जानुपर्छ । यसका लागि विद्युत् उत्पादन र खपत बढाउनुपर्ने हुन्छ । नेपालमा विद्युत् उत्पादनको परिकल्पना लामो समयदेखि गरिँदै आएको छ तर विद्युत् खपतको परिकल्पना गरिएन । खपतको परिकल्पना गरिएन भन्दैमा भविष्यका सम्भावना र चुनौतीबाट भाग्न सकिँदैन । जल तथा ऊर्जा आयोगले सन् २०१४ मा गरेको अध्ययनले नेपालको साधारण मात्र आर्थिक वृद्धिदर कायम रहेको अवस्थामा आउँदा १५२० वर्षभित्र २६ हजार मेगावाटभन्दा धेरै विद्युत् चाहिने प्रक्षेपण गरेको छ । नेपालले ७ प्रतिशतभन्दा धेरै आर्थिक वृद्धिदर हासिल गरे १५२० वर्षभित्र करिब ४१ हजार मेगावाट विद्युत् चाहिन्छ । उपर्युक्त प्रक्षेपणका भविष्यका सवारीसाधन विद्युतीय हुनेछन् भन्नेमा ध्यान दिइएको थिएन । युरोपियन युनियन सन् २०३० देखि ३५ सम्ममा सम्पूर्ण रूपमा विद्युतीय वाहनयुक्त हुनेछ । नेपालले पनि यातायात क्षेत्रलाई भविष्यमा सम्पूर्ण रूपमा विद्युतीय नबनाई सुखै छैन । कम्प्युटरीकृत प्रविधिको तीव्र विकास र प्रसारलाई हेर्दा भविष्यमा विद्युत्को माग र खपत अहिले कल्पना गरिएभन्दा धेरै हुने आकलन गर्न थालिएको छ । भविष्यमा जति पनि प्रविधिको विकास हुनेछ, त्यो सबैको आधार विद्युत् हुनेछ । एसियाली विकास बैंकको रिपोर्टअनुसार, सन् २०१९२० मा नेपालको विद्युत् माग १० हजार १३८ गिगावाट प्रतिघण्टा थियो, २०३० मा जुन तीन गुणाभन्दा धेरै हुनेछ । नेपालमा विद्युत्को माग बढ्ने सुनिश्चित छ, विद्युत् खपत नबढाई मुलुकले विकास र समृद्धि हासिल गर्न नसक्ने पनि निश्चितै छ । तर नेपालमा विद्युत् निर्यात नै विकास र समृद्धिको आधार हो भन्ने भ्रमपूर्ण प्रचार जारी छ । भारतले किन्ने भनिएको १० हजार मेगावाटको अन्तर्यलाई हेरौं । भारत विश्वको इनर्जी हंग्री देशमध्ये एक हो । भारतले भावी दिनमा सामना गर्नुपर्ने मुख्य दुई अभाव त्यहाँको संस्थापनले पहिचान गरिसकेको छ । एउटा हो विद्युत्, अर्को पानी । भारतका प्रधानमन्त्री नरेन्द्र मोदीले सन् २०२८ भित्र विश्वका प्रमुख तीन ठूलो अर्थतन्त्रमध्ये एक बन्ने घोषणा गरेका छन् । भारतले तीव्र आर्थिक विकास गर्न पानी र विद्युत्को आपूर्ति ठूलो परिमाणमा बढाउनुपर्नेछ । भारतसँग विद्युत्का लागि केही विकल्प छन् तर जलविद्युत्जस्तो दिगो ऊर्जा आपूर्ति अरू क्षेत्रबाट सम्भव छैन । पानीमा नेपालसँग निर्भरताको विकल्प भारतसँग छैन । भारतको यो अभावको आलोकमा १० हजार मेगावाट विद्युत् खरीद प्रकरणलाई हेरिनुपर्छ । भारतले १० हजार मेगावाट कसरी किन्छ ? कुन आयोजनाबाट लैजान्छ ? सर्त केके हुन् ? मूल्य कति हो ? यस्ता प्रश्नको जवाफ विद्युत् व्यापार सम्झौता भइसकेको यतिका दिनसम्म पनि पाइएको छैन । सम्झौता अहिलेसम्म गोप्य छ । सन् २०१४ मा पनि नेपाल र भारत बीच विद्युत् व्यापार सम्झौता भएको थियो, सो सम्झौता बहाल रहेकै अवस्थामा अहिले फेरि किन सम्झौता गर्नुपर्यो ? भारतले नेपालबाट विद्युत् किन्न खोजेको हो कि नेपालमा आफूले छानेको रोजेको आयोजनाबाट ? यो पनि प्रस्ट हुनुपर्छ । कुन आयोजनाको विद्युत् किन्ने या नकिन्ने भनेर भारतले निर्णय गर्ने हो भने नेपालको जलविद्युत् क्षेत्रमा भारतीय एकाधिकार सिर्जना हुन्छ । नयाँ सम्झौताको औचित्य सिद्ध गर्ने तथा त्यसको उपादेयता स्पष्ट पार्ने काम सरकारबाट भएको छैन । भारतले नेपालका जलविद्युत् आयोजनाहरूको सर्वाधिकार लिने, त्यसलाई होल्ड गरेर राख्ने तर नबनाउने प्रवृत्ति छ । ६ हजार ४ सय मेगावाटको पञ्चेश्वर आयोजना बनाउने सम्झौता दशकौंअघि भएको हो । गत जेठमा प्रधानमन्त्री पुष्पकमल दाहाल भारत भ्रमणमा गएका बेला तीन महिनाभित्र डीपीआर बनाउने सहमति पनि गरियो । तर, अहिलेसम्म सिन्को भाँचिएको छैन । पश्चिम सेती आयोजना लगायतका ठूलठूला आयोजना भारतीय कम्पनीहरूलाई जिम्मा लगाइएको छ । हाम्रा ठूला नदी करिडोरका सबैजसो आयोजना भारतले होल्ड गर्दै गएको छ तर निर्माणको सुरसार छैन । भारतलाई १० हजार मेगावाट विद्युत् चाहिएको हो भने थप सम्झौता गर्नैपर्दैन, भारतीय कम्पनीहरूले पाएका आयोजना निर्माण गरे पुग्छ । तैपनि नयाँ सम्झौता किन गरियो, सरकारले जवाफ दिनुपर्छ । भारतको प्राथमिकता विद्युत् मात्र होइन, पानी पनि हो । विद्युत् र पानीसहित नेपालको समग्र सुरक्षा, शासन प्रशासनमा प्रभुत्व भारतको चाहना हो भन्ने लुकेको छैन । पुष्पकमल दाहालले प्रचण्डपथ त्यागेर कम्फर्टेबल पथ अँगालेपछि नेपालको विद्युत्, पानी, सुरक्षा, शासन, प्रशासन सबैतिर भारतको प्रभुत्व मात्र नभएर एकाधिकार नै स्थापित हुँदै गएको देख्न सकिन्छ । १० हजार मेगावाट किनबेचको सम्झौताको अन्तर्यमा नेपालको समग्र जलस्रोतमा भारतीय एकाधिकार स्थापित गर्ने देखिन्छ ।विद्युत् व्यापार सम्झौताको सेरोफेरोमा बंगलादेशले समेत नेपालबाट विद्युत् खरिद गर्ने प्रचारबाजी जोडतोडसँग भइरहेको छ । कुनै सम्झौता भने भएको छैन । बंगलादेश र भारतबीच पनि नेपालबाट विद्युत् लैजाने कुनै सम्झौता भएको जानकारीमा आएको छैन । बंगलादेशले भारतीय भूमि भएर विद्युत् लैजानुपर्छ । बंगलादेशसँग भारतले नेपालको विद्युत्लाई रणनीतिक रुपमा उपयोग गरिरहेको छ । पूर्वोत्तर भारतका सात राज्य भूपरिवेष्टित छन्, ती राज्यसम्म भारतीय मूल भूमिबाट पुग्न बंगलादेशले रेल, सडक मार्ग तथा पारवहन सुविधा दिने सम्झौता भएको छ । सो सम्भौताको भित्री तथा पूरक अंग नेपालबाट बंगलादेशले विद्युत् लैजान पाउने सुविधा हो भन्ने बुझ्न गाह्रो छैन । विद्युत् व्यापार र दालचामल व्यापार एकै होइन । नेपालभारतबीच गोलभेडा र काउलीको व्यापार हुनु र विद्युत्को व्यापार हुन एकै होइन । आजको विश्वमा विद्युत् तथा ऊर्जाका स्रोतहरू अति महत्त्वपूर्ण रणनीतिक वस्तु हुन् । यो कुरा नेपालले बुझ्न जरुरी छ ।आजको विश्वमा सबैभन्दा मूल्यवान् कच्चा पदार्थ ऊर्जा हो । ऊर्जामा सबैभन्दा मूल्यवान् र दिगो जलविद्युत् हो । ऊर्जाले औद्योगिकीकरण गर्छ, पर्यटन प्रवर्द्धन गर्छ, हरित तथा कृषि क्रान्ति गर्छ, व्यक्ति तथा राष्ट्रको जीवनलाई उज्यालो मात्र नभएर सुखी र समृद्ध पनि बनाउँछ । विद्युत्लाई कच्चा पदार्थका रूपमा प्रयोग गर्ने देशहरू नै सर्वाधिक धनी र शक्तिशाली बनेका छन् । भारतले नेपालको विद्युत् पनि कच्चा पदार्थकै रूपमा लैजान खोजेको हो । नेपालले विद्युत् निर्यात गरेर जति कमाउन सक्छ, त्यही विद्युत् आन्तरिक खपत गरेर त्योभन्दा कैयौं गुणा धेरै कमाउन सक्छ । तसर्थ, विद्युत् बेचेर धनी बन्ने पुरानो सपना अब सान्दर्भिक छैन । १० हजार मेगावाट विद्युत् निर्यात गर्ने योजना नेपालका लागि दुश्चक्रको नयाँ अध्याय बन्न सक्छ ।न्यौपाने राष्ट्रिय सभा सदस्य हुन् ।"
रेडियो अझै सान्दर्भिक,"नेल्सनले अमेरिकामा गरेको सर्वेक्षणअनुसार, अझै ९२ प्रतिशत अमेरिकी नागरिक साप्ताहिक रूपमा रेडियो सुन्ने गर्छन् । ३५४९ वर्ष उमेर समूहका ९५ प्रतिशत, १८३४ वर्ष उमेर समूहका ८७ प्रतिशतले र ५० वर्षभन्दा माथिको उमेर समूहका ९२ प्रतिशतले हरेक महिना रेडियो सुन्ने गरेको तथ्यांक नेल्सनले प्रस्तुत गरेको छ । हुन त अमेरिकामै पनि गत वर्षका तुलनामा रेडियो श्रोताको संख्या घट्दै गइरहेको छ । नेपालमा पछिल्लो समय अत्यन्तै लोकप्रिय मानिएको पडकास्ट अमेरिकामा २२ प्रतिशतले साप्ताहिक रूपमा सुन्ने गरेको पाइन्छ । साप्ताहिक रूपमा टेलिभिजन हेर्नेहरू भने ८७ प्रतिशत छन् । नेपालमा भने अवस्था फरक छ । इन्टरनेटको सर्वसुलभताले रेडियोको उपादेयता नै खुम्च्याएको हो कि भन्ने पर्न थालेको छ । त्यसो त न्यु मिडियाको हस्तक्षेपकारी आगमन र जबर्जस्त उपस्थितिले पत्रपत्रिका, रेडियो र टेलिभिजनजस्ता परम्परागत मिडियामाथि चुनौती मात्रै थपेको छैन, तिनको भविष्य अन्त्य गर्न लागेको छ भन्नेजस्तो संकथन पनि समाजमा निर्माण हुने क्रममा छ । इन्टरनेटको समय मानिएको २१ औं शताब्दीमा रेडियो मर्छ त ? टेलिभिजनको जमाना भनेर ठानिएको यसअघिको समयमा पनि आफ्नो साख जोगाएको रेडियोले भविष्यको चिन्ता गर्नुपर्ने बेला आइसकेको हो ? कि ढिलो भइसकेको हो ? सन् १९४० र ५० को दशकमा टेलिभिजन विस्तार हुने समयमा धेरैले सोच्थे अब रेडियोको दिन सकियो । दृश्यमा सबै थोक हेर्न पाइने भएपछि सुन्नेहरू को होलान् भन्ने धेरैको मनमा लाग्नु स्वाभाविक थियो । तर, त्यो कालखण्डलाई चिरेर आएको रेडियो अहिले किन खुम्चिने अवस्थामा पुग्ने तरखर गर्दै छ त ? यसको उत्तर खोज्नका लागि रेडियो दिवसजस्तो उपयुक्त दिन सायदै अर्को होला । आज फेब्रुअरी १३ । अर्थात्, विश्व रेडियो दिवस । स्पेनको प्रस्तावमा युनेस्कोले २०११ नोभेम्बर ३ मा हरेक वर्ष फेब्रुअरी १३ लाई रेडियो दिवसका रूपमा मनाउने घोषणा गरेको हो । त्यसयता हरेक वर्ष रेडियो दिवस मनाउने गरिएको छ । रेडियोलाई महत्त्वपूर्ण सञ्चारमाध्यमका रूपमा सम्मान गर्न, प्रसारकबीचको अन्तर्राष्ट्रिय समन्वय र सहयोगमा सुधार गर्न, ठूला नेटवर्क र सामुदायिक रेडियोमार्फत सूचनाको पहुँचलाई बढावा दिन प्रेरित गर्ने उद्देश्यले यो दिवस मनाउन थालिएको हो । अहिले रेडियो आफ्नै भविष्यलाई लिएर चिन्ता गर्नुपर्ने अवस्थामा आइपुग्दा यो उद्देश्य कति पूर्ति भयो भन्ने छर्लङ्ग छ । तर, रेडियो श्रव्य माध्यम भएकाले यसको पहुँच कति फराकिलो छ, भनिरहनु पर्दैन । काठमाडौं र मोफसलका सहरमा बिहान छापिने अखबारहरू घरघर पुग्नुअघि नै रेडियोले ती सामग्री कुनाकन्दरासम्म पुर्याइसकेका हुन्छन् । इन्टरनेट नेपालीका लागि अझै सहज भइनसकेको र पत्रिका, टेलिभिजनको पहुँच पनि आम नेपालीमाझ विस्तार भइनसकेको र भए पनि महँगो पर्न जाने भएकाले नेपालको भूबनोट र गरिबीको हेक्का राख्दा रेडियो नै वैकल्पिक र सहज माध्यम हो । सँगै, इजाजत लिन होडबाजी गर्ने तर सञ्चालनमा उच्चतम व्यावसायिक अभ्यास गर्न नखोजेका कारण इजाजत लिने हजारभन्दा बढी भए पनि सञ्चालनमा ८ सयभन्दा बढी एफएम रेडियो छैनन् । बजारले खोजेकोभन्दा बढी रेडियोको संख्या, उस्तै कन्टेन्ट, दक्ष जनशक्तिको कमी, अनि साधनस्रोतको अभावले पनि रेडियोलाई पछि पारिरहेको छ गरिबको मिडियाका रूपमा परिचित रेडियोलाई समयसापेक्ष माध्यमका रूपमा विकसित गर्न सकिन्छ र पर्छ पनि । किनभने यो सस्तो छ र निःशुल्क सुन्न सकिन्छ । पत्रिका पढ्न, टीभी हेर्न जसरी थपक्क बस्नु पनि पर्दैन । अरू काम गर्दै पनि रेडियो सुन्न सकिन्छ ।नेपालको हकमा इन्टरनेट र मोबाइल फोनको बढ्दो प्रयोगले परम्परागत सञ्चारमाध्यमको उपयोगमा कमी आउन थालेको विभिन्न सर्वेक्षणले देखाएका छन् । पत्रिका र रेडियो त इन्टरनेटको व्यापक विस्तारपछि खुम्चिनुपर्ने अवस्थामा पुगेको आभास भइसकेको छ । पहिले पाठक र श्रोताले पत्रिका र रेडियो ती सञ्चारमाध्यमको अनुकूलता र उपलब्धताका आधारमा पढ्ने र सुन्ने गर्थे । अहिले अवस्था उल्टिएर पाठक र श्रोताको अनुकूलतामा ती माध्यमको उपयोग हुने क्रम बढेको छ । रेडियोको सबैभन्दा सबल पक्ष भनेको विभिन्न भाषाभाषीका कार्यक्रम सञ्चालन गर्नु हो । रेडियोको फैलावट यसरी तीव्र गतिमा नहुँदो हो त मातृभाषामा देशदेशावरका सूचना र मनोरञ्जन प्राप्त गर्ने अवसरबाट भाषाभाषीहरू वञ्चित हुने थिए । यसबाट भाषा मात्र हैन, संस्कृति जगेर्नामा पनि राम्रै टेवा पुगेको छ । पहिले रेडियो नेपालले थालेको भाषाभाषीको कार्यक्रम सञ्चालनको सिको अहिले विभिन्न जिल्लामा सञ्चालित एफएम स्टेसनहरूले पनि गर्न थालिसकेका छन् । यसले गर्दा स्थानीय बासिन्दालाई उनीहरूकै लवजमा सूचना प्राप्त गर्ने अवसर जुरेको छ र त्यसले सूचनामा मिठास पनि थपेको छ । देशभरि खुलेका रेडियो स्टेसनहरूबाट विभिन्न समुदायले आफ्नै मातृभाषामा कार्यक्रम सञ्चालन गर्न पाउनाले बहुजातीय, बहुभाषिक, बहुसांस्कृति, बहुधार्मिक मुलुकको पहिचानले थोरै मात्र भए पनि सार्थकता पाएको छ । यसअघि सञ्चारजगत्मा पनि बहुपहिचानको विषय केवल संविधानको धारासम्म मात्रै सीमित थियो । विभिन्न भाषमा सञ्चालित कार्यक्रममार्फत समुदायहरूले आफ्ना अनुभूति, विचार, दृष्टिकोण आफ्नै मातृभाषामा अभिव्यक्त गर्न पाएका छन् । समाज रूपान्तरणका लागि आफूमा भएका ज्ञान, अनुभव, क्षमता र योजना प्रस्तुत गर्ने भरपर्दो थलो पनि रेडियो नै हुन पुगेको छ । यसले ती समुदायमा आत्मगौरवको विकास पनि गराएको छ । लोकतान्त्रिक आन्दोलन, विनाशकारी भूकम्प, बाढी र पहिरोको प्रकोपजस्ता इतिहासका महत्त्वपूर्ण कालखण्डमा नेपाली रेडियोहरूले सूचना सम्प्रेषणमा पुर्याएको योगदानकै कारण अहिले पनि यो विश्वासिलो माध्यमका रूपमा श्रोताका मनमा बास पाउन सफल छ । तर, अनलाइन न्युज पोर्टलहरूले छिनछिनमा विश्वभरका ताजा सूचना पाठकका हातहातका मोबाइलमा पुर्याउन थालेपछि रेडियोले तीव्र रूपमा सूचना प्रवाहभन्दा पनि विषयवस्तुको गहनतामा पुग्ने कोसिस गर्नुपर्ने अवस्था आएको छ । अझ सामाजिक सञ्जालमा आइसकेका सूचनालाई रेडियोले समाचारका रूपमा प्रस्तुत गर्दा श्रोताको चाहना पूर्ति हुनै सक्दैन । कुनै पनि विषयवस्तुको सांगोपांग प्रस्तुति, फरक मतलाई पनि स्थान, नेताहरूको भाषण र कटाक्षभन्दा विशेषज्ञको अनुभवमा आधारित भएर रेडियोका कार्यक्रम र समाचारहरू सम्प्रेषण हुनुपर्ने बेला आइसकेको छ । तर, त्यसका लागि रेडियो जनशक्तिमा लगानी आवश्यक छ, जुन अहिले रेडियो प्रसारकहरूको प्राथमिकतामा छैन । श्रोता के सुन्न चाहन्छन् भन्दा पनि प्रसारकहरू के सुनाउन चाहन्छन् भन्नेले बढी महत्त्व र स्थान पाउने क्रमको पनि अन्त्य आवश्यक भइसकेको छ । सर्वेक्षणले के पनि देखाएको छ भने, श्रोता पहिलेजस्तो रेडियो सुनेर बस्दैनन् । समाचार र विभिन्न सूचना जान्न रेडियो सुन्नेले पनि आफ्नो अनुकूलतामा मात्रै यसको प्रयोग गर्छन् । साँझबिहानबाहेक आफ्नो अनुकूलता वा फुर्सदमा रेडियो सुन्ने जमात बढ्दो छ । त्यसैले जहाँ श्रोता त्यहीँ रेडियोको सामग्री पुर्याउनुपर्ने नयाँ चुनौती रेडियोकर्मीहरूमा आइपरेको छ । श्रोताको चाहनाको विविधतालाई एउटै रेडियोबाट समेट्न पनि मुस्किल पर्न थालिसकेको छ । त्यसैले पछिल्ला दिनमा विषय र प्रस्तुतिकेन्द्रित एफएमहरू खुल्ने क्रम बढ्दो छ । किनभने श्रोताको चाहना समयसँगै परिवर्तन हुँदै गइरहेको मात्रै छैन कि विषयविशेषमा उनीहरूको रुचि पनि उत्तिकै बढ्दो छ । पहिलेजस्तो एउटै रेडियोबाट सूचना, मनोरञ्जन, व्यंग्य, शिक्षा, स्वास्थ्यलगायतको जानकारी खोज्ने श्रोता अचेल छैनन् । गाउँघरतिर बूढापाकाले नयाँ पुस्तालाई कथा सुनाइसकेपछि सुन्नेलाई सुनको माला, भन्नेलाई फूलको माला भन्दै बिट मार्थे । उति बेलादेखि नै श्रोतालाई कति महत्त्व दिइन्थ्यो भन्ने बुझ्न हामी सबै विगततर्फ फर्किए मात्रै पुग्छ । अचेल हाम्रा रेडियोहरू श्रोताकेन्द्रित कम र आत्मकेन्द्रित ज्यादा त भइरहेका छैनन् ? रेडियोको सम्पत्ति त्यहाँ बज्ने गीतसंगीत हुन् कि सूचना या श्रोता ? गहिरिएर सोच्ने बेला भएको छ । रेडियाकर्मीसँगै व्यवस्थापकहरूले पनि यसबारे श्रोतालाई समय घर्किनुअघि नै जानकारी गराउँदा उत्तम हुन्छ । श्रोता भएकाले रेडियो हुने हो । रेडियो भएकै कारण श्रोता हुने अवस्थाको अन्त्य नेपालमा पनि धेरैअघि नै भइसक्यो ।"
माओवादीमा कार्यनीति परिवर्तनको खाँचो,"पार्टी विधान कस्तो र किन ?नेपालको संविधान२०७२ सम्म आइपुग्दा पुँजीवादी जनवादी क्रान्तिको मूल कार्यभार सम्पन्न भएको तथा सामन्तवादका अवशेष अन्त्य गर्दै समाजवादको आधार निर्माणमा बढ्नुपर्ने ठहर माओवादी केन्द्रको आठौं महाधिवेशनले गरेको छ । लोकतान्त्रिक विधिमार्फत जनवादी क्रान्तिका बाँकी कार्यभार पूरा गर्दै अघि बढ्ने कार्यनीतिलाई पार्टी पंक्तिले अगुवाइ गर्दै जनसमुदाय परिचालन गर्ने संगठनात्मक विधिको विकास गर्न फागुन १ देखि माओवादी केन्द्रको विधान अधिवेशन हुँदै छ । विधान अधिवेशनसामु केही खास सवाल छन्, जसको जवाफको प्रतीक्षा अधिवेशनमा उपस्थित र बाहिर रहेका लाखौं कार्यकर्ताले गरिरहेका छन् । रणनीतिक लक्ष्य पूरा गर्न चाहिने संगठन र त्यसलाई व्यवस्थित गर्ने विधान तथा त्यसको कार्यान्वयन पक्षमा हामी कत्तिको दृढ छौं ? संवैधानिक र बहुदलीय प्रणालीभित्र रहेर लोकतन्त्रमार्फत समाजवादसम्म पुग्ने कार्यनीति के हो ? त्यसैअनुरूपको पार्टी संगठन र विधान चाहिन्छ कि चाहिँदैन ? कम्युनिस्ट पार्टीको आन्तरिक लोकतन्त्र र केन्द्रीयताको सवाललाई कसरी सन्तुलित गर्ने ? आम जनता र उत्पीडित समुदायको सक्रिय सहभागितासहितको समावेशी प्रतिनिधित्वलाई पार्टी संगठनमा विधिबद्ध र अनुशासित कसरी तुल्याउने ? विकसित प्रविधिको सदुपयोग कसरी गर्ने ? मुसो मार्न माओवादीलाई निश्चित रंगको बिरालो चाहिने हो वा बिरालोजस्तो भए पनि हुन्छ ? यी केही महत्त्वपूर्ण प्रश्नको जवाफ दिएरै विधानलाई व्यवस्थित र समयअनुकूल बनाउन सक्छौं । संगठनात्मक प्रणालीको विकासमार्फत नै हामीले देश र जनतालाई अघि डोर्याउन सक्छौं ।माओवादीले जनयुद्ध थालनी गर्दैगर्दा पार्टीको मूल नीति ग्रामीण वर्ग संघर्षलाई जोड देऊ, सहरी संघर्षलाई ध्यान देऊ, अवैधानिक संघर्षमा जोड देऊ, वैधानिक संघर्षमा ध्यान देऊ भन्ने थियो । त्यो कार्यनीतिमा कैयौं पटक हेरफेर गरेर आज हामी सरकारको नेतृत्वमा छौं । र, अब नेपाली समाजलाई समाजवादसम्म पुर्याउने रणनीति तथा कार्यक्रम तय गर्नुपरेको छ । कुलो खन्न हँसिया र रूख काट्न कैंचीलाई मुख्य हतियार बनाएर हामी लक्ष्यमा पुग्न सक्दैनौं । नयाँ समयमा नयाँ लक्ष्यसम्म पुग्ने पार्टी र त्यस पार्टीलाई निर्देशित गर्ने विधान बनाउन खोजिएको हो भने संगठनको ढाँचा र कार्यनीति जनयुद्धकालको भन्दा नउल्टाई हुन्न । पुँजीवादी क्रान्ति सम्पन्न गरेर देशलाई नयाँ धरातलमा उभ्याउने पार्टी जनयुद्धकालीन पुरानै ढाँचाकाँचामा बस्न मिल्दैन । त्यसका लागि पहिलो सुरुआत प्रत्यक्ष निर्वाचित अध्यक्षको मोडल हुन सक्छ । राज्यका हकमा हामी प्रत्यक्ष निर्वाचित कार्यकारी राष्ट्रपतीय मोडलको वकालत गर्छौं भने संगठनमा आफ्नै पार्टी सदस्यबाट प्रत्यक्ष अध्यक्ष चुनिने विधिमा जान किन डराउने ? दोस्रो, विधानमा पार्टी केन्द्रीय समितिको जुन संख्या तोकिएको छ, त्यसको वैज्ञानिक आधार देखिँदैन । पार्टीको केन्द्रीय समिति, पोलिटब्युरो, स्थायी समिति कति हुने भनेर त्यसको वैज्ञानिक आधार तय गरिनुपर्छ । पार्टी सदस्य संख्याको अनुपातका आधारमा केन्द्रीय समिति घटबढ हुने विधि तय गरिनुपर्छ । समाज विज्ञानको इतिहासमा पार्टी मात्रै होइनन्, सामाजिक आन्दोलनहरू पनि बन्ने, टुक्रने, फेरि संगठित हुने र अघि बढ्ने क्रम चलिरहेको हुन्छ । नेपाली जनताको परिवर्तन र नयाँ जीवनको सपना पूरा नहुन्जेल यो क्रम चलिरहन्छ । मात्र कुरा के हो भने, माओवादी आन्दोलनले रोपेको चेतना र आलोचनात्मक सोचको बीउ यो देशको सामाजिक अन्तरविरोध हल गर्न केन्द्रित भए माओवादी विचारको फिलिङ्गो यसै निभ्ने छैन । हामीले नयाँ समयमा नयाँ आवश्यकता पहिचान गर्दै समुन्नतिको नयाँ गोरेटो खन्नुपरेको छ । त्यो नयाँ समुन्नति र नयाँ गोरेटोले हामीलाई इतिहासप्रति गर्व गर्दै भविष्यको मूलबाटोमा हिँड्न सघाओस् । माओवादीको विधान सम्मेलन पार्टी, देश र जनताको जीवनलाई गौरवमय नयाँ थितिमा पुर्याउने सम्मेलन बनोस् ।"
रुसी सेनाबाट नेपाली फिर्ता गराउन उच्च तहको संवादमा जोड,"(काठमाडौं)रुसी सेनाबाट नेपाली फिर्ता गराउन नेपालले उच्च तहदेखि ट्र्याक टु डिप्लोमेसी अपनाउनुपर्ने परराष्ट्र मामिला तथा भूराजनीतिक जानकारले औंल्याएका छन् । परराष्ट्र मन्त्रालय र मस्कोस्थित नेपाली दूतावासले नेपाली फिर्ता गर्न लगातार गरिरहेको प्रयासको कुनै पनि नतिजा नआएपछि विज्ञहरूले नयाँ ढंगबाट अघि बढ्न सुझाव दिएका हुन् । दुई पटक प्रधानमन्त्रीका परराष्ट्र मामिला सल्लाहकार रहिसकेका पूर्वराजदूत दिनेश भट्टराई नेपालले रुसी सेनामा भर्ती हुने मामिलामा अब ट्र्याक टु डिप्लोमेसी देखि सरकारको उच्च तहबाटै केही न केही ठोस पहल हुनुपर्ने उल्लेख गरे । परराष्ट्र मन्त्रालय र राजदूतबाट भएका प्रयास सफल भएको जस्तो देखिएन । जसले गर्दा सरकारले आन्तरिक रूपमा हल्ला नगरीकन आफ्नो नागरिकको सुरक्षाका लागि रुसी सरकारसँग गृहकार्य गर्नुपर्छ, भट्टराईले भने, सरकारले रुसमा लामो समय पढेका, बसेका र त्यहाँ राम्रो सम्बन्ध भएका नेपालीहरूलाई यस्तो संकटको बेलामा संवादका लागि प्रयोग गर्न सक्छ । साथै, प्रधानमन्त्रीकै तहबाट पनि आफ्नो नागरिक बचाउनका लागि पहल हुनुपर्छ । रुसी सेनामा भर्ती भएर युक्रेनसँग लड्दा हालसम्म कम्तीमा १२ नेपालीको मृत्यु भइसकेको छ भने ४ जना युक्रेनी सेनाको कब्जामा छन् । रुसी सेनामा भर्ना भएका नेपालीलाई फर्काइदिन भन्दै पीडित र उनका परिवारका सदस्यले माग राख्दै काठमाडौंस्थित रुसी दूतावासमा ज्ञापनपत्र बुझाएका छन् । पीडित परिवार तथा नागरिकको जीवनरक्षाका लागि सचेतना अभियानका तर्फबाट दूतावासमा ज्ञापनपत्र बुझाइएको हो । भूराजनीतिक जानकार चन्द्रदेव भट्ट रुस विश्वयुद्ध लडिरहेको कारणले गर्दा कूटनीतिक संवादका लागि ध्यान दिएर अघि बढ्नुपर्ने मान्छन् । यो रुस र युक्रेनबीचमा युद्ध मात्र होइन, यो विश्व शक्तिमा को बलियो र शक्तिशाली भन्ने पनि हो, उनले भने, रुसमै भएको हाम्रो दूतावासलाई पनि नेपालले पूर्ण रूपमा प्रयोग गर्नुपर्छ किनकि दुई देशबीच पुरानो सम्बन्ध छ । उनका अनुसार नेपालका राजनीतिक पार्टीहरूले रुसका राजनीतिक दलहरूसँगको सम्बन्ध (विशेषगरी कम्युनिस्ट पार्टीहरूसँग) तथा सन् १९९० अघि तत्कालीन सोभियत युनियन छँदा पढेर फर्केका नेपालीहरूलाई प्रयोग गर्न सकिन्छ । नेपालले अन्य मुलुकसँग पनि सहकार्य गरेर अघि बढ्न सक्छ । उदाहरणकालागि हामीले भारत र चीनसँग सहकार्य गरेर रुससँग संवाद गर्न सक्छौं, उनले भने । रुसयुक्रेनबीच युद्ध चलिरहँदा राष्ट्रिय सभाका अध्यक्ष गणेश तिमिल्सिनाले नेपाली सांसदहरूको टोलीको नेतृत्व गर्दै मस्को भ्रमण गरेका थिए । उनले वैशाख ६१२ सम्म रुसको भ्रमण गरे । उक्त भ्रमणका दौरान रुसको माथिल्लो सदन फेडेरेसन काउन्सिलकी अध्यक्ष भालेन्टिना भाट्भिइन्को र रुसी उपप्रधानमन्त्री दिमित्री चेर्निसेन्कोसँग भेटवार्ता गरे । उनी रुसमा जानुभन्दा अघिदेखि नै नेपालीहरू रुसी सेनामा नेपाली भर्ती भइसकेका थिए तर उक्त सूचना बाहिर भने आइसकेको थिएन । नेपालको एक संसदीय टोलीको नेतृत्व गरेर रुस गरेका अध्यक्ष तिमिल्सिनाले त्यहाँ नेपालको राष्ट्रिय सभा र रुसको माथिल्लो सदन फेडेरेसन काउन्सिलबीच अन्तरसंसदीय सहयोग सम्झौता गरेर आएका थिए । संसदीय सम्बन्धलाई पनि ट्र्याक टु डिप्लोमेसीका रूपमा प्रयोग गर्न सकिने भूराजनीतिक जानकारको भनाइ छ । परराष्ट्र मन्त्रालयमार्फत मंसिर १८ मा नेपाली नागरिकलाई रुसी सेनामा भर्ना नगर्न र गरिएको भए उनीहरूलाई तत्काल नेपाल फर्काउन भन्दै रुसलाई कूटनीतिक नोट पठाएको थियो । मन्त्रालयका अनुसार उक्त कूटनीतिक नोटको हालसम्म कुनै पनि जवाफ आएको छैन । नेपालीहरूले सोधेको कुनै पनि प्रश्नको जवाफ रुसले दिएको छैन । परराष्ट्रमन्त्री एनपी साउदले काठमाडौंस्थित नेपालका लागि रुसी राजदूत एलेक्सेई नोभिकोभलाई मंसिर तेस्रो साता र पुसको पहिलो साता बोलाएर नेपाल सरकारको ध्यानाकर्षण गराएका थिए । त्यसकै निरन्तरतास्वरूप युगान्डाको राजधानी कम्पालामा माघको पहिलो साता भएको असंलग्न आन्दोलन अभियानको १९ औं शिखर सम्मेलनका क्रममा परराष्ट्रमन्त्री एनपी साउदले रुसी उपविदेशमन्त्री सर्गेई वसिलिइविचसँग भेटवार्ता गरेका थिए । उक्त भेटमा फेरि साउदले रुसी मन्त्रीलाई नेपाली नागरिकलाई गैरकानुनी रूपमा भर्ना नगर्न र भर्ना भएका सम्पूर्णलाई नेपाल फर्काउनका लागि पहल गरेका थिए । साथै, साउदले आफूलाई मस्को भ्रमणको बाटो खोलिदिन पनि आग्रह गरेका थिए । तर रुसी पक्षले नेपाल सरकारको आग्रहलाई नोट मात्र गर्यो । रुसी सेनामा कति नेपाली भर्ती भएका छन् भन्ने हालसम्म कुनै पनि आँकडा छैन । युद्धमा कति नेपालीको मृत्यु भयो, कति घाइते भए र कतिको अवस्था कस्तो छ भन्नेबारेमा नेपाल सरकारलाई रुसले कुनै पनि जानकारी दिएको छैन । पूर्वराजदूत विजयकान्त कर्णले नेपाली दूतावास र राजदूतलाई सक्रिय बनाउनेदेखि नेपाल र रुसमा रहेका डायस्पोरालाई पनि सक्रिय बनाउनुपर्ने सुझाव दिए । उनले भने, नेपाल सरकारले काठमाडौंमा रहेका रुसी राजदूतलाई बोलाउनेदेखि आवश्यक परे फिर्ता पठाउनेसम्मको कुरा राख्न आवश्यक छ । किनकि रुसलाई अहिले सैनिक चाहिएको छ, सामान्य रूपमा रुसले नेपालले भनेको मान्नेवाला छैन । साथै, रुसी सेनामा नेपाली भर्तीबारे नेपालले अब अन्तर्राष्ट्रिय मञ्चहरूमा पनि उठाउनुपर्छ । लामो समय रुसमा पढेका र बसेका भूराजनीतिक जानकार जुगल भुर्तेल रुसमा अहिले नेपाली डायस्पोराले भूमिका खेल्न नसक्ने मान्छन् । रुसमा कुनै पनि व्यक्तिले युद्धको विपक्षमा कुरा गर्न सक्दैन । अहिले रुसमा सैनिकको आवश्यकता छ । त्यसैले बाहिरबाट गएकाहरूलाई एक साताको मात्र प्रशिक्षण गराएर रेड जोनमा पठाउँछन्, उनले भने, नेपाल सरकारले अनुरोधलाई रुसले मानेको छैन । मलाई लाग्छ, रुसले मान्ने वाला पनि देखिन्न । भुर्तेल नेपालले अब दुई तरिकाबाट काम गर्नुपर्ने सुझाव दिए । उनले थपे, पहिलो त रुसमा नेपालीहरू तेस्रो मुलुकबाट जान्छन् । तेस्रो मुलुकहरू यूएई, मलेसिया, कतारलगायत मुलुकमा रहेका नेपालीहरूलाई प्रयोग गरेर रुस जान खोज्नेलाई रोक्ने हो । दोस्रो भनेको नेपालले रुससँग राम्रो सम्बन्ध भएको भारत र चीनमार्फत कुराकानी अघि बढाउनुपर्छ । प्रधानमन्त्रीका परराष्ट्र मामिला सल्लाहकार रूपक सापकोटा भने नेपाल सरकारको तर्फबाट देखिने र नदेखिने सबै तहबाट रुससँग कूटनीतिक पहल गरिएको बताउँछन् । रुस जाने पुरै रोकिएको छैन, तर कम भएको छ । हामी रुससँग राजनीतिक तहमै संवाद गर्न खोजिएका छौं, उनले भने, प्रलोभनमा परेर नेपालीहरू रुसी सेनामा भर्ती हुन गएको देखिन्छ, त्यो नै समस्या हो । नेपालको कूटनीतिक संयन्त्रलाई परिचालन गरिराखेको छ । परराष्ट्रले पुस ४ मा विज्ञप्ति जारी गर्दै सरकारी कामकाज, रुसी सरकारको छात्रवृत्ति तथा पेसा व्यवसायमा संलग्न भएकालाई बाहेक अन्य सर्वसाधारण नागरिकहरूलाई रुस यात्रा गर्नुपरेमा मन्त्रालय अन्तर्गतको कन्सुलर सेवा विभाग, त्रिपुरेश्वरबाट जारी गरिने नो अब्जेसन सर्टिफिकेट (एनओसी) लिएर मात्र यात्रा गर्न सकिने व्यवस्था गरेको छ । सो व्यवस्थालाई विस्तार गरी भारत, बंगलादेश, श्रीलंका, यूएई, साउदी अरबिया, कुवेत, कतार, ओमान र बहराइनबाट समेत रुस यात्रा पर्नुपरेमा सम्बन्धित देशमा रहेका दूतावास तथा महावाणिज्य दूतावासबाट जारी गरिने एनओसी लिएर यात्रा गर्न सर्वसाधारणलाई भनिसकेको छ ।"
इजरायली हवाई आक्रमणबाट एक सयको मृत्यु,जेरुसेलम (एजेन्सी) इजरायली सेनाले गाजाको रफाह सहरका विभिन्न स्थानमा गरेका आक्रमणमा करिब एक सय प्यालेस्टिनी मारिएका छन् । मृत्यु हुनेमध्ये कैयौं बालबालिका तथा महिला छन् । प्यालेस्टाइनको रेड क्रेसन्ट सोसाइटीले रफाहमा भीषण आक्रमण गरिएको र कम्तीमा सय जनाको ज्यान गएको जनाएको छ । हमासद्वारा सञ्चालित स्वास्थ्य मन्त्रालयले भने ६७ जनाको मृत्यु भएको पुष्टि गरेको छ ।यसअघि अमेरिकी राष्ट्रपति जो बाइडेन र बेलायती विदेशमन्त्री डेभिड क्यामरुनले इजरायललाई रफाहमा आक्रमण नगर्न आग्रह गरेका थिए । रफाहमा हाल कम्तीमा १५ लाख मानिसले आश्रय लिएका छन् । तीमध्ये अधिकांश मानिसहरू गाजाका अन्य ठाउँबाट भागेर त्यहाँ पुगेका हुन् । रफाहमा भएका मानिसहरू अब जाने कुनै पनि सुरक्षित ठाउँ नरहेको बताइएको छ ।इजरायली सेनाले आक्रमणपछि रफाह सहरबाट हमासले बन्धक बनाएका दुई इजरायली पुरुषलाई मुक्त गरिएको जनाएको छ । इजरायल डिफेन्स फोर्सेज (आईडीएफले) ले मुक्त भएका बन्धकहरू फर्नान्डो साइमन मार्मन र लुई हारको स्वास्थ्य अवस्था राम्रो रहेको जनाएको छ । रफाह सहरमा आक्रमण गरेको जनाए पनि इजरायलले विस्तृत विवरण भने सार्वजनिक गरेको छैन ।हमासले अक्टोबर ७ मा दक्षिणी इजरायलमा आक्रमण गरेयता गाजा क्षेत्रमा तनाव जारी छ । उक्त आक्रमणमा एक हजार दुई सय इजरायलीको ज्यान गएको थियो । हमासले इजरायली क्षेत्रबाट २ सय ५३ जनालाई बन्धक बनाएर लगेको थियो । त्यसयता इजरायलले गरेका आक्रमणमा कम्तीमा २८ हजार एक सय प्यालेस्टिनीको ज्यान गइसकेको छ । ६७ हजार ५ सयभन्दा बढी घाइते भएको जनाइएको छ ।
झन्डै ६० लाख नेपाली अझै गरिब,"यसअनुसार काठमाडौं उपत्यका सहरी क्षेत्रमा २ लाख ६३ हजार छ भने सबैभन्दा कम मधेशको ग्रामीण क्षेत्रमा ७१ हजार ८ सय रुपैयाँ छ । नेपालको औसत प्रतिव्यक्ति प्रतिवर्ष उपभोग खर्च १ लाख ३० हजार ८ सय ५३ रुपैयाँ छ भने कोशी, वाग्मती, गण्डकी र लुम्बिनीको सहरी क्षेत्रमा प्रतिव्यक्ति प्रतिवर्ष उपभोग खर्च राष्ट्रिय औसत खर्चभन्दा बढी रहेको पाइएको छ, प्रतिवेदनले भनेको छ । प्रतिव्यक्ति प्रतिवर्ष उपभोगमा भएको खर्चलाई आधार मानेर हेर्दा पहिलो २० प्रतिशत गरिबको र सबैभन्दा धनी २० प्रतिशतको अनुपात हेर्दा वाग्मतीमा सबैभन्दा बढी ५ गुणा अन्तर देखिन्छ । सबैभन्दा कम सुदूरपश्चिममा करिब ३ गुणा अन्तर देखिन्छ । प्रतिवेदनले नेपालको गरिबीको विषमता ४५२ प्रतिशत रहेको देखाएको छ । यसले गरिबीको रेखाबाट मानिस कति टाढा छन् भन्ने देखाउँछ । नेपालको ग्रामीण क्षेत्रमा गरिबीको विषमता ५६४ र सहरी क्षेत्रमा ४०३ प्रतिशत देखिन्छ, प्रतिवेदन भन्छ, गरिबीको विषमता सूचक सहरी क्षेत्रमा भन्दा ग्रामीण क्षेत्रमा केही बढी देखिन्छ । गरिबी मापन गर्दा गरिबीको अवस्था र घरपरिवारको सुविधामा रहेको पहुँचबीच सकारात्मक सम्बन्ध रहेको देखिएको छ । सुविधाको पहुँच जति टाढाको दूरीमा छ, गरिबीको दर कम्तीमा पनि १५ गुणाले बढ्दै गएको छ । ३० मिनेटभित्र सार्वजनिक सेवाको सुविधामा पहुँच र गरिबीको अवस्थालाई हेर्दा उक्त समयमा नजिकको सुविधामा पहुँच हुने घरपरिवार औसत गरिबीभन्दा कम रहेको देखिएको छ । दुई वटा सर्वेक्षण अवधि लामो भएको र घरपरिवारको उपभोग प्रवृत्तिमा व्यापक परिवर्तन आएकाले तेस्रो सर्वेक्षण ०६६६७ मा भएका ४० वटा खाद्यवस्तु र घरपरिवारमा उपभोग गरिएका खाद्यवस्तुमध्ये क्यालोरीमा मापनगर्न सकिने ३७ वटा थप गरी७७ वटा खाद्यवस्तु समावेश भएको डालो निर्माण गरिएको कार्यालयले जनाएको छ ।"
"संस्थागत निक्षेपकर्तालाई बढी ब्याज, कृषि र साना उद्यमलाई प्रोत्साहन","उल्लेख्य शोधनान्तर बचत तर कर्जा प्रवाह शिथिल रहेकोले मौद्रिक तरलता बढेको छ । बैंकिङ प्रणालीमा तरलता स्थिति सहज भएको छ भने अल्पकालीन एवम् दीर्घकालीन ब्याजदर घटिरहेका छन्, राष्ट्र बैंक भन्छ, मौद्रिक नीतिको लचिलो कार्यदिशा, सहज तरलता स्थिति र न्यून ब्याजदरको विद्यमान अवस्थालाई अवसरका रूपमा सदुपयोग गर्न आन्तरिक उत्पादन अभिवृद्धि, रोजगारी सिर्जना र उद्यमशीलता विकासमा बढी योगदान गर्ने क्षेत्रहरूतर्फ कर्जा विस्तार गर्न प्रोत्साहित गर्नुपर्ने देखिएको छ । मूल्यवृद्धिमा परेको चाप कम हुँदै गए पनि जोखिम टरिनसकेको राष्ट्र बैंकले बताएको छ । थोक मूल्य र तलब तथा ज्यालादर सूचकांकको वृद्धि दर पनि न्यून छ । नेपालले दुईतिहाइभन्दा बढी आयात गर्ने मुलुक भारतमा पनि मूल्यवृद्धि घट्दै गएको राष्ट्र बैंकको दाबी छ । तथापि, रुसयुक्रेन र पश्चिम एसियाली केही मुलुकमा जारी द्वन्द्व र केही मुलुकले खाद्यान्न निर्यातमा लगाएको प्रतिबन्धका कारण मुख्यगरी इन्धन र खाद्य वस्तुको मूल्यमा उत्तारचढाव आउन सक्ने जोखिम छ, राष्ट्र बैंकले भनेको छ । बाह्य क्षेत्रतर्फ चालु खाता र शोधनान्तर बचतमा रहेकाले तरलता स्थितिमा उल्लेख्य सुधार आउनुका साथै मौद्रिक विस्तार भएको र निक्षेप तथा कर्जाका ब्याजदर घट्दो क्रममा रहेको बताइएको छ । शोधनान्तर बचत र मूल्यमा परेको चाप कम हुँदै गएकाले नीतिगत कार्यदिशालाई क्रमशः सहज बनाउँदै लगिएको छ । यसबाट व्यावसायिक मनोबलमा क्रमिक सुधार आउँदै गएको छ, राष्ट्र बैंकले भनेको छ ।"
अत्यधिक सेवा शुल्क लिने कोकिल विज्ञापन एजेन्सीलाई कारबाही,"(काठमाडौं)विज्ञापन बोर्डले अत्यधिक सेवा शुल्क लिने काठमाडौंको कोकिल मिडियालाई कारबाही गरेको छ । बोर्डले १० हजार रुपैयाँ जरिवाना र ०८१ साल असार मसान्तसम्म उक्त एजेन्सीको विज्ञापन कारोबार रोक्का गर्ने निर्णय गरेको हो । नसर्ने रोग रोकथाम तथा नियन्त्रणसम्बन्धी विज्ञापन प्रसारण गर्न राष्ट्रिय स्वास्थ्य शिक्षा, सूचना तथा सञ्चार केन्द्र, टेकु, काठमाडौंसँग उक्त एजेन्सीले गत असोज १२ मा गरेको सम्झौतामा उल्लिखित रकमभन्दा अत्यधिक सेवा शुल्क लिने गरी विज्ञापन प्रसारणको आदेश दिएको पाइएकाले उक्त जरिवाना गरिएको बोर्डद्वारा जारी विज्ञप्तिमा उल्लेख छ ।एजेन्सीले केन्द्रसँग विज्ञापन प्रसारणबापत प्रतिस्पट १०६६१ रुपैयाँमा सम्झौता गरी एफएम रेडियोमा प्रतिस्पट ११११ रुपैयाँमा प्रसारण आदेश दिई प्रतिस्पट ९८५० रुपैयाँ अर्थात् ९८६५८ प्रतिशत सेवा शुल्क लिने तयारी गरेको पाइएपछि बोर्डले कारबाहीको निर्णय गरेको हो । एजेन्सीले सम्झौताअनुसार कार्य नगरेकाले नियमानुसार कारबाही गर्न राष्ट्रिय स्वास्थ्य सूचना तथा सञ्चार केन्द्रलाई पनि बोर्डले निर्देशन दिएको छ ।कोकिल मिडिया, अनामनगरले ५२ वटा एफएम रेडियोबाट विज्ञापन प्रसारण गर्नुपर्नेमा २० वटा एफएम रेडियोमा मात्र विज्ञापन प्रसारणको आदेश दिएको पनि पाइएको जनाइएको छ । यही माघ १९ को बैठकले विज्ञापन (नियमन गर्ने) नियमावली ०७७ (पहिलो संशोधनसमेत) को नियम ११ खको उपनियम (१) बमोजिम आगामी असार मसान्तसम्म उक्त एजेन्सीको विज्ञापन कारोबार रोक्का राख्ने र उक्त अवधिसम्म उक्त एजेन्सीलाई विज्ञापन बोर्डमा सूचीकरणसमेत नगर्ने निर्णय गरेको छ । कोकिल मिडिया, अनामनगर, विज्ञापन (नियमन गर्ने) ऐन, २०७६ को दफा २६ बमोजिम बोर्डमा सूचीकरण नभएको, राष्ट्रिय स्वास्थ्य शिक्षा, सूचना तथा सञ्चार केन्द्र, टेकुबाट ५२ वटा एफएम रेडियोमा विज्ञापन प्रसारण गर्नुपर्ने कार्यादेश पाएको थियो, विज्ञप्तिमा भनिएको छ, कोकिल मिडियाले २० वटामा मात्र प्रसारणको आदेश पठाई ३२ वटा रेडियोमा प्रसारण आदेश नै नदिएको र प्रसारणको आदेश दिएका एफएममा समेत अत्यधिक ९८६ ५८ प्रतिशत सेवा शुल्क राखी कालोबजारी गरेको छानबिनका क्रममा पाइएपछि कारबाही गरिएको हो ।बोर्डमा सूचीकृत नै नभएको विज्ञापन एजेन्सी कोकिल मिडियाले बोर्डमा सूचीकृत नभएका ८ वटा एफएम रेडियोमा विज्ञापन प्रसारण गर्ने कार्यादेश दिएको पाइएकाले अब आइन्दा बोर्डमा सूचीकृत विज्ञापन एजेन्सी र सञ्चारमाध्यमसँग मात्र विज्ञापन कारोबार गर्न गराउन राष्ट्रिय स्वास्थ्य शिक्षा, सूचना तथा सञ्चार केन्द्रलाई निर्देशन दिने निर्णय गरेको छ । विज्ञापनबापतको रकम भुक्तानी गर्दा सञ्चारमाध्यमको बिजकको प्रतिलिपिसहित एजेन्सीको कमिसन खुल्ने बिजकका आधारमा मात्र भुक्तानी गर्ने गराउने व्यवस्था मिलाउन केन्द्रलाई निर्देशन दिएको छ । केन्द्र र कोकिल मिडियाबीच गत असार १२ मा भएको सम्झौताको बुँदा नम्बर ४ बमोजिम उक्त एजेन्सीले रेडियो सन्देश प्रसारणको कार्य सम्पन्न नगरेकाले सम्झौताको बुँदा नं ७ बमोजिम कोकिल मिडियालाई कारबाही गर्न केन्द्रलाई निर्देशन दिने निर्णय गरेको छ ।"
नाम मात्रका महेशपुर र त्रिवेणी भन्सार,"(परासी)२०७५ साउन १ मा मूल भन्सारमा परिणत पश्चिम नवलपरासीको महेशपुर भन्सार कार्यालयमा भौतिक संरचना र गोदाम व्यवस्थित हुन नसक्दा राजस्व संकलन प्रभावित भएको छ । छोटी भन्सारबाट मूल भन्सार घोषणा हुँदा उत्साहित भएका यहाँका उद्योगी व्यापारी पूर्ण रूपमा भन्सार सञ्चालनको पर्खाइमा छन् । भन्सारमा आएका सामान जाँचपासका लागि आवश्यक गोदाम र प्राविधिक कर्मचारी अभाव हुँदा ठूला व्यवसायीले यो नाका प्रयोग गर्दैनन् । क्वारेन्टिन जाँचको काम पनि नहुँदा निर्यात र आयात नै प्रभावित भएको छ ।आर्थिक वर्ष ०७९८० मा ३० करोड राजस्व संकलनको लक्ष्य राखेको यस भन्सारले मुस्किलले १० करोड रुपैयाँ संकलन गरेको थियो । चालु आर्थिक वर्षमा १६ करोड मात्र लक्ष्य निर्धारण भएको महेशपुर भन्सार कार्यालयका सूचना अधिकारी मोहराज जैसीले बताए । चालु आर्थिक वर्षको ६ महिनामा ५ करोड ७० लाख राजस्व उठेको छ । भारततर्फ कस्टम अफिस (भन्सार) छैन, जसका कारण पनि आयात र निर्यातमा समस्या छ, जैसीले भने, भुस, कपडा, कवाडी, धान र खाद्यान्नबाहेक अन्य सामान आयातनिर्यात हुन नसक्दा राजस्व संकलन कम भएको हो ।भन्सारलाई आवश्यक पूर्वाधार र सञ्चालनको वातावरण बनाइदिन स्थानीय जनप्रतिनिधिले पटकपटक माग गर्दै आए पनि पूरा हुन सकेको छैन । मूल भन्सारका लागि आवश्यक भौतिक संरचना, सडक र सामान भण्डारणका लागि सुविधासम्पन्न गोदामको अभाव छ । यो नाकाबाट भुस, धान तथा खाद्यान्न आयात र निर्यात हुने गर्दथ्यो । तर अहिले क्वारेन्टिन र फलफूल जाँच गर्ने प्रविधि नहुँदा आयात ठप्प छ । बेलहियासुनौली नाकाजस्तै दैनिक रूपमा सञ्चालनका सडक विस्तारको काम सुरु भए पनि अन्य प्राविधिक काम नहुँदा छोटी भन्सार सरह सवारीसाधनको पास बनाउने र सुरक्षाकर्मीले बरामद गरेका सामानको लिलामी गर्ने काम बढी हुने गरेको छ । नाका पूर्ण सञ्चालनमा ल्याउन संरचना विस्तारमा लाग्नुपर्ने पाल्हीनन्दन गाउँपालिकाका अध्यक्ष बैजुप्रसाद गुप्ताले बताए । सडक विस्तारको काम सुरु भएको छ, भारततर्फ पनि भन्सार कार्यालय स्थापनाका लागि केन्द्र सरकारले पहल गर्न आवश्यक छ, उनले भने, स्तरोन्नति मात्र गर्ने, कर्मचारी र भौतिक संरचना निर्माण नगर्दा पूर्ण रूपमा भन्सार सञ्चालन हुन सकेन । मूल भन्सार पूर्ण रूपमा सञ्चालनमा नआउँदा पश्चिम नवलपरासीमा राजस्व चुहावट र चोरीनिकासी बढेको छ । महेशपुरपरासीसुनवल सडक चार लेनको विस्तार भइरहेकाले अब क्वारेन्टिन र भारततर्फ कस्टम स्थापनातर्फ दबाब दिनुपर्ने उद्योग वाणिज्य संघ, नवलपरासीका वरिष्ठ उपाध्यक्ष गिरिराज पाण्डेले बताए ।सरकारले महेशपुर भन्सारलाई मूल भन्सारका रूपमा सञ्चालन गरेपछि जिल्लामा नयाँ उद्योग सञ्चालनमा आए पनि अहिलेसम्म कच्चापदार्थ आयातका लागि रूपन्देहीको नाकाको भर पर्नुपरेको छ । । भैरहवा भन्सारले मात्र यस क्षेत्रमा आयात र निर्यात हुने वस्तुको भार थेग्न नसक्ने र नयाँ नाकाबाट सहज हुने भन्दै भुमहीभैरहवाको बाइपास सडक वरपर उद्योग सञ्चालन भइरहेका छन् । तर मूल भन्सारमा आवश्यक भौतिक संरचना तयार नहुँदा लगानीकर्ता निराश छन् । त्रिवेणीमा पनि उस्तै०७६ मा मूल भन्सारमा स्तरोन्नति गरिएको गण्डकी प्रदेशको एक मात्र भारतीय नाका पूर्वी नवलपरासीको त्रिवेणी छोटी भन्सार चार वर्षसम्म सञ्चालनमा आउन सकेको छैन । यस भन्सारबाट भारतीय सवारीलाई नेपाल प्रवेश गर्दा जारी गर्नुपर्ने सवारी पुर्जीबाहेक अन्य काम हुँदैन । भारत सरकारले पारिपट्टि वाल्मीकिमा भन्सार कार्यालय स्थापना गरेको छ । तर नेपालतर्फ जनशक्ति र भौतिक संरचना नहुँदा आयातनिर्यात शून्य छ । ११ जनाको दरबन्दी भएको यस कार्यालयमा आयातनिर्यात नहुने भएपछि कर्मचारी पनि बस्न मान्दैनन् । क्वारेन्टिन र भौतिक संरचनाको अभावमा आयातनिर्यात हुन नसकेको त्रिवेणी भन्सार कार्यालय प्रमुख विमलकुमार श्रेष्ठले जनाए । अहिले पनि सवारी पासबाहेक अन्य काम भएको छैन । सुरक्षाकर्मीले बरामद गरेका सामानको लिलामीबाट सामान्य राजस्व संकलन हुने गरेको छ ।"
अर्थ संक्षेप,"नेपाली बजारमा आयो टोयोटाकोयारिस क्रस हाइब्रिडकाठमाडौं (कास) नेपालका लागि टोयोटा गाडीको आधिकारिक वितरक युनाइटेड ट्रेडर्स सिन्डिकेट प्रालिले हाइब्रिड मोडल यारिस क्रस हाइब्रिड इलेक्ट्रिक नेपालमा सार्वजनिक गरेको छ । यो नयाँ यारिस क्रसको लम्बाइ ४३१० एमएम, चौडाइ १७७० एमएम र उचाइ १६१५ एमएम छ । यसमा २६२० एमएम लामो ह्विलबेस र १८ इन्च को टायर पाउन सकिन्छ । टोयोटाले नयाँ यारिस क्रसमा अटोमेटिक हाइबिमसहितको हेडलाइट, एलईडी डीआरएल, एलईडी फग लाइट र कनेक्टेड एलईडी टेललाइट दिइएको छ । पहिलो पटक कम्पनीले यो मोडलमा मल्टी कलर एम्बियन्ट लाइट पनि दिएको छ । हाइब्रिड पावरट्रेन भएकाले यसमा इलेक्ट्रिक मोटर र ४३ एम्पियर आवरको ब्याट्री प्याक पाउन सकिन्छ । रिजेनेरेटिभ ब्रेकिङ सिस्टम रहेको गाडीमा ईसीभीटी गियरबक्स पाउन सकिन्छ । यसको डिस्प्लेसमेन्ट १५०० सीसी, चार सिलिन्डर ड्युल भीभीटीआई इन्जिन छ र ग्राउन्ड क्लियारेन्स भने २१० मिमि छ । यसको ब्याट्री प्रकार लिथियमआयोन हो भने यो मोडलमा प्यानोरेमिक ग्लास रुफ, १०१ इन्चको इन्फोटेन्मेन्ट सिस्टम, ७ इन्चको मल्टी इन्फर्मेसन डिस्प्ले, ६ स्पिकर र प्यानोरेमिक ३६० डिग्री क्यामेराका साथै इलेक्ट्रिक पार्किङ ब्रेक, अटो होल्ड पनि यसमा पाइनेछ । यो मोडलमा ८ वे पावर इलेक्ट्रिक ड्राइभर सिट, वायरलेस मोबाइल चार्जर, एपल कारप्ले, एन्ड्रोइड अटो र किक सेन्सरसहितको पावर टेलगेट पाउन सकिने बताइएको छ । यसको आधिकारिक मूल्य नेपाली बजारमा मूल्य १ करोड २२ लाख रहेको कम्पनीले जनाएको छ ।टेक्नोको नयाँ मोडल ॅस्पार्क गो २०२४ काठमाडौं (कास) टेक्नो मोबाइल फोनको आधिकारिक विक्रेता महालक्ष्मी मोबाइल्सले नयाँ मोडल स्पार्क गो २०२४ बजारमा ल्याएको छ । कम्पनीले धेरै थोरैमामा अभियानअन्तर्गत फोन सार्वजनिक गरेको हो । धेरै थोरैमा अभियानको नामले योग्यता, आकर्षकता र उत्कृष्टनालाई दर्शाउँदै उपभोक्ताहरूको विभिन्न आवश्यकतालाई पूरा गर्न उक्त फोन बजारमा ल्याइएको बताइएको छ । यसको मूल्य ११ हजार ९९० रुपैयाँ छ । फोनको ८ जीबी र्याम र ६४ जीबी रोमसहितको स्टोरेज क्षमता छ । ५ हजार एमएएच ब्याट्री पनि छ । छ महिनामा नेपाल लाइफ इन्स्योरेन्सको ४२ करोड नाफाकाठमाडौं (कास) नेपाल लाइफ इन्स्यारेन्सले चालु आर्थिक वर्षको दोस्रो त्रैमाससम्म खुद नाफामा १२९० प्रतिशतको वृद्धि भएको छ । चालु आर्थिक वर्षको पहिलो ६ महिनासम्ममा कम्पनीले ४२ करोड ७७ लाख रुपैयाँ खुद नाफा कमाएको हो । गत आर्थिक वर्षको सोही अवधिमा कम्पनीले ३७ करोड ८८ लाख रुपैयाँ नाफा कमाएको थियो । कम्पनीले समीक्षा अवधिमा ३ अर्ब १६ करोड प्रथम बिमाशुल्क आर्जन गरेको छ । गत आर्थिक वर्षको सोही अवधिको तुलनामा १९६९ प्रतिशत बढी हो । गत आर्थिक वर्षको सोही अवधिसम्ममा कम्पनीले २ अर्ब ६४ करोड रुपैयाँ प्रथम बिमाशुल्क आर्जन गरेको थियो । नवीकरण बिमाशुल्क १६ अर्ब ८३ करोड रुपैयाँ छ । गत आर्थिक वर्षको सोही अवधिको तुलनामा ५३८ प्रतिशत बढी हो । गत आर्थिक वर्षको सोही अवधिसम्ममा कम्पनीले १५ अर्ब ९७ करोड रुपैयाँ नवीकरण बिमाशुल्क आर्जन गरेको थियो । कम्पनीले दोस्रो त्रैमासिक अवधिसम्ममा ६८२०५ करोड खुद दाबी भुक्तानी गरेको छ ।मधेश र गण्डकीमा एनसेलको फोरजी सेवा थप सुदृढ काठमाडौं (कास) एनसेलले मधेश र गण्डकीका विभिन्न जिल्लामा फोरजी नेटवर्क सुधार गरेको बताएको छ । फोरजी नेटवर्कमा सुधारसँगै ३० भन्दा बढी स्थानका ग्राहकले अब फोरजीको सुदृढ नेटवर्क र मोबाइल ब्रोडब्यान्डबाट फाइदा लिन सक्ने भएका छन् । एनसेलले फोरजी सेवाको गुणस्तर अझै सुधार गर्ने कामलाई तीव्रता दिँदै आएको छ । सेवा विस्तार गर्दै आधुनिक मोबाइल ब्रोडब्यान्ड कनेक्टिभिटीमा सबैको पहुँच सुनिश्चित गर्ने आफ्नो प्रतिबद्धताबमोजिम एनसेलले फोरजी सेवामा थप सुधार गरेको हो । फोरजी सेवामा सुधार भएका क्षेत्रहरूमा औराही, बलवा, बटेश्वर, चन्द्रनगर, जनकपुरधाम, लोहरपट्टी, मटिहानी, मिथिला बिहारी, नहरा, नवराजपुर, पिपरालगायत स्थान हुन् । ग्राहकले अब गण्डकी प्रदेशको आँबुखैरेनी, घरपझोङ, फेदीखोला, पोखरा, पुतलीबजार र ताराखोलामा पनि सुधारिएको फोरजी नेटवर्कबाट फाइदा लिन सक्नेछन् । भारतको उद्यमशीलता सम्मेलनमा ब्रिटिस कलेजका विद्यार्थी उत्कृष्ट काठमाडौं (कास) द ब्रिटिस कलेज (टीबीसी) का दुई जना विद्यार्थीले भारतमा भएको राष्ट्रिय उद्यमशीलता सम्मेलन (एनईसी) २० मा उत्कृष्ट नतिजा हासिल गरेका छन् । ब्रिटिस एजुकेसन ग्रुपअन्तर्गतको टीबीसीमा अध्ययनरत दुई विद्यार्थी तरुण अग्रवाल र सचेत रोयले एनईसी २० मा उत्कृष्ट स्थान हासिल गरेका हुन् । गत जनवरी २६ देखि २८ सम्म भारतको केरेलामा लिड कलेज अफ म्यानेजमेन्टले आयोजना गरेको व्यवसाय योजना प्रतियोगिता र मेगा पिच फेस्टिभल मा नेपाली विद्यार्थीले उत्कृष्ट स्थान हासिल गरेका हुन् । प्रतियोगितामा १ सय ५० टिमको सहभागिता थियो । ग्लोबल आईएमईको स्थिर ब्याजदरमा घर कर्जाकाठमाडौं (कास) ग्लोबल आईएमई बैंकले १० वर्षसम्मको अवधिका लागि ९९९ प्रतिशत स्थिर ब्याजदरमा विशेष घर कर्जा योजना ल्याएको छ । बैंकले अधिकतम १२ करोड रुपैयाँसम्म कर्जा उपलब्ध गराउनेछ । बैंकले सस्तो तथा सरल किस्ताबन्दीमा घर निर्माण तथा खरिदलाई लक्षित गरी निश्चिन्त आवास योजना (घर कर्जा) ल्याएको हो । बैंक वित्तीय संस्थाबाट कर्जा उपभोग गरिरहेका ग्राहकले समेत सहज रुपमा कर्जा सार्न सकिने बैंकले जनाएको छ । सेवाग्राहीले १० वर्षसम्मका लागि ९९९ प्रतिशत ब्याजदरमा १० देखि १५ वर्षसम्मका लागि १०४९ र १५ वर्षभन्दा बढी अवधिका लागि १०९९ प्रतिशतको स्थिर ब्याजदरमा १२ करोड रुपैयाँसम्म घर कर्जा लिन पाउनेछन् ।"
सिमानाले रोक्यो माइती गाउँको बाटो,"(मौवाटार, ताप्लेजुङ)फक्ताङलुङ गाउँपालिका७ ओलाङचुङगोलाका तेम्बा र पटेन शेर्पा दम्पती चौंरी र याक मात्रै पाल्दैनन्, घुम्न आउनेका लागि बस्नेखाने प्रबन्ध पनि मिलाउँछन् । ४७ सय मिटर उचाइको सिजेंमा ताल छेउमा उनीहरूको गोठ छ । तीन सन्तानलाई सहर पढ्न पठाएर एकान्तमा बसेका उनीहरूको गोठबाट नेपाल र चीनको सिमाना टिप्ताला भन्ज्याङ नजिकै पर्छ । सिमानामाथिको डाँडाबाट हेर्दा पारि देखिन्छ चीनको स्वशासित क्षेत्र तिब्बतको डिङजे काउन्टीस्थित रिउ । यही हो पटेनको माइती गाउँ । सिमानादेखि रिउ ३५ किलोमिटर दूरीमा छ । गोठदेखि सिमाना ५ घण्टा र सिमानादेखि गाडीमा जाँदा एकाध घण्टामा पुगिन्छ । तर, माइती नपुगेकै चार वर्ष बित्यो, पटेनले गुनासो पोखिन्, नाका नखोल्दा माइती जाने बाटो नै बन्द भयो । कोरोना संक्रमण नियन्त्रण गर्न भन्दै चीन सरकारले बन्द गरेको टिप्ताला भन्ज्याङ नाका नखोल्दा बिहेबारी गरी नेपालमा बस्नेहरू चार वर्षदेखि आफन्त भेट्न जान पाएका छैनन् । ओलाङचुङगोलाकै मौवाटारमा गोठ राखेर बसेका भोमो र भुजुङ शेर्पाको पनि माइती र ससुरालीसँगको सम्बन्ध तेम्बा र पटेनको जस्तै छ । संखुवासभाको भोटखोला गाउँपालिका घरभएका भुजुङसँग विवाह गरेर नेपाल आएकी भोमोले साथ छोडेकी छैनन् । नेपाल आएपछि तीन सन्तानलाई जन्म दिएकी उनी श्रीमान्सँगै बसाइँ सरेर ताप्लेजुङ आएकी हुन् । खर्कभरि चौंरी र याक पालेर आफ्नो जीवनयापन र छोराछोरीको शिक्षामा खर्च गर्दै आएका यी दम्पतीलाई पनि माइतीसँगको सम्बन्धमा भने सिमाना बाधक बनेको छ । तिब्बतसँग व्यापार गर्ने क्रममा खल्तीभरि पैसा बोकेर जाने र याकलाई सामान बोकाएर ल्याउने तेम्बा र भुजुङले जीवनसाथी पनि उतै (तिब्बत) बाट ल्याए । अहिलेजस्तो सञ्चारको विकास नभएको त्यो बेला भौतिक रूपमै भेटेर मनाउनुपर्थ्यो । आफू खेलीहुर्केको घर छाडेर यता आए पनि सिमानाले माइतीगाउँ छेक्ला जस्तो पनि कहिल्यै नलागेको भोमो बताउँछिन् । चीनले द्विदेशीय सिमाना छेउमै आफ्नो देशको टेलिफोन टावर राखेको छ, तर नेपालीका लागि उपयोगी छैन । सिमानाकै छेउमा बस्ने नेपालीले भने टेलिफोनबाट कुरा गर्न ओलाङचुङगोलाको बस्ती झर्नुपर्छ । ओलाङचुङगोलामा नेपाल टेलिकमको टावर छ । फोनमा कुरा गर्न मिले पनि अनलाइन कुराकारी भने कठिन छ । यहाँ टुजी मात्रै छ । टेलिफोनमै कुरा गर्नका लागि पनि गोठबाट पाँचदेखि सात घण्टा हिँड्नुपर्छ । फोन गर्न तल गोला गइन्जेलमा त माइती नै पुग्थ्यो नि, पटेनले भनिन्, हामीलाई त सिमानाले छेक्यो । ४०४५ वर्षको उमेर समूहका यी दम्पती मात्रै नभएर ७० कटेका ओलाङचुङगोलाका छिरिङकिपा र डन्डु शेर्पालाई पनि माइतीससुराली गाउँको याद आउँछ । जीवनको उत्तरार्द्धमा छिरिङकिपा माइती गाउँ पुगेर आफन्त भेट्न चाहन्छिन् । श्रीमान् डन्डु पनि उनीसँगै जाने सोचमा छन् । तर सिमाना कहिले खुल्ने हो अत्तोपत्तो छैन । नेपाली युवकसँग घरजम गर्ने दर्जनौं तिब्बती महिलाका लागि यो साझा समस्या बनेको छ । फक्ताङलुङ गाउँपालिका७ का वडाध्यक्ष छेतेन शेर्पा लामाका अनुसार तिब्बत माइती भएका कम्तीमा १८ जना महिला ओलाङचुङगोला र याङमामा छन् । लेलेपको घुन्सा, फले र मिक्वाखोलामा पनि थोरैको संख्यामा भएको उनले बताए । चार वर्षदेखि टिप्ताला नाकाबाट व्यापारिक सम्बन्धसमेत अवरुद्ध छ । तिब्बतको डिङजे काउन्टीका प्रमुखले वडाध्यक्ष छेतेनलाई गत सेप्टेम्बर फोन गरेरै नाका खोल्ने सूचना दिएका थिए । ताप्लेजुङका तत्कालीन प्रमुख जिल्ला अधिकारी गोमादेवी चेम्जोङले आफ्नो सीमावर्ती क्षेत्रका नागरिकलाई सीमा परिचयपत्र पनि गाउँमै गएर वितरण गरिन् । प्रधानमन्त्री पुष्पकमल दाहालको चीन भ्रमणमा पनि यो नाका खोल्ने विषयमा कुरा भयो । तर, अहिलेसम्म कार्यान्वयनमा आएको छैन । हामी त्यहाँको जिल्लाको मान्छेसँग कुरा गर्छौं, उनीहरू सबै तयारी भएको छ, माथि (केन्द्र) बाट आदेश आउनेबित्तिकै खोल्छौं भन्छन्, छेतेनले भने, अब नेपालको केन्द्र सरकारले नै माथिल्लो तहमा कुरा गर्नुपर्छ । नाका खोल्ने पहलका लागि प्रतिनिधिसभा सांसद योगेश भट्टराई नेपालमा रहेको चिनियाँ दूतावाससम्म पनि पुगेका थिए । फक्ताङलुङ गाउँपालिकाले सरकारलाई पहलका लागि अनुरोध पत्र पनि पठाएको थियो ।ओलाङचुङगोलाका हरेक नागरिक गोला पुग्नेलाई सीमाको विषयमा पहल गर्न अनुरोध गर्छन् । माइतीसँग भेटेर भलाकुसारी गर्ने तिब्बती चेलीको आशा पूरा भएको छैन, वडासदस्य टासी शेर्पाले भने, व्यापार व्यवसाय पनि ठप्प भयो ।"
छोटकरी,"गौरिकाको कीर्तिमानकाठमाडौं (कास) नासिर हुसेन र गौरिका सिंहले कतारको दोहामा जारी विश्व एक्वाटिक्स च्याम्पियनसिपमा नयाँ राष्ट्रिय कीर्तिमान कायम गरेका छन् । नासिरले २०० मिटर फ्रिस्टायलमा कीर्तिमान बनाए । नासिरले जापानमा भएको विश्व एक्वाटिक्स च्याम्पियनसिपमा बनाएको १ मिनेट ५७२६ सेकेन्डमा ०८७ सेकेन्डमा सुधार गर्दै १ मिनेट ५६३९ सेकेन्डको नयाँ कीर्तिमान कायम गरे । गौरिकाले १०० मिटर ब्याकस्ट्रोकमा आफ्नै नामको कीर्तिमान भंग गर्दै १ मिनेट ५४७ सेकेन्डको कीर्तिमान कायम गरिन् । गौरिकाले विश्व एक्वाटिक्समै १ मिनेट ६८० सेकेन्डको कीर्तिमान बनाएकी थिइन् ।बक्सरद्वय हरियाणातिरकाठमाडौं (कास) इटालीको मिलानमा हुने ओलम्पिक छनोटको तयारीलाई दुई खेलाडीसहित ३ सदस्यीय बक्सिङ टोली मंगलबार भारतको हरियाणा प्रशिक्षणमा जाने भएको छ । ओलम्पिक छनोट फेब्रुअरी २९ देखि मार्च ११ सम्म हुनेछ । हरियाणाको राजीव गान्धी स्पोर्ट्स कम्प्लेक्समा चन्द्रबहादुर थापा र अञ्जली तेलीले प्रशिक्षण लिनेछन् । प्रशिक्षकमा पूर्णबहादुर लामा छन् । दुई साता प्रशिक्षणपछि उनीहरू ओलम्पिक छनोट खेल्न इटाली जाने नेपाल बक्सिङ संघका महासचिव मानबहादुर भण्डारीले जनाएका छन् । किक बक्सिङमा पदककाठमाडौं (कास) भारतको दिल्लीमा सम्पन्न तेस्रो वाको इन्डियन ओपन किक बक्सिङमा नेपालले १ स्वर्ण र ३ कांस्य पदक जितेको छ । फेब्रुअरी ६ देखि ११ सम्म भएको प्रतियोगिताको पुरुष ६० केजीमा पुकार श्रेष्ठले स्वर्ण, जुनियर ५७ केजीमा सुमितशरण तामाङ, सिनियर ५७ केजीमा रोशन अछामी र ८६ केजीमा साजन थिङ तामाङले कांस्य पदक जितेका थिए । नरेन्द्रलाई उपाधिकालीकोट (कास) सुर्खेतका नरेन्द्र बम र जितप्रसाद लामिछानेले कर्णाली प्रदेशस्तरीय खुला पुरुष ब्याटमिन्टन प्रतियोगिताको उपाधि हात पारेका छन् । उनीहरूले मेन्स डबल्स फाइनलमा सुर्खेतकै खगेन्द्र खत्री र राजेन्द्र बमलाई हराएर उपाधि जिते । दुवैले १ लाख ५१ हजार १ सय ५१ रुपैयाँ पाए । उपविजेता जोडीले ३१ हजार १ सय ५१ रुपैयाँ पायो । बुगललाई १३ स्वर्ण बझाङ (कास) बुगल नगरपालिकाले बझाङमा आयोजित १४ औं राष्ट्रपति रनिङ सिल्ड जितेको छ । बुगलले ३० मध्ये १३ स्वर्णसहित १५ पदक जितेको थियो । ६ स्वर्णसहित कुल १७ पदक जितेर केदारस्युँ गाउँपालिका दोस्रो र ४ स्वर्णसहित १४ पदक जितेर जयपृथ्वी नगरपालिका तेस्रो भए ।कावासोती विजयीपूर्वी नवलपरासी (कास) कोल्हुवामा जारी राइनो कप फुटबलमा सोमबार अठ्ठाइस बिगाह कावासोतीले लुम्बिनी प्रदेशलाई ३० ले पराजित गर्दै क्वाटरफाइनल तय गरेको छ । मंगलबार एपीएफ र वाग्मती प्रदेशबीच प्रतिस्पर्धा हुनेछ ।भेट्रान सम्मानित हुनेकाठमाडौं (कास) भेट्रान खेलाडीको छाता संगठन मास्टर्स एथलिट कमिटीले पूर्वभेट्रान खेलाडीलाई सम्मान गर्ने भएको छ । फागुन १३ मा हुने सम्मान कार्यक्रममा टेबलटेनिसका ९४ वर्षे कवि केशरी बस्नेत र ८८ वर्षे वाइपी लोहनी, फुटबलका ८८ वर्षे डा खगेन्द्रबहादुर श्रेष्ठ, ८४ वर्षे श्याम केसी, ८२ वर्षे खेलकुद फोटो पत्रकार श्याम चित्रकार र ७९ वर्षे विश्वप्रकाश थापा रहेका छन् । ८० वर्षीया महिला एथलेटिक्स खेलाडी डा कोकिला वैद्यलाई पनि सम्मान गरिने भएको छ ।"
