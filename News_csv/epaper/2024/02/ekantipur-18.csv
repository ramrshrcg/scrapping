शीर्षक,विवरण
"अख्तियारमा राजनीतिक छाया बढ्दो, शक्तिशालीमाथि अनुसन्धान घट्दो","(काठमाडौं)भ्रष्टाचार र संगठित एवं राज्यविरुद्ध सहितका अपराध कसुरमा पछिल्लो पटक राजनीतिक दलका शक्तिशाली नेता जोडिएका दुई ठूला मुद्दा हुन् नक्कली भुटानी शरणार्थी र ललिता निवास जग्गा हिनामिना प्रकरण । शरणार्थी प्रकरणमा भ्रष्टाचार र अकुत सम्पत्ति आर्जन गरेको मुद्दासमेत आकर्षित भएकाले अख्तियार र शुद्धीकरण अनुसन्धान विभागले थप अनुसन्धान अघि बढाएका छन् । त्यस्तै, पूर्वमन्त्री छविराज पन्तलाई भने सचिव हुँदाकै बखत ललिता निवासको सरकारी जग्गा व्यक्तिको नाममा बनाउने प्रक्रियामा भ्रष्टाचार गरेको ठहर गर्दै दुई वर्ष कैद र ८० लाख रुपैयाँ जरिवाना सुनाएको छ । अख्तियारले पछिल्लो पटक अनुसन्धानका लागि प्राथमिकतामा राखेको विषय हो टेरामक्स प्रकरण । यसमा पूर्ववर्ती सरकारका सञ्चारमन्त्रीहरूमाथि नै अख्तियारले अनुसन्धान गरिरहेको छ । टेरामक्स उपकरण खरिदमा भएको आर्थिक चलखेलमा राजनीतिक नेतृत्व पनि तानिन्छ कि कर्मचारी मात्रै पर्ने हुन् भन्ने कुरा अझै शंकाको घेरामा छ । यो प्रकरणमा पूर्वसञ्चारमन्त्रीद्वय ज्ञानेन्द्रबहादुर कार्की र बहालवाला स्वास्थ्यमन्त्रीसमेत रहेका मोहनबहादुर बस्नेतलाई अख्तियारले हालै मात्रै बयान लिएको छ । पूर्वसचिव एवं ललिता निवास जग्गा प्रकरणका सुरुवाती छानबिन समितिका संयोजकसमेत रहेका शारदाप्रसाद त्रितालका अनुसार तत्कालीन अख्तियार प्रमुख सूर्यनाथ उपाध्यायको कार्यकालपछि शक्तिशाली नेताहरू भ्रष्टाचार मुद्दामा तानिएका छैनन् । उपाध्याय कार्यकालमा कांग्रेसका प्रभावशाली नेताहरू खुमबहादुर खड्का, गोविन्दराज जोशी, चिरञ्जीवी वाग्ले, जयप्रकाशप्रसाद गुप्ताविरुद्ध अख्तियारले २०५९ सालमा अकुत सम्पत्ति आर्जनमा मुद्दा दायर गरेको थियो । खड्का र जोशी तत्कालीन सत्ताको केन्द्रमा थिए । कांग्रेस संगठनमा बलियो प्रभाव रहेका खड्कालाई विशेष अदालतले सफाइ दिए पनि सर्वोच्च अदालतले भ्रष्टाचारी ठहर गरेको थियो । ०६८ सालमा खड्कालाई डेढ वर्ष कैद र करिब ९५ लाख रुपैयाँ बिगो र त्यति नै जरिवाना तोकेको थियो । त्यसपछि उनी सदरखोर डिल्लीबजारमा डेढ वर्ष जेल बसेर निस्के । जेलमा रहँदा र निस्केपछि पनि कांग्रेसभित्र उनको प्रभाव कायमै थियो । कांग्रेसमा सक्रिय रहँदारहँदै ०७४ चैत १६ गते उनको निधन भयो ।त्यस्तै, अर्का पूर्वगृहमन्त्री जोशीविरुद्धको भ्रष्टाचार मुद्दा अहिले पनि सर्वोच्च अदालतमा विचाराधीन छ । शक्तिको दुरुपयोग गरेर ३ करोड ९३ लाख ६२ हजार ५ सय ७६ रुपैयाँ भ्रष्टाचार गरेको अभियोगसहित अख्तियारले जोशीविरुद्ध ०६० माघ २८ मा विशेष अदालतमा मुद्दा दायर गरेको थियो । विशेष अदालतबाट हदम्यादको कारण देखाएर सफाइ पाएका जोशीविरुद्धको मुद्दा अहिले पनि सर्वोच्चमा पेसी सरेको सर्यै छ । अर्का पूर्वमन्त्री चिरञ्जीवी वाग्लेलाई अख्तियारले ३ करोड २ लाख ५५ हजार रुपैयाँ अकुत सम्पत्ति देखिएको अभियोगमा मुद्दा दर्ता गरेको थियो । विशेष र सर्वोच्च अदालत दुवैबाट भ्रष्टाचारी ठहर भएका वाग्ले १८ महिना जेल बसेर निस्केका थिए । वाग्ले भ्रष्टाचार मुद्दा लागेपछि राजनीतिक दृश्यमा छैनन् ।तत्कालीन प्रधानमन्त्री गिरिजाप्रसाद कोइरालाका प्रेस सल्लाहकार र पछि सञ्चारमन्त्री भएका जयप्रकाशप्रसाद गुप्तालाई दुई करोड रुपैयाँभन्दा बढी अकुत सम्पत्ति आर्जन गरेको अभियोगमा अख्तियारले विशेषमा मुद्दा दर्ता गरेको थियो । सर्वोच्च अदालतले ०६८ साल फागुन १० गते ८४ लाख रुपैयाँ भ्रष्टाचार गरेको ठहर गर्दै गुप्तालाई डेढ वर्ष कैद सजाय सुनाएको थियो । गुप्ताविरुद्ध फैसला आउँदा उनी मन्त्री नै थिए । डेढ वर्ष जेल सजाय भोगेपछि गुप्ता पनि राजनीतिबाट टाढा छन् ।त्यस्तै, चर्चित लाउडा कान्डमा अख्तियारले कांग्रेसकै अर्का नेता तारणीदत्त चटौतविरुद्ध पनि ०५७ सालमा मुद्दा दर्ता गरेको थियो । नेपालको वायुसेवाको इतिहासमै कालो धम्बाका रूपमा परिचित लाउडा प्रकरण अहिले पनि राजनीति चर्चाको विषय बन्ने गर्छ । एमालेले तत्कालीन प्रधानमन्त्री गिरिजाप्रसाद कोइरालालाई समेत लाउडा कान्डमा संलग्न रहेको आरोप लगाएर त्यतिबेला देशैभर आन्दोलन चर्काएको थियो । यही कान्डमा हो एमालेले ५७ दिनसम्म संसद्समेत अवरोध गरेको । तत्कालीन निगमले बोइङ विमान भाडामा ल्याउँदा ठूलो अनियमितता भएको भनेर अख्तियारले पर्यटन मन्त्रीसहित तत्कालीन निगमका पदाधिकारीहरूविरुद्ध मुद्दा दर्ता गरको थियो, तर चटौतले सफाइ पाए । त्यस्तै, पूर्वमन्त्री तथा राप्रपाका नेता रवीन्द्रनाथ शर्माविरुद्ध अकुत सम्पत्ति आर्जन गरेको अभियोगमा अख्तियारले विशेष अदालतमा मुद्दा दायर गर्यो । विशेष अदालतले २ करोड २७ लाख ७६ हजार रुपैयाँ गैरकानुनी रूपमा आर्जन गरेको भन्दै उनलाई ०६९ असोज १७ मा भ्रष्टाचारी ठहर गरेको थियो । तर ०६५ सालमा उनको निधन भइसकेको थियो । पूर्वसचिव शारदाप्रसाद त्रिताल पछिल्लो समय शक्तिशाली नेताहरूका विरुद्ध मुद्दा चलाउने आँट अख्तियारले गर्न नसकेको बताउँछन् । त्रितालका अनुसार अख्तियारका तत्कालीन प्रमुख उपाध्यायले एमाले नेता भीम रावल पर्यटनमन्त्री भएका बेला भएको चाइना साउथवेस्ट कान्डमा कारबाही नगरेर जोगाउने नीति लिएपछि अख्तियारमा गलत नजिर बसेको हो । भीम रावलमाथि कारबाही नहुने भएपछि अख्तियारमा पार्टीको मान्छे चाहिने रहेछ भन्ने अनुभव नेताहरूलाई भयो । त्यसपछि अख्तियारमा नियुक्तिमै राजनीतीकरण हुन थाल्यो । चरम अवसरवाद सुरु भयो । आफैंले नियुक्ति गरेका विरुद्धमा अख्तियार जान सम्भव भएन, उनले भने, त्यसपछि नै शक्तिशाली नेता नपर्ने र सामान्य व्यक्ति मात्रै घानमा पर्ने प्रवृत्ति सुरु भयो ।पछिल्लो पटक अधिकांश शक्तिशाली नेताहरू अख्तियारबाट भन्दा पनि सीआईबीको अनुसन्धानमा तानिएका छन् । नक्कली भुटानी शरणार्थी प्रकरणमा पूर्वगृहमन्त्री तथा कांग्रेसका शक्तिशाली नेता बालकृष्ण खाण र पूर्वमन्त्री एवं एमालेका सचिव टोपबहादुर रायमाझी सीआईबीको अनुसन्धानबाटै हिरासतसम्म पुगेका हुन् । ०४८ सालदेखि सदाबहार मन्त्री हुने छवि बनाएका पूर्वगृहमन्त्री गच्छदारविरुद्ध ललिता निवास कान्डमै मुद्दा दर्ता भए पनि अनुसन्धानका क्रममा उनलाई पक्राउ नगरी कागजी फरार सूचीमा राखियो । राजनीतिक दबाब र प्रभावको लाभ उनले उठाए । प्रहरीकै सुरक्षागार्ड लिएर उनी अख्तियारको नजरमा फरार सूचीमा थिए । ०७८ असार २९ मा कांग्रेस सभापति शेरबहादुर देउवा प्रधानमन्त्री भएकै भोलिपल्ट सेटिङ मा उनलाई सामान्य धरौटी लिएर छाडिएको थियो । सत्ताकै बलमा उनलाई एक दिन पनि हिरासतमा नराखिएको भनेर अहिले पनि अख्तियारको आलोचना हुने गर्छ । तत्कालीन सुशील कोइराला नेतृत्वको सरकारमा श्रममन्त्री रहेका टेकबहादुर गुरुङका विरुद्धमा भृकुटीमण्डपको ६० रोपनी जग्गा भाडा लगाउँदा ३१ करोड ५२ लाख १७ हजार अनियमितता गरेको दाबी गर्दै अख्तियारले उनी र अर्का पूर्वमन्त्री बद्री न्यौपानेसहित १४ जनाविरुद्ध मुद्दा दर्ता भयो । न्यौपाने तत्कालीन समाज कल्याणमन्त्री हुँदा गरेको भ्रष्टाचार प्रकरणमा मुछिएका थिए । पछि दुवै जना विशेषबाट दोषी ठहर भए । पूर्वमन्त्री सञ्जयकुमार साहलाई भ्रष्टाचार मुद्दामा चार वर्ष कैद र १९ करोड ४४ लाख ३८ हजार ९ सय ८३ रुपैयाँ जरिवाना र सोही बराबरको बिगो जफत हुने विशेष अदालतले फैसला गरेको थियो । साहविरुद्ध अख्तियारले ३१ करोड ५० लाख रुपैयाँको स्रोत नखुलेको भन्दै अकुत आर्जनमा मुद्दा चलाएको थियो । अख्तियारले पूर्वमन्त्रीहरू विक्रम पाण्डे र रामकुमार श्रेष्ठका विरुद्धमा पनि मुद्दा दर्ता गरेको छ । रामकुमार श्रेष्ठ अकुत सम्पत्ति आर्जनमा विशेषबाट दोषी ठहर भएका छन् । त्यस्तै सिक्टा सिँचाइ आयोजनामा १३ करोड ७६ लाख भ्रष्टाचार गरेको भन्दै पाण्डेसहित २१ जनाविरुद्ध दायर गरेको मुद्दामा अधिकांश प्रतिवादीले विशेष अदालतबाट सफाइ पाइसकेका छन् । विशेषको फैसलाविरुद्ध अख्तियारले पुनरावेदन गरेकाले यो मुद्दा सर्वोच्चमा विचाराधीन छ । ट्रान्सपरेन्सी इन्टरनेसनल नेपालकी अध्यक्ष पद्मिनी प्रधानांग राज्यका तीन निकाय (व्यवस्थापिका, कार्यपालिका र न्यायपालिका) लाई पुराना प्रमुख तीन दलका शीर्ष नेतृत्वले नै अतिक्रमणमा लिइसकेकाले भ्रष्टाचार र बेथिति मौलाएको टिप्पणी गर्छिन् । प्रतिनिधिसभाबाट हालै मात्रै सम्पत्ति शुद्धीकरण विधेयक बिमिति र गम्भीर छलफलबिनै पारित हुनु यसको नमुना रहेको उनको भनाइ छ । तीन निकाय पुराना पार्टीका नेताहरूको कब्जामा परिसक्यो, संवैधानिक निकायका पदाधिकारी र अदालतका न्यायाधीहरूमा हुने भागबन्डाले न त अख्तियारले राजनीतिक नेतृत्वमाथि राम्रोसँग अनुसन्धान गर्न सकेको छ, न त भ्रष्टाचारका ठूला कान्डहरूमाथि नै निष्पक्ष छानबिन हुन सकेको छ, उनले कान्तिपुरसँग भनिन्, अपवादका रूपमा केही ठूला भ्रष्टाचारका फाइल अघि बढे पनि राजनीतिक नेतृत्व जोगिनुमा संवैधानिक निकायमा नजिकलाई नियुक्ति दिनु नै मुख्य कारण हो ।उनले पछिल्लो पटक अदालत कमजोर हुँदा पनि भ्रष्टाचार मौलाउन थालेको बताइन् । अदालतले भर्खरै गिरीबन्धु टिस्टेमा गरेको फैसलाले भने केही आशा गर्न सकिने उनको भनाइ छ । गत बुधबार मात्रै सर्वोच्चले गिरीबन्धु टिस्टेटको हदबन्दी बढी जग्गा सट्टापट्टा गर्न निर्णय खारेज गरिदिएको छ । तत्कालीन केपी ओली नेतृत्वको सरकारले चियाबगानको जग्गालाई आवासीय प्रयोजनका लागि प्रयोग गर्न पाउने गरी कानुनै संशोधन गरेको थियो ।पूर्वसचिव त्रिताल भ्रष्टाचारबाट जोगिन राजनीतिक नेताहरूले पछिल्लो पटक हरेक निर्णय मन्त्रिपरिषद्बाट गराउने र मन्त्रिपरिषद्को नीतिगत निर्णयमाथि क्षेत्राधिकार नहुने भनेर अख्तियार पन्छिने गरेको बताउँछन् । पाँच वर्षअघि संसद्को सार्वजनिक लेखा समितिले नेपाल वायुसेवा निगमले दुईवटा वाइडबडी जहाज किन्दा ४ अर्ब ३५ करोड ५६ लाख रुपैयाँ अनियमितता भएको निष्कर्षसहित अख्तियारलाई कारबाहीका लागि सिफारिस गरेको थियो । मुख्य राजनीतिक दलका शक्तिशाली नेताहरूकै नाम यस प्रकरणमा जोडिएका छन् । अख्तियारले मन्त्रिपरिषद्को नीतिगत निर्णयको विषय उठाए पनि यस प्रकरणमा सत्ताधारी दलकै शक्तिशाली नेतासमेतको नाम जोडिएका कारण अनुसन्धान अघि बढाउन नचाहिरहेको बुझाइ राजनीति वृत्तमा छ । त्यस्तै, अख्तियारले नेपाल ट्रस्टको जग्गा यति होल्डिङ्सलाई सुम्पने कार्यमा भएको अनियमितता, मातातीर्थको जग्गा सुकुम्बासीलाई दिने प्रकरण, माओवादीका पूर्वलडाकु शिविरमा भएको अनियमितता, कोरोनाकालमा स्वास्थ्य सामग्री खरिदमा भएको अनियमितता र तारा गाउँ विकास समितिको करोडौंको जग्गा व्यक्तिको नाममा बनाउने प्रकरणबारे अख्तियार पस्न सकेको छैन । पछिल्लो पटक सूचना प्रविधि र दूरसञ्चारको क्षेत्रमा सबैभन्दा ठूलो घोटला भएका छन् । तीमध्ये अख्तियारले नेसनल गेटवे खरिदमा २३ करोड २७ लाख ५८ हजार अनियमितता भएको ठहरसहित विशेषमा मुद्दा चलाएको छ भने टेरामक्समा छानबिन गरिरहेको छ । अख्तियारको प्रारम्भिक छानबिनका क्रममा करिब ७८ करोड रुपैयाँको एमडीएमएसमा अनियमितता भएको पाइएको छ । यसको पनि अख्तियारले अनुसन्धान गरिरहेको छ । यसका अतिरिक्त कर छलीका मुद्दाहरूमाथि पनि अख्तियारले अनुसन्धान गरिरहेको छ । तुलनात्मक रूपमा पछिल्लो पटक अख्तियारको सक्रियता बढे पनि शक्तिशाली राजनीतिक नेताहरूमाथिको अनुसन्धानमा भने हात हाल्न नसकिरहेको प्रधानांग बताउँछिन् । यसको मुख्य कारण राजनीतिक दबाब र प्रभाव नै रहेको उनको भनाइ छ । त्रितालले राजनीतिक दलका नेताहरूले अख्तियारलाई कानुनी रूपमा पनि बलियो बनाउन नखोजिएको बताउँछन् । भ्रष्टाचारको शैली र प्रवृत्तिमा धेरै परिवर्तन भएका छन् । तर, हाम्रो अख्तियारको कानुन २१ वर्षअघिकै छ । त्यसमा संशोधन भएको छैन, उनी भन्छन्, जस्तो एनसेल खरिदबिक्रीको प्रक्रिया देशबाहिरबाट भए । देशबाहिरबाट किनबेच हुँदा के हुने भन्नेबारे हाम्रो अख्तियारको ऐनमा केही व्यवस्था नै छैन ।"
चुनावी गठबन्धन नगर्ने प्रस्ताव परिमार्जन गर्न कांग्रेस संस्थापनको दबाब,"(काठमाडौं) कांग्रेस महामन्त्री गगनकुमार थापाको चुनावी गठबन्धन नगर्ने प्रस्ताव परिमार्जन गर्न संस्थापन पक्षले दबाब दिएको छ । महामन्त्री थापाले महासमितिमा प्रस्तुत गर्ने सांगठनिक दस्ताबेजमा पार्टीले अबका चुनावमा कसैसँग गठबन्धन नगर्ने प्रस्ताव गरेका छन् । उक्त प्रस्तावले महासमिति बैठकमा ध्रुवीकरण बढाउने भन्दै संस्थापनले त्यसलाई रोक्न कसरत थालेको हो । महामन्त्री थापाको प्रस्तावले कांग्रेस वर्तमान गठबन्धनको विरोधमा रहेको सन्देश जान सक्ने भन्दै सभापति शेरबहादुर देउवाले प्रस्ताव परिमार्जन गर्न दबाब दिएको एक नेताले बताए । यसका लागि शनिबार उपप्रधान तथा रक्षामन्त्रीसमेत रहेका कांग्रेस उपसभापति पूर्णबहादुर खड्काको निवासमा पदाधिकारीबीच छलफल भएको थियो । थापाले त्यहाँ फागुन ३ र ४ को केन्द्रीय कार्यसमितिमा प्रस्तुत सदस्यहरूको सुझाव समेटेर प्रस्ताव परिमार्जन गर्न तयार रहे पनि चुनावी गठबन्धनसम्बन्धी विषयलाई हटाउन नचाहेको एक नेताले बताए । यसैका कारण पार्टीमा द्वन्द्व बढाउने काम नहोस् भनेर प्रस्ताव परिमार्जन गर्न खोजिरहेका छौं, संस्थापन पक्षीय एक नेताले भने, महासमितिमा प्रस्तुत गर्ने बेलासम्ममा चुनावी गठबन्धनको विषय एजेन्डाका रूपमा नआउन सक्छ ।कांग्रेसको संस्थापनइतर पक्षले भविष्यमा कुनै पनि तहको निर्वाचनमा दलीय गठबन्धन नहुने गरी नीतिगत निर्णय महासमिति बैठकबाट गराउन चाहेको छ । दोस्रो १५औं महाधिवेशनको तालिका यसै महासमिति बैठकबाट अनुमोदन गराउने ध्येय पनि छ । महामन्त्री थापाले विधानको चार वर्षको कार्यकालमा टेकेर ०८२ को मंसिरमा १५औं महाधिवेशन गर्ने तालिका प्रस्ताव गरेका छन् । तर, सभापति देउवा यी दुवै प्रस्तावको पक्षमा देखिएका छैनन् । कांग्रेस नेता शेखर कोइराला महामन्त्री थापा आफूले प्रस्तुत गरेको सांगठनिक र राजनीतिक प्रस्तावको अडानमा रहनुपर्ने बताउँछन् । यसपटकको महासमिति नीति अधिवेशनसमेत भएकाले कांग्रेसले गठबन्धनको छायामा रहेर आफ्नो मौलिकता बिर्सन नहुने उनको भनाइ छ । कांग्रेसले गठबन्धनमा रहेका अरू दलको छायामा रहेर निर्णय गर्ने कि आफ्नो मौलिकता कायम राख्दै नीति निर्माण गर्ने ? चुनावी गठबन्धनमा जान हुन्न भन्नुको अर्थ अहिले सरकार छाड्ने, सरकारबाट अलग हुने भन्ने कुरा होइन । गठबन्धनका कारण कांग्रेसले आफ्नो मौलिकता गुमाउँदै गएको छ । त्यसैले यसै महासमितिबाटै चुनावी गठबन्धनमा जाँदैनौं भन्ने नीति तय गरेर देशभरका कार्यकर्तालाई सन्देश दिनुपर्छ, कोइरालाले कान्तिपुरसँग भने । महामन्त्रीको प्रस्ताव परिमार्जन भए पनि देशभरका कार्यकर्ताले नमान्ने उनको भनाइ छ । यसै महासमितिबाटै निर्णय गर्नुपर्छ भन्ने मान्यतामा म अडिग छु, उनले भने । कोइरालाले पार्टीको महाधिवेशन पनि ०८२ मंसिरमा हुनुपर्ने बताए । महाधिवेशनलाई सारेर ०८३ मा पुर्याउँदा ०८४ को चुनावमा कांग्रेसलाई ठूलो क्षति पुग्ने उनको तर्क छ । अर्का महामन्त्री विश्वप्रकाश शर्माले ०८२ मंसिरमै पार्टीको महाधिवेशन गराउने तालिका विधानको व्यवस्था र राजनीतिक दृष्टिले समेत उचित रहेको बताए । तर, उनी आगामी चुनावबाट गठबन्धन नगर्ने थापाको प्रस्तावले बढाउन सक्ने ध्रुवीकरणलाई रोक्न मध्यमार्गी बाटोबाट सहमति गराउने प्रयासमा जुटेका छन् । गगन र विश्वप्रकाशले आफ्नो निर्णय थुपार्ने मात्रै होइन, अरूलाई पनि बाँध्ने गर्नुपर्छ । मिसन ८४ को कुरा नगर, अहिलेको कुरा गर भनेर हामीले अरू दलकालाई भन्ने गरेका छौं, तर कांग्रेसले अहिल्यै नै चुनावी गठबन्धन गर्छौं वा गर्दनौं भनेर महासमितिबाट निर्णय लिँदा हामीले पनि चुनावलाई केन्द्रमा राखेको सन्देश जान्छ, शर्माले भने ।त्यसैले ८४ को चुनावमा एक्लै लड्ने परिस्थिति बन्छ या गठबन्धन गरेर जानुपर्छ भन्ने कुरा तत्कालीन राजनीतिक परिस्थितिले निर्धारण गर्छ । त्यसभन्दा अगाडि कांग्रेसका महाधिवेशन र महासमिति पनि हुन्छन । अझै एउटा महासमिति बैठक र त्यसपछि महाधिवेशन हुन्छ भने अहिल्यै निर्णयमा किन पुग्ने भन्ने मेरो तर्क हो, उनले भने । एक्लै चुनाव लडेर बहुमत ल्याउने पार्टी बनाउने संकल्प भने गर्न सकिने उनले बताए । चुनावी गठबन्धनको विषयमा दुई महामन्त्रीबीच वैचारिक भिन्नता देखिएको विषयमा शर्माले थपे, गगन र मेरो दृष्टिकोणमा फरक हुँदैन । अन्तिम समयसम्म हाम्रो डकुमेन्टमा एउटै धारणा बन्छ । संस्थापन पक्षीय नेता ज्ञानेन्द्रबहादुर कार्की भने महासमिति बैठकमा चुनावी गठबन्धनको विषयलाई छलफलको एजेन्डा नै बनाउन नहुने बताउँछन् । उनले महामन्त्रीको प्रस्तावमा परिमार्जन हुने दाबी गरे । राजनीति भनेकै हरेक सम्भावनाको खेल हो भनेर भनिन्छ । त्यसैले हामीले विकल्पहरू सधैं खुला राख्नुपर्छ । विकल्पलाई साँघुर्याउने नीति बोकेर हिँड्न हुन्न, उनले भने, अहिले पनि राजनीति सहज ढंगले अघि बढिरहेको छैन । यो परिस्थितिमा हामीले अर्को अस्थिरितातिर मुलुकलाई लैजाने खालको निर्णय प्रक्रियामा प्रवेश गर्न हुन्न । अहिल्यै चुनावी गठबन्धन गर्न हुन्न भनेर जाने हो भने त्यसले देशको राजनीतिलाई असर गर्छ । संस्थापन पक्षीय नेताहरू चुनावी गठबन्धन गर्ने कि नगर्ने भन्ने विषयले सत्ता गठबन्धनको भविष्यलाई निर्धारण गर्ने बताउँछन् । यो विषयले सभापति देउवालाई सहमतिअनुसार प्रधानमन्त्री नपाइने हो कि भन्ने शंका बढाएको नेताहरू बताउँछन् । कांग्रेसले एक्लै चुनाव लड्ने निर्णय गरेपछि माओवादीले आफ्नो पार्टीको अवस्था हेरेर पुनर्विचार गर्न सक्छ । प्रचण्डजी हामी पनि कि एक्लै जाने निर्णय गर्नुपर्यो, कि एमालेसँग मिल्नुपर्यो भन्ने ठाउँमा पुग्न सक्छन् । त्यहाँ पुगिसकेपछि एमालेसँग चुनावमा मिल्नु छ भने अहिल्यै किन नमिल्ने भन्ने हुन्छ, संस्थापन पक्षीय एक नेताले भने, यस्तो निर्णयले कांग्रेसमाओवादीको सत्ता गठबन्धन नै टुट्ने अवस्था बन्छ । कि सरकार छाडेर प्रतिपक्षमा बस्ने मनस्थितिमा पुग्नुपर्यो कि त आगामी चुनावमा एक्लै लड्छौं भनेर नीति पारित गर्न भएन । कांग्रेसको नेतृत्वलाई तर्साएको अर्को विषय हो पार्टीको १५ औं महाधिवेशनको प्रस्ताव । थापाले दुई वर्षअघि नै महाधिवेशनको तालिकाको प्रस्ताव महासमिति बैठकमा लैजान चाहेका छन्, जसलाई सभापति देउवा रोक्न चाहन्छन् । यसका पछि दुवै पक्षका आआफ्ना रणनीतिक दाउपेच छन् । देउवाले सहमतिअनुसार आफू प्रधानमन्त्री भएपछि मात्रै पार्टीको महाधिवेशन गराउने चाहना राखेका छन् भने संस्थापनइतर पक्ष त्यसअघि नै । सभापति देउवा, प्रधानमन्त्री दाहाल र एकीकृत समाजवादीका अध्यक्ष माधवकुमार नेपालबीच सरकार आलोपालो चलाउने लिखित समझदारी छ । त्यस समझदारीको साक्षी बनेका कांग्रेसका एक नेताका अनुसार दाहालले दुई वर्ष, त्यसपछि नेपाल र देउवाले आधाआधा समय सरकार चलाउने सहमति छ । उक्त सहमति पालना भएमा दाहालले ०८२ पुससम्म सरकारको नेतृत्व गरेर नेपाललाई छाड्ने छन् । त्यसपछि नेपालले ०८३ असार सम्म सरकारको नेतृत्व गरेर देउवालाई सुम्पिने छन् । सहमति कार्यान्वयनमा आए देउवाले ०८३ असार वा साउनबाट मात्रै सरकारको नेतृत्व पाउने छन् । दुई कार्यकाल सकिएर पार्टीको नेतृत्वबाट अलग्गिए पनि देउवा राजनीतिमा आफ्नो शक्ति कायम राख्न अनुकूलको सभापति बनाउने प्रतीक्षामा छन् । त्यसका लागि प्रधानमन्त्री बनेपछि मात्रै सम्भव हुने उनको बुझाइ छ । पहिला प्रधानमन्त्री हुने, सत्ताको बलमा आफूले प्रस्ताव गरेकालाई सभापति बनाउने र त्यसपछिको संसदीय निर्वाचनमा टिकट वितरणमा आफैं हर्ताकर्ता हुने सभापतिजीको रणनीति बुझ्न सकिन्छ, इतरपक्षीय अर्का एक नेताले भने, त्यसैलाई बुझेर महामन्त्रीले विधानको व्यवस्थामा टेकेर सभापति प्रधानमन्त्रीमा आउनुअघि नै महाधिवेशन गराउन चाहन्छन् । त्यसैका लागि दुई वर्षअघि नै तालिका आएको हो । महामन्त्री शर्माले रणनीतिक दाउपेचभन्दा पनि ०८४ को निर्वाचनलाई हेरेर ०८२ मा पार्टीको महाधिवेशन गराउनुपर्ने तर्क अघि सारेका छन् । पार्टी विधानले ०८२ को मंसिरमा महाधिवेशन गर्नु भन्छ । संविधानको व्यवस्थाले थप एक वर्षको समय दिन्छ, शर्माले भने, तर ८३ मा महाधिवेशन गर्ने भनेको ८४ को चुनावलाई असर पार्नु हो । आम निर्वाचनको मुखमा महाविधेशन गराउँदा पार्टीलाई ठूलो क्षति पुग्छ ।"
जापानी र जर्मनसँग लडेका १०० वर्षीय डम्बरसिं,"(खोटाङ) जुँगाका रेखी नबस्दै २० वर्षको उमेरमै बेलायती सेनामा भर्ती भएका जन्तेढुंगा गाउँपालिका५ चिसापानीका डम्बरसिं राई गत माघ ७ मा एक सय वर्षका पुगे । तर दोस्रो विश्वयुद्ध लड्दाका स्मरण उनको मनमा अझै पनि ताजै छ । लडाइँका कहालीलाग्दा क्षणका साक्षी बनेका राईले बिर्सुन् पनि कसरी ? फौजी दिनका सुखदुःख सुनाउँदा थप जोसिलो पनि हुन्छन् ।दोस्रो विश्वयुद्ध सुरु हुनु वर्ष दिनअघि मात्रै सन् १९४३ मा भारतको दरभंगा पुगेर बेलायती सेनामा भर्ती भएका थिए, उनी । भर्ती भएको छ महिनाको तालिम लिएर मासिक १८ रुपैयाँ तलबमा उनी लगत्तै युद्धमा होमिए । कलकत्तादेखि नौ दिनरात हिँडेर बर्मा (हालको म्यानमार) को रङ्गुन पुगेको सुरुवाती दिन सम्झँदै राईले भने, त्यहाँ पुग्नासाथ हाम्रो जापानी सेनासँग लडाइँ सुरु भइहाल्यो । १६ दिनसम्म भोकैप्यासै लगातार लडियो । खाना खाने त परको कुरा, पानीसमेत राम्रोसँग पाइएन । जापानसँगको बर्मा लडाइँमा निकै दुःख खेपेको बताउने राई अघि भन्छन्, पानी नपाएपछि आफ्नै पिसाब पिएर ज्यान बचाइयो । त्यो लडाइँमा एक जापानी सैनिकले उनलाई भनेका कुराले अहिले पनि राई सोचमग्न हुन्छन् । उसले हामी त देशका लागि लडेका हौं, तिमीहरू त भातका लागि लड्दै छौ, हामीलाई गोली नहान भन्दा मेरो मन साँच्चै पग्लिएको थियो । त्यो कुराले मलाई भित्रैसम्म छोयो तर, के गर्ने फौजी भएपछि मन पगालेर पनि भएन । यही लडाइँमा गन्जु लामाले भिसी (भिक्टोरिया क्रस) पद्वी पाएको पनि उनले सुनाए ।रङ्गुनमा १६ दिनसम्म लगातार लडेर जापानी सेनालाई परास्त गरेपछि डम्बरसिंसहितको फौज अर्को युद्धमा खटियो । रङ्गुनपारि जर्मनसँग फेरि १७ दिनसम्म लगातार लडे । त्यतिबेला भने राईले नै मृत्युलाई नजिकैबाट देखेको सुनाए, जर्मन सेनाले घेरा हालेपछि हामीले भागेर बालबाल ज्यान जोगायौं । जर्मन सेनाले पुल भाँचिदिएपछि खोलाको किनारै किनार भाग्यौं, काल नआई मरिंदैन रैछ । फौजी छँदा उनलाई घरको यादले हुरुक्कै बनाउँथ्यो । तर, त्यतिबेला चिट्ठी पुग्नै तीन महिना बढि लाथ्यो । सुनाए, गाउँमा चिट्ठी पुगेपछि पनि त्यो पढेर बताउने मान्छे थिएन । सबै अनपढ थिए ।युद्धमा दुःख झेलेपनि त्यतिबेला गाउँठाउँमा भने लाहुरेहरूको बेग्लै सान र मान हुने गरेको राईलाई अझै सम्झना छ । भने, त्यस बेला लाहुरे भनेपछि गाउँका मानिस हुरुक्कै हुन्थे । पैसा पनि हुने, देश विदेश पनि घुमेर आएको भएपछि लाहुरेलाई निक्कै मान्थे । दुई लडाइँ लडेर बिदामा घर फर्केका उनी त्यसपछि फर्किएनन् । सात वर्ष मात्रै काम गरेको र छुट्टीमा आएर नफर्किएकाले उनले कुनै सेवा सुविधा पाउने कुरा पनि भएन । घरमा आमा र बहिनी मात्र थिए, यता आएपछि फेरि पल्टन फर्केर गइनँ गाउँमै बस्न थालेपछि डम्बरसिं सामाजिक काममा सक्रिय भए । पल्टनमा छँदै पढेका उनी गाउँकै चिसापानी नमुना विद्यालयको संस्थापक प्रधानाध्यापक भएर काम गरे । २०१७ देखि २०५१ सालसम्म ३४ वर्ष शिक्षण पेसा गरेर अवकाश पाएका डम्बरसिंका दुई विद्यार्थी अशोककुमार राई शिक्षामन्त्री र शिव बस्नेत वन राज्यमन्त्रीसमेत भएको सुनाए ।सय वर्षे उमेरमा पनि डम्बरसिं गाउँ घुम्न र गाउँलेको हालचाल बुझ्न रुचि राख्छन् । चार छोरा र तीन छोरीमध्ये जेठा र माइला छोरा पनि बेलायती सेनामा थिए । जेठा राजनको भने १० वर्षअघि निधन भइसक्यो, माइला निहाज्योति बेलायतमै छन् । साइला छोरा हीमा र कान्छा कैलाश भने गाउँमै छन् । उनी भने कान्छा छोराबुहारीसँग बस्छन् । कान्छी बुहारी रत्नकलाले सय वर्षमा पनि बुबा उत्तिकै फुर्तिलो रहेको बताइन् । भनिन्, बिहान ५ नै बजे उठ्नु हुन्छ, ६ बजेतिर चिया खाजा खानुहुन्छ । दिउँसो लाठीको सहाराले डुल्नु हुन्छ, घर आएका आफन्तसँग गफिनुहुन्छ । चिल्लो, पिरो र मसलेदार खान नरुचाउने डम्बरसिंलाई दीर्घरोगले सताएको छैन । रत्नकलाले भनिन्, सादा खाना र सक्रियताले नै उहाँ स्वस्थ हुनुभएको जस्तो लाग्छ ।"
हेटौंडा कपडा उद्योग: पाउला पुनर्जीवन ?,"(काठमाडौं)वार्षिक सवा करोड मिटर कपडा उत्पादनको क्षमता बोकेको हेटौंडा कपडा उद्योग दुई दशकभन्दा बढी समयदेखि बन्द छ । चीन सरकारको आर्थिक तथा प्राविधिक सहयोगमा २०३२ साउन १६ मा स्थापना भएको यो उद्योग २०५६ फागुन १ देखि पूर्ण रूपमा बन्द भएको हो । व्यवस्थापकीय कमजोरी, नियमित विद्युत् आपूर्तिमा कठिनाइ, उत्पादन लागत बढ्नु, अनावश्यक जनशक्ति भर्ना, प्रविधि आधुनिकीकरण नहुनुलगायत कारण लामो समयदेखि बन्द रहेको छ । स्थापनाको ३ वर्षपछि २०३५ मंसिर १० बाट व्यावसायिक उत्पादन सुरु गरे पनि त्यो त्यति फलदायी रहेन, उद्योग वाणिज्य तथा आपूर्ति मन्त्रालयका एक सहसचिवले भने, राजनीतिक भर्तीकेन्द्र र व्यावसायिक योजना नहुँदा सञ्चालनमा आएको २१ वर्षपछि २०५६ मा पूर्ण रूपमा बन्द भएको हो । त्यसपश्चात् सरकारले २०५९ मा सम्पत्ति बाँडफाँट (लिक्विडेसन) को निर्णय गरेको थियो । बन्द रहेको हेटौंडा कपडा उद्योग सञ्चालनका लागि धेरै पटक कार्यदल बनेका छन् । हरेक कार्यदलले प्रतिवेदन तयार गरी सरकारलाई बुझाएका छन् । तर, अहिलेसम्म ती प्रतिवेदनका सुझाव कार्यान्वयनमा आउन सकेका छैनन् । २०६५ सालमा बाबुराम भट्टराई अर्थमन्त्री हुँदा नेपाली सेना, नेपाल प्रहरी र निजामती कर्मचारीको पोसाकमा प्रयोग हुने कपडा उत्पादन गर्ने भन्दै हेटौंडा कपडा उद्योग पुनः सञ्चालन गर्ने निर्णय भएको थियो । त्यसका लागि बजेट छुट्याइए पनि उद्योग सञ्चालनमा आउन सकेन । त्यसैगरी त्यसपछिका विभिन्न सरकारले उद्योग सञ्चालनका लागि बजेट छुट्याए पनि उद्योगले पुनर्जीवन पाउन सकेको छैन ।पछिल्लो समय उक्त उद्योग सञ्चालनका लागि नेपाली सेनाले चासो देखाउँदै आएको छ । सेनाले २०७२ मा हेटौंडा कपडा उद्योगको भएकै पूर्वाधारलाई मर्मत गरेर सञ्चालन गर्न रक्षा मन्त्रालयमार्फत उद्योग मन्त्रालयमा प्रस्ताव पेस गरेको थियो । प्रारम्भिक अध्ययन गरी जिम्मेवारी पाएमा मर्मतपछि सञ्चालन गर्ने निष्कर्षसहित सेनाको सैनिक सामग्री उत्पादन निर्देशनअन्तर्गतको बहुव्यवसाय उद्योग ले कारखाना सञ्चालन गर्ने प्रस्ताव गरेको हो । यस्तै, २०७५ असारमा उद्योग सञ्चालनबारे सेनाले पुनः अध्ययन गरेको थियो । तत्कालीन आपूर्तिमन्त्री मातृका यादव र नेपाली सेनाका तत्कालीन कायममुकायम प्रधानसेनापति पूर्णचन्द्र थापा, तत्कालीन उद्योग सचिव यामकुमारी खतिवडालगायतबीच भएको छलफलमा सञ्चालन मोडालिटी, कानुनी र भौतिक संरचना, लागतको विषयमा अध्ययनविश्लेषण गर्न कार्यदल गठन गर्ने निर्णय पनि भएको थियो । २ वर्षअघि उद्योग वाणिय तथा आपूर्ति मन्त्रालयअन्तर्गत औद्योगिक पूर्वाधार तथा वातावरण महाशाखा प्रमुख चन्द्रकला पौडेलको संयोजकत्वमा जीर्ण अवस्थामा रहेका सार्वजनिक संस्थानहरूको अध्ययन समिति गठन भयो । उक्त समितिले जीर्ण अवस्थामा रहेको संस्थानमा सरकारी लगानी गर्नु उचित नभएको निष्कर्ष निकाल्यो ।प्रविधि पुरानो, कच्चा पदार्थ बाहिरबाट ल्याउनुपर्ने भएको हुँदा सरकारभन्दा निजी क्षेत्र वा अन्य संस्थालाई सञ्चालनको जिम्मा दिनुपर्ने हाम्रो निष्कर्ष थियो, अध्ययन समितिकी संयोजक एवं मन्त्रालयकी सहसचिव पौडेलले भनिन्, त्यसको मतलब निजीकरण ऐन आकर्षित हुन्छ । निजी अथवा अन्य संस्थालाई जिम्मा दिने भन्ने नै हो । पछिल्लो समय सरकारले उद्योग पुनः सञ्चालनको चासो देखाएपछि नेपाली सेनाले प्रतिवेदन बनाएर प्रधानमन्त्री पुष्पकमल दाहाललाई बुझाएको हो । यस्तै, सरकारले हेटौंडा कपडा उद्योग सञ्चालन गर्ने भन्दै आर्थिक वर्ष २०८०८१ को नीति तथा कार्यक्रममा समेटेपछि नेपाली सेनाले फेरि एकपटक त्यसको प्रारम्भिक सम्भाव्यता अध्ययन गरेको थियो । त्यसकै सरोफेरो रहेर प्रधानमन्त्री दाहालले गत माघ १७ मा हेटौंडा कपडा उद्योग पुनः सञ्चालनका लागि नेपाली सेनासँग छलफल गरेका थिए । सो प्रतिवेदनको सारसंक्षेप नेपाली सेनाले प्रधानमन्त्रीसमक्ष प्रस्तुत गरेको छ ।जीर्ण रूपमा रहेको कपडा उद्योग सेनालाई जिम्मा दिंदा सञ्चालन हुन सक्ला त भन्ने प्रश्नमा नेपाल तयारी पोसाक उद्योग संघका प्रथम उपाध्यक्ष राहुलमान शाक्य भन्छन्, उद्योग सञ्चालन गर्नु राम्रो कुरा हो तर लगानी ठूलो चाहिन्छ । छिमेकी मुलुकसँग प्रतिस्पर्धा गर्नु चुनौतीपूर्ण छ । सरकारले नै सञ्चालन गरे सकारात्मक नै हुन्छ । शाक्यका अनुसार हेटौंडा कपडा उद्योगको मेसिनदेखि भवन काम लाग्ने अवस्थामा छैनन् । मर्मत सम्भार गर्नुपर्छ । प्रतिस्पर्धा गर्नका लागि नयाँ प्रविधिको मेसिन चाहिन्छ ।उक्त उद्योग सञ्चालन गर्नु भनेको नयाँ उद्योग खोलेसरह हो । सेनाको कुरा पनि आएको छ, कहिलेसम्म सञ्चालन गर्न सक्नेमा भर पर्छ, शाक्यले भने । उद्योग वाणिज्य तथा आपूर्ति मन्त्री रमेश रिजालले तीनै सुरक्षा निकायलाई आवश्यक पर्ने कपडा उत्पादन गर्ने सेनाको योजना रहेको बताए । हरेक वर्ष विभिन्न ठेकेदारलाई कपडाका लागि आग्रह गर्दा कपडाको रंग फरकफरक पर्ने सम्भावना हुन्छ । आफैंले उत्पादन गरे यो समस्या हुँदैन, त्यही भएर सेनाले उद्योग सञ्चालन गर्न इच्छा देखाएको देखिन्छ, मन्त्री रिजालले भने, तिनै सुरक्षा निकायलाई आवश्यक पर्ने कपडा उत्पादनको योजना सेनासँग छ । अहिले भइरहेको संरचना पनि सञ्चालन गर्नुपर्ने बाध्यता रहेको उनले बताए ।नेपाली सेनाका प्रवक्ता कृष्णप्रसाद भण्डारीले हेटौंडा कपडा उद्योग चलाउने सन्दर्भमा प्रारम्भिक अध्ययन मात्रै भएको बताए । अध्ययनले उद्योग सञ्चालन गर्न सकिने देखाएको उनको भनाइ छ । सेनाले तयार पारेको प्रारम्भिक अध्ययन प्रतिवेदनमा पनि उद्योग सञ्चालन सम्भव रहेको उल्लेख छ । सरकारको नीति तथा कार्यक्रममा बन्द रहेका उद्योग पुनःसञ्चालन गर्ने नीतिअनुसार हेटौंडा कपडा उद्योग नेपाली सेनाको सैनिक कल्याणकारी कोषको लगानी र सेनाको व्यवस्थापनमा सञ्चालन गर्न सम्भव रहेको निष्कर्ष निकालिएको थियो ।नेपाली सेनासँग उद्योग सञ्चालनको अनुभव छ । कपडा उत्पादनका लागि आवश्यक अधिकांश कच्चा पदार्थ स्वदेशमै उपलब्ध छन् । सम्पूर्ण सुरक्षा निकायका लागि वार्षिक आवश्यक पर्ने करिब २६ लाख मिटर कपडा सम्बोधन गर्न सकिन्छ, सेनाले तयार पारेको प्रतिवेदनको निष्कर्षमा भनिएको छ, कल्याणकारी कोषको दायरा विस्तार हुने गरी जडान भएका सम्पूर्ण पुराना मेसिनरी प्लान्ट तथा सामानहरू आधुनिक प्रविधिका मेसिनबाट प्रतिस्थापन गर्न सकिन्छ । २०८१८२ बाट कपडा उत्पादन सुचारु गरी रोजगारीको अवसर समेत सिर्जना हुन सक्छ ।सेनाको उद्योग सञ्चालन मोडालिटीसेनाको प्रारम्भिक सम्भाव्यता अध्ययन प्रतिवेदनले उद्योग पुनः सञ्चालनको मोडालिटी (विधि) समेत प्रस्ताव गरेको छ । तीनवर्षे कार्यतालिकासहितको प्रस्तावित मोडालिटीमा अनुमानित २६ लाख मिटर कपडा उत्पादनका लागि आर्थिक वर्ष २०८०८१ मा नीतिगत निर्णय गरी नेपाली सेनालाई उद्योगको हस्तान्तरण, विस्तृत परियोजना प्रतिवेदन (डीपीआर) निर्माण, नयाँ मेसिनरी सामानको छनोट र खरिदको काम सम्पन्न गर्ने उल्लेख छ ।आर्थिक वर्ष २०८०८१ मा सरकारबाट नीतिगत निर्णयसहित नेपाली सेनालाई हेटौंडा कपडा उद्योग हस्तान्तरण गर्ने, डीपीआर तयार गर्ने, हस्तान्तरणपश्चात् पुराना मेसिनरी प्लान्टको प्रतिस्थापन र नयाँ मेसिनरी प्लान्ट छनोटखरिद व्यवस्थापन गरिनेछ । त्यस्तै, भौतिक पूर्वाधार मर्मत सम्भार तथा पुनःनिर्माण कार्य सुरु हुनेछ, प्रतिवेदनमा भनिएको छ । त्यसैगरी आर्थिक वर्ष २०८१८२ मा पूर्वाधार निर्माण, कच्चा पदार्थ, स्पेयर पार्ट्स, मेसिन र उपकरण खरिदको काम सम्पन्न गरी परीक्षण उत्पादन सुरु गर्ने उल्लेख छ । त्यस्तै आव २०८२८३ मा मेसिन थप गर्ने, उद्योगको क्षमता विस्तार गर्ने, बुटवल धागो उद्योग सञ्चालनको सम्भाव्यता अध्ययन गरी कच्चा पदार्थको व्यवस्था र नियमित उत्पादन सुरु गर्ने प्रस्ताव पनि गरिएको छ ।सम्पूर्ण सुरक्षा निकायका लागि अनुमानित वार्षिक २६ लाख मिटर कपडा उत्पादनका लागि दैनिक २ सिफ्टमा सञ्चालन गर्ने गरी मेसिन खरिद गर्नुपर्ने जनाएको छ । वार्षिक २६ लाख मिटर कपडा उत्पादन गर्न अनुमानित ७० करोडको मसिनरी प्लान्ट लाग्ने अनुमान छ, प्रतिवेदन भनिएको छ, उद्योगबाट चुस्ता कपडा, सर्ट, पाइन्ट, तन्ना, सिरकको खोल, एप्रोन, दौरासुरुवाललगायत ६० इन्च चौडाइको तयारी कपडा उत्पादन गर्न सकिनेछ ।कपडाको उद्योग भवन, पेरिमिटरवाल पोस्ट निर्माण तथा मर्मत सम्भारका लागि करिब २५ करोड, प्लम्बिङ तथा इन्डस्ट्रियल पाइपलाइनका लागि ५ करोड र अन्य कार्यसहित ३५ करोड खर्चको अनुमान प्रतिवेदनमा गरिएको छ । साथै वार्षिक सञ्चालन खर्च, जनशक्ति, अन्य उत्पादनसहित ७८ करोड कुल खर्च लाग्ने प्रतिवेदनमा प्रारम्भिक अनुमान गरिएको छ । यी सबै गर्दा १ अर्ब ९३ करोड लागत लाग्ने बताइएको छ । कार्यदलले उद्योग पुनः सञ्चालनका निम्ति नेपाल सरकारको नीतिगत र कानुनी सहयोगको समेत प्रस्ताव गरेको छ । जसअनुसार उद्योग पुनः सञ्चालनका लागि नीतिगत र कानुनी प्रक्रियामा सहयोग हुनुपर्ने, हालसम्मको दायित्व फरफारक गरी उद्योगको स्वामित्व नेपाली सेनामा हस्तान्तरण गर्नुपर्ने, उद्योगबाट उत्पादित कपडाको खपत सरकारी निकायमा गर्ने गरी नीतिगत व्यवस्था हुनुपर्नेलगायतका विषय समावेश गरेको छ ।उद्योगको वर्तमान अवस्थाहेटौंडा औद्योगिक क्षेत्रले ओगटेको करिब ३ हजार २ सय रोपनी क्षेत्रफलमध्ये हेटौंडा कपडा उद्योग १ सय ६६ रोपनी क्षेत्रफलमा फैलिएको छ । उत्पादन क्षमताको कुरा गर्दा उद्योग सञ्चालनमा रहँदा वार्षिक २ हजार ३ सय टन धागो र तीन सिफ्टमा गरी १ करोड १० लाख मिटर कपडा उत्पादन गर्थ्यो । त्यस्तै, रंगाई, प्रिन्टिङ, फिनिसिङसहित १ करोड ४० लाख मिटर उत्पादन क्षमता रहेको उल्लेख छ । यो उद्योग सुति कपडा उत्पादनमा आत्मनिर्भर बनेको थियो । यस उद्योगबाट ४ किसिमका कपडा उत्पादन गरिन्थ्यो । जसमध्ये सर्ट, पाइन्ट, तन्ना, सिरकको खोल, सारी तथा अन्य कटनका गुणस्तरीय कपडा नेपालभरि बिक्री हुन्थ्यो । साथै, भारतमा समेत निर्यात हुन्थ्यो । नेपाली सेनाका लागि आवश्यक विभिन्न कपडा (चुस्ता कपडा, सर्टपाइन्टको कपडा, डाग्री कपडा) उत्पादन भएको थियो । उद्योगमा रहेका मेसिनरी प्लान्ट अहिले पूर्ण रूपमा खिया लागेको अवस्थामा छन् । मर्मतसम्भार गर्दा ती काम लाग्ने अवस्थामा ल्याउन असम्भव छ । पुरानो प्रविधिका रहेकाले पुराना मेसिनरी प्लान्ट नियमानुसार लिलाम बिक्री गरी नयाँ आधुनिक प्रविधिको मेसिनरी प्लान्ट जडान गरी तिनको प्रतिस्थापन गर्न उपयुक्त हुने प्रतिवेदनमा उल्लेख गरिएको छ । विभिन्न समयमा बजेट विनियोजन गरी उद्योगमा भएका सामान्य मेसिनहरू मर्मत सम्भारपश्चात् पुनः सञ्चालन गर्न प्रयास गरिए पनि विविध कारणले सञ्चालन हुन नसकेको देखिन्छ । त्यस्तै, उद्योगको सम्पूर्ण शाखाको भवन र आवास गृहको छानाबाट पानी चुहिने, फल्स सिलिङ काम नलाग्ने र भवनको वालमा समेत चिरा परेको छ । उद्योगको पेरिमिटर पर्खाल मर्मतसम्भार गर्नुपर्ने अवस्थामा रहेको छ । उद्योगमा भएको सम्पूर्ण इलेक्ट्रिफिकेसन लगायत प्लम्बिङ तथा स्टिम पाइपलाइनहरू जीर्ण अवस्थामा रहेको, उद्योग सञ्चालनको लागि सम्पूर्ण भौतिक पूर्वाधारको निर्माणपुनर्निर्माण तथा मर्मत सम्भार कार्य गर्नुपर्ने अवस्था छ । उद्योगको भौतिक पूर्वाधारतर्फको कुल सम्पत्ति ८ करोड १४ लाख २६ हजार ६ सय ५० रुपैयाँ रहेको उल्लेख छ ।"
दृश्यमा कतै नदेखिएका कृषिमन्त्री,"(काठमाडौं)गत चैत १७ मा एकीकृत समाजवादी पार्टीका बेदुराम भुसालले कृषि तथा पशुपन्छी विकासमन्त्रीको पद सम्हाल्दै गर्दा कोशी प्रदेशमा लम्पी स्किन रोग सुरुवाती चरणमा थियो । उक्त रोग महामारीको रूप लिँदै ५ महिनामा (गत साउनसम्म) ७७ जिल्लाभर फैलियो । तालुक कृषि मन्त्रालयले रोग नियन्त्रणका लागि तत्काल रोकथामको कदम नचाल्दा अवस्था भयावह बन्यो । पशु सेवा विभागका अनुसार गत असोज २८ सम्म (७ महिनामा) १५ लाख ३६ हजार १ सय ८० पशु लम्पी रोगबाट संक्रमित भए । यस अवधिमा ६५ हजार ४ सय ४१ पशु मरेको विभागको विवरण छ । करिब १७ हजार २ सय ७५ पशु संक्रमणकै अवस्थामा थिए । लम्पी रोगकै कारण ७५ अर्ब ४८ करोड २ लाखभन्दा बढी आर्थिक क्षति भएको नेपाल पशु चिकित्सा परिषद्का प्रवक्ता मनोजकुमार शाहीले बताए । लम्पीले किसानको अर्बौं रकम क्षति गरिरहँदा कृषि मन्त्रालय हाँक्ने जिम्मा भुसालले पाएका थिए । उनको करिब ११ महिनाको कार्यकाल बितिसकेको छ । तर लम्पीलाई महामारी घोषणा गरेको सरकारले पीडित किसानलाई अहिलेसम्म राहत, क्षतिपूर्ति दिन सकेको छैन, न त पशु बिमाको रकम उपलब्ध गराउन सकेको छ । लम्पीले धेरै किसानलाई उठिबास बनाएको छ । हलगोरु, राँगा मर्दा कतिपयको गरिखाने इलम सकिएको छ । तर उनीहरूले सरकारबाट अभिभावकको अनुभूति गर्न सकेका छैनन्, कृषक समूह महांसघ नेपालका संस्थापक अध्यक्ष उद्धव अधिकारी भन्छन्, हजारौं किसानको गोठ खाली हुँदा सरकारबाट कुनै राहत पाइएन । कतिपय किसानले पशुको बिमा गरेका थिए, बिमा रकम समेत पाएका छैनन् । यता, पशु सेवा विभागले राहत दिनकै लागि गत असोजमा लम्पी स्किन रोगको प्रकोपबाट प्रभावित किसानलाई राहत उपलब्ध गराउने मापदण्ड २०८० को मस्यौदा बनाएको जनाएको छ । मस्यौदामा सानो बाँछो र ठूलो गाईको हकमा ५ हजार देखि २० हजार रुपैयाँ राहत दिन प्रस्ताव गरिएको दाबी छ । तर, किसानलाई वितरण गर्ने राहत रकमको अझै टुंगो लागेको छैन । किसानलाई राहतक्षतिपूर्ति दिन कार्यविधि बनाएर अर्थमा पठाएका थियौं, तर सहमति पाएनौं । कृषिमा बजेट छैन, बजेट भए पनि अर्थको सहमतिबिना खर्च गर्न पाइँदैन, समस्या त्यही हो, कृषिमन्त्री भुसाल भन्छन्, लम्पीको हकमा पनि अर्थले रोक्यो । रोगको उपचार र रोकथामका लागि सम्भव भएसम्मका सम्पूर्ण प्रयास गरिएको उनको दाबी छ । ७ वटै प्रदेशमा औषधिसहित टोली पठाएका थियौं, मन्त्री भुसाल भन्छन्, टोलीले प्रभावित क्षेत्रमा पुगेर उपचार गर्ने र प्राविधिक सल्लाह दिने लगायतका काम गरे । पछिल्लो समय लम्पी रोग केही मत्थर भएको छ । पशु सेवा विभागका सूचना अधिकारी चन्द्र ढकालका अनुसार संक्रमणभन्दा निको हुने दर उच्च छ । गर्मीयाममा पुनः फैलिन सक्ने सम्भावना छ । तर, सरकारले पूर्वतयारी गरेको देखिँदैन । जानकारका अनुसार लम्पी खोप लगाएपछि एक वर्ष मात्रै काम गर्छ । त्यसपश्चात् पुनः खोप लगाउनुपर्छ । तर, त्यसको तयारी छैन । निजी कम्पनी हेस्टर बायो साइन्स नेपालले लम्पीको भ्याक्सिन उत्पादन गरिरहँदा सरकारबाट अझै टुंगो लागेको छैन । हेस्टरले तान्जेनियाबाट सिड भाइरस ल्याएर उत्पादन थालेको छ । यता सरकारले दातृ निकाय गुहार्दै बसेको छ । भ्याक्सिन उत्पादनमा चाहिने सिड भाइरस महँगो पर्ने भन्दै मन्त्रालयले केन्याको इन्टरनेसनल लाइभस्टक रिसर्च इन्स्टिच्युट (आईएलआरआई) सँग सहयोग माग्दै आएको छ । प्रक्रिया पूरा गरेर व्यावसायिक उत्पादन गर्न एकदेखि डेढ वर्ष लाग्न सक्छ । सरकारले तत्काल उत्पादन नगरे किसानलाई मार पर्ने जानकारहरू बताउँछन् ।हाल आयातित एउटा लम्पी भ्याक्सिनको मूल्य २ सयदेखि ३ सय रुपैयाँ पर्छ । स्वदेशमै उत्पादन हुँदा प्रतिडोज मूल्य २० देखि २५ रुपैयाँ मात्रै पर्छ । तर पनि सरकारले उत्पादन गर्नर् ढिलाइ गरेको छ । कृषिमन्त्री भुसाल भने यही वर्ष भ्याक्सिन उत्पादन गर्ने प्रक्रियामा रहेको दाबी गर्छन् । स्वदेशमा उत्पादनसँगै विदेशबाट पनि आयात गर्न टेन्डर गरेका छौं, उनले भने । उनका अनुसार १० लाख डोज खोप आयात गर्न टेन्डर भएर सम्झौताका लागि पत्रचार गरिएको छ । त्यस्तै, गाईभैंसी जस्तै बंगुर पालक किसानलाई अफ्रिकन स्वाइन फिभरले सताएको छ । गण्डकी प्रदेशमा अफ्रिकन स्वाइन फिभर देखिएको २१ महिनामा (२०७९ जेठ २ देखि २०८० माघसम्म) १६ हजार ५ सय ५४ वटा बंगुर मरेका छन् । जसबाट किसानलाई प्रत्यक्ष रूपमा करिब ५० करोड रुपैयाँको क्षति भएको छ । यस वर्ष मंसिरयता कास्कीमा ५५, तनहुँमा ३०, लमजुङमा १४, गोरखामा १३ गरी कुल १ सय १२ बंगुर मरेका छन् । पशु चिकित्सा परिषद्का अनुसार अफ्रिकन स्वाइन फिभर पनि ठूलो महामारी हो । यसको उपचार छैन । भ्याक्सिन पनि छैन । बिमा कम्पनीले बिमा गर्न मानेका छैनन् । सरकारबाट पनि क्षतिपूर्ति पाएका छैनन् । रोग नियन्त्रण गर्न भेटेरिनरी डाक्टरको अभाव छ । तर, पदपूर्तिमा मन्त्रालयले ध्यान दिएको छैन । पशु रोग नियन्त्रणमा छैन । सरकारले सार्वजनिक गर्ने तथ्यांक र वास्तविक संक्रमितको संख्या अझै बढी हुन सक्छ । संघले बनाएको संरचना प्रदेशमा चल्दैन, ७० प्रतिशत स्थानीय तहमा भेटेरिनरी डाक्टर छैनन्, मन्त्रालयका एक सहसचिवले भने, भेटेरिनरीको पुनर्संरचना र ल्याब व्यवस्थापन गर्न जरुरी छ । यीबाहेक मन्त्री भुसालले दुग्ध उत्पादक किसानको समस्या पनि समाधान गर्न सकेका छैनन् । अहिले अत्यधिक दूध उत्पादन हुने सिजन हो । तर यही समयमा सरकारी र निजी क्षेत्रका डेरीहरूले दूध खरिद परिमाणमा कटौती गरेका छन् । यसले देशभर अघोषित मिल्क होलिडेको समस्या देखिएको छ । पछिल्लो समय सरकारी स्वामित्वको दुग्ध विकास सस्थान (डीडीसी) कै लुम्बिनी दुग्ध विकास आयोजनाले किसानको दूध उठाएन । स्टक मौज्दात रहेको बहानामा आयोजनाले फागुन १ र २ मा किसानको दूध उठाएन । सरकारी निकायले नै दूध नउठाउँदा किसानले अभिभावकत्व गुमाएको जानकारहरू बताउँछन् ।निजी डेरीहरू भनेको नाफा गर्न इच्छुक हुन्छन्, आफ्नो फाइदामा दूध संकलन र बिक्री वितरण गर्नु स्वाभाविक हो । किसानलाई समस्या अप्ठ्यारो गर्दा सरकारले बजार खोजी गरिदिनुपर्छ । दूध खरिद गरिदिनुपर्छ, कृषक समूह महासंघका संस्थापक अध्यक्ष अधिकारीले भने । राष्ट्रिय किसान आयोगका अध्यक्ष प्रेमप्रसाद दंगालले डीडीसीले किसानको दूध खरिद नगरेर गलत गरेको बताउँछन् । किसानले उधारोमा दूध बेच्नु परेको छ । यो ठूलो अन्याय हो । खरिद र भुक्तानी गर्न नसक्नेलाई तत्काल कारबाही गर्नुपर्छ, उनले भने ।सरकारी संस्थानले नै दूध संकलन नगर्दा निजी डेरीहरू झन् मनोमानी गरेका छन् । उनीहरूले स्टकमा बसेको मख्खन र पाउडर दूध बिक्री नभएको बहानामा किसानबाट कम परिमाणमा दूध खरिद गर्दैछन् । किसानलाई बक्यौता भुक्तानी दिएका छैनन् । कतिपय किसानले असोज, कात्तिक, मंसिर, पुसदेखि माघ महिनाकै भुक्तानी पाएका छैनन् । राष्ट्रिय दुग्ध विकास बोर्डका कार्यकारी निर्देशक राजेन्द्र प्रसाद यादवका अनुसार दुग्ध क्षेत्रमा प्रत्यक्षअप्रत्यक्ष रूपमा करिब ३० लाख परिवार संलग्न छन् । ती परिवारले करिब साढे ३ अर्ब रुपैयाँ पाएका छैनन् । जानकारका अनुसार स्टकमा बसेको पदार्थलाई धितोमा राखेर सुलभ मूल्यमा बैंकबाट ऋण उपलब्ध गराउन सकिए किसानले पनि राहत पाउँथे । यसमा मन्त्री विफल भएको देखिएका छन् । यता मन्त्री भुसालले दुग्ध विकास संस्थानले व्यापार विस्तार, दूध बेच्न नसक्दा केही समस्या देखिएको बताए । दूध क्षेत्रमा देखिएको समस्या समाधान गर्न सुरुदेखि नै हस्तक्षेप भएको छ । चैत, वैशाखमा भारतबाट दूध ल्याउन अनुमति मागेको थियौं, मन्त्रालयले दिएन । धेरै पटक बैठक बसेर किसानलाई दिनुपर्ने बक्यौक्ता एक महिनाभन्दा नरोक्न निर्देशन दियौं, मन्त्री भुसालले भने, किसानलाई भुक्तानी नभएसम्म सुविधा नलिन निर्देशन दियौं । तर डीडीसीले व्यापार विस्तार, दूध बेच्न र भुक्तानी गर्न सकेन । भुसालका अनुसार डीडीसी र निजी डेरीमा भएको मौज्दात देखाउन निर्देशन दिइएको छ । मौज्दातको तथ्यांक देखाई धितो राखेर ऋण लिने निर्णय भएको थियो । डीडीसीले मौज्दातको सामान्य तथ्यांक पठाए पनि निजी डेरीले नपठाएको मन्त्री भुसालको भनाइ छ । डीडीसी ४५ वर्षदेखि नै समस्याग्रस्त संस्थान हो । विगतदेखिकै बक्यौता थियो, अहिले करिब ८५ करोड बाँकी छ, मन्त्री भुसालले भने, कर्मचारीले राम्रो काम नगर्दा नाफामा जान सकेन ।उखु किसानको समस्या समाधानमा पनि मन्त्री भुसाल त्यति सफल भएनन् । सरकारबाट उपलब्ध हुनुपर्ने उखुको अनुदान रकम प्राप्त गर्न किसानले १ वर्षसम्म कुर्नुपर्यो । गत आर्थिक वर्ष ०७९८० मा भुक्तानी गर्नुपर्ने १ अर्ब ३२ करोडमध्ये चालु आवमा विनियोजित बजेटअनुरूप आंशिक ८० करोड मात्र भुक्तानी गरेको थियो । बक्यौता रकम तत्काल भुक्तानी गर्नुपर्ने उखु किसानले माग गर्दै आएका थिए । समयमै समर्थन मूल्य नतोक्दा केही चिनी मिलले गतवर्षकै मूल्यमा उखु खरिद गरेर क्रसिङ गरे । त्यस्तै, मन्त्री भुसालले नेपाल कृषि अनुसन्धान परिषद् (नार्क) मा वरिष्ठलाई बाइपास गरेर कनिष्ठलाई कार्यकारीको भूमिका दिँदा विवादमा परे । नार्कका कार्यकारी अध्यक्षसमेत रहेका मन्त्री भुसालले ४० औं वरीयताका ध्रुवराज भट्टराईलाई कायममुकाय कार्यकारीको जिम्मेवारी सुम्पिएका थिए । मन्त्रीले कनिष्ठलाई कार्यकारी बनाएपछि सोसाइटी अफ एग्रिकल्चर साइन्टिस्ट, नेपाल (सासनेपाल) ले मन्त्रीको निर्णयविरुद्ध रिट दायर गरेकोमा सर्वोच्च अदालतले स्टे अर्डर दिएको छ ।कृषि सामग्री कम्पनी लिमिटेडको प्रबन्ध सञ्चालक नियुक्तिमा मन्त्रीको हस्तक्षेप भएको मन्त्रालयका कर्मचारी बताउँछन् । कर्मचारीका अनुसार प्रबन्ध सञ्चालक नियुक्त गर्दा मन्त्रिपरिषदमा पेस नगरी सञ्चालक समितिबाटै निर्णय भएको थियो । सञ्चालक समितिले प्रबन्ध सञ्चालक नियुक्त गरेका विष्णुप्रसाद पोखरेल अख्तियारबाट भ्रष्टाचार दोषी गरेका व्यक्ति हुन् । विशेष अदालतबाट सफाइ पाएपनि अख्तियारले सर्वोच्चमा पनि मुद्दा दायर गरेको छ, कम्पनीका एक अधिकारीले भने, विशेषबाट सफाइ पाएपछि वरिष्ठताका आधारमा कम्पनीको कामु प्रबन्ध सञ्चालक भए । त्यसपश्चात् कार्य छनोट समितिदेखि सिफारिस समितिमा आफैं बसेर प्रबन्ध सञ्चालकको निर्णय गरे । यीबाहेक मन्त्रीले केही राम्रा काम पनि गरेका छन् । यस पटक धानको समर्थन मूल्य समयमै तोकियो । मोटा धानको न्यूनतम समर्थन मूल्य ३१९८ र मध्यम धानको ३३६२ रुपैयाँ तोकियो । गहुँको न्यूनतम समर्थन मूल्य प्रतिक्विन्टल ३६५० रुपैयाँ तोकिएको छ । यसपालि बर्खे धानबाली लगाउने बेला छिटफुटबाहेक रासायनिक मलको अभाव भएन । मलको मागअनुसार बजेट उपलब्ध नहुँदा समयमै मल खरिद नहुने समस्यालाई मध्यनगर गर्दै मन्त्री भुसालले चालु आर्थिक वर्षको बजेटमार्फत रासायनिक मलका लागि ३० अर्ब रुपैयाँसम्म विनियोजन गर्न लगाएका थिए ।"
वाग्मती प्रदेशसभा साढे ४ महिनादेखि ठप्प,"(मकवानपुर)वाग्मती प्रदेशसभा साढे चार महिनादेखि ठप्प छ । मुख्यमन्त्री शालिकराम जम्कट्टेल नेतृत्वको सरकारले गत असोज २२ मा संसद्को वर्षे (बजेट) अधिवेशन अन्त्य गरेपछि हिउँदे अधिवेशन आह्वान हुन सकेको छैन । सत्तारूढ गठबन्धनभित्रको विवाद र प्रतिपक्षी दलको मोर्चाबन्दीका कारण सरकार सदन सञ्चालन गर्न असमर्थ भएको हो । यस अवधिमा सदनको प्रमुख प्रतिपक्षी दल एमालेले तीन पटक संसद् सचिवालयमा पत्रकार सम्मेलन नै गरेर सदन चलाउन माग गरिसकेको छ ।संविधानतः वार्षिक रूपमा संसद्का दुईवटा अधिवेशन सञ्चालन गर्नुपर्ने हुन्छ । एउटा अधिवेशन अन्त्यको ६ महिना अवधिमा अर्को अधिवेशन आह्वान गर्नुपर्ने संवैधानिक व्यवस्था छ । सो अनुसार हिउँदे अधिवेशन चैत २२ सम्म आह्वान गर्नैपर्ने हुन्छ । यद्यपि, विधेयक अधिवेशनका रूपमा चिनिने हिउँदे अधिवेशन सञ्चालन नहुँदा कानुन निर्माण प्रक्रियालाई प्रत्यक्ष रूपमा असर परेको छ । प्रदेशसभाको एक वर्षको अवधिमा मूल र संशोधन गरी ७ वटा विधेयक पारित भएका छन् भने एउटा विधेयक पारित भएर पुनर्विचारका लागि प्रदेश प्रमुखबाट प्रदेशसभामै फिर्ता भएको छ । प्रदेशसभा गठनको एक वर्षमा पनि संसदीय समितिले पूर्णता पाउन सकेका छैनन् । दलीय सहमति बन्न नसक्दा संसदीय समितिहरू नेतृत्वविहीन छन् । प्रदेशसभामा रहेका ५ वटा विषयगत संसदीय समितिको नेतृत्वको विषयमा दलहरूबीच भागबन्डा मिल्न सकेको छैन ।सरकारले फागुन अन्तिमतिर प्रदेशसभा आह्वान गर्ने बताए पनि अझै तयारी अगाडि बढेको छैन । सत्तारूढ दल कांग्रेस महासमिति बैठकपश्चात् सभामुखसहित सर्वदलीय छलफलपछि बैठकको मिति तय गर्ने तयारीमा रहेको सत्तारूढ दलका सांसदहरूले बताएका छन् । दलहरूको आन्तरिक बैठकका कारण सदन डाक्न ढिलाइ भएको संस्कृति, पर्यटन तथा सहकारीमन्त्री पुकार महर्जनले बताए । माओवादीको विधान अधिवेशन र कांग्रेसको महासमिति बैठकका कारण ढिलाइ भएको हो, महर्जनले भने । उनले आफ्नो दलको समिति बैठकपश्चात् सांसद बैठकको मिति घोषणा हुने दाबी गरे । मन्त्रिपरिषद्को बैठकमा सदन सञ्चालनको विषयमा छलफल भइसकेको छ । सरकारले छिट्टै बैठक आह्वान गर्छ, उनले थपे । हाल प्रदेशसभा सचिवालयमा एक नयाँ विधेयक दर्ता भएको छ भने ३ वटा विधेयक संसदीय समितिमा विचाराधीन अवस्थामा रहेको आन्तरिक मामिला तथा कानुन मन्त्रालयकी उपसचिव मेनुका घिमिरेले जानकारी दिइन् । उनका अनुसार प्रदेश सरकारका तर्फबाट आगामी प्रदेशसभाको अधिवेशनमा एउटा मात्र विधेयक दर्ता हुने अवस्था छ । हाल प्रदेशसभामा रहेका सबै विधेयक गत अधिवेशनमा नै दर्ता भएका हुन् । त्यसयता सरकारले कुनै पनि विधेयक सदनमा पेस गरेको छैन ।एमाले संसदीय दलका नेता जगन्नाथ थपलियाले सरकार सदन सञ्चालन नगरेर कमिसनको खेलतिर लागेको आरोप लगाएका छन् । उनले सरकार विभिन्न बहाना देखाएर संसद् बैठक सञ्चालन नगर्ने र छल्ने काम गरिरहेको आरोप लगाए । संसदीय समिति नेतृत्वको विषयमा सरकार बेखबर बनिरहेको छ । सरकार सधैं टार्न मात्र खोज्छ, उनले भने । एमालेले सरकारको सशक्त प्रतिवाद गर्ने नीति अवलम्बन गरेको पनि उनले बताए । पहिलो कार्यकालमा ४३ वटा मूल ऐन बनाएको प्रदेशसभाको दोस्रो कार्यकालको गति हेर्दा एक तिहाइ काम पनि गर्न नसक्ने अवस्था रहेको एमालेको भनाइ छ । ऐनमा मात्र हैन, विकासमा पनि सरकार असफल भइसकेको छ, उनले भने । थपलियाले हिउँद सकिन लाग्दा पनि अधिवेशन आह्वान नहुनु दुःखद भएको बताए ।"
विश्वासको मत लिँदै मधेशका मुख्यमन्त्री,"(धनुषा)जनमत पार्टीले समर्थन फिर्ता लिएपछि मधेश प्रदेशका मुख्यमन्त्री सरोजकुमार यादवले विश्वासको मत लिने भएका छन् । उनले तेस्रो पटक आइतबार विश्वासको मत लिने भएका हुन् ।मुख्यमन्त्रीको कार्यशैलीमाथि प्रश्न उठ्दै आए पनि केन्द्रीय गठबन्धनका कारण प्रदेशमा पनि कांग्रेस, माओवादी, लोसपा र एकीकृत समाजवादीले सरकारलाई समर्थन गर्ने भएका छन् । जसपाबाट मुख्यमन्त्री बनेका यादवले पद सम्हालेयता आठ पटक मन्त्रिपरिषद् विस्तार गरिसकेका छन् । उनले आफ्नो एकवर्षे कार्यकालमा उपलब्धिमूलक काम गर्न नसकेको आरोप छ । त्यही कारण अन्य दलले मुख्यमन्त्री फेर्नुपर्ने भन्दै केन्द्रमा लबिइङ गर्दै आएका छन् । मधेश प्रदेशसभाको दोस्रो ठूलो दल कांग्रेसले मुख्यमन्त्रीमा दाबी गरेको थियो । सरकार छाडेको जनमतले आफ्नो नेतृत्वमा सहमति नभए कांग्रेसलाई सघाउने तयारी गरेको जनमतका सांसदहरू बताउँछन् । माओवादी केन्द्रका सांसद पनि मुख्यमन्त्रीको कार्यशैलीसँग सहमत छैनन् । सत्ता गठबन्धनका सांसदले सरकारको नेतृत्व अन्य दलले पाउनुपर्ने र त्यो सम्भव नभए जसपाबाटै अन्यलाई मुख्यमन्त्री बनाउनुपर्ने पक्षमा छन् । तर, केन्द्रबाट मुख्यमन्त्री यादवको सरकारलाई समर्थन गर्न निर्देशन आएको सत्तारूढ दलका सांसदहरू बताउँछन् ।कांग्रेस संसदीय दलका नेता कृष्णप्रसाद यादव मधेशमा ६ वर्षदेखि जसपा नेतृत्वको सरकार रहेकाले परिवर्तन आवश्यक रहेको बताउँछन् । तर, तत्काल केन्द्रीय गठबन्धन अनुरूप मुख्यमन्त्री यादवलाई विश्वासको मत दिने सहमति भएको उनले बताए । प्रदेश सरकार परिवर्तन गरी कांग्रेसले नेतृत्व दाबी गरेको छ । तर तत्काल विश्वासको मत दिएर अन्य विषयमा पार्टीको महासमिति बैठकपछि छलफल गर्ने सहमति भएको छ, उनले भने । जनमतले छाडेका दुई मन्त्रालय कांग्रेस र माओवादीलाई दिने सहमतिमा दुवै दलले विश्वासको मत दिने सहमति भएको हो । माओवादी केन्द्र संसदीय दलका नेता भरतप्रसाद साहले मुख्यमन्त्रीलाई विश्वासको मत दिने सहमति भएको बताए । मन्त्रालय र सरकारको नेतृत्व आलोपालो गर्ने विषयमा कुनै छलफल भएको छैन, उनले भने ।मधेशमा १ सय ७ प्रदेशसभा सदस्यमध्ये सरकारलाई बहुमतका लागि ५४ सदस्यको समर्थन चाहिन्छ । प्रदेशसभामा सबैभन्दा ठूलो दल एमालेका २३, कांग्रेसका २२ र जसपाका १८, जनमत पार्टीका १३, माओवादी केन्द्र, एकीकृत समाजवादी र लोसपाका ९९ सांसद छन् । लोसपा संसदीय दलका नेता अभिराम शर्मा महोत्तरी जिल्ला अदालतबाट जन्मकैद सजाय पाएर निलम्बित छन् । राप्रपा, नेसपा र नागरिक उन्मुक्ति पार्टीका ११ सांसद छन् भने एक जना स्वतन्त्र सांसद रहेका छन् ।"
"मूर्ति सेलाउने क्रममा झडप, अनिश्चितकालीन कर्फ्यु","(रौतहट)सरस्वतीको मूर्ति सेलाउने विषयमा विवाद हुँदा शनिबार ईशनाथ नगरपालिका७ घिउराटोलमा स्थानीयबीच झडप भएको छ । झडपमा परी केही स्थानीय घाइते भएका छन् । झडपका कारण सुरक्षा स्थिति नियन्त्रण बाहिर गएको भन्दै स्थानीय प्रशासनले अनिश्चितकालका लागि कर्फ्यु जारी गरेको छ । झडपका क्रममा सुरक्षाकर्मीले १० राउन्ड अश्रुग्यास प्रहार गरेको थियो । प्रमुख जिल्ला अधिकारी हिरालाल रेग्मीले दुई पक्षबीच झडपको अवस्था सिर्जना भएपछि स्थिति नियन्त्रणमा लिन कर्फ्यु आदेश जारी गरिएको बताए । उनका अनुसार पूर्वमा जोकाहा गाउँ, पश्चिममा घिउरा, उत्तरमा रामपुरखाप र दक्षिणमा जयनगरसम्मको क्षेत्रमा अनिश्चितकालसम्मका लागि कर्फ्यु आदेश जारी गरिएको छ । यस क्षेत्रमा सरस्वतीको मूर्ति सेलाउने विषयमा पटकपटक झडप हुँदै आएको छ । मूर्ति सेलाउन जाने क्रममा चर्को ध्वनिसहितको डिजे बाजा बजाएको भन्दै केही स्थानीयले प्रतिवाद गर्न थाले पछि झडप भएको प्रहरीले जनाएको छ । झडपपछि मूर्ति सेलाउन गएकाहरू बाटोमै मूर्ति राखेर बसेका थिए । शनिबार स्थानीय प्रशासनको रोहबरमा दुवै पक्षलाई राखेर सद्भाव कायम राख्न अनुरोध गर्दै मूर्ति सेलाउन दिने सहमति भएको थियो । जिल्ला प्रहरी प्रमुख एसपी महेन्द्र श्रेष्ठले मूर्ति सेलाउन लैजान दिने र डिजे बाजा अर्को बाटोबाट लैजाने गरी सहमति भए पनि केही उच्छृंखल व्यक्तिले ढुंगामुढा गरेपछि स्थिति तनावग्रस्त बनेको बताए । झडपपछि अनिश्चितकालसम्मका लागि कर्फ्यु आदेश जारी भइसकेको छ, उनले भने, अहिले अवस्था नियन्त्रणमा छ । तर सोचेको जस्तो अनुकूल छैन । सामाजिक सद्भाव बिग्रन नदिन गाउँमा दुई दिनअघिदेखि नै ठूलो संख्यामा सुरक्षाकर्मी तैनाथ गरिएको एसपी श्रेष्ठले जानकारी दिए । घटनास्थलमा नेपाल प्रहरीका मधेश प्रदेश प्रमुख डीआईजी यज्ञविनोद पोख्रेल र सशस्त्र प्रहरीका प्रदेश प्रमुख डीआईजी दीपेन्द्र शाह पुगेर दुवै पक्षबीच समस्या समाधानका लागि पहल गरिरहेको जनाए । यो गाउँमा पछिल्लो ५ वर्षदेखि मूर्ति सेलाउने विषयमा दुई पक्षबीच झडप हुँदै आएको छ । महोत्तरी मेलामा पनि झडपत्यसैगरी, महोत्तरीमा पनि शनिबार दुई समूहबीच झडप भएको छ । महोत्तरीको सम्सीमा झन्डा मेलाका क्रममा दुई समूहबीच झडप भएको हो । झन्डा मेलाको कलश यात्राका क्रममा दुई समूहबीच झडप हुँदा प्रहरीले ४ राउन्ड गोली चलाएको छ । झडप नियन्त्रणमा लिन हवाई फायर गर्नुपरेको इलाका प्रहरी कार्यालय गौशालाका प्रहरी निरीक्षक मनोज यादवले बताए । दुवैतर्फ केही व्यक्ति घाइते भएको र एउटा मोटरसाइकलमा आगजनीसमेत गरिएको छ । अवस्था बिग्रिन नदिन घटनास्थलमा जिल्ला र प्रदेश प्रहरी कार्यालयबाट ठूलो संख्यामा जनशक्ति खटाइएको छ । सबै संयमित भएर समाधानको बाटो रोज्नुपर्छ, हामी त्यसैमा लागिपरेका छौं, मधेसका डीआईजी यज्ञविनोद पोख्रेलले भने ।"
प्रमुख प्रतिपक्षीको भूमिकामा कमजोर एमाले,"(काठमाडौं)देशका पूर्वी र पश्चिमी भूभागका मिटरब्याजपीडित न्यायको मागसहित पैदलै राजधानी काठमाडौं आइरहेका छन् । हजारौं सहकारी पीडितको करोडौं रकम सञ्चालकले हिनामिना गरेका तथ्यहरू सार्वजनिक भइरहेका छन् । मुलुकको आर्थिक अवस्थामा अपेक्षित रूपमा सुधार हुन सकेको छैन । तर, सरकारलाई खबरदारी गर्नुपर्ने प्रमुख प्रतिपक्षी दल एमाले जनसरोकारका यी विषयहरूमा भने बेखबरजस्तै छ । संसदीय व्यवस्थामा महत्त्वपूर्ण मानिने प्रमुख प्रतिपक्षको भूमिकामा एमाले चुकिरहेको पार्टीकै नेताहरू स्वीकार्छन् । नेतृत्वको सार्वजनिक रूपमा आलोचना गर्न नसके पनि पार्टी भुत्ते प्रतिपक्षमा परिणत भएको ती नेताहरूको भनाइ छ । उल्टै पुस पहिलो साता राष्ट्रिय सभा निर्वाचनमा गठबन्धन गर्न सत्ता गठबन्धनका दलहरूसँग संवाद गरेपछि त एमालेको थप आलोचना सुरु भएको छ । एमालेले गत मंसिरमा मध्यपहाडी राजमार्ग यात्रामा संकलन गरेका माग प्रधानमन्त्री दाहाललाई बुझाएको थियो । त्यसबाहेक सरकारलाई दबाब दिने गरी संसद् वा अन्य माध्यमबाट आवाज उठाउन सकेको छैन । एमालेका एक पदाधिकारीका अनुसार पार्टीको सत्ताकेन्द्रित सौदाबाजी का कारण सरकारमाथि दबाब सिर्जना हुन सकेको छैन । ठूला काण्ड सार्वजनिक भएपछि सत्ता र प्रमुख प्रतिपक्ष तीन नेताको गोप्य बैठक बस्छ, त्यसपछि प्रमुख प्रतिपक्षको स्वर निस्कँदैन, ती नेताले भने, सत्तामा भए पनि नभए पनि तीन प्रमुख दलका शीर्ष नेताको स्वार्थमा मुलुक चलेको छ । माओवादीका एक पदाधिकारीले पनि प्रधानमन्त्री पुष्पकमल दाहालले प्रमुख प्रतिपक्ष एमालेसँग सहकार्यको ढोका खुला राखेर काम गरिरहेको टिप्पणी गरे । प्रधानमन्त्रीले कतिपय मुद्दा एमाले अध्यक्ष केपी शर्मा ओलीलाई सम्झेर अघि बढाउनु हुन्छ । त्यो मुद्दा विनविन अवस्थामा पुग्छ, उनले भने, शीर्ष नेता मिलेर नै सत्ता चलिरहेको छ ।प्रमुख प्रतिपक्षले छाया सरकार बनाएर सत्ताको खबरदारी गर्नुपर्ने भए पनि एमालेमा सत्ताकेन्द्रित धङधङी रहेको विश्लेषकको भनाइ छ । राजनीतिशास्त्रका प्राध्यापक खड्ग केसीले प्रतिपक्षले सत्तालाई भन्दा संघर्षलाई प्रधान ठान्नुपर्ने बताए । जति बलियो प्रतिपक्ष भयो, सरकार त्यति नै सचेत हुन्छ । संसद्मा संख्याको हिसाबले एमाले बलियो प्रतिपक्ष हो, उनले भने, त्यसअनुसार उसले प्रदर्शन गर्न सकेको छैन । प्रधानमन्त्री दाहालको जेठमा भारत र भदौमा चीन भ्रमणबारे पनि एमालेले गम्भीर समीक्षा गरी आफ्नो धारणा सार्वजनिक गर्नुपर्नेमा विरोध गर्ने औपचारिक शैलीमात्र अपनाएको उनले बताए । ती भ्रमणका क्रममा भएका सम्झौता कति मुलुकको हितमा छन् ? प्रमुख प्रतिपक्ष एमालेले समीक्षा गरेको पाइएन, उनले भने, मुलुकको सुशासन, जनताले दैनिक पाउने सेवा, महँगीमा सरकार जति चुके पनि प्रमुख प्रतिपक्ष एमालेले खबरदारी गर्न सकेको छैन । एमालेले छाया सरकार बनाएर सरकारका कामकारबाहीको निगारानी र समाधान दिन सक्नुपर्ने उनले बताए । प्रमुख प्रतिपक्षको भूमिका कमजोर भएको आरोप लागिरहेका बेला एमालेले बल्ल सरकारविरुद्ध संघर्ष का कार्यक्रम ल्याउने निर्णय गरेको छ । एमालेको बिहीबार बसेको केन्द्रीय सचिवालय बैठकले राष्ट्रिय राजनीतिको समीक्षा गर्नुका साथै वर्तमान गठबन्धन सरकारका कारण राष्ट्रिय हित, सुशासन र जनताका सरोकारका प्रश्नमा गम्भीर विचलन देखापरेको निष्कर्ष निकालेको थियो । मुलुक आर्थिक संकटतर्फ उन्मुख रहेकाले राष्ट्रिय हित र जनसरोकारका विषयमा दबाब सिर्जना गर्न जनपरिचालन गर्ने सचिवालयको निर्णयमा भनिएको छ । एमाले प्रचार विभाग प्रमुख राजेन्द्र गौतमले केन्द्रीय कमिटी बैठकमा अध्यक्ष ओलीले ल्याउने राजनीतिक प्रस्तावमा आन्दोलनको स्वरूपमा पनि आउने बताए । संसद्का साथै सडकमा जनपरिचालन गरेर सरकारलाई खबरदारी गरिनेछ, उनले भने, प्रमुख प्रतिपक्ष कमजोर भएको होइन, संयम भएको हो ।पार्टीले खबरदारी नगरेको नभई सरकारले नसुनेको उल्लेख गर्दै एमाले उपमहासचिव प्रदीप ज्ञवालीले फागुन ८ देखि सुरु हुने केन्द्रीय कमिटी बैठकले संघर्षका कार्यक्रम घोषणा गर्ने बताए । एमालेले राष्ट्रिय सरोकार, अर्थतन्त्र सुधार, महँगी, सुशासनलगायत विषयमा खबरदारी गर्दै आएको छ, उनले भने, सरकारले नसुनेझैं गरिरहेको छ । अब केन्द्रीय कमिटी बैठक गरी सरकारले सुन्ने गरी संघर्षका कार्यक्रम तय गर्छौं । उनले सदनदेखि सडकसम्म एमालेले जनपरिचालन गर्ने तयारी गरेको बताए । सरकारले आफ्नो अकर्मण्यतालाई ढाकछोप गर्न प्रमुख प्रतिपक्षलाई आरोप लगाएको छ । हामी समाधानसहित खबरदारी गर्नेछौं, उनले भने । उनले ललिता निवास, सुन काण्डलगायत मुद्दामा गठबन्धन र आफ्ना नेताहरूलाई जोगाउने काम गरेको आरोप लगाउँदै एमालेले सरकारको कामकारबाहीमाथि दबाबमूलक निगरानी थाल्ने चेतावनी दिए ।"
"लोकतान्त्रिक सहकार्य, वामपन्थी एकता","नेपाल कम्युनिस्ट पार्टीको स्थापनाकालदेखि नै नेपाली समाजका दुई विशाल पहाड सामन्तवाद र साम्राज्यवादको अन्त्य गरी जनवादी क्रान्तिको कार्यभार पूरा गर्ने लक्ष्य लिइएको थियो । सशस्त्र र शान्तिपूर्ण, वैधानिक र अवैधानिक, खुला र भूमिगत विद्रोह र आन्दोलनको परिणामतः नेपाल जनवादी क्रान्तिको मूल कार्यभार पूरा गर्दै समाजवादी क्रान्ति तयारीको चरणमा प्रवेश गरेको छ । हाम्रो पार्टीको २०७९ पुस १११८ मा सम्पन्न आठौं राष्ट्रिय महाधिवेशनले २१ औं शताब्दीको भूमण्डलीकृत वित्तीय एकाधिकार पुँजीवादको विश्लेषणसहित समाजवादी क्रान्तिको मौलिक कार्यदिशा संश्लेषण गरेको छ । २१ औं शताब्दीमा समाजवादको नेपाली बाटो दस्तावेजमा नेपाली समाजवादी क्रान्तिको वस्तुगत र आत्मगत आधार, समाजवादको तयारीका निम्ति कम्युनिस्ट क्रान्तिकारीहरूको कार्यभार र आगामी बाटोबारे महत्त्वपूर्ण संश्लेषण गरिएको छ । समाजवादी क्रान्तिको कार्यदिशामा पूर्णताको अर्थमा नभएर प्रारम्भिक गोरेटाका रूपमा संश्लेषित उक्त निष्कर्षलाई आगामी विशेष राष्ट्रिय महाधिवेशनबाट थप परिष्कृत र मूर्तिकृत गर्ने संकल्प गरिएकाले आठौं महाधिवेशनको संश्लेषणले नयाँ उचाइबाट बहसको माग गर्छ । हरेक राजनीतिक क्रान्तिको सफलता र असफलताको अन्तर्यमा विचारधारात्मक राजनीतिक कार्यदिशाको सर्वोपरि भूमिका रहन्छ । सही विचारधारा र कार्यदिशाको जगमा नै हरेक देशको कम्युनिस्ट आन्दोलनले चुनौतीलाई अवसरमा बदल्ने सामर्थ्य राख्छ । तसर्थ, निरन्तर विचारको विकासको प्रक्रियाबाट नै कम्युनिस्ट आन्दोलनका विद्यमान चुनौतीलाई छिचोल्न सक्छौं र समाजवादको आधार तयार पार्न सक्छौं भन्ने यथार्थमा सिंगो पार्टीको एकमत बुझाइ आवश्यक छ । आजको विश्व परिस्थिति मार्क्सएंगेल्स, लेनिनस्टालिन, माओत्सेतुङ तथा १९ औं र २० औं शताब्दीमा विश्वका विभिन्न मुलुकमा सम्पन्न क्रान्तिहरूको वस्तुगत धरातलसँग मेल खाँदैन । मुनाफाको लालसासहित अगाडि बढेको औद्योगिक पुँजीवाद आफ्नो विकासका अनगिन्ती घुम्ती र मोड पार गर्दै साम्राज्यवाद, भूमण्डलीकृत साम्राज्यवाद, वित्तीय एकाधिकार पुँजीवाद हुँदै भूमण्डलीकृत वित्तीय एकाधिकार पुँजीवादको चरणसम्म आइपुगेको छ । यो यहीं रोकिनेवाला पनि छैन । तसर्थ, पुँजीवाद विकासको परिदृश्यमा कम्युनिस्ट एवं समाजवादी शक्तिहरूले समेत विश्व परिस्थितिमा आएको हेरफेर, उत्पादन पद्धतिको चरित्रमा आएको परिवर्तन, भूराजनीतिक अवस्थिति र सन्तुलनलाई विश्लेषण गर्दै आफ्नै देशको मौलिकता र विशिष्टतासहितको राजनीतिक कार्यदिशाको छनोट गर्नु आजको अनिवार्य आवश्यकता हो । जतिबेला मार्क्सएंगेल्स कम्युनिस्ट घोषणापत्र लेख्दै हुनुहुन्थ्यो, त्यतिबेलाको विश्व परिस्थिति भर्खर सामन्तवादको अन्त्य र पुँजीवादको उदयको अवधि थियो । तत्कालीन परिस्थितिमा मार्क्सएंगेल्सले सामन्तवादभन्दा औद्योगिक पुँजीवाद प्रगतिशील भएको निष्कर्ष निकाल्दै पुँजीवादी व्यवस्था मुनाफाको असीमित लालसामा केन्द्रित भएकाले त्यसको पतन अनिवार्य भएको संश्लेषण गर्नुभएको थियो । त्यही प्रस्तावनामा टेकेर मुख्यतः युरोप र अन्य विकसित मुलुकमा मजदुर आन्दोलन संगठित मात्र भएनन्, समाजवादको बहसले पनि तीव्रता लिँदै गयो । यसले समाजवादी धारा र संशोधनवादी धाराबीच स्पष्ट मार्गचित्र कोर्न र वैज्ञानिक समाजवादको व्यवस्थित मार्गचित्र विकासका निम्ति ऐतिहासिक योगदान गर्यो । औद्योगिक उत्पादनमा केन्द्रित रहेकाले अतिरिक्त मूल्यको शोषण र विभेदकारी व्यवस्था हुँदाहुँदै पनि उत्पादनशील चरित्रको भएका कारण पुँजीवाद एक हदसम्म प्रगतिशील नै थियो । तर, मुनाफाको होडमा अधिक उत्पादनको लालसाले पुँजीवाद राष्ट्रिय सीमा नाघेर विश्वव्यायीकरणको दिशामा अग्रसर रह्यो । त्यसले पुँजीवादको प्रगतिशील चरित्रमा ह्रास मात्र आएन, अपितु राष्ट्रिय शोषणको चरित्रमा अन्तर्राष्ट्रियकरण पनि हुँदै गयो । २० औं शताब्दीको प्रारम्भसम्म आइपुग्दा औद्योगिक पुँजीवाद भूमण्डलीकृत साम्राज्यवादमा परिणत हुँदै गयो । त्यही विश्लेषणका आधारमा लेनिनले अन्तरसाम्राज्यवादी अन्तरविरोधका बीच राजनीतिक, आर्थिक दृष्टिले पिछडिएको एउटा मुलुकमा पनि समाजवाद सम्भव छ भन्ने तथ्य सैद्धान्तिक रूपमा मात्रै अगाडि सार्नुभएन, सन् १९१७ मा अक्टोबर क्रान्तिमार्फत आफ्नो सैद्धान्तिक प्रस्तावनाको व्यावहारिक औचित्यसमेत प्रमाणित गर्नुभयो । सशस्त्र विद्रोहको कार्यदिशामा आधारित रूसी समाजवादी क्रान्ति विश्वक्रान्तिको नयाँ मोडेलका रूपमा समेत स्थापित रह्यो ।पहिलो विश्वयुद्धको समाप्तिपछि दार्शनिक, सैद्धान्तिक र भौतिक शक्तिका दृष्टिले समाजवादी धारा बलशाली बन्दै गयो । त्यही पृष्ठभूमिमा स्थापित चिनियाँ कम्युनिस्ट पार्टीले अर्धसामन्ती र अर्धऔपनिवेशिक चरित्र भएको मुलुकमा गाउँले सहर घेर्ने रणनीतिमा आधारित दीर्घकालीन जनयुद्धको माध्यमबाट क्रान्ति सम्पन्न गर्न सकिने निष्कर्ष अगाडि सार्यो । २० औं शताब्दीको तेस्रो दशकदेखि सुरु भएको विश्व आर्थिक मन्दीको समेत पृष्ठभूमिमा पुँजीवादी शक्तिहरूले संकटमोचनको नयाँ सूत्र अगाडि सारे, जसले भूमण्डलीकृत साम्राज्यवादलाई वित्तीय साम्राज्यवादमा रूपान्तरित गर्यो । माओत्सेतुङको नेतृत्वमा सामन्तवाद र साम्राज्यवादको गठजोड रहेको तेस्रो मुलुकहरूमा मजदुरकिसानको एकतामा आधारित दीर्घकालीन जनयुद्धको बाटोबाट क्रान्ति सम्पन्न गर्ने कार्यदिशा संश्लेषण गरियो । सन् १९४९ मा सम्पन्न चिनियाँ नयाँ जनवादी क्रान्ति त्यसैको उत्कर्ष थियो ।बीसौं शताब्दीले महान् क्रान्ति र भयानक प्रतिक्रान्तिको सामना गर्नुपर्यो । सोभियत संघको विघटनपछि पुँजीवादी शक्तिहरू बहुध्रुवीय विश्वको अन्त्य र पुँजीवादी ध्रुव निर्विकल्प भएको निष्कर्षमा मात्र पुगेनन्, त्यही निष्कर्षमा आधारित भएर एकल विश्वव्यवस्थाको प्रयास अगाडि बढाउने कोसिससमेत गरे । तर, २१ औं शताब्दीको तेस्रो दशकसम्म आइपुग्दा विश्व व्यवस्थामा गुणात्मक हेरफेर भएको छ । पुँजीवादी विश्लेषकहरू एकल ध्रुवीय विश्व व्यवस्था असम्भव रहेको निष्कर्षमा मात्र पुगेका छैनन्, बहुध्रुवीय विश्वले नै पुँजीवादी अति उत्पादन र हिंसाका कारण पर्यावरण र विश्व मानव जातिको भविष्यमाथि परेको संकटमा समाधान दिनसक्ने बताइरहेका छन् । गत कात्तिकमा संयुक्त राष्ट्रसंघका महासचिव एन्टोनियो गुटेरेसले नेपाल भ्रमणका क्रममा विकसित मुलुकहरूको औद्योगिक उत्पादन र विश्वव्यापी द्वन्द्वका कारण नेपाललगायत हिमालय देशले भयानक प्राकृतिक प्रकोप सामना गर्नुपरेकामा जोड दिनुभएको थियो । नेपालको संघीय संसदलाई सम्बोधन गर्दै उहाँले एकध्रुवीय विश्व समाधान नभई संकटको कारक भएकाले बहुध्रुवीय विश्वको अनिवार्यतामाथि गहन विचार प्रस्तुत गर्नुभयो । उल्लिखित सन्दर्भले समेत २० औं शताब्दीको विश्वव्यवस्था, वर्तमान परिस्थिति र शक्ति सन्तुलनमा गुणात्मक परिवर्तन आएको तथ्य प्रमाणित हुन्छ ।नेपाली जनताको सात दशक लामो संघर्ष र बलिदानपछि संघीय लोकतान्त्रिक गणतन्त्रको स्थापना भएको छ । क्रान्तिका उपलब्धिहरूको संश्लेषणसहित २०७२ सालमा जारी संविधानले समाजवादउन्मुख राज्य निर्माणको परिकल्पना मात्र गरेको छैन, आम जनताका सरोकारका विषयलाई मौलिक हकका रूपमा परिभाषित गर्दै समाजवाद निर्माणको ढोका खोलिदिएको छ । यहाँ प्रश्न संविधानतः प्राप्त अधिकारप्रतिको समान बुझाइ, कार्यान्वयनको तत्परता र प्रगतिशील विषेशतासहित रूपान्तरणको हो । यसका निम्ति कम्युनिस्ट एवं वामपन्थी शक्तिहरूले एकताबद्ध पहल लिनुपर्ने हुन्छ । हाम्रो पार्टीले साम्राज्यवादविरोधी शक्तिहरूका विरुद्ध वामपन्थी तथा लोकतान्त्रिक शक्तिहरूबीच सहकार्य र वामपन्थी शक्तिहरूबीचको एकतामा निरन्तर जोड दिँदै आएको प्रस्ट नै छ ।जनयुद्ध र ऐतिहासिक जनआन्दोलनको बलमा हामीले संघीय लोकतान्त्रिक गणतन्त्रको संविधान प्राप्त गरेका छौं । परिवर्तनकारी संघर्षकै बलमा गणतन्त्र, संघीयता, समावेशी लोकतन्त्र, धर्मनिरपेक्षता, सामाजिक न्याय स्थापित भएको छ र समाजवादउन्मुख राज्य निर्माणको संकल्प संविधानको प्रस्तावनामा नै लेखिएको छ । यो सामान्य विषय होइन । यद्यपि, राजनीतिक व्यवस्थामा आएको गुणात्मक परिवर्तनअनुरूप जनताको जीवनमा परिवर्तन ल्याउने कार्यभारका निम्ति अझै ठूलो मिहिनेत र संघर्ष गर्नुपर्ने स्थिति हाम्रोसामु छ । संघीय लोकतान्त्रिक गणतन्त्रको संविधानले परिकल्पना गरेअनुरूपका सङ्घीय कानुन निर्माण गरी परिवर्तनलाई संस्थागत गर्ने प्रक्रिया पूर्ण भइसकेको छैन । यही संक्रमणकालको फाइदा उठाएर देशलाई फेरि प्रतिगामी दिशामा धकेल्न पुनर्उत्थानवादी शक्तिहरू विभिन्न ढंगले चलखेल गर्न खोज्दै छन् । तसर्थ, संविधानको प्रगतिशील कार्यान्वयनमार्फत परिवर्तनका मुद्दाहरू संस्थागत र सुदृढ गर्नुपर्ने कार्यभारलाई हामीले गम्भीरतापूर्वक लिनुपर्छ ।हाम्रो संविधानका मूलतः तीन खम्बा छन् गणतन्त्र, संघीयता र धर्मनिरपेक्षता । यीमध्ये कुनै एकमाथि प्रहार हुँदा त्यसको प्रभाव सिंगो व्यवस्थामाथि नै पर्न जान्छ । तसर्थ, संघीय लोकतान्त्रिक गणतन्त्रविरुद्ध हुने कुनै प्रकारका षड्यन्त्र परिवर्तनकारी शक्तिका निम्ति मान्य हुँदैनन् । यिनै प्राप्त उपलब्धिमा टेकेर संविधानको प्रगतिशील कार्यान्वयनमा जोड दिँदा अगाडि बढेर मात्र समाजवादको आधार तयार पार्न सकिन्छ ।ठोस परिस्थितिको ठोस विश्लेषण मार्क्सवादको सबैभन्दा ठूलो प्रस्तावना र पुँजी हो । मार्क्सवाद मानव जातिमाथि हुने सबै प्रकारका शोषण, विभेद र उत्पीडनका विरूद्धको दर्शन हो । चाहे वर्गीय होस्, जातीय, क्षेत्रीय वा अन्य कुनै पनि प्रकारको उत्पीडन । मार्क्सवादले ती सबै उत्पीडनको विरोध र मानवमुक्तिको वकालत गर्दछ । तसर्थ, कुनै पनि देशको ठोस परिस्थितिका आधारमा कम्युनिस्ट पार्टी र परिवर्तनकारी शक्तिले लिने नीति र राजनीतिक कार्यदिशा पनि सम्बन्धित देश, काल वा परिस्थितिमा निर्भर रहन्छ । नेपालको सन्दर्भमा यहाँ वर्गीय मात्र होइन, जातीय, क्षेत्रीय, लैंगिक र सांस्कृतिक उत्पीडन पनि छ । यस्तो मुलुकमा कुनै पनि कम्युनिस्ट पार्टीले वर्गीय मुद्दाका साथै जातीय, क्षेत्रीय, लैंगिक र सांस्कृतिक मुक्तिको प्रश्नलाई सँगसँगै उठाउँछ र उठाउनुपर्छ । यो नै साँचो अर्थमा मार्क्सवादको सही बुझाइ र सही प्रयोग पनि हो । तसर्थ, यो दार्शनिक एवं सैद्धान्तिक मान्यतामा सिंगो पार्टी र सम्पूर्ण परिवर्तनकारी शक्ति एकीकृत हुनैपर्छ ।हाम्रो पार्टी विधान अधिवेशन हुँदै विशेष राष्ट्रिय महाधिवेशनको पूर्वसन्ध्यामा छ । जहाँ विचार, राजनीति, कार्यदिशा र संगठनमा केन्द्रित रहेर २१ औं शताब्दीको कम्युनिस्ट पार्टी र समाजवादी कार्यदिशाकेन्द्रित बहस हुनेछ । उक्त बहसले कार्यदिशाको बुझाइमा रहेको अस्पष्टता, त्यसको थप व्याख्या र परिमार्जनसहितको विकास प्रक्रियामा गुणात्मक योगदान पुर्याउने हाम्रो विश्वास छ । विशेष महाधिवेशनलाई केन्द्रमा राखेर अगाडि बढाइएको यस प्रकृतिको छलफलले हजारौं टाउकाको केन्द्रीकरणभित्र नै सही विचार र कार्यदिशाको भविष्य अन्तर्निहित रहन्छ भन्ने तथ्यलाई फेरि एकपटक प्रमाणित गर्नेछ ।३० वर्षदेखि विचार र नीतिका दृष्टिले सिंगो देश हाम्रो वरिपरि संकेन्द्रित छ । तर, जनमत र संगठनात्मक जीवनका दृष्टिले माओवादी आन्दोलनले क्षयीकरणको सामना गर्नु परिरह्यो । हाम्रो पार्टीको नेतृत्वमा सरकार गठन भएयता सामाजिक न्याय, सुशासन र समृद्धिको प्राथमिकतासहित गरिएका कामकारबाहीले पार्टी पुनर्निर्माणका निम्ति महत्त्वपूर्ण आधार तयार पारेको छ । गत भदौदेखि पुससम्म सञ्चालित जनतासँग माओवादी ः विशेष रूपान्तरण अभियान ले पार्टी पुनर्निर्माणको संगठनात्मक जग बसालेको छ । वैज्ञानिक र व्यवस्थित पार्टीले मात्र आफूलाई आत्मगत रूपमा संगठित र सुदृढ गर्दै विद्यमान राजनीतिक चुनौतीलाई सम्भावनामा रूपान्तरण गर्न सक्छ । यसका निम्ति पार्टीको संगठनात्मक जीवनमा देखापरेको अकर्मण्यता, अराजकता, विधिहीनताको स्थिति अन्त्य गर्दै व्यवस्थित पार्टी निर्माणमा अग्रसर हुनुपर्छ । नेपाली समाजको रूपान्तरणका निम्ति सञ्चालित जनयुद्धको २९ औं वार्षिकोत्सवको अवसर पारेर आयोजना गरिएको विधान अधिवेशनले पार्टीको संगठनात्मक जीवनलाई व्यवस्थित र सुदृढ तुल्याएको छ । समाजवादी क्रान्तिको व्यवस्थित तयारी गर्ने विशेष महाधिवेशनको तयारीका निम्ति यसले महत्त्वपूर्ण आधार खडा गरेको छ ।"
बसाइँसराइको अर्को प्रभाव: विद्यार्थीविहीन विद्यालय,"ग्रामीण क्षेत्रका सामुदायिक विद्यालयले विद्यार्थी नै नपाउने समस्या हरेक वर्ष बढ्दै गएको छ । सयौं विद्यालय यस्ता छन् जहाँ कक्षामा दुईचार जना विद्यार्थी पनि छैनन् । न्यून विद्यार्थी भएका विद्यालय गाभ्ने वा खारेज गर्ने सरकारको नीति छ । तर फरक कक्षा, फरक पाठ्यक्रम र पाठ्यपुस्तकका विद्यार्थी एकै समयमा एकै कोठामा बसेर पढ्दा सरकारको काम त सजिलो भएको होला, तर विद्यार्थीका लागि गुणस्तरीय शिक्षा असम्भव भएको छ । कतिपय विद्यालय त एक जना पनि विद्यार्थी नहुँदा खुलिरहेका छन्, शिक्षककर्मचारीले तलब लिनुपर्ने भएकाले हाजिर गरेर औपचारिकता पूरा गरिरहेका छन् । यसले राज्यको खर्च मात्र बढाइरहेको छ । अर्कोतिर विद्यार्थी बढी भएका कतिपय सामुदायिक विद्यालयमा शिक्षकको दरबन्दी नै अभाव छ । यसले विद्यार्थीको आवश्यकता, सरकारको सेवा प्रवाह र देशको ढुकुटीबीचको तालमेल सबै हराएको छ । यी समस्याका विषयमा सम्बन्धित विद्यालय र सरकार कारण पहिल्याउन तथा समाधान खोज्न गम्भीर देखिँदैनन् । सामुदायिक विद्यालयमा विद्यार्थी संख्या कसरी घटिरहेको छ भन्ने बुझ्न कर्णालीका केही विद्यालयको तथ्यांक हेरे पुग्छ । सल्यानको कालीमाटी७ स्थित मनकामना प्राथमिक विद्यालयमा गत वर्ष सात विद्यार्थी थिए, अहिले एक जना पनि छैनन् । कक्षा ३ सम्म पढाइ हुने त्यस विद्यालयका प्रधानाध्यापक र कार्यालय सहयोगी विद्यालय नियमित जान्छन्, हाजिरी लगाउँछन् र घर फिर्छन् । डोल्पाको मुड्केचुला५ को महादेव प्राविमा दुई जना शिक्षकको दरबन्दी छ, विद्यार्थी ३ जना मात्रै छन् । कर्णालीको राजधानी रहेको सुर्खेत जिल्लाकै अधिकतर प्रावि १० जनाभन्दा थोरै विद्यार्थीका भरमा चलिरहेका छन् । १० जनाभन्दा कम विद्यार्थी रहेका विद्यालय प्रदेशभरमा १ सय ५७ वटा छन् । सामुदायिक विद्यालयमा विद्यार्थीलाई कसरी आकर्षित गर्ने भन्ने प्रश्नको उत्तर विद्यार्थी चाप रहेका सामुदायिक विद्यालयले नै दिन्छन् । जसले पर्याप्त भौतिक पूर्वाधार र जनशक्ति व्यवस्था गरेका छन्, नियमित पढाउँछन्, स्तरीय ज्ञान दिन्छन्, अतिरिक्त क्रियाकलाप गराउँछन्, त्यहाँ विद्यार्थीको भीड छ । टाढाटाढाका अभिभावकले डेरामा राखेर छोराछोरीलाई पढाइरहेका छन् । स्वाभाविक हो, अभिभावकहरू आफ्ना सन्तानलाई राम्रो विद्यालयमा पढाउन चाहन्छन् । राम्रो पढाउने र अंग्रेजी पनि सिकाउने अभिभावकको चाहनाकै कारण निजी विद्यालय फस्टाएका हुन् । ग्रामीण क्षेत्रबाट बसाइँसराइ गर्नुको एउटा कारण सन्तानलाई गुणस्तरीय शिक्षा दिलाउने अभिलाषा पनि हो । विद्यालय तहको शिक्षा अहिले स्थानीय सरकारले हेर्छ । स्थानीय सरकार र प्रधानाध्यापकको दृढ अठोटले विद्यालय शिक्षामा सुधार ल्याउन सकिन्छ । दरबन्दीअनुसार दक्ष र योग्य शिक्षक व्यवस्था गरेर नियमन र अनुगमन गर्न सके मात्र पनि पठनपाठन सुधार हुन सक्छ । उनीहरूलाई अभिमुखीकरण र तालिमबाट विषयवस्तु र शिक्षण शैलीमा अद्यावधिक गराइरहनुपर्छ । विद्यालय भवन, शौचालय, खानेपानीजस्ता पूर्वाधार व्यवस्थित हुनुपर्छ । शैक्षिक वातावरण पनि सौहार्द हुनुपर्छ । प्रधानाध्यापक र शिक्षक, प्रधानाध्यापक र स्थानीयबीच समझदारी अभावले पनि धेरै विद्यालयमा समस्या बढाएको देखिन्छ । संविधानले शिक्षालाई मौलिक हकअन्तर्गत राख्दै आधारभूत तहसम्मको शिक्षा अनिवार्य र निःशुल्क पाउने हक हुनेछ भनेको छ । विद्यालय र स्थानीय सरकारले अनिवार्य र निःशुल्क शिक्षाको प्रबन्ध गरेर मात्र पुग्दैन, गुणस्तरीय शिक्षा दिलाउनुपर्छ भन्ने बुझ्नुपर्छ । सेवा क्षेत्रभित्र बालबालिका नै नभएर विद्यालय विद्यार्थीविहीन भएको वा अति न्यून संख्यामा रहेको भए खारेज गर्नु वा गाभ्नुको विकल्प देखिँदैन । विद्यालय खारेजी वा गाभिएका कारण त्यस क्षेत्रका बालबालिकाले टाढाको अर्को विद्यालयमा धाउनुपर्ने वा डेरा नै बस्नुपर्ने अवस्था आउन सक्छ । यही कारणले कतिपय बालबालिका विद्यालय नजान सक्छ, गए पनि बीचैमा छाड्न सक्छन् । त्यस्ता विद्यार्थीका लागि सुरक्षित र व्यवस्थित छात्रावास व्यवस्था गर्न सक्नुपर्छ । सेवा क्षेत्रभित्र प्रशस्तै बालबालिका भए गुणस्तरीय शिक्षा प्रदानमार्फत नतिजा सुधार गर्दै विद्यालयले आकर्षण बढाउनुपर्छ । बसाइँसराइले गाउँ नै रित्तिएर कतिपय विद्यालय विद्यार्थीविहीन बनेका हुन् । बसाइँसराइ पूरै अन्त्य गर्न सकिँदैन तर सरकारले चाहे कम गर्न सकिन्छ । त्यसका लागि सरकारले सेवासुविधा विकेन्द्रीकरण गर्न सक्नुपर्छ । पछिल्लो समय पूर्वाधारतर्फ सडक निर्माणले प्राथमिकता पाएको छ तर यो मात्रै पर्याप्त छैन । कम्तीमा आधारभूत स्वास्थ्य सेवा गाउँमै सुनिश्चित भयो, विद्युत्, खानेपानी, सञ्चारजस्ता सुविधा, उद्यम एवं रोजगारीको अवसर उपलब्ध हुन सक्यो, गुणस्तरीय शिक्षा पाउने अवस्था बन्यो भने बसाइँसराइ मानिसको प्राथमिकतामा नपर्न सक्छ । त्यसैले सरकारले बसाइँसराइ रोकथाम गर्ने नीति तथा कार्यक्रम ल्याउनुपर्छ । बसाइँसराइ नियन्त्रण हुन सके सामुदायिक विद्यालय बन्द हुने क्रम घट्न सक्छ ।"
गाउँको शिक्षा र सुनौलो भविष्य,"शिक्षा राज्य निर्माणको गर्ने सुनौलो आधार हो । शिक्षा राज्यको मेरुदण्ड हो । शिक्षा राज्यको विकास निर्माणको संवाहक हो । शिक्षाबिना देश समृद्धि र सुखी हुन सक्दैन । शिक्षाबिनाको राज्यको कल्पना गर्न सकिँदैन । हाम्रो देशमा शिक्षा त जनताले थोरबहुत पाएका छन् तर जसरी पाउनुपर्ने र दिनुपर्ने हो, त्यो एउटा औपचारिकतामा मात्र सीमित भएको भान हुन्छ । देशको सुगम ठाउँमा शिक्षाका क्षेत्रमा राम्रो विकास त भएको छ । जनताले आफ्नो हैसियतअनुसार शिक्षा पाउने गरेका छन् । आखिर जहाँ पढे पनि शिक्षा र ज्ञान प्राप्त गर्नु हो । देशको दूरदराजका जिल्ला र गाउँमा विद्यालय छन्, भौतिक पूवार्धार सीमित छन्, विद्यालयमा पढाउने शिक्षक छन् तर विद्यार्थी नगन्य छन् । राज्यको लगानी शिक्षामा जसरी हुनुपर्ने हो, त्यो भएको पाइँदैन । भौतिक पूर्वाधारले मात्रै पनि विद्यालयमा विद्यार्थी पढ्न आउने होइन, समग्र शैक्षिक अवस्था, शिक्षकबाट विद्यार्थीले पाउने शिक्षा र हासिल गरेको नतिजा कस्तो छ त्यसमा भर पर्छ । देशका विकट गाउँका सरकारी विद्यालयहरू रुग्न अवस्थामा पुगेका छन् । न विद्यार्थी छन् न त पढाइ नै हुन्छ, मात्र शिक्षक र कर्मचारीले तलब खाएर दिन बिताउँछन् । अवसरको कमीले पनि आज गाउँमा विद्यार्थीको संख्या कम भएको छ । सडक, बिजुली, स्वास्थ्यलगायतका दैनिक जीवनमा आवश्यक पर्ने स्रोतसाधन र सुविधाको कमीले गाउँबाट सहरमा बसाइँसराइ चलिरहेको छ । विकट क्षेत्रमा विद्यालयमा विद्यार्थीविहीन हुनुका कारण यिनै हुन् ।व्यवस्थापकीय कमजोरी, राजनैतिक थलो र विद्यार्थीप्रति विद्यालय व्यवस्थापन र शिक्षकको कमजोरीले गर्दा आज सरकारी विद्यालय खाली हुने अवस्थामा पुगेको छ । आफ्नो जिम्मेवारी सही ढंगले निर्वाह नगर्नु नै सरकार र विद्यालय प्रशासनको उपज हो यो । एकातिर सरकारी विद्यालयमा राज्यले अरबौं लगानी गर्ने अर्कोतर्फ निजी विद्यालय खोल्न मनलाग्दी तरिकाले सरकारले स्वीकृति दिनुले पनि यो अवस्था आएको हो । आज विकट क्षेत्रका सरकारी विद्यालयमा विद्यार्थी नभएको जस्तै अबको केही वर्षमा देशका सुगम र सुविधा सम्पन्न ठाउँका सरकारी विद्यालयमा पनि आउन सक्छ । काठमाडौंमा पनि यो अवस्था केही वर्षपछि आउँछ । शिक्षाको अवस्था सुधारका लागि जबसम्म सरकारले पूर्णरूपमा आफ्नो जिम्मेवारी निर्वाह गर्दैन र शिक्षकले सही ढंगबाट जिम्मेवार भएर पढाउँदैनन् अनि समुदायले आफ्नो क्षेत्रको विद्यालयलाई सुधार गर्न हरसम्भव प्रयास र इच्छाशक्ति देखाउँदैन्, तबसम्म सरकारी विद्यालयमा विद्यार्थी आकर्षण बढ्दैन । भगवान पुडासैनी, जोरपाटी, काठमाडौं"
पक्षपाती प्राज्ञ,"प्रधानमन्त्री हुनेबित्तिकै पुष्पकमल दाहालले केही सुधार गर्दै सुशासनको प्रत्याभूति दिने कुरा पनि गर्नुभएको थियो । तर प्रधानमन्त्रीको वचनलाई कर्मचारी तन्त्रले साथ दिएको देखिँदैन । कर्मचारी प्रशासन सरकारकै एक अंग हो । त्यो अंगले साथ नदिए सरकार सफल हुने सम्भावना नै हुँदैन । एउटा सानो उदाहरण मसँग छ । २०७९ मंसिरमा मैले राष्ट्रिय परिचयपत्रको फाराम भरेको थिएँ, त्यति बेला त्यहाँका कर्मचारीले बढीमा १ वर्षभित्र परिचयपत्र आइसक्छ भनेका थिए, तर अहिलेसम्म राष्ट्रिय परिचयपत्र आएन । म सोध्न पनि २३ पटक गएँ । यो त हदैसम्मको ढिलाइ होइन ? यस्तै २०७९ फागुनमा साहित्यकार परिचयपत्रका लागि फाराम भरी नेपाल प्रज्ञा प्रतिष्ठान कमलादीमा बुझाएको थिएँ, मलाई २ महिनाभित्रै परिचयपत्र आउँछ भनिएको थियो तर अझै आएन । मैले ११ वर्षको हुँदा कवितामा भोजपुर जिल्ला प्रथम भएँ । हालसम्म झन्डै ५ दर्जन जति पुरस्कार तथा मानसम्मान प्राप्त गरिसकेको छु । झन्डै डेढ दर्जन पुस्तक प्रकाशन गरिसकेको छु । नेपाली साहित्य, प्राध्यापन, पत्रकारिता, ग्रन्थ वा पत्रिका सम्पादन, भाषा सम्पादन तथा ज्योतिषमा सेवा गरेको पनि ४ दशकभन्दा बढी भयो । तर लेख्न थालेको २३ वर्ष मात्र भएकाले पनि साहित्यकार परिचयपत्र प्राप्त गरेको देखियो । माओवादी सरकारको पनि यस्तो पक्षपात ? म हाल स्वतन्त्र लेखक हुँ । हिजो माओवादीले हिंसात्मक क्रान्ति गर्दा म त्यसको विरुद्ध थिएँ, तर माओवादीले लोकतन्त्रलाई आत्मसात गर्दै निर्वाचन प्रणालीलाई स्विकारेपछि म उसको विरोधी छँदै छैन ।म लोकतन्त्र मान्ने मान्छे भएकाले माओवादी निर्वाचित भएर आएको विषयलाई पनि मैले स्वीकार गरेको हुँ । म सधैं शान्तिपूर्ण विरोधको पक्षपाती हुँ । सिद्धान्तमा म प्रजातान्त्रिक समाजवादी हु, लेखनमा स्वतन्त्र र विचारमा महाकवि देवकोटावादी हुँ । मलाई यसरी अवरोध नगरेको भए म माओवादीलाई धन्यवादै दिन्थेँ । अहिले प्रज्ञा प्रतिष्ठानका पदाधिकारीले माओवादीको साख बढाउनेभन्दा घटाउने काम गरेको मैले अनुभूति गरेको छु । लोकतन्त्रमा हुकुमीतन्त्र वा पक्षपाती विषयले प्रश्रय नपाओस् । रत्ननिधि रेग्मी शुक्राचार्य, महाकवि देवकोटा आश्रम, काठमाडौं"
त्रिवि भावी उपकुलपतिका चुनौती,"नोदनाथ त्रिताल, पनौती२, काभ्रे"
'सरकार यही शैलीमाचल्छ भने कांग्रेस गठबन्धनबाट अलग्गिनुपर्छ',"पार्टीको नेतृत्व नै तयार भएन भने चार वर्षभित्रै महाधिवेशन हुन्छ भन्ने विश्वास तपाईंलाई छ ? यसमा स्वार्थहरू बाझिएका छन् । हामी ४ वर्षभित्रै गर्न चाहन्छौं, लम्ब्याउन चाहनेहरू पनि हुनुहुन्छ । अहिले पार्टीका आम साथीले महसुस गर्नुपर्ने के हो भने ०८२ भित्र महाधिवेश गर्नुपर्छ । विधानमा उल्लेख भए पनि कतिपय कुरा स्वविकेकीय जस्तो पनि देखिएको छ । यी कुरालाई अत्यन्तै बाध्यकारी बनाउनुपर्ने रहेछ । बाध्यकारी नबनाएसम्म सबै कुरा कार्यान्वयन नहुने रहेछ । ०८२ मा महाधिवेशन गर्ने सन्दर्भमा महासमितिले क्यालेन्डर तोक्नुपर्छ । सदस्यता वितरण, तल्लो तहको अधिवेशनको प्रक्रियालगायत तहगत महाधिवेशन हुँदै आएपछि मात्र केन्द्रमा हुन्छ । केन्द्रीय महाअधिवेशनमा पुग्नका लागि सदस्यता वितरणको प्रक्रिया अवधि तोक्नेदेखि माथिसम्मको कामको तालिकासहित क्यालेन्डर लागू गर्नुपर्छ । यो महासमितिबाट पास गरेर जानुपर्छ । त्यसले सभापतिलगायत सबैलाई दबाब पुग्छ । निर्वाचनमा प्रतिस्पर्धा गर्ने तयारीको सवालसँग जोडिएको कुरा मात्रै होइन भोलिको नेतृत्वसँग जोडिएको विषय पनि हो । पार्टीको सम्पूर्ण कुरा महाधिवेशनसँग जोडिएकाले पनि ०८२ भित्र महाधिवेशन गर्नुपर्छ भन्नेमा सबै सहमत रहने परिस्थिति बन्छ । चुनावी गठबन्धनमा जान हुँदैन, गठबन्धनका कारण वैचारिक पक्ष कमजोर भयो भन्ने आवाज उठेका छन् । यसमा पनि कुनै निर्णय लिने सम्भावना देख्नुहुन्छ ? यो विषयमा महासमिति बोलेन भने पार्टीका आममान्छेले नरुचाए पनि गठबन्धन भइरहन्छ । महासमितिले नै अब आउने निर्वाचनमा गठबन्धन गर्नु हुँदैन, गर्दैनौं भन्नुपर्छ । महाधिवेशनले पनि भन्नुपर्छ । गठबन्धनले कांग्रेसलाई नाफाघाटा के गर्यो, त्यसका आफ्नै तर्क हुन सक्छन् । तर पार्टी वैचारिक रूपमा चल्ने संस्था हो । विचारमै सम्झौता गरेर अघि बढ्ने कुरा पार्टीका लागि उपयुक्त हुँदैन । संगठन पनि विस्तार हुन सक्दैन । ०७९ मा गठबन्धन गरेर निर्वाचनमा गयौं । त्यसपछि त्यही गठबन्धनबाट एक वर्ष सरकार पनि सञ्चालन भयो । त्यसले गठबन्धन ठीक थियो भन्ने कुरा पुष्टि गर्न सकेको छैन । गठबन्धन गर्न उपयुक्त छैन भन्ने कुरा पार्टीका आम सदस्यहरूको धारणा बनेको छ । त्यो धारणालाई आधिकारिकता प्रदान गरेर संस्थागत रूपमा निर्णय गर्न आवश्यक छ । अहिले आइरहेका नेताहरूका प्रतिवेदनमा पनि त्यो कुरा समावेश छ । महासमितिमा पनि यो कुरा पर्याप्त उठान हुन्छ । निर्णय प्रक्रियामा पुग्ने अवस्था बन्छ जस्तो लाग्छ । गठबन्धन गर्दा हामीले सत्ताका निम्ति वैचारिक समर्पण गरेको देख्यौं । १६५ निर्वाचन क्षेत्रमध्ये कांग्रेसले ९१ क्षेत्रमा मात्रै आफ्ना उम्मेदवारलाई उठायो । बाँकी त हाम्रो पार्टीको संगठनमै क्षति पुग्यो । हामीले केके जोडघटाउ गरेर गठबन्धनबाट सत्ता पनि बनायौं । त्यो सत्ताले जनतालाई के दियो त ? कांग्रेस माओवादीसँग मिलेर राम्रो भयो भन्ने महसुस आम जनताले गर्ने अवस्था बनेन । बरु सत्ताका लागि जे पनि गर्ने भनेर कांग्रेसमाथि आरोप लाग्यो । त्यसैले गठबन्धन गर्न कुरालाई संस्थागत निर्णयबाटै रोक्नुपर्छ । आम साथीहरूको धारणा पनि यही छ । यही महासमिति बैठकबाट निर्णय प्रक्रियामा लाने गरी बहस भइरहेको छ ।यसअघि महासमिति, महाधिवेशनले संस्थागत निर्णय गरेका विषय कति नै कार्यान्वयन भएका छन् र ?महासमिति र महाधिवेशनबाटै पास भएका विषय कार्यान्वयन नगरी धरै हुँदैन । यसअघि हामीले धेरै कुरा नेतृत्वको जिम्मा छोड्दियौं तर नेतृत्वले त्यसलाई सत्तामा जाने भर्याङका रूपमा सुविधाजनक रणनीतिको रूपमा उपयोग गर्न खोज्यो । १० वर्षपछि के हुन्छ ? भविष्यको पुस्ताबारे के सोच्ने ? अहिलेको कांग्रेसलाई के हुन्छ भन्ने कसैलाई ख्याल भएन । तत्कालीन रूपमा सत्तासँग जोडिने कुरा सहज भयो । निर्वाचनअघि गठनबन्धन गरेपछि निकटता बढी हुन्छ र निर्वाचनपछि पनि सत्तामा जोडिन सजिलो हुन्छ भन्ने मात्र बुझियो । सधैं यही कोसिस भइरहने भयो । अब संस्थागत निर्णयबाटै यसलाई रोक्नुपर्छ ।गठबन्धनले वैचारिक धरातल कमजोर भयो भन्ने एउटा पक्ष भयो तर कांग्रेसमाथि त धेरै ठूला चुनौती देखिएका छन् । हिजो वैकल्पिक पार्टी थिएनन्, अहिले नयाँ पार्टी आएका छन् । यस्तो बेला गठबन्धन नगरी चुनाव जितिएला भन्ने लाग्छ ? गठबन्धन गर्ने भनेको थोरै भोट भएको एउटा शक्ति अर्को ठूलो शक्तिसँग मिल्ने वा त्यसलाई अर्को ठूलो शक्तिसँग मिल्नबाट रोक्ने हो । यो जित्ने र सत्तामा जाने फर्मुला हो । यो निर्वाचनमा गरेको कामको प्रभाव अर्को निर्वाचनमा पर्छ । महासमितिका सबै सदस्य सत्तासँग जोडिएका हुँदैनन्, उनीहरूलाई सत्ताको लोभ पनि हुँदैन । उनीहरूले गठबन्धन ठीक होइन भन्ने निर्णय गरिसकेपछि नेतृत्वले त्यसलाई भत्काउन सक्दैन । अब आउने निर्वाचनमा हिजोको जस्तो गठबन्धन गरेर जितिन्छजस्तो मलाई लाग्दैन । हिजो डेमोक्रेटिक स्पेसमा हामी मात्रै थियौं, चुनौती दिने कोही थिएन । एकलौटी हुँदा पनि त्यो स्पेसमा कम्युनिस्टहरू छिरायौं, त्यो सैद्धान्तिक समर्पण थियो । राष्ट्रिय मुद्दा उठाउन र कांग्रेसको रूपान्तरणका लागि अब एक्लै चुनाव लड्न सक्नुपर्छ । हामीसँग सैद्धान्तिक प्रस्टता खोजिएको छ । कम्युनिस्टसँग नमिली एक्लै आउनुपर्ने कुरा खोजिएको छ । कमीकमजोरी सच्याएर अघि जान सकियो भने गठबन्धन गरेको भन्दा नगरेकोबाट बलियो बनेर आउने सकिन्छ । निर्वाचनमा एक्लै जान समस्या पर्दैन । यसबीचमा हामी सरकारमा जाँदा आम जनतालाई महसुस हुने गरी काम गरेको देखाउन सक्नुपर्छ । मन्त्रीहरूले गरेका राम्रो कामको फेहरिस्त प्रस्तुत गर्न सक्नुपर्छ । सरकारमा बसिरहने, कुनै उपलब्धि दिन नसक्ने हो भने कांग्रेस झन् कमजोर बन्छ । यसको अर्थ अहिलेको सत्ता गठबन्धन फेर्नुपर्छ भन्ने हो ? गठबन्धन ठीक थियो भनेर कसरी पुष्टि गर्न खोजिँदै छ, त्यसलाई बुझ्नुपर्छ । कांग्रेस ठूलो भयो । केन्द्र र प्रदेशमा कांग्रेस सरकारमा छ भनियो । जसरी पनि सत्तामा जानुपर्छ भनियो । सत्तामा गएर भयो के ? गठबन्धन गरेर सत्तामा गएपछि त लोकप्रिय काम गरेर अर्को पटक कसैसँग गठबन्धन नगर्ने रणनीति बनाए त ठीकै हुन्थ्यो । हामीले एक वर्षभन्दा बढी सरकार चलेको पनि हेर्यौं । यसरी नै सरकार चलिरहने हो भने ०८४ को निर्वाचनमा प्रतिस्पर्धा गर्न सक्ने स्थिति नै बन्दैन । चुनावमा जांँदा मतदातालाई हामीलाई मत देऊ, सरकारमा जान्छौं र जनताको पक्षमा काम गर्छौं भन्ने हो । अहिले सरकारमा बसेर उपलब्धि देखाउन सकेनौं भने जनताले मत दिएर ठूलो पार्टी बनाएका थियौं, सरकारमा हुँदा के काम गर्यौं ? भनेर सोध्छन् । हाम्रो विकल्प खोज्ने स्थिति हामी आफैंले बनाउँदै छौं । कांग्रेस निर्मम र प्रखर ढंगबाट सुशासनको पक्ष र भ्रष्टाचारको विपक्षमा उभिने हो भने मात्र ०८४ मा एक्लैले बहुमत ल्याउँछ । भ्रष्टाचारका मुद्दामा आफैंमाथि छानबिन गराउन तयार हुनुपर्छ । राष्ट्रिय मुद्दाको सबालमा आफ्नो अवधारणा बनाएर अघि जानुपर्छ । यो ४ वर्षमा जनतालाई देखाउन मिल्ने गरी उपलब्धि हासिल गर्न सकियो भने कसैसँग गठबन्धन गर्न पर्दैन । कांग्रेस सत्तामा बसेर कमजोर बन्दै गएको हो । यसका लागि त पार्टीको नेतृत्व अघि बढ्नुपर्ने होला । तपाईंहरूले बोल्दैमा पार्टीको संस्थागत धारणा हुँदैन । नेतृत्व तयार नभएसम्म राजनीति त्यो कोर्समा कसरी जान्छ त ? नेतृत्व यी विषयमा अलमलिएको छ । हाम्रो असन्तुष्टि र भनाइ पनि त्यही हो कि नेतृत्व खरो ढंगले उभिन सकेको छैन । नेतृत्व सुशासनको पक्षमा उभिएर आउनुपर्थ्यो । त्यसले हाम्रो प्रतिबद्धता देखाउन सकिन्थ्यो । अलमलकै कारण हामीमाथि बढी टिप्पणी भइरहेको छ । नेतृत्व खरो रूपमा उत्रिएको भए एउटा सकारात्मक सन्देश बन्न सक्थ्यो । त्यही कारण नेतृत्व परिवर्तन पनि आवश्यक भएको छ । तर यो त प्रक्रियाबाट गर्नुपर्छ । पार्टीलाई त्यसतर्फ लैजान महोल बनाइरहेका छौं । नागरिकले असन्तुष्टि राखेका विषयमा कसरी जाने प्रस्ट दृष्टिकोण चाहिन्छ । त्यो दृष्टिकोणअनुसार चल्ने नेतृत्व भयो भने फेरि नागरिकलाई कांग्रेसको पक्षमा ल्याउन सकिन्छ । जनताको असन्तुष्टिलाई सम्बोधन गरेर जान सके अझै पनि मौका छ ।१४ औं महाधिवेशनबाट नयाँ पुस्ताबाट महामन्त्री, पदाधिकारीलगायत नेतृत्वमा आउनुभयो । तर, यो दुई वर्षका कामले नयाँ पुस्ताप्रति पनि केही गर्न नसकेको भनेर आलोचना हुन थालेको छ नि ? मूल नेतृत्वले सबै परिस्थिति बुझेर पार्टीको भविष्यका लागि विचार गर्नुपर्छ । पार्टी समृद्ध बनाउन उहाँले नै बुझिदिँदा सहज हुने थियो । त्यो स्थिति रहेन । पार्टी पंक्तिलाई हामीले गरिरहेको काम, कुरामा कन्भिन्स गर्न सकेका छैनौं । हाम्रो फरक मतमा आम साथीहरूलाई सहमत गर्न सकेको अवस्था पनि छैन । हाम्रो पक्षमा सबै उभिन सकेका छैनन् । हामीले बुझाउन र विश्वास आर्जन गर्न नसकेको त्रुटि गरेका छौं । संगठित रूपमा अगाडि जान पनि सकेका छैनौं । आम सदस्यहरूले खोजे जस्तो स्पष्ट नभएर पनि यो अवस्था आएको हुन सक्छ । महाधिवेशनपछि दुई वर्षसम्म कोषाध्यक्ष चयन भएको छैन । विधानले ६ महिनाभित्र गर्नुपर्ने विभाग गठन, समितिलाई पूर्णता दिने कुनै भएकै छैनन् । कांग्रेसका ठूलो पंक्तिले आशा गरेका दुई महामन्त्रीले पनि त्रुटि गर्न थाल्नुभयो भन्ने तपाईंको भनाइ हो ? यो काम गर्नुभयो भनेर मैले भने पनि कसैले पत्याउँदैन । गर्न नसकेकै देखिएको छ । उहाँहरू (महामन्त्री) ले यी विषय उठाउनु पनि भएको छ । तर, पार्टीको प्रक्रियाले नै निर्धारण हुने रहेछ । पार्टीका केन्द्रीय सदस्यलाई पनि आम रूपमा भइरहेको टिप्पणीले किन छोइरहेको छैन ? यी कुरालाई बुझ्ने पंक्ति पार्टीभित्र बढाउन अत्यन्तै चुनौती छ । महामन्त्रीहरूले परिणाम दिन नसकेको कारण पनि यही हो । कुनै विषयमा सभापति र महामन्त्रीबीच मतभेद पनि देखिन्छ । अन्त्यमा सम्झौतामा टुंगिएको जस्तो देखिन्छ । पार्टीका लागि सार्वजनिक रूपमा बोलेका कुरा भित्र पनि उठाएका छौं । तर टुंगोमा पुर्याउन सबैको समर्थन पाउन सकिएको छैन । सबै कुरा विधिले निर्माण हुने रहेछ । जबर्जस्त गर्न सकिँदैन । पहिलेभन्दा समर्थन प्राप्त गर्ने समूहचाँहि बढेर गएको छ । हामीले स्थापित गरेको विधिले पनि समस्या भएको छ । मूल नेतृत्वले चाहे मात्रै हुने भयो । तपाईंहरू बारम्बार भ्रष्टाचार र सुशासनको मुद्दा उठाउनुपर्छ भन्नुहुन्छ, सभापतिले यसमा बेवास्ता गरे पनि तपाईंहरूले नै एजेन्डा बनाएर अघि बढ्न केले रोकेको छ ? यस विषयमा बोल्न कतै कमी राखेका छैनौं । तर, यसमा के हुन्छ भने माथितिर जानुपर्ने विषयलाई तलतिर लगेर परिणाममुखी हुँदैन । पार्टीका मञ्चमा यी कुरा उठ्छन् । दस्तावेजहरूमा पनि लेखिएको छ । परिणाम दिने विषयमा मूल नेतृत्वको बुझाइ र आक्रामकतामा भर पर्ने रहेछ । नदेखिने गरी सुशासनमाथि प्रहार भइरहेको र भ्रष्टाचार संरक्षण भइरहेको पनि पाइन्छ । गठबन्धन सरकारमा सहभागी कांग्रेसका मन्त्रीहरूको भूमिकाप्रति तपाईंको मूल्यांकन कस्तो छ ? सरकार र सरकारका मन्त्रीसँग कोही पनि सन्तुष्ट छैन । महासमिति बैठकमा नै यो कुरा व्यापक ढंगले उठ्छ । सरकारका गएका मन्त्रीहरूले एक वर्षमा योयो काम गरे भनेर भन्न सक्ने गरी, प्रशंसा गर्ने गरी प्रभावकारिता देखिएको छैन । मेरो कुरा त यो सरकारमा रहिरहने औचित्वमाथि नै अब पुनर्विचार गरिनुपर्छ भन्ने छ । प्रभावकारी काम हुन सकेन भने सरकारमा बस्नुको अर्थ हुन्न । सरकारमा काम गर्न जाने हो । तर, विश्वासपात्र मन्त्री हुने, जेजे स्वार्थ पूरा गर्न सक्छ गरिदिएकै आधारमा राम्रो गर्यो भनेर पार्टीको तमाम पंक्तिले भन्न सक्दैन । सबै साथीहरूले आम नागरिकको पक्षमा सरकारले काम गरेको छ कि छैन भन्ने आधारमा समर्थन र विरोध गर्ने हो । त्यसैले महासमिति सदस्यहरूले सरकारको कामबाट सन्तुष्टि हुनुपर्ने कुनै कुरा छैन । अब पार्टीले मन्त्री बदल्ने होइन, गठबन्धन नै बदल्नुपर्छ भन्न खोज्नुभएको ? प्रधानमन्त्रीले कार्यशैली फेर्ने कुनै सम्भावना छैन । प्राथमिकता निर्धारण गर्ने सम्भावना पनि देखिँदैन । जति अवधि हो, त्यति बेलासम्म बस्नेबाहेक केही सोच देखिएन । गठबन्धनले प्रधानमन्त्री बनायो, मन्त्री बनायो । विभिन्न मुद्दामा केके स्वार्थ थियो, त्यसको ढाकछोप भयो तर जनताको पक्षमा के भयो त ? जनताको पक्षमा डेलिभर हुन सकेन भने सरकारमै रहनुको कुनै अर्थ छैन । यसले ०८४ मा हुने निर्वाचनमा हाम्रो हैसियत निर्धारण गर्ने परिस्थिति बनाउँछ । कांग्रेसजस्तो पार्टी सरकारमा बसेर जनताको पक्षमा के गर्यो ? १७ महिना बीपी कोइरालाले गरेको कामको प्रशंसा अहिलेसम्म हामी किन गर्छौं ? ०४८ सालदेखि ०५१ सम्म भएका कामको प्रशंसा किन हुन्छ ? अहिले त केन्द्र, प्रदेश र स्थानीय तहमा हाम्रै अहंभूमिका छ । यो अवसरलाई जनताको पक्षमा प्रयोग गर्ने कि नगर्ने ? नगर्ने हो भने पछिल्ला निर्वाचनमा यो अवसर प्राप्त हुँदैन । प्रधानमन्त्रीले त कांग्रेसकै मन्त्रीहरूबाट राम्रो काम हुन नसकेको भनेर आलोचना गरिरहेको सुनिन्छ नि ?हामीले बनाएको प्रधानमन्त्री हो । उहाँले कस्तो खालको सहयोग खोज्नुभएको हो ? उहाँलाई हामीले सबै ढंगबाट सहयोग गरेर सरकारको प्रभावकारिता देखिने स्थिति निर्माण गर्नुपर्छ । प्रधानमन्त्रीको निश्चित अवधि छ । सम्झौताबमोजिम पछि हाम्रो सभापतिको नेतृत्वमा सरकार बन्ला । त्यसबेला गठबन्धनका अन्य दलले हामीलाई सहयोग गर्नुपर्यो, अहिले हामीले सहयोग दिनुपर्यो । गठबन्धनको सरकार चलाउने जुन विधि बस्यो, त्यसले पछि हाम्रो सरकार बन्दा पनि लागू हुने हो । प्रधानमन्त्रीय पद्धतिमा मन्त्रीहरूले प्रधानमन्त्रीको निर्देशनमा काम गर्नुपर्छ । प्रधानमन्त्रीले के काम गर्न लगाउनुभयो र मन्त्रीहरूले के गरेनन् वा प्रधानमन्त्रीले कस्तो गर्न चाहनुहुन्छ, त्यसको आधारमा कांग्रेसले सहयोग गर्नुपर्छ । प्रधानमन्त्रीले मन्त्रिपरिषद् पुनर्गठनका लागि कांग्रेससँग बारम्बार नाम मागेको कुरा पनि आइरहेको छ नि ? नाम माग्नुभयो भने कांग्रेस तयार हुनुपर्छ । हामीले प्रधानमन्त्री बनाइसकेपछि एकदुई जनालाई मन्त्रीमा राख्ने इच्छा राखेर असहयोग गर्न मिल्दैन । गठबन्धन सरकारले गर्ने कामसँग हाम्रो भविष्य जोडिसकेपछि हामीले कुनै मान्छेलाई मन्त्री बनाउने, फिर्ता बोलाउने स्वार्थमा प्रधानमन्त्रीलाई असहयोग गर्न मिल्दैन । प्रधानमन्त्रीको पनि बाहिर जुन हुटहुटी छ, काममा त्यस्तो देखिँदैन । विश्वविद्यालयका विषय नै हेरिरहेका छौ । अन्य संस्थाहरूमा भइरहेको नियुक्ति पनि हरेका छौ । प्रधानमन्त्री आफै असन्तुष्ट हुनुहुन्छ । उहाँलाई भ्रष्टाचार अन्त गर्न, सुशासन कायम राख्न, सार्वजनिक सेवामा छिटोछरितो डेलिभरी दिन कसले रोकेको छ ? प्रशासनिक सुशासन गर्ने, रोजगारी सिर्जना गर्ने परियोजना ल्याउने काममा कसैले रोकेको छैन । उहाँको बोली र व्यवहारमा एकरूपता देखिएको छैन । प्रधानमन्त्रीले पनि आफ्नो कार्यशैली बदल्नुभएन, प्राथमिकता निर्धारण गर्नुभएन, निश्चित अवधिसम्म यी काम गर्छु भनेर अघि बढ्नुभएन भने यही गठबन्धनलाई निरन्तरता दिएर जाने स्थिति हुँदैन । प्रधानमन्त्रीले मेरिटका आधारमा त्रिभुवन विश्वविद्यालयका उपकुलपति नियुक्ति गर्छु भनेर जुन प्रक्रिया अघि बढाउनुभएको छ, यसलाई कसरी लिनुभएको छ ? प्रधानमन्त्रीले सुरुमा उपकुलपति बनाउन संसारमा भएका नेपालीलाई बोलाएजस्तै गर्नुभयो । प्रक्रियाचाहिँ हिजोजस्तै साँघुरो गरी अघि बढ्यो । अहिलेको प्रक्रियाले हिजो प्रधानमन्त्रीले भनेजस्तो, नेपाली समाजले चाहेजस्तो उपकुलपति प्राप्त हुने स्थिति बन्यो त ? प्रधानमन्त्रीले भागबन्डा मान्दिनँ, त्रिवि बनाएरै छाड्छु, उच्च शिक्षाको केन्द्र हो, यहीँबाट सुरु गर्छु भन्नुभयो । उहाँले छनोट प्रक्रियामा नै हस्तक्षेप गरेर अलि फराकिलो बनाउन सक्नुपर्थ्यो । कुनै हस्तक्षेप नगरी स्वायत्त रूपमा विश्वविद्यालयको नेतृत्व गर्ने गरी नीतिगत रूपमा प्रस्ट पारेर प्रक्रिया बढाएको भए हुन्थ्यो ।प्रक्रियामा आएका जति नाम छन्, त्यसमध्ये जो आए पनि बाहिर खोजिएको जस्तो भएनन् भन्ने हो ? विश्वविद्यालय पूरै बन्ने भयो, कुनै हस्तक्षेप हुँदैन भन्ने खालको नेतृत्व यी नामबाटै आउँछजस्तो लाग्दैन । राजनीतीकरण, बेथिति, कुशासन हटाउने खालको नेतृत्व त्रिविले पाउँदै छ भन्ने लाग्दैन । कांग्रेसमा दोस्रो पुस्ताका नेताहरू विवादास्पद छविका तीर्थ खनियाँलाई उपकुलपति बनाउन लाग्नुभएको छ भनेर पनि सुनिन्छ नि ? मलाई त्यससम्बन्धमा केही थाहा छैन । अब यिनै नाममध्येबाट ल्याउने निष्कर्ष हो भने प्रधानमन्त्रीले जुन आशा सिर्जना गर्नुभएको थियो, जो आउँदा पनि त्यो काम लाग्ने भएन ।"
कान्तिपुरकर्मी कार्की पुरस्कृत,"हेटौंडा (कास) कान्तिपुरकर्मी होम कार्की पुरस्कृत भएका छन् । इजरायलमा युद्धको स्थलगत रिपोर्टिङ गरेको भन्दै कार्कीलाई शुक्रबार न्यु मिडिया एकेडेमी र पावर इन्टरनेसनल मिडिया नेपालले सर्वोत्कृष्ट पत्रकार राष्ट्रिय वर्ष अवार्डले पुरस्कृत गरेको हो । हेटौंडामा संयुक्त रूपमा आयोजित पाँचौं राष्ट्रिय जर्नालिज्म अवार्डमा खोज पत्रकार वर्ष अवार्ड रेवती सापकोटा (नवीन), उत्कृष्ट पत्रकार महिला वर्ष अवार्ड सरिता दाहाल र उत्कृष्ट पत्रकार पुरुष वर्ष अवार्ड गणेश दुलाललाई प्रदान गरिएको छ । यस्तै, उदीयमान पत्रकार वर्ष अवार्ड रवीन्द्र वाइबा, टेलिभिजन पत्रकार वर्ष अवार्ड मनिल महतो, अनलाइन पत्रकार वर्ष अवार्ड अनिल पराजुली, चलचित्र पत्रकार वर्ष अवार्ड राजेश थापा गरिब, ग्रामीण पत्रकार वर्ष अवार्ड कृष्णा विष्ट र खेलकुद पत्रकार वर्ष अवार्ड विक्रम बानियाँलाई प्रदान गरिएको छ । अग्रज सञ्चारकर्मीका रूपमा कृष्णराम परियार, सुवर्णलाल श्रेष्ठ र हरि हुमागाईंलाई सम्मान गरिएको छ भने मिडिया उद्यमी उज्ज्वल चौलागाईं, माधव न्यौपाने र ध्रुव ढकाललाई सम्मान गरिएको छ ।न्यु मिडिया एकेडेमी र पावर इन्टरनेसनल मिडिया नेपालले इजरायल र प्यालेस्टिनीबीच भएको युद्धको स्थलगत रिपोर्टिङ गरेको भन्दै कार्कीलाई सर्वोत्कृष्ट पत्रकार राष्ट्रिय वर्ष अवार्ड दिइएको हो । पुरस्कारको राशि १५ हजार, टफ्री र प्रमाणपत्र दिइएको हो । समारोहमा विधागत अवार्ड पनि दिइएको छ । जसमा उदयमान पत्रकार वर्ष अवार्ड रवीन्द्र वाइबा, टेलिभिजन पत्रकार वर्ष अवार्ड मनिल महतो, अनलाइन पत्रकार वर्ष अवार्ड अनिल पराजुली, चलचित्र पत्रकार वर्ष अवार्ड राजेश थापा गरिब, ग्रामीण पत्रकार वर्ष अवार्ड, कृष्णा विष्ट, सुनिता खेलकुद पत्रकार वर्ष अवार्ड, विक्रम बानियाँ रहेका छन् । त्यस्तै अग्रज सञ्चारकर्मीका रूपमा कृष्णराम परियार, सुवर्णलाल श्रेष्ठ र हरि हुमागाईंलाई सम्मान गरिएको छ भने मिडिया उद्यमी उज्ज्वल चौलागाईं, माधव न्यौपाने र ध्रुव ढकाललाई सम्मान गरिएको छ ।"
भूकम्पबाट उठेर कर्णाली उत्सव,"(वीरेन्द्रनगर) करिब चार महिनाअघि जाजरकोट र रुकुम पश्चिमलाई केन्द्रबिन्दु बनाई गएको शक्तिशाली भूकम्पले ठूलो जनधनको क्षति पुर्यायो । सानाठूला भूकम्प गइरहने कर्णाली क्षेत्र कात्तिक १७ को मध्यरातमा गएको उक्त विनाशकारी भूकम्पपछि अझै तंग्रिन सकिरहेको छैन । ढलेका भौतिक संरचनासँगै कर्णालीवासीको भत्केका सपनाले बिस्तारै उठ्ने प्रयास गरिरहेका छन् । यही विषम परिस्थितिका बीच शनिबारदेखि तीन दिनसम्म चल्ने गरी सुर्खेत वीरेन्द्रनगरस्थित बुलबुले उद्यानमा पाँचौं संस्करणको कर्णाली उत्सव: कुडा कर्णालीका सुरु भएको छ । उत्सवको पहिलो दिनको पहिलो सत्रमा नै प्रकोप र पुनर्निर्माणका विषय केन्द्रित रही इपिसेन्टर विषयक बहस चल्यो । जसमा कात्तिक १७ कै भूकम्पको सेरोफेरोमा रहेर छलफल भएको थियो । बहसमा बोल्दै जाजरकोटको बारेकोट गाउँपालिकाका अध्यक्ष वीरबहादुर ओलीले मध्यरातमा गएको भूकम्पपछिको क्षण सम्झँदै सुरुमै भने, सबै मान्छे घरबाहिर निस्किएर एकले अर्कालाई खोजिरहेका थिए, मध्यरात वडाध्यक्ष र म मोटरसाइकल लिएर गाउँतिर दौडियौं । छिमेकी पालिकामा मानवीय क्षति भएको थाहा पाएपछि सबै त्रसित भयौं । अनि तत्काल उद्धारसँगै राहतको काममा जुट्यौं । भूकम्पपछि जुनसुकै प्रयोजनका लागि संरचना निर्माण गर्दा पनि भूकम्प प्रतिरोधी बनाउनुपर्ने पाठ जाजरकोट भूकम्पले सिकाएको उनले बताए । उनले भने, अब सुरक्षित नेपाल निर्माणको अभियानमा सरकार अघि बढ्नुपर्ने देखिन्छ । बारेकोटमा बस्ती तल छन् । माथिको जमिन सबै भासिएको छ । नागरिकहरू असुरक्षित अवस्थामा बसिरहेका छन् ।सत्रका अर्का वक्ता रुकुम पश्चिमको आठबीसकोट नगरप्रमुख रवि केसीले कर्णालीले रोग, भोक भोगिरहेकै बेला भूकम्पले शोक थपेको बताए । पालिकाहरूमा पुनर्निर्माणको काम अन्तिम चरणमा पुगेको बताउँदै उनले पहिलो किस्ता पाएका नागरिकले दोस्रो किस्ता छिटो पाउनुपर्ने बताए । योभन्दा बढी आवश्यक घर बनाउनका लागि कार्यविधि आवश्यक रहेको उनले बताए । भने, हामीलाई प्रदेश र केन्द्र सरकारले तत्काल पुनर्निर्माणका लागि कार्यविधि दिन आवश्यक छ । हामी कार्यविधि र दोस्रो चरणको अनुदानको पर्खाइमा छौं । अब अग्लो घर होइन, सुरक्षित घर कसरी बनाउन सकिन्छ भनेर सरकारले नीति बनाउन जरुरी रहेको उनले बताए । यसका लागि कानुनी प्रावधान बनाउन जरुरी रहेको बताउँदै उनले सुरक्षित घरका लागि राष्ट्रिय अभियान चलाउन आवश्यक रहेको बताए । इपिसेन्टरकै वक्ताका रूपमा रहेकी नेपाल रेकक्रस सोसाइटी रुकुम पश्चिमकी सभापति रमा गौतमले भूकम्पमा सबैभन्दा पहिला त्रिपालको माग भएको बताइन् । त्यसपछि बल्ल खाद्यान्नलगायतका सामग्री मागेको बताइन् । यसरी नै भूकम्प प्रभावित क्षेत्रमा राहतको काम अघि बढेको बताइन् । एकद्वार प्रणालीबाटै भूकम्पबाट क्षति पुगेका जिल्लामा राहत वितरण गरिएको उनको भनाइ थियो । भूकम्पविद् लोकविजय अधिकारीले भूकम्पबारे जनतालाई शिक्षा नदिएसम्म भूकम्पबाट हुने क्षति कम नहुने बताए । उत्सवका सत्रहरू प्रकोप र पुनर्निर्माण, समाज, साहित्य र विकास, लोकतन्त्र र सुशासनका विषयमा छलफल केन्द्रित हुने बताइएको छ । उत्सवमा कर्णालीको रूपान्तरणका लागि गन्थन, मन्थन र चिन्तन हुने आयोजक समितिका संयोजक कमल लम्सालले बताए । कर्णाली उत्सवका कार्यकारी निर्देशक दिनेश गौतमले उत्सवमार्फत २०७६ देखि कर्णालीमा राष्ट्रियस्तरको बहस भइरहेको बताए । कर्णालीले आफ्नो कुरा आफैं भन्न थालेको र देशको चिन्तन गर्न थालेको उनले बताए । उत्सवको कर्णाली प्रदेश प्रमुख तिलक परियारले शनिबार उद्घाटन गरे । उद्घाटन सत्रमा आयोजक सहरको तर्फबाट वीरेन्द्रनगरमा बहसको बहार विषयमा बोल्दै वीरेन्द्रनगर नगरप्रमुख मोहनमाया ढकालले विचारको बहसले कर्णालीमा नयाँ डिस्कोर्स सुरु भएको बताइन् । नीति बहसको महत्त्वबारे बोल्दै कर्णाली प्रदेशका उपाध्यक्ष योगेन्द्र शाहीले संघीयता कर्णालीलाई ठूलो अवसर भएको बताए । दोस्रो सत्रमा भएको पैकेलो मा जीवन प्रशिक्षक नरबहादुर कार्कीले आफ्नो जीवन कथा सुनाए । यस्तै शनिबारकै अर्को सत्र संकट र सेवा थियो भने चौथौ सत्रमा जोखिम र जुइन्या जुक्तिमा छलफल भयो । पहिलो दिनको अन्तिम सत्रमा कर्णाली कन्सर्ट ः सांगीतिक साँझको आयोजना गरिएको थियो ।"
सार्वजनिक ऋण २३ खर्ब ८७ अर्ब,"(काठमाडौं) सरकारले तिर्न बाँकी सार्वजनिक ऋण (सरकारी ऋण) २३ खर्ब ८६ अर्ब ७७ करोड रुपैयाँ पुगेको छ । यो गत माघसम्मको तथ्यांक हो । चालु आर्थिक वर्षको ७ महिनामा मात्र सरकारले तिर्न बाँकी ऋण १ खर्ब ६५ अर्ब १० करोड रुपैयाँ थपिएको छ । गत असारसम्म सरकारले तिर्न बाँकी सार्वजनिक ऋण २२ खर्ब २१ अर्ब ६७ करोड रुपैयाँ थियो ।गत माघसम्म सरकारले तिर्न बाँकी सार्वजनिक ऋण हेर्दा अहिले हरेक नेपालीको भागमा करिब ८२ हजार रुपैयाँ बराबर ऋण छ । राष्ट्रिय तथ्यांक कार्यालयले सार्वजनिक गरेको राष्ट्रिय जनगणना ०७८ अनुसार नेपालको कुल जनसंख्या २ करोड ९१ लाख ६४ हजार ५ सय ७८ छ । यो जनसंख्याले गत माघसम्मको तिर्न बाँकी सार्वजनिक ऋणलाई भाग गर्दा उक्त तथ्यांक निकालिएको हो । माघसम्मको सार्वजनिक ऋण नेपालको कुल गार्हस्थ्य उत्पादन (जीडीपी) को अनुपातमा करिब ४४३५ प्रतिशत हो । राष्ट्रिय तथ्यांक कार्यालयले गत आर्थिक वर्षमा जीडीपी ५३ खर्ब ८१ अर्ब रुपैयाँ पुग्ने प्रक्षेपण गरेको थियो ।सार्वजनिक ऋण व्यवस्थापन कार्यालयको गत माघसम्मको मासिक प्रतिवेदनले सोही अवधिमा तिर्न बाँकी कुल सार्वजनिक ऋणमध्ये आन्तरिकभन्दा बाह्य करिब १० अर्ब ७२ करोड रुपैयाँले बढी छ । यसअनुसार गत माघसम्म सरकारले तिर्न बाँकी आन्तरिक ऋण ११ खर्ब ८४ अर्ब ५२ करोड र बाह्य ऋण १२ खर्ब २ अर्ब २४ करोड रुपैयाँ छ । अघिल्ला महिनाहरूमा तिर्न बाँकी ऋणमध्ये बाह्यभन्दा आन्तरिक ऋण धेरै रहँदै आएको थियो । तर गत माघ महिनाबाट फेरि आन्तरिक ऋणभन्दा बाह्य बढी देखिएको छ ।गएको सात महिनामा सरकारले १ खर्ब ३० अर्ब ११ करोड आन्तरिक ऋण भुक्तानी गरेको छ । यसअनुसार ९० अर्ब ९७ करोड रुपैयाँ साँवा र ३९ अर्ब १४ करोड रुपैयाँ ब्याज भुक्तानी गरेको प्रतिवेदनमा उल्लेख छ । सोही अवधिमा सरकारले २५ अर्ब १३ करोड रुपैयाँ बाह्य ऋण भुक्तानी गरेको देखिन्छ । त्यसमध्ये २० अर्ब १२ करोड रुपैयाँ साँवा र ५ अर्ब रुपैयाँ ब्याज छ । सात महिनामा २ खर्ब २ अर्ब ४३ करोड रुपैयाँ ऋण प्राप्त गरेको छ । यसअनुसार १ खर्ब ५० अर्ब ३१ करोड रुपैयाँ आन्तरिक ऋण र ५२ अर्ब १२ करोड रुपैयाँ बाह्य ऋण छ ।चालु आर्थिक वर्षका लागि सरकारले कुल १७ खर्ब ५१ अर्ब ३१ करोडको बजेट सार्वजनिक गरेको छ । कुल विनियोजनमध्ये ११ खर्ब ४१ अर्ब ७८ करोड (२० प्रतिशत) चालु खर्च, ३ खर्ब २ अर्ब ७ करोड (१७२५ प्रतिशत) पुँजीगत र वित्तीय व्यवस्थाका लागि ३ खर्ब ७ अर्ब ४५ करोड (१७५५ प्रतिशत) छुट्याइएको थियो । वित्तीय व्यवस्थापनका लागि विनियोजन गरेको बजेट पुँजीगत खर्चभन्दा बढी हो । यसले पछिल्ला वर्षमा राज्यलाई ऋणको भार बढ्दै गएकाले सरकारले विकास निर्माणमा भन्दा ऋणको साँवा भुक्तानीलाई बढी प्राथमिकता दिएको पुष्टि हुन्छ । गत वैशाखदेखि आन्तरिक ऋणले बाह्य ऋणलाई उछिनेको हो ।यद्यपि गत साता मात्र अर्धवार्षिक समीक्षामार्फत सरकारले बजेटको आकार करिब सवा २ खर्ब रुपैयाँले घटाएको छ । अर्थमन्त्री प्रकाशशरण महतले गत जेठ १५ गतेमा ल्याएको बजेटअनुसारको लक्ष्य भेट्न मुस्किल परेपछि २ खर्ब २१ अर्ब रुपैयाँले बजेटको आकार घटाएका हुन । अब परिमार्जित बजेटको आकार १५ खर्ब ३० अर्ब २६ करोड ६२ लाख रुपैयाँ कायम भएको छ ।बजेटको आकार घटाएपछि चालु खर्च १० खर्ब ७ अर्ब ४५ करोड ४६ लाख र पुँजीगत खर्च २ खर्ब ५४ अर्ब १३ करोड १९ लाख रुपैयाँमा झारिएको छ, जसअनुसार सुरुमा वित्तीय व्यवस्थातर्फ ३ खर्ब ७ अर्ब ४५ करोड ३६ लाख रुपैयाँ विनियोजन भएकामा घटाएर २ खर्ब ६८ अर्ब ६७ करोड ९७ लाख रुपैयाँ बनाइएको छ ।पछिल्ला केही वर्षयता सार्वजनिक ऋणको साँवाब्याज भुक्तानी दायित्व निरन्तर बढ्दै गएको र यस वर्षदेखि पुँजीगत खर्चभन्दा धेरै वित्त व्यवस्थानमा धेरै बजेट विनियोजन गर्नुपरेको जानकारहरू बताउँछन् । खासगरी ०७२ सालको भूकम्पपछि नेपालले ठूलो ऋण लिएको र केही सार्वजनिक ऋण अनुत्पादक क्षेत्रमा पनि उपयोग भएको अर्थमन्त्री महतले सार्वजनिक रूपमै बताउँदै आएका छन् । सरकारलाई तलबभत्ताको दायित्वसँगै स्थानीय तह र प्रदेशलाई बजेट विनियोजन गर्नुपर्ने भएकाले संघसँग पुँजीगत खर्चको आकार घट्दै गएको हो उनको दाबी छ ।पछिल्ला वर्षमा सार्वजनिक ऋण उच्च दरले बढिरहेको छ । सोही क्रममा पछिल्लो पाँच वर्षमा मात्र १३ खर्ब ७ अर्ब रुपैयाँ सार्वजनिक ऋण थपिएको सरकारी प्रतिवेदनले देखाएको छ । यसले उक्त अवधिमा हरेक वर्ष औसतमा साढे २ खर्बभन्दा बढीले सार्वजनिक ऋण बढिरहेको देखाउँछ । हरेक वर्ष सार्वजनिक ऋण उच्च दरले बढिरहँदा पनि सरकारले त्यसको सही प्रयोगबारे ध्यान दिन नसक्दा राष्ट्रलाई ऋणको भार दिनानुदिन बढ्दै गएको अर्थविद्हरूको भनाइ छ ।"
लघुवित्तको ऋण मिनाहा हुँदैनः अर्थमन्त्री,"काठमाडौं (कास) लघुवित्तबाट लिएको ऋण कदापी मिनाहा नहुने भएकाले कुनै व्यक्ति वा समूहको कुरा सुनेर भ्रममा नपर्न अर्थमन्त्री प्रकाशशरण महतले आग्रह गरेका छन् । पछिल्ला महिनामा बैंक तथा वित्तीय संस्था, लघुवित्तलगायतबाट लिएको ऋण तिर्नुपर्दैन, हामी मिनाहा गराएरै छाड्छौं भन्दै अराजक गतिविधि बढिरहेका बेला अर्थमन्त्री महतले यस्तो प्रतिक्रिया दिएका हुन् ।अहिले लघुवित्तमा केही समस्या देखिएको छ, यसलाई कसरी स्वस्थ बनाउने भन्ने सबैको चिन्ताको विषय हो । केही समस्यालाई देखाएर स्वार्थ समूहले खेल्ने प्रयास गरेको देखिएको छ, काठमाडौंमा शनिबार सुरु भएको चौंथो राष्ट्रिय लघुवित्त सदस्य सम्मेलन उद्घाटन कार्यक्रममा अर्थमन्त्री महतले भने, यस्तो राम्रो क्षेत्रलाई राजनीतीकरण गर्न खोज्नेलाई कदापि सफल हुन दिने छैनौं । ऋण नतिर्न उस्काउने खतरनाक प्रवृत्ति भएकाले सरकार चुप लागेर नबस्ने पनि उनले बताए । लघुवित्तकै सदस्य र बचतकर्ता मिलेर गलत प्रवृत्तिलाई हराउनुपर्छ, उनले थपे, बचतकर्ताको बचतबाट लगेको ऋण कदापी मिनाहा हुँदैन । बरु सरकारले विभिन्न सहजीकरण गरेको छ । ऋण त तिर्नैपर्छ । तिर्न पर्दैन भन्ने प्रवृत्ति परास्त हुन्छ । नागरिकलाई ऋण तिर्न पर्दैन भनेर भ्रम फैलाउनेलाई राज्यले सहन नसक्ने महतको भनाइ छ । लघुवित्त क्षेत्रमा देखिएका समस्या तत्काल समाधान गरेर यी संस्था सबल बनाउनुपर्नेमा पनि मन्त्री महतले जोड दिए । नेपालमा विपन्न वर्ग, गरिब र महिलाको आयआर्जन र क्षमता विकासमा लघुवित्तको योगदान धेरै रहेकाले यो क्षेत्रमा देखिएको समस्या छिटो समाधान गरेर अघि बढ्नुपर्ने उनको भनाइ छ । अहिले लघुवित्तमा केही समस्या देखिएको छ, यसलाई कसरी स्वस्थ बनाउने भन्ने सबैको चिन्ताको विषय हो, उनले भने, केही समस्यालाई देखाएर स्वार्थ समूहले खेल्ने प्रयास गरेको देखिएको छ, यस्तो राम्रो क्षेत्रलाई राजनीतीकरण गर्न खोज्नेलाई कदापि सफल हुन दिन्नौं ।७७ वटै जिल्लामा फैलिएका लघुवित्तले गाउँगाउँका नागरिकमा बचत र ऋण परिचालनको ज्ञान समेत दिएको अर्थमन्त्री महतले बताए । प्रजातन्त्र र लोकतन्त्र आएपछि नेपालमा लघुवित्त र सहकारीमा धेरै विकास भएको उनको भनाइ छ । यसले गरिबीलाई शून्यमा झार्ने, स्थानीय स्तरमा लघुउद्यम र स्वरोजगार बनाउने तथा स्थानीय अर्थतन्त्रलाई राष्ट्रिय अर्थतन्त्रमा जोड्न धेरै सहयोग पुगेको उनले जनाए । नेपालका विपन्नवर्ग, गरिब र महिलामा लघुवित्त क्षेत्रले ठूलो उत्साह भरेको उल्लेख गर्दै महतले जीविकोपार्जनमा समेत महत्त्वपूर्ण भूमिका खेलेको बताए । लघुवित्तले अब आफ्नै उद्देश्यअनुसार मात्रै काम गरेर आफूलाई सुधार गर्नुपर्ने अर्थमन्त्रीको सुझाव छ । लघुवित्तलाई नाफा कमाउने औजारका रूपमा नलिएर ग्रामीण विकास, लघु उद्यम र स्वरोजगारलाई केन्द्रमा राखेर काम गर्न उनले आग्रह गरे ।अझै २१ प्रतिशत जनसंख्या औपचारिक वित्तीय पहुँचमा नहेरेको अवस्थामा लघुवित्तले खेलेको भूमिकाको महत्त्वपूर्ण रहेको नेपाल राष्ट्र बैंककी कायममुकायम गभर्नर नीलम ढुंगाना तिम्सिनाले बताइन् । समावेशी विकासका लागि सरकारले विभिन्न कार्यक्रम ल्याउँदा पनि अपेक्षित सफलता हात नपरेको अवस्थामा लघुवित्तको सहायताले मात्रै समावेशी विकास भएको उनले जनाइन् । आर्थिक असमानता हटाउन, विपन्नलाई सम्पन्न बनाउन, गरिबी निवारण गर्न, स्थानीय विकासलगायतमा लघुवित्तले खेलेको भूमिका निकै महत्त्वपूर्ण छ, तिम्सिनाले भनिन्, आयआर्जन तथा रोजगारीको सृजनामा लघुवित्तले राज्यलाई ठूलो गुन लगाएको छ ।धेरै विषय सकारात्मक हुँदाहुँदै पनि लघुवित्तमा समस्या देखिन थालेकाले आफैं सुध्रिनुपर्ने उनको सुझाव छ । भन्छिन्, निष्क्रिय कर्जा बढेर ६ प्रतिशतभन्दा माथि जाँदा जोखिम देखिएकाले अवस्था थप बिग्रन नदिन सबैले जिम्मेवार भएर काम गर्नुपर्नेछ । गरिब र विपन्न परिवारलाई नै लक्षित गरेर लघुवित्तको सुरुवात भएकाले बाटो बिराएकाहरू छिट्टै सही बाटोमा आउनुपर्ने सम्मेलन आयोजक समितिका अध्यक्ष शंकरमान श्रेष्ठले आशा व्यक्त गरे । केही वर्षदेखि लघुवित्तमा समस्या देखियो । लघुवित्त संस्थालाई कम्पनी ऐनअनुसार चलाउन थालियो, सेयरधनीले बढी नाफामा लैजाने खालका क्रियाकलाप गरे, उच्च लाभांश बाँड्ने क्रम बढ्यो, लघुवित्त त धेरै नाफा पाउने थलो रहेछ भनेर लगानी गर्नेहरूको बाढी आयो, उनी भन्छन्, लघुवित्तका सदस्यलाई हामीले सेयरधनी बनाएनौं, त्यहाँ ठूलो गल्ती भयो । ऋण प्रवाह गर्दा पनि लापरबाही भयो, सरकारले नयाँ लाइसेन्स खुलायो, त्यसले झन् विकृति र विचलन आयो ।"
विद्यार्थीलाई सिकाउन हाइटेक भित्र खेती,"(बागलुङ)गोलभेंडाको पात घुम्रियो । पानीको कमी भयो । तिमीहरूले नियमित पानी राख्न भुलेछौ, बाली विज्ञानका शिक्षक गंगाराम सुवेदीले प्लास्टिकको घरभित्र मरेका बिरुवा देखाउँदै भने, फल लाग्ने बेलामा तरकारीमा धेरै पानी चाहिन्छ । उनले हर्टिकल्चर विषय पढाउँदा बताएको कुरा विद्यार्थीलाई सम्झाए ।गोलभेंडाको जीवन चक्र पढेका विद्यार्थीलाई कुन बेला पानी र मल आवश्यक पर्छ भन्ने सम्झाए । कस्तो तापक्रममा कुन तरकारी बाली फल्छ भन्ने सुवेदीले फेरि बताए । एक दिनको पढाइ नै उनले प्लास्टिकको घरभित्र गरे । सुवेदीको कुरा सुन्नेबित्तिकै कक्षा १० की छात्रा बिन्दु बस्नेतले ढिला भए पनि पानी लगाउन थालिन् । कक्षा १२ का मनिता खत्री, लप्सना खड्का र एलिना खत्रीले गोडमेल सुरु गरे । पूजा परियारले प्याज र लसुन खेतीभित्र गोडमेल थालिन् । प्रीतम शर्माले केराउ टिप्न लागे । शर्माले त घरमा पनि केराउ प्रशस्त फलाएर बिक्री गरेको सुनाए । कृषि पढाइले हाम्रो घरमा पनि आम्दानी बढाएको छ, उनले भने, बाबुआमालाई पनि प्राविधिक कुरा सिकाएका छौं । बीउ जमाउने, बिरुवा रोप्ने, मल र पानी राख्ने समयचक्रबारे बुझाउँदा उत्पादन बढेको उनले जनाए । कक्षाकोठामा मिहिनेत गरेर पढ्ने र पढाउनेभन्दा यहाँका विद्यार्थी भने खेतबारीमै पुगेर कृषि कर्ममा रमाउने गर्छन् । यो उनीहरूको नियमित कर्म हो । राम्रो उत्पादन गरेर कमाइ गर्ने र त्यसबाट राम्रो अंक पाउने आससमेत गर्छन् । गलकोट नगरपालिका३ को गलकोट माविमा १० वर्षदेखि यो क्रम चलेको छ । गलकोट३ हटिया बजारमा रहेको गलकोट माविदेखि ५ सय मिटर पर वडा ६ मा वार्षिक ४० हजार रुपैयाँ तिरेर स्थानीय पूर्णकुमारी शेरचनको १० रोपनी जग्गा स्कुलले भाडामा लिएको छ । उक्त जग्गामा ३ वटा प्लास्टिकका हाइटेक निर्माण गरेर गोलभेंडा, काउली, बन्दागोभी, खुर्सानी, साग, मुलालगायत तरकारी खेती गरिएको छ । छेवैमा तोरी,गहुँ, फूल तथा च्याउ खेती पनि गरिएको छ । दुई वटा पाटामा केराउ लगाएको छ ।विद्यालयले विज्ञान संकायअन्तर्गत कृषि विषयको पढाइ थालेको दशक बितेको छ । कक्षा ९ देखि १२ सम्मका विद्यार्थीले खेतमै पुगेर अभ्यास गर्छन् । कामको मात्र अभ्यास होइन, ती खेतीको वैज्ञानिक नाम, खेतबारीमा प्रयोग गरिने बीउ, औषधि र प्रविधि तथा उत्पादन र बजारबारे पनि पढेका छन् । त्यसैले उनीहरूले बारीमै पुगेर खेती गरेको बताए । केही विद्यार्थीले परालको डल्लोमा च्याउ फलाएका छन् । विशेषगरी तरकारी बालीमा विद्यालयले जोड दिएको छ । सहजै बजार पनि पाउने, छिटो उत्पादन गरेर प्रदर्शनीसमेत गर्न सकिने भएकाले तरकारी खेती प्राथमिकतामा परेको प्रधानाध्यापक देवेन्द्र खत्रीले जनाए । बेलाबेला तिनै विद्यार्थी हटिया र हरिचौर बजारमा तरकारी बेच्न पनि पुग्छन् । त्यति बेला उनीहरूले बजारको अवस्थाबारे बुझ्न पाएको खत्रीको भनाइ छ । त्यसो त अन्नबालीतर्फ गहुँ, मकै, केराउ र धान खेती पनि गरिन्छ । तेलहन बालीका रूपमा तोरी लगाइएको छ । ती बाली भने विद्यालयमा खाजाका रूपमा प्रयोग हुने गरेको छ । १० रोपनी जमिनका लागि विद्यालयले वार्षिक ४० हजार भाडा तिरेको छ । त्यसबाहेक विद्यार्थीको अतिरिक्त क्रियाकलापका लागि चाहिने कृषिऔजार, सामग्री र बीउबिजन खरिदका लागि पनि विद्यालयले लगानी गरेको हो । उत्पादनबाट आएको कमाइ विद्यार्थीको कोषमा राखेर खर्च गर्ने गरिएको खत्रीले बताए । यहाँबाट पास भएर गएकाहरू बीएससी एजी, बीआईटी, बीबीए, बीई जस्ता क्षेत्रमा प्रवेश गरेका छन् । प्राविधिक र अत्यावश्यक क्षेत्रको पढाइ भए पनि यहाँ शिक्षक दरबन्दी भने छैन ।"
महाकाली सिँचाइ आयोजनालाई बजेट अभाव,"कञ्चनपुर (कास) राष्ट्रिय गौरवको महाकाली सिँचाइ आयोजनाको तेस्रो चरणको काम बजेट अभावका कारण प्रभावित हुने भएको छ । मुआब्जा वितरणदेखि अन्य काममा विकास खर्चको बजेट सकिएपछि निर्माण रोकिने अवस्था आएको हो । माग गरेभन्दा निकै कम बजेट आएका कारण अहिले जमिन अधिग्रहण गर्नसमेत समस्या भएको छ । आयोजनाले विकासतर्फको २० करोड रकम अर्थ मन्त्रालयकै सहमतिमा मुआब्जातर्फ रकमान्तर गरी जमिन अधिग्रहण गरेको छ । २१६ हेक्टर जमिन अधिग्रहणका गर्न ८७ करोड थप बजेट माग गरेको छ । यस वर्ष विकासतर्फ ९९ करोड र मुआब्जाका लागि १२ करोड रुपैयाँ आएको थियो । तत्काल बजेट नआए चैतदेखि काम रोकिन्छ, हामीले विभागमा पनि पत्रमार्फत जानकारी गराइसकेका छौं, आयोजना निर्देशक कुसाङ शेर्पाले भने । अर्थकै सहमतिमा रकमान्तर गरिए पनि अहिले रकमान्तर गरिएको योजनामा पुनः बजेट माग गर्न नपाइने निर्देशन आएको छ । यसले नहर निर्माणको काम नै प्रभावित हुने देखिएको हो ।आयोजनाको २८८ किलोमिटरदेखि ४८३ किमिसम्म मूल नहर निर्माणका लागि गत वर्ष ५ वटा प्याकेजमा ठेक्का सम्झौता भएको छ । तीन वर्षभित्र काम सक्ने गरी ठेक्का सम्झौता भए पनि बजेट अभाव, रूख कटानमा समस्या र जमिन अधिग्रहण हुन नसक्दा काम प्रभावित हुने भएको हो । १९ किमि नहर निर्माणका लागि शुक्लाफाँटा नगरपालिकाको फलेलीदेखि कैलालीको गोदावरी नगरपालिकामा पर्ने मालाखेतीसम्म ७ हजार २ सय रूख कटान गर्नुपर्ने हुन्छ । जसका लागि डिभिजन वन कार्यालय हुँदै वन विभागमा फाइल पठाएको पनि ७८ महिना पुगिसकेको छ । यसबारे अझै कुनै निर्णय हुन सकेको छैन । रूख नभएको ठाउँमा पुल तथा साइपन बनाउने काम गरिरहेका छौं, शेर्पाले भने, रूख कटानको आदेश नआउँदासमेत काम प्रभावित भएको छ । बस्ती भएको ठाउँमा पनि जमिन अधिग्रहण हुन सकेको छैन ।आर्थिक वर्ष ०६२०६३ मा काम सुरु भएको आयोजनाको हालसम्म २८ किमि मूल नहर निर्माण भएको छ । गत वर्ष मूल नहरको परीक्षणसँगै सोही पानीबाट रोपाइँसमेत गरिएको थियो । मूल नहर निर्माण भएको खण्डमा २२ वटा शाखा नहर निर्माणका लागि पनि ठेक्का सम्झौता भइसकेको छ ।"
अस्थिर नेपालको आक्रामक प्रदर्शन,"(काठमाडौं)क्रिकेट विश्वकप लिग २ को पहिलो दुई खेल विश्लेषण गर्ने हो भने नेपालको प्रदर्शन निकै अस्थिर थियो । नामिबियाविरुद्ध पहिलो खेलमा १ सय ३२ रनमा अलआउट हुँदै ४ विकेटको स्तब्धपूर्ण हार बेहोरेको नेपालले शनिबार नेदरल्यान्ड्सविरुद्धको खेल १ विकेट गुमाई १ सय ४१ रन बनाएर लक्ष्य पूरा गरेको थियो । त्यो लक्ष्य पनि नेपालले १५२ ओभरमै पार गर्यो । नेपालको ब्याटिङ पहिचान कुन हो भन्ने प्रश्नमा ओपनिङ ब्याटर कुशल भुर्तेलले मुस्कुराउँदै भने, आजको जस्तो । नहोस् पनि कसरी ? ३ महिनाअघि एकदिवसीय विश्वकप खेलेर आएको नेदरल्यान्ड्सविरुद्ध नेपालको ब्याटिङ टेलिभिजनमा आएको हाइलाइट्स जस्तो थियो ।दोस्रो ओभर लिएर आएका अफ स्पिनर आर्यन दत्तलाई कुशल र आसिफ शेख मिलेर २१ रन प्रहार गरे । त्यसमा कुशलले २ छक्का र १ चौका हाने । अर्को ओभरमा कुशल आउट भए । त्यसअघि नै उनले ११ बलमा २८ रन जोडेर नेपाललाई जितको बाटोमा लम्काइसकेका थिए । उनले २ चौका र ३ छक्का प्रहार गरे । त्यसपछि आसिफ शेख र अनिल शाहले ठूला शटहरू खेल्दा नेपालले १० ओभरमा १ सय रन जोडेर पावर प्लेको पूरा सदुपयोग गरेको थियो । दुवैले दोस्रो विकेटमा १ सय ५ रनको अविजित साझेदारी गरे । अनिलले दत्तको बलमा छक्का प्रहार गर्दै २९ बलमै अर्धशतक पूरा गरे । पछिल्ला ४ खेलमा उनले तेस्रो पटक ५० रनमाथिको स्कोर बनाएका हुन् । अनिल ५७ र आसिफ ५४ रन बनाई क्रिजमा रहे । अनिलले कुल ३६ बल खेलेर ६ चौका र ४ छक्का तथा आसिफले ४५ बल खेलेर ८ चौका र १ छक्का प्रहार गरे । नेपालको आक्रामक ब्याटिङपछि नेदरल्यान्ड्सका अफ स्पिनर दत्तले ३ ओभरमा ४४ रन खर्चन पुगे ।नेपालले २ सय ८ बल बाँकी रहँदै एसोसिएट क्रिकेट राष्ट्रमा नम्बर एक टोलीविरुद्धको खेल जितेको थियो । त्यस हिसाबमा नेदरल्यान्ड्स यो दोस्रो ठूलो हार बेहोर्न बाध्य रह्यो । कप्तान स्कट इडवार्डसले यस खेलबाट लिने सकारात्मक पक्ष आफ्नो टोलीसँग केही नभएको सुनाए । विश्वकप खेलेर आएको नेदरल्यान्ड्स जस्तो टोलीलाई पराजित गर्दा खुसी लाग्छ, प्रदर्शन हेर्ने हो भने हामी सबैले राम्रो गरेका छौं, कुशलले भने । उनको योगदान भने अझ बलिङमा थियो । लेग स्पिनरको भूमिकामा कुशलले ४ विकेट लिएपछि टस हारेर ब्याटिङको निम्तो पाएको नेदरल्यान्ड्स ३९ ओभरमा १ सय ३७ रनमै अलआउट भयो ।पछिल्लो दुई वर्षदेखि बलिङ गर्दै आएको छु, त्यसलाई कार्यान्वयन गर्नमात्र बाँकी थियो, आज त्यो गर्ने दिन थियो । टिम बैठकमा उनीहरूका एकमात्र देव्रेहाते ब्याटर थिए, उसले पनि खेलेको थिएन । त्यसैले आज मैले बलिङ गर्ने भन्ने थियो, कुशलले सुनाए, नामिबियाविरुद्ध पनि मैले बलिङ नगरेकाले नेदरल्यान्ड्सले मेरो बलिङ देख्न पाएको थिएन र मलाई सजिलो भयो । पिचले पनि स्पिनरहरूलाई राम्रो साथ दियो ।नामिबियासँग कुशल खेलको पहिलो बलमै वाइड गएको बल हान्न खोज्दा आउट भएका थिए । उनले आफ्नो ब्याटिङशैली यथावत् रहेको जनाउँदै भने, कहिले ब्याटिङ र कहिले बलिङले योगदान दिन पाउँदा खुसी नै छु । बलिङ टिमले राम्रो गरिसकेका थियौं । ब्याटिङमा पनि पावर प्लेमा वर्चस्व जमाएर खेल्ने योजना थियो । पहिलो बलदेखि हिटिङमा जानु मेरो स्वभाव हो । अघिल्लो खेलमा के भएको थियो भनेर सोचेको पनि थिइनँ । आजको खेल फरक थियो । मेरो रेन्जमा बल आएको छ भने हानिहाल्छु ।भुर्तेलको ओपनिङ जोडी आसिफले पनि ब्याटिङमा आफ्नो लय समाए । व्यक्तिगत १८ रनमा पाएको जीवनदानको पूरा फाइदा उठाउँदै एकदिवसीय अन्तर्राष्ट्रियमा आफ्नो ११ औं अर्धशतक बनाए । उनी नेपालबाट सर्वाधिक अर्धशतक बनाउने खेलाडी हुन् । लक्ष्य खासै ठूलो नभएकाले पावर प्लेको जसरी पनि सदुपयोग गरौं भन्ने थियो, आसिफले भने, हामीलाई थाहा थियो दोस्रो इनिङ्समा विकेट निकै फ्ल्याट हुन्छ । सुरुआत राम्रो पाइसकेपछि त्यसलाई टुंग्याउने हाम्रो योजना थियो । हामीले त्यसै गर्यौं ।कीर्तिपुरस्थित त्रिवि क्रिकेट मैदानमा नेपाल पहिलो ओभरबाटै खेलमा हाबी भयो । टस जितेपछि उत्कृष्ट बलिङ र फिल्डिङ गर्दै नेपालले नेदरल्यान्ड्सलाई सानो स्कोरमा रोकेको थियो । सोमपाल कामीले पहिलो ओभरमै डेब्यु गरिरहेका माइकल लेभिटलाई थर्डमा देव खनालबाट क्याच गराई सानदार सुरुआत दिलाए । एक छक्का प्रहार गरेका म्याक्स ओ डड १० रनमा रनआउट भए । साइब्रान्ड इन्जेलब्रेट र बास डी लेडले तेस्रो विकेटमा ३८ रनको साझेदारी गरे । ललित राजवंशीले इन्जेलब्रेटलाई २३ रनमा आउट गरी साझेदारी तोडे । उनले ५३ बल खेल्दै ३ चौका प्रहार गरे । लेडले ४४ बलमा ३ चौका र १ छक्कासहित २७ रन बनाए । उनलाई उत्कृष्ट बलमा ललितले बोल्ड गरे । नोह क्रोस १२ रनमै रनआउट भए । कुशल मल्लले आफ्नै बलिङमा फ्लो थ्रोमा नियन्त्रण गर्न खोजेको बल स्टम्पमा लागेपछि क्रोस आउट भए ।भुर्तेलले आफ्नो पहिलो ओभरमै वेस्ली वारेसीलाई शून्यमा आउट गरी नेपालको दबदबा कायम राखे भने कप्तान रोहित पौडेलले सरिज अहमदलाई १ रनमा बोल्ड गरे । भुर्तेलले दत्तलाई १० रनमा आउट गरे । भुर्तेलले अर्को महत्त्वपूर्ण विकेट लिनेक्रममा कप्तान स्कट इडवार्डसलाई एलबीडब्लू आउट गरे । इडवार्डसले ४९ बल खेलेर १ चौका प्रहार गरी ३३ रन बनाए ।भिभिएन किङमालाई २ रनमा आउट गर्दै भुर्तेलले चौथो विकेट लिए । आफ्नो ५० औं एकदिवसीय अन्तर्राष्ट्रिय खेलिरहेका भुर्तेलले ७ ओभरमा २० रनमात्र खर्चेका थिए । ललितले २ विकेट लिनेक्रममा १० ओभरमा ३२ रन खर्चे । टोलीमा दीपेन्द्रसिंह ऐरी फर्किएका थिए ।"
डीसीएलमा अक्सन,"(दाङ)घोराहीमा हुने लुम्बिनी प्रदेशकै सबैभन्दा ठूलो प्रतियोगिता दाङ क्रिकेट लिग सिजन२ का लागि खेलाडी अक्सन शनिबार भएको छ । अन्तर्राष्ट्रिय प्रतियोगिता खेलिसकेका चर्चित अनुहारसँगै जिल्ला, प्रदेश र उमेर समूहबाट खेलेका खेलाडी अक्सनमार्फत फ्रेन्चाइज क्लबमा आबद्ध भएका छन् ।दाङ जिल्ला क्रिकेट संघको आयोजनामा फागुन १४ देखि १९ सम्म घोराही उपमहानगर१७ स्थित गुलरिया मैदानमा हुने प्रतियोगिताका लागि साबिक विजेता घोराही टाइगर्ससहित उपविजेता देउखुरी वारियर्स, पुरन्धारा च्यालेन्जर्स, तुलसीपुर रोयल्स, दंगाली लायन्स गरी ५ क्लबले अक्सनमार्फत खेलाडी खरिद गरेका हुन् । करिब २ सय खेलाडीबाट ६० मात्रै अक्सनमा परेका छन् । मार्की खेलाडी र कप्तान टिम मालिकले चुन्न पाउने व्यवस्था छ । डीसीएल२ का लागि अहिले राष्ट्रिय टीम तथा उमेर समूहबाट खेलिरहेकादेखि जिल्लास्तरका प्रतियोगितामा उत्कृष्ट प्रदर्शन गरिरहेका खेलाडीलाई टिमहरूले खरिद गरेका छन् । अक्सनबाट साबिक विजेता घोराही टाइगर्सले महँगो मूल्यमा दाङबाटै १९ वर्षमुनिका वृषभ सेन्चुरी र दाङ सिनियरबाट मनोज पुन मगरलाई ३१३१ हजारमा खरिद गरेको छ । टाइगर्सको मार्कीमा रसिद खान र कप्तान सुशान्तसिंह थापा छन् ।साबिक उपविजेता देउखुरी वारियर्सले महँगो खेलाडीमा अन्तर्राष्ट्रिय प्रतियोगिता खेलिसकेका दीपक बोहरालाई ३७ हजार रुपैयाँमा भित्राएको छ । देउखुरी वारियर्सले कम उमेर समूहबाट धेरै मूल्यमा १६ वर्षमुनिका शुभम खनाललाई ३५ हजारमा भित्र््याएको छ । दंगाली लायन्स बढी मूल्यमा खेलाडी खरिद गर्ने क्लब बनेको छ । लायन्सले बसिर अहमदलाई ५६ हजार मूल्यमा खरिद गरेको छ । यो अहिलेसम्मकै धेरै मूल्य हो । दाङ सिनियरबाट शिशिर डिसीलाई ४७ हजार लिइएको छ । मार्कीमा बीरबहादुर घर्ती र कप्तान विपिन खत्री छन् ।तुलसीपुर रोयल्सले दाङ सिनियरबाट विराटसिंह भण्डारीलाई धेरै मूल्य लगाउँदै ४० हजारमा लिएको छ । विपिन रावल र भुवन कार्कीलाई १९१९ हजारमा भित्र्याएको छ । मार्कीमा अमरसिंह रौटेला र कप्तानमा दिवान पुन छन् । पुरन्धारा च्यालेन्जर्सले राजवीर सिंहलाई ४२ हजार, दीपेन्द्र रावतलाई २३ हजार, प्रनित थापा, कृष्ण कार्की र रीत गौतमलाई १५१५ हजारमा लिएको छ । १६ वर्षमुनिका सुजल वलीलाई ३१ हजारमा आवद्ध गराएको छ । अर्जुन साउद मार्की र मोहन खत्री कप्तान छन् ।"
म्याराथनमा केन्याली धावक हाबी,"पोखरा (कास) केन्याली धावकले १८ औं सफल पोखरा अन्तर्राष्ट्रिय म्याराथनमा वर्चस्व जमाएका छन् । पोखरामा शनिबार भएको म्याराथनमा पहिलो, दोस्रो र तेस्रो स्थान केन्याली धावकले हासिल गरे । खुलातर्फ केन्याली धावक जुलियास मुरियाली वाहोमले ४२१९५ किलोमिटरको दूरी २ घण्टा १९ मिनेट ३६ सेकेन्डमा पूरा गर्दै स्वर्ण जिते । इसाक किहारा कमिरीले २ घण्टा २० मिनेट ५ सेकेन्डबाट रजत र इडविन किप्लागटले २ घण्टा २० मिनेट ४५ सेकेन्डबाट कांस्य पदक जिते । किप्लागट गत वर्षका विजेता हुन् । नेपाली धावक किरणसिंह बोगटी चौथो स्थानमा रहे । १३ औं सागका म्याराथन विजेता किरणले २ घण्टा २४ मिनेट ०२ सेकेन्ड दूरी पार गरे । म्याराथनतर्फ पहिलो, दोस्रो, तेस्रो र चौंथो हुने क्रमशः ५ लाख, ३ लाख, २ लाख र ३० हजार रुपैयाँ पुरस्कार प्राप्त गरे । गण्डकी प्रदेशतर्फ सफल लामा, देवप्रसाद जलारी र मनोज अधिकारी क्रमशः पहिलो, दोस्रो र तेस्रो भए । महिला २१ किमितर्फ सन्तोषी श्रेष्ठले १ घन्टा १८ मिनेट ३९ सेकेन्डमा दूरी पार गर्दै स्वर्ण जितिन् । उनले १ लाख ५० हजार पुरस्कार जितिन् । भर्खरै सन्तोषी ढाका म्याराथनमा साफतर्फ च्याम्पियन भएकी थिइन् । केन्याकी अविजल जेरोप १ घन्टा १९ मिनेट २ सेकेन्डबाट दोस्रो हुँदा राममाया बुढा १ घन्टा १९ मिनेट २२ सेकेन्डबाट तेस्रो र १ घन्टा २१ मिनेट ०७ सेकेन्डबाट फुलमती राना चौथो भए । पुरुष १० किमि दौडमा ३१ मिनेट १५ सेकेन्डबाट टंकबहादुर कार्की पहिलो, २ मिनेट ३७ सेकेन्डबाट सुवास कार्की दोस्रो भए भने सन्जिव नेपाली ३३ मिनेट २९ सेकेन्डबाट तेस्रो भए । साोही दुरीको महिलातर्फ ४२ मिनेट १६ सेकेन्डबाट आशा रावत पहिलो हुँदा ४२ मिनेट २४ सेकेन्डबाट सीमा चौधरी दोस्रो र ४४ मिनेट २१ सेकेन्डबाट नम्रता गुरुङ तेस्रो भएका थिए ।५ किमि छात्रछात्रा दौडमा तेन्जन रोक्का मगर र नारायणी भण्डारी पहिलो भए । भेट्रान कपिल श्रेष्ठ र महिलातर्फ चित्रा गुरुङ विजयी भए । म्यारानथ नेपाल भूतपूर्व खेलाडी मञ्चको आयोजना भएको हो ।"
एलिसा र सुदीप विजयी,"नुवाकोट (कास) पञ्चकन्या जिल्लाव्यापी क्रसकन्ट्री दौड प्रतियोगितामा पञ्चकन्या३ की एलिसा तामाङ र लिखु४ का सुदीप राई च्याम्पियन भएका छन् । पञ्चकन्या गाउँपालिकामा पञ्चकन्या जनकल्याण युवा समाजले शनिबार आयोजना गरेको क्रसकन्ट्री दौडअन्तर्गत महिला ११ किमि दुरीमा एलिसाले १ घन्टा १३ मिनेट ४१ सेकेन्डबाट पहिलो भइन् । कविलास२ की मेलिना पौडेल दोस्रो र पञ्चकन्या ५ की सुष्मा कार्की तेस्रो भए । पुरुषतर्फ सुदीपले ४७ मिनेट १४ सेकेन्डमा दौड पूरा गरेर पहिलो स्थान हासिल गरे । पञ्चकन्या ३ का सविन थापा दोस्रा र म्यागाङ गाउँपालिकाका वीरसिंह तामाङ तेस्रो भए । महिला र पुरुष दुवैतर्फ विजेताले २२ हजार, दोस्रोले १६ हजार र तेस्रोले १० हजार रुपैयाा पुरस्कार पाए । पञ्चकन्या पालिकास्तरीय छात्रछात्रा ५ किमि दौडमा वडा १ की सविना राईले स्वर्ण जितिन् । वडा ४ की सावित्री थापा दोस्रो र वडा ३ की रुविना तामाङ तेस्रो भए । छात्रतर्फ किरण तामाङ, सुरज तामाङ र सुदेश तामाङ शीर्ष तीनमा विजयी भए । समापनमा नेपालका कीर्तिमानी ७२ वर्षे धावक वैकुण्ठ मानन्धरलाई नगद १५ हजारसहित सम्मान गरिएको आयोजक संस्थाका अध्यक्ष टीकाराम तामाङले बताए । विजेतालाई पूर्वमन्त्री हितबहादुर तामाङले पुरस्कृत गरे ।"
