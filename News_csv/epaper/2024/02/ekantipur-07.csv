शीर्षक,विवरण
१८ खर्ब १६ अर्ब रुपैयाँ बराबरको विदेशी विनिमय सञ्चिति,"डेढ वर्षअघि निकै कमजोर अवस्थामा रहेको विदेशी मुद्रा सञ्चिति गत मंसिरमा अमेरिकी डलरमै हालसम्मकै सबैभन्दा उच्च भएको छ । नेपाली रुपैयाँमा गत कात्तिकमै सबैभन्दा धेरै बनेको विदेशी मुद्रा सञ्चिति गत मंसिरयता अमेरिकी डलरमा पनि हालसम्मकै धेरै पुगेको हो । मुलुकको विदेशी विनिमय सञ्चितिमा रेमिट्यान्सको योगदान दुई तिहाइभन्दा बढी छ । तर, निर्यात, पर्यटन, विदेशी सहयोग, अनुदान, ऋणलगायतका स्रोत प्रभावकारी बन्न नसकिरहेका बेला रेमिट्यान्समाथिको परनिर्भरता भने बढ्दै गएकामा अर्थविद्हरूको चिन्ता छ । निजी क्षेत्र निरुत्साहित छ, सरकारले विकास खर्च बढाउन सकेको छैन, गत वर्षभन्दा झनै घटेको छ । राजस्वले चालु खर्चलाई पनि नपुग हुने अवस्था छ, नेपाल राष्ट्र बैंकका पूर्वकार्यकारी निर्देशक गोपाल भट्ट भन्छन्, यस्तो अवस्थामा आन्तरिक अर्थतन्त्र सुधारका लागि विशेष पहल नगरिए बाह्य क्षेत्र सबल हुनुको लाभ राज्यले लिन सक्दैन । अहिलेको अवस्था त्यही हो । अब सरकारले पूर्वाधार विकासमा धेरैभन्दा धेरै लगानी गर्नुपर्ने र त्यो देखेर निजी क्षेत्रबाट पनि लगानी विस्तार हुने उनको भनाइ छ । नेपालमा स्वार्थ समूह हाबी भएकाले सरकारी वित्तमा अपेक्षित सुधार हुन नसकेको उनको विश्लेषण छ । एउटा व्यापारी सांसद हुन्छ र आफ्नो अनुकूल नीति बनाउँछ । सरकारी र कर्मचारीतन्त्र पनि उसकै वरिपरि घुमिरहन्छन्, भट्ट भन्छन्, यो अवस्था अन्त्य गर्न व्यवसाय र राजनीतिलाई छुट्याउनुपर्छ ।विगतमा अर्थतन्त्रको बाह्य क्षेत्र दबाबमा भए पनि अहिले त्यो जोखिम नभएकाले अब आन्तरिक आर्थिक गतिविधि चलायमान बनाउन सरकारले पहल गर्नुपर्ने त्रिभुवन विश्वविद्यालय अर्थशास्त्र केन्द्रीय विभाग प्रमुख शिवराज अधिकारीेको भनाइ छ । बाह्य क्षेत्र दबाबको जोखिम अहिले छैन, तर अत्यधिक विदेशी मुद्रा सञ्चिति, शोधनान्तर बचतले पनि अर्थतन्त्रमा राम्रो गर्दैन, भन्छन्, त्यसको अधिकतम उपयोग हुन नसकेको अवस्थामा मुलुकलाई झनै घाटा हुन्छ । सबल बाह्य क्षेत्रको लाभ राज्यले उठाउन सकेको छैन । सबल बाह्य क्षेत्रसँगै पर्याप्त तरलता भएकाले ब्याजदर पनि घट्दो छ । तर पनि बैंक तथा वित्तीय संस्थाले धेरै कर्जा प्रवाह गर्न नसकेको अधिकारीको भनाइ छ । एकातिर तरलता बढी छ, त्यो परिचालन हुन सकेको छैन । तरलता व्यवस्थापनकै लागि राष्ट्र बैंकले बजारबाट पैसा तानिरहेको छ, अधिकारी भन्छन्, सरकारले आन्तरिक ऋण उठाइरहेको छ, त्यो पैसा संघले प्रदेश र स्थानीय तहलाई वितरण गरेको छ । ती निकायले खर्च गर्न सकेका छैनन् । खर्च नभएको पैसा बैंकमा थुप्रिएको छ । त्यो पैसाको ६० प्रतिशत बैंकहरूले शून्य ब्याजदरमा निक्षेपमा गणना गरिरहेका छन् । तर पनि बैंकले उत्साहित रूपमा कर्जा प्रवाह गर्न सकेका छैनन् । यस्तो अवस्थामा सरकारले जति सक्यो बढी विकास खर्च गर्नुपर्ने उनको सुझाव छ । सरकारी खर्च बढ्दा आर्थिक गतिविधि चलायमान हुनुका साथै राजस्व पनि बढ्ने भएकाले खर्च गर्न सरकार डराउन नहुने अधिकारीको भनाइ छ । लगानीका हिसाबले करिब ८० प्रतिशत हिस्सा निजी क्षेत्रको छ । तर, अहिलेको निजी क्षेत्र निरुत्साहित छ । यस्तो अवस्थामा अर्थतन्त्रमा २० प्रतिशत लगानी हिस्सा रहेको सरकारले खर्च बढाएर निजी क्षेत्रलाई लगानी गर्न प्रोत्साहन गर्नुपर्छ । निजी क्षेत्रको स्रोत परिचालन गर्न पनि सरकारी प्रयास चाहिन्छ । यसतर्फ सरकारको ध्यान जाओस् उनी भन्छन् । चालु आर्थिक वर्षको पहिलो ६ महिनामा वैदेशिक रोजगारीका लागि ३ लाख ४३ हजार ४ सय ५ श्रमिक बाहिरिएका छन् । यसमा नयाँ श्रम स्वीकृति (संस्थागत तथा व्यक्तिगतनयाँ) लिने २ लाख ७ हजार ९ सय ७० छन् भने पुनः श्रम स्वीकृति लिनेको संख्या १ लाख ३५ हजार ४ सय ३५ छ । अघिल्लो वर्षको सोही अवधिमा ४ लाख १८ हजार १ सय ९१ ले श्रम स्वीकृति लिएका थिए । यसरी गत वर्षको तुलनामा चालु आर्थिक वर्षमा वैदेशिक रोजगारीमा जाने नेपालीको संख्या घटे पनि रेमिट्यान्स आप्रवाह भने बढिरहेको छ । बढ्दो रेमिट्यान्स र घट्दो आयातलगायत कारण अर्थतन्त्रका बाह्य सूचक बलिया भए पनि आन्तरिक अर्थतन्त्रका समस्या ज्युँका त्युँ रहेकाले आर्थिक गतिविधिमा शिथिलता कायमै छ । गत पुस मसान्तसम्म राष्ट्र बैंकमा रहेको सरकारका विभिन्न खातामा २ खर्ब ३६ अर्ब ७१ करोड (प्रदेश तथा स्थानीय सरकारको समेत) मौज्दात रहेको राष्ट्र बैंकको तथ्यांक छ । ०८० असार मसान्तमा यस्तो मौज्दात ६५ अर्ब ३६ करोड रुपैयाँ थियो । सरकारी वित्ततर्फ अपेक्षित सुधार नदेखिएकाले राज्यको ध्यान त्यता जानुपर्ने नेपाल राष्ट्र बैंक अनुसन्धान विभाग प्रमुख प्रकाशकुमार श्रेष्ठको सुझाव छ । बाह्य क्षेत्र सबल बनेको छ, ब्याजदर थप घट्ने क्रममा छ । पर्याप्त तरलता, कम ब्याजदर भएका बेला सरकारले पूर्वाधार निर्माणमा लगानी बढाउनुपर्छ भने निजी क्षेत्रले पनि यो अवसरको उपयोग गर्नुपर्छ, उनी भन्छन् । सबल बाह्य क्षेत्र र आन्तरिक अर्थतन्त्रमा सुस्तताको अवस्था विश्लेषण गर्दा समग्रमा अर्थतन्त्र मिश्रित अवस्थामा रहेको श्रेष्ठको भनाइ छ । भन्छन्, सबल बाह्य क्षेत्रले आन्तरिक आर्थिक गतिविधि बढाउन लगानी वृद्धि गर्न पर्याप्त अवसर दिएको छ, तर अपेक्षाअनुसार कर्जा प्रवाह हुन सकेको छैन । आन्तरिक गतिविधि अझै चलायमान हुन सकेको छैन । राज्यको ध्यान यता जानुपर्छ ।"
अनुसन्धान क्रममै पौडेलद्वयको अस्वाभाविक विदेश आउजाउ,"विकल २०७९ पुस १ मा पनि दुबई गएर २० दिन बसेर फर्केका थिए । त्यसैगरी, २०७९ फागुन ७ मा सिंगापुर गएर १४ गते फर्केको देखिन्छ ।पौडेलद्वयको गैरकानुनी सम्पत्तिबारे अख्तियारमा अनुसन्धान भइरहेको छ । अख्तियारले राष्ट्र बैंकलाई पनि विकल र सुनीलको सम्पत्ति खोजबिनमा सहयोग गर्न पत्राचार गरिसकेको स्रोत बताउँछ । गत वैशाखमा विकल र असोजमा सुनीलविरुद्ध अख्तियारले विशेष अदालतमा मुद्दा दायर गरे पनि दुवैलाई अध्यागमनले कालोसूचीमा राखेको थिएन । जसका कारण मुद्दा दायर भइसकेपछि पनि विकल सिंगापुर पुगेको देखिन्छ ।मुद्दा दायर हुनुअघि र पछि निजहरूले आफ्ना बैंक खाता भएका देशमा पटकपटक गरेको विदेश यात्रा सम्पत्ति व्यवस्थापनका लागि भएको अनुसन्धान स्रोतको दाबी छ । मुद्दा दायरपछि पनि विकल गत भदौ २४ मा सिंगापुर पुगेको अभिलेखमा उल्लेख छ । त्यसैगरी सुनील पनि मुद्दा दायर हुनु करिब डेढ महिनाअघि भदौ ५ मा दुबई गएका थिए । उनी दुई दिनपछि नै काठमाडौं फर्केको देखिन्छ । मुद्दा दायरको केही साताअघि सुनीललाई अख्तियारले दोस्रो पटक बयानमा बोलाउँदा पनि उनी सम्पर्कविहीन भएका थिए । त्यसअघि चैत १५ मा दुबई गएर चैत २२ मा फर्किएका थिए । चैत ९ मा दुबई गएका विकल पनि चैत २२ मा नै दुबईबाट फर्केको देखिन्छ । लगत्तै सुनील चैत २९ मा पुनः दुबई गएको अध्यागमनको अभिलेखमा देखिन्छ ।सुरक्षण मुद्रणका उपकरण खरिद प्रकरणमा ७० करोड घूस संवादसम्बन्धी अडियो सार्वजनिक हुँदा विकल नै सुरक्षण मुद्रणमा कार्यकारी निर्देशक थिए । विभागीयमन्त्री बाँस्कोटाले राजीनामा दिएको भोलिपल्टै विदेश निस्केका विकल त्यसपछि पनि पटकपटक अमेरिका, क्यानडा, दुबई, मलेसिया, सिंगापुर, भारतलगायत देश पुगेको देखिन्छ । बाँस्कोटाले मन्त्री पदबाट राजीनामा दिएपछिको ३ वर्ष अवधिमा विकलले ४० पटक विदेश ओहोरदोहोर गरेका थिए । सुनील पनि यो अवधिमा १८ पटक विदेश यात्रामा गएको देखिन्छ । पौडेलद्वयले विदेश यात्रामा बिजनेस क्लास को सिट प्रयोग गर्ने गरेको स्रोत बताउँछ ।विशेष अदालतका पूर्वअध्यक्ष गौरीबहादुर कार्की अपराध गरेर सहजै विदेश भाग्न सक्ने सम्भावना भएका व्यक्तिलाई सरकारले निस्फिक्री छाड्नु गलत भएको बताउँछन् । नेपालमा अपराध गरेर विदेशमा सम्पत्ति लुकाएको आशंका गरिएका व्यक्ति मुद्दा दायरपछि पनि सहजै विदेश पुग्नु सरकारकै लागि लज्जास्पद विषय हो, यस्तो गल्ती आगामी दिनमा दोहोरिन दिनु हुँदैन, कार्कीले कान्तिपुरसँग भने, मुद्दाको अभियोजन गर्दा नै राहदानी जफतनियन्त्रण र कालोसूचीमा राख्ने विषय समेट्नुपर्छ, यसमा न्यायाधीशको नजरमा पर्यो भने आदेश गर्दा नै यो विषयलाई समेट्ने गर्छन् । कार्कीले आफू जनकपुर पुनरावेदन अदालतमा कार्यरत छँदा २०५६५७ तिर एउटा मुद्दामा अभियोजनकर्ताले माग नगरेको अवस्थामा पनि प्रतिवादीलाई धरौटीमा छाड्न तर स्थानहद लगाएर धनुषाबाट अरू जिल्ला जान रोक लगाउनुका साथै राहदानी जफत गर्न आदेश दिइएको सुनाए ।अध्यागमन विभागका निर्देशक प्रेमप्रसाद दाहालले पनि अपराध अभियोगमा मुद्दा दायर भइसकेका व्यक्ति सामान्यतः विदेश यात्रामा जान नपाउने बताए । अपराध अभियोगमा अदालतमा मुद्दा दायर भइसकेपछि मुद्दाको किनारा नलागेसम्म अदालत वा सम्बन्धित निकायले नै अभियुक्तलाई विदेश यात्रामा रोक लगाउने गरी पत्र पठाउँछन्, त्यसकै आधारमा अध्यागमनले त्यस्ता व्यक्तिलाई कालोसूचीमा राख्छ । अहिलेसम्मको अभ्यास यही हो, निर्देशक दाहालले भने, कहिलेकाहीँ मुद्दा अदालतमा गए पनि कालोसूचीका लागि लेखेर नपठाएको हुन सक्छ । त्यस्तो बेला भने सम्बन्धित व्यक्ति विदेश जान सक्ने अवस्था रहन्छ । विकलको हकमा यसअघि अदालत वा सम्बन्धित निकाय कतैबाट पनि कालोसूचीमा राख्न पत्र नआएले निगरानी नभएको हुन सक्ने उनको भनाइ छ ।तर, पछिल्लो पटक अख्तियारले पौडेलद्वयलाई नियन्त्रणमा लिएपछि भने दुवै जनालाई कालोसूचीमा राख्न पत्र आएको निर्देशक दाहालले बताए ।मुद्दा दायरपछि सम्बन्धित निकायले पत्र पठाएका थिए भने यसअघि नै राहदानी नम्बरसहित आरोपित व्यक्तिलाई अध्यागमनले कालोसूचीमा राख्थ्यो, पत्र नआएकाले अध्यागमनमा निगरानी नभएको हुन सक्छ, निर्देशक दाहालले भने, पछिल्लो पटक अख्तियारले पक्राउ गरेपछि भने कालोसूचीमा लागि आवश्यक निर्णय गर्न पत्र आएको छ । सोहीअनुसार विभागले पनि आवश्यक निर्णय लिइसकेको छ । स्रोतका अनुसार अख्तियारले मंगलबार मात्रै विभागलाई पत्र लेखी पौडेलद्वयका नाममा जारी राहदानी नम्बर कालोसूचीमा राख्न निर्देशन दिएको थियो । अकुत सम्पत्ति आर्जनको कसुरमा पौडेलद्वयविरुद्ध पछिल्लो अनुसन्धान चलिरहेकै बखत सिंगापुरको युनाइटेड ओभरसिज बैंक (यूओबी) मा उनीहरूले खाता खोली करिब ३ लाख अमेरिकी डलर बराबरको अवैध सम्पत्ति जम्मा गरेको तथ्य गत साता कान्तिपुरले बाहिर ल्याएको थियो । सन् २०२० देखि २०२२ (विसं २०७६२०७८ को अवधि) सम्म उनीहरूले सिंगापुरको बैंकमा खाता खोलेका थिए । टेलिकमका निलम्बित प्रबन्ध निर्देशक सुनीलका नाममा २ लाख ८ हजार अमेरिकी डलर (हालको विनिमय दरअनुसार २ करोड ७६ लाख बढी) र १० हजार सिंगापुर डलर (करिब ९ लाख ९५ हजार रुपैयाँ) जम्मा गरेको देखिन्छ । विकलले यही अवधिमा ७४ हजार ९ सय ९५ अमेरिकी डलर (करिब ९९ लाख ७४ हजार) र १० हजार सिंगापुर डलर (९ लाख ९५ हजार रुपैयाँ) जम्मा गरेको खुलेको थियो ।एक दशकयता पौडेलद्वय कांग्रेसमाओवादी र एमालेको प्रिय बनेर सूचना प्रविधि क्षेत्रका दुई निकायमा रजगज गर्दै आएका थिए । अनियमितताका चाङ बाहिरिएपछि दुवैलाई पदमा बहाल रहेकै अवस्थामा अख्तियारले भ्रष्टाचार मुद्दा चलाएको हो । मुद्दा दायरसँगै निलम्बनमा परेका उनीहरू पछिल्लो पटक पुनः गैरकानुनी सम्पत्ति आर्जनको अनुसन्धानमा तानिएका छन् । खरिद प्रकरणमा पौडेलद्वयविरुद्ध अदालतमा मुद्दा विचाराधीन रहेकै अवस्थामा माघ १० मा अख्तियारले दुवैलाई अनुसन्धानका लागि नियन्त्रणमा लिएको थियो ।"
आफन्त फर्काइदिन माग गर्दै रुसी दूतावासमा ज्ञापन,"काठमाडौं (कास) रुसी सेनामा भर्ना भएकालाई फर्काइदिन माग गर्दै परिवारजनले काठमाडौंस्थित रुसी दूतावासमा ज्ञापनपत्र बुझाएका छन् । पीडित परिवार तथा नागरिकको जीवन रक्षाका लागि सचेतना अभियानका तर्फबाट मंगलबार दूतावास पुगेर ज्ञापनपत्र बुझाइएको हो । राजदूतलाई सम्बोधन गरिएको ज्ञापनपत्रमा रुसी सेनामा भर्ना भएका नेपालीको दर्दनाक अवस्थाप्रति संवेदनशील हुन र जीवन गुमाएकाका परिवारलाई उचित क्षतिपूर्ति, रुसी सेनामा रहेका नेपालीको सकुशल घर फिर्ताका लागि वातावरण निर्माण, रुसी फौजमा भर्ती हुनबाट नेपालीलाई रोक्ने कार्यका लागि उचित पहलकदमी र निर्णयका लागि दूतवासमार्फत रुसी सरकारको ध्यानाकर्षण गराइएको अभियानकर्ताले जनाएका छन् । रोजगारीको खोजीमा विदेशिन बाध्य नेपालीलाई मानव तस्करमार्फत सेनामा भर्ती गराई रुसी सेनाले नेपालीलाई आफ्नो सुरक्षा कवजको रूपमा युद्धको अग्रपंक्तिमा खटाएको उल्लेख गरेका छन् । सेनामा काम गर्न नचाहने नेपालीलाई पक्रिएर पुनः युद्धमा फर्काउने गरिएको, कुटपिटलगायतका दुर्व्यवहार गर्ने गरिएको, भाषा ज्ञानको अभावले समेत ज्यान गुमाउनुपरेको जस्ता विषयमा समाचार प्रकाशित भएका छन्, ज्ञापनपत्रमा भनिएको छ, अनाहकमा ज्यान गुमाउन पुगेका आफन्तको शव पाउन नसकेर परिवारका सदस्य विक्षिप्त अवस्थामा छन् भने महिनौंदेखि बेपत्ताको खबर पाउन नसकेर कतिपय परिवार असह्य पीडाका कारण मर्नु न बाँच्नुको अवस्थामा पुगेका छन् । युद्धमा कुनै साइनो सम्बन्ध नभएका नेपालीले अनाहकमा मृत्युवरण गर्नुपर्ने, बाँचेकाहरू चाहेर पनि स्वदेश फर्कन नपाउने, जबरजस्ती युद्धमा होमिनु पर्ने र युद्धबन्दीका रूपमा नारकीय जीवन व्यतीत गर्न बाध्य रहेको ज्ञापनपत्रमा उल्लेख छ । रुसी सेनामा भर्ती भएका कम्तीमा १२ नेपालीको मृत्यु भइसकेको छ भने ४ जना युक्रेनी सेनाको कब्जामा छन् ।नेपाल सरकारको पटकपटकको पहलका बाबजुद रुसी सरकारले कुनै ठोस प्रतिक्रिया दिएको छैन । नेपाल सरकारका विभिन्न निकायमा निवेदन दिए पनि त्यसको जवाफ नआएपछि दूतावास पुगेर ज्ञापनपत्र बुझाएको पीडित परिवारले बताए । परराष्ट्र मन्त्रालयले मंसिर १८ मा नेपाली नागरिकलाई रुसी सेनामा भर्ना नगर्न र गरिएको भए उनीहरूलाई तत्काल नेपाल फर्काउन भन्दै रुसलाई कूटनीतिक नोट पठाएको थियो ।"
पूर्वलडाकुलाई उपचार खर्च जुटाउनै धौधौ,"(झापा)ताप्लेजुङको साब्लाखुका सागर लिम्बू माओवादीले सञ्चालन गरेको द्वन्द्वमा सहभागी भइरहँदा १६ वर्षमा टेक्दै थिए । सशस्त्र द्वन्द्वको उत्कर्ष २०५८५९ ताका माओवादीमा भर्ती भएपछि सागरबाट उनी सक्कल बने । गाउँमा गरिबीसँगै चरम बेरोजगारी थियो । गरिबीबाट मुक्ति पाउने आशामा धेरै युवा माओवादी बनेका थिए । त्यही पंक्तिमा आफू पनि उभिएको सागरले बताए । खासमा बेरोजगारी, गरिबीबाट कसरी मुक्ति मिल्ला भनेर माओवादीमा लागिएको थियो, उनले सम्झिए, हाम्रो त्याग र बलिदानबाट नेताहरू धनी भए, हाम्रो गरिबी उस्तै छ, बेरोजगारी उही छ । त्यसबेला माओवादी नेताहरू भन्ने गर्थे, समाजवाद स्थापनापछि स्वास्थ्य, शिक्षाजस्ता जनताका अत्यावश्यक आवश्यकता निःशुल्क पूरा गर्छौं । माओवादी पार्टी लामो समयदेखि सत्ताको वरिपरि नै छ । तर, पूर्वलडाकु कमान्डर सागर उपचार खर्च अभावमा मृत्यु शय्यामा छटपटाइरहेका छन् । अघिल्लो मंसिरमा दुवै मिर्गौला फेल भएपछि उनी नियमित डायलसिस गरिरहेका छन् । कसो कसो गरेर डायलसिसचाहिँ निःशुल्क गराइरहेको छु, उनले भने, तर, औषधि किन्ने खर्च जोहो गर्नै धौधौ छ । उनले सातामा दुई पटकसम्म डायलसिस गर्नुपर्ने बाध्यता छ । डायलसिस गर्न भद्रपुरसम्म जाने बेलामा प्रायः गाडी भाडा अभाव हुने गरेको उनी सुनाउँछन् । औषधि, गाडी भाडा गरेर महिनामा झन्डै ३० हजार खर्च लाग्छ, उनले भने, ऋण गरेर खर्च जोहो गरिरहेको छु । डायलसिस गर्न धौधौ छ । मिर्गौला फेर्ने त उनको कल्पनाबाहिरको कुरा हो । अब त ऋण पनि पत्याउन छाडिसकेको उनी सुनाउँछन् । ताप्लेजुङको मूल घरमा श्रीमती र तीन बालबच्चा छाडेर उनी झापा बुद्धशान्ति४ जोरलावरस्थित बहिनीज्वाइँको घरमा आश्रय लिएर उपचार गराइरहेका छन् । सागर पटकपटक गरी तीन ठूला भिडन्तमा सामेल भए भोजपुरको घोडेटार, इलाम सदरमुकाम र मोरङको रमितेमा । तत्कालीन सत्तासँगको मुठभेडको त लेखाजोखा नै छैन ।२०६३ मा सम्पन्न शान्ति प्रक्रियापछि २ नम्बर डिभिजन सिन्धुलीको क्यान्टोन्मेन्टमा ५ वर्ष बिताए । सेना समायोजनपछि स्वैच्छिक अवकाश लिए । दुई किस्तामा गरेर ५ लाख रुपैयाँ बुझे । तर, घरायसी व्यवहार मिलाउँदा मिलाउँदै कतिखेर ५ लाख सकियो, पत्तै पाएनन् । स्वैच्छिक अवकाशपछि केही महिना घरतिर टहलिए । २०६८ चैतमा पार्टी विभाजन भयो । उनी विद्रोही खेमामा सामेल भए । २०६९ साउनमा मोहन वैद्यको नेतृत्वमा नेकपामाओवादी बन्यो । दुई वर्षपछि वैद्यको पार्टी पनि विभाजित भयो । २०७१ मा विभाजित पार्टीको नेतृत्व नेत्रविक्रम चन्दले गरे । उनी चन्दतिरै सामेल भए । त्यहाँ ७८ वर्ष सक्रिय भए । एक वर्षजति प्रतिबन्ध झेले । त्यही सिलसिलामा २०७४ साउनमा पाँचथरबाट पक्राउ परे । ब्युरोको सैन्य विभागको जिम्मेवारीमा रहेका उनी पाँचथरका सेक्रेटरी सौगात आचार्यसहित पक्राउ परी ४७ दिन प्रहरी हिरासतमा बसे । प्रदेश चुनावको विरोध गर्ने क्रममा ताप्लेजुङबाट पुनः पक्राउ परे । तेस्रो पटक २०७६ साउनमा दमकबाट पक्राउ परी ६६ दिन हिरासतमा बिताए । पछि १ लाख धरौटी राखेर छुटे । ताप्लेजुङमा पार्टी काममा रहेका बेला उनीमाथि पुरानै मुद्दालाई आधार बनाएर पुनः पक्राउ गरी २४ घण्टा प्रहरी नजरबन्दमा राखियो । १ लाख धरौटी तिरेर छुटे । पछिल्लो चरणमा चन्दले तीनबुँदे सम्झौता गरेपछि उनी असन्तुष्टि व्यक्त गर्दै बाहिरिए । चन्दले सत्तासँग आत्मसमर्पण गरेझैं लाग्यो । अनि बाहिरिएँ, उनले थपे । त्यसपछि आहुति नेतृत्वको वैज्ञानिक समाजवादी कम्युनिस्ट पार्टीमा सामेल भए । राष्ट्रिय भेलासम्म सहभागी भई दुई केन्द्रीय कमिटी बैठकमा भाग लिएपछि त्यहाँ पनि उनको मन अडिएन । वैचारिक विमति रह्यो । चन्द नेतृत्वको दल पनि धर्मेन्द्र बाँस्तोला र सुदर्शनले विभाजन गरी नेकपा बहुमत निर्माण गरे, त्यसमा सामेल भए । अहिले फेरि त्यो पार्टी वैद्यसँग मर्ज भएर क्रान्तिकारी कम्युनिस्ट पार्टी नेपाल बनेको छ । त्यहाँ उनको आस्था मात्रै छ । मन भने मिर्गौला उपचारमा केन्द्रित छ । लामै समय खाना नरुच्ने, जीउ गलेजस्तो हुने र खुट्टा सुन्निने भयो । श्वास बढेजस्तो हुने समस्या पनि धेरै समय देखियो, सागरले भने, के भएछ त भनेर पूरै शरीर जाँच गर्दा पो दुवै मिर्गौलाले काम गर्न छाडेको पत्तो लाग्यो । अघिल्लो वर्ष मंसिर अन्तिम साता उपचार गर्दा रोग पत्ता लागेपछि उनी नियमित उपचारमा छन् । मिर्गौला बिग्रिएर अन्तिम चरणमा पुगेपछि मात्रै थाहा पाएकामा उनलाई थकथकी लागेको छ । सुरुमै जाँच गराएको भए बेलैमा थाहा हुने थियो, उनले थपे, बिग्रिसकेपछि थाहा पाएँ तर पनि बाँच्ने आँट जिउँदै छ । माओवादीसहित आधा दर्जन बढी कम्युनिस्ट पार्टीमा रहेर काम गरेका यी अनुभवी नेता बिरामी भई थलिँदा कोही कसैले सोधीखोजीसम्म गरेको छैन । पार्टीहरूले किन यति धेरै उपेक्षा गरेका होलान् भन्ने उनले भेउ पाउनै सकेका छैनन् । म बिरामी भएको सबै कमरेडहरूलाई थाहै छ, उनले सुनाए, सहयोग गर्छु पनि भन्छन् तर गरेका केही छैनन् ।"
"सरकारले माइतीघरबाट लखेट्यो, महानगरले शान्तिवाटिकाबाट","(काठमाडौं)न्याय माग्दै तीनवर्षे छोरासहित शान्तिवाटिकामा धर्ना बस्दै आएकी बर्दियाकी इन्दिरा सुनार मंगलबार काठमाडौं नगर प्रहरीको लछारपछारमा परिन् । नगर प्रहरीले शान्तिवाटिकामा बस्न नदिने भन्दै रत्नपार्कको चिसो भुइँमा पुर्याइदियो । आङमा भएको एक सरो लुगाबाहेक उनको साथमा केही छैन । छोराका लागि केही मनकारीले दिएका लत्ताकपडा थिए, त्यो पनि नगर प्रहरीले फालिदियो । कति कपडा त हरायो नै । बच्चाको लुगै हरायो, आफ्नो बस्ने थलो छैन, उनी भन्छिन्, यो चिसोमा कहाँ जाने ?सरकारले माइतीघर मण्डलालाई निषेधित क्षेत्र घोषणा गरेपछि शान्तिवाटिका पठाइएका प्रदर्शनकारीलाई त्यहाँबाट पनि काठमाडौं महानगरले लखेटेको छ । जिल्ला प्रशासन कार्यालय काठमाडौंले मंसिर ४ देखि ३० सम्मका लागि माइतीघर मण्डलालाई धर्ना, आन्दोलनलगायत गतिविधि निषेधित क्षेत्र घोषणा गरेपछि त्यहाँ बस्दै आएका प्रदर्शनकारीहरूलाई शान्तिवाटिका पठाइएको थियो । प्रशासनले माइतीघरको निषेध अवधि थप दुई महिना बढाएको छ । माइतीघरबाट लखेटिएर शान्तिवाटिकामा पुगेकाहरूले पाल टाँगी प्रदर्शन गर्दै आएका थिए । मंगलबार बिहान साढे ८ बजेतिर पूर्वसूचनाबिनै नगरप्रहरीले शान्तिपूर्ण विरोध गरिरहेका मिटरब्याज पीडितलगायत प्रदर्शनकारीमाथि दुर्व्यवहार गरेको पीडितहरूको भनाइ छ । नगर प्रहरीले शान्तिवाटिकामा ताल्चा लगाएपछि प्रदर्शनकारी सडकमै सुत्न बाध्य भएका छन् । प्रहरीको लछारपछारका कारण धर्नामा बसेकी आरती गिरीको हात रगताम्मै भएको थियो । आफ्नै श्रीमान् न्यायाधीश भुवन गिरीले बलात्कार गरेको आरोप लगाउँदै उनी २२ दिनदेखि धर्नामा छिन् । न्यायाधीश गिरीविरुद्ध सर्वोच्च अदालतमा मुद्दा दायर भएको छ । बुधबार पेसी भएको बताउँदै आरतीले बस्ने थलो नहुँदा पीडितले उल्टै राज्यबाट दोहोरो पीडा खेप्नुपरेको सुनाइन् । यहाँ न मेरो घर छ, न आफन्ती, उनी भन्छिन्, कोही नहुनेको त राज्य हुन्छ भन्छन्, बस्न भुइँ पनि पाइनँ ।दाइजोको निहुँमा छोरीको हत्या गरिएको दाबी गर्दै आएका धनुषाका आरती साहको परिवार पनि शान्तिवाटिकामै धर्नारत छ । ८ महिनादेखि काठमाडौंमा न्यायका लागि भौंतारिएका आरतीको परिवार निर्धक्क पीडा पोख्ने थलो नपाउँदा राज्यविहीन महसुस गरेको बताउँछ । आरतीका भाइ प्रेम साहका अनुसार माइतीघर मण्डलामा धर्ना बस्दा जिल्ला प्रशासनले जबर्जस्ती उठाएर शान्तिवाटिका ल्याइदियो, शान्तिवाटिकामा नगरप्रहरीले लछारपछार गर्दै सडकमा फालिदियो । जहाँ त्यहीँ निषेधै निषेध छ, उनी भन्छन्, यो देश गरिबदुःखीको होइन र ? उनी प्रदर्शन गर्ने थलो नपाउँदासम्म रत्नपार्ककै सडक पेटीमा सुतेर भए पनि न्यायको माग गरिरहने बताउँछन् । भ्रष्टाचारविरुद्ध धर्नारत साल घलेले राज्यले नागरिकको सुरक्षा गर्न नसकेको भन्दै आक्रोशित छन् । दिनभरि बेथितिबारे कराउने थलो चाहिएको छ हामीलाई, उनी भन्छन्, जनता कराएको सुन्नै नसक्ने सरकार कसरी लोकतान्त्रिक हुन सक्छ ? प्राध्यापक एवं नागरिक समाज अभियन्ता सञ्जीव उप्रेतीले राज्यले जनताप्रति गैरजिम्मेवारीपूर्ण व्यवहार गरेको भन्दै आलोचना गरे । उनका अनुसार शान्तिवाटिकामा चिसो मौसमलाई ख्यालमा राखी गृह मन्त्रालयका सचिवलाई समेत जानकारी गराएर माघको अन्त्यसम्म मिटरब्याजपीडित बस्न पाउने भनी सम्झौता गरिएको थियो । बिनासूचना पीडितलाई बेसहारा गराउनु राज्यको लापरबाही रहेको उप्रेती बताउँछन् । मिटरब्याज पीडितले देशैभर आन्दोलन गर्दै आएका छन् । त्यही डरका कारण राज्यले पीडित धपाउन खोजेको सञ्जीवको बुझाइ छ । प्रदर्शनकारी सडक पेटीमै रात बिताउँदै छन्, बालबालिका र बिरामी पीडित छन्, उनी भन्छन्, सरकारले सुरक्षित बसेका जनतालाई सडकमा ल्याएर फालिदिएको छ । कसैलाई केही भयो भने कसले जिम्मेवारी लिन्छ ? राज्यको दायित्व खोइ ?राष्ट्रिय मानवअधिकार आयोगका उपसचिव श्यामबाबु काफ्ले अग्रिम सूचना र वैकल्पिक व्यवस्थापनबिना धर्नामा बसेका पीडित सार्वजनिक स्थलबाटै निकालिनु अमानवीय व्यवहार रहेको बताउँछन् । घटनाको वास्तविक छानबिन गरेर आयोगले सत्यतथ्य निष्कर्ष निकाल्नेसमेत उनले जानकारी दिए । लोकतान्त्रिक राज्यमा जनता बोल्ने थलो हुनुपर्छ, यो संसारभरिको अभ्यास हो, उनी भन्छन्, निषेधित क्षेत्र घोषण गर्नु र जनतालाई दुःख दिनु मानवअधिकारविपरीत कार्य हो ।गृह मन्त्रालयका प्रवक्ता नारायणप्रसाद भट्टराई शान्तिवाटिकामा प्रदर्शनकारीमाथि भएको दुर्व्यवहारप्रति मन्त्रालय जिम्मेवार नभएको बताउँछन् । हामीले यसको व्यवस्थापनको जिम्मा जिल्ला प्रशासनलाई दिने हो, गृह मन्त्रालयको काम होइन, उनले बताए । काठमाडौंका प्रमुख जिल्ला अधिकारी जितेन्द्र बस्नेतले भीआईपी क्षेत्र, सरकारी क्षेत्र, ट्राफिकको व्यवस्थापनजस्ता कारण देखाएर थप दुई महिनाका लागि निषेधित क्षेत्र तोकिएको बताए । समय थप्न जरुरी थियो, सर्वसाधारणको सुरक्षा, शान्तिका लागि, उनी भन्छन् । काठमाडौं महानगरका प्रवक्ता नवीन मानन्धरले विरोधको नाममा ठाउँ नै कब्जा गर्न खोजेको हो भन्ने लागेर धर्नामा बसेकालाई हटाउने निर्णय गरिएको बताए । शान्तिवाटिका सर्वसाधारणका लागि हो, अनिश्चित धर्ना बस्नेका लागि होइन, उनी भन्छन्, प्रदर्शनकारी डेरा जमाएर बस्न थाले, हटाउन बाध्य भयौं ।"
राष्ट्रिय समन्वय परिषद्को दोस्रो बैठक आज,"(काठमाडौं)संघ, प्रदेश र स्थानीय तहको अन्तरसम्बन्ध व्यवस्थित गर्ने राष्ट्रिय समन्वय परिषद्को दोस्रो बैठक बुधबार काठमाडौंमा बस्दै छ । प्रधानमन्त्री पुष्पकमल दाहालको अध्यक्षतामा गत असारको पोखरा बैठकले गरेका अधिकांश निर्णय कार्यान्वयन नभएकै अवस्थामा परिषद्को दोस्रो बैठक हुन लागेको हो । पहिलो बैठकले ६ महिनाभित्र संघीयता कार्यान्वयनमा तीन तहबीच देखिएका अस्पष्टता अन्त्य गर्नेलगायतका ६ वटा निर्णय गरेको थियो । छ महिना बित्दा पनि निर्णय कार्यान्वयन नभएपछि गत पुसमा सातै प्रदेशका मुख्यमन्त्रीहरूको हेटौंडामा बसेको संयुक्त बैठकले दबाबस्वरूप प्रधानमन्त्री दाहाललाई ध्यानाकर्षण गराएका थिए । बुधबार बिहान सिंहदरबारस्थित प्रधानमन्त्री कार्यालयको सभाहलमा हुने बैठकमा भाग लिन मुख्यमन्त्रीसहित परिषद्का सदस्यहरू काठमाडौं आइसकेका छन् । प्रधानमन्त्री कार्यालयका सचिव एवं परिषद्का सदस्यसचिव अर्जुन पोखरेलले बैठकको एजेन्डासहित सबै तयारी पूरा भएको जानकारी दिए । प्रधानमन्त्रीले अध्यक्षता गर्ने उक्त बैठकमा आवश्यकताअनुसार नयाँ एजेन्डामा बोल्ने कार्यक्रम रहेको छ । तर मुख्यमन्त्रीहरूले भने विगतका निर्णय कार्यान्वयन नभई नयाँ एजेन्डामा छलफल गर्नुको औचित्य नभएको बताएका छन् । परिषद्को पहिलो बैठकले प्रधानमन्त्री तथा मन्त्रिपरिषद्को कार्यालयको नेतृत्वमा कार्यविस्तृतीकरण परिमार्जन गरी तीनै तहका सरकारबीचको अधिकारमा ६ महिनाभित्र स्पष्टता ल्याउने निर्णय गरेको थियो । दोहोरो अनुदान बन्द गर्ने, स्थानीय तहका प्रमुख प्रशासकीय अधिकृत २ वर्ष सरुवा नगर्ने, दोहोरोतेहरो अनुदान बन्द गर्ने, दोहोरो संरचना खारेज गर्ने, आयोजनामा देखिएको दोहोरोपना हटाउने, कानुन निर्माणमा प्रदेश र स्थानीय तहको सहभागिता गराउनेलगायतका निर्णय उक्त बैठकले गरेको थियो । गण्डकी प्रदेशका मुख्यमन्त्री सुरेन्द्र पाण्डेले पहिलो बैठकमा भएको निर्णय कार्यान्वयन नभएको बताए । यस्तो अवस्थामा नयाँ विषयमा छलफल आवश्यक नभएको उनको तर्क छ । बैठक किन बोलाएको हो थाहा छैन । हामी मुख्य मन्त्रीहरूले विगतको निर्णय कार्यान्वयनका लागि दबाब दिन संयुक्त आवाज उठाउने तयारी छ, पाण्डेले भने । गण्डकीमा उनकै संयोजनमा बैठक आयोजना गरिएको थियो । बैठकको अध्यक्षता गर्दै प्रधानमन्त्री दाहालले ६ महिनाभित्र सबै समस्या हल गर्न निर्णायक पहल गर्ने प्रतिबद्धता जनाएका थिए । मुख्यमन्त्री, गाउँपालिका र नगरपालिका महासंघका अध्यक्ष तथा प्रतिनिधि सहभागी भएको उक्त बैठकले स्थानीय तह र प्रदेशका जनप्रतिनिधिले जग्गा प्राप्ति झन्झटिलो भएको गुनासो गरेपछि प्रधानमन्त्री दाहालले नै ऐनमार्फत जग्गा प्राप्तिमा सरलीकरण गर्ने प्रतिबद्धता जनाएका थिए । संघ, प्रदेश र स्थानीय तह समन्वय तथा अन्तरसम्बन्ध ऐन, २०७७ को दफा १६ मा संघ, प्रदेश र स्थानीय तहको समन्वय तथा अन्तरसम्बन्ध व्यवस्थित गर्न प्रधानमन्त्रीको अध्यक्षतामा २१ सदस्यीय राष्ट्रिय समन्वय परिषद् रहने व्यवस्था छ । संविधानले दिएको संघ, प्रदेश र स्थानीय तहको सरकारको साझा अधिकार सूचीका कानुन निर्माणका क्रममा आपसमा सहकार्य गर्ने निर्णय परिषद् बैठकले गरेको थियो । तर मुख्यमन्त्रीहरूले अहिले पनि साझा अधिकार सूचीका कानुन नै नबन्दा प्रदेश र स्थानीय तहले बजेट कार्यान्वयनमै समस्या आएको गुनासो गरेका छन् । साझा अधिकार सूचीका कानुन निर्माण गर्दा स्थानीय तह र प्रदेशको रायसुझाव लिने सहमति भए पनि कार्यान्वयन भएको छैन । प्रदेश प्रमुखहरूले प्रहरी समायोजन ऐन र नेपाल प्रहरी तथा प्रदेश प्रहरीको कार्य सञ्चालन, सुपरिवेक्षण र समन्वय गर्नेसम्बन्धी ऐन, संघीय निजामती ऐनलगायतका ऐनहरू संघ सरकारले नबनाएका कारण सरकार सञ्चालन गर्न अप्ठ्यारो परेको र संघीयता कार्यान्वयनमा केन्द्रीय मानसिकता हावी भएको टिप्पणी गर्दै आएका छन् । बैठकमा स्थानीय तहमा प्रमुख प्रशासकीय अधिकृत कम्तीमा २ वर्षका लागि खटाउने सहमति भएकामा त्यसको कार्यान्वयन नभएको मात्र होइन, पछिल्लो समय निमित्तको भरमा स्थानीय तह सञ्चालन गर्ने होडबाजीजस्तै चलेको छ । प्रदेशमा खटिएका सचिव पनि एक वर्ष सरुवा नगर्ने सहमति भएको थियो । तर कर्णाली प्रदेशका सचिवहरू मुस्किलले चारपाँच महिना बस्ने गरेको संघीय मन्त्रालयका अधिकारीहरू बताउँछन् । अन्य प्रदेशमा पनि सचिवहरू नबस्ने प्रवृत्ति बढिरहेको छ । पोखरा बैठकमा संघले पठाएको प्रमुख प्रशासकीय अधिकृत र प्रदेशका सचिव हाजिर नगराएमा प्रदेश र स्थानीय तहको अनुदान रोक्का गर्ने पनि निर्णय गरेको थियो । तर संघीय मन्त्रालयका अधिकारीहरू भने हाजिर नगराउने र छिटोछिटो सरुवा हुने क्रम नरोकिएको बताउँछन् । कर्णाली प्रदेशका मुख्यमन्त्री राजकुमार शर्माले पोखरा बैठकको निर्णय कार्यान्वयन भएनभएको परिषद् बैठकमा मात्र थाहा हुने प्रतिक्रिया दिए । साझा अधिकार सूचीका कानुन नबन्दा प्रदेश र स्थानीय तहले बजेट कार्यान्वयनमै समस्या भोग्नुपरेको गुनासो गर्दै आएका छन् । संघीयता कार्यान्वयनपछि पनि संघीय सरकार र प्रदेश सरकारका उस्तै प्रकृतिका संरचना कायम रहँदा चालु खर्च भएको र काममा दोहोरोपना बढेको भन्दै मुख्यमन्त्रीहरूले गुनासो गर्दै आएका छन् । कस्ता संरचना राख्ने र कुन खारेज गर्ने भन्ने सम्बन्धमा ३ महिनाभित्र सिफारिस गर्न समिति गठन गर्ने निर्णय भएको थियो । तर लुम्बिनी प्रदेशका मुख्यमन्त्री डिल्लीबहादुर चौधरीले संरचना खारेजीका विषयमा सुझाव संकलन भए पनि कार्यान्वयन नभएको बताए । उनले संघले कानुन नबनाउँदा बजेट तर्जुमा, राजस्व संकलन, प्रहरी परिचालन, कर्मचारी भर्नाजस्ता विषयमा आफूहरूले काम गर्न नसकेको बताए ।"
त्रिविको उपकुलपति नियुक्तिमा विलम्ब,"(काठमाडौं)शिक्षा, विज्ञान तथा प्रविधिमन्त्री अशोककुमार राई संयोजकत्वमा गठित समितिले त्रिभुवन विश्वविद्यालयको उपकुलपति छनोट तथा सिफारिसमा ढिलाइ गरेको छ । गठन भएको ३ महिनासम्म पनि उपकुलपति छनोट तथा सिफारिस समितिले उम्मेदवारको नाम सिफारिस गर्न नसकेको हो । उपकुलपति नियुक्ति प्रक्रिया अघि बढ्न नसक्दा निमित्त उपकुलपति शिवलाल भुसालको जिम्मेवारी पुनः ३ महिनाका लागि थप गरिएको छ । शिक्षाध्यक्ष रहेका भुसाललाई गत कात्तिक १७ मा बढीमा ३ महिनाका लागि निमित्त उपकुलपतिको जिम्मेवारी दिइएको थियो । माघ १७ मा पुनः निमित्तको अवधि थप गरिएको हो ।त्रिविको उपकुलपति बन्न इच्छुक ४३ जनाले आवेदन दिएका छन् । आवेदन दिने म्याद सकिएको १५ दिनसम्म पनि उनीहरूको सर्टलिस्ट सार्वजनिक हुन सकेको छैन । छनोट तथा सिफारिससम्बन्धी कार्यविधिमा आवेदन दिनेको कार्ययोजना र सोचपत्र मूल्यांकन गरी सर्टलिस्ट सार्वजनिक गर्ने उल्लेख छ । कार्ययोजना र सोचपत्र विज्ञहरूबाट मूल्यांकन गराउने काम बाँकी नै रहेकाले सर्टलिस्ट सार्वजनिक हुन नसकेको शिक्षा मन्त्रालय उच्च शिक्षा महाशाखाका सहसचिव श्रीप्रसाद भट्टराईले बताए । आवेदकको सोचपत्र र कार्ययोजना विज्ञबाट मूल्यांकन भइरहेको सिफारिस समितिले जनाएको छ । सोचपत्र र कार्ययोजना कोडिङ, डिकोडिङ गरेर छुट्टाछुट्टै विज्ञबाट मूल्यांकन गरिराखेका छौं, समितिका एक अधिकारीले भने, एउटा सोचपत्र र कार्ययोजना ३ जनाबाट परीक्षण गराएर उनीहरूले दिएको अंकको औसत अंकमध्ये उत्कृष्ट १५ जनाको सर्टलिस्ट सार्वजनिक गर्छौं । सर्टलिस्टमा परेकाहरूको अन्तर्वार्तासहित सोचपत्र र कार्ययोजनाको प्रस्तुतीकरणपछि ३ जनाको नाम कुलपति तथा प्रधानमन्त्रीलाई सिफारिस गर्ने कार्यविधिमा उल्लेख छ । समितिले आग्रह गरेका कतिपय विज्ञले मूल्यांकनमा सहभागी हुन अस्वीकार गरेका कारण पनि ढिलाइ भएको समितिका अधिकारीको भनाइ छ । मन्त्रालयले मूल्यांकनमा सहभागी विज्ञहरूको नामसमेत गोप्य राखेको छ । मूल्यांकनमा सहभागीहरूका लागि शिक्षा मन्त्रालयमा गोप्य कोठाको व्यवस्था गरेर कार्ययोजना र सोचपत्रको परीक्षण गराइएको एक कर्मचारीले बताए ।उपकुलपति पदमा नारायणप्रसाद बेलबासे, वेदनाथ शर्मा, भीमसेन देवकोटा, सूर्यबहादुर थापा, महानन्द चालिसे, शुभनारायण पाठक, विनयकुमार झा, लेखनाथ शर्मा, ज्ञानेन्द्रप्रसाद पौड्याल, गुणनिधि न्यौपाने, चन्द्रमणि पौडेल र नारायणप्रसाद चापागाईंले आवेदन दिएका छन् । त्यस्तै ऋदिशकुमार पोखरेल, अक्कलदेव मिश्र, आनन्दवल्लभ जोशी, टंकनाथ धमला, सञ्चय आचार्य, कुसुम शाक्य, गोविन्द सुवेदी, संगीता रायमाझी र विनोद पराजुलीको पनि आवेदन परेको छ । केदारनाथ घिमिरे, देवबहादुर खड्का, शिवलाल भुसाल, रामचन्द्र बस्नेत, केशवराज पाण्डे, तीर्थराज खनियाँ, केशरजंग बराल, महेन्द्रप्रसाद आचार्य, चित्रबहादुर बुढाथोकी, कृष्णराज तिवारीले पनि आवेदन दिएका छन् । शिक्षा मन्त्रालयका अनुसार हेमराज पन्त, भोजराज अर्याल, प्रकाश घिमिरे, त्रिरत्न बज्रचार्य, इन्द्रबहादुर कार्की, राजकुमार पोखरेल, नन्दबहादुर सिंह, एकराज ओझा, रामप्रसाद रेग्मी, बालमुकुन्द रेग्मी, नवराज देवकोटा र प्रमोदकुमार झाको पनि आवेदन परेको छ । शिक्षामन्त्रीको अध्यक्षतामा त्रिविसभाका दुई जना सदस्य रहेको छनोट तथा सिफारिस समितिको सिफारिसका आधारमा कुलपति तथा प्रधानमन्त्रीले उपकुलपति नियुक्ति गर्ने व्यवस्था ऐनमा छ । प्रधानमन्त्री पुष्पकमल दाहालले त्रिविमा प्रतिस्पर्धाका आधारमा उपकुलपति नियुक्त गर्ने घोषणा गरेपछि सिफारिस समितिले कार्यविधि जारी गरेर दरखास्त आह्वान गरेको थियो । समितिमा शिक्षा सचिव सुरेश अधिकारी र त्रिविसभा सदस्य उपप्राध्यापक चन्द्रकला घिमिरे सदस्य छन् । प्रतिस्पर्धाका आधारमा उपकुलपति नियुक्तिको प्रक्रिया अघि बढे पनि नियुक्तिमा ढिलाइ भएको भन्दै त्रिविका प्राध्यापकहरूले भने असन्तुष्टि जनाएका छन् । त्रिविमा शिक्षाध्यक्ष, रजिस्ट्रार, सेवा आयोगका पदसमेत रिक्त छन् । उपकुलपतिको सिफारिसमा कुलपतिले शिक्षाध्यक्ष र रजिस्ट्रार नियुक्त गर्ने व्यवस्था छ ।"
पूर्वाञ्चल उपकुलपतिका लागि दरखास्त,"पूर्वाञ्चल विश्वविद्यालयको उपकुलपति छनोट र नियुक्तिका लागि सिफारिस समितिले मंगलबार दरखास्त आह्वान गरेको छ । शिक्षामन्त्री तथा सहकुलपति अशोककुमार राई अध्यक्षताको सिफारिस समितिले उपकुलपति बन्न इच्छुकलाई १५ दिनभित्र दरखास्त दिन आग्रह गरेको हो । उपकुलपति छनोट र सिफारिसका लागि कुलपति तथा प्रधानमन्त्री पुष्पकमल दाहालले ३ सदस्यीय समिति गठन गरेका छन् । समितिमा राष्ट्रिय योजना आयोगका शिक्षा हेर्ने सदस्य रमेशचन्द्र पौडेल र शिक्षा सचिव सुरेश अधिकारी सदस्य छन् । समितिले कार्यविधिसहित दरखास्त माग गरेको शिक्षा मन्त्रालयले जनाएको छ ।कार्यविधिमा कम्तीमा स्नातकोत्तर उपाधि प्राप्त प्राध्यापकले दरखास्त दिन सक्ने उल्लेख छ । त्रिविमा जस्तै ३ हजार शब्दको सोचपत्र र ५ हजार शब्दको पूर्वाञ्चल विश्वविद्यालयसम्बन्धी कार्ययोजना माग गरिएको छ । एक सय पूर्णाङ्कमा प्रतिस्पर्धा गराएर मेरिटका आधारमा उपकुलपति छनोट गर्ने समितिले जनाएको छ । प्राध्यापकको अनुभवका लागि १०, विद्यावारिधि उपाधिका लागि ५, पदाधिकारीको अनुभवका लागि ४, जर्नलमा लेख प्रकाशनबापत १०, प्राज्ञिक अनुसन्धान परियोजनाबापत ६, कार्ययोजना र सोचपत्रको ३०, त्यसको प्रस्तुतीकरणमा २० र अन्तर्वार्ताका लागि १५ अंक छुट्याइएको छ ।कार्ययोजना र सोचपत्रको विज्ञबाट मूल्यांकनपछि सर्टलिस्ट सार्वजनिक गर्ने कार्यविधि जारी भएको छ । तीमध्येबाट प्रस्तुतीकरण र अन्तर्वार्ताबाट उत्कृष्ट अंक ल्याउने ३ जनाको नाम उपकुलपति नियुक्ति गर्न कुलपतिलाई सिफारिस गर्ने जनाइएको छ । फागुन १८ मा पूर्वाञ्चलका उपकुलपति यादवराज कोइरालाको ४ वर्षे कार्यकाल पूरा हुँदै छ । उपकुलपतिको कार्यकाल सकिनुअघि नै सरकारले छनोट प्रक्रिया थालेको हो ।"
नेपाल आउादै आतिफ,काठमाडौं (कास) बलिउडका चर्चित गायक आतिफ असलम नेपाल आउने भएका छन् । असलमले नयाँ वर्षको पूर्वसन्ध्यामा होटल ह्यात रिजेन्सीमा आयोजना हुने सांगीतिक कार्यक्रममा आफ्नो प्रस्तुति दिने जनाइएको छ । चैत ३० गते आतिफ असलम लाइभ इन नेपाल मा प्रस्तुति दिने असलम त्यसको एक दिनअघि नै नेपाल आउँदै छन् । कार्यक्रम एमएन प्रोडक्सन र ट्यारिस इन्टरटेनमेन्टले गर्न लागेको हो । आयोजकका अनुसार केही दिनको नेपाल बसाइमा उनले उनले विभिन्न पर्यटकीय स्थलको समेत भ्रमण गर्नेछन् । सांगीतिक कार्यक्रमका लागि असलम दोस्रोपटक नेपाल आउन लागेका हुन् । उनी यसअघि सन् २०१२ मा दशरथ रंगशालामा भएको सांगीतिक कार्यक्रमका लागि नेपाल आएका थिए । आयोजकका अनुसार असलमको कार्यक्रममा नेपालका अन्य चर्चित कलाकारको समेत सहभागिता रहनेछ ।
बेलायती प्रधानमन्त्री मेजरको हत्या प्रयास,सन् १९९१ मा आजकै दिन (फेब्रुअरी ७) मा बेलायती प्रधानमन्त्री जोन मेजरको हत्या प्रयास गरिएको थियो । प्रधानमन्त्री कार्यालय टेन डाउनिङ स्ट्रिटमा बैठक चलिरहेका बेला आइरिस रिपब्लिकन आर्मी (आईआरए) ले मेजरलाई लक्षित गरी तीन राउन्ड मोर्टार प्रहार गरेका थिए । आक्रमणमा चार जना घाइते भएका थिए । आक्रमणका बेला प्रधानमन्त्री मेजरले खाडी युद्धका विषयमा वार क्याबिनेट (सरकारद्वार गठित युद्धसम्बन्धी समिति) सँग छलफल गरिरहेका थिए । आईआरएले प्रहार गरेका तीनमध्ये एउटा ६४ किलोग्रामको मोर्टार डाउनिङ स्ट्रिटको पछाडिको बगैंचामा विस्फोट भएको थियो । विस्फोटमा दुई प्रहरीसहित चार जना घाइते भएका थिए । केही उचाइबाट गएका दुई मोर्टार भने डाउनिङ स्ट्रिटभन्दा केही पर खसेका थिए । आईआरएले उत्तरी आयरल्यान्डमा ब्रिटिस शासनविरुद्ध सशस्त्र अभियान चलाएको थियो । त्यसअघि आईआरएले १९८५ मा गरेको आक्रमणमा ९ जनाको ज्यान गएको थियो भने ४० घाइते भएका थिए ।
कुसंस्कारविरुद्ध किशोरीहरू,"समाज बदल्ने अठोटजुम्ला सिञ्जाको राहदेव मावि मोफ्लामा कक्षा ८ अध्ययनरत १४ वर्षीया किशोरी प्रमिला रोकाया सामाजिक कुरीतिविरुद्धको अभियानमा लागेको तीन वर्ष भयो । उनी कहिले अभिभावकसँग छाउपडी प्रथा अन्त्य गर्ने विषयमा छलफल चलाउँछिन् भने कहिले महिला समूह, धार्मिक अगुवा भेला गराएर बालविवाहका बेफाइदाबारे सुनाइरहेकी हुन्छिन् । उनकी दौंतरी अवगेल परियार पनि महिनामा दुईतीन पटक गाउँका अगुवासँग यस्तै बहसमा हुन्छिन् । पछिल्लो समयमा स्कुल र गाउँस्तरमा हुने सभासमारोहमा उनी उद्घोषक पनि हुन् । उनीहरूजस्तै हिमा, कनकासुन्दरी र सिञ्जा गाउँपालिकाका झन्डै एक हजार किशोरकिशोरी कुरीतिविरुद्ध लडिरहेका छन् ।हिमाको मोफ्ला र देयार गाउँमा मात्रै ५० किशोरीले अभियान चलाइरहेका छन् । उनीहरूले गत वैशाखमा उमेर नपुग्दै हुन लागेका तीन वटा बालविवाह रोकेका थिए । दुवै पक्षकासँग बसेर कानुनी व्यवस्था र कलिलै उमेरमा विवाह गर्दा हुने नोक्सानीबारे सम्झाउँदै तीन वटै पालिकामा किशोरीहरूले १५ भन्दा धेरै बालविवाह रोकेका छन् । उनीहरू विद्यालयबाहिर रहेका बालबालिकालाई विद्यालयभित्र लैजान, अभिभावकलाई आयआर्जनका क्रियाकलापमा लागेर छोरीलाई पढाउन दबाब दिन, कुसंस्कार तोड्न धार्मिक सञ्जालदेखि बुढापाकासँग छलफल तथा स्थानीय सरकारसँग मिलेर नीति निर्माणदेखि कार्यान्वयनमा जोड दिन लागिरहेका हुन्छन् । जिल्ला समन्वय समिति प्रमुख गौरीनन्द आचार्यले समाज परिवर्तनमा किशोरीहरूले खेलेको भूमिका प्रशंसनीय रहेको बताए । जिल्ला प्रहरी कार्यालय जुम्लाको तथ्यांकअनुसार आर्थिक वर्ष ०७८७९ मा ३ वटा र ०७९८० मा १५ वटा बालविवाहका घटना रोकिएका छन् । किशोरीहरूको अगुवाइमा उमेर नपुगेसम्म विवाह गर्न नपाइने सहमति गरी बालबालिकालाई अभिभावकको जिम्मा लगाउने गरेको प्रहरी निरीक्षक यमबहादुर बुढामगरले बताए । जनस्वास्थ्य कार्यालय जुम्लाको तथ्यांकअनुसार स्वास्थ्य संस्थामा आर्थिक वर्ष ०७९८० मा १ हजार ६ सय २९ जना गर्भावस्था जाँच गर्न आएका मध्ये ३ सय १२ जना २० वर्षमुनिका किशोरी छन् । यस्तै ०८०८१ को कात्तिक महिनासम्म गर्भ जँचाउन आएका ५ सय ३ जनामध्ये १ सय २ जना २० वर्षमुनिका किशोरी रहेको तथ्यांक शाखा प्रमुख पदम खत्रीले बताए । कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा आर्थिक वर्ष ०७८७९ मा गर्भ जाँच गर्न आउने ५ सय ५६ मध्ये १ सय ८ जना २० वर्षमुनिका किशोरी छन् । यस्तै आर्थिक वर्ष ०७९८० मा १ हजार ८० मध्ये १ सय ३१ जना २० वर्षमुनिका किशोरी रहेको तथ्यांक छ । चालु आर्थिक वर्षको कात्तिकसम्म गर्भावस्था जाँच गराउन आउने ३ सय ५९ जनामध्ये ३४ जना २० वर्षमुनिका रहेको प्रतिष्ठानका मेडिकल रेक्टर मेघराज बुढाले बताए । स्थानीय गैरसरकारी संस्था क्याड नेपालले सार्वजनिक गरेको तथ्यांकमा तीन वर्षयता हिमा गाउँपालिकामा ११ सय ७ जोडीको विवाह भएकामा ७ सय ५५ को बालविवाह भएको छ । सिञ्जामा ३ सय १ जनाले विवाह गरेकामा १ सय ८४ ले बालविवाह गरेका छन् । कनकासुन्दरीमा तीन वर्षमा १ हजार ५३ जोडीले विवाह गरेकामा ५ सय ७१ जनाले उमेर नपुग्दै विवाह गरेका छन् ।"
पाँच वर्षपछि कोरिया तताउँदै मंगोलियन हर्ट,"काठमाडौं (कास) समूह गायनमार्फत स्थापित नेपालको पुरानो र चर्चित ब्यान्ड मंगोलियन हर्ट ले ५ वर्षपछि दक्षिण कोरियामा कन्सर्ट गर्ने भएको छ । गत अप्रिलमा १० वर्षपछि अस्ट्रेलियामा सांगीतिक यात्रा गरेको ब्यान्डले अर्को साता दक्षिण कोरियामा प्रस्तुति दिने भएको हो । व्यवस्थापक एवं गितारवादक बबी लामाका अनुसार ब्यान्डले दक्षिण कोरियाको राजधानी सोलको छोहरा ओगमास्थित दोंगदे मुनमा ब्यान्डले सांगीतिक प्रस्तुति दिने भएको हो । नेपालकोरिया कल्चरल एक्सचेन्ज एसोसिएसनको आयोजनामा हुने गायक राजु लामाको ब्यान्डले कार्यक्रममा आफ्ना चर्चित र नयाँ गीतहरू प्रस्तुत गर्ने तयारी छ । पाँच वर्षपछि दक्षिण कोरिया जान पाउँदा हामी उत्साहित छौं । त्यहाँ दर्शकलाई पक्कै केही सरप्राइज दिनेछौं, व्यवस्थापक लामाले बताए ।३२ वर्षअघि स्थापित ब्यान्डबाट चर्चामा आएका गायक हुन्, राजु लामा । लोक, स्लो रक, पप मेलोडी संगीत पारखीको प्रिय ब्यान्डको रिदम गितारमा बबी लामा, ड्रममा सन्तोष थापा मगर, लिड गितारमा भूपेन्द्र बज्राचार्य, बेसमा पवन कपाली, बाँसुरीमा विनय महर्जन र मादलमा बाबुराजा महर्जन छन् । बादलपारिको देशबाट, म माया लाउँदिन, हल्ला चलेछ, तिमीलाई देखेर, पर्खाइमा, सायद तिम्रो बाटोमा, उँभो उँभो खासा आदि मंगोलियन हार्टका चर्चित गीतहरू हुन् ।"
अन्तर्राष्ट्रिय मान्यताविहीन नेपाल रेडक्रस,"मानवीय कल्याणको पवित्र उद्देश्यले खोलिएको नेपाल रेडक्रस सोसाइटी नेतृत्व विवाद, आर्थिक अनियमितता, राजनीतिक हस्तक्षेपजस्ता समस्यामा गुज्रँदा अन्तर्राष्ट्रिय रेडक्रस महासंघ तथा रेडक्रिसेन्ट सोसाइटी (आईएफआरसी) ले तत्कालका लागि सहकार्य टुटाएको छ । अमेरिका, जापान, बेलायत, क्यानडा र फिनल्यान्डलगायतका रेडक्रसले पनि सहकार्य स्थगन गरेका छन् । जबकि नेपाल रेडक्रस अन्तर्राष्ट्रिय रेडक्रस तथा रेडक्रिसेन्ट अभियानको अंगका रूपमा मुलुकभर मानवीय सेवाका लागि स्थापना भएको हो । अन्तर्राष्ट्रिय समुदायबाटै बहिष्करण मा पर्ने यस्तो विडम्बनापूर्ण अवस्था आउनुमा नेपाल रेडक्रसका पदाधिकारी मुख्य जिम्मेवार देखिन्छन् भने सरकारको पनि कमजोरी देखिन्छ । रेडक्रसमा लामो समयदेखि समानान्तर दुई कार्यसमिति क्रियाशील रहनु नै लज्जाजनक छ । केपी शर्मा ओली नेतृत्वको सरकारले सञ्जीव थापा नेतृत्वको कार्यसमिति भंग गरेर २०७७ साउनमा नेत्रप्रसाद तिम्सिना नेतृत्वको तदर्थ कार्यसमिति गठन गरेको थियो । रेडक्रसको केन्द्रीय गोदाम घर बनाउन भक्तपुरमा जग्गा खरिद गर्दा, काठमाडौंको प्रदर्शनी मार्गस्थित केन्द्रीय रक्तसञ्चार भवन निर्माण ठेक्का लगाउँदा, खानेपानी एवं स्वास्थ्य भवन परियोजना वितरण एवं स्वीकृत गर्दा अनियमितता गरेको विवरण सार्वजनिक भएपछि थापा नेतृत्वको कार्यसमिति भंग गरिएको थियो । तिम्सिना नेतृत्व कार्यसमितिको म्याद नसकिँदै ०७८ पुस १४ मा शेरबहादुर देउवा नेतृत्वको सरकारले सुदर्शनप्रसाद नेपालको नेतृत्वमा तदर्थ समिति गठन गर्यो । दुवै कार्यसमिति तीन महिनाभित्र केन्द्रीय अधिवेशन गर्ने कार्यादेशसहित गठन गरिएका थिए । तर कहिले अदालतको आदेश त कहिले जिल्ला प्रशासन कार्यालयको निर्देशनका कारण अधिवेशन गर्न सकेनन् । अहिले नेपाल नेतृत्वले कार्यसमितिको कार्यालयबाट दैनिक प्रशासनिक काम गर्दै आएको छ भने तिम्सिना नेतृत्वको समितिले रेडक्रसको नाम, छाप, लेटरप्याड बनाएर बाहिरबाट गतिविधि गरिरहेको छ । दुवै समितिले आफूलाई आधिकारिक दाबी गरिरहेका छन् ।लेखापरीक्षण, करचुक्तालगायत समस्याका कारण नेपाल रेडक्रस संस्थाकै वैधानिकतामा पनि समस्या उत्पन्न भएको थियो । ०७६ असार मसान्तमा म्याद सकिएयता संस्थाको दर्ता नवीकरण नै भएको थिएन । तदर्थ कार्यसमितिले अधिवेशन तोक्दा जिल्ला प्रशासन कार्यालय काठमाडौंले वैधानिकताकै प्रश्न उठाउँदै रोक लगाउने गरेको थियो । जिल्ला प्रशासनले गत पुस १८ मा बल्ल चालु आर्थिक वर्षसम्मका लागि दर्ता नवीकरण गरिदिएको छ । अहिले देखिएका समस्या किनारा लाग्न सकेन भने दर्ता नवीकरण नहुने जोखिम कायमै छ । आर्थिक अनियमितता उजागर भएपछि अख्तियार दुरुपयोग अनुसन्धान आयोग, गृह मन्त्रालय, काठमाडौं जिल्ला प्रशासन कार्यालय, नेपाल प्रहरीको केन्द्रीय अनुसन्धान ब्युरो, समाज कल्याण परिषद् र राष्ट्रिय योजना आयोगले समेत छानबिन तथा अनुसन्धानमा नेपाल रेडक्रस परेको थियो । अनियमिततासम्बन्धी मुद्दा अदालतमा अझै विचाराधीन छन् । चरम दलीय राजनीतिले नेपाल रेडक्रस सोसाइटीलाई लथालिंग अवस्थामा पुर्याएको हो । रेडक्रसको तटस्थतासम्बन्धी सिद्धान्त एवं आचारसंहिताले राजनीतिक, जातीय, धार्मिक अथवा वैचारिक सवालमा कसैको पक्ष लिनु हुँदैन भन्छ । तर त्यसविपरीत केन्द्रीय अधिवेशनमा मात्र नभएर जिल्ला अधिवेशनमा पनि राजनीतिक दलहरू प्यानल नै बनाएर मैदानमा उत्रन्छन् । रेडक्रसमा पदाधिकारीको जिम्मेवारीमा रहेकै बेला राजनीतिक दलहरूमा सक्रिय रहन्छन् । तिम्सिना र नेपाल नेतृत्वको तदर्थ कार्यसमिति गठन गर्दा राजनीतिक दलहरूले पदमा भागबन्डा गरेका थिए । आर्थिक अनियमितता र राजनीतिक हस्तक्षेपका विषय सार्वजनिक हुन थालेदेखि नै नेपाल रेडक्रसले दातृ निकाय गुमाउन थालेको थियो । पछिल्लो समय केन्द्रमा कार्यरत कर्मचारीलाई तलब नै खुवाउन नसक्ने अवस्थामा रेडक्रस पुगेको छ । आईएफआरसीले सहकार्य स्थगन गर्दै कानुनी स्पष्टता नभएसम्म कुनै पनि समूहसँग परियोजना सम्झौतामा हस्ताक्षर नगर्ने जनाएको छ । उसले तत्काललाई अस्थायी सञ्चालन पद्धति अपनाउँदै दातृ निकायका परियोजना प्रदेश तथा स्थानीय तहमा विकेन्द्रीकरण गर्ने तयारी गरेको छ । उसको यो कदमपछि नेपाल रेडक्रसले थप दातृ निकाय गुमाउने जोखिम छ । समग्रमा यसले मुलुककै अन्तर्राष्ट्रिय छविमा असर पुर्याएको छ । परोपकारी काममा ६ दशक लामो इतिहास बोकेको नेपाल रेडक्रस सोसाइटीको देशव्यापी सञ्जाल छ । प्राकृतिक विपद्लगायतका आपत्कालीन अवस्थामा मानवीय सहायताका लागि रेडक्रसले महत्त्वपूर्ण भूमिका निर्वाह गरेको छ । विशुद्ध मानवीय सेवाको उद्देश्य बोकेको यस्तो संस्था राजनीतिक हस्तक्षेप र स्वार्थ समूहले वैधानिकतामै प्रश्न गर्नुपर्ने अवस्था आउनु दुःखद छ । नेपाल रेडक्रसलाई अन्तर्राष्ट्रिय रेडक्रसको मूल्यमान्यताअनुरूप चल्ने संस्थाका रूपमा उभ्याउन तत्काल अग्रसरता लिनुपर्छ । संस्थालाई राजनीतिक प्रभावबाट मुक्त गर्न सदस्यता शुद्धीकरण थालिहाल्न जरुरी छ । विधिसम्मत अधिवेशन गरेर जटिसक्दो छिटो नेतृत्व चयन गर्नुपर्छ । अन्तर्राष्ट्रिय रेडक्रसको मूल्यमान्यताभन्दा बाहिर नेपाल रेडक्रस जानु हुँदैन ।"
गम्भीर मुद्दाको अनुसन्धान ६ दिनमै कसरी सकिन्छ ?,"बाँसबारी छालाजुत्ता उद्योगको जग्गा घोटाला काण्डमा जिल्ला अदालत काठमाडौंले सोमबार दिएको आदेश न्यायिक परीक्षणको विषय बन्नुपर्ने अवस्था आएको छ । २ दिनभित्र अनुसन्धान पूरा गनूर्, अन्यथा अरुण चौधरीलगायतका अभियुक्तलाई जमानतमा छाड्नू भन्ने आदेश अदालतबाट आएको छ । यस्तो आदेश आजसम्म सुनिएको थिएन । कुनै पनि मुद्दा अनुसन्धान गर्न कानुनले बढीमा २५ दिनसम्म समय दिने गरेको छ । अझ संगठित अपराधमा अनुसन्धान गर्न प्रहरीलाई ६० दिन र लागूऔषधको केसमा ९० दिन समय दिने कानुनी प्रावधान छ । अभियुक्तहरूले आफूसँग भएका प्रमाण नष्ट गर्न नसकून्, अनुसन्धान राम्रो तरिकाले होस् भनी अभियुक्तलाई न्यायिक हिरासतमा राखी अनुसन्धान गर्ने प्रावधान छ । अनुसन्धानपश्चात् मात्र अभियुक्तलाई कुन मुद्दा चलाउने वा नचलाउने, कति सजायको माग गर्ने भन्ने निर्णय सरकारी वकिलले गर्छन् । त्यसपछि मात्र अदालतले मुद्दाको प्रकृति र अभियोजन पक्षको माग एवं अभियुक्तको कुरा सुनेर मुद्दा पुर्पक्षका लागी तारेख दिने कि जमानत माग्ने कि थुनामै राखेर कारबाही अगाडि बढाउने भनेर आदेश दिने गर्छ । तर अहिलेको आदेश गर्ने जिल्ला न्यायाधीशले कानुनका ती सबै प्रावधान अवमूल्यन गरेका छन्, जसलाई न्याय परिषद्ले गम्भीर छलफलको विषय बनाउनु आवश्यक छ । अन्यथा पूरै न्याय क्षेत्रमा विकृति फैलन सक्छ । जसलाई जे मन लाग्यो, त्यही आदेश गर्न थाले अदालतप्रति आस्था र विश्वासमा पनि कमी आउन पुग्छ । यस प्रकरणमा सरकारी वकिललेले कस्तो निणर्य गर्छन्, कति वर्ष सजाय माग दाबी गर्छन् भन्ने कुरा आदेश गर्ने न्यायाधीशलाई पहिले नै थाहा हुने कुरा हुँदैन । सरकारी जग्गा हिनामिना गर्नेलाई कानुनमा १० वर्षसम्मको जेल सजायको व्यवस्था छ । ३ वर्षभन्दा माथि जेल सजाय हुन सक्नेलाई मुद्दा पुर्पक्षका लागि थुनामा राख्न सकिने प्रावधान छ । यस्तो अवस्थामा कसरी आदेश गर्ने न्यायाधीशले अनुसन्धान नसकिए २ दिनपछि अभियुक्तहरूलाई जमानतमा छाड्नु भनेर आदेश गरे ? के त्यसरी आदेश गर्नु कानुनसंगत छ ? गम्भीर मुद्दामा ६ दिनभित्रै कसरी अनुसन्धान पूरा हुन सक्छ ? के अदालतले अनुसन्धान नै नगर्नु भन्न खोजेको हो ? होइन भने २ दिनपछि जमानतमा छाड्नु भन्नुको अर्थ के ? त्यसैले यसको तत्काल न्यायिक परीक्षण आवश्यक छ । कानुन धनीगरिब सबैका लागि समान छ, हुनुपर्छ । गोपाल देवकोटा, गौरीनगर, काठमाडौं"
बहस सुरु गरियोस्,"माघ २३ गतेको अंकमा खिमलाल भट्टराईले लोकतन्त्र र राजतन्त्रसँगै हिँड्न नसक्ने तर्क गर्दै आफ्नो पार्टी एमालेको धारणा स्पष्ट लेख्नुभएको छ । नेपाली कांग्रसले पनि महाअधिवेशनबाट विधानमा रहेको संवैधानिक राजतन्त्रको आदर्श नीतिलाई परित्याग गरेको उल्लेख गर्नुभएको छ । तर अहिले कांग्रेसभित्र नै गणतन्त्र, धर्मनिरपेक्षता र संघीयताबारे दुई धार स्पष्ट देखिएकामा लेखक मौन हुनुहुन्छ ।गणतन्त्रबारे माओवादी स्पष्ट थिएन भन्ने आरोप पनि लगाउनुभएको छ तर एमाले र कांग्रेसलगायतका दल कालान्तरमा उसकै मार्गचित्रमा हिँडेको भन्न लेखकले संकोच मानेको देखिन्छ । गणतन्त्रको कार्यदिशामा आउन माओवादीले निकै अलमल गरेको पनि लेखकको आरोप छ । एसडी मुनिलगायत भारतीय लेखकले सात दल र माओवादीलाई भारतले मिहिनेत गरेर जनआन्दोलनका लागि उत्प्रेरित गरेको र अन्ततः राजतन्त्रविरुद्ध उभ्याएको खुलासा गरेका छन् । त्यसबेला भारतका विदेशमन्त्री रहेका पूर्वराष्ट्रपति प्रणव मुखर्जीले नेपालका माओवादी र सात दललाई जुटाउने काम भारतले गरेको कुरा अलजजिरा टेलिभिजनलाई दिएको अन्तर्वार्तामा स्पष्ट पारेका छन् । गणतन्त्रमा जाने कुरा माओवादीमार्फत् नेपाल प्रवेश गरेको हो भन्ने यस्ता धेरै उदाहरणबाट पुष्टि हुन्छ । दिल्लीमा गरेको सम्झौताले नेपालमा अर्को संक्रमणकाल सुरु भएको एमाले र कांग्रेसकै केही नेताले स्वीकार गरेका छन् । गणतन्त्र राष्ट्र र जनताको हितमा नै ल्याइएको थियो भने कतैबाट कुनै व्यवधान वा अंकुश नलाग्दा पनि दलहरूले किन सही ढंगले काम गर्न सकिरहेका छैनन् ? अहिले कांग्रेसभित्रै नीति, सिद्धान्त र आदर्शबारे पुनर्विचार गर्नुपर्छ भन्ने बहस चलिरहेको छ । हजारौं व्यक्तिको हत्याको जिम्मेवारी लिन म तयार छु भन्ने नेतालाई लोकतान्त्रिक मानेर राजसंस्थालाई निरंकुश भन्ने व्यक्ति र दलहरूले सत्य केहो भन्ने वस्तुनिष्ठ मूल्यांकन र समीक्षा गर्नुपर्ने बेला आएको छ । यसबारे खुला बहस गर्न कसैले पनि हिच्किच्याउनुपर्ने आवश्यकता छैन । युवराज गौतम, चन्द्रागिरी, काठमाडौं"
बिचौलियाको बिगबिगी,"नेतालाई मात्र दोष लगाएर हुँदैन, कर्मचारीले पनि आफ्नो जिम्मेवारीबोध गर्न सक्नुपर्छ । कर्मचारीकै कारण देशको अवस्था कमजोर बन्दै गएको छ, जनतामा निराशा छाएको छ । मालपोत कार्यालय, नापी विभाग, भूमिसुधार, यातायात व्यवस्था विभाग, अदालतजस्ता सरकारी कार्यालयमा गयो भने बिचौलियाबिना कामै हुँदैन । बिचौलियाबिना सिधा गयो भने एक दिनको कामका लागि हप्तौं धाउनुपर्छ । कर्मचारीले अनेक बहाना बनाएर झुलाउने गर्छन् । मन्त्री, प्रधानमन्त्री त पाँच वर्षका लागि जनताले चुनेर पठाउँछन् । कर्मचारी त वर्षौंसम्म एउटै कार्यालयमा रहन्छन् । उनीहरूले देशका बारेमा नसोचेपछि कसरी सुशासन आउँछ ? कर्मचारीको यस्तो भ्रष्ट मानसिकता परिवर्तन हुन आवश्यक छ । कर्मचारीलाई नीतिनियममा राख्न राजनीतिक नेतृत्वले बेलैमा सोच्न आवश्यक छ । पुरुषोत्तम घिमिरे, जोरपाटी, काठमाडौं"
सत्ताले बदलेको 'जनता को परिभाषा,"ने१३ औं शताब्दीदेखि नै राज्य दर्शनले जनता शब्दको प्रयोगलाई कुनै न कुनै रूपले प्रश्रय दिँदै आएको विभिन्न राजनीतिक ग्रन्थले पुष्टि गरेका छन् । ग्रिक कवि होमरले पनि आफ्ना कवितामा नेताका सच्चा अनुयायी का रूपमा जनता रहने काव्यिक भाव अभिव्यक्त गरेका थिए । निश्चित भौगोलिक सीमाभित्रका जनता नै शासकीय आधार रहने जिकिर इटालियन राजनीतिक दार्शनिक मेकियावेलीले आफ्ना चर्चित राजनीतिक ग्रन्थ द प्रिन्स र डिस्कोर्सेस अन लिभी मा गरेका छन् । त्यस्तै, राजनीतिकवैज्ञानिकद्वय थोमस हब्स र जोन लकले करार मार्फत राजनीतिक समाज को अवधारणा विकास हुने तर्क गरेकैले पनि शासकीय दर्शनमा जनताको महत्त्व थप उजागर भएको प्रस्टिन्छ । आधुनिक राज्य दर्शनले त जनता लाई राज्यको अनिवार्य आधारभूत शर्त नै मानेको छ । अर्थात्, जनतालाई बाहेक गरेर राज्यले आधिकारिक वा वैधानिक मान्यता नै प्राप्त गर्न सक्दैन । हुन त विश्व शासकीय दर्शन आफैं पनि राजनीतिक इतिहासको प्रत्येक कालखण्डमा शासक र जनताबीच नायकत्व प्राप्तिको राजनीतिक रस्साकस्सीको साक्षी बस्दै आएको छ । अर्थात्, शासक र जनताबीच को नायक बन्ने भन्ने टकरावले वैश्विक शासकीय दर्शनलाई उहिल्यैदेखि गिजोल्दै आएको हो । विश्व राजनीतिक इतिहासले कहिले शासक जनतामाथि हाबी रहेको तथ्य भन्छ त कहिले शासकमाथि जनता हाबी रहेको । नेपालकै राजनीतिक इतिहास खोतल्यौं भने पनि देखिन्छ यहाँ शासक र जनताबीच नायकत्व स्थापनार्थ चलेको द्वन्द्वको उत्तारचढाव । र, लेखाजोखा गर्न पनि सकिन्छ नायकीय टकराव को गणितीय हिस्टोग्राम । खास गरी, वैचारिक हिसाबले वाम ढल्कानका दलले जनता शब्दको प्रयोग तुलनात्मक रूपमा बढी गर्ने गरेको वा तिनले जनताकै नाममा राजनीति गर्ने गरेको विश्व राजनीतिक इतिहासले भन्छ । हुन त धर्म, पर्यावरण, विकास वा व्यवस्था (राजतन्त्रगणतन्त्र) जस्ता अलि जटिल शासकीय मुद्दा अघि सारेर भन्दा सोझै जनताकै नाम भजाएर राजनीति गर्दा बढी सहज पनि हुने भइहाल्यो । ॅजनता को हुन् ? हाम्रा नेताका निम्ति जनता न सार्वकालिक रूपमा जनताको सर्वमान्य लोकतान्त्रिक परिभाषाभित्र अटाइरहन सके न त सार्वभौमसत्ताको उद्गम स्रोत नै बन्न । उनीहरूका निम्ति असली जनता सिर्फ एक बेनामे र पहिचानको संकट बेहोरेको गन्तव्यहीन भीड बनिरहे । उनीहरूका निम्ति बरु जनता त ती भइदिए जसले बिनासर्त राजनीतिक दलविशेषको झन्डा बोकिदिए । तिनले आफ्नो जात, धर्म, राष्ट्र र राष्ट्रियता भनेको तिनै राजनीतिक दल र ती दलका तिनै नेता हुन् भन्ने सजिलै बुझिदिए । नेताको हरेक ढाँटलाई अन्तिम सत्य मानिदिए । नेताको हरेक उटपट्याङ बोलीका पछिल्तिर ताली परर्र पारेर उक्साइदिए । उदाहरणका लागि, नेकपा एमालेका अध्यक्ष केपी ओलीका निम्ति जनता ती हुन् जो उनका निम्ति उनैले भनेझैं अरिंगाल को गोलो बनिदिए । आफ्नो खिलाफ कसैले चुइँक्क बोले मात्रै भने पनि र्याखर्याख पारे, झपारे वा अरिंगालैजसरी खनिए । जनता त ती हुन् जसले हातहातमा अनिवार्य रूपमा एमालेको झन्डा बोके । र, तिनले ओलीका अघिल्तिर केपी बा, जिन्दावाद भनिदिए । उनको देवत्वकरण गरिदिए । उनले नरुचाउने गरी (हालका निम्ति) ती कसैले (जनताले) राजतन्त्रको वकालत गरेनन् । त्यसो गरेको खण्डमा चाहिँ उनका निम्ति ती जनता होइनन्, सिर्फ मूर्खहरू हुन् । दुर्गा प्रसाईं नेतृत्वको काठमाडौंको बल्खुमा भएको जनप्रदर्शनप्रति संकेत गर्दै तिनै ओलीले भनेका थिए, एउटा प्रेतको पछाडि नली खुट्टाको हड्डी फुकेर राजतन्त्र फर्काउँछु भनेर केही मूर्ख मानिस लागेका छन् । हुन पनि राजतन्त्र फर्काउन कम्मर कसेर लाग्ने (त्यो पनि ओलीलाई मनै नपर्ने दुर्गा प्रसाईंको पछि लाग्ने) मानिस ओलीका निम्ति जनता को परिभाषा भित्र अटाउन सक्ने त सवालै रहेन राणा शासनविरुद्ध होस् अथवा पञ्चायत वा राजतन्त्रविरुद्धका सडक संघर्षमै किन नहोस्, राजनीतिक दलले जनतालाई नै अघि लगाएका छन् । तत्कालीन विद्रोही माओवादीले त राज्यविरुद्ध सशस्त्र द्वन्द्व थाल्दा पनि जनतालाई नै अघि लगायो । उसले त आफ्नो राजनीतिक अभीष्ट पूरा गर्न थालेको सशस्त्र द्वन्द्व लाई जनयुद्ध नामकरण गर्यो । आज त्यही दल सत्तासीन छ, तर जनता अहिलेजति निषेधित र राज्यअन्यायले प्रताडित सायदै पहिला कहिल्यै भएका थिए । जनताकै शासनका निम्ति भनेर जनताद्वारा नै संविधान निर्माण भयो तर आज त्यही संविधान जनताको उपहास गर्ने चिर्कटो बनिदिएको छ द पोलिटिकल फर्म्स अफ मोडर्न सोसाइटी (सन् १९८६) मा क्लाउड लेफोर्टको तर्क छ, जनताका नाममा निर्माण गरिने कुनै पनि मुलुकका संविधान ती मुलुकका जनताका निम्ति सबैभन्दा ठूला व्यंग्यका दस्तावेज हुन् । २०७२ मा निर्मित नेपालकै मौजुदा संविधानसित लेफोर्टको तर्क दुरुस्तै मेल खान्छ । संविधानको आरम्भ नै हामी सार्वभौमसत्तासम्पन्न नेपाली जनता  को हरफबाट भएको छ । संविधानको प्रस्तावनाले जनताको सार्वमौमिकता अर्थात् जनता नै शासनको सर्वोच्च शक्ति भएको विधिवत् स्वीकार गरेको छ । तर, आज त्यही हरफले जनतालाई पटकपटक गिज्याएको छ । राजकीय र सार्वभौमसत्ता करार गरिएका जनताका निम्ति संविधानमै लिपिबद्ध मौलिक हकको खिल्ली राज्यले नै उडाएको छ । पछिल्लो पटक राजतन्त्रलाई घुँडा टेकाउने र जनताको शासन स्थापित गरेर यो देशको मुहार फेर्ने राजनीतिक नेताहरूको सामूहिक फर्मान पत्याएर जनता गाउँगाउँबाट उठे, बस्तीबस्तीबाट पनि उठे तर, आज देशको व्यवस्था फेरिए पनि नेताले भनेजस्तै देशको मुहार भने जस्ताको तस्तै छ, फेरिएन बरु नेता आफूचाहिँ फेरिएर सडकबाट महलमा पुगे । जनता त किनारको किनारमै । बरु यिनै नेताले राज्य र जनताबीच थप बेहिसाब ठूलो भड्खालो खनिदिएर जनतालाई मूलधारको शासनबाट थप पाखा पारिदिएका छन् । श्री ॅजनता किराना स्टोर १ नेपालका नेतालाई मुलुकको विकासको दैलो उघार्ने खास चाबी के हो भन्ने त थाहा छैन, तर यतिचाहिँ थाहा छ कि जनताका नाममा राजनीतिक किराना पसल थापियो भने त्यो मज्जाले चल्छ । अचाक्ली नाफा पनि हुन्छ, घाटा त खानैपर्दैन । त्यसैले पनि हाम्रा हरेकजसो नेतासित जनताका नाममा राजनीतिक किराना माल बेच्ने अद्भुत सीप छ र उस्तै अद्भुत कला पनि । उनीहरू जनता नामको राजनीतिक माल बेच्ने होलसेल पसल पनि उत्पातै मज्जाले चलाउन सक्छन्, खुद्रा पसल को त झन् कुरै गर्नुपरेन । के वामपन्थी, के दक्षिणपन्थी अथवा मध्यमार्गी वा अरू केही राजनीतिक विचारधाराले त्यसमा खासै फरक पारेको देखिँदैन । उनीहरू सबैले नेपाली राजनीतिको खुला मैदानमा जनता किराना स्टोर मज्जाले चलाएका छन् । नाफा पनि उस्तै मज्जाले खाइरहेका छन् । जस्तो कि, हालै जनतालाई हैरानी दिने काम बन्द गर्न प्रशासन संयन्त्रलाई निर्देश गरेका प्रधानमन्त्री तथा माओवादी अध्यक्ष पुष्पकमल दाहाल प्रचण्ड ले गत मंसिर तेस्रो साता जावलाखेलमा आयोजित नेपालको अर्थतन्त्र र शासकीय सुधारसम्बन्धी एउटा अन्तरक्रियामा सरकारी सेवा र विकास जनस्तरमा राम्ररी पुग्न नसक्दा जनता सन्तुष्ट हुन नसकेको बताउँदै राजनीतिको जनता किराना स्टोर बाट होलसेल मोलमा जनताजन्य माल गज्जबले बेचेका थिए एमाले अध्यक्ष ओली त प्रचण्डलाई उछिनेर खुद्रा पसल नै चलाउन माहिर छन् । गत मंसिर २८ गते भोजपुरमा उनले समृद्धिका लागि संकल्प यात्रा नामक आफ्नो दलीय अभियान नेपाली जनता को भएको दाबी गरेका थिए । नेपाली कांग्रेसका सभापति शेरबहादुर देउवा पनि कम्ती त कहाँ छन् र ? २०७७ माघमा पर्वतको फलेवास नगरपालिकाको शंकरपोखरीमा सहिद हरिदत्त तिवारीको १८ औं स्मृति दिवसको अवसरमा आयोजित कार्यक्रमलाई सम्बोधन गर्दै उनले जनता नै देशको मालिक भएको बताउँदै आफ्नो जनता किराना स्टोर को गतिलै प्रवर्द्धन गरेका थिए यस लहरमा बाबुराम भट्टराईको पसल पनि गज्जबले चम्किएकै छ । यसरी जनताजन्य माल बेच्ने कार्यमा उल्लिखित एक से एक राजनीतिक दलका नेतालाई माथ गर्नेमा मधेशवादी दलका नेता भई नै हाले । उनीहरूले त आफ्नो अभीष्ट पूरा गर्न खोलिने राजनीतिक दल नै जनता का नाममा खोलिदिन्छन् । उनीहरू कतिपयले त पद तथा गोपनीयताको शपथ पनि ईश्वरका नाममा नलिई जनता कै नाममा लिइदिने गरेका छन् ताकि जनता किराना स्टोर लाई थप चकाचक र राजनीतिको व्यापार लाई चुनौतीमुक्त बनाउन सकियोस् शासकीय ॅस्किजोफ्रेनिया को चूर्ण १ लोकतन्त्रको शासकीय नियम र अनिवार्य सर्तअन्तर्गत राज्य जनताको संरक्षक बन्न राजी भएको हुन्छ । सामाजिक न्यायप्रदायक पनि राज्य नै रहेको हुन्छ । जनताचाहिँ सच्चा र अनुशासित कानुनपालकको भूमिकामा रहेका हुन्छन् । तर, शासक तिनै जनतासित किन डराउँछ ? हुन पनि हो, सच्चा र अनुशासित कानुनपालकसित शासक डराउनुपर्ने कारण नै के हुन्छ र ? तर, त्यसो होइन । शासकीय प्रबन्धमा इमानले ठाउँ पाइरहुन्जेल शासक जनतासित डराउने सवाल उठ्दैन । जब भ्रष्ट मानसिकता हाबी हुन्छ, त्यसले शासकको शासन गर्ने नैतिक क्षमतामा ह्रास ल्याइदिन्छ । तब शासकीय डेलिभरी दिनबाट सरकार चुक्छ, बहकिन्छ । त्यही बिन्दुबाट शासकमा डर पैदा हुन्छ । ऊ जनतासित अत्तालिन थाल्छ । जनतासितको डरको पारो उकासिँदै जाँदा अन्ततः शासकीय स्किजोफ्रेनिया ले उसलाई गाँज्छ । त्यसको निदानात्मक चूर्ण भनेकै जनतामाथि जाइ लाग्नु हो अर्थात् जनतालाई दबाउनु, तर्साउनु र निषेध गर्नु हो । वर्तमान सरकार राज्यशक्तिको आडमा जनतालाई तर्साउन र निषेध गर्न तम्सिनुको पछाडिको जड पनि खासमा यही नै हो । राज्यसत्ता कब्जा गर्ने गरी गरिएको सत्ता गठबन्धन जोगाउन खोज्दा अपेक्षाकृत शासकीय डेलिभरी दिन नसकिएपछिको नतिजा हो सरकारले जनताको मौलिक हकमाथि नै धावा बोल्नु । वैधानिक राज्यशक्तिको दुरूपयोग गरेर निहत्था जनताकै हत्या गर्नु दृष्टान्तका रूपमा ललितपुर (बालकुमारी) को पछिल्लै घटना लिए पनि भयो । दक्षिण कोरियामा रोजगारीमा जाने अनुमति प्रणाली (ईपीएस) परीक्षामा सामेल गराउन माग गर्दै जनताले संविधानप्रदत्त अभिव्यक्ति स्वतन्त्रता उपयोग गरेकै कसुरमा राज्यले दैलेखका २३ वर्षीय सुजन राउतको कुटपिटबाट र अछामका २१ वर्षीय वीरेन्द्र शाहको गोली प्रहारबाट ज्यान लियो । २०७९ चैत ७ मा प्रधानमन्त्री प्रचण्ड उपस्थित नयाँ बानेश्वरको एउटा कार्यक्रममा बैंकको ब्याजविरुद्ध बोल्न खोजेका केही युवाको मुख राज्यले नै थुनिदियो । जनता राज्यलाई आफ्ना गुनासा सुनाउन भेला हुने माइतीघरलगायतका सार्वजनिक स्थलमा जनताले नै टेक्न पनि नपाउने गरी निषेध फर्मान गरिएको छ । जनताले विमति दर्ज गर्ने गरेको डिजिटल सामाजिक थलो टिकटक मा त उहिल्यै प्रतिबन्ध लागिसक्यो । नेपाली नागरिकलाई राणा शासनले रैती बनायो भने राजतन्त्रले प्रजा बनायो । तिनै नागरिकलाई गणतन्त्र (लोकतन्त्र) ले जनता बनायो । र, जनता बनिसकेपछि जनता जस्तै बन्नुपर्ने हो । तर, लोकतन्त्रले त जनतालाई जनता बन्नै नदिई सबाल्टर्न (एन्टोनियो ग्राम्सी) बनाइदियो । आफैंले सडक संघर्ष गरेर बदलेको राज्य व्यवस्थामा नेताले रजगज गर्दै गरेको र आफूचाहिँ सबाल्टर्न बन्दै गरेको दृश्य जनता स्वयंले टुलुटुलु हेरेर शासकीय दुष्ट्याइँको साक्षी बसिदिनुपर्ने भएको छ । आखिर जनताको बुइ चढेर सत्तासीन भइसकेपछि राजनीतिक दलका नेतालाई बुई चढाउने ती जनता जनता रहेनन् । ती जनताका नाममा ती नेताले शासकीय श्राद्ध गरेर पिण्डदान नै गरिदिए त्यसो त, जर्मन क्रूर तानाशाह एडोल्फ हिटलरदेखि दक्षिण अफ्रिकी राजनेता नेल्सन मन्डेलासम्मले जनताकै नाममा शासन गरेका हुन् । नेपालमै पनि जंगबहादुर राणादेखि प्रचण्डसम्मले जनताकै नाममा शासन गरे, गरिरहेका छन् । तर, हरकोही शासकनेताले जनताको परिभाषा भने राजनीतिक सहजता, सत्तास्वार्थ र शासकीय अनुकूलताका आधारमा निर्माण, विनिर्माण वा पुनर्निर्माण गर्ने गरेका छन् । राजनीतिक क्रान्ति वा आन्दोलन छेडेर उनीहरूको राजनीतिक अभीष्ट पूरा गर्ने बेला जनताको जुन परिभाषाले काम गरेको हुन्छ, सत्तासीन भइसकेपछि भने तिनै नेताका निम्ति जनताको सोही परिभाषाले काम गर्न छोड्छ उति बेलाका चोखा जनता पछि बिटुलिन्छन् यस हिसाबले मुलुकको शासन र राज्य प्रणाली जति आधुनिक बन्दै आयो वा जनता शब्दको राजनीतिक अर्चना जति बढ्दै आयो, त्यही अनुपातमा तिनै जनतामाथि अन्यायी र बर्बर शासकीय हर्कत पनि क्रमशः उकासिँदै आयो । सदनमा जनताका सवालमा जति बढी मथिङ्गल मथ्न थालियो, जनता त्यति नै बढी किनारीकृत हुँदै आए । सत्ताले जति बढी जनताको दैलोमै सिंहदरबार पुर्याउने कसम खान थाल्यो, त्यति नै बढी जनता र राज्यबीचको फासला बढ्दै आयो । यतिखेर मुलुकमा आधुनिक भनिएको राजनीतिक व्यवस्था त छ तर जनता भने त्यही व्यवस्थाले जन्माएका दासभन्दा उपल्लो स्तरका जनता हुन सकेनन् । बरु जनताका निम्ति शासकीय मसीहा ठानिएको लोकतन्त्र नै आज पीडक भएको छ, जनताचाहिँ लोकतन्त्रपीडित ।"
संघीय संसद्भित्रको अदृश्य राजनीति,"अपारदर्शी आर्थिक क्रियाकलापसंसद्को आधारभूत चरित्र भनेको आर्थिक पारदर्शिता हो । कर्मचारीको पारिश्रमिक, सांसदले लिने विभिन्न प्रकारका सेवासुविधाबाहेक सचिवालयले खरिद गर्ने भौतिक सम्पत्ति, प्रविधिगत प्रणाली, क्षमता अभिवृद्धि, संसदीय व्यवस्था सुदृढ गर्ने सवालमा भएका सबै गतिविधि, विदेश भ्रमणलगायतमा भएको खर्च सार्वजनिक गरिनुपर्छ । आर्थिक पक्षको जानकारी लिन सूचनाको हक प्रयोग गर्नुपर्ने अवस्था अहिले पनि छ । आर्थिक सूचनाहरू जसरी हुन्छ लुकाउनुपर्छ भन्ने कर्मचारीको मानसिकता र त्यसैमा बल पुर्याउने पदाधिकारीको आचरणका कारण संसद् सचिवालय आर्थिक पारदर्शितामा गैरजिम्मेवार र अनुदार बन्दै गएको छ । अपारदर्शी आर्थिक पक्षका केही दृष्टान्त हेरौँ । आर्थिक वर्ष २०७८७९ मा लेखा समितिको सुदृढीकरण, संघ र प्रदेशका लेखा समितिमा कार्यरत कर्मचारीको क्षमता अभिवृद्धि कार्यक्रम र वित्तीय सूचना प्रणालीका लागि भएको खर्च सार्वजनिक गर्न चाहँदैन सचिवालय । सार्वजनिक लेखा समिति व्यवस्थापन जानकारी प्रणाली (प्याक एमआईएस सफ्टवेयर) जडानका लागि सुरुमा ४ लाख ६५ हजार अमेरिकी डलर बजेट स्वीकृत भएकामा पछि पुनःसंरचनाबाट २ लाख ६३ हजार २ सय डलर कायम गरिएको थियो । विश्व बैंकको सहयोगमा सञ्चालित यस कार्यक्रमको शीर्षकगत खर्च विवरण पाइँदैन । उल्लिखित शीर्षकमा गरिएको भुक्तानीमा महालेखा परीक्षकको कार्यालयले प्रश्न गरेको छ । महालेखापरीक्षकको कार्यालयसँग सफ्टवेयर लिंक गर्ने गरी विस्तार गर्ने भनिएको वित्तीय सूचना प्रणाली तयार नहुँदै पूरै भुक्तानी गरिएको छ । यो काम अहिलेसम्म पनि सम्पन्न भएको छैन । संघीय संसद्को हालको वेबसाइट पुरानै अर्थात् जस्ताको तस्तै छ तर सचिवालयले वेब मर्मत तथा स्तरोन्नति कार्य सम्पन्न भएको सिफारिस गरेपछि सम्बन्धित संस्थाले पूरै भुक्तानी लगिसकेको छ । कतिपय संसदीय अध्ययन गर्भमै छन्, तर अध्ययन सम्पन्न भएको सिफारिस सचिवालयले गरेको छ ।पदाधिकारीहरूको विदेश भ्रमण, समितिहरूले दातृ निकायसँग आफैं सहकार्य गरी गरेका कार्यक्रमको एकीकृत विवरण, सांसदहरूको शपथ ग्रहणको समयमा गरिएको जलपान, मर्मतसम्भार, संसदीय दलका कार्यालय व्यवस्थापनमा भएको खर्च खोज्दा पाइँदैन । आर्थिक अपारदर्शिताका यी प्रतिनिधि घटना मात्रै हुन् । खोज्दै जाने हो भने यस्ता कैयौं फेला पर्छन् । के भन्छ महालेखा परीक्षकको प्रतिवेदन ?आर्थिक वर्ष २०७७७८ मा स्वकीय सचिवालयका २ सहसचिव, ३ उपसचिव, ३ शाखा अधिकृत र १८ सहायकस्तरका समेत गरी २६ कर्मचारीको पारिश्रमिकबापत् ८६ लाख ६३ हजार भुक्तानी भएको छ । प्रतिनिधिसभा तथा राष्ट्रिय सभाका पदाधिकारीहरू र सांसदहरूको स्वकीय सचिवालयका उपसचिव २४, शाखा अधिकृत २७३ र सहायकस्तरका ९६ समेत ३९३ कर्मचारीको पारिश्रमिकमा १७ करोड २४ लाख ९९ हजार खर्च भएको छ । आर्थिक वर्ष २०७८७९ मा स्वकीय सचिवालयका विभिन्न श्रेणीका अधिकृतस्तरका ३१० र सहायकस्तरका १२६ सहित ४३६ कर्मचारीको पारिश्रमिकमा १७ करोड ९२ लाख ५ हजार खर्च भएको छ । यत्रो खर्च राजनीतिक आस्थाका आधारमा गरिएका नियुक्तिमा भएको हो । माथिका पदहरूमा पदपूर्ति प्रक्रियाबिना नियुक्ति गरिएका हुन् । शैक्षिक योग्यता पनि निर्धारण गरिएको छैन । महालेखा परीक्षकको कार्यालयले हरेक प्रतिवेदनमा स्वकीय सचिवालयका कर्मचारीको शैक्षिक योग्यता र पदपूर्ति प्रक्रियाको मापदण्ड तयार गर्न सुझाउँदै आएको छ । यसतर्फ न पदाधिकारीको ध्यान पुगेको छ न त सचिवालयले पदाधिकारीलाई जगाउने प्रयास गरेको छ । मुख्य कार्यभार कानुन निर्माण नै ओझेलमा संघीय व्यवस्था कार्यान्वयनका लागि संघले ४०, प्रदेशले २४ र स्थानीय सरकारले ७ वटा कानुन बनाउन बाँकी छ । अधिकार सूचीका दृष्टिले अन्य थप कानुन बनाउनुपर्नेछ । संघीय निजामती, प्रहरी ऐन नबन्दा प्रदेश सरकारहरूले काम गर्न सकेका छैनन् । विद्यालय शिक्षा ऐन नहुँदा सबैभन्दा बढी मारमा शिक्षा क्षेत्र परेको छ । विद्यालय शिक्षा विधेयक सम्बन्धित समितिभित्रै गिजोलिएको छ । छिट्टै टुंगोमा पुग्ने देखिँदैन । हामीले अंगीकार गरेको निर्वाचन प्रणालीका कारण विकासको मियोका रूपमा सांसदलाई हेर्ने गरिन्छ । अर्थ मन्त्रालयले आगामी आर्थिक वर्षका लागि बजेट निर्माणको तयारी सुरु गरिसकेको छ । अब सांसदहरूको काम भनेको विधि निर्माणमा सरिक हुनु, समितिहरूमा रहेका विधेयकलाई टुंगोमा पुराउनेभन्दा निर्वाचन क्षेत्रकेन्द्रित योजनाका फाइल च्यापेर मन्त्रालय धाउनु हुनेछ । त्यसैले अबको अधिवेशनमा पनि कानुन निर्माणमा अपेक्षाकृत सफलता हासिल हुने देखिँदैन । अन्त्यमा, संसद् आफैंमा नियम, परम्परा, असल अभ्यास र अनुभवबाट चल्ने निकाय हो । विज्ञताले मात्रै पनि पुग्दैन, संस्थागत ज्ञानले ठूलो महत्त्व राख्छ । कर्मचारीभित्रैबाट संस्थाको प्रमुख नियुक्त गर्ने परिपाटीले संस्थागत जानकारीलाई मजबुत बनाउँछ । संस्थालाई चलायमान, मजबुत अनि प्रभावकारी गराउने कि बाटोबाट टपक्क टिपेर ल्याएका कार्यकर्ता भर्ती गर्ने ? पदाधिकारीहरू संस्थागत कार्यसम्पादन प्रभावकारी बनाउन कार्ययोजनासहित अघि बढ्नुपर्छ । कार्यकर्ता भर्ती गर्ने र निहित उद्देश्य पूरा गर्नेमा पदाधिकारी सीमित हुँदा सिंगो संस्था नै बदनाम हुन्छ । संस्थाको प्रमुख प्रशासकीय पदमा विवाद भइरहँदा संस्था सफल र प्रभावकारी हुँदैन भने कर्मचारीको मनोविज्ञान कमजोर बनाउँछ । प्राकृतिक न्यायको सिद्धान्तअनुसार एउटा कर्मचारी त्यो संस्थाको प्रमुख प्रशासकीय पदमा पुग्न पाउने नैसर्गिक अधिकार सुनिश्चित हुनुपर्छ । कर्मचारीहरू पनि दलीय आधारमा नेतालाई उक्साएर लाभ लिनभन्दा तटस्थ रूपमा क्षमता, विवेक र बुद्धिले भ्याएसम्म पदाधिकारीलाई सही सल्लाह दिने भूमिकामा रहनुपर्छ । कर्मचारीमा अधीनस्थ मानसिकता देखिन्छ ।विधिनिर्माताको छवि स्वच्छ हुनुपर्छ । सांसदहरू सहभागी हुने कार्यक्रम, विदेश भ्रमणलाई पारदर्शी बनाउन र स्वार्थको द्वन्द्व नहोस् भन्न नियमावलीमै व्यवस्थित गर्नुपर्छ । आफूलाई नियममा बाँध्ने सवालमा सांसदहरू प्रतिबद्ध हुनुपर्छ । प्रतिबद्धताको अभावमा अहिले संघीय संसद् गैरसरकारी संस्थाको सचिवालय जस्तो बन्न पुगेको छ । पदाधिकारी, सांसद, कर्मचारी सबैंको ध्यान कानुन निर्माणमा भन्दा दातृ निकायको सहयोगमा केन्द्रित छ । त्रिपक्षीय स्वार्थबीच मेल नहुँदा एकअर्काका काममा भाँजो हाल्ने र सकेको बिगार गर्ने कार्यशैली छ । आर्थिक पारदर्शितासहित संसद् र सांसदको गरिमा, मर्यादा र छविलाई स्वच्छ अनि मर्यादित बनाउँदै प्रभावकारी कार्यसम्पादन गर्ने चाहना पदाधिकारीले राख्ने हो भने सर्वप्रथम कानुन निर्माण प्रक्रियामा दातृ निकायको सहयोग रोक्नुपर्छ । अहिले आर्थिक सहयोगमार्फत संस्थागत संरचनामा पहुँच विस्तार गर्ने निकायले विदेश भ्रमणलगायतका प्रलोभनमा सामेल गराउँदै कर्मचारीसहित पदाधिकारीलाई निर्देशन दिने हिम्मत राख्छ । यसका केही बाछिटा अहिले नै संसद्मा देखिन थालेका छन् । अब कल्पना गरौं, यो प्रवृत्ति हाबी हुँदै जाँदा हाम्रो विधि निर्माणमा कसको पहुँच हुनेछ ? बजेट अभावमा संसदीय अध्ययन, अनुसन्धान तथा अनुगमन मूल्यांकन प्रभावकारी हुन सकेको छैन, त्यसैले दातृ निकायको सहयोग लिन बाध्य छौं भन्नुभन्दा संसद्लाई आवश्यक बजेट सरकारले नै उपलब्ध गराउनुपर्ने ऐनमै भएको व्यवस्था कार्यान्वयनमा लैजानु मनासिब देखिन्छ । पदाधिकारीको ध्यान कानुन कार्यान्वयनमा किन जान सकेन ? कानुनले प्रदत्त गरेको अधिकार प्राप्त गर्नभन्दा दातृ निकायको सहयोगलाई किन सहज रूपमा लिइन्छ ? जवाफ सचिवालयले दिनुपर्छ र पदाधिकारीहरूको ध्यान पनि यसतर्फ जानुपर्छ । कानुनमा भएको आफ्नै अधिकार लिने प्रयत्न नगरी एकद्वार नीतिको नाममा दातृ निकायलाई रेडकार्पेट बिछ्याएर संघीयता सुदृढीकरण तथा संसद् र सांसदको क्षमता अभिवृद्धिका नाममा आउने सहयोगलाई पदाधिकारीले आफूअनुकूलका कार्यक्रममा खर्च गराउनु दुर्भाग्यपूर्ण हो । सरकारका कामकारबाहीलाई खबरदारी गर्ने, सुशासन प्रवर्द्धनमा सघाउने निकाय व्यवस्थापिका सबै प्रकारका स्वार्थका द्वन्द्वभन्दा माथि बसेर स्वयं पारदर्शी हुनुपर्छ, तब मात्रै संस्थागत मर्यादा उँचो हुन्छ ।"
संसद् महासचिवमा पाण्डेय नियुक्त,"काठमाडौं (कास) संघीय संसद्को महासचिवमा पद्मप्रसाद पाण्डेय नियुक्त भएका छन् । सिफारिस भएको दुई महिना पुग्नै लाग्दा राष्ट्रपति रामचन्द्र पौडेलले मंगलबार पाण्डेयलाई नियुक्त गरेका हुन् । सभामुख देवराज घिमिरे र राष्ट्रिय सभा अध्यक्ष गणेशप्रसाद तिमिल्सिनाले मंसिर २५ मा पाण्डेयलाई संघीय संसद्को महासचिवमा सिफारिस गरेका थिए ।राष्ट्रपति कार्यालयका प्रवक्ता शैलजा रेग्मी भट्टराईले विज्ञप्ति जारी गरेर राष्ट्रपतिबाट संसद्को महासचिवमा पाण्डेयलाई नियुक्त गरिएको सार्वजनिक गरेकी छन् । राष्ट्रपति रामचन्द्र पौडेलले प्रतिनिधिसभाका सभामुख र राष्ट्रिय सभाका अध्यक्षको संयुक्त सिफारिसमा नेपालको संविधानको धारा १०६ को उपधारा (१) बमोजिम रिब्दिकोट गाउँपालिका १ पाल्पा जिल्ला निवासी पद्मप्रसाद पाण्डेयलाई मिति २०८० माघ २३ गते देखि लागु हुनेगरी संघीय संसद्को महासचिव पदमा नियुक्त गर्नुभएको छ, विज्ञप्तिमा उल्लेख छ । सभामुखको सचिवालयका अनुसार मंगलबार नै पाण्डेयले नियुक्तिपत्र बुझेपछि प्रतिनिधिसभाको सचिवबाट राजीनामा दिएका थिए । उक्त राजीनामा राष्ट्रपतिले स्वीकृत गरेका छन् । संसद्को महासचिव नियुक्तिमा यसअघि कानुनी रित नपुगेको भन्दै राष्ट्रपतिले रोकेका थिए । कार्यकाल बाँकी रहँदै भरतराज गौतमले मंसिर २४ मा राजीनामा गरेपछि भोलिपल्ट नै सभामुख र अध्यक्ष सिफारिसपत्र बोकेर राष्ट्रपतिकहाँ पुगेका थिए । प्रतिनिधिसभा सचिवमा कार्यरत पाण्डेयलाई अर्को राजनीतिक पदमा सिफारिस आएको र महासचिवबाट गौतमले दिएको राजीनामाको सूचना जारी नहुँदै कार्यालयको माध्यमबाट नभई सभामुख र अध्यक्ष नै सिफारिस बोकेर आएको भन्दै राष्ट्रपपतिले नियुक्ति रोकिदिएका थिए । राष्ट्रपतिले नियुक्ति रित नपुगेको भन्दै रोकेपछि सभामुख घिमिरेले अदालतसम्म जाने अभिव्यक्ति दिएका थिए ।तर, माघ ३ मा भने नयाँ नियुक्ति सिफारिसको शैलीमा सभामुख घिमिरे र अध्यक्ष तिमिल्सिनाले महासचिव नियुक्तिका लागि रित पुर्याउन स्मरण पत्र पठाएका थिए । त्यति गर्दा पनि राष्ट्रपतिले प्रक्रिया अगाडि नबढाएपछि प्रतिनिधिसभा सचिवबाट पाण्डेयलाई राजीनामा गराएर मात्रै महासचिवमा नियुक्तिपत्र दिइएको थियो । पहिले सिफारिसमा रित नपुगेकोले रोकिएको थियो । अहिले रित पुगेकाले नियुक्त भएको हो, राष्ट्रपतिका प्रेस सल्लाहकार किरण पोखरेलले भने । पाण्डेय गत वैशाख २१ मा प्रतिनिधिसभा सचिव नियुक्त भएका थिए । उनी त्यसअघि नायब महान्यायाधिवक्ता थिए ।"
आगलागीमा सन्तान गुमाए सञ्ज्याल दम्पतीले,"(मुगु) भारतमा मजदुरी गरेर जोरजाम पारेको रकमले निकै कष्टका साथ काठको घर ठड्याएका थिए, खत्याड गाउँपालिका२ गाडेखोलाका ४० वर्षीय लालु सञ्ज्यालले । जहाँ दुई छोराछोरी र श्रीमती बस्थे । उनी प्रायः भारततिरै हुन्छन् । आइतबार राति भान्सा कोठाबाट सल्किएको आगोले न उनका छोराछोरी बाँचे न घर नै । मध्यरातमा भएको आगलागीमा परी सुतिरहेकै अवस्थामा उनका १४ वर्षीय छोरा विशाल र १२ वर्षकी छोरी झरनाको जलेर मृत्यु भएको हो । विशाल जनजागरण मावि, सेरीमा ७ कक्षामा पढ्दै थिए भने झरना ४ कक्षामा । छोराछोरी पढ्दै थिए । खेतीपाती र मजदुरी गरेर लालुले जेनतेन घर चलाइरहेकै थिए, वडाध्यक्ष हेमराज मल्लले भने, न सन्तान रहे, न दुःखजिलो गरेर बनाएको घर नै । भान्सा कोठाबाट सल्केको आगोले गोठ हुँदै तीन घर जलाउँदा ५९ लाख रुपैयाँ बराबरको धनमाल क्षति भएको जिल्ला प्रहरी प्रमुख डीएसपी वीरेन्द्र थापाले बताए । घटनायता उनकी श्रीमती सरस्वती अचेत छिन् । घटना थाहा पाएपछि भारतबाट हान्निएर मंगलबार साँझ घर आइपुगेका लालु पनि बेहोसी हालतमा छन् । आगलागीले क्षणभरमै अन्नअनाज, ओढ्नेओछ्याउने सबै जलायो । आइतबार राति खाना खुवाएर सुताएका छोराछोरी जलेर चिन्नै नसक्ने अवस्थामा देखेयता सरस्वती बेहोस छिन् । आगलागीमा परी लालुसँगै उनका दाजुभाइ नरदीप र दीपराजको पनि घर खरानी भएको छ । पीडित परिवार यतिबेला आधा घण्टा टाढाको जाम गाउँमा आफन्तकहाँ आश्रय लिइरहेको छ । उनीहरूलाई तत्कालका लागि गाउँपालिकाबाट लत्ताकपडा, दालचामल र वडा कार्यालयबाट पनि राहत दिने निर्णय भएको वडाध्यक्ष मल्लले बताए । राति १ बजेतिर लागेको आगो स्थानीयले निभाउने प्रयास गरे पनि सकेका थिएनन् । गत कात्तिक १७ मा जिल्ला सदरमुकाम गमगढीस्थित कालिका मालिका मन्दिरमुनिको बजारमा आगलागी हुँदा पनि आठ घर जलेका थिए । अघिल्लो वर्ष गमगढीको तल्लो बजारमा आगलागी हुँदा २१ घर जल्दा ३२ करोडभन्दा बढीको धनमाल क्षति भएको थियो । हावाहुरीका कारण मुगुमा कात्तिकमंसिरदेखि चैत वैशाखमा बढी आगजनीका घटना हुने गरेका छन् । नेपाल रेडक्रस सोसाइटीका जिल्ला सभापति जयबहादुर मल्लले सदरमुकाममा मात्रै पाँच वर्षयता ९ वटा ठूला आगलागीका घटना भएको बताए । आगलागीबाट हुने क्षति न्यूनीकरणका लागि स्थानीय सरकारले ध्यान नदिएको स्थानीयको आरोप छ । आगो निभाउने स्रोतसाधन नहुँदा घरबस्ती जोगाउन कठिन हुने गरेको उनीहरू बताउँछन् ।"
माओवादीले राष्ट्रिय सभा अध्यक्षमा दाबी गर्ने,"(काठमाडौं)प्रधानमन्त्री तथा माओवादी केन्द्रका अध्यक्ष पुष्पकमल दाहालले राष्ट्रिय सभा अध्यक्षमा पार्टीको दाबी रहने बताएका छन् । संघीय संसद् राष्ट्रिय सभा र प्रतिनिधिसभामा रहेका सांसदहरूको संयुक्त संसदीय दलको बैठकमा दाहालले पहिलो दल भएको आधारमा पनि अध्यक्षमा माओवादीको दाबी रहने बताएका हुन् । उनले यसका लागि गृहकार्य सुरु भइसकेको पनि बताए ।फागुन २० पछि राष्ट्रिय सभामा माओवादी केन्द्र सबैभन्दा ठूलो दल बन्दै छ । राष्ट्रिय सभा अध्यक्ष गणेशप्रसाद तिमिल्सिनाको कार्यकाल पनि फागुन २० मै सकिन लागेको छ । फागुन २९ मा राष्ट्रिय सभा अध्यक्षको निर्वाचन गर्ने क्यालेन्डर सार्वजनिक गरिएको छ । माओवादी केन्द्रको आइतबार र सोमबार बसेको संसदीय दलको बैठकमा बोल्ने सांसदहरूले राष्ट्रिय सभा अध्यक्ष कांग्रेसलाई छोड्न नहुने धारणा राखेका थिए । राष्ट्रिय सभामा माओवादी केन्द्र ठूलो दल बन्न लागेको र सत्ता गठबन्धनमा भएको समझदारीअनुसार प्रधानमन्त्रीबाट दाहालले राजीनामा दिनुपर्ने हुँदा अध्यक्ष छोड्न नहुने तर्क राखेका हुन् ।सांसदहरूका कुरा सुनेपछि अध्यक्ष तथा प्रधानमन्त्री दाहालले राष्ट्रिय सभा अध्यक्षमा पार्टीको दाबी रहने बताएको माओवादी केन्द्रकी सचेतक रूपा सोसी चौधरीले जानकारी दिइन् । राष्ट्रिय सभा अध्यक्षमा पार्टीको दाबी रहन्छ भनेर अध्यक्षले संसदीय दलको बैठकमा भन्नुभएको छ । राष्ट्रिय सभाको पहिलो दल भएको हुनाले पनि अध्यक्षमा दाबी गर्ने आधार छ भन्ने उहाँको कुरा थियो, चौधरीले भनिन् । सत्तारूढ गठबन्धनका अन्य राजनीतिक दलहरूसँग पनि उक्त विषयमा छलफल भइरहेको दाहालले जानकारी दिएका थिए । गठबन्धनको मुख्य घटक कांग्रेसले पटकपटक धोका दिएको भन्दै माओवादी केन्द्रका सांसदहरूले राष्ट्रिय सभा अध्यक्ष छोड्न नहुने धारणा राखेका थिए । माओवादी केन्द्रका अधिकांश सांसदहरूले संसदीय दलको दुईदिने बैठकमा कांग्रेससँगको सहकार्य प्राकृतिक नभएको भन्दै अध्यक्षसमक्ष प्रश्न तेर्स्याएका थिए । राष्ट्रिय सभा निर्वाचनमा कोशीमा कांग्रेसकै कारण माओवादी उम्मेदवार पराजित भएको प्रसंग निकाल्दै उनीहरूले दीर्घकालीन रूपमा सहकार्य गर्न कठिन हुने बताएका हुन् । माओवादी केन्द्रका सांसदहरूले कांग्रेससँगको सहकार्यमाथि प्रश्न उठाएका हुन् । कांग्रेसबाट निरन्तर विश्वासघात भइरहेको छ । यो सहकार्य दीर्घकालीन रूपमा कसरी जान सक्छ ?, बैठकमा बोल्ने अधिकांश सांसदको प्रश्न थियो । कांग्रेससँगको सहकार्यबारे सांसदहरू जनार्दन शर्मा, राजन दाहाल, महेन्द्रबहादुर शाही, माधव सापकोटालगायत दर्जन बढी सांसदहरूले प्रश्न उठाएको एक सांसदले जानकारी दिए । सांसदहरूले सरकार पूर्ण कार्यकारी भूमिकामा हुन नसकेको बारेमा प्रधानमन्त्री दाहालसामु जिज्ञासा राखेका थिए । माओवादी नेतृत्वमा सरकार छ, तर सत्ता छैन, माओवादी सांसद उर्मिला माझीको भनाइ थियो, संघीय सरकार पूर्ण कार्यकारी भूमिकामा आउन जरुरी छ । जनतालाई माओवादी नेतृत्वको सरकार भएको अनुभूति गराउनुपर्छ । सरकारले सुरु गरेको भ्रष्टाचारविरोधी अभियानमा न्यायालय सहयोगी भूमिकामा नभएको पनि केही सांसदहरूले गुनासो गरेका थिए । भ्रष्टाचारको अभियोगमा प्रहरीले पक्राउ गरेका व्यक्तिहरू सजिलै छुट्ने गरेका छन्, यसमा न्यायालयले सहयोग गरेको देखिएन, सांसदको भनाइ थियो । उनीहरूले प्रधानमन्त्री दाहाल, उपप्रधान तथा गृहमन्त्री नारायणकाजी श्रेष्ठलाई भ्रष्टाचारविरोधी अभियानमा नरोक्न सुझाव दिएका थिए । सांसदहरूले माओवादीसहित सरकारका मन्त्रीहरूले सांसदलाई बेवास्ता गरेको गुनासो गर्दै पार्टी हितका लागि काम गर्न नसकेको टिप्पणी गरेका थिए । मन्त्री भएपछि पार्टीलाई किन भुलेको हो ?, उनीहरूको प्रश्न थियो, सांसदले दिएका सुझावलाई मन्त्रीले बेवास्ता गर्न मिल्छ ? उनीहरूले मन्त्री पार्टी र जनताको हितमा काम गर्न नसकेको भन्दै आलोचना गरेका थिए । सांसदहरूले प्रधानमन्त्री दाहाललाई ठूला नेता खुसी पार्न र खुद्रे योजनामा केन्द्रित नहुन सुझाव दिएका छन् । बैठकमा बोलेका करिब दुई दर्जन बढी सांसदहरूले कृषि र रोजगारमुखी बजेट ल्याउन दाहालको ध्यानाकर्षण गराएका थिए । सांसद अमनलाल मोदीले सरकारलाई पार्टीका नीतिसँग जोडेर काम गर्न, जनमुखी बजेट ल्याउन, सांसदले उठाएका विषयलाई मन्त्रीहरूले गम्भीर रूपमा लिनेबारेमा सुझाव दिइएको बताए । सांसदहरूको प्रश्न र सुझाव सुनिसकेपछि प्रधानमन्त्री दाहालले बजेट जनमुखी ल्याउने गृहकार्य सुरु भइसकेको जानकारी दिएका थिए । उनले हिउँदे अधिवेशन शान्ति प्रक्रिया, संघीयता कार्यान्वयनलगायत धेरै विधेयक अघि बढाउने तयारी भएको भन्दै प्रभावकारी भूमिका खेल्न सांसदलाई निर्देशन दिएका थिए ।"
खानेपानीको अभाव टार्न श्रमदान,"(पाँचथर)फिदिम नगरपालिका१ का सूर्य राई अहिले घरमा त्यति बस्दैनन् । घरको काम सकेसम्म चाँडो सकेर उनी खानेपानी पाइपलाइनमा श्रमदान गर्न पुग्छन् । श्रमदानस्थलमा कोदालो, गैंती र हथौडा लिएर ढुंगामाटोको काम गर्न खट्ने उनी श्रम अभियान सुरु भएपछि पानीको बहाब बढेको देखेर झनै हौसिएका हुन् । श्रमदानमा जुट्दा शारीरिक अभ्याससँगै सामूहिक लाभ हुने उनले बताए । फिदिम बजारका हरि बराइली पनि सूर्यसँगै दैनिकजसो श्रमदानमा जुटिरहेका भेटिन्छन् । २२ किलोमिटर टाढा भीरको बाटो ल्याइएको खानेपानीका पाइप मर्मत गर्नसमेत समस्या हुन थालेपछि फिदिम खानेपानी तथा सरसफाइ उपभोक्ता समितिले श्रमदान अभियान सञ्चालन गरेको हो । फुर्सदमा बसेर समय बर्बाद पार्नुको साटो एकजुट भएर श्रम गरौं, दिनभर क्यारमबोर्ड र लुँडो खेलेर समय बर्बाद गरिरहेका मित्रहरूलाई श्रममा जोडिन आह्वान गर्छु, बराइलीले भने । मूल ट्यांकीभन्दा २२ किलोमिटर टाढा रहेको आतवा र तितवा मुहानदेखि ल्याइएको खानेपानी यहाँका उपभोक्ताका लागि पर्याप्त छैन । भीरपाखा हुँदै ल्याइएको पाइपलाइन टुटफुट हुँदा र पहिरो जाँदा मर्मत गर्न समस्या हुन्थ्यो । समस्या पहिल्याए पनि आवश्यक सामग्री भीरैभीर बोकेर लैजानुपर्ने अवस्था थियो । समस्याको दीर्घकालीन समाधानका लागि श्रममा जुट्न आह्वान गरिएको उपभोक्ता समितिका अध्यक्ष प्रकाश गुरुङ बताउँछन् ।फिदिम१ का ओमप्रकाश पोखरेल र फिदिम४ का राजेन्द्र अधिकारी पनि प्रायः खानेपानी पाइपलाइनमा श्रम गर्न पुग्छन् । सबै जना पुगिरहने भएकाले श्रमदान भइरहेका स्थानमा पुगेर दिनभर ढुंगामाटोको काम गर्दा बेग्लै आनन्द आउँछ, पोखरेलले भने । समितिले आह्वान गरेको श्रम अभियानमा स्थानीयसँगै सेना, प्रहरी र सशस्त्र प्रहरीले पनि सघाइरहेका छन् । यसअघि पाइप लाइनमा गोरेटो बाटो थिएन । श्रम अभियान सुरु भएसँगै नयाँनयाँ मुहानको पहिचान, पाइपलाइनसम्म पुग्न ढुंगा र काठेपुल निर्माण र गोरेटो बनाउने जस्ता काम भइरहेका छन् । अभियान सुरु भएपछि पानीको मूल ट्यांकी पहिले रहेको ठाउँदेखि ५ सय मिटरमाथि सार्नुका साथै थप ५ वटा मूलको पानी मिसाइएकाले ट्यांकीसम्म बहाव बढ्नुका साथै उपभोक्ताको अभाव टर्न थालेको छ । श्रम अभियान सुरु भएपछि त्यसको प्रभाव पनि देखिन थालेको उपभोक्ताले बताए । गत वर्षसम्म दैनिक एक घण्टा राम्ररी पानी नआउने यहाँका धारामा अहिले पर्याप्त पानी आइरहेको फिदिम४ की सपना तुम्बापोले बताइन् । पहिले खाना पकाउन र भाँडाबर्तन धुन पनि पुग्दैनथ्यो, अचेल त करेसाबारी भिजाइवरी मज्जाले उभ्रिन्छ, उनले थपिन्, अहिले त दैनिक ३ घण्टासम्म पानी आइरहन्छ । फिदिममा २०७१ सालदेखि नै खानेपानी आयोजना सञ्चालन भएको हो । लामो समय मर्मत नहुँदा जीर्ण मुहान र पाइप मर्मतका लागि जुट्न स्थानीयलाई आह्वान गरेको अध्यक्ष गुरुङले सुनाए । श्रमदान जुटाएर फिदिम१ खानेपानी ट्यांकीदेखि मुहानसम्म पुग्न पाइप लाइनमा गोरेटो बाटो निर्माण गर्ने कामले तीव्रता पाएको छ भने पाइप झुण्डिएको भिरालो जग्गामा काठका पुल बनाइएको छ । सबैभन्दा अप्ठेरो र जोखिमपूर्ण मानिने महभीरमा घिर्नी बनाएर केवल लाइनमार्फत पाइप व्यवस्थित गर्ने काम भइरहेको छ, अध्यक्ष गुरुङले भने । गत जेठदेखि सुरु भएको अभियानमा हालसम्म ५ हजारभन्दा धेरैले श्रमदान गरिसकेको उनले बताए ।"
औद्योगिक क्षेत्रमै दिनको आठ घण्टा विद्युत् कटौती,"(विराटनगर)नेपाल विद्युत् प्राधिकरणले सुनसरीमोरङ औद्योगिक क्षेत्रका उद्योगमा दिनको आठ घण्टा अघोषित लोडसेडिङ गरेपछि औद्योगिक वातावरण अस्तव्यस्त बनेको उद्योगीले गुनासो गरेका छन् । यो लोडसेडिङलाई विद्युत् प्राधिकरणले भने अनुरोधमा विद्युत् काटिएको भन्दै आएको छ । औपचारिक रूपमा लोडसेडिङसमेत नभनी दिनको आठ घण्टासम्म विद्युत् कटौतीले सुनसरीमोरङ औद्योगिक क्षेत्रका उद्योग अस्तव्यस्त अवस्थामा गुज्रिएको उद्योग संगठन मोरङका अध्यक्ष राकेश सुरानाको भनाइ छ । हरेक दिन बिहान ७ देखि ११ र साँझ ५ देखि ९ बजे सम्म औद्योगिक क्षेत्रमा विद्युत् कटौती हुँदै आएको छ, सुरानाले भने, यसले उद्योगलाई बढ्दो उत्पादन लागत थेग्न र श्रमिकको समय तालिका मिलाउन हम्मेहम्मे परेको छ । प्राधिकरणले विद्युत् कटौती हुने सूचना अनौपचारिक रुपमा उद्योगीहरूको सामाजिक सञ्जालमा सेयर गर्छ । यसबाट उद्योगले केकति श्रमिक व्यवस्थापन गर्ने भन्ने योजना नै बनाउन पाउँदैनन् । खासमा उद्योगहरू २४ घण्टा सञ्चालन गर्दा श्रमिकको सिफ्ट मिलाइएको हुन्छ, नेपाल उद्योग परिसंघ कोशीका अध्यक्ष पवनकुमार सारडाले भने, त्यहीअनुरूप श्रमिकको व्यवस्थापन गरिन्छ । तर औद्योगिक क्षेत्रको लोडसेडिङले उत्पादन र आपूर्ति चक्र नै चौपट बनाएको सारडाको भनाइ छ । उनका अनुसार यो अघोषित लोडसेडिङ ६ महिनादेखि नियमित छ । सुनसरीमोरङ औद्योगिक करिडोरभित्र कटहरी, बुढीगंगा र दुहबी करिडोर पर्छन् । ती क्षेत्रमा फरकफरक फिडरबाट विद्युत् वितरण हुन्छ । लोडसेडिङले सबैभन्दा बढी प्रभावित फलाम, सिमेन्ट, रिलायन्स, जुट र प्लास्टिक उद्योग परेका छन्, सारडाले भने, लोडसेडिङका कारण ती उद्योगको पार्टपुर्जा बिग्रिनेदेखि कच्चा पदार्थ खेर जाने समस्या छ ।डिजेलबाट जेनेरेटर सञ्चालन गर्दा प्रतियुनिट ३६ रुपैयाँसम्म खर्च हुन्छ । त्यसरी उद्योग सञ्चालन गर्न सक्ने स्थिति नरहेको उनको गुनासो छ । यो करिडोरमा पशुपति, हुलास, मैनबत्ती, आरती, प्रिमियर, स्वस्तिक, रिलायन्ससहित आधा दर्जनभन्दा बढी ठूला फलाम उद्योग छन् ।आपूर्तिमै समस्या आएप्छि उद्योगीलाई अनुरोध गरेर बिहानबेलुका उद्योगको विद्युत् कटौती गरेको विद्युत् प्राधिकरण दुहबी ग्रिडका प्रमुख रोशन खड्का बताउँछन् । आपूर्तिमै आएको कमीका कारण औद्योगिक क्षेत्रलाई चाहिने बिजुली दिन नसकिएको उनको भनाइ छ । कोशीमा दैनिक माग २६० देखि २७० मेगावाट छ । तर पिक आवरमा २७५ मेगावाट माग हुने गरेको विद्युत् प्राधिकरण दुहबी ग्रिडले जनाएको छ । दैनिक १८० मेगावाट जति बिजुली आउँछ । यसको स्रोत पश्चिमबाट भारतको मुजफ्फरपुरढल्केबर हो । पूर्व काबेली करिडोरबाट पनि आउँछ । कमी भएको ९० देखि १०० मेगावाट हो । भारत र काबेलीबाट आएको बिजुली यतै मिसिन्छ । अहिले मिर्चैयालहानरूपनीकुशाहा हुँदै सुनसरीको इनरुवाबाट पश्चिममा दुहबीतिर १६० मेगावाट र काबेलीबाट २५ मेगावाट मात्र आउँछ । काबेलीबाट दमकमा आउँछ । केही झापाको अनारमनी पठाइन्छ । बाँकी बिजुली दुहबी आउँछ र त्यहाँबाट विराटनगरतर्फ पठाइन्छ । बर्खामा १९६ मेगावाट जम्मा बिजुली आउँछ । ४५ मेगावाट अनारमनी लोड छ । ३० मेगावाट लोड दमकको हो । दुहबीको १९० देखि २०० उद्योग तथा घरायसी गरी लोड छ । ३३ केभी र ११ केभीमा उद्योग छन् । सबै उद्योग एकै पटक नचल्ने भएकाले १२० देखि १३० मेगावाट औद्योगिक क्षेत्रको माग छ । हिउँदमा माग कम भए पनि गर्मीमा उपभोक्ताको माग शतप्रतिशत बढ्छ । ४०० केभी पूरा भए कोशी प्रदेशमा ८०० मेगावाट बिजुली आयातनिर्यात गर्न सकिन्छ । इनरुवा सबस्टेसन तयारी अवस्थामा छ । चार्जिङ भइरहेको छ । दुहबीयता र विराटनगरतर्फ कन्डक्टर अपग्रेड गर्ने काम भइरहेको र यसबाट बिजुली आपूर्ति सहज हुने प्राधिकरणको विश्वास छ । रन अफ रिभरमा आधारित भएकाले अहिले पूर्वी नेपालका विभिन्न जलविद्युत् आयोजनाबाट हुने उत्पादन आधाभन्दा धेरै घटेको प्राधिकरणको भनाइ छ । उद्योग संगठन मोरङले गरेको अध्ययनअनुसार औद्योगिक करिडोरमा एकै दिन ६२ पटकसम्म ट्रिपिङ हुने गरेको छ । ३३ केभी दुहबी, ११ केभी तरहरा, ११ केभी जुडी, ३३ केभी रघुपति जुट मिल्स र ११ केभी रानी क्षेत्रमा १५ दिन अध्ययन गर्दा एक दिनमा ६२ पटकसम्म ट्रिपिङ भएको संगठनका महानिर्देशक चूडामणि भट्टराईले बताए ।"
"दूधमा बिचौलियाको मनोमानी, विस्थापित हुने अवस्थामा किसान","(काठमाडौं) कृषि पेसामा लागेका पाँचथर हिलिहाङ निवासी हरि पुरी दिनको १० लिटर दूध बेच्छन् । नजिकै रहेको डेरीमा प्रतिलिटर ४८ रुपैयाँमा दूध दिन्छन् । पछिल्लो समय त प्रतिलिटर ४५ रुपैयाँमै बेच्दै आएका छन् । तर डेरीले भने ७० रुपैयाँमा बेच्ने गरेको उनले बताए । त्यही दूध उपत्यकामा आइपुग्दा सर्वसाधारणले लिटरकै एक सय रुपैयाँ तिर्छन् । किसानले बेच्दा लिटरको ४८४९ रुपैयाँ मात्रै दिन्छन् । डेरीले बेच्दा ७० रुपैयाँ लिन्छन्, उनले भने, दूध बिक्री नभएको भन्दै पछिल्लो समय हामीलाई ४५ रुपैयाँ दिएका छन् । कम्तीमा ५० रुपैयाँ दिए सजिलो हुन्थ्यो ।दूधको मूल्य त पाएनन् पाएनन्, उनले दूध बेचेको पैसा पनि पाएका छैनन् । पाँचथरका प्रायः किसानले गत मंसिर र पुसकै भुक्तानी नपाएका उनको भनाइ छ । भुक्तानी नपाउँदा गाईबस्तुलाई स्याहार्न समस्या भएको उनले गुनासो गरे । पुरी त प्रतिनिधि उदाहरण मात्रै हुन् । राष्ट्रिय दुग्ध विकास बोर्डका कार्यकारी निर्देशक राजेन्द्रप्रसाद यादवका अनुसार दुग्ध क्षेत्रमा प्रत्यक्षअप्रत्यक्ष रुपमा करिब ३० लाख परिवार संलग्न छन् । ती परिवारले करिब साढे ३ अर्ब रुपैयाँ भुक्तानी पाएका छैनन् । निजी र सरकारी डेरीले सामान स्टक रहेको नाममा किसानलाई भुक्तानी नगरेको यादबले बताए ।बजारमा करिब ५ हजार टन धुलो दूध मौज्दात रहेको अनुमान छ । करिब ३० लाख किसान परिवारले साढे ३ लाख रुपैयाँ भुक्तानी पाएका छैनन्, यादवले भने, कतिपयको बक्यौता करिब ४ महिनासम्म पनि देखिन्छ । मौज्दातका नाममा किसानलाई भुक्तानी नगर्नु गलत नियत हो ।सरकारी स्वामित्वको दुग्ध विकास संस्थान र निजी क्षेत्रका नेपाल डेरी उद्योग संघ र डेरी एसोसिएसन किसान र सर्वसाधारणप्रति संवेदनशील नै भएनन् । दूध संकलनमा दुर्गममा केन्द्रित हुने डेरी दूध अभाव हुँदा भारतबाट आयात गर्न लबिइङ गर्छन् । तर यहाँ उत्पादन हुँदा दूध खरिद गर्न आलटाल गर्छन् । दूध खरिद गरे पनि सामान बिक्री नभएको बहानामा किसानलाई भुक्तानी पनि दिन्नन् । दसैंतिहारअघिकै सामान स्टक भनिएको छ । अध्ययन गर्दा बजारमा बिक्री हुने प्रशस्त ठाउँ छ, यादवले भने, तर, डेरी उद्योगी किसान र उपभोक्ताप्रति उत्तरदायी नै भएनन् । डेरी उद्योगीहरूले भने दूध उत्पादन बढेर खपत नहुँदा समयमै भुक्तानी दिन नसकिएको बताउँदै आएका छन् । यसरी समयमै भुक्तानी नपाउँदा किसान दोहोरो मारमा छन् । बिक्री नभएको बहानामा डेरीले थोरै मूल्य तोक्ने, तोकेको मूल्य समयमै नदिने एउटा समस्या छँदै छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, पछिल्लो समय भारतबाट समेत सस्तोमा दूध आएको छ । सस्तोमा दूध आउँदा किसानलाई थप मार परेको देखिन्छ ।भारतबाट सस्तोमा दूध आउँदा यहाँका डेरीले नेपाली किसानको उत्पादनभन्दा सस्तो भारतीय दूध खरिद गरेको तिमिल्सिनाको भनाइ छ । यसले किसानलाई दोहोरो मार परेको उनले बताए । नेपालगन्जस्थित जयवागीश्वरी दुग्ध उत्पादक सेवाका सञ्चालक बद्रुदिन अन्सारीले तिमिल्सिनाको भनाइलाई पुष्टि गरे । नेपालगन्ज क्षेत्रमा नेपाली किसानको तुलनामा भारतीय दूध बढी पाइन्छ । बिचौलियाले अवैध रूपमा सस्तोमा भारतीय दूध भित्र्याउँछन् । दैनिक १० हजार लिटर ल्याएर बिक्री गर्छन् । खुला रूपमा तस्करी भएपछि प्रमुख जिल्ला अधिकारी, ट्राफिक प्रहरीलाई जानकारी गराएका छौं, तर सुनुवाइ भएको छैन, अन्सारीले भने, लेबल हुँदैन, गुणस्तर पनि हुँदैन । तर भारतीय नम्बर प्लेटका गाडीमा खुला रूपमा बिक्री हुन्छ । यसले नेपाली किसानाई धराशायी बनाइरहेको छ । दूधको गुणस्तर, लेबललगायत विषय हेर्न दायित्व खाद्य प्रविधि तथा गुण नियन्त्रण विभागको हो । तर विभागले त्यति चासो नदिएको अन्सारीको भनाइ छ । भारतबाट अवैध रूपमा आएको दूधमा फ्याट कम हुन्छ । तर अनुगमन हुँदैन, उनले भने ।निजी डेरी र सरकारी स्वामित्वको संस्थानले नियमित रूपमा भुक्तानी गर्न नसकेर किसानमा निराशा बढिरहँदा सरकारले भने दूध उत्पादन र उत्पादकत्व वृद्धि गर्ने लक्ष्य राखेको छ । ०७८ सालमा ल्याइएको राष्ट्रिय दूग्ध विकास नीतिमा प्रतिव्यक्ति प्रतिवर्ष दूधको उपलब्धता आगामी दुई वर्षभित्र ९१ केजी र २१०० सालसम्म दुई गुणा वृद्धि गर्ने लक्ष्य राखिएको छ । त्यसमा दूध व्यवसायलाई नाफामूलक र दिगो पेसाका रूपमा विकास गरी यसबाट हुने आम्दानीलाई उच्च बनाउने पनि भनिएको छ । कतिपय प्रदेश सरकार र स्थानीय तहले दूध उत्पादन बढाउन किसानलाई अनुदान पनि दिने गरेका छन् । तर, उत्पादनलाई व्यवस्थापन गर्न नसकेको कृषक समूह महासंघ नेपालका सस्थापक अध्यक्ष उद्धव अधिकारीले बताए ।सरकारले व्यवसायीकरणका कुरा गरे पनि व्यावसायिक रूपमा उत्पादन भएको दूधको जिम्मेवारी लिँदैन । सरकार स्वयंले किसानलाई पीडित बनाएको छ, उनले भने, किसानले कसरी व्यवस्थापन गर्दै छ, त्यता ध्यान नै दिइएन । किसानले बिमाको पैसा पाएनन् । आफूले बेचेको पैसा पनि पाएनन् । अहिले किसानलाई संरक्षण चाहिएको अधिकारीको भनाइ छ । तर किसानलाई संरक्षण गरिदिने अभिभावकको कमी देखिएको उनले बताए । बजारमा खपत नभएर समस्या भएको दुग्ध विकास संस्थानका महाप्रबन्धक सञ्जीव झाले बताए । गत पुस मसान्तसम्म करिब ८५ करोड बक्यौता बाँकी रहेको उनको भनाइ छ । चितवनमा असोजको आधा भुक्तानी भएको छ । काभ्रेमा कात्तिकको सुरु हुँदै छ । नुवाकोट, लमजुङलगायत क्षेत्रमा कात्तिकको भुक्तानी सुरु भएको छ । विराटनगर र पूर्वी क्षेत्रमा साउनको आधा टुंगियो, भदौको भुक्तानी सुरु हुँदै छ, उनले भने, सबै सामान मौज्दात छ, बिस्तारै तिर्दै छौं । बक्यौता रकम माघसम्म भुक्तानी नगरे नयाँ तरिकाले जाने केन्द्रीय दुग्ध सहकारी संघका महासचिव राजेन्द्रप्रसाद आचार्यले बताए ।"
"मूल्यवृद्धि ५२६ प्रतिशत, घिउ, तेल, तरकारी र मासुको मूल्य घट्यो","(काठमाडौं) गत पुसमा वार्षिक विन्दुगत उपभोक्ता मूल्यवृद्धिदर (मुद्रास्फीति) ५२६ प्रतिशत छ । गत वर्षको सोही अवधिमा यस्तो मुद्रास्फीति ७२६ प्रतिशत थियो । गत मंसिरको तुलनामा भने पुसमा मूल्यवृद्धि बढी हो । गत मंसिरमा यस्तो मूल्यवृद्धिदर ४९५ प्रतिशत थियो ।गत पुस मसान्तसम्ममा खाद्य तथा पेय पदार्थ समूहको मूल्यवृद्धिदर ५७७ र गैरखाद्य तथा सेवा समूहको मुद्रास्फीति ४८५ प्रतिशत रहेको नेपाल राष्ट्र बैंकको मासिक प्रतिवेदनले देखाएको छ । गत पुसमा घिउ तथा तेल, तरकारी, मासु तथा माछा र यातायात उपसमूहको वार्षिक बिन्दुगत मूल्य सूचकांक घटेको छ, राष्ट्र बैंकको मासिक प्रतिवेदनमा भनिएको छ, मरमसला र चिनी तथा चिनीजन्य वस्तु उपसमूहको सूचकांकमा समेत क्रमशः कमी आइरहेको अवस्था छ । वार्षिक बिन्दुगत आधारमा ०८० पुसमा आयात मूल्य सूचकांक, तलब तथा ज्यालादर र थोक मूल्य सूचकांकको वृद्धिदरमा समेत कमी आएको छ । फलस्वरूप उक्त अवधिमा उपभोक्ता मूल्यवृद्धिमा तुलनात्मक रुपमा कम दबाब पर्न गएको राष्ट्र बैंकको दाबी छ ।खाद्य तथा पेय पदार्थ समूहअन्तर्गत घिउ तथा तेल, तरकारी र मासु तथा माछा उपसमूहको वार्षिक बिन्दुगत मूल्य सूचकांक क्रमशः १३०७, १०४ र ००६ प्रतिशतले घटेको छ, प्रतिवेदनमा भनिएको छ, सोही अवधिमा मरमसला उपसमूहको वार्षिक बिन्दुगत मूल्य सूचकांक ३५६०, खाद्य तथा खाद्यजन्य पदार्थको ११३८, दाल तथा गेडागुडीको १११४, दुग्धपदार्थ तथा अन्डाको १०२९ र फलफूलको १०१५ प्रतिशतले बढेको छ ।गैरखाद्य तथा सेवा समूहअन्तर्गत यातायात उपसमूहको वार्षिक बिन्दुगत मूल्य सूचकांक १६२ प्रतिशतले घटेको राष्ट्र बैंकले जनाएको छ । सोही अवधिमा मनोरञ्जन तथा संस्कृति उपसमूहको वार्षिक बिन्दुगत मूल्य सूचकांक १२८४, विविध वस्तु तथा सेवाहरूको ९७३, शिक्षाको ८९२, फर्निसिङ तथा घरायसी उपकरणहरूको ५१८ र कपडाजन्य तथा जुत्ताचप्पलको ४९६ प्रतिशतले बढेको प्रतिवेदनमा उल्लेख छ ।गत पुसमा काठमाडौं उपत्यकाको वार्षिक बिन्दुगत उपभोक्ता मुद्रास्फीति ५७६, तराईको ४७८, पहाडको ५४० र हिमालको ६५७ प्रतिशत छ । अघिल्लो वर्षको सोही महिनामा उक्त क्षेत्रहरूको यस्तो मुद्रास्फीति क्रमशः ६९३, ७४९, ७३० र ६६९ प्रतिशत थियो ।गत पुससम्ममा मुलुकको शोधनान्तर स्थिति २ खर्ब ७३ अर्ब ५२ करोडले बचतमा छ । अघिल्लो वर्षको सोही अवधिमा शोधनान्तर स्थिति ९२ अर्ब १५ करोडले बचतमा थियो । अमेरिकी डलरमा अघिल्लो वर्षको सोही अवधिमा ६९ करोड ७४ लाखले बचतमा रहेको शोधनान्तर स्थिति समीक्षा अवधिमा २ अर्ब ६ करोडले बचतमा रहेको प्रतिवेदनले देखाएको छ ।गत पुस मसान्तमा चालु खाता १ खर्ब ६१ अर्ब ६२ करोडले बचतमा छ । अघिल्लो वर्षको सोही अवधिमा चालु खाता ३५ अर्ब ५७ करोडले घाटामा थियो । अमेरिकी डलरमा अघिल्लो वर्षको सोही अवधिमा २७ करोड ९६ लाखले घाटामा रहेको चालु खाता गत पुसमा १ अर्ब २१ करोडले बचतमा रहेको प्रतिवेदनले देखाएको छ ।समीक्षा अवधिमा पुँजीगत ट्रान्सफर ३० प्रतिशतले कमी आई ३ अर्ब ११ करोड कायम भएको छ भने खुद प्रत्यक्ष वैदेशिक लगानी ४ अर्ब ५३ करोडले धनात्मक छ, प्रतिवेदनले भनेको छ, अघिल्लो वर्षको सोही अवधिमा पुँजीगत ट्रान्सफर ४ अर्ब ४३ करोड कायम भएको थियो भने खुद प्रत्यक्ष वैदेशिक लगानी ७४ करोड ९४ लाखले धनात्मक थियो ।गत पुससम्ममा बैंक तथा वित्तीय संस्थामा रहेको निक्षेप ३ खर्ब ७७ अर्ब ७ करोड (६६ प्रतिशत) ले बढेको छ । अघिल्लो वर्षको सोही अवधिमा यस्तो निक्षेप २ खर्ब १५ अर्ब १४ करोड (४२ प्रतिशत) ले बढेको थियो । वार्षिक बिन्दुगत आधारमा गत पुस मसान्तमा बैंक तथा वित्तीय संस्थामा रहेको निक्षेप १४९ प्रतिशतले बढेको देखिन्छ ।सोही अवधिमा बैंक तथा वित्तीय संस्थाबाट निजी क्षेत्रमा प्रवाहित कर्जा १ खर्ब ९२ अर्ब ६४ करोड (४० प्रतिशत) ले बढेको छ । अघिल्लो वर्षको सोहीअवधिमा यस्तो कर्जा १ खर्ब ३७ अर्ब ३३ करोड (३० प्रतिशत) ले वृद्धि भएको थियो । वार्षिक बिन्दुगत आधारमा गत पुस मसान्तमा बैंक तथा वित्तीय संस्थाबाट निजी क्षेत्रतर्फ प्रवाहित कर्जा ४९ प्रतिशतले बढेको प्रतिवेदनमा उल्लेख छ ।"
दुई न्यारोबडी जहाज भाडामा लिँदै निगम,"(काठमाडौं) संस्कृति, पर्यटन तथा नागरिक उड्डयनमन्त्रीको विशेष निर्देशनमा नेपाल वायुसेवा निगमले दुई वटा न्यारोबडी विमान भाडामा लिन मंगलबार अन्तर्राष्ट्रिय बोलपत्र (टेन्डर) सार्वजनिक गरेको छ ।निगमले विज्ञप्ति जारी गर्दै पर्यटन प्रवर्द्धनका लागि दुई वटा न्यारोबडी जहाज वेट लिजमा लिन टेन्डर सार्वजनिक गरेको हो । निगमले जहाज भाडामा उपलब्ध गराउने कम्पनीबाट चालक दल, मर्मतसम्भार र बिमा सेवा उसैको लिने जनाएको छ । ६ महिना (जुलाई) भित्र भाडाका जहाज नेपाल ल्याइसक्ने निगमले जनाएको छ । टेन्डर डकुमेन्टमा निगमले ती जहाजको भाडा अमेरिकी डलरमा तिर्ने बताइएको छ । नेपालको नियमअनुसार आपूर्ति कम्पनीले १४ वर्षभन्दा पुरानो जहाज उपलब्ध गराउन पाउने छैन । भाडामा लिइएका विमान कम्तीमा एक वर्ष उडाउने निगमको योजना छ । उसले ती जहाजलाई दैनिक १२ घण्टासम्म उडाउने बताएको छ । निगमको कार्ययोजनाअनुरूप हाल निगमसँग भएका दुई वटा वाइडबडी जहाज जापान, सिड्नी र कोरिया उडानमा प्रयोग गर्ने योजनाअनुसार छोटो दूरीका क्षेत्रीय सहरमा उडान गर्न कम्तीमा १ सय ५० सिट क्षमता हाराहारीको न्यारोबडी जहाज भाडामा लिन लागिएको हो, विज्ञप्तिमा भनिएको छ । अन्य सेक्टरमा हाल भएका दुई वटा न्यारोबडी जहाजले उडान चापको माग धान्न नसक्ने भएकाले थप भएका जहाजले सो चापलाई व्यवस्थापन गरी दिल्ली, दुबई, दोहा, मलेसियालगायत सेक्टरमा उडान थप गरी आय बढाउन तथा भैरहवाबाट समेत अन्य गन्तव्यमा उडान भर्ने आफ्नो योजना रहेको निगमले जनाएको छ । नेपाल सरकारबाट विभिन्न समयमा गठित निगम सुधार आयोग, समितिहरूले समेत निगमको सम्भावित व्यापारलाई विस्तार गर्न अहिले भएका जहाजले नपुग्ने र तत्काल जहाज थप्नुपर्ने सुझाव दिएको सन्दर्भमा संस्कृति, पर्यटन तथा नागरिक उड्डयनमन्त्री सुदन किरातीको विशेष निर्देशन र निगमका कार्यकारी अध्यक्ष युवराज अधिकारीको विशेष पहलमा निगमको दसवर्षे व्यावसायिक योजनाअनुरूप बजार विस्तार गर्न जहाज थप गर्न लागिएको हो, विज्ञप्तिमा भनिएको छ । निगमसँग अहिले १० अन्तर्राष्ट्रिय गन्तव्यमा उडान भर्न दुई न्यारोबडी र दुइटा वाइडबडी विमान छन् ।"
अर्थ संक्षेप,"होन्डाले ल्यायो १२५ सीसीको मोटरसाइकल ॅएसपी १२५काठमाडौं (कास) होन्डा ब्रान्डले अत्याधुनिक प्रविधिसहितको एसपी १२५ बीएसभीआई मोटरसाइकल बजारमा ल्याएको छ । होन्डाले १२५ सीसीको बीएसभीआई प्रविधियुक्त मोटरसाइकल ल्याएको हो । ग्राहकको दैनिकीलाई अझ सहज र विश्वसनीय बनाउन थप फ्रविधिसहितको मोटरसाइकलले ल्याइएको होन्डाको आधिकारिक वित्रेता स्याकर ट्रेडिङले जनाएको छ । नयाँ मोटरसाइकलमा विशेष किसिमको चक्का तथा आकर्षक डिजिटल मिटरले चालकलाई गज्जबको अनुभव दिने कम्पनीले बताएको छ । आधुनिक प्रविधिको एसीजी स्टार्टरले सवारीबाट निस्कने झर्को आवाजलाई सूक्ष्म मधुर आवाजमा परिणत गर्नेछन् । ह्यान्डलमै रहेको इन्जिन स्टार्ट स्टप स्विचले चालकको यात्रा सहजपूर्ण र सवारीमा भएको गुणस्तरीय एलईडी हेडलाइटले जुनसुकै मौसम तथा परिस्थितिमा ग्राहकलाई सुरक्षाको प्रत्याभूति दिने कम्पनीको दाबी छ । २ लाख ७८ हजार ९ सय रुपैयाँमै एसपी १२५ खरिद वा बुकिङ गर्न सकिने कम्पनीले जनाएको छ ।एनसेलको आकर्षक इन्डिया रोमिङ प्याककाठमाडौं (कास) भारत भ्रमणमा गइरहने ग्राहकलाई लक्ष्य गरी एनसेलले आकर्षक रोमिङ प्याक सञ्चालनमा ल्याएको छ । यो प्याक लिएर ग्राहकले सबैभन्दा सुलभ शुल्कमा भारतबाटै सहजै सम्पर्कमा रहन सक्ने कम्पनीले जनाएको छ । ग्राहकले करसहित एक सय रुपैयाँमा रोमिङ प्याक सञ्चालन गर्न सक्नेछन् । तीन दिनसम्म रोमिङ सेवाको पहुँचबाट फाइदा लिन सक्ने एनसेलले जनाएको छ । अर्थात् प्रतिदिन मात्र ३३ रुपैयाँमा तीन दिनसम्म रोमिङ सेवा उपलब्ध हुनेछ । प्याकका साथ ग्राहकले तत्काल ५ सय एमबी डेटा पाउनेछन् । भ्वाइस र एसएमएस सेवा शुल्कमा भारी छुट पाइने एनसेलले जनाएको छ । यो प्याक माघ १९ बाट सञ्चालनमा आएको हो । यो प्याकले सीमावर्ती सहर वीरगन्ज, भैरहवा, नेपालगन्ज, विराटनगर, जनकपुरलगायत क्षेत्रबाट बारम्बार भारत जाने साना व्यवसायी, यातायात मजदुरजस्ता ग्राहकको रोमिङ सेवाको मागलाई सम्बोधन गर्नेछ, कम्पनीले जारी गरेको विज्ञप्तिमा भनिएको छ । भारतमा आकस्मिक भ्रमणमा जानुपर्ने ग्राहकलाई पनि विशेष महत्त्व राख्नेछ । ग्राहकले एस्ट्रिक्स १७१२९ एस्ट्रिक्स ५ ह्यास डायल गरी यो प्याक लिन सक्छन् । त्यसैगरी यो प्याक अन्य माध्यमजस्तै एनसेल एप, एनसेलको वेबसाइट र अन्य डिजिटल प्लेटफर्महरूमार्फत पनि सुचारु गर्न सकिनेछ । प्याक लिनेबित्तिकै बिनाझन्झट रोमिङ सेवा स्वतः सुचारु हुनेछ । ग्राहकले तत्कालै ५०० एमबी डेटा पाउँछन् । इनकमिङ कल उठाउन र भारतमा कल गर्न पेएजयुगो शुल्कमा ३२ प्रतिशत छुट पाउने पनि बताइएको छ । बजारमा ओमेडा ई ५काठमाडौं (कास) एसपीजी अटोमोबाइल्सले ओमेडा ई ५ गाडी नेपालमा सार्वजनिक गरेको छ । यसमा ६१ किलोवाट आवरको ऊर्जा क्षमता भएको लिथियम आइरन फस्फेट ब्लेड ब्याट्री छ, जसले ४३० किलोमिटरको रेन्ज दिने कम्पनीले जनाएको छ । ओमेडा ई ५ गाडी फ्रन्टमाउन्टेड इलेक्ट्रिक मोटर र ३४० न्युटनमिटर टर्कद्वारा सञ्चालित हुनेछ, एसपीजीका अनुसार ओमेडाको प्रारम्भिक मूल्य ५९ लाख ४९ हजार रुपैयाँ छ । यसमा एलईडी प्रोजेक्टर हेडल्याम्प, १८ इन्च एलोय ह्विल, कालो, नीलो र सेतो टोनको छालाको सिट र २४६ इन्चको डुअल स्क्रिनजस्ता विशेषता छन् । २८ मिनेटमै ३० प्रतिशतबाट ८० प्रतिशत चार्ज गर्न सक्ने द्रुत चार्जिङ प्रविधि पनि छ ।एभरेस्ट बैंक र धनगढी नेत्रालयबीच छुट सम्झौताकाठमाडौं (कास) एभरेस्ट बैंक र धनगढी नेत्रालयबीच बैंकका ग्राहकलाई विशेष छुट दिने सम्झौता भएको छ । सम्झौतापत्रमा बैंकका वरिष्ठ प्रबन्धक सतीशप्रताप सिंह र नेत्रालयका मेडिकल डाइरेक्टर डा रविधर भण्डारीले हस्ताक्षर गर । सम्झौताअनुसार बैंकका सम्पूर्ण ग्राहकले नेत्रालयका विभिन्न सेवामा १० प्रतिशतसम्म छुट पाउनेछन् । सम्झौता लागू भएसँगै बैंकका सम्पूर्ण ग्राहक, कार्ड प्रयोगकर्ताका साथै कर्मचारी तथा तिनका पारिवारिक सदस्यले उक्त अस्पतालबाट ओपीडी तथा आईपीडी र चस्मा तथा फ्रेममा १० प्रतिशत छुट पाउनेछन् । फार्मेसी तथा सर्जरीमा सेवामा ५ प्रतिशतसम्मको विशेष छुट दिइने बताइएको छ ।बजारमा रेडमी नोट १३ सिरिजकाठमाडौं (कास) साओमीले नेपालमा रेडमी नोट १३ सिरिज सार्वजनिक गरेको छ । सोमबार एक कार्यक्रम गर्दै साओमीले रेडमी नोट १३ सिरिजअन्तर्गत रेडमी नोट १३ प्रो ५ जी, रेडमी नोट १३ प्रो र रेडमी नोट १३ सार्वजनिक गरेको हो । यी तीनै मोडेलमा ग्राहकले शक्तिशाली प्रोसेसर र उच्चस्तरीय क्यामेराका साथ स्मार्टफोनको नयाँ अनुभव पाउन सक्ने कम्पनीले जनाएको छ । रेडमी १३ सिरिजमार्फत नयाँ स्टाइल, पर्फर्मेन्स र इनोभेसन प्रदान गर्दै साओमीले नेपाली बजारमा उच्च गुणस्तरीय प्रविधि प्रदान गर्ने आफ्नो प्रतिबद्धतालाई निरन्तरता दिएको कम्पनीले बताएको छ । रेडमी १३ सिरिजका फोन मिडनाइट ब्ल्याक, मिन्ट ग्रिन र आइस ब्लु कलरमा उपलब्ध छन् । रेडमी नोट १३ ६१२८ जीबीको फोनको २४ हजार ९ सय ९९ रुपैयाँ र ८२५६ जीबीको २७ हजार ९ सय ९९ रुपैयाँ छ । रेडमी नोट १३ प्रोको ८२५६ जीबी क्षमताको ३४ हजार ९ सय ९९ रुपैयाँ र १२५१२ जीबीको ३९ हजार ९ सय ९९ रुपैयाँ तोकेको छ । रेडमी नोट १३ प्रो ५ जीको ८२५६ जीबी र १२५१२ जीबीको मूल्य क्रमशः ४७ हजार ९ सय ९९ रुपैयाँ र ५२ हजार ९ सय ९९ रुपैयाँ रहेको कम्पनीले जनाएको छ ।ग्लोबल आईएमईका ग्राहकलाई दराजमा छुटकाठमाडौं (कास) ग्लोबल आईएमई बैंकका कार्डवाहक ग्राहकले दराजबाट अनलाइनमार्फत सामान किन्दा १५ प्रतिशतसम्म छुट पाउने भएका छन् । ग्राहकले ग्लोबल आईएमई बैंकको भिजा डेबिट वा क्रेडिट कार्ड प्रयोग गरी दराजबाट अनलाइनमार्फत सामान खरिद गर्दा कुल खरिद मूल्यमा १५ प्रतिशतसम्म छुट पाउने भएका हुन् । यो योजना फेब्रुअरी ५ देखि अप्रिल ३० सम्म सञ्चालन हुनेछ । बैंकका डेबिट कार्ड प्रयोगकर्ताले १० प्रतिशत वा ५ सय रुपैयाँसम्म र क्रेडिट कार्ड प्रयोगकर्ताले १५ प्रतिशत वा ७५० रुपैयाँसम्म छुट पाउनेछन् । ग्लोबल आईएमई बैंकले दराज अनलाइन स्टोरसँग समन्वय गरी आफ्ना डेबिट र क्रेडिट कार्ड प्रयोगकर्तालाई विशेष छुट योजना ल्याएको हो । देशभर बैंकका ३५६ शाखा कार्यालय, ३७८ एटीएम, २७४ शाखारहित बैंकिङ सेवा, ६५ एक्सटेन्सन तथा राजस्व संकलन काउन्टर तथा ३ वटा वैदेशिक प्रतिनिधि कार्यालय छन् ।"
एपीएफ सेमिफाइनलमा,"(मकवानपुर)नेपाल एपीएफ क्लबले थ्रीस्टार क्लबलाई पराजित गरेसँगै मकवानपुर गोल्डकप फुटबल प्रतियोगिताको सेमिफाइनल समिकरण पूरा भएको छ । हेटौंडा६ स्थित गौरीटार रंगशालामा भएको अन्तिम क्वाटरफाइनलमा एपीएफले ४० को जित दर्ता गराएको हो । छैटौं संस्करणको सहिद स्मृति स्थानीय तह फुटबल प्रतियोगिताको सेमिफाइनलमा एनआरटी र राजारानी क्लब धनकुटा तथा एपीएफ र वाग्मती युथ क्लब सर्लाहीबीच प्रतिस्पर्धा हुनेछ ।एकपक्षीय खेलमा एपिएफको तर्फबाट विदेशी खेलाडी एनिसेन्ट र सर्जसँग अनिश महर्जन र प्रदीप लामाले गोल गरे । पहिलो हाफमा एक र दोस्रो हाफमा तीन गोल गरेको हो । एपीएफले ४५ औं मिनेटमा एनिसेटको गोलबाट अग्रता लिएको हो । उनले फ्रिकिकमा गोल गरे । थ्रीस्टारका डिफेन्डर जीवन गुरुङले प्रदीप लामालाई लडाएपछि एपीएफले फ्रिकिक पाएको थियो ।खेलको ४८ औं मिनेटमा एपीएफका अनिश महर्जनले अग्रता दोब्बर बनाए । दायाँबाट आएको क्रसलाई उनले हेडमार्फत् गोल गरे । ५८ औं मिनेटमा एपीएफले अर्को गोल थप्यो । प्रदीप लामाको प्रहार थ्रीस्टारका गोलरक्षक अभिषेक बरालको हातबाट फुत्किँदै गोल भएको हो । खेलको ७७ औं मिनेटमा एपीएफका विदेशी खेलाडी सर्जसँगले चौथो तथा अन्तिम गोल गरे । खेलमा थ्रीस्टार सबै क्षेत्रमा कमजोर साबित भयो । उनले खासै उत्कृट मुभहरू खेलमा बनाउन सकेन । खेलभर एपीएफका गोलरक्षक एञ्जल श्रेष्ठलाई कुनै मुस्किल भएन । म्यान अफ द म्याच एपीएफका प्रदीप लामा घोषित भए । उनले १० हजार रुपैयाँसहित ट्रफी प्राप्त गरे ।एपीएफका प्रशिक्षक सुमन श्रेष्ठले आफ्नो रणनीति सफल भएको दाबी गरे । उनले आहाराराको उपविजेता थ्रीस्टार आफ्नो रणनीतिसामु कमजोर साबित भएको बताए । पहिलो हाफमै दुई गोल गर्ने हाम्रो योजना थियो, उनले भने । थ्रीस्टारका प्रशिक्षक विक्रम लामाले आफ्नो खेलाडीको बचाउ गरे । उनले खेलाडीले राम्रो खेल्दा खेल्दै हार बेहोर्नुपरेको बताए । हामीले नयाँ खेलाडीलाई मौका दियौं । अनुभवका लागि खेलिरहेका छौं, उनले भने ।"
युवा र प्रशिक्षकमा मनोनयन,"काठमाडौं (कास) नेपाल खेलकुद पत्रकार मञ्चले एनएसजेएफ पल्सर स्पोर्ट्स अवार्डका लागि मंगलबार दुई विधाको मनोनयन सार्वजनिक गरेको छ । २० औं संस्करणमा यही माघ २८ गते राजधानीमा आयोजना हुने अवार्डका लागि सार्वजनिक गरिएको वर्ष युवा खेलाडी र वर्ष प्रशिक्षकको मनोनयनमा फुटबल र क्रिकेटको बाहुल्य रहेको छ । दुवै विधातर्फ फुटबल र क्रिकेटका समान २२ जना मनोनयनमा छन् । यसअघि सार्वजनिक वर्ष पुरुष खेलाडी र महिला खेलाडीमा एथलेटिक्सको वर्चस्व थियो । युवा खेलाडीको मनोनयनमा फुटबलबाट सुजाता तामाङ र र युनेश बुढाथोकी, क्रिकेटबाट देव खनाल र दीपेश कँडेलसहित एथलेटिक्सकी राममाया बुढा, बक्सिङबाट सुष्मा तामाङ र विजय बाटा तथा गल्फका सद्भाव आचार्य परेका छन् । प्रशिक्षकतर्फ फुटबलबाट अनन्त थापा र भगवती रानामगर, क्रिकेटबाट मोन्टी देशाई र जगत टमाटा, एथलेटिक्सका चन्द्र गुरुङ, बक्सिङका दीपक महर्जन, भलिबलका भरत शाह, पौडीका ओङ्देन लामा मनोनयमा परेका छन् । वर्ष २०७९ सालमा गरेको प्रदर्शनका आधारमा युवा खेलाडी र खेलाडीलाई सफलता दिलाउन महत्वपूर्ण भूमिका खेलेका प्रशिक्षकलाई मनोनयनमा राखिएको मञ्चले जनाएको छ ।"
इन्दुको कप्तानीमा टोली घोषणा,"काठमाडौं (कास) इन्दु बर्माको कप्तानीमा नेपालले एसीसी वुमेन्स प्रिमियर कपका लागि १४ सदस्यीय अन्तिम टोली घोषणा गरेको छ । एसियाली क्रिकेट परिषद (एसीसी) को आयोजनामा प्रतियोगिता फेब्रुअरी १० देखि १८ सम्म मलेसियामा हुँदै छ । नेपाली टोलीले तीन सातादेखि पोखरामा प्रशिक्षण गरेको थियो । इन्दुसँगै नेपाली टोलीमा विन्दु रावल, रुबिना क्षेत्री, सीता रानामगर, काजोल श्रेष्ठ, पूजा महतो, संगीता राई, अप्सरी बेगम, कविता जोशी, कविता कुँवर, सम्झना खडका, रोमा थापा, डली भट्ट र अस्मिना कर्माचार्य छनोट भएका छन । मनोज कटुवालको प्रशिक्षणमा रहने नेपाली टोलीको सहायक प्रशिक्षकमा जानकी भट्ट, फिजियोमा कमला श्रेष्ठ र व्यवस्थापकमा अम्बिका बुढाथोकी छन ।"
लिग २ मा नेपालको भेट सुरुमै नामिबियासँग,"काठमाडौं (कास) नेपालले आईसीसी विश्वकप क्रिकेट लिग २ मा आफ्नो पहिलो खेल नामिबियासँग खेल्ने भएको छ । नेपाल, नामिबिया र नेदरल्यान्ड्ससम्मिलित लिग २ को शृंखला फेब्रुअरी १५ देखि हुनेछ ।नेपाल क्रिकेट संघ (क्यान) द्वारा मंगलबार जारी खेल तालिकाअनुसार नेपालले पहिलो दिन नै नामिबियासँग खेल्नेछ । त्यसको दुई दिनपछि फेब्रुअरी १७ मा नेदरल्यान्ड्ससँग खेल्ने छ ।नामिबिया र नेदरल्यान्ड्सबीच फेब्रुअरी १९ मा खेल हुनेछ । डबल राउन्ड रोबिनमा हुने लिग २ मा नेपालले फेब्रुअरी २१ मा पुनः नामिबिया र फेब्रुअरी २५ मा नेदरल्यान्ड्ससँग खेल्नेछ । त्यसबीचमा फेब्रुअरी २३ मा नामिबिया र नेदरल्यान्ड्सबीचको खेल हुनेछ । सबै खेल कीर्तिपुरस्थित त्रिवि क्रिकेट मैदानमा हुनेछ । विश्वकप लिग २ को २०२४०२७ साइकलमा यो पहिलो शृंखला हो । नेपाल, नामिबिया, नेदरल्यान्ड्स, स्कटल्यान्ड, ओमान, यूएई, अमेरिका र क्यानडा गरी ८ राष्ट्रले आउँदो ३ वर्षभित्रमा ६ शृंखलामा ३६ एकदिवसीय अन्तर्राष्ट्रिय खेल्नेछन् । नेपाल गत वर्षको लिग २ शृंखलामा तेस्रो हुँदै सोझै विश्वकप छनोटमा पुगेको थियो । नोभेम्बरडिसेम्बरमा भारतमा एकदिवसीय विश्वकप क्रिकेट खेलेको नेदरल्यान्ड्स पहिलो पटक नेपालले आएर ५० ओभर खेल्न लागेको हो । नामिबियाविरुद्ध गत वर्ष फेब्रुअरीमा नेपालले घरेलु मैदानमा खेलेका दुवै शृंखला जितेको थियो । लिग २ का लागि नेपालले रोहित पौडेलको कप्तानीमा १५ सदस्यीय टोली घोषणा गरिसकेको छ । लिग २ मा खेल्नुअघि नेपालले क्यानडासँग बिहीबार, शनिबार र सोमबार गरी तीन एकदिवसीय अन्तर्राष्ट्रिय खेल्दै छ ।"
यू१९ फाइनलमा बंगलादेश र भारत,काठमाडौं (कास) यू१९ वुमेन्स साफ च्याम्पियनसिपको फाइनल बंगलादेश र भारतबीच हुने भएको छ । कुल चार टिमसम्मिलित प्रतियोगिताको लिग चरण समाप्तिमा शीर्ष दुई स्थानमा रहेर बंगलादेश र भारत फाइनल पुगेका हुन् । बंगलादेश लिग चरणको तीनै खेलमा जितेर ९ अंकसहित शीर्षमा रह्यो । ढाकास्थित मुस्तफा कमल रंगशालामा भएको लिग चरणको अन्तिम खेलमा आयोजक बंगलादेशले भुटानलाई ४० ले हरायो । भारत भने ६ अंकमा दोस्रो स्थानमा रह्यो । फाइनल बिहीबार हुनेछ । यसअघि भारतले नेपाललाई ४० ले पराजित गरेको थियो । त्यसमा भारतकी नेहाले दुई गोल गरिन् । सुलन्जना राहुल र सिन्डी कोल्नीले एकएक गोल थपे । खेलका चारै गोल दोस्रो हाफमा सम्भव भएको थियो । नेपाल आफ्नो पहिलो खेलमा बंगलादेशसँग ३१ ले पराजित भएको थियो । दोस्रो खेलमा भने नेपालले भुटानमाथि १० को जित पाएको थियो । नेपाल तीन अंकसहित तेस्रो स्थानमा रह्यो भने भुटान कुनै अंकविना पुछारमा रह्यो । बंगलादेश प्रतियोगिताको डिफेन्डिङ च्याम्पियन हो । टोलीसामु फेरि एकपल्ट उपाधिको रक्षा गर्ने अवसर प्राप्त भएको छ । पछिल्लो संस्करणको फाइनलमा बंगलादेशले नेपाललाई हराएको थियो । यसपालि भने नेपाल फाइनल पुग्न असफल रह्यो र प्रतियोगितामा नेपालको प्रदर्शन निराशाजनक रह्यो ।
