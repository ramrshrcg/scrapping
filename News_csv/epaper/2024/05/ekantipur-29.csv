शीर्षक,विवरण
कर : घट्यो कि बढ्यो ?,"पहिलो पटक हरित करको व्यवस्था ल्याइएको छ । नेपालभित्र पैठारी हुने कोइला, पत्थर कोइला, पेट्रोलियम तेलजस्ता वस्तुमा पहिलो पटक अधिकतम १ प्रतिशतसम्म हरित कर लगाइएको छ । भन्सार सेवा दस्तुर निकासीबापत एक सय तथा पैठारीबापत ५ सय प्रतिप्रज्ञापनपत्रको शुल्क खारेज गरिएको छ । यस्तै कृषि सुधार शुल्क खारेज गरिएको छ भने वैदेशिक पर्यटन शुल्कअन्तर्गत वैदेशिक भ्रमण प्याकेज भन्नाले यातायात साधन, खाना, घुमफिर तथा मनोरञ्जनसमेतको प्याकेज भनी थप स्पष्ट पारिएको छ ।आर्थिक विधेयकमार्फत करका दरहरूमा उल्लेखनीय हेरफेर नगरेको नेपाल चार्टर्ड एकाउन्टेन्ट संघ (एक्यान) का अध्यक्ष अरुण राउतले बताए । यसअघि सम्बन्ध पक्षबीचको कारोबारमा मूल्य निर्धारण गर्ने विधि निर्धारण भएको थिएन, अहिले त्यो विधि लागू गर्ने भनेको छ । विधेयकमा आयकर ऐनको दफा ५७ मा थप व्यवस्था गरी नयाँ लगानीकर्ता भित्र्याउन सहज वातावरण बनाउने प्रयास गरिएको छ, उनले भने, विदेशी बैंकबाट पैसा ल्याउँदा १० प्रतिशत कर लाग्थ्यो, त्यसलाई घटाएर ५ प्रतिशत बनाइयो । यसले नेपाली बैंकको लागत घट्ने देखिन्छ । विगतमा जस्तो भूतप्रभावी करको व्यवस्था विधेयकमार्फत नगरिएको पनि उनले बताए ।आर्थिक विधेयकमार्फत सरकारले उद्योगले पैठारी गर्ने कच्चा पदार्थमा लाग्ने महसुलभन्दा तयारी वस्तुको पैठारीमा लाग्ने महसुल कम्तीमा एक तह कम कायम गरेको छ । औषधि, इन्डक्सन चुलो, धागो, हेल्मेट, अगरबत्ती, सेनिटरी प्याड, काजु र बदाम प्रशोधन, स्प्रिङ पत्ता बनाउनेलगायत उद्योगको कच्चा पदार्थमा लागेको पैठारी महसुल र अन्तःशुल्क घटाएको छ । आलु, प्याज, स्याउलगायतका तरकारी एवं फलफूलमा लागेको मूल्य अभिवृद्धि कर खारेज भएको छ भने मदिरा, बियर, सुर्ती र चुरोटमा लगाइएको अन्तःशुल्क बढेको छ । मूल्य अभिवृद्धि कर २०५२ को दफा ५ को उपदफा ३ सँग सम्बन्धित आधारभूत कृषि वस्तु आलु, प्याज, छ्यापी, लसुन, डुन्डु, स्याउ, नास्पाती, क्विन्सलगायत उत्पादनमा भ्याट नलाग्ने व्यवस्था गरिएको हो । आर्थिक विधेयकअनुसार विभिन्न वस्तुको आयातमा भन्सार बिन्दुमा लाग्ने कृषि सुधार शुल्क पाँच प्रतिशतबाट बढाएर नौ प्रतिशत कायम गरिएको छ । प्यासिफिक सालमोन, सोले, स्पिकज्याक टुना, डगफिस तथा अन्य सार्कहरू, अल्बाकोर तथा लामो पखेटा भएका टुनालगायत माछाको आयातमा यस्तो शुल्क नौ प्रतिशत पुर्याइएको छ । मुसुरोको दाल (स्प्लिट रेड लेन्टिल्स) को निकासीमा प्रतिकिलोग्राम १ निकासी महसुल लाग्दै आएकामा त्यसलाई हटाइएको छ । पोलिप्रोपलिन, पोलिआइसोब्युटलिन, प्रोपलिन कोपोलिमरजस्ता वस्तुमा प्रतिकिलोग्राम पाँच रुपैयाँ बराबर निकासी महसुल लाग्ने गरी परिवर्तन भएको छ । काठमा कोणधारी (कोनिफोरस), गैरकोणधारी (ननकोनिफोरस) मा दुई सय प्रतिशतबाट घटाएर ५० प्रतिशतमा झारिएको छ । सल्लो, देवदारु, भोजपत्र, लहरे पीपललगायतका काठमा लाग्ने निकासी महसुल घटेको हो ।यसअघि पुरुषको हकमा २५ ग्राम र महिलाको हकमा ५० ग्रामसम्म सुनका गहनामा भन्सार महसुल नलाग्ने र यसभन्दा बढी परिमाणमा आयात भएको १ सय ५० ग्रामसम्मको सुनमा तीन प्रतिशत भन्सार महसुल तिरेर ल्याउन सक्ने व्यवस्था रहेकामा अब भन्सार तिरेर थप ५० ग्राम सुन मात्रै ल्याउन पाइनेछ । त्यस्तै, अस्थायी पैठारीमा लाग्ने शुल्कसम्बन्धी व्यवस्थामा पनि परिवर्तन गरिएको छ । एलपी ग्यास ढुवानी गरी ल्याउने बुलेट ट्रकलाई गन्तव्यस्थलमा अनलोड गर्नका लागि वस्तु जाँचपास भएको ९६ घण्टासम्मका लागि १ हजार ५ सय रुपैयाँ कर लगाउने नयाँ व्यवस्था ल्याइएको छ । एलपी ग्यासबाहेक अन्य ढुवानी गरी ल्याएको ट्रक, ट्रेलर ट्र्याक्टर र अन्य ढुवानीका साधनलाई सो वस्तु गन्तव्यस्थलमा अनलोड गरी फर्कनका लागि वस्तु जाँचपास भएको ७२ घण्टासम्मका लागि १ हजार ५ सय रुपैयाँ शुल्क लाग्नेछ ।अपांगता भएका व्यक्तिले प्रयोग गर्न मिल्ने गरी बनाइएका स्कुटरमा मूल्य अभिवृद्धि कर लाग्ने छैन । त्यस्तै, विद्युतीय सवारीमा प्रयोग हुने स्वदेशी उद्योगबाट उत्पादन भएका डिप साइकल लिड एसिड ब्याट्री मा पनि शून्य दरको भ्याट कायम गरिएको छ । आर्थिक विधेयकले सुकाएको नरिवलको गुदी (कोप्रा) मा १५ प्रतिशत अन्तःशुल्क लगाइएको छ । उखुको खुदोमा प्रतिक्विन्टल १ सय ५ बराबर अन्तःशुल्क लाग्दै आएकामा त्यसलाई बढाएर १ सय १० रुपैयाँ बनाइएको छ । बलगर गहुँ, कर्नफ्लेक्स र तौलमा कोकोको मात्रा ६ प्रतिशतभन्दा बढी भएका चकलेटमा १० प्रतिशत अन्तःशुल्क लगाइएको छ । भोगटे, पमेलो, भुइँकटहर, क्यानबेरी, आँपलगायतका जुसमा १३ प्रतिशत अन्तःशुल्क लाग्दै आएकामा ५० पैसा थप गरिएको छ । सुर्तीरहित पान मसलामा प्रतिकिलो ८ सय ५० अन्तःशुल्क लाग्दै आएकामा ८ सय ७५ बनाइएको छ भने सुर्तीरहित सुगन्धित सुपारीमा प्रतिकिलो ३ सय ६५ लाग्दै आएको अन्तःशुल्कलाई ३ सय ७५ बनाइएको छ । अल्कोहलरहित बियरमा प्रतिलिटर ३५ बाट ४५ रुपैयाँ, इनर्जी ड्रिङ्समा प्रतिलिटर ५० बाट ५२ पुर्याइएको छ । १२ प्रतिशतसम्म अल्कोहल भएको बियरमा ४ सय ४४ लाग्दै आएकामा ४ सय ६० पुर्याइएको छ । १२ देखि १७ प्रतिशतसम्म अल्कोहल भएको बियरमा प्रतिलिटर १६ र १७ प्रतिशतभन्दा बढी अल्कोहल भएमा प्रतिलिटर १९ बराबर अन्तःशुल्क बढाइएको छ । त्यस्तै, छ्याङ (कन्ट्री बियर) मा प्रतिलिटर ४३ रहेको अन्तःशुल्कलाई ४८ पुर्याइएको छ ।१५ युपी शक्तिको ४८५ प्रतिशत अल्कोहलको मात्रा भएको तयारी ब्रान्डीमा प्रतिलिटर १ हजार ८ सय बराबर अन्तःशुल्क लाग्दै आएकामा त्यसलाई बढाएर १ हजार ८ सय ६० पुर्याइएको छ । २५ यूपी शक्ति भएको यस्तो प्रकृतिको ब्रान्डीमा प्रतिलिटर ४५ प्रतिशत कर बढाइएको छ । सुर्ती भएका सिगार, सेरुट र सानो सिगारमा प्रतिखिल्ली ३० प्रतिशत अन्तःशुल्क लाग्दै आएकामा ३१ बनाइएको छ । त्यस्तै, फिल्टर नभएको चुरोटमा प्रतिएम ७ सय ३० बराबर लाग्दै आएको अन्तःशुल्कलाई बढाएर प्रतिएम ७ सय ५५ रुपैयाँ बनाइएको छ । त्यस्तै, फिल्टर भएको ७० मिलिमिटरसम्मको चुरोटमा प्रतिएम ५० रुपैयाँ अन्तःशुल्क बढाइएको छ । यसअघि प्रतिएम १ हजार ६ सय ९० बराबर अन्तःशुल्क लाग्दै आएकामा त्यसलाई बढाएर १ हजार ७ सय ४० पुर्याइएको छ ।त्यस्तै, जर्दा, खैनी, नस गुट्खा र यस्तै सुर्ती मिश्रित तयारी वस्तुमा प्रतिकिलोग्राम ८ सय ५० बराबर लाग्दै आएकामा अन्तःशुल्कलाई प्रतिकिलोग्राम ८ सय ८० रुपैयाँ बनाइएको छ । खुद्रा बिक्रीका लागि राखिएको सुर्ती तथा धूलो सुर्ती (डस्ट टोबाको) को प्रतिकिलोग्राम ४ सय ७५ बराबर अन्तःशुल्क लाग्दै आएकामा त्यसलाई ४ सय ८० बनाइएको छ । चुना मिलाई खाने खुद्रा बिक्रीका लागि प्याकिङ गरिएको सुर्तीमा प्रतिकिलोग्राम ४५ रुपैयाँ बराबर अन्तःशुल्क बढेको छ । हुक्का फ्लेबरमा प्रतिकिलोग्राम १ हजार ४ सय रुपैयाँ बराबर लाग्दै आएको अन्तःशुल्क बढेर १ हजार ५ सय रुपैयाँ पुगेको छ ।विद्युतीय चुरोट (भेप) मा ४० प्रतिशत अन्तःशुल्क लगाइएको छ । सुगन्धित अत्तर (बडी स्प्रे) तथा व्यक्तिगत गन्ध हटाउने र पसिना रोक्ने वस्तुमा १५ रुपैयाँ अन्तःशुल्क लाग्दै आएकामा त्यसलाई बढाएर २० रुपैयाँ पुर्याइएको छ । टायलका रूपमा वा रोलमा रहेका भुइँ ढाक्ने वस्तु (फ्लोर कभरिङ) को अन्तःशुल्क पाँच प्रतशितबाट बढेर १० प्रतिशत पुगेको छ । फलाम वा अमिश्रित इस्पात (नन एल्बाए स्टिल) का अर्धतयारी उत्पादनको अन्तःशुल्क हटाइएको छ । ल्यापटप तथा नोटबुकमा पाँच प्रतिशत अन्तःशुल्क कायम गरिएको छ ।"
सहकारीबाट गोर्खा मिडियामा गएको रकम र संलग्नमाथि संसदीय छानबिन हुने,"जसमा रकम हिनामिना, अपचलन र अनुचित लेनदेनसँग सम्बन्धित सूर्यदर्शन, सुप्रिम, स्वर्णलक्ष्मी र सहारालगायतका ९ वटा र समस्याग्रस्त तथा सार्वजनिक रूपमा प्रश्न उठेका २० वटा सहकारीमाथि संसदीय समितिले छानबिन गर्ने कार्यादेशमा उल्लेख छ । प्रमुख प्रतिपक्ष कांग्रेसले गृह मन्त्रालयको नेतृत्वमा लामिछाने आएपछि आफूविरुद्धका प्रमाण नष्ट गर्न सक्ने र अनुसन्धान प्रभावित पार्ने भन्दै अघिल्लो हिउँदे अधिवेशनदेखि नै संसदीय छानबिन समिति गठनको माग उठाएर सदन अवरोध गर्दै आएको थियो । लामिछानेलाई छानबिनको दायरामा ल्याउने गरी समिति बनाउने कि नबनाउने भन्नेमा सत्तापक्ष र प्रमुख प्रतिपक्षबीचको लामो रस्साकसीपछि मंगलबार दुवै पक्ष समितिको कार्यादेशमा लचक बनेका हुन् । कांग्रेसले लामिछाने र उनी पहिले आबद्ध रहेको गोर्खा मिडिया नेटवर्कको नाम तोकेरै क्षेत्राधिकारमा उल्लेख गर्नुपर्ने अडान लिँदै आएको थियो भने सत्तारूढ दलमा खासगरी एमाले र रास्वपा भने गृहमन्त्रीलाई केन्द्रमा राखेर समिति बनाउने पक्षमा नभएपछि प्रधानमन्त्री पुष्पकमल दाहालले केही दिनदेखि मध्यमार्गी समाधान खोज्दै आएका थिए । सहकारी संस्था सदस्य (सेयर धनी) एवं बचतकर्ताबाट सहकारी संस्थामा जम्मा गरिएको रकम हिनामिना, अपचलन, अनुचित लेनदेन गरी हानिनोक्सानी पुर्याएको भनी संघीय संसद् र सार्वजनिक रूपमा प्रश्न उठेका, विभिन्न तह र निकायमा उजुरी परेका अनुसूची २ मा उल्लिखितलगायतका सहकारी संस्थाबाट गोर्खा मिडिया नेटवर्क प्रालिलगायत अन्य कम्पनी वा संस्थाहरूमा प्रवाह भएको रकमको स्थिति, सो रकम गैरकानुनी रूपमा प्रवाह भएनभएको र त्यस्तो गैरकानुनी वा अनुचित कार्यमा कोही संलग्न देखिएमा त्यस्ता व्यक्तिहरूका बारेमा अध्ययन छानबिन गरी जोखिममा परेको रकमको असुलीको उपाय र संलग्न देखिएका व्यक्तिलाई कानुनबमोजिम कारबाहीका लागि आवश्यक सिफारिस गर्ने समितिको कार्यादेशमा उल्लेख छ । सूर्यदर्शन, सुप्रिम, स्वर्णलक्ष्मी र साहारा सहकारीबाट कम्तीमा ९५ करोड ८१ लाख रुपैयाँ ल्याएर गोर्खा मिडिया नेटवर्कमा लगी अपचलन गरिएको तथ्य सार्वजनिक भइसकेको छ । गृहमन्त्री लामिछाने गोर्खा मिडिया नेटवर्कको प्रबन्ध निर्देशक भएकै बेला ८० करोड ३१ लाख रुपैयाँ अपचलन भएको तथ्यप्रमाण बाहिरिएको थियो । कांग्रेसले लामिछाने जोडिएका सहकारीमा अनुसन्धान प्रभावित हुन सक्ने भन्दै उनकै नाम लेखेर संसदीय समिति बनाउनुपर्ने अडान लिँदै आएको थियो । कार्यादेशको पहिलो बुँदामा सहकारी संस्थामा देखिएको संकट तथा यससँग जोडिएको कानुनी र संस्थागत प्रयोजन एवं वित्तीय प्रणालीको नियमन, सुपरिवेक्षण र पारदर्शिता सम्बन्धमा अध्ययन गरी सुझाव दिने उल्लेख छ । त्यस्तै, दोस्रो बुँदामा समस्यामा परेका सहकारी संस्थाका बचतकर्ताको रकम सुरक्षा गर्न, जोखिममा रहेको तथा दुरुपयोग भएको बचत छिटो र सहज ढंगले फिर्ता गर्न सकिने उपायका सम्बन्धमा अध्ययन गरी सिफारिस गर्ने उल्लेख छ । त्यस्तै, तेस्रो बुँदामा बचतकर्ताको बचत सुरक्षा र बचत फिर्ता अविलम्ब गर्नेबारे उल्लेख गरिएको छ । नेपाल सरकार सहकारी विभाग र समस्याग्रस्त सहकारी व्यवस्थापन समितिले सार्वजनिकीकरण गरेका अनुसूची१ मा उल्लेख भएका संस्थाहरूलगायतका सहकारी संस्थामा देखिएका समस्या समाधानको प्रयास र ती सहकारीमा आबद्ध बचतकर्ताको बचत सुरक्षा र फिर्ताको प्रक्रिया कहाँ पुगेको छ सोको अध्ययन विश्लेषण गरी अविलम्ब बचत फिर्ताको उपायसहितको सुझाव दिने भनिएको छ । कांग्रेस संसदीय दलका प्रमुख सचेतक रमेश लेखकले कार्यादेशमा गृहमन्त्री लामिछानेको नाम उल्लेख नगरिए पनि गैरकानुनी रूपमा गोर्खा मिडिया नेटवर्कमा सहकारीको बचत लगेर अपचलन र हिनामिना गरिएको प्रकरणमा व्यक्ति र संस्थामाथि छानबिन गर्न तयार हुनुलाई उपलब्धिका रूपमा लिनुपर्ने बताए । गोर्खा मिडिया नेटवर्कमा सहकारीबाट गएको रकमको छानबिन हुने कुरालाई सुनिश्चितता प्रदान गर्ने गरेरै समिति बनाइएको उनले बताए । संसदीय समिति गठनपछि पत्रकार सम्मेलन गरेरै लेखकले सहकारीको बचत अपचलन गर्ने गृहमन्त्री लामिछानेलगायत सबैमाथि छानबिन हुने बताएका हुन् । सहकारीको रकम हिनामिना अपचलन भएर जहाँ पुगेको छ, त्यो ठाउँमा छानबिन पुग्छ । ती ठाउँमा जोजो हुन्छन्, सबैमाथि छानबिन हुन्छ, उनले थपे, गोर्खा मिडियामा कति रकम गएको हो ? कानुनी रूपमा गएको हो, होइन ? यसमा कोको संलग्न छन् । त्यसको रकम फिर्ता कसरी हुन्छ र गैरकानुनी रूपमा रकम लगेर अपचलन गर्नेलाई पनि कारबाहीको सिफारिस गर्ने कार्यादेशमा प्रस्ट छ । हामीले जुन कुरा उठाइरहेका थियौं, त्यसमा यो कार्यादेश प्रवेश गर्छ । गोर्खा मिडिया नेटवर्कमा गएको रकम कानुनबमोजिम हो कि होइन भन्नेबारेमा व्यक्ति र संस्थामाथि छानबिन हुने भएपछि गृहमन्त्री अनुसन्धानको दायराभन्दा बाहिर पर्ने कुरा हुन्न । कार्यदलका सदस्यसमेत रहेका रास्वपाका सांसद शिखिर खनालले कांग्रेसले व्यक्ति केन्द्रित समिति गठनको माग राख्दा समस्या उत्पन्न भएको बताउँदै त्यसमा लचक हुनसाथ राजनीतिक सहमति जुटेको बताए । दुवै पक्षलाई विनविन हुने खालको समिति बनेको छ । समितिले छानबिन गर्दै जाँदा व्यक्तिको कुनै कमीकमजोरी छ भने त्यसमा छानबिन समितिले अध्ययन गर्ने बाटो खुलेकै छ, उनले भने, यसले गतिरोधको अवस्थामा रहेको राजनीति एक स्टेपले अघि बढेको छ ।"
बन्द १८ विमानस्थलमा साहसिक खेलदेखि गाँजाको व्यावसायिक उत्पादन योजनासम्म,"(काठमाडौं)सरकारले १ अर्बको नेपाल स्टार्टअप कोष खडा गर्ने भएको छ । आगामी आर्थिक वर्ष २०८१८२ का लागि बजेट प्रस्तुत गर्दै अर्थमन्त्री वर्षमान पुनले मंगलबार स्टार्टअप उद्यमीको वित्तीय आवश्यकता सम्बोधन गर्नका लागि नेपाल स्टार्टअप कोष खडा गरिने बताएका हुन् । सरकारले प्रधानमन्त्री छोरी आत्मनिर्भर कार्यक्रममार्फत छोरीलाई रोजगारउन्मुख शिक्षा र सीप प्रदान गर्न १० करोड रुपैयाँ विनियोजन गरेको छ । नीति तथा कार्यक्रममा समेत उल्लिखित यो नयाँ कार्यक्रम हो । प्रदेश र स्थानीय तहसँगको समन्वय र सहकार्यमा यो कार्यक्रम सञ्चालन हुने अर्थमन्त्री पुनले बताए ।यसैगरी सरकारले सार्वजनिक सेवा प्रवाहमा सुधार ल्याउन र कार्यसम्पादन सुधारका लागि सेवाग्राहीसँग शुक्रबार कार्यक्रम सञ्चालन गर्ने घोषणा गरेको छ । सरकारले सूचना प्रविधिको अधिकतम प्रयोगमार्फत सार्वजनिक सेवा प्रवाहलाई चुस्तदुरुस्त बनाउने घोषणा पनि गरेको हो । ईगभर्नेन्सको माध्यमबाट सार्वजनिक सेवालाई प्रविधिमैत्री बनाउने बजेटमा उल्लेख छ । सेवाग्राही र सेवा प्रदायकबीच नियमित संवादमार्फत सम्पादित कामका विषयमा सेवाग्राहीको पृष्ठपोषण लिन, गुनासाको तत्काल सम्बोधन गर्न र कार्यसम्पादनमा सुधार ल्याउन सेवाग्राहीसँग शुक्रबार कार्यक्रम सञ्चालन गरिनेछ, उनले भने, ईगभर्नेन्सका माध्यमबाट सार्वजनिक सेवालाई मुहाररहित, कागजरहित र सम्पर्करहित बनाई गुणस्तर अभिवृद्धि गरिनेछ ।आगामी आवका लागि सरकारले नेपाली सेनाको बंकरदेखि ब्यारेकसम्म कार्यक्रमलाई १ अर्ब ५० करोड विनियोजन गरेको छ । अर्थमन्त्री पुनले प्रस्तुत गरेको आगामी आर्थिक वर्षको बजेटमा सो कुरा उल्लेख छ । देशको सार्वभौमसत्ता, स्वतन्त्रता, भौगोलिक अखण्डता, राष्ट्रियता र स्वाधीनताको संरक्षण गर्दै राष्ट्रिय एकतालाई अक्षुण्ण राख्न राष्ट्रिय सुरक्षा नीतिको प्रभावकारी कार्यान्वयन गर्ने सरकारले बताएको छ । नेपाली सेनालाई प्रविधियुक्त, दक्ष एवं व्यावसायिक बनाउने सरकारको लक्ष्य छ । राष्ट्रिय सेवा दल तालिमलाई स्थानीयस्तरसम्म विस्तार गर्ने अर्थमन्त्री पुनले बताए ।सरकारले भरतपुर, बुटवल, पोखरा, मुग्लिङ क्षेत्रमा तीन वटा कोणमा राखी गण्डकी आर्थिक त्रिभुज परियोजना प्रस्ताव गरेको छ । यस परियोजनाअन्तर्गत निजी क्षेत्रसँगको साझेदारीमा औद्योगिक इकोसिस्टम निर्माण गरी औद्योगिक पुनरुत्थान र गुणस्तरीय रोजगारी सिर्जना गरिने बजेटमा उल्लेख छ । अर्थमन्त्री पुनले घरेलु मदिराको उत्पादन, ब्रान्डिङ, बजारीकरण तथा बिक्री गर्न कानुनी व्यवस्था मिलाउने बताएका छन् । सरकारले निःशुल्क कानुनी सहायता कार्यक्रमलाई सबै जिल्लामा विस्तार गर्ने भएको छ । कानुनी शासनको प्रत्याभूति गरी मानवअधिकार संरक्षणलाई उच्च प्राथमिकता दिइने बजेटमा उल्लेख छ । न्याय प्रणालीलाई छिटोछरितो, प्रभावकारी, अनुमानयोग्य र पहुँचयुक्त बनाउन सूचना प्रविधिको उपयोग गर्ने बताइएको छ । अपराध अनुसन्धान, अभियोजन र प्रतिरक्षा प्रणालीलाई वैज्ञानिक र वस्तुगत बनाउन संस्थागत सुदृढीकरण गर्ने सरकारले बताएको छ ।बजेटले सीता दाहाल मेमोरियल कलेज अफ नेचुरोपेथी एन्ड योगिक साइन्स कलेज स्थापना गर्ने व्यवस्था गरेको छ । काठमाडौं विश्वविद्यालयमा उक्त कलेज स्थापना गर्ने जानकारी दिँदै त्यसका लागि आवश्यक बजेटको पनि व्यवस्था गरिएको अर्थमन्त्रीले बताए । त्यसैगरी सरकारले स्वास्थ्य बिमा कार्यक्रमका लागि ७ अर्ब ५० करोड रुपैयाँ विनियोजन गरेको छ ।देशभरका ५५ विमानस्थलमध्ये बन्द रहेका १८ विमानस्थललाई सरकारले साहसिक खेल पर्यटनमा प्रयोग गर्ने भएको छ । बागलुङको बलेवा, खोटाङको लामीडाँडा, मनाङ, ओखलढुंगाको रुम्जाटार, बैतडीलगायतका बन्द विमानस्थलमा निजी क्षेत्रसँगको सहकार्यमा साहसिक उडान गराउने बजेटमा उल्लेख छ । ती विमानस्थलमा प्याराग्लाइडिङ, स्काइडाइभिङ, प्यारासुट, अल्ट्रालाइटलगायतका मनोरञ्जन तथा साहसिक उडान गराइने बताइएको छ । आगामी आर्थिक वर्षमा १६ लाख पर्यटक भित्र्याउने गरी पर्यटन प्रवर्द्धनका कार्यक्रम सञ्चालन गरिने सरकारले बजेटमार्फत घोषणा गरेको छ ।कृषि क्षेत्रमा सरकारी, निजी, सहकारी तथा विकास साझेदारबाट लगानी अभिवृद्धि गर्न २०८१ देखि २०९१ सम्मको अवधिलाई कृषि लगानी दशक घोषणा गरिएको छ । सामूहिक खेती गर्न सरकारी जमिन लिजमा उपलब्ध गराउने घोषणा गरिएको छ । बजेटमा औषधीय प्रयोजनका लागि गाँजाको व्यावसायिक उत्पादन गर्न कानुनी व्यवस्था मिलाइने उल्लेख छ ।नेपाललाई सूचना प्रविधि हवका रूपमा विकास गरिने अर्थमन्त्री पुनले घोषणा गरेका छन् । सूचना प्रविधि क्षेत्रमा १० वर्षमा ३० खर्बको निर्यात गर्न ५ लाख प्रत्यक्षसहित १० लाख अप्रत्यक्ष रोजगारी सिर्जना गर्ने उद्देश्य रहेको उनले बताए । त्यसका लागि आगामी आवलाई सूचना प्रविधि दशकको प्रस्थान वर्षका रूपमा अगाडि बढाउने उनले बताए । त्यस्तै सरकारले सबै वडा, सामुदायिक विद्यालय र स्वास्थ्य संस्थामा ब्रोडब्यान्ड इन्टरनेट सेवा पुर्याउने घोषणा गरेको छ ।सरकारले ग्रामीण विकास अभियान सञ्चालन गर्ने भएको छ । हुलाकी राजमार्ग, मध्यपहाडी लोकमार्ग, मदन भण्डारी राजमार्ग तथा उत्तरदक्षिण करिडोर क्षेत्रमा प्रदेश, स्थानीय तह, निजी क्षेत्र र समुदायको लागत साझेदारीमा स्थानीय सम्भावनामा आधारित आर्थिक, सामाजिक गतिविधि प्रवर्द्धन गर्न उक्त अभियान सञ्चालन हुने बजेटमा जनाइएको छ । स्थानीय उत्पादनको विकास गर्न स्थानीय पदार्थमा आधारित साना तथा मझौला उद्यम व्यवसाय, रैथाने कृषि बाली विकास, कृषि प्रदर्शन, साप्ताहिक मेला र हाटबजार सञ्चालन हुने अर्थमन्त्रीले बताए । स्थानीय सीप, कला, साहित्य, संस्कृतिको संवर्द्धन र प्रवर्द्धन गर्न वडास्तरमा मौलिक कार्यक्रम सञ्चालन गरिनेछ, उनले भने, स्थानीय तहसँगको समन्वय र सहकार्यमा मौलिकता झल्किने गरी स्थानीय तहको केन्द्रमा एक पालिका एक डाउनटाउन विकास गरिनेछ । बजेटमा विदेशको आम्दानी स्वदेशमा लगानी अन्तर्गत गैरआवासीय नेपालीको पुँजी, प्रविधि र सीपलाई मातृभूमिसँग जोड्न जन्मस्थलमा गैरआवासीय नेपाली अभियान सञ्चालन गर्ने उल्लेख छ । अभियानअन्तर्गत गैरआवासीय नेपालीद्वारा स्थापित एनआरएन डेभलपमेन्ट फन्डको उपयोग र लगानीका थप अवसर प्रवर्द्धन गर्न सहजीकरण गरिने अर्थमन्त्री पुनले जनाए । वैदशिक रोजगारीबाट फर्किएका नागरिकको ज्ञान, सीप र पुँजीमार्फत उद्यमशीलता प्रवर्द्धन गर्न रिटर्नी उद्यमशीलता कार्यक्रम सञ्चालन गरी एक लाख रिटर्नीलाई स्वरोजगार बनाउने घोषणा गरिएको छ ।विद्यालय तहका विद्यार्थीलाई आफ्नो रुचि, क्षमताअनुरूप अध्ययन र पेसाको क्षेत्र छनोट गर्न सरकारले करिअर काउन्सिलिङको कार्यक्रम सञ्चालन गर्ने भएको छ । उक्त कार्यक्रमबाट एक लाख विद्यार्थी लाभान्वित हुने लक्ष्य राखिएको छ । सरकारले राष्ट्र निर्माणमा युवा परिचालन कार्यक्रम सञ्चालन गर्ने भएको छ । विश्वविद्यालयमा अध्ययन सकेका युवालाई सार्वजनिक निकाय, निजी क्षेत्रको सहकार्यमा उद्योग, व्यवसाय, कृषि तथा पशुपन्छी फर्म, होटल, पर्यटन, निर्माणलगायतको कार्य क्षेत्रमा तालिम प्रदान गरी एक लाख युवालाई रोजगारी सुनिश्चित गर्ने लक्ष्य राखिएको छ । बजेटमा आगामी आर्थिक वर्षलाई महिला लगानी वर्षका रूपमा मनाउने घोषणा गरिएको छ । महिलाविरुद्ध हुने हिंसा, शोषण र भेदभाव नियन्त्रण गरी सबै क्षेत्रमा समभाव र सम्मानजनक वातावरण सिर्जना गरिनेछ, पुनले भने । सरकारले हाम्रा बाआमा हाम्रो जिम्मेवारी अभियान सञ्चालन गर्ने जनाएको छ । स्थानीय तहमा ज्येष्ठ नागरिक मिलन केन्द्र विस्तार गर्ने र सातै प्रदेशमा सुविधा सम्पन्न वृद्धाश्रम स्थापना गरिने बजेटमा उल्लेख गरिएको छ । घना बस्तीका खुला क्षेत्रमा एक वडा एक पार्क निर्माण गर्ने अवधारणा सरकारले अघि सारेको छ । त्यस्तै अर्थमन्त्री पुनले जलवायु परिवर्तनबाट हिमाली र पर्वतीय क्षेत्रमा परेको प्रभावका विषयमा राष्ट्रिय तथा अन्तर्राष्ट्रिय मञ्चहरूमा संवाद गरी हिमाल जोगाऔं, मानवता बचाऔं अभियान सञ्चालन गरिने बताए ।सरकारले आगामी आर्थिक वर्षदेखि सामाजिक सञ्जाललगायत विभिन्न डिजिटल प्लाटफर्ममार्फत गरिने विज्ञापनको नियमन गर्ने भएको छ । सामाजिक सञ्जाल र डिजिटल प्लाटफर्म प्रयोगलाई मर्यादित र व्यवस्थित बनाइनेछ, मन्त्री पुनले भने, डिजिटल प्लाटफर्ममार्फत गरिने विज्ञापन नियमन गरिनेछ, डिजिटल प्लाटफर्ममार्फत गरिने विज्ञापन क्षेत्रलाई एकद्वार प्रणालीमार्फत व्यवस्थित गरिनेछ । फेसबुक, इन्स्टाग्राम, टिकटक, एक्सजस्ता सामाजिक सञ्जालमार्फत गरिने विज्ञापनको नियमनका लागि विज्ञापन बोर्डले विज्ञापन नियमावली, २०८० कार्यान्वयनमा ल्याएको छ ।"
अल्लोको झोलामा बजेट !,"काठमाडौं सिंहदरबारस्थित प्रधानमन्त्रीको कार्यालयमा बसेको मन्त्रिपरिषद् बैठकले मंगलबार पौने ३ बजेतिर बजेट पारित गरेर सामूहिक तस्बिर खिचायो । मन्त्रिपरिषद्को सामूहिक तस्बिरमा प्रधानमन्त्रीको देब्रेतिर अर्थमन्त्री वर्षमान पुनले बजेटपुस्तिका राखिएको झोला समातेका थिए । लगत्तै बजेट वाचन गर्नका लागि मन्त्रिपरिषद्का सबै सदस्य संघीय संसद् भवन नयाँ बानेश्वरतिर लागे । सुरुमा प्रधानमन्त्री पुष्पकमल दाहाल र त्यसपछि पालैपालो उपप्रधानमन्त्री र मन्त्रीहरू संसद् भवनको प्रांगणमा प्रवेश गरेका थिए । त्यहाँ अर्थमन्त्रीले बजेट बोकेको तस्बिर खिच्न सञ्चारकर्मीहरू कुरेर बसेका थिए । त्यसैक्रममा अर्थमन्त्री पुन बजेटपुस्तिका राखिएको झोला बोकेर संघीय संसद्का दुवै सदनको संयुक्त बैठकतिर जाँदै गर्दा पत्रकारहरूले तस्बिर खिचेका थिए । यसअघिका अर्थमन्त्रीहरूले ब्रिफकेस वा विदेशमा बनेको छालाको झोलामा बजेटपुस्तिका राखेर रातो रिबनले बेरेका हुन्थे । तर, यसपटक भने फरक दृश्य देखियो । अर्थमन्त्री पुनले नेपाली उत्पादनबाट बनेको झोलालाई बाहिरबाट रातो रिबनले बेरेका थिए र त्यही झोलामा बजेटपुस्तिका राखेर ल्याएका थिए ।अर्थमन्त्री पुनले बजेटमा नयाँपन दिने बताउँदै आएका थिए । त्यो नयाँपनको आभास बजेट बोक्ने झोलाबाटै दिन खोजेको आकलन त्यतिबेला गरिएको थियो । स्वदेशी उत्पादनलाई बढवा दिने गरी बजेट ल्याउन लागिएको भन्दै संसद् भवनमा सरोकारवालाहरूले कुरा गरिरहेका थिए ।अर्थमन्त्रीको सचिवालयका अनुसार बजेट राख्नका लागि नेपालमा बनेको झोला प्रयोग गरिएको हो । यसपल्ट स्वदेशी उत्पादनलाई प्रोत्साहन दिन भन्दै अर्थमन्त्री पुनले नेपालमा बनेको कपडाको झोला प्रयोग गरेको उनको सचिवालयले जनाएको छ । अर्थमन्त्रीको सचिवालयका अनुसार मंगलबार बिहान नै काठमाडौंको पर्यटकीय स्थल ठमेलबाट नेपाली उत्पादनबाट बनेको अल्लोको झोला किनिएको हो । अल्लोबाट बनेको उक्त झोलामा राखेर आगामी आर्थिक वर्षको बजेट संसद्मा प्रस्तुत गरिएको छ । करिब १ घण्टा ५० मिनेट अर्थमन्त्री पुनले बजेट भाषण गरेका थिए ।"
सुरक्षा बजेटमा सामान्य वृद्धि,"परराष्ट्रमा ६ अर्ब ७७ करोड विनियोजन सरकारले परराष्ट्र मन्त्रालयतर्फ ६ अर्ब ७७ करोडको बजेट विनियोजन गरेको छ । अर्थमन्त्री पुनका अनुसार अन्तर्राष्ट्रिय, बहुपक्षीय तथा क्षेत्रीय मञ्चमा नेपालको उपस्थिति सशक्त बनाइनेछ । विभिन्न देशमा जोखिमपूर्ण अवस्थामा रहेका नागरिकको उद्धार र संरक्षण गरिने उल्लेख गरे । नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता, राष्ट्रिय सुरक्षा र एकता एवं नेपालीको हित प्रवर्द्धन गर्दै सार्वभौमिक समानता, पारस्पारिक लाभ र सम्मानमा आधारित स्वतन्त्र र सन्तुलित अन्तर्राष्ट्रिय सम्बन्ध कायम गरिने पुनले बताए । यस्तै, पुनले वैदेशिक लगानी, व्यापार, पर्यटन प्रवर्द्धन र विकास सहायता परिचालन गर्न आर्थिक कूटनीतिलाई प्रभावकारी र परिणाममुखी बनाइने बताए ।"
'बजेट कार्यान्वयन हुनेमा आशंका,"(काठमाडौं)विभिन्न राजनीतिक दलका नेता तथा पूर्वअर्थमन्त्रीले बजेटले लिएका लक्ष्यमा आर्थिक स्रोत मुख्य चुनौती रहेको बताएका छन् । उनीहरूले अधिकांश नीति तथा कार्यक्रम विगतकै निरन्तरता भएको टिप्पणी गर्दै कार्यान्वयनमा जोड दिनुपर्ने बताए । प्रतिपक्षी दलका नेताले भने बजेटले आर्थिक बेथिति अन्त्य गर्न सफल नहुने टिप्पणी गरेका छन् ।पूर्वप्रधानमन्त्री बाबुराम भट्टराईले नयाँ बजेट विगतकै निरन्तरताको अर्को रूप भएको टिप्पणी गरेका छन् । अर्थमन्त्री वर्षमान पुनले संसद्को संयुक्त बैठकमा मंगलबार प्रस्तुत गरेको बजेटमाथि टिप्पणी गर्दै उनले बजेटले उत्पादनमा वृद्धि, लाखौं रोजगारीको सिर्जना, शिक्षाको गुणस्तरमा वृद्धि गर्न क्रमभंग गर्न नसकेको बताए । समग्र अर्थतन्त्रमा संरचनागत सुधार गरी क्रमभंग गर्ने गरी बजेट आउन सकेन, उनले भने, सरसर्ती हेर्दा यो बजेट विगतकै निरन्तरताको नयाँ शृंखला मात्र हो । उनले मुलुकलाई समृद्धिको दिशामा अघि बढाउन राष्ट्रिय औद्योगिक पुँजीवादको विकास गर्ने गरी कार्यक्रम ल्याउन चुकेको बताए । समाजवादउन्मुख भनेर मात्र हुँदैन । उत्पादन बढाउने मुख्य उद्देश्य राखिएको छ । तर न्यायपूर्ण वितरणको कुनै योजना छैन । भट्टराईले सरकारको संरचनाअनुसार खिचडी बजेट आएको टिप्पणी गरे । यो बजेट दक्षिणपन्थी र वामपन्थी पपुलिस्ट हो, उनले भने, सरकार जस्तो खिचडी छ, बजेट पनि त्यस्तै आयो । उनले अर्थमन्त्री पुनले चाहेर पनि समग्र अर्थतन्त्रको संरचनात्मक सुधार गर्ने कार्यक्रम ल्याउन चुकेको बताए । पुँजीगत खर्च विनियोजन गरिएको करिब २० प्रतिशत बजेटबाट समृद्धि नारामा मात्र हुने जोखिम भएको बताउँदै भट्टराईले भने, केही लोकप्रिय कार्यक्रम र नारा दिइएको छ । जबकि कृषि दशक घोषणा भएको छ तर बजेट घटेको छ । एमाले उपाध्यक्ष एवं पूर्वअर्थमन्त्री विष्णु पौडेलले बजेट सबै हिसाबले सन्तुलित हुन खोजेको र निराशा चिर्ने केही कार्यक्रमसमेत समेटिएको बताए । उनले आर्थिक वृद्धि, रोजगारी, सुशासन र निजी क्षेत्रको मनोबल बढाएर लगानीमैत्री वातावरण बनाउने आधार दिएको टिप्पणी गरेका छन् । उनले भने, कार्यक्रमहरू लक्ष्य पूरा गर्न सकिने खालका छन् तर कार्यान्वयनमा सुरुदेखि नै ध्यान दिनुपर्नेछ । उनले उत्पादन र निजी क्षेत्रलाई उत्साहित गर्न सरकारले सहज समन्वय गर्ने नीति अघि बढाउनुपर्ने बताए । बजेटको आकार कार्यान्वयनमुखी भएकाले यसको लक्ष्य पूरा गर्न स्रोत व्यवस्थापन गर्न कठिन नहुने उनको तर्क छ । स्रोत परिचालन सही ढंगले गर्न सकेमा पुँजीगत खर्च बढाउन सकिन्छ । जसका कारण अर्थतन्त्रमा सुधार आउन गाह्रो हुँदैन, पौडेलले भने । धेरै कार्यक्रम विगतकै निरन्तरता भएको उल्लेख गर्दै मुलुकको समृद्धिका लागि कार्यान्वयनमै जोड दिनुपर्ने उनको सुझाव छ ।प्रमुख प्रतिपक्षी दल कांग्रेसका प्रवक्तासमेत रहेका पूर्वअर्थमन्त्री प्रकाशशरण महतले बजेटमा कुनै सुधारका कार्यक्रम नरहेको र यसले बजेटको बेथितिलाई नरोक्ने टिप्पणी गरेका छन् । ठूलो आकारको बजेट बनाउने कुरामा ब्रेक लागे पनि यो बजेट वास्तविकताभन्दा माथि रहेको बताए । बजेटमा एक दशक लामो सुधारका कार्यक्रम घोषणा गरिएका छन् तर त्यो कसरी सुधार्ने भन्ने उल्लेख छैन । बजेट कनिका छर्ने प्रवृत्तिको छ । यसले गर्दा ठूला आयोजना सम्पन्न हुनेमा शंका उत्पन्न भएको छ, महतले थपे, सुधारको बाटोमा जाने भन्नुभएको छ । तर सुधार कहाँ गर्ने पनि भन्नुभएको छैन । अहिले बजेटमा धेरै विषय प्रस्तुत नभएको उल्लेख गर्दै उनले पूर्ण पाठ आएपछि मात्र यसमा थप भन्न सकिने बताए । महतले स्याउ, आलु र प्याजमा लगाएको भ्याट हटाउने कुरा ठीक नभएको भन्दै त्यसले आन्तरिक व्यापारीलाई कुनै सहयोग नहुने दाबी गरे । व्यापारीका सेटिङको प्रभावमा त्यसलाई मद्दत हुने गरी भ्याट हटाइएको छ, उनले भने, विनियोजनमा प्राथमिकताको कुरा गरेको छैन । धेरै विषयवस्तु छुने कोसिस गरिएको छ, परिणाम आउने देखेको छैन ।एमाले उपाध्यक्ष एवं पूर्वअर्थमन्त्री सुरेन्द्र पाण्डेले बजेटको मुख्य चुनौती स्रोत जुटाउने र व्यवस्थापन गर्नुमा रहेको बताएका छन् । चालु आवमा स्रोत व्यवस्थापनको अवस्था कमजोर रहेको उल्लेख गर्दै आगामी वर्ष पनि त्यही चुनौती दोहोरिने सम्भावना भएको उनले बताए । बजेट वक्तव्यमा उल्लेख भएअनुसार १२ खर्ब राजस्व उठाउने लक्ष्य कार्यान्वयनमा आउन सक्ने बताए । बाह्य अनुदान र वैदेशिक ऋण तोकिएको लक्ष्य पूरा गर्न चुनौती छ । लक्ष्यअनुसार राजस्व उठाउन सक्ने अवस्था छ, उनले भने, चालु आवमा अनुदान र वैदेशिक ऋण लक्ष्यभन्दा निकै कम हासिल भएको छ । आगामी वर्ष पनि त्यही अवस्था हुन सक्छ । आन्तरिक ऋण बढ्दा पुँजीगत खर्चमा असर पर्न सक्ने भएकाले सरकारले समयमै ध्यान दिन जरुरी भएको उनको टिप्पणी छ । यो बजेटको स्रोतमा कमी हुने देखिन्छ । जसका कारण सबै क्षेत्रमा असर पर्न सक्छ, उनले भने, बजेट कार्यान्वयनमा चुनौती धेरै छन् ।बजेटमा राजनीतिक कार्यक्रमले प्राथमिकता पाएको उल्लेख गर्दै पाण्डेले ती कार्यक्रमको बजेट सुनिश्चिताबारे अन्योल रहेको बताए । कतिपय कार्यक्रम नेता तथा कार्यक्रमलाई चित्त बुझाउने खालका छन् । जुन कार्यक्रममा बजेट कति हो ? सुनिश्चितता छैन, उनले भने । संविधानको परिकल्पनाअनुसार राष्ट्रिय अर्थतन्त्रलाई आत्मनिर्भर, स्वतन्त्र तथा उन्नतिशील बनाउँदै समाजवादउन्मुख समृद्ध राष्ट्र निर्माणका लागि नयाँ चरणको आर्थिक सुधार आवश्यक देखिएको बजेटमा उल्लेख भए पनि त्यो आधार तय गर्न उत्पादनको समान वितरण, गुणस्तरीय शिक्षा, स्वास्थ्य, सामाजिक सुरक्षामा ठोस आधार नभएको टिप्पणी गरे । भने, केही वितरणमुखी र सुधारवादी कार्यक्रम छन्, समाजवादउन्मुख भन्नु राजनीतिक कुरा हो ।राष्ट्रिय स्वतन्त्र पार्टीका उपाध्यक्ष डा स्वर्णिम वाग्लेले बजेटमार्फत सरकारले खर्च गर्छु भनेका क्षेत्रले रोजगारी सिर्जना गर्छ कि गर्दैन भन्ने मूल प्रश्न रहेको बताएका छन् । अर्थमन्त्रीलाई अलिकति शंकाको लाभ दिन चाहन्छु, उनले भने, डिजिटलाइजेसन, कृषि, पर्यटन, ऊर्जा र औद्योगिकीकरण एवं पूर्वाधारजस्ता प्राथमिकताका क्षेत्रमा निजी क्षेत्रको पनि सहयोग लिएर काम गर्न सके आर्थिक उन्नतिका लागि टेवा मिल्न सक्छ । बजेटले प्रक्षेपण गरेजस्तो मात्रामा आन्तरिक ऋण उठाउनु नपर्ला भन्ने अनुमान सरकारले गरेको हुन सक्ने उनले बताए । सिंचाइ र कृषि क्षेत्रका लागि विनियोजित बजेटले यस क्षेत्रको विकासका लागि केही योगदान दिन्छ भन्ने आफूलाई लागेको पनि उनले सुनाए ।"
गण्डकी सरकारमा अस्थिरता,"प्रदेश सरकारले बजेट तयार गरेर प्रदेशसभामा पेस गर्ने समय दुई साता मात्र बाँकी छ । यही बीचमा नयाँ मुख्यमन्त्रीको नियुक्ति र मन्त्रिपरिषद् विस्तार गर्नुपर्नेछ । नवनियुक्त मुख्यमन्त्रीले विश्वासको मत लिइहाल्छन् कि पहिले बजेट तयारी गरेर प्रदेशसभामा लान्छन् भन्ने टुंगो छैन । त्यसमाथि सर्वोच्च अदालतको परमादेशबमोजिम नियुक्ति हुन लागेका मुख्यमन्त्रीको पक्षमा बहुमत सुनिश्चित भइसकेको छैन । बहुमत जुट्न सकेन भने फेरि अर्को सरकार गठन प्रक्रियामा प्रदेश प्रवेश गर्नुपर्ने हुन्छ । राजनीतिक दलहरू यसरी सरकार गठनविघटनमा मात्र अलमलिइरहँदा प्रदेशसभा र प्रदेश सरकारको कामकारबाही प्रभावित भइरहेको छ । विकासनिर्माण र जनसरोकारका सवाल ओझेलमा पर्दै गएका छन् । राजनीतिक दलहरूले आफ्ना प्रदेश एकाइहरूलाई स्वायत्त रूपमा चल्न नदिँदाको असर प्रदेश सरकारहरूमा देखिँदै आएको छ । केन्द्रमा दलहरूले समीकरण बदल्नासाथ प्रदेशमा पनि गठबन्धन हेरफेर हुने गरेको छ । कोशी प्रदेशमा त्यही स्थिति आउँदा सरकार निर्माणका लागि सम्भव सबै विकल्पको अभ्यास एक वर्षभित्रै भएको छ । एक वर्षमा ६ पटक सरकार हेरफेर भएको कोशी प्रदेश जुनसुकै बेला मध्यावधि निर्वाचनमा जाने अवस्थामा छ । अहिले त्यही पथतिर गण्डकी प्रदेश लम्किँदै छ । बुधबार गण्डकीले चौथो सरकार पाउँदै छ । प्रदेशसभाको नयाँ निर्वाचनपछि केन्द्रमा बनेको एमालेमाओवादीराप्रपाको तत्कालीन गठबन्धनबमोजिम गण्डकीमा संविधानको धारा १६८ (२) अनुसार २०७९ पुस २५ मा एमाले संसदीय दल नेता खगराज अधिकारी मुख्यमन्त्री नियुक्त भएका थिए । केन्द्रमा कांग्रेस र माओवादीको सत्ता सहकार्य सुरु भएपछि २०८० वैशाख २४ मा त्यही धाराबमोजिम कांग्रेस संसदीय दल नेता सुरेन्द्रराज पाण्डे मुख्यमन्त्री भए । सत्ता गठबन्धन भत्किएर विश्वासको मत पाउन नसक्ने अवस्था बनेपछि पाण्डेले गत चैत २१ मा राजीनामा दिए । त्यसपछि एमाले संसदीय दल नेता अधिकारीले समाभुखसहितको दलीय सिट संख्या समर्थनमा देखाएर बहुमतको दाबी पेस गरे । प्रदेश प्रमुखले उक्त दाबीलाई स्वीकृत गरेपछि अधिकारी मुख्यमन्त्री नियुक्त भए । वैशाख २३ मा उनलाई ६० सदस्यीय प्रदेशसभामा ३० जनाले विश्वासको मत दिएका थिए । त्यसलाई बहुमत भनी सभामुखले घोषणा गरे, जुन विषय सर्वोच्च अदालत पुग्यो । सर्वोच्चले विश्वासको मतको उक्त घोषणा उत्प्रेषणको आदेशले सोमबार बदर गरिदिएको छ । सँगै, कांग्रेस संसदीय दल नेता पाण्डेलाई ४८ घण्टाभित्र मुख्यमन्त्रीमा नियुक्त गर्न परमादेश जारी गरेको छ । कानुन बनाउने थलोमा थिति बसाउन सर्वोच्च अदालत पुग्नुपर्ने र आदेश जारी गर्नुपर्ने अवस्था आउनु आफैंमा विडम्बनापूर्ण छ । प्रदेशसभामा सबैभन्दा ठूलो दलको नेताको हैसियतमा पाण्डे संविधानको धारा १६८ (३) बमोजिम मुख्यमन्त्री नियुक्त हुँदै छन् । यसरी नियुक्ति भएको मुख्यमन्त्रीले ३० दिनभित्र विश्वासको मत लिनुपर्छ । २७ सांसद रहेको कांग्रेसले विश्वासको मतका लागि थप चार सांसदको साथ जुटाउनुपर्छ । एमाले वा माओवादीले समर्थन नगर्दासम्म उनले विश्वासको मत पाउने सम्भावना छैन । गण्डकीमा एमालेका २२ र माओवादीका सभामुखसहित ८, राप्रपाका दुई जना र स्वतन्त्र सांसद राजीव गुरुङ (दीपक मनाङे) छन् । राप्रपा यतिन्जेल तटस्थ छ । पाण्डेले विश्वासको मत पाउन नसके अन्तिम विकल्प १६८ (५) अनुरूप विश्वासको मत पाउन सक्ने सदस्यलाई मुख्यमन्त्री नियुक्ति गर्नुपर्छ । ती सदस्यले पनि विश्वासको मत नपाए मध्यावधि निर्वाचनमा जानुपर्छ । कोशी प्रदेशमा बहुमत समर्थन पुर्याउने क्रममा सभामुखकै राजीनामा गराइएको थियो । गण्डकीमा पनि त्यस्तै विकृत अभ्यास नदोहोरिएला भन्न सकिने अवस्था छैन तर त्यहाँ सभामुख र उपसभामुख दुवै सत्तारूढ दलबाटै निर्वाचत छन् । नयाँ सरकारलाई बजेट तयार गर्ने समय अत्यन्तै थोरै छ । प्रदेशको आगामी आर्थिक वर्षको बजेट नै नियमित प्रक्रियामा आउन सक्छ कि सक्दैन भन्ने अन्योल छ । नियमित प्रक्रियाबाट बजेट आयो भने पनि प्रदेशसभाबाट पारित हुन्छ कि हुँदैन भन्ने निश्चित छैन । राजनीतिक नेतृत्व बारम्बार हेरफेर भइरहँदा मन्त्रालयहरूको कार्यसम्पादनमा असर गरिरहेको छ । चालु आर्थिक वर्षको नौ महिनामा गण्डकीको पुँजीगत (विकास) खर्च २९ प्रतिशत मात्र भएको विवरण हालै सार्वजनिक भएको थियो । प्रदेशसभामा कानुन निर्माण प्रक्रिया बिथोलिएको छ । सत्ता स्वार्थका लागि प्रदेश सरकारलाई अस्थिर बनाइँदा संघीय व्यवस्थामाथि नै प्रश्न उठाउनेहरूलाई ऊर्जा दिइरहेको छ । त्यसैले प्रदेश सरकारलाई यस्तो अस्थिर र अनिश्चितताको अवस्थाबाट जति सक्दो छिटो मुक्त गर्नुपर्छ । यसका लागि राजनीतिक दलहरूबाट बुद्धिमत्तापूर्वक निर्णय हुनुपर्छ । केन्द्रको निर्णय लाद्नेभन्दा पनि प्रदेशको वस्तुस्थितिअनुसार सरकार निर्माणका लागि आफ्ना एकाइहरूलाई स्वायत्तता दिनुपर्छ ।"
निजी स्तरबाट पर्यटनमा प्रोत्साहन,"सरकार पर्यटन प्रवर्द्धनमा उदासीन देखिँदै आएको यथार्थ कसैबाट लुकेको छैन । यो कुरा भ्रमण दशक घोषणा गरेको डेढ वर्ष बित्दा पनि सत्ताधारी कानमा तेल हालेर बसेको सन्दर्भबाट पुष्टि हुन्छ । सहकारी ठगीका कारण अर्थतन्त्र ध्वस्त बनेको दयनीय अवस्था एकातिर छ भने अर्कातिर अर्थतन्त्र सुधार गर्ने वैकल्पिक योजना सरकारसँग छैन । कृषि, औद्योगिक क्षेत्रको उत्पादन निराशाजनक रहेको स्थितिमा सरकारका पदाधिकारीको अर्जुनदृष्टि रेमिट्यान्सबाट प्राप्त रकममाथि मात्र टाँसिएको छ । लुटेरा प्रवृत्ति बोक्नेहरूको हालीमुहाली बढिरहँदा कमिसनको चक्करमा अन्तर्राष्ट्रिय विमानस्थल, ठूला जलविद्युत् आयोजना निर्माण, विमान खरिद, सरकारी जग्गा हिनामिना, मानव एवं सुन तस्करीलगायतका क्रियाकलापमा कतिपय शीर्ष नेतृत्वको नाम जोडिएको सन्दर्भ जगजाहेर छ । कमिसन नआउने र सानो लगानीबाट सञ्चालन गर्न सकिने पर्यटन प्रवर्द्धनमा नेतृत्वको ध्यान नगएपछि निराशा बढेको छ । नेपालका प्राकृतिक सौन्दर्य, संरचना विश्वभर चर्चित हुँदा पनि तिनीहरूको सदुपयोग गर्न नसक्दा अर्थतन्त्रमा नयाँ खुड्किलो थप्न सकिएको छैन । धेरैले अपेक्षा गरेअनुसार मुलुकको कुल गार्हस्थ्य उत्पादनमा पर्यटन क्षेत्रको योगदान कम्तीमा २५ प्रतिशत हुनुपर्ने थियो । तर यो ओझेलमा परेपछि आशातित उपलब्धि हासिल हुन सकेको छैन । तथापि विदेशी पर्यटकको वृद्धि एवं स्वदेशी पर्यटकको समेत घुमफिरमा लगाव बढेका कारण अहिलेसम्म यस क्षेत्रको अर्थतन्त्रमा योगदान १९७ रहेकामा चालु आर्थिक वर्षको अन्तसम्म २४२ प्रतिशत पुग्ने अपेक्षा गरिएको छ । पर्यटकले खर्च गरेको कुरा उठाउँदा चालु आर्थिक वर्षको आठ महिना अर्थात् फागुनसम्म ५१ अर्ब ३९ करोड रुपैयाँ देखिन आउँछ, जुन गत आर्थिक वर्षको सोही अवधिमा भएको खर्चभन्दा ४२१ प्रतिशत बढी छ । केही वर्षदेखि हिमालदेखि तराईसम्म घुमफिर गर्ने संस्कार बढेका कारण जताततै आन्तरिक पर्यटकको भीड देख्न सकिन्छ । यसले व्यवसायी प्रोत्साहित भएसँगै अर्थतन्त्रमा सकारात्मक प्रभाव परेको देखिन्छ । पर्यटन व्यवसायी, राष्ट्रिय पर्यटन विकास बोर्ड, सरकार र सरोकारवालाहरूको तत्त्वावधानमा घोषित भ्रमण दशकको अवधिभित्र पर्यटन उद्योगबाट अर्थतन्त्रमा कम्तीमा २० प्रतिशत योगदान पुर्याउने संकल्प बोकेर अभियान थाल्नु जरुरी देखिन्छ । भुवनेश्वर शर्मा, चन्द्रागिरि२, काठमाडौं"
त्रिवि परीक्षा दिने मौकाको पर्खाइ,"मैले ६२ सालमा बीएड तेस्रो वर्ष पढ्दापढ्दै विवाह गरें । त्यो वर्षको परीक्षा लेखें । दोस्रो वर्षको एउटा विषय फेल भएकी थिएँ । परिबन्धले शिक्षण अभ्यास गर्न पाइएन । पढाइ पनि टुट्यो । अहिले म ३७ वर्षकी भएँ, पढ्न मन छ । चारवर्षे कोर्स सुरु गरौं कि सरकारले त्रिभुवन विश्वविद्यालयबाट मजस्ता एउटादुईवटा विषय बाँकी रहेकाका लागि परीक्षा दिन पाउने निर्णय गर्ला भन्ने आशा पनि लागिरहेको छ । म जस्ता गृहिणीको आधा जीवन छोराछोरीको पढाइमा बित्छ । थुप्र्रैले सासूससुरा, छोराछोरी भन्दै पढाइ बीचमा छाडेका छन् । तिनका लागि विश्वविद्यालयले एक पटक मौका दिए हुन्थ्यो । यसबाट हामीलाई ठूलो राहत पुग्थ्यो । सरिता ढकाल, बुद्धशान्ति, झापा"
ठूला दलमाथि प्रश्न,"संसद्मा नेताहरूले बोलेको सुन्दा, सञ्चारमाध्यममा आएका समाचार पढ्दा यस्तो लाग्छ दलहरूका बीचमा नमिलेको कुरा त्यति ठूलो छैन । सत्ताको नेतृत्वकर्ता माओवादी केन्द्रभन्दा पनि अर्को सत्ताघटक नेकपा एमाले सहमतिका नाममा बाधक बनिरहेको देखिन्छ । एमाले अध्यक्ष केपी शर्मा ओली जतिसक्दो छिटो सरकार ढाल्न उद्यत् देखिन्छन् । पाइलैपिच्छे सरकारको कुरा आइरहने हुनाले अहिले संसद्मा २१ सिट भएको राष्ट्रिय स्वतन्त्र पार्टी (रास्वपा) सबैको प्यारो बन्न पुगेको छ । प्रचण्ड, ओलीलगायत नेता सत्ताको दाउलाई ध्यानमा राखेर रास्वपा सभापति एवं गृहमन्त्री रवि लामिछानेका पक्षमा वकालत गरिरहेका छन् । उनीहरूले चारैतिरबाट लामिछानेको बचाउमा उभिएर आफ्नै आगामी राजनीतिक भविष्यमाथि प्रश्न खडा गरेका छन् । आखिर सहकारीको रकम अपचलनमा यति धेरै आवाज उठिरहँदा पनि उनीहरूले किन लामिछानेमाथि सद्भाव राखिरहेका छन् ? यसमा सत्ता स्वार्थभन्दा अरू केही पनि देखिँदैन । पुराना भनिएका दलहरू संसद्मै घम्साघम्सीमा उत्रनु र सर्वसाधारणको करोडौं रकम हिनामिना पारेको आरोप खेपिरहेका र आफ्नो राजनीतिक लाइन नै प्रस्ट नभएको नयाँ दललाई यसरी बोकेर हिँड्नु सुखद पक्ष होइन । यसले क्षणिक स्वार्थ पूर्ति त गर्ला तर भविष्यमा आफ्नै पार्टीका नेताकार्यकर्तामा समेत वितृष्णा पैदा गर्न भूमिका खेल्न सक्छ । एमाले, माओवादी, कांग्रेसजस्ता कुनै पनि स्थापित दलले जनताको नजरमा खराब साबित भएका कुनै पनि व्यक्ति वा दललाई काँधमा बोकेर हिँड्नु हुँदैन । सुजन देवकोटा, पालुङ्टार४, गोरखा"
उपचारमा सास्ती कहिलेसम्म ?,"जनता साधारण औषधि उपचार नपाएर मर्नु परिरहेको छ । राजधानीका सरकारी अस्पतालमा एउटा अपरेसन गर्नुपर्यो भने ३ महिना कुर्नुपर्छ कि पावर लगाउनुपर्छ । बिरामीलाई सही परामर्श दिने चिकित्सक भेट्न गाह्रो छ । रोग पत्ता लगाउन महिनौं अस्पताल धाउनुपर्छ । बिरामीसँग बोल्ने फुर्सद नभएका चिकित्सक पनि भेटिन्छन् । निजी अस्पतालहरूले पैसा छउन्जेल उपचार गरे जस्तो गर्छन्, पैसा सकियो भन्ने थाहा पाएपछि डिस्चार्ज गर्छन् । उपचारको बिल तिर्न नसक्दा शव निकाल्न नपाएको समाचार आउँदासमेत कहींकतैबाट सहानुभ्तूि आउँदैन । सस्तो लोकप्रियताका लागि स्वास्थ्य बिमाको कार्यक्रम ल्याइएको छ तर त्यसको उपलब्धि खासै देखिँदैन । स्वास्थ्य उपचारको यस्तो विसंगतिमा सरकारको ध्यान कहिले जान्छ ? पुरुषोत्तम घिमिरे, जोरपाटी, काठमाडौं"
"'पहिले उनीहरू मिडियाका लागि आए, म बोलिनँ","अनुसरणका सीमितताअधीनस्थ समुदायका महत्त्वाकांक्षी व्यक्तिहरूमा वर्चस्वशाली समुदायमा मिसिने चाहना उत्पन्न हुनु अस्वाभाविक होइन । वर्चस्वशाली समुदायका सांस्कृतिक मूल्य एवं मान्यतालाई राष्ट्रिय मूलधार भनेर परिभाषित गरिएको हुन्छ । त्यसैले गोबर र गोमूत्र पवित्र ठहरिन्छन्, तर गोमांस भने अभक्ष र निषिद्ध सत्तासीनहरूले राजनीतिक मर्यादाका मापदण्ड निर्धारित गर्दछन् । कुनै बेला प्रजातन्त्र पुनःस्थापनाको नारालाई अपराध ठहर्याइएको थियो भने अहिले संघीयतालाई धान्न नसकिने व्यवस्था सावित गर्ने अभियान चलाइएको छ । सामाजिक प्रचलनलाई पनि वर्चस्वशाली समुदायले नै आधिकारिकता प्रदान गर्छन् । लबेदासुरुवाललाई नेपाली पहिरन र धोतीकुर्तालाई गैरनेपाली भनिने अभ्यासले कतै लेखेको भन्दा पनि अनुशीलनको वैधानिकता (लिजिटमसी अफ प्राक्टिस) प्राप्त गरेको छ । अन्य महत्त्वाकांक्षी मधेशीहरू जस्तै नेपाली बोले नेपाली भइन्छ भन्ने भाव सायद सिरोहियामा पनि विकसित भएको हुन सक्छ । त्यतिबेला उनलाई के थाहा, कोक्रोबाट नै नेपाली त के नेवाः भाषा सुन्दै हुर्केका वटु र इन्द्रचोकका तीनपुस्ते मारवाडीहरूलाई समेत सत्तासीन समुदायले खाँटी नेपाली मान्दैन । शाह राजालाई नौ महिना पेटमा राखेकी महारानी कान्तवतीको भूमिकालाई नृजातीय इतिहासकारहरू अद्यापि मैथिल विधवा भनेर नकार्ने गर्छन् । अहिले मेयर बालेन शाहको जयजयकार भएजस्तै कुनै बेला तत्कालीन राष्ट्रपति रामवरण यादवलाई गोपालवंशी वा महिषपालवंशी ठहर्याएर नेपाल उपत्यकाको परम्परावाहक बनाउने प्रयत्न नभएको होइन । मैथिल शिरपोष पहिरिन ढाका टोपी फुकाले आफ्नो इज्जत नै नरहने डरले उनी एउटा कार्यक्रमा टोपीमाथि पाग खप्टिने विकल्प रोजेका थिए । एकताका प्रतिभावान् एवं कोइराला परिवारका प्रियपात्र जयप्रकाश प्रसाद गुप्तामा पनि अरू जस्तै नेपाली भएको भ्रम पलाएको थियो । अरू त अरू, मधेशकै नाउँमा राजनीति गरेर स्थापित भएका उपेन्द्र यादव मधेशवादको अवधारणालाई तिरष्कार गरेर राष्ट्रिय र समाजवादी बन्ने भरमग्दुर प्रयास गरेका थिए । त्यस्ता सबै देखावटी अभियान वर्चस्वशाली समुदायको प्रयोजन समाप्त भएपछि स्वतः विघटित हुने रहेछ ।मधेशी पहिचानले संवैधानिक मान्यता पाइसकेको भए पनि सांस्कृतिक एवं सामाजिक स्वीकार्यता पाउन नसक्नुका पछाडि केही आन्तरिक बाध्यता पनि छन् । आलोचनात्मक शिक्षाशास्त्रका प्रणेता पाओलो फ्रेयरेको चेतावनीलाई केही संशोधित गरेर भन्ने हो भने अधीनस्थ समुदायसँग मुक्तिको व्यापक परिकल्पना भएन भने तिनका सम्भाव्य मुक्तिदाता फगत अनुसारकमा रूपान्तरित हुन बेर लाग्दैन । त्यस्ता नवराष्ट्रवादीहरूमा वर्चस्वशाली समुदायमा मिसिने चाहना अझ बढी देखिने गर्छ । अन्ततः राष्ट्रियताको समावेशी परिकल्पना भुइँमा बजारिएर भताभुंग हुन्छ । नेपालका अधीनस्थ समुदायमध्ये मारवाडी, मुसलमान एवं थारूहरूमा खाँटी नेपाली बन्ने चाहना अन्य मधेशीभन्दा केही बढी छ । त्यसका पछाडि विभिन्न कारण हुन सक्छन् । मधेशमा सामान्यजनको विचार, व्यवहार एवं कर्मलाई प्रभावित गर्न सक्ने अनुयोगी बौद्धिकहरूको (आर्गैनिक इन्टलेक्चुअल्स) सक्षम जमात अद्यापि तयार हुन सकेको छैन । राजनीतिकर्मीहरूले बहुराष्ट्र राज्यको कुरा उठाए पनि त्यसका लागि चाहिने बौद्धिक आधार निर्माण गर्न सांस्कृतिक एवं सामाजिक चेतना विकसित गर्नुपर्ने हुन्छ । त्यस प्रकारको बौद्धिक जिम्मेवारी लिन सक्ने व्यक्तिहरूमा तथाकथित मूलधार सँग बग्ने मोह अझ बढी हुने रहेछ ।एकल पहिचानका पक्षधर राष्ट्रवादीहरू प्रश्न गर्न सक्छन् किन चाहियो नेपालमा उपराष्ट्रवादको चेतना विस्तार ? प्रश्न अस्वभाविक होइन । उत्तर भने सहज छैन । बहुराष्ट्रिय समाजमा स्वाभाविक अन्तर्घुलनको प्रक्रिया प्रभावकारी ठहरिनका लागि वर्चस्वशाली समुदायमा व्याप्त सामूहिक आत्ममुग्धता एवं नश्लीय पात्रता जस्ता पूर्वाग्रहको साटो सहृदयता, समभाव एवं ऐक्यबद्धता विकसित हुनुपर्ने हुन्छ । समग्र समाजमा त्यस किसिमको मनोभाव फैलिन एक त धेरै समय लाग्छ र केही गरी स्थापित भई हाल्यो भने पनि नृजातीय राष्ट्रवादमा पुनःपतन (एथ्नोनेसनल बैक्स्लाइडिङ) हुने जोखिम रहिरहन्छ । अमेरिकाको ट्रम्पिज्म, भारतको मोदीवाद एवं श्रीलंकालाई भित्रैदेखि खोक्रो बनाएको सिंहाला नृजातीय दम्भ वर्चस्वशाली समुदायको एकल नियन्त्रण कायम रहेको जुनसुकै देशमा देखिन सक्छ । नृजातीय राष्ट्रवादको अर्को सहवर्ती जोखिम (अटेन्डन्ट रिस्क) भनेको देव विकार, अतिशय आत्ममुग्धताको रोग एवं भ्रान्तिपूर्ण धारणाका सिकार भएका व्यक्तिहरूको नेतृत्व पंक्तिमा उदय पनि हो । राणा र शाह शासकहरू इहलोकमा साक्षात विष्णुका अवतार मानिन्थे । माओको प्रेतात्माबाट मुक्ति पाउन उज्जैनको यात्रा सम्पन्न गरेदेखि पत्रपर्ण प्रधानमन्त्री दाहालमा सुगौली सन्धिका हस्ताक्षरकर्ता चन्द्रशेखर उपाध्यायको वंशजमा रहनुपर्ने नृजातीय राष्ट्रवाद पलाएको छ । पुछ्रे नक्सा छाप्ने अग्रसरता देखाएदेखि बालकोटका बा भनिने नृजातीय मुख्तियार शर्मा ओली सवर्ण तारणहार मनोविकार (ह्वाइट सेभियर कम्प्लेक्स) बाट अद्यापि मुक्त हुन सकेका छैनन् । अमेरिकी नागरिकता त्यागेर नवनेपाली भएका उपप्रधानमन्त्री लामिछाने भौमान मा केही मात्रामा गड कम्प्लेक्स हुने नै भयो । यस प्रकारको नेतृत्व समूह अन्तर्निहित तवरले स्वेच्छाचारी हुन्छ । त्यसैले एसियाली मानवअधिकार आयोगद्वारा जारी विज्ञप्तिमा उल्लेखित निमोलरको कविताको शब्दान्तर मननीय हुन आउँछ पहिले, तिनीहरू मिडियाका लागि आए, र म बोलिनँ किनभने म मिडियाकर्मी थिइनँ त्यसपछि तिनीहरू नागरिक समाजका लागि आए, र म बोलिनँ किनभने म नागरिक समाज थिइनँ त्यसपछि तिनीहरू वकिल र न्यायाधीशहरूका लागि आए, र म बोलिनँ किनकि म वकिल वा न्यायाधीश थिइनँ अन्ततः ती मेरा लागि आए र, मेरा लागि बोलिदिने कोही बाँकी थिएनन् । सतर्कताबेगर आजादी जोगाउन सकिँदैन भन्ने कुरा स्वतः स्पष्ट छ । त्यस्तो सतर्कताको सार्वजनिक संयन्त्र रहेको मिडियाको स्वतन्त्रता कायम रहोस्, गणतन्त्र दिवसको शुभकामना ।"
सगरमाथालाई आराम दिऔं,"उपसंहार१ सगरमाथा आरोहण गर्ने अनुमति एक वर्ष दिने र अर्को वर्ष रोकेर हिमाल सफाइ गर्ने प्रबन्ध गरिए हिमालको हिउँ पग्लने क्रम केही मात्रामा घट्न सक्छ, यद्यपि ग्लोबल वार्मिङ को भूमिका पनि छ । यसो गरिए हिमाल प्रदूषित हुनबाट बच्न सक्छ । २ एकै वर्ष दुई पटक सगरमाथामा उक्लने एउटै आरोहीले दुईपल्ट पर्मिट लिनुपर्ने व्यवस्था हुनुपर्छ । अहिले तुरुन्तै दोस्रो पटक आरोहण गर्ने आरोहीबारे पर्यटन विभाग तथा बेसक्याम्पका सम्पर्क अधिकृतलाई पनि थाहा नहुन सक्छ । यस्ता आरोहीले सफलता हासिल गरेपछि अधिकृतको सिफारिस माग्न आउँदा मात्र विधिवत् जानकारी मिल्ने गरेको पाइन्छ । ३ आरोहण यामको रूपमा रहेको वसन्त मासमा मौसमअनुकूल भए अहिलेको भन्दा कम्तीमा १५ दिनअगावैदेखि आरोहण सुरु गर्दा धेरै समस्याको समाधान निस्कन्छ । त्यसले कम्तीमा दुईचारवटा समिट विन्डो थपिन सक्छ र सगरमाथामा ट्राफिक जाम समस्याको केही हदसम्म समाधान हुन सक्छ । ४ कतिपय आरोहीले पैसाका भरमा धेरै शेर्पाहरूलाई गाइड बनाएर धकेलिइएर वा तानिइएरै चुचुरो पुग्न सकिन्छ भन्ठान्छन् । यसैले हिमाली गाइडको सीपतालिम, अनुभव, आधारभूत सदाचार र आचारसंहिता अनुसरण गर्नेलाई मात्र गाइड बन्ने लाइसेन्स दिँदा यस्ता अनियमित तरिकाबाट आरोहण गर्ने मनसाय मत्थर हुन सक्छ ।५ जोसुकैलाई अठ्यारो पर्दा सहायता पुग्ने गरी चौथो आधारशिविरमा एउटा उद्धार टोली तैनाथ गर्ने व्यवस्था हुनुपर्छ । त्यस क्रममा पर्यटन विभाग, आधारशिविर र हिमाल आरोहीबीचमा सञ्चार सम्पर्कको प्रभावकारी संयन्त्र आवश्यक हुन्छ । ६ आरोहीको पोसाकमा विद्युतीय चिप्स जडान भए तापनि आरोहण गर्ने प्रत्येक आरोहीलाई जीपीएस प्रविधिद्वारा ट्र्याकिङ गर्ने व्यवस्था गरिनुपर्छ । यसबाट सफल आरोहण गरेको हो होइन भन्ने कुरा यकिन गर्न मद्दत पुग्छ । दुर्घटनामा परी मृत्यु भएमा पनि तत्काल थाहा पाउन सजिलो हुन्छ । श्रेष्ठ सीमा अन्वेषक तथा नेपाल पर्वतारोहण संघका सल्लाहकार हुन् ।"
केनेडीको जन्म,सन् १९१७ मा आजकै दिन (मे २९) मा अमेरिकी पूर्वराष्ट्रपति जोन अफ केनेडीको जन्म भएको थियो । उनी अमेरिकाको ३५ औं राष्ट्रपति हुन् । केनेडी अमेरिकाका हालसम्मकै सर्वाधिक लोकप्रिय राष्ट्रपति मानिन्छन् ।केनेडी १९६० नोभेम्बर ८ मा रिपब्लिकन दलका रिचार्ड निक्सनलाई पराजित गर्दै राष्ट्रपतिमा निर्वाचित भएका थिए । १९६१ जनवरी २० देखि राष्ट्रपतीय कार्यकाल सुरु गरेका केनेडी १९६३ नोभेम्बर २२ मा हत्या हुनुअघिम्म पदमा थिए । टेक्सास राज्यको डालसमा सार्पसुटर ली हार्भी ओस्वाल्डले गोली प्रहार गरी केनेडीको हत्या गरेका थिए । केनेडीले १९६१ मे २५ मा गरेको घोषणाअनुसार अमेरिकाले १९६९ जुलाई २१ मा अपोलो११ यानमार्फत पहिलो पटक चन्द्रमामा मानिस पठाइएको थियो । केनेडीसँग पराजित भएका निक्सन भने १९६९ मा राष्ट्रपति भएका थिए ।
स्टार्टअपलाई सघाउन लचिलो नीति,"(काठमाडौं)सरकारले बजेटका पाँच रूपान्तरणकारी क्षेत्रमध्ये उद्यमशीलता र औद्योगिक विकासलाई पनि समावेश गरेको छ । मंगलबार सार्वजनिक गरिएको आगामी आर्थिक वर्षको बजेटमा युवा पुस्ताले अपेक्षा गरेअनुरूप कौशलयुक्त ज्ञान, सीप, नवप्रवर्तन र उद्यमशीलता बढाउने उल्लेख गरिएको छ । नवउद्यमी वा स्टार्टअपका लागि घोषणा गरिएका कार्यक्रमहरू सकारात्मक र हालै जारी गरिएको राष्ट्रिय स्टार्टअप उद्यम नीति०८० सँग मेल खाने किसिमका हुनु बजेटको सुखद पक्ष भएको सरोकारवालाहरूको प्राथमिक टिप्पणी छ । उद्यममा युवा सहभागिता बढाउन स्टार्टअप र नवप्रवर्तनका लागि इकोसिस्टम विकास गरिने बजेट वक्तव्यमा भनिएको छ । युवाहरूलाई रोजगारसम्बन्धी तालिम र फेलोसिप उपलब्ध गराउनेदेखि स्टार्टअप उद्यमीको वित्तीय आवश्यकता सम्बोधन गर्न स्टार्टअप कोष खडा गरिने विषयले बजेटमा स्थान पाएका छन् । अर्थमन्त्री वर्षमान पुनका अनुसार सरकारले १ अर्बको नेपाल स्टार्टअप कोष खडा गर्ने भएको हो । स्टार्टअप उद्यमीलाई सहजीकरण र नियमन गर्न स्टार्ट अप बोर्ड गठन गरिने पुनले बजेट भाषणमार्फत जानकारी दिए । औद्योगिक व्यवसाय विकास प्रतिष्ठानका कार्यकारी प्रमुखको संयोजकत्वमा नेपाल स्टार्टअप बोर्ड गठन गरिने विषय स्टार्टअप नीतिमा पनि उल्लेख छ । युवाको उद्यमशील सोचलाई व्यवसायमा रूपान्तरण गर्न प्रत्येक प्रदेशमा बिजनेस इन्क्युबेसन सेन्टर सञ्चालन गरिने बजेटमा भनिएको छ । सो सेन्टर स्टार्टअप कोषकै रकमले सञ्चालन हुने वा यसका लागि मन्त्रालयले छुट्टै बजेट उपलब्ध गराउने भन्ने स्पष्ट नभएको नेपाल उद्योग वाणिज्य महासंघको स्टार्टअप फोरमकी अध्यक्ष जुना माथेमाले बताइन् । इन्क्युबेसन सेन्टरमा पूर्वाधारहरू पनि आवश्यक पर्ने भएकाले यसका लागि छुट्टै बजेट उपलब्ध गराउनुपर्छ, उनले भनिन्, स्टार्टअप कोषको रकम कसरी वा कुन आधारमा विनियोजन हुन्छ भन्नेबारे कार्यविधि बन्नुपर्छ । इन्क्युबेसन सेन्टरसँगै वर्क स्टेसनमा निःशुल्क स्थान उपलब्ध गराउने, सूचना प्रविधि हब र ज्ञान पार्क जस्ता योजनाहरू पनि स्टार्टअप प्रवर्द्धनका लागि महत्त्वपूर्ण हुन्छन् । संसद्को संयुक्त सदनमा आर्थिक विधेयक प्रस्तुत गर्दै मन्त्री पुनले राष्ट्र निर्माणमा युवा परिचालन कार्यक्रम सञ्चालन गरी कम्तीमा एक लाख युवालाई रोजगारी सुनिश्चित गरिने घोषणा गरे । यस कार्यक्रमका लागि ३ अर्ब रुपैयाँ विनियोजन गरेको छु, उनले भने, यस कार्यक्रमअन्तर्गत विश्वविद्यालयबाट अध्ययन सम्पन्न गरी कामको खोजीमा रहेका युवालाई विभिन्न सार्वजनिक निकाय र निजी क्षेत्रसँगको सहकार्यमा उद्योग, व्यवसाय, कृषि तथा पशुपक्षी फार्म, होटल, पर्यटन, निर्माण क्षेत्रलगायतमा कार्यस्थल तालिम प्रदान गरिनेछ ।यसका साथै युवा उद्यमीलाई केन्द्रित गरी प्राइभेट इक्विटी फन्ड र भेन्चर क्यापिटल फन्डको धितोपत्र इकाइमा लगानी गरिने व्यवस्था मिलाइने मन्त्री पुनले बताए । उनले श्रम शक्तिलाई दक्ष र व्यावसायिक बनाई स्वदेशमै रोजगारको अवसर सिर्जना गरिनेसमेत दाबी गरे । रोजगार बैंकको स्थापना गरी रोजगारीसम्बन्धी सूचनाको एकीकृत अभिलेख तयार गरिनेछ, उनले भने, श्रम बजारमा उपलब्ध रोजगारीको अवसर तथा जनशक्तिको माग र आपूर्तिलाई स्वचालित प्रणालीमा आबद्ध गरिनेछ । प्रशिक्षार्थीलाई आवासीय सुविधासहितको रोजगारमूलक व्यावसायिक सीप प्रदान गर्न तालिम प्रतिष्ठानलाई अन्तर्राष्ट्रिय स्तरको बहुउद्देश्यीय तालिम केन्द्रको रूपमा विकास गरिने सरकारको योजना छ ।आगामी आर्थिक वर्ष प्रत्येक प्रदेशमा कम्तीमा एक हजार युवालाई सीपमूलक तालिम प्रदान गर्न ४३ करोड रुपैयाँ विनियोजन गरेको छु, बजेट वक्तव्यमा भनिएको छ, स्वास्थ्य, शिक्षा, पर्यटन, कृषि, सूचना प्रविधि क्षेत्रका एक हजार युवालाई फेलोसिप प्रदान गरिनेछ । फेलोसिप प्रदान गर्न निजी क्षेत्रलाई समेत प्रोत्साहन गरिनेछ । युवामा उद्यमशीलता प्रवर्द्धन गर्न कर्जाको सहज र सरल पहुँच पुर्याइनेछ । योसँगै युवा महिलाहरूका आवश्यकता, चुनौती र अवसरका विषयमा राष्ट्रिय स्तरमा छलफल र अन्तरक्रिया गर्न आगामी वर्ष युवा महिला राष्ट्रिय सम्मेलन आयोजना गरिने बजेटमा उल्लेख छ ।सूचना प्रविधि विषयमा स्नातक र स्नातकोत्तर तहमा अध्ययन गरिरहेका युवालाई सूचना प्रविधि सम्बद्ध उद्योगमा इन्टर्न गर्ने व्यवस्था मिलाइने विषय पनि बजेटमा परेको छ । साथै, रोजगार बैंकको स्थापना गरी रोजगारीसम्बन्धी सूचनाको एकीकृत अभिलेख तयार गरिने भनिएको छ । श्रम बजारमा उपलब्ध रोजगारीको अवसर तथा जनशक्तिको माग र आपूर्तिलाई स्वचालित प्रणालीमा आबद्ध गरिने मन्त्री पुनले दाबी गरे । श्रम र रोजगारीसम्बन्धी सेवा प्रवाह र गुनासो सम्बोधनका लागि श्रमाधान कार्यक्रम सञ्चालन गरिने भनिएको छ ।"
भौतिकका पुरानै कार्यक्रमलाई बजेट वृद्धि,"कुन आयोजनाका कति बजेट ?मध्यपहाडी ३ अर्ब ६८ करोडहुलाकी राजमार्ग ३ अर्ब ३० करोडकोशी, कालीगण्डकी र कर्णाली करिडोर ४ अर्ब ४३ करोडमदन भण्डारी राजमार्ग ३ अर्ब ६० करोडरेलमार्ग निर्माण ३ अर्ब ८८ करोडसुरुङमार्ग, फ्लाईओभर र इन्टरसेक्सन ५ अर्ब ६३ करोडकाठमाडौं तराईमधेश द्रुतमार्ग २२ अर्ब ५४ करोडपूर्वपश्चिम राजमार्ग विस्तार २९ अर्ब ८८ करोड"
९ सय मेगावाट थप्ने लक्ष्य,"काठमाडौं (कास) राष्ट्रिय प्रणालीमा आगामी आर्थिक वर्ष ९ सय मेगावाट विद्युत् थप्दै विद्युत् क्षमता ४ हजार ५ सय मेगावाट पुर्याइने भएको छ । अर्थमन्त्री वर्षमान पुनले आगामी आर्थिक वर्षको बजेट व्यक्तव्यमार्फत राष्ट्रिय प्रणालीमा विद्युत् क्षमता बढाउँदै प्रतिव्यक्ति विद्युत् खपत ४ सय ५० युनिट पुर्याइने बताएका हुन् । सरकारले आगामी आर्थिक वर्ष बंगलादेशमा विद्युत् निर्यात गर्ने भएको छ । लगानी आकर्षित गर्न जलाशययुक्त जलविद्युत् आयोजनामा बाँध र विद्युत् गृह छुट्टाछुट्टै प्रवर्द्धकबाट निर्माणमा निजी क्षेत्रलाई सहभागी गराइने भएको छ । सरकारले सुक्खा यामको मागलाई पूर्ति गर्न १२ सय मेगावाट क्षमताको बुढीगण्डकी, ६ सय ७० मेगावाट क्षमताको दुधकोशी र ४ सय १७ मेगावाट क्षमताको नलसिंहगाड जलाशययुक्त जलविद्युत् आयोजना तथा २ सय ८० मेगावाट क्षमताको नौमुरे बहुउदेश्यीय जलविद्युत् आयोजनाको निर्माण कार्य थालनी गरिने जनाएको छ ।त्यस्तै, वैदेशिक रोजगारीमा गएका नेपालीहरूको लगानीमा ७७५ मेगावाटको घुन्सा र ७०३ मेगावाटको सिम्बुवा जलविद्युत् आयोजना निर्माण पनि थालिने भएको छ । जनताको जलविद्युत् कार्यक्रमअन्तर्गत १ हजार ६३ मेगावाटको माथिल्लो अरुण, १ सय ६ मेगावाटको जगदुल्ला, १ सय मेगावाटको तामाकोशी पाँचौं, ४२ मेगावाटको मोदी ए र २ सय १० मेगावाटको चैनपुरसेती जलविद्युत् आयोजनाको निर्माण थालिने अर्थमन्त्री पुनले बताए । सुनकोशी तेस्रो जलविद्युत् आयोजनाको विस्तृत अध्ययन, १० हजार ८ सय मेगावाटको कर्णाली चिसापानी आयोजनाको विस्तृत इन्जिनियरिङ डिजाइनको कार्य पनि आगामी आर्थिक वर्षबाट थालनी हुने भएको छ । सन् २०२५ भित्र खुद शून्य कार्बन उत्सर्जनको लक्ष्य हासिल गर्न जीवाश्म ऊर्जालाई स्वच्छ एवं नवीकरणीय ऊर्जाले विस्थापन गरिने भएको छ । त्यस्तै निजी क्षेत्रबाट १ सय मेगावाट सौर्य विद्युत् जोड्ने, हरित हाइड्रोजन प्रवर्द्धन गर्ने कार्यक्रम बजेटमार्फत ल्याइएका छन् । हेटौडाढल्केबरइनरुवा र खिम्तीब्रहबिसेलस्सिफेदी ४ सय केभी प्रसारण लाइनको निर्माण गरिने भएको छ । कर्णाली कोरिडोर ४ सय केभी प्रसारण लाइनको निर्माणको कार्यकलाई तीव्रता दिइने भएको छ । सरकारले ऊर्जा क्षेत्रको विकासका लागि ५० अर्ब ७४ करोड बजेट विनियोजन गरिएको छ ।"
बजेटबारे के भन्छन् उद्योगीव्यवसायी ?,"समग्रमा बजेट राम्रो भए पनि कार्यान्वयन पक्षमा शंका छ । कृषि, पर्यटन, उत्पादनमूलक क्षेत्र, सेवा प्रविधि र विद्युत् उत्पादनमा बजेट केन्द्रित हुनु राम्रो पक्ष हो । कृषि दशक घोषणा गर्नु, लगानी बढाउने लक्ष्य बजेटको राम्रो भए पनि कार्यान्वयनमा बजेटको मर्म निर्भर रहन्छ । कोशी प्रदेशभरि एउटा पनि प्रदर्शनी स्थल र औद्योगिक ग्राम छैन, तर बजेटले प्रदेशलाई औद्योगिक सहर बनाउने घोषणा गर्नु आफैंमा हास्यास्पद छ ।"
'थकित नेपाली टोली र हराइरहेका व्यवस्थापक,"क्यान अध्यक्ष नै नेपाली टोलीमाट्वान्टी२० विश्वकपका लागि २५ सदस्यीय टोली हुनुपर्ने प्रावधान छ, जसमा १५ खेलाडी अनिवार्य हुनुपर्छ । आईसीसीलाई नेपाल क्रिकेट संघ (क्यान) ले बुझाएको २५ सदस्यीय टोलीमा क्यान अध्यक्ष चतुरबहादुर चन्द पनि रहेका छन् । कान्तिपुरलाई प्राप्त २५ सदस्यीय टोलीमा चन्द क्यान अध्यक्षको हैसियतमा टोलीमा समावेश भएका हुन् ।जबकि, टोलीमा क्यानकै सदस्य प्रदीप मजगैंया व्यवस्थापक र दिवाकर घले गुरुङ टिम लिडरका रुपमा रहेको अवस्थामा क्यान अध्यक्ष चन्द बिना जिम्मेवारी नेपाली टोलीमा परेका छन् । अध्यक्ष र महासचिवसचिव आईसीसी, एसीसीको वार्षिक बैठकमा भाग लिन जाने र त्यसबाहेक क्यानका अन्य पदाधिकारी र सदस्य टिमसँग व्यवस्थापकको हैसियतमा जाने परम्परा रहँदै आएको थियो ।नेपाली टिमभित्र रहेर प्रतियोगितामा जाने चन्द क्यानका पहिलो अध्यक्ष हुन् । २००८ मा विश्व क्रिकेट लिग डिभिजन ५ खेल्न नेपाली टोली जर्सी जाँदा व्यवस्थापकका रुपमा गएका तत्कालीन महासचिव टंक पनेरु विवादमा परेका थिए । यसपटक अध्यक्ष चन्द आफैंले अमेरिका भ्रमण गर्ने निर्णय गरेका हुन् ।नेपाली टोलीमा रहेका अन्य ७ अफिसियलमा प्रशिक्षकमा मुरगाङ जग्दीश (मोन्टी देसाई), बलिङ प्रशिक्षकमा वेस्ट इन्डिजका रोडेरिक ओर्भिल इस्टविक, रमन सिवाकोटी (एनालिस्ट), विक्रम न्यौपाने (फिजियो), अब्दुल सतार (ट्रेनर), वसन्त शाही (सहायक प्रशिक्षक), नन्दन हनमन्त फाडनिस (कन्सलटेन्ट प्रशिक्षक) छन् ।जबकि, ट्वान्टी२० विश्वकप खेल्न आएको नेपाली टोली अझै मिडिया म्यानेजरविहीन छ । क्यानडासँगको खेलमा नेपाली टोलीका व्यवस्थापक प्रदीप मजगैंया आफैं मिडिया म्यानेजरको भूमिकामा दौडिरहेका थिए । आईसीसीले संवादका लागि आवश्यक परेमा विभिन्न देशका मिडिया म्यानेजरलाई सम्पर्क गर्नु भनेर मिडिया नोट पठाए पनि क्यानले अझै मिडिया म्यानेजर उपलब्ध गराउन सकेको छैन ।यस बाहेक टिम डक्टर, टिम सेक्युरिटी म्यानेजरलाई २५ सदस्यीय टोलीमा राख्न सकिन्छ । तर चन्द आफैं विश्वकप टोलीको सूचीमा रहने निर्णय क्यानले आईसीसीलाई पठाएपछि १० वर्षपछि विश्वकप खेल्न आएको नेपाली टोली अझै व्यवस्थित बनेको देखिँदैन ।"
दसौं राष्ट्रिय खेलकुदका लागि ६० करोड,"काठमाडौं (कास) सुर्खेतमा यसै वर्ष हुने १० औं राष्ट्रिय खेलकुदका लागि नेपाल सरकारले ६० करोड रुपैयाँ विनियोजन गरेको छ । संघीय संसद्को संयुक्त बैठकमा अर्थमन्त्री वर्षमान पुनले २०८१८२ को बजेट प्रस्तुत गर्दै अबको राष्ट्रिय खेलकुदका लागि उक्त रकम विनियोजन गरेका हुन् । सरकारले युवा तथा खेलकुद मन्त्रालयलाई ३ अर्ब ५० करोड रुपैयाँ छुट्याएको छ । चालु आर्थिक वर्षमा भन्दा यो रकम ६३ करोडले बढी हो । कुल बजेटमध्ये १ अर्ब ३० करोड खेलकुद पूर्वाधार निर्माण र प्रतियोगिता आयोजनाका लागि खर्च गरिने बताइएको छ । बजेट भाषणमा महिलाको सहभागिता बढाउनुका साथै ओलम्पिक र एसियाली खेलकुदमा बलियो सहभागिताका लागि राष्ट्रिय टोलीको तयारी गरिने पनि जनाइएको छ ।यस्तै खेलकुद प्रतियोगितामा उत्कृष्ट नतिजा हासिल गरी राष्ट्रको प्रतिष्ठा बढाउने राष्ट्रिय टोलीका खेलाडीलाई प्रोत्साहन गरिने र नेपालका मौलिक खेल डन्डीबियो र बाघचाललाई विशेष प्रवर्द्धन गरिने उल्लेख छ । आधुनिक प्रविधिसँग जोडिएको ईस्पोर्ट्सको अन्तर्राष्ट्रिय प्रतियोगिताको आयोजना, कीर्तिपुरस्थित त्रिवि क्रिकेट मैदानको स्तरोन्नति र फाप्ला क्रिकेट रंगशाला निर्माणका लागि तीव्रता दिइने बजेट वक्तव्यमा उल्लेख छ ।साथै सरकारले काठमाडौंको मूलपानी क्रिकेट मैदान र विराटनगरको गिरिजाप्रसाद कोइराला रंगशालालाई राष्ट्रिय गौरवको आयोजनाका रूपमा निर्माण गर्न बजेट विनियोजन गरिएको जनाएको छ । भरतपुरमा निर्माणाधीन गौतम बुद्ध रंगशाला संघ, प्रदेश र स्थानीय तहको साझेदारीमा निर्माण कार्य अगाडि बढाइने जनाइएको छ ।खेल पूर्वाधारतर्फ १ अर्ब ३० करोड रुपैयाँ विनियोजन गरिएको छ । शिक्षकलाई खेलकुदको तालिम दिएर विद्यालयमा खेलकुद प्रवर्द्धन गरिने र बालबालिकाको उमेरगत खेलकुद प्रतियोगिता सञ्चालन गरिने उल्लेख छ । त्यस्तै प्रतिभावान् बालबालिकालाई खेल छात्रवृत्तिको व्यवस्था मिलाइने र खेलकुद पूर्वाधारको निर्माणमा निजी क्षेत्रको संलग्नता बढाई खेलकुद अर्थतन्त्र बढाइने कुरा पनि बजेट वक्तव्यमा समावेश गरिएको छ ।"
फूलबारी र विराट विजयी,विराटनगर (कास) प्रथम कोशी प्रदेश दिवारात्रिकालीन टी१० क्रिकेट प्रतियोगितामा विराटनगरको फूलबारी क्रिकेट क्लब र विराट स्पोर्टिङ क्लब विजयी भएका छन् । मंगलबारको पहिलो खेलमा फूलबारीले एलिट क्रिकेट क्बललाई १० विकेटले र दोस्रो खेलमा विराट स्पोर्टिङले पूर्वाञ्चल क्रिकेट एकेडेमीलाई ७ विकेटले पराजित गरेका हुन् । जितसँगै दुवै टिमले २२ अंक जोडेका छन् । पहिलो खेलमा एलिटले दिएको ९९ रनको लक्ष्य फूलबारीले ५५ ओभरमा बिनाविकेट क्षति पूरा गर्यो । दोस्रो खेलमा पूर्वाञ्चलले दिएको ७६ रनको लक्ष्य विराटले ८१ ओभरमा ३ विकेट गुमाउँदै पूरा गरेको थियो । विराटनगर महानगरपालिका६ को आयोजनामा सोमबार सुरु भएको प्रतियोगितामा मुलुकका विभिन्न ७ क्लबको सहभागिता छ । हरेक क्लबमा चार जना भारतीय खेलाडी अनुबन्धित छन् । प्रतियोगिताको विजेताले ५ लाख र उपविजेताले २ लाख रुपैयाँ पुरस्कार पाउने आयोजक वडाध्यक्ष अक्षय सहनीले बताए ।
