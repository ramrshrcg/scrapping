शीर्षक,विवरण
"सहकारीको बचत रिसोर्टमा लगानी, सञ्चालक सांसदविरुद्ध अदालतको पक्राउ पुर्जी","साग तथा दूध बेचेर, सडकमा मकै तथा बदाम बेचेर जम्मा गरेको पैसा रिसोर्टमा लगानी गरी हिनामिना गरेको तथा बचत फिर्ता नगरेको भन्दै पीडितहरूले दिएको उजुरीका आधारमा प्रहरीले अनुसन्धान गरेको थियो । प्रहरी अधिकारीहरूका अनुसार योगेन्द्र पाण्डे, नरेन्द्र रिजाल र सञ्जीव महतोलगायतको एउटै समूहले नवलपुर, चितवन र बर्दियामा फरकफरक नाममा सहकारी सञ्चालन गरेको थियो ।नवलपुरको छिपछिपे सहकारीका योगेन्द्र पाण्डे अध्यक्ष र नगेन्द्रबहादुर रिमाल सचिव छन् भने चितवनको सनराइज सहकारीमा नगेन्द्र अध्यक्ष र योगेन्द्र सचिव छन् । बर्दियाको नमस्ते सहकारीमा भने नगेन्द्र अध्यक्ष र सञ्जीवकुमार महतो व्यवस्थापक छन् । सहकारी सञ्चालकहरू पाण्डे, रिजाल, महतो तथा सांसद बस्नेतले बर्दियामा कृष्णसार रिसोर्ट सञ्चालन गरिरहेका छन् । बचत हिनामिनामा संलग्न सहकारीका सञ्चालकहरू पाण्डे, रिजाल, महतोसहित ६ जना पक्राउ परिसकेका छन्, अनुसन्धानमा संलग्न एक प्रहरीले भने, निजी कम्पनी खडा गरी सञ्चालनमा ल्याइएको रिसोर्टकी अध्यक्ष तथा सांसद बस्नेतलाई पक्राउ पुर्जी जारी गर्ने कि नगर्ने भनेर हामीले जिल्ला अदालतलाई सोध्यौं । अदालतले पक्राउ गर्नु भन्ने अनुमति दिएपछि प्रहरी प्रधान कार्यालयमा जानकारी पठाएका छौं ।रिसोर्टमा लगानी गरिएको रकमबापत धितोसमेत नराखिएको र एक पटक पनि किस्ता नतिरेको पूर्वी नवलपरासीका जिल्ला न्यायाधिवक्ता हरि घिमिरेले बताए । न धितो राखिएको छ, न किस्ता तिरिएको छ । रिसोर्टकी सञ्चालक बस्नेतलाई पक्राउ गर्न र बयानका लागि उपस्थित गराउन जिल्ला अदालतले अनुमति दिएको छ, उनले भने । पूर्वी नवलपुरका जिल्ला प्रहरी प्रमुख नरहरि रेग्मीले सहकारीको अनुसन्धान अन्तिम चरणमा पुगेकाले तत्कालै केही बताउन नसकिने बताए । अनुसन्धान सकिएपछि विस्तृत विवरण सार्वजनिक गर्नेछौं, उनले भने ।बर्दियामा रहेको कृष्णसार रिसोर्ट सांसद बस्नेतकै जग्गामा भएको देखिन्छ । प्रहरी अनुसन्धानमा नगेन्द्रबहादुर र सांसद गीताको योजनामा सहकारीको रकमबाटै रिसोर्टको आन्तरिक साजसज्जामा समेत ठूलो लगानी गएको देखिन्छ । सांसद गीताका छोरीज्वाइँ एवं छिपछिपे बचत सहकारीका सचिव, सनराइज र नमस्ते सहकारीका अध्यक्षसमेत रहेका नगेन्द्रकुमार रिमालले २१ कट्ठामा भएको रिसोर्टको संरचना तयार गर्ने क्रममा पैसाको आवश्यकता परेकाले सहकारीबाट रकम ल्याएर लगानी गर्ने र रिसोर्टबाट प्राप्त हुने नाफा सहकारीमा राख्ने गरी सनराइज सहकारीबाट ७ करोड र नमस्ते सहकारीबाट ७ करोड रकम लगेको देखिन्छ ।बचतकर्ताको उजुरीपछि गण्डकी प्रदेश सहकारी रजिस्ट्रारको कार्यालयले वित्तीय विश्लेषक तथा परामर्शदाता गौतमलाई छानबिनमा खटाएको थियो । गौतमले फागुन २९ मा बुझाएको प्रतिवेदनमा सहकारीको रकम हिनामिना गर्नेहरूको विस्तृत विवरण र रकम उल्लेख छ ।पोखराको सूर्यदर्शन, चितवनको साहारा, बुटवलको सुप्रिम, नेपालगन्जको समानता, वीरगन्जको सानो पाइला र काठमाडौंका स्वर्णलक्ष्मीबाट गोर्खा मिडिया नेटवर्कमा पैसा सारेजस्तै चितवन, नवलपुर र बर्दियाका तीन सहकारीबाट कृष्णसार रिसोर्टमा लगानी गर्दा धितोलगायत कुनै प्रक्रिया पूरा गरिएको छैन । दुई हजार तीन सय ९३ बचतकर्ताको १६ करोड ५८ लाख रुपैयाँ हिनामिना गरेको भन्दै नवलपुरको छिपछिपे सहकारीका बचतकर्ता प्रहरीमा पुगेपछि सांसद बस्तेतसहितको समूहले सहकारीको रकम अपचलन गरी रिसोर्टमा लगानी गरेको तथ्य खुलेको थियो ।"
तुवाँलोले छेक्यो पोखरा,"सोमबार साँझ केहीबेर पोखराको भिजिबिलिटी ३५ सय पुगेपछि काठमाडौं विमानस्थलमा बुद्धका तीन, यतीका दुई र श्रीको एक गरी ६ वटा विमान पोखरा उड्न तयार भएका थिए, ती जहाजमा झन्डै ४ सय यात्रु थिए । तर पोखरामा भिजिबिलिटी ३५ सयबाट घटेर ३ हजारमा झरेको खबर आयो, एटीआर विमानका प्रशिक्षक पाइलटसमेत रहेका ती क्याप्टेनले भने, टावरबाट त्यो खबर आउनासाथ पोखरा उड्न तयार भएका ६ वटै जहाजका उडान रद्द भए । उडान रद्द भए पनि वायुसेवा कम्पनीले सबै यात्रुलाई अनबोर्ड गरे ।पोखरा विमानस्थलको हवाई सुरक्षा प्रमुख इमानाथ अधिकारीका अनुसार, छिमेकी जिल्ला स्याङ्जा, तनहँॅ, पर्वत, म्याग्दीका जंगलमा लागेको डढेलोको धूवाँले पोखरा र आसपासको वायुमण्डल ढाकेको छ । हामी हरेक दिन विमानस्थलको टावरमा पुग्छौं तर मौसममा सुधार नभएकाले जहाज आउँदैन, फर्किन्छौं, एटीसी अधिकारीले भने । उनका अनुसार, तीव्र बेगको हावा नचल्दा तुवाँलोका कारण नजिकैका पहाड र डाँडा ढाकिएका छन् । अहिले धेरै ठाउँमा बिजुली, सडक बिस्तारको काम पनि भइरहेको आकाशबाट देखिन्छ । अनि पहाडमा डोजरले खनेकाले सडकको धूलो पनि गाडी गुड्दा उड्ने गर्छ । वनमा लागेको डढेलोको धूवाँसँग मिसिन्छ, ती क्याप्टेनले भने । उनका अनुसार, तराईका आकाशमा भने तीव्र बेगमा हावा चलेकाले त्यहाँको धूवाँ र धूलो चुरेफेदी हँॅदै मध्यपहाडतर्फ पसेको जहाजबाट देखिन्छ ।पोखरामा बसेर हवाई यातायात क्षेत्रमा ३३ वर्ष बिताइसकेका गौतम बरालले तुवाँलोका कारण उडान ठप्प भएको घटना पोखराका लागि नौलो भएको बताए । म २०४७ देखि पोखरा विमानस्थलमा हवाई सेवामा जोडिएको हुँ, यसअघि यसरी तुवाँलोकै कारण दुई दिनसम्म उडान नै ठप्प भएको कहिल्यै न देखियो न सुनियो । यो पहिलो पटक हो, बरालले भने, अहिले पोखरामा जहाज नउडेका कारण माइक्रो, पर्यटक बस मात्रै होइन लोकल बस पनि खचाखच भरिएर काठमाडौं गइरहेका छन् । नागरिक उडानमा मध्यपहाडका विमानस्थलमध्ये पोखरा सबैभन्दा ब्यस्त मानिन्छ । पोखरामा दुईटा विमानस्थल एकसाथ सञ्चालनमा छन् । क्षेत्रीय विमानस्थल र पुरानो विमानस्थल । पुरानो विमानस्थलबाट हिमाली जिल्ला जोमसोम, मनाङका लागि नियमित तथा चार्टर गरी दैनिक १० उडान हुन्छन् । त्यहीँबाट हेलिकोप्टर र अल्ट्रालाइटका उडान पनि हुन्छन् । यता अन्तर्राष्ट्रिय उडानका लागि एक वर्षअघिबाट सञ्चालनमा ल्याइएको नयाँ विमानस्थलबाट काठमाडौं, भरतपुर, भैरहवा र नेपालगञ्जका लागि दुईतर्फी गरेर दैनिक ६० हाराहारी उडान हुन्छन् ।"
इलाम : एमालेको विरासत,"(इलाम) इलाम२ को उपनिर्वाचनमा एमालेका सुहाङ नेम्वाङ विजयी भएका छन् । नेम्वाङ २७ हजार ७ सय ७२ मतसहित प्रतिनिधिसभा सदस्यमा निर्वाचित हुँदा उनका निकटतम प्रतिद्वन्द्वी कांग्रेसका डम्बरबहादुर खड्काले २१ हजार ९ सय ४२ मत मात्र पाए । २०७९ को निर्वाचनमा खड्का एमालेकै सुवास नेम्वाङसँग १ सय १४ को झिनो मतान्तरमा पराजित भएका थिए । यस पटक सुवासपुत्र सुहाङले खड्कासँगको मतान्तरलाई ५ हजार ८ सय ३० ले बढाएका हुन् । कोशीमा प्रदेश नामकरणलाई लिएर पछिल्लो समय पहिचानवादी समूह आन्दोलनरत छ । सोही शक्ति समूहको साझा उम्मेदवार डकेन्द्रसिंह थेगिमले ११ हजार ४ सय ५७ को सम्मानजनक मतसहित तेस्रो स्थानमा आए । विगतमा शिक्षण पेसामा आबद्ध थेगिम हाल प्रदेश पुनः नामांकन संघर्ष समितिका संयोजक पनि हुन् । निर्वाचनअघि निकै चर्चामा रहेका राष्ट्रिय स्वतन्त्र पार्टीका मिलन लिम्बूले भने जमानत जोगाउन सकेनन् । चौथो स्थानमा आएका उनले ५ हजार ५० मत मात्र पाए । २०७९ को निर्वाचनमा यस क्षेत्रबाट रास्वपाका प्रकाश सापकोटाले १ हजार ३ सय ८० मत पाएका थिए ।निर्वाचन कार्यालय इलामका अनुसार इलाम२ मा फाकफोकथुमका ७, चुलाचुली र माङसेवुङका ६६, माई नगरका ३, देउमाईका ९ र इलाम नगरको वडा १० बाहेकका ११ वटा वडा सम्मिलित छन् । तीन दशकदेखि लगातार जित्दै आएको यस क्षेत्रमा सुहाङको जितले एमालेको विरासतलाई जोगाइदिएको छ । इलाम२ मा कुल सदर मतको १० प्रतिशत मत ल्याउन नसकेका १६ जना उम्मेदवारको जमानत जफत भएको छ । यहाँ १२ दल र ७ स्वतन्त्र गरी १९ जना उम्मेदवार थिए । इलाम२ मा रास्वपा उम्मेदवार लिम्बूसहित एकीकृत समाजवादीका जितबहादुर राई, राप्रपाका लक्ष्मी गुरुङ र मंगोल नेसनल अर्गनाइजेसनका मनीबहादुर लिम्बूसहित १६ जनाको जमानत जफत भएको हो । कुल मतदाता १ लाख १५ हजार ८ सय ८९ रहेको यो क्षेत्रमा ६९ हजार ३ सय ७४ मत खसेको थियो । ६८ हजार ४ सय ७२ मत सदर भएको थियो । त्यसअनुसार जमानत जोगाउन पनि कम्तीमा ६ हजार ८ सय ४७ मत ल्याउनुपर्थ्यो । रास्वपाका लिम्बूलाई जमानत जोगाउन पनि १ हजार ७ सय ९७ मत अपुग भएको हो । त्यस्तै मंगोल नेसनलका मनीबहादुरले ८ सय १६ मत ल्याए भने एसका जितबहादुरले ४ सय ८ मत ल्याउँदा राप्रपाका लक्ष्मीले मात्र ४ सय ४ मत प्राप्त गरे । प्रतिनिधिसभा सदस्य निर्वाचन ऐन, २०७४ अनुसार प्रतिनिधिसभा सदस्यका लागि १० हजार र प्रदेशसभा सदस्यका लागि ५ हजार रुपैयाँ धरौटी जम्मा गर्नुपर्नेछ । तर महिला, दलित वा अल्पसंख्यक समुदाय वा आर्थिक रूपले विपन्न उम्मेदवारको हकमा सो धरौटी रकममा ५० प्रतिशत छुट हुने व्यवस्था छ ।"
'बुबाले देखाएको बाटोमा निष्ठापूर्वक हिँड्ने छु,"जितको श्रेय कसलाई दिनुहुन्छ ? पहिलो श्रेय, इलाममा मेरा बुबा र एमाले संगठनलाई विश्वास गर्ने तमाम आमाबुबा, दाजुभाइ, दिदीबहिनीलाई जान्छ । दोस्रो श्रेय, हाम्रो संगठनलाई जान्छ । पार्टीका नेतादेखि कार्यकर्ताहरूलाई जान्छ । जसले मत मात्रै हाल्नुभएन, अहोरात्र खटेर मलाई जिताउन महत्त्वपूर्ण सहयोग गर्नुभयो ।"
हुरीसँगै फैलिएको आगोले बस्ती सखाप,"(चिमटी, सप्तरी)सप्तरीको महादेवा गाउँपालिका१ चिमटीका चन्दर यादवले सोमबारमात्रै बुहारी भित्र्याएका थिए । मंगलबार दिउँसो छोराको बिहेभोजको माहोल थियो । पाहुनाले घर भरिभराउ थियो । अचानक छिमेकीको घरबाट आगो सल्केपछि सबै ज्यान जोगाउँदै भागे । घरसहित सरसामान जलिइरहँदा हेर्नुबाहेक केही गर्न सकेनन् । दिउँसो कोही खेतमा त कोही अन्यत्र गएका थिए, घरमा भएकाहरू पनि कोही सुतेका थिए, अचानक आगलागी भयो, आगलागीमा दुईवटा घर गुमाएका महादेवा१ का सोमिन्दर सदाले भने, तीव्र हावाका कारण अचानक बस्तीभरि आगो सल्केपछि ज्यान जोगाउन पनि मुस्किल पर्यो । चिमटीमा मंगलबार आगलागीबाट ११० घर जलेका छन् । जिल्ला प्रहरी कार्यालय सप्तरीका डीएसपी ढुण्डीराज न्यौपानेका अनुसार स्थानीय शत्रुधन यादवको घरबाट सल्केको आगो हावाले बस्तीभरि फैलाएको थियो । अत्यधिक गर्मी र तीव्र हावाका कारण एकछिनमै दुई टोल खरानी भयो, महादेवा१ का वडाध्यक्ष जयकिशोर दासले भने, घरबाट कसैले पनि केही निकाल्न सकेनन् । बस्तीको पश्चिम दक्षिण कुनाबाट सल्केको आगो पूर्वतर्फ रहेको अर्को बस्तीमा पनि सरेको थियो । आगलागीका कारण भने खुल्न सकेको छैन् । वारुणयन्त्र आउँदासम्म बस्ती खरानी भइसकेको थियो, वडाध्यक्ष दासले भने । मंगलबार राति अबेरसम्म आगो पूर्ण रूपमा नियन्त्रणमा लिने काम जारी रहेकाले क्षतिको सबै विवरण यकिन गर्न नसकिएको उनले बताए । प्रारम्भिक रूपमा ११० घर जलेको हामीले लगत संकलन गरेका छौं, अझै आगो निभाउने कार्यमै जुटेकाले पूर्ण विवरण संकलन गर्न सकिएको छैन, उनले भने । आगलागीमा यादव र मुसहर टोलका घर जलेर नष्ट भएका छन् । आगलागी नियन्त्रणका लागि स्थानीय बासिन्दासँगै सेना, सशस्त्र र नेपाल प्रहरी परिचालन गरिएको सप्तरीका प्रमुख जिल्ला अधिकारी किरण थापाले बताए । उनले स्थानीय पालिका, रेडक्रस र प्रशासनको समन्वयमा पीडित परिवारलाई तत्कालीन व्यवस्थापन गर्ने प्रयास भइरहेको जानकारी दिए । गाउँपालिकाका अध्यक्ष सुनिलकुमार मण्डलले आगलागीबाट प्रभावित परिवारलाई राहतको प्रयास भइरहेको बताए ।"
उद्धार गरिएका बाघलाई राख्न र खुवाउनै मुस्किल,"(चितवनबर्दिया)बर्दियालगायत तराईका राष्ट्रिय निकुञ्ज र संरक्षित क्षेत्रमा समस्याग्रस्त बाघ थपिने क्रम बर्सेनि बढ्दो छ । विभिन्न कारणले जंगलमा अस्तित्व रक्षा गर्न नसकेर विस्थापित भएका बाघद्वारा बस्ती पसेर बस्तुभाउ तथा मानिसको सिकार गर्नेक्रम बढेको छ । यसरी बस्तीमा आउने बाघलाई निकुञ्ज कार्यालयले उद्धार गरेर व्यवस्थापन केन्द्रमा राख्ने गरेको छ । केही समययता समस्याग्रस्त बाघले खोर भरिन थालेपछि आहारा पुर्याउनै मुस्किल पर्न थालेको निकुञ्ज कार्यालयले जनाएका छन् । समस्याग्रस्त बाघलाई खोरमा थुनेर मात्र हुँदैन, उचित स्याहारसुसार, सफाइ र उपचार पनि चाहिन्छ, बर्दिया राष्ट्रिय निकुञ्जका पशु चिकित्सक आयुष महर्जन भन्छन्, हामीले २४ सैं घण्टा सीसीटीभीबाट खाना खाएनखाएको, स्वास्थ्यमा समस्या देखिएनदेखिएको निगरानी गर्छौं । बाघको स्वास्थ्यलाई लिएर हेरचाहमा खटिने कर्मचारी चनाखो हुनुपरेको उनले बताए । गत चैतसम्म पर्सा राष्ट्रिय निकुञ्जको खोरमा रहेका तीनवटै बाघ मरे । २०७९ चैतदेखि २०८० भदौसम्म पर्साका विभिन्न स्थानबाट उद्धार गरेर ल्याइएका ती बाघमध्ये एउटा असोजमा, बाँकी दुई फागुन र चैतमा मरेपछि संरक्षणकर्मी बीच खैलाबैला भयो । अहिले पर्सा निकुञ्जका बाघ राख्ने खोर खाली छन् । पछिल्लो बाघको गत चैत १६ मा मृत्यु हुनुभन्दा एक साताअघिसम्म स्वास्थ्य अवस्था सामान्य थियो, पर्सा निकुञ्जका सूचना अधिकारी सन्तोषकुमार भगतले भने, अन्तिम समयमा एन्टिबायोटिक मिश्रित आहारासमेत खान छाडेको थियो । पोस्टमार्टम रिपोर्टमा उक्त बाघ हाइड्रोपेरीकार्डियम अर्थात् मुटुमा पानी जमेका कारण मरेको निकुञ्जले जनाएको छ ।पर्सा निकुञ्जको खोरमा गत असोज २५ मा पहिलो बाघ मरेको थियो । उक्त बाघलाई एक स्थानीय मारेपछि पर्साको ठोरी गाउँपालिका५ आठघरेस्थित मध्यवर्ती क्षेत्रबाट नियन्त्रणमा लिइएको थियो । निकुञ्जका अनुसार एकदमै दुब्लो र कमजोर उक्त बाघको अगाडिको पञ्जामा पनि चोट थियो । शरीरका घाउचोटमा संक्रमण फैलिएर बाघ मरेको सूचना अधिकारी भगतले बताए । उनका अनुसार संक्रमणका कारण बचाउन असम्भव जस्तै थियो । २०७९ चैत २२ मा ठोरी४ बाट नियन्त्रणमा लिइएको बाघ पनि फागुन १४ मा मरेको थियो । १२ वटा बाख्रा र दुईवटा भैंसी मारेपछि नियन्त्रणमा लिइएको उक्त बाघको अनुहारमा गहिरो घाउ थियो । निकुञ्जका पशु चिकित्सकले एन्टिबायोटिक औषधि दिएपछि घाउमा सुधार देखिए पनि भित्रभित्रै संक्रमण फैलिएर उक्त बाघ मरेको निकुञ्ज प्रशासनले जनाएको छ । त्यो बाघको शरीरको भित्री अवस्था के थियो पत्ता लगाउन सकिएन, पर्सा निकुञ्जका प्रमुख संरक्षण अधिकृत रामचन्द्र खतिवडाले भने, समस्या शरीरको भित्री भागमा रहेको तर हामीसँग पत्ता लगाउने औजार उपकरण नभएर बाहिरी चोटको उपचारमै केन्द्रित हुनुपर्ने बाध्यता छ । वन्यजन्तुको रोगको भित्री कारण पत्ता लगाउने प्रविधि र उपचार सुविधा निकुञ्जमा नरहेकाले समस्या भइरहेको भगतले बताए । बर्दिया निकुञ्जको मुख्यालय ठाकुरद्वारास्थित व्यवस्थापन केन्द्रमा अहिले दुई वटा बाघ छन् । निकुञ्जअन्तर्गत रम्भापुर पोस्टस्थित व्यवस्थापन केन्द्रमा तीन बाघ संरक्षण गरिएको छ । ठाकुरबाबा नगरपालिकाको सैनावरबाट ढाड भाँचिएको अवस्थामा उद्धार गरिएको बाघ दुई महिनाअघि मर्यो । एकैपटक समस्याग्रस्त बाघ ६ वटा पुग्लान् भन्ने सोचेका थिएनौं, बर्दिया निकुञ्जका सहायक संरक्षण अधिकृत आशिष न्यौपानेले भने, साना कोठामा ती बाघ राखिएको छ । उनका अनुसार रम्भापुरमा केही व्यवस्थित खोर रहेको छ । त्यहाँ अहिले तीन बाघ छन् । बाघ थपिएमा समस्या हुने उनले बताए । अहिले हामीसित भएका होल्डिङ केज हुन्, उनले भने, यी उद्धार केन्द्र होइनन् । रेस्क्यु सेन्टर र होल्डिङ केजमा भिन्नता छ । बाघलाई तत्काल नियन्त्रणमा लिएर अध्ययन गर्न बनाइएका होल्डिङ केजमा समस्याग्रस्त बाघ राख्नुपरेको उनले बताए । जुनसुकै बेला यस्ता बाघको संख्या थपिन्छन्, उनले भने, त्यसैले ठूलो उद्धार केन्द्र निर्माणबारे सोच्नुपर्छ ।यसरी संरक्षण गरिएका बाघलाई आहार व्यवस्थापनका लागि बजेट अभाव छ । माग गरिएको बजेट पनि संख्या थपिँदै गएपछि समस्या भएको न्यौपानेले बताए । अहिले विज्ञको सुझाव अनुसार एउटा बाघलाई एक दिन बिराएर ७ किलो मासु दिने गरिएको छ । तीनवटा बाघका लागि आएको बजेटबाट ६ वटालाई मासु खुवाउनुपरेको छ, न्यौपानेले भने । यस्तो बजेट वन्यजन्तु उद्धार केन्द्र व्यवस्थापन शीर्षकमा आउने गरेको छ । एउटा बाघलाई आहार पुर्याउन वार्षिक झन्डै ५ लाख ३० हजार रुपैयाँ आवश्यक पर्छ । त्यसैगरी बाघका रेखदेखमा दुई जना कर्मचारी राखिएको छ । कामदारको पारिश्रमिकका लागि वार्षिक थप दुई लाख रुपैयाँ खाँचो पर्ने उनले बताए । जंगलमा ठूलो क्षेत्रमा रमाउने बाघ अहिले खोरमा थुनिनु पर्दा झन् समस्याग्रस्त हुने चिन्ता बढेको निकुञ्जले जनाएको छ । वन्यजन्तु उद्धार र उपचारमा काम गर्दै आएको राष्ट्रिय प्रकृति संरक्षण कोष बर्दियाका प्रमुख अजित तुम्बाहाङफेले यस्ता बाघका लागि खुला ठाउँको अभाव भएको बताए । सानो खोरमा बस्नुपर्दा बाघमा समस्या देखिने उनको भनाइ छ । नियमित सफाइ र उपचार भएन भने पनि बाघमा समस्या देखिन्छ, उनले भने, जंगलमा एउटा क्षेत्र ओगटेर बस्ने बाघ खोरमा सीमित हुँदा समस्या देखिने गरेका हुन् । जुम्बाहाङफे प्राकृतिक बासस्थानमा फर्काउन सम्भव नहुने भएकाले खुला र व्यवस्थित उद्धार केन्द्र बनाएर राख्नुपर्ने बताउँछन् । बर्दियामा यस्ता वन्यजन्तु व्यवस्थापनको संकट बढेको भन्दै उनले थपे, व्यवस्थापनका लागि सरकार र साझेदार संस्थाले बजेट बढाउनुपर्छ ।"
उपनिर्वाचनको सन्देश,"इलाम र बझाङको उपनिर्वाचनले कांग्रेसलाई गठबन्धन नगरी एक्लै चुनाव लडे हारिँदो रहेछ भन्ने सन्देश दिएको छ । एमालेलाई पनि माओवादीको साथ नरहेको भए इलाममा भारी पर्ने रहेछ भन्ने सन्देश दिएको छ । उता मिसन २०८४ मा एक्लै बहुमत ल्याएर सरकार बनाउँछु भनेर दाबी गर्ने रास्वपाको जमानत जफत गरेर इलामेली जनताले काम र कुरा फरक हुन्छन् भन्ने गतिलो पाठ पढाएका छन् । पहिचानवादीहरूलाई पनि तेस्रो स्थानमा राखेर जातीय राजनीति आम जनताले रुचाउँदैनन् भन्ने सन्देश दिएका छन् । उपनिर्वाचनमा सबैभन्दा ठूलो घाटा राजावादी पार्टी राप्रपालाई भएको छ । आन्दोलनको आँधीबेहरी ल्याएर नेपालमा राजतन्त्र पुनःस्थापना गराउँछु भन्ने राप्रपाले इलाम र बझाङमा १ प्रतिशत पनि मत पाएन । यो राप्रपाका लागि शर्मनाकको विषय हो । अब आन्दोलनमार्फत राजतन्त्र ल्याउँछौं भन्ने बालहठ राप्रपाले सधैंका लागि त्याग्नु नै श्रेयष्कर हुन्छ । इलाममा सुहाङ नेम्वाङप्रति सहानुभूति मत प्राप्त भयो तर बझाङमा कांग्रेसका उम्मेदवार जसको पिता पृथ्वीबहादुर सिंहको निधन भएकाले उपनिर्वाचन भएको थियो, उनले सहानुभूति मत पाएको देखिएन । बझाङमा एमालेका उम्मेदवार दमनबहादुर भण्डारी झिनो मतान्तरले विजयी भए । कांग्रेससँग माओवादी वा समाजवादीको गठबन्धन भएको भए एमाले पराजित हुने अवस्था त्यहाँ देखियो । यस संकेतले पनि २०८४ मा एमालेले बहुमत पाउन चाहन्छ भने निर्वाचनमा माओवादी वा समाजवादीसँग गठबन्धन गर्नैपर्ने देखियो । उता कांग्रेसले पनि आगामी दिनमा गठबन्धन नगरे पार्टी नराम्रोसँग हार्ने देखियो । हुन त दुवै ठाउँमा उम्मेदवार अर्कैलाई बनाउनुपर्ने भनी गगन थापा, शेखर कोइराला समूहले पार्टी सभापति शेरबहादुर देउवालाई भनेका थिए । तर देउवाले कसैको कुरा सुनेनन् । इलाममा डम्बर खड्काको साटो भेषराज आचार्यलाई टिकट दिनुपर्ने, होइन भने हारको जिम्मा सभापति देउवाले लिनुपर्ने चेतावनी पनि गगनशेखरले दिएका थिए । दुवै हारको जिम्मा देउवाले लिनुपर्छ । देउवाको सोच विचार र नेतृत्व कांग्रेसलाई फापेको देखिएन । कांग्रेसलाई अगाडि बढाउने हो भने देउवाले सहज तरिकाले अब पार्टीको नेतृत्व गगन थापा र विश्वप्रकाश शर्मालाई सुम्पनपर्छ । ७० वर्षपारिका नेताहरू बिस्तारै किनारा लाग्दै जानुपर्छ । इलाममा धरानका मेयर हर्क साम्पाङ राईले कुल मतको ८० प्रतिशत मत पहिचानवादीलाई जान्छ भनेका थिए । तर त्यस्तो भएन । रास्वपाले मार खानुमा सहकारी प्रकरण पनि एउटा कारक तत्त्व हो । यसर्थ रास्वपा सभापति एवं गृहमन्त्री रवि लामिछानेले आफ्नै कार्यकालमा जीबी राईलाई नेपाल झिकाएर सहकारी समस्या समाधान गर्नुपर्छ । अन्यथा यही सहकारी प्रकरणले रास्वपालाई मिसन८४ अफाप हुने निश्चित छ । गोपाल देवकोटा, जोरपाटी, काठमाडौं"
राजनीतिक उद्यमीका सीमितता,"राजनीतिक उद्यमशीलताव्यापारिक उद्यमीहरू बजारमा कुनै वस्तु वा सेवाको आवश्यकताले उब्जाएको समस्याको पहिचान गर्छन् । सम्भाव्य आपूर्ति व्यवस्थाको आकलन गर्छन् । लागत अनुमान गर्छन् । लाभहानि र जोखिमको जाँच गर्छन् । पुँजी र प्रविधिको इन्तजाम गर्छन् । त्यसपछि समाधान प्रदान गर्ने प्रचारका साथ प्रतिस्पर्धामा उत्रिन्छन् । लगभग तार्किकताका त्यस्ता सबै मापदण्ड सामाजिक उद्यममा पनि लागू हुन्छ । सामाजिक उद्यमीहरू पनि सबभन्दा पहिले समाजमा व्याप्त कुनै समस्यालाई पहिल्याउँछन् । त्यसपछि अग्रसरता, स्वैच्छिकता, ऐक्यबद्धता एवं सामूहिक प्रयासजस्ता सामाजिक उद्यमिताका सर्वमान्य सिद्धान्त अपनाउँदै सबभन्दा टड्कारो समस्याको समाधान खोज्छन् । समस्या पुनरावृत्ति भइरहने प्रकृतिको हो भने दिगो प्रयासको संस्थाकरण गरिन्छ । व्यावसायिक जस्तै सामाजिक उद्यमशीलताको इतिहास पनि धेरै पुरानो हो । तर आधुनिक एवं दिगो किसिमले पथप्रदर्शक नवप्रवर्तनद्वारा सामाजिक परिवर्तन ल्याउन सकिने अवधारणालाई संस्थाकरण गर्नेहरूमा अशोक भनिने अमेरिकी नागरिक संस्थाका संस्थापक एवं प्रमुख कार्यकारी अधिकृत बिल ड्रेटनको नाम अगाडि आउँछ । विगतमा भरतदत्त कोइरालादेखि राजेन्द्र दाहाल एवं डिल्ली चौधरीदेखि महावीर पुनसम्म उनको अन्तर्राष्ट्रिय अशोक अभियानसँग जोडिएको अभिलेख छ । राजनीतिक उद्यमका लागि भने व्यावसायिक उद्यमीको बुद्धि र सामाजिक उद्यमीको विवेक सँगसँगै कलाकारको कल्पनाशीलता पनि चाहिन्छ । सङ्गृहीत ज्ञानका आधारमा बुद्धिले समाधान सुझाउँछ । सार्वजनिक हितको कसीमा खरो उत्रिएको किफायती उपायलाई विवेकशील व्यक्तिले सहजै अंगीकार गर्छन् । सन् १९६० को दशकमा समाजशास्त्री बेलले उत्तरऔद्योगिक समाजका यथार्थर् औंल्याएका थिए । समसामयिक विश्वमा विघटनकारी प्रवृत्तिहरू (डिस्रप्टिभ ट्रेन्ड्स) त्यसभन्दा धेरै शक्तिशाली भइसकेका छन् । दुनियाँका धेरैजसो देश बहुराष्ट्रिय हुँदै गएकाले राष्ट्रियताको पुनःपरिभाषा जरुरी भइसकेको छ । बेनेडिक्ट एन्डरसनको परिकल्पित समुदाय (इमेजिन्ड कम्युनिटी) अवधारणाले आफ्ना लाई जोड्ने सँगसँगै अरू सँगको अलगावलाई पनि इंगित गर्छ । मुद्रित भाषाबाट वाचन प्रथातिर उन्मुख समुदायलाई दूरस्थ राष्ट्रवादले उद्वेलित गर्न थालेको छ । (अ) सामाजिक सञ्जालले विस्तारित गरेको अभिव्यक्ति स्वतन्त्रतालाई चिनियाँहरूको अभेद्य अग्नि पर्खाल (फायरवाल) बाहेक अरू कसैले रोक्न सकेका छैनन् । जलवायु परिवर्तनका जोखिम, महाव्याधिको डर एवं निमेषभरमा एउटा सार्वभौम देशबाट कुनै करमुक्त आश्रय (ट्याक्स हेभेन) तिर पुँजी पलायन हुन सक्ने अवस्थाले गर्दा औपचारिक सरकारहरू निरीह देखिन्छन् ।भाडाका लडाकुलाई नैतिकताको कुनै नियमले बाँध्न सक्दैन । अनिश्चितता एवं अस्थिरताबाट आतंकित मतदाताहरू धर्म, धन वा राष्ट्रवादको इन्धनले चलाउने नवफाँसीवादको शरण पर्न थालेका छन् । संयमित उपयोगबाट अनियन्त्रित उपभोग र संगठित परिश्रमबाट अनुबन्धित श्रममा आधारित विप्रेषणतिर मोडिएको अर्थतन्त्रमा कस्तो खाले राजनीतिक स्टार्टअप टिक्न सक्छ ? कुरा फेरि उही आलिसान होटलमा आयोजित बिहे भोजको गन्थनका क्रममा उठेको अर्को एउटा प्रश्न हैन, कहिलेसम्म यस्तै चल्छ ? उत्तर न्युटनको जडताको नियममा अन्तर्निहित छ बाह्य बल नलागेसम्म गतिमान वस्तु गतिमान र स्थिर वस्तु स्थिर नै रहिरहन्छ । देशभित्र र बाहिर रहेका श्रमजीवीलाई अन्तर्राष्ट्रिय मजदुर दिवसको हार्दिक शुभकामना । कुनै दिन तिनको हित हेर्ने राजनीतिक दल पक्कै उदाउनेछ ।"
स्वतन्त्र दलित सामाजिक आन्दोलनको आवश्यकता,"अबको बाटोनेपालको दलित सामाजिक आन्दोलनले आम दलित समुदायलाई अवैज्ञानिक छुवाछूत प्रथा र बहुआयामिक विभेदबाट मुक्ति दिलाउने सन्दर्भमा केही कार्यभार पूरा गर्नुपर्ने देखिन्छ । पहिलो, संविधानको पूर्ण कार्यान्वयनका निम्ति आन्दोलनमार्फत दबाब सिर्जना गर्नु अहिलेको प्रमुख दायित्व हो । त्यसका निम्ति दीर्घकालीन रूपमा राजनीतिक शक्ति निर्माण गर्ने लक्ष्यका साथ स्वतन्त्र दलित संगठनको निर्माण गरेर आन्दोलन सञ्चालन गर्नुपर्छ । तत्काल त्यस्तो अवस्था सम्भव नहुँदा संयुक्त मोर्चा निर्माण गरी संविधानको अक्षरशः कार्यान्वयन गर्न राज्य राजनीतिक दललाई बाध्य बनाइनु नै अहिलेको मूल जिम्मेवारी हो । दोस्रो, अन्तर्राष्ट्रिय र राष्ट्रिय स्तरमा भएका दलित र अन्य सामाजिक आन्दोलनको गहिरो समीक्षा गरी दलित सामाजिक आन्दोलनको स्पष्ट वैचारिक दृष्टिकोण निर्माण गरिनुपर्छ । सामन्तवादको अभिन्न अंग मानिने जात प्रथागत सामाजिक संरचना भूमण्डलीकृत पुँजीवादमा पनि शक्तिशाली स्वरूपमा रहेकोले विषयलाई गम्भीरतापूर्वक विश्लेषण गरिनुपर्छ । तेस्रो, मार्क्सवादी र प्रजातान्त्रिक दुवै राजनीतिक शक्तिहरूले दलित समुदायको छुवाछूतको अन्त्य र मुक्तिको एजेन्डाप्रति मुखले रामराम बगलीमा छुराको व्यवहार गरिआएका छन् । त्यसकारण, दलित मुक्तिको वैचारिक अवधारणा निर्माण गर्दा दलहरूको विकल्पमा दलित आन्दोलन स्वयंलाई सबल राष्ट्रिय शक्तिका रूपमा विकास गरी स्पष्ट सैद्धान्तिक, वैचारिक र संगठनात्मक कार्यदिशा निर्माण गर्नुपर्छ । चौथो, नेपाली कांग्रेसले बोकेको प्रजातान्त्रिक समाजवादको मार्गबाट दलित मुक्ति पूर्णतः असम्भव देखिएको र मार्क्सवादी विचारधारालाई कम्युनिस्ट भनिएका राजनीतिक शक्तिहरूले विकृत बनाएको देखिन्छ । यस अवस्थामा, उनीहरूले बोक्ने राजनीतिक विचारधारा र उनीहरूकै नेतृत्वमा दलित मुक्तिको परिकल्पना गर्नु काल्पनिकतामा रमाउनु मात्रै हुन्छ । तसर्थ, स्वयं दलितले निर्माण गर्ने सांगठनिक शक्तिमार्फत समानता, सामाजिक न्याय र समतामूलक समाजवादको लक्ष्यसहितको वैचारिकी विकास गर्नुपर्ने हुन्छ । पाँचौं, सबल र स्वतन्त्र दलित संगठनको निर्माण, छुवाछूत प्रथाको समूल अन्त्य, आर्थिक समानता र अग्राधिकार सहितको समानुपातिक समावेशिताको विषयलाई वैचारिक कार्ययोजनाको केन्द्रमा राख्नुपर्छ । राजनीतिक दल त्याग गरेर स्वतन्त्र र सबल दलित संगठन निर्माण गर्न लामो समय लाग्ने हुँदा बीचको अवधिमा संयुक्त मोर्चामार्फत दलहरूको दबाबबिना स्वतन्त्र दलित आन्दोलनलाई सशक्त रूपमा निरन्तर अघि बढाइनु श्रेयष्कर हुनेछ । छैटौं, दलित अन्तर्घुलनको प्रक्रियालाई अभियानकै रूपमा अघि बढाउने र गरिबी एवं भूमिहीनताको विषयलाई आन्दोलनको केन्द्रमा राख्नुपर्छ । दलित आन्दोलनले आवश्यकता र औचित्यताका आधारमा अन्य सीमान्तकृत समुदाय र शक्तिसँग सहकार्य गर्ने नीति लिइनुपर्छ । अन्त्यमा, माथि उल्लिखित विभिन्न कारणले संकटग्रस्त अवस्थामा पुगेको दलित सामाजिक आन्दोलनलाई कसैगरी पुनःस्थापित गर्न आवश्यक छ । बलशाली र हस्तक्षेपकारी स्वतन्त्र दलित आन्दोलनबाटै जातीय विभेदले आक्रान्त र बहुआयामिक शोषणमा परेका आमदलित समुदायको मुक्ति पूर्णतः सम्भव छ ।"
'खामोसीकी मनीषा २८ वर्षपछि हिरामन्डीमा,"(काठमाडौं) यतिबेला अभिनेत्री मनीषा कोइराला साह्रै खुसी छन् । उत्तिकै उत्साहित पनि छिन् । उनी अभिनीत सिरिज हिरामन्डी ः द डाइमन्ड बजार आज (मे १) देखि रिलिज भएको छ । यसलाई नेटफ्लिक्समा हेर्न सकिन्छ । यसबाट चर्चित निर्देशक सञ्जयलीला भन्साली पनि ओटीटीमा डेब्यु गरेका छन् । भारतीय मिडियामा यो सिरिजबारे चारैतर्फ चर्चा छ । मनीषा स्वयंले पनि अलिकति धेरै नै भावुक भएर अन्तर्वार्ता पनि दिइरहेकी छन् । सबैलाई थाहा छ, भन्सालीको बलिउडमा छुट्टै छाप र प्रभाव दुवै छ ।सबैभन्दा पहिले भन्सालीसँग काम गर्न पाएकैमा मनीषा खुसी छिन् । उनीहरू दुई जनाले केही खासखास फिल्ममा सँगै काम पनि गरेका छन् । जस्तो, १९४२ ः ए लभ स्टोरी र खामोसी ः द म्युजिकल । त्यसमध्ये खामोसीमा त भन्साली आफैं निर्देशक थिए । यो फिल्म आफैंमा सफल रह्यो । आलोचकले पनि यसलाई मन पाएका थिए । अनि यसमा मनीषाको अभिनयलाई पनि रुचाइएको थियो । सन् १९९६ मा खामोसी रिलिज भएको थियो, अब त यो पनि २८ वर्ष पुरानो कुरा भयो ।त्यही बेलादेखि मनीषाको मनमा एउटा कुरा थियो, फेरि दोहोर्याएर भन्सालीसँग काम गर्ने । तर यो पूरा भयो, धेरै पछि, सन् २०२४ मा आएर । अनुहारभरि हाँसो सजाएर मनीषाले भनेकी छन्, फेरि अर्को काम सँगसँगै गर्न २८ वर्ष नलगाऔं है भन्साली । हिरामन्डीमा उनले कसरी अवसर पाइन् त ? उनले आफैं सुनाएअनुसार, जति बेला भन्सालीले यसबारे कुराकानी गर्न चाहे, त्यतिबेला मनीषा काठमाडौंमा थिइन् । बगैंचातिर आफूलाई व्यस्त राखिरहेको बेला थियो ।तर जतिबेला भन्सालीको प्रस्ताव सुने, दंग परिन् । उनको प्रगति देखेर मनीषा आफैं खुसी थिइन् । खामोसी बनाएका भन्साली र अहिलेका तिनै भन्सालीमा धेरै फरक छ । यसमा उनको करियरको ग्राफले माथि मात्र चढ्न जानेको छ । मनीषा आफैं पनि अब त्यस्ती रहिनन्, जस्तो खामोसीको बेला थिइन् । खासमा यति धेरै समयपछि यति राम्रो सिरिजमा उत्तिकै राम्रो निर्देशकसँग काम गर्न पाएकोमा मनीषालाई अत्यधिक खुसी लागेको हो ।उनले साँच्चै भावुक भएर भनेकी छन्, मलाई क्यान्सरले छोएको थियो । त्यो पनि चौथो स्टेज पुगिसकेको थियो । तर म अझै ज्युँदै छु । मेरा लागि त यो दोस्रो जीवन जस्तै हो । मलाई आफू बाँच्ने हो अथवा होइन, थाहा थिएन । न त कति समय बाँच्ने थाहा थियो । अहिले मैले हिरामन्डी जस्तो सिरिजमा काम गर्ने मौका पाएकी छु । उत्तिकै महत्त्वपूर्ण भूमिका पाएको छु । यो त कोही पनि अभिनेताका लागि दोस्रो जीवन हो जस्तै लाग्छ ।यसपल्ट हिरामन्डीमा मनीषा खेल्न लागेको भूमिका भने मल्लिका जान को हो । यो सिरिजमा उनी मात्र छैनन्, अरू धेरै भूमिमा अरू धेरै अनिनेता अभिनेत्री छन् । जस्तो, सोनाक्षी सिन्हा, सन्जिदा सेख, ऋचा चढ्ढा, अदीति राव हैदरी । मनीषा भन्छिन्, कलाकारका रूपमा सबैलाई राम्रो पटकथामा काम गर्ने इच्छा हुन्छ । हामीलाई राम्रो भूमिका र पटकथा मात्र होइन, उत्तिकै राम्रा फिल्ममेकरको मूल्य थाहा छ । भन्साली केही राम्रो गर्न कहिल्यै सम्झौता गर्ने खालका होइनन् ।हिरामन्डीसँगै अभिनेता फरदिन खानले पनि पुनरागमन रच्दै छन्, त्यो पनि १४ वर्ष लामो समयपछि । फरदीप आफैं पनि भावुक हुने भए नै । यी पछिल्ला १४ वर्षमा फरदिनका जीवनमा धेरैथोक भयो । बलिउडबाटै उनै पूरापूर हराएको स्थितिमा पुगेका थिए । उनलाई धेरैले सम्झन पनि छाडेका थिए । हिरामन्डीमा उनी वाली मोहम्मद को भूमिका हुनेछन् । यति धेरै लामो समयपछि पुनरागमन गर्नका लागि यो भूमिका मेरो उमेरको आधारमा पनि सही हो ।हिरामन्डीसँग जोडिएका अनेक कथा छन् । ती त्यसै पनि दोहोर्याएर सुनिने हुन्छ । अझ यसैबारे सिरिज आउने भएपछि चर्चा चुलिने भयो नै । यो सिरिजलाई पछ्याउने हो भने यसको इतिहास अलिकति भए पनि बुझ्न भने आवश्यक हुन्छ । सिरिजको फर्स्ट लुक जारी भइसकेको स्थितिमा धेरैले हिरामन्डीबारे बुझ्न पनि खोजेका छन् । यसका लागि हामी भौगोलिक रूपमा पाकिस्तानको लाहोर जानु पर्ने हुन्छ । अनि समयको आधारमा मुगलकालतिर पनि फर्किनुपर्ने हुन्छ ।खासमा हिरामन्डी लाहोरमा रहेको रेडलाइट एरिया हो । कुनै समय यसलाई शाही मोहल्ला पनि भनिन्थ्यो । जति बेला भारत र पाकिस्तान टुक्रिएका थिएनन्, त्यति बेला यो खुबै चर्चित थियो । भनिन्छ, त्यहाँको कोठामा माया प्रेम मात्रै साटिन्न । त्यहाँ राजनीति पनि हुन्छ । राजनीति भनेपछि धोका हुने भयो नै । मुगलकालमा यहाँ टाढाटाढा देशबाट पनि महिला ल्याइन्थ्यो । त्यहाँ संगीत र नृत्य प्रस्तुत हुन्थ्यो । यो संस्कृतिकै एक भाग जस्तै थियो ।त्यहाँ नामी राजामहाराजा पुग्थे । समयसँगै हिरामन्डी त्यस्तो रहेन । मुगलकाल समाप्त भएसँगै त्यहाँ ब्रिटिस राज सुरु भयो । हिरामन्डीले त्यसको वास्तविक परिचय र चमक गुमायो । इतिहासले के भन्छ भने त्यो समय मन्त्री रहेका हिरासिंह डोगराबाटै यो ठाउँको नाम जुरेको थियो । उनी सिख राजा रणजित सिंहका मन्त्री थिए । यी मन्त्रीले अन्न राख्ने मन्डी बनाएका थिए । त्यसैले यसको नामै हिरामन्डी भयो । अचेल सूर्य ढल्यो कि यो रेडलाइट एरियाका रूपमा बदनाम हुन्छ ।"
नेपालबंगलादेश आर्ट फेस्टिभल अर्को साता,"काठमाडौं (कास) नेपालस्थित बंगलादेश दूतावासले आर्ट बंगला फाउन्डेसन ढाका र सिद्धार्थ आर्ट ग्यालेरी काठमाडौंको सहकार्यमा आर्ट फेस्टिभल गर्ने भएको छ । फेस्टिभल मे ६ देखि १० सम्म काठमाडौंमा हुनेछ । फ्रम माउन्टेन्स टु द डेल्टा को नारासहित आयोजना हुने फेस्टिभलमा नेपालका ४ र बंगलादेशका ६ कलाकारले सहभागिता जनाउने छन् । नेपालस्थित बंगलादेशी दूतावासले दुई मुलुकबीच सामाजिक, संस्कृति र सभ्यताको अद्वितीय सम्बन्ध रहेको उल्लेख गर्दै फेस्टिभलले त्यसलाई फरक उचाइमा पुर्याउने जनाएको छ । साथै, फेस्टिभलका दौरान सांगीतिक कार्यक्रम तथा नेपाली र बंगला नयाँ वर्षको समेत स्वागत गर्ने कार्यक्रम रहेको छ ।"
उद्योगनिर्माण ऋणात्मक र व्यापार नबढ्दाखुम्चियो आर्थिक वृद्धिदर,"(काठमाडौं) उद्योग र निर्माण क्षेत्रमा ऋणात्मक वृद्धि हुनुका साथै थोक तथा खुद्रा व्यापार क्षेत्रको विस्तार सीमान्त हुँदा चालु आर्थिक वर्ष पनि नेपालको आर्थिक वृद्धिदर लक्ष्यभन्दा निकै कम हुने भएको छ । राष्ट्रिय तथ्यांक कार्यालयले मंगलबार सार्वजनिक गरेको वार्षिक राष्ट्रिय लेखा अनुमान प्रतिवेदनले आर्थिक वर्ष ०८०८१ मा आधारभूत मूल्यमा मुलुकको आर्थिक वृद्धिदर ३५४ प्रतिशत हुने प्रारम्भिक अनुमान गरेको छ । यो दातृ निकाय विश्व बैंक, एसियाली विकास बैंकलगायतले प्रक्षेपण गरेभन्दा केही बढी र सरकारको वार्षिक लक्ष्यभन्दा कम हो । सन् २०२४ का लागि विश्व बैंकले ३३ र एडीबीले ३६ प्रतिशत आर्थिक वृद्धि हुने प्रक्षेपण गरिसकेका छन् । चालु आर्थिक वर्षमा सरकारले ६ प्रतिशत आर्थिक वृद्धिको लक्ष्य तय गरेको थियो । गत आर्थिक वर्ष आधारभूत मूल्यमा २३१ प्रतिशत आर्थिक वृद्धिदर रहेको संशोधित कार्यालयको अनुमान छ । चालु आर्थिक वर्षको ९ महिना (गत चैत) सम्मको वास्तविक तथ्यांक र आगामी तीन महिना (वैशाखदेखि असारसम्म) को अनुमानित तथ्यांकका आधारमा कार्यालयले राष्ट्रिय लेखा तथ्यांक सार्वजनिक गरेको हो ।उपभोक्ता मूल्यमा भने यस वर्ष नेपालको आर्थिक वृद्धिदर ३८७ प्रतिशत हुने देखिएको छ । उपभोक्ताको मूल्यमा गत आर्थिक वर्ष ०७९८० मा आर्थिक वृद्धिदर १९५ प्रतिशत हुने कार्यालयको संशोधित अनुमान छ । आधारभूत मूल्यमा कर र अनुदान समावेश गरेपछि उपभोक्ता मूल्य आउँछ । यसकारण आधारभूत मूल्यको तुलनामा उपभोक्ता मूल्यमा गणना गरिएको आर्थिक वृद्धिदर बढी हुने गर्छ । तर गत वर्ष लक्ष्यको तुलनामा राजस्व संकलन झन्डै १८ प्रतिशतले घटेकाले आधारभूत मूल्यमा गणना गरिएको आर्थिक वृद्धिदर उपभोक्ता मूल्यमा गणना गरिएको भन्दा बढी देखिएको थियो । तर यस वर्षदेखि भने पुरानै अवस्था देखिन्छ ।निर्माण र उत्पादनमूलक क्षेत्रको वृद्धिदर ऋणात्मक हुँदा सरकारको लक्ष्यभन्दा कम मात्र आर्थिक वृद्धिदर प्राप्त हुने देखिएको राष्ट्रिय तंथ्याक कार्यालयका उपप्रमुख तथ्यांक अधिकारी एवं प्रवक्ता हेमराज रेग्मीले बताए । पर्यटक आवागमनमा भएको वृद्धिका कारण आवास तथा भोजन सेवाको वृद्धिदर निकै राम्रो छ । विद्युत् आपूर्ति राम्रो भएको र यातायात तथा भण्डारणमा पनि सुधार देखिएको छ, उनले भने, यी क्षेत्रको वृद्धिदर दोहोरो अंकको भए पनि निर्माण र उत्पादनमूलक क्षेत्रको वृद्धिदर ऋणात्मक रहेको र थोक तथा खुद्रा व्यापार क्षेत्र स्थिर रहँदा लक्ष्यअनुसार आर्थिक वृद्धि हुन सकेन । ऋणात्मक रहेको दुई र स्थिर रहेको एक क्षेत्रबाट मात्र जीडीपीमा करिब २५ प्रतिशत योगदान रहन्छ । ती क्षेत्रमा समस्या ह्ुँदा आर्थिक वृद्धिदर चार प्रतिशतभन्दा कम हुने अनुमान भएको रेग्मीले बताए ।चालु आर्थिक वर्ष ०८०८१ मा कृषि क्षेत्रको ३०५ र गैरकृषि क्षेत्रको ३७५ प्रतिशत वृद्धिदर हुने कार्यालयको प्रारम्भिक अनुमान छ । गत आर्थिक वर्षमा कृषि क्षेत्रको वृद्धिदर २७६ र गैरकृषि क्षेत्रको वृद्धिदर २१३ प्रतिशत रहने संशोधित अनुमान छ । धानलगायत बर्खे बालीको उत्पादनमा भएको वृद्धि दलहन, तरकारी तथा नगदे बालीमा भएको वृद्धि तथा पशुपन्छीजन्य उत्पादन (दूध, अन्डा, माछा तथा मासु) मा भएको वृद्धिले यस क्षेत्रको मूल्य अभिवृद्धिमा सुधार हुने प्रारम्भिक अनुमान छ ।राष्ट्रिय र अन्तर्राष्ट्रिय परिस्थिति अनुकूल नरहेको तथा आन्तरिक अर्थतन्त्र शिथिल रहेका बेला राष्ट्रिय तथ्यांक कार्यालयले सार्वजनिक गरेको आर्थिक वृद्धिदरको तथ्यांक यथार्थपरक रहेको अर्थविद् एवं नेपाल राष्ट्र बैंकका पूर्वकार्यकारी निर्देशक नरबहादुर थापाले बताए । यद्यपि हाम्रो जस्तो मुलुकमा ५ प्रतिशतभन्दा कमको आर्थिक वृद्धि प्रभावकारी हुँदैन । यो देखाउनका लागि मात्र हो, उनले भने, पर्यटन सेवा, होटल तथा आवास, विद्युत् आपूर्तिलगायत क्षेत्रको विस्तार राम्रो हुँदा यत्तिको वृद्धिदर देखिएको छ । तर अर्थतन्त्रका महत्त्वपूर्ण क्षेत्र निर्माण, म्यानुफ्याक्चरिङको वृद्धि ऋणात्मक छ भने व्यापारको स्थिर छ । कार्यालयका अनुसार यस वर्ष विद्युत् तथा ग्यास क्षेत्रको वृद्धिदर १७४४ प्रतिशत हुने देखिएको छ । केही विद्युत् परियोजनाको उत्पादन थप भएसँगै चालु आर्थिक वर्षमा यस क्षेत्रको मूल्य अभिवृद्धि उल्लेख्य रूपमा वृद्धि हुने कार्यालयको अनुमान छ । आर्थिक वर्ष ०७९८० मा यस क्षेत्रको वृद्धिदर १९८९ प्रतिशत रहने संशोधित अनुमान छ । चालु आर्थिक वर्षमा यातायात तथा भण्डारण क्षेत्रको कुल मूल्य अभिवृद्धि वृद्धिदर ११८९ प्रतिशत हुने अनुमान छ । गत आर्थिक वर्षको तुलनामा सवारी साधनको आयातमा भएको वृद्धि, पर्यटकको आवागमनमा भएको वृद्धि जस्ता कारणले चालु आर्थिक वर्षमा यस क्षेत्रको मूल्य अभिवृद्धि सुधार हुने कार्यालयले अनुमान गरेको हो । गत आर्थिक वर्ष ०७९८० मा यस क्षेत्रको वृद्धिदर १४५ प्रतिशत रहने संशोधित अनुमान छ । आवास तथा भोजन सेवा क्षेत्रको वृद्धिदर २१८४ प्रतिशत हुने अनुमान पनि कार्यालयको छ । विदेशी पर्यटकको आवागमनमा भएको वृद्धि, आन्तरिक पर्यटनमा भएको वृद्धि जस्ता कारणले चालु आर्थिक वर्षमा यस क्षेत्रको मूल्य अभिवृद्धिमा उल्लेख्य सुधार हुने अनुमान गरिएको हो । यस वर्ष भने निर्माण क्षेत्रको वृद्धि वृद्धिदर २०७ प्रतिशतले ऋणात्मक हुने देखिएको छ । निर्माण सामग्रीको आयातमा आएको कमी, निर्माण सामग्रीको स्वदेशी उत्पादनमा भएको कमी जस्ता कारणले चालु आर्थिक वर्षमा यस क्षेत्रको मूल्य अभिवृद्धिमा संकुचन हुने अनुमान गरिएको हो, प्रतिवेदनले भनेको छ, गत आर्थिक वर्षमा यस क्षेत्रको वृद्धिदर ११० प्रतिशतले ऋणात्मक रहने संशोधित अनुमान छ ।चालु आर्थिक वर्षमा उद्योग क्षेत्रको वृद्धिदर १६० प्रतिशतले ऋणात्मक हुने देखिन्छ । निर्माण तथा व्यापार क्षेत्रमा सुधार हुन नसक्दा वस्तु तथा सेवाको समग्र मागमा कमी आएका कारण उत्पादनमूलक उद्योगले पूर्ण क्षमतामा उत्पादन गर्न नसकेकाले यो क्षेत्रको वृद्धिदर ऋणात्मक हुने कार्यालयले प्रस्ट्याएको छ । अनुमान पछिल्लो समयमा अर्थतन्त्रमा सिर्जित विभिन्न प्रतिकुल कारणले विश्वव्यापी रूपमा नै अर्थतन्त्रमा उल्लेख्य सुधार आउन नसकेको अवस्थामा नेपालका उद्योगहरूको उत्पादनमा समेत संकुचन देखापर्ने अनुमान गरिएको हो, प्रतिवेदनमा भनिएको छ । थोक तथा खुद्रा व्यापार खासगरी गाडी तथा मोटरसाइकल मर्मत सेवा क्षेत्रको वृद्धि स्थिर (०१६ प्रतिशत) देखिएको छ । चालु आर्थिक वर्षमा व्यापारजन्य वस्तुको आयात तथा आन्तरिक उत्पादनमा आएको गिरावटले यस क्षेत्रको मूल्य अभिवृद्धि नगण्य रूपमा मात्र वृद्धि हुने अनुमान गरिएको हो, प्रतिवेदनमा भनिएको छ । चालु आर्थिक वर्षमा अर्थतन्त्रको आकार कुल गार्हस्थ्य उत्पादन (जीडीपी) ५७ खर्ब ४ अर्ब पुग्ने प्रारम्भिक अनुमान छ । गत आर्थिक वर्ष ०७९८० मा अर्थतन्त्रको आकार ५३ खर्ब ४८ अर्ब रहने संशोधित अनुमान छ । चालु आर्थिक वर्षमा नेपालीको प्रतिव्यक्ति कुल राष्ट्रिय आय १ हजार ४ सय ५६ अमेरिकी डलर पुगेको छ । नेपाली रुपैयाँमा यो १ लाख ९४ हजार ८ सय २९ रुपैयाँ बराबर हो । गत वर्ष यस्तो आय प्रतिव्यक्ति १ हजार ३ सय ९९ अमेरिकी डलर थियो । गत आर्थिक वर्ष ०७९८० मा प्रतिव्यक्ति कुल राष्ट्रिय आय १ हजार ४ सय ५ अमेरिकी डलर रहने संशोधित अनुमान छ । यस वर्ष कुल जीडीपीको अन्तिम उपभोग खर्च ९२३८ प्रतिशत हुने कार्यालयको अनुमान छ । गत आर्थिक वर्ष ९२५९ प्रतिशत खर्च भएको संशोधित अनुमान छ । यसैगरी चालु आर्थिक वर्षमा जीडीपीको ३६१५ प्रतिशत कुल राष्ट्रिय बचत हुने देखिएको छ । गत आर्थिक वर्ष जीडीपीको ३३७९ प्रतिशत कुल राष्ट्रिय बचत हुने संशोधित अनुमान छ ।"
जाइकाको सहुलियतपूर्ण ऋणमा बनाइने,"(काठमाडौं) जापान अन्तर्राष्ट्रिय सहयोग नियोग (जाइका) ले सहुलियतपूर्ण ऋण सहयोगमा तीनकुनेकोटेश्वरजडीबुटी खण्डमा फ्लाइओभर र सुरुङ निर्माण गरिने भएको छ । यस क्षेत्रमा ट्राफिक जाम धेरै हुने हुँदा विकल्पमा फ्लाइओभर र सुरुङ बनाउन लागिएको हो । यी संरचना निर्माणका लागि जाइकाले पूर्वसम्भाव्यता अध्ययन गरिसकेको छ । केही समयभित्रै जाइका र नेपाल सरकारबीच सम्झौता गर्ने तयारी रहेको सडक विभागले जनाएको छ । ऋण सम्झौता भएपछि यसको विस्तृत परियोजना रिपोर्ट (डीपीआर) तयार पारिने सडक विभागको विकास सहायता कार्यान्वयन महाशाखा प्रमुख विजय जैसीले बताए । यस खण्डमा गुड्ने सवारी साधनको चाप धेरै छ, जैसीले भने, त्यसलाई व्यवस्थापन गर्न फ्लाइओभर र सुरुङ बनाउन लागिएको हो । पूर्वसम्भाव्यता अध्ययनअनुसार तीनकुनेबाट मुनिभैरव मन्दिर नजिकसम्म ६ सय ६५ मिटर लामो फ्लाइओभर निर्माण गरिनेछ । मुनिभैरव मन्दिर नजिकैबाट त्रिभुवन अन्तर्राष्ट्रिय विमानस्थल मुनिबाट जडीबुटी निस्कने गरी ६ सय १० मिटर दूरीको सुरुङ निर्माण हुनेछ । त्यहाँबाट मनोहरा खोलामा निर्माण भएको नयाँ पुलसम्म जोड्ने गरी करिब २ सय ३८ मिटर लामो फ्लाइओभर निर्माण गरिनेछ । विमानस्थलमुनिबाट सुरुङ बनाउन दिने विषयमा नेपाल नागरिक उड्डयन प्राधिकरण सकारात्मक देखिएकाले अहिलेसम्म कुनै समस्या नभएको प्रमुख जैसीले बताए । मुनिभैरवको मन्दिर सुरुङ निर्माणस्थलबाट केही माथि सारिनेछ । जाइकाले निर्माणमा ऋण सहयोग गर्छु भनिसकेको छ, औपचारिक रूपमा सम्झौता हुन मात्र बाँकी छ, जैसीले भने, यही आर्थिक वर्षभित्र ऋण सम्झौता भए आगामी आर्थिक वर्षमा डिजाइनको काम थालिनेछ । डीपीआर गरेपछि लागत र दूरी यकिन हुने उनको भनाइ छ । उपत्यकामा मात्र चल्ने सवारीसाधन नभई यो खण्ड भएर पूर्वका लागि लामा दूरीका सवारीसाधन पनि छुट्ने गरेका छन्, उनले भने, त्यहीअनुसार सुरुङ र फ्लाइओभर चार लेनको बनाइनेछ । पूर्वसम्भाव्यता अध्ययन करिब ६ महिनाअघि सकिएको उनले बताए । आयोजना निर्माण अवधि ६ वर्षको हुनेछ । नागरिक उड्डयनले दिएको समय तालिकाअनुसार निर्माणको काम हुनेछ । अहिलेसम्म प्राधिकरणले भनेअनुसार विमानस्थलमुनि सुरुङ निर्माणको काम राति १ बजेबाट बिहान ५ बजेसम्म मात्र हुनेछ, उनले भने, रातिमा काम गर्नुपर्ने भएकाले लागत र समय दुवै बढी लाग्ने देखिएको हो । पूर्वसम्भाव्यता अध्ययन गर्न जाइकालाई करिब डेढ वर्ष लागेको थियो । यस खण्डमा फ्लाइओभर र सुरुङ निर्माण गर्ने चर्चा धेरै भए पनि अहिले यसलाई निर्माणमा लैजाने गरी काम भइरहेको प्रमुख जैसीको भनाइ छ । सातदोबाटो र एकान्तकुनामा अन्डरपास निर्माणको ठेक्का भएन सरकारले आर्थिक वर्ष ०७९८० को बजेट वक्तव्यमा उपत्यकाको ग्वार्को, सातदोबाटो र एकान्तकुनामा फ्लाइओभर निर्माण गर्ने भनेको थियो । अहिलेसम्म ग्वार्कोबाहेक अन्यत्र काम सुरु हुन सकेको छैन । ग्वार्कोमा फ्लाइओभर निर्माण जारी छ । सातदोबाटो र एकान्तकुनामा कलंकीको जस्तै अन्डरपास निर्माण गर्ने भन्दै अध्ययनको काम सकिसकेको छ । अध्ययनअनुसार सातदोबाटोमा बन्ने अन्डरपासको दूरी ५४०७८ मिटर हुनेछ । अहिले अध्ययनमा कलंकीको जस्तै अन्डरपास निर्माण गर्ने उल्लेख भएको सडक विभागअन्तर्गत गुणस्तर, अनुसन्धान तथा विकास केन्द्रले जनायो । अध्ययनअनुसार यसको निर्माण लागत ७२ करोड रुपैयाँ हुनेछ, जुन अन्डरपास चार लेनको हुनेछ । एकान्तकुनामा पनि अन्डरपास नै निर्माण गर्ने गरी अध्ययन गरिएको छ । यसको दूरी ३ सय मिटर हुनेछ । निर्माणमा ५० करोड लागत लाग्ने अध्ययनमा उल्लेख छ । यी दुवै अन्डरपासको ठेक्का इन्जिनियरिङ प्रोक्योरमेन्ट एन्ड कन्स्ट्रक्सन (ईपीसी) मोडलअन्तर्गत गरिने गुणस्तर, अनुसन्धान तथा विकास केन्द्रका निर्देशक नरेशमान शाक्यले बताए । निर्माणमा जान सकिने गरी दुवै खण्डको अध्ययन पूरा गरिएको हो । यो खण्डमा सवारी चाप धेरै हुने भएकाले ट्राफिक जाम कम गराउन भन्दै विकल्पका रूपमा अन्डरपास निर्माण गर्न लागिएको उनको भनाइ छ । नेपाल सरकारले बनाउने भएकाले स्रोत सुनिश्चितताका लागि भौतिक पूर्वाधार तथा यातायात मन्त्रालयमार्फत अर्थ मन्त्रालय पठाए पनि अहिलेसम्म स्रोत सुनिश्चितता भएको छैन । नयाँ बानेश्वरको अन्डरपासको पूर्वसम्भाव्यता अध्ययनको काम सकिए पनि फाइनल रिपोर्ट तयार भइसकेको छैन । कलंकीको जस्तै बिजुलीबजारबाट संसद् भवन अगाडिसम्म अन्डरपास बनाउने गरी अध्ययन भए पनि यसमा थप काम अघि बढ्न सकेको छैन ।"
दोहोरो कर मुक्ति सम्झौता गर्न बेलायतको आग्रह,"(काठमाडौं) बेलायतले नेपालसँग दोहोरो कर मुक्ति सम्झौता गर्न आग्रह गरेको छ । तेस्रो अन्तर्राष्ट्रिय लगानी सम्मेलनमा सहभागी हुन आएका बेलायतका दुई उच्च पदाधिकारीले दोहोरो कर मुक्ति सम्झौताले नेपालमा बेलायती लगानी आकर्षित हुन सहयोग पुग्ने प्रस्ट्याएका हुन् । बेलायती राजाका दक्षिण एसियाका लागि व्यापार आयुक्त हर्जिन्दर काङ र बेलायतको फरेन, कमनवेल्थ एन्ड डेभलपमेन्ट अफिस (एफसीडीओ) का क्षेत्रीय निर्देशक बेन मेलोरले बेलायती लगानी भित्र्याउन दुई महत्त्वपूर्ण सम्झौता हुनुपर्नेमा जोड दिए । ठूलो लगानी भित्र्याउन त्यहीअनुसारको वातावरण बन्न जरुरी छ, लगानी सम्मेलनमा आएका आयुक्त काङले प्रधानमन्त्री पुष्पकमल दाहाल र अर्थमन्त्री वर्षमान पुनलगायत नेपालका अन्य उच्च पदाधिकारीसँग भेटवार्ता गरेपछि पत्रकारहरूसँग भने, नेपाल र बेलायत सरकारबीच दोहोरो कर मुक्ति सम्झौता र द्विपक्षीय लगानी सम्झौता (बीआईए) भएका लगानीकर्ताहरूलाई नेपालमा लगानी गर्न उपयुक्त वातावरण सिर्जना हुन्छ । नेपालमा लगानी गर्न सहज वातावरण बनाउन नेपाल सरकारले कानुन र अध्यादेशद्वारा महत्त्वपूर्ण आर्थिक सुधार गरेको एफसीडीओका क्षेत्रीय निर्देशक मेलोरले उल्लेख गरे । नेपालले विदेशी लगानी भित्र्याउन गरिरहेको प्रयास सकारात्मक रहेको उनको भनाइ छ । नेपाल सरकारको प्रयासहरूको प्रशंसा गर्दछु र नेपाललाई आवश्यक लगानी सुरक्षित गर्न सुनिश्चित गर्न द्रुत कार्यान्वयनलाई प्रोत्साहन गर्दछु, उनले भने, त्यसका लागि दोहोरो कर मुक्ति सम्झौता र बीआईए गर्न आवश्यक छ । नेपालले हालसम्म १० मुलुकहरूसँग दोहोरो कर मुक्ति सम्झौता गरिसकेको छ । पछिल्लो पटक बंगलादेशसँग सन् २०१९ मा उक्त सम्झौता गरेको थियो । नेपालले पहिलो पटक नर्वेसँग सन् १९६६ उक्त सम्झौता गरेको हो । भारत, चीन, पाकिस्तान, श्रीलंका, कतार, दक्षिण कोरिया, मोरिसस, थाइल्यान्ड र अस्ट्रियासँग गरिसकेको छ । नेपाल र बेलायतबीच ७ वर्षअघि दोहोरो कर मुक्ति सम्झौता गर्ने भनेर अन्तिम तयारी गरिए पनि रोकिएको थियो । नेपालले अन्य मुलुकहरूसँग पनि उक्त सम्झौता गरेको छ । बेलायतसँग गर्दा दुवै मुलुकलाई फाइदा हुन्छ । नेपालमा बेलायतबाट लगानी आउने वातावरण पनि बन्छ, नेपालका लागि बेलायतका राजदूत रब फेनले भने । लगानी सम्मेलनमा सरकारले आफ्नो एजेन्डाहरूलाई निरन्तरता दिने देखिएकाले विदेशी लगानीकर्तालाई नेपालमा लगानी गर्ने बाटो खुलेको राजदूत फेनले प्रस्ट्याए । विदेशी समुदायले माग गरेअनुसार कानुन संशोधन भएका छन् । लगानी सम्मेलनमा सरकारी र विपक्षी दलका नेतासमेत मिलेर संयुक्त रूपमा नेपालमा लगानी गर्न आग्रह गरेका छन् । यसले अन्तर्राष्ट्रिय समुदायमा सकारात्मक सन्देश गएको छ, उनले भने । नेपालका प्रधानमन्त्री पुष्पकमल दाहालले नै आइतबार लगानी सम्मेलनको उद्घाटन समारोहमा सम्बोधन गर्दै विदेशी मुलुकहरूलाई नेपालमा द्विपक्षीय लगानी सम्झौता (बीआईए) गर्न आग्रह गरेका थिए । सरकारले गत चैतमा बीआईएको नमुना ढाँचा स्वीकृत गरेको छ । गत चैत २२ मा बसेको मन्त्रिपरिषद् बैठकले बीआईएको ढाँचा स्वीकृत गर्ने निर्णय गरेको हो । यही निर्णयका आधारमा आइतबार उद्योग वाणिज्य तथा आपूर्ति मन्त्रालयले उक्त ढाँचा प्रधानमन्त्रीको कार्यालयबाट प्रमाणीकरण गरिसकेको छ । यससँगै सरकारले हरेक राष्ट्रसँग द्विपक्षीय लगानी सम्झौता गर्न बाटो खुलेको छ । यसअघि द्विपक्षीय लगानी प्रवर्द्धन तथा संरक्षण सम्झौता (बिप्पा) नीति थियो । सोही नीतिका आधारमा नेपाल सरकारले भारतलगायत ६ वटा राष्ट्रसँग बिप्पा सम्झौता गरिसकेको छ । यद्यपि भारतसँगको बिप्पा सम्झौता कार्यान्वयनमा आएको छैन । बिप्पा सम्झौता राष्ट्रिय हितविपरीत वा त्यसमा राष्ट्रियका धेरै सवालमा चुकेको आरोप लागिरहेको बेला सरकारले त्यसलाई हटाएर बीआईए ल्याएको हो । नेपाल कम विकसित मुलुकबाट (एलडीसी) माथि उठ्न र युवा शक्तिलाई देशमै राख्न विकास एवं रोजगारी सिर्जना गर्न निजी क्षेत्रले मात्रै सक्ने एफसीडीओका क्षेत्रीय निर्देशक मेलोरको दाबी छ । स्वदेशी तथा विदेशी प्रत्यक्ष लगानी जुटाउने, पूर्वाधारको स्तरोन्नति, ऊर्जा उपयोग, ठूला व्यवसाय विस्तार र साना तथा मझौला उद्योग फस्टाउने बजार निर्माण गर्न लगानी सम्मेलनले बाटो देखाएको उनले उल्लेख गरे । लगानीका लागि दक्षिण एसियाका अन्य मुलुक बंगलादेश, श्रीलंकालगायत अन्य देशभन्दा नेपाल किन महत्त्वपूर्ण छ भन्ने सन्देश नेपालले अन्तर्राष्ट्रिय समुदायलाई दिन सक्नुपर्ने बेलायती राजाका दक्षिण एसियाका लागि व्यापार आयुक्त काङले बताए । एउटा विदेशी नेपालमै किन लगानी गर्न आउनुपर्यो ? किन अन्य देशमा नगएर नेपालमै आउनुपर्यो ? यसबारे नेपालले लगानीकर्तालाई प्रस्ट पार्नुपर्छ, उनले भने । नेपालमा पर्यटन, शिक्षा, प्राविधिक, अन्य औद्योगिकलगायत क्षेत्रमा लगानी गर्न सकिने उनको भनाइ छ ।"
नेपालको निजी क्षेत्रसँग साझेदारी बढाउँदै एडीबी,"काठमाडौं (कास) अन्तर्राष्ट्रिय वित्त संस्था एसियाली विकास बैंक (एडीबी) को दक्षिण, मध्य र पश्चिम एसिया मामिलासम्बन्धी उपाध्यक्ष यिङमिङ याङले नेपाल सरकारका विकास प्राथमिकताहरूमा निरन्तर सहयोग गर्ने प्रतिबद्धता दोहोर्याएका छन् । प्रधानमन्त्री पुष्पकमल दाहालसँगको भेटमा उपाध्यक्ष याङले मंगलबार निजी क्षेत्रको विकास र जलवायु परिवर्तनसँगै विपद् जोखिम व्यवस्थापनमा सहयोग जारी राख्ने बताए । अर्थमन्त्री वर्षमान पुनसँग पनि उपाध्यक्ष याङले गत शुक्रबार भेट गरेका थिए । यी भेटघाटका क्रममा उनले विशेषतः गरिबीको दर घटाउनेजस्ता नेपालका सामाजिकआर्थिक प्रगतिको प्रशंसा गर्दै नेपाल र एडीबीबीचको दीर्घकालीन साझेदारीमा जोड दिए । निकट भविष्यमै नेपालका लागि बन्न लागेको कन्ट्री पार्नटरसिप स्ट्राटेजी २०२५२०२९ बारे पनि छलफल गरेको एडीबीले जनाएको छ । उक्त रणनीति विश्व बैंकको कन्ट्री पार्टनरसिप फ्रेमवर्कसँगै संयुक्त रूपमा तयार हुने क्रममा छ । चारदिने नेपाल भ्रमणका अवसरमा याङले लगानी सम्मेलनमा पनि सहभागिता जनाए । आफ्नो किनोट स्पिचमा उनले एडीबीले नेपालमा निजी क्षेत्रसँगको आफ्नो सहकार्यलाई अझै विस्तार गर्न प्रयासरत रहेको उल्लेख गरे । एडीबीले सार्वजनिकनिजी साझेदारीका लागि कारोबारसम्बन्धी परामर्श सेवासँगै एसिया प्यासिफिक प्रोजेक्ट प्रिपरेसन फसिलिटिमार्फत स्रोत उपलब्ध गराउने सम्भावनाबारे अध्ययन गर्ने याङको भनाइ छ । जलवायु परिवर्तनसम्बन्धी पहलका लागि सहुलियतपूर्ण र अनुदानका स्रोत परिचालन गर्नेबारे पनि उनले प्रतिबद्धता जनाए । गत आइतबार मातातीर्थ सबस्टेसन उद्घाटनका क्रममा याङले नेपालको ऊर्जा क्षेत्र विकासमा एडीबीको भूमिकाप्रति गर्व लागेको धारणा व्यक्त गरेका थिए । मर्स्याङ्दी नदी जलाधार क्षेत्रका जलविद्युत् आयोजनाको विद्युत् काठमाडौं उपत्यकामा ल्याउन निर्माण गरिएको मर्स्याङ्दीकाठमाडौं २२० केभी डबल सर्किट प्रसारण लाइन तथा २२० केभी मातातीर्थ सबस्टेसनको प्रधानमन्त्री दाहालले उद्घाटन गरेका थिए ।"
एक अर्ब लगानीमा फर्च्युन रिसोर्ट,"(काठमाडौं)एक अर्ब रुपैयाँभन्दा बढी लगानीमा भक्तपुरमा फर्च्युन रिसोर्ट एन्ड वेलनेस स्पा सञ्चालनमा आएको छ । उद्योग, वाणिज्य तथा आपूर्तिमन्त्री दामोदर भण्डारीले मंगलबार २४ रोपनीमा फैलिएको फर्च्युनको उद्घाटन गरे । स्वदेशीसँगै बाह्य लगानीलाई प्रोत्साहित गर्नुपर्नेमा मन्त्री भण्डारीको भनाइ छ । निजी होटलरिसोर्ट निर्माण र सञ्चालन हुँदा पर्यटकीय गन्तव्य बढ्छ । पर्यटन हब का रूपमा विकास हुँदा विदेशी पर्यटकलाई आकर्षित गर्न सकिन्छ, उनले भने, यसले नेपालको पर्यटन क्षेत्रमा सघाउँछ । होटल सञ्चालन हुँदा काम गर्ने अवसर प्राप्त हुन्छ, रोजगारी बढ्छ । सँगसँगै आन्तरिक राजस्व पनि वृद्धि हुन्छ । भक्तपुर सांस्कृतिक एवं पर्यटकीय जिल्ला भएकै कारण रिसोर्ट सञ्चालनले पर्यटकलाई धेरै सहज हुने भण्डारीले जनाए । नेपालको आन्तरिक स्रोत र साधनको उपयोग गरेर उद्यमशीलतामार्फत व्यापार घाटा न्यूनीकरण गर्न सकिने उनको भनाइ छ । काभ्रेपलाञ्चोकको सीमाक्षेत्र भक्तपुरको सूर्यविनायक नगरपालिका१० मा रहेको रिसोर्ट १४३ फिट अग्लो कैलाशनाथ महादेव मूर्ति परिसरमा छ । भारतको आईटीसी ग्रुप अफ होटल्सअन्तर्गत रहेर सञ्चालनमा आएको रिसोर्टले भारतीय होटल सञ्जालको अन्तर्राष्ट्रिय यात्रामा अगाडि बढेको कम्पनीले जनाएको छ ।भारत बाहिर अन्तर्राष्ट्रिय यात्राको डेब्युमा पहिलो शाखाको सुरुवात नेपालमा गर्न पाउँदा हर्षित भएको फर्च्युन होटल्सका प्रबन्ध निर्देशक समीर एमसीले बताए । नयाँ आर्थिक वर्ष ०८१८२ को सुरुवातमा फर्च्युन रिसोर्ट उद्घाटन गरेका छौं । दक्षिण एसिया र नजिकका थप मुलुकमा हाम्रो उपस्थिति बढाउँदै जानेछौं, उनले भने, आज भएको उद्घाटन हाम्रो यात्राको नयाँ कोसेढुंगा हो ।सांस्कृतिक सम्पदा एवं प्राकृतिक सौन्दर्यले उत्साहपूर्ण अनुभवको खोजीमा हिँड्ने पर्यटकलाई फर्च्युन पहिलो रोजाइमा पर्ने उनले बताए । सोही कारण सञ्जालको प्रयोग गर्दे फर्च्युन होटल्सको सुविधा नेपालमा पनि ल्याइएको एमसीको दाबी छ । भक्तपुरमा पहिलो रिसोर्ट सुरु गर्दैगर्दा विश्वकै अग्लो शिव मूर्तिमध्ये एक कैलाशनाथ महादेव प्रतिमाको चरणमा रिसोर्ट सञ्चालन गरिएको छ । यस अवधारणाले नेपाल आउने पर्यटकको वेलबिइङ र स्पा अनुभवलाई अझै सुदृढ गर्नेछ, उनले भने । फर्च्युन होटल्ससँग सहकार्य गरी नेपालमा अन्तर्राष्ट्रिय ब्रान्ड भित्र्याउन पाउँदा खुसी लागेको हिलटेक हेल्थ एन्ड होम्स प्रालिका अध्यक्ष कमल जैनले बताए । फर्च्युन होटल्स होटल सञ्जाल मात्र नभई हाम्रा लागि उत्कृष्ट साझेदार हो । फर्च्युन रिसोर्टमा हाम्रो साझा विश्वास र उत्कृष्टताप्रतिको प्रतिबद्धता प्रतिबिम्बित हुने निश्चित छ, उनले भने । होटलमा कटेज तथा न्यानो र आधुनिक गरी ६६ वटा कोठा छन् । यसलाई विस्तार गर्दे १५० पुर्याइने जनाइएको छ । रिसोर्टमा स्पा, रिल्याक्सिङ ट्रिटमेन्ट रुम, थेरापी रुम, साउना, स्टिम रुम, जिम, स्विमिङ पुललगायत सुविधा रहेको कम्पनीको दाबी छ । शाकाहारी खानाका पारखीलाई रिसोर्टमा रहेको रेन्बो रेस्टुरेन्ट बहुउपयोगी हुने जनाइएको छ । रिसोर्टमा ६ सय पाहुना अट्ने हल रहेको पनि कम्पनीले जनाएको छ ।"
अर्थ संक्षेप,"नेपालचीन (तिब्बत) व्यापार मेला सुरु काठमाडौं (कास) व्यापार तथा निकासी प्रवर्द्धन केन्द्रको आयोजनामा भृकुटीमण्डपमा १७ औं नेपालचीन (तिब्बत) आर्थिक तथा व्यापार मेला सुरु भएको छ । उद्योग, वाणिज्य तथा आपूर्तिमन्त्री दामोदर भण्डारीले सोमबार मेला उद्घाटन गरे । वैशाख २२ सम्म सञ्चालन हुने मेलामा ५० चिनियाँ र १५ नेपाली व्यापारिक कक्ष राखिएको आयोजकले जनाएको छ । नेपाली कक्षमा नेपालबाट चीन निर्यात हुने करिब ४० प्रकारका निर्यातयोग्य वस्तु राखिएका छन् । नेपाल र चीनको स्वशासित क्षेत्र तिब्बतबीचको व्यापारिक सम्बन्ध आगामी दिनमा नयाँ उचाइमा पुग्ने मन्त्री भण्डारीले विश्वास व्यक्त गरे । चीनको स्वशासित क्षेत्र तिब्बतबीचको सांस्कृतिक सम्बन्धलाई हिमालयको दुवैतर्फ विद्यमान व्यापारिक अवसरलाई सदुपयोग गर्ने हाम्रा व्यवसायीका कारण द्विपक्षीय आर्थिक सम्बन्धलाई पनि हिमालय जस्तै अटल बनाएको छ, उनले भने । नेपाल र चीन इतिहासको लामो कालखण्डदेखि नै नजिकको व्यावसायिक सहयात्री रहेको उल्लेख गर्दै मन्त्री भण्डारीले उच्च हिमालय र कठिन भौगोलिक अवस्थिति नेपालचीन व्यापारमा कहिल्यै पनि बाधाका रूपमा नरहेको बताए । हाम्रा पुर्खाले यी बाधाहरूलाई हिमालय वारपार द्विपक्षीय व्यापार अभिवृद्धि गर्ने अवसरका रूपमा लिए । त्यस कठिन समयमा जति बेला यातायातका आधुनिक साधन उपलब्ध थिएनन्, उनले भने । कन्टेन्ट क्रिएटरलाई अपट्रेन्डलीको सम्मानकाठमाडौं (कास) ्मार्केटिङ प्लेटफर्म अपट्रेन्डलीले क्रिएटर अनर्स२०२४ को दोस्रो संस्करण गर्ने भएको छ । अपट्रेन्डलीले यसपटक सोसल मिडियामा जीवनशैली, सौन्दर्य र फेसनसँग जोडिएका देशभरका क्रिएटर (सृजनकर्ता) मध्येबाट उत्कृष्टलाई सम्मान गर्ने भएको हो । यसअघि गत माघमा खानपान तथा रेस्टुरेन्ट शैलीका कन्टेन्ट बनाई फेसबुक, इन्स्टा, युट्युबलगायत सामाजिक सञ्जालमार्फत उत्कृष्ट प्रदर्शन गर्ने देशभरका कन्टेन्ट क्रिएटरमध्ये उत्कृष्ट ७ जनालाई सम्मान गरिएको थियो । सनसिल्कसँगको सहकार्यमा हुन लागेको यस पटकको प्रतियोगिताबारे सोमबार कमलादीस्थित स्काइवाक टावरमा भेला गर्दै अपट्रेन्डलीका सीईओ मनायक कार्कीले यसको औपचारिक घोषणा गरे । आउँदो जेठ ३२ मा प्रतियोगिता हुने उनको भनाइ छ । यस संस्करणमा नेपालमा सौन्दर्य, फेसन तथा जीवनशैलीबारेका सामग्री सिर्जना गर्ने क्रिएटरलाई सम्मान गरिने सीईओ कार्कीले बताए । हामी क्रिएटर सम्मान पुरस्कार समारोहको दोस्रो संस्करण आयोजना गर्न पाउँदा उत्साहित छौं, सीईओ कार्कीले भने, यो समारोह रचनात्मकता, नवीनता, सौन्दर्य, फेसन र जीवनशैली उद्योगमा दिगो प्रभाव पार्ने व्यक्तिहरूको योगदानको उत्सव हुनेछ ।"
विश्वकप टोलीमा फर्किए ऋषभ,आर्चर इंग्ल्यान्ड टोलीमालन्डन इंग्ल्यान्डले ट्वान्टी२० विश्वकप उपाधि रक्षा अभियानका लागि तीव्र गतिका बलर जोफ्रा आर्चरलाई आफ्नो टोलीमा समावेश गरेको छ । सन् २०१९ देखि अन्तर्राष्ट्रिय क्रिकेट खेल्न सुरु गरेका उनले विभिन्न चोटका कारण नियमित खेल्न सकिरहेका छैनन । दाहिने कुहिनामा लागेको चोटका कारण उनले पछिल्लो एक वर्षमा कुनै प्रतिस्पर्धात्मक खेल खेलेका छैनन् । जोस बटलरको कप्तानीमा रहने इंग्ल्यान्डको १५ सदस्यीय टोलीमा आर्चरलाई पनि राखिएको छ । ५ वर्षअघि डेब्यु गरेयता उनले इंग्ल्यान्डबाट केवल १५ ट्वान्टी२० अन्तर्राष्ट्रिय खेल खेलेका छन् । तर आर्चरलाई अझै पनि गेम चेन्जर को रूपमा हेरिएको छ ।बार्बाडोसमै हुर्किएका कारण क्यारेबियन कन्डिसनको जानकार हुने हुनाले पनि आर्चरलाई टिममा राखिएको हुनसक्ने जनाइएको छ । टेस्ट कप्तान बेन स्टोक्स पूर्ण फिट नभएका कारण आफैंले इंग्ल्यान्ड टोलीबाट आफ्नो नाम फिर्ता लिएका छन् ।
स्वीकृति नलिएका १५ पदाधिकारीलाई बेलायत जान रोकिने,"काठमाडौं (कास) बेलायतमा हुने दुई मैत्रीपूर्ण खेलको लागि नेपाली राष्ट्रिय फुटबल टिमको खेलाडी तथा अफिसियलको भिसा नआएको विषयमा युवा तथा खेलकुदमन्त्री विराजभक्त श्रेष्ठले राष्ट्रिय खेलकुद परिषद्का सदस्यसचिवको उपस्थितिमा अखिल नेपाल फुटबल संघ (एन्फा) का महासचिवलगायतसँग आज मंगलबार छलफल गरेका छन् । एन्फाले सोमबार मात्र २३ खेलाडी र ७ पदाधिकारीलाई बिदाइ गरेको थियो । निर्धारित तालिकाअनुसार नेपाली फुटबल टोली मंगलबार बिहान लन्डन प्रस्थान गर्ने कार्यक्रम थियो । तर भिसा नआएका कारण नेपाली टोली उड्न पाएन । भिसा ढिलाइको विषयमा मन्त्री श्रेष्ठलाई जानकारी गराउँदै एन्फा महासचिव किरण राईले सोमबार रातिसम्म भिसा आउने दाबी गरे । भिसा लिनकै लागि भारतको दिल्लीमा प्रतिनिधि पठाएको पनि उनले जनाए । एन्फाले मैत्रीपूर्ण खेलका लागि खेलाडी र अफिसियल गरी कुल ३० जनाको नाम राष्ट्रिय खेलकुद परिषद्मा पठाएको र सोमबार स्वीकृति दिइएको सदस्यसचिव टंकलाल घिसिङले मन्त्री श्रेष्ठलाई जानकारी गराएका थिए । यसबाहेक ५ जना एन्फा भीआईपी र १५ जना अन्य पदाधिकारी सहभागिताको स्वीकृतिलाई परिषदमा पत्र नआएको सदस्यसचिव घिसिङले स्पष्ट पारेका थिए । एन्फा महासचिव राईले खेलाडी र टिमको मात्र स्वीकृति लिनुपर्ने भएकाले अरूको हकमा नलिएको जिकिर गरे । उनले बाँकी २० जना आफ्नै खर्चमा जाने बताएका थिए । तर, एन्फाले उनीहरूको भिसाका लागि बेलायती राजदूतावासमा सिफारिस भने गरेको राईले बताए । राष्ट्रिय खेलकुद विकास ऐनअनुसार विदेश जाँदा खेलाडी, पदाधिकारी सबैले स्वीकृति लिनुपर्ने व्यवस्था भएको सदस्यसचिव घिसिङले बताए । सोही बमोजिम अन्य १५ पदाधिकारीहरूले पनि बेलायत जानका लागि राष्ट्रिय खेलकुद परिषद्बाट स्वीकृति लिनुपर्ने निर्णय मन्त्री श्रेष्ठले गरेका छन् । स्वीकृति नलिएसम्म हालका लागि १५ पदाधिकारीहरू बेलायत जान नपाउने उनले जनाए । युवा तथा खेलकुद मन्त्रालयले राखेपबाट स्वीकृति नलिएका एन्फाका १५ पदाधिकारीलाई बेलायत जानबाट रोक्न गृह मन्त्रालयलाई पनि पत्र पठाएको छ ।"
महिला हक्कीमा आर्मी च्याम्पियन,"(काठमाडौं)त्रिभुवन आर्मी क्लबले छैटौं मंगलबार सहाना प्रधान स्मृति राष्ट्रिय महिला हक्की प्रतियोगिताको उपाधि जितेको छ ।धुलिखेल खेल मैदानमा भएको फाइनलमा आर्मीले गण्डकी प्रदेशलाई ४१ गोलले हराएर उपाधि जितेको थियो । आर्मीको जितमा सरस्वती तामाङले दुई गोल गरिन् । त्यसमा सीमा खड्का र कमला चन्दले गोल थपे । गण्डकीको एकमात्र गोल सीतामाया बलको नाममा रह्यो । खेलको चौथो मिनेटमा सरस्वतीले गोल गर्दै आर्मीलाई अग्रता दिलाइन् । गण्डकीकी सीताले १६ औं मिनेटमा गोल फर्काएर खेल बराबरीमा ल्याइन् । लगत्तै १८ औं मिनेटमा सरस्वतीले गोल थपेर टिमलाई २१ गोलको अग्रता दिलाइन् ।त्यसपछि आर्मी हाबी खेलमा २४ औं मिनेटमा कमला र ५७ औं मिनेटमा सीमाले गोल थप्दै उपाधि जिताए । फाइनलमा प्लेयर अफ द म्याच कमला चन्द चुनिन् ।विजेता आर्मीले एक लाख र उपविजेता गण्डकीले ७५ हजार रुपैयाँ पुरस्कार पाए । तेस्रो स्थानलाई भएको खेलमा सुदूरपश्चिमले मधेश प्रदेशलाई १० ले हरायो । सुदूरका लागि २७ औं मिनेटमा बबिता उराँवले गोल गरिन् । इमर्जिङ प्लेयर सुदूरपश्चिमकी नमिता एसके चुनिइन् । उत्कृष्ट गोलकिपरमा गण्डकीकी गोमा परियार, उत्कृष्ट डिफेन्डरमा आर्मीकी सरिता मेचे र आर्मीकै निलिमा पाण्डे प्लेयर अफ द टुर्नामेन्ट भइन् । सर्वाधिक १० गोल गरेकी आर्मीकी सरस्वती उत्कृष्ट स्कोरर हुन सफल भए । विधागत उत्कृष्ट खेलाडीले जनही १० हजार रुपैयाँ पुरस्कार पाए । नेपाल हक्की संघले आयोजना गरेको प्रतियोगितामा आर्मी, वाग्मती, गण्डकी, लुम्बिनी, मधेश र सुदूरपश्चिम प्रदेश गरी ६ टिमको सहभागिता थियो ।"
छोटकरी,"पुल्चोक ॅसी डिभिजन शीर्षमाकाठमाडौं (कास) सागर थिङको ह्याट्रिक मदतमा पुल्चोकले मंगलबार सहिद स्मारक लिग सी डिभिजनमा ९ खेलाडीमा समेटिएको रानीवनलाई ४० ले पराजित गरेको छ । यो जितसँगै पुल्चोक अंकतालिकाको शीर्षस्थानमा उक्लेको छ । टोलीको ५ खेलबाट १२ अंक भएको छ । यस खेलसँगै प्रतियोगितामा पाँचौं चरणको खेल सकिएको छ । सातदोबाटोस्थित एन्फा कम्प्लेक्समा भएको खेलमा सुमन श्रेष्ठले एक गोल गरे । सुमनले पहिलो हाफको इन्ज्युरी समयको पाँचौं मिनेटमा गोलको खाता खोले । सागरले ८२ औं मिनेटमा आफ्नो पहिलो गोल गरेपछि दोस्रो हाफको इन्ज्युरी समयको चौथो र पाँचौं मिनेटमा गोल गर्दै ह्याट्रिक पूरा गरे । दोस्रो हाफमा रातो कार्डसँगै रानीवनले हिमाञ्चल सिंह र मिलन रेग्मीलाई गुमायो । तालिकामा पुल्चोकसँगै मनोहरको समान १२ अंक छ । पुल्चोक भने गोलअन्तरले अगाडि रहेको हो । रानीवन भने तीन अंकमै सीमित रहेर १२ औं स्थानमा रह्यो । किप फिट सर्किट हुनेकाठमाडौं (कास) एनआरएस स्पोटर््स फाउन्डेसनको आयोजनामा योर पिस किप फिट सर्किट २०२४ हुने भएको छ । फाउन्डेसनद्वारा मंगलबार आयोजित पत्रकार सम्मेलनमा जनाएअनुसार सर्किट वैशाख २० देखि असोज ११ सम्म हुनेछ । फाउन्डेसनका अध्यक्ष निलेन्द्रराज श्रेष्ठले त्यसमा सबैलाई दौड्न प्रेरित गर्न प्रयास रहेको बताए । उनले भने, यो रनिङ प्रशिक्षणको मूल मर्म कुनै पनि उमेरका व्यक्तिलाई दौड्न प्रेरित गर्ने र स्वस्थ समाज निर्माण गर्ने हो । इनड्राइभको सहयोगमा हुने यस कार्यक्रममा ४ सय ५० जनाको सहभागिता हुने विश्वास छ । निःशुल्क आठवटा ट्रेनिङ प्वाइन्टमा हुने कार्यक्रममा तिनलाई प्रशिक्षण दिइनेछ । फाउन्डेसनका अनुसार दशरथ रंगशालामा विमला रानामगर, स्वयम्भूमा रमेश सुनुवार, ललितपुरमा राजमान महर्जन, भक्तपुरमा आशाराम गोथे, कीर्तिपुरमा धर्म महर्जन, हेटौंडामा राजाराम पोखरेल, बुटवलमा रामु पाण्डे र पोखरामा सिद्धान्त अधिकारीले प्रशिक्षकको भूमिका निभाउने छन् । कुल ४० लाख रुपैयाँ बजेट रहेको यस कार्यक्रमपछि सम्भावित धावकधाविका तयागर हुने विश्वास गरिएको छ ।यमनको ह्याट्रिकललितपुर (कास) कीर्तिपुर नगरपालिका मंगलबार गोदावरीमा भइरहेको प्रथम उपत्यकाव्यापी अन्तरपालिका खुला मेयर कप फुटबलको क्बाटरफाइनलमा पुगेको छ । गोदावरी नगरपालिका१० टाहाखेलझ्यालुन्टारमा अवस्थित गोदावरी बहुउद्देश्यीय रंगशाला मैदानमा कीर्तिपुरले तारकेश्वर नगरपालिकालाई ५० ले हराएको थियो । कीर्तिपुरका यमन मर्हजनले ह्याट्रिक गर्दा दुई गोल इन्द्रबहादुर बस्नेतले गरेका थिए । यमनले खेलको नवौं, २५ औं र ४६ औं मिनेटमा गोल गर्दा इन्द्रले ५६ र ७० औं मिनेटमा गोल थपेका थिए । म्यान अफ द म्याच यमनलाई तारकेश्वर नगरप्रमुख कृष्णहरि महर्जनले ५ हजारसहित पुरस्कृत गरे । मिलन र रुपेश भिड्दैकाठमाडौं (कास) काभ्रेका मिलन लामा र ललितपुर११ का रुपेश जैसवालले बुधबार नवौं वीर गणेशमान सिंह स्मृति चेस प्रतियोगिताको फाइनल खेल्ने भएका छन् । सर्वाधिक पुरस्कार राशिको प्रतियोगितामा कडा दबाबका बीच उनीहरू उपाधिसामु पुगेका हुन् । मिलनले सेमिफाइनलमा प्रतिद्वन्द्वी क्षितिज भण्डारीलाई बराबरीमा रोकेर फाइनल तय गरे । यामाहा मोटरसाइकल पुरस्कार जित्ने दाउमा रहेका रुपेशले युवा खेलाडी पुरुषोत्तम सिलवालसँग ब्लिजको दुवैमा बराबरी खेले । सुपर लिगतर्फ आयोजकका सजिन महर्जन र भक्तपुरका निकेन कुसाथा ६५ अंकसहित पहिलो स्थानमा छन् । सजिनले आशिष फुँयाल र निकेनले सुदीप तामाङविरुद्ध जित पाए । नवीन तण्डुकार, कमल श्रेष्ठ र शैलेन्द्र न्यौपानेको ६६ अंक छ ।"
