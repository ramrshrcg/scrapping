शीर्षक,विवरण
लामिछानेले सहकारी ठगीको समाचार दबाउन र दाहालले सत्ता बचाउन कान्तिपुरमा गरे हस्तक्षेप,"सरकारका लागि लामिछानेको समर्थन बचाइराख्न प्रधानमन्त्री पुष्पकमल दाहालले पनि प्रेसमाथिको दमनलाई साथ दिएका छन् । जिल्ला प्रशासन कार्यालय धनुषाले सिरोहियाका नाममा जारी गरेको नागरिकता नम्बर अर्को व्यक्तिसँग मिलेको भन्दै प्रहरीले धरपकड गरेको हो । विडम्बना ! दुई देशका पासपोर्ट बोकेका गृहमन्त्री लामिछाने आफैंले भने महान्यायाधिवक्ताको कार्यालयबाट मुद्दा नचल्ने निर्णय गराएका थिए । २०७९ चैत ६ मा प्रधानमन्त्री दाहालले विश्वासको मत लिने दिन बिहान महान्यायाधिवक्ताको कार्यालयले लामिछानेमाथि मुद्दा नचल्ने निर्णय गरेको थियो ।एमालेसँगको गठबन्धन तोडेर कांग्रेससँग सत्ता सहयात्रा थालेपछि दाहालले विश्वासको मत लिँदै थिए । विश्वासको मत लिनु पहिले रास्वपा उपसभापति डीपी अर्याललाई सभापति रवि लामिछानेले महान्यायाधिवक्ता कार्यालय पठाएका थिए । महान्यायाधिवक्ता दीनमणि पोखरेलले राहदानी कसुरमा मुद्दा नचल्ने निर्णय गरेपछि मात्रै रास्वपाका सांसदहरू प्रधानमन्त्री दाहाललाई विश्वासको मत दिन संसद् पुगेका थिए । तर, दाहाल र लामिछानेको सरकारले सिरोहियाको नागरिकता नम्बर अर्को व्यक्तिसँग मिलेको बहानामा पक्राउ पुर्जी जारी गराएको हो ।गृहमन्त्रीको पार्टी रास्वपाका मधेश प्रदेश कार्यसमितिका सदस्य इन्द्रजितप्रसाद महतोलाई सिरोहियाविरुद्ध उजुरी गर्न लगाइएको थियो । उजुरीको योजना बुन्न रास्वपाका सहकोषाध्यक्ष तथा गृहमन्त्री लामिछानेका स्वकीय सचिव दीपक बोहरा तीन सातादेखि जनकपुरमा खटिएका थिए । तत्कालै पक्राउ पुर्जी जारी गराउन नसकेपछि बोहरा काठमाडौं ओहोरदोहोर गरिरहेका थिए । सिरोहियालाई पक्राउ गर्ने योजना प्रचार गरेर मनोवैज्ञानिक दबाब दिँदा पनि कान्तिपुरले सहकारी ठगीलगायतका बेथितिका विषयमा निरन्तर समाचार प्रकाशित गर्दै गरेपछि लामिछानेले सार्वजनिक रूपमा धम्क्याउँदै आएका थिए । यसबीचमा उनले सञ्चारकर्मी हुँदा चलाउने गरेको कार्यक्रम सिधा कुरा नामको अनलाइनबाट अन्नपूर्ण पोस्टको कर्पोरेट टावरमा सर्वोच्चका न्यायाधीश र कान्तिपुर मिडिया ग्रुपका अध्यक्ष सिरोहियासहितको बैठक बसेको भनेर फेक अडियो प्रकाशित गराएका थिए । तर, सर्वोच्च अदालतले तत्कालै सोमोटो (स्वतः संज्ञान) लिएर मुद्दा चलाएपछि लामिछानेको समूहले नागरिकताको नयाँ विवाद सिर्जना गरेको हो ।राजाको प्रत्यक्ष शासनमा सैनिक टोलीलाई मिडिया हाउसमा प्रवेश गराइएको थियो । लोकतान्त्रिक गणतन्त्र स्थापनाका लागि निरंकुश शाही शासनविरुद्ध लडेको कान्तिपुरका अध्यक्षमाथि त्यही ज्ञानेन्द्र शाहकालीन मिडिया दमन को घटना सम्झाउने गरी मंगलबार कान्तिपुर कार्यालयमा प्रहरीले मार्चपास गर्यो । स्वतन्त्र प्रेसको कार्यालयमा राज्यका सुरक्षा निकाय प्रवेश नगर्ने लोकतान्त्रिक अभ्यासलाई कुल्चिँदै काममा रहेका बेलामा अध्यक्ष सिरोहियालाई पक्राउ गर्न प्रहरीको टोली कान्तिपुर कार्यालयको आठौं तलाको कार्यकक्षमै पुगेको थियो । उपत्यका अपराध अनुसन्धान कार्यालय काठमाडौंका एसएसपी सानुकुमार भट्टराई र एसपी रवीन्द्र रेग्मीसहितको टोली बर्दीसहितका प्रहरी अधिकृत लिएर कार्यकक्षमा प्रवेश गरेका थिए । मंगलबार कान्तिपुरमा गोर्खा मिडियामा चार सहकारीको ९५ करोड ८१ लाख अपचलन, उपप्रधान तथा गृहमन्त्री रवि लामिछाने कम्पनीमा प्रबन्ध निर्देशक भएको अवधिमा मात्रै सहकारीहरूबाट ८० करोड ३१ लाख रुपैयाँ गोर्खा मिडियामा आएको दस्ताबेजबाट पुष्टि शीर्षकमा समाचार छापिएको थियो । लगत्तै बिहानैदेखि कान्तिपुरको कार्यालय परिसर र थापाथली सडकमा समेत ठूलो संख्यामा प्रहरी परिचालन गरिएको थियो । कान्तिपुर कार्यालय परिसरमा पत्रकार महासंघ, मिडिया सोसाइटी, कानुन व्यवसायी, नागरिक अगुवा, सांसदहरू, विभिन्न मिडिया प्रकाशक तथा पत्रकारहरूको उपस्थितिका बीचमा बर्दीधारी प्रहरीले सिरोहियालाई लगेका थिए । त्यस क्रममा नेपाल पत्रकार महासंघको अगुवाइमा सञ्चारकर्मीहरूले गृहमन्त्री लामिछाने र प्रहरी दमनका विरुद्ध तथा प्रेस स्वतन्त्रताको पक्षमा नाराबाजी गरेका थिए । यस घटनालाई राजनीतिक दल र सञ्चार क्षेत्रका विभिन्न संघसंस्थाले राज्यले व्यक्ति र स्वतन्त्र प्रेसप्रति प्रतिशोध साधेर दमन गरेको भन्दै आपत्ति प्रकट गरेका छन् ।२०५८ सालमा तत्कालीन भूमिगत माओवादीका नेता बाबुराम भट्टराईको विचारलाई कान्तिपुरमा प्रकाशित गरेबापत सरकारले तत्कालीन प्रबन्ध निर्देशक सिरोहिया, निर्देशक विनोदराज ज्ञवाली र सम्पादक युवराज घिमिरेलाई पक्राउ गरेको थियो । विद्रोहको बलमा मूलधारको राजनीतिमा आई तेस्रो पटक प्रधानमन्त्री भएका दाहालले अहिले आफ्नो सत्ता जोगाउन सहकारी ठगीमा जोडिएका गृहमन्त्री लामिछानेका दमनकारी हर्कतलाई साथ दिएका छन् ।२२ वर्ष पहिले र अहिले अध्यक्ष सिरोहिया पक्राउ गरिएको घटनाबारे नेपाल समाजवादी पार्टीका अध्यक्ष बाबुराम भट्टराईले मंगलबार प्रचण्डले ज्ञानेन्द्रपथ अनुसरण गरेको टिप्पणी गरेका छन् । जुनसुकै कारणले होस् सरकारले नाटकीय ढंगले कान्तिपुर प्रकाशन गृहका अध्यक्ष कैलाश सिरोहियालाई गिरफ्तार गर्नु राम्रो देखिएन, उनले भनेका छन्, झन् विडम्बनाको कुरा त के भने, माओवादी जनयुद्धका बेला २०५८ जेठमा दरबार हत्याकाण्डसम्बन्धी मेरो लेख छापेबापत तत्कालीन राजा ज्ञानेन्द्रको सरकारले सिरोहियालगायतका कान्तिपुरकर्मीलाई यसरी नै गिरफ्तार गर्दा हाम्रा तत्कालीन सुप्रिम कमान्डर प्रचण्डलगायत हामीले त्यसको तीव्र विरोध गरेका थियौं । आज उनै प्रचण्ड ज्ञानेन्द्रको ठाउँमा हुँदा उनले नै ज्ञानेन्द्रपथ अनुसरण गरेको देख्दा म अत्यन्त लज्जित छु । बाबुराम भट्टराईको लेख छापेबापत मुद्दा खेपेका तत्कालीन सम्पादक युवराज घिमिरेले प्रधानमन्त्री दाहाल अझै पनि सर्वसत्तावादी सोचमा रहेको उल्लेख गरेका छन् ।गृहमन्त्री लामिछाने आफैं नागरिकता मुद्दामा सर्वोच्च अदालतको संवैधानिक इजलासबाट सम्पूर्ण सार्वजनिक पद बर्खास्तीमा परेका व्यक्ति हुन् । तर, लामिछानेविरुद्धको दोहोरो पासपोर्टको विषयको अझै कानुनी निरूपण भएको छैन । महान्यायाधिवक्ताले सत्ताको सौदाबाजी गरेर उनलाई उन्मुक्ति दिएको विषयमा सर्वोच्च अदालतमा परेको रिटमा यही जेठ २९ मा अन्तिम सुनुवाइ हुँदै छ । गृहमन्त्रीले सहकारीका विषयमा आफूलाई जोडेर लगातार कान्तिपुरमा समाचार आएकाले कान्तिपुरमाथि आफूले लिन थालेको कदममा प्रधानमन्त्रीले साथ नदिए सरकार छाड्नेसम्मको धम्की दिनुभयो, त्यसपछि प्रधानमन्त्रीले कानुनी शासनको प्रमुख कार्यकारीको आफ्नो भूमिका बिर्सेर लामिछानेकै हठलाई स्वीकार गर्नुभयो, मन्त्रिपरिषद्का एक सदस्यले भने । लामिछानेले दुई वटा पासपोर्ट बोकेको प्रमाणित हुँदासमेत मुद्दा नचलाउने निर्णय गरेको पृष्ठभूमि दुवैले बिर्सेजस्तो गरे पनि यो मुद्दाको कानुनी निरूपण भएको छैन । लामिछाने गोर्खा मिडियाको प्रबन्ध निर्देशक हुँदा सहकारीको बचत अपचलन गरेको प्रमाणसहितका तथ्य छ्यापछ्याप्ती छन् । लामिछानेलगायतका व्यक्तिले गरेको बचत दुरुपयोगको विरुद्ध ५० हजारभन्दा बढी बचतकर्ता आन्दोलनरत छन् । अहिले संघीय संसद्मा प्रमुख विपक्षीसहितका राजनीतिक दलहरूले अवरोध गरिरहेका छन् । सडकमा गृहमन्त्रीविरुद्ध नाराबाजी चलिरहेका छन् । यी सबै घटनाक्रम निष्पक्ष रूपमा कान्तिपुरले प्रकाशन प्रसारण गर्दै आएकामा प्रधानमन्त्री जानकार थिए । गत शनिबार मात्र कान्तिपुरको हाफ म्याराथन उद्घाटन गर्न आएका बेला कान्तिपुर परिसरमा प्रधानमन्त्री दाहालले गृहमन्त्रीमाथि प्रश्न उठेको र कान्तिपुरले पहिल्यैदेखि यो विषयबारे कुरा उठाएको प्रसंगसमेत उल्लेख गरेका थिए । यो पृष्ठभूमिमा गृहमन्त्री लामिछानेले अध्यक्ष सिरोहियाविरुद्ध उजुरी गर्न लगाई पक्राउ गर्न लागेको बारे प्रधानमन्त्री अनभिज्ञ थिएनन् । मंगलबार सुरक्षाकर्मीले कान्तिपुर कार्यालय घेराउ गरेपछि सरकारी अधिकारीले यस्तो हर्कतले लोकतान्त्रिक व्यवस्थाको विश्वसनीयता घटाउने भन्दै प्रधानमन्त्रीलाई सचेत गराएका थिए । लगत्तै प्रधानमन्त्रीले गृहमन्त्रीसँग छलफल गरेको भनेर सचिवालयबाट सूचना पनि प्रवाह गराएका थिए । तर, उनले आफ्नो सत्ता जोगाउनका लागि रवि लामिछानेका कदमलाई साथ दिए । राजनीतिक दलका नेताहरूले सरकारको यो कदमलाई मिडिया तर्साउने उद्देश्यबाट प्रेरित रहेको टिप्पणी गरेका छन् । मिडियालाई तर्साउने उद्देश्यसहितको गठबन्धन सरकारको यो निर्णय खेदजनक छ, प्रमुख विपक्षी दलका नेता शेरबहादुर देउवाले भनेका छन् । कांग्रेसकै महामन्त्री गगन थापाले राज्य सत्ताको पहुँचको दुरुपयोग गर्दै आफूमाथि प्रश्न गर्नेलाई रोक्न, विषयान्तर गर्न र आफ्नो अपराध ढाकछोप गर्न गरेको दुष्प्रयास हो, भनेका छन् ।एमालेका उपमहासचिव प्रदीप ज्ञवालीले पक्राउ गर्दा राज्यले संयमता गुमाएको बताए । कुनै पनि व्यक्तिलाई पक्राउ गर्नुपर्ने बेला राज्यले संयमता गुमाउनु हुँदैन । यो घटनामा राज्य संयमित नभएको देखिन्छ, ज्ञवालीले भने । सत्तारूढ माओवादीका सचिव राम कार्कीले नागरिकतामा प्रश्न उठेपछि बोलाएर बयान नलिई पक्राउ गरी गिरफ्तार गरेपछि सरकारप्रति आशंका बढेको बताए । सचिव कार्कीले सहकारीको रकम हिनामिनाका विषयमा कान्तिपुरले निरन्तर खबरदारी गरिरहेका बेला अध्यक्ष सिरोहियालाई पक्राउ गर्नु कुखुरा हराउनु र स्याल कराउनु जस्तै भएको बताए ।"
कान्तिपुर विचलित हुनेछैन : सिरोहिया,"सहकारीका ७१ लाख सदस्य तथा बचतकर्ताको पसिनाको कमाइ सुरक्षित गर्न यसमा ठगी गर्नेहरूमाथि अनुसन्धान र कारबाही हुनुपर्ने आवाज उठाउनु कुनै पनि सञ्चारमाध्यमको जिम्मेवारी हो, कान्तिपुरको समाचार रोकाउन ब्ल्याकमेलिङ गर्न र मूल मुद्दा विषयान्तर गर्न मेराविरुद्ध आफैं उजुरी गर्न लगाएर, सोधपुछसमेत नगरी पक्राउ पुर्जी जारी गर्ने हर्कत गरिएको हो भन्नेमा शंका छैन । यी सबका बीचमा पनि सहकारी ठगीलगायत हरेक बेथितिका विषयमा समाचार लेख्ने कर्तव्यबाट कान्तिपुर एक इन्च पनि पछि हट्ने छैन ।समाचार लेखेका भरमा मिडिया हाउसका अध्यक्षमाथि व्यक्तिगत प्रतिशोध लिएर प्रहरी प्रशासनको शक्ति र जिम्मेवारी दुरुपयोग गर्ने पदाधिकारीले यो पनि सोचून्, दोहोरो पासपोर्टमा अनुसन्धान हुनुपर्नेमा व्यक्ति महान्यायाधिवक्ताको कार्यालयबाट मुद्दा नलाग्ने निर्णय गराएर राजनीतिक बार्गेनिङ गरी सत्तामा गएको विषयमा अनुसन्धान कहिले हुने हो ? अर्को प्रश्न, जनमतको जिम्मेवारी सुशासन स्थापनाको प्रत्याभूतिका लागि हो कि, आफ्नो बेथितिको ढाकछोप गर्न र आफूमाथि प्रश्न गर्ने नागरिक र सञ्चारमाध्यममाथि व्यक्तिगत प्रतिशोध लिनका लागि हो ?कुनै मान्छेलाई कुनै उजुरी पर्दैमा कार्यकक्षबाट पक्राउ गरिन्छ ? तपाईं हामीले २०६२०६३ मा लडेर, ज्यानको बाजी लगाएर ल्याएको लोकतन्त्र र गणतन्त्र यही रहेछ भन्ने कुरा माननीय गृहमन्त्रीज्यूबाट थाहा भयो । कसैको उजुरी पर्दैमा गिरफ्तारी हुन्छ ? मलाई सोधपुछ हुँदैन ? त्यसो भए त माननीय गृहमन्त्रीज्यूको दुई वटा पासपोर्टको मुद्दा छ । यसलाई मेरो उजुरी मानेर भोलि वारेन्ट जारी हुन्छ भन्नेमा म विश्वस्त छु । उहाँको दुई वटा पासपोर्ट छ, महान्यायाधिवक्तालाई यो मुद्दा फिर्ता लिन अधिकार छैन । यो देशमा कानुन छ भने दुई वटा पासपोर्ट बोक्ने सहकारी ठगीमा संलग्न भएको समाचार छ । मलाई गिरफ्तार गरिएको नागरिकता काण्डमा होइन, सहकारीको ठगी काण्डविरुद्ध समाचार लेखेकामा हो । भोलि सहकारी ठगी गर्नेका नाममा पनि पक्राउ पुर्जी जारी हुन्छ भन्नेमा म विश्वस्त छु ।मैले २०३६ सालमा वंशजका आधारमा नागरिकता लिएको हुँ । त्यसपछि मैले २०५७ सालमा पहिला नेपाली कागजको नागरिकता पुरानो भएकाले प्रतिलिपि लिएको हुँ । मैले कहिल्यै पनि दुइटा नागरिकता लिएको छैन । र, मेरो दुइटा नागरिकता नम्बर पनि छैन । एउटै नागरिकता नम्बर दुई जनाको भयो भन्ने कुरा बाहिर आइरहेको छ । त्यसमा मेरो कुरा प्रस्ट छ त्यो काम सेवाग्राहीको होइन । हामीलाई कहाँ नम्बर भिडाएर हेर्ने छुट हुन्छ ? हामीले निवेदन दिएपछि प्रशासन कार्यालयले जे दिन्छ, हामीले त्यसैमा ल्याप्चे लगाएर लिने हो । अर्को कुरा नागरिकता ऐनअनुसार मिति तलमाथि छ भने सच्याउन पाइन्छ । संसद्कै महासचिवको पनि तीन वटा नागरिकता छ । उहाँ त पदमै हुनुहुन्छ त ।म यो देशको नागरिक हो । ममाथि छानबिन गर्ने विषयमा म आफैं सघाउँछु भनेर भन्दै आएको थिएँ । तर, यहाँ त नवअधिनायकवाद देखिएको छ । यो तपाईंहामीमाथि र प्रेस स्वतन्त्रतामाथिको कुठाराघात हो । मलाई कार्यकक्षबाटै गिरफ्तार गरेर लगिएको छ । यसका विरुद्ध म अन्तिम समयसम्म लडाइँ लड्नेछु । तर, यो देशमा कानुन छ भने दुई वटा पासपोर्ट बोक्ने, सहकारी ठगीमा संलग्न भएकालाई पनि गिरफ्तार गर्नुपर्छ ।राजा ज्ञानेन्द्र शाहको निरंकुशतन्त्रमा हालका प्रधानमन्त्री पुष्पकमल दाहालले नेतृत्व गरेको पार्टीको विचार प्रकाशित गरेकै कारण राजद्रोहको मुद्दामा म जेल गएको थिएँ । कान्तिपुर कहिल्यै पनि सौदाबाजीबाट विचलित भएन र हुनेछैन । यसमा सबै जना स्पष्ट भए हुन्छ । कानुन सबैका लागि बराबर हुनुपर्छ । हामी कानुनी राज्यमा छौं र ढिलोचाँडो त्यसको प्रत्याभूति हुन्छ भन्नेमा म विश्वस्त छु ।सरकार, राज्यका हरेक जिम्मेवार निकाय, राजनीतिक दल, नागरिक समाज र समस्त सचेत नेपालीले विवेक प्रयोग गर्नुपर्छ भन्ने मेरो मान्यता छ । राज्य शक्ति र स्रोतको दुरुपयोग गर्नेमाथि कान्तिपुरको खबरदारी जस्तोसुकै प्रतिकूलताबीच पनि निरन्तर छ । कान्तिपुरको पहिचान र विरासत यही हो ।"
तानाशाही रबैया,"हालै संसद्मा जे भइरहेको छ, त्यसलाई पनि हेरौं । संसद्मा प्रतिपक्षको अवरोधलाई बेवास्ता गरेर सरकारले अव्यवस्थित र बेथितिकै वातावरणमा महत्त्वपूर्ण निर्णयहरू लिएको छ । सहकारीको रकम अपचलनसम्बन्धी आरोपलगायतका विषयमा रवि लामिछानेले छानबिनको विरोध गरेका छन् र स्पष्ट रूपमा केपी ओली र प्रधानमन्त्री पुष्पकमल दाहालले यसमा संरक्षण दिएका छन् । अर्थात् यो सरकार सत्ताको मसलबाट संसदीय प्रक्रिया र परम्पराको मुखमा बुझो लगाउन चाहन्छ । सभामुखले पनि यो कुरालाई साथ दिइराखेका छन् । सभामुख नै सत्ता गठबन्धनको अनुयायीजस्तो देखिन्छन् । विगतमा पनि यस्तो भएको अनुभव छ । सभामुखको यस्तो कदमले अनियमितता र भ्रष्टाचारको आरोप लागेकाहरूलाई एकातिर बचाइराखेको छ भने तिनै व्यक्ति पूर्ण जवाफदेहीविहीन तरिकाले अरू व्यक्तिहरूलाई निसाना बनाइरहेका छन् । कैलाश सिरोहियाको घटना त्यसको एउटा प्रमाण हो । सञ्चारमाध्यमको नेतृत्व गरेकै आधारमा कुनै पनि व्यक्ति कुनै अपराधमा उन्मुक्त हुँदैन । तर हरेक नागरिकले कानुनले तोकेको अधिकार, संविधानले तोकेको अधिकार र प्रक्रियासम्मत तरिकाबाट आफ्नो सफाइ दिने अवसर पाउनुपर्छ । यहाँ सुरुमै सरकार चुकेको छ । यो घटनाले २२ वर्षअघिको घटनालाई सम्झाइदिएको छ । राजदरबार हत्याकाण्डको ५ दिनपछि तत्कालीन गिरिजाप्रसाद कोइराला नेतृत्वको सरकारले एउटा लेख प्रकाशित गरेकामा कान्तिपुरका प्रकाशकहरू कैलाश सिरोहिया तथा विनोद ज्ञवाली र सम्पादकका रूपमा ममाथि राजद्रोहको मुद्दा लगाएर पक्राउ गरिएको थियो । त्यतिबेला माओवादी नेपाल सरकार, भारत सरकार र अमेरिकी सरकारको नजरमा आतंकवादी शक्ति थियो । आतंकवादी शक्ति हुँदाहुँदै पनि र नेपालमा सशस्त्र विद्रोह चलाइरहे पनि यो शक्तिका एक शीर्ष नेता बाबुराम भट्टराईले नेपालको इतिहासको अत्यन्त दुःखद घटनाका बारेमा आधिकारिक धारणा दिएको हुनाले उक्त लेखमा हाम्रो सहमति नहुँदा नहुँदै पनि हामीले छापेका थियौं । किनकि सम्पादकका रूपमा एउटा मुलुकको अग्रणी पत्रिकाको हिसाबले हिस्ट्री लाई अर्काइभ गर्ने हिसाबले पनि हामीले छापेका थियौं । अर्को त्यसलाई सार्वजनिक नगरेसम्म त्यसमाथि टीकाटिप्पणी हुने र माओवादी नेतृत्वलाई जिम्मेवार बनाउने अवस्था थिएन । त्यो धर्म हामीले निर्वाह गरेका हौं । त्यसमा कुनै विचारसँग सहमति वा बाबुराम भट्टराई वा पुष्पकमल दाहालको व्यक्ति हत्या र प्रेस स्वतन्त्रताप्रति उनीहरूको समर्थन छ भन्ने मान्यताले हामीले त्यो गरेकै होइन । त्यो घटनाको २२ वर्षपछि आजको यो घटना हुँदा प्रचण्ड नेतृत्वमा छन् । यो कुराले के पुष्टि गरेको छ भने प्रचण्ड अहिले पनि सर्वसत्तावादी छन् । अहिले पनि प्रेस स्वतन्त्रतामा अंकुश लगाएरै शासन चलाउन सकिन्छ भन्ने मान्यता राख्छन् । र, ओली यो गठबन्धनका सबैभन्दा ठूलो पार्टीका नेता हुन् । उनको विचार पनि यसमा फरक छैन । यतिबेला नेपालमा भ्रष्टाचार अत्यन्त पारदर्शी छ । रवि लामिछानेलाई प्रयोग गरेर वा उनीविरुद्धको मामिलामा छानबिन रोकेर ओली र प्रचण्डले आफूलाई पनि छानबिनको दायरामा ल्याउनबाट बचाइराखेका छन् । जुन मान्य हुँदैन । सर्वसत्तावाद र भ्रष्टाचार दुवैलाई नेताहरूले संरक्षण गरिरहेका छन् भने उनीहरू पतनको बाटोमा जानुपर्छ । त्यतिबेला अदालतमा पेस हुँदाखेरि मैले पटकपटक भनेको थिएँ, हाम्रो न्यायपालिकामा पूर्ण आस्था छ । न्यायपालिकाले लिएको निर्णयलाई हामी पूर्ण सम्मान गर्छौं । तर अहिले त्यो भन्न सकिने अवस्था छ कि छैन, भविष्यले देखाउला । किनभने सर्वसत्तावाद चरित्र हुँदा न्यायपालिका पनि टार्गेट हुन जान्छ । यस्तो अवस्थामा स्वतन्त्रपूर्वक काम गर्न नसक्ने अवस्था आउन सक्छ । २२ वर्षपछि आएर हेर्दा सरकारको रबैया झनै तानाशाही, अधिनायकवादी र झन् प्रतिशोधपूर्ण भएको देखिन्छ । त्यो बेलामा मुलुकभित्र र बाहिर विरोध भयो, त्यसकै कारणले होला अथवा सरकारले महसुस गरेर पनि होला एक महिनापछि गिरिजाप्रसाद कोइरालाको सरकार गएर शेरबहादुर देउवाको सरकार आएपछि राजद्रोहको मुद्दा फिर्ता लिएको थियो । तर अहिलेको सरकारले कसरी आफ्ना गृहमन्त्रीलाई लगाम लगाउँछ, कसरी गृहमन्त्रीलाई कानुनसम्मत तरिकाले काम गर्न लगाउँछ अथवा संविधानको घेरा नाघेबापत गृहमन्त्रीका रूपमा उनले कुनै नागरिकप्रति प्रतिशोध साधेको भरमा उनलाई कारबाहीको घेरामा ल्याउँछ कि ल्याउँदैन, त्यो हेर्नै बाँकी छ । यो सरकारमा कति प्रजातान्त्रिक चरित्र छ, त्यसबाट पनि देखिनेछ ।कैलाश सिरोहियालाई स्पष्टीकरण वा सोधपुछको मौका पनि नदिनु, छानबिनमा तगारो लगाउनु, केपी ओली र प्रचण्ड यो समग्र प्रकरणमा मौन देखिनु । यो सबै कुराबाट के देखिन्छ भने हामी सबै भ्रष्टाचारमा लिप्त छौं, रविमाथि छानबिन भयो भने हामी पनि त्यो सिलसिलामा पर्छौं भन्ने डर उनीहरूलाई छ ।"
"पश्चिम बंगालमा ममता भर्सेज भाजपा, कांग्रेस र कम्युनिस्ट","(कोलकाता, पश्चिम बंगाल) कम्युनिस्ट पार्टीको गढलाई भत्काएर पश्चिम बंगाल र राष्ट्रिय राजनीतिमा उदाएकी ममता बनर्जीलाई कमजोर बनाउन भारतीय जनता पार्टी, भारतीय राष्ट्रिय कांग्रेस र भारतीय कम्युनिस्ट पार्टीले पूरा शक्ति लगाएका छन् । उत्तर प्रदेश र महाराष्ट्रपछि लोकसभामा सबैभन्दा बढी सिट भएको प्रदेश हो पश्चिम बंगाल । यहाँको ४२ सिट केन्द्रमा सरकार बनाउन महत्त्वपूर्ण मानिन्छ । विपक्षी इन्डिया गठबन्धनमा रहेको बताइरहे पनि ममता बनर्जीको अखिल भारतीय तृणमुल कांग्रेस (टीएमसी) ले अन्य दलसँग सिटको हिस्सेदारी बाँडेको छैन । एक्लै सबै सिटमा उम्मेदवारी दिएको छ । २०१९ को चुनावमा उत्तरी र पश्चिमी भारतमा अधिकतम सिट जितिसकेको भाजपा अघिल्लो उपलब्धिलाई जोगाउन मिहिनेत गरिरहँदा पश्चिम बंगालमा सिट बढाउने लक्ष्य लिएको छ । प्रधानमन्त्री नरेन्द्र मोदी लगातार यहाँ आइरहेका छन् । आइतबार र सोमबार पनि उनले ५ वटा र्यालीलाई सम्बोधन गरेका छन् । चुनावको घोषणा भएयता अहिलेसम्म मोदीले पश्चिम बंगालमा १७ वटा र्यालीलाई सम्बोधन गरेका छन् । सातौं चरणको चुनावसम्म उक्त संख्या २५ पुर्याउने भाजपाको योजना छ । प्रदेशमा बलियो रहेकी ममताका अगाडि भाजपाले सिधा मोदीलाई नै उतार्दै आएको छ । भाजपाले ममतालाई कमजोर बनाउन मोदीको फेस भ्यालु लाई अधिकतम प्रयोग गर्ने नीति लिएको छ । लोकसभा चुनाव २००९ मा १, २०१४ मा २ र २०१९ मा १८ सिट जितेर भाजपाले यहाँ आफ्नो पकड बढाउँदै लगेको छ । यस पटकको चुनावमा कम्तीमा ३५ सिट जित्ने लक्ष्य भाजपाले लिएको छ । त्यसका लागि लगातार तेस्रो कार्यकाल मुख्यमन्त्री चलाइरहेकी ममता र उनको सरकारको कमजोरीलाई प्रधानमन्त्री स्वयंले सभाहरूमा प्रशस्तै उछालिरहेका छन् । ममता सरकारको कमजोरी देखाएर तथा हिन्दु मतदातालाई ध्रुवीकृत गरेर मत तान्ने प्रयासमा भाजपा लागिपरेको छ । विपक्षी दल कांग्रेस र कम्युनिस्टले पनि ममतामाथि आक्रमण गर्न कुनै कसर बाँकी राखेका छैनन् । केन्द्रमा कांग्रेसका नेताहरू ममतालाई लिएर नकारात्मक स्वर नबोले पनि प्रदेशमा भने प्रदेश अध्यक्ष र लोकसभामा विपक्षी दलका नेता अधिरञ्जन चौधरी लगातार ममतामाथि आक्रामक छन् । उनले तृणमुल कांग्रेसलाई भोट दिनु भनेको भाजपालाई भोट दिएसरह हुने भन्दै आएका छन् । भाजपासँगै कांग्रेस र कम्युनिस्टले प्रदेशमा ममता नेतृत्वको सरकारमा भ्रष्टाचार र हिंसा बढेको घटना गणना गराइरहेका छन् । कम्युनिस्ट आफ्नो सत्ता गुमेको रिस फेर्ने प्रयासमा छ । ममता र तृणमुल कांग्रेस कमजोर भएको खण्डमा मात्रै पुनः राजनीतिमा थोरै भए पनि स्थान पाउन सकिने कम्युनिस्टको बुझाइ छ । कोलकातामा रवीन्द्र भारती विश्वविद्यालयका प्राध्यापक तथा राजनीतिक विश्लेषक देवज्योति चन्द पश्चिम बंगालमा टक्करको चुनावी प्रतिस्पर्धा रहेको बताउँछन् । सबै दलको घेराबन्दीका बाबजुद तृणमुल कांग्रेस बलियो स्थितिमै रहेको उनको विश्लेषण छ । यहाँ अल्पसंख्यक र मुस्लिम मतदाताको उपस्थिति बलियो छ । र, अहिले पनि उनीहरूको भरोसा तृणमुल कांग्रेससँगै देखिन्छ, उनले भने, बाँकी भोट भाजपा, कांग्रेस, कम्युनिस्ट र तृणमुलमा बाँडिन्छ । त्यसकारण ममताको हकमा चुनावी गणित बिग्रिने सम्भावना कम छ । बंगालमा मुस्लिम जनसंख्या २७ प्रतिशत छ । अन्य अल्पसंख्यकसमेत जोड्दा उक्त प्रतिशत ३२३३ प्रतिशत पुग्छ । ममता बनर्जीको मुख्य भोट बैंक त्यही मानिन्छ । मोदी लहरका बीच २०१९ मा तृणमुल कांग्रेसको मत प्रतिशतमा वृद्धि भएको थियो । यद्यपि, २०१४ मा ३९४ प्रतिशत मत ल्याएको तृणमुलले २०१९ मा ४३३ प्रतिशत मत ल्याएको थियो । मत प्रतिशत बढे पनि मोदी लहरले तृणमुलको १२ सिट भने गुम्न पुगेको थियो । २०१४ मा ३४ सिट जितेको तृणमुल २०१९ मा २२ सिट मात्रै जित्यो । भाजपाले पहिलो पटक पश्चिम बंगालमा १८ सिट जितेर बलियो उपस्थिति जनाउन पुग्यो । तर, २०२१ मा भएको विधानसभा चुनावमा मोदीको जादु फेल खायो । प्राध्यापक चन्दले अनेक घेराबन्दीका बाबजुद पनि प्रदेशको चुनावको ठूलो सफलताले ममताको लोकप्रियता नघटेको पुष्टि भएको बताउँछन् । तेस्रो कार्यकालका लागि मुख्यमन्त्री बन्दै गर्दा उनले अघिल्लो निर्वाचनहरूमा भन्दा सर्वाधिक सिट जितिन् । २ सय ९४ सदस्यीय विधासभामा २ सय १३ सिट तृणमुलले ल्यायो । पत्रकार अचिन चक्रवर्ती भाजपासँग स्थानीय तहमा कुशल नेतृत्व नहुनु र मुख्यमन्त्रीको बलियो चेहरा नहुनुको लाभ तृणमुलले त्यतिबेला पाएको बताउँछन् । तर, अहिलेको परिस्थिति त्यतिबेलाको भन्दा फरक रहेको उनले आफ्नो विश्लेषण सुनाए । ममता क्याबिनेटका कैयौं मन्त्री जेलमा छन्, विधायकहरू पनि ईडी र सीबीआईको सामना गरिरहेका छन् । सन्देशखाली मुद्दालाई भाजपाले उचालेको छ, कान्तिपुरसँग उनले भने, लामो अवधि सरकार चलाइसकेकाले एन्टी गभर्मेन्ट मुड पनि देखिएको छ । यी परिस्थिति ममताका लागि प्रतिकूल छन् । बंगलादेश सीमासँग जोडिएको सन्देशखाली भन्ने स्थानमा तृणमुलका नेता शेख शाहजहाँ र उनका साथी शिबु हाजरा र उत्तम सरदारमाथि स्थानीय महिलाले सामूहिक बलात्कार तथा जमिनमाथि कब्जा गरेको आरोप लगाएका छन् । त्यसबाहेक रासन घोटालामा शाहजहाँलाई पक्राउ गर्न पुगेको ईडी टोलीमाथि आक्रमणको घटनाले पनि सन्देशखालीलाई चर्चित बनाएको छ । प्राध्यापक चन्द पनि अहिलेको परिस्थिति २०२१ को जस्तो ममताका लागि अनुकूल नरहेको बताउँछन् । सरकारका वरिष्ठ मन्त्री र कर्मचारीहरू भ्रष्टाचार मुद्दामा जेलमा पुग्नु तथा त्यसलाई भाजपाको केन्द्रीय नेतृत्वले आफ्नो प्रमुख चुनावी मुद्दा बनाएकाले ममताको चुनौती निश्चित रूपमा बढाएको उनले बताए । विद्यालय भर्ना तथा रासन घोटाला, कोइला तथा पशु तस्करीको आरोप पश्चिम बंगाल सरकारमाथि लागेको छ । तिनै आरोपमा तृणमुल कांग्रेसका कैयौं नेता जेलमा छन् । केही फरार छन् । त्यसबाहेक चुनावको मुखमै आएको सन्देशखाली मुद्दाले तृणमुल पार्टीलाई घेर्न भाजपाले नयाँ हतियार पाएको छ । प्रधानमन्त्री मोदीले पश्चिम बंगालको पछिल्लो यात्रामा पनि तृणमुल सरकारमा महिला सुरक्षित नरहेको भन्दै सन्देशखाली मुद्दाको चर्चा गरेका छन् । त्यसबाहेक सरकार भ्रष्टाचारमा घेरिएको तथा जुन ४ पछाडि केन्द्रमा बन्ने भाजपा सरकारले भ्रष्टलाई जेल पठाउने बताएका छन् । मोदीले बंगलादेशबाट आएका गैरमुस्लिम शरणार्थीलाई जसरी पनि भारतीय नागरिकता दिने बताएर हिन्दु मतदातालाई आफ्नो पक्षमा तान्ने प्रयास गरेका छन् भने ममताले नागरिकता कानुनको विरोध गर्दै प्रदेशमा लागू हुन नदिने बताएर त्यस मुद्दालाई भाजपाको विरोधमा प्रयोग गरिरहेकी छन् । प्राध्यापक चन्द अपवादका केही सिटबाहेक सबैतिर केन्द्रमा सत्तासीन भाजपा र प्रदेशमा सरकार चलाइरहेको तृणमुल पार्टी नै आमुन्नेसामुन्ने रहेको बताउँछन् । कम्युनिस्टको सम्भावना अत्यन्तै कम छ, कांग्रेसले पाए अघिल्लो पटक जस्तै २ वा १ सिट जित्न सक्छ, उनले भने, सबैतिर द्विपक्षीय टक्कर नै छ । भाजपा र तृणमुल दुवै आफ्नो सिट बढाउन प्रयासरत छन् । यहाँको चुनाव अझ पार्टीभन्दा पनि मोदी र ममताबीचको लडाइँजस्तो बनेको छ । कांग्रेसबाट अहिलेसम्म राहुल गान्धी वा प्रियंका गान्धीजस्ता नेता चुनावी प्रचारका लागि पश्चिम बंगालमा आएका छैनन् । कांग्रेसको हाइकमान्ड केन्द्रको राजनीतिमा तृणमुलको साथ पाउन त्यस्तो रणनीति लिएको हुन सक्ने निर्वाचक विश्लेषक जिम नवाज बताउँछन् । ममतालाई लिएर कांग्रेसमा डबल स्ट्यान्डर्ड देखिएको उनको विश्लेषण छ । प्रदेश तहका नेताहरू तृणमुल कांग्रेससँग भिडिरहेका बेला केन्द्रीय नेतृत्व चुप लागेर बसेको छ । ४७ वर्षदेखि पश्चिम बंगालमा कांग्रेस विपक्षमा छ । ममता सरकारले महिला लक्षित चलाइरहेको लक्ष्मी भण्डार लोककल्याणकारी योजनाले उनलाई लाभ दिलाउन सक्ने विश्लेषण पनि छ । गरिबीको रेखामुनि रहेका ७० लाख महिलालाई प्रतिमहिना एक हजार रुपैयाँ प्रदान गरिरहेको उक्त योजनाले महिला मतदाताको आकर्षण तृणमुलतिर जान सक्ने सम्भावना पनि देखाएको छ । मासिक ५ सयको उक्त योजनालाई हालै मात्र एक हजार पुर्याइएको छ । त्यसबाहेक गरिबीको रेखामुनि रहेकालाई निःशुल्क घर, बिजुली, रासन, स्वास्थ्य र शिक्षाजस्ता लोककल्याणकारी योजनाले पनि ममताको भोट बैंक लाई सुरक्षित बनाएको मानिन्छ । कोलकाताकी वरिष्ठ पत्रकार मोनीदीपा बनर्जीले २०२१ मा ममताले विधानसभामा राम्रो नतिजा ल्याएपछि लोकसभा चुनावमा पनि क्लिन स्विप गर्ने अपेक्षा गरिएकामा अहिलेको परिस्थिति त्यस्तो नरहेको बताइन् । भ्रष्टाचार र अन्य मुद्दाले घेरिएकीले लोकसभाको अघिल्लो नतिजाको भन्दा उत्कृष्ट नतिजा यसपटक अपेक्षित नरहेको उनले बताइन् । भाजपाको हकमा पनि पश्चिम बंगालको अवस्था खराब छैन, सिट बढाउन नसके पनि अघिल्लो पटकभन्दा घट्ने देखिँदैन, कान्तिपुरसँग उनले भनिन्, यस पटकको नतिजा पनि २०१९ कै सेरोफेरोमा आउने सम्भावना देखिन्छ । २० जुनमा पाँचौं चरणको निर्वाचन सम्पन्न भइसक्दा २५ वटा लोकसभा क्षेत्रमा मतदान भइसकेको छ । अब छैटौं र सातौं चरणमा पश्चिम बंगालका १७ सिटमा मतदान हुन बाँकी छ ।"
कम्युनिस्ट गड भत्काउने ममता,"सन् ७० को दशकमा कांग्रेसबाट राजनीति थालेकी ममता बनर्जी २१ वर्षको उमेरमा महिला कांग्रेसको महासचिव बनेकी थिइन् । इन्दिरा गान्धीको हत्यापछि भएको १९८४ को लोकसभा चुनावमा वरिष्ठ कम्युनिस्ट नेता सोमनाथ चटर्जीलाई हराएर उनी लोकसभामा पुगेकी थिइन् । १९८९ को लोकसभामा उनी पराजित भइन् । तर, लगत्तै १९९१ मा भएको लोकसभा चुनावमा जितेपछि उनले कहिल्यै पछि फर्केर हेर्नुपरेको छैन । त्यतिबेलै पीभी नरसिंह रावको मन्त्रिमण्डलमा मानव संसाधन, युवा र खेलमन्त्री बनेकी थिइन् । पश्चिम बंगालमा कम्युनिस्टसँग उनले निरन्तर लडाइँ गरिन् । कम्युनिस्टलाई सत्ताच्युत गर्न लगातार मिहिनेत गरिरहिन् । तर, त्यो अभियानमा कांग्रेसको साथ नपाएपछि उक्त पार्टी नै त्यागिन् । सन् १९९८ मा नयाँ पार्टी तृणमुल कांग्रेस स्थापना गरिन् । कम्युनिस्टसँग लड्न ममताले भाजपाको पनि साथ लिइन् । अटलबिहारी वाजपेयी सरकारमा रेलमन्त्री बनिन् । पछि मनमोहन सिंहको सरकारमा सामेल भएर पनि त्यही मन्त्रालयको जिम्मेवारी निर्वाह गरिन् । कम्युनिस्टविरुद्धको सडक संघर्षमा प्रहरीबाट कैयौं पटक कुटाइ खानेमा पर्छिन् उनी । उनको पार्टीले २००४ को लोकसभा चुनावमा एक सिट ल्याएको थियो । तर, २००९ को लोकसभा चुनावमा १९ सिट जितेर पहिलो पटक उनले वाममोर्चाको जग हल्लाइदिएकी थिइन् । पश्चिम बंगालमा २०११ को विधानसभा निर्वाचनमा बहुमत ल्याएर पार्टी खोलेको १३ वर्षमा वाममोर्चाको सरकारलाई सत्ताच्युत गर्न ममता सफल भएकी थिइन् । त्यसयता उनी लगातार तेस्रो पटक मुख्यमन्त्रीको कुर्सीमा छिन् । बंगालमा ३४ वर्षदेखि चलिरहेको वाममोर्चाको राज उनैले समाप्त गरेकी थिइन् । बंगालमा १९७७ देखि २००० सम्म कम्युनिस्ट नेता ज्योति वसु लगातार मुख्यमन्त्री थिए । उनीपछि लामो अवधि मुख्यमन्त्री बन्ने रेकर्ड ममताले कायम गरेकी छन् ।"
संसद्देखि सञ्जालसम्म प्रतिपक्षी दलद्वारा चर्को विरोध,"(काठमाडौं)कान्तिपुर मिडिया ग्रुपका अध्यक्ष कैलाश सिरोहियालाई सत्ता र शक्तिको आडमा पक्राउ गरिएको भन्दै प्रमुख प्रतिपक्षी दल कांग्रेसले आपत्ति जनाएको छ । अध्यक्ष सिरोहियालाई पक्राउ गर्नु प्रेसमाथिको प्रहार मात्र नभएर प्रजातन्त्र र लोकतन्त्रमाथिकै आक्रमण भएको कांग्रेसले जनाएको हो । कांग्रेस सभापति शेरबहादुर देउवाले प्रतिशोधपूर्ण ढंगबाट अध्यक्ष सिरोहियालाई पक्राउ गरिनु सरकारको अलोकतान्त्रिक कदम भएको बताए । मिडियालाई तर्साउने उद्देश्यसहितको गठबन्धन सरकारको यो निर्णय खेदजनक छ, उनले भने । कांग्रेस वरिष्ठ नेता शेखर कोइरालाले प्रतिशोध साध्न सिरोहियामाथिको पक्राउ स्वीकार्य नभएको पनि बताए । आफू दोहोरो पासपोर्ट लिँदै हिँड्ने र सहकारी ठगीको आरोपविरुद्ध छानबिन हुन नदिने तर ३ दशकदेखि सूचना प्रवाह र लोकतन्त्रको पहरेदार भई उभिएको कान्तिपुर मिडिया ग्रुपका अध्यक्ष कैलाश सिरोहियामाथि प्रतिशोध साँध्न गरिएको पक्राउ हामीलाई कदापि स्वीकार्य छैन, कोइरालाको भनाइ छ, प्रहरीले सही र गलत छुट्याउनेमा विश्वस्त छु ।कांग्रेस महामन्त्री गगन थापाले उपप्रधान तथा गृहमन्त्री रवि लामिछानेले आफ्नो अपराध ढाकछोप गर्न सिरोहियालाई पक्राउ गरेको बताए । महामन्त्री थापाले अध्यक्ष सिरोहियाले कानुनविपरीतको काम गरेको भनेर पक्राउ गरेको भनिए पनि बदनियतपूर्ण ढंगले प्रतिशोध पूरा गर्न गरिएको बहाना मात्रै भएको टिप्पणी गरे । प्रस्ट छु, कानुनभन्दा माथि कोही छैन र हुँदैन । गल्ती गरेको छ भने जुनसुकै तहको जोसुकै होस्, जतिसुकै शक्तिशाली होस्, सजायको भागीदार हुनुपर्छ । म यसमा पनि प्रस्ट छु, थापाले भने, आज कान्तिपुर मिडिया ग्रुपका अध्यक्ष कैलाश सिरोहियालाई कानुनविपरीतको काम गरेको भनेर पक्राउ गरिएको भनिए पनि यो बदनियतपूर्ण ढंगले प्रतिशोध पूरा गर्न गरिएको बहाना मात्रै हो । मुख्य कुरा यो राज्य सत्ताको पहुँचको दुरुपयोग गर्दै आफूमाथि प्रश्न गर्नेलाई रोक्न, विषयान्तर गर्न र आफ्नो अपराध ढाकछोप गर्न गरेको दुष्प्रयास मात्रै हो । आफूमाथिका प्रश्न रोक्न यस्ता असफल प्रयास हिजो निरंकुश कालमा र सत्ता शक्तिको उन्मादमा धेरै भएका हुन् भन्दै थापाले भने, हेक्का रहोस् ।अर्का महामन्त्री विश्वप्रकाश शर्माले मुद्दा चलाउनु नपर्ने भनेर थन्क्याइएको गृहमन्त्रीको पासपोर्टको फाइल खोल्न चुनौती दिएका छन् । सामाजिक सञ्जालमा उनले लेखेका छन्, सिरोहियालाई कृपापूर्वक रिहा नगर । मज्जाले छानबिन गर, दोषी ठहरे जेल पठाऊ । सबैमाथिको सबै आरोपउपर निष्पक्ष छानबिनको सबै ढोका खुला गर ! मुद्दा चलाउनु नपर्ने भनेर थन्क्याइएको गृहमन्त्रीको पासपोर्टको फाइल खोल । सहकारी ठगी समाचार शृंखला उपर पूर्वाग्रह होइन भन्ने पुष्टि गर ! कांग्रेस संसदीय दलका प्रमुख सचेतक रमेश लेखकले सरकार विनाशकाले विपरीत बुद्धि को बाटोमा लागेको टिप्पणी गरे । उनले गृहमन्त्री मात्र नभएर सरकार नै गैरजिम्मेवार, निरंकुश, आग्रहपूर्वाग्रह, निरंकुश र प्रतिशोधबाट चलेको बताए । संसद्भित्र र बाहिर देखिने गरी सरकारले गरेका कामहरू अलोकतान्त्रिक छन् । लोकतन्त्रको पक्षमा लामो संघर्ष गरेको सञ्चारगृह र त्यसका प्रमुखमाथिको आक्रमण भनेको सरकारको अलोकतान्त्रिक र निर्लज्जता हो, लेखकले भने, अब गृहमन्त्रीमाथि मात्रै प्रश्न आएन । पक्राउ हुनासाथ प्रधानमन्त्रीले गृहमन्त्रीलाई बोलाएको, के गर्नुभएको भनेर सोधेको भए गृहमन्त्रीको मात्रै विषय हो कि भन्ने हुन्थ्यो । तर, प्रधानमन्त्रीले यसमा मौनता राख्नु नै सरकारको काम हो भन्ने पुष्टि हुन्छ, लेखकले भने ।कांग्रेस सहमहामन्त्री बद्री पाण्डेले उक्त घटनालाई संसद्मा पनि चर्को ढंगले उठाएका थिए । प्रतिनिधिसभामा बोल्दै उनले प्रतिशोध साधेर मिडियामाथि धरपकड गरेको विषय स्वीकार गर्न नसकिने बताए । कान्तिपुरका अध्यक्ष सिरोहियाविरुद्ध पक्राउ पुर्जी जारी भई प्रहरी कान्तिपुरको कार्यालयमा पक्राउ गर्न पुगेपछि संघीय संसद् प्रांगणमा पाण्डेले आफूबारेका समाचार प्रकाशित भएपछि पूर्वाग्रह राखिएको हो कि भन्ने आशंका उत्पन्न भएको बताए । कानुन मिचेर कोही पनि मानिसले गलत गरेको छ भने कानुनी दायरामा ल्याउनुपर्छ, त्यो राज्यको दायित्व हो । तर आज मात्रै १ अर्ब रकम चार वटा सहकारीबाट गोर्खा मिडियामा ऋणीका रूपमा लिएको र त्यो बेला रवि लामिछाने आफैं प्रबन्ध निर्देशक रहेको भन्ने प्रमाणसहित लेखेको भएकाले आग्रह र पूर्वाग्रहका रूपमा थुनिएकामा समर्थन हुन्न, पाण्डेले भने । उनले लामिछानेको दुई वटा नागरिकता र राहदानी रहेको विषय बिर्सन नहुने बताए । उनले भने, पूर्वाग्रह राखेर प्रश्न उठाएकै भरमा प्रश्नको घाँटी निमोठ्न खोजेको हो भने सह्य हुँदैन, लोकतान्त्रिक पार्टी भएकाले कांग्रेसलाई यो सह्य हुँदैन ।पूर्वपरराष्ट्रमन्त्रीसमेत रहेका कांग्रेस सांसद एनपी साउदले सिरोहियाविरुद्ध जारी पक्राउ पुर्जी र धरपकड सह्य नहुने चेतावनी दिए । हामी कान्तिपुरको साथमा छौं । यो सत्ताको आडमा तर्साउने काम हो । प्रजातान्त्रिक मूल्य मान्यतामाथि र प्रेस स्वतन्त्रतामाथिको आक्रमण हो, साउदले भने । कांग्रेस सांसद राजेन्द्र बजगाईंले भने, लोकतन्त्रका लागि लडेको कान्तिपुरमाथि आक्रमण गर्न लगाएर प्रधानमन्त्रीले के गर्न खोजेको हो ? यस्तै, सांसद रामनाथ अधिकारीले पनि प्रधानमन्त्रीलाई प्रश्न गरे । लोकतन्त्रका लागि लडेको कान्तिपुरविरुद्धको आक्रमण गर्ने ठाउँमा तपाईं (प्रधानमन्त्री) किन पुग्नुभयो ? उनको भनाइ थियो । सांसद वीरबहादुर बलायरले सिरोहियाविरुद्ध मात्र नभई सिंगो लोकतन्त्र र प्रेसविरुद्ध आक्रमण भएकाले सबैको ऐक्यबद्धता आवश्यक रहेको बताए । सांसद प्रतिमा गौतमले अध्यक्ष सिरोहियाविरुद्धको पक्राउ पुर्जी सहकारी ठगीविरुद्ध कान्तिपुरले उजागर गरेको तथ्यलाई विषयान्तर गर्न र मिडियालाई तर्साउन गरिएको हर्कतका रूपमा लिइन् । हामी लोकतन्त्र र प्रेस स्वतन्त्रताका लागि कान्तिपुरको पक्षमा छौं, उनले भनिन् ।सांसद राजु थापाले गृहमन्त्री रवि लामिछानेले मिडियासँग बार्गेनिङ गर्न खोजेको र त्यसबाट नसकेर प्रतिशोधमा उत्रिएको आरोप लगाए । सहकारी केसमा गृहमन्त्रीलाई नै पक्राउ गर्नुपर्छ, उनले भने । सांसद चन्दा चौधरीले सत्यतथ्य समाचार उजागर गरेपछि कान्तिपुरविरुद्ध गृहमन्त्रीले प्रतिशोध साधेको बताइन् । यसका विरुद्ध हामी जुनसुकै मोर्चामा लड्न तयार छौं, उनले भनिन् । सांसद दीपक गिरीले कान्तिपुर मिडियाले लोकतन्त्र र गणतन्त्रका लागि पुर्याएको योगदान सधैं स्मरणीय रहेको भन्दै गृहमन्त्रीले प्रतिशोध साध्न पक्राउ पुर्जी जारी गरेको बताए । सरकारले कान्तिपुरलाई तर्साउन खोजेको हो । नक्कली मुद्दा लगाएर तर्साउन खोजेको छ, यसको विरोध र प्रतिकार आवश्यक छ, उनले भने ।सांसद कुसुम थापा मगरले सहकारी ठगीविरुद्ध निष्पक्ष समाचार प्रकाशित गरेकै कारण धरपकड भएको भन्दै भर्त्सना गरिन् । सिरोहियालाई देखाएर समग्र मिडियालाई तर्साउन खोजिएको छ, उनले भनिन् । कांग्रेस नेता गोविन्द पोखरेलले कैलाश सिरोहियाविरुद्ध जारी पक्राउ पुर्जी लोकतन्त्रको खिलापको कदम भएको बताए । प्रतिशोधमा कुनै पनि काम गरिनु हुँदैन, उनले भने ।सांसद रामकृष्ण यादवले लोकतन्त्रमाथि आक्रमण हुँदा कान्तिपुरले महत्त्वपूर्ण योगदान पुर्याएको उल्लेख गर्दै सबै लोकतन्त्रवादी सिरोहियाको साथमा रहेको बताए । सांसद श्याम घिमिरेले पक्राउ पुर्जीका नाममा भएको धरपकड दुःखद र लोकतन्त्रमाथिको आक्रमण भएको बताए । उनले यो घटनालाई गम्भीर रूपमा लिएर कांग्रेस पार्टी अघि बढ्ने बताए । निष्पक्ष रूपमा मिडिया सञ्चालन गरेर लोकतन्त्रको पक्षमा कान्तिपुरले योगदान पुर्याएको उनको भनाइ छ । सांसद नागिना यादवले सरकारले सत्ताको दम्भ देखाएको भन्दै भर्त्सना गरिन् । उनले भनिन्, रामले पनि लडाइँ गर्न जाँदा केही थिएन, सत्य मात्रै थियो । अन्त्यमा सत्यकै जित भयो । अहिले कैलाश सिरोहिया पनि सत्यको बाटोमा हुनुहुन्छ, डराउनु पर्दैन । सांसद तथा पूर्वअर्थ राज्यमन्त्री उदयशमशेर राणाले सिरोहियामाथिको राज्य शक्तिको दुर्व्यवहार एउटा सामान्य घटना मात्रै नभएको बताए ।"
सत्तापक्षकै नेताहरूबाट सरकारको आलोचना,"(काठमाडौं)कान्तिपुर मिडिया ग्रुपका अध्यक्ष कैलाश सिरोहियालाई समाचार प्रकाशित गरेको विषयसँग जोडेर प्रतिशोधपूर्ण तरिकाले पक्राउ गरिएको भन्दै सत्तारूढ र अन्य दलका नेताहरूले विरोध जनाएका छन् । नागरिकताको विषयमा आवश्यक सोधपुछ र अनुसन्धान नगरी हठात् पक्राउ गर्नुले सरकारको नियतमाथि प्रश्न उब्जिएको उनीहरूले बताएका हुन् ।सरकारको नेतृत्व गरिरहेको माओवादीका सचिव राम कार्कीले कान्तिपुरका अध्यक्ष सिरोहियालाई आवश्यक सोधपुछसमेत नगरी पक्राउ गरिएकाले सरकारको नियतप्रति आशंका उत्पन्न भएको बताए । सिरोहियालाई पक्राउ गर्ने निर्णय अपरिपक्व भएको उनको भनाइ छ । जुन विषयमा अभियोग लगाएर पक्राउ गरियो, यो परिस्थितिमा तुरुन्तै पक्राउ गर्ने अवस्था देखिँदैन, उनले भने, नागरिकतामा प्रश्न उठेपछि बयान नै नलिई पक्राउ गरेकाले सरकारप्रति आशंका उठेको छ । कार्कीले सहकारीको रकम हिनामिनाका विषयमा कान्तिपुरले निरन्तर खबरदारी गरिरहेका बेला अध्यक्ष सिरोहियालाई पक्राउ गर्नु कुखुरा हराउनु र स्याल कराउनु जस्तै भएको बताए । स्वयं गृहमन्त्रीले दोस्रो पटक नागरिकता लिँदा प्रक्रिया नपुर्याए पनि पक्राउ नगरिएको उदाहरण कार्कीले दिए । नागरिकतामाथि प्रश्न उठ्दा कसैलाई पक्राउ गर्ने, कसैलाई नगर्ने कुरा कानुनी हिसाबले समान व्यवहार भएन, उनले भने, नागरिकताका विषयमा गृहमन्त्रीले पद छाड्नुपर्यो, त्यसअघि गिरफ्तार भएनन् । बेथिति, अनियमितताप्रति खबरदारी गरेको भरमा मिडियामाथि हात हाल्नु गलत हुने कार्कीको भनाइ छ । बेथितिप्रति खबरदारी गरिरहेका मिडियाप्रति हात हाल्दा १० पटक सोच्नुपर्छ, उनले भने, यसमा सरकारको परिपक्वता देखिएन । सत्तारूढ एमालेका उपमहासचिव प्रदीप ज्ञवालीले अध्यक्ष सिरोहियालाई पक्राउ गरी राज्यले संयमता गुमाएको बताएका छन् । कुनै अभियोगमा व्यक्तिलाई पक्राउ गर्नुअघि पर्याप्त अनुसन्धान गर्नुपर्ने अभ्यास उल्लेख गर्दै उनले पक्राउ गर्नुपर्ने हो कि होइन भनेर ख्याल नगरिएको प्रतिक्रिया दिए । कैलाशजीलाई पक्राउ गर्नुपर्ने हो कि होइन भन्ने प्रश्न छन्, उनले भने, कुनै पनि व्यक्तिलाई पक्राउ गर्नुपर्ने बेला राज्यले संयमता गुमाउनु हुँदैन । यो घटनामा राज्य संयमित नभएको देखिन्छ । सहकारीमा रकम हिनामिनाको विषय उठाइरहेको कान्तिपुर र उपप्रधान एवं गृहमन्त्री रवि लामिछानेबीच विवाद उत्पन्न भएको उल्लेख गर्दै ज्ञवालीले सिरोहियालाई पक्राउ गर्नु त्यसकै प्रभाव नभएको पुष्टि हुनुपर्ने बताए । उनले कानुन सबैले मान्नुपर्ने र कुनै विषयमा गल्ती गरेमा त्यसको सजाय पाउनुपर्ने बताए ।एमाले नेता योगेश भट्टराईले कसैलाई पनि प्रतिशोध लिएर कारबाही गर्न नहुने बताए । न्यायिक निरूपणको हिसाबले कहीँ कमीकमजोरी छन् भने अदालतले हेर्ने हो । कानुनको नजरमा सानोठूलो हुन्न । हिजोको कमीकमजोरी छ भने कानुनतः सफाइ लिने प्रक्रियामा जानुपर्छ । तर, आग्रहपूर्वक ढंगले चाहे त्यो सञ्चारमाध्यम होस्, चाहे नागरिक, त्यसमाथि जबर्जस्ती गर्न हुन्न । राज्यले सबैसँग समान व्यवहार गर्नुपर्छ, भट्टराईले कान्तिपुर टीभीसँगको कुराकानीमा भनेका छन् । मिडियाले स्वतन्त्र, निष्पक्षताका साथ समाचार दिने विश्वास भएकाले यसलाई बचाउने दायित्व राज्यको पनि हो भन्दै भट्टराईले भने, कानुन कार्यान्वयन गर्ने ठाउँमा बसेकाहरूले हप्काउने, दप्काउने काम गर्न हुन्न । एमाले प्रचार विभाग प्रमुख राजेन्द्र गौतमले अध्यक्ष सिरोहियाको पक्राउ गम्भीर विषय भएको बताए । राप्रपा अध्यक्ष राजेन्द्र लिङ्देनले अध्यक्ष सिरोहियालाई अनुसन्धान नै नगरी हुर्मत लिन पक्राउ गरिएको बताएका छन् । अभियोग लागेका व्यक्ति जो तत्काल भागेर जाने अवस्था छैन । उनीहरूलाई अभियोग लाग्यो भने पनि पहिले पक्राउ गर्ने, जेल हाल्ने अनि छाड्ने । यस्तो हुर्मत लिने काम अविलम्ब बन्द हुनुपर्छ, उनले भने, कसैले समाचार लेखेकै आधारमा पूर्वाग्रही ढंगले प्रतिशोध लिने क्रियाकलाप सुरु भएको छ । यसको राप्रपा सधैं विरोध गर्छ । प्रेस स्वतन्त्रताका विषयमा राप्रपा सधैं बलियो ढंगले उभिन्छ । सत्तारूढ एकीकृत समाजवादीका महासचिव घनश्याम भुसालले सिरोहियालाई पक्राउ गरी राज्य र प्रेसबीच द्वन्द्व बढाउने काम गरिएको बताए । विज्ञप्ति जारी गर्दै उनले पक्राउको घटना निडर पत्रकारिताविरुद्ध गरिएको षड्यन्त्र नभएको पुष्टि गर्न सरकारसँग माग गरे । मिडियालाई दबाबमा राख्ने कुनै पनि प्रयास निन्दनीय छ, विज्ञप्तिमा भनिएको छ ।जनमत पार्टीका अध्यक्ष सीके राउतले सिरोहियालाई पक्राउ गर्नु प्रतिशोधपूर्ण र अस्वीकार्य कदम भएको बताएका छन् । कसैलाई पनि भन्नुपर्छ र ? कान्तिपुरका अध्यक्ष कैलाश सिरोहियाविरुद्ध पक्राउ पुर्जी जारी गर्नु र कार्यालय प्रहरीद्वारा घेर्नु प्रतिशोधपूर्ण छ भनेर ? उनले भनेका छन्, यो लोकतन्त्रका लागि सर्वथा अस्वीकार्य कदम हो । जनमतकै महासचिव चन्दन सिंहले सरकारले प्रेसमाथि आक्रमण गरी अधिनायकवादी चरित्र देखाएको बताए ।जसपा नेपालका प्रवक्ता मनीष सुमनले गृहमन्त्री लामिछानेले सत्ताको दुरुपयोग गरेको बताए । कैलाशजीलाई पक्राउ गर्नु प्रचण्ड सरकारको सत्ताको चरम दुरुपयोग हो । उहाँको नागरिकतामा प्रश्न मधेशी समुदायमाथिको प्रश्न हो, उनले भने, गृहमन्त्री आफैं पासपोर्ट प्रकरणमा विवादमा छन् । लामिछाने सहकारी प्रकरण मुछिएको विषय उठाएपछि प्रतिशोध साँध्न सिरोहियालाई पक्राउ गरिएको उनले बताए । उहाँलाई तत्काल ससम्मान रिहा गर्नुपर्छ, सुमनको भनाइ थियो ।नेपाल समाजवादीका अध्यक्ष एवं पूर्वप्रधानमन्त्री बाबुराम भट्टराईले राज्यले सिरोहियालाई पक्राउ गरी तत्कालीन राजा ज्ञानेन्द्रको पथ अनुसरण गरेको बताएका छन् । जुनसुकै कारणले होस् सरकारले नाटकीय ढंगले कान्तिपुर प्रकाशन गृहका अध्यक्ष कैलाश सिरोहियालाई गिरफ्तार गर्नु राम्रो देखिएन, उनले भने झन् विडम्बनाको कुरा त के भने माओवादी जनयुद्धका बेला २०५८ जेठमा दरबार हत्याकाण्डसम्बन्धी मेरो लेख छापेबापत तत्कालीन राजा ज्ञानेन्द्रको सरकारले सिरोहियालगायतका कान्तिपुरकर्मीहरूलाई यसरी नै गिरफ्तार गर्दा हाम्रा तत्कालीन सुप्रिम कमान्डर प्रचण्डलगायत हामीले त्यसको तीव्र विरोध गरेका थियौं । आज उनै प्रचण्ड ज्ञानेन्द्रको ठाउँमा हुँदा उनले नै ज्ञानेन्द्रपथ अनुसरण गरेको देख्दा म अत्यन्त लज्जित छु ।लोसपाका नेता जितेन्द्र सोनलले अनुसन्धानका नाममा सिरोहियालाई पक्राउ गरी स्वतन्त्र प्रेसमाथि प्रहार गरिएको बताए । अनुसन्धानका लागि जुनसुकै समयमा पनि सघाउने प्रतिबद्धता जनाउँदा जनाउँदै पनि कान्तिपुर मुख्यालयमा पुगेर सिरोहियालाई पक्राउ गर्नु दुःखद र दुर्भाग्यपूर्ण घटना भएको उनको भनाइ छ । कान्तिपुरले सहकारीको रकम हिनामिना गरेको विषयमा गृहमन्त्री लामिछानेमाथि प्रश्न उठाइरहेकै बेला कैलाशजीलाई पक्राउ गरी स्वतन्त्र प्रेसमाथि प्रहार गरेको छ, उनले भने, लोकतन्त्र र परिवर्तनको पक्षमा लड्दै आएको कान्तिपुरलाई कमजोर गराउन राज्यले यो कदम चालेको छ । यो गैरलोकतान्त्रिक चरित्र हो । राष्ट्रिय मुक्ति क्रान्तिका संयोजक एवं पूर्वमन्त्री राजेन्द्र महतोले सिरोहियाको पक्राउ राज्यशक्तिको दुरुपयोग भएको बताएका छन् । तमलोपाका अध्यक्ष वृशेषचन्द्र लालले विज्ञप्ति जारी गर्दै सिरोहियाको गिरफ्तारीको घटनाबाट आफूहरू स्तब्ध भएको बताउँदै लोकतन्त्रमा मिडियाको स्वतन्त्रता र भूमिकाप्रति वर्तमान सरकार रत्ति पनि गम्भीर नभएको उल्लेख गरेका छन् । सञ्चारमाध्यममाथिको प्रतिशोधको भावना र नियन्त्रणको अभीष्टले गरिएको यस्तो कारबाहीको विरोध र निन्दा गर्दछौं, विज्ञप्तिमा भनिएको छ ।"
खाद्यान्नमा आत्मनिर्भर कहिले ?,"कृषिप्रधान देशका रूपमा चिनिएको मुलुकले नै बर्सेनि अर्बौं रुपैयाँको कृषि उत्पादन आयात गर्नुपरिरहेको विडम्बनापूर्ण अवस्था छ । नेपालले चालु आर्थिक वर्षको १० महिनामा धान, मकै र गहुँ आयातमा मात्र २३ अर्ब ९० करोड रुपैयाँ खर्च गर्नुपरेको छ । खेतीयोग्य जमिन मनग्य हुँदाहुँदै तेलहन तथा तरकारी र फलफूल पनि उल्लेख्य मात्रामा आयात भइरहेको छ । जबकि यी उत्पादनमा मुलुक आत्मनिर्भर बन्न सक्ने बलियो सम्भावना छ । तर उत्पादन र उत्पादकत्व वृद्धि तथा व्यवसायीकरणमा राज्यको पर्याप्त ध्यान नपुग्दा किसान खेतीपातीबाट टाढिँदै गएका छन्, जमिन बाँझिने क्रम बढिरहेको छ र कृषि बालीमा परनिर्भरता निरन्तर छ । कृषि तथा पशुपन्छी विकास मन्त्रालयको तथ्यांकअनुसार खेतीयोग्य जमिनमध्ये एकतिहाइ बाँझो छ । खेतीयोग्यमध्ये दुईतिहाइ जमिनमा खेती भइरहे पनि कतै सिँचाइ त कतै बीउ र मलखाद लगायतको समस्या छ । धेरैतिर खेती प्रणाली परम्परागत हुनाले बढी मिहिनेत गर्नुपर्ने तर लागतअनुरूप उत्पादन नहुने अवस्था छ । व्यावसायिक खेतीपातीमा लागेकालाई उत्पादन बजारसम्म पुर्याउन सकस छ, बजार पुर्याए पनि उत्पादन लागत बढी हुने भएकाले यथोचित मूल्य पाउँदैनन् । त्यही कारण खेतीपातीको विकल्प रोज्ने क्रम बढिरहेको छ । कृषि गणना २०७८ अनुसार नेपालमा जम्मा घरपरिवारमध्ये ६२ प्रतिशत कृषक छन्, १० वर्षअघिको गणनामा कृषक परिवार ७१ प्रतिशत थिए । २०६८ सालमा १४ लाख ५६ हजार हेक्टरमा धान बाली लगाइएको थियो भने २०७८ सालको गणनाअनुसार धान बाली १२ लाख १६ हजार हेक्टरमा खुम्चिएको छ । धान खेती यसरी घटेकै कारण चालु आर्थिक वर्षको १० महिनामा मात्र १० अर्ब ८६ करोडको धान आयात गर्नुपर्ने स्थितिमा मुलुक पुगेको छ । स्वदेशी उत्पादन अझ घटेको अघिल्लो वर्ष यही अवधिमा १६ अर्ब ९५ करोड रुपैयाँको धान भित्र्याइएको थियो । अन्य खाद्यान्नको अवस्था पनि लगभग यस्तै हो । खेतीपातीका लागि किसानलाई बीउ र मलबाटै समस्या सुरु हुन्छ । उन्नत बीउबाट उत्पादन बढाउन सकिन्छ तर अधिकांश किसानको उन्नत बीउमा पहुँच नै छैन । रासायनिक मल बेलैमा र पुग्दो मात्रामा पाउन किसानले सधैं संघर्ष गर्नुपरिरहेको छ । कृषि गणना २०७८ अनुसार किसानले खेती गरेको जग्गामध्ये करिब ५५ प्रतिशतमा मात्र सिँचाइ सुविधा छ । अन्य क्षेत्रमा आकाशे पानीमा निर्भर रहनुपर्छ । त्यही कारण वर्षा बेलैमा र पर्याप्त भएको वर्ष धान उत्पादन बढी हुन्छ, आयात घट्छ । सरकारले सिँचाइ सुविधा दिलाउन भन्दै विभिन्न आयोजना अघि सारेको त छ तर कतै विवाद र अनियमितताले अलपत्र छ, कतै अत्यन्तै ढिलासुस्तीले आयोजना पूरा हुनै सकिरहेको छैन । बालीमा रोगकीराको प्रकोप बढेका बेला उचित उपचार पाउन मुस्किल पर्छ । सरकारले कृषि उत्पादन, उत्पादकत्व वृद्धि र व्यवसायीकरण गर्ने भनेर वार्षिक नीति तथा कार्यक्रम र बजेटमा उद्घोष गरिरहेको हुन्छ । किसानलाई प्रोत्साहन गर्न अनुदान, बिमा सुविधाजस्ता कार्यक्रम ल्याइरहेको हुन्छ । तर ती कार्यक्रमको प्रभावकारितामा सधैं प्रश्न उठ्दै आएको छ । अनुदान दुरुपयोग हुने, सरकारले बेलैमा भुक्तानी नगरिदिने समस्या छ । उखु किसानले गत वर्षको अनुदानका लागि एक वर्षभन्दा बढी कुर्नुपरेको थियो । कृषि बिमा शुल्कमा अनुदानबापतको भुक्तानी सरकारले नदिएको भन्दै बिमा कम्पनीहरूले चैतयता कृषि बिमालेख बिक्री रोकेपछि किसान मर्कामा परेका छन् । कार्यान्वयन पक्षमा देखिएका यस्तै कमजोरीका कारण सरकारले आगामी आर्थिक वर्षको नीति तथा कार्यक्रममा कृषिमा लगानी वृद्धि गरिने र खाद्यान्न तथा तरकारीमा आत्मनिर्भर हुने गरी कृषि क्षेत्रका कार्यक्रम पुनःसंरचना गरिने उल्लेख गर्दा पनि किसान उत्साहित देखिएका छैनन् । किसानलाई सरकारको बलियो साथ मात्र हुने हो भने धेरै थरी कृषि उत्पादनमा मुलुक आत्मनिर्भर बन्न सक्छ । सरकारको साथ भने सिँचाइ सुविधा, उन्नत बीउ र मलखादको सहज उपलब्धतामा हुनुपर्छ । अनुदान वा सहुलियत ऋणको व्यवस्था हुन सक्यो भने पनि किसान व्यावसायिक खेतीमा आकर्षित हुन सक्छन् । परम्परागत खेती प्रणालीमा लागत बढी हुन्छ, उत्पादनले बजारमा आयातितसँग प्रतिस्पर्धा गर्न सक्दैन । त्यसैले कम लागतमा बढी उत्पादन हुन सक्ने आधुनिक खेती प्रणालीतर्फ किसानलाई डोर्याउन सक्नुपर्छ । किसान नठगिऊन् भनेर सरकारले कतिपय कृषि उत्पादनको समर्थन मूल्य तोक्ने गरेको छ तर यस्तो मूल्य यथोचित हुनुपर्छ र बेलैमा तोक्ने थिति बसाउनुपर्छ । कृृषि उत्पादनको बजार सुनिश्चितता सबैभन्दा महत्त्वपूर्ण छ । गाउँमा उत्पादित बालीलाई बजारसम्म पुर्याउने संयन्त्र तयार गर्न सरकार, खासगरी स्थानीय तहले सहयोग गर्न जरुरी छ ।"
"शिक्षामन्त्रीज्यू, बजेट कति ?","१० बजेट जेठ १५ मा आउने हो । अहिले अर्थ मन्त्रालयमा लबिइङ गर्ने अन्तिम समय हो र धेरै मन्त्रालय यसमा लागिपरेका छन् । शिक्षामन्त्रीको ध्यानचाहिँ कता हो, बुझ्न सकिएन । मनप्रसाद वाग्ले, मीनभवन, काठमाडौं"
संसद्को टिठलाग्दो दृश्य,"संसद् भनेको देशभरिबाट आम नागरिकले मतबाट प्रतिनिधि बनाएर पठाएका व्यक्तिहरूको थलो हो । उनीहरूले जनताको आवाजको प्रतिनिधित्व गर्छन् । तर बितेका केही दिनमा संसद् भवनभित्र देखिएका दृश्यले कतै संसद् भनेको सत्तापक्षको मात्र त होइन भन्ने संशय पैदा भएको छ । संसारभरि नै संसद्मा सत्तापक्ष र प्रतिपक्ष हुन्छन् । यसो नहुने हो भने बहुदलीय व्यवस्थाप्रति नै औंला उठ्छ । हिजोआज संसद्मा संसदीय छानबिन समितिको माग उठिरहेको छ । बोल्न पाइएन भन्ने गुनासो पनि सुनिँदै छ । के यो माग सम्बोधनका लागि प्रधानमन्त्रीले पहल गर्नु पर्दैन ? सत्तापक्षलाई यस बखत प्रस्ट बहुमत छ । के बहुमत पुग्यो भन्दैमा प्रतिपक्षलाई औचित्य नभएको जस्तो गर्न मिल्छ । के प्रतिपक्षका सांसद भनेका जनप्रतिनिधि होइनन् ? संसद्को गतिरोध अन्त्य गर्न प्रधानमन्त्रीले अग्रसरता लिनुपर्छ । किनकि उनकै सरकारका मन्त्रीको विषयमा कुरा उठेको छ । रामकृष्ण बराल, जोरपाटी, काठमाडौं"
गिरीबन्धु पूर्णपाठको विवेचना,"भूमिहीन किसान २०२१ सालसम्म सामन्तवादबाट शोषित थिए । दास प्रथा उन्मूलन भए पनि भूमिहीनमाथि जग्गाधनीबाट दासजस्तै व्यवहार हुन्थ्यो । २०२१ सालमा भूमिसम्बन्धी ऐन बनेर किसानलाई मोहियानी हक दिन थालियो । ऐनले जग्गामा धनीको हदबन्दी तोक्यो । असीमित जग्गा राख्न नपाइने भयो । खेती र घरबारीका लागि तराई, काठमाडौं उपत्यका र पहाडी क्षेत्रमा जग्गा राख्न पाउने हद तोकियो । सामाजिक न्यायका लागि यो व्यवस्था साहसिक थियो । उद्योगका लागि हदबन्दी तोकिएन । उद्योग रहेसम्म हदबन्दी नलाग्ने व्यवस्था गरियो । त्यसपछि हदभन्दा बढीको जग्गा सरकारको हुने व्यवस्था गरियो । गिरीबन्धु टी इस्टेट यही व्यवस्थाको बेनिफिसियरी बनेर २०२९ पुस ११ गतेको तत्कालीन सरकारको निर्णयले चिया उद्योगको काममा रहेसम्म ५०० बिघा हदबन्दीको छुट पायो ।जग्गाको माग र भाउ नेपालभर बढ्दै गयो । जग्गामा स्वार्थ समूह बिस्तारै उदाए । पछि भूमाफिया भन्न लागियो । गिरीबन्धु टी इस्टेटले ०२९ पुस ११ को मन्त्रिपरिषद्को निर्णयले हदबन्दीको सुविधा उपभोग गरिरहेको थियो । स्वार्थ समूहको आँखा गिरीबन्धु टी इस्टेटमा पर्यो । पुस ११ को निर्णय बदर र ऐन संशोधन नगरी जग्गा सट्टापट्टाको व्यापार सम्भव थिएन । मन्त्रिपरिषद् केपी शर्मा ओली नेतृत्वको थियो । स्वार्थ समूह मन्त्रिपरिषद्मा पहुँच पुर्याएर ऐन संशोधन गर्न गराउन सफल भयो । त्यसविरुद्ध रिट पर्यो । सर्वोच्च अदालतले ऐन संशोधन बदर आवश्यक देखेन । सट्टापट्टाको २०७८ वैशाख १३ को निर्णय बदर गर्यो । तत्कालीन सरकारको बदनियति, अधिकारको दुरुपयोग, स्वेच्छाचारीपना र स्वार्थीपना नेपाली जनतालाई अब थाहा भयो । हदबन्दीको छुट पाएका उद्योगको विकास र विस्तार वा राष्ट्रहितका लागि ऐन नियम संशोधन गरिएको थिएन । संशोधन उद्योगले भोगेको अप्ठ्यारा हटाउन पनि गरिएको थिएन । ऐनको संशोधन र २०७८ वैशाख १३ को जग्गा सट्टापट्टा गर्न दिने निर्णय शक्तिकेन्द्रलाई समातेर निवेदन हालेपछि सजिलै सट्टापट्टाको स्वीकृति लिएर जग्गा बिक्री गर्ने उद्देश्यले गरिएको थियो । गरिदिएबापतको पुरस्कार त सामान्य ज्ञानको कुरा हो । यहाँ उल्लेख गर्न आवश्यक छैन । रियल इस्टेटलगायत जग्गाको व्यापारिक कारोबारका लागि सट्टापट्टा गर्न दिइएको भन्ने फैसलामा प्रसंगवश उल्लेख भएको छ । ऐन संशोधन र २०७८ वैशाख १३ को निर्णय उद्योग सञ्चालनबाट भन्दा जग्गाको कारोबारबाट फाइदा हुने देखेर हदबन्दीको सुविधा पाइरहेकालाई दरखास्त हालेर सट्टापट्टाको अनुमति प्राप्त गरेर हदबन्दीको जग्गामा व्यापारिक कारोबार गरेर कमाउ भनेर चतुर्याइँपूर्वक बाटो खोलिदिएको हो । यो संशोधित दफा र नियमावलीमा परेका शब्दावलीहरूबाटै देखिन्छ ।संशोधन र २०७८ वैशाख १३ को निर्णय दुवै कार्य कानुन र अपराधशास्त्र को आँखामा आपराधिक हुन् । अपराधका चार चरण हुन्छन् । पहिलो चरणमा योजना, दोस्रो चरणमा तयारी, तेस्रो चरणमा उद्योग र चौथो चरणमा सम्पन्न हुन्छ । झापाको अनमोल जग्गा सट्टापट्टा गर्ने स्वार्थ समूहको विचार योजना हो । ऐन संशोधन गराउने कार्य तयारी हो । ऐन संशोधनपछि मन्त्रिपरिषद् गुहार्ने कार्य उद्योग हो । २०७८ वैशाख १३ को सट्टापट्टा गर्न दिने मन्त्रिपरिषद्को निर्णय आपराधिक कार्य को सम्पन्नता हो । अनुसन्धान गर्ने नै हो भने ती चार चरण पर्याप्त आधार हुन् । तर ऐन संशोधन र २०७८ वैशाख १३ को निर्णय खरदार वा सुब्बाहरूबाट नभई नेपाल कानुनले छुन नसक्ने वर्गबाट भएकाले अनुसन्धान होला भन्ने आस दिवास्वप्ना हो । राज्यका तीन अंग आआफ्नो अधिकारमा बराबर महत्त्वको भए पनि देशलाई अगाडि बढाउने काम कार्यपालिका ले गर्छ । अमेरिकामा कार्यकारी अधिकार हाम्रोमा प्रधानमन्त्रीमा भएजस्तो त्यहाँ राष्ट्रपतिमा छ । १८९० को कुरा हो अमेरिकामा न्यायाधीशको सुरक्षाका लागि मार्सलको व्यवस्था थिएन । न्यायाधीशको ज्यानको खतरा देखेर राष्ट्रपतिले मार्सल दिए । मार्सल दिएको दुई महिना नपुग्दै एक न्यायाधीशमाथि हमला भयो । मार्सलले न्यायाधीश बचाउका लागि गोली चलाउँदा हमला गर्ने मारियो । अमेरिकी संसद्मा कानुन नबनाई राष्ट्रपतिले मार्सल उपलब्ध गराएको भनेर हंगामा मच्चियो । विवाद सर्वोच्च अदालतमा पुग्यो । निगल को मुद्दामा सर्वोच्च अदालतले कार्यकारी अधिकार को व्याख्या गर्यो । राष्ट्रपतिले देशलाई लिड गर्ने भएकाले राष्ट्रपतिलाई अदालतले नै रेजिड्युअरी पावर, स्टेवार्डसिप थ्यौरी र प्रेरोगेटिभ पावर दिलायो । अदालतले भन्यो, राष्ट्रपतिलाई हरकुरामा कानुन आवश्यक पर्दैन । भइरहेको कानुन लागू भएको छ छैन हेर्ने र कानुन नभए कानुन बनाउने समेतका व्यापक अधिकार हुन्छ भन्ने व्याख्या गर्यो । यही सिद्धान्त रुजवेल्टले पनि विकास गरेका थिए । कानुनी शासन स्थापित देशमा कार्यकारी प्रमुख इमानदार हुन्छ, उत्तरदायी रहन्छ भन्ने आधारमा ती व्याख्या भए । कार्यकारी प्रमुखले गुट र समूहमा लागेर राष्ट्रहितविपरीत काम गर्छ भन्ने कल्पना नै गरिँदैन । गरेमा हुने परिणाम अमेरिकाका पूर्वराष्ट्रपति ट्रम्पको आजको अवस्थाबाट देखिन्छ । हाम्रोमा फैसलाको पूर्णपाठको विश्लेषण गर्दा कार्यकारी अधिकारको स्रोत मन्त्रिपरिषद् नै अख्तियारको दुरुपयोग, बदनियति र सम्भावित भ्रष्टाचार गर्दो रहेछ भन्ने देखिन्छ । तर सम्बन्धित निकाय बोल्दैन ।२०७६ मा संविधान लागू भएको ४ वर्ष भएको थियो । देश कोरोनाको मारमा थियो । संघीयता, मौलिक हक कार्यान्वयनका लागि र शान्ति प्रक्रिया टुंग्याउन सर्वोच्च अदालतको परमादेशका आधारमा समेत सयौं कानुन बन्नु र धेरै कानुन संशोधन गर्नु आवश्यक थियो, जुन आजसम्म भएको छैन । भूमिसम्बन्धी ऐनको आठौं संशोधन न त आवश्यक थियो न उद्योगहरूको मागै थियो । ऐनको संशोधन हदबन्दीको जग्गा सट्टापट्टा गराएर जग्गामा व्यापारिक कारोबार गरेर धन कमाउन केही स्वार्थ समूहको मात्र चाहना थियो । तर ऐन संशोधन र २०७८ वैशाख १३ को निर्णयले तात्कालीन सरकार सार्वजनिक हितका लागि होइन र सत्ता र शक्तिका लागि बनेको प्रमाणित हुन्छ । संशोधन गर्न नपर्ने र गर्न नहुने कानुन संशोधनमा सरकारको संलग्नता स्पष्ट देखियो । भूमिसम्बन्धी ऐनको संशोधन बदनितयपूर्वक भएको कसरी पनि देखिन्छ भने हदबन्दीभन्दा बढीको जग्गा सरकारी, पर्ती, बाँझो सार्वजनिक जग्गा होइन । पुस्तौंदेखि भोगचलन गरी आएका वास्तविक नागरिकको जग्गा हो । ऐनले हदबन्दी तोकेका कारण बढी भएकाको मात्र सरकारले बिनाक्षतिपूर्ति खोसेको हो । हदबन्दीको सुविधा भोगिरहेकालाई पनि उद्योग नचलाउने हो भने स्वतः सरकारी हुने सर्तमा बढी हदबन्दी दिइएको हो । यसरी एक समूहको सम्पत्ति सार्वजनिक हितका लागि भनेर बिनाक्षतिपूर्ति लिएको जग्गा केपी ओली सरकारले स्वार्थ समूहको हितका लागि अर्बौंमा बिक्री गर्न संयोग पारिदिनु नै बदनियति उद्देश्यले ऐन संशोधन गराएर २०७८ वैशाख १३ को निर्णय गरेको स्पष्ट देखिन्छ । सर्वोच्चको साहसिक ल्यान्डमार्क फैसलाले नरोकेको भए हदबन्दीभन्दा बढीका सबै जग्गा भूमाफियाको हातमा पर्ने थियो । धारा १३३ (२) अन्तर्गत ओली सरकारको २०७८ वैशाख १३ को निर्णय बदर भयो । अदालतले कार्यकारी अधिकारको सबै निर्णय सार्वजनिक हितका लागि गरिएको हुन्छ भन्ने मान्छ, सकभर बदर गर्दैन । ५ अवस्था विद्यमान देखिए मात्र अदालतले मन्त्रिपरिषद्को निर्णय बदर गर्छ । (क) प्राकृतिक न्यायको सिद्धान्तविपरीत, (ख) नभएको अधिकार प्रयोग गरिएको, (ग) प्रक्रियागत त्रुटि, (घ) कानुनको उल्लंघन र (ङ) खराब मनसाय, बदनियत, स्वेच्छाचारी र अधिकारको दुरुपयोग गरेर गरिएको निर्णय । २०७८ वैशाख १३ को निर्णयमा (ङ) को अवस्था विद्यमान भएको स्पष्ट देखिन्छ । त्यसैले बदर भयो । सार्वजनिक हितका लागि उद्योग सञ्चालन गर्ने एक वर्गका लागि हदबन्दीको छुट दिइएको जग्गा ऐनको व्यवस्था र उद्देश्यविपरीत व्यक्तिगत स्वार्थ राख्ने अर्को वर्गलाई फाइदा पुर्याउने गरी जग्गाको व्यापारिक कारोबारमा लगाउन दिने गरी गरिएको निर्णय खराब मनसाय, बदनियति, स्वेच्छाचारी र कार्यकारी अधिकारको दुरुपयोग स्पष्ट देखिएकाले नै बदर भएको हो । ओली सरकारको निर्णय बदर सर्वोच्चबाट करिब ३ करोड नेपाली र भावीपुस्तालाई अमूल्य उपहार हो । बदनियतपूर्वकको निर्णय र अख्तियारको दुरुपयोग आफैंमा भ्रष्टाचारजन्य कार्य हो । पूर्णपाठले २०७८ वैशाख १३ को मन्त्रिपरिषद्को निर्णय बदर भएकाले मन्त्रिपरिषद्को निर्णयको अस्तित्व रहेन । मन्त्रिपरिषद्माथि अनुसन्धान गर्न ढोका त खुल्यो तर अख्तियारले मन्त्रिपरिषद् २५ जना खरदार र सुब्बाहरूको परिषद् होइन भन्ने बुझ्छ ।फाइल खुल्दैन । अख्तियारले हाल नेपाल दूरसञ्चारको एमडीएमएस काण्डमा पूर्वअध्यक्षलगायत २१ जनामाथि भ्रष्टाचार मुद्दा चलायो । त्यसमा लिइएको आधार र गिरीबन्धु टी इस्टेट काण्डमा सर्वोच्चको फैसलामा २०७८ वैशाख १३ को निर्णय बदर गर्न लिएको आधार सबै नेपालीले पढेर सुसूचित हुनैपर्छ । एमडीएमएसमा खरिद गर्नुपर्ने काम नगरेको, गुरुयोजना सुरु गर्नुपर्नेमा नगरेको, कानुनविपरीत अस्वाभाविक लागत तयार गरी स्वीकृत गराएको, गलत लिखत तयार गरेको आदि आधारमा मुद्दा चलाइयो । गिरीबन्धुको फैसलाको पूर्णपाठमा सट्टापट्टा गर्नुपरेको उचित कारण नखुलाइएको, सट्टापट्टा गिरीबन्धु टी इस्टेट स्थापनाको उद्देश्य अनुकूलको सुनिश्चित नगरिएको, गिरीबन्धु टी इस्टेटले उपयोग गरेको जग्गाभन्दा कम क्षेत्रफल खरिद नगरिने कुराको सुनिश्चित नगरिएको उल्लेख छ । यस्तै, कुन जग्गासँग सट्टापट्टा गर्ने नखुलाइएको, वातावरण प्रभाव मूल्यांकन नगरिएको, उधारो र अमूर्त सर्तहरू उल्लेख गरिएको, भूमिको व्यापारिक कारोबार गर्न नमिल्ने, जुन प्रयोजनका लागि हदबन्दी छुट दिइएको हो अन्य प्रयोजनमा लगाउन नपाइने उल्लेख छ । मन्त्रिपरिषद्बाट हदबन्दीसम्बन्धी कानुनको मनसाय प्रतिकूल एकपछि अर्को निर्णय भएको पाइयो । सरकारले प्रत्यक्ष रूपमा गर्न नमिल्ने कामको अप्रत्यक्ष रूपमा गरेकाले २०७८ वैशाख १३ को निर्णय सर्वथा अनुचित देखिन्छ पनि भन्यो र बदर गर्यो । अन्जान र अज्ञानतावश गरिएको प्रशासनिक निर्णयमा भ्रष्टाचार हुँदैन । २०७८ वैशाख १३ को निर्णय बदर गरेर सर्वोच्चले आफ्नो संवैधानिक दायित्व पूरा गर्यो । अब बाँकी आधा काम अख्तियारको हो । पूर्वप्रधानमन्त्री ओलीले हालै भन्नुभयो कांग्रेसले एक पटक ५१ बिघा, अर्को पटक १९ बिघा कमिसन खाएर सट्टापट्टाको नाममा बिक्री गर्न दियो । कमिसन खानु भ्रष्टाचार हो । ओलीजीले कांग्रेसविरुद्ध कारबाही गराउनुपर्थ्यो । तर उहाँ कारबाही गराउन चाहनु हुन्न । किनभने गिरीबन्धु टी इस्टेट काण्ड आफ्नोविरुद्ध आत्मघाती गोल हुने उहाँलाई डर छ । प्रधानमन्त्री भइसकेको व्यक्तिले देशमा भ्रष्टाचार भएको कुरा थाहा पाएर पनि हेरेर बस्न मिल्छ ? ओलीले सर्वोच्चले कानुन बनाऊ भन्यो कानुन बनाइयो र कानुनअनुसार गरिएको पनि बदर गर्यो भनेर भ्रम फैलाउनुभयो र अदालतको बदनाम गर्नुभयो ।उहाँले गिरीबन्धु काण्डमा जिम्मा नलिएर अरूमा सारेपछि यो लेखकलाई २०३४ सालको बीपी कोइरालाको विशेष अदालतको बयानको सम्झना आयो । बीपी नेपालको मात्र नभएर विश्वकै एक महान् राजनेता हुनुहुन्थ्यो । बीपीमाथि पञ्चायती व्यवस्थाविरुद्ध, राजतन्त्रविरुद्ध र विभिन्न ठाउँमा बम पड्काएर शान्ति व्यवस्था खलल पारेको आरोपमा धेरै गम्भीर फौजदारी मुद्दा लागेको थियो । अदालत समक्षको बयानमा उहाँले सम्पूर्ण कुराको जिम्मा आफूले लिनुभयो । अन्य साना कार्यकर्तालाई पनि मुद्दा चलाइएको थियो । तर बीपीले ती सबै अपराध मेरो नेतृत्वमा मैले भनेर गराएको हुँ, उनीहरू जिम्मेवार छैनन्, म जिम्मेवार छु, सजाय हुने हो भने मलाई हुनुपर्छ भनेर महान् राजनेताको परिचय दिनुभयो । तर ओलीले ऐन संशोधन गराउनमा र २०७८ वैशाख १३ को लिखितमा भएको आफ्नो भूमिकाको कुरा छलेर ०५१ सालको सरकारलाई दोष दिनुभयो । उहाँ आफ्नो निर्णयमा पनि उभिन सक्नुभएन । कांग्रेसले सट्टापट्टाको जग्गा बेचेको सम्बन्धमा ओलीजीले समानताको हक बुझ्नुपर्छ । समानताको हक भनेको कांग्रेसले कमिसन खाएर अपराध गरेछ भने त्यही छुट देखएर आफूले पनि छुट पाउनुपर्छ भन्ने होइन । समानताको हकको अर्थ १९ बिघा कमिसन खाएर कांग्रेसले जग्गा बेचेको हो भने कांग्रेसविरुद्ध कारबाही गराउने हक ओलीलाई हुन्छ । यो कुरा हाम्रो सर्वोच्च अदालत मात्र होइन, भारतको सर्वोच्च अदालतले समेत अपराधमा समानताको हकबारे बोलेका कुरा हुन् । पूर्णपाठ आए पनि गिरीबन्धु टी इस्टेट प्रकरणको फाइल खुल्ला, अनुसन्धान होला, तात्कालीन मन्त्रिपरिषद्माथि छानबिन होला भन्ने नेपालीको आस मरिसकेको छ । अनुसन्धान भइहालेछ भने अनुसन्धान गर्ने निकायमा सुधार आएछ भन्ठाने हुन्छ । केसी पूर्वन्यायाधीश हुन् ।"
जलवायुभन्दा माथि भ्रष्टवायु,"प्रस्थानबिन्दुसन् १८८० यताको विश्वव्यापी सरदर तापक्रम हेर्ने हो भने अहिले पृथ्वीमा सरदर ११ डिग्री बढी छ । पक्कै पनि बढ्दो तापक्रमले जलवायुको चक्र परिवर्तन गरिदिएको छ । बाढीपहिरोका घटना बढाएको छ । हिउँ पगालेको छ र समग्रमा जोखिम बढेको छ । हामीले त्यो परिवर्तनसँग जुध्न केही प्रयास गर्न सक्छौं तर त्यसको न्यूनीकरण गर्न नेपालजस्तो देशले सक्दैन किनभने विश्वव्यापी तापक्रम बढाउने मुख्य कारक हरितगृह ग्यासको उत्सर्जन नेपालले न्यून मात्रामा गर्छ । आफ्नो जीवनस्तर राम्रो बनाउन जलवायु परिवर्तनको गफ धेरै गर्नुभन्दा पनि हाम्रो विकासको मोडलमा पुनर्विचार गर्नु जरुरी छ । काम गर्ने तरिका बदल्नुपर्छ । विकास गर्दा पक्कै केही विनाश हुन्छ तर खराब नियत र खराब आयोजनाले नेपाललाई थप जोखिममा धकेलेका छन् । सडक बनाउँदा धूलो नियन्त्रण तुरुन्तै गर्न सक्छौं, पहिरोको जोखिम घटाउन सक्छौं । सवारी प्रदूषण कम गराउने उपाय खोज्न धेरै मिहिनेत गर्नु पर्दैन । जथाभाबी डोजर चलाएर पहाड काट्न तत्कालै रोक्न सकिन्छ । त्यसबाहेक हामीले प्राथमिकता निर्धारणमा सबैभन्दा पहिला काम गर्नुपर्ने देखिन्छ । जस्तो कि अहिले २५ अर्ब ऋण लिएर नामगतीमा बाँध बनाउनुभन्दा त त्यो २५ अर्बले देशका पाँचवटा ठूला सहरमा फोहोर व्यवस्थापन गर्ने गतिला आयोजना ल्याउन सकिन्थ्यो । हाम्रा समस्या एकातिर छन्, प्राथमिकता अर्कातिर छ । नेपालले वनजंगलको संरक्षणमा राम्रो उपलब्धि हासिल गरेको छ, त्यसैले भएका जंगल बढाउने भन्दा पनि राम्रो व्यवस्थापन गरे पुग्छ । सन् १९९२ मा २६ प्रतिशत भएको जंगलक्षेत्र अहिले ४५ प्रतिशतको हाराहारीमा पुगेको छ । भलै वनक्षेत्रभित्र वनको अवस्था कस्तो छ भन्ने अर्को प्रश्न होला तर प्रगति भएकै हो । यति हुँदाहुँदै पनि गएका केही दशक संरक्षण भन्दै गर्दा सदुपयोगको मुद्दालाई धेरै पछाडि पारियो, त्यसैले अतिरिक्त वन जहाँबाट हामीले रूख काटेर काठ आपूर्ति गर्न सक्छौं । त्यसलाई बर्सेनि कति बढाउने र स्रोत जुटाउने भन्नेमा लाग्न तुरुन्तै सकिन्छ । देशभित्रै पनि व्यावसायिक रूपमा रूख उत्पादन जरुरी छ, जसले अर्बौंको स्टिल र फलाम आयातलाई निरुत्साहित गर्छ । रूख प्रयोग गर्ने स्रोत पनि हो र त्यसको सदुपयोग गर्नैपर्छ । नदी पक्कै पनि देशका लागि ठूलो स्रोत हो । तर आजै सबै नदी थुनौं र पूरै सुक्खा पारौं भनेर लगानीकर्ता र राज्य जसरी लागिरहेका छन्, त्यसलाई आजैका दिन बन्द गर्न सकिन्छ । कम्तीमा नदीको १० प्रतिशत पानी १२ महिनै बग्ने व्यवस्था नीतिनियममा छ, त्यसलाई कडाइका साथ पालना गराउन सकिन्छ । राम्रोसँग वातावरणीय प्रभाव मूल्यांकन गरेर समस्या न्यूनीकरणका उपायमा काम गर्नैपर्छ । जहाँ पनि जलविद्युत्, जसरी पनि जलविद्युत् होइन राम्रा जलविद्युत् हाम्रा जलविद्युत् हुनुपर्छ । त्यसो हुँदा विकास पनि हुन्छ, नदी पनि रहन्छन् । त्यसो नगर्ने हो भने नेपालको नदी प्रणाली सखाप हुन्छ र अन्तमा दुःख समुदायले नै पाउँछन् वा हामी सबैले । देशभरि त्यसो गर्दा जल पारिस्थितिक प्रणाली जीवित रहन्थ्यो । गाउँसहर झिलिमिली हुन्थे । नदी पनि हुन्थे, बिजुली पनि हुन्थ्यो । स्थानीय र प्रदेशका सरकारहरूले सिमेन्टको मोह त्यागेमात्रै हाम्रो विकास धेरै राम्रो हुन्छ । अरू धेरै कुरामा नेताहरूको मत मिल्दैन तर सिमेन्टको कुरामा मिलिहाल्छन्, किनभने त्यहाँ आम्दानी छ । त्यसैले ती ससाना आम्दानीमा रमाइरहेका नेताकार्यकर्ता र ठेकेदारको जालो राजनीतिक इच्छाशक्ति हुने हो भने केही वर्षमा न्यून गर्न सकिन्छ, यदि स्टन्ट कम र काम बढी गर्ने हो भने । तर यहाँ राजनीतिक दलका नेता नै सुरुमा विकासविरोधी भाष्य स्थापित गराउँछन् र त्यसैलाई आफ्ना कार्यकर्तामार्फत बृहत् बनाउँछन् । हामीले विकासविरोधी भाष्य स्थापित गराएर त्यसैमा लडाएर आफ्ना व्यक्तिगत वा सामूहिक लाभ लिने प्रवृत्तिलाई निरुत्साहित गर्न सक्यौं भने पनि अहिले भइरहेको वातावरणीय विनाश धेरै कम हुन्छ । हामीले खोजेको संरचना मात्रै होइन, सुख पनि हो । अहिले भइरहेको जथाभाबी विकासले हामीलाई अन्तमा दुःखी बनाउनेछ । त्यसैले अहिलेदेखि नै खराब विकासलाई खराब भनौं र राम्रो बनाउन प्रयास गरौं । हामीसँग पहाड छन् र तिनैमध्येका केही पहाडका टुप्पामा हिउँका टोपी छन्, जसले शोभा बढाएका मात्र छैनन् हाम्रो जीवन धानिदिएका छन् । पहाड भएकैले यहाँ पर्यटन छ । तराईका उर्वर भूमिमा पहाडले बगाएको पानी नपुग्ने हो भने त्यो मरुभूमिसरह हुन्छ । बाघ, गैंडा तिनै नदी आसपास छन् । पर्यटक ल्याउन दुई मुख्य कुरा चाहिन्छन्, प्रकृति र पूर्वाधार । तर, पूर्वाधार बनाउन प्रकृतिको केही न केही हिस्सा विनाश हुन्छ नै । जसरी अहिले सडक र खानीका लागि पहाडको दोहन गरिएको छ, त्यसले अन्ततः हामीलाई हानि नै पुर्याउनेछ । एकातिर नदी सिध्याउने, अर्कोतिर पहाड उधिन्ने र त्यसैको माथि जलवायु परिवर्तनका कारण हिमालको हिउँ घट्दै जाँदा हामीले कसरी जीविकोपार्जन गर्न सकौंला र ? त्यसैले विनाश कसरी कम गर्ने भन्ने सोच्नुभन्दा वातावरणका कारण विकास भएन भन्ने भाष्य स्थापित गराउन व्यापारी, नेता र कर्मचारी नै सबैभन्दा बढी लागेका छन् । त्यसैलाई शिरोपर गरेर कार्यकर्ता विभाजित छन्, जनता अलमलमा छन् । यो अलमल हट्नैपर्छ । वातावरण र विकास सँगै लान सकिन्छ तर अहिले देशलाई जलवायुभन्दा पनि माथिबाट भ्रष्टवायुले छोपेको छ, जसलाई हामीले चाहेमा हटाउन सक्छौं । हाम्रो देशमा पर्यावरण जोगाउने प्रस्थानबिन्दु नै यही हो ।"
भारतको प्रधानमन्त्रीमा सिंह,सन् २००४ मा आजकै दिन (मे २२) मा मनमोहन सिंह भारतको प्रधानमन्त्री बनेका थिए । १९३२ को सेप्टेम्बर २६ मा पश्चिम पञ्जाब (हालको पाकिस्तान) मा जन्मिएका सिंह २०१४ मे २६ सम्म प्रधानमन्त्री थिए । १९४७ मा भारत र पाकिस्तान विभाजित भएका बेला उनको परिवार भारत सरेको थियो । बेलायतको अक्सफोर्ड विश्वविद्यालयबाट अर्थशास्त्रमा विद्यावारिधि गरेका सिंहले १९६६ देखि १९६९ सम्म संयुक्त राष्ट्रसंघमा समेत काम गरेका थिए । त्यसलगत्तै उद्योग तथा वाणिज्य मन्त्रालयको सल्लाहकार रहेका सिंहले १९७० र ८० को दशकमा भारत सरकारअन्तर्गतका विभिन्न प्रमुख पदको जिम्मेवारी सम्हालेका थिए । १९९१ मा भारतमा आर्थिक संकट उत्पन्न भएसँगै सिंहलाई प्रधानमन्त्री पीभी नरसिंह रावले अर्थमन्त्रीमा नियुक्त गरेका थिए । त्यतिबेला उनको नेतृत्वमा भारतको आर्थिक संकट अन्त्य भएको थियो । २००४ मा कंग्रेस नेतृत्वको यूपीए गठबन्धन सत्तामा आएपछि कंग्रेस नेतृ सोनिया गान्धीले सिंहलाई प्रधानमन्त्रीमा अघि सारेकी थिइन् । २००९ को आमनिर्वाचनमा यूपीए गठबन्धन विजयी भएसँगै उनी पुनः प्रधानमन्त्री बनेका थिए ।
गाउँमै इलम,"(पाल्पा) वैदेशिक रोजगारबाट फर्केका युवाले गाउँमै बसेर लाखौं कमाइ गरेका उदाहरण प्रशस्त छन् । यस्तैमध्येका केही युवा पाल्पाको रामपुर क्षेत्रमा व्यावसायिक तरकारी खेती, बाख्रापालन, कफी खेती गरेर मासिक ५० हजार बढी कमाइ गरेका छन् । कतिपय युवा विदेशमा सिकेको सीप, अनुभव र कमाइलाई स्वदेशमा फर्केर सिको गरेका गतिला उदाहरण पनि छन् । केही युवा विदेशमा जानुभन्दा गाउँमै बसेर पनि लाखौं कमाइ गर्न सकिन्छ भन्ने उदाहरणीय बनेका छन् । आठ वर्ष विदेशमा बसेर फर्किएका पाल्पा रामपुर नगरपालिका४ देवीस्थानका लालबहादुर थापाले तरकारी खेतीबाट मासिक ५० हजार आम्दानी गर्छन् । चार वर्षदेखि १० रोपनी जग्गा भाडामा लिएर तरकारी खेती गरेका लालबहादुरले परिवारसँगै बसेर राम्रो आम्दानी भएको सुनाए । विदेशमा पनि त्यति सजिलो कहाँ हुन्छ र ? उनले भने, विदेशमा जस्तै मिहिनेत गर्ने हो भने यहीं राम्रो कमाइ गर्न सकिन्छ । परिवारसँग बसेर काम गर्दा छुट्टै आनन्द हुने उनले बताए । विदेशी भूमिमा पैसा भए पनि परिवार सुखी र खुसी नभएको उनको अनुभव छ । उनले तरकारी खेती गरेर राम्रो आम्दानी गरेको सुनाए । हाम्रो आधुनिक कृषि फर्म बाट सिमी, बोडी, गोलभेंडा, घिरौंला, करेला, फर्सी, बोडी, काक्रालगायतका तरकारी उत्पादन हुन्छ । यसलाई रामपुर र छिमेकी जिल्लामा बिक्री गर्छन् । फर्मबाटै पनि अधिकांश बिक्री हुन्छ । मौसमीभन्दा बेमौसमी तरकारी खेती गर्दा बिक्रीमा सहज हुने उनले बताए । यसबाहेक फर्ममा दसैंतिहारका बेला मखमली, सयपत्री जातका फूलसमेत उत्पादन हुन्छ । स्वदेशमा वा विदेशमा काम मज्जाले गर्नुपर्छ, उनले भने, आम्दानी पनि नहुने भन्ने कुरै भएन । उनको सुझाव भनेको विदेशमा बगाउने पसिना स्वदेशमै बगाए उच्चतम् हुनेछ । रामपुर१० गेझाका राजु गुरुङले गाउँमै बसेर बाख्रापालन गरेका उनले मनग्य आम्दानी गर्ने गरेका छन् । कोभिड महामारीपछि उनले बाख्रापालन व्यवसायलाई अघि बढाएका हुन् । भलिबल खेलाडी गुरुङ विद्यालयका लेखापालसमेत हुन् । बिहान र बेलुकी उनले बाख्राका लागि समय दिन्छन् । अन्य समयमा हेरालु र घरपरिवारले बाख्राको स्याहारसुसार गर्ने उनले बताए । सबै साथीभाइको सोच विदेश जाने नै छ, उनले भने, घरका परिवारलाई पनि रोक्न सकिने अवस्था छैन । त्यसैले गाउँमा बसेर पनि केही गर्न सकिन्छ भन्ने सोचेर बोयर जातको बाख्रापालन गरेका हुने उनले । मासु पनि धेरै हुने र पाल्न पनि खासै दुःख छैन, उनले भने, यसले गर्दा मेरो फुर्सदको समय पनि सदुपयोग भएको छ । उनले २२ वटा ब्राखा पाल्न सुरु गरेकामा अहिले १ सय ७४ पुर्याएका छन् । चार वर्षमा बाख्राका लागि ६५ लाख लगानी भइसकेको छ । आधुनिक खोर छन् । दानालगायत अन्य कामका लागि भवन तयार छन् । बाख्रामा लगानी नै बढी छ । एउटा बोयर बोका ३ लाख १२ हजार र अर्को २ लाख ५० हजारको रहेको उनले बताए । पछिल्लो समय उनको खोरमा १ सय ५० बढी नै बाख्रा हुने गर्छन् । गुरुङका अनुसार उन्नत जातको बाख्रा बिक्रीमा कुनै समस्या छैन । कतिपय रामपुर नगरपालिकाले नै खरिद गर्छ, उनले भने, बाहिर जिल्लाबाट पनि फोन आउने गर्छ । तर मागअनुसार पुर्याउनै सकिएको छैन । वार्षिक १५ लाख बढीको बिक्री भएको छ । लागत र मिहिनेत पनि छ । घाँस लगाउन, बाख्रा स्याहार गर्नका लागि धेरैले रोजगार पनि पाएका छन् । रामपुर४ का दिलबहादुर थापाको पनि व्यावसायिक तरकारी खेती छ । उनले तरकारी खेती गरेरै मासिक ५० हजारभन्दा बढी कमाइ गर्छन् । कोभिड संक्रमणपछि विदेशबाट फर्किएका थापाले जग्गा लिजमा लिएर तरकारी खेती गरेका हुन् । नियमित काम गरेर उत्पादन गरेको तरकारी बिक्रीमा कुनै समस्या छैन, उनले भने, जसले गर्दा हामीलाई मिहिनेती पनि बनाएको छ । खाडी मुलुक बहराइनमा ८ वर्ष बस्दाको अनुभवले पनि उनलाई थप हौस्याएको छ । उत्पादित तरकारी बिक्रीका लागि पनि कुनै समस्या नभएको उनले बताए । रामपुरका साथै छिमेकी स्याङ्जा बजारमा तरकारी बिक्री गर्ने गरेको छु, उनले भने, यसबाट वार्षिक ६ लाख बढी बचत हुने गरेको छ । दिलबहादुरका अनुसार तरकारी सहज रूपमा हुर्कन र बजारभाउ पाए लगानीको ७० प्रतिशत नाफा हुन्छ । तरकारी हुर्काउन, बजारसम्म लैजान अधिकांश समय आफैं खट्ने गरेको छु, उनले भने, कहिलेकाहीं आवश्यक परेको खण्डमा बाहिरबाट ज्यामी बोलाउने गरिन्छ । तरकारी उत्पादन र बजारसम्म पुयाउन खट्नुपर्छ । अब विदेश नजाने निधो गरेको उनले बताए । विगत चार वर्षदेखि मौसमी र बेमौसमी तरकारी खेती गरिरहेको उनले बताए । विदेशमा आठ वर्ष बसेर फर्कियो अब विदेश नजाने सोच बनेको छ, उनले भने, अहिले तरकारी खेती गरेको छु । घरमै परिवारसँगै बसेर तरकारी खेती गर्दा राम्रो आम्दानी भएको छ । दसैंतिहारका बेलामा भने उनले फूल खेती पनि गर्छन् ।रामपुर५ भम्बकका प्रेमबहादुर सिंह कोरियामा ९ वर्ष अनुभव सँगालेर फर्किएका युवा हुन् । उनले आफ्नै लगानीमा कफी उद्योग सञ्चालनमा ल्याएका छन् । कफी प्रशोधन उद्योगमा २० लाख बढी लगानी भइसकेको छ । उनले कफी उत्पादन, प्रशोधन र बजारीकरण गर्छन् । कफीबाट स्वदेशमै राम्रो आम्दानीको सम्भावना उनले देखेका छन् । त्यसैले उद्योग सञ्चालनमा ल्याएको हो, उनले भने, काँचो कफी उत्पादन गर्ने किसानको संख्या घटेका छन् । त्यसैले अबको अभियान कफी खेती गर्ने किसानको संख्या बढाउने नै हो । घरमा आउने पाहुनलाई कफी तयार गरेर खान दिने र यसबारेमा बुझाउने गर्छन् । प्रशोधन गरेको कफी तानसेन, रामपुर, स्याङ्जा, पोखरासम्म लैजाने उनले बताए । विदेशमा काम गर्दा गुल्मीमा उत्पादन भएको कफी कार्यरत कम्पनी सञ्चालकले प्रशोधन गरी बजारमा बिक्री गरेको थियो, उनले भने, त्यस्तो देखेपछि मैले स्वदेश फर्किएर कफी उत्पादन गर्ने सोच बनाएको हो । कफीबाट स्वदेशमै राम्रो आम्दानीको सम्भावना देखेको उनले बताए । अघिल्लो वर्ष प्रेमबहादुरले आठ लाख रुपैयाँ बराबरको कफी बिक्री गरेका थिए । यस वर्ष १० लाख रुपैयाँ बराबरको कफी बिक्री गर्ने लक्ष्य लिएको उनले बताए । यहाँ उत्पादित कफी नेपाल, भारत, जर्मनी, जापान र कोरियालगायतका मुलुकमा पठाइएको उनको भनाइ छ । केही वर्षअघि पल्पिङ तथा कफी बनाउने मेसिन भित्रिएकामा अहिले प्रशोधनका सबै सामान राखेका छन् । रामपुर नजिकका गाउँबाट आएका काँचो कफी पल्पिङ गरेर तयारी कफी बनाउँछन् । तयारी कफी बजारमा प्रतिकिलो एक हजार आठ सयसम्ममा बिक्री हुन्छ । अधिकांश रामपुरका जनतालाई कफी भन्ने के हो ? भन्ने बुझाउन समय लागेको उनले बताए । २०७८ सालमा घरेलु कार्यालयमा फर्म दर्ता गरेका उनले किसानलाई प्रवर्द्धन गर्ने हो भने फाइदा पनि रहेको बताए । मैले एक हजार कफीका बिरुवा गत वर्ष सित्तैमा वितरण गरे, उनले भने, झन्डै तीन सय कृषकले उत्पादन गरेको कफी उचित मूल्यमा खरिद गर्ने गरेको छु । कफी खेतीका लागि पहाडी भूबनोट उपयोगी छ । तीन तहका सरकारले उपयोग गरेमा विदेशी मुद्राको आर्जन गर्ने बलियो माध्यम बन्ने उनको सुझाव छ ।"
भेरी करिडोरको काम सुस्त,"(सुर्खेत)डोल्पास्थित डोल्पोबुद्ध गाउँपालिका६ का ५६ वर्षीय ग्याल्छेन गुरुङको गाडी चढेर चीनको तिब्बत जाने सपना अधुरै छ । सडक सुविधा नहुँदा उनले सात वर्षको उमेरदेखि तिब्बतबाटै पिठ्युँमा बोकेर सामान ओसारिरहेका थिए । तर कोरोनाका कारण चिनियाँ नाका बन्द भएपछि उनलाई खाद्यान्न र दैनिक उपभोग्य सामानको जोहो गर्न सास्ती छ । चीन सीमामा त हिँडेरै पनि एकै दिनमा पुगिन्थ्यो नि, उनले भने, सदरमुकाम दुनै जान ५ दिनसम्म हिँड्नुपर्छ, चीनमा खाद्यान्न र अरू सामान सस्तो पनि पाइन्थ्यो, अहिले दुनैमा महँगोमा सामान किनेर घोडा, खच्चडमा ओसार्नुपर्ने बाध्यता छ, त्यो पनि सामानभन्दा ढुवानी भाडा दोब्बर तिरेर । चीनसम्म सडक खुले आफ्ना छोरानातिले सुख पाउने उनले बताए । छार्काताङसोङ१ का ४० वर्षीय फोन्जुक लामा गुरुङले पनि सडक नहुँदा वर्षौंदेखि सास्ती भोग्दै आएका छन् । भारत, नेपाल र चीनलाई सडक सञ्जालमा जोड्न सुरु गरिएको भेरी करिडोरको काम सुस्त बनेको छ । ठेकेदारको लापरबाहीले डोल्पा सदरमुकाम दुनैभन्दा माथिको सडक निर्माणले गति लिन नसकेको हो, जसका कारण तीन देशबीच व्यापारिक सम्बन्ध स्थापित हुन सकेको छैन भने स्थानीय झन्डै पाँच दिनको पैदल यात्रा गरी सदरमुकाम दुनै आउन बाध्य छन् । सडक सञ्जाल नहुँदा उपल्लो डोल्पाको छार्काताङ, डोल्पोबुद्ध र शेफोक्सुन्डो गाउँपालिकाका बासिन्दा खाद्यान्न र दैनिक उपभोग्य सामग्री ढुवानीमा घोडा, खच्चडकै भर पर्नुपरेको हो । उत्तरी नाका खुलेपछि कर्णाली मात्र होइन, सिंगो मुलुकले लाभ लिन सक्ने शेफोक्सुन्डो गाउँपालिका अध्यक्ष धावासुन्डुक गुरुङको भनाइ छ । सडक खुलेपछि उत्तरसँगको व्यापारमा वृद्धि हुन्छ, उनले भने, स्थानीयले रोजगारीसमेत पाउने भएकाले गरिबी घटाउन मद्दत पुग्छ ।अत्यधिक चिसो र सिँचाइ सुविधा नहुँदा माथिल्लो डोल्पाका तीन वटै पालिकामा वर्षमा एक बाली उवा मात्र फल्ने गरेको छार्काताङसोङ गाउँपालिका अध्यक्ष सेनाङ गुरुङ बताउँछन्, जसका कारण स्थानीय बाहिरकै खाद्यान्नमा निर्भर छन् । स्थानीयको मुख्य पेसा जडीबुटी संकलन र पशुपालन हो । तर चीनसम्म सडक नजोडिँदा स्थानीय संकलन गरेको यार्चागुम्बु, गुच्चीच्याउ, कटुकीलगायत जडीबुटी र स्थानीय उत्पादनको कारोबार सोझै चिनियाँ बजारसँग जोडिन सकेको छैन । भेरी करिडोरअन्तर्गत जाजरकोटडोल्पा सडकमा डोल्पा सदरमुकाम दुनैसम्मको २ सय १७ किमि सडक झन्डै साढे ५ वर्षअघि जोडिएको थियो । तर त्यसभन्दा माथि चीन सीमाको धो र मरिमसम्म झन्डै एक सय किलोमिटर दूरी छ, जसमध्ये तीन खण्डमा विभाजन गरी काम गर्न खोजिए पनि दुई खण्डको काम अधुरै रहेको भेरी करिडोर योजना कार्यालयका डिभिजनल इन्जिनियर सुनील रञ्जितकारले जनाए । डोल्पा सदरमुकाम दुनैदेखि लसीक्यापसम्मको दूरी २५ किमि छ, जसको ट्र्याक खोल्न ०७८ चैतमा सूर्याश्रेयाशान्तिदेवी जेभी निर्माण कम्पनीलाई १३ करोड ४१ लाख रुपैयाँमा सडक निर्माणको जिम्मा दिए पनि लामो समय ठेकेदारले कामै गरेनन् । सडकको ट्र्याक खोल्ने म्याद चार वर्षको छ । तर, अहिलेसम्म व्यासगाडसम्म ६ किमि मात्र सडक खनिएको छ । ठेकेदारले झन्डै साढे दुई वर्ष त कामै गरेनन्, आयोजना कार्यालय खुलेपछि बल्ल ठेकेदारले काम थालेका छन्, उनले भने, कडा चट्टानी भीर भएकाले अबको साढे १ वर्षभित्र ट्र्याक खोल्न मुस्किल छ । यस सडक खण्डमा एक सय मिटरदेखि एक किलोमिटरसम्मका कम्तीमा १५ वटा कडा चट्टानी भीर छन् । ती भीर फोड्न विस्फोटक पदार्थ प्रयोगको विकल्पै छैन, रञ्जितकारले भने, तर विस्फोटक पदार्थ पाउनै मुस्किल छ, जसले सडक निर्माणको काम धकेलिने देखियो । अहिले यो खण्डमा तीन वटा मेसिन (एक्स्काभेटर) ले काम गरिरहेका छन् । लसिक्यापदेखि मरिम धो खण्डको ४० किमिमा भने सडक निर्माणको काम सकिएको छ । स्थानीय तहहरूले सडक निर्माणको काम सकेपछि अहिले डोल्पाको छार्काताङसोङ गाउँपालिका मुस्ताङसँग सडक सञ्जालमा जोडिएको छ । तर सडकको स्तरोन्नति नहुँदा बर्खा र हिमपातको बेला झन्डै ६ महिना गाडी चल्न मुस्किल छ । तेस्रो खण्डअन्तर्गत मरिमदेखि चीन सीमासम्मको ३५ किमिमा पनि ट्र्याक खोल्न बाँकी रहेको योजना कार्यालयका इन्जिनियर महेन्द्र माझीले बताए । सदरमुकाम दुनैसम्म सडक पुगेपछि त्यसमाथि फेरि सेनालाई जिम्मा दिने कि सडक विभागले निर्माण गर्ने भन्ने अन्योल झन्डै एक वर्ष भयो, पछि चौरजहारी सडक डिभिजनमार्फत ठेक्का खोलियो, उनले भने, तर सडक डिभिजनले नियमित अनुगमन र नियमन नगर्दा सडक निर्माणको काम लामो समय रोकियो, आयोजना कार्यालय खुलेपछि भने कामले तीव्रता पाइरहेको छ । योजना कार्यालयले चीन सीमासम्मको खण्डमा टेन्डर आह्वानको तयारी गरेको छ । सडक निर्माणको काममा ढिलाइ हुँदा शेफोक्सुन्डो ताल हेर्न जाने पर्यटकसमेत सास्ती भोग्न बाध्य छन् । कर्णाली प्रदेश हुँदै लुम्बिनी प्रदेशको जमुनाह (नेपालगन्ज) नाका जोड्न सडक निर्माणको काम थालिएको हो । यो करिडोर निर्माण भएमा भारतको रुपैडियाबाट चीनको तिब्बतसँग सडक सञ्जाल विस्तार हुनेछ । उपल्लो डोल्पामा सडक नहुँदा छार्काताङसोङ, डोल्पोबुद्ध र शेफोक्सुन्डो गाउँपालिकाका बासिन्दा अझै घोडा, खच्चडकै भरमा दैनिकी गुजार्न बाध्य छन् । सदरमुकाम दुनैबाट घोडा, खच्चडमा दैनिक उपभोग्य सामान, खाद्यान्न र निर्माण सामग्री प्रतिकिलो १ सय रुपैयाँसम्म ढुवानी भाडा तिरेर उपभोग गर्नुपर्ने बाध्यता छ ।०७५ मंसिर ४ मा नेपाली सेनाले सडकको ट्र्याक खोलेको भेरी करिडोरअन्तर्गतको जाजरकोटदुनै सडकमा पनि यात्रा सास्तीपूर्ण छ । नेपालगन्जबाट दुनैसम्मको दूरी २ सय ७२ किलोमिटर भए पनि यो बाटो पार गर्न कम्तीमा ६ वटा गाडी बदल्नुपर्छ भने करिब ५ हजार रुपैयाँ भाडा खर्च हुन्छ । नेपालगन्जबाट दुनै पुग्दा कम्तीमा २४ घण्टाको सास्तीपूर्ण यात्रा गर्नुपर्ने दुनैका विष्णु बुढाले बताए । कति बेला दुर्घटना हुने हो भन्ने डरैडरमा दुनै पुग्नुपर्छ, बीचबीचमा पुल नहुँदा बाटोमा ६ वटासम्म गाडी बदल्नुपर्छ, उनले भने, पक्की पुल नभएका ठाउँमा आफूसँग ल्याएका सामान झोलुंगे पुलबाट पल्टी गर्नुपर्ने बाध्यता छ । वर्षायाममा जाजरकोट खलंगादेखि छलगाडसम्म पहिलो गाडी, त्यहाँबाट ५ सय मिटर जति हिँडेर चुगाड खोला तरेपछि दामाचौरसम्म दोस्रो गाडी, दामाचौरबाट रुकुम पश्चिमको मुलतरासम्म तेस्रो गाडी र मुलतराबाट रुकुमजाजरकोट सिमानामा पर्ने भेरी नदीको झोलुंगे पुल गरेर तल्लुमा चौथो गाडी चढ्नुपर्ने बाध्यता भएको त्रिपुरासुन्दरी४ का प्रेमबहादुर बुढाले जनाए । फेरि चौखाबाट पाँचौं गाडीमा तातरगाड र छैटौं गाडी चढेपछि बल्ल दुनै पुगिन्छ । जाजरकोट र रुकुम जोड्न तल्लु बगरमा निर्माण भइरहेको पुल नबन्दा यात्रुहरूले सास्ती भोग्दै आएका छन् । निर्माणको अन्तिम चरणमा रहेको तल्लुको बेलिब्रिज गत वैशाख ७ मा भाँचिएको थियो भने दुई मजदुरले ज्यान गुमाएका थिए । फेरि पुल निर्माण गर्दा सुरुमा क्षतिपूर्तिको विषयमा विवाद हुँदा पुल निर्माणको काममा ढिलाइ भएको प्रमुख जिल्ला अधिकारी तुलसीप्रसाद दाहालले बताए । क्षतिपूर्तिको विवाद मिलेपछि फेरि निर्माण सामग्रीको अभाव भयो, उनले भने, पछिल्लो समय पुलको नटबोल्ड नपाइएपछि झन्डै २ महिना पुल निर्माण रोकियो, त्यो समस्या हल भएपछि अब भने एक सातामै पुल निर्माणको काम सक्ने गरी काम भइरहेको छ । अहिले जाजरकोटको भेरी नगरपालिका४ पासागाडबाट नलगाड नगरपालिका१२ को तल्लुसम्म सडक स्तरोन्नति (कालोपत्र) का लागि ठेक्का भई यति बिल्डर्सले काम गरिरहेको छ । तर काममा ढिलाइ हुँदा जोखिमै जोखिममा यात्रा गर्नु परिरहेको स्थानीय अगुवा महेन्द्र मल्लले जनाए । सडक खण्डअन्तर्गत विभिन्न खोलामा अझै १५ वटा पुल निर्माणको काम गर्न बाँकी छ । सडकको स्तरोन्नति नहुँदा कष्टकर यात्रा गर्न बाध्य भएको दुनैका व्यवसायी कर्णबहादुर हमालले बताए । हाम्रा लागि त गाडी आयो भन्नु मात्र हो, उनले भने, सधैं भगवान् भरोसामा यात्रा गर्नुपर्छ । नेपालगन्जबाट ४० रुपैयाँसम्म प्रतिकिलो ढुवानी भाडा तिरेर सामान ढुवानी गर्नुपर्ने बाध्यता छ, जसका कारण खाद्यान्न र दैनिक उपभोग्य सामानको मूल्य अझै घट्न नसकेको उनको भनाइ छ ।"
चितवन निकुञ्जमा पर्यटकबाट २६ करोड आम्दानी,"(चितवन) चालु आर्थिक वर्षको साउनदेखि वैशाखसम्म चितवन राष्ट्रिय निकुञ्जले पर्यटनमार्फत २६ करोड ७१ लाख ५३ हजार ५० रुपैयाँ राजस्व आम्दानी गरेको छ । दुर्लभ वन्यजन्तु ठूलो एकसिंगे गैंडा, पाटेबाघ, घडियाल गोहीलगायत जीवजन्तुको नेपालमा मुख्य बासस्थल चितवन निकुञ्ज हो । चालु आर्थिक वर्षको १० महिनामा १ लाख ६१ हजार ८२७ स्वदेशी, सार्क राष्ट्रका २६ हजार ४६१ र ८४ हजार ६५४ विदेशी गरी कुल २ लाख ७२ हजार ९ सय ४२ जनाले चितवन राष्ट्रिय निकुञ्ज भ्रमण गरेको चितवन निकुञ्जका सूचना अधिकारी एवं संरक्षण अधिकृत गणेशप्रसाद तिवारी बताउँछन् । पर्यटक प्रवेश शुल्कबाट मात्रै २२ करोड ४३ हजार ५० रुपैयाँ राजस्व आम्दानी भएको उनको भनाइ छ । निकुञ्ज आउने पर्यटकले अनुभवी पथप्रदर्शक (नेचर गाइड) को सहयोगमा पैदलै जंगल घुम्ने, मध्यवर्ती क्षेत्रका सामुदायिक वनमा हात्ती सफारी गर्ने, निकुञ्ज या मध्यवर्ती वनमा जिप सफारी गर्ने, निकुञ्ज हुँदै बग्ने खोला र नदीहरूमा डुंगा सफारी गर्छन् । यी सबैखाले गतिविधि खास गरेर जिप सफारीबाट पनि राजस्व आम्दानी हुन्छ । चालु आर्थिक वर्षमा निकुञ्जले पर्यापर्यटनबाट गरेको आम्दानी २६ करोड नाघिसकेको छ, तिवारीले भने । निकुञ्जले विभिन्न पाँच शीर्षकमा राजस्व संकलन गर्छ । चालु आर्थिक वर्षको १० महिनामा ३१ करोड ५७ लाख १३ हजार १७१ रुपैयाँ राजस्व आम्दानी भएको सूचना अधिकारी तिवारीले बताए । यसमध्ये पर्यापर्यटनबाट हुने राजस्व आम्दानीको हिस्सा अरू शीर्षकको भन्दा धेरै नै बढी हो । कोरोनाका कारण शिथिल हुँदै गएको पर्यटन व्यवसायमा सुधार हुँदै गएको तथ्यांकले देखाएको छ । पछिल्ला वर्षमा विदेशी पर्यटकभन्दा स्वदेशीको संख्यामा उल्लेख्य सुधार भएको देखिन्छ । कोरोनाअघि चितवन निकुञ्ज घुम्न आउने विदेशी पर्यटकको वार्षिक संख्या सवा लाखभन्दा बढी हुन्थ्यो । त्यसैले विदेशी पर्यटकको संख्यामा अझै पनि उल्लेख्य सुधार नदेखिएको पर्यटन व्यवसायी बताउँछन् । विदेशी पर्यटकमा अहिले चिनियाँको संख्या धेरै रहेको पर्यटन व्यवसायी दीपक भट्टराईको भनाइ छ । विदेशी पर्यटकको संख्या त भूकम्पपछि नै प्रभावित हुँदै आएको हो । त्यही बीचमा कोरोना पनि आयो । अहिले विदेशबाट आउने पर्यटकमा चिनियाँको संख्या धेरै छ । अन्य देशका पर्यटक त्यत्ति बढेनन्, क्षेत्रीय होटल संघ चितवन, सौराहाका पूर्वअध्यक्षसमेत रहेका भट्टराईले भने ।"
मौसमी खेतीले हराभरा नारायणी बगर,"(परासी)पश्चिम नवलपरासीको सुस्ता गाउँपालिका५ स्थित सयौं बिघा खेतीयोग्य जमिन नारायणी नदीको बाढीले कटान गर्यो । खेतीयोग्य जग्गा पूरै बगर भएपछि स्थानीयले खेतीपाती गर्न छाडे । दुई वर्षदेखि भने नारायणी बगर हरियाली बनेको छ । हिउँदमा उजाड बनेको बगरमा अहिले करोडौं रुपैयाँको तरबुजा र खरबुजा उत्पादन भइरहेको छ । पश्चिम नवलपरासीको सुस्ता गाउँपालिका५ स्थित नारायणी नदीको बगर मौसमी खेती (बगर खेती) ले यो सिजनमा हरियाली बन्ने गरेको हो । गएको सोमबार अपराह्न सुस्ता५ नारायणी बगरमा भारत उत्तर प्रदेश सामलीका २८ वर्षीय सत्तार मियाँ खरबुजा टिपेर काठमाडौं पठाउने तरखरमा थिए । उनले यहाँ करिब तीन बिघा क्षेत्रफलमा यो खेती गरेका छन् । दुई वर्षदेखि यहाँ खेती गर्दै आएका मियाँको परिवार पुसमाघमा नेपाल आउने र जेठसम्म यही बगरमा बसेर खेती गर्ने गर्छन् । नारायणी नदी किनारमा प्रशस्त जग्गा भएको थाहा पाएपछि दुई वर्षदेखि यो खेती गर्दै आएका छौं, उनले भने, एक सिजनमा करिब १०१५ लाखको खरबुजा बिक्री गर्छौं ।उनीजस्तै नारायणी बगरमा छाप्रो हालेर अहिले करिब ६० परिवार भारतीयले बगर हरियाली पारेका छन् भने लाखौं रुपैयाँ कमाइ गरिरहेका छन् । यहाँ उत्तर प्रदेश, बिहार र राजस्थानसम्मका भारतीय आएर बगर खेती गरिरहेका छन् । उत्तर प्रदेश सामलीकै सनवर तसबर पनि परिवारसहित आएर यहाँ खेती गरिरहेका छन् । असोजकात्तिकमा यहाँ आउने उनीहरू उत्पादन बेचिसकेर असारमा भारत फर्किने गर्छन् । नारायणी नदीमा पानीको सतह घटेपछि फेरि फर्किने गरेको तसबरले बताए । नदी उकासको जग्गाको लालपुर्जा छैन । बगर नजिकैको लालपुर्जा जग्गा भएका नेपालीले बगर भाडामा लगाएर भारतीयलाई खेती गर्न दिँदै आएका छन् । नारायणी नदीको त्रिवेणी ब्यारेजदेखि पश्चिमतर्फ सुस्ता २, ३, ४ र ५ नम्बर वडाको बगरभरि खेती लगाइएको छ । भारतीय नागरिकले यो क्षेत्रमा मात्र करिब ८ सय बिघामा खेती गरिरहेका छन् । दुईचार जना नेपालीले केही क्षेत्रफलमा यो खेती गरे पनि ९५ प्रतिशत भने भारतीय नै रहेको स्थानीय बताउँछन् ।बगर खेतीमा लाखौंको कारोबार भइरहे पनि व्यवसाय दर्ता भने छैन । बगर आसपासमा जग्गा भएका नेपालीले प्रतिबिघा २५ हजार भारतीय रुपैयाँमा वार्षिक भाडामा लगाउने गरेका छन् ।"
बोलेका कुरा पुष्टि गर्न नसके गृहमन्त्रीको राजीनामा माग्दै सर्वत्र बहिष्कार गर्छौं : कांग्रेस,"(काठमाडौं) उपप्रधान तथा गृहमन्त्री रवि लामिछानेमाथि सहकारी ठगीमा संसदीय छानबिन समितिको मागबाट घटनाक्रम धेरै अघि बढेको भन्दै प्रमुख प्रतिपक्ष कांग्रेसले उनले बोलेको कुरा पुष्टि गर्न नसके राजीनामा र उनीमाथि कारबाहीको माग राखेर सर्वत्र बहिष्कारको आन्दोलन चर्काउने जनाएको छ । त्यसका लागि कांग्रेसले बुधबार संसदीय दल र पार्टीको केन्द्रीय कार्यसमिति बैठक बोलाएको छ । उपप्रधान तथा गृहमन्त्रीको जिम्मेवारीमा रहेका लामिछानेले आइतबार संसद्बाट कांग्रेस महामन्त्री गगन थापाप्रति लक्षित गर्दै राज्यको गोप्य सूचना बेच्ने सांसदहरू यतै कतै छन् भनेर दिएको अभिव्यक्तिलाई कांग्रेसले संगीन आरोपका रूपमा लिएको छ । पञ्चायतकालमा राजा महेन्द्रले समेत लगाउन नसकेको संगीन आरोप उपप्रधान तथा गृहमन्त्री लामिछानेले लगाएको भन्दै कांग्रेस संसदीय दलका प्रमुख सचेतक रमेश लेखकले त्यसको पुष्टि गर्न नसके प्रधानमन्त्रीले तत्काल गृहमन्त्रीलाई हटाउनुपर्ने बताए । आफूले लगाएको आरोपमा कि त पुष्टि गरेर देखाउनुपर्छ, पुष्टि गर्न सक्नु भएन भने प्रधानमन्त्रीले हटाउनुपर्छ । प्रधानमन्त्रीले हटाउनु भएन भने हामी सर्वत्र बहिष्कारको आन्दोलनमा जान्छौं, लेखकले भने, केन्द्रीय कार्यसमिति र संसदीय दलको बैठकबाट कसरी प्रस्तुत हुने औपचारिक निर्णय लिएर अघि बढ्छौं । कांग्रेसले साढे दुई महिनादेखि सहकारीको बचत अपचलनमा लामिछानेमाथि छानबिन गर्न संसदीय समिति बनाउनुपर्ने माग उठाउँदै आएको थियो । सत्तापक्ष त्यसका लागि तयार नभइरहेकै बेला कांग्रेस नेताहरूप्रति लक्षित गरेर लामिछानेले संसद्बाट आरोपहरू लगाएपछि सहमति टाढिँदै गएको कांग्रेस नेताहरूको भनाइ छ । मंगलबार प्रतिनिधिसभा बैठकमा पनि कांग्रेसले आफ्ना नेताहरूमाथि लगाएको आरोपको पुष्टि गर्न लामिछानेलाई चुनौती दिएको छ । गृहमन्त्रीज्यू, तपाईंले राष्ट्रिय सूचनाहरू बेच्ने एजेन्टहरू यहीँ सदनको वरिपरि छन् भन्नुभएको छ । माननीय गृहमन्त्रीज्यू, त्यो एजेन्ट को हो ? देखाउनुहोस् । त्यसलाई यो सदनबाट गलहत्याउन तपाईंको साथमा हामीहरू पनि लाग्नेछौं, सदनमा बोल्दै बद्री पाण्डेले भने, होइन तपाईं निराधार आरोप लगाउँदै हुनुहुन्छ भने माननीय गृहमन्त्रीज्यू तपाईंलाई यो सदनबाट गलहत्याउने कामबाट पनि चुक्ने छैनौं । लामिछानेको विवादास्पद अभिव्यक्तिपछि कठोर बनेको कांग्रेसले संसदीय छानबिन समितिको क्षेत्राधिकारमा आफ्नो अडान अझै कडा बनाएको छ । अब हामी यो संसदीय छानबिन समितिको कुनै अर्थ छैन भन्ने स्थितिमा पुगिसक्यौं । तैपनि तपार्इंहरूले भनेकै क्षेत्राधिकार मान्छौं भनेर सत्तापक्ष आयो भने बेग्लै होला । तर कांग्रेस अब लचक हुने ठाउँ छैन, कांग्रेसका एक नेताले भने, अब त प्रश्न गृहमन्त्रीप्रति होइन, प्रधानमन्त्रीसँग हो । कि त गृहमन्त्रीले बोलेका कुरा प्रमाणित गर्नुपर्यो कि त प्रधानमन्त्रीले गृहमन्त्री हटाउनुपर्छ । कांग्रेसले सहकारीको बचत अपचलनमा जोडिएका लामिछाने तथा उनी पूर्वसम्बद्ध कम्पनी गोर्खा मिडिया नेटवर्क र त्यसले चलाएको ग्यालेक्सी टेलिभिजनलगायतमाथि छानबिन हुने विषय क्षेत्राधिकारमा तोकेरै जाने अडान राखेको छ । लामिछानेले संसद्मा बोल्नुअघि कांग्रेसले लचक बन्ने संकेत देखाएको थियो । प्रधानमन्त्री पुष्पकमल दाहालले बालुवाटारमा बोलाएको सत्ता र प्रमुख प्रतिपक्षको संयुक्त बैठकमा कांग्रेसले केही लचक हुने संकेत देखाएको थियो । कांग्रेसकै लचकताले प्रधानमन्त्री दाहालले क्षेत्राधिकारको विषय टुंगो लगाउन कानुनमन्त्री पदम गिरीको संयोजकत्वमा कार्यदल बनाएका थिए । कानुनमन्त्री गिरीले सहमति टुटिसकेको अवस्था अझै नभएको बताए । सत्ता र प्रमुख प्रतिपक्ष दुवैलाई मान्य हुने गरी क्षेत्राधिकार बनाउने विषयमा छलफल चलिरहेको उनले बताए । फेरि एक पटक आआफ्नो दलमा छलफल गरेर बस्ने कुराकानी भएको छ, उनले भने, मैले अझै आशा मारिसकेको छैन । कार्यदलका सदस्य एवं रास्वपाका सांसद शिशिर खनालले व्यक्ति र केही कम्पनी मात्रै लक्षित गरेर जाने गरी सहमति गर्न कठिनाइ हुने बताए । बैठकमा अब सहमति हुँदैन, सबै बिग्रियो भन्ने खालको छैन । सहमति नै गरेर जाउँ भन्ने हिसाबले केही विकल्पमा छलफल जारी छ, उनले भने, कांग्रेस र अरू सांसदले उठाएका समस्याग्रस्त रहेका सहकारीको संख्या १५२० वटा छन् । समस्याग्रस्त सहकारी सबैमाथि छानबिन हुने गरी जान सकिन्छ । सहकारीको बचत अपचलनमा कुनै एउटा कम्पनी मात्रै नभई धेरै भएकाले पछि छानबिनका क्रममा सबै खुल्दै जाने भएकाले अहिल्यै कम्पनीको नाम लेख्दा राम्रो हुन्न भन्ने हाम्रो धारणा हो ।"
अदालत जाने तयारीमा सुप्रिम सहकारीका पीडित,"(बुटवल)बुटवलको सुप्रिम बचत तथा ऋण सहकारी संस्थाका पीडितहरूले सरकारबाट न्याय पाइने आसा मर्दै गएको भन्दै अदालत जाने तयारी थालेका छन् । बुटवलमा मंगलबार भएको पीडितहरूको भेलाले सरकारले न्याय दिने प्रक्रिया सुरु नगरेको, रकम अपचलन गर्नेलाई नै जोगाउन खोजेको भन्दै न्यायिक प्रक्रियामा जाने निर्णय गरेका हुन् । शौचालय सफा गर्नेदेखि सडकमा चिया, चाउचाउ बेचेर बचत गरेको रकम अपचलनमा संलग्नता देखिएका मुख्य व्यक्तिलाई जोगाएर सामान्य कर्मचारीलाई मात्रै मुद्दा चलाइनुले आशंका बढेको उनीहरूले बताएका छन् । सुप्रिमपीडित संघर्ष समितिका संयोजक विजय नेपालले लामो समयदेखि प्रहरी प्रशासन र सरकारका विभिन्न निकायमा निरन्तर धाउँदा पनि न्याय पाउने आसा नभएकाले अब कसरी अघि बढ्नेबारे छलफल गरिएको बताए ।नेपालका अनुसार परामर्शका लागि कानुन व्यवसायीलाई आग्रह गर्ने, पीडितका कागजपत्र जुटाउने र न्यायिक प्रक्रियामा जाने निर्णय गरिएको छ । हामीलाई अहिलेसम्म भएका छानबिन र अनुसन्धानका कागजपत्र उपलब्ध गराइदिनुस् भन्दा पनि सरकारी निकाय र प्रहरीले दिएका छैनन्, उनले भने, शौचालय सफा गर्ने, सडकमा चाउचाउ बिक्री गर्नेलगायत विभिन्न व्यक्तिबाट संकलन भएको १ अर्ब २ करोड रुपैयाँ घोटाला भएर १० हजार मान्छे सडकमा पुग्दा पनि सरकार निदाएजस्तो गरेको छ । रकम जम्मा गरिदिने कर्मचारी जेल पर्दा रकम अपचलनमा मुछिएका उपप्रधान तथा गृहमन्त्री रवि लामिछानेजस्ता व्यक्तिविरुद्ध मुद्दा नै नचलेकामा पीडितको आपत्ति छ ।पीडितहरूले अदालत जाने विषयमा पोखरा, चितवनका सहकारीपीडितसँग पनि सहकार्य गर्ने गरी छलफल अघि बढाएका छन् । अब अदालतले न्याय दिन्छ कि भन्ने आशाले जुटेका छौं, पीडित टेकप्रसाद श्रेष्ठले भने । उनीसहित सुप्रिम सहकारीपीडित १ हजार ८ सय ३१ जनाले रकम फिर्ता र बचत हिनामिना गर्नेलाई पक्राउ गरी कारबाही गर्न माग गर्दै इलाका प्रहरी कार्यालयमा उजुरी दिएका थिए । प्रहरीले झन्डै दुई महिना लगाएर गरेको अनुसन्धानले सहकारीका पूर्वअध्यक्ष एवं हालका संरक्षक जीबी राई, वर्तमान अध्यक्ष ओमप्रकाश गुरुङ, पूर्वसचिव दीपेश पुन, वर्तमान सचिव कुमार रम्तेलसहितका २८ जनालाई विपक्षी बनाई मुद्दा दर्ता गरेको छ । त्यसमा सहकारीका सामान्य कर्मचारीलाई पनि मुद्दा चलाउनुपर्ने राय प्रहरीले दिएको छ । तर, सहकारीको रकम गोर्खा मिडिया नेटवर्क प्रालिमार्फत रवि लामिछानेले लगेको देखिए पनि उनीविरुद्ध मुद्दा चलाउन प्रहरीले सिफारिससम्म गरेको छैन । प्रहरीले गृहमन्त्री भएकै कारण लामिछानेलाई जोगाउन खोजेको पीडितहरूको आरोप छ । तर, लामिछानेका नाममा रकम जम्मा गर्ने सहकारीकी कर्मचारी रोशनी गुरुङविरुद्ध भने मुद्दा चलाएको छ । गुरुङ अदालतले तोकेको २ लाख धरौटी बुझाएर जेलमुक्त भएकी छन् । अध्यक्ष ओमप्रकाश गुरुङ थुनामै छन् ।सर्वसाधारणबाट बचत भएको १ अर्ब ३१ करोड रकममध्ये सहकारीका राई, पुन, गुरुङसहितका पदाधिकारी र कर्मचारीले ८६ करोड १८ लाख, २३ हजार अपचलन गरेको प्रहरी प्रतिवेदनले देखाएको छ । उक्त रकममध्ये रास्वपाका सभापति एवं गृहमन्त्री लामिछानेले गोर्खा मिडिया नेटवर्कमार्फत २ करोड लगेका छन् । त्यस्तै रास्वपाका सहमहामन्त्री विपिनकुमार आचार्यले पनि १ करोड ५६ लाख १५ हजार रुपैयाँ गोर्खा मिडिया नेटवर्कमार्फत लगेको देखिएको छ । सहकारीमा १० हजार ३ सय ९१ सदस्य थिए ।"
अपराजित लेभरकुजनसामु उत्साही एटलान्टा,"डब्लिन (एएफपी) बायर लेभरकुजनका जाभी अलोन्सोले बुधबार हुने युरोपा लिग फुटबलको फाइनलमा आफूलाई नयाँ पुस्ताको उम्दा प्रशिक्षक रहेको फेरि साबित गर्न सक्नेछन् । तर, त्यसका लागि बायरले एटलान्टाको सामना गर्नुपर्नेछ । सिरी ए क्लबका प्रशिक्षक जियान पिएरो गास्पेरिनी आफैं भने निकै अनुभवी छन् । आफ्ना दुई पूर्व क्लब लिभरपुल र बायर्न म्युनिकको प्रस्ताव अस्वीकार गर्दै अलोन्सोले लेभरकुजनमै रहने बताइसकेका छन् । त्यसयता लेभरकुजनले क्लब इतिहासमै पहिलो पटक जर्मन बुन्सडेलिगा जितेको छ । अहिलेसम्म पूरा सिजन अपराजित छ । सबैखाले प्रतियोगितामा गरेर लेभरकुजनको अपराजित खेलसंख्या ५१ भइसकेको छ । यसै सातामात्र लेभरकुजन दुई फाइनल खेल्दै छ । युरोपा लिगको बुधबार उपाधि भिडन्तपछि शनिबार जर्मन कपको फाइनलमा दोस्रो डिभिजनको काइजस्लर्टनको सामना गर्नेछ । यसमा उपाधिका लागि लेभरकुजन नै बलियो प्रत्याशी छ । तर, युरोपा लिगको फाइनलको कथा त्यस्तो हुने छैन । एटलान्टा स्वयं पनि क्लब इतिहासमै सबैभन्दा उत्कृष्ट लयमा छ । त्यसैले सबै उत्साही छन् । बेरगामोको प्रान्तीय क्लबको छविमै मात्र सीमित रहेको एटलान्टाको सबैभन्दा ठूलो परिचयको समस्या भनेको नजिकका इन्टर मिलान र एसी मिलानको छायाँमा हराउनु हो । तर गास्पेरिनी आएपछि एटलान्टाले राम्रो गरिरहेको छ । पछिल्ला ५ वर्षमा चौथोपल्ट युरोपेली च्याम्पियन्स लिग खेल्दै छ । जत्तिकै राम्रो खेले पनि एटलान्टाले उपाधि भने जित्न जानेको छैन । पछिल्लो ६ सिजनमा एटलान्टाले तीनपल्ट इटालियन कपको फाइनलमा हार बेहोरेको छ । पछिल्ला ६१ वर्षयता कुनै उपाधि जित्न सकेको छैन । एकै साताअगाडि मात्रै एटलान्टा इटालियन कपको फाइनलमा युभेन्ट्ससँग पराजित थियो । के यो मेरो प्रशिक्षक जीवनको सबैभन्दा उच्च विन्दु हो त ? यूईएफएको वेबसाइटसँग कुराकानी गर्दै गास्पेरिनीले भनेका छन्, सायद प्रतिष्ठाको आधारमा हो नै ।मेरो विचारमा उपाधि जित्नु नै सबथोक हुन्न । यसकै आधारमा मात्रै कोही कसैबारे आफ्नो धारणा बनाउनुपर्छ । सबैको आआफ्नो फरक उद्देश्य र लक्ष्य हुन्छ । त्यसलाई प्राप्त गर्न सकिन्छ भने सन्तुष्टि नै मिल्नेछ । यसबीच पनि उपाधि जित्न सकिन्छ भने सन्तुष्टिको मात्रा बेग्लै हुनेछ । आठ वर्षअगाडि एटलान्टाको व्यवस्थापनको जिम्मेवारी सम्हालेका ६१ वर्षीय गास्पेरिनीले त्यसयता विश्व फुटबलमा ठूलै परिवर्तन आएको मान्छन् । एटलान्टा स्वयंका लागि उनी आउँदा रेलिगेसनबाट बच्नु नै ठूलो थियो । अहिले युरोपेली फुटबलमा नियमित खेलिरहेको छ । यसपल्ट पनि फाइनल प्रवेशका क्रममा एटलान्टाले दुई अवसरमा उत्कृष्ट प्रदर्शन गरेको छ । लिभरपुल र मार्से जत्तिको टिमलाई बाहिरको ढोकामा पुर्याउने क्रममा । गास्पेरिनीले जसरी आक्रामक फुटबल खेलाउँछन् र नयाँ युवा खेलाडी परिवक्प हुन मदत गर्छन्, त्यसको प्रशंसा त अलोन्सो स्वयंले गर्ने गर्छन् । गास्पेरिनीसँग जहिले पनि स्पष्ट योजना हुने गर्छ । उनले मानसिक तथा शारीरिक दुवै रूपमा बलियो टिम बनाएका छन्, अलोन्सोले भनेका छन्, एटलान्टा पक्कै पनि निकै बलियो टिम हो । उसलाई हराउनु छ भने हामीले आफूले सक्दो उत्कृष्ट फुटबल खेल्नुपर्नेछ । खेलाडीका रूपमा गास्पेरिनी औसतभन्दा तल्लो स्तरका रहे । तर, अलोन्सोले खेलाडीको रूपमा सबथोक जिते, विश्वकपदेखि एकभन्दा बढी अवसरमा युरोपेली च्याम्पियन्स लिग । उत्कृष्ट मिडफिल्डरका रूपमा उनले धेरै उपाधि चुमेका छन् । ठुल्ठूला फाइनल खेलेका छन् । लिभरपुल, रियल म्याड्रिड र बायर्न म्युनिकका लागि अब्बल दर्जाको फुटबल खेलेका अलोन्सोले अहिले जस्तो उत्तिकै अविश्वसनीय सिजन भने बिताएका छैनन् । यो त साँच्चै ऐतिहासिक नै हुनेछ, टिम पूरा सिजन अपराजित रहने सम्भावनाबारे बोल्दै उनी भन्छन्, यस्तै भयो भने यसलाई स्वर्णाक्षरले लेख्नुपर्नेछ । यो इतिहास क्लबको मात्र हुने छैन, पूरा युरोपेली क्लब फुटबलकै हुनेछ । विश्वास गरौं, यस्तै हुनेछ ।"
वाईआरसीसीलाई मिल्स कप,"विराटनगर (कास) हेमन्त धामीको घातक बलिङ र देव खनालको आक्रामक शतकीय इनिङ्समा विराटनगरको वाईआरसीसी क्रिकेट क्लबले होराइजन क्रिकेट क्लबविरुद्ध २ सय रनको फराकिलो जित निकाल्दै तेस्रो मिल्स कप टी२० क्रिकेटको उपाधि जितेको छ । हेमन्तले ३१ ओभरमा १६ रन खर्चेर ७ विकेट लिँदा देवले १ सय १२ रनको इनिङ्स खेलेपछि वाईआरसीसीको जित सहज बन्यो । वाईआरसीसीले १ लाख ५१ हजार र उपविजेता होराइजनले ७५ हजार रुपैयाँ पुरस्कार पायो ।टस जितेको वाईआरसीसीले ९ विकेट गुमाएर २ सय ४७ रन बनाएको थियो । यू१९ का कप्तान देवले ३४ बलमा १ सय १२ रन बनाएका थिए । त्यसमा उनले १२ छक्का र ८ चौका हाने । क्वाटरफाइनलमा पनि देवले २९ बलमा शतक बनाएका थिए । नारायण जोशीले १६ बलमा ४९ रन बनाए । उनले ५ छक्का र ४ चौका हाने । अभिषेक पाठकले १८ बलमा ३३ रनको योगदान गरे । होराइजनका बलर इमरान शेखले ३ विकेट लिए । दिपेश कँडेल, श्रवण किस्कुले २२ विकेट लिए । जवाफमा २ सय ४७ रनको लक्ष्य पछ्याएको होराइजनले ७१ ओभरमा सबै विकेट गुमाई ४६ रनमात्र बनायो । सुजन थपलियाले १२ र दिपेश कँडेलले १० रन जोडे । होराइजनका अन्य ब्याटरले दोहोरो रन बनाउन सकेनन् । होराइजनलाई सस्तैमा समेट्दा हेमन्तले १६ रन खर्चेर ७ विकेट लिए । उनी प्लेयर अफ द म्याच भए । विपिन खत्रीले ४ ओभरमा २९ रन खर्चेर ३ विकेट लिए । बेस्ट बलर होराइजनका श्रवण किस्कु, बेस्ट ब्याटर वाईआरसीसीका देव खनाल र म्यान अफ द सिरिज वाईआरसीसीका अभिषेक पाठक घोषित भए । मिल्स क्रिकेट क्लब एन्ड एकेडेमी र नेपाल खेलकुद महासंघद्वारा आयोजित प्रतियोगितामा भारतका ६ सहित १६ टिम प्रतिस्पर्धी थिए ।"
काठमाडौं स्नुकर च्याम्पियनसिप हुने,"काठमाडौं (कास) बिलियार्ड, स्नुकर र पुल संघ नेपालले काठमाडौं महानगरपालिकाको सहकार्यमा पहिलो पटक काठमाडौं स्नुकर च्याम्पियनसिप आयोजना गर्ने भएको छ । जेठ १९ देखि २९ सम्म चल्ने प्रतियोगितामा १६ क्लबका २ सय ५६ खेलाडीले प्रतिस्पर्धा गर्नेछन् । विजेताले २ लाख ५१ हजार र उपविजेताले १ लाख रुपैयाँ प्राप्त गर्नेछन् । सेमिफाइन पुग्नेले ५० हजार, क्वाटरफाइन पुग्नेले १० हजार, प्रिक्वाटर पुग्नेले ५ हजार रुपैयाँ प्राप्त गर्नेछन् । सेन्चुरी ब्रेकर (१०० अंक) ले ५० हजार र हाइगेस्ट ब्रेकर (८० अंक) ले २५ हजार प्राप्त गर्नेछन् । उत्कृष्ट खेलाडी र उदीयमान खेलाडीले समान १५ हजार संघका अध्यक्ष सरोजकुमार मुल्मीले बताए । अनुमानित बजेट ३२ लाख रहेको र त्यसमा ७५ प्रतिशत काठमाडौं महानगरले बेहोर्ने मुल्मीले बताए ।"
युरो बास्केटबल गरिने,काठमाडौं (कास) युरो स्कुलको आयोजनामा अर्को साता युरो स्कुल बास्केटबल हुने भएको छ । जेठ १४ देखि २४ सम्म हुने प्रतियोगितामा दुई स्पर्धा समावेश छ । त्यसमा उपत्यकाका विद्यालयहरूको सहभागिता रहनेछ । ब्वाइजतर्फ १२ र गर्ल्सतर्फ १३ स्कुलले भाग लिनेछ । नेपाल बास्केटबल संघको प्राविधिक सहयोगमा हुने प्रतियोगिताले बास्केटबलको विकासमा मद्दत पुग्ने आयोजक स्कुलको विश्वास छ । खेलहरू हात्तिगौंडास्थित स्कुलको कोर्टमा हुनेछ ।
