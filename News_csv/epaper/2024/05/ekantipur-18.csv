शीर्षक,विवरण
'डंकी रुट बाट अमेरिका जान लाखौं डुबाउँदै युवा,"अनौठो त के छ भने समस्यामा परिरहेका यस्ता परिवारका सदस्यहरू आफ्नो व्यथा भन्न पनि हच्किने गर्छन् । यसरी भन्दा अमेरिका जान एजेन्टलाई बुझाएको रकम फिर्ता नपाइएला वा एजेन्टबाटै ज्यानको जोखिम होला कि भन्ने त्रास उनीहरूमा देखिन्छ ।दलालमार्फत काठमाडौंबाट दुबई गएर अवैध रूपमा विभिन्न देश हुँदै मेक्सिकोबाट अमेरिका पुग्ने लालसामा रुकुम पूर्व र पश्चिमका अधिकांश गाउँका तन्नेरीहरू फसिरहेका छन् । यसरी पैदल अमेरिका जान हिँडेकामध्ये केहीको बाटोमै मृत्यु भएको छ भने केही अमेरिका पुगेर पनि अलपत्र परेका छन् । अमेरिका पुगेका कतिपय पनि पक्राउपछि डिपोर्ट भएका घटनाहरू त्यस्तै छन् ।सामान्य खेतीकिसानीबाहेक नियमित आम्दानीको स्रोत नभएका यहाँका परिवारको कथा कैयन् घरमा भेटिन्छन् । सिस्ने गाउँपालिका३ पोखरामा यस्तै अर्को व्यथा भेटियो । २०७९ असारमा तिनै क्याप्टेन नाम बताउने दलाललाई ३५३५ लाख बुझाएर अमेरिका हिँडेका दाजु र बहिनी दुबई हुँदै स्पेनसम्म पुगेर काठमाडौं फर्कनुपरेको पीडा रहेछ । दुई जनाको गरेर ७० लाख रुपैयाँ खाएर दलाल भागेपछि आफूहरू अलपत्र परेको परिवारका सदस्यले बताए ।७० लाख डुबेपछि पनि उनीहरूको अमेरिका जाने सपना भने सकिएको छैन । यतिबेला फेरि अर्को दलालको सम्पर्कमा पुगेका रहेछन् । जसले जनही ६० लाख रुपैयाँमा अमेरिका पुर्याइदिने भनेपछि बहिनीले २० लाख र दाजुले ४१ लाख बुझाइसकेका रहेछन् । चर्को ब्याजमा ऋण लिएर अमेरिकाको अन्धाधुन्ध यात्रामा हिँडेका उनीहरू कथंकदाचित अमेरिका पुगिहाले पनि त्यो बेलासम्म साँवा मात्रै एकएक करोड पुग्ने अनुमान परिवारको छ । त्यसको ब्याजसमेत थपिँदा कहिलेसम्म तिरिसक्ने हो भन्ने चिन्ता उस्तै देखिन्छ ।अमेरिकाको अनिश्चित यात्रामा लाखौं रकम फसाएका परिवारहरू न त खुलेर यस विषयमा बोल्न चाहन्छन्, न उनीहरूले न्यायको पहल नै गरेको देखिन्छ । जिल्ला प्रहरी कार्यालय रुकुम पश्चिमका प्रहरी प्रमुख डीएसपी नवराज भट्टराई अमेरिका पुर्याइदिने भनेर रकम लेनदेन भएको बारे सम्बन्धित प्रहरीप्रशासनमा कुनै उजुरी पर्ने नगरेको बताउँछन् । यस प्रकारका हल्ला सुनिन्छन् । तर अहिलेसम्म कुनै उजुरी आएको मेरो जानकारीमा छैन, उनले भने, उजुरी आएमा हामी कारबाही प्रक्रिया अगाडि बढाउँछौं नै ।"
सहकारी ठगी मुद्दामा एकमत विपक्षी दल,"कांग्रेससहित विपक्षी दलको माग र संसद् सुचारु गर्ने विषयलाई लिएर प्रधानमन्त्री पुष्पकमल दाहालले शनिबार निर्णायक वार्ता गर्ने माओवादी संसदीय दलका प्रमुख सचेतक हितराज पाण्डेले बताए । प्रधानमन्त्रीज्यूले सरकारका तर्फबाट शनिबार कांग्रेससँग निर्णायक वार्ता गर्नुहुनेछ उनले भने, कांग्रेसले पनि मेरो गोरुको बाह्रै टक्का गर्यो भने सहमति निस्कँदैन, केही लचिलो भएर समाधान निकाल्नुपर्छ । पाण्डेले आफूमाथि लागेको आरोपबारे गृहमन्त्रीले संसद्मा बोल्न पाउनुपर्ने बताए ।प्रधानमन्त्री दाहालले जेठ ७ मा (सोमबार) संसद्बाट विश्वासको मत लिने कार्यतालिका भएकाले कांग्रेससित निर्णायक वार्ता गर्न लागेका हुन् । आइतबार संसद्को बैठक बस्ने बेलासम्म सहमति नभए सोमबार विश्वासको मत लिने कार्यतालिका प्रभावित हुन सक्नेछ । जसपा नेपालले सरकार छाडेकाले दाहालले विश्वासको मत लिन लागेका हुन् ।प्रधानमन्त्री दाहालले शुक्रबारै अपराह्न कांग्रेससँग वार्ताको तयारी गरेका थिए तर उनलाई दाँतको उपचार गर्न जान परेकाले बैठक शनिबारलाई सारिएको हो । एकीकृत समाजवादीको केन्द्रीय कमिटी बैठकले पनि सहकारीमा भएको रकम हिनामिनामा संसदीय छानबिन समिति बनाउनुपर्ने निर्णय गरेको छ । कतिपय सहकारी संस्थाले अधिकारको दुरुपयोग गरी सर्वसाधारण जनताको बचत अपचलन गरेर ठूलो धनराशि दुरुपयोग गरी आर्थिक तथा वित्तीय अपराध गरेको दुःखद घटना सार्वजनिक भइरहेका छन्, यस सम्बन्धमा गृहमन्त्रीको समेत संलग्नताको समाचार प्रकाशित भएको छ समाजवादीको निर्णयमा भनिएको छ, यो बैठक समग्र समस्या समाधानका लागि छानबिन समिति गठन गरी दोषीमाथि कडा कारबाही गरियोस् भन्ने माग गर्दछ ।दलहरूबीच संसद् सुचारु गर्ने विषयमा सहमति नभएपछि कांग्रेसले शुक्रबारको बैठक स्थगित गर्न माग गरेको थियो । बैठक सञ्चालनबारे सभामुख देवराज घिमिरे र प्रधानमन्त्री दाहालबीच छलफल भएपछि दलहरूबीच सहमति जुटाउने प्रयास भएको थियो । बिहीबार सभामुख देवराज घिमिरेले कांग्रेसको अवरोधबीच गृहमन्त्री लामिछानेलाई बोल्न समय दिएपछि दुई पक्षका सांसदबीच धकेलाधकेल भएको थियो । कांग्रेसले सभामुख घिमिरेले प्रतिनिधिसभा सञ्चालनमा तटस्थ भूमिका निर्वाह नगरेको आरोप लगाएको छ । संसदीय दलको शुक्रबार बसेको बैठकले बिहीबार सभामुखले विपक्षीको अवरोधबीच सदन सञ्चालन गर्न खोजेकामा आपत्ति जनाएको छ । बैठकले सरकार र सत्तापक्षलाई जनहितविरोधी कार्यमा नलाग्न चेतावनी दिने निर्णय पनि गरेको कांग्रेस प्रमुख सचेतक लेखकले जानकारी दिए । संसदीय इतिहास र परम्परामा विपक्षी दलले सभामा उभिएर विरोध जनाउँदा पनि बैठक अवरुद्ध भएको मानिन्छ । सम्माननीय सभामुखले प्रमुख विपक्षी दल वेलमा नारा लगाउँदा र अन्य सबै विपक्षी दल उभिएर विरोध जनाउँदासमेत बैठक सञ्चालन गर्ने कार्य उचित नभएको यो बैठक ठहर गर्दछ बैठकको निर्णयमा भनिएको छ, संसदीय मान्यतामा सभामुखको भूमिका तटस्थ हुनुपर्दछ । तटस्थताका लागि सभामुखले आफू निर्वाचित भएको दलसँगका सबै सम्बन्ध र पदसमेत स्थगित गर्ने परम्परा छ । सभामुख सिंगो सदनको सभामुख हुनुपर्दछ । तसर्थ नेपाली कांग्रेस संसदीय दलको यो बैठक सम्माननीय सभामुखलाई सभामा निष्पक्ष र तटस्थ भूमिका निर्वाह गरी संसदीय मूल्य, मान्यता, परम्परा र इतिहासलाई कायम राख्न अनुरोध गर्दछ ।एमालेले भने कांग्रेस सांसदले असभ्य व्यवहार प्रदर्शन गरेको आरोप लगाएको छ । एमाले अध्यक्ष केपी शर्मा ओलीले संसद्मा कांग्रेसले असभ्य व्यवहार देखाएको बताए । बिहीबार प्रतिनिधिसभा बैठकमा कांग्रेस उपसभापति धनराज गुरुङको व्यवहार असभ्य भएको उनको भनाइ थियो । अध्यक्ष ओलीले शुक्रबार त्यसबारेमा संसद् भवन परिसरमा सञ्चारकर्मीको प्रश्नको जवाफ दिँदै कांग्रेसले उत्ताउलोपन देखाएर सत्तापक्ष र मन्त्री बसेको रोमा आएको बताए ।भिडन्त त भएन । कांग्रेसले उत्ताउलोपन देखाएर हामी बसेको ठाउँमा आएर मन्त्रीको रोभित्र छिर्ने, म बसेको ठाउँमा आउने अनि अनेक अपशब्द बोल्ने ? यो सभ्य खालको व्यवहार भएन उनले भने । अध्यक्ष ओलीले कांग्रेस सांसदहरूले सरकारबाट हटाइदिएको आरोपमा आफूमाथि रिस देखाउँदै असभ्य व्यवहार गरेको दाबी गरे ।राष्ट्रिय सभा बैठक शुक्रबार कांग्रेस सांसदले सहकारीमा भएको ठगीमा संसदीय छानबिनको माग गर्दै विरोध जनाएपछि स्थगित भयो । राष्ट्रिय सभा अध्यक्ष नारायणप्रसाद दाहालले सभाका प्रक्रिया अघि बढाउन नसकिएको भन्दै सभालाई सहज बनाउन सांसदहरूलाई आग्रह गरेका थिए । उनले सरकारका तर्फबाट राष्ट्रपति रामचन्द्र पौडेलले प्रस्तुत गरेको आगामी आर्थिक वर्षको नीति तथा कार्यक्रमलाई लिएर धन्यवाद ज्ञापनसमेत गर्न नपाएको र राष्ट्रपति कार्यालयबाट प्राप्त सूचनाहरू समेत पढेर सुनाउन नसकेको स्थिति बनेको भन्दै सहज रूपमा अघि बढाउने माहोल निर्माण गरिदिन आग्रह गरे । राष्ट्रिय सभाको अर्को बैठक आइतबार दिउँसो सवा एक बजे बस्ने कार्यतालिका छ ।"
टिप्ताला पुगे गाडी,"अब तमोर करिडोरको जस्तै दुई लेनको सडक बनाउनका लागि ठेक्का खुलाउँछौं, उनले थपे, अबको चारपाँच वर्षमा सिमानासम्मकै दुई लेनको सडक निर्माण हुन्छ । ताप्लेजुङ सदरमुकाम फुङलिङबाट टिप्ताला भन्ज्याङको दूरी ८५ किमि छ । आयोजनाका म्यानेजर राजीव लामिछानेका अनुसार अहिले निर्माण भएको सडकमा ट्र्याक्टर सदरमुकाम फुङलिङबाट सिमानासम्मै पुग्छ । उनले अन्य सवारी भने लेलेप र ओलाङचुङगोला जोड्ने सुकेपानीको तमोर नदीमा तार्न नसकिने बताए ।सडक निर्माणमा द्विदेशीय सिमाना नजिकैको बस्ती ओलाङचुङगोलावासीको पनि महत्त्वपूर्ण योगदान छ । ओलाङचुङगोलामा जन्मेर बाहिर रहेकाहरूले सडक निर्माणका लागि दुई करोडभन्दा बढी रकम संकलन गरेर सिमानादेखि बस्तीसम्मको २४ किमि सडक खनेका थिए । फक्ताङलुङ गाउँपालिका७ का वडाध्यक्ष छेतेन शेर्पाले भने, स्थानीयले सुरुवात गरेको १० वर्षपछि आफ्नै देशबाट सवारी पुर्याएर सपना साकार बनायौं ।उत्तर दक्षिण सडक योजनाका तत्कालीन आयोजना प्रमुख (सडक विभागका सहसचिव) कुवेर नेपाली तुलनात्मक रूपमा कम लागतमा निर्माण गरिएको सडक भएको बताउँछन् । भने, यो सडक निर्माणमा चीनबाट पनि मेसिन ल्याएर खन्ने अभ्यास गरियो । छोटो दूरीको पनि छ र अरू सडकको तुलनामा कम लागतको सडक पनि हो ।तमोर नदीको उद्गमस्थल समेत रहेको टिप्ताला भन्ज्याङदेखि तमोरको किनारै किनार धनकुटाको मूलघाट, भेडेटार हुॅदै विराटनगरको रानी भन्सारसम्मको दूरी करिब तीन सय मिटर रहेको सडक कार्यालयले जनाएको छ । त्यसैले यो सडक उत्तरतर्फको सबैभन्दा छोटो दूरीको सडक भएको सडक कार्यालयको दाबी छ ।"
गर्मीसँगै तराईमा 'लू,"(काठमाडौं)जल तथा मौसम विज्ञान विभागको मौसम पूर्वानुमान महाशाखाका अनुसार देशका कतिपय स्टेसनमा तापक्रम ४० डिग्रीभन्दा माथि पुगेसँगै तराईका जिल्लामा तातो हावाको लहर अर्थात लू चल्न थालेको छ । सरकारसँग यसबाट बच्ने पूर्वतयारी तथा प्रतिकार्यको व्यवस्था भने केही छैन ।२०७४ सालमा सरकारले ल्याएको विपद् जोखिम न्यूनीकरण तथा व्यवस्थापन ऐनले लूलाई विपद् मानेको छ । तर, सरकारसँग मापदण्ड र यसले पुर्याउने क्षतिबारे यकिन तथ्यांक छैन । राष्ट्रिय विपद् जोखिम न्यूनीकरण तथा व्यवस्थापन प्राधिकरणका उपसचिव राजेन्द्र शर्माले विपद् ऐन आइसकेपछि लू विपद् हो भन्नेमा एकमत भए पनि कति तापक्रम पुग्नुलाई लू मान्ने भन्ने यकिन मापदण्ड नभएको बताए ।विश्व स्वास्थ्य संगठनका अनुसार भारतका समथर मैदानी क्षेत्रमा ४० डिग्री सेल्सियस वा सोभन्दा बढी र पहाडी क्षेत्रका लागि ३० डिग्री सेल्सियस वा सोभन्दा बढी तापक्रम पुग्नुलाई लू भन्ने गरिन्छ । नेपालमा लूले पारेको प्रभावबारे तथ्यांक नभएको भने होइन । संयुक्त राष्ट्र संघको विपद् जोखिम न्यूनीकरण कार्यालयको डेसिन्भेन्टर डटनेटमा उपलब्ध तथ्यांकअनुसार २०२९ जेठ २४ देखि २०६९ भदौ २ सम्म २३ जिल्लामा ४९ वटा लूका घटना भएका थिए । जसबाट ४५ जनाको मृत्यु भएको थियो । २० जना घाइते भएका थिए । २ सय १० जना यसबाट प्रत्यक्ष प्रभावित भएका थिए भने ३ सय ८१ जना अप्रत्यक्ष प्रभावित भए । धनुषाका २५० पशुचौपाया नष्ट भए । जुन महिनामा सबैभन्दा धेरै २७ वटा लूका घटना भएका थिए । सो तथ्यांकअनुसार नेपालमा लूको प्रभाव फेब्रुअरीबाट सुरु भएर अगस्टसम्म देखिएको छ । डेसिन्भेन्टरले यसपछिको तथ्यांक लिनै छाड्यो, तातो हावाको लहर लुको प्रभाव र पूर्वतयारी विषयमा महाशाखाले बिहीबार राखेको विपद् संवाद कार्यक्रममा उपसचिव शर्माले भने, नेपालको विपद् पोर्टलहरू हेर्दा त्यसपछिको तथ्यांक भेटिँदैन ।बिहीबार नै जल तथा मौसम विज्ञान विभागको मौसम पूर्वानुमान महाशाखाका अनुसार मुलुकका आठ जिल्लामा ४० डिग्री तापक्रम मापन गरिएको थियो । तत्काल वर्षा गराउने प्रणाली नभएको तथा स्थानीय र पश्चिमी वायुको प्रभावले तापक्रम बढेको महाशाखाका वरिष्ठ मौसमविद् प्रतिभा मानन्धरले बताइन् । पश्चिमतर्फ वर्षा गराउने बादल नदेखिएकाले लुम्बिनी र सुदूरपश्चिम प्रदेशका तराईका जिल्लामा निरन्तर तापक्रम बढिरहेको उनले बताइन् । तीन दिनयता काठमाडौं उपत्यकाको तापक्रम पनि ३१ देखि ३३ डिग्री हाराहारी मापन गरिएको छ । नेपालमा हालसम्म सबैभन्दा बढी सन् १९९५ जुन १६ मा ४६४ डिग्री सेल्सियस तापक्रम मापन भएको छ ।स्वास्थ्य मन्त्रालयका वरिष्ठ स्वास्थ्य प्रशासक समीरकुमार अधिकारीका अनुसार तापक्रम बढ्नेबित्तिकै शरीरमा पसिना आउने, पानीको कमी हुने, सास फर्ने गाह्रो हुने, रगत जम्ने, घाँटीमा समस्या हुने हुन्छ । आँखा र छालामा समस्या बढेर जान्छन् । स्वास्थ्य अवस्था बिग्रिएर हिट स्ट्रोक भएर मानिसको तत्कालै मृत्यु हुन सक्ने वा दीर्घकालीन रोगले असर पार्ने भएकाले यसबारे पर्याप्त अध्ययन र तथ्यांकको अभाव रहेको उनले बताए । अहिलेसम्म लूकै स्वास्थ्य असर भनेर प्रत्यक्ष अध्ययन नगरेको नेपाल स्वास्थ्य अनुसन्धान परिषद्का परामर्शदाता विष्णुप्रसाद मरासिनीले बताए ।संयुक्त राष्ट्र संघको विपद् जोखिम न्यूनीकरण कार्यालयले लूलाई जलवायुजन्य विपद् मानेको छ । विश्व स्वास्थ्य संगठनका अनुसार जलवायु परिवर्तन र बढ्दो जनसंख्याका कारण गर्मी बढ्दै छ । जल तथा मौसम विभाग विज्ञानकी वरिष्ठ मौसमविद् शान्ति कँडेलले जलवायु परिवर्तनको असरले नेपाल पनि अछुतो नरहेकाले तापक्रम वृद्धि हुँदा भयावह मौसमी प्रणाली विकास हुने, विषम मौसमी घटना छिटोछिटो विकास हुने र पूर्वानुमान गर्न गाह्रो हुने बताउँछिन् । जल तथा मौसम विज्ञान विभागसँग देशभरि ५ सयभन्दा बढी स्टेसन छन्, ती अपुग छन्, ती स्टेसनबाट प्राप्त तथ्यांकअनुसार नेपालमा बर्सेनि औसतमा ००५२ प्रतिशतका दरले अधिकतम तापक्रम वृद्धि भइरहेको छ, उनले भनिन्, बढ्दो तापक्रमले हिमाल पग्लिनेदेखि पछिल्लो समय लू बढ्ने भइरहेको छ ।विपद् प्राधिकरणका कार्यकारी प्रमुख अनिल पोखरेलले तापक्रम वृद्धि हुँदै गइरहेको र विपद् जोखिम हुने हुँदा विज्ञ र सरोकारवालासँग समन्वय गरेर तुरुन्तै कार्ययोजना बनाउने बताए । तापक्रम बढेकामा कुनै द्विविधा छैन, गम्भीर हुँदै गइरहेको छ, यसलाई प्राधिकरणले गम्भीरतापूर्वक लिएको छ, मापदण्ड बनाउँदै जान्छौं, उनले भने, तत्कालै पूर्वतयारी र प्रतिकार्यका कार्ययोजना बनाउँछौं र कार्यान्वयनका लागि पालिका तहसम्म पुर्याउँछौं । गृह मन्त्रालयअन्तर्गतको प्राधिकरणले विपद् जोखिम न्यूनीकरण तथा व्यवस्थापनका सवालमा केन्द्रीय स्रोत निकायका रूपमा काम गर्दै आएको छ । हालसम्म सामाजिक सञ्जालमा तातो हावाको लहरबाट बच्न जनचेतनामूलक सामग्री प्रचारप्रसार गर्नेमै सीमित छ ।मौसम पूर्वानुमान महाशाखाले तापक्रम वृद्धिको पूर्वानुमानका आधारमा सावधानी अपनाउन सामाजिक सञ्जालमार्फत सचेतनामूलक सूचना प्रवाह गर्ने गरेको छ । तातो हावाको लहरले थकाइ लाग्ने, कमजोरी हुने, बढी तिर्खा लाग्ने, टाउको दुख्ने, खुट्टा बाउँडिने, चक्कर आउने, बेहोस हुने, मांसपेसी दुख्ने, बान्ता आदि हुन सक्ने भएकाले यसबाट बच्न गर्मीको समयमा घरभित्रै अर्थात् चिसो स्थानमा बस्न सुझाएको छ । बाहिर निस्कनै परे टाउको छोप्ने, टोपी लगाउने, नियमित पानी तथा झोल पदार्थ (जुस, सर्वत आदि) प्रशस्त मात्रामा पिउने र स्वास्थ्यमा समस्या आइहाले स्वास्थ्यकर्मीसँग परामर्श लिन उसको सुझाव छ ।"
सगरमाथामा हराइरहेका मंगोलियनको शव फेला,"काठमाडौं (कास) सगरमाथाको चौथो शिविर नजिकबाट ६ दिनदेखि हराइरहेका दुई मंगोलियन अल्पाइनिस्टमध्ये एक जनाको शव फेला परेको छ । ५३ वर्षीय युखजर्गल सिडेनडम्बाको शव शुक्रबार फेला परेको हो । खोज तथा उद्धारमा संलग्न शेर्पा टोलीले ७ हजार ७ सय २ मिटरको उचाइमा शव भेट्टाएको हो ।खोज तथा उद्धारमा संलग्न काठमाडौंस्थित एटके एक्सपिडसनका निर्देशक लाक्पा थेन्डु शेर्पाका अनुसार गत आइतबार साँझ सगरमाथा चुचुरो नजिकै ७ हजार ९ सय ५० मिटर उचाइमा रहेको चौथो शिविरभन्दा माथिबाट उनी हराएका थिए । चौथो शिविरभन्दा माथिबाट हराइरहेका दुई मंगोलियन आरोहीमध्ये एक जनाको शव फेला पर्यो, एटके एक्सपिडसनका निर्देशक शेर्पाले भने, अर्का ३१ वर्षीय प्योरभ्रिसन खाम्बाजाभ अझै भेटिएका छैनन् ।अहिले आरोहणको सिजन भएकाले हिमाल चढ्न जाने आरोहीलाई बाधा पुग्ने भएकाले मृत अवस्थामा भेटिएका मंगोलियन आरोहीको शव भने आधार शिविरमा झार्न कठिनाइ हुने निर्देशक शेर्पाले बताए । यसपटकको आरोहण सिजन सकिएपछि अर्का मंगोलियनको पनि खोजी गरेर सिडेनडम्बाको शव व्यवस्थापन गरिने उनले बताए ।"
सर्वोच्चद्वारा सरकारलाई दोहोर्याएर आदेश,"(काठमाडौं) सर्वोच्च अदालतले काठमाडौं महानगरका सडक व्यवसायीको व्यवस्थापन र रोजगारीका वैकल्पिक उपायसहितको कार्ययोजना लिएर अदालतमा उपस्थित हुन सरकारलाई दोहोर्याएर आदेश दिएको छ । एक वर्षअघि दिएको आदेशलाई प्रत्यर्थीहरूले बेवास्ता गरेको भन्दै बुधबार पुनः आदेश गरेको हो ।सर्वोच्च अदालतको इजलासले उच्च प्राथमिकता दिएर सुनुवाइको मिति नै निर्धारण गर्दै यसअघि २०८० वैशाख २४ मा कार्ययोजना पेस गर्न आदेश गरेको थियो । सो आदेश २०८० जेठ २८ मा सबै प्रत्यर्थीलाई जानकारीसमेत गराइएको थियो । तर सो आदेशलाई प्रत्यर्क्षीहरूले बेवास्ता र हेलचेक्र्याइँ गरेको भन्दै सर्वोच्च अदालतका न्यायाधीशद्वय सारंगा सुवेदी र टेकप्रसाद ढुंगानाको संयुक्त इजलासले १५ दिनको म्याद तोकेर कार्ययोजना बनाउन र महान्यायाधिवक्ताको कार्यालयमार्फत पेस गर्न पुनः आदेश गरेका हुन् । प्रत्यर्थीहरूले गरेको बेवास्ता र हेलचेक्र्याइलाई यस इजलासले अत्यन्त गम्भीर रूपमा लिएको छ, एक वर्षअघिको आदेश कार्यान्वयनमा भएको बेवास्तामाथि आपत्ति जनाउँदै सर्वोच्चको आदेशमा भनिएको छ, १५ दिनभित्र कार्ययोजना तयार गरी महान्यायाधिवक्ताको कार्यालयमार्फत पेस गर्नू, अन्यथा न्याय प्रशासन ऐन, २०७३ को दफा ३४(२) बमोजिम इजलाससमक्ष पेस गरिने व्यहोराको जानकारीसमेत प्रत्यर्क्षीहरूलाई दिनू । न्याय प्रशासन ऐन, २०७३ को दफा ३४(२) अनुसार अदालतले माग गरेको मिसिल, लिखत वा जवाफ उपलब्ध नगराउनेलाई पटकैपिच्छे १ हजारदेखि १० हजार रुपैयाँसम्म जरिवाना गर्ने व्यवस्था छ ।बुधबारको संयुक्त इजलासले २०८० वैशाख २४ को आदेशानुसार फुटपाथ व्यवसायमाथि तीनै तहका सरकारको दृष्टिकोण, भविष्यको कार्ययोजनाका साथै सो कार्ययोजनाको सफल कार्यान्वयन गर्न अवलम्बन गरिने नीति कार्यक्रम र सरोकारवाला निकायसँगको सहकार्य र समन्वयको विवरण समेटिएको कार्ययोजना बनाउन आदेश जारी गरेको हो । नेपाल सरकारका मुख्यसचिवको नेतृत्वमा काठमाडौं महानगरपालिकाका प्रमुख प्रशासकीय अधिकृत, वाग्मती प्रदेश सरकारका प्रमुख सचिव, सहरी विकास मन्त्रालय र संघीय मामिला तथा सामान्य प्रशासन मन्त्रालयका सचिवहरूको समन्वयमा कार्ययोजना बनाउन कार्यादेश दिइएको छ । उनीहरूले कार्ययोजना तयार पारेर १५ दिनभित्रमा महान्यायाधिवक्तालाई पेस गर्नुपर्ने निर्देशकसहितको आदेशमा बताइएको छ ।सुरु आदेश दिएदेखि पुनः आदेश दिउन्जेलको एक वर्ष अवधिमा १५ पटकजति पेसी सरेको सर्वोच्चको वेबसाइटमा उपलब्ध मुद्दाको विवरणमा उल्लेख छ । अदालतले दिएको आदेशअनुसार कार्ययोजना पेस पनि नगर्ने, महानगरले फुटपाथ व्यवसायीहरूको सामान लुट्ने, कुटपिट गर्ने गर्दा जीविकोपार्जनको समस्या भयो भनेपछि म समेतले हेरेका छौं, निवेदकका तर्फबाट बहस गरेका अधिवक्ता राजुप्रसाद चापागाईंले भने । महानगरले सडक व्यवसायीको जीविकोपार्जन गर्ने मौलिक हककै हनन गरिरहेको बताए । काठमाडौं महानगरका प्रवक्ता नवीन मानन्धरले यसबारे आफूलाई जानकारी नभएको हुनाले कानुन शाखामा बुझ्ने बताए ।महानगरले पटकपटक सडक व्यवसायीलाई दमन गर्दै आइरहेको र जीविकोपार्जनको अधिकार खोसिरहेको भन्दै उनीहरूको हकहितका लागि संयोजिता आचार्यसमेत नवोदित कानुन व्यवसायीले २०७९ चैत १ मा सर्वोच्चमा सार्वजनिक सरोकारको मुद्दाका रूपमा रिट हालेका थिए । फुटपाथ व्यवसायीहरूको रोजगारी लगायतका समसामयिक तथा जीवनयापनका वैकल्पिक उपायबारे रिट निवेदकहरूले जायज माग उठान गरेको भन्दै सर्वोच्चले २०८० वैशाख २४ मा प्रत्यर्थीहरूविरुद्ध आदेश जारी गरेको थियो ।"
मौद्रिक नीतिको तेस्रो समीक्षाले अटो र घरजग्गा क्षेत्रलाई राहत,"(काठमाडौं) घरजग्गा, अटो बजार र सेयर बजारलाई राहत हुने गरी नेपाल राष्ट्र बैंकले चालु आर्थिक वर्षको मौद्रिक नीतिको तेस्रो त्रैमासिक सार्वजनिक गरेको छ । यी क्षेत्रलाई चलायमान बनाउन यसअघि नै सरकारले घरजग्गाको कित्ताकाट गरेको, दोस्रो त्रैमासिक समीक्षामार्फत राष्ट्र बैंकले नीतिगत सहजता गरेको थियो । ती व्यवस्थाले पनि यी क्षेत्र चलायमान हुन नसकिरहेका बेला राष्ट्र बैंकले तेस्रो त्रैमासिक व्यवस्थामार्फत थप सहन नीतिगत व्यवस्था गरेको हो । नयाँ व्यवस्थाले घरजग्गा, अटो बजार र सेयर बजारमा चलायमान बनाउने राष्ट्र बैंकका अनुसन्धान विभाग प्रमुख प्रकाशकुमार श्रेष्ठले बताए । यी व्यवस्थाले अर्थतन्त्र चलायमान हुने प्रक्रियामा सहयोग पुग्ने निश्चित छ, उनले भने । यद्यपि समीक्षामार्फत राष्ट्र बैंकले गरेका ती व्यवस्था कार्यान्वयनका लागि परिपत्र (निर्देशन) जारी हुनुपर्छ ।नयाँ व्यवस्थाअनुसार अब बैंक तथा वित्तीय संस्थाले अचल कर्जामा १२० प्रतिशत मात्र नोक्सानी व्यवस्था गरे पुग्ने भएको छ । यसअघि यस्तो कर्जामा १२५ प्रतिशत नोक्सनी व्यवस्था गर्नुपर्ने व्यवस्था थियो । बैंक तथा वित्तीय संस्थाहरूबाट प्रवाहित असल वर्गमा वर्गीकरण भएका कर्जाहरूका लागि गर्नुपर्ने विद्यमान कर्जा नोक्सानी व्यवस्था १२५ प्रतिशतबाट घटाई १२० प्रतिशत कायम गरिनेछ, मौद्रिक नीतिको समीक्षामा भनिएको छ । यो व्यवस्थाले बैंक तथा वित्तीय संस्थाको नाफामा सकारात्मक असर पर्ने नबिल बैंकका डेपुटी प्रमुख कार्यकारी अधिकृत मनोज ज्ञवालीले बताए । बैंकिङको असल वर्गको कर्जा ४७ खर्ब हाराहारी छ, यसरी हेर्दा २ खर्ब ३ अर्ब जति कर्जा नोक्सानी व्यवस्था घट्ने देखिन्छ । मुनाफामा सकारात्मक असर पर्नेछ, उनी भन्छन् ।घरजग्गा खरिद प्रयोजनका लागि ऋण भुक्तानी आम्दानी अनुपातलाई सहजीकरण गरी कर चुक्ता प्रमाण पेस गरेका आधारमा विद्यमान ५० प्रतिशतबाट ७० प्रतिशत कायम गरिने राष्ट्र बैंकले जनाएको छ । हाल ऋणीले बैंकमा पेस गरेको करचुक्ता आयको ५० प्रतिशतसम्म मासिक किस्ता हुने गरी कर्जा लिन पाइने व्यवस्था छ । त्यो व्यवस्था परिमार्जन गरी करचुक्ता आयको ७० प्रतिशत मासिक किस्ता हुनेसम्मको ऋण लिन पाउने व्यवस्था राष्ट्र बैंकले गरेको हो । यो व्यवस्थामार्फत घर कर्जालाई अझ सहज बनाइयो । यसले घरजग्गा कारोबारलाई चलायमान बनाउन अलि सहज हुने देखिन्छ । हाल २ करोडसम्मको कर्जा ३ खर्ब ८४ अर्ब र अन्य रियल इस्टेटमा २ खर्ब ४८ अर्ब कर्जा प्रवाह देखिन्छ, ज्ञवालीले भने । अब बैंक तथा वित्तीय संस्थाले एक आर्थिक वर्षमा प्राथमिक पुँजीको २० प्रतिशत सेयर बिक्री गर्न पाउने भएका छन् । बैंक तथा वित्तीय संस्थाहरूको १ वर्ष अवधि बितिसकेका लगानीमध्ये एक आर्थिक वर्षमा आफ्नो प्राथमिक पुँजीको २० प्रतिशतसम्म बिक्री गर्न पाउने व्यवस्था मिलाइनेछ, राष्ट्र बैंकले भनेको छ । यसअघि एक आर्थिक वर्षमा आफ्नो प्राथमिक पुँजीको १ प्रतिशतसम्म मात्र सेयर बिक्री गर्न पाउने व्यवस्था थियो । बैंक तथा वित्तीय संस्थाले सेयर बिक्री गर्न नपाउँदा सेयर बजार चलायमान नभएको निष्कर्षका आधारमा नयाँ व्यवस्था गरिएको राष्ट्र बैंकको दाबी छ । यद्यपि यो व्यवस्थाले सेयर बजारमा सकारात्मक असर नपर्ने दाबी ज्ञवालीको छ । सेयर खरिद गर्न पाउने व्यवस्थामा परिवर्तन नभई बिक्री मात्र गर्न दिने व्यवस्थाले सेयर बजारमा आपूर्ति बढाउँछ । बैंकहरूले लगानीबाट बाहिरिने मौका पाउँछन् । तर यसको असर सेयर बजारमा सकारात्मक हुने देखिँदैन, उनले थपे, तर वर्तमान व्यवस्थाअनुसार १ वर्ष अवधि बितिसकेका लगानीमध्ये एक आर्थिक वर्षमा आफ्नो प्राथमिक पुँजीको १ प्रतिशतसम्म बिक्री गर्न पाउने व्यवस्थालाई एकै पटक २० प्रतिशत गरिएकाले सकारात्मक सन्देश दिन खोजेको देखिन्छ ।अब सबै हायर पर्चेज (अटो) कर्जाको जोखिम भार एक सय रुपैयाँ कायम हुने भएको छ । राष्ट्र बैंकले बैंक तथा वित्तीय संस्थाले प्रवाह गर्ने २५ लाखभन्दा माथिका कर्जामा १२५ प्रतिशत जोखिमभार रहेका हायर पर्चेज प्रकृतिका सवारीसाधन कर्जाको जोखिमभार घटाई १०० प्रतिशत कायम गरेको हो । यो व्यवस्थाले अटो कर्जा बढ्ने भएकाले आर्थिक गतिविधि चलायमान हुने विज्ञहरूको दाबी छ ।यो व्यवस्थाले अब यस्ता सबै कर्जामा जोखिमभार एक सय प्रतिशत हुँदा बैंकहरूले सहजै हायर पर्चेज प्रकृतिका सवारीसाधन कर्जा प्रवाह गर्ने र जोखिमभार घट्ने हुन्छ । यसले अटोमोबाइल व्यवसायीलाई केही राहत हुनेछ, ज्ञवाली भन्छन्, बैंकहरूको पुँजीकोषमा सामान्य राहत हुनेछ । बैंकहरूको १ खर्ब २७ अर्ब हायर पर्चेज कर्जामध्ये २५ लाख कर्जाको जोखिम भार घट्नेछ । समीक्षामार्फत बैंक तथा वित्तीय संस्थाले प्रवाह गर्ने विद्यमान १ सय २५ प्रतिशत जोखिमभार रहेका हायर पर्चेज प्रकृतिका सवारीसाधन कर्जाको जोखिमभार घटाई एक सय प्रतिशत कायम गरिएको छ । बैंक तथा वित्तीय संस्थाहरूको पुँजीकोष सुदृढ गर्ने सम्बन्धमा अतिरिक्त उपकरण प्रयोगमा ल्याउन आवश्यक सहजीकरण गरिने घोषणा पनि राष्ट्र बैंकले गरेको छ । बैंक तथा वित्तीय संस्थाको पुँजीकोषमा चाप परिरहेको र सञ्चिति कोषमा नकारात्मक असर परिरहेका बेला पुँजीकोष व्यवस्थापन गर्न प्रपेनचुयल प्रिफरेन्स सेयरलाई अनुमति दिने व्यवस्था आउने सम्भावना देखिएको ज्ञवालीले बताए । यसले बैंकहरूलाई व्यवसाय वृद्धि गर्न पुँजीकोष व्यवस्थापन सहज हुने र पुँजीकोष व्यवस्थापनमा बैंकहरूलाई राहत हुने उनको भनाइ छ ।"
४ वर्षमा पौने १७ लाख किसान घरधुरी सूचीकृत,"(काठमाडौं)चार वर्षदेखि सञ्चालन हुँदै आएको किसान सूचीकरण कार्यक्रम सुस्त देखिएको छ । किसानलाई सूचीकृत गरी किसान परिचयपत्रका आधारमा अनुदान सेवा, सुविधा उपलब्ध गराउने योजना भए पनि सूचीकृत प्रक्रिया ढिलाइ भएको छ । कृषि गणना०७८ अनुसार नेपालमा ४१ लाख ३० हजार ७ सय ८९ किसान परिवार छन् । ती परिवारले २२ लाख १८ हजार ४ सय १० हेक्टर जग्गामा कृषि गर्दै आएका छन् । त्यही आधारमा कृषि तथा पशुपन्छी विकास मन्त्रालयले किसान सूचीकृतको काम अगाडि बढाए पनि प्रगति सन्तोषजनक छैन । मन्त्रालयकै तथ्यांकअनुसार हालसम्म १६ लाख ७८ हजार कृषक घरधुरी मात्रै सूचीकृत भएका छन् । संविधानले अंगीकार गरेको किसानको हकहित संरक्षणसम्बन्धी नीति एवम् खाद्य अधिकार तथा खाद्य सम्प्रभुता ऐन, ०७५ मा भएको व्यवस्थाअनुसार किसान वर्गीकरण आधार तयार गर्न मन्त्रालयले ०७७७८ देखि नै कार्यक्रम सञ्चालनमा ल्याएको हो, मन्त्रालयका प्रवक्ता सबनम शिवाकोटीले भनिन्, किसान सूचीकरण कार्यक्रममार्फत ऐनमा भएको व्यवस्थाबमोजिम किसानको पहिचान गरी किसानलाई उपलब्ध गराउने सेवा, सुविधा, अनुदानको पारदर्शिता तथा सुशासन अभिवृद्धि गर्न विद्युतीय प्रणालीमा सूचीकृत भएका छन् । सूचीकृत प्रणाली किसान सूचीकरण कार्यक्रम कार्यान्वयन विधि०७७ अनुरूप गरिएको शिवाकोटीको भनाइ छ । कार्यविधिअनुसार मन्त्रालयले वेबमा आधारित एक सफ्टवेयर प्रणाली विकास गर्ने र त्यसपछि प्रणाली संघ, प्रदेश र स्थानीय तहबाट कार्यान्वयन हुने उल्लेख छ । प्रणालीमा किसानको वैयक्तिक तथा कृषिसम्बन्धी विवरण संकलन गरिने, जुनसुकै स्थानमा बसोबास गर्ने कृषि पेसामा संलग्न व्यक्तिहरू आबद्ध हुन सक्ने उल्लेख छ । किसान सूचीकरण प्रणालीमा आबद्ध हुन चाहने कृषि पेसामा संलग्न व्यक्तिले स्वयं वा कृषिसँग सम्बन्धित संघ, प्रदेश वा स्थानीय तहका सम्बन्धित निकायहरूको सहयोगमा प्रणालीको वेबसाइट वा मोबाइल एप्लिकेसनमार्फत आधारभूत विवरण प्रविष्ट गर्न सक्नेछन् । त्यसका लागि स्थानीय तह र त्यहाँ कार्यक्षेत्र रहेका संघ र प्रदेश मातहतका निकायसमेतको दायित्व हुनेछ । किसानले व्यक्तिगत खाता सिर्जना गर्नुपर्नेछ, कार्यविधिमा भनिएको छ, किसान सूचीकरणको अभिलेख प्रमाणीकरण सम्बन्धित स्थानीय तहको वडा समितिमार्फत हुनेछ । स्थानीय तहले आफ्नो कार्यक्षेत्रका किसानलाई सूचीकरण प्रणालीमा आबद्ध गराउन सहजकर्ता परिचालन तथा घुम्ती टोली खटाई अभियान सञ्चालन गर्न सकिनेछ । यसका लागि किसान सूचीकरण तथा कृषि तथ्यांक संकलनका लागि उपलब्ध गराइएको ससर्त अनुदान रकम परिचालन गर्न सकिनेसमेत भनिएको छ । तर पनि किसान स्चूीकृत गर्ने प्रक्रियामा ढिलाइ भएको हो ।कार्यक्रमलाई आगामी आर्थिक वर्षको नीति तथा कार्यक्रममा पनि निरन्तरता दिइएको छ । संसद्का दुवै सदनमा आर्थिक वर्ष ०८१८२ को नीति तथा कार्यक्रम प्रस्तुत गर्दै राष्ट्रपति रामचन्द्र पौडेलले मंगलबार किसान सूचीकरण कार्यलाई तीव्रता दिइने बताए । किसान परिचयपत्रलाई कृषि क्षेत्रमा प्रदान गरिने सेवा सहुलियतसँग आबद्ध गरिने उनको भनाइ छ । यो विषय हरेक वर्षको नीति तथा कार्यक्रम र बजेटमा उठाइए पनि कार्यान्वयनमा भने राम्रो प्रगति छैन । अनलाइन प्रणालीमा समस्या र पालिकामा पत्रचार भए पनि उचित तालिम नहुँदा ढिलाइ भएको मन्त्रालयका वरिष्ठ तथ्यांक अधिकृत चेतबहादुर रोक्काले बताए । अहिले राम्रोसँग मोनिटरिङ भइराखेकाले अनलाइन प्रणालीमा इन्ट्री बढेको उनको भनाइ छ । अहिलेसम्म सबै काम सक्नुपर्ने हो, केही प्राविधिक कारण ढिलाइ भयो । १३ पालिकामा पूर्णतः सूचीकृत भए पनि अन्यमा ढिलाइ भयो, उनले भने, अब आगामी आर्थिक वर्षमा सक्ने गरी तीव्रता दिएका छौं । सूचीकृत हुन बाँकी पालिकाबाट दैनिक ३४ हजारको अनलाइन इन्ट्री भएको छ ।सूचीकृत भए पनि राष्ट्रिय परिचयपत्रसँग जोड्ने योजना रहेको उनले जनाए । त्यही आधारमा सरकारी सेवा सुविधामा उपलब्ध हुनेछ । स्थानीय, प्रदेश र संघबाट अनलाइन इन्ट्री गर्न सकिन्छ । इन्ट्री भएपछि पारदर्शी हुन्छ, कसैले सेवा सुविधा पाएन भन्ने गुनासो हुँदैन, उनले भने । यसका लागि संघले बजेट पठाइदिन्छ । विगतमा पालिकाअनुसार ३३ लाख पठाइएको थियो । केही पालिकामा सूचीकृतको काम सकिएकाले त्यही आधारमा बजेट कम गरेर पठाइने मन्त्रालयले जनाएको छ । अब पठाइने बजेट कामका आधारमा हुन्छ, कति काम सम्पन्न भएको छ, त्यही आधारमा रकम पठाउँछौं, रोक्काले भने, एउटा पालिकामा डेढ लाखदेखि ४ लाख रुपैयाँसम्म बजेट पठाइन्छ ।मन्त्रालयका अनुसार ०८१ वैशाख १० मा राजपत्रमा प्रकाशित खाद्य अधिकार तथा सम्प्रभुता नियमावली, ०८१ को नीतिगत व्यवस्थाअनुरूप सञ्चालनमा ल्याउन कार्यविधिमा संशोधन पनि तयारी छ । स्वीकृत खाद्य अधिकार तथा खाद्य सम्प्रभुता ऐन, ०७५ र नियमावली, ०८१ मा भएको व्यवस्थाबमोजिम किसान पहिचान र वर्गीकरणको कार्यलाई कार्यान्वयन गर्न तीनै तहले साझा अपनत्वसहित आवश्यक बजेट विनियोजन गरी सूचीकरणको कार्य प्रभावकारी बनाउन साझा धारणा हुने जनाइएको छ ।"
भारतीय दुई ब्रान्डका ४ मसला आयात र बिक्रीमा रोक,"(काठमाडौं)नेपालले भारतका दुई ब्रान्डका केही मसलाको आयातमा रोक लगाएको छ । खाद्य प्रविधि तथा गुण नियन्त्रण विभागले भारतीय ब्रान्ड एमडीएच र एभरेस्टका ४ प्रकारका मसला आयातमा रोक लगाएको हो । हङकङ र सिंगापुरले ती मसलामा हानिकारक एथलिन अक्साइड रहेको भन्दै आयातमा रोक लगाएको छ । हङकङको खाद्य सुरक्षा केन्द्र (सीएफएस) र सिंगापुर फुड एजेन्सीले रोक लगाएको र विभिन्न सञ्चारमाध्यममा आएको समाचारका आधारमा तत्काललाई चार प्रकारका मसलामा विभागले समेत रोक लगाएको जनाएको छ ।विभागले एमडीएचको मद्रास करी पाउडर, साम्बर मसला मिक्स्ड मसला पाउडर, करी पाउडर मिक्स्ड मसला र एभरेस्ट ब्रान्डको फिस करी मसलाको आयात र बिक्रीवितरणमा रोक लगाउने निर्णय गरेको हो । एमडीएचका उक्त मसला १०० ग्राम र एभरेस्टको ५० ग्रामको प्याकिङ छ । विभागले यी मसलाको आयात अनुमति तत्काल स्थगित गर्ने र आयात विन्दुमा रहेका खाद्य आयात निर्यात गुणस्तर प्रमाणीकरण कार्यालयहरूलाई सूचित गर्ने निर्णय गरेको छ । सम्बन्धित कार्यालयमा केही भारतका ब्रान्डका मसलाको आयातमा रोक लगाइएको पत्राचार गरिएको छ, पछिल्लो निर्णयबारे जानकारी दिँदै विभागकी महानिर्देशक मतिना जोशी वैद्यले भनिन् । विभागले उल्लिखित ब्रान्डका उत्पादन बजारमा रहेको भए फिर्ता गर्न पनि आयातकर्तालाई निर्देशन दिइसकेको छ । साथै राष्ट्रिय खाद्य तथा दाना रिफरेन्स प्रयोगशालालाई एथलिन अक्साइड परीक्षणलाई उच्च प्राथमिकतामा राख्न समेत भनेको छ । एथलिन अक्साइड मानिसमा क्यान्सर गराउन सक्ने रासायनिक पदार्थ हो । यसलाई इन्टरनेसनल एजेन्सी फर रिसर्च अन क्यान्सर (आईएआरसी) ले कार्सिनोजेनिक रसायनको समूह१ मा राखेको छ । यसले स्तन क्यान्सरलगायत विभिन्न क्यान्सर हुन सक्ने आईएआरसीको भनाइ छ ।सिंगापुर र हङकङले भारतीय मसलाको आयातमा रोक लगाएपछि यसको गुणस्तर र खाद्य सुरक्षामा विश्वका विभिन्न मुलुकले प्रश्न उठाएका छन् । मसला उत्पादन र निर्यातका हिसाबले भारत विश्वकै अग्रणी मुलुकमध्ये एक हो । बीबीसीका अनुसार भारतले झन्डै ४ बिलियन डलरबराबरको मसला बर्सेनि निर्यात गर्छ, जुन विश्व मसला निर्यातको १२ प्रतिशत हो । नेपालले समेत भारतबाट ठूलो परिमाणमा मसला आयात गर्छ । यो आर्थिक वर्षको ९ महिनामा मात्र नेपालले भारतबाट झन्डै ८ अर्ब रुपैयाँ बराबरको विभिन्न मसला आयात गरेको छ । नेपालले प्रत्येक वर्ष भारतबाट खुर्सानी र मरिचमात्र झन्डै २ अर्ब रुपैयाँबराबरको आयात गर्दै आएको छ ।अन्तर्राष्ट्रिय समाचार संस्था रोयटर्सका अनुसार अमेरिकी खाद्य तथा औषधि प्रशासन (एफडीए) ले समेत भारतीय एमडीएच र एभरेस्ट मसलाका बारेमा अध्ययन गरिरहेको जनाएको छ । यसबारे आइरहेको समाचारहरूबारे एफडीए सूचित रहेको छ । हामीले यसबारेमा थप सूचना संकलन गरिरहेका छौँ, एफडीएका प्रवक्ताको भनाइ उद्धृत गर्दै रोयटर्सले लेखेको छ । न्युजिल्यान्ड र अस्ट्रेलियाले पनि यसबारे सूक्ष्म रूपमा अनुसन्धान गरिरहेको जनाएका छन् ।"
सुनको मूल्यमा सामान्य गिरावट,"काठमाडौं (कास) स्थानीय बजारमा पहेंलो धातुको मूल्यमा सामान्य गिरावट आएको छ । बिहीबार हालसम्मकै उच्च बिन्दुमा पुगेको सुनको मूल्य शुक्रबार सामान्य घटेको हो ।नेपाल सुनचाँदी व्यवसायी महासंघका अनुसार, छापावाल सुन बिहीबार प्रतितोला एक लाख ४० हजार रुपैयाँमा कारोबार भएकामा शुक्रबारका लागि एक लाख ३९ हजार तीन सय रुपैयाँ निर्धारण गरिएको थियो । यस्तै तेजाबी सुन बिहीबार तोलामा एक लाख ३९ हजार तीन सय रुपैयाँमा कारोबार भएकामा शुक्रबार एक लाख ३८ हजार छ सय ५० रुपैयाँ तय भएको थियो । चाँदीको मूल्य पनि तोलामा पाँच रुपैयाँले घटेको छ । बिहीबार तोलामा एक हजार आठ सय पाँच रुपैयाँमा कारोबार भएको चाँदीको भने एक हजार आठ सय रुपैयाँ निर्धारण भएको छ ।"
सन्तोषी पेरिस ओलम्पिकमा दौडिने,"(काठमाडौं)एथलेटिक्सकी सन्तोषी श्रेष्ठले पेरिस ओलम्पिकमा सहभागिता जनाउने शुक्रबार निश्चित भएको छ । दक्षिण एसियाली खेलकुद इतिहासमा एथलेटिक्सतर्फ स्वर्ण पदक जित्ने पहिलो महिला खेलाडी सन्तोषीले युनिभर्सालिटी कोटाअन्तर्गत वुमेन्स म्याराथनमा सहभागिता जनाउने छिन् ।विश्व एथलेटिक्सले शुक्रबार आफ्नो वेस्ट साइटमा नेपालका तर्फबाट सन्तोषीले भाग लिने पुष्टि गरेको छ । नेपाल ओलम्पिक कमिटी र नेपाल एथलेटिक्स संघले पछिल्लो महिना नै युनिभर्सालिटी कोटाअन्तर्गत सन्तोषीको सहभागिताका लागि नाम सिफारिस गरेको थियो । अब विश्व एथलेटिक्सले उनको नाम उल्लेख गरेपछि यो निश्चित भएको छ । सन्तोषीले अब ओलम्पिकका लागि तयारी सुरु गर्ने बताएकी छन् । ओलम्पिकमा सहभागिता हुने निश्चित भएपछि म खुसी छु । अब त्यसको लागि तयारी गर्नेछु । मेरो उद्देश्य आफूले सक्दो उत्कृष्ट प्रदर्शन गर्ने रहनेछ, सन्तोषीले १३ औं दक्षिण एसियाली खेलकुदमा वुमेन्स १० हजार मिटर दौडमा स्वर्ण पदक जितेकी थिइन् ।बंगलादेशमा भएको बंगबन्धु शेख मुजिव ढाका म्याराथन २०२४ मा उनले दक्षिण एसियाली खेलाडीबीचको प्रतिस्पर्धामा स्वर्ण जितेकी थिइन् । त्यसमा उनको प्रदर्शन दुई घण्टा ४६ मिनेट २२ सेकेन्ड रहेको थियो । यो नै उनले दौडेको एक मात्र म्याराथन हो र यसैक्रममा उनले नेपालको राष्ट्रिय कीर्तिमान पनि बनाएकी थिइन् ।"
कान्तिपुर हाफ म्याराथन आज,"काठमाडौं (कास) कान्तिपुर हाफ म्याराथनको १२ औं संस्करण शनिबार हुनेछ । कान्तिपुर पब्लिकेशन्स् लिमिटेडको आयोजनामा ग्लोबल आईएमई बैंकको प्रस्तुति रहेको कान्तिपुर हाफ म्याराथनमा ३ हजार धावकले विभिन्न चार विधामा प्रतिस्पर्धा गर्नेछन् । ४ विधामध्ये कान्तिपुर हाफ म्याराथन २११ किमिको हुनेछ । त्यस्तै अन्य ३ विधा कर्पोरेट रन ५ किमि, कलेज रन ७ किमि र ह्विलचियर रेस हुनेछ । मुख्य विधा कान्तिपुर हाफ म्याराथनको पुरुष र महिला विजेताले जनही १ लाख पाउनेछन् । त्यस्तै दोस्रोदेखि छैटौं हुनेले क्रमशः ५०, ३०, २०, १० र ५ हजार रुपैयाँ पाउनेछन् । ग्लोबल आईएमई बैंक मुख्य प्रयोजक रहेको कान्तिपुर हाफ म्याराथनमा ह्विलचियर रेसतर्फ विजेताले ३० हजार तथा दोस्रो र तेस्रो हुनेले क्रमशः २० र १० हजार पाउनेछन् । कर्पोरेट रन र कलेज रनको महिला र पुरुषतर्फ शीर्ष ३ मा रहनेले विभिन्न पुरस्कार र गिफ्ट ह्याम्पर पाउनेछन् । रन टु इन्स्पायर द यङ नारा दिइएको कान्तिपुर हाफ म्याराथन कान्तिपुरको कार्यालय रहेको थापाथलीस्थित सेन्ट्रल बिजनेस पार्कबाट सुरु हुने कान्तिपुर हाफ म्याराथन थापाथली, माइतीघर मण्डल, बानेश्वर, तीनकुने, कोटेश्वर, जडीबुटी, लोकन्थली गठ्ठाघर, थिमि, सल्लाघारी चोकबाट फन्को लगाएर, कोटेश्वर, तीनकुने, बानेश्वर, माइतीघर मण्डल हुँदै सेन्ट्रल बिजनेस पार्क अगाडि आएर दौड टुंगिनेछ । कर्पोरेट दौड सेन्ट्रल बिजेनस पार्कबाट सुरु भई थापाथली, माइतीघर मण्डल, बानेश्वर, सिभिल हस्पिटल अगाडिबाट घुम्ती लगाएर पुनः बानेश्वर, माइतीघर मण्डल, थापाथली हुँदै सेन्ट्रल बिजनेस पार्कमा गएर टुंगिनेछ । सेन्ट्रल बिजेनस पार्कबाटै सुरु हुने ह्विलचियर रेस, थापाथली, माइतीघर मण्डल फन्को लगाएर पुनः सेन्ट्रल बिजनेस पार्कमै गएर टुंगिनेछ ।नेपाल एथलेटिक्स संघको प्राविधिक सहयोगमा हुने कान्तिपुर हाफ म्याराथनको सेलिब्रेसन पार्टनर केएफसी एन्ड पिजा हर्ट, टेक्निकल पार्टनर नेपाल एथलेटिक्स एसोसिएसन, पेन रिलिफ पार्टनर जन्डु, फुड पार्टनर फुड म्यानेजमेन्ट एन्ड ट्रेडिङ कम्पनी लिमिटेड तथा डिजिटल पार्टनर ः इसेवा मनी ट्रान्सफर, इन्टरनेसनल एयरलाइन्स पार्टनर जजिरा र हस्पिटल पार्टनर अल्का अस्पताल रहेका छन् ।कान्तिपुर हाफ म्याराथन २०६७ सालदेखि आयोजना हुँदै आएको छ । गत वर्ष पुरुषतर्फ त्रिभुवन आर्मी क्लबका मुकेश पाल र महिलातर्फ नेपाल पुलिस क्लबकी राजपुरा पछाईंले जितेका थिए । महिलातर्फ कान्छीमाया कोजूले ५ र पुरुषतर्फ हरिकुमार रिमालले चार पटक कान्तिपुर हाफ म्याराथन जितिसकेका छन् । हाफ म्याराथनमा १८ वर्ष पुगेका खेलाडीले मात्र सहभागिता जनाउन पाउनेछन् ।"
सुदूरपश्चिम फाइनलमा,काठमाडौं (कास) नेपाल एपीएफ क्लब र सुदूरपश्चिम प्रदेश ललितपुर मेयर्स कप महिला क्रिकेट प्रतियोगिताको फाइनलमा शनिबार भिड्ने भएका छन् । सुदूरपश्चिमले शुक्रबार राउन्ड रोबिनको अन्तिम खेलमा वाग्मती प्रदेशलाई १ सय ९ रनले पराजित गरी फाइनल यात्राको औपचारिकता पूरा गरेको थियो ।टस हारेपछि ब्याटिङमा आएको सुदूरपश्चिमले त्रिवि क्रिकेट मैदान कीर्तिपुरमा निर्धारित २० ओभरमा २ विकेट गुमाई १ सय ५७ रन बनायो । जवाफमा आएको वाग्मती १६१ ओभरमा ४८ रनमै अलआउट भयो । एपीएफ यसअघि नै अपराजित यात्रालाई कायम राख्दै फाइनल पुगेको थियो ।५ टोली सहभागी प्रतियोगिताको राउन्ड रोबिनपश्चात् एपीएफले ८ र सुदूरपश्चिमले ६ अंक जोडे । सुदूरपश्चिमलाई ठूलो अन्तरमा पराजित गरेको भए वाग्मतीको फाइनलमा पुग्ने सम्भावना रहन्थ्यो । तर त्यसको ठीकविपरीत ठूलो हार बेहोरेपछि पहिलो पटक ललितपुर मेयर्स कपका लागि छनोट भएको वाग्मती अंक तालिकामा पुछारमा रह्यो । ललितपुर मेयर्स कपको चौथो संस्करणमा एपीएफ र सुदूरपश्चिम तेस्रो पटक फाइनलमा भिड्न लागेका हुन् । तीन पटकको डिफेन्डिङ च्याम्पियन एपीएफले यसअघि सुदूरपश्चिमलाई दुई पटक र गत वर्ष कोशी प्रदेशलाई फाइनलमा पराजित गरेको थियो । ओपनर सम्झना खड्काले अविजित ७४ रन बनाएपछि सुदूरपश्चिमले विशाल स्कोर बनायो । प्लेयर अफ द म्याच उनले ४७ बल खेली १० चौका प्रहार गरिन् । उनले रुवि पोदारसँग पहिलो विकेटमा ९ ओभरमा ६० रनको साझेदारी गरिन् । रुविले ३६ बल खेली ३ चौकासहित २८ रन बनाइन् । कप्तान विन्दु रावलले पनि २८ रन नै बनाइन् । उनले २३ बल खेली ५ चौका प्रहार गरिन् । कविता जोशी १४ बल खेली १ चौका र १ छक्का प्रहार गरी २० रन बनाई अविजित रहिन् । वाग्मतीकी कृष्मा गुरुङले १ विकेट लिइन् ।फिल्डिङका क्रममा चोट लागेपछि कप्तान अस्मिना कर्माचार्य बिनै वाग्मती ब्याटिङमा आएको थियो । कनकसन रिप्लेसमेन्ट मा उनको स्थानमा आएकी विपिशा शाही ४ रनमा आउट भइन् । वाग्मतीबाट दोहोरो स्कोर बनाउनेमा कृष्मामात्र थिइन् । उनले २३ बल खेली २ चौकासहित १६ रन बनाइन् । सुदूरपश्चिमबाट रीतु कनोजियाले ३ विकेट लिइन् । उनले ४ ओभरमा १ मेडन राख्दै ५ रन खर्चिइन् । कविता जोशी र लक्ष्मी साउदले २२ तथा बिन्दु र करिष्मा थापाले ११ विकेट लिए ।
"सिटीको नजर उपाधिमा, क्लोपको बिदाइमा","लन्डन (एपी) म्यानचेस्टर सिटीको नजर रहेको छ, इतिहास बनाउनेमा । योर्गन क्लोपको नजर भने बिदाइमा हुनेछ । इंग्लिस प्रिमियर लिगको यो सिजन आइतबार टुंगिँदै छ र यो नाटकीय तथा भावनात्मक दुवै हुनेछ । सिटी लगातार चौथोपल्ट उपाधि जित्ने दाउमा हुनेछ । अहिलेसम्म इंग्लिस फुटबलको माथिल्लो डिभिजनमा यस्तो भएकै छैन । यसलाई रोक्न सक्ने आर्सनल मात्रै रहेको छ । तर पूरा सम्भावना छ, अन्तिम दिन उसको भागमा पीडा र आँसु मात्रै पनि हुन सक्नेछ । अन्तिम दिन प्रायः यस्तै हुने गर्छ । सम्भवतः एनफिल्डमा पनि यस्तै दृश्य देखिनेछ, किनभने जर्मन प्रशिक्षक क्लोप लिभरपुलमा नौ वर्ष बिताएयता बिदा लिँदैछन् । हेभिमेटल फुटबलको पारखी उनी अन्तिम पटक लिभरपुल टिम सम्हाल्दैछन् । उनले छाड्ने त तय भइसकेको छ, तर अन्य प्रशिक्षकहरूको भविष्य के हुने हो, त्यो पनि टुंगो छैन । यसरी अन्योलता छाएका तीन क्लब रहेका छन्, चेल्सी, न्युकासल युनाइटेड र म्यानचेस्टर युनाइटेड ।संयोगले तीनै टिम अर्को सिजन युरोपमा खेल्ने सम्भावना सुरक्षित गर्न चाहन्छन् । मउरिसो पोचेटिनो, एडी हो र एरिक टेन हागमध्ये कोही पनि निश्चित छैनन्, अर्को सिजन आफ्नो जिम्मेवारी कायम रहने हो अथवा होइन भनेर । के पनि निश्चित भइसकेको छ भने लुटन टाउन दोस्रो डिभिजन च्याम्पियनसिपमा झर्दैछ । खालि गणितीय रूपमा भन्न नसकिएको हो । पुछारबाट चौथोमा रहेको नटिङघम फरेस्टलाई उछिन्ने लुटन टाउनका लागि हदैको नाटकीय जित चाहिनेछ ।त्यसैले गत सिजन जुन तीन क्लबले बढुवा खाएका थिए, ती सबै फेरि रेलिगेसनमा पर्दैछन् । त्यसमा लुटनसँगै बर्नली र सेफिल्ड युनाइटेड भए । त्यसैले रेलिगेसन संघर्षमा खासै केही हुने छैन । बरु सबैको ध्यान उपाधि होडमै हुनेछ । यसपल्ट पनि उपाधिको होड कडा नै रह्यो । तर यो पनि अपेक्षाअनुसार रहेन । पेप ग्वार्डिओलाको सिटीको बानी नै छ, सिजनको अन्त्यतिर राम्रो खेलेर उपाधि आफ्नो नाममा लेखाउने । सिटी यसपल्ट पनि ढुक्कै देखिन्छ ।आफ्नो पछिल्लो खेलमा टोटनहमलाई २० ले हराएको सिटीलाई दोस्रो स्थानमा रहेको आर्सनलमाथि दुई अंकको अग्रता प्राप्त छ । त्यसको अर्थ के भन्दा अन्तिम खेलमा वेस्ट ह्यामलाई हराउने हो भने उपाधि उसकै हुनेछ, त्यो पनि लगातार चौथोपल्ट । सन् १८८८ यता फुटबलको जन्मघर इंग्ल्यान्डमा माथिल्लो डिभिजन सुरु भएको मानिन्छ र अहिलेसम्म यसरी लगातार चारपल्ट कसैले जितेको छैन । तर सिटीको टाउकोमा अर्कै तनाव पनि छ ।लिगको आर्थिक आचारसंहिता उल्लंघन गरेको आरोपमा सिटीविरुद्ध चलिरहेको कानुनी मुद्दा सन् २०२४ को अन्त्यमा किनारा लाग्न सक्नेछ । त्यसमा दोषी ठहरिए सिटीले जितेको उपाधि मात्रै खोलिने डर छैन, टिमलाई माथिल्लो डिभिजनबाट समेत झारिन सक्नेछ । त्यसैले केहीका लागि यो चौथो उपाधिमा धेरै खुसी पनि नहुन सक्छ । तर ग्वार्डिओलाको फुटबल बुद्धिमत्तामा भने कसैलाई शंका छैन । इतिहादमा बिताएका पछिल्ला आठ वर्षमा उनी छैटौंपल्ट लिग उपाधि जित्ने क्रममा छन् ।यदि सिटीले वेस्ट ह्यामलाई हराउन सकेन भने उपाधि आर्सनलको हुनेछ । उसले यसका लागि घरमा एभरटनलाई हराउनुपर्नेछ । यस्तो भए, आर्सनलले सन् २००४ यता पहिलो पटक लिग जित्नेछ । उसले अन्तिम पटक लिग जित्दा त्यो टिम अजय थियो, हार्नै नजान्ने । सिटीको बराबरी र आर्सनलको जितमा दुवै टिम ८९ अंकमा रहनेछ । यस्तोमा आर्सनलले लिग जित्नेछ, गोल अन्तरको आधारमा । वेस्ट ह्याम आफैं प्रशिक्षक डेविड मोयसको नेतृत्वमा अन्तिम पटक खेल्दैछ ।फेरि वेस्ट ह्याम सिटीलाई गतिलो चुनौती दिने टिम पनि होइन । अर्कोतर्फ सिटीले डिसेम्बर ६ यता सबै खाले प्रतियोगितमा गरेर कुनै खेल हारेको छैन र यो क्रम पुगिसकेको छ, ३४ खेल । अर्कोतर्फ क्लोपका लागि लिभरपुलले सुखद बिदाइ पनि दिन सकेन । तर क्लब समर्थकले भने उनलाई पक्कै भावपूर्ण बिदाइ दिनेछन् । क्लोप आएयता लिभरपुलले आठ ठूला उपाधि जितेको छ र त्यसमा युरोपेली च्याम्पियन्स लिग पनि पर्छ । उनी आइकोनिक स्टाटस बोकेर बिदा लिँदैछन् ।अन्तिम दिन निर्णय बाँकी हुन केही पक्ष भने कायमै छ । सिटी, आर्सनल, लिभरपुल र एस्टन भिल्ला त अर्को सिजनको च्याम्पियन्स लिगका लागि छनोट भइसके । पाँचौं स्थानमा रहनका लागि टोटनहमले सेफिल्ड युनाइटेडविरुद्ध कम्तीमा एक अंक बटुल्नुपर्नेछ । यसको अर्थ युरोपा लिगमा प्रवेश हुनेछ । सम्भवतः छैटौंले पनि युरोपा लिग खेल्न पाउनेछ । सातौंले भने कन्फ्रेन्स लिग खेल्नेछ । यिनै तीन स्थानका लागि चेल्सी, न्युकासल र युनाइटेड भिड्दै छन् ।"
चिन्तनका फरक आयाम,"अमृताका कविता नदीझैं सलल बगेका छन् । सरल छन् र भावमा मिठास छ । विषयवस्तुमा विविधता छ । सूक्ष्म अनुभूति र चिन्तनका विविध आयाम छन् । प्रस्तुतिमा फूलजस्तै सुकोमलता छ । नदी बग्दैजाँदा यदाकदा आइदिने अनपेक्षित मोडजस्तै कतैकतै उनका कवितामा पनि विम्ब, सिलसिला र भावमा मोडहरू आउँछन्, उदाहरणका लागिम मख्ख पर्थेंमानौं म नै हुँ भिन्चीमानौं म नै हुँ साल्भाडोर डालीमानौं म नै हुँ अरनिकोलाग्थ्यो, म सलाई हुँ अलिकति तिमीसँग कोरिएँ भने बल्छु । (कागजको जहाज, पृष्ठ ३०)यस कवितामा विद्यालय जीवनको साथीको स्मृतिविम्ब छ । आफूले उसका लागि चित्र बनाइदिने गरेको र उतिबेला आफू नै महान् चित्रकार बनेजस्तो सन्तुष्टि हुने गरेको भाव छ । अचानक सलाईको विम्ब आउँछ । ऊसँग कोरिएँ मानौं छोइएँ भने बल्छु भन्ने अव्यक्त प्रणय भावसमेत यहाँ झल्कन्छ । के सम्बन्ध छ चित्रकार र सलाईबीच ? चित्र सृजना हो भने सलाई ध्वंसको प्रतीक । यी दुई प्रसंग फरकफरक अनुच्छेदमा राखेको भए हुनेझैं लाग्छ । कवितामा एउटा स्पेसले पनि ठूलो अर्थ राख्छ । काव्ययात्रा निरन्तर साधना र परिष्कारको नदीमा डुंगा खियाइरहनु पनि हो । साधना र परिष्कारबाट नै नदीको तिर्खा जन्मिएको छ ।"
क्यान्टरबेरी एक्सप्रेस,"हाई ! क्यान आई बुक अ सेसन दिस इभिनिङ्ग ? फर थर्टी मिनट्स ?स्योर हनी ! ब्येन डु यु वान्ट टु कम ?८ पीएम ।१५० डलर्स, क्यास ओके ?स्योर !सी यु सुन हनी !सरकारलाई बुझाउने कर कटाएर एक सय पचास डलर्स उसको सरदार एक दिनको कमाइ हो । यसका लागि उसले ठीक आठ घण्टा काम गर्नुपर्छ । तर आज साँझको सेसनमा, जहाँ ऊ यस बखत जाने तयारी गर्दै छ, पूरा एक सय पचास डलर्स केवल तीस मिनेटमा स्वाहा हुँदै छ । उसको भर दिनको कमाइले आधा घण्टामै उसलाई बाई बाई गर्नेछ । यो सबै कुरा थाहा भएर पनि ऊ उत्साहित मुद्रामा तयार हुँदै छ । सावरबाट निस्किनेबित्तिकै उसले घडी हेर्छ । घडीमा सात बज्दै छ ।अबको एक घण्टामा म उसको अपार्टमेन्टको कल बेल थिचिरहेको हुनेछु, दिमागमा यस्तो सोच आउँदा ऊ भित्रभित्रै मुस्कुराउँछ । सात बजेर पन्ध्र मिनेट जाँदा ऊ कोठाबाट निस्किन्छ । ट्रेनको आधा घण्टे एक्सप्रेस यात्रा उसलाई आधा दिनजस्तो लाग्छ ।सिड्नीको क्यान्टरबेरी स्टेसनबाट बाहिर निस्किँदा आठ बज्न अझै दस मिनेट बाँकी हुन्छ । झोलाबाट चुरोटको खिल्ली निकालेर उसले एउटा लामो सर्को तान्छ । उसलाई आफ्नो हृदयको गति बढ्दै गएको भान हुन्छ । चुरोट समाएका औंला पनि हल्लिएजस्तो लाग्छ । चुरोटको ठुटोलाई आफ्नो खुट्टाले किचेर निभाउँदै गर्दा उसको फोनमा मेसेजको नोटिफिकेसन आउँछ । टिङ्ग ! यु क्यान प्रेस द डोर बेल हनी । आई एम रेडी !अघिसम्म उत्साहित अवस्थामा रहेको उसको मन, मेसेज पढिसकेपछि भने चिसो भएर आउँछ । एक हात उसले आफ्नो छातिनेर लैजान्छ । उसको मुटु झन् जोडले मच्चिरहेको छ । सिड्नी आएको लगभग चार वर्ष बितिसक्दा पनि सन्तोषको एउटै गर्लफ्रेन्ड हुन सकेन । तीनजना साथीहरूसँग ऊ अपार्टमेन्ट सेयर गरेर बस्थ्यो । साथीहरू सबै करिब एउटै उमेर समूहका । सबैको उमेर २२ देखि २४ को बीच । साथीहरूमध्ये सन्तोष सबैभन्दा पाको थियो । केटाहरू कहिलेकाहीं ठट्टा गर्थे । ब्रोको जिन्दगी पनि हल्लाएरै बित्ने भो !खोज्नुपर्यो हौ ब्रो, यत्रो सिड्नीमा एउटी त कसो नभेटिएला र !कि, कसैले पत्याएनन् क्या हो यस्तो ह्यान्डसम ब्रोलाई ?बरु ब्रोको इन्ट्रेस्ट एउटी नभएर एउटा पो हो कि त !साथीहरूको ठट्टालाई बाहिरबाट हाँसेर टारे पनि भित्रभित्रै भने उसको मन कताकता कुँडिएर आउँथ्यो । मनमनै ऊ आफैंसँग भलाकुसारी गर्थ्यो,एकबारको जिन्दगी हल्लाएरै बित्ला जस्तो पो छ त ! केटाहरूलाई मात्र कति कराउनु ?घडीमा ठीक आठ बजेको छ । यतिका समय उसले इन्तजार अनि फेन्टासाइज गरेको पल ठीक उसको सामुन्ने खडा छ । मात्र उसले डोर बेल थिच्नुपर्ने छ । त्यसपछि ढोका खुल्ने छ, अनि उसले प्रवेश गर्ने छ एउटा अलग संसारमा, जसको उसले कल्पना मात्र गरेको छ । झोलाबाट पानी निकालेर पिइसकेपछि पनि उसको मुख प्याकप्याक गरिरह्यो ।एकमन त उसलाई लाग्यो पनि, दायाँबायाँ कतै नहेरी सरासर ट्रेन स्टेसन फर्किन्छु । यो बाटो मेरो होइन । अझै पनि केही बिग्रिएको छैन । तत्कालजसो उसलाई साथीहरूको कुरा याद आयो । उनीहरूले गर्ने ठट्टा उसले सम्झियो । केहीबेर अघिसम्मको उत्साह, आफ्नो त्यो अवस्था सम्झियो । फोनमा फेरि मेसेजको घण्टी बज्यो । सोचको तन्द्राबाट ऊ बिउँझियो । एनी प्रोब्लम हनी ? यु क्यान कम नाउ ।एक झट्कामा उसले डोर बेल थिच्यो । ढोका खुल्यो । पाँचौं तल्लामा लिफ्ट रोकिएपछि बाहिर निस्किएर उसले एक नजर यताउता दौडायो । रुम नम्बर ५०२ लिफ्टको केही पर अवस्थित थियो । दायाँ अनि बायाँ कोठै कोठा भएको एउटा लामो गल्लीको अन्तिम रुम । ५०२ मा पुगेर ऊ ढोकासामु उभिन मात्र के पाएको थियो, ढोका भित्रबाट बिस्तारै आफैं खुल्यो । सामाजिक सञ्जालबाटै कुरा गरेर, भेटेर राम्रो साथी भएका प्रसंग उसले आफ्ना साथीहरूबाट सुनेको थियो । कति त आफ्नै आँखाले देखेको पनि थियो । फेसबुकबाट भेटेर बैवाहिक जीवनमा बाँधिएका किस्साहरू त न्युज बनेर टाइमलाइनमा बेलाबेला झुल्किने गरेकै थिए । तर, यी सबै कुरा भने उसका लागि आकाशको फल, आँखा तरी मर सरह थियो । बेलाबेला आफ्नो फोटो हाल्ने र अरूका बेमतलबका पोस्टहरूमा लाइक अनि कमेन्ट गर्नेबाहेक अन्य उपति सामाजिक सञ्जालबाट भएन । सिड्नीको पढाइ अनि कामकाजी जिन्दगीको टाइमटेबलको बीच कोही नयाँ मान्छे भेटिने, ऊसँग दोस्तियारी हुने सम्भावना आफैंमा न्यून थियो । त्यसो त कलेज अनि काममा आफ्नै उमेरका युवतीहरू उसले नभेटेको होइन । केहीसँग सामान्य कुराकानी पनि हुन्थ्यो । तर, ती सबै हाई हेलो वाला सम्बन्ध मात्र हुन सके । भेट्दा हाई हेलो हुने, छुट्टिँदा बाई सी यु हुने । न त भेट्दा र छुट्टिँदाको बीच केही हुने, न त छुट्टिएर फेरि भेट्दाको बीच केही हुने ! उसको कुनै पनि सम्बन्ध मित्रतासम्म पुग्नै सकेन । उसको कुनै कलिग उसको दोस्त हुन सकेन ! ढोका खुल्दा, ओठमा मुस्कान लिएर उसको सामु उभिइरहेकी थिई एक युवती । उसकी हनी !अलिकति मुस्कुराएरै उसले पनि अभिवादन फिर्ता गर्यो । तर, यतिन्जेल उसको नजर युवतीको अनुहारबाट सरेर वक्षस्थलसम्म पुगिसकेको थियो । भित्र छिरिसकेपछि युवतीले उसको हात समाएर उसलाई एउटा कोठाभित्र लगी । कोठाभित्र छिर्नुअघि उसले एक पटक फेरि चोरेर हेर्यो । उसका चोर नजर युवतीको छातीतर्फ सोझिएको थियो । करिब बीस मिनेट जति पछि उक्त कोठाबाट बाहिर निस्किँदा उसको अनुहारमा एक किसिमको विजयी मुस्कान व्याप्त थियो । अपार्टमेन्टको मेन ढोकासम्म युवतीले उसलाई अघि जसरी नै हात समाएर लिएर आई । अनि उसलाई बिदा गरी, फेरि पनि उही मुस्कानका साथ । लिफ्ट चढेर तल ग्राउन्ड फ्लोरतर्फ जाँदै गर्दा उसले बीस मिनेट अघि यही लिफ्ट चढेर माथि जाँदै गर्दाको पल सम्झियो । मनमा उत्पन्न भएको अलि अलि डर, अलि अलि व्यग्रता, तेज हुँदै गइरहेको मुटुको धड्कन, आफ्नो शरीरको व्याकुलता ! त्यो पल फेरि पनि सम्झेर ल्याउँदा उसको मनमा एक किसिमको रोमाञ्च पैदा भयो । त्यो डर, त्यो व्याकुल अनि व्यग्रता उसलाई फेरि महसुस गर्न मन लाग्यो । ऊ त्यहाँबाट अझै राम्रोसँग निस्किसकेको पनि थिएन । तर, उसलाई फेरि फर्किन मन लागिसकेको थियो । चुरोट पिउँदै फोनमा मेसेज आउँदाको आवाज सुन्न ऊ व्यग्र भइसकेको थियो । फेरि डोर बेल थिच्न ऊ व्याकुल भइसकेको थियो !दुई दिनपछि ऊ फेरि क्यान्टरबेरी स्टेसनमा देखापर्यो । उही साँझको समय । अनुहारमा बिल्कुल उही व्यग्रता । त्यस साँझ त्यहाँबाट फर्किंदा सन्तोषलाई आफैंदेखि कता कता डर जस्तो लागेर आयो । उसलाई डर थियो कतै अबदेखि ऊ त्यहाँ नियमित देखा पर्ने त होइन ?यस प्रश्नको उत्तर केवल ऊ स्वयम् मात्र दिन सक्थ्यो । तर, उसलाई शंका थियो आफैं माथि । प्रश्नको इमानदार उत्तर आउने कुरामा ऊ आफैं विश्वस्त हुन सकिरहेको थिएन । दुई दिनमा उसलाई दोस्रो पटक देखेपछि उसले भनेकी थिई यु ह्याब बिकम अ रेगुलर हनी ! अनि उसको हात समाएर ठीक पहिले जसरी नै उसलाई भित्र लगेकी थिई । ठीक पहिले जसरी नै, यस पटक पनि उसको नजर युवतीको छातीतर्फ नै सोझिएको थियो । सन्तोषलाई थाहा थियो कि यो कुनै सामीप्यता थिएन, यसमा कुनै न्यानोपन थिएन । एक सय पचास डलर खर्च गरेबापत प्राप्त भएको रापमा कुनै ताप थिएन । यो उसलाई थाहा थियो । तर, ऊभित्रको चिसो सायद यति याम चलिसकेको थियो कि अब उसलाई पर्वाह हुन छाडिसकेको थियो । स्वेटर आफ्नै हो वा भाडामा लिएको उसले यस कुराको चिन्ता गर्न छोड्यो । उसलाई बस् न्यानो हुनु थियो ।सायद अन्तर्मुखी स्वभावको कारण होला, सन्तोष खुलेर अरूसामु प्रस्तुत हुन सक्दैनथ्यो । आफूले चिनिरहेका साथीहरूमाझ पनि एउटा पर्दा सदैव रहिरहन्थ्यो । ऊ मित्रवत् थियो जरुर, तर आफ्ना साथीहरूलाई ऊ सधैं एउटा निश्चित दूरीमा पाउँथ्यो । यो दूरी उसले आफैं बनाएको हो वा साथीहरूले खडा गरेका हुन् उसलाई यो कुरा भने सधैं एउटा रहस्य जस्तो लाग्थ्यो । किनभने आफ्नो नजरमा ऊ अन्तर्मुखी या इन्ट्रोभट त्यस्तो केही थिएन । ऊ एउटा आम युवक थियो, जसका अरूका जस्तै आम इच्छा अनि आकांक्षा थिए । आफ्नो नजरमा ऊ एउटा रेगुलर योङ म्यान थियो । ब्रो हिजोआज अलि ह्याप्पी मुडमा देख्छ त, कतै लभ सभ त परेन ?ब्रोको पनि दिन आएजस्तो छ है केटा हो !क्यान्टरबेरी जान थालेपछि सायद सन्तोषको चाल चलन, रूप रंग अनि चालामाला अलि फेरिएर होला, अस्तिसम्म एउटा कुरा भनेर जिस्क्याउने साथीहरू अब अर्थोक नै भनेर जिस्क्याउन थालिसकेका थिए । साथीहरूको कुरालाई ऊ अहिले पनि हाँसेर नै टार्ने गर्थ्यो । कहिलेकाहीं जवाफ फर्काउने मुड हुँदा ऊ भन्थ्यो, टाइम टाइमकी बात है दोस्तों, कि कसो ?उसको यस्तो जवाफ सुनेपछि केटाहरूको हाँसोले पूरै फ्ल्याट थर्किएर आउँथ्यो । वरपरको वातावरण नै गुन्जायमान भएर आउने उक्त क्षणमा अलिकति हाँसो अनि अलिकति रमाइलो सन्तोष आफू पनि मिसाउँथ्यो । केटाहरूले शंका गरेजस्तो त्यो प्रेम नै त थिएन । तर, सन्तोषलाई यसको पर्वाह थिएन । सुरुवाती रफ्तारपछि ऊ केही सम्हालिएको थियो । पछिल्लो समयमा उसको क्यान्टरबेरी आवत्जावत् हप्ता दस दिनमा एक पटक जस्तो हुन थालेको थियो । पहिलेको जस्तो व्यग्रता अब थिएन । हिजो आज ऊ अलि शान्त थियो । उता जाने दिन भने अलि बेचैन नै रहन्थ्यो । त्यो व्यग्र अनि व्याकुलता फेरि फर्किएर आएझैं लाग्थ्यो । अरू बेला शान्त रहने प्रेमी, प्रेमिकासँग भेट्ने दिन अलि अशान्त भएजस्तो ! अरू बेला चुपचाप आफ्नो दैनिकीमा सरिक हुने प्रेमी, प्रेमिकासँग भेट्ने दिन अलि रेस्टलेस भएजस्तो ! सन्तोषलाई यसको दुवै पक्ष मन परिरहेको थियो । अरू बेलाको आफ्नो शान्त अवस्था मन परिरहँदा, क्यान्टरबेरी जाने दिनको आफ्नो रेस्टलेसनेस पनि उसलाई समानान्तर रूपमा मन परिरहेको थियो । क्षणिक नै सही, आफ्नो कोठाबाट क्यान्टरबेरी स्टेसनसम्मको ट्रेनको सफर अनि प्ल्याटफर्मदेखि रुम नं ५०२ सम्म पुग्दा तन अनि मनमा पैदा हुने त्यो बेचैनी, त्यो तिर्खा पनि उसका लागि प्रिय थियो ।यस किस्सामा प्रेमको सुवास थिएन । अनुराग थिएन । र, पनि उसका लागि यो किस्सा कुनै प्रेमभन्दा कम थिएन । सन्तोषका लागि यो प्रेम नै थियो । डोरबेल थिचेर लिफ्टबाट माथि जाँदै गर्दा जोडले धड्किरहने मुटुको चाल, उसका लागि अनुराग नै थियो । त्यो कृतिम मुस्कानमा पनि उसले प्राकृतिक हाँसो देखिरहेको थियो । त्यस छदम नजिकपनमा पनि उसले आत्मीयता महसुस गरिरहेको थियो ।पाँच महिनापछि सन्तोष कोठा सर्यो । क्यान्टरबेरीबाट केही पर, अर्कै ठाउँमा ऊ अब एक्लै बस्न थाल्यो । उसले नयाँ काम पाएको थियो, जुन ऊ अहिले बस्ने नयाँ ठाउँबाट निकै नजिक थियो । त्यसपश्चात् उसको एउटा फरक दैनिकी बस्न थाल्यो । समयक्रम सँगै क्यान्टरबेरी थप दूर हुँदै गयो, उसको दैनिकी अनि आवश्यकताको परिधिबाट त्यो अब क्रमशः पर हुँदै गयो । यसबीच उसको सुनितासँग भेट भयो । सन्तोषले काम गर्ने ठाउँ नजिकैको कफी पसलमा ऊ काम गर्थी । बिहान कफी लिने क्रममा भेट भयो । हरेक बिहान काममा जानुअघि ऊ त्यहाँबाट कफी लिने गर्थ्यो । हप्ताको पाँचै दिन सुनिता त्यहाँ काम गर्थी ।एक दिन सन्तोषले भन्यो, क्यान यु मेक द कफी अ लिटल हट, प्लिज !सुनिताको तुरुन्त जवाफ आयो स्योर !कफी दिनुअघि उसले सोधी, वेर आर यु फ्रम ?मुस्कुराउँदै, सन्तोषले पनि तुरुन्त जवाफ दियो, नेपाल ।मलाई त्यस्तै लागेको थियो, उसले पनि मुस्कुराउँदै जवाफ फर्काई । तर, यसपालि नेपालीमा । सुनिता नेपाली भएकोमा सन्तोषलाई त्यस्तो अचम्म लागेन । उसको बोली अनि अनुहार देखेको भरमा उसले मनमनै जे अनुमान लगाएको थियो, मात्र त्यो सही निस्केको थियो ।कसरी ?यस्तो मन तातो कफी त यता खैरेहरू मात्र खान्छ ! हामीलाई त अलि तातै पो चाहिन्छ त, होइन ?सुनिताको कुरा सुनेर सन्तोष हाँस्यो । सायद उसको कुरा उसलाई चित्त बुझ्यो । उसको आँखाबाट आफ्नो आँखा नहटाई, कफीको एक स्रुप लिँदै सन्तोषले भन्यो, नाइस टु मिट यु !बदलामा सुनिताले पनि उसको आँखैमा हेरेर भनी सेम हियर ! सामान्य हाई हेलो बाट चिनजानको सुरुवात भए तापनि उनीहरू छिट्टै एकअर्कासँग नजिकिए । सोसल मिडियाको जमानामा एक अर्काको सम्पर्कमा रहनु, नियमित कुराकानी हुनु कुनै नौलो कुरा पनि थिएन । शनैः शनैः उनीहरू एकअर्कासँग खुल्दै गए । बिस्तारै कुराकानी बाक्लिँदै गयो । एउटा शुक्रबारको दिन दिउँसो ब्रेकको समयमा सन्तोषले टेक्स्ट पठायो । आज साँझ के गर्दै ?केही छैन हौ ! एक बोतल वाइन लिएर जानु पर्ला अनि खाएर सुत्दिने हो ! उसले हाँसिरहेको इमोजीसहित रिप्लाई पठाई । नट अ ब्याड प्लान ! सन्तोषको रिप्लाई पढेर ऊ केहीबेरसम्म एक्लै हाँसिरही ।तिमी के गर्दै नि ? एनी प्लान्स फर द इभिनिङ्ग ? केहीबेर पछि उसले टेक्स्ट पठाई । आई थिंक आई ह्याब अ बेटर प्लान ! आज साँझ डिनर सँगै गरौं, हुन्न ?नट अ ब्याड प्लान !यस पटक भने सुनिताको रिप्लाई पढेर सन्तोष केहीबेरसम्म मुस्कुराइरह्यो । पहिलो डिनर डेटपछि उनीहरू थप नजिकिए । कामकाजी जिन्दगीको सेट रुटिनमा अटो पाइलट मोडमा हिँडिरहेका उनीहरू दुवैका लागि यो एउटा आवश्यक तथा नूतन डिटुर थियो । कामको बखत पनि घरिघरि फोन चेक गरिरहनु, कतै मेसेज आएको छ कि भनेर मनमा एक किसिमको अपेक्षा भइरहनु, राति अबेरसम्म कुरा गर्दै फोनमा झुन्डिरहनु अनि फेरि बिहान आँखा मिच्दै सिरानीमुनिको फोनलाई प्रेमले सुम्सुम्याउनु त्यसपछिका दिनमा यो दिनचर्या दुवैको नयाँ आदत बनेर आयो । नयाँ रुटिन उनीहरूलाई यस्तो लाग्यो, मानौं उनीहरू दुवै माछा हुन् र यो नयाँ दिनचर्या कुनै पानी हो ! एक दिनको कुरा हो, आउट अफ द ब्लु सन्तोष क्यान्टरबेरी स्टेसनमा देखा पर्यो । प्लाटफर्ममा झरेर ऊ स्टेसन बाहिर निस्किरहेको थियो । स्टेसनबाट निस्केपछि उसले त्यही बाटो समात्यो, जुन उसले पहिले यहाँ धेरै पटक हिँडेको थियो । केहीबेर हिँडेपछि ऊ त्यही अपार्टमेन्ट नजिक पुग्यो । झोलाबाट सिगरेट निकालेर उसले बडो तन्मयका साथ चुरोट तान्यो । उसको अनुहार भने एकदम शान्त थियो । न कुनै छटपटी, न कुनै व्यग्रता । ठीक त्यही बेला उसको फोन बज्यो । फोनमा मेसेज आएको नोटिफिकेसन थियो । कता हो ? सुनिताको मेसेज थियो । म यता क्यानटरबेरीतिर ।आज अचानक किन नि त्यता ?यत्तिकै । एउटा साथी बस्थ्यो यहाँ पहिले । मेरो खुब आनाजाना रहन्थ्यो ।अनि भेट्यौ त साथीलाई ? साथी त मुभ भइसकेछ यताबाट । अन्तै बस्दो रहेछ आजकल ।ए ए अनि भेट्ने होइन त आज ?अफ कोर्स ! म आउँदै छु तिम्रोमा । चिया बनाइराख है !यो पनि कुनै भन्ने कुरा हो ! उम्लिँदै छ ! हाँसिरहेको इमोजी सहितको मेसेज हेर्दै सन्तोष स्टेसनतिर अघि बढ्यो । ऊ स्टेसनतिर जाँदै गर्दा क्यान्टरबेरीको त्यो अपार्टमेन्ट दृश्यबाट क्रमशः धमिलिँदै गयो ।"
'संस्कृति कहिल्यै बोझ हुँदैन,"सन् १९७१, भारतपाकिस्तान युद्ध चरमोत्कर्षमा थियो । त्यही वर्ष स्थलमार्ग हुँदै आफ्नै सवारीसाधनमा भारत भ्रमणमा निस्किएका जर्मनीका आक्सेल मिखायेल्स बनारसका पण्डित अम्बिकादत्त उपाध्यायसँग संस्कृतभाषा र भारतीय संस्कृति अध्ययन गरिरहेका थिए । युद्ध झन् चर्किंदै गएपछि उनी आफूले चढेर आएको सवारी बेचेर पुनः जर्मनी फर्किने सोचमा पुगे । भारतमा सवारी बेच्न सम्भव नभएपछि उनी रक्सौल हुँदै काठमाडौं आए । सवारी मात्रै बेचेनन्, नेपालमाथिको गहिरो प्रेम लिएर जर्मनी फर्किए । जर्मनी पुगेर सन् १९७८ मा ह्याम्बर्ग् विश्वविद्यालयबाट शूल्वसूत्र मा विद्यावारिधि गरेपछि उनका शोध परीक्षकले उनलाई नेपालजर्मन हस्तलिखित ग्रन्थ संरक्षण परियोजना अन्तर्गत रहेर नेपाल जाने हो ? भन्ने प्रस्ताव राखे । उनले तत्कालै स्वीकारोक्तिको भावमा टाउको हल्लाए । त्यो दिनको त्यो निर्णयप्रति म कदापि पछुताइनँ, प्रोफेसरको त्यो सुनौलो प्रस्ताव सम्झँदै उनी भन्छन् । नेपाल आएपछि आफू नेपाली भाषा जान्न एक शिक्षककोमा जाने गरेको सम्झँदै उनले सुनाए, त्यसताका म लक्ष्मीनाथ श्रेष्ठसँग नेपाली पनि सिकिरहेको थिएँ । उनलाई म सम्झिरहन्छु । नेपाली गजबसँग पढाउँथे । उनको रोचक पक्ष के थियो भने पढ्न सुरु गरेको दिनदेखि नेपालीबाहेक अर्को भाषा बोल्न नपाइने । जति जानिन्छ नेपालीमै भन्नुपर्ने । केही सातापछि नै सामान्य नेपाली बोल्न थालिसकेको थिएँ । पढ्न थालेको ३ सातापछि नै एउटा कार्यक्रममा सुरुदेखि अन्तिमसम्मै नेपाली भाषामा आफ्नो भनाइ राखेको थिएँ । त्यो मेरा लागि गौरवपूर्ण क्षण थियो ।उपर्युक्त परियोजनाका लागि नेपाल आएपछि मिखायेल्सको जिन्दगीले छुट्टै मोड लियो । हस्तलिखित ग्रन्थहरूसम्बन्धी अध्ययन गर्दै जाँदा उनले सोचिसकेका थिए अब नेपालमै रहेर केही गर्नुपर्छ । नेपालमा भएका ऐतिहासिक पुरातात्त्विक एवं धार्मिक हस्तलिखित ग्रन्थबारे अध्ययन र संरक्षण नगरे कुनै दिन ती हराएर जानेछन् । खोजिपस्दा नेपालका पुराना हस्तलिखित ग्रन्थबारे थप जान्ने उत्सुकता र लगावले उनलाई नेपाल रिसर्च सेन्टर र नेपालजर्मन हस्तलिखित ग्रन्थ संरक्षण परियोजनाको निर्देशक बनायो । उनले आफ्नो नेतृत्वमा नेपालका विभिन्न स्थान पुगेर हजारौं हस्तलिखित ग्रन्थका छविचित्र (माइक्रोफिल्म) बनाए र त्यसलाई विद्युतीकरण (डिजिटाइजेसन) समेत गरे । जर्मनीकै युनिभर्सिटी अफ् किल्मा सहायक प्राध्यापक छँदा उनले नेपाल अनुसन्धान केन्द्रको निर्देशकको भूमिकामा काम गरे । त्यहाँ काम गर्दा नेपालको अनौठो सामाजिकसांस्कृतिकधार्मिक एवं ऐतिहासिक विषयलाई संसारले जान्नुपर्छ भन्ने आफूलाई लागेको उनी सम्झन्छन् । सन् १९८३ देखि १९८४ सम्म मिखायेल्स जर्मन रिसर्च फाउन्डेसनसँगको सहकार्यमा नेपालमा दीक्षा परम्पराबारे अध्ययन गर्ने एक परियोजनामा सामेल भए । त्यसले उनलाई नेपालका विभिन्न प्रकृतिका दीक्षा संस्कारबारे जान्ने अवसर मिल्यो । उनका त्यसपछिका दिनहरू सधैंजसो हस्तलिखित पुराना ग्रन्थहरूको माइक्रोफिल्म्को व्यवस्थापन र नेपाल रिसर्च सेन्टरका लागि विभिन्न लेक्चरहरूको व्यवस्थापनमै बिते । केही थोरै लेखकहरूले लेखेका भए पनि नेपालमा यस्ता विषयवस्तुहरू छन्, जसबारे न पूर्णरूपमा लेखिएको छ न तत्तत् समुदायबाहेक कसैलाई यस्ता संस्कृति, रीतिरिवाज, रहनसहनबारे थाहा छ, यस्ता विषयमाथि सामूहिक रूपमै विशेषज्ञबाट गहिरो अध्ययन भयो भने आउने पिढीले पनि सांस्कृतिकपुरातात्त्विक विषयको जानकारी पाउनबाट वञ्चित हुनुनपर्ने विचार छ उनको । नेपाल अनुसन्धान केन्द्रमा काम गर्दा मिखायेल्स् र संस्कृतिविद् गोविन्द टण्डनले पशुपति क्षेत्रबारेको अध्ययनपछि एक अनुसन्धानात्मक पुस्तक पशुपतिक्षेत्र प्रकाशित गरे, जसमा पशुपतिनाथ वरिपरिको परिवेश र संस्कारसंस्कृति समेटिएको छ । त्यसपछि सन् १९९२ देखि १९९६ सम्म युनिभर्सिटी अफ बेर्नमा रेलिजियस स्टडिज् (धार्मिक अध्ययन) विषयमा प्राध्यापन गरे । सन् १९९६ देखि उनी सन् १३८६ मा स्थापना भएको जर्मनीको सबैभन्दा पुरानो विश्वविद्यालय हाइडेल्बर्ग् विश्वविद्यालयअन्तर्गतको दक्षिण एसियाली अध्ययन संस्थान (साउथ एसिया इन्स्टिच्युट) मा पूरा विद्या (क्लासिकल इन्डोलोजी) विषयमा प्राध्यापकका रूपमा प्रवेश गरे । सन् १९९९ देखि २००२ सम्म उक्त संस्थानको निर्देशकका रूपमा कार्यभार सम्हाले । त्यसबेला हाइडेल्बर्ग् विश्वविद्यालयको दक्षिण एसियाली अध्ययन संस्थान नेपालमय हुने गर्थ्यो । यसको कारण थियो मिखायेल्सको नेपाल अध्ययन र अनुसन्धानप्रतिको गहिरो लगाव । उहाँ यस संस्थानको निर्देशक र क्लासिकल इन्डोलोजी विषयको विभागाध्यक्ष हुँदा यो संस्थानमा निरन्तर रूपमा नेपालसम्बन्धी कुनै न कुनै कार्यक्रम भइरहन्थ्यो, हाइडेल्बगर्् विश्वविद्यालयबाट नेपालको १९१० को मुलुकी ऐनबारे विद्यावारिधि (डिफिलडक्टर अफ् फिलोसोफी) गरेका राजन खतिवडाले भने । मिखायेल्सले नेपालसम्बन्धी दर्जनौं पुस्तक एवं अनुसन्धानात्मक लेख प्रकाशन गरिसकेका छन् भने दर्जनौं अनुसन्धानात्मक पुस्तक सम्पादन । पुरातात्त्विक र ऐतिहासिक विषय उजागर गर्न तत्कालीन समयमा प्रयोग गरिने भाषा अध्ययन हुनु महत्त्वपूर्ण भएको भन्दै उनी त्यस्ता भाषामा नेपाली, संस्कृत, नेपाल (नेवारी) मुख्य हो भन्छन् । संस्कृत र नेपाल भाषाको अध्ययन यसकारण पनि अपरिहार्य छ कि भाषा विज्ञान, हिन्दु धर्म मात्र नभई बौद्धधर्मबारे जान्न पनि यी माध्यमभाषा बनेका छन् किनभने यसका मूल ग्रन्थहरू मुख्यतः यिनै दुई भाषामा लेखिएका छन्, उनी भन्छन् । भाषा तथा संस्कृतिविद् मिखायेल्स् नेपालमा त्यस्ता धेरै विषयवस्तु र महत्त्वपूर्ण अभिलेख रहेकोमा तिनको संरक्षणको प्रयास भए पनि पूर्ण रूपमा सदुपयोग र संरक्षण गर्न नेपालले नसकिरहेकोमा चिन्ता व्यक्त गर्छन् । अहिले उनको नेतृत्वमा दुई ठूला परियोजना पूर्वआधुनिक नेपालको ऐतिहासिक दस्तावेज र नेपाल पुरातात्त्विक सम्पदा अभिलेखीकरण परियोजना (एन्एच्डीपी) सञ्चालन भइरहेका छन् । पूर्वआधुनिक नेपालको ऐतिहासिक दस्तावेजले नेपालमा भएका, तर खासै चासो नदेखाइएका त्यस्ता ऐतिहासिक दस्तावेज ग्रन्थहरूलाई मेटाडेटाबाट सबैका लागि पहुँचयोग्य बनाउने काम गर्छ । यो परियोजनामार्फत नेपालिज्जर्मन म्यानुस्कृप्ट क्याटालगिङ् प्रोजेक्टले बनाएका ऐतिहासिक दस्तावेजहरूको छविचित्रलाई मेटाडेटाका रूपमा डिजिटल प्लाटफर्ममा प्रकाशन गरिन्छ । डकुमेन्टा नेपालिका नामको सिरिजमा पुस्तकहरूको सिरिज नै निकालेको छ । त्यस सिरिजमा नेपालसम्बन्धी अध्ययन गरिएका अनुसन्धानात्मक पुस्तकलाई डुकुमेन्टा नेपालिका सिरिजअन्तर्गत हाइडेल्बर्ग् विश्वविद्यालयले नै प्रकाशित गर्छ । अहिलेसम्म यस सिरिजअन्तर्गत स्टडिज् इन् हिस्टोरिकल डकुमेन्ट्स फ्रम् नेपाल एन्ड इन्डिया, द मुलुकी ऐन अफ १८५४, स्लेभरी एन्ड अन्फ्री लेबर इन नेपाल, ड्रम्मिङ् इन भक्तपुर, होमिसाइड ल इन नाइन्टिन्थ सेन्चुरी नेपाल लगायतका अनुसन्धानात्मक पुस्तक प्रकाशित भइसकेका छन् । नेपाल पुरातात्त्विक हस्तलिखित ग्रन्थ परियोजना (एन्एच्डीपी) ले नेपालमा रहेका धार्मिक एवं सांस्कृतिक सम्पदाहरूको खोजी गरी ती सम्पदाबारे सम्पूर्ण जानकारी नेपाल हेरिटेज डकुमेन्टेसन प्रोजेक्ट को वेबसाइट र हेरिटेज वाक नामक एप्लिकेसनबाट दिने गर्दछ । यी सबै परियोजना नेपाल सरकारको प्रत्यक्ष सहकार्यमा सञ्चालन गरिएका हुन् । पूर्वआधुनिक नेपालको ऐतिहासिक दस्तावेज परियोजनाले नेपाल सरकारको नेपाल राष्ट्रिय अभिलेखालयसँग समन्वय गरेर ऐतिहासिक दस्तावेजहरूमाथि अनुसन्धान तथा प्रकाशन गरिरहेको छ । नेपाल पुरातात्त्विक हस्तलिखित ग्रन्थ परियोजना (एन्एच्डीपी) ले नेपाल सरकारको पुरातत्त्व विभाग काठमाडौं भ्याली प्रिजर्भेसन ट्रस्टको समन्वयमा सम्पदा संरक्षणमा काम गरिरहेको छ । मिखायेल्स् भन्छन्, यस्ता किसिमका वैज्ञानिक अनुसन्धानले नेपाल विश्वइतिहासको अध्ययन अनुसन्धानको मानचित्रमा प्रत्यक्ष रूपमा जोडियोस् भन्ने हाम्रो ध्येय हो । सामान्यतया पाश्चात्य विश्वविद्यालयहरूमा इन्डोलोजी भन्नासाथ भारतसँग मात्रै जोडेर हेर्ने गरिएको छ । तर, मेरो उद्देश्य भनेकै इन्डोलोजीको अध्ययन तथा अनुसन्धानमा नेपालको एउटा छुट्टै विशिष्ट स्थान छ, नेपाललाई प्रत्यक्ष रूपमा कसैले पनि औपनिवेशीकरण गर्न सकेन त्यसैले दक्षिण एसिया एवं वरिपरिका अन्य औपनिवेशीकृत देशहरूभन्दा नेपाल सामाजिक, धार्मिक, आर्थिक एवं राजनीतिक अभ्यासका दृष्टिले मौलिक पहिचानका साथ अगाडि बढिरह्यो । जस्तो कि कुनै पनि औपनिवेशिक शक्तिको संलग्नताबिना नै सन् १८५४ मै मुलुकी ऐनजस्तो संविधानकै झलक दिने किसिमको एवं १८१९औं शताब्दीको नेपाललाई ऐनाजसरी नै स्पष्ट देखाइदिने बृहत्तर कानुनी दस्तावेज आउनु र कानुनका रूपमा प्रयोग हुनु आफैंमा दक्षिण एसियाको कानुनी इतिहासकै विशिष्ट उदाहरण हो । यति हुँदाहुँदै पनि मुलुकी ऐनलाई विभिन्न दृष्टिकोणबाट हेर्न सकिन्छ । त्यो समयको विशिष्ट कानुनी दस्तावेज हुँदाहुँदै पनि मुलुकी ऐनले जातीय संरचनालाई कानुनी दस्तावेजमार्फत नै कार्यान्वयन गर्नुले भने नेपालमा जात व्यवस्थाले अझ दह्रोसँग जरा गाड्यो, जसलाई सरकार तथा समाजका विभिन्न प्रयासका अहिलेसम्म पनि निर्मूल गर्न सकिएको देखिँदैन । तर, अनुसन्धानका हिसाबले भने १९ औं शताब्दीको कानुनी दस्तावेजलाई ऐतिहासिक दस्तावेज मानेर विवेचना भने गर्न सकिन्छ । दक्षिण एसियाको कानुनी इतिहासमा मुलुकी ऐन ब्रिटिस इन्डियाको पेनाल्कोटभन्दा पनि ६ वर्षअघि नै आउनुले तात्कालिक नेपालका शासकहरूको कानुनी चेत भने दर्शाउँछ ।नेपालसम्बन्धी यस्ता दर्जनौं परियोजना सञ्चालन गर्नुका साथै उनले दर्जनौं पुस्तक प्रकाशित गरेका छन् नेपालिकभूपवंशावली, नेपालः अ हिस्ट्री फ्रम अर्लिएस्ट टाइम् टु द प्रिजेन्ट, द मेकिङ् अफ अ स्टाचूः लस्ट्वाक्स् कास्टिङ् इन नेपाल, हिन्दुइजम् ःपास्ट् एन्ड प्रिजेन्ट्, ह्यान्डलिङ् डेथे, होमो रिचुआलिस्, गेटिङ म्यारिड, शिव इन ट्रबल, ग्रोइङ् अपः हिन्दू एन्डड बुद्धिस्ट इनिसिएसन् रिचुअल्स् अमङ् नेवार चिल्ड्रेन इन भक्तपुर, द प्राइस अफ प्युरिटी । सन् १९७१ देखियता नेपाल कति पटक पुगें भन्नेबारे उनलाई हेक्का छैन, न हेक्का छ नेपालसम्बन्धी लेखेका एकेडेमिक लेख कति लेखें भन्ने । उनले नेपालका सांस्कृतिक सम्पदा संरक्षण, ऐतिहासिक हस्तलिखित ग्रन्थ संरक्षण र डिजिटाइजेसनलगायत विषयमा गरेको अनुसन्धानलगायत अन्य शैक्षिक गुणवत्ता तथा योगदानको कदरस्वरूप हाइडेल्बर्ग् विश्वविद्यालयले अहिले उनलाई सिनियर प्रोफेसरको उपाधि दिएको छ । जर्मनीकै प्रतिष्ठित लाउटेनस्लेगर अनुसन्धान पुरस्कारजस्ता दर्जनौं सम्मान पाइसकेका छन् ।त्यसबेला अध्ययनअनुसन्धानको क्षेत्र नेपाल नै रोज्नुको पछाडि यहाँको आतिथ्य सत्कार र भारतको तुलनामा धेरै कम रूपमा व्यक्तिको जात र पृष्ठभूमि हेर्ने परिपाटी भएको बताउँदै उनले भने, त्यसबेला भारतमा नेपालको तुलनामा धेरै नै जातजाति र व्यक्तिको पृष्ठभूमि हेर्ने गरिन्थ्यो । अझ बाहिरी देशबाट आउनेहरूलाई त म्लेच्छ मान्ने गरिन्थ्यो । अशुद्ध मान्ने गरिन्थ्यो । तर, नेपालमा त्योभन्दा तुलनात्मक रूपमा कम थियो । मेरो अध्ययन तथा अनुसन्धानको विषय विशेषगरी चाडपर्व, परम्परा र संस्कारबारे भएकाले नेवारहरूसँग बढी सम्बन्ध विकास हुन्थ्यो त्यसैले पनि त्यति धेरै तँ म्लेच्छ होस् भन्ने आरोप खेप्नुपरेन ।मिखायेल्स्लाई नेपालको सबैभन्दा महत्त्वपूर्ण पाटो भनेकै यहाँको धार्मिक एवं सामाजिक विविधता हो भन्ने लाग्छ । नेपालको विविधताभित्रको एकता लोभलाग्दो छ । विविध धर्म, सम्प्रदाय, फरकफरक जीवनशैली नेपालका लागि महत्त्वपूर्ण विषय हो । नेपालको इतिहास झनै चाखलाग्दो छ । मौलिक संस्कृति र परम्पराले यहाँको सौन्दर्य बढाएको छ । अझ अर्को अनौठो र महत्त्वपूर्ण सौन्दर्य भनेको हिन्दु र बौद्ध धर्मावलम्बीहरूको एकात्मता हो । यस्तो अनौठो फ्युजन विश्वमा विरलै देख्न पाइन्छ । यस्ता थुप्रै विषय छन्, जसमाथि राम्रोसँग अध्ययनअनुसन्धान हुन पाएकै छैन । यी सबै विषय, अझ भनौं नेपाल जान्न एउटा मात्र जीवन पर्याप्त हुँदैन, उनी भन्छन् । नेपालमा दिन प्रतिदिन पाश्चात्य संस्कृति सिको गर्दै जाँदा मौलिक संस्कार, संस्कृति हराउँदै गएको भन्ने कुरा बेलाबखत आइरहे पनि सम्पूर्ण रूपमा यो सत्य नभएको उनी बताउँछन् । अहिले त्यो बेलाको भन्दा परिस्थिति केही फरक त पक्कै छ । तर, परम्परा, संस्कृतिहरू त्यति धेरै लोप हुँदै गएका छन् जस्तो मलाई लाग्दैन । अहिले संख्यात्मक रूपमा धेरै पर्यटकले त्यस्ता चाडपर्व, जात्रा अवलोकन गर्छन्, आधुनिकता पनि आयो । मुख्य कुरा ती चाडहरू अहिलेसम्म मनाइँदै आइएको छ । यस्ता पर्वहरू कुनै थिएटरमा देखिइएका फिल्म होइनन्, यी त त्यहाँका आदिवासीहरूको जरोसँग जोडिएको विषय हो, उनले भने, त्यसैले पहिलाको तुलनामा परिवर्तन हुने कतिपय कुरा छाडेर हेर्दा त्यो बेला मनाउने गरिएका चाडपर्व, रीतिरिवाजहरू अझै जीवित छन् लाग्छ । पर्व नै नासिएको छ भन्ने लाग्दैन । हुनसक्छ एक अथवा दुईवटा सामान्य जात्राचाहिँ सायद अहिले मनाइँदैनन् जस्तै गंगामाई जात्रा । तर, कतिपय जात्रा त पहिलेभन्दा अझै ऊर्जाका साथ मनाइएका छन् । यी विषय पहिचानसँग पनि जोडिएका छन् । त्यसैले पनि संरक्षण गर्नुपर्छ । पाश्चात्य संस्कृतिको प्रभावले कतिपय परम्परा, संस्कृतिहरू परिमार्जन हुँदै त कतिपय परम्पराहरू मासिँदै पनि गइरहेका छन्, यस्ता संस्कृतिपरम्पराहरू समयसँगै परिवर्तन हुनु अथवा हराउँदै जानु अथवा भनौं समयसँगै विकास हुँदै जानु राम्रो हो ? उनी भन्छन्, नेपालीले सांस्कृतिक सम्पदा, परम्परा, चाडपर्व, गुठीभोजजस्ता विषय जीवित राख्नुपर्छ । संस्कृतिलाई बोझको रूपमा कहिल्यै लिनु हुँदैन ।"
मुसा लखेटिरहेको न्युयोर्क सहर,"जलवायु परिवर्तनको विमर्शमा आउने विषय हुन् हिमालमा हिउँ पग्लिनु, समुद्री सतह बढ्नु, तातो हावा, खडेरी, बाढी, जंगलमा लाग्ने आगो वा चक्रवातहरू । तर, जलवायु परिवर्तनले मानिसको दैनिक जीवनका ससाना विषयमा पनि उत्तिकै असर गरिरहेको हुन्छ । न्युयोर्क सिटी अहिले मुसाको समस्या समाधानका लागि निरन्तर जुधिरहेको छ । झट्ट सुन्दा विषय सामान्य लागे पनि मुसाको समस्या न्युयोर्क सिटीका लागि एउटा भयानक समस्याका रूपमा रहेको छ भने स्थानीय सरकारले यो विषयलाई उच्च प्राथमिकता समेत दिँदै आएको छ । न्युयोर्क सिटीमा आउने पर्यटकहरूले स्थानीय ट्रेन स्टेसनहरू, रेस्टुरेन्टहरू, सडक किनाराहरूमा देखिने मुसाको दौडको भिडियो खिचिरहेका दृश्यहरू यत्रतत्र देखिन्छन् भने स्थानीयले घर र अपार्टमेन्टहरूमा भोग्ने मुसाको समस्या उत्तिकै चर्को छ । मुसा अब न्युयोर्क सिटीको पहिचानसँगै कुख्यात रूपमा जोडिएको छ । एमएन्डएम पेस्ट कन्ट्रोलको शोध अनुसार, न्युयोर्क सिटीमा मुसाको संख्या अनुमानित ३ मिलियन छ, जुन न्युयोर्क सिटीको कुल जनसंख्याको झन्डै एकतिहाइ हिस्सा हो । सन् २०१० यताको अवधिमा मुसाको संख्या न्युयोर्क सिटीमा ५० प्रतिशतले वृद्धि भएको छ । न्युयोर्क सिटी विश्वमै खैरो मुसाको सबैभन्दा धेरै संख्या भएको सहर हो । औसत मुसाको तौल भालेको ३५० ग्राम र पोथीको २५० ग्राम छ (एमएन्डएम पेस्ट कन्ट्रोल रिपोर्ट, २०२३) । न्युयोर्क सिटीमा झन्डै साढे ५ लाख घरमा मुसाहरू भएको रिपोर्ट गरिएको थियो । सिटीभर ९ लाख ७२ हजारले घरभित्र भएका मुसाबारे स्थानीय सरकारलाई रिपोर्ट गरेका थिए भने ३ लाख ४१ हजार बालबालिका मुसा भएका घरमा बस्ने गर्छन् (न्युयोर्क सिटी वातावरण र स्वास्थ्य विभागको तथ्यांक) ।मुसाको संख्या यसरी वृद्धि हुनुमा जलवायु परिवर्तनलाई मुख्य कारकको रूपमा हेरिएको छ । मुसाको प्रजनन सामान्यतया जाडोको समयमा उल्लेखनीय रूपमा ढिलो हुन्छ । तापक्रम बढ्दै जाँदा केही मुसा मर्ने भए पनि धेरै मुसा जन्मिएर तिनको संख्यामा उल्लेख्य वृद्धि हुन्छ । ती मुसा विगतको भन्दा ठूला र आक्रामक समेत हुने गर्छन् । जलवायु परिवर्तनका कारण मुसाको जीवनविज्ञानमा आउने परिवर्तनले मानव जीवनलाई असर गरिरहेको हुन्छ । अन्य धेरै जनावरको तुलनामा मुसाले आफूलाई परिवर्तित मौसम अनुकूल बनाउन सक्छन् । अत्यन्तै तातो भएको खण्डमा अर्को क्षेत्रमा बसाइँसमेत सर्छन् । न्युयोर्क सिटी मुसा प्रजननका लागि उपयुक्त मौसम भएको स्थान मानिन्छ । यस क्षेत्रमा पाइने खैरो मुसा वर्षमा ६ पटक ब्याउन सक्छ भने हरेक बेतमा १२ वटासम्म बच्चा जन्माउँछ । अमेरिकामा वसन्त ऋतुअघि नै प्रजनन सुरु हुन थालेको छ भने समरको औसत तापक्रममा पनि वृद्धि भइरहेको छ । न्युयोर्क राज्यको वातावरण संरक्षण विभागको रिपोर्टअनुसार, न्युयोर्क सिटीमा समरको तापक्रम १९७० यता ३ डिग्री फरेनहाइट बढेको छ । तापक्रम वृद्धिसँगै फोहोर व्यवस्थापन लगायतका विषयले पनि मुसाको संख्या वृद्धिमा भूमिका खेलेको छ । तापक्रम वृद्धिसँगै फोहोर छिटो कुहिने हुँदा मुसाका लागि थप अनुकूल वातावरण बनेको छ । न्युयोर्क सिटीले मुसाको वृद्धिसँगै जनस्वास्थ्य चिन्ताको सामना गरिरहेको छ किनकि बढ्दो मुसाको जनसंख्यासँगै लेप्टोस्पाइरोसिसका संक्रमणहरू बढिरहेका छन् । विज्ञहरूले मुसाको संख्याको वृद्धिलाई मात्र नभई लेप्टोस्पाइरोसिसको संक्रमण बढ्नुमा पनि जलवायु परिवर्तनलाई दोष दिएका छन् । लेप्टोस्पाइरोसिस जनावरको पिसाबको सम्पर्कबाट सर्ने ब्याक्टेरिया संक्रमण हो । यो संक्रमण न्युयोर्क सिटीमा सन् २०२३ मा सबैभन्दा उच्च बिन्दुमा पुगेको छ भने २०२४ को ४ महिनाको रिपोर्ट हेर्दा यो वर्ष अझ वृद्धि हुने देखिएको छ । सन् २००१ देखि २०२० को तुलनामा सन् २०२१ र २०२२ मा लेप्टोस्पाइरोसिस संक्रमण ५ गुणा वृद्धि भएको छ भने २०२३ मा ८ गुणा वृद्धि भएको छ । यो संक्रमणबाट अहिलेसम्म ६ जनाको मृत्युसमेत भइसकेको छ (न्युयोर्क सिटीको स्वास्थ्य विभागको एड्भाइजरी, अप्रिल १२, २०२४) ।लेप्टोस्पाइरा ब्याक्टेरिया कमजोर हुने तथा सुक्खा गर्मी वा चिसो तापक्रममा केही मिनेटमै मर्न सक्छ । तर, जलवायु परिवर्तनसँग सम्बन्धित अत्यधिक वर्षा र बेमौसमी तातो तापक्रमजस्ता कारकले न्युयोर्क सिटीमा लेप्टोस्पाइरा लामो समय जीवित हुने गरेको न्युयोर्क सिटी स्वास्थ्य विभागको रोग नियन्त्रण महाशाखाकी डेपुटी कमिस्नर डा सेलिन क्विनले जारी गरेको एड्भाइजरीमा उल्लेख छ । संक्रमणका आधा मामिला जुन र अक्टोबर महिनाहरूमा रिपोर्ट गरिएबाट यसको थप पुष्टि हुन्छ किनभने जुन र अक्टोबर महिनामा विगत वर्षका तुलनामा बढी गर्मी हुने, अत्यधिक वर्षा हुने र गर्मी हुने दिनको संख्यामा पनि वृद्धि हुने गरेको देखिएको छ । जलवायु परिवर्तनमा विशेषज्ञता भएकी अमेरिकी कूटनीतिज्ञ महवास सिद्दिकीले पनि चरम मौसमी घटनाहरू र लेप्टोस्पाइरोसिसको फैलावटबीच सम्बन्ध रहेको बताउँछिन् । उनी निजी धारणा (विदेश मन्त्रालयका तर्फबाट होइन) राख्दै भन्छिन् लेप्टोस्पाइरोसिस, जनावरको पिसाबमा पाइने ब्याक्टेरियाको कारणले गर्दा उष्णकटिवंधीय मौसममा फस्टाउँछ । जलवायु परिवर्तनसँग सम्बन्धित भारी वर्षा र बाढीले मुसाहरूको ठूलो बसोबास रहेको न्युयोर्क सिटीजस्ता क्षेत्रमा यसको फैलावटलाई बढावा दिन सक्छ र जोखिम बढाउँछ ।विश्वव्यापी सुरक्षा, आर्थिक वृद्धि र जलवायु कार्यमा अमेरिकाको चासोलाई अगाडि बढाउने अमेरिकी विदेश मन्त्रालयको चौवार्षिक कूटनीति र विकास समीक्षामा जलवायु परिवर्तन अध्याय लेखेकी सिद्दिकीले उक्त दस्तावेजमा जलवायु कूटनीति पनि अगाडि बढाउन राष्ट्रियभन्दा तलको संलग्नताको वकालत गरेकी थिइन् । महवास सिद्दिकी यस्तै चुनौतीहरूको सामना गरिरहेका अन्य सहरहरूसँगको सहकार्य न्युयोर्क सिटीका लागि बहुमूल्य हुन सक्ने सुझाव दिन्छन् । भन्छिन्, उदाहरणका लागि अमेरिका र यस्तै चुनौतीहरूको सामना गरिरहेका नेपालका सहरका नेताहरूले मुसाको नियन्त्रण र जनचेतना अभियान लगायत जलवायु र जनस्वास्थ्य मुद्दाहरूमा रणनीतिहरू आदानप्रदान गर्न सक्छन् । न्युयोर्क सिटीले लेप्टोस्पाइरोसिस र अन्य जलवायुसम्बन्धित जोखिमहरू सम्बोधन गर्न विश्वभरका सहरका नेताहरूसँग विश्वव्यापी साझेदारीको लाभ उठाउनुपर्छ ।न्युयोर्क सिटीका मेयर एरिक आडम्सले गत वर्ष इतिहासमै पहिलो पटक मुसा नियन्त्रण निर्देशक नियुक्त गरेपछि त्यो कदमले व्यापक चर्चा पाएको थियो । त्यसयता मुसा नियन्त्रणका लागि न्युयोर्कमा विभिन्न पहल तीव्र पारिएको छ । कार्बन मोनोक्साइड पम्प गरी मुसालाई प्वालभित्रै समाप्त पार्ने विधि प्रभावकारी मानिएको छ । किनभने विष र पासोको प्रयोग गर्दा घरपालुवा जनावर र अन्य वन्यजन्तुका लागि असुरक्षित अवस्था सृजना हुन्छ । यो विधिअनुसार, न्युयोर्क सिटीका यार्डहरू, पार्कहरू, प्वालहरू, रूखका खाडलहरूमा कार्बन मोनोक्साइड पम्प गरिन्छ । मुसाहरू मर्नु अगाडि निद्रामा जाने भएकाले यो विधि बढी मानवीयसमेत रहेको छ । न्युयोर्क सिटी मेयर कार्यालयले सञ्चालन गरेको फोहोर व्यवस्थापनसम्बन्धी नयाँ अभियान पनि मुसा नियन्त्रणमा प्रभावकारी रहेको न्युयोर्क सिटीको सरसफाइ विभागको दाबी छ, जसअनुसार, न्युयोर्क सिटीमा मुसा देखिएको बारे स्थानीय ३११ मा आउने रिपोर्टको संख्यामा गिरावट आएको छ । विगत एक वर्षको तथ्यांक हेर्दा मुसा देखिएका रिपोर्टहरू १४ प्रतिशत कम आएका छन् । न्युयोर्क सिटीमा दैनिक ४४ मिलियन पाउन्ड फोहोर व्यवस्थापनमा खर्च गरिएको छ । यसले मुसा नियन्त्रण प्रभावकारी भएको स्थानीय सरकारको दाबी छ । एक वर्षअघि स्थानीय सरकारले अपराह्न ४ बजेदेखि न्युयोर्क सिटीमा बाहिर फोहोर राख्न पाउने पुरानो समयतालिकामा व्यापक परिवर्तन गरेको थियो । साँझ ६ बजेपछि मात्रै सुरक्षित कन्टेनरमा फोहोर बाहिर राख्न पाइने तथा सिधै फोहोरका झोला ८ बजेपछि मात्रै बाहिर राख्न पाइने नियम ल्याउँदा फोहोर रहने समयमा कटौती भएको थियो । त्यस्तै बिहान ६ बजेको साटो राति १२ बजे नै फोहोर उठाउन थालेपछि १४ घण्टाभन्दा लामो समय फोहोर बाहिर रहने अवस्थाको अन्त्य भएको थियो । व्यवसायले फ्याँक्ने फोहोरका सन्दर्भमा पनि नयाँ समयतालिका लागू गरिएको थियो । मार्च १ देखि व्यवसायहरूले दैनिक उत्पादन गर्ने २० मिलियन पाउन्ड फोहोर बाटोमा नभई बिर्को भएको कन्टेनरमा मात्र फ्याँक्न पाउने नियम पनि मुसा नियन्त्रण अभियानकै क्रममा ल्याइएको थियो । विज्ञहरू भने जलवायु परिवर्तन नै मुख्य मुद्दा भएकाले यसलाई नै सम्बोधन गर्नुपर्नेमा जोड दिन्छन् । सहरी वातावरणीय न्याय सुधारका लागि सिटी युनिभर्सिटी अफ न्युयोर्कको ल स्कुल सेन्टरकी निर्देशक तथा न्युयोर्क सिटीको पर्यावरण न्याय सल्लाहकार बोर्ड सदस्य प्रोफेसर रेबेका ब्राटस्पिज पनि यस्ता समस्या समाधानका लागि जलवायु परिवर्तनलाई सम्बोधन गर्ने अत्यावश्यकतामा जोड दिन्छिन् । प्रोफेसर रेबेका ब्राटस्पिज चेतावनी दिँदै भन्छिन्, जलवायु परिवर्तन एक खतरा गुणक हो । यस्ता रोगहरू देखिनुको अर्थ हामी केवल सुरुमा भएको संकेत हो । जलवायु परिवर्तनका कारण गर्मीसँग सम्बन्धित, बाढीपहिरो, रोगको फैलावटसम्मका मानव स्वास्थ्य जोखिमहरू छन् । तर, हाम्रो कुनै तयारी छैन । जलवायु परिवर्तन मानव सभ्यता, लोकतन्त्र र विधिको शासनको लागि अस्तित्वको संकट हो । यो हामीले सामना गर्ने सबैभन्दा ठूलो चुनौती हो । सबैभन्दा ठूलो मानवअधिकार चुनौती, सबैभन्दा ठूलो प्रविधि चुनौती, सबैभन्दा ठूलो कृषि चुनौती, सबैभन्दा ठूलो वातावरणीय चुनौती र सबैभन्दा ठूलो स्वास्थ्य चुनौती हो । कानुनले हामीलाई संरक्षण गरेको छैन । हामीले यसमा परिवर्तन गर्नैपर्छ । र, त्यो परिवर्तन अहिले नै चाहिन्छ । यसबारे काम गर्ने समय अहिले हो । यद्यपि यो काम २० वर्ष पहिले नै गर्नुपर्ने थियो ।न्युयोर्क सिटीको स्वास्थ्य विभागले यसबारे पहिले पनि चेतावनी दिँदै जलवायु परिवर्तनका कारण अत्यधिक वर्षा र तातो तापक्रमले न्युयोर्क सिटीको वातावरणमा लेप्टोस्पायर ब्याक्टेरियालाई धेरै समय जीवित राख्ने र भविष्यमा संक्रमणमा वृद्धि हुन सक्ने बताएको थियो । वर्षौंदेखि वैज्ञानिकहरूले पनि लेप्टोस्पाइरोसिसको प्रकोपबारे चेतावनी दिँदै आएका छन् । विश्वभर लेप्टोस्पाइरोसिसका संक्रमण बाढी र भारी वर्षासँग सम्बन्धित भएको वैज्ञानिकहरूको भनाइ छ । विश्वव्यापी जलवायु परिवर्तन तथा चक्रवात र बाढीजस्ता मौसमी घटनाका कारण हुने परिवर्तनहरूले सम्भावित रूपमा अन्य रोगको संक्रमणमा वृद्धि र लेप्टोस्पाइरोसिसको प्रकोप निम्त्याउन सक्ने चेतावनी वैज्ञानिकहरूको छ ।"
