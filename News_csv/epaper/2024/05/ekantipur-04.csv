शीर्षक,विवरण
महिला हेड मिस्त्रीका पौरख,"यही काम सिकेपछि बढेको आत्मविश्वासले फूलमायाले कामदार खोज्ने, तिनलाई कसरी कामको जिम्मा लगाउने, कसरी हिसाबकिताब दुरुस्त राखेर समयमै काम सक्ने भन्ने तौरतरिका पनि सिकिन् । रूपन्देहीमा २ सयभन्दा बढी घरको ठेक्का लिएर निर्माण पूरा गरिसकेको उनले बताइन् । सुरुमा बालुवा चाल्ने, इँटा बोक्ने काम गर्दा हात दुख्ने र ठेला पर्ने हुन्थ्यो, उनले भनिन्, तर,आइपरेपछि सबै काम गरिँदो रहेछ । उनीसँग अहिले महिला कामदार मात्र छैनन् । ६ जना पुरुष सहकर्मीसँग काममा खटिन्छिन् । ढलान गर्ने दिन महिला र पुरुष गरेर झन्डै २० जना हुन्छन्, उनले भनिन् ।मिस्त्री काम सिकेर ठेक्कापट्टामा हात हाल्न थालेपछि उनको श्रीमान्सँग पनि सम्बन्ध चिसिँदै गयो । छोरा जन्मेपछिका वर्षमा श्रीमान्बाट भएको बेवास्ताले उनलाई झनै दिक्कै बनायो । पछि त अवस्था यस्तो आयो कि, उनलाई सुत्केरी समय भनेर घरमा बस्ने छुट पनि भएन । अनि फूलमाया झनै ईख लिएर घर निर्माणको काममा लागिपरिन् । श्रीमान् कहिलेकाहीं घर आउने, केही समय हराउने गर्न थालेको धेरै वर्ष भइसक्यो । बाबु जन्मेदेखि बेवास्ता बढ्दै गयो, उनले भनिन्, भदौदेखि निस्केर हिँडेका हुन्, आउँदिन भन्छन् ।फूलमायाको जस्तै संघर्षको कथा छ, ५५ वर्षीया मिस्त्री कमला कार्कीको पनि । कलिलै उमेरमा बिहे गरेर भारत पुगेकी उनी २०५६ मा ३ छोराछोरीसँगै फर्किएर तिलोत्तमा नगरपालिका१४ दुर्गानगरमा बस्न थालेकी हुन् । १५ वर्षअघि भारतमै श्रीमान्को मृत्यु भएपछि उनका दुःखका दिन झनै बढे । त्यस दिनबाट कमलाले खुसी हुनुपर्छ, संसार रमाइलो छ भन्ने कुरा भुलेको बताइन् । मिलेर काम गरेका थियौं, घर बनाएर बस्ने भन्दै म नेपाल आएँ, उनले सुनाइन्, सँगै भएको भए श्रीमान्लाई बचाउन सकिन्थ्यो कि भन्ने पछुतो छ । श्रीमान् बितेपछि उनलाई काम नगरी धर भएन । कमाइ गर्ने बाटो खोज्दै उनी घर निर्माणको काम गर्न थालिन् । काम सिक्ने बेलाको संघर्ष कमलाको सम्झनामा अहिले पनि ताजा छ । उनी हरेक बिहान तीन छोराछोरीका लागि खाना तयार पारेर ६ किलोमिटरको दूरी साइकलमा छिचोलेर कार्यस्थल पुग्थिन् । छिमेकका दाइ र दिदीसँगै जान थालें, उनले भनिन्, काम बिगार्दा मिस्त्री र ठेकेदारले गरेको गाली अझै पनि कानमा गुञ्जिन्छन् । श्रम गरेर जीवन धान्नुपर्ने भएपछि आफूले थप सीप सिकेर मिस्त्री बन्ने अठोट लिएको उनले सुनाइन् । मनमा मिस्त्री बन्ने चाहना पलायो, दशकअघिका तीन दिन सम्झिँदै उनले भनिन्, सुरुमा कर्नी चलाउन दिन्थेनन्, मिस्त्रीले आराम गरेका बेला, साहुले नदेख्दा मसला बनाएर काम गरिहाल्थें, हेरेरै पनि धेरै सिकें, अहिले त्यहीं काम गर्छु । कमलासँग छिमेककै ३ महिला र ५ पुरुष साथीले काम गर्छन् ।संघर्षको लामो बाटो हिँडेर उनी मिस्त्री बनेरै छोडिन् । ४० रुपैयाँ ज्यालाबाट काम सुरु गरेको हो, अहिले दैनिक ८ सय रुपैयाँसम्म पाउँछु, उनले भनिन्, सुरुमा लेबर थिएँ, मिस्त्री बनें नि ! छोराछोरी हुर्किसकेकाले हिजोआज कमलालाई उतिसारो दुःख छैन । अहिले कामको लोड लिदिनँ, उनले भनिन्, सकुन्जेल हात बिसाउन मन छैन, कसैसँग हात फैलाउन नपरोस् भन्ने सोचले निरन्तरता दिइरहेकी छु ।फूलमाया र कमलाको भन्दा पार्वती घर्ती मगरको बेग्लै अनुभव छ । तिलोत्तमा११, कालिकास्थान बस्ने ४७ वर्षकी उनी बिहेपछि श्रीमान्सँगै रूपन्देही झरेकी हुन् । उनका श्रीमान् मुक्तिराम घर्ती २०५८ सालदेखि लेबर काम गर्थे । रूपन्देहीका उनी नुवाकोट घुम्न गएका बेला पार्वतीसँग भेट भई उनीहरूले भागी विवाह गरेका थिए । २ सन्तानमध्ये छोरा अहिले विदेशमा छन् । छोरीले कक्षा १२ सम्म पढेपछि घरकै काममा सघाउने गर्छिन् । श्रीमान्सँग काम गर्न २०६२ सालदेखि हिँडेकी पार्वतीले ६ वर्ष भयो मिस्त्री काम सिकेको । त्यसयता बुढाबुढीले प्रायः हाजिरामा काम खोज्ने गरेको उनले बताइन् । हाजिरामा ४ टाइम खान र १ हजार २ सय रुपैयाँ ज्याला छ, उनले भनिन्, हामी पाल्पासम्म पुग्छौं चिनेका साहुले बोलाउँदा, त्यहाँ पुग्दा १३ सय पाइन्छ । ठेकेदारले बोलाएर काम गर्दा ८ सयसम्म पाइने गरेको उनले बताइन् । ६ वर्षयता उनले पुरुष सहकर्मीसँग मात्र काम गरिरहेकी छन् । श्रीमान् साथै हुने भएकाले कुनै समस्या नपर्ने उनले बताइन् ।उनी र श्रीमान् सँगसँगै ज्यालादारीको काममा जान्थे । काम गर्दागर्दै श्रीमान्ले बालुवा चाल्नेबाहेक पार्वतीलाई मसला बनाएर गारो लगाउन सिकाइदिए । मैले त बालुवा चाल्न नजान्ने, आफैंलाई हाँसो लाग्थ्यो, उनले भनिन्, अरूको देखेर धेरै सिकियो, अहिले त सिकाउन सक्ने भएकी छु । घर निर्माण क्षेत्रमा मजदुरी गर्दागर्दै सीप सिकिरहेका बेला पार्वतीलाई बेलाबेला आफ्नै घर बनाउने रहर हुन्थ्यो । रहरै त हो, अरूको घर बनाउँदा कति पटक आफ्नो घरको अनुभव गर्न मन लाग्थ्यो, उनले भनिन्, सबै कुरा पैसाले मापन गर्दो रहेछ, नभएपछि भएकाको देख्न र ठूला गफ सुन्नै छोडें । बुढाबुढी मिलेर काम गर्दै जम्मा गरेको पैसाले २०७० सालमा २ कोठे घर बनाएको उनले सुनाइन् । टिनकै छाप्रो भए पनि आफ्नै घर जाती हुने रहेछ, उनले भनिन्, अझै व्यवस्थित बनाउन सकिएको छैन, हामीले ८ लाख जतिमा घर बनायौं । छोराले पैसा कमाएर पठाउँदा जोगाउन सकेमा भान्सा कोठासहित अन्य कोठा बनाएर बस्ने उनको रहर छ । पार्वती छोराछोरीलाई अप्ठ्यारोमा नपार्ने गरी आफूहरूले आफ्नो खर्च पुर्याउन काम गरिरहने बताउँछिन् । गौरी ः एक दशकदेखिकी हेड मिस्त्री हेटौंडा१९, बस्तीपुरकी गौरी सिन्तानले घर बनाउने काम गर्न थालेको करिब १४ वर्ष भइसक्यो । पछिल्लो एक दशकयता उनी हेड मिस्त्री छिन् । हेड मिस्त्रीको यो लामो यात्रामा सुरुवातदेखि नै उनले एउटै कुरा सुनिरहेकी छन्, अहो ! महिला भएर पनि हेड मिस्त्री । भौतिक संरचना निर्माणको काममा पुरुष मात्र प्राविधिक र हेड मिस्त्री हुन्छन् अनि महिला जति सामान्य काम गर्ने ज्यालादारी हुन्छन् भन्ने बुझाइलाई चिर्दै गौरीले आफूलाई अब्बल दर्जाको निर्माणकर्मीका रूपमा उभ्याएकी छन् । सुरुका झन्डै चार वर्ष गौरी पनि अरू महिला जस्तै निर्माण क्षेत्रमा दैनिक ज्यालामा मजदुरी गर्थिन् । काम गर्दै जाँदा उनले प्राविधिक सीप पनि सिक्दै गइन् । लेबरको काम गर्दै गर्दा अरू मिस्त्रीले कसरी काम गर्छन् भनेर हेर्दै गर्दा मैले पनि सक्छु भन्ने लाग्यो, उनले सुनाइन्, यसरी बिस्तारै पुरुष मिस्त्रीहरूसँग काम सिकें । कक्षा ५ सम्म मात्रै पढेकी गौरीलाई अहिले गारो लाउन होस् वा प्लास्टर गर्न सबै काम सहज लाग्छ । गौरीले काम सिक्दै गर्दा पति नवराज रोजगारीका क्रममा मलेसियामा थिए । नवराज मलेसियाबाट फर्किंदा पत्नी गौरी हेड मिस्त्रीका रूपमा काम गरेको देखेर दंग परे । नवराजले सुनाए, म विदेशबाट फर्केर आउँदा गौरी मिस्त्री भैसकेकी रहिछे । सुरुमा त पत्यार लागेको थिएन । पछि आफैंले देखेपछि रमाइलो लाग्यो । हिजोआज गौरी दम्पती काममा सँगै हुन्छन् । नवराजले सुनाए, महिनामा २७ देखि २८ दिन सँगै काममा हुन्छौं ।गौरी र नवराजले निर्माण क्षेत्रमा काम गरेर मासिक करिब ५० हजार रुपैयाँसम्म आम्दानी गर्छन् । ठेक्काको काम नभएका बेला भने उनीहरू दैनिक हाजिरामा पनि काम गर्छन् । यस्तो काम गर्दा भने खाजा खाएर दैनिक जनही १ हजारदेखि १२ सय रुपैयाँसम्म ज्याला हात पर्ने उनीहरू बताउँछन् । उनीहरूले केही समयअघि हेटौंडा१९, बस्तीपुरमा आफ्नै पक्की घर बनाएका छन् । मनहरी गाउँपालिका१, गोगनपानीबाट कामका सिलसिलामा बस्तीपुर सरेर १० वर्ष डेरामा बसेका गौरी दम्पती आफ्नै कमाइको भरमा घरजग्गा जोड्न सफल भएका हुन् । निर्माणको काम गरेरै उनीहरूले एक छोरा र दुई छोरीलाई पढाइरहेका छन् । केही साताअघि मात्रै उनले हेटौंडा१९, सान्नटारमा घर ठेक्कामा लिएर निर्माण सम्पन्न गरिन् । निर्माण व्यवसायी संघ मकवानपुरका अध्यक्ष बालगोपाल कँडेलका अनुसार जिल्लाभर भौतिक पूर्वाधार निर्माणको क्षेत्रमा महिला हेड मिस्त्रीको संख्या असाध्यै कम छ । मजदुरीदेखि हेड मिस्त्रीसम्म सुर्खेत वीरेन्द्रनगरकी ४८ वर्षीया खगिसरा विकलाई खासै फुर्सद हुँदैन । हातमा सीप र जाँगर भएकै कारण उनी एकपछि अर्को काममा व्यस्त भइराख्छिन् । तर यो दिनसम्म आइपुग्न खगिसराले दुःख र संघर्षको धेरै घुम्ती छिचोलेकी छन् । करिब सात वर्षअघि बाध्यताले घर निर्माणमा मजदुरीको काम सुरु गरेकी खगिसरा अहिले सुर्खेत जिल्लाभर घर निर्माण गर्ने एक्ली महिला हेड मिस्त्री हुन् । चार वर्षअघि उनी तालिमप्राप्त हेड मिस्त्री भएकी हुन् । मिस्त्रीको काम त पुरुषले मात्रै गर्न सक्छन् भन्ने सोच भएको समाजमा सुरुमा त खगिसरालाई काम गर्छु भन्ने विश्वास दिलाउन पनि समय लाग्यो । सुरुसुरुमा त तालिम लिएको प्रमाणपत्र नै देखाउनुपर्थ्यो कतिपय ठाउँमा, अहिले त्यस्तो समस्या छैन, खगिसराले भनिन्, महिलाले पनि पुरुषसरह सबै काम गर्न सक्ने उदाहरण हुन पाएकामा खुसी पनि लाग्छ ।पछिल्ला तीन महिनादेखि वीरेन्द्रनगरस्थित एक होटलको बगैंचामा बत्ती जोड्ने स्थानमा सिमेन्टको बुट्टा भर्नमा खगिसरा व्यस्त छिन् । मजदुरदेखि हेड मिस्त्रीसम्मको यात्रामा खगिसराले दुःख र संघर्षको धेरै घुम्ती छिचोलेकी छन् । अभावले घर गरेको दलित परिवारको संघर्ष सामान्य थिएन । घर निर्माण क्षेत्रमा मजदुरीको काम गर्ने श्रीमान् भीमबहादुरले कमाएको ज्यालाबाट पाँच छोराछोरीसहितको सात जनाको परिवारको गर्जो टार्न सजिलो थिएन । त्यही बेला श्रीमान् बिरामी भएर थला परेपछि खगिसरालाई आपत्कै पहिरो आइपर्यो । एकातिर परिवारको गर्जो टार्ने चिन्ता, अर्कोतिर बिरामी श्रीमान्को उपचार खर्चको अभाव । अनि मैले मजदुरीको काम गर्न थालें, खगिसराले भनिन्, सुरु सुरुमा त साह्रै गाह्रो भयो । निकै दुःख भयो । तीन वर्षसम्म मजदुरीको काम गरें । बालबच्चा पाल्न र बिरामी श्रीमान्को उपचार गर्ने पैसा जुटाउन थालें । मजदुरीको काम गर्दागर्दै खगिसराले मिस्त्रीको काममा पनि हात हाल्न थालेकी हुन् । पछिपछि उनलाई हेड मिस्त्री आफैं हुन पाए हुन्थ्यो भन्ने लाग्न थाल्यो । हेड मिस्त्री भएमा अलि बढी पैसा कमाइ हुने देखेकी उनीको मनमा जसरी पनि हेड मिस्त्री हुने दृढता जाग्यो । उनी काम त हेड मिस्त्रीकै गर्थिन् तर तालिम नलिएकाले उनलाई धेरैले हेड मिस्त्रीभन्दा पत्याउँदैनथे । दुई वर्षअघि नगरपालिकाले सञ्चालन गरेको मिस्त्री तालिममा सहभागी भइन् । तालिम लिने २० मध्ये महिला म एक्ली थिएँ, उनले सुनाइन् । सीप त उनीसँग पहिला नै थियो । तालिम लिएपछि झन् सजिलो भयो । पछिल्लो समय भूकम्पप्रतिरोधी घर बनाउने नियम भएकाले सबैले भूकम्प प्रतिरोधी घर तथा अन्य भौतिक संरचना नै बनाउँछन् । उनले लिएको तालिम पनि त्यहीअनुरूप भएकाले सहज भयो । उनी सानो घर बनाउनुपरे चार जनाजति हेल्पर राख्छिन्, ठूलो घर भएमा १० जनासम्म । भन्छिन्, हेड मिस्त्री भएर ९० वटा जति घर सम्पन्न गरिसकें । हेड मिस्त्री भएपछि खगिसराको आत्मबल मात्र बढेन, कमाइ पनि बढ्यो । हेड मिस्त्री भएर पनि तालिम नलिँदासम्म उनको दैनिक ज्याला ७ सय थियो । तालिम लिएपछि उनको कमाइ दैनिक १२ सय पुगेको छ । यो कमाइले परिवारको गर्जो टार्न मात्रै पुगेको छैन, बिरामी श्रीमान्को उपचार खर्च जुटाउन पनि अरूसँग सहयोग लिनुपरेको छैन ।"
'सभ्यतामा नेपाल १ हजार ५ सय वर्ष अगाडि छ,"नेपाल कलासंस्कृतिमा धनी मानिन्छ, तपाईंलाई के लाग्यो ? मलाई लाग्छ नेपालीहरूले नेपाल कलामा कति धनी र पुरातात्त्विक छ भन्नेबारे खासै महसुस गरेका छैनन् । यहाँ सभ्यताका विविध तहहरू छन् । पाँचौं शताब्दी बीसीदेखि लिच्छविकालसम्मका विभिन्न कला लेख्न सकिन्छ । नेपाल जब धनी कलात्मक जीवन जिइरहेको थियो, हामी (युरोप) आइरन एज मा थियौं । त्यो कुरा मानिसहरूले नेपालमा महसुस गरेका छैनन् । तपाईंहरूमा यो विविधता छ । नेवार समुदायलगायत अन्य समुदायहरू कला संस्कृतिमा निकै धनी छन् । फेरि सभ्यताको कुरा गर्दा एक हजार पाँच सय वर्षअघि छ । मिथिला साहित्य, थान्का पेन्टिङलगायतले त्यो पुष्टि गर्छ ।"
भारतीय शासक टिपु सुल्तानको मृत्यु,सन् १७९९ मा आजकै दिन (मे ४) मा भारतीय शासक टिपु सुल्तानको मृत्यु भएको थियो । उनी दक्षिण भारतस्थित मैसुरका मुस्लिम शासक थिए । १७५१ मा भारतको देवनहल्लीमा जन्मिएका सुल्तान टाइगर अफ मैसुर को उपनामले चर्चित थिए । सुल्तानले आफ्नो शासनकालमा सिक्का र क्यालेन्डरको प्रचलन सुरु गरेका थिए । फ्रान्सेली सेनाबाट प्रशिक्षण लिएका सुल्तान युद्धकलामा निपुण थिए । सुल्तानले अंग्रेजसँग लडाइँ गर्न भारतमै रकेट तथा तोप निर्माण गरेका थिए । त्यसका साथै शत्रुहरूलाई परास्त गर्न उनले युद्धमा हात्तीको प्रयोगसमेत गर्ने गर्थे ।ब्रिटिस इस्ट इन्डिया कम्पनीले १७६७ देखि १७९२ बीचमा सुल्तान र उनका बुबा हैदर अलीसँग तीन पटक युद्ध गरेको थियो । ती सबै युद्धमा ब्रिटिस फौज पराजित भएको थियो । तर १७९९ मा मे ४ मा ब्रिटिस फौजले भारतीय सेनाले सहयोगमा सुल्तान र उनको सेनालाई पराजित गर्दै राजधानी श्रीरंगपट्नम कब्जा गरेको थियो । सुल्तान उक्त युद्धमा मारिएका थिए ।
सामाजिक कर्ममा इलाम ग्रिन,"(इलाम)ठीक १२ वर्षअघि अर्थात सन् २०१२ तिर स्थानीय तह कर्मचारीहरूकै अधीनमा थियो । त्यो जनप्रतिनिधिविहीन समयमै पर्यटकीय गन्तव्य इलामलाई प्लास्टिकमुक्त क्षेत्र बनाउने अभियानको शंखघोष भएको थियो । त्यस्तै अभियान अन्य जिल्लाले पनि थालेका थिए तर इलाममा जस्तो अन्त प्रभावकारी हुन सकेन । प्लास्टिकमुक्त अभियानलगत्तै इलाममा अर्को अभियान चल्यो, सुर्तीजन्य वस्तु मुक्त इलाम त्यसको अगुवाइ गरेका थिए, सुदीप श्रेष्ठले । सुर्तीजन्य वस्तु नियन्त्रणसम्बन्धी ऐन बनाएर नियमन गर्नुपर्ने अभियान हामीले सुरु गरेका थियौं, सुदीपले सुनाए, संयोग नै मान्नुपर्छ, हाम्रो अभियानपछि सरकार ऐन बनाउन बाध्य भयो । जब ऐन बन्यो तब त्यसबारे गाउँगाउँमा प्रचार गर्नुपर्ने भयो । अनि इलाम नगरपालिकाका तत्कालीन कार्यकारी अधिकृत युवराज दाहालले एउटा जुक्ति दिए, फेसबुक पेज सञ्चालनको । उनको जुक्तिलाई शिरोधार्य गर्दै इलामेली पत्रकारद्वय राजेश पराजुली र सुदीप श्रेष्ठले त्यही बेला थालनी गरे, इलाम ग्रिन नामको फेसबुक पेज । अधिकृत दाहालले फेसबुक पेज सूचना सम्प्रेषणको राम्रो विकल्प हुन सक्ने कुरा गरेपछि राजेश पराजुलीसँग मिलेर फेसबुक पेज चलाउन सुरु गर्यौं, सुदीपले सुनाए, त्यसयता पेज निरन्तर चलिरहेको छ । १२ वर्षअघि सामाजिक सञ्जालका प्रयोगकर्ता अहिले जस्तो बग्रेल्ती थिएनन् । प्रयोगकर्ताको चापले यो सामाजिक भनिने सञ्जाल (अ) सामाजिक बन्दो छ । तर, सबै सामाजिक सञ्जालहरू भने असामाजिक हुँदैनन् भन्ने गतिलो सन्देश प्रवाह गरेको छ, इलाम ग्रिनले । भर्खरै फेसबुक चलाउन सुरु गर्दै गरेका इलामेलीलाई इलाम ग्रिनले लत नै फेसबुक चलाउने लगाइदियो । कुनै घटना या दुर्घटनाबारे थाहा पाउने दरिलो माध्यम बनिदियो, इलाम ग्रिन । कुनै घटनाबारे वुझ्न मान्छेहरू ग्रिन इलामलाई नै विश्वासिलो माध्यम ठान्न थाले, इलाम ग्रिन पेजका संस्थापक सुदीप श्रेष्ठले सुनाए, बिस्तारै हामी त भुइँमान्छेका सुख, दुःखका साथी पो बन्दै गएछौ । आम मान्छेको सुखदुःखको सारथि बन्दै गएको इलाम ग्रिनले घटना दुर्घटनाको सूचना त दिन्छ नै, सँगै उपचार नपाएर अलपत्र परेकाहरूको उद्धार गरी उपचारको पहल गर्छ । असहायहरूलाई सहयोग गर्छ । रगत चाहिएकालाई तत्काल रगत जुटाएर ज्यान जोगाउने सामर्थ्य राख्छ । प्राकृतिक विपत्ति हुनुअघि सचेत गराउँछ । विपत्तिपछि समस्यामा परेकाहरूलाई होस्टेमा हैंसे गर्छ । एक पटक एक बालक आगोमा जलेर गम्भीर घाइते भए । विपन्न परिवारका तिनको उपचार समस्या थियो । यो कुरा थाहा पाएको इलाम ग्रिनले सानो समाचार बनाएर पोस्ट गरेको मात्रै के थियो, सहयोगी हातहरूको लाम लाग्यो । सहयोगी हातहरूकै कारण ती बालक मृत्युको मुखबाट जोगिए । आज पनि उनको नाममा बैंकमा रकम जम्मा छ । भविष्यमा त्यो रकम उनलाई उपलब्ध गराउने योजना उनीहरूको छ । एक पटक लामो समयदेखि बेपत्ता एक व्यक्ति पेजकै कारण फेला परे अनि वर्षौंपछि परिवारसँग उनको मिलन गर्ने काम भयो । बिरामीको उपचार, बिछोडमा परेका मान्छेहरूको पुनर्मिलनजस्ता सामाजिक कर्मका कारण आम मान्छेले पेज मन पराउँदै गए, जोडिँदै गए । हामी सत्तालाई भने सधैं प्रश्न गर्छौं, सुदीपले थपे, स्थानीय सरकारका बेथितिदेखि सेवाग्राहीका समस्यालाई खुलस्त रूपमा उजागर गरेर न्याय दिने काम गर्छौं । स्थापनाको १२ वर्षमा ९२ हजार फलोअर्स बनिसकेका छन् । जबकि करिब ३ लाख जनसंख्या रहेको इलामका आधाभन्दा बढीले यही पेजलाई सूचनाको दरिलो स्रोत मान्ने गरेका छन् । इलाम ग्रिन मेरो मनपर्ने फेसबुक पेज हो, स्थानीय सागर गुरुङले भने, यहाँ सबै किसिमका सूचना तथा सामग्रीहरू हुन्छन्, जसले हामीलाई धेरै जानकारी दिन्छ । इलाम ग्रिनका ७० प्रतिशत फलोअर्स २२ देखि ४५ वर्ष उमेर समूहका छन् । दुई वर्षअघि फेसबुक पेजलाई थोरै विस्तार गरेर ग्रिन मिडिया प्रालिका रूपमा दर्ता गरी वेबसाइट पनि सञ्चालन सुरु गरेका छन् । चुनावका बेला विभिन्न दलहरूले पेजलाई प्रयोग गर्न खोज्छन् । तर, उनीहरू त्यसमा सचेत छन् । कुनै पनि दलको पक्षमा प्रचारप्रसार गर्दैनन् । हामीहरू जतिसक्दो कुनै दल र संघसंस्थाहरूको प्रभावमा पर्नु नपरोस् भनेर सधैं सचेत रहन्छौं, सुदीपले सुनाए, दलहरूको भन्दा आम मान्छेको पक्षधरता लिन्छौं हामी । बिनाखर्च बनेको पेजले अहिले सामाजिक कर्मसँगै केही वैधानिक आम्दानी पनि गर्छ । विज्ञापनहरू छाउँछन् । कम मूल्य लिएर छापिदिन्छन् । कृषि, मानवीय सुरक्षा, उद्धार, विपत्ति, शिक्षा, स्वास्थ्य, धर्म संस्कृतिका विज्ञापन गर्नुपरेमा पैसा लाग्दैन । तर, कसैले व्यापारिक विज्ञापन गर्न खोज्छन्, त्यसको भने उनीहरू न्यूनतम शुल्क असुल्छन् । हामीले पेजको फलोअर्स र लाइक बढाउन कहिल्यै बुस्ट गरेनौं, सुदीपले सुनाए, रियालिटी शो र भोटिङ गर्ने कार्यक्रमको कहिल्यै प्रचार गर्दैनौं । यो पेजका संवाददाता गाउँगाउँमा सक्रिय छन् । गाउँमा भएका घटना, दुर्घटनादेखि सकारात्मकनकारात्मक सूचनाहरू ती गाउँले संवाददाता हरूबाट प्राप्त हुन्छ । हामीले सिटिजन जर्नालिज्मको प्रयोग गरेर सूचना सम्प्रेषण गरिरहेका छौं, उनीहरूबाट घटनापरक समाचारहरू आउँछन्, अनौठा घटनाहरू पनि पठाउँछन् । पश्चिम इलामको फाकफोकथुम ७ एकतप्पाका प्रकाश परिवार गाउँमा केही नयाँ घटना भयो या कसैलाई समस्या परेमा इलाम ग्रिनलाई सम्झिहाल्छन् । अनि पेजमा सूचना र जानकारी हाल्दिन सुदीपलाई भन्छन् । सुदीपले सत्यतथ्य क्रस चेक गरेपछि गाउँलेबाट पाएको जानकारीलाई सूचनाका रूपमा पेजमा राख्छन् । कतिपय अवस्थामा राज्यका निकायहरूले पनि सर्वसाधारणको हितमा सूचना जारी गर्नुपर्दा सम्झिने पहिलो पेज इलाम ग्रिन नै हो । पेजले आनन्दचाहिँ, मज्जाले दिएको छ, सुदीपले हाँस्दै भने, आम मान्छेहरूलाई सहयोग गर्न पाउँदा आत्मसन्तुष्टि मिल्ने रहेछ ।"
अवधी लोककलामा नयाँ पुस्ता,"(कपिलवस्तु)कपिलवस्तु नगरपालिका१ की २५ वर्षीया खुश्बु खातुन कपिलवस्तु बहुमुखी क्याम्पसमा एमबीएस अध्ययरत छिन् । मुस्लिम समुदायकी उनी अवध क्षेत्रमा बस्ने भएकाले अवधी संस्कृतिमा कला भर्दै छिन् । उनले दीपावलीमा बहिनीले दाजुभाइलाई टीका लगाइदिँदा भित्तामा टाँस्ने चित्र बनाएकी छन् । हरियो रङको क्यानभासमा उनले चन्द्रसूर्य, कलश, स्वस्तिक छाप, कमलको फूल, धनुष, चौका बेलना र त्रिशूलका चिटिक्कका चित्र कोरेकी छन् । आफू मुस्लिम भए पनि अवधी लोककलाबारे जान्ने उत्सुकता जागेर ब्रस समाएकी हुन् । सृजना बनाउन जातधर्मले छेक्दैन, उनले भनिन्, पहिलो प्रयासमै राम्रो बनाएँ । उनीजस्तै बीबीएस अध्ययन गरेकी २२ वर्षे सञ्चिता अग्रहरीले तराई मधेश क्षेत्रमा करवा चौथ को पूजाका बेला राखिने चित्रको सिर्जना गरेकी थिइन् । त्यो बेला चाल्नोले श्रीमान्को अनुहार हेरिन्छ । त्यसैलाई उतारेर चित्र बनाएकी थिइन् । चित्रमा रातिको अध्यात्मिक वातावरण, पूजाआजाका सामग्रीसहित चन्द्रसूर्यलाई क्यानभासमा उतारिएको थियो । हराउँदै गएको अवधी लोककलाको संरक्षण संवर्द्धन गर्न नेपाल ललितकला प्रज्ञा प्रतिष्ठानको आयोजना र शिक्षा तथा संस्कृति प्रवर्द्धन केन्द्रको समन्वयमा तौलिहवामा तीनदिने कार्यशाला आयोजना गरेर प्रशिक्षण दिइएको थियो । एसईई दिएर बसेकादेखि एबीएस अध्ययन गरिरहेकासम्मले क्यानभासमा चित्र उतार्न सिकेका थिए । उनीहरूले बिस्तारै बिर्संदै गएको अवध समाजको पुरानो संस्कृतिलाई ब्रसको सहायताले चित्रमा उतारेका थिए । त्यस्तै पुराना मूल्यमान्यता र परम्परालाई पनि उतारेका थिए । तराईका लोभ्याउने जनजीवन, जनश्रुति, पर्व र संस्कार तथा मूल्यमान्यतालाई मुख्य विषयवस्तु बनाई क्यानभास रंग्याएका थिए । लोककलामा धनी मानिने अवध क्षेत्रमा युवा पिँढीलाई कलाकर्मतिर आकर्षित गरी संस्कृति संरक्षण गर्ने अभियानअन्तर्गत कार्यशाला गरिएको अवधि लोककला विशेषज्ञ विक्रममणि त्रिपाठीले बताए । कार्यशालामा पतिको दीर्घायुको कामना गर्दै मनाइने करवा चौथ र विवाह भएपछि नवदम्पतीहरू घरको कुल पूजा गर्ने ठाउँमा पहिलो पटक जाँदा राख्ने चित्र कोहवर बनाएका थिए । त्यस्तै घरका भित्तामा हातको पञ्जा छापेर बनाइने एपन, भक्ति तथा प्रेमको प्रतीकका रूपमा रहेको गंगा यमुनाको लोकचित्र र विभिन्न व्रत, पर्व तथा संस्कारमा सगुनका रूपमा ढोकामा बनाइने चराको चित्र सोनचिरैया बनाएका थिए । सहभागीले बनाएका २५ चित्रहरू प्रदर्शनी गरिएको थियो । सुख सुविधा त्यागेर राजकुमार सिद्धार्थ पीपलको रूखमुनि ज्ञान प्राप्तिका लागि ध्यानमग्न बसेको कपिलवस्तु नगरपालिकाकी रागिनी अग्रहरीले बनाएको क्यानभास सिर्जनाले पनि सबैको मन जितेको थियो । उनले सबैको वाहवाही पाएकी थिइन् । पहिलो प्रयासमै राम्रै भयो, उनले भनिन्, अब नियमित अभ्यास गर्छु र यसैमा भविष्य खोज्छु । अवधकला र बुद्धसँग सम्बन्धित थलोबीच पुरानो सांस्कृतिक सम्बन्ध रहेकाले त्यसलाई चित्रमा उतारेर कला पर्यटनको विकास गर्ने गरी सीप दिइएको अवधि लोककला विशेषज्ञ पशुपतिमणि त्रिपाठीले बताए ।"
टोखाछहरे सुरुङमार्गको थप अध्ययन ५ वर्षदेखि अघि बढेन,"(काठमाडौं) सरकारले चालु आर्थिक वर्षको बजेटमा काठमाडौंको टोखादेखि नुवाकोटको छहरे जोड्ने सुरुङमार्ग निर्माण गर्ने उल्लेख गरेको भए पनि अहिलेसम्म केही काम अघि बढ्न सकेको छैन । विस्तृत आयोजना प्रतिवेदन (डीपीआर) र वातावरणीय प्रभाव अध्ययन सम्पन्न गरी निर्माण अगाडि बढाउने भन्दै चालु आर्थिक वर्षमा १ अर्ब रुपैयाँ बजेट विनियोजन गरिएको थियो । तर तत्काल काम अघि बढ्ने नदेखिएपछि विभागले अन्यत्र काम भएका आयोजनाका लागि उक्त शीर्षकको बजेट रकमान्तर दिइएको छ । ०७६ माघमा आएको चिनियाँ प्राविधिक टोलीले यसको प्रारम्भिक तहको अध्ययन गरेको थियो । २० जनाको चिनियाँ टोलीले एक महिना लगाएर सुरुङ निर्माण गर्ने क्षेत्रको अध्ययन गरेको थियो । टोली सोही वर्षको फागुनमा अध्ययन सकेर चीन फर्किएको थियो । टोली फर्किएको करिब ५ वर्ष भयो, तर यसमा केही प्रगति छैन । अहिले यो सुरुङमार्गबारे चर्चा मात्र हुन्छ, थप काम अघि बढ्न सकेको छैन । टोली फर्किएको केही समयपछि कोभिड महामारी सुरु भएकाले पनि त्यो बेला थप काम अघि बढेन । बजेटमा सुरुङ निर्माण गर्ने उल्लेख गरिए पनि अध्ययनकै कामले गति लिन सकेको छैन । चिनियाँ टोलीलाई अध्ययनका लागि आउन भनिरहेको सडक विभागअन्तर्गत विकास सहायता कार्यान्वयन महाशाखाका प्रमुख विजय जैसीले जनाए । टोली एक महिनाअघि नै आउनुपर्ने हो तर आइसकेको छैन, उनले भने, छिटो आउन भनिरहेका छौं । चिनियाँ टोलीले पहिला वातावरणीय प्रभाव मूल्यांकन अध्ययन (ईआईए) गरी त्यसलाई वन तथा वातावरण मन्त्रालयबाट स्वीकृत गराएर दिन भनेका छन् । तर पहिला डीपीआर नगरी ईआईए गर्न गाह्रो हुने विभागले जनाएको छ ।पहिला सम्भाव्यता अध्ययन गरिन्छ, त्यसपछि ईआईएका लागि डीपीआर गरेर सुरुङ कस्तो बन्ने, कति लम्बाइ, चौडाइ, कस्तो ढुंगा, माटो कस्तो, रूख कति काट्नुपर्ने हो, कति घर प्रभावित हुन्छन् भन्ने थाहा हुनुपर्छ, जैसीले भने, प्रारम्भिक अध्ययनमा मात्र यो हुने कुरा भएन, त्यसका लागि डीपीआर नै चाहिन्छ । प्रकाशशरण महत अर्थमन्त्री हुँदा चालु आर्थिक वर्षमै सुरुङ निर्माण गर्ने भन्दै बजेटमा राखिएको र उनी मन्त्री छँदै छिटो काम सुरु गर्न सडक विभागलाई दबाब थियो । महत मन्त्रीबाट बाहिरिएपछि विभागलाई अहिले खासै दबाब छैन । चिनियाँ प्राविधिकले भनेअनुसार ईआईएका सम्बन्धमा के गर्न सकिन्छ भन्नेबारे वन तथा वातावरण मन्त्रालयका सचिवसँग समन्वय गरेर मात्र अघि बढ्ने प्रमुख जैसीले जनाए । यसको पहिला सामान्य अध्ययन मात्र भएको हो । प्रारम्भिक अध्ययनका क्रममा टोलीले फिल्ड अवलोकन, तथ्यांक संकलन, गल्छी र बालाजु सडकको अध्ययन गरेको थियो । सुरुमा सुरुङको दूरी ७ किमि हुने भनिए पनि प्राविधिक टोलीले चार किमि हुन सक्ने प्रारम्भिक अध्ययनमा देखाएको थियो । लागतको कुरा नआएको र सम्भाव्यता अध्ययनपछि मात्र लागत अनुमान निस्कनेछ । सुरुङ निर्माण भने चीन सरकारबाटै हुने जनाइएको छ । यसको अध्ययन, डिजाइन र निर्माणको काम चीन सरकारले अनुदानमा गरिदिनेछ, जैसीले भने । यही वर्ष निर्माणमा जाने भनेर एक अर्ब रुपैयाँ मुआब्जालगायत काम गर्नलाई बजेट छुट्याइएको जैसीले बताए । मुआब्जा दिन यसको डिजाइनै भइसकेको छैन, उनले भने, डिजाइन भएपछि कति जग्गा पर्ने र त्यहीअनुसार मुआब्जा निर्धारण गरेर वितरण गरिनेछ । चिनियाँ टोली आए बढीमा ८ महिनामा अध्ययनको काम सकिने उनको दाबी छ । यो वर्ष निर्माणमा जान नसकिए पनि अर्को वर्ष निर्माणमा जान समस्या छैन, उनले भने, यसले स्याफ्रुबेंसीरसुवागढी सडकमार्फत चीनसँग जोड्नेछ । टोखाबाट गुज्रेभन्ज्याङछहरेगंगटे सडक अहिले चालु छ । त्यो सडक तादी नदीको किनारैकिनार जाने भएकाले गल्छीबाट पृथ्वी राजमार्गथानकोट हुँदै काठमाडौं छिर्नुभन्दा टोखाबाट धेरै नजिक पर्ने र सडकको दूरी छोट्याउन सुरुङ बनाउन लागिएको सडक विभागले जनाएको छ ।"
काठमाडौं महानगरको सीपमूलक तालिममा मागको ४ गुणा बढी आवेदन,"(काठमाडौं)काठमाडौं महानगरपालिकाले आयोजना गरेको सीपमूलक तालिममा मागभन्दा चार गुणा बढी आवेदन परेको छ । महानगरपालिकाले टुँडिखेलमा बुधबारदेखि सञ्चालन गरिरहेको सीप मेला२०८१ मा २ हजार ८१ जनालाई निःशुल्क सीपमूलक तालिम दिने र तालिम लिएकाहरूलाई रोजगारी, स्वरोजगार र अन द जब ट्रेनिङ उपलब्ध गराउने लक्ष्य राखेको थियो । त्यसमा ९ हजार ५ सय जनाले सहभागिताका लागि नाम दर्ता गराएको महानगरपालिकाले जनाएको छ । एउटा सत्रमा २० जना गरेर दैनिक २९ वटा सत्र सञ्चालन गरी तालिम दिइरहेको काठमाडौं महानगरपालिकाका प्रवक्ता नवीन मानन्धरले बताए । मेलामा सम्भव नभए अर्को तालिम आयोजना गरेर भए पनि नाम टिपाएका सबैलाई तालिम दिन्छौं, उनले भने, तालिममा सहभागीहरूलाई विभिन्न कम्पनीसँग सहकार्य गरेर रोजगारी दिन पनि पहल गर्छौं । तालिम कार्यक्रममा रोजगारदाता (सरकारी, गैरसरकारी, निजी, उद्योग तथा वाणिज्य क्षेत्र, दातृ निकाय), शैक्षिक क्षेत्र (विद्यालय, विश्वविद्यालय र तालिम प्रदायक संघसंस्था), सामाजिक क्षेत्र सबै एकै ठाउँ छन् । तालिममा उच्च शिक्षालय तथा माध्यमिक विद्यालय संघ, नेपाल (हिसान), नेपाल उद्योग परिसंघ (सीएनआई), नेपाल तालिम तथा रोजगार व्यवसायी महासंघ (एफपीटीईएन), ग्लोकल, सिप्रदी ट्रेडिङ र सीसीटीभी स्टेसन एन्ड स्मार्ट होमसँग तालिम सञ्चालन गर्न सहकार्य भएको महानगरपालिकाले जनाएको छ ।सीप मेलामा तालिमका लागि १० वटा क्षेत्र निर्धारण गरिएको छ । अटोमोबाइल्स, अटो एयर कन्डिसन, मोटरसाइकल र स्कुटर रिपेयर, इलेक्ट्रिकल कार रिपेयर, सिकर्मी, टायल एन्ड मार्बल फिटर, इलेक्ट्रिसियन र प्लम्बिङलगायत तालिम छन् । सीप विकासका लागि महानगरपालिकाले सञ्चालन गरेका अरु पनि तालिमका कार्यक्रम छन् । सामुदायिक विद्यालयको कक्षा ९ र १० मा पुस्तकरहित शुक्रबार कार्यक्रमअन्तर्गत छोटो अवधिको सीपमूलक तालिम सञ्चालन हुन्छ । महानगर गौरव योजनाअन्तर्गत रोजगारी र आय वृद्धि, काठमाडौंको समृद्धि कार्यक्रममा ३४ भन्दा धेरै पेसाका सीपमूलक तालिम छन् । साइबर सेक्युरिटी मा ४ हजार व्यक्ति तालिम प्रदान गरिँदै छ । नजानेकालाई सीप सिकाउने, सीपको आधारभूत तालिम लिएकालाई स्तरोन्नति गराएपछि बजारमा सीपयुक्त जनशक्ति उपलब्ध हुनेछन् । यी सबै कार्यक्रमबाट उत्पादन भएका जनशक्तिहरूलाई सीप मेला मा रोजगारदाताहरूसँग सम्पर्क गराउनु मेला आयोजनाको अर्को उद्देश्य रहेको महानगरपालिकाको भनाइ छ ।"
बैंकमा साढे ६ खर्ब थुप्रिँदा पनि वित्तीयबिमा क्षेत्रको वृद्धिदरमा सुधार,"(काठमाडौं)चालु आर्थिक वर्षमा वित्तीय र बिमा क्षेत्रको वृद्धिदर ७८० प्रतिशत हुने प्रारम्भिक अनुमान गरिएको छ । अपेक्षित रूपमा कर्जा प्रवाह नहुँदा बैंक तथा वित्तीय संस्थामा करिब साढे ६ खर्ब रुपैयाँ लगानीयोग्य रकम थुप्रिएका बेला पनि वित्तीय तथा बिमा क्षेत्रको वृद्धिदरमा सुधार हुने देखिएको राष्ट्रिय तथ्यांक कार्यालयले सार्वजनिक गरेको राष्ट्रिय लेखा अनुमान प्रतिवेदनले औंल्याएको छ । गत आर्थिक वर्षको तुलनामा यो प्रक्षेपण ०५४ प्रतिशत बिन्दुले बढी हो । गत आर्थिक वर्षमा यस क्षेत्रको वृद्धिदर ७२७ प्रतिशत हुने संशोधित अनुमान छ । बैंकमा निक्षेप तथा ऋण प्रवाहमा भएको वृद्धि, बैंक र वित्तीय संस्थाको सेवा शुल्कको आम्दानीमा भएको वृद्धिसँगै यस क्षेत्रको कुल मूल्य अभिवृद्धिमा बढोत्तरी हुने अनुमान गरिएको हो, प्रतिवेदनले भनेको छ, अपेक्षित कर्जा प्रवाह विस्तार नभए पनि गत वर्षभन्दा धेरै नै कर्जा प्रवाह भएकाले वृद्धिको अनुमान पनि केही बढी देखिएको हो । यस वर्ष वित्तीय प्रणाली पर्याप्त तरलता छ । ब्याजदर घटिरहेको छ । अपेक्षित रूपमा कर्जा प्रवाह भएको छैन । बिमा पहुँच पनि खुम्चिएको छ । यस्तो अवस्थामा पनि वित्तीय र बिमा क्षेत्रमा कसरी सकारात्मक विस्तार हुन सक्छ भन्ने प्रश्न उठेको छ । यस सम्बन्धमा बैकर्स संघका अध्यक्ष सुनील केसी भन्छन्, यस वर्ष कर्जा माग बढ्न नसके पनि गत वर्षभन्दा बढी नै ऋण प्रवाहको वृद्धिदर धेरै भएकाले वृद्धिदरमा सकारात्मक असर देखिएको हुन सक्छ । आर्थिक गतिविधिमा आएको शिथिलताले कर्जाको माग अपेक्षित रूपमा बढ्न नसके पनि अर्थतन्त्रका धेरै सूचकमा सुधारका क्रममा रहेको उनले जनाए । गत वर्षको साउनदेखि फागुन मसान्तसम्म बैंक तथा वित्तीय संस्थामा निक्षेप ४ खर्ब ३५ अर्ब ८७ करोडले बढेको छ । यो ७६ प्रतिशतको वृद्धि हो । गत वर्षको सोही अवधिमा यस्तो निक्षेप २ खर्ब ८० अर्ब ५७ करोड (५५ प्रतिशत) ले बढेको थियो । वार्षिक बिन्दुगत आधारमा ०८० फागुन मसान्तमा बैंक तथा वित्तीय संस्थामा रहेको निक्षेप १४६ प्रतिशतले बढेको राष्ट्र बैंकको तथ्यांक छ । गत फागुन मसान्तमा बैंक तथा वित्तीय संस्थाको कुल निक्षेपमा संस्थागत निक्षेपको अंश ३६५ प्रतिशत थियो । गत वर्षको फागुन मसान्तमा यस्तो निक्षेपको अंश ३६८ प्रतिशत थियो ।चालु आर्थिक वर्षको आठ महिनासम्ममा बैंक तथा वित्तीय संस्थाबाट निजी क्षेत्रमा प्रवाहित कर्जा १ खर्ब ९९ अर्ब ५० करोड (४२ प्रतिशत) ले बढेको छ । गत वर्षको सोही अवधिमा यस्तो कर्जा १ खर्ब २८ अर्ब १८ करोड (२८ प्रतिशत) ले बढेको थियो । वार्षिक बिन्दुगत आधारमा ०८० फागुन मसान्तमा बैंक तथा वित्तीय संस्थाबाट निजी क्षेत्रतर्फ प्रवाहित कर्जा ५२ प्रतिशतले बढेको राष्ट्र बैंकले जनाएको छ ।प्रतिवेदनले चालु आर्थिक वर्षमा घरजग्गा कारोबारको वृद्धिदर २९८ प्रतिशतले हुने हुने अनुमान गरेको छ । घर जग्गाको कारोबारमा तुलनात्मक रूपमा कमी आएको भए तापनि निजी आवास तथा भाडाका क्रियाकलापमा भएको बढोत्तरीले यस क्षेत्रको कुल मूल्य अभिवृद्धि अघिल्लो वर्षको तुलनामा सामान्य रूपमा बढ्ने कार्यालयले जनाएको छ । गत आर्थिक वर्ष ०७९८० मा यस क्षेत्रको वृद्धिदर २१८ प्रतिशत रहने संशोधित अनुमान कार्यालयले गरेको छ । आर्थिक वर्ष ०७८७९ को अन्तिम तथ्यांकअनुसार उक्त वर्षमा यस क्षेत्रको वृद्धिदर १७२ प्रतिशत कायम गरिएको छ । कोभिडका कारण गरिएको लकडाउनका कारण अघिल्ला दुई आर्थिक वर्षमा वित्तीय र बिमा क्षेत्रको वृद्धिदर खुम्चिएको थियो । कोभिडको जोखिम कम भएपछि मुलुकमा आर्थिक गतिविधि बढेका छन् । यसले बैंकिङ र बिमा क्षेत्रमा पनि सकारात्मक प्रभाव परेकाले चालु आर्थिक वर्षमा यस क्षेत्रको वृद्धिदरमा सुधार देखिएको राष्ट्रिय तथ्यांक कार्यालयले बताएको छ । गत चैतसम्म नेपालमा बिमा पहुँच ४३३२ प्रतिशत पुगेको नेपाल बिमा प्राधिकरणको तथ्यांक छ । गत वर्षको यही अवधिमा यस्तो पहुँच ४४५५ प्रतिशत थियो । अर्थतन्त्रमा आएको शिथिलतासँगै नागरिकको खरिद क्षमता घटे पनि बिमा पहुँच पनि घटेको प्राधिकरणको दाबी छ । यस्तै पछिल्ला वर्षमा बिमाप्रति नागरिकको विश्वास पनि खस्किँदै गएको देखिन्छ । सरकारले पैसा नदिएको भन्दै करिब १ लाख नागरिकले कोरोना बिमाको दाबी भुक्तानी पाएका छैनन् । सरकारले कृषि बिमाको अनुदान नदिँदा कम्पनीले कृषि बिमालेख बिक्री र दाबी भुक्तानी रोकेका छन् । यी कारणले पनि बिमाप्रति नागरिकको विश्वास खस्किएको जानकार बताउँछन् ।"
ठोरी भन्सारबाट अस्थायी पैठारी अनुमति सुरु,"चितवन (कास) चितवनबाट नजिक रहेको पर्सा ठोरीको छोटी भन्सार कार्यालयबाट बुधबारदेखि अस्थायी पैठारी अनुमति दिन सुरु भएको छ । यस्तो अनुमति पाएका भारतीय नम्बर प्लेटका गाडी निश्चित राजस्व रकम तिरेपछि वर्षमा ३० दिनसम्म नेपालभर चल्न पाउने नियम छ । भरतपुर भ्रमण वर्षका लागि यो नाका हुँदै भारतीय पर्यटक आउने सम्भावनाका कारण ठोरी छोटी भन्सार कार्यालयले यस्तो अनुमति दिन सुरु गरेको हो । सेवा शुभारम्भका अवसरमा भरतपुर महानगरपालिकाकी मेयर रेनु दाहाल, माडी नगर प्रमुख ताराकाजी महतो, वाग्मती प्रदेशसभा सदस्य ठाकुर ढाकाल, भन्सार विभागका महानिर्देशक ढुण्डीप्रसाद निरौला, पर्सा र बाराका प्रमुख जिल्ला अधिकारी र वीरगन्ज भन्सार कार्यालयका प्रमुखको टोली नै ठोरी पुगेको थियो । ठोरीमा ०२५ सालमै भन्सार स्थापना रहेको र पछिल्लो समय कर्मचारी बस्न छाडेको ठोरी गाउँपालिकाका अध्यक्ष लालबहादुर श्रेष्ठले बताए । ठोरी भन्सार र चितवनको नाता निकै पुरानो रहेको माडी नगरपालिका मेयर ताराकाजी कुमारी महतोले चर्चा गरिन् । राजस्व संकलनका साथै चितवन र पर्साको सम्बन्ध बलियो हुने उनको भनाइ छ । चितवनका बासिन्दा नुनतेल लिन आउने पुरानो नाका नै ठोरी हो । चितवनका मात्रै नभएर गण्डकी क्षेत्रका पहाडीका बासिन्दाको व्यपारिक केन्द्र पनि ठोरी नै थियो । यो सम्बन्ध बीचमा टुट्यो । अब फेरि जोडिने भयो, मेयर महतोले भनिन् । घुम्न आउने भारतीयको सुविधाका लागि अस्थायी अनुमति दिन मात्रै नभएर भविष्यमा भन्सार कार्यालयको स्तरोन्नति गर्ने लक्ष्य राखेको भरतपुर महानगरकी मेयर दाहालले बताइन् । ठोरी र चीनको केरुङ जोड्ने मार्ग बन्ने कुरा छ । त्यसैले यो भन्सार कार्यालय अहिलेकै अवस्थामा रहँदैन । यो त चीन, नेपाल र भारतबीच एउटा महत्त्वको भन्सार कार्यालय बन्ने सम्भावना बोकेको ठाउँ हो, मेयर दाहालले भनिन् । अहिले पनि यो नाका हुँदै दर्जनौं भारतीय गाडी ठोरी आउने गरेको पर्यटन व्यवसायी सुदीप थापाले बताए । जसको अस्थायी अनुमति वीरगन्ज भन्सार कार्यालयले जारी गर्छ ।भारतको बिहार राज्यअन्तर्गत पश्चिम चम्पारणका बासिन्दालाई ठोरी नाका हुँदै नेपाल जान छिटो हुन्छ । अस्थायी अनुमतिपत्र यहीँबाट दिएका कारण ठोरीलगायत चितवनको माडी र भरतपुर तथा सौराहा गैंडाकोटसम्मको पर्यटन विकासमा ठूलो टेवा पुग्नेछ, थापाले भने । ठोरीबाट चितवन सदरमुकाम भरतपुर ७५ किलोमिटर उत्तरमा छ । तर बाटो सबै ठाउँ सजिलो छैन । ठोरीबाट चितवन छिरेलगत्तै आउने चितवन निकुञ्जको अमुवा पोस्टदेखि माडी आउनुअघि बगइसम्मको १८ किमि जंगलको बाटो कच्ची र अप्ठ्यारो छ । माडी छिरेपछि बाटो सजिलो छ । तर माडीबाट उत्तर लागेपछि बनकट्टादेखि कसरासम्म चितवन निकुञ्जकै १० किलोमिटर जंगलको बाटो फेरि कच्ची छ । त्यसैले जंगल क्षेत्रको बाटो सुधार गर्न पनि पहल गरे घुम्न आउनेलाई निकै सहज हुने व्यवसायी बताउँछन् । अस्थायी पैठारी अनुमतिका लागि विभाग र वीरगन्ज भन्सार प्रशासनले अध्ययन गरेर सम्भावना देखेपछि सेवा सुरु गरेको भन्सार विभागका महानिर्देशक ढुण्डीप्रसाद निरौलाले जनाए । यात्रुले आफूसँग भएका यन्त्र चालित सवारी साधनलाई एक वर्षमा बढीमा ३० दिनसम्म नेपाल बस्न पाउने गरेर अनुमित दिने काम अब यहीँबाट हुन्छ । अन्य आयातमा घरायसी प्रयोजनका लागि १० हजार रुपैयाँ मूल्य बराबरका सामग्री मात्रै यहाँबाट भन्सार तिरेर ल्याउन पाइयो । त्योभन्दा बढीको मिल्दैन । मुख्य भन्सारमै जानुपर्छ, निरौलाले भने ।"
छोटकरी,"महाराजगन्जमा सेल्सबेरी टावर, कालीमाटीमा नयाँ शाखाकाठमाडौं (कास) सेलबेज क्यास एन्ड क्यारीको सेल्सबेरी नयाँ शाखा कालीमाटीमा सञ्चालनमा आएको छ । महाराजगन्जमा सेल्सबेरी टावर तथा कालीमाटी ट्रेड सेन्टरमा शाखा सञ्चालनमा ल्याइएका अवसरमा कम्पनीले बम्पर पुरस्कार पनि ल्याएको छ । कम्पनीले लक्की ड्र स्किममार्फत बम्पर पुरस्कारका रूपमा एमजी कोमेट ईभी पेस विद्युतीय कार र प्रथम हुनेलाई सेगवे नाइनबोट ई १०० स्कुटर तथा अन्य पुरस्कार राखेको छ । महाराजगन्जस्थित सेल्सबेरी टावरमा बाल मनोरञ्जनका सुविधा, स्पा, ज्याकुजी, स्विमिङ पुल तथा विविध स्वदेशी, विदेशी खानाको सेवा, सुविधासहितको विश्वस्तरीय रेस्टुरेन्टसहित स्वदेशी एवम् अन्तर्राष्ट्रिय गुणस्तरीय सामान पाइने कम्पनीले जनाएको छ । उक्त अत्याधुनिक भवनमा चार तला बेसमेन्ट पार्किङ छ । भुइँतलादेखि छैटौं तलासम्म डिपार्टमेन्ट स्टोर सञ्चालन हुनेछ । सात र आठ तलामा विभिन्न कर्पोरेट अफिस रहने बताइएको छ । चालु आर्थिक वर्षको अन्त्यसम्म काठमाडौं तथा पोखरामा थप ६ शाखा सञ्चालनमा ल्याउने कम्पनीले जनाएको छ । हरेक वर्ष सानो, मध्यम तथा ठूलो स्तरका १०१५ वटासम्म शाखा सञ्चालन विस्तार गर्ने कम्पनीको लक्ष्य छ । सेल्सबेरी ब्रान्डमा हाल ३२ शाखामार्फत आफ्नो व्यापार, व्यवसाय सञ्चालनमा छन् । नवौं, दसौं तथा एघारौं तलामा जिम, फिटनेस सेन्टर, स्पा तथा स्वदेशी एवम् विदेशी खानाको सेवा, सुविधासहितको रेस्टुराँ एवं बार सञ्चालन हुनेछ । बाह्रौं तलामा स्विमिङ पुल, ज्याकुजी, बियर गार्डेन, कफी लाउन्ज तथा इभेन्ट सेन्टर सञ्चालन हुने कम्पनीले जनाएको छ । उक्त भवनको तेह्रौं तल्लामा भ्यु टावर रहेको र त्यहाँबाट काठमाडौं उपत्यका ३६० डिग्रीमा दृश्यावलोकन गर्न सकिने पनि कम्पनीको दाबी छ । अज्ञात समूहद्वारा सीजी फुड्स पार्कमा आक्रमणकाठमाडौं (कास) ललितपुरको भैंसेपाटीमा चौधरी ग्रुपले सञ्चालन गरेको सीजी फुड्स पार्कमा शुक्रबार अपराह्न अज्ञात समूहले आक्रमण गरेको छ । नियोजित जत्थाको बा ४ ख १०८५ नम्बरको बसमा आएको टोलीले फुड्स पार्कमा कार्यरत कर्मचारीमाथि पनि हातपात गरी भौतिक सम्पत्तिमाथि तोडफोड गरेको कम्पनीको दाबी छ । फुड्स पार्कमा आउनासाथ उनीहरूले नेपाल सरकार मुर्दावाद जस्ता नारा लगाउँदै चौधरी ग्रुपका व्यवस्थापकहरूप्रति अभद्र एवं असभ्य व्यवहार प्रदर्शन गरेका थिए, कम्पनीले जारी गरेको विज्ञप्तिमा उल्लेख छ, त्यहाँ कार्यरत महिला कर्मचारीमाथि समेत हातपात हुन थालेपछि फुड्स पार्कमा कार्यरत महिला कर्मचारी प्रतिकारमा उत्रिए, जसका कारण आक्रमणकारीहरू त्यहाँबाट पछि हटेका थिए । लगत्तै भैंसेपाटी प्रहरी प्रभागले आक्रमण गर्न आएका मानिसलाई गिरफ्तार गरेको जानकारी प्राप्त भएको ग्रुपका प्रवक्ता मधुसूदन पौड्यालले जारी गरेको विज्ञप्तिमा जनाइएको छ । औद्योगिक घराना चौधरी ग्रुपद्वारा सञ्चालित उद्योगमाथि दिनदाहाडै भएको उक्त आक्रमण अत्यन्तै निन्दनीय रहेको कम्पनीको भनाइ छ । यस घटनाको हामी भर्त्सना गर्दछौं । यस घटनाले देशको औद्योगिक वातावरणलाई अत्यन्तै नराम्रो असर पुर्याउन सक्नेतर्फ सचेत रहन हामी सम्बन्धित सबै निकायको ध्यानाकर्षण गराउँछौं, विज्ञप्तिमा भनिएको छ, घटनामा संलग्न व्यक्तिहरूमाथि कानुनी कारबाही गर्न सरकारसमक्ष अनुरोध गर्दछौं ।"
जापानी विदेशमन्त्री भोलि आउँदै,"काठमाडौं (कास) जापानी विदेशमन्त्री योको कामीकावा एकदिने भ्रमणमा आइतबार नेपाल आउने भएकी छन् । सद्भावना भ्रमण भनिएकाले द्विपक्षीय हस्ताक्षर हुने वा नयाँ एजेन्डा केही छैनन् । तर बदलिँदो भूराजनीतिक पृष्ठभूमिमा उनको भ्रमणलाई अर्थपूर्ण मानिएको छ । उनले नेपालसँगै दक्षिण एसियाको अर्को मुलुक श्रीलंकाको समेत भ्रमण गर्ने कार्यतालिका छ । योकोले उपप्रधान तथा परराष्ट्रमन्त्री नारायणकाजी श्रेष्ठसँग प्रतिनिधिमण्डलको तहमा भेटवार्ता गर्नेछिन् । राष्ट्रपति रामचन्द्र पौडेल र प्रधानमन्त्री पुष्पकमल दाहालसँग शिष्टाचार भेटवार्ता हुनेछ । द्विपक्षीय सम्बन्धबारे छलफल हुनेछ । आगामी सहकार्यका विषयमा पनि कुराकानी हुनेछ, परराष्ट्रका प्रवक्ता तथा सहसचिव अमृतकुमार राईले भने । सन् २०२६ मा नेपाल र जापानबीच कूटनीतिक सम्बन्ध स्थापना भएको ७० औं वर्षगाँठ समारोह आयोजनाबारे पनि भेटघाटका क्रममा छलफल गर्ने तयारी रहेको उनले बताए । जापानी विदेशमन्त्रीको भ्रमण दुई मुलुकको विकास साझेदारीको दृष्टिले महत्त्वपूर्ण रहेको उपप्रधान तथा परराष्ट्रमन्त्री नारायणकाजी श्रेष्ठ बताउँछन् । हाम्रो विकास साझेदारमध्ये जापान महत्त्वपूर्ण मित्रराष्ट्र हो, उनले भने, यस भ्रमणले दुई मुलुकको सम्बन्धलाई थप बलियो बनाउने आशा गरेका छौं । नेपाल तथा एसियाली अध्ययन केन्द्र (सिनास) का कार्यकारी निर्देशक मृगेन्द्र कार्की अहिलेको विश्व परिवेशमा जापानी विदेशमन्त्री योकोको भ्रमण अर्थपूर्ण रहेको बताउँछन् ।"
"४८ पत्रकार पुरस्कृत, कान्तिपुरकर्मी सम्मानित","इजरायलप्यालेस्टाइन युद्धको स्थलगत रिपोर्टिङ गर्ने तीन जना कान्तिपुरकर्मीलाई सम्मान गरिएको छ । विश्व प्रेस स्वतन्त्रता दिवसका अवसरमा शुक्रबार नेपाल पत्रकार महासंघले इजरायलमा गई युद्धको साहसिक स्थलगत रिपोर्टिङ गरेका कान्तिपुरकर्मी होम कार्की, प्रकाशचन्द्र तिमिल्सेना र श्याम श्रेष्ठलाई सम्मान गरेको हो । महासंघले आफ्नो २७ औं महाधिवेशनको अवसरमा कान्तिपुर दैनिकका वरिष्ठ उपसम्पादक कार्की, कान्तिपुरका फोटो सम्पादक तिमिल्सेना र कान्तिपुर टीभीका भिडियोग्राफर प्रमुख श्रेष्ठलाई सम्मान गरेको हो । उनीहरूलाई सूचना तथा सञ्चारमन्त्री रेखा शर्माले सम्मानपत्र हस्तान्तरण गरेकी हुन् । महासंघले सम्मान गर्दै भनेको छ, सन् २०२३ अक्टोबरमा १० जना नागरिक समेतको ज्यान जाने गरी भएको इजरायलप्यालेस्टाइन युद्धको साहसिक रिपोर्टिङ गरी नेपाली पत्रकारिताको गरिमालाई उँचो पार्नुभएका यहाँहरूलाई प्रधानमन्त्री श्री पुष्पकमल दाहाल प्रचण्डज्यूको प्रमुख आतिथ्यतामा सम्पन्न नेपाल पत्रकार महासंघको २७ औं महाधिवेशनको अवसरमा यो सम्मानपत्र प्रदान गरिएको छ । इजरायल र हमासबीचको युद्ध चर्केको आठौं दिन कान्तिपुरले पत्रकार कार्कीको नेतृत्वमा तीन सदस्यीय टोलीलाई स्थलगत रिपोर्टिङ गर्न इजरायल पठाएको थियो । यसैगरी प्रेस स्वतन्त्रता सेनानी पुरस्कारबाट ४८ जना पत्रकारलाई सम्मानित गरेको छ । उक्त पुरस्कार पाउनेमा गोविन्दचन्द्र क्षेत्री, शत्रुधन नेपाल, गुणशोखर शर्मा, रमेश तुफान र कुलचन्द्र वाग्ले, निर्मला आचार्य, ओम शर्मा (ललितपुर), रवीन्द्र बाँस्तोला, ओम शर्मा (स्याङजा), कनैयालाल केशरी, बालकृष्ण चापागाईं, श्रीधर पौडेल, वासुदेव श्रेष्ठ, भेषराज पौडेल, उमिद बागचन्द, श्याम चित्रकार, हरि लम्साल, मोहन चापागाईं, झपेन्द्र गैह्रे, बलराम थापा, गोविन्द भट्टराई, गणेश लम्साल, देवराम यादव, कल्पना बिसुराल, पदम रेग्मी, राजेशचन्द्र राजभण्डारी रहेका छन् । त्यसैगरी, नारायण शर्मा, भवानी ऐर, नवराज सुवेदी, प्रमोद दाहाल, टंक पन्त, डा नवराज लम्साल, प्रकाश खतिवडा, वसन्तराज खनाल, महेश्वर दाहाल, सचिन रोका, टीकाराम रेग्मी, बालकृष्ण प्रसाद, शम्भु श्रेष्ठ, प्रताप विष्ट, धिरेन्द्र चटौत, खिम घले, गोपाल छ्याङ्छा, रमेश खड्का, गजेन्द्र बुढाथोकी, गोपाल बराल, मनऋषि धिताल र रमेश पौडेललाई पनि प्रेस स्वतन्त्र सेनानी पुरस्कारबाट सम्मानित गरेको छ । महासंघले आफ्ना प्रदेश, जिल्ला र प्रतिष्ठान शाखालाई पनि सम्मान गरेको छ ।"
"ठेकेदार श्रीमान्, हेड मिस्त्री श्रीमती","पेटमा बच्चा, पिठ्युँमा बालुवा बोक्दै हेल्पर बाट ज्यामी काम सुरु गरेकी शान्ति बयम्बु एक देशकदेखि हेड मिस्त्री छिन् । पाल्पाको रामपुरबाट १७ वर्षअघि पोखरा आएकी उनले ज्यामी काम सुरु गर्दा तीन महिनाको बच्चा पेटमा थियो । सुत्केरी हुनु अघिल्लो दिनसम्मै काम गर्दै थिइन् । रामपुरबाट २० वर्षअघि पोखरा आएका उनका श्रीमान् दीपक बयम्बु ज्यामी काम गर्थे । हेल्परबाट मिस्त्री हुँदै ठेकेदार बने । २०६३ मा १७ वर्षको उमेरमा बिहे गरेर पोखरा आएकी शान्तिले २०६४ मा पहिलो छोरा सुजनलाई जन्म दिइन् । अर्को वर्ष फेरि गर्भ बस्यो । कोठा भाडा, बच्चाको पालनपोषणमा श्रीमान्को मात्र कमाइले खर्च पुर्याउनै धौधौ भयो । बच्चा पेटमा तीन महिनाको हुँदा उनले पनि श्रीमान्सँगै ज्यामी काम गर्ने निधो गरिन् । श्रीमान्कै हेल्परका रूपमा उनी घर बनाउने ठाउँमा ढुंगा, बालुवा, इँटा बोक्ने गर्थिन् । त्यतिबेला उनले पाउने ज्याला दिनको १ सय ३५ रुपैयाँ थियो, श्रीमान्को ३ सय । पुरुष हेल्परले भने १ सय ५० रुपैयाँ पाउँथे । जेठो छोरालाई काममै लिएर जान्थिन् । अर्को बच्चा आज कि भोलि भन्ने बेलासम्म काम गरें, पोखरा१७ रातोपैह्रोमा श्रीमान्श्रीमतीको कमाइले जोडेको टिनले छाएको तीनकोठे घरभित्र बसेर उनले भनिन्, त्यतिबेलाको दुःख सम्झिने हो भने भनिसाध्य छैन । कान्छो छोरा सुदीप जन्मिएको एक वर्षसम्म भने उनले आराम गरिन् । त्यसपछि फेरि सुरु भयो पुरानै दैनिकी । दुवै छोरालाई लिएर काममा जान्थिन् । उनीहरू गिट्टी, बालुवासँग खेल्दै रमाउँथे । शान्तिको खुट्टा भने सिमेन्टले खाएर पटपट फुट्थे । त्यतिबेला जुत्ता किनेर लाउन सक्ने अवस्थै थिएन, चप्पल लाएर काम गर्नुपर्थ्यो, उनले सुनाइन्, बुढापाकाहरूले पहिला दुःख गरे पो पछि सुख पाइन्छ भन्थे, त्यही सम्झेर दुःख गरें । उनले मसला फिट्न सिकिन् । डोकोमा बेल्चाले आफैं बालुवा हाल्न जानिन् । त्यसपछि उनको ज्याला दिनको १ सय ५० रुपैयाँ पुग्यो । छोराहरू ३ र २ वर्षको भएपछि भने स्कुल भर्ना गरिदिइन् । ढुंगा, इँटाको गारो लगाउन, भित्ता प्लास्टर गर्न उनले श्रीमान्सँगै सिकिन् । मिस्त्री भएपछि आम्दानी पनि बढ्दै गयो । तीन तलासम्मको घर प्लास्टर गर्न श्रीमान्श्रीमतीले मात्रै जिम्मा लिन थाले । पैसा बच्न थाल्यो । श्रीमान्श्रीमतीले दिन रात गरेर कमाएको पैसाले एक दशकअघि घारीपाटनको रातोपैह्रोमा रहेको अन्तर्राष्ट्रिय पर्वतीय संग्रहालय नजिकै घर किने । दुईवटा बच्चा लिएर कहिले कता, कहिले कता कोठा सर्दा गाह्रो भयो, उनले भनिन्, श्रीमान् पनि ठेकेदार भएपछि बच्चाबच्चीलाई पढाउन सकियो, सानै भए पनि घर जोड्न सकियो । सुजन ११ कक्षामा पढ्दै छन् भने सुदीपले भर्खरै एसईई सके ।श्रीमान्ले घर बनाउने ठेक्कापट्टा लिन थालेपछि शान्तिलाई पनि कामको चिन्ता भएन । अहिले पनि ठेक्का पाएको घरमा उनलाई काम पुग्छ । ठेक्का पाएको नयाँ घरको जग खन्दै गरेकाले शुक्रबार उनी घरमै थिइन् । गारो लगाउन सुरु भएपछि काममा जाने उनले बताइन् । कक्षा ६ सम्म मात्रै पढेकी उनलाई हिसाबकिताब गर्न आउँछ । अहिले उनको ज्याला दैनिक १ हजार रुपैयाँ पुगेको छ । मिस्त्री कामबाट उनी सन्तुष्ट छिन् । आफूले काम गर्दै गरेको भिडियो टिकटकमा पनि राख्छिन् । अहिलेसम्म आफूले गरेको काममा गाली खानुपरेको छैन, उनले सुनाइन्, कहिलेकाहीं बिग्रिन्छ कि, साहुले गाली गर्छन् कि भन्ने डर हुन्छ । तर, पुरुष मिस्त्री र मैले गरेको काममा फरक हुँदैन । उनले काम गरेको देख्नेले प्रशंसा गर्छन् ।आफूले सक्दासम्म मिस्त्री काम गर्ने उनी बताउँछिन् । भन्छिन्, नगरेर सुख पनि पाइएन नि ! बसिराख्नुभन्दा काम गर्न नै ठीक । हेल्परबाट हेड मिस्त्री बनेकी उनी ठेकेदार पनि बन्लिन् ? जवाफमा उनले भनिन्, हेर्दै जाऊँ, कुनै दिन बन्न पनि सक्छु ।"
विश्वकप खेल्न जाने नेपाली टोलीको बिदाइ,"(काठमाडौं)ट्वान्टी२० विश्वकप क्रिकेट खेल्न जाने नेपाली टोलीको शुक्रबार बिदाइ गरिएको छ । वेस्ट इन्डिज ए विरुद्ध शनिबार पाँचौं तथा अन्तिम ट्वान्टी२० खेल खेलेपछि नेपाली राष्ट्रिय टोली दुई चरणमा विश्वकपका लागि फ्लोरिडा लाग्ने तालिका रहेको छ ।अमेरिका र वेस्ट इन्डिजमा जुनमा आयोजना हुने ट्वान्टी२० विश्वकपका लागि एक समूहमा आइतबार (बिहान २३० बजे) र आइतबार दिउँसो गरी दुई चरणमा नेपाली टोली काठमाडौंबाट जाने भएको छ । उपप्रधान तथा गृहमन्त्री रवि लामिछाने, युवा तथा खेलकुदमन्त्री विराजभक्त श्रेष्ठ, राष्ट्रिय खेलकुद परिषद्का सदस्य सचिव टंकलाल घिसिङ, नेपाल क्रिकेट संघ (क्यान) का अध्यक्ष चतुरबहादुर चन्दले शुक्रबार नेपाली टोलीको बिदाइ गरे । नेपालले अमेरिकामा जुन ४ मा डालासमा नेदरल्यान्ड्ससँग र जुन ११ मा श्रीलंकासँग फ्लोरिडामा तथा जुन १४ र १६ मा वेस्ट इन्डिजको सेन्ट भिन्सेन्टमा क्रमशः बंगलादेश र दक्षिण अफ्रिकासँग समूह चरणको खेल खेल्नेछ ।रोहित पौडेलको कप्तानीमा रहेको १५ सदस्यीय नेपाली टोलीमा आसिफ शेख, अनिल साह, कुशल भुर्तेल, कुशल मल्ल, दीपेन्द्रसिंह ऐरी, ललित राजवंशी, करण केसी, गुलसन झा, सोमपाल कामी, प्रतिश जीसी, सन्दीप जोरा, अविनाश बोहरा, सागर ढकाल र कमलसिंह ऐरी रहेका छन् । घरेलु भूमिमा नोभेम्बरमा भएको ट्वान्टी२० विश्वकपको एसिया छनोटको फाइनलमा पुग्दै नेपाल दोस्रो पटक ट्वान्टी२० विश्वकपमा पुगेको थियो । तर विश्वकप पुगेको ६ महिना बितिसक्दा पनि नेपाली टोलीले सरकारले घोषणा गरेको नगद पुरस्कार अझै पाउन सकेको छैन । नेपाली टोली अघिल्लो महिना एसीसी प्रिमियर कप खेल्न ओमान जानुअघि बिदाइका क्रममा कप्तान रोहितले आफूहरूले घोषित नगद रकम नपाएकोबारे युवा तथा खेलकुदमन्त्री श्रेष्ठको ध्यानकर्षण गराएका थिए ।मन्त्री श्रेष्ठले विश्वकपअघि खेलाडीले घोषित रकम पाउने बिदाइका क्रममा घोषणा गरे । २ करोड ९७ लाख १० हजार रुपैयाँ प्रदान गर्न नेपाल सरकार मन्त्रिपरिषद्मा प्रस्ताव पठाउने निर्णय भएको जनाए । यसै आर्थिक वर्षभित्र घोषित पुरस्कार रकम उपब्लध गराएमा खेलाडीहरूको मनोबल उच्च भई आगामी प्रतियोगितामा थप उत्साहका साथ प्रतिस्पर्धा गर्ने वातावरण बन्ने भएकाले रकम जति सक्दो चाँडो निकासा गर्न आफूहरूको निरन्तर प्रयास रहेको जनाए ।"
नेपालसँग खेलिरहेका तीन खेलाडी वेस्ट इन्डिजको टोलीमा,"नेपालविरुद्ध पाँच ट्वान्टी२० शृंखला खेलिरहेका वेस्ट इन्डिज ए का तीन खेलाडीलाई समेट्दै वेस्ट इन्डिजले ट्वान्टी२० विश्वकपका लागि १५ सदस्यीय टोलीको घोषणा गरेको छ । नेपालसँग खेलिरहेका खेलाडीहरूमा कप्तान रोस्टन चेजसहित ओपनिङ ब्याटर जोहनसन चार्ल्स र अलराउन्डर गुडाकेश मोती वेस्ट इन्डिजको विश्वकप टोलीमा समेटिएका हुन् । चेजले नेपालसँगको पहिलो खेलमा ७४ र दोस्रो खेलमा २३ रन बनाएका थिए । चार्ल्सले तेस्रो खेलमा अविजित १ सय १९ र चौथो खेलमा ५८ रन बनाएका थिए । मोतीले तल्लोक्रममा आएर दोस्रो खेलमा अविजित ३३ रन बनाउँदै प्लेयर अफ द म्याच बनेका थिए । उनले पछिल्लो तीन खेलमा २२ विकेट लिएका छन् । रोभमन पोवेलको कप्तानीमा रहने वेस्ट इन्डिजको टोलीमा अलजारी जोसेफ, चार्ल्स, चेज, सिमरन हेटमायेर, समर जोसेफ, ब्रान्डोन किंग, निकोलास पुरन, साई होप, एन्ड्रे रसेल, रोमारिओ सेफर्ड, जेसन होल्डर, अकिल हुसैन, मोती, सेरफेन रदरफोर्ड रहेका छन् । आयोजक वेस्ट इन्डिज समूह सी मा न्युजिल्यान्ड, अफगानिस्तान, पपुवा न्युगिनी र युगान्डासँगै रहेको छ ।"
कर्पोरेट सुपर सिक्सेस क्रिकेट हुने,"काठमाडौं (कास) सातौं संस्करणको नेकोस कर्पोरेट सुपर सिक्सेस सिजन आइतबारदेखि हुने भएको छ । एसएस एभेन्ट्स प्रालि र नेपाल खेलकुद महासंघ (नेकोस) द्वारा आयोजना हुने प्रतियोगिता तीन दिन हुँदै छ । शुक्रबार आयोजक एसएस एभेन्ट्सका निर्देशक सुमित रौनियार, प्रतियोगिता निर्देशक प्रविन जोशी र नेकोसका महासचिव धरमबहादुर लामाले ट्रफी सार्वजनिक गरे । तीन वर्षपछि पुनः सञ्चालनमा आउन लागेको यस संस्करणमा १५ कर्पोरेट हाउसले प्रतिस्पर्धा गर्नेछन् । यी टोलीलाई चार समूहमा विभाजन गरिएको छ । तीन समूहमा चार टिम तथा एक समूहमा तीन टोलीमात्र प्रतिस्पर्धा गर्ने प्राविधिक संयोजक विनयकुमार झाले बताए । शुक्रबार नै ड्र सार्वजनिक गरिएको हो । त्यसमा समूह ए मा माछापुच्छ्र्रे बैंक, क्लाउड फ्याक्ट्री, एनआईसी एसिया बैंक र प्राइम बैंक तथा समूह बी मा आईसीएफसी फाइनान्स, जगदम्बा ग्रुप, सिप्रदी र कुमारी बैंक छन् । समूह सी मा सूर्य नेपाल, आईएमई ग्र्रुप, नेपाल बैंक र एनसेल लिजेन्ड्स तथा समूह डी मा एनसेल इलाइट्स र सुबिसु गरी तीन टोलीले मात्र प्रतिस्पर्धा गर्नेछन् ।"
विचारै विचारको सरगर्मी,"लेखक पाठकको पछुवा बन्ने कि अगुवा हुने ? साहित्यका मञ्चहरूमा आक्कलझुक्कल यस्ता प्रश्न उठ्दै आएका छन् । पाठक रिझाउने नाममा सतही र हल्काफुल्का रचना लेख्ने अनि उपन्यासको नाममा प्रेम, विवाह, सन्तान उत्पादन आदि मामुली कुरा थोपर्ने चलन बढ्दै जाँदा गम्भीर पाठ खोज्ने एउटा वर्ग वाक्कदिक्क र निराश छ । के जीवनको गहिराइमा गएर दर्शनलाई आख्यान बनाएर लेख्न सकिँदैन ?सस्तोमस्तो आख्यानको दबदबाका कारण आजका पढालिखा मानिसलाई सांख्यदर्शनका बारेमा थाहा छैन । उपनिषद्, न्याय वैशेषिक दर्शन कुन चराको नाम हो भन्ने पनि थाहा छैन । पात्रहरू राखेर दार्शनिक छलफल, विचार विमर्श गरेर अघि बढ्ने पद्धति पनि साहित्यमा छ भन्ने ज्ञान पाठकलाई त परै जाओस्, लेखकहरूलाई समेत छैन । ख्यातानामा समालोचक एवं आख्यानकार कृष्ण गौतमका निम्ति आख्यानको ध्येय मनोरञ्जनका लागि मनोरञ्जन होइन, जीवनदर्शन हो । उनी आफ्ना आख्यानमा पात्रहरूका माध्यमबाट दार्शनिक चिन्तनको चुरो बहस गराउँछन् र त्यसलाई उज्यालिन दिन्छन् । अद्वैत त्यही उपक्रमको एउटा अग्लो आख्यान हो । दर्शन आफैंमा जटिल विधा हुँदै हो । तर, गौतम हरेक डिस्कोर्सलाई रोमाञ्चक, अद्भुत र कौतकमय बनाइदिन्छन् । प्रस्तुत उपन्यासमा उनले कसैलाई मुखपात्र बनाएका छैनन् । कुनै निर्णय दिएका पनि छैनन् । न अद्वैत, द्वैत र बहुलवाद कुन ठीक हो भनेर अलमलिएका छन्, न त यौन सम्बन्ध वा आध्यात्मिक पक्ष लिनुपर्छ भनेर जोर लगाएका छन् । उपन्यासकारका रूपमा गौतमको रुचि कुनै वाद ठीक हो भन्नेमा छैन, बरु विचारहरूको सरगर्मी सिर्जना गर्नुमा छ । उनको आख्यान सामर्थ्य यही हो ।आद्यतत्त्वको खोज मानिसले आदिकालदेखि गर्दै आएको छ । तार्किक सकारात्मकतावादीदेखि भाषा वैज्ञानिकसम्मले जेजे भन्दै आए पनि नैतिकता र सौन्दर्यलाई मानिसले छाड्न सक्दैन । ती कुराले मानिसको मनमा घचघची दिइरहन्छन् । हाम्रा वैदिक ऋषिमुनिहरूलाई नदिने कुरै भएन । ऋग्वेदको नासदीय सूक्तमा समेत आद्यतत्त्वको बारेमा चर्चा छ, एकं सद् विप्रा बहुधा वदन्ति । वेदमा बहुदेवतावाद छ अर्थात् धेरैथरीका देवतालाई सम्मान गर्ने, उपासना गर्ने, यज्ञ गर्ने आदि परम्परा छ । तर, एकथरीले आद्यतत्त्व ब्रह्म मात्रै हो भने । त्यही निष्कर्षलाई आचार्य शंकर (शंकराचार्य) ले नयाँ किसिमले व्याख्या गरे, ब्रह्म सत्यं जगन्मिथ्या जीवो ब्रह्मैव नापरः । भौतिकवादीहरू जगत्लाई भौतिक मात्र मान्छन् । तर, आचार्य शंकरले भौतिकता भ्रम मात्र हो भनिदिए । उनको दृष्टिमा सम्पूर्ण जगत् नै ब्रह्म हो, चैतन्य हो, सद् चित् आनन्द हो । चैतन्य एउटै छ, सनातन छ । शंकरको आद्यतत्त्व एउटै हो भन्ने दर्शनलाई अद्वैत उपन्यासमा मनोरथ नामक पात्रले अघि बढाएको छ । अर्थात् मनोरथ आचार्य शंकरतिर अभिमुख पात्र हो । आदिगुरु शंकराचार्यका सम्बन्धमा एउटा रोचक कथा छ । उनले मण्डन मिश्रलाई शास्त्रार्थमा हराए । तर मण्डनपत्नी उभय भारतीले त्यसलाई स्वीकार गरिनन् र आफैं शास्त्रार्थमा उत्रिइन् । उनले शंकराचार्यलाई कामशास्त्रसम्बन्धी प्रश्न गरिन् । कामकलालाई हेलत्व गर्ने संन्यासी शंकर पराजित भए । पछि उनी मृत राजाको देहमा प्रवेश गरे र उनकी रानीसँग भोगविलास गरे । कामशास्त्रमा पाण्डित्य हासिल गरेपछि मात्र उनको वेदान्तले प्रसिद्धि पायो भन्ने संकेत उपन्यासमा सञ्चिता नामक पात्रले गरेकी छे ।उपन्यासमा अद्वैतवादको विपक्षमा सुवासिनी नामक पात्र मुखर भएर निस्केकी छ । उसको व्याख्या सांख्य मतमा आधारित छ । सांख्य दर्शनमा द्वैतवाद छ अर्थात् प्रकृति र पुरुष । प्रकृति र पुरुष नभईकन त सृष्टि हुँदै हुँदैन भन्ने उसको जिकिर छ । सांख्य दर्शनले प्रकृतिलाई नै अन्तिम सत्य मानेको छ । उसको व्याख्यामा सम्पूर्ण संसार प्रकृतिको सिर्जना हो । आजका सामन्तवाद, समाजवाद, पुँजीवाद पनि प्रकृतिकै विविधतामय सिर्जना हो । प्रकृतिका औजार बुद्धि र कर्मेन्द्रियद्वारा सृष्टि सभ्यताको रूपमा विकसित हुन्छ । अद्वैतवाद एक किसिमको तानाशाही हो भन्ने सुवासिनीको जिकिर छ । चीनको यिन याङ दर्शनमा जस्तै सांख्य दर्शनमा यौनिकताको रूपरेखा छ । सुवासिनीको मतमा सबैलाई एउटै वादमा धकेल्नु मानिसको स्वतन्त्रताको अपहरण हो । सृष्टिको मूललाई नै यौनिकतामा लैजानुपर्छ । जब कि मनोरथले अद्वैतलाई नै विशाल पाठशाला मानेको छ, समावेशिताको अर्को रूप मानेको छ । अद्वैतको अर्को पात्र सुरथ बहुलवादी छ । उसलाई चार्वाकवादी पनि भनिएको छ । चार्वाक अर्थात् मीठो बोलेर भ्रमित बनाउने पात्र । उसको मतमा सृष्टि बहुलतामै विकसित भएको हो । बहुलता नै आद्यतत्त्व हो । आम मानिस बहुलतामै बाँचिरहेका छन् । उनीहरू आआफ्ना विचार, चिन्तन र दृष्टिकोण प्रकट गर्छन् । तसर्थ आजको जमानामा मानिस अद्वैत वा द्वैतमा खुम्चिन सक्दैन । सुरथको चिन्तनमा बहुलवाद नै सत्य हो । उपन्यासकी अर्की पात्र मनोरमा भने जैन मत अनेकान्तवादमा विश्वास गर्छे । जैन मत अनुसार कुनै पनि वस्तुमा अनन्त गुण हुन्छन् । मुक्त या कैवल्य प्राप्त साधकलाई नै त्यसको ज्ञान सम्भव हुन्छ । तर यसले ईश्वरमा विश्वास गर्दैन । यो पनि एक किसिसको बहुलवाद नै हो । हरेक चिजमा सत्यताका अनेक कोण हुन्छन्, तिनको पहिचान गर्नुपर्छ भन्ने उसको मत छ । पहिले सुरथबाट प्रभावित मनोरमाको विचारमा एकै कोणबाट मात्र हेरेर सत्यको ज्ञान हासिल गर्न सकिँदैन । बहुल कोणका आधारमा सत्यको परीक्षण गर्नुपर्छ । उपन्यासमा अनेकान्तवादलाई खोलाको उपमा दिइएको छ । खोला कसैका लागि बिजुली निकाल्ने ठाउँ हो, कसैका लागि सिँचाइ, धोइपखाल्ने वा पानी खाने ठाउँ हो । खालि पानी भनेर मात्र भएन, खोलाको उपयोगिता अनेक हुन्छ । उपन्यासको उपसंहार भने भाषिक दृष्टिबाट भएको छ । अहिलेको युग भाषावैज्ञानिक युग हो । भाषाले जता लग्यो, कुरा त्यतै जान्छ । राजनीतिकर्मीको एउटा भाषा छ, त्यसले एकातिर तान्छ । दार्शनिकको भाषाको बेग्लै छ, त्यसले अर्कातिर तान्छ । सम्पूर्ण सृष्टि बनाउने तत्त्व भाषा हो भन्ने उत्तरसंरचनावादी तर्कलाई उत्तरआधुनिकतावादले पनि स्वीकार गरेको छ । उत्तरआधुनिकताका निम्ति त अझ भाषा नै सबथोक हो । आचार्य भर्तृहरिले भनेअनुसार भाषा कालको नियन्त्रण रहन्छ । कालले गर्दाखेरि नै सत्यका अनेक रूप गोचर हुन्छन् । अहिले उहिलेका कुरा खुइले भन्ने चलन छ । तर उपन्यासले पहिलेका कुरा पनि परिमार्जित रूपमा आउन सक्छन्, तिनले दिशानिर्देश गर्न सक्छन् भन्ने मत राखेको छ । आजका मानिस मन्दिर पनि गएका छन्, मधुशाला पनि गएकै छन्, वेश्यालय पनि धाएकै छन् । हाम्रो विचार के हो ? हामीले आफूलाई कहाँ स्थापित गर्ने ? उमेर ढल्केपछि कता लाग्ने ? के गर्ने ? भन्ने कुरालाई पनि अद्वैतले पश्चिमको दार्शनिक आलोकमा पूर्वीय दृष्टिकोणलाई उजागर गरेको छ । हामीले लामो समयदेखि खालि अस्तित्ववाद, मार्क्सवाद, विसंगतिवाद मात्र फलाकिरह्यौं । तिनीहरूको मात्र चर्चा गर्यौं । आफूलाई वा आफ्ना पूर्वजहरूलाई सम्झने कष्ट गरेनौं । यजुर्वेदको हाँगो बृहदराण्डयक उपनिषद्को उद्गम थलो जनकपुरलाई बिर्स्यौं । जैन दर्शन र बौद्ध दर्शनको मूलथलो कपिलवस्तुलाई सम्झेनौं । यी नेपाली दर्शनलाई भुल्यौं भन्ने चिन्तन पनि उपन्यासकारमा नजानिँदो गरी छ ।यी नेपाली दर्शनले नैतिक दृष्टिकोणले कर्मयोगी जीवन नै उत्तम हो भन्ने मात्र दर्शाएको छैन, नेपाली चिन्तन, दर्शन र संस्कृतिलाई उँचो देखाएको छ । हजारौं वर्षको इतिहास औंल्याएको छ । पश्चिमा दर्शनको दृष्टान्त दिएर नेपालमात्र होइन, दक्षिण पूर्वी एसिया, मुस्लिम दर्शनबाट समेत पाठकमा एकखाले दार्शनिक चेतना जगाउन खोजेको छ । उपन्यासको नाम अद्वैत भए पनि यसमा फगत अद्वैतवाद मात्र छैन, द्वैतवाद पनि छ । बहुलवाद पनि छ । परम्पराले हामीलाई अद्वैतजस्तो एकलवादी, द्वैतवादी र बहुलवादी विविध बाटो देखाएको छ । उपन्यासले कुनै पनि मतको अन्ध समर्थन गरेको छैन । पात्रहरूले आआफ्नो इच्छाअनुसार आफ्नो विचार राखेका छन्, बस् । उपन्यासको सुखद पक्ष के हो भने अद्वैत मान्नुपर्छ भन्ने पनि छैन, बहुल मान्नुपर्छ भन्ने पनि छैन । आजको बहुलवादी युगमा सबैले एउटै दर्शन मान्नुपर्छ भन्ने छैन । सबैको आआफ्नो विचार हुन्छ, अझ व्यक्तिगत स्वतन्त्रता सबैभन्दा ठूलो कुरा हो भन्ने मान्यतामा उपन्यास सतीसालझैं उभिएको छ ।अद्वैतको औपन्यासिक अवदान यौनिकताको विश्लेषण पनि हो । यौनिकतालाई पर सार्ने कुरा सरासर अनुचित हो भन्ने मनोरमाको धारणा छ । बृहदराण्डयक उपनिषद्ले पनि यौनिकताको अनुभूति र ब्रह्मानुभूतिबीच समानता छ भनेको संकेत उसले गरेकी छ । उसको भनाइमा यौनिकता र ब्रह्मानुभूतिलाई अलग गर्न मिल्दैन । तर मनोरथले मनोरमाको धारणालाई स्विकारेको छैन । उसका निम्ति यौनिकता अस्थायी, अस्थिर र निम्न मूल्यको छ, । ब्रह्मानुभूति भनेको ईश्वरीय वा आध्यात्मिक अनुभूति त्योभन्दा उच्चतर मूल्यको हो । उसले यौनाभूति, सौन्दर्यानुभूति र आध्यात्मिक अनुभूतिको कोटि निर्धारणसमेत गरेको छ । अर्थात् रसवाद वा सौन्दर्यवाद ब्रह्मानुभूतिभन्दा तल र यौनानुभूतिभन्दा माथि हो भन्ने उसको तर्क छ । उपन्यासमा पात्रहरूबीच एक खाले घम्साघम्सी छ । त्यो विचारहरूको द्वन्द्वको संकेत हो । मनोरथ र सुरथबीचको कुस्ताकुस्तीलाई सुवासिनीले छुट्याएकी छ । विभिन्न सामाजिक, राजनीतिक, आर्थिक, कला, धर्म इत्यादि प्रसंग उपन्यासमा आउँछन् । सबैभन्दा महत्त्वपूर्ण कुरा विभिन्न पात्रहरू राखेर दार्शनिक कुरालाई सजिलो र पठनीय बनाउने प्रयत्न छ । जसलाई दर्शनबारे प्रवेशिका ज्ञान छैन, उसलाई पक्कै अप्ठ्यारो लाग्नेछ, अद्वैत । उपन्यासमा दर्शनका विभिन्न संकेत र सूचना छन् । हरेक अध्यायका सामाजिक घटना मनोवैज्ञानिक एवं दार्शनिक अर्थ दिने खालका छन् । अचेतनसँग चेतनको गहन र सूक्ष्म सम्बन्ध देखाएको छ । आचार्य शंकरको ब्रह्म जीवात्मा, ईश्वरपछि मात्र आउँछ । उनी ज्ञानबाट मात्र मुक्ति मिल्ने ठान्छन् । भजन, उपासना, कीर्तन उनका निम्ति ब्रह्ममा पुग्ने सिँढी मात्र हुन् । हिगेलको विश्वात्मा रेखीय छ भने वेदान्तको विश्वात्मा चक्रीय छ । प्रकृति मायावी शक्ति हो । उसले माया पनि गर्छे, छल पनि गर्छे । त्यसैले प्रकृतिबाट अलग हुनुपर्छ, जगत्को भूलभुलैयामा लाग्नु हुँदैन भन्ने चर्चा पनि उपन्यासमा छ । कमलले हिलोमा फुलेर पनि अलग हुन सक्नुपर्छ, दार्शनिक हुनका लागि तटस्थता वा वैराग्यभाव हुनुपर्छ समेत भनेको छ । उपन्यासको पुछार पानामा एक पात्रले अनुष्टुप छन्दमा गाएको छ, पुँजी हो ब्रह्मको शक्ति, ब्रह्म भौतिक मूल हो, बजार पुँजीको जादु जहाँ मानिस भुल्दछ । यो उपन्यास आफैंमा पूर्वीय दर्शनलाई बुझाउने प्रयत्न हो । सार्वभौम चैतन्यमा नगईकन हिन्दु दर्शन सन्तुष्ट हुन सक्दैन । हिन्दु दर्शनमा एकातिर वेदान्त छ भने अर्कातिर मीमांसा । मीमांसा गृहस्थ जीवनको कर्मकाण्ड हो भने वेदान्त गृहस्थबाट निवृत्त हुँदै जाने दर्शन । मीमांसा गृहस्थ जीवनको कर्मकाण्ड हो भने वेदान्त गृहस्थबाट निवृत्त हुँदै जाने दर्शन हो ।उपन्यासको ध्येय नै दार्शनिक विमर्श भएकाले गैरआख्यानको तत्त्व भारी भरकम छ नै । कतिपय पृष्ठमा फुटनोट नै दिइएको छ । उपन्यासमा विभिन्न मत, वाद, विचार, दर्शनको चर्चापरिचर्चा छ । तर, अद्वैत भन्ने एकदेशीय नाम किन भन्ने प्रश्न उठ्न सक्छ । अझ आवरणमा बहुरङले बहुलवादको संकेत गरेको छ । यद्यपि अद्वैत आफैंमा सापेक्षतावादी शब्द हो । अर्थात् अद्वैतसँग द्वैत पनि छ, द्वैतसँग बहुल पनि छ । पूर्वीय अलंकारशास्त्र अनुसार भाषामा कहिले अंशले सम्पूर्णतालाई अभिव्यक्त गर्छ, कहिले सम्पूर्णताले अंशलाई अभिव्यक्त गर्छ । नामैको कुरा गर्दा बालकृष्ण समको नाटक प्रल्हादमा हिरण्यकशिपू पात्रको केन्द्रीयता छ । जोन मिल्टनको महाकाव्य प्याराडाइज लस्टमा नायक क्राइस्टभन्दा शैतान नै बलवान् छ । नाम जे भए पनि कुन वाद ठीक भन्ने जुँगा लडाइँमा नफसीकन उपन्यासमा ओपन इन्डिङ भएको छ । कुन वाद अँगाल्ने भन्ने स्वतन्त्रता लेखकले पाठकलाई नै खुला छाडिदिएका छन् ।"
"दीपाश्री : साथी, सबैभन्दा माथि","विसं २०५० को आसपासतिर दीपाश्री निरौलासँग मेरो भेट जुराइदियो रेडियो नेपालले । उहाँ नाटकका लागि रेडियो नेपाल आउनुहुन्थ्यो, म पनि नाटककै लागि त्यहाँ पुगिरहन्थें । हाम्रो पहिलो पटक त्यहीँ देखादेख भयो । त्यसअघि मैले उहाँलाई नेपाल टेलिभिजनको अग्निपथ भन्ने सिरियलमा देखेको थिएँ । त्यतिबेला सिरियलसँगै दीपाजी हिट हुनुभयो । त्यो चर्चाले उहाँलाई काठमाडौंमा बस्ने आँट दिलायो । रेडियो नेपालमा नाटक गर्दा उहाँ ए श्रेणीको कलाकारमा पर्नुहुन्थ्यो, म सी तिर पर्थें । यस हिसाबले हाम्रो साथी समूहलाई उहाँदेखि ईर्ष्या पनि लाग्थ्यो । त्यतिबेला उहाँ हामीसँग बोल्नु त परको कुरा, हामीलाई छड्के आँखाले पनि हेर्नु हुन्नथियो । राम्री युवती देखिँदा हामी केटाहरूको आँखा त्यतै पर्थ्यो, तर उहाँ हेल्लोहाइ केही नगर्ने ! हामीबीच दीपाश्री घमण्डी हुनुहुँदोरहेछ भन्ने हल्ला पनि चल्यो ।संघर्षका दिनमा मीरा राणा दिदीले मेरा लागि रेडियोमा आधा घण्टाको समय छुट्याइदिनु भयो । अनि २०५२ सालतिर रामविलासधनियाँ कार्यक्रम सुरु गरें । त्यो कार्यक्रमको कन्सेप्ट मेरै थियो । त्यतिबेला रेडियो नेपालमा आधा घण्टाको समय पाउनु युद्ध जित्नुजस्तै थियो । दीपाजी तराईको मान्छे ! धनियाँको भूमिका उहाँलाई सुहाउँछ होला भन्ने लाग्यो । त्यसैले त्यो भूमिकामा मैले उहाँलाई अफर गरें । रामविलासको भूमिका मैले गर्ने भएँ, म पहाडको भए पनि त्यो पात्रको रूपमा भूमिका गरें । त्यसपछि रामविलासधनियाँ भएर हाम्रो यात्रा सुरु भयो, एक जोडीका रूपमा । हाम्रो त्यो चरित्र हिट भयो, जोडी पनि हिट । रामविलास धनियाँ त्योबेलाको एकदमै धेरै टीआरपी भएको कार्यक्रम थियो । मलाई चिनाउने पहिलो कार्यक्रम थियो त्यो । रामविलास भन्ने चरित्रले ठट्यौली शैलीमा आफ्नो जोडी धनियाँसँग प्रेमप्रस्ताव, ठट्यौली, मायाप्रेमदेखि बिहेका गफसम्म गर्थ्यो । कार्यक्रममा रमाइला चिठी, सायरी श्रोताले पठाउँथे, त्यही अनुसारको गीत हामी रेडियोमा बजाउँथ्यौं । त्यतिबेला पनि कमेडीले कत्तिको चित्त दुखाउँथ्यो । अहिलेजस्तो सामाजिक सञ्जालको जमाना थिएन त्यो । त्यतिबेला एकजना रामविलास नाम गरेकै व्यक्ति मन्त्री वा संसाद, के बन्नुभयो । उहाँको सालीको नाम धनियाँ रहेछ ! उहाँले कार्यक्रममाथि आपत्ति जनाउनुभयो । केही समयलाई कार्यक्रम बन्द भयो । फेरि केही समयपछि पुनः सञ्चालनमा आयो । दीपाजी र मेरो सहकार्य त्यहीँबाट सुरु भएको हो, अहिलेसम्म चलिरहेकै छ । दीपाजीले त अलि अस्तिसम्म पनि धनियाँ बनेरै कार्यक्रम चलाउनुभयो रेडियो अडियो मा । त्यो धनियाँकी दुनियाँ भन्ने कार्यक्रम ६ वर्षसम्म सञ्चालन गर्नुभयो उहाँले । दीपाजी हिरोइन बन्न काठमान्डु आउनुभएको थियो । रामविलासधनियाँ चलिरहँदा धेरै फिल्म पनि खेल्नुभयो । कत्तिले कमेडी नगर पनि भने उहाँलाई । तर, म उहाँलाई सधैं बसुन्धरा दिदीको उदाहरण दिन्थे । हिरोइनको आयु छोटो हुन्छ, तर हास्यकलाकार लामो समयसम्म बाँच्छ भनिदिन्थें । म त सुरुवातमा क्यारिकेचर गर्दै आएँ । तर, त्यतिबेला बसुन्धराबाहेक अन्य महिला कलाकार हास्यकलाकारका रूपमा चिनिनै चाहँदैन थिए । तर, हास्यमा उहाँको प्रवेश सुखद थियो ।उहाँ तराईकै, त्यसमाथि अभिनय एकदमै छिटो टिपिहाल्ने । अग्निपथ मा मधेशी महिला बनेर देखिनुभएको थियो । च्याँट्ठिएर बोल्ने, तिखो आवाज । त्यसैले पनि धनियाँको भूमिकामा उहाँ सुहाउनुभयो । मलाई अग्निपथ मा उहाँले गर्नुभएको चरित्र मनपरेको थियो, त्यसैले धनियाँ चरित्र उहाँलाई दिएँ । रामविलासधनियाँ अविस्मरणीय कार्यक्रम रह्यो । त्यतिबेला हामीलाई नसुन्ने कोही थिएन, गाउँगाउँमा रामविलासधनियाँ सुन्नेहरू हुन्थे । जति अहिले छक्का पञ्जा चर्चित छ, त्योभन्दा पनि बढी रामविलासधनियाँ चल्यो । त्यसले मलाई सुरुवाती पहिचान दिलायो । हामी दुईको सहयात्राको पहिलो खुड्किलो बन्यो त्यो कार्यक्रम । त्यसपछिका वर्षमा केही संघर्ष रह्यो, हामीले सिरियल गर्यौं । ६ वर्ष टेलिभिजन कार्यक्रम चलाएपछि उहाँ र म अलग भयौं । छुट्टिएका त थिएनौं । तर, म टेलिभिजन र रेडियोतिरै अड्किएँ, दीपाजी हिरोइन बन्न फिल्मतिर लाग्नुभयो । उहाँले फिल्ममा भविष्य खोज्दै गर्दा म टेलिभिजनतिर कमेडी सो चलाउँ भन्ने विचार गर्दै थिएँ । ५७ वटा फिल्म खेलिसकेपछि दीपाजीले त्यता आफ्नो भविष्य देख्नुभएन । उहाँलाई सुरुदेखि नै अभिनयमा रुचि थियो । नृत्यमै पनि उत्तिकै पारंगत उहाँ, सुन्दर पनि उस्तै । त्यसैले हिरोइन बन्न हिँड्नुभयो । हिरोइन हुँदा ग्ल्यामर त हुन्छ तर, ग्ल्यामरभित्रको दुःख छुट्टै छ । हिरोइनले गर्नुपर्ने संघर्ष अहिलेभन्दा त्यतिबेला झनै सकसपूर्ण थियो । हिरोइनहरूलाई त्यतिबेला एकदमै मानसिक तनाव हुन्थ्यो । कथा सुन्न कहाँ जानुपर्ने ? अंग प्रदर्शन गर्नुपर्ने ! अदृश्य प्रकारको दुर्व्यवहार हुन्थ्यो । हिरोइनले कि त्यस्तो परिस्थितिको सामना गर्न सक्नुपर्थ्यो कि त्यो क्षेत्र छोड्नुपर्थ्यो । दीपाश्रीले त्यता सहज अनुभव गर्नु भएन, फेरि टेलिभिजनमै फर्किनुभयो । त्यतिबेला मसँग टेलिभिजनमा केही गर्न सक्छु भन्ने अठोट थियो, तर कतै मौका पाइरहेको थिइनँ । त्यसैले म निरन्तर टेलिभिजन धाउँथे । सधैं धाउन थालेपछि एकदिन कार्यक्रम गर्ने अवसर मिल्यो । रेडियोमा चर्चित बनेको अर्को कार्यक्रम नो टेन्सन को शैलीमा टेलिभिजन सिरियल सुरु गरें । त्यही शैलीमा बनेको हो तीतो सत्य । तीतो सत्य नै दीपाश्री र मेरो जीवनको मुख्य टर्निङ प्वाइन्ट बन्यो । कार्यक्रममा हामी पति र पत्नीका रूपमा देखियौं । उहाँ त्यतिबेलैदेखि प्राविधिक पक्षमा पोख्त हुनुहुन्थ्यो । सुटिङमै पनि यथास्थानमै कस्तो सट प्रयोग गर्ने, तुरुन्तै भनिदिनु हुन्थ्यो । त्यस्तो काममा उहाँ मभन्दा धेरै नै जान्ने । तीतो सत्य ले हामीलाई विदेशका थुप्रै कार्यक्रमा सहभागिता गरायो । तीतो सत्य लगातार १२ वर्ष चलेपछि हामीलाई लाग्यो, अब फिल्मतिर जानुपर्छ । ह्वाट नेक्स्ट ? लामो समय तीतो सत्य गरेपछि यस्तो लाग्यो । र, फिल्म निर्माणमा जोडियौं । त्यसैले म भन्छु, तीतो सत्य हाम्रा लागि स्वर्णकाल नै सावित भयो । तीतो सत्य अघि मलाई मान्छेहरू जोकरका रूपमा हेर्थे, गम्भीर भन्दैनथे । तर, तीतो सत्य मार्फत मैले आफूलाई सावित गरें । त्यसले हामीलाई दाम दिलायो, कार चढ्ने भयौं । फिल्म निर्माणको निर्णय भएसँगै मैले नै दीपाजीलाई निर्देशक बन्न हौसला दिएँ । छक्का पञ्जा बाटै उहाँ निर्देशकका रूपमा चिनिनु भयो । ठूलो पर्दामा पनि हामीबाट दर्शकले हाँसो अपेक्षा गरेकै हुन्छन् । वृद्धादेखि बालकलाई हँसाउनुपर्छ हामीले । यो विषयमा दीपाजी एक निर्देशकका रूपमा प्रस्ट हुनुहुन्छ, र उहाँलाई फिल्मको कमिक पक्ष पनि थाहा हुन्छ । उहाँको निर्देशनको यो सबल पाटो हो । मैले लेखेका कति पटकथा उहाँ रिजेक्ट पनि गर्नुहुन्छ । समकालीन महिलाहरूमा दीपाजी सशक्त रूपले निर्देशनमा आउनुमा, हाम्रो टिमको लेखनको पाटो बलियो भएर पनि हो सायद । उहाँ स्पष्ट हुनुहुन्छ, मलाई उहाँको यो बानी मनपर्छ । सबैलाई माया गर्नुहुन्छ, त्यो उहाँको सबैभन्दा सुन्दर पक्ष हो । कसैलाई केही परे त्यता गइहाल्नुहुन्छ । केही सहयोग आवश्यक परे, दिइहाल्नुहुन्छ । मेरो करिअरमा आधाभन्दा बढी योगदान उहाँकै छ । टिमको सबैलाई मिलाएर राख्नुहुन्छ । अनुशासनमा सबैलाई बाँध्नुहुन्छ । व्यवस्थापनमा पनि एकदमै सचेत हुनुहुन्छ । उहाँ हृदयदेखि नै बोल्नुहुन्छ, यो उहाँको कमजोर पाटो हो । हृदयदेखि बोल्दा सामाजिक सञ्जालतिर बुलिङ गरिदिन्छन् । उहाँ अलि चाँडै प्रतिक्रिया दिइहाल्नुहुन्छ, शब्द चयनमा चुक्नुहुन्छ । आफ्ना भावनालाई शब्दको मालामा सही ढंगले बुन्न नसक्ने, त्यसमाथि कूटनीति एकदमै कम । म उहाँलाई कम बोल्न र सामाजिक सञ्जालमा बोल्नुपर्दा मनले भन्दा दिमागले बोल्नु भन्ने सल्लाह दिन्छु । साथी सबैभन्दा माथि भन्छन् नि, दीपाजी त्यस्तै किसिमको साथी हुनुहुन्छ मेरो । चोट लाग्दा दुई प्रकारका साथी हुन्छन् पहिलो ओहो तँलाई यस्तो भो भनेर नाटक गर्ने साथी र दोस्रो एकलाई चोट लागे उसलाई भन्दा बढी दुख्ने साथी । उहाँ दोस्रो कोटीको साथी हुनुहुन्छ । म उहाँलाई विश्वास गर्न सक्छु, आफूलाई भन्दा बढी विश्वास गर्न सक्छु । उहाँ आफ्ना लागि भन्दा धेरै मेरोबारे सोच्नु हुन्छ । यो ३० वर्षको सहयात्रामा थुप्रै पटक हाम्रो झगडा पनि भयो । हाम्रो संसार अरू मिलेर बसेको देख्न नसक्ने संसार हो । तपाईंले केही उपलब्धि गर्नुभयो वा मिलेर काम गर्दै हुनुहुन्छ भने भड्काउने धेरै हुन्छन् । फेरि हामी महिला र पुरुष भएकाले नकराात्मक कुरा सुनाउनेहरू पनि धेरै हुन्छन् । दीपाश्री अविवाहित रहुञ्जेलसम्मै हामीबारे नराम्रा हल्लाहरू हामीले सुनिरहनुपर्छ । मैले धेरै पटक प्रत्यक्षअप्रत्यक्ष रूपमा उहाँलाई सेटल्ड हुन सल्लाह दिएँ । मलाई लाग्छ, उहाँले धेरै पटक बिहे गरिसक्नुभयो, यो इन्डस्ट्रीसँग । उहाँको दिमागमा फिल्म मात्रै छ । उहाँ कसैको नियन्त्रणमा बस्ने स्वभावको हुनुहुन्न । उहाँले अब बिहेको विचार त्यागिसक्नुभएको छ भन्ने मलाई लाग्छ । उहाँले आफ्नो परिवार सम्हाल्दै आउनुभएको छ । उहाँ काम र परिवारप्रति नै समर्पित हुनुहुन्छ र पुरुषप्रधान समाजको महिला नेतृत्व गर्नुहुन्छ । संसारका कुनै सम्बन्ध कति समयसम्म टिक्छन् भन्ने विषय आपसी समझदारीमा भर पर्छन् । सम्बन्धको एक्सपाइरी डेट हुँदैन । हाम्रो सम्बन्धको पनि एक्सपाइरी डेट छैन ।"
जिन्दगीको दोस्रो ड्राफ्ट,"सटानिक भर्सेस ः रुस्दी अफेयरपछिल्लो संस्मरण नाइफ मा रुस्दी सटानिक भर्सेस विवादबारे खासै चर्चा गर्दैनन् । द गुड फेथ र इज नथिङ सेक्रिड मा उनले सविस्तार लेखेका छन् । सटानिक भर्सेस बारे बोल्दाबोल्दा उनी यति दिक्क भइसके कि भन्छन्, सटानिक भर्सेसबारे कहिल्यै बोल्न नपरे म खुसी हुन्थेँ । सायद एक दिन मेरो खराब बदनाम पुस्तक र यसको बदमास लेखक दुवै फेरि स्वतन्त्र हुनेछन् । रुस्दीलाई बरु नयाँ किताबबारे सोच्दा आनन्द आउँछ । लेखकसाथी मार्टिन अमिस भन्ने गर्थे, कहिले ल्याउँछौ अर्को पुस्तक ?फेब्रुअरी १४, १९८९ भ्यालेन्टाइन डे । इरानी सर्वोच्च नेता खोमेनीले रुस्दीविरुद्ध फतवा जारी गरे । पुस्तक इस्लाम, कुरान र पैगम्बर मोहम्मदको बर्खिलापमा लेखिएको भन्दै यसका लेखक र प्रकाशनमा संलग्न सबैविरुद्ध फतवा जारी गरे । पुस्तकमाथि भारत, बंगलादेश, सुडान, श्रीलंका, पाकिस्तान, मलेसियालगायतका मुलुकले प्रतिबन्ध लगाए । पुस्तकविरोधी हिंसात्मक प्रदर्शनमा मुम्बईमा १२ र इस्लामाबादमा ६ जना मारिए । रुस्दी मात्रै होइन, सटानिक भर्सेस प्रकाशनमा जोडिएका मानिसहरूलाई तारो बनाइयो । जुलाई १९९१ मा जापानी अनुवादक हितोसी इगारासीको चक्कु हानी हत्या गरियो । इटालियन अनुवादक इत्तोर क्याप्रिओलो चक्कु प्रहारबाट गम्भीर घाइते भए । उपन्यासका नर्वेली प्रकाशक विलियम न्यागार्डलाई ओस्लोमा तीन पटक गोली हानियो । एउटा पुस्तकमा यति ठूलो बबन्डर मच्चियो । त्यसै वर्षको जुनमा खोमेनीको मृत्यु भयो । उनको मृत्युको थप १० वर्षसम्म पनि इरानले रुस्दीमाथि आधिकारिक रूपमै फतवा जारी राख्यो । सन् १९९८ मा भने अलि उदार मानिने तत्कालीन इरानी राष्ट्रपति मोहम्मद खतामीले इरानले उनको हत्याको समर्थन नगर्ने बताए । त्यसपछि झन्डै १० वर्षको भूमिगत जीवनपछि रुस्दी बाहिर आए । सटानिक भर्सेस को विरोधमा खोमेनीहरू मात्र होइन, तत्कालीन अमेरिकी राष्ट्रपति जिम्मी कार्टर, लेखकहरू जोन बर्गर, जर्मेइन ग्रिर, रोल्ड डाह्ल, खुशवन्त सिंहहरू पनि देखिए । खुशवन्त त्यतिबेला पेन्गुइन इन्डियाका सम्पादकीय सल्लाहकार थिए । भारतमा पुस्तक प्रकाशित नहुँदै विरोध भयो । पुस्तकको टाइपस्क्रिप्ट पढेका खुशवन्तले प्रकाशकलाई सुझाएका थिए, यसले ठूलो झमेला निम्त्याउन सक्छ । यसमा पैगम्बर मोहम्मद र कुरानबारे कैयन् अपमानजनक सन्दर्भ रहेका छन् ।बेलायती लेखक केनन मलिक फ्रम फतवा टु जिहाद ः द रुस्दी अफेयर एन्ड इट्स लिगेसी मा लेख्छन्, सटानिक भर्सेसमाथि प्रतिबन्ध त लाग्थ्यो नै, चाहे त्यो पढिएको होस् चाहे नपढिएको । चाहे यसमा साहित्यिक र कलात्मक गुणको ओजिलो नै किन नहोस् । रुस्दीमामिलाको राजनीतिबारे बुझ्न चाहनेका लागि मलिकको यो किताब गतिलो खुराक हुन सक्छ । द सटानिक भर्सेस को स्वैरकाल्पनिक कथाले इस्लाम धर्म मान्नेहरूको आस्थाप्रति अपमान भयो भन्ने धेरैको आरोप छ । तर, रुस्दीले पटकपटक भन्दै आएका छन् यो विशुद्ध कल्पना हो । यो पुस्तक इस्लामबारे भन्दा पनि बेलायत आएका आप्रवासीका खण्डित मनस्थिति, सांस्कृतिक रूपान्तरण, हीनताबोध र आत्मसम्मानमा पुग्ने चोट, प्रेम प्रतिशोध लन्डन र बम्बईबारे हो । यदि धार्मिक आस्थामाथि नै प्रहार गरेको भए पनि त्यसको जवाफ चक्कु वा हत्या हुन सक्दैन । मलाई धर्मसँग कुनै दुस्मनी छैन । तिमी आफ्नो ठाउँमा मान, तर तिम्रा मान्यताहरू अरूमाथि नथोपर । धर्मलाई राजनीतिक हतियार नबनाऊ, रुस्दी भन्छन् । बेलायती लेखक हनिफ कुरैसीले एकपटक भनेका थिए, अहिले कसैले सटानिक भर्सेसजस्तो कृति लेख्ने हिम्मतै गर्दैनन् । प्रकाशनको त कुरा परै जाओस् । लेखकहरूलाई तर्साएर राखिएको छ । स्वच्छ बहसबिना सभ्य समाज बन्न सक्दैन । रुस्दी ल्याङ्वेजेज अफ ट्रुथ किताबमा लेख्छन्, लोकतन्त्र विनम्र हुँदैन । प्रायः यो सार्वजनिक चौराहमा हुने चिच्चाहटपूर्ण खेलजस्तो हुने गर्छ । यदि यसमा हामी जित चाहन्छौं भने बहसमा सहभागी हुनैपर्छ । सटानिक भर्सेस कै एउटा पात्र भन्छ, एउटा कविको काम नै हो, बेनामे बनाइएकाहरूलाई नाम दिने ।असहमतिलाई काट्ने अर्को असहमति नै हो । हिंसा कदापि यथोचित हुन सक्दैन । कुनैबेला लेखक पंकज मिश्र रुस्दीको खरो आलोचक थिए । मिश्रले आउटलुकमा द ग्राउन्ड बिनिथ हर फिट माथि खरो समीक्षा लेखे । आडम्बर, छद्म पात्र र गैरघटनाले भरिपूर्ण पुस्तकले साहित्यलाई भन्दा नयाँ प्रकारको साहित्यविरोधी कन्टेन्टलाई प्रश्रय दिने मिश्रको मत थियो । एकपटक दिल्लीमा लेखक विलियम डेलरिम्पलले रुस्दी र आउटलुक का तत्कालीन सम्पादक विनोद मेहतालाई दिवाभोजमा बोलाए । मेहताले यो प्रसंग आफ्नो संस्मरण लखनऊ ब्वाय मा उल्लेख गरेका छन् । त्यही अवसरमा मेहता आउटलुक र आफू दुवैको रुस्दीप्रति कुनै दूराभाव नभएको स्पष्टोक्ति दिन चाहन्थे । समीक्षकको त्यो १७ सय शब्दको व्यक्तिगत विचार हो, तपाईंले मलाई दोष दिनुहुन्न होला, मेहताले भने । रुस्दी रिसाउँदै भने, १७ सय ? १७ सय ४० शब्द हो त्यो समीक्षा । रुस्दी आफूमाथि आउने समीक्षा र टिप्पणीमाथि निकै संवदेनशील बन्ने मेहताको बुझाइ छ । कुनै समय पश्चिममा भारतपाकिस्तान आउनेबित्तिकै भीएस नयपाल अग्रपंक्तिमा आउँथे । तर, रुस्दीको आगमनपछि उनी नै आधिकारिक आवाज जस्तै बने । मेहता भन्छन्, रुस्दी भारतको प्रजातन्त्र, धर्मनिरपेक्षता, विविधतापूर्ण संस्कृतिमा आनन्दित हुन्छन् । तर, रुस्दी पछिल्लो पुस्तक नाइफ मा समेत भारतमा बढ्दै गएको धार्मिक तुष्टीकरण र राजनीतिक प्रयोगमाथि चिन्ता व्यक्त गर्छन् । स्वतन्त्रता कसरी पाइन्छ ? यो लिने हो, कहिल्यै दिइँदैन । म एक स्वतन्त्र व्यक्ति हुँ भन्ने ठानेरै मैले सटानिक भर्सेस लेखेको हुँ, रुस्दी भन्छन् । खोमेनीको फतवा पछि झन्डै एक दशक रुस्दी अन्डरग्राउन्ड भए । बिरालोले बच्चा सारेजस्तो रुस्दीले घर फेर्नुपर्यो । केनन मलिक फ्रम फतवा टु जिहाद ः द रुस्दी अफेयर मा लेख्छन्, एक दशकसम्म रुस्दी भगौडाजसरी जीवन बाँच्न बाध्य भए । लगातार एउटा घरबाट अर्को घरमा । भूमिगत जीवनको पहिलो ५ महिनामा उनी ५७ वटा ओछ्यानमा सुते । आफ्ना प्रिय लेखक जोसेफ कोनराड र एन्टन चेखबको नाम सापटी लिएर केही समय रुस्दी जोसेफ एन्टन बने । त्यही नाममा उनले संस्मरण पनि लेखे । कतिपयले न्युयोर्कमा पूर्वसावधानी नअपनाएकै कारण रुस्दीमाथि आक्रमण भएको हो पनि भने । तर, आफ्नो संस्मरण जोसेफ एन्टन मा रुस्दी लेख्छन््, पूर्वसुरक्षा भन्ने केही हुँदैन । यो त असुरक्षाहरूको फरक तह मात्र हो । यसले त्यसैअनुसार बाँच्न सिक्नुपर्छ । रुस्दी आफैं आफ्ना लागि गुरु हुन् । पात्रहरूमार्फत नै आफैंलाई सम्झाउँछन् उनी । सटानिक भर्सेस को सुरुवाती पंक्तिमा गिब्रिल फरिस्ताले भन्छ, फेरि जन्मिन, तपाईं पहिले मर्नुपर्छ । तर, रुस्दी भने आफ्ना हरेक नयाँ पुस्तकमा फरक अवतारमा जन्मिइरहेका छन्, जन्मिइरहने छन् । रुस्दीभन्दा अघि पनि केही कैयन् लेखकले आक्रमण सामना गर्नुपर्यो । अक्टोबर १४, १९९४ मा नोबेल विजेता लेखक नागुइब महफुजमाथि कायरोमा चक्कु हानियो । महफुज सधैं सांस्कृतिक आतंकवाद को विरोधी थिए । त्यस्तै रुढिवाद र परम्परा भत्काउने आइरिस उपन्यासकार तथा नाटककार स्यामुयल बेकेटमाथि पनि १९३८ जनवरी ७ मा चक्कु हानिएको थियो । मे १०, १९३३ पुस्तकप्रेमीहरूका लागि सबैभन्दा कालो दिन हो सायद । हिटलर नेतृत्वको नाजी सरकारको आह्वानमा त्यस दिन हजारौं पुस्तक जलाइयो । सन् १९५३ मा प्रकाशित रे ब्राडबरीको उपन्यास फरेनहाइट४५१ मा जस्तै । भविष्यमा अमेरिकी समाज कतिसम्म तानाशाही हुन सक्छ भन्ने त्यसमा देखाइएको छ, जसमा अग्निनियन्त्रकहरूको काम पुस्तक खोज्नु र दमकलको सहायताले जलाउनु हुन्छ । त्यही झल्को दिने काम हिटलरले गरे । जर्मनविरोधी भन्दै हजारौं पुस्तक जलाइए । मार्क्सदेखि, बर्तोल्त ब्रेख्त, टमस म्यान, हेमिङ्वे र आइन्स्टाइनसम्मका पुस्तक खरानी बनाए । यस्ता घटनाले लेखकहरूलाई विचलित बनाएको छैन, बरु समाज अगाडि बढाउन झन् सशक्त र दर्बिलो बनेर उभिएका छन् ती । लेखकहरूकै झक्झकाइले नै समाज प्रश्न सोध्ने तहसम्म पुगेको हो ।"
