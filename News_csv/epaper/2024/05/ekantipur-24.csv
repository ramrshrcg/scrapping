शीर्षक,विवरण
"कान्तिपुर अध्यक्षलाई पक्राउ गरिएकामा प्रेससम्बन्धीअन्तर्राष्ट्रिय संस्थाहरूद्वारा भर्त्सना, रिहाइको माग","१ कसैको प्रतिशोध र इसारामा इन्द्रजितप्रसाद महतोले जाहेरी दिएका हुन् भन्ने मेरो दाबी छ, गृहमन्त्री लामिछाने र रास्वपा सांसद मनीष झासँग एउटै टेबलमा बसेर छलफल गरिरहेको फोटो सार्वजनिक भएपछि मात्र उनलाई मैले देखेको हुँ ।२ मैले एउटा मात्र नागरिकता लिएको छु, दुईतीन थरी नागरिकता बनाएको हल्ला गरेर जनसमुदायलाई भ्रमित पारिएको छ तर प्रहरी र सरकारी वकिलले ममाथि यस्तो आरोप लगाएका छैनन् ।३ मैले प्राप्त गरेको नागरिकता सुरक्षित राखेर सदुपयोग गर्ने मेरो दायित्व हो । राज्यका अभिलेखमा पहुँच भएका कसैको लापरबाही वा दुर्नियतले सरकारी अभिलेख (ढड्डा) तलमाथि हुन्छन् भने त्यसको सम्पूर्ण दायित्व सम्बन्धित निकायले लिनुपर्छ ।४ नागरिकतामा नम्बर राख्ने क्षेत्राधिकार मेरो होइन, अरू कसैको नम्बरसँग मिलेको छ भने त्यसको जवाफदेही म होइन । मेरो नागरिकता प्रमाणित गर्ने अधिकारीको हस्ताक्षर र मिति छैन भन्ने हल्ला गरिएको छ, सबै विवरण मेरो नागरिकतामा छन् । ५ म पिताजीले नागरिकता प्राप्त गरेपछि जन्मिएकाले वंशजको नागरिक हुँ, पिताजीले नागरिकता प्राप्त गर्नुअघि र पछि जन्मिएका सन्तानको नागरिकताको प्रकार पनि कानुनअनुसार फरक भएको होला, जसको जवाफ कानुन र सरकारले दिन सक्छ ।६ २०१९ साल मंसिर २९ मा मेरो जन्म भएको हो, २०३६ भदौ २५ मा नागरिकता लिएको हुँ, उमेर कति लेखियो भन्ने अधिकार प्राप्त अधिकारीले जान्ने विषय हो, मेरो इच्छा र रोजाइले लेखाउन पाउने विषय होइन । ७ मेरो नागरिकतामा फाँटवालाले उमेर १८ वर्ष लेखेकामा प्रमाणित गर्ने अधिकारीले कोष्ठभित्र २०१९०८२९ भनेर थप स्पष्ट पारेका रहेछन्, थपिएको अक्षरलाई दुवैतिर हस्ताक्षरले बन्द गरिएको छ, जसमा रातो मसी प्रयोग भएको छ । फोटोकपी पाएका केही व्यक्तिले हस्ताक्षरलाई केरमेट भनी प्रचार गरेका छन् ।८ पत्र काटेर बोलाएको भए म नागरिकता बोकेर आफैं उपस्थित हुने थिएँ, एक्कासि म अध्यक्ष रहेको सञ्चारमाध्यमको कार्यालयमा हतियारधारी प्रहरी परिचालन गरेर पक्राउ गरिएको छ, यो राज्यशक्तिको चरण दुरुपयोग हो ।९ यो कैलाश सिरोहियाको नागरिकताको विवाद हुँदै होइन, गृहमन्त्री रवि लामिछानेको दोहोरो नागरिकता, दुई देशका पासपोर्ट र सर्वसाधारणले गाँस कटाएर सहकारीमा बचत गरेको रकम हिनामिनाको समाचारमाथिको प्रतिशोध मात्र हो ।१० राहदानी दुरुपयोग अनुसन्धानको विषय गृह मन्त्रालयअन्तर्गत पर्छ तर दुई देशका राहदानी बोकेर हिँडेका लामिछाने यो देशको गृहमन्त्री भएका छन् र सार्वभौम नागरिकलाई तर्साउने प्रयास गरिरहेका छन् ।(कान्तिपुर मिडिया ग्रुपका अध्यक्ष कैलाश सिरोहियाका कानुन व्यवसायीले जनकपुरमा सार्वजनिक गरेको वक्तव्यको संक्षिप्त अंश)"
टेस्ला भर्सेज बीवाईडी,"(काठमाडौं) भारत भ्रमणमा आउने निश्चित गरिसकेका अमेरिकी अर्बपति एवं विद्युतीय सवारी उत्पादक, टेस्लाका मालिक इलन मस्क त्यो भ्रमण रद्द गरेर गत महिना अचानक चीनतिर लागे । चीनका प्रधानमन्त्री ली छ्याङसँगको भेटमा उनले टेस्लाको पूर्ण स्वचालित (फुल सेल्फड्राइभिङ) सुविधा भएका रोबोट्याक्सी परीक्षणका लागि अनुमति मागेका चिनियाँ सञ्चारमाध्यमले जनाएका छन् । पछिल्लो समय चीनमा विद्युतीय सवारीको बजार तीव्र रूपमा बढिरहेको छ । त्यसका साथै अमेरिकापछि टेस्लाको ठूलो कारखाना चीनको सांघाईमा सञ्चालनमा छ । जसका कारण इलनले भारत भ्रमणको सट्टा चीनलाई महत्त्व दिई त्यतै दौडिएको विश्लेषण भइरहेका छन् । एक वर्षको अवधिमा उनी दोस्रो पटक चीन पुगेका हुन् । यो सन्दर्भपछि चीनको प्रख्यात विद्युतीय सवारी (ईभी) निर्माता बीवाईडीबारे इलनले सन् २०११ मा अमेरिकी सञ्चारमाध्यम ब्लुमबर्गलाई दिएको अन्तर्वार्ता पुनः चर्चामा आएको छ । अन्तर्वार्तामा इलनले बीवाईडीको प्रविधि र कार आकर्षक नभएकाले सो कम्पनीसँग टेस्लाको कुनै प्रतिस्पर्धा नहुने अभिव्यक्ति दिएका थिए । कतिसम्म भने अन्तर्वार्ताका क्रममा पत्रकारले बीवाईडीको नाम उच्चारण गर्नासाथ इलन व्यंग्यपूर्वक खित्का छोडेर हााँसेको दृश्य अहिले पुनः सामाजिक सञ्जालमा सेयर भइरहेका छन् । चिनियाँ कम्पनी हुनु नै बीवाईडीका लागि समस्या हो, उनीहरूले गर्नुपर्ने काम भनेको चीनमै आफ्नो अवसान हुन नदिनु हो, जसका लागि प्रयास पनि गर्दै आएका छन्, इलनको भनाइ थियो ।तेह्र वर्षअघिको कुरा अर्कै, यस अविधिमा इलन स्वयंको धारणा र ईभी बजारको आकार उलटफेर भइसकेको छ । गत वर्ष एक्समा राखिएको उही पुरानो भिडियोमा कमेन्ट गर्दै इलन आफैंले बीवाईडी अहिले सर्वाधिक प्रतिस्पर्धी बनिसकेको स्वीकार गरेका थिए । यसपालिको अप्रत्याशित बेइजिङ भ्रमण, चीनका सडक सञ्जालबारे विवरण संकलनका लागि चिनियाँ प्रविधि कम्पनी बाइडुसँगको सम्झौता र फुल सेल्फड्राइभिङ (एफएसडी) कार सञ्चालनमा ल्याउन इलनले चीनसँग अनुमति मागेका प्रसंगले ईभी बजारमा चीन कति अघि बढिसकेको छ भन्ने प्रस्ट पारेको छ । आफैंले होच्याएको कम्पनीसँग प्रतिस्पर्धा गर्न इलनलाई आज हम्मेहम्मे परेको छ । बीवाईडी मात्र होइन, चीनका नियो, एक्सपेङ र ली अटोजस्ता कम्पनीहरू पनि ईभी उद्योगमा क्रमशः फस्टाइरहेका छन् ।योबीच टेस्ला आफैं पनि ईभी स्टार्टअपबाट विश्वकै अग्रणी ईभी निर्माता कम्पनीका रूपमा विकसित भइसकेको छ भने बजार पुँजीकरणका हिसाबले यो सबैभन्दा मूल्यवान कम्पनी बनेको छ । तथापि, बीवाईडीजस्ता चिनियाँ ब्रान्डहरूको प्रभावकारी बजार प्रवेशपश्चात् केही समययता टेस्ला कारहरूको बिक्री घटिरहेको विवरण सार्वजनिक भएका छन् । चालु आर्थिक वर्ष २०२४ को पहिलो त्रैमासमा टेस्लाको सवारी निर्यात ८५ प्रतिशतले घटेको र यसले गर्दा गत जुलाईपश्चात् कम्पनीको सेयर मूल्यमा ४० प्रतिशतले गिरावट आएको अल जजिराको ८ मेको समाचारमा उल्लेख छ । युरोपेली बजारमा अप्रिल महिनामा टेस्ला खरिद २३ प्रतिशतले घटेको रोयटर्सले जनाएको छ ।अरूसँगको प्रतिस्पर्धा र घट्दो बजार आकारको क्षति कम गर्न टेस्लाले युरोपेली बजारमा अघोषित छुटलगायतका रणनीति अघि सारेको पाइएको छ । तर यसरी अनपेक्षित मूल्य कम गर्ने र मर्मतसम्भारमा सहजीकरणजस्ता प्रयास गर्दा पनि टेस्लालाई चिनियाँ उत्पादक बीवाईडीलगायत प्रतिस्पर्धी सामुन्ने टिक्न गाह्रो भइरहेको रोयटर्सको विश्लेषण छ । यी सबै उल्झनमाझ इलनको ध्यान भने अब इलेक्ट्रिक कारहरूलाई सुपथ र सर्वसुलभ बनाउनेभन्दा पनि अटोनोमस ड्राइभिङ सफ्टवेयर, रोबोट्याक्सी र ह्युमनोइड रोबटहरूतर्फ मोडिएको आभास हुन्छ । टेस्ला अटोपाइटल र फुल सेल्फड्राइभिङ सफ्टवेयर निर्माणसँगै यसको परीक्षणका लागि उनी प्रयासरत देखिन्छन् । तिनै सफ्टवेयरलाई थप एडभान्स बनाएर इलनले टेस्ला नेटवर्क विकास गर्न खोजिरहेको कतिपयको आकलन छ । टेस्ला नेटवर्कमा फुल सेल्फड्राइभिङ सफ्टवेयर, मोबाइल एप, रोबोट्याक्सी र ह्युमनोइड रोबट सबैलाई राइडहेलिङ सेवामा प्रयोग गर्ने लक्ष्यसहित उनी अघि बढेको अनुमान गरिएको छ । यही क्रममा उनले ईभी चार्जरसम्बन्धी पूर्वाधार विकास र विस्तार गर्ने टेस्ला मातहतको सुपरचार्जर नेटवर्कसमेत खारेज गरिदिएका छन् । करिब ५ सयभन्दा धेरै कर्मचारी हटाएर सुपरचार्जर संस्था बन्द गरिएको यो प्रकरणले ईभीतर्फको लगानी घटाई स्वचालित ड्राइभिङमा अघि बढ्ने इलनको योजना हुन सक्ने अड्कलबाजीलाई थप मलजल गरेको छ ।यता, सन् २०११ पछी बीवाईडीले पनि आफूलाई खासै उत्साहजनक नमानिने गाडी उत्पादकबाट विश्वमा सर्वाधिक धेरै विद्युतीय गाडी बेच्न सफल चीनको न्यु इनर्जी भेहिकल बजारमा अग्रणी कम्पनीका रूपमा स्थापित गरिसकेको छ । सन् २०२२ मा बीवाईडीले करिब १८ लाख ५० हजार प्लगइन इलेक्ट्रिक कार बिक्री गरेकामा सन् २०२३ मा ३० लाख २४ हजारभन्दा बढी ईभी बेचेको बीवाईडीले आफ्नो वेबसाइटमा उल्लेख गरेको छ । सन् २०२२ मा टेस्लाले करिब १३ लाख र सन् २०२३ मा करिब १८ लाख वटा कार बेचेको काउन्टरप्वाइन्ट रिसर्चले जनाएको छ । सन् २०२३ मा बीवाईडीको अन्तर्राष्ट्रिय बजार ३३४२ प्रतिशतले वृद्धि भएको थियो, कम्पनीको वेबसाइटमा भनिएको छ, एक वर्षमा २ लाख ४२ हजार ७ सय ६५ वटा कार विश्वका ७० देशमा निर्यात भएको थियो । टेस्ला र बीवाईडीजस्ता विद्युतीय सवारी उत्पादन गर्ने कम्पनीसँगै फोर्ड, जेनेरल मोटर्स, हुन्डाई, टोयटा, भोक्सवागनजस्ता लिगेसी अटो निर्माताहरूले पनि ईभीमा उल्लेख्य लगानीसँगै नयाँ मोडलका ईभी सार्वजनिक गरिरहेका छन् । इन्टरनेसनल इनर्जी एजेन्सी (आईईए) को तथ्यांकअनुसार सन् २०२३ मा विश्वभर कुल १ करोड ४० लाख वटा नयाँ इलेक्ट्रिक कार दर्ता भएका थिए । सन् २०२२ को तुलनामा सन् २०२३ मा ईभीको बिक्री ३५ लाखले बढेको थियो । हरेक साता २ लाख ५० हजार नयाँ ईभी दर्ता भएका र २०१३ मा वर्षभरिमा पनि त्यति संख्यामा बिक्री नभएको आईईएको प्रतिवेदनमा उल्लेख छ ।विश्वभर इलेक्ट्रिक कारको बिक्री बढिरहेजस्तो देखिए पनि पछिल्ला दिनमा केही निश्चित क्षेत्रमा मात्रै यसको बजार प्रभुत्व रहेको छ, प्रतिवेदनमा भनिएको छ, सन् २०२३ मा ६० प्रतिशतजस्तो नयाँ इलेक्ट्रिक कार चीनमा दर्ता भएका थिए, २५ प्रतिशतजसो युरोप र १० प्रतिशत अमेरिकामा दर्ता भएका थिए । यसको अर्थ इलेक्ट्रिक कारको ९५ प्रतिशत बिक्री यिनै बजारमा सीमित थियो । जापान र भारतजस्ता उन्नत कार बजार भएका देशमा समेत ईभीको बिक्री अपेक्षा गरिएभन्दा कम रहेको प्रतिवेदनले औंल्याएको छ । ईभी मूलधारमा आइसकेको हुँदा यसको बजार अब स्वतः चलायमान अवस्थामा रहने अपेक्षासहित अटोमोबिल निर्माताहरू अब अटोनोमसमा प्रतिस्पर्धा गर्न तम्सिएको देखिन्छ । विद्युतीय र नवीकरणीय ऊर्जाको बहस भइरहेको र सवारी बजारमा यस्ता प्रविधिले तहल्का मच्चाउँदै गएको समयमा सवारी निर्माताहरूको ध्यान स्वचालित प्रविधितर्फ आकर्षित भएको हो । अहिले स्वचालित सवारीको प्रविधिमा ६ वटा श्रेणीहरू छन् । कुनै पनि रूपमा स्वचालित नहुने, चालकको सहयोगमा स्वचालित, आंशिक स्वचालित, सर्तसहित स्वचालित, उच्च स्वचालित र पूर्ण स्वचालित गरी अटोनोमसका श्रेणी छुट्याइएका छन् । अहिलेसम्म संसारका कुनै पनि देशले पूर्ण रूपमा स्वचालित प्रविधिका सवारीसाधनलाई मान्यता दिइसकेका छैनन् । त्यसमा सुरक्षा, जनस्तरको स्वीकार्यता, नियमनका समस्यालगायतका कारणहरूलाई अवरोध मानिएको छ । अहिलेसम्म चौथो तह अर्थात् उच्च रूपमा स्वचालित सवारीलाई कानुनी मान्यता दिने जर्मनी एक मात्र देश रहेको छ । यस्तै, जापान र अमेरिकाका कैयौं राज्यमा सर्तसहितको स्वचालित प्रविधिलाई मान्यता दिन सुरु भएको छ भने अहिले प्रायः देशमा उपलब्ध रहेको प्रविधि भनेको चालकहरूलाई सघाउने वा उपलब्ध हुने किसिमको स्वचालित प्रविधि हो । पूर्ण रूपमा स्वचालित प्रविधि अहिले सम्भव भइनसकेको भए पनि भविष्यमा त्यसतर्फ लगानी, प्रतिस्पर्धा र बजार बढ्दै जाने टेस्ला मालिक मस्कको चीन दौडधुपले पनि देखाइसकेको छ । एजेन्सीको सहयोगमा"
'सञ्चार उद्यमी र सञ्चारकर्मीलाई छुट्याएर हेर्न मिल्दैन,"(काठमाडौं)कान्तिपुर मिडिया ग्रुपका अध्यक्ष कैलाश सिरोहियालाई बदनियतपूर्ण रूपमा पक्राउ गरिएको कानुन व्यवसायी तथा पत्रकारहरूले ठहर गरेका छन् । नेपाल पत्रकार महासंघ र नेपाल पत्रकार महासंघ कान्तिपुर प्रतिष्ठानले बिहीबार आयोजना गरेको अन्तरक्रिया कार्यक्रममा बोल्ने वक्ताले सहकारीको बचत रकम उपप्रधान तथा गृहमन्त्री रवि लामिछानेले अपचलन गरेको विषयमा कान्तिपुरले प्रमाणसहित निरन्तर समाचार लेखेपछि सिरोहियालाई पक्राउ गरिएको बताएका हुन् ।कार्यक्रममा वरिष्ठ अधिवक्ता दिनेश त्रिपाठीले नागरिकताको निहुँ देखाएर सिरोहियालाई पक्राउ गरिए पनि राज्यको गुप्त एजेन्डा अर्कै रहेको बताए । २०३६ सालमा लिएको नागरिकताका विषयमा अहिलेसम्म किन छानबिन भएन ? किन कारबाही भएन ? जब गृहमन्त्री रवि लामिछानेविरुद्ध शृंखलाबद्ध समाचार आयो अनि गिरफ्तार गरियो, उनले भने, यसमा बदनियत छैन, यो स्वच्छ कारबाही हो भन्नै मिल्दैन । भागेर जाने वा प्रमाणसँग छेडछाड गर्ने अवस्था छैन भने पक्राउ नगरी अनुसन्धान गर्नुपर्ने सर्वोच्चले नै निर्णय गरेको पनि उनले बताए । अध्यक्ष सिरोहियालाई नागरिकता दिने प्रमुख जिल्ला अधिकारी र अन्य सरकारी कर्मचारीमाथि कारबाहीको कुरा किन निस्किएको छैन भन्ने कुरा पनि बुझ्नुपर्ने रहेको उनले बताए । नागरिकता सिफारिस गर्ने व्यक्तिलाई खोइ अनुसन्धानको दायरामा ल्याएको ? यो मुद्दामा कैलाश सिरोहियालाई मात्रै किन ? त्यस बेलाका प्रमुख जिल्ला अधिकारीको नाम आयो ? फलानो अधिकारी र सुब्बाले सिफारिस गरेको र छाप लगाएको थियो भन्ने खोइ आएको ? उनीहरूलाई पक्राउ पुर्जी जारी गरिएको छ ? उनले भने, उनीहरूलाई पक्राउ पुर्जी जारी गरिएको छैन भने एउटा व्यक्तिलाई मात्रै टार्गेट गरिएको छ, त्यसैले पनि यो बदनियतपूर्ण पक्राउ हो ।नेपाल बार एसोसिएसनका पूर्वअध्यक्ष प्रेमबहादुर खड्काले सरकारी अधिकारीले गरेको कमजोरीमा कान्तिपुर मिडिया ग्रुपका अध्यक्ष सिरोहियालाई पक्राउ गरिएको बताए । अन्तरक्रिया कार्यक्रममा खड्काले प्रधानमन्त्री पुष्पकमल दाहाल र गृहमन्त्री लामिछानेले संवैधानिक व्यवस्थाभन्दा बाहिर गएर कार्य गरिरहेको पनि दाबी गरे । सिरोहियालाई पक्राउ गरेको घटनाले प्रधानमन्त्री र गृहमन्त्री संविधानको व्यवस्थाभन्दा माथि रहेको आशंका जन्माएको उनको भनाइ थियो ।हामी संवैधानिक सर्वोच्चतामा छौं । संविधान मान्छौं । संविधानभन्दा ठूलो कोही पनि छैन भन्ने मान्यता राख्छौं । हामीकहाँ लिखित संविधान छ र संविधानमाथि कोही पनि छैन भन्ने कुराको मान्यता हो । गृहमन्त्री अथवा प्रधानमन्त्री संविधानभन्दा माथि हुन्छन् र ?, वरिष्ठ अधिवक्ता खड्काले भने, दुई नागरिकतामा एउटै नम्बर लेख्ने काम सिरोहियाले गरेका हुन् ? त्यो नम्बर लेख्ने त सरकारी अधिकारीले हो । जो मान्छेले दिएको छ, पहिला दिने मान्छेको नम्बर पनि त्यही मान्छेले लेख्या हो, दोस्रो नम्बर पनि त्यही मान्छेले लेखेको हो । नागरिकता नम्बर सच्याउने कुराका लागि यत्रो बबन्डर गर्नुपर्छ र ?नेपाल पत्रकार महासंघका वरिष्ठ उपाध्यक्ष रमेश विष्टले कान्तिपुरले प्रकाशित गरेको समाचार सामग्रीकै कारण अध्यक्ष सिरोहियालाई प्रतिशोधपूर्ण रूपमा पक्राउ गरिएको हो भन्ने महासंघको प्रारम्भिक निष्कर्ष रहेको बताए । प्रहरी सिरोहियाको कार्यकक्षमै प्रवेश गरेर उनलाई पक्राउ गरेको घटनाको आफूहरू पनि साक्षी रहेको बताउँदै यसलाई सामान्य मान्न नसकिने उनले सुनाए । महासंघ प्रारम्भिक रूपमा समाचार सामग्री छापिएको विषयसँग नै सम्बन्धित भएर गरिएको पक्राउ हो भन्ने निष्कर्षमा पुगेको छ, उनले भने, यसमा अन्य सरोकारवाला पक्षको भनाइ के हो भन्ने थाहा पाउनका लागि नै हामीले अन्तरक्रिया आयोजना गरेका हौं ।अन्तरक्रिया कार्यक्रममा आफ्ना भनाइ राख्दै नेपाल पत्रकार महासंघका पूर्वअध्यक्ष सुरेश आचार्यले कान्तिपुरका अध्यक्ष सिरोहिया पक्राउ गर्नु नियोजित र प्रतिशोधपूर्ण भएकामा दुईमत नरहेको बताए । अपराध नै गरेको भए पनि त्यसमा छानबिन गर्ने कानुनी आधार होलान् । तर, अहिले जुन प्रसंग चलिरहेको छ, त्यसमा जसरी पक्राउ गरियो, त्यो नितान्त राज्य शक्तिको दुरुपयोग हो, उनले भने, देशको गृहमन्त्रीले गरेको करोडौं रकमको अपचलनको समाचार प्रकाशित गरेकै कारण आतंक सिर्जना गर्ने प्रपञ्च हो । आफैं विभिन्न फौजदारी कसुरको आरोपी रहेका गृहमन्त्रीले आतंक सिर्जना गर्नका लागि चलाएको प्रोपोगन्डालाई सामान्य मान्न नसकिने उनको तर्क थियो । गृह मन्त्रालयले अहिलेसम्म नागरिकतामा कैफियत देखिएका कति जनालाई हिरासतमा लिएर अनुसन्धान गरेको छ भन्ने विषयमा पनि समाचार सम्प्रेषण गर्नुपर्ने बेला आएको उनले बताए ।यस्तै वरिष्ठ पत्रकार एवं हिमालयन टाइम्सका प्रधानसम्पादक पुरुषोत्तम दाहालले केएमजीका अध्यक्ष सिरोहिया पत्रकार होइनन् भनेर बहस चलाइएको बताउँदै सञ्चार उद्यमी र पत्रकारबीचको सम्बन्धका बारेमा सबैलाई स्पष्ट पार्नुपर्ने समय आएको बताए । सिरोहियाजीलाई जुन आरोप लगाइएको छ, त्यो उहाँको व्यक्तिगत विषय हो । तर, जुन आरोप लगाएर जुन अवस्थामा पक्राउ गरियो, त्यो सबैभन्दा निन्दनीय विषय हो, उनले भने, उहाँको नागरिकताका विषयमा धेरै पहिला नै प्रश्न उठे पनि हाल आएर पक्राउ गर्नुपर्ने अवस्था थिएन । त्यो भनेको सबै सञ्चारमाध्यम र त्यहाँ काम गर्नेलाई आतंकित बनाउने कार्य हो ।गृहमन्त्री लामिछानेले संसद्को रोस्ट्रमबाटै आफ्ना विपक्षीलगायत आफ्नो विरोध गर्ने सबैलाई धम्क्याउने र ब्ल्याकमेलिङ गर्ने काम भइरहेकाले त्यसबारे थप रिपोर्टिङ गर्न आवश्यक रहेको उनले बताए । एकातर्फ गृहमन्त्रीले ब्ल्याकमेलिङ गर्ने र अर्कोतर्फ प्रधानमन्त्रीले उहाँ निर्दोष हुनुहुन्छ, छुट्नुहुन्छ पनि भन्ने । यो निकै भयानक अवस्था हो, उनले भने, यदि प्रधानमन्त्रीलाई कैलाशजी निर्दोष हुनुहुन्छ, छुट्नुहुन्छ जस्तो लागेको छ भने किन थुनेको ? यदि होइन भने उहाँ न्यायाधीश हो र यो भन्नका लागि ?यस्तै, कार्यक्रममा बोल्दै नागरिक समाजका अगुवा तथा प्राध्यापक कपिल श्रेष्ठले नेपालले एसियामा सबैभन्दा धेरै मानवअधिकारसँग सम्बन्धित सन्धिमहासन्धिमा हस्ताक्षर गरे पनि यहाँ स्वतन्त्रताको प्रत्याभूति भने नभएको बताए । प्रेसले गर्दा नै नेपालका नागरिक सचेत र सजग भएको र सरकार जिम्मेवार हुन बाध्य भएको उनले बताए । राजनीतिक दल र कार्यकर्ताले प्रजातन्त्रको के दुर्गति गर्छन् भन्ने त देखियो नि, उनले भने, मैले पञ्चायतकालदेखिको प्रेस देखेको छु । के हामीले पञ्चायतकालको गोरखापत्र र राइजिङ नेपाल बनाउन खोजेको हो ? कि पुष्पकमल दाहाल र रवि लामिछानेलाई स्तुतिगान नपुगेको दुखेसो हो ? यो हुँदैन ।प्राध्यापक श्रेष्ठले अहिले नै सरकारले देखाएको अधिनायकवादी चरित्रको खुलेर विरोध नगरेमा यो मानसिकता बढ्दै जानेतर्फ पनि सबै सचेत हुनुपर्ने बताए । हामीले यो अप्रजातान्त्रिक प्रवृत्तिको जमेर विरोध गर्नुपर्छ । नत्र उनीहरूको हौसला बढ्छ, उनले भने, हामीले बन्द कोठामा बहस गर्ने मात्रै होइन, सडकमा ओर्लिएर विरोध गर्न लजाउनु हुँदैन । प्रेस र नागरिक समाजका मान्छे डराउनु हुँदैन । हामीले राजालाई फालेर सीडीओ र कर्मचारीले जे भन्छन्, त्यो मान्नका लागि लोकतन्त्र ल्याएको होइन ।कार्यक्रममा बोल्दै अधिवक्ता राधिका खतिवडाले गृहमन्त्रीले आफ्ना तमाम विवाद र आरोपलाई अन्यत्र मोड्नका लागि सिरोहियालाई पक्राउ गरेर ध्यान मोड्न खोजेको बताइन् । गृहमन्त्री लामिछानेले नियुक्त भएको पहिलो दिनदेखिको अभिव्यक्ति सुन्दा उनी सबैलाई धम्क्याउनेतर्फ उद्यत रहेको तर फौजदारी कानुनको सामान्य ज्ञानसमेत नरहेको देखिएको उनले बताइन् ।उहाँले पहिलो दिनदेखि नै फाइल खोल्ने, फाइल खोल्ने भन्दै आउनुभएको छ । तर, कुन फाइल कस्तो अवस्थामा कसरी खुल्छ भन्ने सामान्य ज्ञान पनि उहाँलाई छैन भन्ने देखिएको छ, उनले भनिन्, किनभने फौजदारी कानुनको प्रयोग राष्ट्रिय र अन्तर्राष्ट्रिय मान्यता छन् । त्यसको सामान्य प्रयोगका बारेमा पनि उहाँलाई ज्ञान छैन । मान्छे छानीछानी मुद्दा चलाउने प्रवृत्ति नै गलत छ । उनले पूर्वाग्रही रूपमा नै उजुरी दिन लगाउनेदेखि अनुसन्धान गरेर मुद्दा चलाउनेसम्मको कार्य राज्यका निकायबाट भइरहेकाले त्यो गलत भएको पनि बताइन् । अहिले पनि तँलाई देखाइदिन्छु भन्ने मानसिकताले प्रेरित भएर नै मुद्दा चलाउन खोजिएको हो भन्ने स्पष्ट देखिएको छ, उनले भनिन्, मिडियामाथि मात्रै होइन, राज्यलाई मुद्दा चलाउन मन लागे त जसका विरुद्धमा चलाए पनि हुन्छ । तर, त्यो सही होइन ।प्राध्यापक तथा पत्रकार जगत नेपालले अहिले सत्तामा रहेकाहरूले शक्तिको दुरुपयोग गरिरहेको अवस्थामा त्यसलाई रोक्नका लागि पनि समाचार सम्प्रेषण गर्न आवश्यक रहेको बताए । मलाई याद छ, गिरिजाबाबुले कृष्ण सिटौलालाई गृहमन्त्री बनाएपछि भन्नुभएको थियो मैले तपाईंलाई गृहमन्त्री बनाएँ । तर, एउटा कुरा याद राख्नुस्, तपाईंले पावरको जति कम प्रयोग गर्नु हुन्छ, त्यति नै सफल हुनुहुनेछ, उनले भने । युवा अधिवक्ता सेमन्त दाहालले मिडिया व्यवसायी र पत्रकार फरकफरक भएकाले व्यवसायीमाथिको आक्रमण पत्रकारितामाथिको आक्रमण होइन भन्ने भाष्य निर्माण गर्न खोजिएको र त्यो ठीक नभएको बताए ।हामीले दक्षिण फर्किएर हेर्यौं भने पनि हुन्छ । किनभने, त्यहाँ पत्रकार धेरै परिवर्तन भएका छैनन् । तर मिडिया सञ्चालक परिवर्तन भएका छन् । त्यो हुँदा मिडियाको हालत कस्तो हुँदो रहेछ भन्ने छनक पाउँछौं । त्यसैले मिडिया व्यवसायीमाथिको आक्रमण पनि पत्रकारितामाथिकै संकुचन हो, उनले भने । गृहमन्त्री लामिछानेको प्रवृत्ति मात्रै खराब नभएर राष्ट्रिय स्वतन्त्र पार्टीले निकालेको विज्ञप्तिबाट पनि सशंकित हुनुपर्ने अवस्था देखिएको उनले बताए । सो पार्टीले निकालेको विज्ञप्तिमा सिरोहियामाथि नागरिकता किर्तेको गम्भीर अभियोग भनेर भनेको छ । अहिले अनुसन्धानको चरणमा रहेको विषयलाई गृहमन्त्रीको पार्टीले अभियोग भन्छ भने त्यसलाई सामान्य मान्न सकिन्न, उनले भने, अनुसन्धाकै चरणमा भएको विषयलाई उहाँहरूले अभियोजनको चरणमा पुर्याइसक्नुभएको छ । त्यसकारणले पनि यो आवेशकै परिणाम हो भन्न सकिन्छ ।"
सिरोहियालाई पक्राउ गरेर निजी क्षेत्रलाई हतोत्साही गरिएको भन्दै विरोध,"(काठमाडौं)सहकारी ठगीको समाचार प्रकाशन गरेको प्रतिशोधमा सरकारले कान्तिपुर मिडिया ग्रुपका अध्यक्ष कैलाश सिरोहियालाई पक्राउ गरेपछि निजी क्षेत्रले आपत्ति जनाएको छ । उद्योगी व्यवसायीका तीन छाता संगठन नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले सरकारले अध्यक्ष सिरोहियालाई पक्राउ गरेको प्रति विरोध जनाएका हुन् । तीनवटै संस्थाले बिहीबार संयुक्त विज्ञप्ति जारी गर्दै सोधपुछ र सफाइको मौका नदिई पक्राउ गर्नु गलत भएको बताएका छन् । कानुनविपरीत काम गरेको प्रमाणित भए जोकोही पनि कारबाहीको भागिदार हुनुपर्छ भन्नेमा स्पष्ट रहेको तर कुनै पनि विषयमा उजुरी परेकै भरमा पक्राउ नै गरिहाल्ने र थुन्नेजस्ता कार्यले सकारात्मक सन्देश नजाने विज्ञप्तिमा उल्लेख छ । यसले उद्यमी व्यवसायी तथा लगानीकर्ताको मनोबल थप घट्ने उनीहरूको धारणा छ ।विगतदेखि नै नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्सले उजुरी पर्दैमा वा आरोप लाग्दैमा थुन्ने नभई सुनुवाइको मौका दिनुपर्ने भन्दै आएका छौं । उजुरीकै भरमा उद्यमी, व्यवसायी वा जोकोहीलाई थुनिहाल्ने नभएर राज्यले उनीहरूका कुरा सुनिदिनुपर्छ भन्ने हाम्रो आग्रह हो, संयुक्त विज्ञप्तिमा भनिएको छ, थुनेपछि मात्रै सुन्ने प्रवृत्तिले समग्र क्षेत्रमा नकारात्मक असर पर्ने भएकाले आवश्यक परेमा अग्रिम जमानत लिने र आरोप प्रमाणित भएपछि मात्रै कानुनी कारबाहीको प्रक्रिया अघि बढाउनेतर्फ राज्य अगाडि बढ्न हामी आग्रह गर्छौं ।सरकारले अध्यक्ष सिरोहियाको नागरिकता नम्बर अर्को व्यक्तिसँग मिलेको बहानामा मंगलबार कान्तिपुरको कार्यालय परिसरबाट पक्राउ गरेको थियो । यस घटनालाई राजनीतिक दल, बुद्धिजीवी, कलाकार, सञ्चार क्षेत्रका संघसंस्थालगायतले राज्यले व्यक्ति र स्वतन्त्र प्रेसप्रति प्रतिशोध साँधेर दमन गरेको भन्दै आपत्ति प्रकट गर्दै आएका छन् । सीएनआईको विगतदेखिकै एउटै भनाइ छ पहिला सुन्ने र गल्ती देखिएपछि मात्रै थुन्ने हो । तर यहाँ पहिला थुन्ने अनि सुन्ने देखियो, यो गलत हो । यसका लागि हामीले कानुन संशोधन गर्नुपर्ने विस्तृत सुझाव पनि दिइसकेका छौं, कानुन पनि संशोधन हुनुपर्छ, परिसंघका अध्यक्ष राजेशकुमार अग्रवालले भने, यो निजी क्षेत्रका लागि मात्रै होइन, सबैका लागि हो । उजुरी पर्नेबित्तिकै पक्राउ गर्नु गलत छ । अनुसन्धानमा दोषी देखिए मात्रै कारबाहीको प्रक्रियामा जानुपर्छ ।चेम्बरका अध्यक्ष कमलेशकुमार अग्रवालले उजुरी परेकै आधारमा पक्राउ गर्न नहुनेमा जोड दिए । बयानपछि कसुर प्रमाणित भए मात्रै कानुनी प्रक्रियामा जानुपर्ने उनको भनाइ छ । उद्योगी व्यवसायी, लगानीकर्तादेखि सबैलाई उजुरी परेकै आधारमा पक्राउ गर्नु हुन्न । आरोपितलाई सफाइको मौका दिनुपर्यो, जाँचबुझ गर्नुपर्यो, अग्रवालले भने, कसुर प्रमाणित भए मात्रै कानुनी प्रक्रिया अघि बढाउने हो । मुलुक आर्थिक शिथिलताको अवस्थाबाट माथि उठिनसकेको र यसको सुधारका लागि सरकार र निजी क्षेत्रको संयुक्त प्रयास महत्त्वपूर्ण रहेको उनको भनाइ छ । कुनै पनि व्यवसायीको मानमर्दन गरेर तथा उनीहरूलाई हतोत्साही गरेर लगानीको वातावरण बन्न सक्दैन । अहिले देशभित्रका सानादेखि ठूला व्यवसायीलाई प्रोत्साहन तथा हौसलाको आवश्यकता छ, संयुक्त विज्ञप्तिमा भनिएको छ, उद्योगी व्यवसायी एवं लगानीकर्तालाई सरकारले अभिभावकत्व प्रदान गर्नुपर्छ । देशभित्र व्यावसायिक वातावरण खलबलाउने काम कहीँकतैबाट पनि नहोस् भन्नेतर्फ हामी सबैको पुनः ध्यानाकर्षण गराउन चाहन्छौं । सञ्चार गृहमाथि भएको प्रहरीको धरपकड सह्य नहुने मिडिया एलाइन्स नेपालका महासचिव दिरेकलाल श्रेष्ठको भनाइ छ । बुधबार कान्तिपुर पब्लिकेशन्स्को केन्द्रीय कार्यालयमा आयोजित पत्रकार सम्मेलनमा उनले सञ्चार गृहमा भएको आक्रमणमा शून्य सहनशीलता रहेको प्रस्ट्याए । रविजी पनि मिडियाकर्मी नै हुनुहुन्थ्यो । तर अहिले मिडियामाथि नै आक्रमणमा उत्रिनुभएको छ । मिडियालाई यस्तो नगर्न म आग्रह गर्छु, उनले भने, मिडियाकर्मीमाथिको आक्रमण सह्य हुँदैन ।नाडा अटोमोबाइल्स एसोसिएसन अफ नेपालले पनि व्यावसायिक प्रतिष्ठानका सञ्चालकलाई उजुरीकै आधारमा धरपकड गरी हतोत्साहित गर्ने कार्यले व्यवसायीको मनोबल गिरेको जनाएको छ । व्यवसायीहरूलाई आतंकित बनेको अवस्थाप्रति ध्यानाकर्षण गराउँदै व्यवसायीको कुरा सुन्ने र भन्न दिने वातावरण बनाउन आग्रह गरेको छ । सञ्चार व्यवसायी सिरोहियालाई राज्यद्वारा गरिएको धरपकडप्रति नाडाको ध्यानाकर्षण भएको छ । मुलुकको कानुनविपरीत व्यक्तिगत मुद्दा भए नियमकानुनअनुसार कारबाही गर्नुपर्छ भन्नेमा नाडा स्पष्ट छ, नाडाका महासचिव सुरेन्द्रकुमार उप्रेतीले जारी गरेको विज्ञप्तिमा भनिएको छ, तर एउटा सम्मानित व्यावसायिक प्रतिष्ठानका सञ्चालकलाई उजुरीकै आधारमा धरपकड गरी हतोत्साहित गर्ने कार्यले व्यवसायीहरूको मनोबल गिर्नुका साथै व्यवसायीहरूलाई आतंकित बनाएको छ । कान्तिपुरका अध्यक्ष सिरोहियालाई पक्राउ गरेको घटनाप्रति नेपाल विज्ञापन संघले पनि आपत्ति जनाएको छ । सिरोहियाले आफ्नो नागरिकता विषयको न्यायिक छानबिनमा सहयोग गर्ने प्रतिबद्धता जाहेर गरिरहेको अवस्थामा मुलुकको सबैभन्दा ठूलो सञ्चार गृहको अध्यक्षलाई कार्यकक्षमै पुगेर पक्राउ गर्नुले अनेक प्रश्न खडा गरेको विज्ञप्तिमा उल्लेख छ । नागरिकताजस्तो संवेदनशील विषयमा राज्यले छानबिन गर्नुपर्छ । तर छानबिन गर्दा नियम र कानुनको परिधि तथा संविधानले दिएको अधिकारको रक्षा गर्न राज्य चुक्नु हुँदैन । यस घटनामा राज्यले आफ्नो दायरा बिर्सेको र चुकेको अनुभव हामीले गरेका छौं, विज्ञप्तिमा भनिएको छ, सञ्चार क्षेत्रको प्रतिष्ठित व्यक्तिमाथि प्रतिशोध साँधेर पक्राउ गरिएको आशंका भएको छ । आनले सञ्चार क्षेत्रमा हुने कुनै पनि किसिमका हस्तक्षेप अस्वीकार्य हुने स्पष्ट पारेको छ ।"
गिरीबन्धु फैसलापछि न्यायमूर्तिको कानुनविपरीत विचार,"गिरीबन्धु टी इस्टेटको हदबन्दी छुट जग्गा सम्बन्धमा पुनः ११ बिघा जग्गा गिरीबन्धुले पाउने भन्ने फैसला लेख्ने न्यायमूर्ति र अर्का पूर्वन्यायमूर्ति बलराम केसीले हदबन्दी बढीको जग्गा क्षतिपूर्ति नदिई सरकारले लिएको भन्ने भनाइ कानुनअनकूल नभएकाले निम्न व्यहोरा प्रस्ट पार्न चाहन्छु । गिरीबन्धु टी इस्टेटको मुद्दा सर्वोच्च अदालतको संवैधानिक इजलासबाट २०८० माघ २४ मा करिब ३४४ बिघा जग्गा सट्टापट्टा गर्न दिने नेपाल सरकारको मिति २०७८ वैशाख १३ को निर्णय बदर भएको छ । सो फैसलामा राय लेख्ने न्यायमूर्ति ईश्वरप्रसाद खतिवडाले हालै योहो टीभीमा पत्रकार जीवराम भण्डारीसँग भिडियो कुराकानी गर्नुभएको थियो । सो कुराकानीमा हदबन्दी छुटमा पाएको जग्गा सट्टापट्टा बदर भएपछि त्यही विवादको जग्गाबाट अहिलेको कानुनअनुसार हदबन्दी छुटमा ११ बिघा जग्गा सो मुद्दाका प्रतिवादी रहेका गिरीका परिवारले पाउने कि नपाउने भनी प्रश्नकर्ता भण्डारीले सोध्नुभएको थियो । जवाफमा फैसला लेख्ने न्यायमूर्ति खतिवडाले पनि अहिले हदबन्दी छुटको जग्गाबाट नै विपक्षी गिरीबन्धुले ११ बिघा पाउने भनी बोल्नुभएको पाइन्छ । भूमिसम्बन्धी ऐन, २०२१ को दफा ७ मा जग्गावालाको हैसियतले राख्न पाउने जग्गाको अधिकतम हद तोकिएको छ । दफा १२ मा अधिकतम हदबन्दीमा कृषि उद्योग लगायतमा छुट पाउने विभिन्न प्रावधान रहेको छ । दफा १५ मा अधिकतम हदभन्दा बढी भएको जग्गा तोकिएबमोजिम प्राप्त गर्ने प्रावधान रहेको छ । सोही दफाको प्रतिबन्धात्मक वाक्यांशको (क) अनुसार एक वा एकभन्दा बढी क्षेत्रमा जग्गा हुने जग्गावालाले दफा १३ बमोजिम फाँटवारी पेस गर्दा नै राख्न पाउने जग्गा रोज्नुपर्छ । दफा ७ को राख्न पाउने हदबन्दीभित्र रोजेको जग्गाबाहेक बाँकी जग्गा जफत हुने कानुनी प्रावधान छ । यसअनुसार हदबन्दीभित्रको जग्गा भूमिसुधार लागू भएपछि त्यतिबेला नै रोजेर लिने काम भइसकेको छ । कृषि उद्योग गर्न हदबन्दीमा छुट पाएको जग्गा जफत भइसकेको र क्षतिपूर्ति दिइसकेको जग्गा भएकाले अहिलेको हदबन्दी कानुनअनुसार एक परिवारले ११ बिघा जग्गा पुनः पाउने अवस्था हुँदैन । फैसला लेख्ने न्यायमूर्तिको यस्तो भनाइबाट पुनः ११ बिघाको दरले हदबन्दी कायम गर्ने खेलखाल हुने सम्भावना नहोस् भनी प्रस्ट पार्न चाहन्छु । गिरीबन्धु पूर्णपाठको विवेचना शीर्षकमा सर्वोच्च अदालतका पूर्वन्यायाधीश बलराम केसीको विचार कान्तिपुर दैनिकमा जेठ ९ मा आएको छ । पूर्वन्यायमूर्ति केसीका विद्वत्तापूर्ण विचारहरू बरोबर अध्ययन गर्ने मौका पाइएको छ । उहाँको विद्वत्तामा खोट लगाउने ठाउँ छैन । तथापि उहाँले सो लेखमा एक समूहको सम्पत्ति सार्वजनिक हितका लागि भनेर बिनाक्षतिपूर्ति लिएको जग्गा केपी ओली सरकारले स्वार्थ समूहको हितका लागि अर्बौंमा बिक्री गर्न संयोग पारिदिनु नै बदनियति उद्देश्यले ऐन संशोधन गराएर २०७८ वैशाख १३ को निर्णय गरेको स्पष्ट देखिन्छ लेखिएको छ । उहाँको भनाइअनुसार सरकारले त्यतिबेला क्षतिपूर्ति नदिई हदबन्दीभन्दा बढीको जग्गा लिएको देखिन आयो । हदबन्दीभन्दा बढी भएको दफा १५ बमोजिम जफत गरिएको जग्गाबापत तोकिएको दरले क्षतिपूर्ति दिने प्रावधान दफा १९ को उपदफा (१) मा रहेको छ । क्षतिपूर्तिको अंकको सयकडा १० प्रतिशत नगदमा र बाँकी सरकारबाट निष्कासित ऋणपत्र दिइने कानुनी व्यवस्था उपदफा (२) ले गरेको पाइन्छ । यी कानुनी व्यवस्थानुसार हदबन्दीभन्दा बढी जफत जग्गाको क्षतिपूर्ति त्यतिबेला सरकारले दिइसकेको छ । क्षतिपूर्ति पाइन भन्ने विवाद नै उठेको छैन । यसरी कानुनी रूपमा नै हदबन्दीभन्दा बढी जफत भएको जग्गाको क्षतिपूर्ति सरकारले दिइसकेकामा क्षतिपूर्ति नदिई एक समूहको सम्पत्ति सार्वजनिक हितका लागि भनेर बिनाक्षतिपूर्ति लिएको जग्गा भन्ने भनाइ मिलेको देखिन आएन । गौरीबहादुर कार्की, सूर्यविनायक८, भक्तपुर"
निरीह किसानलाई कहिलेसम्म चुसिरहने ?,"पछिल्लो तथ्यांकअनुसार मुलुकको कुल गार्हस्थ्य उत्पादनमा कृषि क्षेत्रको योगदान झन्डै २६ प्रतिशत छ । करिब २ दशकदेखि कृषि उत्पादनले सर्वत्र निराशा थपेको यथार्थ कसैबाट लुकेको छैन । कृषकले गाउँ छाड्न थालेपछि उत्पादन घट्दै गएको दुःखद स्थिति एकातिर छ भने अर्कातिर सत्ताधारीले कृषिको व्यवसायीकरण, औद्योगिकीकरण भनेर टिठलाग्दो सुगारटाई गरिरहेको अवस्था छ । प्रधानमन्त्री तहको कुरा गरौं पदमा रहँदा र हटेपछि पनि पूर्वप्रधानमन्त्री मरिचमानसिं श्रेष्ठ साधारण जीवनशैली अँगाल्दै कुखुरापालन व्यवसायमा रमाएको यथार्थलाई नेपालका निम्ति अद्वितीय सन्दर्भ मान्नुपर्छ । उनीबाहेक कुनै प्रधानमन्त्री, शीर्ष नेतृत्वले कृषि, पशुपालनलाई उत्कृष्ट पेसा बनाएर नमुना प्रस्तुत गरेको देखिएन । उल्टो चर्चित नेताले बाख्रापालनका नाममा करोडौं रुपैयाँ अपचलन गरेको सुनियो । अर्थतन्त्रलाई उचाल्ने भन्दै केही राजनीतिज्ञले गाँजा खेतीबारे सञ्चारमाध्यममा बर्बराए पनि पछि त्यत्तिकै सेलाएको प्रसंगले जिम्मेवार नेतृत्व कृषिको उत्थानभन्दा होहल्ला मच्चाउन उद्यत् रहेको देखिन्छ । चौबिसै घण्टा दस नंग्रा खियाएर घोटिने कृषकहरू पाइलापाइलामा प्रताडित भइरहेका छन् भने गाउँगाउँका शासकहरू कृषकको उत्थानभन्दा आफ्नै मोजमज्जामा लिप्त हुने, माथिसम्मको सेटिङमा भ्रष्टाचार गर्न पछि नपर्ने विषय सार्वजनिक भइरहेका छन् । धनुषाको जानकी गाउँपालिकामा शासकले दिवंगत व्यक्तिहरूका नाममा वृद्धभत्ता स्वरूप १० करोड रुपैयाँ लट्टीपट्टी पारेको यथार्थ लखनऊ लुटको नमुना होइन र ? यस्ता आततायीले कहिल्यै कृषिको उत्थान गर्दैनन् । यतिबेला शासकीय चरित्रबाट हार खाएका नेपालीहरू अस्ट्रेलिया, न्युजिल्यान्ड, कोरिया, इजरायललगायत देशमा कृषिकर्ममा रमाइरहेका छन् । मुलुकभित्र कृषि र पशुपालन पेसालाई उठाउने हो भने ७५३ पालिकाका प्रत्येक वडामा कम्तीमा दुईवटा नमुना फार्म सञ्चालन गर्न आगामी आर्थिक वर्षको बजेट र कार्यक्रममार्फत अभियान थाल्नुपर्छ । कृषकको दुःखकष्ट नबुझी हावाका भरमा कराइरहने नेतृत्वले आफ्नै बलबुतामा नमुना फार्महरू सञ्चालन गरी मुलुक र कृषकको गरिमा बढाउनुपर्छ । भुवनेश्वर शर्मा, चन्द्रागिरि२, काठमाडौं"
कर्णालीको विवशता र सम्भावना,"कलहबीचको सम्भावना कालीकोट, जुम्ला हुँदै मुगु पुगेर फर्किंदै गर्दा माथिल्लो कर्णालीको भौगोलिक, सामाजिक र आर्थिक पक्षबारेको मेरो बुझाइ दशकअघिको तुलनामा निकै फराकियो । कर्णाली जानुअघि अनि फर्किएपछि पनि मैले गरेको सामान्य अध्ययन अनि कुराकानीमा आधारित बुझाइले भन्छ कर्णाली प्रदेशका तल्लो क्षेत्रका जिल्लाहरूलाई प्रतिनिधित्व गर्ने विभिन्न राजनीतिक दलका नेताहरू माथिल्लो कर्णालीको तुलनामा काठमाडौं र सुर्खेतमा निकै प्रभावशाली छन् । रुकुमका जनार्दन शर्मा, सुर्खेतका पूर्णबहादुर खड्का र यामलाल कँडेल, जो यतिबेला प्रदेशका मुख्यमन्त्री छन् । जाजरकोटका शक्ति बस्नेत र राजीवविक्रम शाह लगायतको प्रभावले गर्दा तल्लो कर्णालीका जिल्लाहरूको स्रोतमा हालीमुहाली भविष्यमा पनि कायम रहने प्रस्टै छ । कर्णाली प्रदेशको समृद्धिको बलियो आधार माथिल्लो भेगका जिल्लाहरू नै हुन् । चाहे त्यो रारा, फोक्सुण्डो र लिमी भ्यालीले बोकेको पर्यटनको प्रचुर सम्भावना होस् अथवा सिञ्जा र जुम्लाका उर्वर फाँटमा उत्पादन हुने मार्सी चामल, सबैजसो जिल्लामा उत्पादन हुने स्याउ, ओखर, सिमी, आलु, फलफूल, जडीबुटी इत्यादि । यस क्षेत्रका स्थानीयले बुनेका राडी र उत्पादन काठमाडौं छेउको हेलम्बुबाट आउनेभन्दा कुनै कम छैनन्, न त कर्णाली नदीको बहावसँग पौंठेजोरी खेल्दै रोमाञ्चित हुन खोज्ने साहसी पर्यटकका लागि त्यहाँ चुनौतीको कमी नै छ । हालै सम्पन्न लगानी सम्मेलनले काठमाडौंमा खासै उत्साह ल्याउन सकेन, तर मुगुको गमगढीमा भने त्यसको प्रशस्तै चर्चा सुनियो । कारण थियो अस्ट्रेलियन कम्पनीले रारा क्षेत्रमा बनाउन लागेको पाँचतारे होटल । तर खुसीबीच पनि गमगढीमा भेटिएका एमालेका पूर्वप्रदेश सभासद दानसिंह परियारले शंका व्यक्त गरे, रारा क्षेत्रमा हिजो पनि रिसोर्टहरू खुलेकै हुन् । तर कर्णाली राजमार्गको दुरवस्था अनि हाम्रा स्थानीय पूर्वाधार बिजुली, पानी र बजार क्षेत्र देखेर पर्यटकहरू आए पनि मात्र एक दिन रारा हेरेर फर्किन्छन् । यसले गर्दा स्थानीय अर्थतन्त्र र रोजगारीमा खासै टेवा पुगिरहेको छैन ।कर्णालीको विकास अनि पर्यटकीय सम्भावनाबारे काठमाडौंदेखि सुर्खेतसम्म भाषण गरेर नथाक्ने राजनीतिक दलका नेताहरूले आजपर्यन्त माथिल्लो कर्णालीमाथि भएको विभेद स्विकार्नैपर्छ । त्यसबारेमा संघीय र प्रदेशस्तरमै नीतिगत छलफल गरी आउँदो बजेटमा कर्णालीलाई हुने विनियोजनमा माथिल्लो भेगका बासिन्दामाथि न्याय गर्नबाट संघीय अनि प्रदेश सरकार चुक्नु हुँदैन । सत्तापक्ष अनि प्रतिपक्षको अहिले देखिएको खिचातानी अनि संसद् अवरोधको बीच कर्णालीका मुद्दा फेरि पनि ओझेलमा नपरुन् । आचार्य नीतिगत अनुसन्धान गर्ने पोलिसी एन्टरप्रिनर्स इन्क (पीईआई) का निर्देशक हुन् ।"
धर्मनिरपेक्षताको वास्तविक अर्थ,"केही साता अगाडि संयुक्त राज्य अमेरिकाको संसद्मा सत्तारूढ डेमोक्रेट पार्टी तथा विपक्षी रिपब्लिकन पार्टीका सांसदबीच घोचपेच चल्यो । फ्लोरिडा राज्यबाट जितेका रिपब्लिकन पार्टीका सांसद ब्रायन मास्टले अमेरिकी सरकारले नेपालमा कुनै धार्मिक आस्था नराख्ने व्यक्तिहरूका लागि ५ लाख अमेरिकी डलर खर्च गरेको आरोप लगाए । प्रत्युत्तरमा बाइडेन प्रशासनका विदेश राज्यमन्त्री रिचार्ड राहुल बर्माले कुनै धर्मलाई मान्ने वा नमान्ने मानिसलाई प्रवर्द्धन गर्ने अमेरिकी सरकारको नीति नरहेको र नेपालमा त्यस प्रयोजनका लागि पैसा नदिइएको भन्ने जवाफ दिए । उनले अमेरिकाको नीति धार्मिक स्वतन्त्रताको सम्मान गर्ने रहेको बताए । अमेरिकामा चुनाव नजिकिँदै गर्दा डेमोक्रेट र रिपब्लिकन सांसदबीच यस्तो घोचपेच तीव्र बन्दै गएको छ । अमेरिकी पूर्वराष्ट्रपति डोनाल्ड ट्रम्प समर्थक मास्टको अभिव्यक्तिले नेपालमा केही तरंग ल्यायो । अमेरिकाले नेपालमा धार्मिक अनास्था वा नास्तिकता फैलाउन पैसा बाँडेको भन्ने शीर्षकसहितका समाचार प्रकाशित भए । सोसल मिडियामा सकारात्मक र नकारात्मक दुवै कोणबाट बहस चले । यसैबीच चैत १३ गते नेपालस्थित अमेरिकी दूतावासले अमेरिकी सरकार हरेक नागरिकलाई आफ्नो रोजाइको धर्म मान्ने वा नमान्ने अधिकारको पक्षमा रहेको स्पष्टीकरण जारी गर्यो । दूतावासको भनाइअनुसार अमेरिकाको अन्तर्राष्ट्रिय धार्मिक स्वतन्त्रता ऐन पारित भएको २५ वर्षभन्दा लामो समयदेखि अमेरिकी सरकार सबै ठाउँका मानिसको आआफ्नो सिद्धान्तअनुसार विश्वास गर्ने वा नगर्ने अधिकारका पक्षमा उभिएको छ । अमेरिकी विदेश मन्त्रालयको यस विश्वव्यापी अनुदानलाई सबै व्यक्तिको धार्मिक स्वतन्त्रताको प्रवर्द्धन र रक्षा गर्नका निम्ति तर्जुमा गरिएको थियो । यसमा त्यस्ता देशका सीमान्तकृत धार्मिक वा विश्वास समुदायका सदस्यसमेत पर्छन्, जहाँ उनीहरूले उत्पीडनको सामना गरिरहेका छन् ।२०२३ डिसेम्बर २४ को राति मेरो मेसेन्जरमा एक विदेशी मित्रको सन्देश प्राप्त भयो मोहना, तपाईं क्रिसमस मान्नु हुन्न । तैपनि तपाईं र तपाईंको परिवारलाई मेरो तर्फबाट क्रिसमस र नयाँ वर्षको शुभकामना छ । मैले जवाफ लेखें धन्यवाद । तपाईं र सपरिवारमा शुभकामना । तपाईंलाई कसले भन्यो कि म क्रिसमस मनाउँदिनँ । म सेकुलर विचारधराको समर्थन गर्छु र सबै धर्मको चाडपर्व मेरा लागि शुभअवसर हो । अघिल्लो महिना तिहारको पर्वमा हामीले आफ्नो घरको कौसीमा दीप प्रज्वलन गरेको एउटा तस्बिर शुभकामना सन्देशसहित सोसल मिडियामा पोस्ट गरेकी थिएँ, जुन धेरैले मन पराएका थिए । राति मेसेन्जरमा एक जना फेसबुक मित्रको मेसेज आयो । उहाँले नकारात्मक कुरा गर्नुभयो र आफ्नो सोचअनुसारको उपदेश दिनुभयो । मैले भनेँ, मेरो सबै टोलवासीले आफ्नो घर झिलिमिली पारेर खुसियाली मनाइरहँदा मैले आफ्नो घर अँध्यारो पारेर अलग्गै बस्नु कसरी राम्रो हुन्छ ? त्यसपछि मैले उहाँसँग तर्क वितर्कमा अल्झिरहन उचित ठानिनँ । मेरो र उहाँको बुझाइमा फराकिलो अन्तर थियो । हाम्रो परिवेशमा धर्म एउटा संवेदनशील विषय हो जुन मानिसको सामुदायिक भावनासँग जोडिएको हुन्छ । २०६३ देखि २०७२ सम्मको राजनीतिक संक्रमण र संविधान लेखन प्रक्रियामा धर्मनिरपेक्षता एउटा जटिल विषय थियो । अन्ततः राज्यका सबै प्रमुख राजनीतिक शक्तिहरू २०६३ को अन्तरिम संविधानमा अँगालिएको धर्मनिरपेक्षताको सिद्धान्तलाई नेपाल राज्यको सामूहिक अवधारणाका रूपमा निरन्तरता दिन सहमत भए । प्रसिद्ध समाजशास्त्री जिन बबेरोको भनाइमा धर्मनिरपेक्षताका मुख्य तीन आधार हुन्छन् धार्मिक संस्था र राज्यका संस्थाहरूबीच विभाजन, धर्म विचार र अन्तस्करणको पूर्ण स्वतन्त्रताको प्रत्याभूति र धार्मिक वा गैरधार्मिक विचारको आधारमा कसैप्रति भेदभाव नहुने अवस्था । नेपालको संविधान २०७२ ले अँगालेको धर्मनिरपेक्ष राज्यको सिद्धान्तमा यिनै आधार निहित छन् । संविधानको भाग १ को धारा ४ ले धर्मनिरपेक्षताको स्पष्टीकरण गर्दै धर्मनिरपेक्ष भन्नाले सनातनदेखि चलिआएको धर्म संस्कृतिको संरक्षणलगायत धार्मिक, सांस्कृतिक स्वतन्त्रता सम्झनुपर्छ भनेको छ । संविधानको भाग ३ धारा १८ मा नागरिकको मौलिक हकको व्याख्या गर्दै धर्मका आधारमा कसैप्रति भेदभाव गरिने छैन तर सामाजिक वा सांस्कृतिक दृष्टिले पिछडिएको समूहको संरक्षणका लागि राज्यले छुट्टै कानुन बनाउन रोक छैन भनेको छ । विभिन्न देशका संविधानको तुलनामा प्रगतिशील मानिएको हाम्रो संविधान नेपाली नागरिकको आत्मसम्मान र विकसित चेतनाको प्रमाण हो । यद्यपि धर्मनिरपेक्षतालाई नरुचाउने समूह पनि छन् र त्यो उनीहरूको संविधानप्रदत्त अधिकार हो ।एकछिन घोत्लौं, संसारमा कतिवटा धर्म होलान् । धर्म र समाजमाथि रिसर्च गर्ने पिउ रिसर्च सेन्टर अन रिलिजन एन्ड पब्लिक लाइफको अनुसन्धानलाई मान्ने हो भने अहिले विश्वमा अनुमानित ४ हजारभन्दा बढी धर्म प्रचलित छन् । यसमध्ये क्रिश्चियानिटी, इस्लाम, हिन्दुइज्म, बुद्धिज्म, सिक्खिज्म, ताओइज्म, जुडाइज्मलाई अनुयायीका आधारमा ठूला धर्म मानिन्छ । यीमध्ये केही धर्म, जस्तो कि क्रिश्चियानिटी, इस्लाम, हिन्दुइज्म र बुद्धिज्म आफ्नो उद्गगम स्थलमा सीमित नभएर संसारका अन्य भूभागमा विस्तारित भएका छन् । विश्व जनसंख्याको ८५ प्रतिशत मानिसले आफूलाई कुनै न कुनै धर्मसँग आबद्ध भएर चिनाउँछन् भने १५ प्रतिशतले कुनै धर्मसँगको आबद्धता अस्वीकार गर्छन् । यो सन् २०२१ सम्मको तथ्यांक हो । धर्मको सम्बन्ध आस्थासँग हुन्छ जसले आफ्नो अनुयायीको नैतिक र सामाजिक व्यवहार निर्देशित गर्छ । यसको मूल भावमा मानव नियतिलाई नियन्त्रित गर्ने शक्तिमाथि मजबुत विश्वास हुन्छ । साथै हरेक धर्मले विशिष्ट प्रार्थना पद्धति, शुद्ध अशुद्ध, पवित्रता, मान्यता, धर्मिक प्रतीक, भाषा, पहिरन, खानपान, चाडपर्व, संस्कृति निर्माण गर्छ । रमाइलो कुरा के छ भने सांस्कृतिक रूपमा धर्महरू एकअर्काबाट भिन्न देखिए पनि सबै धर्मको मौलिक उद्देश्य समान छन् । मानव मानवबीच प्रेम, सहानुभूति, दया, माया, करुणा, न्याय र सत्य प्रवर्द्धन गर्ने । समाजमा नैतिक आचरण, सामूहिकता र सुव्यवस्था कायम गर्ने तथा हरेक मानिसलाई आफ्नो व्यवहारप्रति उत्तरदायी बनाउने । कुनै धर्मसँग आबद्धता नराख्ने वा धार्मिक अनास्था भएका व्यक्ति पनि मानवता, प्रेम, सहानुभूति, दया, माया, करुणा, न्याय र सत्य जस्ता मानवीय भावनाबाट विमुख हुन सक्दैनन् । औपचारिक रूपमा धर्मनिरपेक्षता अहिले आएर संविधानमा लिपिबद्ध भए पनि नेपाली समाजको चरित्र पहिलेदेखि नै धर्मनिरपेक्ष प्रकृतिकै रहेको कुरा कसैले नकार्न सक्दैन । यहाँ सदियौंदेखि विभिन्न धर्म र जातिका मानिस मिलेर बसेका छन् र कुनै अवरोधबिना आफ्नो धर्म, संस्कृति पालन गर्न पाएका छन् । नेपालको धार्मिक सहिष्णुता धेरै देशका लागि अनुकरणीय हुन सक्छ । यहाँ धार्मिक अतिवादले प्रश्रय पाएको इतिहास छैन । यहाँका गाउँमा हिन्दुले मनाउने दुर्गापूजाका लागि मुस्लिमले चन्दा उठाउने र मुस्लिमको रमजानमा हिन्दुले इफ्तारी (व्रत खोल्ने कार्यक्रम) को व्यवस्था गरेको देख्नु सामान्य हो । दशहराको कार्यक्रममा हिन्दु, मुस्लिम, शिख, इसाई सबै सम्मिलित हुन्छन् । इदमा किराती, बुद्धिष्ट, हिन्दु, बहाई, बोन सबैले इद मुबारक भन्छन् । क्रिसमसमा क्रिश्चियनलाई मेरी क्रिस्मस को शुभकामना दिन हिन्दुमुस्लिम कसैले पनि कन्जुस्याइँ गर्दैनन् । नेपाली समाजको यही विशिष्टताका कारणले गर्दा धर्मनिरपेक्षताविरोधी विचारले नेपाली जनमानसको लोकप्रिय समर्थन पाउन सकेको छैन । यद्यपि हालका केही वर्षमा समाजमा धार्मिक ध्रुवीकरण बढाउने र तराईका केही जिल्लामा धार्मिक तनाव उत्पन्न गराएर हिंसामा उक्साउने प्रयास भएको घटना प्रकाशमा आएका छन् । तर प्रशासन तथा प्रबुद्ध नागरिकको सुझबुझले यस्ता नियोजित घटनालाई समयमै नियन्त्रणमा लिएको देखिन्छ । वास्तवमा कुनै पनि धर्मको चाडपर्व सबैका लागि उत्सव र खुसियालीको अवसर हुनुपर्छ । चाडपर्व व्यापार व्यवसाय बढाउने, सांस्कृतिक आदानप्रदान गर्ने र सामाजिक सद्भाव प्रगाढ गर्ने अवसर हुन् । यसलाई अनावश्यक होडबाजी, सामाजिक तनाव र अविश्वास बढाउने माध्यम बनाइनु हुँदैन । पंक्तिकारले आम मानिससँगको साक्षात्कारमा पाएका धारणाको निचोड राख्ने हो भने दसैं, तिहार, इद, रमजान, क्रिसमस, वैशाखी, बुद्धपूर्णिमा, छठ, महपूजा, ल्होसारलगायत सबै चाडपर्व मानव सभ्यताका सांस्कृतिक विरासत हुन् । काबा, काशी, पशुपति, स्वर्णमन्दिर, भेटिकन, लुम्बिनी वैश्विक धरोहर हुन् । राम, कृष्ण, मोहम्मद, जिसस, मोजेज, बुद्ध, नानक, कन्फ्युसियस कुनै एक समुदायको पेवा होइनन् बरु सम्पूर्ण मानव समाजको आध्यात्मिक विकास र कल्याणका लागि महानतम् योगदान दिएका व्यक्तित्व हुन् । मर्यादा पुरुषोत्तम रामको जीवनी, जिससको करुणा, बुद्धको ज्ञान, महावीरको वैराग, सन्त कवीरको सारगर्भित बचन, गुरु नानकको पवित्र वाणी र पैगम्बर मुहम्मदको आध्यात्मिक सन्देशले करोडौं मानिसलाई सत्मार्गमा डोर्याएको छ । के यिनको कल्याणकारी सन्देशलाई कुनै एउटा समुदायमा सीमित गर्न सकिन्छ ? होइन भने हामी संकीर्णताको घेरामा बाँच्ने अथवा सर्वधर्म सम्भावको भावनासहित आफ्ना साथी, छिमेकी देशवासीको हर्सोल्लासमा सम्मिलित हुने ? यो व्यक्तिगत छनोटको विषय हुन सक्छ । हामी इतिहासको यस्तो समयको साक्षी हौं, जहाँ मुस्लिम अरब देशमा भव्य हिन्दु मन्दिर निर्माण हुँदै छन् । पाकिस्तानको इस्लामाबादस्थित कायदे आजम युनिभर्सिटीले आफ्नो विद्यार्थीका लागि होली कार्यक्रमको आयोजना गर्छ । मानव जातिको भविष्य सांस्कृतिक एक्लोपन (कल्चरल आइसोलेसन) मा होइन सांस्कृतिक सम्मिश्रण (कल्चरल एसिमिलेसन) मा छ भन्ने कुराको चेतना बढ्दै छ । यस पंक्तिकारको बाल्यकाल र युवावस्था नेपालगन्जमा बित्यो, जहाँ सबै धर्मावलम्बी र जातजातिबीच सामाजिक सम्बन्ध बलियो र सौहार्दपूर्ण हुने गर्छ । मुस्लिमको मुहर्रम पर्वमा ताजिया राख्ने परम्परामा हिन्दुको सहभागिता मुस्लिम जत्तिकै हुन्थ्यो । हिन्दुको दशहरा मेला र तिहारको बजारमा मुस्लिमको सहभागिता उत्तिकै हुन्थ्यो । राष्ट्रिय मानवअधिकार आयोगमा कार्यरत हुँदा अन्तर्राष्ट्रिय संस्था ह्युमनिस्ट इन्टरनेसनलबाट एक डेलिगेसन नेपाल भ्रमणमा आएको थियो । नेपालमा धार्मिक स्वतन्त्रताका साथै कुनै पनि धर्म नमान्ने समूहको अवस्थाका बारेमा बुझ्न राजनीतिक दल, नागरिक समाज, संघसंस्थासँग भेटघाट गरेको डेलिगेसनले पंक्तिकारसँग पनि अन्तक्रिया गरेको थियो । जसमा पंक्तिकारले नेपालको संविधान मानवअधिकारको हकमा निकै प्रगतिशील रहेको तर कार्यान्वयनको पक्षमा चुनौती देखिएको र अल्पसंख्यक समूहको अधिकार हनन हुने गरेको केही घटना प्रकाशमा आएको विषय राखेको थियो । ह्युमनिस्ट इन्टरनेसनलले मानवतालाई धर्मभन्दा माथि राख्छ र कुनै पनि धर्म नमान्ने व्यक्ति र समूहका लागि काम गर्छ । झन्डै ५ वर्षपछि ब्रायन मास्टले अमेरिकी संसद्मा नेपालको सन्दर्भमा बोलेको कुराबाट उठेको तरंगमा केही अनलाइन पत्रिका र सोसल मिडिया प्रयोगकर्ताले पंक्तिकारको ह्युमनिस्ट इन्टरनेसनलसँग भएको छलफललाई पनि सामग्री बनाए । पंक्तिकार आफ्नो धारणामा स्पष्ट छ नेपालको संविधानले हरेक नागरिकलाई इच्छाअनुसार धर्म मान्ने वा कुनै पनि धर्म नमान्ने समान अधिकार दिएको छ र कानुनले धर्मका आधारमा नागरिकबीच भेदभाव गर्ने छैन । धर्मनिरपेक्षताको वास्तविक अर्थ पनि यही हो ।"
विदेशको कमाइले पर्वतारोहण,"(पाँचथर)वैदेशिक रोजगारीमा जाने अधिकांशको सपना हुन्छ, नयाँ घर बनाउने । स्वदेश फर्केपछि कोहीले घडेरी जोड्छन् । उद्यम, व्यवसाय वा कृषि कर्म गर्ने र परिवारसँगै रमाउनेको संख्या पनि उल्लेख्य छ । तर पाँचथरको फालेलुङ गाउँपालिका३ का उदय केरुङ भने फरक देखिएका छन् । यसको कारण हो, वैदेशिक रोजगारीबाट स्वदेश फर्केका उनले न घरघडेरी जोडे न छ उद्यमशीलतामा जोडिए । उनको प्राथमिकतामा पर्यो हिमाल आरोहण । वैदेशिक रोजगारीका लागि मलेसिया पुगेर फेर्केका उनी केही वर्षयता हिमाल आरोणमा पनि सक्रिय थिए । त्यसको मुख्य कारण थियो, विश्वको सर्वोच्च शिखर सगरमाथाको चुचुरोमा एकपटक पाइला राख्ने । २०२१ मा मलेसियाबाट फर्केका उनले त्यसयता केही हिमालको आरोहण गरे । मेरापिक र मनास्लुको सफल आरोहण गरे । यही क्षेत्रमा आफूलाई सक्रिय राखिरहे र अन्ततः आफ्नो सपना पूरा गरे । उनी जेठ ६ गते बिहान ६ बजेर ८ सेकेन्डमा सगरमाथा शिखरमा पुगे । उदयको हिमाल आरोहण यात्रा भने निकै रोचक छ । २००८ मा पासपोर्ट बनाएर मलेसिया हानिएका उनी २०२१ मा नेपाल फर्के । कोभिड महामारीका कारण पुनः मलेसिया फर्किन पाएनन् उनी । त्यसपछि उनी फुर्सदको समय सदुपयोग गर्न अन्नपूर्ण सर्किटको पदयात्रामा गए । त्यहाँबाट फर्केको केही दिनमा फेरि सगरमाथा आधार शिविरको पदयात्रा गरें, उनले भने, ती यात्राले मभित्र हिमाल आरोहणको भोग जगायो ।त्यसपछि ६ हजार ४ सय ७६ मिटर अग्लो मेरापिक आरोहण गरेका उदयले गत असोज ९ गते ८ हजार १ सय ६३ मिटर अग्लो मनास्लु हिमाल चढे । मनास्लुको आरोहणपछि मेरो मनमा विश्वका आठ हजार मिटर माथिका १४ वटा हिमाल आरोहण गर्ने हिम्मत जाग्यो, सगरमाथा आधार शिविर फर्केलगत्तै उनले कान्तिपुरसँग भने, अब त्यो अभियानलाई निरन्तरता दिन्छु । मनास्लु आरोहण गरेपछि उदयलाई धेरैले प्रश्न सोधेका थिए सगरमाथा किन नचढेको ? भनेर । मेरो घरपरिवार, छिमेकी र आफन्तलाई एकैचोटि ठूलो हिमाल चढ्न सम्भव नहुनेबारे थाहा रहेनछ । हिमाल चढ्नेलाई सरकारले टन्न पैसा दिन्छ भन्ने लागेको रहेछ उहाँहरूलाई, उनले भने । उनलाई पनि आरोहण अभ्यास सुरु गर्नुअघि हिमाल र पर्वतारोहणबारे खासै थाहा थिए । तर बुझ्दै गएपछि उनलाई हिमाल आरोहणमा दिल बस्यो । प्रायः मानिस विदेश गएर पैसा कमाउने र कतै राम्रो ठाउँमा जग्गा किन्ने, घर बनाउने विषयलाई प्राथमिकतामा राख्छन्, उदय भन्छन्, मलाई चाहिँ हिमाल चढ्ने भोक लाग्यो । अब पुनः एक पटक विदेश गएर आरोहण यात्रालाई निरन्तरता दिन्छु । उदय यस पटक ८ के एक्सपिडिसन नामक ट्रेकिङ कम्पनीमार्फत सगरमाथा आरोहणमा गरेका हुन् । कम्पनीमार्फत आरोहणमा गएका २२ जनामध्ये १७ जनाले सफलता हात पारेका कम्पनीका व्यवस्थापक पेम्बा शेर्पाले बताए । सगरमाथाको चुचुरोमा उदयले नेपालको राष्ट्रिय झन्डासँगै फालेलुङ गाँउपालिकाको लोगो अंकित झन्डा, किराँत याक्थुङ चुम्लुङ र केरुङ चोःलुङका झन्डा फहराएका छन् । प्रतिकूल मौसम बावजुद पनि शेर्पासहितको आरोहण दलले सफलतापूर्वक सगरमाथाको शिखर चुम्यौं । औधी खुसी लागेको छ, पेम्बाले भने । उदय सगरमाथा आरोहण गर्ने पाँचथरको फालेलुङ गाउँपालिकाको दोस्रो र पाँचथर जिल्लाकै तेस्रो व्यक्ति हुन् । यसअघि पाँचथर कुम्मायकका सुशील शेर्मा र फालेलुङ८ का किशोरकुमार जवेगुले सगरमाथा आरोहण गरिसकेका छन् । सगरमाथा आरोहण गर्दा ३५ लाखभन्दा बढी खर्च भएको उदयले बताए । त्यो सबै रकम उनले वैदेशिक रोजगारीबाट आर्जन गरेका हुन् । यसअघि मेरापिक र मनास्लु आरोहण पनि उदयले व्यक्तिगत खर्चमै गरेका थिए ।"
विकास आयोजनालाई विस्फोटक पदार्थ दिन भारतको फेरि आनाकानी,"(काठमाडौं) भारतले विस्फोटक पदार्थ आयात अनुमतिपत्र अर्थात् नो अब्जेक्सन सर्टिफिकेट (एनओसी) नदिँदा तीन दर्जनभन्दा बढी जलविद्युत् आयोजना समस्यामा परेका छन् । चिनियाँ लगानी र ठेकेदारले निर्माणको जिम्मा लिएका आयोजनामा झन्डै ६ महिनादेखि विस्फोटक पदार्थ आयातका लागि एनओसी रोकिएको जलविद्युत् आयोजना प्रवर्द्धकहरूले बताएका छन् । स्वदेशी लगानी भएका आयोजनामा भने दुईदेखि तीन महिनाको अन्तरालमा सीमित आयोजनालाई एनओसी दिने गरेको स्वतन्त्र ऊर्जा उत्पादहरूको संस्था नेपाल (इप्पान) का महासचिव बलराम खतिवडाले बताए ।भारतले अघिल्लो वर्ष पनि एनओसी दिन आनाकानी गरेको थियो । मुलुकमा विस्फोटक पदार्थ भारत र चीनबाट आयात गरिन्छ भने केही मात्रामा नेपाली सेनाले पनि उत्पादन गर्छ । चीनबाट विस्फोटक पदार्थ आयात गर्दा महँगो पर्ने हुनाले भारतमै निर्भर हुनुपर्ने बाध्यता रहेको प्रवर्द्धकहरूको भनाइ छ । मकवानपुरस्थित नेपाली सेनाको सुनाचरी इमल्सन प्लान्टमा उत्पादन हुने विस्फोटक पदार्थले माग धान्न सकेको छैन । सेनाले मागअनुसारको आपूर्ति गर्न नसकेपछि विकल्पमा व्यवसायीले भारतबाट विस्फोटक पदार्थ ल्याउने गरेका हुन् । सेनाले उत्पादन गर्ने विस्फोटक पदार्थ आयोजनाहरूमा उपलब्ध गराइरहेको सैनिक प्रवक्ता एवं सहायक रथी गौरवकुमार केसीले बताए । कहिलेकाहीं समयमा कच्चा पदार्थ नआउँदा उत्पादन प्रभावित हुने गरेको छ, उनले भने, कच्चा पदार्थ भारत र चीनबाट आउँछ, हामीसँग भएको विस्फोटक पदार्थ दिइरहेका छौं, माग धेरै छ, त्यसअनुसार नपुगेको हुन सक्छ । अन्यत्रबाट विस्फोटक पदार्थ ल्याउन सेनाले सहजीकरण गर्ने उनको भनाइ छ ।भारतले चिनियाँ लगानी र ठेकेदार संलग्न आयोजनालाई विस्फोटक पदार्थ ल्याउन एनओसीमा कडाइ गरेको छ । विस्फोटक पदार्थ सकिएपछि ५७५ मेगावाट क्षमताको नुप्चे लिखु जलविद्युत् आयोजनाको काम डेढ महिनादेखि ठप्प भएको आयोजनाका सञ्चालक टीएन आचार्यले बताए । निर्माण व्यवसायीले कामदारहरू फार्काइसके, उनले भने, फेरि कामदार परिचालन गर्न उत्तिकै खर्च लाग्छ, कहिले विस्फोटक पदार्थ आउने हो, अहिलेसम्म कुनै टुंगो छैन ।विस्फोटक पदार्थको अभावमा आयोजनाको काम एक महिना पछाडि धकेलिएको उनले बताए । निर्माण कार्य पछाडि धकेलिँदा ब्याज बढ्यो, समग्र आयोजनाको लागत स्वतः बढ्ने भयो, उनले भने, आयोजनाको ७५ प्रतिशत निर्माणको काम सकियो, आगामी १० महिनामा निर्माण सक्ने लक्ष्य थियो, अब कति समय लाग्ने हो ? निर्माणको अन्तिम समयमा विस्फोटक पदार्थ नआउँदा काम प्रभावित भएको उनले बताए ।विस्फोटक पदार्थ आयातका लागि अनुमति नपाउनेमा नेपाल विद्युत् प्राधिकरणको सहायक कम्पनीद्वारा प्रवर्द्धित जलविद्युत् आयोजना पनि छन् । नुप्चे लिखु, सेतीखोला, २१६ मेगावाटको अपर त्रिशूली, १४० मेगावाटको तनहुँ सेती, २२ मेगावाटको रोल्वालिङ खोला, ५६ मेगावाटको जुम खोलालगायत तीन दर्जन आयोजना छन् । यीमध्ये १४० मेगावाटको तनँहु सेती र २२ मेगावाटको रोल्वालिङ खोला प्राधिकरणका आयोजना हुन् । २२ मेगावाट क्षमताको रोल्वालिङ खोला जलविद्युत् आयोजनाले विस्फोटक पदार्थ सापटी लिएर आफ्नो काम चलाइरहेको आयोजना प्रमुख मनोज ताम्राकारले बताए । अन्य आयोजनाबाट विस्फोटक पदार्थ सापटी मागेर काम गरिरहेका छौं, उनले भने, एनओसीका लागि प्रक्रिया अघि बढाएको ५६ महिना भइसक्यो, एनओसी आएन । रोल्वालिङका लागि मात्रै १२ सय टन विस्फोटक पदार्थ आवश्यक रहेको आयोजना प्रमुख ताम्राकारले जनाए । भारत र नेपाली सेनाबाट विस्फोटक पदार्थ नपाएपछि चीनबाट ल्याउने प्रक्रिया सुरु गरेका छौं, उनले भने, भारतको तुलनामा चीनबाट ल्याउँदा २३ गुणा महँगो पर्छ, त्यसैले ३ सय टन मात्र आयात गर्न लागेका हौं । सरकारले गत जेठमा पुरानो नियम संशोधन गर्दै विस्फोटक पदार्थ (दोस्रो संशोधन नियम), ०८० जारी गरेपछि सरसापटी लिन पाउने नीतिगत व्यवस्था गरेको थियो । निर्माणाधीन पूर्वाधार आयोजनाहरूमा विस्फोटक पदार्थ अभाव हुँदासापटी लिएर काम चलाउन पाइने भएको थियो । नयाँ व्यवस्थाअनुसार कुनै आयोजनाले अनुमति लिई पैठारी गरेको विस्फोटक पदार्थ अर्को आयोजनालाई सापटी दिन सक्नेछन् । सापटी लिने आयोजना पनि इजाजतप्राप्त भने हुनै पर्ने नियममा छ । सरकारले विस्फोटक पदार्थ सरसापटी लिन पाउने व्यवस्था गरेपछि भारतबाट आयात गरिएका विस्फोटक पदार्थ अन्य देशका लगानी तथा ठेकेदारले निर्माण गरिएका आयोजनामा गएको हुन सक्ने आशंका गर्दै भारतले एनओसीमा कडाइ गरेको प्रवर्द्धकहरूको बुझाइ छ । विस्फोटक पदार्थको अभावकाकारण आयोजनाहरूको काम एकदेखि डेढ वर्ष पछाडि धकेलिएको इप्पानका अध्यक्ष गणेश कार्कीको भनाइ छ ।आयोजनामा काम गरिरहेका मान्छे काम छोडेर फर्किन थालिसके, आयोजनाको लागत, ब्याजदर बढिसक्यो, कार्कीले भने, निर्माणाधीन आयोजनालाई चाहिने विस्फोटक पदार्थ आयात गर्न नपाउँदा तीन हजार मेगावाट क्षमताका तीन दर्जनभन्दा बढी आयोजनाको काम प्रभावित भएको छ । विस्फोटक पदार्थ आयात सहजीकरण गर्न मुख्यसचिव, परराष्ट्र मन्त्रालय, ऊर्जा मन्त्रालय लगायतलाई पत्राचार गरिसके पनि अझै नसल्टिएको उनको बुझाइ छ । चीनबाट विस्फोटक पदार्थ आयात गर्न सहज नरहेको र महंगो पर्ने गरेको कार्कीले बताए । यसका लागि सरकारबाट कूटनीतिक पहल गर्नुपर्ने उनको भनाइ छ ।प्रवर्द्धकहरूका अनुसार चीनबाट मगाउँदा भारतको भन्दा १०५ प्रतिशत महँगो पर्छ । दक्षिण एसियाली स्वतन्त्र व्यापार संगठन (साफ्टा) सम्झौताका कारण भारतबाट विस्फोटक पदार्थ आयात गर्दा सरकारले छुट दिने गरेको उनीहरू बताउँछन् । भारतबाट आयात गर्दा ९५ प्रतिशत भन्सार शुल्क र १३ प्रतिशत भ्याट गरी २२५ प्रतिशत मात्रै कर लाग्छ । चीनबाट आयात गर्दा भने २० प्रतिशत भन्सार शुल्क र १३ प्रतिशत भ्याट गरी कुल ३३ प्रतिशत कर तिर्नुपर्ने उनीहरूले जनाए । चीनबाट ल्याउँदा नेपाली सीमासम्म थप सुरक्षा शुल्क तिर्नुपर्ने बाध्यता रहेको उनीहरूको भनाइ छ । नेपालमा सरदर वार्षिक ५ हजार मेट्रिक टन विस्फोटक पदार्थ आवश्यक पर्छ ।चालु आर्थिक वर्षको १० महिनामा भारत र चीनबाट ६४ करोड ८८ लाख ८८ हजार रुपैयाँ बराबरको ३ हजार १७२४५ टन तयारी विस्फोटक पदार्थ आयात भएको भन्सार विभागको तथ्यांक छ । त्यसमध्ये ५० करोड ११ लाख ८८ हजार रुपैयाँ बराबरको २ हजार ६६१ ४५ टन तयारी विस्फोटक पदार्थ भारतबाट आयात गरिएको छ । १४ करोड ७७ लाख रुपैयाँ बराबरको ५११ टन तयारी विस्फोटक पदार्थ आयात गरिएको हो । भातरबाट समयसमयमा विस्फोटक पदार्थ आयातमा रोक लगाउन थालेपछि अघिल्लो चैतमा चीनबाट पनि विस्फोटक पदार्थ आयात गर्न थालिएको थियो । त्यसबेला होङ्सी सिमेन्ट, शिवम् सिमेन्ट र साञ्जेन खोला आयोजनामा चीनबाट विस्फोटक पदार्थ आयात गरिएको थियो । काठमाडौंतराईमधेस द्रुतमार्ग (फास्ट ट्र्याक), सिमेन्ट उद्योग र साञ्जेन खोलालगायत आयोजनामा चीनबाट नै विस्फोटक पदार्थ आयात गरी काम भइरहेको इप्पानका उपाध्यक्ष आनन्द चौधरीले बताए । चिनियाँ निर्माण व्यवसायीहरू भएका आयोजनामा चीनबाटै केही मात्रामा विस्फोटक पदार्थ आयात भइरहेको छ, उनले भने ।"
२३ खर्ब ९७ अर्ब पुग्यो सरकारी ऋण,"(काठमाडौं) सरकारले चालु आर्थिक वर्षको १० महिनामा २ खर्ब ६४ अर्ब रुपैयाँ सार्वजनिक ऋण संकलन गरेको छ । यो गत साउनदेखि वैशाखसम्मको तथ्यांक हो । चालु आर्थिक वर्षमा सरकारले ४ खर्ब ५२ अर्ब रुपैयाँ सार्वजनिक ऋण परिचालन गर्ने लक्ष्य लिएको थियो । यसअनुसार वैशाखसम्म वार्षिक लक्ष्यको ५८४५ प्रतिशत प्राप्त भएको सार्वजनिक ऋण व्यवस्थापन कार्यालयले जनाएको छ । सोही अवधिमा आन्तरिक ऋण प्राप्ति लक्ष्यको ७९५८ र बाह्य ऋण ३४६१ प्रतिशत छ । यस अवधिमा सरकारले धेरै आन्तरिक ऋण संकलन गरे पनि बाह्य ऋण प्राप्ति लक्ष्यभन्दा निकै कम रहेको पुष्टि हुन्छ । प्रतिवेदनअनुसार गत वैशाखसम्म तिर्नबाँकी सार्वजनिक ऋण २३ खर्ब ९७ अर्ब ४३ करोड रुपैयाँ पुगेको छ । यो कुल गार्हस्थ्य उत्पादन (जीडीपी) को ४२०२ प्रतिशत बराबर हो । यसअनुसार तिर्न बाँकी आन्तरिक ऋण ११ खर्ब ८४ अर्ब ४८ करोड र बाह्य ऋण १२ खर्ब १२ अर्ब ९५ करोड रुपैयाँ छ । यस अवधिमा तिर्न बाँकी सार्वजनिक ऋण ९८ अर्ब ०८ करोड थपिएको हो । गत वैशाखसम्मको तथ्यांक हेर्दा तिर्न बाँकी सार्वजनिक ऋणमध्ये आन्तरिकभन्दा बाह्य धेरै देखिन्छ । अघिल्ला महिनामा तिर्न बाँकी ऋणमध्ये बाह्यभन्दा आन्तरिक ऋण धेरै रहँदै आएको थियो । तर गत माघ महिनायता फेरि आन्तरिक ऋणभन्दा बाह्य बढी रहँदै आएको छ । पछिल्ला महिनामा सरकारले बाह्यको तुलनामा आन्तरिक ऋण धेरै भुक्तानी गरेकाले तिर्न कुल तिर्न बाँकी ऋणमा बाह्यको अंश बढी देखिएको हो ।परिपक्व भएको आन्तरिक ऋणको भुक्तानी गरेकै कारण गत फागुनको तुलनामा चैतमा सरकारको सार्वजनिक ऋण (सरकारी ऋण) करिब साढे २ अर्ब रुपैयाँले घटेको छ । गत चैतको तुलनामा वैशाखमा भने तिर्न बाँकी सरकारी ऋण फेरि बढेको हो । गएको १० महिनामा सरकारले कुल १ खर्ब ६६ अर्ब ५५ करोड रुपैयाँ ऋण भुक्तानी गरेको छ । यसमध्ये १ खर्ब ३५ अर्ब ६२ करोड आन्तरिक र ३० अर्ब ९३ करोड रुपैयाँ बाह्य ऋण भुक्तानी गरेको कार्यालयको तथ्यांक छ । यही अवधिमा सरकारले १ खर्ब ९१ अर्ब रुपैयाँ आन्तरिक ऋण संकलन गरेको छ भने ७३ अर्ब ६३ करोड बाह्य ऋण प्राप्त भएको छ । चालु आर्थिक वर्षको १० महिनामा सरकारले ऋण सेवा (साँवा, ब्याज भुक्तानी) खर्चमा २ खर्ब ३३ अर्ब रुपैयाँ भुक्तानी भएको छ । यस वर्ष यस शीर्षकमा सरकारले ३ खर्ब ३० अर्ब वार्षिक बजेट विनियोजन गरेको थियो । यो वार्षिक बजेट विनियोजनका आधारमा ७०५७ प्रतिशत हो । जीडीपीका आधारमा गत वैशाखसम्मको कुल ऋण सेवा खर्च ४०९ प्रतिशत हो । यस अवधिमा भएको कुल ऋण सेवा खर्चमध्ये सावातर्फ १ खर्ब ६६ अर्ब ५५ करोड र ब्याजतर्फ ६६ अर्ब ७२ करोड रुपैयाँ छ ।चालु आर्थिक वर्षका लागि सरकारले कुल १७ खर्ब ५१ अर्ब ३१ करोडको बजेट सार्वजनिक गरेको छ । कुल विनियोजनमध्ये ११ खर्ब ४१ अर्ब ७८ करोड (२० प्रतिशत) चालु खर्च, ३ खर्ब २ अर्ब ७ करोड (१७२५ प्रतिशत) पुँजीगत र वित्तीय व्यवस्थाका लागि ३ खर्ब ७ अर्ब ४५ करोड (१७५५ प्रतिशत) छुट्याइएको थियो । वित्तीय व्यवस्थापनका लागि विनियोजन गरेको बजेट पुँजीगत खर्चभन्दा बढी हो । यसले पछिल्ला वर्षमा राज्यलाई ऋणको भार बढ्दै गएकाले सरकारले विकास निर्माणमा भन्दा ऋणको साँवा भुक्तानीलाई बढी प्राथमिकता दिएको पुष्टि हुन्छ । सरकारले चालु आर्थिक वर्षमा २ खर्ब ४० अर्ब रुपैयाँ आन्तरिक ऋण उठाउने लक्ष्य तय गरेको छ ।यद्यपि अर्धवार्षिक समीक्षामार्फत सरकारले बजेटको आकार करिब सवा २ खर्ब रुपैयाँले घटाएको छ । तत्कालीन अर्थमन्त्री प्रकाशशरण महतले गत जेठ १५ मा ल्याएको बजेटअनुसारको लक्ष्य भेट्न मुस्किल परेपछि २ खर्ब २१ अर्ब रुपैयाँले बजेटको आकार घटाएका हुन् । परिमार्जित बजेटको आकार १५ खर्ब ३० अर्ब २६ करोड ६२ लाख रुपैयाँ कायम भएको छ । बजेटको आकार घटाएपछि चालु खर्च १० खर्ब ७ अर्ब ४५ करोड ४६ लाख र पुँजीगत खर्च २ खर्ब ५४ अर्ब १३ करोड १९ लाख रुपैयाँमा झारिएको छ, जसअनुसार सुरुमा वित्तीय व्यवस्थातर्फ ३ खर्ब ७ अर्ब ४५ करोड ३६ लाख रुपैयाँ विनियोजन भएकामा घटाएर २ खर्ब ६८ अर्ब ६७ करोड ९७ लाख रुपैयाँ बनाइएको हो ।गत वैशाखसम्म सरकारले तिर्न बाँकी सार्वजनिक ऋण हेर्दा अहिले हरेक नेपालीको भागमा करिब ८२ हजार रुपैयाँ बराबर पर्न आउँछ । राष्ट्रिय तथ्यांक कार्यालयले सार्वजनिक गरेको राष्ट्रिय जनगणना ०७८ अनुसार नेपालको कुल जनसंख्या २ करोड ९१ लाख ६४ हजार ५ सय ७८ छ । यो जनसंख्याले गत वैशाखसम्मको तिर्न बाँकी सार्वजनिक ऋणलाई भाग गर्दा उक्त तथ्यांक निकालिएको हो । वैशाखसम्मको सार्वजनिक ऋण नेपालको कुल गार्हस्थ्य उत्पादन (जीडीपी) को अनुपातमा करिब ४२०२ प्रतिशत हो । राष्ट्रिय तथ्यांक कार्यालयले गत आर्थिक वर्षमा जीडीपी ५७ खर्ब ५ अर्ब रुपैयाँ पुग्ने प्रक्षेपण गरेको छ ।पछिल्ला केही वर्षयता सार्वजनिक ऋणको साँवाब्याज भुक्तानी दायित्व निरन्तर बढ्दै गएको र यस वर्षदेखि पुँजीगत खर्चभन्दा वित्त व्यवस्थापनमा धेरै बजेट विनियोजन गर्नुपरेको जानकारहरू बताउँछन् । खासगरी २०७२ सालको भूकम्पपछि नेपालले ठूलो ऋण लिएको र केही सार्वजनिक ऋण अनुत्पादक क्षेत्रमा पनि उपयोग भएको उनीहरूको भनाइ छ । सरकारलाई तलब भत्ताको दायित्वसँगै स्थानीय तह र प्रदेशलाई बजेट विनियोजन गर्नुपर्ने भएकाले संघसँग पुँजीगत खर्चको आकार घट्दै गएको विज्ञहरूको तर्क छ ।"
भूकम्प प्रभावितलाई खानेपानीको सास्ती,"बढ्दो गर्मीसँगै दूषित पानीका कारण ज्वरो, रुघाखोकी, टाइफाइड, झाडापखालालगायतका बिरामी बढेको नलगाड नगर अस्पतालका प्रमुख विशाल उप्रेतीले बताए । अस्पतालमा दैनिक १ सय ५० जनासम्म बिरामी उपचारका लागि आउने गरेको उनको भनाइ छ । भूकम्पपछि टहरामा बसेकाहरूले खुला शौच गर्दा पनि स्वास्थ्य समस्या बढेको छ, उनले भने, समयमै नियन्त्रण गर्न नसके झाडापखालाको महामारीको जोखिम पनि बढेको छ । पालिकामा झन्डै ८ हजार अस्थायी टहरा बने पनि शौचालय निर्माण नभएको नगर प्रमुख रावतले बताए । कतिपयले पुरानै शौचालय प्रयोग गरे पनि धेरैजसो बासिन्दा टहरा आसपासमै खुला शौच गरिरहेका छन् । सदरमुकामस्थित भेरी नगरपालिकामा पनि खानेपानीको अभाव चुलिएको छ । एक त हिउँद र गर्मीमा यहाँ बर्सेनि खानेपानी समस्या थियो, भेरी नगरपालिका४ का वडाध्यक्ष वसन्तप्रसाद शर्माले भने, बजारमा पानीको आपूर्ति भएका मुहानहरू पनि भूकम्पले सुके, ३४ दिनमा एकपल्ट पानी आउँछ, त्यसैले पुर्याउनुपर्ने बाध्यता भयो ।भेरी नगरपालिका१३ स्थित भेरी नदी किनारको विशाल फाँट कुदुका बासिन्दा पनि वर्षौंदेखि खानेपानी अभावमा छन् । झन्डै ३ सय परिवारका लागि डिप बोरिङमार्फत पानी निकालेर एउटा धारा जडान गरिएको छ । बिहान ३ बजे नै उठेर पानी भर्न धारामा पुग्नुपर्छ, कुदुस्थित रोकाय टोलकी सरिता रोकायले भनिन्, नत्र पानी पाउनै मुस्किल हुन्छ, ३ बजे उठेर पुग्दा पनि कम्तीमा ३०४० जना सय महिला जम्मा भइसकेका हुन्छन् । धाराको पानी नपाइएपछि झन्डै आधा घण्टा हिँडेर ३ किलोमिटर टाढाको भेरी नदीमा पुग्न बाध्य हुनुपरेको उनको गुनासो छ । भूकम्पपछि कुदुका झन्डै ८० प्रतिशत स्थानीय अस्थायी टहरामा बसाइँ सरेका छन् । टहरामा झन् सरसफाइका काम गरिरहनुपर्छ, बढ्दो गर्मीले तिर्खा मेटाउनै समस्या भयो, स्थानीय कल्पना रोकायले भनिन्, अड्कलेर पानी पिउन बाध्य छौं । सिँचाइ र खानेपानी अभावका कारण स्थानीय बर्खे बाली मात्र खेती गर्छन् । कुदुको खानेपानी समस्या हल गर्न एकीकृत कर्णाली सिँचाइ विकास आयोजनाले गत वर्ष ५ करोड ६३ लाखको लागतमा सौर्य प्रणालीमार्फत डिप बोरिङ योजना सञ्चालन गरेको थियो । तर भूकम्पपछि पर्याप्त पानी नआउँदा स्थानीय काकाकुल बनेको स्थानीय शिक्षक हर्कबहादुर रोकायले बताए । जाजरकोटमा खोला, नदी र मुहान नजिकै भएर पनि स्थानीयले गर्मीयाममा खानेपानी अभाव भोग्दै आएका थिए । भूकम्पपछि झन् खानेपानी अभाव चुलिएको नलगाड नगरपालिका४ का वडाध्यक्ष बद्री पन्तले जनाए । भूकम्पपछिको लामो खडेरी गत वर्ष आउने मुहान पनि यसपालि सुकेका छन्, उनले भने, पानी सुकेपछि भेरी किनारामा बस्ती भएका स्थानीयलाई नदीको पानी उपभोग गर्नुको विकल्प छैन । खानेपानी अभावका कारण पशुपालनमा पनि ठूलो असर परेको उनको भनाइ छ । खानेपानी अभावको समस्या समाधान गर्न योजनाहरूको प्राथमिकीकरण गर्न लागिएको बारेकोट गाउँपालिका अध्यक्ष वीरबहादुर गिरीले बताए । भूकम्पले अरू सार्वजनिक संरचनासँगै सबै वडामा खानेपानी योजनाहरू पनि क्षतविच्छेद बनाएको छ, उनले भने, आर्थिक वर्षको मसान्तसम्म बढी क्षति भएका १० योजनाको काम सक्ने गरी काम थालिएको छ । खानेपानी अभावको समस्या चुलिएपछि ठूला योजनाका लागि संघीय प्रदेश सरकारलाई अनुरोध गरिएको भेरी नगरपालिका प्रमुख चन्द्रप्रकाश घर्तीले बताए । भूकम्पका कारण जाजरकोट, सल्यान र रुकुम पश्चिममा विभिन्न ४ सय ८० खानेपानी योजनामा क्षति पुग्दा झन्डै ३ अर्ब रुपैयाँको क्षति भएको कर्णाली प्रदेशको जलस्रोत तथा ऊर्जा विकास मन्त्रालयको तथ्यांक छ । क्षति भएका योजनाहरू तीन वटै तहको सहकार्यमा पुनर्निर्माण गरिने मन्त्रालयका सचिव नवीनचन्द्र अधिकारीले बताए ।"
यार्चा टिप्ने चटारोले सुनसान तातोपानी नाका,"(सिन्धुपाल्चोक) प्रायः पसल र होटल ठप्प छन् । खुलेका केही पसलमा ग्राहक छैनन् । मितेरी पुल चीनबाट आयातित सवारीले भरिएको छ । कन्टेनर पारि गएर बसेका देखिन्छन् । चिनियाँ सुरक्षाकर्मीबाहेक सीमा भेगका भव्य संरचनामा टहलिन बसेका केही नेपाली मात्रै छन् । भोटेकोशी गाउँपालिका२ बाट चीन जोड्ने तातोपानी नाकाको लिपिङपारिको बजारमा हाल देखिने सुनसान लाग्दा दृश्य हुन् यी । यसको कारण एउटै छ, यार्चा सिजन । जिल्लाको पूर्वी भेगका बासिन्दा यहाँका चिनियाँसँग मिलेर आफ्नो मुख्य आयस्रोत यार्चागुम्बु संकलन गर्न चीन र नेपालको उच्च लेकाली क्षेत्रमा पुगिसकेका छन् । चीनले यहाँका माथिल्लो हिमाली भेगका लेकाली क्षेत्रमा यार्चा संकलन र बिक्री गर्ने अनुमति दिएको तातोपानी अध्यागमन कार्यालयका वरिष्ठ अध्यागमन सहायक दिनेश बराईले जनाए । सबैजसो स्थानीय र व्यवसायी यार्चाकै लागि लेक भेगमा पुगेकाले सीमाको बजारमा खासै चहलपहल छैन । यसअघि विभिन्न जिल्लासहित राजधानी र सीमा क्षेत्रका गरी तीन हजारभन्दा बढी यार्चा संकलक लेक क्षेत्र पुग्ने गर्थे । वैशाख दोस्रो सातादेखि सुरु हुने यार्चा सिजनका लागि सीमा क्षेत्रबाट मात्रै झन्डै सात सय जना यार्चा टिप्न गएको प्रारम्भिक अनुमान छ । चीनको खासा, रमिते, पाङका स्थानीयले मितेरी पुलभन्दा पर रहेका आकर्षक चिनियाँ बजारमा झन्डै दुई दर्जन पसल सञ्चालनमा ल्याएका थिए । चलेका पसल पनि अरूलाई जिम्मा दिएर गएका छन् भने धेरैजसोले सटर बन्द नै गरेर त्यता लागेकाले चिनियाँ बजार सुनसान बनेको छ, भोटेकोशी चेम्बर अफ कमर्सका अध्यक्ष फुनु शेर्पाले भने । यसअघि नेपाली यार्चा संकलकलाई चीनको उच्च इलाकामा यार्चा टिप्न पूरै बन्देज थियो । चीनको भूभागमा पर्ने गौरीशंकर हिमशृंखला र पर्वतको फेदीस्थित लाप्टङ, रेल्दोन, मानचौरजस्ता स्थानका यार्चाको मूल्य राम्रो पाउने भएकाले स्थानीय जोखिम मोलेर भए पनि त्यहाँ यार्चा संकलन गर्न जाने गरेका थिए । अहिले सर्वसाधारणकै अनुमतिपत्रलाई आधार मानेर पास दिएर यार्चा टिप्न दिएयता उत्साहित स्थानीय यार्चा संकलक गाउँ रित्याएर लेकमा पुगेका हुन् । महँगो मूल्यका इलेक्ट्रिक सवारी आयात भइरहे पनि यार्चा सिजनकै कारण चिनियाँ बजार सुनसान हुँदा कारोबार घटेको तातोपानी सुक्खा बन्दरगाह तथा भन्सार कार्यालयका प्रमुख दयानन्द केसीले बताए ।भूकम्प र परकम्पनको ९ वर्षपछि नाकामा पहिलेकै अवस्थामा फर्किने आसमा दुई दर्जनभन्दा बढी स्थानीयले पुराना घर मर्मतसम्भार र टहरामा चिनियाँ सामान राखेर होटल र पसल सञ्चालनमा ल्याएका छन् । वैशाख दोस्रो सातादेखि स्थानीय व्यवसायी यार्चा टिप्न लेक पुगेकाले बजार सुनसान हुन थालेपछि यहाँका होटल व्यवसायी भोटेकोशी२ का सेते श्रेष्ठ चिन्तित छन् । यार्चा संकलनको सिजन सुरु भएयता खासै व्यापार छैन, अब बर्खा सुरु हुन लाग्यो, नाकामा फेरि उठीबास होला भन्ने चिन्ताले पिरोल्न थालेको छ, उनले भने ।"
सगरमाथा एक्लैको कमाइ ८८ प्रतिशत,"काठमाडौं (कास) नेपालका विभिन्न ३० हिमाल आरोहण गर्ने आरोहीबाट सरकारलाई ६७ करोड ४८ लाख १४ हजार ५ सय १ रुपैयाँ राजस्व प्राप्त भएको छ । अनौठो त के छ भने सगरमाथा आरोहणबाट प्राप्त रोयल्टीको हिस्सा मात्रै कुल रोयल्टीको ८७८१ प्रतिशत अर्थात् ५९ करोड २३ लाख ५ हजार ८ सय ४९ रुपैयाँ छ । सगरमाथामा यस सिजनमा ४१ आरोहण दलका ७५ महिला र ३ सय ३९ पुरुषसहित ४ सय १४ जनाले आरोहण अनुमति लिएका थिए । यस सिजनमा सगरमाथापछि सबैभन्दा धेरै हिमाल आरोहणको अनुमति सोलुखुम्बुकै ल्होत्से हिमालका लागि दिइएको छ । ल्होत्से हिमाल आरोहण गर्ने दलहरूबाट मात्रै सरकारले ३ करोड ४० लाख ३४ हजार २ सय ३८ रुपैयाँ प्राप्त गरेको छ । यो रकम भनेको कुल रोयल्टी हिस्साको ५०४ प्रतिशत हो । ल्होत्से हिमालमा यस सिजनमा १३ आरोहण दलका १ सय १८ पुरुष र २५ महिला गरी १ सय ४३ जनाले आरोहणको अनुमति लिएका छन् । ल्होत्सेपछि धेरै रोयल्टी मकालु हिमाल आरोहण गर्ने दलहरूबाट प्राप्त भएको देखिन्छ । मकालु हिमाल आरोहणबाट कुल रोयल्टी हिस्साको २ प्रतिशत अर्थात् १ करोड ४१ लाख २६ हजार ४ सय रुपैयाँ प्राप्त भएको छ । यस सिजनमा मकालु हिमाल आरोहणको अनुमति ६ आरोहण दलका ४० पुरुष र १९ महिला गरी ५९ जनाले लिएका छन् । सगरमाथा, ल्होत्से र मकालुबाहेकका अन्य २७ हिमाल आरोहणबाट १ करोडभन्दा कम राजस्व प्राप्त भएको छ ।"
अर्थ संक्षेप,"बजारमा सामसङको ग्यालेक्सी एम१५ ५जी काठमाडौं (कास) सामसङ नेपालले बजारमा ग्यालेक्सी एम१५ ५जी ल्याउने भएको छ । ग्यालेक्सी एम सिरिजमा सुपर एमोल्ड एफएचडी प्लस डिस्प्ले, मोन्स्टर ब्याट्री र शक्तिशाली प्रोसेसरलगायत थप गरी फोन ल्याउन लागिएको कम्पनीले जनाएको छ । ग्यालेक्सी सिग्नेचर डिजाइनका साथ उपलब्ध हुने फोना ब्लु टोपाज र स्टोन ग्रे गरी दुई रङमा पाइनेछ । ग्यालेक्सी एम१५ ५जी सेग्मेन्टकै उत्कृष्ट ६००० एमएएच ब्याट्रीको साथ आउने स्मार्टफोनलाई दुई दिनसम्म पावर गर्न सक्नेछ । ग्राहकका लागि एक वास्तविक २५ वाटको सामसङ एडेप्टर निःशुल्क दिने कम्पनीले बताएको छ । ग्यालेक्सी एम१५ ५जी स्टोरेज भेरियन्ट ६ जीबी र १२८ जीबीका लागि २५ हजार ९९९ रुपैयाँ मूल्य तोकिएको छ । मुलुकका २ हजारभन्दा बढी अधिकृत सामसङ स्टोरमा उपलब्ध सामसङ इन्स्टा फाइनान्स सेवा लिए शून्य प्रतिशत ब्याज दरमा ईएमआईमा फोन किन्न सकिने जनाइएको छ ।एकै दिन ५० युनिट बीवाईडी ईभी डेलिभरीकाठमाडौं (कास) बीवाईडीको आधिकारिक वितरक साइमेक्स इंकले रोड साइड असिस्टेन्स (आरएसए) भेहिकलका रूपमा बीवाईडी ई६ सार्वजनिक गरेको छ । साथै शनिबार एकै दिन ५० युनिट बीवाइडी ईभी डेलिभर पनि गरिएको कम्पनीले जनाएको छ । कम्पनीले ग्राहकलाई बीवाईडी एट्टो ३ र बीवाईडी डल्फिन ईभी डेलिभरी गरेको हो । आरएसए भेहिकलका रूपमा ७ वर्ष पुरानो बीवाईडी ई६ सार्वजनिक गरिएको कम्पनीले जनाएको छ । बीवाईडी ईभी प्रयोगकर्ताका लागि आवश्यक सपोर्ट र सर्भिसका लागि बीवाईडी ई६ ल्याइएको हो । निर्बाध र रमाइलो ड्राइभिङ अनुभवलाई सुनिश्चित गर्न तथा ग्राहक सन्तुष्टि र सुरक्षाका लागि समेत यसले महत्त्वपूर्ण भूमिका खेल्ने कम्पनीको दाबी छ । सर्भिस सेन्टरबाट ५० बीवाईडी गाडी डेलिभरी गरेर र ७ वर्ष पुरानो बीवाईडी गाडीलाई डेडिकेटेड आरएसए भेहिकलका रूपमा परिचित गराएर कम्पनीले नयाँ आयाम थपेको छ, साइमेक्स इंकका सर्भिस हेड सुशील तण्डुकारले भने, ग्राहक सेवालाई थप मूल्यवान् बनाउनमा अडिग रूपमा प्रतिबद्ध छ । अत्याधुनिक ईभी प्रविधि र दिगो मोबिलिटी सोलुसनको पहुँच ग्राहकमाझ पुयाउने हाम्रो अडिग प्रतिबद्धतालाई यसले दर्साउँछ । आरएसए भेहिकलको परिचयसँगै बीवाईडी ग्राहकलाई देशभर व्यापक सपोर्ट र सर्भिस प्रदान गर्ने कम्पनीको समग्र दृष्टिकोणलाई यसले अझै बलियो बनाएको कम्पनीको दाबी छ । बीवाईडी डल्फिन र बीवाईडी एट्टो ३ एड्भान्स्ड फिचर, सुपेरियर पर्फमेन्स र अत्याधुनिक प्रविधिका लागि प्रिय रहेको पनि कम्पनीले जनाएको छ । नयाँ बानेश्वरमा टीभीएसको नयाँ सोरुमकाठमाडौं (कास) सान्भी अटो लिंकले काठमाडौंको नयाँ बानेश्वरमा नयाँ टीभीएस सोरुम उद्घाटन गरेको छ । बिहीबार गरिएको कार्यक्रममा हास्य कलाकार सन्दीप क्षेत्री र भक्तपुर२ का सांसद दुर्लभ थापाले सोरुमको उद्घाटन गरे । व्यक्तिगत यातायातका साधनहरूलाई थप प्रवर्द्धन गर्दै टीभीएसका उत्साहीहरूलाई उच्च स्तरका उत्पादन र सेवा उपलब्ध गराउने सान्भी अटो लिंकका सञ्चालक श्रीकृष्ण थापाले जनाए । उपभोक्तालाई मोटरसाइकल तथा स्कुटरको आवश्यकता पूरा गराउने लक्ष्यसाथ सञ्चालितसान्भी अटो लिंकको नयाँ सोरुमले टीभीएस बाइक तथा स्कुटरका अतिरिक्त स्पेयर पार्ट्स र सवारी साधन मर्मतसम्भारलगायत सेवा प्रदान गर्ने उनको भनाइ छ । नेपालमा टीभीएसका दुईपांग्रे सवारी साधनको एक मात्र आधिकारिक वितरक जगदम्बा मोटर्स हो । भाष्कर र प्रभुबीच छुट सम्झौता काठमाडौं (कास) प्रभु बैंक लिमिटेडका ग्राहक तथा कर्मचारीलाई विराटनगर७, मोरङस्थित भाष्कर आई केयर एन्ड ग्लौकोमा सेन्टर प्रालिबीच छुट दिनेसम्बन्धी सम्झौता भएको छ । अन्तरंग तथा बहिरंग सेवामा ओपीडी सर्जरी, शल्यक्रिया, पावर चस्मा, औषधि खर्च तथा अन्य सेवामा विशेष छुट प्रदान गर्न दुई पक्षीय समझदारी भएको छ । एक कार्यक्रमबीच भाष्करका सञ्चालन निर्देशक भाष्कर झा र प्रभु बैंकका कोशी प्रदेशका प्रमुख व्यापार केन्द्र अधिकृत बद्रीकुमार समझदारीपत्रमा हस्ताक्षर भयो । छुट सुविधा प्राप्त गर्न बैंकका ग्राहकले प्रभु बैंक लिमिटेडको डेबिट, क्रेडिट तथा प्रिभलेज कार्डमध्ये कुनै एक पेस गर्नुपर्ने जनाइएको छ । आश्रमलाई माछापुच्छ्रे बैंकको रेफ्रिजेरेटरपाल्पा (कास) माछापुच्छ्रे बैंकको तानसेन शाखाले नीलसागर सेवा आश्रम तानसेनलाई रेफ्रिजेरेटर प्रदान गरेको छ । तानसेन नगरपालिका१, भुसालडाँडामा सञ्चालित आश्रममा सहाराविहीन नागरिकलाई आश्रय दिइएको छ । शाखा प्रबन्धक विनोद थापा, वडाध्यक्ष सुनील बस्याल, आश्रमका कार्यवाहक अध्यक्ष प्रकाश गंगोल, वडा सदस्य रामप्रसाद भट्टराई, बैंककी कर्मचारी निर्मला रानालगायतले आश्रमलाई सामाजिक उत्तरदायित्वअन्तर्गत प्रदान गरिएको फ्रिजले खानेकुराका साथै तरकारीजन्य सामग्री बिग्रनबाट जोगाउने बताए । आश्रम सञ्चालन गर्न कठिन भएको अवस्थामा प्राप्त सहयोगको सदुपयोग हुने कार्यवाहक अध्यक्ष गंगोलले बताए ।पुनः थाई एयरवेजको सेवाकाठमाडौं (कास) थाइल्यान्डको ध्वजावाहक एयरलाइन्स कम्पनी थाई एयरवेजले नेपालमा आफ्नो सेवा पुनः सुरु गरेको आधिकारिक जानकारी दिएको छ । थाई एयरवेजले सन् १९६८ मा बैंककदेखि कोलकाता हुँदै काठमाडौंसम्मको उडानमार्फत नेपालमा आफ्नो वायु सेवा सुरु गरेको थियो । यो लामो यात्रा कोभिड महामारीका कारण मार्च २०२२ मा रोकिएको थियो । थाई एयरवेजले सोसाइटी इन्टरनेसनल ट्राभल सर्भिसेसलाई नेपालका लागि जेनरल सेल्स एजेन्टका रूपमा नियुक्त गरेर सेवा फेरि सञ्चालन गरेको थियो । हाल थाई एयरवेजले नेपालमा एयरबस ३२० न्यारो बडी एयरक्राफ्ट सञ्चालन गर्दै आएको छ । स्थानीय बजारको अवस्था राम्रोसँग बुझेको सोसाइटी इन्टरनेसनल ट्राभल सर्भिसेज थाई एयरवेजका लागि उत्कृष्ट साझेदार बनेको छ । नेपालमा पुनः उडान सुरु भएको डेढ महिनाभित्रै राम्रो प्रतिक्रिया प्राप्त गरेपछि थाईञले १५ डिसेम्बर २०२३ मा दोस्रो दैनिक उडान सुरु गरेको थियो ।"
समितिको क्षेत्राधिकारबारे सरकार र प्रतिपक्षबीच जुटेन सहमति,"(काठमाडौं)सहकारी बचत अपचलन प्रकरण छानबिनका लागि प्रस्ताव गरिएको संसदीय समितिको क्षेत्राधिकारको विषयलाई लिएर सरकार र प्रतिपक्ष आआफ्नो अडानमा देखिएका छन् । सहकारी ठगी आरोप लागेका उपप्रधान तथा गृहमन्त्री रवि लामिछानेलाई छानबिनबाहिर राख्ने सत्तापक्षले गरेको क्षेत्राधिकारको प्रस्तावलाई प्रमुख प्रतिपक्ष कांग्रेसले अस्वीकार गरेपछि संसदीय समिति बन्नेमा अनिश्चय बढेको हो ।संसदीय समितिको क्षेत्राधिकार विवाद नमिल्दासम्म कांग्रेसले संघीय संसद्का दुवै सदनमा अवरोध जारी राख्ने निर्णय लिएकाले सरकारलाई संसदबाटै नीति तथा कार्यक्रम पारित गर्न र जेठ १५ मा बजेट ल्याउन चुनौती छ । संसद् गतिरोधकै कारण राष्ट्रपति रामचन्द्र पौडेलले जेठ १ मा संसद्का दुवै सदनमा प्रस्तुत गरेको नीति तथा कार्यक्रममाथि अहिलेसम्म छलफल हुन सकेको छैन । प्रधानमन्त्री पुष्पकमल दाहालले यही साता सदनको अवरोधका बीचमा विश्वासको मत लिएपछि संसदीय समिति गठनमा गम्भीर नदेखिएको कांग्रेसको आरोप छ ।प्रतिपक्षलाई पेलेरै नीति तथा कार्यक्रम र बजेट पारित गर्ने आशंका कांग्रेसको छ । यद्यपि, सरकारको प्रवक्तासमेत रहेकी सूचना, सञ्चार तथा प्रविधिमन्त्री रेखा शर्माले सरकारको बजेट ल्याउने दिन (जेठ १५) सम्म संसद्को अवरोध खुल्ने विश्वास व्यक्त गरिन् । उनले सहकारीको रकम हिनामिनामा संसदीय छानबिन समिति बनाउने सैद्धान्तिक सहमति भइसकेकाले यसको कार्यादेशमा पनि सत्तापक्ष र प्रतिपक्ष सहमतिनजिक पुगेको दाबी गरिन् । बजेट ल्याउने दिनसम्म सहमति हुनेमा सरकार आशावादी छ, उनले भनिन्, संसद्को गतिरोध अन्त्य गर्नेबारे सहमतिनजिक पुगेको देखिन्छ । उनले प्रमुख प्रतिपक्ष कांग्रेसले संसद्बाट बजेट ल्याउन नदिने भनेर नभनेकाले सहमतिमा पुग्न सकिने बताइन् । सहमति नै भएन भने पनि बजेट ल्याउने संवैधानिक र कानुनी व्यवस्था छन्, अध्यादेशतर्फ संकेत गर्दै उनले भनिन् । संसद्मा प्रतिपक्षलाई पेलेरै अघि बढ्ने, कांग्रेस नेताहरूमाथि सरकारका उपप्रधान तथा गृहमन्त्री लामिछानले संसद्को रोस्ट्रमबाटै हिंस्रक अभिव्यक्ति दिने, अर्कोतर्फ सञ्चारमाध्यमको मुख थुन्न कान्तिपुर मिडिया ग्रुपका अध्यक्ष कैलाश सिरोहियामाथि धरपकड र पक्राउका घटनाले सरकार नै सहमतिको वातावरण बिथोल्न चाहिरहेको कांग्रेस नेताहरूको भनाइ छ । सर्वसाधारणको सहकारीमा जम्मा गरेको बचत ९५ करोड ८० लाख ८९ हजार रुपैयाँ गोरखा मिडिया नेटवर्कमा ल्याएर अपचलन गरेको समाचार शृंखलाबद्ध रूपमा प्रकाशित गरेको प्रतिशोधमा सरकारले कान्तिपुर मिडिया ग्रुपका अध्यक्ष सिरोहियालाई मंगलबार साँझ पक्राउ गरेको थियो । यस घटनाबाट थप सशंकित बनेको कांग्रेसले सरकारको स्वेच्छाचारिता र निरंकुश कदमविरुद्धमा सडकबाट समेत प्रतिवाद गर्ने निर्णय गरेको छ ।कांग्रेस केन्द्रीय कार्यसमिति र संसदीय दलको बुधबारको संयुक्त बैठकले संसदीय छानबिन समितिको क्षेत्राधिकारका विषयमा पार्टीले लिँदै आएको अडानमा दृढ रहेको उल्लेख गर्दै सडकबाट सरकारको प्रतिवाद गर्ने निर्णय गरेको हो । संसदीय समिति बन्नका लागि कांग्रेसले अडान छाडेको छैन । कांग्रेसले भनेजस्तै व्यक्ति र कम्पनीको नामै तोकेर क्षेत्राधिकार तय गर्न सत्तापक्ष तयार छैन । मूलतः राष्ट्रिय स्वतन्त्र पार्टीका अध्यक्षसमेत रहेका लामिछाने आफूविरुद्ध छानबिन हुने गरी क्षेत्राधिकार तोक्ने पक्षमा छैनन्, सरकारका अर्का एक मन्त्रीले भने, समितिको क्षेत्राधिकारमा कुरा मिलेन भने संसद् अवरोधका बीच बजेट ल्याउने वा अध्यादेश जारी गर्ने विकल्प सरकारसँग रहन्छ । कानुनमन्त्री पदम गिरी संयोजक रहेको क्षेत्राधिकार विवाद मिलाउने कार्यदलको बिहीबार बसेको बैठकमा पनि सत्तापक्षका सदस्य उपप्रधान तथा गृहमन्त्री लामिछाने र उनी पहिला सम्बद्ध रहेको गोर्खा मिडिया नेटवर्क र ग्यालेक्सी टीभीको नाम तोकेरै क्षेत्राधिकारमा समावेश गर्न नहुने अडान राखेका थिए । सत्तापक्षले लिँदै आएको अडानले लामिछानेलाई सुरुवातदेखि नै उन्मुक्ति दिने गरी क्षेत्राधिकारमा विवाद झिकेको कांग्रेसको बुझाइ छ । कार्यदलका सदस्यसमेत रहेका कांग्रेस सहमहामन्त्री जीवन परियारले गृहमन्त्रीमा लामिछाने आएदेखि नै सहकारीको बचत अपचलनसम्बन्धी छानबिन र अनुसन्धान रोकिएकाले उनीमाथि नै पहिला छानबिन हुनुपर्ने आफ्नो पार्टीको अडान रहेको बताए ।सूर्यदर्शन, सुप्रिम, स्वर्णलक्ष्मी र सहाराबाट गोर्खा मिडिया नेटवर्कमा ९५ करोड ८० लाख ८९ हजार रुपैयाँ ल्याएर अपचलन गरिएको तथ्य बाहिर आएको छ । लामिछाने उक्त कम्पनीमा प्रबन्ध निर्देशक भएकै बेला ८० करोड ३१ लाख रुपैयाँ अपचलन भएको देखिन्छ । त्यसमध्ये सुप्रिमबाट २ करोड रुपैयाँ र सूर्यदर्शनबाट १ करोड रुपैयाँ लामिछानेका नाममा जम्मा भएको तथ्य प्रमाणले देखाउँछ ।सत्तापक्षीय कार्यदलका सदस्यहरू सूर्यदर्शन, सुप्रिम, स्वर्णलक्ष्मी, सहारालगायतका सहकारीका नाम क्षेत्राधिकारमा राख्न सहमत भए पनि लामिछाने र उनी प्रबन्ध निर्देशक रहेका बेला भएको अपचलनमा छानबिन हुने गरी व्यक्ति र कम्पनीको नाम राख्न तयार छैनन् । कार्यदलका सदस्य एवं एमाले मुख्य सचेतक महेश बर्तौलाले गृहमन्त्री लामिछानेलाई पहिले नै दोषी करार गरेर छानबिन समिति गठन हुन नसक्ने बताए । रविजीको नाम राखेर जान सकिँदैन भनेर हामीले प्रस्ट रूपमा भनेका छौं, उनले भने, व्यक्तिको नाम नराखीकन संकटग्रस्त सहकारीका विषयमा छानबिन हुने गरी अघि बढ्न सरकार तयार छ ।राष्ट्रिय स्वतन्त्र पार्टीका सांसदसमेत रहेका कार्यदल सदस्य शिशिर खनालले संसद्मा प्रश्न उठेका सहकारीको विषयमा छानबिन गर्ने विषयमा आपत्ति नभए पनि गृहमन्त्री लामिछानेको नाम तोकेर समितिको कार्यादेश बनाउने कुरा मान्य नहुने बताए । सार्वजनिक रूपमा प्रश्न उठेका सहकारीमा छानबिन गर्नेमा हाम्रो कुनै आपत्ति छैन र विवाद पनि छैन । तर, अहिले नै व्यक्ति तोकेर छानबिन गर्नु पूर्वाग्रही हुन्छ भनेर भनेका छौं, उनले भने, कांग्रेसका सदस्य साथीहरूले शीर्ष नेताहरूसँग छलफल गरेर फेरि बैठक बस्ने भन्नुभएको छ ।सत्तापक्षले छानबिनलाई अन्तैतिर मोड्न लामिछाने, गोर्खा मिडिया नेटवर्क र ग्यालेक्सी टीभीको नाम लेख्नै हुन्न भन्ने अडान लिँदै आएको आशंका कांग्रेस सहमहामन्त्री परियारले गरे । देशकै गृहमन्त्री सहकारीको अपचलनमा जोडिएका छन् । उनी प्रबन्ध निर्देशक रहेका बेलामा गोर्खा मिडिया नेटवर्कमा मात्रै झन्डै एक अर्ब रुपैयाँ लगेर अपचलन गरिएको छ । यसमाथि सुरुवातमै छानबिन हुनुपर्छ भन्ने हाम्रो अडान हो, उनले भने, जजसका बारेमा हामीले यत्रो प्रश्न उठाएका छौं, उनैमाथि छानबिन नहुने गरी संसदीय समिति बनाउनुको कुनै अर्थ हुन्न ।सत्तापक्षका सदस्यहरूले तत्कालीन अर्थमन्त्री जनार्दन शर्मामाथि छानबिन समिति बनाउँदा पनि व्यक्तिको नाम नतोकी संसदीय समिति बनाइएको दृष्टान्त अघि सार्दै लामिछानेको नाम राख्न नहुने अडान लिएका थिए । कांग्रेस सदस्य परियारले शर्मा र लामिछानेको घटना प्रकृति नै फरक रहेको बताए । त्यति बेला अर्थ मन्त्रालयमै बाहिरिया व्यक्ति पसेर करको दर हेरफेर गरेको आरोप थियो । अहिले गृह मन्त्रालयमाथिको प्रश्न छैन । रवि लामिछानेमाथिको प्रश्न हो । लामिछाने गोर्खा मिडिया नेटवर्कमा प्रबन्ध निर्देशक रहँदा भएको अपचलनको विषय हो, परियारले भने, लामिछाने नजोडिएका सहकारी र कम्पनीमा राज्यकै निकायले पनि छानबिन गर्न सक्ला तर आफ्नै गृहमन्त्रीमाथि प्रहरीले कसरी छानबिन गर्न सक्छ ? त्यसैले लामिछाने र उनी पहिला सम्बद्ध रहेको कम्पनीको नाम क्षेत्राधिकारमा राखेरै जानुपर्छ भन्ने हाम्रो माग हो ।"
पानी माग्दै मधेशबाट काठमाडौंसम्म पैदल,"(काठमाडौं)सिभिल इन्जिनियर इन्द्रजित साफीको परिवार चुरेको फेदैमा बसोबास गर्छ । १८ जनाको उनको संयुक्त परिवारले पुस्तौंदेखि खेती किसानी गरेर जीविकोपार्जन गर्दै आएको छ । केही वर्षअघिसम्म वर्षदिन उत्पादन गरेको अन्नपातले उनको परिवारलाई तीन वर्षसम्म खान पुग्थ्यो । अचेल त्यति नै खेतबारीमा उब्जाएको अन्नपातले वर्षभरि पनि पुर्याउन हम्मेहम्मे पर्ने उनले सुनाए । जथाभावी चुरेको वन फडानी, अवैध क्रसरधन्दा र गिट्टीबालुवा दोहनले खानेपानी र सिँचाइका मुहान सुक्न थालेपछि उत्पादनमा पनि कमी आएको साफीले बताए ।धनुषाको गणेशमान चारनाथ नगरपालिका३ भरतपुरका उनै साफीको नेतृत्वमा अहिले चुरे वनजंगल जोगाउन सरकार र सरोकारवालालाई आह्वान गर्दै २४ जना सर्वसाधारण पैदल बिहीबार काठमाडौं आइपुगेका छन् । चुरे तथा वनजंगल संरक्षण अभियान नेपालको नेतृत्वमा महिलासमेत सहभागी भएको लामो दूरीको यो पैदल यात्रा गर्नेमा सप्तरी, सिरहा, धनुषा, बारा र पर्साका चुरे अतिक्रमणबाट प्रभावितहरू छन् । काठमाडौं आइपुग्न उनीहरूले दैनिक ३५४० किलोमिटरका दरले गरेको बताए । जनकपुर उपमहानगरपालिका१९ की ५० वर्षीया शान्तिदेवी यादवले चुरे दोहनले आफूहरूजस्ता भूमिहीनलाई समस्या भइरहेको बताइन् । उनी पनि पैदलै काठमाडौं आइपुगेकी हुन् । खानेपानी सुकेर पिउन, खाना पकाउन, सरसफाइ तथा घरायसी काम र वस्तुभाउलाई खुवाउन सास्ती थपिएको साफीले बताए । मुख्य रूपमा चुरे फँडानी, चारनाथ र कमला नदीका साथै चुरेका जमिनमा ढुंगागिट्टीको दोहनले यस्तो समस्या आएको हो, उनले भने, मापदण्ड अनुसार पाँच फिट मात्रै खन्नुपर्नेमा पालिका प्रमुख, उपप्रमुख र सिडियो मिलेर मापदण्डविपरीत ५० फिटभन्दा बढी खनेर निकालेका छन् । यसले गर्दा जमिनमा पानीको सतह खलबलिएर पानीको मात्रा घटेको उनले बताए । कलधारा, ट्युबेल प्रयोग गरेर पानी पिउने मधेश बस्तीका स्थानीयलाई अचेल ८० देखि १ सय फिट गहिरो खन्दा पनि पानी भेट्टाउन मुस्किल भइरहेको छ । पहिले २० देखि ३० फिट खन्दा नै कलबाट पानी आउँथ्यो, साफीले थपे, अब आउन छाड्यो, मधेश बिस्तारै मरुभूमिमा परिणत हुँदैछ ।पछिल्लो दुई वर्षयता मधेशमा खानेपानीको समस्या बल्झँदै गएको उनले बताए । घरायसी काममा चाहिने पानी संकलन गर्न महिला, बालबालिका हिँडेर दुईतीन किमि टाढासम्मका खोलाखोल्सी पुग्नुपर्छ । खानेपानी ल्याउन समय दिनुपर्दा विद्यार्थीले विद्यालय छुटाउनु परिरहेको छ । कृषि उत्पादनमा गिरावट आएकाले युवा बिदेसिनुपर्ने बाध्यता बढिरहेको छ । चुरे दोहनले गर्दा निम्तिएको खानेपानी अभावको समस्या र बिग्रंदो पर्यावरणबारे सरकार र सरोकारवालालाई ध्यानाकर्षण गराउन काठमाडौं आइपुगेको साफीले बताए ।चुरे रहे पानी, पानी रहे हामी भन्ने नारासहित उनीहरूले गत वैशाख १६ देखि चुरे संरक्षण पैदल यात्रा सुरु गरेका थिए । चुरे, वनजंगल संरक्षण, दलित भूमिहीन, सुकुम्बासीहरूको भूमि अधिकार र अवैध उत्खनन तथा सिर्सियालगायतका नदीको प्रदूषण एवं अतिक्रमणको विरोध गर्दै उनीहरू सप्तरी जिल्लाको भारदहदेखि बाराको पथलैया हुँदै काठमाडौंसम्मको पैदल यात्रा गरेर २५ औं दिन बिहीबार माइतीघर आइपुगेका हुन् । बिहीबार मध्याह्न माइतीघर आइपुग्नासाथ उनीहरू धर्ना बसेका छन् । शुक्रबारबाट बिहान १० देखि ५ बजेसम्म धर्ना जारी राख्ने र मुख्य दलका केन्द्रीय कार्यालयमा १२ बुँदे सुधारका योजनासहित ज्ञापनपत्र बुझाउने साफीले बताए । पैदल यात्राको संयोजन गरेका अभियन्ता सुनिल यादवका अनुसार उनीहरूको ज्ञापनपत्रमा दुई वर्षभन्दा बढी वन क्षेत्रमा कार्यालय प्रमुख भएर बसेका कर्मचारीलाई तत्काल सरुवा गर्नुपर्ने, चुरे क्षेत्रका खोलामा हुने अवैध क्रसर धन्दा र गिट्टीबालुवा दोहन रोक्न ठोस कदम चाल्नुपर्ने, मधेशलाई सुक्खा क्षेत्र घोषणा गरी डढेलो नियन्त्रणका योजना बनाउनुपर्ने माग रहेका छन् । जथाभावी चुरे अतिक्रमणले मधेशमा बिग्रंदै गएको पर्यावरण जोगाउन यहाँका स्थानीय समुदाय र युवाले पटकपटक आवाज उठाउँदै आए पनि सुनुवाइ नभएको अभियन्ता यादवले बताए । स्थानीय औरही खोलाको अवैध उत्खनन रोक्न आवाज उठाउँदा धनुषाको श्रीपुरका इन्जिनियर ओमप्रकाश महतो (दिलीप) को २०७६ पुस २२ मा हत्या भएको थियो । नदीजन्य पदार्थको दोहन रोक्न विरोध गर्दा मारिएका कारण उनलाई प्रथम संरक्षण सहिद घोषणा गर्नुपर्ने माग पनि उनीहरूको छ ।"
युरोपा च्याम्पियनका अनपेक्षित नायक,"एपी (डब्लिन) विश्व फुटबलले बुधबार एउटा अनपेक्षित उत्तर पाएको छ । प्रश्न थियो, सन् १९७५ यता युरोपेली फुटबलको फाइनलमा ह्याट्रिक गर्ने पहिलो खेलाडी को हुन सक्छ ? उत्तरमा एडेमोला लुकमन आयो । उनकै तीन गोलप्रेरित एटलान्टाले बायर लेभरकुजनलाई फाइनलमा ३० ले हराएको छ र युरोपा लिग फुटबलको उपाधि जितेको छ । यही ऐतिहासिक प्रदर्शनमा सबैले लुकमनको प्रशंसा गर्न थालेका छन् । तर, सबै के मान्छन् भने उनी एकाएक अनपेक्षित नायक भए । पेनाल्टी एरियामा निकै सक्रिय देखिने लुकमन बलमाथि पनि सटिक सन्तुलन राख्छन् । फेरि उनको दुवै खुट्टा मज्जाले चल्छ । यिनै कारणले त यो सिजन उनी एटलान्टाका लागि बबाल खेलाडी साबित भएका छन् । दुई वर्षअघि लुकमन पहिलो पटक एटलान्टा आएका थिए । प्रशिक्षक जियान पिएरो गास्पेरिनीलाई लागिरहेको थियो, टिमलाई विशुद्ध स्ट्राइकरमात्र आवश्यक छैन । उनको भनाइ थियो, इंग्ल्यान्डमा लुकमन लगातार गोल गरिरहेका थिएनन् । एटलान्टाले उनलाई लाइप्जिगबाट किनेको थियो । तर, त्यसयताको दुई वर्ष उनले ऋणमा फुलहम र लेस्टर सिटीमा बिताएका थिए । अझ उनले एभरटनमा विङ्गरको भूमिका पनि निभाए । लाइप्जिग गएयता उनलाई एटलान्टाका लागि बेचियो । इटालियन सिरी ए मा आउँदा उनी २५ वर्षका थिए । त्यसअघि उनले एकै सिजन कहिले पनि १० गोल गरेका थिएनन् । तर, मीठो संयोग के भने दुई सिजन उनले १५१५ गोल गरेका छन् । उनको जन्म लन्डनमा भएको हो । राष्ट्रिय टिमका लागि नाइजेरिया रोजे । उनले इंग्ल्यान्डका लागि यू२० खेले र विश्वकप पनि जिते । पछि नाइजेरियाकै लागि खेल्ने निर्णय गरे । अहिले फाइनलमा ह्याट्रिक गरेपछि प्रमाणित नै भएको छ, लुकमनले पछिल्लो समय लय समातेका छन् । उनलाई परिवारको समर्थन त व्यापक नै छ, अफ्रिकाको चारैतर्फबाट माया छ । गास्पेरिनीले सबै पृष्ठभूमिबीच उनलाई खेलाडी भएर हुर्कन दिए । इटालीको बेरगामोमा जीवन आफैंमा शान्त थियो । त्यति कोलाहल थिएन, जति लन्डनमा हुने गर्थ्यो । गास्पेरिनीले फुटबलको व्यवस्थापन सम्हाल्न थालेको पनि २० वर्षभन्दा बढी भयो । उनी भन्छन्, लुकमनसँग केही क्षणको कुराकानीपछि लाग्यो, यी खेलाडी अलिकति फरक छन् । मैले उनका लागि फुटबल आफूले जान्ने किसिमले सामान्य भएर खेल्न भने । उनले साँच्चै फरक ढंगले फुटबल खेले । उनकै समय छोटो समय लिभरपुलमा पनि बताएका लुकमनका लागि अहिलेको सहर शान्त र सौम्य छ । उनी भन्छन्, यो सहरले मेरो जीवन शैली सम्हाल्न मदत गर्यो । एटलान्टाले युरोपेली क्लब फुटबलको दोस्रो ठूलो उपाधि जित्दा लुकमनको परिवार रंगशालामै थियो । उनले आखिरमा एटलान्टालाई ६१ वर्षयता पहिलो उपाधि दिलाए । म आफ्नो परिवारलाई धेरै माया गर्छु, म यहाँसम्म पुग्नुको सारा श्रेय यही परिवारलाई जान्छ । फाइनल अगाडि एटलान्टाका कप्तान बेराट गिमसिटीले लुकमनलाई राम्रो खेल्नुपर्छ भनेर प्रेरित गरेका थिए । कप्तानले भनेका थिए, लुकमनबाट धेरैभन्दा धेरै योगदान चाहिन्छ । अर्को सिजन एटलान्टाले च्याम्पियन्स लिग खेल्ने निश्चित भएको छ । क्लबले चाहन्छ, लुकमनले अहिलेभन्दा अझ धेरै राम्रो खेलोस् । फेरि एकपल्ट इतिहासमै फर्कने हो भने सन् १९७५ को यूईएफए कपको फाइनलमा ह्याट्रिक भएको थियो । बोरुसिया मोन्चनग्लाडब्याकले ट्वेन्टीलाई ५१ ले हराएको दोस्रो लेगको फाइनलमा ह्याट्रिक गर्ने खेलाडी थिए, जुप हेयनकेस । लुकमनले अहिले यस्तै ठुलो उपलब्धि चुमेका छन् । फाइनलपछि मिडियासँगको कुराकानीमा उनले भनेका छन्, आज मैले आफ्नो खेलजीवनकै सबैभन्दा उत्कृष्ट प्रदर्शन गरें । मलाई आफ्नो खेलमा जहिल्यै पनि आत्मविश्वास थियो । सानो सहरबाट आएको एटलान्टाको छवि नै प्रान्तीय क्लब जस्तो थियो । छिमेकी इन्टर मिलान र एसी मिलानको छायाँमा रह्यो । क्लब चलाउन बजेट पनि धेरै थिएन । तर अहिले यही क्लब अनौठोसँग चम्केको छ ।"
बंगबन्धु कप खेल्न कबड्डी टिम ढाकातिर,"काठमाडौं (कास) नेपालले चौथो बंगबन्धु कप पुरुष अन्तर्राष्ट्रिय कबड्डी प्रतियोगितामा भाग लिने भएको छ । १२ खेलाडीसहित १६ सदस्यीय नेपाली कबड्डी टोली बिहीबार बंगलादेशको ढाका गएको छ । मे २६ देखि जुन ३ सम्म हुने प्रतियोगितामा १२ राष्ट्रको सहभागिता रहने अखिल नेपाल कबड्डी संघका महासचिव अरविन्दकुमार झाले जनाएका छन् । सहभागी टिलाई दुई समूहमा विभाजन गरी लिगकम नकआउट आधारमा खेलाइने छ । नेपालसम्मिलित समूह ए मा बंगलादेश, श्रीलंका, इराक, मलेसिया र इन्डोनेसिया छन् । समूह बी मा थाइल्यान्ड, जापान, पाकिस्तान, दक्षिण कोरिया, केन्या र पोल्यान्ड छन् ।घनश्याम रोक्का मगरको कप्तानी रहेको नेपाली टोलीमा गणेश कार्की, मनोज भट्ट कपाडी, जितेन्द्र अवस्थी, सागर यादव, इशरात मियाँ, कमलेश लोनिया, प्रकाश गिरी, खगेन्द्र जोशी, सुशील चुनारा, रोहन श्रेष्ठ र विशाल थापा छन् ।कप्तान घनश्याम भारतीय प्रो कबड्डी लिग खेलिसकेका खेलाडी हुन् । उनी १० औं संस्करणमा हरियाणा स्लिर्समा १३ लाख भारतीय रुपैयाँमा अनुबन्ध भएका थिए । उनले १० औं संस्करणमा चार टिमविरुद्ध खेल्ने अवसर पाएका थिए । उनले तलेगु टाइटन्स, गुजरात जायन्ट्स, यू मुम्बा र बैंगलुरु बुल्सविरुद्ध खेलेका थिए । घनश्याम प्रो कबड्डी लिगमा आबद्ध हुने नेपाली खेलाडीमध्ये सर्वाधिक पारिश्रमिक लिने खेलाडी हुन् । यसअघि सञ्जय श्रेष्ठ र जयबहादुर बोहराले ८८ लाख तथा लालमोहर यादव र नागेश्वर चौधरीले १०१० लाख भारु पारिश्रमिक लिएको महासचिव झाले बताए ।प्रशिक्षकमा विष्णुदत्त भट्ट, व्यवस्थापकमा महेश चन्द तथा अफिसियलमा तर्कराज भट्ट र रमेशचन्द्र ओझा रहने छन् । महिला राष्ट्रिय कबड्डी टोलीको उपस्थितिमा बिहीबार टोलीलाई बिदाइ गरियो । राष्ट्रिय खेलकुद परिषद्का सदस्यसचिव टंकलाल घिसिङले बिदाइ गरेका थिए । उनले १९ औं एसियाली खेलकुदमा महिला कबड्डी टोलीलाई सहभागी गराएकोमा धेरै प्रश्नको सामना गर्नुपरेको स्मरण गर्दै महिला टोलीले पदक जितेर सहभागिताको औचित्य पुष्टि गरिसकेको बताए । उनले अब महिला टोलीलाई विगतभन्दा राम्रो गर्ने चुनौती थपिएको र पुरुष टोलीलाई बंगबन्धु कपमा पदक जित्ने राम्रो अवसर भएको बताए ।सदस्यसचिव घिसिङले खेलाडीका साथै प्रशिक्षकहरू समयानुकूल अपडेट र अपग्रेड गरिनुपर्नेमा जोड दिँदै खेलाडीको शारीरिक क्षमताको पहिचान गर्न परिषद्ले चाँडै स्पोर्ट्स साइन्स ल्याब स्थापना गर्ने उद्घोष गरे ।"
धरान बन्यो सुनसरी लिग विजेता,"सुनसरी (कास) धरान फुटबल क्लब बिहीबार सुनसरी जिल्ला फुटबल लिग च्याम्पियन भएको छ । धरान रंगशालामा बिहीबार सम्पन्न फाइनलमा इटहरीको राष्ट्रिय जागृति क्लबलाई पेनाल्टी शुटआउटमा ५४ गोलले पराजित गर्दै धरान लिग च्याम्पियन बनेको हो । धरानले ५० हजार पुरस्कार पाएको छ । टोली प्रदेश लिगका लागि छनोट भयो । उपबिजेता राष्टिय जागृतिले ३० हजार रुपैयाँ पायो ।निर्धारित समयमा दुवैले ११ गोलको बराबरी खेलेपछि खेलको निर्णय सिधै पेनाल्टी शुटआउटबाट लिइएको हो । पेनाल्टीमा धरानका आशिष पुरी, मिजास लिम्बू, सुभाष रानामगर, सचिन श्रेष्ठ र सुजन इङ्नामले गोल गरे । डिफेन्डर प्रितम लिम्बूको प्रहार गोलकिपर राजेश खड्काले रोकेका थिए । जागृतिका सुमित चौधरी, युगेन राई, विजय राई र योगेन्द्र कार्कीले मात्र गोल गरे । प्रशान्त सुब्बाको प्रहार आकासियो भने कालीबहादुर थापाको प्रहार धरानका गोलकिपर सचिन श्रेष्ठले रोके । सेमिफाइनलमा धरानले ब्वाइज फुटबल क्लब इटहरीलाई टाइब्रेकरमा ५३ ले पराजित गर्दै फाइनल तय गरेको थियो । अर्को सेमिफाइनलमा राष्ट्रिय जागृतिले धरानकै गोधूलि फुटबल क्लबलाई २१ ले हराएको थियो । लिग चरणमा राष्ट्रिय जागृति ४ खेलमा ३ जित र १ खेल बराबरी खेल्दै १० अंकसहित शीर्षस्थानमा रहँदै सेमिफाइनल पुगेको थियो । धरान एफसीले लिग चरणमा खेलेका ४ खेलमा २ जित, २ बराबरी खेल्दै ८ अंकसहित सेमिफाइनल पुगेको थियो । अखिल नेपाल फुटबल संघको संयोजनमा वैशाख २६ देखि भएको लिग इटहरी र धरान गरी दुई स्थानमा भएको हो । इटहरी रंगशाला तथा धरान रंगशालामा भएको प्रतियोगितामा सुनसरी जिल्ला फुटबल संघमा आबद्ध १० ए डिभिजन क्लबलाई दुई समूहमा बिभाजन गरी लिग गरिएको थियो ।"
छनोटमा पुरुषोत्तम च्याम्पियन,"काठमाडौं (कास) युवा चेस खेलाडी पुरुषोत्तम सिलवाल राष्ट्रिय बुद्धिचाल बी छनोट प्रतियोगितामा ७५ अंक जोडेर च्याम्पियन भएका छन् ।भक्तपुरको सूर्य विनायकस्थित चुनदेवीमा भएको प्रतियोगितामा ६० राष्ट्रिय खेलाडी प्रतिस्पर्धी थिए । काभ्रेका क्यान्डिडेड मास्टर मिलन लामा, पूर्वनेपाल च्याम्पियन केशब श्रेष्ठ र ललितपुरका सुरोज महर्जन समान ६५ अंक लिएर संयुक्त दोस्रो स्थानमा रहे । पुरुषोत्तमसँगै उनीहरू पनि छनोट भएका छन् । त्यस्तै राज कार्की, प्रकाशचन्द्र नेपाल, राजन सुवेदी, प्रेमकृष्ण महर्जन र एरिना आईएम सुश्रुत दाहाल ६ अंक बटुल्दै राष्ट्रिय प्रतियोगितालाई छनोट हुन सफल भए । दुई वैकल्पिक खेलाडीमा सुशील चौधरी र सीएम पुरुषोत्तम चौलागाईं रहेका छन् । सेप्टेम्बरमा विश्व बुद्धिचाल महासंघको आयोजनामा हंगेरीमा चेस ओलम्पियाड हुनेछ । चेस ओलम्पियाडमा नेपालबाट भाग लिने ५ खेलाडीको छनोट जेठ १० राजधानीमा राष्ट्रिय प्रतियोगिताबाट हुनेछ । यस प्रतियोगितामार्फत महिला र खुलातर्फ छनोट ९९ खेलाडीले वर्तमान नेपाल पहिलो, दोस्रो र तेस्रो खेलाडीसँग पुनः प्रतिस्पर्धा गरी ओलम्पियाडलाई टिकट काट्ने छन् ।नेपाल बुद्धिचाल महासंघको आयोजनामा भक्तपुर जिल्ला बुद्धिचाल संघले छनोट प्रतियोगिता गरेको हो । संयोजक निरञ्जन प्रजापतिले प्रत्येक वर्ष नेसनल बी भक्तपुरले नै गर्ने बताएका छन् । सूर्य विनायक नगरपालिकाका मेयरले पुरस्कृत गरे । नेपाल बुद्धिचाल महासंघका महासचिव धरमबहादुर लामाले महासंघको वार्षिक क्यालेन्डरअन्तर्गत १२ महिनामा हुने कार्यक्रम तय भई कार्यान्वयनमा आइसकेको बताए ।"
भारत र श्रीलंका फाइनलमा,काठमाडौं (कास) भारत र श्रीलंका एटीएफ यू१२ टेनिस टिमअन्तर्गत दक्षिण एसियाली क्षेत्रीय छनोटको गर्ल्सतर्फ फाइनल पुगेका छन् । पाँच राष्ट्रको सहभागिता रहेको राउन्ड रोबिन लिगमा भारत पहिलो र श्रीलंका (तस्बिरमा) दोस्रो भएर फाइनलमा पुगे । सातदोबाटोस्थित टेनिस कोर्टमा भइरहेको प्रतियोगितामा भारतले माल्दिभ्स र श्रीलंकाले बंगलादेशलाई समान ३० को नतिजामा हरायो । ब्वाइजमा पनि भारत फाइनल पुगेको छ । भारतले श्रीलंकालाई ३० ले हरायो । फाइनलमा भारतको भेट पाकिस्तानसँग हुनेछ । अर्को सेमिफाइनलमा पाकिस्तानले बंगलादेशमाथि ३० को जित दर्ता गर्यो । फाइनल शुक्रबार हुनेछ । ब्वाइजगर्ल्स दुवैमा फाइनल पुग्ने चारै टोली काजकिस्तानमा सेप्टेम्बरमा हुने एटीएफ यु१२ टिम प्रतियोगितालाई छनोट भएका छन् ।
छोटकरी,"महिला क्रिकेटको प्रारम्भिक टोलीकाठमाडौं (कास) एसीसी वुमन्स एसिया कपका लागि इन्दु बर्माको कप्तानीमा २८ सदस्यीय प्रारम्भिक नेपाली महिला क्रिकेट टोली घोषणा गरिएको छ । श्रीलंकामा वुमन्स एसिया कप साउन पहिलो सातादेखि हुनेछ । त्यसको समूह ए नेपालसहित भारत, पाकिस्तान र युएई छ । समूह बी मा श्रीलंका, बंगलादेश, थाइल्यान्ड र मलेसिया छ । प्रिमियर कपको शीर्ष चारभित्र रहँदै नेपाली टोली एसिया कपलाई छनोट भएको थियो । प्रारम्भिक टोलीमा इन्दु वर्मा (कप्तान), रुबिना क्षेत्री, सीता रानामगर, कविता कुँवर, सम्झना खड्का, कविता जोशी, काजोल श्रेष्ठ (विकेटकिपर), पूजा महतो, डली भट्ट, विन्दु रावल, रोमा थापा, ममता चौधरी, राजमित ऐरी, कृतिका मरासिनी, सवनम राई, रुबि पोदार (विकेटकिपर), खुशी डंगोल, लक्ष्मी साउद, एलिसा खडिया, अप्सरी बेगम, करुणा भण्डारी, अस्मिना कर्माचार्य, संगीता राई, आरती महतो, सावित्री धामी, यशोदा विष्ट, सोनी पाख्रिन र हेलिसा गुरुङ रहेका छन् ।वादोरियो टोली नर्वे जानेकाठमाडौं (कास) नेपाल वादोरियो कराते डो संघको टोली विशेष सेमिनारका लागि नर्वे गएको छ । वादोरियो करााते डो संघका संस्थापक प्रमुख प्रशिक्षक एवं कराते महासंघका वरिष्ठ उपाध्यक्ष हरिशरण केसी नेतृत्वको ४ सदस्यीय टोली मे २५ र २६ तारिखमा हुने विशेष सेमिनारमा भाग लिन शुक्रबार नर्वे जान लागेको हो । वादोरियो करातेका तेस्रो ग्रान्ड मास्टर हिरोनोरी ओत्सुकाबाट सेमिनारमा विशेष प्रशिक्षण दिनेछन् । अध्यक्ष केसीसँगै प्रशिक्षक सिमोन खत्री, टिम म्यानेजर सुमन तिमिल्सिना र प्रशिक्षक विनोद तामाङ छन् । चार सदस्यीय टोलीलाई बिहीबार राखेपका उपाध्यक्ष शिव कोइराले विदाइ गरे । प्रशिक्षणपछि प्रशिक्षक विनोद तामाङले नेदरल्यान्ड्समा हुने १४ औं रोटरड्याम कपमा भाग लिनेछन् ।चाबहिल स्पोर्ट्स क्लब विजयी काठमाडौं (कास) चाबहिल स्पोर्ट्स क्लबले तेस्रो वडा अध्यक्ष कप भेट्रान फुटबल प्रतियोगितामा बिहीबार सुनाखरी क्लबलाई २१ ले हराएको छ । चाबहिलका निमा लामा र म्यान अफ द म्याच कृष्ण शाक्यले गोल गरे । सुनाखरीका टीकाबहादुर पुनले एक गोल फर्काए । चाबहिल खेल मैदानमा फ्रिडम ए ले एजे भेट्रानलाई टाइब्रेकरमा ३२ ले हरायो । निर्धारित समयमा ३३ को बराबरी भएको थियो । विजेताका गोलरक्षक सन्जित खड्गी म्यान अफ द म्याच भए । फ्रिडम बी ले थापागाउँलाई ६१ ले हरायो । विजेताका निलेन्द्र देवानले ४, नरकुमार राई र राजु तामाङले ११ गोल गरे । जोरपाटीले बूढानीलकण्ठलाई २० ले हरायो । नितिन गुरुङ र रन्जित लामाले गोल गरे । विजेताले १ लाख र उपविजेताले ५० हजार पुरस्कार प्राप्त गर्नेछन् ।"
