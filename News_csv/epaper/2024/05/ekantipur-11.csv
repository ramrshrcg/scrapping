शीर्षक,विवरण
गुल्जार सगरमाथा आधारशिविर,"गौतमले भने, आरोहीको ज्यान गएपछि कतिपयको शव नै कहाँ छ भन्ने थाहा नहुने, घाइते भएर वा खोचमा अलपत्र अवस्था रहेकाको समयमै उद्धार गर्न नसकिने भएकाले पनि अब तत्काल उद्धारमा सहज होस् भनेर यो उपाय अपनाउन लागिएको हो ।पछिल्ला वर्षयता सगरमाथा आधारशिविरमा पर्यटक र आरोहीहरूको भीड ह्वात्तै बढेपछि सगरमाथाको सौन्दर्य मात्रै नभई पर्यावरण पनि बिग्रने र जलवायु परिवर्तनको प्रभाव हिमाली क्षेत्रमा देखिन थालेको बताउँछन्, हिमालयन क्लाइमेट बुट क्याम्पमार्फत दक्षिण एसियाका पत्रकारहरूलाई आधारशिविर लिएर पुगेका नेपाल विज्ञान पत्रकार मञ्चका अध्यक्ष राजन पोख्रेल । उनले यसै कारण पनि सगरमाथा आधारशिविरमाथि एक्टिभ ग्लासियर देखिएको बताउँदै आधारशिविर नै जोखिममा रहेको टिप्पणी गर्छन् । पोख्रेलले जलवायु परिवर्तनको असरका कारण सगरमाथालगायत नेपालका हिमाली क्षेत्रका साथै आरोहणमा पनि जोखिम बढाइरहेको बताउँदै भने, एक्टिभ ग्लासियर छेवैमा मानवीय चहलपहल बढ्यो । यसले गर्दा हिमनदी दूषित हुने र अन्य जोखिम बढाउने देखिन्छ । त्यसैले सगरमाथा आधारशिविर नै सार्नुपर्ने देखिन्छ ।"
सहकारीको बचत हिनामिना मुद्दाले संसद् बन्धक,"बजेट अधिवेशनको पहिलो बैठक शुक्रबारबाट सुरु हुनासाथै प्रतिनिधिसभा र राष्ट्रिय सभामा संसदीय समिति गठनको माग राख्दै कांग्रेसले फेरि अवरोध थालेको हो । प्रतिनिधिसभा बैठकमा कांग्रेस महामन्त्री गगन थापा र राष्ट्रिय सभामा कृष्ण सिटौलाले लामिछानेमाथि छानबिन गर्न संसदीय समिति गठन नभए सदनका कारबाही अगाडि बढ्न नसक्ने चेतावनी दिएका छन् ।उपप्रधान एवं गृहमन्त्री लामिछाने आफैंले फारम भरेर ऋण लिएको प्रमाण प्रहरीले नै संकलन गरेको बताउँदै थापाले अभियोजन नभएकोमा शंका व्यक्त गर्दै सहकारी प्रकरणमा संसदीय छानबिन आवश्यक रहेको बताए । गृहमन्त्रीमाथि सहकारीको करोडौं रुपैयाँ अपचलन गरेको आरोप छ, तर कुनै अभियोजन भएको छैन । अनुसन्धानसम्म पनि भएको छैन । प्रधानमन्त्री आफैं संसद्मा उभिएर झूट बोल्नुभएको छ । के यहाँ गृहमन्त्रीले आफैं फारम भरेर ऋण लिएको प्रमाण पेस गरौं ?, थापाले भने, कुनकुन प्रमाण पेस गरौं ? यही कुरा हामीले संसदीय समितिबाट छानबिन गरौं भनेका हौं ।कुनै गल्ती नगरेको भए संसदीय छानबिन समिति गठन गर्नबाट किन डराएको भन्दै थापाले लामिछानेलाई प्रश्न गरेका थिए । नेपाली कांग्रेस पार्टी सदन चल्नुपर्छ भन्नेमा गम्भीर छ, सरकारलाई सजिलो होस् भनेर सघाउन खोजेको पनि हो । हामीले जम्मा एउटा कुरा भनेको हो, सहकारीको ठगीका विषयमा छानबिन गर्न संसदीय समिति बनाइयोस् । तर सरकारले यो कुरालाई टार्न खोजिरहेको छ, उनले भने, आरोप लागेको व्यक्ति त छानबिन गर्न तयार हुनुपर्ने हो । तर यहाँ त छानबिनबाट भाग्न सम्पूर्ण शक्ति लगाइएको छ । किन डराएको ? गल्ती गरेको छैन भने छानबिनबाट किन भागेको ? कहिले प्रहरीलाई बोल्न लगाएको छ । कहिले प्रधानमन्त्रीलाई बोल्न लगाएको छ । महान्यायाधिवक्ताले कुनै पनि मुद्दामा कसैको प्रभावमा पर्नु हुँदैन भन्ने छ, तर अब महान्यायाधिवक्ता त झुक्दाझुक्दा लम्पसार नै परिसक्नुभएको छ । प्रहरीको, महान्यायाधिवक्ताको, राज्यका अंगहरूको दुरूपयोग भइरहेको छ ।त्यसपछि थापाले थपे, सभामुख महोदय, संसदीय छानबिन समिति नबनेसम्म अब सदनको कुनै पनि कामकारबाही अगाडि बढ्दैन । जबसम्म छानबिन समिति बन्दैन, त्यो बेलासम्म अब हामीलाई भन्न पाइँदैन ।कांग्रेसले सुरुमै बोल्न आकस्मिक समय मागेको थियो । संसद्को बैठक नियमित रूपमा चल्ने लक्षण नदेखिएपछि थापाले बोल्न सुरु गर्नुपूर्व नै एमाले अध्यक्ष केपी शर्मा ओली बाहिरिएका थिए । लगत्तै कांग्रेस महामन्त्री थापालाई सभामुख घिमिरेले बोल्न ३ मिनेट समय दिए । कांग्रेसका महामन्त्री थापा उक्त समय आफूलाई अस्वीकार्य रहेको भन्दै थप आक्रोशित भए । त्यसैबीचमा कांग्रेस प्रमुख सचेतक रमेश लेखकले ३ मिनेटको पछाडि शून्य थपेर समय निर्धारण गरिदिन आग्रह गरेपछि सभामुख घिमिरे झर्किएका थिए । लगत्तै कांग्रेसका सांसदहरू उठेर वेलमा पुगेर सहकारी ठगलाई कारबाही गर, सहकारी पीडितलाई न्याय दे, संसद्मा जबर्जस्ती गर्न पाइँदैन भन्दै नाराबाजी गरेका थिए ।कांग्रेस महामन्त्री थापा बोलिसकेपछि पनि सदनको कारबाही अगाडि बढ्न नसकेकाले १५ मिनेटका लागि बैठक स्थगित गरिएको थियो । त्यसबीचमा सभामुखले दलका प्रमुख सचेतकहरूसँग छलफल गरेका थिए । सहमति नजुटे पनि अर्को बैठक सुरु गरिएको थियो । कांग्रेस सांसदले फेरि पनि सिटबाट उठेर वेलमा पुगेर संसद् बैठक अघि बढ्न दिएनन् । राष्ट्रिय सभामा पनि कांग्रेस संसदीय दलका नेता सिटौलाले उपप्रधान तथा गृहमन्त्री लामिछानेमाथि सहकारी ठगी प्रकरणमा संसदीय छानबिन समिति गठन नभएसम्म दुवै सदनको बैठक सञ्चालन गर्न नदिने पार्टीको निर्णय सुनाएका थिए । हामीले पटकपटक कहिले प्रधानमन्त्रीको र कहिले सभामुखको समन्वयमा उहाँलाई भेटेका छौं । हामीले स्वयं गृहमन्त्रीसँग पनि कुरा राखेका छौं । तपाईंले संसदीय छानबिन समिति बनाएर क्लिन चिट लिनुस् भनेका हौं । हामी सहयोग पुर्याउन चाहन्छौं, सिटौलाको भनाइ थियो ।कांग्रेसले अवरोध गरेपछि दुवै सदनका बैठक मंगलबारसम्मका लागि स्थगित भएका छन् । राष्ट्रपति रामचन्द्र पौडेलले जेठ १ मा मंगलबार सरकारको आगामी आर्थिक वर्षको नीति तथा कार्यक्रम प्रस्तुत गर्ने गरी दुवै सदनको संयुक्त बैठक तय गरिएको छ । कांग्रेसले उक्त बैठक चल्न दिनेनदिने निर्णय गरिसकेको छैन । तर सहकारी ठगीमा लामिछानेको संलग्नताबारे संसदीय छानबिन समिति नबनेसम्म सदन चल्न नदिने चेतावनी कांग्रेसको छ ।कांग्रेसका प्रमुख सचेतक रमेश लेखकले सहकारी हिनामिनाबारे संसदीय छानबिन समिति गठन पार्टीको बटमलाइन भएको उल्लेख गर्दै सरकारले जबर्जस्ती नीति तथा कार्यक्रम ल्याउन खोजेको बताए । प्रमुख प्रतिपक्षको मागलाई बेवास्ता गर्दै सत्तारूढ दलले सरकार जोगाउन बलमिच्याइँ गरिरहेको उनको आरोप छ । सरकारले मनपरी हिसाबले संसद् अन्त्य गर्ने, बोलाउन सिफारिस गर्ने र संसद्बाट नीति तथा कार्यक्रम प्रस्तुत गर्ने निर्णय गर्छ, प्रमुख प्रतिपक्षका मागलाई बेवास्ता गरी बलमिच्याइँ गर्न खोजिँदै छ, उनले भने, सत्तापक्षले बलप्रयोगको नीति लिए त्यसको कुनै न कुनै हिसाबले प्रतिवाद हुन्छ ।कांग्रेसले संसद् अवरुद्ध गरिरहेका बेला सरकारले भने नीति तथा कार्यक्रम ल्याएर कांग्रेसमाथि दबाब सिर्जना गर्ने नीति लिएको छ । बजेट अधिवेशनको पहिलो दिनमै कांग्रेसले संसदीय छानबिन समिति गठनको मागलाई लिएर संसद् अवरुद्ध गर्ने अनुमान गरिसकेको सरकारले बिहीबारै जेठ १ मा नीति तथा कार्यक्रम प्रस्तुतका लागि राष्ट्रपतिलाई आग्रह गर्ने निर्णय लिएको थियो । संसद् सचिवालयका अनुसार जेठ १ मा सरकारको नीति तथा कार्यक्रम ल्याएर १० गतेभित्र पारित गर्ने तयारी छ । जेठ १५ मा बजेट ल्याउनुअघि नीति तथा कार्यक्रम पारित भइसक्नुपर्नेछ । ढिलोमा जेठ पहिलो साता सरकारको नीति तथा कार्यक्रम पारित भएमा सजिलो हुन्छ, संसद् सचिवालयका सहसचिव एवं प्रवक्ता रोजनाथ पाण्डेले भने, जेठ १ मा नीति तथा कार्यक्रम आउनु सुविधाजनक समय हो ।राष्ट्रपति पौडेलद्वारा जेठ १ को साँझ ६ बजे प्रतिनिधिसभा र राष्ट्रिय सभा संयुक्त सदनमा सरकारको नीति तथा कार्यक्रम प्रस्तुत गर्ने कार्यतालिका छ । सरकारको नीति तथा कार्यक्रम ल्याउने दिन संसद् सुचारु गर्न प्रधानमन्त्री पुष्पकमल दाहालले प्रमुख प्रतिपक्ष दलका नेता शेरबहादुर देउवासँग वार्ता गर्ने भएका छन् । उनले शुक्रबार देउवासँग फोनमा कुराकानी गरे पनि सहकारी रकम हिनामिनामा संसदीय छानबिन समिति गठन नभएसम्म संसद् चल्न नसक्ने जवाफ पाएको स्रोतको भनाइ छ ।सत्तारूढ प्रमुख घटक एमालेका अध्यक्ष केपी शर्मा ओलीले प्रमुख प्रतिपक्ष कांग्रेसले सरकार ढाल्न रवि लामिछानेमाथि संसदीय छानबिनको माग गरिरहेको दाबी गरेका छन् । कांग्रेसले लामिछानेलाई डेढ वर्ष प्रधानमन्त्री बन्न भनेर राखेको प्रस्ताव नमानेकाले कांग्रेस अराजनीतिक रूपमा अघि बढेको ओलीको आरोप छ । एकातिर डेढ वर्ष प्रधानमन्त्री भइदिनुस्, यो समीकरण छोड्नुस्, हाम्रोतिर आइदिनुस्, डेढ वर्ष प्रधानमन्त्री खाइदिनुस् भन्ने, ओलीले भने, त्यो हुन्न भनेर सम्झौतामा सही नगरेपछि विभिन्न फाइल बोकेर रिसर्च गरेर कुद्ने ! कांग्रेसको यस्तो तरिका फेयर छैन । कांग्रेस प्रतिशोध, निषेध र स्वार्थकेन्द्रित राजनीतिमा लागेको उदाहरणको यो एउटा घटना भएको ओलीको भनाइ थियो ।लामिछानेमाथि तोकेरै छानबिन गर्न संसदीय समिति बनाए त्यसको असर सत्ता समीकरणमा पर्ने बुझाइ सत्तारूढ दलका नेताहरूको छ । माओवादी सचिव एवं संसदीय दलका मुख्य सचेतक हितराज पाण्डेले कांग्रेस सत्ताबाट बाहिरिएपछि छटपटिएको आरोप लगाए । कांग्रेस सत्ताबाट बाहिरिएपछि छटपटिएको छ, संसद्मा गृहमन्त्रीले बोल्नै पाउँदैनौं भनेर संसद् अवरुद्ध गर्यो, उनले भने, कांग्रेस समाधानमुखी बाटोमा हिँड्न तयार देखिएन ।उनले राष्ट्रपतिबाट सरकारको नीति तथा कार्यक्रम प्रस्तुत गर्ने बैठक अवरुद्ध गर्न नैतिकताले नदिने तर्क गर्दै प्रधानमन्त्री दाहालले आगामी तीन दिन सहमतिका लागि प्रयास गर्ने पनि बताए । जेठ १ मा सरकारको नीति तथा कार्यक्रम प्रस्तुत हुने कार्यतालिका छ, त्यसअघि प्रधानमन्त्री आफैंले सहमतिको प्रयास गर्नुहुनेछ, पाण्डेले भने ।यता उपप्रधान तथा गृहमन्त्री लामिछानेले संसद् भवन बाहिर आफूले सहकारीबाट ऋण मागेको प्रमाण भए राजनीतिबाटै संन्यास लिन तयार रहेको बताए । उनले प्रमाण ल्याउनका लागि कांग्रेस महामन्त्री गगन थापालाई चुनौती दिए । संसदीय छानबिन समितिको त के कुरा भो र । मैले ऋण मागेको कागज छ भने प्रमाण देखाउनुहोस्, मेरो चुनौती भयो । कुनै ऋण मागेको प्रमाण दिनुभयो भने म राजनीति छोड्दिन्छु । दिन सक्नुभएन भने उहाँ राजनीति छोड्न तयार हुनुहुन्छ ?, लामिछानेले भने । उनले जनताको प्रतिनिधिले संसद्मा एक पटक बोल्न पाउँ भन्दा पनि बोल्ने अवसर नपाएको भन्दै कांग्रेसप्रति असन्तुष्टि व्यक्त गरे । मैले सदनमा एक पटक बोलौं र कुरा राखौं भनें, तर बोल्नै दिइएन, लामिछानेले भने, मलाई बोल्न दिन किन डराएको ? एक पटक मेरो कुरा सुन्न किन डराएको ?"
'हार्मोनी मा सुगम स्वर,"(पोखरा)हिन्दी सांगीतिक फिल्म रक अन मा कलाकारको समूहले एउटा कन्सर्टमा सहभागी हुन गरेको संघर्ष देखेपछि गायिका इजु जोजिजुलाई लाग्यो, पोखरामा महिला मात्रैको समूह बनाउन पाए ! आठ वर्षअघि उनको सोचले सार्थकता पायो र जन्मियो हार्मोनी ः द मोर्डन सङ स्ट्रेसेस अफ पोखरा ।एसएलसी दिएपछि पोखराको विन्ध्यवासिनी संगीत प्रशिक्षण केन्द्रमा गायन अभ्यास गरेकी थिइन् उनले । काठमाडौंको शंकरदेव क्याम्पस पढ्दाताका सांगीतिक कार्यक्रमहरू भइरहेको देख्थिन् । तर पोखरामा त्यस्तो माहोल बनिसकेको थिएन । आक्कलझुक्कल हुने केही कार्यक्रममा पनि पुरुषहरूकै सहभागिता बढ्ता हुन्थ्यो । औंलामा गन्न सकिने मात्रै महिला उपस्थितिले उनलाई पिरल्यो । साथी सवि कोइरालासँग रक अन हेरेपछि नै सुगम संगीतमा क्रियाशील महिला कलाकारलाई संगठित बनाउने सोच आएको उनी बताउँछिन् । त्यही फिल्मले नै हामीलाई संस्था खोल्न आँट दियो, उनले भनिन् । गायिका कौशल्या गुरुङ, रुवि गौलीसँगको सल्लाहपछि पोखरामा सुगम संगीतमा क्रियाशील महिला कलाकारको मात्रै सांगीतिक कार्यक्रम आयोजना गर्ने योजना बन्यो । ०७३ मा १२ गायिका इतुकै घरमा भेला भए । समूह बनाउने निर्णय गरे । समूहको नाम राखे हार्मोनी । त्यही भेलाको निर्णयबाट उनी अध्यक्ष भइन् । समूह बनाउने निर्णय सहज भए पनि सञ्चालनमा गर्न उत्तिकै गाह्रो थियो । तर उनीहरूले हिम्मत भने हारेनन् । त्यतिबेलै लेखक प्रकाश सायमी पोखरा आएर हार्मोनीको पछाडि द मोर्डन सङ स्ट्रेसेस अफ पोखरा थपिदिए । उनका अनुसार महिला गायिका मात्र संगठित भई क्रियाशील भएको संस्था हार्मोनी नेपालमा पहिलो र एसियामा दोस्रो हो । हार्मोनीले ०७३ पुस ९ मा पहिलो कार्यक्रम आयोजना गर्यो । पहिलो कार्यक्रम लेजेन्डरी हार्मोनियस इभिनिङ मा स्थापित गायिका मीरा राणा, ज्ञानु राणा र बाबा राणा एउटै मञ्चमा देखिए । त्यतिबेला दर्शकश्रोताको साथ पाइन्छ कि पाइन्न भन्ने डर थियो, इतुले सम्झिइन्, पोखराकै एक पार्टी प्यालेसमा गरिएको कार्यक्रम सफल भएपछि ऊर्जा थपियो । त्यसयता हार्मोनी पोखरामा निरन्तर क्रियाशील छ । पहिलो कार्यक्रम आयोजना गर्दा संस्थाले आधिकारिकता पाइसकेको थिएन । ०७४ पुसमा संस्था दर्ता भयो । हार्मोनीले दोस्रो कार्यक्रम पोखरास्थित सभागृह हलमा गर्यो । ०७४ चैत १० टेस्ट अफ हार्मोनी कार्यक्रममा गायिका तथा नेपाली चलचित्रकी पहिलो महिला संगीतकार शान्ति ठटाल, लोक गायिका हरिदेवी कोइराला र साहित्यकार उषा शेरचनलाई सम्मानसमेत गरिएको थियो । २०७६ असार २१ मा टेस्ट अफ हार्मोनी, धुनहरूमा तारादेवी र अरुणा लामा शीर्षकमा विशेष सांगीतिक कार्यक्रम भयो । दिवंगत गायिकाद्वय अरुणा लामा र तारादेवीप्रति समर्पित कार्यक्रममा हार्मोनीका सदस्यले उनीहरूका कालजयी गीत गाए । कार्यक्रममा दार्जिलिङकी गायिका दावा ग्याल्मो, नृत्यांगना रत्न दास र गायिका जोनिशा पौडेललाई संस्थाले सम्मान गर्यो । तारादेवी र अरुणा लामाको सम्झनामा हार्मोनीले तीन वटा संस्करणमा सांगीतिक कार्यक्रम गरिसकेको छ । संस्थाले दीपानारायण झालाई पहिलोपल्ट ०७९ पुसमा पोखराको मञ्चमा उभ्याउन सफल भयो । रारा टेस्ट अफ हार्मोनी ः धुनहरूमा दीपानारायण झा कार्यक्रममा दर्शकको भव्य उपस्थितिबीच उनले आफ्ना सदाबहार गीत प्रस्तुत गरिन् । कार्यक्रमको अवसरमा क्यान्सरपीडित लक्ष्मी भट्टराई र भायोलिन तथा पियानोवादक उपासना पाख्रिनलाई प्रोत्साहनस्वरूप सम्मान गरिएको थियो ।हालसम्म इतु जोजिजुको नेतृत्वमा रहेको संस्थाको उपाध्यक्षमा कौशल्या गुरुङ, सचिवमा लक्ष्मी गिरी, सहसचिवमा सानु जोजिजु, कोषाध्यक्षमा शीतल थापा र सहकोषाध्यक्षमा प्रतीक्षा देवकोटा छन् । संस्था स्थापना हुँदा १६ जना सदस्य रहेकामा हाल ३३ पुगेका छन् । गायनलाई मूल पेसा बनाएका ८ कलाकार छन् । बाँकी सदस्यले गायनसँगै शिक्षण, उद्योग व्यवसाय पनि अपनाएका छन् । हार्मोनीका सदस्यमध्ये कसैले संगीत एकेडेमी चलाएका छन् । विद्यालयमा संगीत शिक्षकका रूपमा काम गरिरहेका छन् । केही विदेशमा छन् । जीविका चलाउनका लागि अरू पेसामा पनि उनीहरू निर्भर हुनुपर्ने अवस्था छ । पोखरामा सुगम संगीतका लागि वातावरण अझै तयार नभएको उनीहरूको गुनासो छ । स्रष्टालाई संगीत पारखीका बीचमा गुमनाम हुन नदिन हार्मोनी कटिबद्ध भएको संस्थाकी सचिव लक्ष्मीकुमारी गिरी बताउँछिन् । अहिले पनि सांगीतिक कार्यक्रममा जाँदा महिला कलाकारले पारिश्रमिक नपाउने गरेको अध्यक्ष इतुको अनुभव छ । पाए पनि राजधानीमा सक्रिय कलाकारले जति पाउन मुस्किल छ । जे चीजलाई पनि समय लाग्छ । पोखरा पनि बिस्तारै व्यावसायिक हुँदै जान्छ भन्ने विश्वास छ, सचिव गिरीले भनिन् । संस्थाले टेस्ट अफ हार्मोनी को छैटौं संस्करण पूरा गरिसकेको छ । आगामी दिनमा काठमाडौंसहित देशका मुख्य सहरमा हार्मोनीको शाखा खोल्ने योजना रहेको अध्यक्ष इतु जोजिजुले सुनाइन् ।"
छायांकनमा 'एक्टर,"काठमाडौं (कास) प्रदीप खड्का र दिव्या रायमाझीको मुख्य अभिनय रहेको फिल्म एक्टर को छायांकन सुरु भएको छ । पोखराको विन्ध्यावासिनी मन्दिरमा पूजाआजासँगै फिल्मको छायांकन सुरु गरिएको हो । फिल्मको शुभसाइत समारोहमा नायक खड्का र नवनायिका रायमाझी उपस्थित थिए । राजन भुसालको निर्देशनमा बन्ने फिल्ममा खड्का र रायमाझीसँगै आना शर्मा, राजवल्लभ कोइराला, दिव्य देव, सुशील सिटौलालगायतका कलाकारको अभिनय रहनेछ । नायक खड्काले पहिलो पटक फिल्मी पर्दामा आना र दिव्यासँग सहकार्य गर्न लागेका हुन् । निर्माण पक्षका अनुसार फिल्मको दस दिन पोखरामा छायांकन हुनेछ । एक महिनापछि काठमाडौंमा छायांकन गरिने बताइएको छ । अदृत फिल्मस् र मोती फिल्मस्को प्रस्तुतिमा तयार हुने फिल्मकी निर्मात्री थमनकुमारी भण्डारी हुन् । नरेन्द्र मैनालीको छायांकन रहेको फिल्म कात्तिक १५ गते लक्ष्मीपूजाका दिन प्रदर्शन हुने जनाइएको छ ।"
चक्रपथ दोस्रो खण्ड विस्तारमा अलमल कहिलेसम्म ?,"(काठमाडौं) चक्रपथ दोस्रो खण्ड विस्तार गर्ने चर्चा भएको ६ वर्षभन्दा बढी भयो । तर अहिलेसम्म विस्तारको कामले गति लिन सकेको छैन । चीनले पूर्वतयारीको काम सकेपछि आउने जनाए पनि काम सकियो, टोली आएको छैन । थप काम अघि बढाउन अहिले कुनै समस्या नभएको सडक विभागको दाबी छ । पूर्वतयारीका लागि जथाभाबी सडक भत्काइएका कारण धूलोले यात्रुलाई भने सास्ती थपेको छ । एक वर्षयता यो समस्या कलंकीदेखि बसुन्धरा कल्भर्टसम्मको विभिन्न खण्डमा छ ।विस्तृत परियोजना रिपोर्ट (डीपीआर) तयार पार्ने भनेको एक वर्ष बित्दा पनि चिनियाँ कम्पनीले पूरा गर्न सकेको छैन । अध्ययनदेखि विस्तारसम्मको काम चीन सरकारको अनुदानबाट हुने सडक विभागको विकास सहायता कार्यान्वयन महाशाखा प्रमुख विजय जैसीले बताए । यो सडक विस्तार गर्ने कुरा चर्चामा आएको धेरै भइसकेको छ । बीचमा कोभिड१९ ले गर्दा दुईतीन वर्ष काम अघि बढाउन समस्या भएको थियो, उनले भने, विस्तारबारे चीन सरकारबाट पास गरेर नेपाल सरकारको अर्थ मन्त्रालयमा पेस गरिएको छ ।छिट्टै नै दुई देशका उच्च अधिकारीले चक्रपथ विस्तार गर्नेबारे संयुक्त रूपमा हस्ताक्षर गरी काम अघि बढाइने उनको दाबी छ । दुई देशका उच्च अधिकारीले हस्ताक्षर गरेपछि डीपीआरको काम टुंग्याइने जनाइएको छ । यसका लागि अर्थ मन्त्रालयबाट छिटो टुंग्याउने काम गर्नुपर्ने विभागले बताएको छ । समयमै डीपीआर नबन्दा विस्तारको कामले गति लिन नसकेको हो । दुई महिनाभित्र डीपीआर तयार पार्ने भन्दै ०७९ फागुनमा चीनको हेनान कम्युनिकेसन्स् प्लानिङ एन्ड डिजाइन इन्स्टिच्युट कम्पनीको प्राविधिक टोली नेपाल आएको थियो । टोलीले अध्ययन गरेर गएको थियो । तर टोलीले त्यसको रिपोर्ट अहिलेसम्म दिएको छैन । भौतिक पूर्वाधार तथा यातायात मन्त्रालयले त्यो बेलै दुई महिनाभित्र डीपीआरको काम सकिने जनाएको थियो । अहिलेसम्म डीपीआर निर्माणमा कुनै प्रगति नभएको र दुई देशका उच्च अधिकारीले हस्ताक्षर गरेपछि मात्र उक्त काम सुरु गर्ने बुझिएको प्रमुख जैसीले बताए । आठ लेन सडक चीनले बनाउनेछ । सर्भिस लेन भने नेपाल सरकारले बनाउनेछ । साइट क्लियर र सर्भिस लेन बनाउन पूर्वतयारीको काम सकिसकेको उनले सुनाए । अहिले सर्भिस लेन सडक बनाउन थालिए भविष्यमा फेरि मुख्य सडक बनाउँदा बिग्रिने र भत्किने भएकाले नबनाइएको हो, जसले गर्दा धूलोको समस्या भएको छ, उनले भने, पहिला तयारी भएन भनेर चीनले धेरै गुनासो गरे पनि अहिले कुनै समस्या छैन । धूलो उड्ने सडकमा दैनिक पानी हाल्ने गरिएको सडक विभागको दाबी छ । अब दुई देशका मन्त्रीबीच हस्ताक्षर गर्न समय लाग्दैन, उनले भने, छिट्टै सम्झौता गर्ने तयारी छ, सम्झौता भएको दुईतीन महिनाभित्र परामर्शदाता छानेर डिजाइन गर्न चीनले टोली पठाउनेछ । यसरी आउने टोलीले ६ महिनाभित्र डिजाइन सक्ने र आगामी आर्थिक वर्षभित्र निर्माणमा जान सकिने उनले सुनाए । चीन अहिले छिटो गरौं भन्ने पक्षमै रहेकाले अब धेरै ढिला नहुने उनको दाबी छ ।नेपाल सरकारबाट बनाउनुपर्ने नाली, सर्भिस लेन निर्माणको काम भइरहेको छ । चक्रपथ विस्तारअन्तर्गत नेपाल सरकारले चीनसँग कलंकीदेखि चाबहिलस्थित धोबीखोला पुलसम्मको ११६ किमि सडक नै विस्तार गर्न सुरुमै आग्रह गरेको थियो । चीनसँग सन् २०१८ मा भएको जीटूजी सम्झौतामा भने बसुन्धरासम्म मात्र सडक विस्तार भनिएको थियो । सोहीअनुसार चीनले कलंकीदेखि बसुन्धरा कल्भर्टसम्म मात्र विस्तारको काम गर्नेछ, जसको दूरी ८२ किमि छ । डीपीआर टुंगिएपछि चीनसँग सम्झौता गरेर उसैले निर्माण गर्ने गरी काम थालिने जनाइएको छ । नेपाल सरकारले दोस्रो चरणमै कलंकीदेखि धोबीखोला (चाबहिल) सम्म निर्माण गर्न माग गरेको थियो । चीनले भने यसलाई तेस्रो खण्डमा काम गर्ने उल्लेख गर्दै आएको छ ।कलंकीदेखि सीतापाइलासम्म अहिले चार लेन र सीतापाइलादेखि चक्रपथ खण्डमा दुई लेन सडक छ । यसअघि चक्रपथ विस्तारको पहिलो खण्ड कोटेश्वरकलंकीसम्म १०३९ किमि सडक चीनले नै आठ लेनमा विस्तार गरिदिएको हो, जुन खण्ड विस्तार गरेर ०७५ माघमा चीनले नेपाल सरकारलाई हस्तान्तरण गरेको थियो ।"
नयाँ खाद्य ऐन उत्पादक र प्रशोधनकर्ताको दायित्व थप,"(काठमाडौं)खाद्य स्वच्छता तथा गुणस्तरको नियमन, आपूर्ति शृंखला, प्रयोगशाला सञ्चालनलाई देशभर फैलाउन सरकारले खाद्य ऐन संशोधन गरेको छ । संघीय सरकार, प्रदेश र स्थानीय तहले आफ्नो क्षेत्रभित्र खाद्य स्वच्छता तथा गुणस्तरको नियमन गर्ने गरी खाद्य ऐन ०२३ संशोधन गरेको हो । तीन वर्षअघि राष्ट्रिय सभामा दर्ता भएको खाद्य स्वच्छता तथा गुणस्तरसम्बन्धी कानुनलाई संशोधन र एकीकरण गर्न बनेको विधेयक ०८१ संघीय संसद्का दुवै सदनबाट पारित भई राष्ट्रपति रामचन्द्र पौडेलले प्रमाणीकरण गरिसकेका छन् । नयाँ बनेको ऐनमा न्यून गुणस्तरका खाद्य पदार्थको उत्पादन, प्रशोधन, निकासी, पैठारी, ढुवानी वा बिक्री वितरण गरे वा राखेमा अधिकतम पाँच लाख रुपैयाँ जरिवानासहित पाँच वर्षसम्म कैद सजाय गर्ने व्यवस्था गरिएको छ । खाद्य वस्तुको गुणस्तरसँगै आपूर्ति प्रणालीको चक्रमा पनि नियमन गर्न खोजिएको छ । नयाँ ऐन कार्यान्वयनसँगै खाद्य व्यवस्थापनमा नयाँ युगको सुरुवात हुने जानकार बताउँछन् । खाद्यको गुणस्तरसम्बन्धी नियमन अनुगमनमा खाद्य प्रविधि तथा गुण नियन्त्रण विभाग मात्रै थियो । नयाँ बनेको ऐनमा स्थानीय तह र प्रदेशले पनि जिम्मेवारी पाएका छन्, उपभोक्ता हित संरक्षण मञ्च नेपालका अध्यक्ष ज्योति बानियाँले भने, अब स्थानीय तह र प्रदेशले पनि खाद्य प्रयोगशाला स्थापना एवं सञ्चालन गर्न सक्छन् । आपूर्ति प्रणालीको चक्रमा पनि नियमनसँगै सबै तहको अधिकार तोकिएको छ ।नयाँ ऐनमा उत्पादक तथा प्रशोधनकर्ताको दायित्व तोकिएको छ । उत्पादकले खाद्य पदार्थ दूषित वा न्यूनस्तरको नरहेको सुनिश्चित गरेर खाद्य पदार्थको उत्पादन प्रशोधन गर्दा खाद्य स्वच्छता तथा व्यवस्थापन प्रणाली अवलम्बन गर्नुपर्नेछ । पैठारीकर्ताको दायित्वअन्तर्गत पैठारी गर्नुअघि सम्बन्धित विभागले तोकेको कार्यालयबाट स्वीकृति लिएर मात्रै पैठारी गर्ने, नाकामा आएका खाद्य पदार्थ विभागले तोकेको कार्यालयले परीक्षण गरी प्रवेश अनुमति जारी परेमात्रै प्रवेश गराउनुपर्ने उल्लेख छ ।ढुवानीकर्ताले दूध, माछामासु जस्ता विशेष व्यवस्था गरी ढुवानी गर्नुपर्ने खाद्य पदार्थ तोकिएबमोजिमको मापदण्डअनुसारको ढुवानीको साधनबाट ढुवानी गर्नुपर्नेछ । स्वच्छ सफा टुटफुट नभएको साधनबाट मात्रै ढुवानी गर्नुपर्ने, खाद्य पदार्थ र अखाद्य पदार्थसँगै राखेर ढुवानी गर्न नहुने ऐनमा उल्लेख छ ।सञ्चयकर्ता, विक्रेता र सेवा प्रदायकको पनि दायित्व तोकिएको छ । सञ्चयकर्ताले खाद्य पदार्थको गुणस्तरमा ह्रास नआउने गरी गरी सञ्चय गर्ने, विक्रेताले खाद्य पदार्थको प्रकृतिअनुसार गुणस्तरमा कमी नआउने गरी उपयुक्त बिक्री कक्षको व्यवस्था गर्ने र तोकिएको मापदण्डअनुसार मात्रै खाद्य पदार्थ बिक्री गर्नुपर्ने जनाएको छ ।यी निकायले आफ्नो दायित्व पूरा नगरे अनुगमनका क्रममा खाद्य निरीक्षकले जरिवाना गर्न सक्नेछन् । आपत्कालीन अवस्थामा अपनाउनुपर्ने व्यवस्था गर्नुपर्ने र अनुगमन अधिकृत तोकेरै अनुगमनमा पठाउन सकिन्छ, अधिवक्तासमेत रहेका बानियाँले भने, विगतमा उद्योग प्रवर्द्धनमा बढी जोड दिइन्थ्यो, अहिले नियमनमा जोड दिइएको छ । ऐनले अनुगमन, परीक्षणको दायित्व अधिराज्यभर फैलाएको छ । पूर्ण रूपमा कार्यान्वयन भए नयाँ युगको सुरुवात हुन्छ ।संघीय तवरमा ऐन कार्यान्वयन गर्ने निकाय खाद्य प्रविधि तथा गुण नियन्त्रण विभाग हो । बजारलाई स्वच्छ बनाई गुणस्तरीय वस्तु उत्पादन तथा बिक्रीवितरण सुनिश्चित गर्न ऐन संशोधन भएको विभागका महानिर्देशक मतिना जोशी वैद्यले जनाइन् । नयाँ बनेको ऐनमा खाद्य शृंखलालाई जोड दिइएको उनको भनाइ छ । पुरानो ऐनमा मिसावटलाई मात्रै जोड दिइएको थियो । अब मिसावटसहित खाद्य शृंखलामा नै जोड दिइएको छ । दूषित खाद्य वस्तुको हकमा कडा सजायको व्यवस्था गरिएको छ, उनले भनिन्, कसुरका बारेमा छुटै व्याख्या गरिएको छ । कसुरअनुसार ५ लाख रुपैयाँसम्म जरिवाना र ५ वर्षसम्म कैद सजायको व्यवस्था गरिएको छ ।पुरानो ऐनमा अल्कोहलिङ बेभरेजको नियमन छुटेको थियो । अहिले त्यसलाई पनि कानुनी दायरामा ल्याइएको छ । उद्योगी व्यवसायीलाई वितरण गरिने अनुज्ञापत्रको नाम अनुमतिपत्र बनाइएको छ । अनुगमन निरीक्षण तथा खाद्य पदार्थको नमुना संकलनका क्रममा बाधा वा अवरोध पुर्याउने व्यक्तिलाई अनुगमन निरीक्षकले तत्काल २० हजार रुपैयाँसम्म जरिवाना गर्न सक्नेछ ।जरिवाना गर्ने अधिकारीले जरिवना गर्नुपर्ने कारण, रकमलगायत सम्पूर्ण विवरण खुलाई तीन दिनभित्र विभागलाई जानकारी गराउनुपर्नेछ । त्यस्तै, ७ दिनभित्र जरिवाना नतिरे जरिवानाको रकम नबुझाएसम्म त्यस्तो खाद्य पदार्थ सिलबन्दी गरी राख्न, त्यस्तो खाद्य पदार्थको उत्पादन, प्रशोधनकर्ता, पैठारीकर्ता, ढुवानीकर्ता वा सेवा प्रदायकले उत्पादन, प्रशोधन, ढुवानी, सञ्चय, बिक्रीवितरण गर्ने अन्य वस्तुसमेत रोक्का राख्न सक्ने जनाइएको छ । दूषित खाद्य पदार्थको उत्पादन, प्रशोधन, निकासी, पैठारी, सञ्चय, ढुवानी वा बिक्रीवितरण गरे वा बिक्रीवितरणमा राखेको कसुरमा एक वर्षदेखि पाँच वर्षसम्म कैद वा ५० हजार रुपैयाँदेखि पाँच लाख रुपैयाँसम्म वा दुवै सजाय हुन सक्नेछ । न्यून गुणस्तरका खाद्य पदार्थ उत्पादन प्रशोधन निकासी, पैठारी, बिक्रीवितरण र ढाँटी झुक्याई खाद्यको उत्पादन बिक्री गरे तीन वर्षसम्म कैद वा ३० हजारदेखि तीन लाख रुपैयाँ जरिवाना वा दुवै सजाय हुने ऐनमा उल्लेख छ । जरिवानाको निर्णयउपर चित्त नबुझे व्यवसायीले महानिर्देशकसमक्ष सात दिनभित्र पुनरावलोकनका लागि निवेदन दिन सक्ने पनि बताइएको छ ।"
रामग्राममा हुन्डाईको कार एसेम्बलिङ प्लान्ट,"परासी (कास) पश्चिम नवलपरासीको रामग्राममा कोरियाली कार उत्पादन कम्पनी हुन्डाईको कार एसेम्बलिङ प्लान्ट सञ्चालनमा आएको छ । हुन्डाई कम्पनीको नेपालस्थित आधिकारिक विक्रेता लक्ष्मी ग्रुपले शुक्रबारदेखि प्लान्ट सञ्चालनमा ल्याएको हो । प्लान्ट सञ्चालनसँगै भेन्यु मोडेलको कार पनि सार्वजनिक गरिएको लक्ष्मी ग्रुपका कार्यकारी निर्देशक अन्जन श्रेष्ठले बताए । शुक्रबार प्रधानमन्त्री पुष्पकमल दाहाल र हुन्डाई मोटर इन्डिया लिमिटेडका प्रबन्ध निर्देशक उनसु किमले प्लान्टको संयुक्त रूपमा उद्घाटन गरे । उद्घाटनपछि प्रधानमन्त्री दाहालले सरकार र निजी क्षेत्रको संयुक्त पहलबाट नै मुलुकको आर्थिक रूपान्तरणलाई गति दिन बताए । देश तथा विदेशका लगानीकर्ता नेपालमा आएर ढुक्कसँग लगानी गर्नुहोस् । लगानीको वातावरण बनाउन सरकार प्रतिबद्ध छ, उनले भने, अबको समय आर्थिक विकास र समृद्धिको भएकाले मनोबल उच्च राखेर लगानी गर्न म सबै पक्षलाई आग्रह गर्दछु । कम्पनीले रामग्राम नगरपालिका६ मा करिब १० बिघा क्षेत्रफलमा एसेम्बलिङ प्लान्ट निर्माण गरेको छ । प्लान्ट सञ्चालनमा आएपछि नोपली उपभोक्ताले हुन्डाईका उत्पादन सहज र सहुलियत दरमा उपलब्ध हुने, आन्तरिक स्रोत र रोजगारीको अवसर बढ्ने अपेक्षा गरिएको छ ।"
नेपाल टेलिकमलाई २१ करोडमा पाँच वर्षको लाइसेन्स,"(काठमाडौं) नियामक नेपाल दूरसञ्चार प्राधिकरणले सरकारी स्वामित्वको सेवा प्रदायक नेपाल टेलिकमलाई जीएसएम सेलुलर मोबाइल सेवाको अनुमतिपत्र पुनः प्रदान गरेको छ । शुक्रबार अनुमतिपत्रको २५ वर्षे अवधि सकिने अन्तिम दिन प्राधिकरणले पाँच वर्षका लागि २१ करोड रुपैयाँ दस्तुरसहित नयाँ अनुमतिपत्र जारी गर्ने निर्णय गरेको थियो । लामो समयको अन्योलपछि अवधि र दस्तुरका विषयमा यस्तो निर्णय भए पनि पाँच वर्षपछि के हुने भन्नेमा कानुनी र व्यावहारिक अस्पष्टता भने कायम नै छ ।पाँच वर्षका लागि नयाँ लाइसेन्स जारी भएको व्यहोरासहित शुक्रबार दिउँसो टेलिकमलाई पत्राचार भएको छ, प्राधिकरणका सहायक प्रवक्ता प्रदीप पौड्यालले भने, अनुमतिपत्र दस्तुर २१ करोड र अवधि पाँच वर्षको हुने भनिएको छ । दूरसञ्चार ऐन र नियमावलीमा अनुमतिपत्रको २५ वर्षे अवधिपछि के हुने भन्ने स्पष्ट थिएन । यसले गर्दा के कसरी नयाँ लाइसेन्स जारी गर्ने भन्ने अन्योल थियो ।यसैबीच बिहीबार बसेको मन्त्रिपरिषद् बैठकले नेपाल टेलिकमलाई नयाँ लाइसेन्स दिन प्राधिकरणलाई निर्देशन दिएको थियो । दूरसञ्चार सेवालाई नियमित गर्ने प्रयोजनका लागि दूरसञ्चार ऐन, ०५३ को दफा २० को अधिकार प्रयोग गरी नेपाल टेलिकमलाई सोही ऐनको दफा ३३(४) बमोजिम पुनः अनुमतिपत्र जारी गर्न मन्त्रिपरिषद्ले प्राधिकरणलाई निर्देशन दिएको मन्त्रिपरिषद्को निर्णयमा उल्लेख छ ।ऐनको दफा २० मा सरकारले दूरसञ्चार सेवा नियमित गर्ने सम्बन्धमा प्राधिकरणलाई निर्देशन दिन सक्ने उल्लेख छ । दफा ३३ (४) मा भने जम्मा पुँजीको ५० प्रतिशतसम्म विदेशी व्यक्ति वा संगठित संस्थाको लगानी भएको दूरसञ्चार सेवाको सञ्चालन अनुमतिपत्रको अवधि सकिएपछि पूर्वअनुमतिपत्र प्राप्त व्यक्तिले पुनः अनुमतिपत्र लिई सञ्चालन गर्न सक्ने भनिएको छ । यसमा अविधि, दस्तुर, नवीकरणका विषय स्पष्ट उल्लेख नभएकाले प्राधिकरण लामो समयदेखि अन्योलमा थियो ।यसमा स्पष्टता चाहियो भनेर हामीले चार वर्षअघिदेखि नै सरकारको ध्यानाकर्षण गराउँदै आएका थियौं, प्राधिकरणका एक उच्च अधिकारीले भने, विभिन्न विकल्पबारे सुझाव पनि दिएका थियौं । मुख्य सुझावचाहिँ विद्यमान तीन दशक पुराना दूरसञ्चार कानुन अद्यावधिक गर्नुपर्यो, नयाँ कानुन बनाउनुपर्यो भन्ने हो । उनका अनुसार मोबाइल फोनलगायत इन्टरनेटको व्यापक प्रयोग हुनुअघि नै तर्जुमा गरिएका कानुनले पछिल्ला सञ्चार तथा सूचना प्रविधि क्षेत्रका विषयलाई सम्बोधन गर्न सकेका छैनन् ।नेपाल टेलिकमले ०५६ वैशाख २९ मा जीएसएम सेलुलर मोबाइल सेवाको अनुमतिपत्र लिएको थियो । दूरसञ्चार ऐनको दफा २५ अनुसार अनुमतिपत्र प्राप्त गरेको १० वर्ष र त्यसपछि प्रत्येक पाँच वर्षमा अनुमतिपत्र नवीकरण गर्नुपर्ने भएकाले टेलिकमले ०६६ वैशाख २९ मा पहिलो र ०७१ मा दोस्रो नवीकरण गरेको थियो । तत्कालीन मन्त्रिपरिषद्ले टेलिकमलाई नवीकरण शुल्कबापतको २० अर्ब रुपैयाँ किस्ताबन्दी तिर्ने सुविधा दिएको थियो । ०७६ वैशाखमा तेस्रो नवीकरण गर्नुपर्ने भए पनि किस्ताबन्दी वा एकमुष्ट तिर्ने भन्ने अन्योल भएको भन्दै टेलिकमले अनुमतिपत्रको अवधि सकिन तीन दिन बाँकी छँदा नवीकरण शुल्क बुझाएको थियो । तथापि नयाँ लाइसेन्सका लागि भने टेलिकमले गत माघ २८ मै आफ्नो सेवालाई निरन्तरता दिन चाहेको भन्दै प्राधिकरणमा २१ करोड दस्तुरसहित आवेदनमा बुझाएको थियो । यसअघि पहिलो पटक लाइसेन्स लिँदा पनि सोही दस्तुर बुझाएका आधारमा टेलिकमले तिरेको हो । हामीले सोचेअनुसार नै निर्णय भएको छ, नेपाल टेलिकमका प्रवक्ता हरि ढकालले भने, अब पाँच वर्षपछि के हुने, पुनः नवीकरण गर्नुपर्ने हो कि, हो भने दस्तुर कति हुन्छ भन्नेलगायत विषयमा चाहिँ स्पष्टता पाइएन । प्राधिकरण स्रोतका अनुसार दूरसञ्चारसम्बन्धी अब बन्ने नयाँ कानुनले विद्यमान अन्योलहरूलाई सम्बोधन गर्नेछ ।"
बाल अस्पताललाई गुरुङको ४१ करोड सहयोग,"काठमाडौं (कास) भाटभटेनी सुपरमार्केटका अध्यक्ष तथा प्रबन्ध निर्देशक मीनबहादुर गुरुङले वरिष्ठ मुटुरोग विशेषज्ञ डा भगवान कोइरालाको नेतृत्वमा बन्न लागेको बाल अस्पताल काठमाडौं इन्स्टिच्युट अफ चाइल्ड हेल्थ (किओच) का लागि ४१ करोड रुपैयाँ सहयोगको घोषणा गरेका छन् । कोइरालाको नेतृत्वमा काठमाडौंसहित सातवटै प्रदेशमा काठमाडौं इन्स्टिच्युट अफ चाइल्ड हेल्थ अस्पताल बन्दै छन् । निर्माणाधीन अस्पताल क्षेत्रमै पुगेर गुरुङले कोइरालाको अभियानमा साथ दिने प्रतिबद्धता जनाउँदै उक्त रकम दिने घोषणा गरेका हुन् । गुरुङले यसअघि त्रिवि शिक्षण अस्पतालमा गरेको सहयोगको स्मरण गर्दै भने, घरमा पनि सबैलाई यो कुरा नभनी यहाँ आएको थिएँ, पार्टनरलाई २५ करोडसम्म सहयोग गर्न सक्छु भनेको थिएँ, तर यहाँ आइसकेपछि मैले ४१ करोड सहयोग गर्ने घोषणा गरें । गुरुङको सहयोग घोषणाले देशका लागि केही गर्न खोज्ने व्यक्तिको कमी नभएको डा कोइरालाले उल्लेख गरे । कोइरालाले काठमाडौंसहित सातवटै प्रदेशमा बाल अस्पताल बनाउने अभियान अघि सारेका छन् । कोशी प्रदेशको झापामा एक वर्षअघि नै बाल अस्पताल सम्पन्न भइसकेको छ । अब काठमाडौंसहित बाँकी प्रदेशमा बाल अस्पताल निर्माण हुने उनले बताए । भाटभटेनी सुपरमार्केटका अध्यक्ष गुरुङले यसअघि त्रिवि शिक्षण अस्पतालमा दुईवटा भवन निर्माण गरिदिएका छन् । ०६८ सालमा बुबा वृषबहादुर र आमा धनमाया गुरुङको नाममा इमर्जेन्सी भवन बनाइदिएका हुन् । उक्त भवन ११ करोड रुपैयाँमा निर्माण गरिएको थियो । भूकम्पपछि सोही स्थानमा उनले अर्को भवन १५ करोड लागतमा निर्माण गरिदिएका हुन् ।"
अर्थतन्त्रको अवस्थाबारे चेम्बरले गरायो एमाले अध्यक्ष ओलीको ध्यानाकर्षण,"काठमाडौं (कास) नेपाल चेम्बर अफ कमर्सको पदाधिकारी टोलीले एमाले अध्यक्ष केपी शर्मा शर्मालाई भेटेर अर्थतन्त्रको वर्तमान अवस्थाबारे ध्यानाकर्षण गराएको छ । चेम्बरका अध्यक्ष कमलेशकुमार अग्रवाल, निवर्तमान अध्यक्ष राजेन्द्र मल्ल, पूर्वअध्यक्ष एवं चेम्बर सल्लाहकार परिषद्का अध्यक्ष राजेशकाजी श्रेष्ठ तथा चेम्बरका पदाधिकारी टोलीले भक्तपुरस्थित बालकोट पुगेर ओलीसँग भेटवार्ता गरेको हो ।अर्थतन्त्र शिथिलताबाट गुज्रिरहेको भन्दै सरकारको नीति तथा कार्यक्रम र बजेटमार्फत सम्बोधन गर्नुपर्ने विषयमा चेम्बरले एमाले अध्यक्ष ओलीको ध्यानाकर्षण गराएको हो । अर्थतन्त्रमा आएको मन्दीले निजी क्षेत्रको सम्पत्तिमा ५० प्रतिशतसम्मको गिरावट आएको चेम्बरका अध्यक्ष अग्रवालले बताए । शिथिल अर्थतन्त्रलाई ट्र्याकमा ल्याउन आर्थिक र वित्तीय नीतिमा सहजीकरण गर्नुपर्ने अध्यक्ष अग्रवालको भनाइ छ । वित्तीय र मौद्रिक नीतिको प्रभावकारी समन्वयमार्फत अर्थतन्त्रलाई चलायमान एवं निजी क्षेत्रको मनोबल उकास्नुपर्ने बेला आएको अध्यक्ष अग्रवालले बताए ।विगतमा लिएका संकुचित नीतिका कारण अर्थतन्त्र हाल शिथिल अवस्थामा पुगेको छ, व्यापार असहजीकरण, सेयर बजारको संकुचन, घरजग्गा कारोबारमा सुस्ततालगायत कारणले आर्थिक गतिविधि खुम्चिएको छ, सरकारको नीति तथा कार्यक्रम अर्थतन्त्र चलायमान गराउने गरी आउन आवश्यक छ, अध्यक्ष अग्रवालले भने ।आयकर ऐन ०५८ का प्रायः प्रावधान स्पष्ट नहुँदा अन्तःशुल्क, भन्सार आदिमा पछिल्लो समय भूतप्रभावी दायित्व देखापरेको भन्दै अन्त्य गर्न चेम्बरले अध्यक्ष ओलीको ध्यानाकर्षणसमेत गराएको छ । चेम्बर अध्यक्ष अग्रवालले सहकारी क्षेत्रमा देखिएको बेथिति अन्त्यका लागि अविलम्ब पहल गर्न पनि अध्यक्ष ओलीसमक्ष आग्रह गरे । सहकारी क्षेत्र समस्याग्रस्त हुँदा साना, मझौला उद्यमी व्यवसायी पीडित भएका छन्, चेम्बरद्वारा जारी विज्ञप्तिमा भनिएको छ, सहकारी क्षेत्रको समस्या अविलम्ब समाधान हुनुपर्दछ । विगतमा चरम आर्थिक मन्दीका कारण पीडित उद्यमी व्यवसायीलाई कुनै जरिवाना लाग्ने अवस्था आए पूर्ण छुट दिने व्यवस्था गर्नुपर्ने चेम्बरको धारणा छ । यस्तै करका कारण विवादित मुद्दाहरूका यथाशीघ्र समाधानका लागि कर व्यवस्थापन आयोग गठन गर्न पनि चेम्बरले माग गरेको छ । चेम्बर पदाधिकारीसँगको भेटका क्रममा एमाले अध्यक्ष ओलीले राष्ट्रिय हितलाई सर्वोपरि ठानेर सरकारले नीति तथा कार्यक्रम ल्याउने बताए । निजी क्षेत्रको समस्या समाधानका लागि आफूले पहल गर्ने अध्यक्ष ओलीले जनाए ।"
अर्थ संक्षेप,"काठमाडौंमा ग्रान्ड एजुकेसन कन्क्लेभ काठमाडौं (कास) शैक्षिक परामर्शदाता राइटपाथ करिअर काउन्सिलिङले शनिबारबाट जेठ ८ सम्म ग्रान्ड एजुकेुसन कन्क्लेभ २०२४ गर्ने भएको छ । कन्क्लेभ काठमाडौंबाट सुरु भई देशका विभिन्न मुख्य सहरमा पुगेर सम्पन्न हुनेछ । वैशाख २९ मा काठमाडौं, ३१ गते धनकुटा, जेठ ३ मा हेटौंडा, जेठ ४ मा चितवन, जेठ ५ मा बुटवल, जेठ ६ मा दाङ र जेठ ८ मा ललितपुरमा कन्क्लेभ आयोजना हुने काउन्सिलिङले जनाएको छ । २० भन्दा धेरै ख्यातिप्राप्त विश्वविद्यालयका प्रतिनिधिलाई विद्यार्थीले एकै छानामुनि भेट्न सक्नेछन् । युनिभर्सिटीका रेप्रिजेन्टेटिभबाटै विद्यार्थीहरूले सत्यतथ्य जानकारी पाउनु नै कार्यक्रमको मुख्य उद्देश्य रहेको राइटपाथका प्रमुख कार्यकारी अधिकृत फिलिप्स डीसीले बताए । नयाँ राइड सेयरिङ प्लेटफर्म ॅजुमजुम सञ्चालनमाकाठमाडौं (कास) नेपाल मोबिलिटी सोलुन्सन्सले नयाँ राइड सेयरिङ प्लेटफर्म जुमजुम सञ्चालनमा ल्याएको छ । ग्राहकको सहज र सुविधायुक्त यात्राका लागि नयाँ विशेषताका रूपमा जुमजुम राइड ल्याइएको कम्पनीले जनाएको छ । नेपाली कम्पनी, फस्ट सफ्ट ग्रुपको विज्ञहरूद्वारा समर्थित र टेक्नोलोजी पार्टनर पिक मीद्वारा विकसित एप जुमजुमले नेपालको यातायात क्षेत्रमा महत्त्वपूर्ण परिवर्तन ल्याउनुका साथै यात्रुहरूको आवश्यकताबमोजिम सुविधा प्रदान गर्ने अपेक्षा राखिएको कम्पनीले जनाएको छ । प्रयोगकर्तामैत्री इन्टरफेस रहेको जुमजुम एपमार्फत यात्रुहरूले आफ्नो स्मार्टफोनमा केही क्लिकमै सवारी बुक गर्नुका साथै रियलटाइम ट्र्याकिङले सवारीहरूलाई व्यवस्थित र निगरानीसाथ झन्झटरहित यात्राको अनुभव सुनिश्चित गर्ने कम्पनीको दाबी छ । जुमजुमले ड्राइभरहरूका लागि प्रमाणीकरण प्रक्रिया र एपभित्र सुरक्षा उपायहरूका साथै यात्रुहरूको सुरक्षामा महत्त्वपूर्ण भूमिका निर्वाह गर्ने अपेक्षा गरिएको कम्पनीले जनाएको छ । भारतद्वारा बैतडीमा विद्यालय निर्माणमा सहयोग काठमाडौं (कास) बैतडीस्थित पाटन नगरपालिका४ मा रहेको भूमेश्वर माध्यमिक विद्यालय भवनको शिलान्यास गरिएको छ । पाटन नगरपालिकाका मेयर गौरी सिंह रावल र काठमाडौंस्थित भारतीय राजदूतावासका प्रथम सचिव अविनाश कुमार सिंहले नेपालभारत विकास सहकार्यअन्तर्गत विद्यालय भवनको संयुक्त शिलान्यास गरेका हुन् । भारत सरकारको ३ करोड १० लाख रुपैयाँ आर्थिक सहयोगमा विद्यालय भवन निर्माण गर्न लागिएको हो । नेपालभारत विकास सहकार्य अन्तर्गतको भारत सरकारको अनुदान सहयोगमा विद्यालयलाई आवश्यक अन्य सुविधासहितका भवन बनाइनेछ ।"
महिला लिगका प्रश्नहरू,"(काठमाडौं)सबैभन्दा पहिला महिला लिग फुटबलको छनोट सुर्खेतको वीरेन्द्रनगरमा आयोजना गरेकोमा अखिल नेपाल फुटबल संघ (एन्फा) लाई धन्यवाद भन्नैपर्छ । केही नगरी विवाद गरिरहनुभन्दा त प्रतियोगिता गरेकै राम्रो । तर, एन्फाले जसरी यो प्रतियोगिताको आयोजना गरेको छ, त्यसलाई फिल्डमा गएर हेर्दा यसको जति आलोचना गरे पनि कम हुन्छ । धेरै लामो समयपछि महिला फुटबलको कुनै प्रतियोगिता भइरहेको थियो । तर, यसलाई कति हेपिएको थियो भने कट्टर फुटबलप्रेमीले पनि खेल भएको चालै पाएनन् । प्रदेशका सात टिम, १४ दिनको प्रतिस्पर्धा र २१ खेलसँगै अघिल्लो साता महिला लिगको छनोट सकिएको थियो । राउन्ड रोबिनको अन्त्यमा शीर्ष तीनस्थानमा रहने तीन टिमले अब अर्को चरणमा प्रवेश गरे । यो चरण कस्तो हुनेछ, त्यो अहिलेसम्म निश्चित छैन । टुंगो लागेको छ कोशी, सुदूरपश्चिम र कर्णाली प्रदेशले अन्तिम चरण खेल्नेछन् भनेर । छनोटमा कति धेरै समस्या रहे भने त्यसमा सुधार नगरी अर्को चरण आयोजना गर्नुको खासै अर्थ रहने छैन । खासमा धेरै प्रश्न छाडेर गएको छ यस महिला लिग छनोटले । प्रतियोगिता भएको थियो वीरेन्द्रनगरस्थित निर्माणाधीन स्पोर्ट्स कम्प्लेक्समा । अबको दसौं राष्ट्रिय खेलकुदका लागि यसको निर्माण चलिरहेको छ । यसको निर्माण पूरा भएपछि भव्यतामा कुनै शंका रहने छैन । यो त कर्णालीको गौरवको आयोजना पनि हो । तर अहिले तत्कालका लागि फुटबल मैदानसहितको मूल रंगशाला भने खेलका लागि अत्यधिक असुरक्षित रह्यो ।मैदानसँगै निर्माण सामग्री जताततै थिए । विशेषतः गोलपोस्ट पछाडि बालुवारोडाको पहाड नै थियो । खेलाडी घाइते हुनसक्ने डर जहिल्यै थियो । दर्शकहरू कुनै पनि बेला सजिलै मैदानमा प्रवेश गर्न सक्थे । सबैभन्दा ठूलो कुरा, प्रतियोगिता महिला फुटबलको थियो तर ड्रेसिङ रुम र ढंगको शौचालयसमेत थिएन । एउटा घुम्ती शौचालय भने राखिएको थियो । यो सर्वथा महिला खेलाडीका लागि उपयुक्त थिएन । प्रतियोगिताकै क्रममा ड्रोन उडाउने काम भयो ।जसले उडाए पनि खेल चलिरहँदा यस्तो गर्न पाइन्न भन्ने सामान्य कुरा नै धेरैलाई थाहा थिएन । मैदानमा एकखाले अन्योलता देखिन्थ्यो, वास्तविक आयोजक को त ? कर्णालीको प्रदेश खेलकुद परिषद् हो वा प्रदेश फुटबल संघ कि जिल्ला फुटबल संघ ? प्रदेश र जिल्ला फुटबल संघबीच पनि उत्तिकै समन्वय अभाव देखियो । फेरि महिला लिगमा खेल्न टिमहरूचाहिँ के कस्तो हो, त्यसको स्वरूप तय देखिएन । कम्तीमा पुरुष फुटबलमा त त्यस्तो छैन ।यसअघिको लिगमा अर्कैअर्कै टिम थिए । यसपल्ट फेरि अर्कैअर्कै टिम रहे । खासमा ०७८ सालको चैतमा सकिएको लिगको ह्याङओभर अहिलेको छनोटमा जताततै देखियो । भएको के थियो भने त्यो वर्ष महिला लिग दुई चरणमा गर्ने निर्णय भएको थियो । पहिलो चरण चितवनमा भएको थियो । त्यो चाहिँ सकियो । तर, विराटनगरमा हुने भनिएको दोस्रो चरण हुँदै भएन । पहिलो चरणकै आधारमा विजेता घोषित भयो । त्यस छनोटको विजेताले न पुरस्कार राशि नै पाएका छन् न त खेलाडीले उत्कृष्ट खेलाडी हुँदाको पुरस्कार थापेका छन् । अझ हुँदाहुँदा रेफ्री टिमले समेत आफ्नो पारिश्रमिक पाएका छैनन् । त्यसैले खेलाडी र प्राविधिक पक्षमा घोर निराशा थियो । खेलाडी जहाँकै भए पनि आफ्नो प्रदेशबाटै खेल्नुपर्छ भन्ने नियम पनि थिएन । जहाँबाट खेले पनि हुने थियो तर पारिश्रमिक भने केही नपाउने । अन्त्यमा खेलाडी घर फर्कंदा रित्तो हात थियो, केही अपवाद छाडेर । त्यसैले त वाग्मती प्रदेशले अन्तिम समयमा आफ्ना आठ खेलाडी गुमाएको थियो ।ती आठ खेलाडीले अन्तिम समयमा अन्यत्रैबाट खेले । त्यसमध्ये सात खेलाडी त वाग्मतीमा पहिलो रोजाइका खेलाडी थिए । त्यसैले त वाग्मतीले एकै अंक पनि बटुल्न सकेन । शून्यमै प्रतियोगिता टुंग्यायो । कोशी र सुदूरपश्चिमको खेल धेरै हदसम्म राम्रो थियो । तर, तिनले पनि १२ कक्षाको जाँचकै कारण खेलाडीहरू गुमाउँदै रहे । कोशी वास्तविक विजेता रह्यो । टोली अपराजित रह्यो । सुदूरपश्चिम प्रदेशको खेलले धेरै आस देखाएको छ ।वाग्मतीमात्र होइन, गण्डकी र लुम्बिनीले प्रतियोगितामा केही गर्नै सकेनन् । तयारी नै थिएन । एकै दिनको प्रशिक्षण पनि नगरेर टिम वीरेन्द्रनगर पुगेको थियो । प्रशिक्षकसामु खेलाडी चिन्ने अवसर पनि थिएन । सबैभन्दा निराशाजनक प्रदर्शन मधेशको रह्यो । कुनै समय मधेश नेपाली महिला फुटबलको महाशक्ति थियो । तर, यो टिम नै छनोट हुन सकेन । धन्न एउटा नियम भने रहेछ, छनोट नभएका टिमका राम्राराम्रा खेलाडीले अर्को चरण भने खेल्न पाउने छन् । यद्यपि यो आफैंमा ठीक निर्णय भने देखिन्न ।सहभागी टिमका अधिकांश प्रशिक्षक लिगमा प्रदेश टिमको सहभागितालाई नै ठीक मानेनन् । प्रतियोगितामा सहभागी अधिकांश प्राविधिक समूहको पनि सुझाव रह्यो, लिग भनेको क्लबक्लबबीच नै भएको राम्रो । फुटबलको लिग स्वरूप भनेकै क्लब हुनुपर्ने उनीहरूको राय थियो । प्रदेश टिमको लिगले खेलाडी व्यावसायिक हुन नसक्ने उनीहरूको मत रह्यो । यति हुँदा पनि प्रतियोगिता आफैंमा उत्ति निराशाजनक रहेन ।अधिकांश खेलाडीले पहिलो पटक प्रतियोगिता खेलिरहेका थिए । तर तिनको प्रदर्शनले धेरै आस भने जगाएको छ । खासखास टिममा केही खेलाडीले धेरै सम्भावना देखाएका छन् । तिनको महत्त्वाकांक्षा पनि राष्ट्रिय टिमसम्म पुग्ने नै छ । यो नै यस प्रतियोगिताको सबैभन्दा महत्त्वपूर्ण पक्ष रह्यो । अझै धेरैथोक बिग्रेको छैन । एन्फाले गहन बहस चलाएर महिला लिगलाई एउटा ठोस स्वरूप दिनुपर्नेछ । नत्र, एन्फाले अबको महिला विश्वकपको लक्ष्य हो भन्नु भनेको नदी नै नभएको ठाउँमा पुल बनाउने हावादारी गफजस्तै हुनेछ ।"
अर्जुन र सुस्मिता वर्ष खेलाडी,पोखरा (कास) आठौं पोखरा स्पोर्ट्स अवार्डमा क्रिकेटका अर्जुन कुमाल र आईटीएफ तेक्वान्दोकी सुस्मिता थापा मगर वर्ष खेलाडी चुनिएका छन् । पुरुषतर्फ अर्जुनसहित टेनिसका प्रदीप खड्का र भलिबलका हिमाल सुनारी मनोनयनमा परेका थिए । उनले घरेलु र अन्तर्राष्ट्रिय दुवै क्रिकेटमा लगातार सानदार प्रदर्शन गर्दै आएका छन् । महिलातर्फ वर्ष खेलाडी बागलुङकी सुस्मिताले नवौं राष्ट्रिय खेलकुदमा एक स्वर्ण र एक रजत जितेकी थिइन् । सुस्मितासँगै आर्चरीकी अनुष्का शेरचन र भलिबलकी अरुणा शाही मनोनयनमा थिए । वर्ष खेलाडीले टेल्जी ब्रान्डको इलेक्ट्रिक स्कुटर र ट्रफी जितेका छन् । उदीयमान खेलाडी विधामा ब्याडमिन्टनकी दिलाशा रानाले अवार्ड प्राप्त गरिन् । क्रिकेटकी ज्योत्सनिका मरासिनी र एथलेटिक्सका बादल कार्की प्रतिस्पर्धी थिए । भलिबलका रमेश केसीले वर्ष प्रशिक्षकको अवार्ड जिते । टेनिसका नीरज थापा र क्रिकेटका रिजन प्रजु पनि प्रशिक्षकमा प्रतिस्पर्धी थिए । उत्कृष्ट खेलसंस्था वा क्लबतर्फको अवार्ड सहारा क्लबले पायो । खेल पत्रकारको अवार्ड नयाँ पत्रिकाका रोहितराज पराजुलीले पाए । चार विधाका विजेताले जनही ३५ हजार पाए । ओलम्पियन नारायण गुरुङ र टेनिसका अन्तर्राष्ट्रिय वरीयताप्राप्त खेलाडी अभिषेक बाँस्तोलालाई स्पेसल तथा एथलेटिक्सकी प्रशिक्षक इन्द्राकुमारी मल्ललाई लाइफटाइम एचिभमेन्ट अवार्ड प्रदान गरियो ।
बिर्तामोड फाइनलमा,धनकुटा (कास) झापाको बिर्तामोड युनाइटेड धनकुटामा भइरहेको १६ औं सहिद भीमनारायण गोल्डकप फुटबल प्रतियोगिताको उपाधि नजिक पुगेको छ । बिर्तामोडले शुक्रबार सेमिफाइनलमा आयोजक भीमनारायण स्मृति फुटबल टिमलाई ३० गोल ले हराएको हो । बिर्तामोडका लागि अनिश लिम्बू र अभिषेक गुरुङले गोल गरे भने एक गोल आत्मघाती उपहार मिलेको थियो । पहिलो सेमिफाइनल खेलमा राष्ट्रिय जागृति क्लब सुनसरीलाई ३२ गोल अन्तरले पराजित गर्दै एपीएफ फाइनल पुगिसकेको छ । शनिवार हुने फाइनल विजेताले ५ लाख र उपविजेताले २ लाख ५० हजार रुपैयाँ हात पार्नेछन् ।
मेरो सहर जो सास खोजिरहेछ,"सभ्य समाज हुँदो त रिभरसाइडको अर्थ सुन्दर, सफा, स्वच्छ, हराभरा, मनमोहक भन्ने हुँदो हो । तर, यो त पर्यो कीर्तिमानी काठमाडौं सहर । विश्वमै प्रदूषित सहर । गीतको अप्रिय भाकामा भन्दा काठमाडौं सहर, प्रदूषणमा एक नम्बर ! सात वर्ष पुग्नै लागेको छोरोको जब म औंला समाइरहेको हुन्छु, बदलामा ऊ मलाई अनेकन् जिज्ञासाले समाइरहेको हुन्छ । ऊबाट अनेक प्रश्न निस्किन्छन्, तर मबाट जवाफभन्दा बेसी नाजवाफ निस्किन्छ । जवाफमा अक्सर तिमीलाई चैं के लाग्छ भनेरै टारिरहेको हुन्छु म । तीतो सत्य बताउने साहस नभएपछि मान्छे बुद्धिमान् बन्दोरहेछ बच्चालाई जवाफ दिनुभन्दा तिमीलाई के लाग्छ भनेर प्रश्नै सोध्नु उत्तम, यस्तो विकल्प अनुसरण गर्दोरहेछ । ऊ फेरि प्रश्नको तीर मतिर तेर्स्याउँछ, बाबा, मान्छेहरूले यहाँ किन फोहोर फाल्छन् ? स्कुल पढेका छैनन् र यिनीहरूले ?हामी बाबुछोरा दुवैको नाकमुख छोपिएको छ । मास्कवादी हुनु हाम्रो नियति हो । हामी दुवै पावरवाला चस्मिस हौं । रातापिरा नयन चस्माभित्र लुकाएर हामी चैनको विष फेर्छौं । चस्मा र मास्क सँगसँगै लाउन गाह्रो छ, तर नलाई धरै छैन । छोरोका कलिला कानले चस्मा र मास्कको भार थेग्नुपरेको देख्दा मलाई आफ्नै कान समाऊँ समाऊँझैं लाग्छ । तर, मलाई मेरो अभिमानले यसो गर्न दिँदैन । मलाई आफू निर्दोष र संसारका सारा शासकहरू मात्र दोषी लाग्छ । धूवाँधूलो मुस्लोका कारण बिरामी परेपछि ऊ केही दिन स्कुल जान सकेन । अस्पतालमा डाक्टरले लामो सास तान्नू भनेका हुन् कि लामो विष लिनू भनेका हुन्, थाहा भएन । हुन त अस्पताल बिरामीलाई बिसेक बनाउने ठाउँ हुन्, तर हेर्दै लाग्छ, यहाँ ठीकठाक मान्छे पनि बिरामी पो पर्छ कि त ! लामो सास तान रे, तर मास्कभित्रबाटै । टन्न फलफूल खाने रे, तर सबैमा विषादी । हात मिचीमिची धुने रे, तर अस्पतालकै धारामा त पानी छैन । साबुनपानीमा मिचीमिची पानीले धोएको हात फेरि केले सफा गर्ने ? हिजो पानी राखेको बोटल आजै भित्र फोहोर भएछ, अब त्यसलाई कुन पानीले सफा गर्ने ? अक्सर बिरामीलाई भनिन्छ कोठाभित्रै गुमसुम्म परेर नबस्नू, खुला हावामा टहल्नू । तर, अब दिन यस्तो रहेन खुला हावामा नटहल्नू, बाहिर ननिस्कनू । बाहिर अर्थात् प्रकृतिमा आगो छ, डढेलो छ, धूवाँ छ, धूलो छ, मुस्लो छ, विष छ । प्रकृतिसित भागेर हामी कतिन्जेल बाँच्ने ? बाहिरको आगो निभाउनुपर्छ भनेर भित्र, हामीभित्र आगो किन बल्दैन ? पृथ्वी तातिएको छ, चिस्याउनुपर्छ भनेर हाम्रो मन किन तात्दैन ? वातावरण बिग्रेको छ, पहिला यसलाई सपार्नुपर्छ भन्ने वातावरण किन बन्दैन ? ऊ स्कुल पुग्न उत्साही हुन्छ । धूलोधूवाँ मुस्लोभित्र ट्राफिक प्रहरीको धमिलो आकृति मात्रै देखिन्छ । ट्राफिक प्रहरीको जिन्दगी देख्दा लाग्छ कुन जुनीको श्राप काट्न ऊ यहाँ उभिन अभिशप्त छ । यदि पुलिस पनि मान्छे नै हो भने उसलाई मान्छेको मर्यादा खै त ? खै उसलाई फेर्नलाई हावा, फेर्नलाई शौचालय, पिउनलाई पानी, बस्नलाई चकटी ? आँखा झिमिक्क, नियम मिचेर चालक सुइक्क ! राजधानीको बीच सडकमा हरदिन दस घण्टा उभिनुपर्ने प्रहरीको आँखामा यो देशको चित्र कति प्रदूषित, कति अटेरी होला ? बिहानै पनि जाममा छ, सहर । स्कुल बसभित्र भविष्यहरू अभूतपूर्व थुनिएका छन् । वधशाला जाँदाआउँदा मात्र हरदिन भविष्यहरूको चार घण्टा उसै दुर्घटित हुन्छ । घाम उदाउनुअघि निद्रामै गाडीमा बस्नु र लखतरान परेर सुत्न मात्र घर पुग्नु सहरी भविष्यहरूको भयग्रस्त दिनचर्या बनेको छ ।रिभरसाइडमा हिँडिरहँदा फरक दिशाबाट आइरहेको एउटा बुज्रुकले दाहिने हातका चोर र बूढीऔंलाले मास्क तल सार्यो र यसरी थुक्यो मानौं, ऊ भएभरको रिस सातवर्षे बालकमाथि थोपरिरहेछ । उसले हामी अघिल्तिर ख्वाक्क गर्दै पिच्च थुकेको मात्र के थियो, मैले उसलाई पहिला अगाडिबाट प्वाक्क दिएँ अनि भएन भनेर पछाडिबाट भ्वाक्क पनि दिएँ । तर, मैले यस्तो दिने सोच्दासोच्दै ऊ पर पुगिसकेको थियो । बाबा, मान्छेहरू किन बाटोमा थुक्छन् ? स्कुल पढेका छैनन् र यिनीहरूले ?बाबा, मान्छेहरू किन खोलामा फोहोर फाल्छन् ? स्कुल पढेका छैनन् र यिनीहरूले ? बाबा, मान्छेहरू किन यहाँ कुकुरलाई आची गराउँछन् ? स्कुल पढेका छैनन् र यिनीहरूले ?बाबा, यहाँ डस्टबिन कहाँ छ ? डस्टबिन नदेख्दा ऊ चकलेटको खोल हातमै समाइबस्छ । तर।एवं रीतले उसका भाइबहिनी पुस्ताले केही वर्षपछि भन्नेछन्, बाबा, दादाले किन फोहोर जहाँ पायो त्यहीं फाल्छ ? स्कुल पढेको छैन र यसले ?हाम्रो सामाजिकीकरण र शिक्षाको चरण त्यति बेला सम्पन्न हुनेछ जति बेला ऊ अनेकवली खोलहरू खोलामा सेलाउन थाल्नेछ । पहिला पहिला त मान्छेहरूले बाटोमा थुकेको देख्दा उसलाई अचम्म लाग्नेछ, तर क्रमशः ऊ स्वयं बाटोमा थुक्न थाल्नेछ । थुक्नेछ, ताकेर हामीलाई । उसले त हाम्रो कस्तो व्यवहारसमेत कपी गर्नेछ भने घरी खोलातिर फर्केर, घरी भित्तातिर फर्केर, घरी पोलमा छेलिएर बाटैमा मुत्न पनि थाल्नेछ । बच्चाहरूले पढेको होइन, देखेको सिक्छन् । बच्चाहरू उपदेश होइन, उदाहरण चाहन्छन् । स्कुलमा जल प्रदूषणबारे पढाउने, तर त्यही स्कुलकै ढल खोलामा मिसाउने । स्कुलमा हाम्रो पृथ्वी, हाम्रो प्रकृति पढाउने अनि नानीहरूलाई हर चाडबाडमा नयाँनयाँ लुगा लगाएर आऊ भनेर आतंक फैलाउने । मितव्ययी बन्न सिकाउने कि पृथ्वीपर्यावरण मास्ने गरी भड्किलो बनाउने ? वातावरण बचाऔं पोस्टर छापेरछरेर सडकमा वातावरण दिवस मनाउने कि सडकमा छरिएका फोहोर टिपेर मनाउने ? काठमाडौंमा रिभरसाइडहरूमा थुप्रै स्कुल छन्, तिनले आफ्नो सेरोफेरोमा विद्यार्थी सम्मिलित गराएर वृक्षरोपणखोला सरसफाइ गरेको खबर मैले अहिलेसम्म सुन्न पाको छैन । विद्यार्थीलाई खालि उपदेश मात्र दिने, ढलेको सिन्को भाँच्न नलगाउने कस्तो शिक्षातन्त्र होला ? सेरोफेरो पढाउने, तर सेरोफेरो चिनाउन स्कुलका चार दिवारबाट कहिल्यै बाहिर ननिकाल्ने ! बालबालिका जिज्ञासामा भण्डार हुन् । उभाउँदै जाँदा बरु सागरबाट पानी सकिएला, तर सुन्दै जाँदा उनीहरूबाट जिज्ञासा सकिँदैन । म उसका जिज्ञासातिर ध्यान दिन सकिरहेको छैन । बरु मेरो ध्यान धोबीखोलामा हुलुलुलु गर्दर् ैखनिइरहेको ढलमा छ । वारि अग्लो निजी कलेज छ, पारि सानो सरकारी स्कुल छ । बीपीसीनेरबाट धोबीखोलामा ढलको धारो छररर गर्दै हरदम झरिरहेछ । रिभरसाइडमा बस्नेले खोलाको कलकल सुन्छ भन्नु एकादेशको कथा हो । ढलहरूको छरररहुलुलुलु सुन्न पाउनु चाहिँ यही देशको व्यथा हो । छोरोले मलाई धोबीखोलाका यी सहस्र सहायक नदीहरूबारे नसोधेकामा म धन्य भएको छु । अलि तल पुगेपछि धोबीखोला र बागमती मिसिन्छन् । उसले सोध्यो, बाबा, यिनीहरू किन जोडिन्छन् ? लौ मलाई कस्तो आपत् ! आफ्ना साथीहरूको जीउमा टाँसिएको फोहोर हटाएर चिटिक्क पारेर नुहाइदिन यिनीहरू आपसमा मिसिन्छन्, जवाफ टार्न मैले कल्पनाको हात समाएँ । अनि जोडिएपछि कहाँ सफा भए त बाबा ? भक्तराज आचार्यलाई बिदा गर्न परिवार १३ दिनसम्म बसिरहेको ठाउँतिर देखाएर छोरोले फेरि सोध्यो । नुहाउन समय लाग्छ नि, मिलेर बग्दैबग्दै अलि तल पुगेपछि नुहाइसक्छन्, यिनीहरूले, मैले लाचारी पोखें, यिनीहरूलाई मज्जाले नुहाइदिन भनेर फेरि बाटैभरि अरूअरू नदी साथीहरू पनि आइरहन्छन् ।बाबा, बाटोभरि नुहाउँछन् भने त समुद्रमा पुग्दा सफा हुन्छन् होला है ?समुद्रमा थिग्रिँदै गएको फोहोर, घुल्दै गएका प्लास्टिक कण, मर्दै गएका समद्री जीव र बढ्दै गएको सतहबारेको कथा स्वयं महासागर भएको हुँदा म उसको प्रश्नबाट पन्छिन खोजें । म पन्छिनुअघि नै ऊ मबाट पन्छियो । बाटोमा आफू जत्रै साथी भेट्यो र ऊ दौडिँदै गयो । मेरो मन निकट विगततिर दौडियो । बाबा, खोला देखेपछि नाक थुन्नुपर्छ नि, खोलाप्रति सहरमा यस्तो बिम्ब बनाएको छोरोले जब घर जाँदा सानो र सफा खोलामा पस्नै मानेन, म सोचमग्न भएँ । त्यस्तो सिकाउने मै थिएँ, भनेको थिएँ खोलाको पानी फोहोर हुन्छ, खोलामा छिर्नु हुँदैन, खोलाको पानी पिउनु त के, छुनु पनि हुन्न । (एक जना नाबालकले बागमतीको पानी आफ्नो अञ्जुलीमा उभाएन, ब्रह्मनालमा सुतेका बाबुको मुखमा बागमतीको पानी हालिदिन मानेन समाचार एउटा यस्तो पनि थियो ।)जन्मिँदै गन्हाउने खोला देखेको छोरोका लागि खोला भनेकै यहाँका इच्छुमती र रुद्रमती, बागमती र विष्णुमती । यी मतीहरूभन्दा बेग्लै सङ्लै खोला देखिनु पानीको मूलधार होइन, वैकल्पिक वा अपवाद ! बच्चाहरूका नजरमा सहरका मतीहरू र तिनीहरूको गति नै प्राकृतिक, गाउँघरका केही शेष सङ्ला खोलाहरू कृत्रिम ! मति खराब भएपछि नानीहरूलाई यसरी गलत ज्ञान दिइँदो रहेछ । ऊ भर्खरै दुई कक्षामा पुगेको छ । उसले पढ्ने गीत, कविता, कथा मलाई बडो स्वैरकाल्पनिक लागिरहेछ । यथार्थमा नभेटेको संसार नै त सायद काल्पनिक हुँदो हो । न उसले सुनेको छ, खोलाको कलकल । न उसले देखेको छ, ताराको झलमल । न उसले सुनेको छ, चराको चिरबिर । न उसले महसुस गरेको छ, हावाको सिरसिर । न उसले सुनेको छ, गीत झ्याउँकिरीको । न उसले हेरेको छ, नाच जूनकिरीको । बडो काल्पनिक रचनाको रसास्वादन गर्छ छोरो, सानैमा । यस्तो अवसर भाग्यमानीलाई मात्र मिल्छ, सायद । सहरमा ऊ कुनै हिमाल देख्दैन, सिवाय फोहोरको । सहरमा ऊ कुनै झरनाको झरझर सुन्दैन, सिवाय ढलको । सहरमा ऊ कुनै खेलमैदान देख्दैन, सिवाय अन्तर्राष्ट्रिय सम्मेलन केन्द्र बानेश्वरको । सहरमा ऊ कुनै वाटर एनिमल देख्दैन, सिवाय प्लास्टिक झोला र बोटलफिसहरू । नानीहरू छक्क पर्छन् सहरमा एउटै रूख छैन, तर जताततै पातैपात कसरी ? सहरमा एउटै बगर छैन, तर बगरभन्दा बेसी ढुंगा हरू कसरी ? सहरमा एउटै उद्यान छैन, अब सबतत्त्व खुल्छन् कसरी ? सहरमा नदीताल छोएर बहने हावाले बनाउने न पानीचित्र देखिन्छ । न बादलका तुरुन्तै मेटिइजाने आकृति । न इन्द्रेणीको पिङ । न गुँडहरूबाट चियाउने नवजात चुच्चोहरूको मसिनु आँ । न बाँबाँ, न म्याँम्याँ, न म्याउँम्याउँ । खालि मतिभ्रष्ट वरिष्ठहरूको उपदेशात्मक ट्याउँट्याउँ । न उसको घरमा आँगन छ, न विद्यालयमा प्रांगण । न खेल्नलाई कतै साथी छन्, न मैदान । सहरमा सबथोक साँघुरो छ, सिवाय प्रदूषण । सहरमा बाबाआमाहरू त यति बिजी छन् कि साथी जन्माइदिने समय र सामर्थ्यसमेत छैन । बाआमा न आफू साथी बन्छन्, न साथी नै जन्माइदिन्छन् । अझ भएन भनेर, आफूहरू नै छुट्टेर बस्छन् । कवि रमेश क्षितिजलाई जस्तो आफैं आफ्नो साथी हुनुबाहेक विकल्प छैन, सहरमा बच्चाहरूलाई समेत । कोठाहरू अँध्यारो गुफाजस्ता छन् । गुफाहरूमा न घाम छिर्छ, न पानी झर्छ । घाम र पानीबिनै घामपानी घामपानी स्यालको बिहे सस्वर बाँच्नु छ । एक्लै बाहिर निस्कने आँट छैन, अनुमति पनि छैन । रमेश विकलका पात्रजस्ता फुटपाथ मिनिस्टर्स सहरमा प्रशस्त छन्, तर यहाँ फुटपाथ छैन । एउटै मान्छे दर्जनौं पटक यातायातमन्त्री बन्छ, भनौं न, मन्त्रीको साइकल चलिरहन्छ, तर साइकल लेन छैन । गाउँमा निस्फिक्री डुलिहिँड्ने, काठमाडौंसम्म एक्लै आउने आमालाई सहरमा चार पाइला एक्लै हिँड्ने अनुमति हामीबाट छैन । आमालाई लाग्छ यो सहर रनवन डुलिहिँड्ने चरालाई बिचरा बनाउँदै थुन्ने पिँजरा हो । यो सहर यस्तो पिँजरा हो, जसले जरा काटेर बर र पीपल पनि गमलामा हुर्काउँछ । गमलालाई नै विशाल चौपारी बनाएर सुस्ताउने उपक्रममा मान्छे काफ्काको किरो वा भूपीको लघुमानव बन्ने ध्याउन्नमा छ । शिक्षा र साहित्य यदि यथार्थको बोध हो भने नानीहरूलाई हामीले गरेको अपराधबारे किन थाहा नदिने ? साझा घर पृथ्वीलाई बस्न नालायक बनाएको हामीले नै हो किन नभन्ने ? हाम्रा काम यति हावादारी भए कि हावा स्वयंले यहाँ हावा खाइसक्यो । हामी हावा खानै नसक्ने गरी बाँचिरहेछौं, अब यस्तो किन नभन्ने ? दिगो विकास भन्दाभन्दै हामीले हाम्रो पृथ्वीलाई खत्तमै पारिसक्यौं । पृथ्वीको तापक्रम बढेको बढ्यै छ । ज्वरो मेरो बच्चालाई र मलाई आइरहेको छ । किन ? किन त भन्दा स्वयं मेरो घरलाई ज्वरो आएको छ । जबसम्म प्रकृतिको ज्वरो शान्त हुँदैन, हावाको खोकी र पानीको पखाला शान्त हुँदैन, हामी सदाबहार कष्टे !अचेल कतै बच्चा जन्मेको, कोही गर्भवती भएको खबर आयो भने मलाई खुसीभन्दा उसैउसै वैराग लागेर आउँछ । (मलाई क्षमा गर्नुहोला) बाल अस्पतालहरूमा सदाबहार लाग्ने भीडको तस्बिरले मलाई अत्याउँछ । यही लेख लेख्दालेख्दै मेरा कतिपय साथीका नानीहरू अस्पतालमा छन् । राम्ररी बोल्न पनि नसकिरहेका उनीहरू जर्ज फ्लोयडको भाकामा घ्यारघ्यार गर्दै भनिरहेछन् म सास फेर्न सक्दिनँ ! धूवाँधूलो मुस्लोमय दाउरे चुलोजस्तो कुइरीमण्डल पृथ्वीमा र विश्वकै प्रदूषित सहरमा जन्मिनु आजका निर्दोष नानीहरूको नियति बनेको छ । आफूले खाँदै नखाएको विष बच्चाहरूलाई लागिरहेको छ । शारीरिकमानसिक रोगी मानव संसाधनले न व्यक्ति, न परिवार, न समाजलाई नै अगाडि बढाउँछ । जन्मपूर्व नै कडाकडा औषधि खान विवश हाम्रा नानीहरू भोलि कसरी हुर्केलान्, सम्झेरै मन हरक्क हुन्छ । फलानो गाउँमा पानीको मुहान सुक्यो । सयौं वर्ष नसुकेको कुवापँधेरो सुक्यो । खानेपानीको अभावमा गाउँ नै विस्थापित । लगातारको खडेरीले गाउँ उजाड । तराईमा ट्युबेलबाट पानी आउनै छोड्यो । काठमाडौं उपत्यकामा भूमिगत पानीको सतह धेरै तल झर्यो । यही गतिमा पानी निकाल्ने हो भने अब उपत्यका भासिनेछ । पत्रकारदेखि वैज्ञानिकसम्मका यस्तो खबरखबरदारी सुन्दा मेरा अघिल्तिर कलिला नानीहरूको बिरामी अनुहार सर्लक्क आउँछ । यो त पृथ्वीको मानवकेन्द्रित स्वार्थी चिन्ता मात्र भयो । तर, यहाँ मानिसबाहेक अरूको बाँच्न पाउने सामान्य हकबारे खासै सोचिएको छैन । देशभरको यत्रो डढेलोमा परी कति चराचुरुङ्गी, वन्यजन्तु, वनस्पति, कीटपतङ्गको वंशविनाश भयो ! हामीलाई मानवीय र भौतिक क्षतिको चिन्ता हुनैपर्छ । र, सँगै पर्यावरणीय, वातावरणीय, जैविक क्षतिको पनि चिन्ता चाहिन्छ । केही दिनअघि म सन्धिखर्क जाँदै थिएँ । बाटोमा पर्ने दहको किनारा जति चारैतिर सिमेन्टेड ! काठमाडौंमा पवित्र मतीहरूलाई सिमेन्टका पर्खालले बारेको देखेकै हो, गाउँगाउँतिर यस्तै विनाश देखेर विरक्त लाग्यो । खोला, ताल, दहको किनारामा हिलेमाटोकुहिँदो झारपात भयो भने न त्यहाँ चरा, किरा, फट्याङ्ग्रा, माछा, भ्यागुताहरू बाँच्छन् । जलकिनारा माटोको, होचो, सजिलो भयो भने न गाईबस्तु सबै जनावरले सजिलै प्यास मेट्न सक्छन् । फेरि जंगलबीचका दहहरूलाई पनि फलामे बार, फलामे द्वार किन चाहिने होला ? पानीको स्रोत वरिपरि कंक्रिट बनाउनु भनेको त तिमी आउने बाटोमा काँडा रोपिदिएँ भनेजस्तो भए न र ? पानीको आउनेजाने बाटो नै छेकेपछि यो सुक्खा, जर्जर, खण्डहर अवस्था नआएर के आउँछ त ?गत माघमा हामी छोरोलाई लिएर एक साता जति देश घुमेका थियौं । कलंकीबाट बस चढ्यौं, वीरगन्ज जाने बस रहेछ । हामीलाई कुरिनटारमा झर्नु थियो । हाम्रो बसभित्रबाट छेउमै बसेका एक जना बुज्रुकले मिनरल वाटरको बोटल बाहिर मिल्काए । अंकल किन बाहिर फालिसेको ? बाबुले सोधिहाल्यो । उनले जसरी जवाफ दिए, सुन्दा मैलाई रुन मन लाग्यो । गल्ती महसुस गर्नु त कता कता उल्टै झपार्दै कुतर्क पो गरे । बोतल मात्र किन तैंलाई बाहिर फाल्न सक्छु सम्म पो भने । बोटलको तालमा उनी बेहोसी थिए भनेर मैले बाबुलाई सम्झाएँ ।नेपालैभरि जहाँ गयो त्यहीं राजमार्ग वरिपरि पानीका बोटल छरपस्ट । यिनै सफा पानीयुक्त बोटल कालान्तरमा पानी खराब पार्ने तत्त्व हुन् । चिसो पेयका छरपस्ट बोटलहरूले नै पृथ्वी तातो बनाइरहेका हुन् । अहिले देशभरको डढेलोमा पातपतिङ्गर कम, प्लास्टिक बढी डढिरहेका छन् । हामी सासका हर झोक्कामा प्लास्टिकका मसिना कण खुवाइरहेछौं, निर्दोष भविष्यहरूलाई । पृथ्वी सबै प्राणीवनस्पति जगत्की जननी । जंक फुड आमालाई किन खुवाउने ? तीन दिन पहिले आमाको मुख हेर्ने दिनमा कोही कसैले आमालाई जंक फुड खुवाउनुभयो ? भएन नि ! अनि आमाकी पनि आमा बडीआमा, मातामही पृथ्वीलाई र्यापिङ पेपरहरूले कहिलेसम्म मोड्ने ? चाउचाउ, कुरकुरे, कुरमुरे, लेज, रेडबुल, खैनी, सुर्ती, चुरोट, गुट्खा, कन्डम, ड्रिंक्सका खोलले बडीआमाको अनुहार छोपिएको छ, तातिएको छ, सुन्निएको छ । पृथ्वीनारायणलाई बा मान्नुहुन्छ भने पृथ्वीलाई आमा मानिदिनुस्, प्रेम गरिदिनुस् । प्रकृतिको प्राणहरण गर्ने यस्ता प्लास्टिक उत्पादकहरूलाई सफाइ गर्ने दायित्व सिकाउनुपर्छ । भन्नुपर्छ, तिम्रा यी खोल पुनःप्रयोग गर्न सकिन्छ होला, तर प्रकृति पुनःरचना गर्न सकिँदैन । प्रकृति, पारिस्थितिक प्रणाली, जैविक विविधतालाई मर्न दिनु हुँदैन, किनकि पुनर्जीवन असम्भव छ । जसरी मानिस मरेपछि बाँच्दैन, प्रकृति पनि मरेपछि बाँच्दैन । जति मारियो मारियो, थप मर्न नदिन प्रकृतिको प्राकृतिकता अविच्छिन्न रहनुपर्छ । प्रकृति जोगाउनुपर्छ भन्ने अवधारणा कुनै आदर्श र जटिल अवधारणा होइन । यो त सबैभन्दा स्वार्थी र सरल अवधारणा हो । स्वार्थी अवधारणा किन हो भने आफू बाँच्नकै लागि प्रकृति जोगाउनुपरेको हो । सरल अवधारणा किन हो भने यसका लागि के गर्न होइन, केही नगर्न आवश्यक छ । र अन्त्यमा, पैंसट्ठी वर्ष भन्नु कुनै ठूलो समय होइन । पैंसट्ठी वर्षअघि धोबीखोला कस्तो थियो भन्नेबारे पद्म देवकोटाले आफ्नो पुस्तक सम्झनामा बुबा ः महाकवि देवकोटा मा रोचक संस्मरण लेखेका छन् । बाबु अर्थात् महाकविको निधन भएपछि एघारौं र बाह्रौं दिनमा पद्म देवकोटाहरू धोबीखोलामा नुहाउन जान्छन् । खोला धेरै गहिरो भएको हुँदा आमाले ससाना छोराहरूलाई खोलामा धेरै भित्र नजान भन्छिन् । पद्मका अनुसार, धोबीखोला यति कञ्चन र सङ्लो थियो कि खोलाको पिँधको बालुवा प्रस्टै देखिन्थ्यो । पानी अञ्जुलीमा उभाएर पद्मलाई घटघट पिइदिऊँ पिइदिऊँ लागेथ्यो । बागमतीबारे पनि किताबमा अर्को रोचक किस्सा छ । छोरो बिरामी हुँदा डाक्टर नआइदिएको झोकमा महाकविले डाक्टरी पढ्ने किताब किनेर ल्याए । घरमा खुब अध्ययन गरे । पछि एक दिन गुह्येश्वरीमा महाकविका भिनाजु बिरामी परेछन् । रातिराति महाकवि दाजुभाइ त्यहाँ पुग्दा बिरामी त सिकिस्त रहेछन् । पखालाले जीउको पानी सकिएको भनेर महाकविले रोगको पहिचान गरे । राति अस्पताल लैजान गाह्रो । घरमा पानी पनि रहेनछ । बागमतीकै पानी ल्याएर स्लाइन बनाएर सिसीबाट महाकविले बिरामी भिनाजुलाई दिए । बिरामी बाँचे । के फेरि ती दिन फर्केलान् ? धोबीखोलाको पिँधमा रहेको बालुवा प्रस्ट देखिएला ? बागमतीको पानी मरेपछि चढाउन मात्र काम लाग्ला वा मर्न लागेकोलाई बचाउन पनि काम लाग्ला ? धोबीखोला र बागमतीहरूलाई पूर्व फर्काउन सम्भव छ, किनकि हामी सबैले स्कुल पढेका छौं ।"
परदेशी प्राध्यापकको मृत्युपत्र,"किताबकै कुराजीवनसाथी शान्ता लोकसेवा लडेर सहसचिव, कीर्तिपुर बागबानी प्रमुख भइन् । शान्तासँग गोविन्द कीर्तिपुर आइरहन्थे । उनले त्रिवि कीर्तिपुरमा अस्थायी अध्यापन थाले, बस्थे बानियाँटार । मेरोजस्तै साइकल किनेर हाँक्न थाले । हामीले साइकल कल्चर कम्युनिटी गठन गर्यौं । साइक्लिङ कार्यक्रममा निःस्वार्थ समय निकाल्थे, व्यस्तताको बाबजुद पनि । उही आयुर्वेद क्यान्टिनमा हामी घण्टौं गफिन्थ्यौं । डेढ दशकको संगतमा हामीबीच कहिल्यै मतभेद भएन । तर्कवितर्क हुन्थ्यो, भद्र सहमतिमा टुंगिन्थ्यो । मेरो उनी मेन्टर थिए, म उनको । पाठक, सम्पादक सबै । मलाई फेरि भुटानी इतिहासको भीमकाय पाण्डुलिपि पढ्न दिएको थियो । हामी त्यो पाण्डुलिपिको छलफलमै थियौं । भद्दा भयो, काटछाँट गर्ने कुरा थियो । गोविन्दलाई जातको मुद्दाले निकै छुन्थ्यो । मेरो बल्झिरहने अतीत अल्झिरहने वर्तमान किताबले छोएछ । अंग्रेजीमा अनुवाद गर्न कम्मर कसेछन् । मोटो किताब, बीचमा अल्झिएछन् । मसँग एक हप्ता बसेर अनुवाद सक्ने भन्थे । उक्त अनुवाद अभियान पनि अब अधुरै रह्यो । गोविन्द मसँग केही किताब सहलेखन गर्न चाहन्थे । हामीले सहलेखनको खाका कोर्यौं । त्यसमध्ये एउटा थियो, डा भम्पा राईको जीवनी । शिविरै गएर बस्ने, भम्पाको जीवनी लेख्ने सहमति भयो । भम्पाको जीवनीमा वीरेन मगरले काम थालिसकेको रहेछ । हामी रोकियौं । भम्पा बित्नुअघि धेरै कुरा खोतल्नुपर्ने बाध्यता बोध भयो । वर्षौं उक्त जीवनी प्रकाशित नभएपछि हामी फेरि कस्सियौं । भम्पासँग कुरा भयो । सहमतिमा सहलेखन गरौं भन्थे भम्पा । प्रकाश आङ्देम्बेले समेत सघाउन चाहे । वीरेनले सहलेखन स्विकारेनन् । हामीले हस्तक्षेप गरेनौं, पछि हट्यौं । भम्पाको जीवनीबारे हामी कुरा गरिरहन्थ्यौं । अनि स्तब्ध आँधी चल्न खोज्दै थियो । हामी हुइकिँदै ट्रमा सेन्टर पुग्यौं । अस्पताल गेट पुग्दा पानी पनि बर्सियो । केही प्राध्यापक थिए अस्पतालमा, अनि साइकल साथीहरू । भुटानी कोही थिएनन् । गोविन्दकी जीवनसाथीलाई बेहोसझैं अवस्थामा आफन्तले घर लगेको रहेछ । प्रहरीले मृतकको मृत्युपत्र बुझ्न आफन्त खोजिरहेको थियो । मैले म बुझ्छु मृतकको मृत्युपत्र भनें । प्रहरीले भन्यो, तपाईं मृतकको को हो ? म निकटतम् साथी हुँ भने । प्रहरीले मिल्दैन भन्यो । आफन्त अमेरिकामा छन् । जीवनसाथी मृत्युपत्र बुझ्ने अवस्थामा छैन । मलाई मृत्युपत्र दिन प्रहरी मान्दैन । बरु भीड भयो भनेर हामीलाई बाहिर निकाल्यो । हामी फेरि भित्र पस्यौं । गोविन्दलाई भर्खर चिनेका साइकल साथीहरू आएका छन् । हामी गोविन्दको अनुहार हेर्न चाहन्छौं भनेर मृत्युपत्र बोकेका प्रहरीलाई अनुरोध गर्यौं । ऊ त्यो हो, आफैं हेर्नुस् भन्यो । हामी भित्र गयौं, कपडा उठाएर साथीको अनुहार हेर्यौं । साइकल साथीहरू भक्कानिँदै रुन थाले । मेरो त झन् अभिन्न मित्र, जोसँग कहिल्यै स्वार्थको सम्बन्ध भएन । उनको निर्दोष अनुहार हेर्दै हामी खुब रोयौं । गोविन्द सम्झनामै सीमित भइसकेको थियो । उही आयुर्वेद केन्द्रको क्यान्टिनमै उनी इतिहास बनेर बसे । अनियन्त्रित बस गेटसम्मै उछिट्टिएर पल्टिएछ । सँगै उभिएका साथी भाग्न भ्याए । गोविन्द भने भाग्नै भ्याएनन् । बसले उनलाई नराम्ररी थिचेछ । हामी तीनजना भेट्यौं, तर गोविन्द अमुक लडिरहेको अवस्थामा, आर्यघाटमा उनी जल्दै गर्दा ।बौद्धिक साइकल अभियान हाँक्ने हाम्रो सपना थियो । त्रिविजस्तो विशाल विश्वविद्यालयमा मेरो साइकल साथी उनी मात्रै थिए । जो इतिहास बनिगए । म एक्लो असहायझैं रोइरहें, रोइरहेछु । स्तब्ध समयमा एक परदेशी प्राध्यापकको त्यो मृत्युपत्र मलाई मेरै मृत्युपत्रझैं किन लाग्दै छ ? उनीजत्ति असल अभियन्ता म आफैं छुइन कि ? उनको अन्त्येष्टिमा उपस्थित भीडले यही भन्दै थियो ।"
अन्तराल,यो लेक कोमोमा बगेको नीलो पानी यो जहाजबाट हेर्नेछौं आजजस्तै धमिला आाखामा कोरिएका चम्किला सजिव चित्र आजभन्दा पनि अझै प्रिय हुनेछन् अबको तीस वर्षपछि हो ठ्याक्कै तीस वर्षपछि ।
एक मुठी दानको अर्थ,"आधा कपाल सेत्तै त आधाउधी कालै । शरीर पहिलेभन्दा अलि कमजोर हुँदै गइरहे पनि सहयोग गर्ने मन र हात झन् बलिया छन् । उनले भनिन्, सबै बूढाबूढी हुनुपर्छ । शरीर अलिकता बूढो भो । घुँडा दुखेर हिँड्न गाह्रो हुन्छ । मानव सेवा नै सबैभन्दा ठूलो धर्म हो । मैले जीवन मानव सेवामै समर्पित गरेको छु । यीे शब्द सुन्दा कुनै महान् दार्शनिकको महान् पुस्तक पढेझैं लागिरह्यो । तर, जीवन त कठिन छ । यहाँ आश्रममा आएका अनेक मान्छे छन् । केहीका दुःखका कथाहरू सुनाइन् आमाले ः एउटा छोरी छे, जो हस्पिटलमा मृत आमाको दूध चुस्दै गरेको अवस्थामा भेटेर ल्यायौं । अहिले त्यो छोरीको विवाह गरी बिदा गरिसकेका छौं । तीजको एउटा कार्यक्रममा म महिला कारागार गृह गएको थिएँ । त्यहाँ एउटा बच्चा र आमा सँगै बसेको देखें । बच्चा चाहिँ आमाले राखिदिनुपर्यो भनेर जेलरले भने । हामी आमाबुवा भएका बच्चा राख्दैनौं भनें मैले । तर, बच्चाको आमाले नै भनिन् म एक्लो छु, मेरो कोही छैन । मेरो बच्चा राखिदिनुहोस् । म पनि आश्रममै सेवा गरेर बस्नेछु । त्यसपछि मैले बच्चालाई आश्रममा ल्याएँ । अहो ! आमाको कति ठूलो छाती । सायद त्यसैले सबै उनलाई आमा भन्छन् । आश्रममा छ गाईगोठ, आँप बगैंचा, करेसाबारी, आनन्द कुटी (वृद्धा आश्रम), जहाँ हजुरआमाहरू घाम ताप्दै र रुद्राक्षको माला हातमा लिएर जप जप्दै थिए । सबै हजुरआमासँग बोल्दै, नमस्कार गर्दै अघि बढ्छु । अनि भेटें मैले जोशीनी हजुरआमा, बडो मजाले कुराकानी गरिन् उनले । भनिन्, केही खान सक्दिनँ । दाँत एउटा नि छैन । त्यही भएर म केटाकेटीजस्तै यो चिजबल खान्छु । हातको चिजबल देखाउँदै जोशीनी हजुरआमा हाँसिन् । चिजबलले गाह्रो पार्ला नि ? यो त मुखमा राखेपछि चपाउनै पर्दैन । आफैं गलेर जान्छ । त्यही भएर यो मात्र खान्छु ।तपाईंका छोराहरू छैनन् ? छैन बाबु । दुई भाइ थिए । सानैमा बिते । सम्पत्ति हुँदा सबै आफ्ना । आज केही नहुँदा, कसैले चिन्दैनन् । म त यही विराटनगरको स्थानीय मान्छे । तर, आज म एक्लो भएको छु । तर, मलाई केही पीर छैन । यहाँ हामीलाई माया गर्ने सीता आमा हुनुहुन्छ । त्यसपछि म सरस्वती र शिव मन्दिर घुमें । फेरि म आमाकहाँ फर्किएँ । उनले भनिन्, आश्रम सञ्चालनका लागि, दैनिकी त जसोतसो चल्दै छ, तर मलाई भविष्यको चिन्ता छ । आफूले जन्माएको बिरुवा हो । अलिकति अक्षयकोष राख्न पाए हुन्थ्यो भन्ने सोच रहेछ उनको । उनका अनुसार, प्रत्येक दिन एकजनासँग एक रुपैयाँका दरले वर्षमा तीन सय पैसट्ठी रुपैयाँ संकलन हुनेरहेछ । तर, यति सानो रकमले के नै गर्न सकिन्छ र ! उनले भनिन्, कसैले खुसीले जति दिए पनि अक्षयकोषमा जम्मा गर्दै छु । आफूले पढ्नलेख्न नपाए पनि छोराछोरीलाई शिक्षित बनाउँदै छु । कुनै पनि बालबालिका शिक्षाबाट वञ्चित नहोऊन्् भन्ने मेरो परिकल्पना हो । आश्रमको कुनै स्थायी आयस्रोत छैन । स्थानीय सहयोगबाटै सञ्चालन भइरहेको छ । उनका अनुसार, माघे संक्रान्तिमा सबैले दानदक्षिणा गर्छन् आश्रमका लागि । एक समय उनीहरूले आश्रमको नाम भएको झोला तयार पारे, घरघरमा गएर ती झोला बाँडे । दुईतीन दिनपछि फेरि घरघरमा झोला लिन जाँदा, दाताहरूले झोला भरिभरि सामान राखेर सहयोग गरेका थिए । आज पनि त्यो क्रम जारी छ । एकजना दाताले प्लाटिकका बट्टाहरू बनाइदिए । ती बट्टाहरू लिएर फेरि उनीहरू दाताहरूको घरघरमा पुगे र भने, यो बट्टा राखिदिनुहोस्, घरको कुनै कुनामा । हजुरहरूको घरमा पाक्ने प्रत्येक छाकबाट एकमुठी मात्र चामल यस बट्टामा राखिदिनुहोस् । हामी हरेक महिनाको अन्तिम दिन यो लिन आउनेछौं । दाताहरूले हाँसीहाँसी बट्टा राखे । महिना दिनपछि ती बट्टा लिन जाँदा दाताहरूले त्यसमा चामल मात्रै होइन तेल, दाल, मिठाई, बिस्कुट आदि राखिदिएका थिए । यसरी यो आश्रम परिवारमा बालबालिका र वृद्धवृद्धा गरी ८४ जनाको पालनपोषण भइरहेको छ ।आमाले संस्थाको अवस्था र भोगेका दुःख सुनाइरहँदा कुनै कथाकारको कथा सुनेजस्तै लागिरह्यो । त्यही क्षण फेरि आश्रममा कोही दाता आएको खबर आयो र मैले आमासँग बिदा लिएँ । उनले भनिन्, अर्को भेटमा आश्रम सञ्चालन गर्दा मैले भोगेका संघर्ष सुनाउँला ।"
"हे पुरुष, अब महिलालाई पालो देऊ !","मेले लेख्न थालेको २० वर्ष नाघिसक्यो । तर, मेरो लेखनले पुरस्कार पाउला भन्ने कहिल्यै कल्पना गरिनँ । किनभने आजसम्मका पुरस्कृत कृतिभन्दा फरक किसिमको विषयमा कलम चलाइरहने म एक भुइँमान्छे हुँ । मैले लेख्ने कुरा, मैले खेल्ने समुदाय यस्तो छ कि, मानव सभ्यताको २१ औं शताब्दीमा पनि आफूलाई मान्छे हुँ भनेर प्रमाणित गर्न सकिरहेको छैन । जन्मनासाथ वस्तुको रूपमा अर्काको सामान भएर पहिचान दिइन्छ । त्यो वस्तुरूपी मान्छे हो स्त्री अर्थात् छोरी । छोरी भएर जन्मेपछि अर्काको घर जानेजात भनेर समाजले बुझेको छ र ऊ स्वयंलाई त्यसरी नै पढाउन थालिन्छ । उसको सम्पूर्ण जीवन कसरी अर्काको नजरमा आफूलाई पार्ने भन्ने ध्याउन्नमै बित्छ । यो वस्तुरूपी मानिसले न आफूलाई पुरस्कृत गर्न सक्छ, न दमन गर्नेलाई सजाय नै । त्यसैले यो अर्काको लाई आफ्नो बनाउन संघर्ष गरिरहेको मेरो लेखनले पुरस्कार पाउला भनेर कहिल्यै आशा राखेको थिइनँ ।मेरो लेखनयात्रामा चारवटा पुस्तक आइसके । तथापि मलाई थकाइ महसुस नगराउने मेरै दृढ संकल्प हो । कुनै दिन मजस्तै छोरीहरूले आफ्नै घरमा बस्ने अधिकार पाउने छन् । अर्कालाई रिझाएर जीवन व्यथित गर्न बाध्य हुने छैनन् । ऊमाथि समाज र परिवारले विश्वास गर्नेछन् भन्ने अटुट विश्वास हो मेरो । थपमा आफन्तशुभचिन्तकको सहयोग हो । सँगसँगै समाजलाई विखण्डन गर्ने कुटिल नीतिले बनाएको जात व्यवस्थाप्रति मेरो घोर भर्त्सना छ । आजको समाजलाई कसरी यो खण्डित सोचको दरारबाट मुक्त गराउन सकिएला भनेर हरबखत उपाय सोचिरहनु पनि मेरो लेखनको सहपाटो हो ।लेखेर कति कमाइ हुन्छ ? लेखेर रहर पुगेन ? सम्मान पुरस्कार किन नपाएको ? तिमी चर्चित लेखक नै होइनौ । त्यसैले जागिर खाऊ, छिटो पैसा कमाऊशरीरलाई केही भइहाल्यो भने तिमीलाई हेर्ने को छ ? जस्ता सवालहरूको भीडमा छु । आत्तिन्छु घरीघरी । तर, त्योभन्दा बेसी मजस्ता अनेकौं छोरी हरघण्टा जन्मँदै अनागरिक बनाइन्छन् । यिनलाई नागरिक बनाउन सकिने उपायहरू खोज्न मलाई चिन्तनको लेमलेमेले भीरभीरै हिँडाउँछखोलानाला, वनजंगल डुलाउँछ । अस्तित्व लडाइँका निम्ति विचारको अस्त्र भिराएर एकलवादी सोच बोकेका समाजको बीचमा हुत्याइदिन्छ । यसरी विचारको फुटबल भएर अन्याय, विसंगतिको पैतालासँग ठोक्किँदै मेरो बीस वर्ष बितिगएछ । कसोकसो होसमा आउँदा पो थाहा पाउँछु, मलाई त आफ्नै मान्छेहरूले छाडेर गइसकेका हुँदारहेछन् । त्यसो र आत्तिन्छु घरिघरि । देशविदेशमा रहेका नेपाली आफन्तजन, परिवारको सहयोगले म यतिञ्जेल निर्बाध रूपमा लेख्न सकिरहेको छु । तैपनि कसोकसो मन सानो हुन्छ घरिघरि ।यसरी म अनेकथरी दुःखको जंगलमा हराएको वर्षौं भइसक्यो । मलाई बानी लागिसक्यो कि, मेरो लेखन कुनै पुरस्कार सम्मानका लागि होइन, सिर्फ आफ्नै लागि हो । आफ्नै वंशको अस्तित्वका लागि हो । यसैले त मेरो नाम कुनै पुरस्कारको लिस्टमा पर्दैन । तर, अचानक पहिचान पुरस्कारले मेरो संघर्षलाई सम्बोधन गरेकोमा आश्चर्यचकित छु । तीन दशकअघिदेखि म के लेखिरहेछु भन्ने सविस्तार सुनाउन पाउने सायद यही नै ठूलो अवसर होला । आजै दाउ छोपेर सुनाइहालूँ ! मैले टाढाको कुरा लेखेको छैन । कपोलकल्पित कथा पनि बुनेको छैन । हाम्रै वरिपरिको कथा, छरछिमेक अर्थात् घरको कथा लेखेको हुँ । मैले थाहा पाउँदाको महिला पुस्ताले भन्ने गर्थे, अर्को जन्ममा छोरो भएर जन्मन पाऊँ । त्यसैले उनीहरूको जुनी मान्छे हुने प्रयासको रूपमा मात्रै सकियो । त्यसपछिका पुस्ताले अर्को सपना बुने छोरामान्छेजस्तो भएर बस्नुपर्छ, विवाह गर्नु हुँदैन । त्यसैले उनीहरूको जुनी निर्वासित (घरनिकाला) हुने संस्कारसँग प्रतिशोध (इख) पालेरै बित्यो । त्यसपछिका पुस्ताले छोरोमान्छेजस्तो भएर बाँच्नुपर्छ भनेर कपाल काटे, पैन्ट लगाए, लडाइँमा भाग लिए, पार्टी प्रशासनमा भाग लिए, संस्था प्रमुख बने, सबैभन्दा ठूला मान्छे बने । विडम्बना ! महिलाले यतिका धेरै आफूलाई परिवर्तन गरिसक्दा पनि छोरीको जन्मसँग किन गर्व जन्मिँदैन ? छोरीको जन्मले किन घर पूर्ण हुँदैन ? १९ औं शताब्दीमा द सेकेन्ड सेक्स उपन्यासकी लेखक सिमोन द बोवुआरले मातृत्वप्रति घोर निन्दा गरिन्, गृहत्वलाई घृणा गरिन् । पेरिसमा भएको विश्वमै पहिलो महिला संगठन एमएलएफ (मोउवभेन्ट द लिबेरासियो देस फेमेस) गर्भ पतनको अधिकार मागे । विवाहलाई घृणा गरे । भान्सालाई पिठ््युँ फर्काइदिए । परिवार होइन सम्पत्ति कमाऊ भने । तसलिमा नसरिनले आइमाईको देश छैन भनेर किताबै लेखिन् । तर, छोरीका जन्मले किन गर्व कहिल्यै ल्याउँदैन ? किन निराशामा डुबाउँछ परिवारलाई ? तर, बुझ्नुपर्ने त्यसरी हुँदै होइन । २१ औं शताब्दीमा आएर त्यो सिद्धान्त काम नलाग्ने भइसक्यो । किनभने त्यो समयको माग नै त्यस्तै थियो । महिला सिर्फ बच्चा जन्माउने मेसिन भएका थिए । खाना बनाउने नोकर भएका थिए । न घरमा, न त घरबाहिर नै कतै सम्मान नपाएपछि उम्लिएको आक्रोश थियो । त्यसैले सिमोन नानाले भनिन्, महिलालाई स्त्रीत्वको पाठ पढाएर महिला मस्तिष्कलाई अप्राकृतिक तवरमा दासत्वको साँचोमा फिट गरिन्छ । स्त्रीत्व, मातृत्व वा स्त्रीयोचित प्रकृति महिलाको प्राकृतिक स्वभाव नभई पितृसत्ताको भाष्यले महिलामाथि लादेको विचार हो । तर, समय धेरै परिवर्तन भइसकेको छ । आज हामीसँग चेतना र कानुनको सहयोग छ । शिक्षा र विज्ञानले साथ दिएको छ । आज पनि सिमोनीय विचार बोकेर महिलात्वको व्याख्या गरिनु समाजका लागि र महिलाकै लागि हानिकारक छ । मेरो विचार सिमोन पुस्ताको प्रतिरोध कदापि होइन, यो त परिवर्तनशील समाजको माग हो । आज हामीले बुझ्नुपर्ने त यसरी हो महिला र पुरुषलाई एउटै परिभाषाले अर्थ्याउन मिल्दैन । महिलालाई पुरुषजस्तो हौ भन्नु सबैभन्दा मूर्ख विचार हुनेछ । भान्सा छोड्ने कुरा होइन । यो त सधैं व्यवस्थित तरिकाले चलाउने कुरा हो । स्वस्थ खाना, समयमा खाना मानिसलाई नभई नहुने कुरा हो । गर्भपतन गरेर समाजलाई रित्तो बनाउने होइन, संसार भरिभराऊ बनाउने जिम्मेवारी हो । विवाहलाई घृणा होइन, यसलाई व्यवस्थित गर्ने हो । विवाह एउटा कानुन हो । कानुन बाहिर बस्नु महिलाका लागि ज्यादै असुरक्षा हुन्छ । महिलाको देश नभएको होइन, नबनाइएको हो । जब, छोरीले वंशाधिकार लिन्छिन्, तब उसको देश बन्ने सुरुवात हुन्छ । अवसर र जिम्मेवारीले नै मानिसलाई निपुण बनाउने हुँदा वंश निर्माण गर्नु मानवसंस्कारमा सबैभन्दा ठूलो जिम्मेवारी हो । यही जिम्मेवारीले नै छोरीलाई समाजमा उच्चस्थान दिनेछ भन्ने मेरो जिकिर छ । थाङ्ग्रा उपन्यास यसैको सबिस्तार लेखन हो । मातृत्व, स्त्रीत्वप्रति व्यक्तिगत विमति जनाउन पाइन्छ, तर मातृत्वलाई प्रेम गर्ने मानिसलाई घृणा गर्ने छुट कसैलाई छैन । प्रकृतिमा अनेक रङका फूल फुल्छन्, जसले बगैंचा सुन्दर बनेको छ । बगैंचा सुन्दर बनाइरहन हरव्यक्तिको बराबर दायित्व रहन्छ । सम्पत्ति आर्जन गर्नका लागि काम गर्नुपर्छ । काम गर्ने जाँगर र स्वतन्त्रता चाहिन्छ । सम्पत्तिको जिलो उठाउन आफ्नै बाआमाको धरातल चाहिन्छ, जसका लागि छोरीलाई वंश अधिकारको अनिवार्यता छ । अर्काको घर परिवारमा गएर आफ्नो विचार लाद्नु एक किसिमको मुर्ख्याइँ मात्र हो । जे खोज्छौ त्यो आफ्नै घरमा खोज्ने हो । यति ठूलो संसार धानेको महिलालाई हे पुरुष हरबखत पालो देऊ । थकाइ लाग्न सक्छ, पट्यार लाग्न सक्छ । त्यसैले पालो देऊ । आज स्वस्थ बच्चा नभए भोलि कसरी स्वस्थ समाज बन्छ ? स्वस्थ खाना खान नपाए दिमाग कसरी स्वस्थ बन्छ ? यत्ति संवेदनशील भूमिका निर्वाह गरिरहेको महिलालाई घरबाट बाहिर निस्क भनेर के गर्न खोजेको ? घरभन्दा अर्को सुन्दर संसार भ्रमसिवाय केही होइन । बरु थुप्रै सुन्दर घरहरू मिलेर संसार सुन्दर बनेको छ । कार्यालय, न्यायालय, मन्त्रालय यी सबलाई घरजस्तो सुन्दर बनाऊ । तर, सुन्दर काम गरिरहेको मानिसलाई नबहकाऊ । सांसारिक मोह त्यागेर जंगल पसेका योगीहरूलाई हेर, जो आफू बाँच्नका लागि जीवनभर भिक्षा मागिरहेछन् । योग गरेर संसार बदलिँदैन । असल कामले मात्र समाज बदल्न सकिन्छ भन्ने बुद्धलाई हेर । त्यसैले घर स्याहार्न सहयोग गर, खाना बनाउन सहयोग गर । गर्न सक्ने र मिल्ने सबै काममा महिलालाई पालो देऊ । महिलाजस्तो भएर बाँच्न देऊ । पुरुषजस्तो हौ भनेर प्रोत्साहनको नाममा सधैं नहोच्याऊ । महिलाको असली स्वरूप धुजाधुजा च्यातिएर दुनियाँ कुरूप हुन लाग्यो । यसमा सबैले चिन्ता गरौं ।हो, मेरो लेखन यही विषयको खबरदारीमा छ । हो, यही चिन्ता र चिन्तनमा लागेर मेरो बैंस बितेछ । २० वर्षमा २० हजारपल्ट रन्थनिएर मैले यही एउटा उपाय निकालेको हुँ, छोरीलाई वंशको अधिकार आवश्यक छ । वंशले नै समाजलाई स्थायित्वजुगाडी राख्ने भएकाले छोरीको वंश नभएकै कारण आजसम्म छोरी जन्मँदा शून्य जन्मिएको मानिन्छ । छोरीलाई खुवाउनु, पढाउनु, बढाउनुमा फोकटको दुःख आइलागेको मानिन्छ । यही दुःख खेप्नुपर्ने अवस्थाले छोरीका बाउआमालाई निम्छरो मानिन्छ । उनीहरूको भविष्य तुहिएको मानिन्छ । त्यसैले छोरीले वंश निरन्तर गर्नु अपरिहार्य छ ।यसोभन्दा फेरि अर्को सवाल आइलाग्ला, कसले घरज्वाइँ बस्ने छोरो पाइदिन्छ ? यसको जवाफ हुन्छ, कसले घरज्वाइँ राख्ने कुरा गर्यो ? तपाईंहरू एकलकाँटे सोचमा बाँच्न छाडिदिनुस् आजैदेखि । यहाँ समानता र समतामूलक समाज निर्माणको कुरा गरिएको छ । पुरुष सधैं आर्थिक भार, पारिवारिक जिम्मेवारीले थिचिनुपर्ने बाध्यतालाई आधा गर्ने कुरा गरिएको छ । जस्तो कि, चखियाको पुरुषले मेस्पाङको महिलासँग विवाह गरेर केही सन्तान मेस्पाङ आमाको नाममा हुर्किने छन्, केही सन्तान बाको नाममा चखियामा हुर्किने छन् । त्यसपछि तपाईं (पुरुष) मेस्पाङ जाँदा पनि आफ्नै सन्तानको घर हुनेछ, चखिया आउँदा पनि आफ्नै सन्तानको । बाउबाजेका एक चोक्टो जमिन बिलोमा भाग लगाएर जीविका चलाउनुपर्ने दुःख सकिनेछ । महिलाहरू पनि जन्मघरबाट सधैं निर्वासित हुने दुःख हराउनेछ । यसैले छोरीलाई वंशको अधिकार हुनु भनेको समाजले समानता र समतामूलक सुख पाउनु हो । यो कसैसँगको प्रतिशोध होइन ।मेरो सहलेखनको पाटो छ, समाजमा जात व्यवस्थाले ल्याएको दुःखको पहिचान गर्नु । कुनै जमानामा युद्धमा पराजित भएका मानिस, शासकलाई रिझाउन नचाहेका मानिस, सामाजिक विचलनका विरुद्धमा आवाज उठाउने मानिसका सन्तान हुन् आजका दलित बनाइएका वर्ग । यो सत्य नानीहरूका पाठ्यपुस्तकमा समावेश गरेर दिमागबाटै संकुचन भावनालाई निर्मूल पार्नुपर्छ भन्ने आग्रह हो । छुवाछूत कसरी भयो भनेर बुझ्न कम्तीमा २० वर्ष लाग्यो मलाई, तर हाम्रा कलिला नानीहरूले कखराबाटै समानताका विषय पढ्न पाऊन् । यो जटिल विषयलाई मैले किन सहलेखन मात्र बनाएँ भनें यो मुद्दामा लागिरहेका योद्धाहरूलाई सघाऊ पुगोस् भन्नेसम्मको मेरो प्रयास हो ।(२०७९८० का लागि प्रगति राईको उपन्यास थाङ्ग्रा ले पहिचान पुरस्कार प्राप्त गरेको थियो । गएको शनिबार भोजपुर, चखियामा आयोजित पुरस्कार वितरण समारोहमा राईको मन्तव्यको सम्पादित अंश)"
सुम्निमापारुहाङ सम्झेर सिलिचुङ,"वर्ष २०८१ को सुरुवातसँगै वसन्तयात्रामा निस्किए पूर्व संस्कृति, पर्यटन तथा नागरिक उड्डयनमन्त्री सुदन किराती । भोजपुर, खोटाङ, सोलुखुम्बुको पदयात्रामा । त्यो टोलीमा रहेर चखियासिलिचुङको मुन्दुम पदमार्ग पदयात्रा गरें मैले पनि । मुन्दुम पदयात्रापछि काठमाडौं पुगेर सुदन किरातीले वर्तमान संस्कृति, पर्यटनमन्त्रीसमक्ष पर्यटन विकासका तीन ढोका, नौ चाबी को सुझावपत्र पेस गरे । त्यो हो, रैथाने कला संस्कृतिसँग जोडेर गर्नुपर्ने पर्यटन विकासको अवधारणा ।किरातीले किन यो यात्रालाई वसन्तयात्रा भने ? सायद उनी ताजगीका लागि यो यात्रामा निस्किए वा निरन्तर जनता र युवासँग सम्पर्कमा रहन अनि शक्ति सञ्चय गर्न पो हिँडे कि ? मलाई चाहिँ राजन समीप र करण मुक्मिनले यो यात्रामा जान प्रेरित गरेका थिए । जीवनमा एक पटक सिलिचुङ पुग्नुपर्छ भन्ने लागेको थियो । सानो छँदा साल्पापोखरी र सिलिचुङबारे अनौठा मिथ सुनेका थियौं । जस्तै सिलिचुङको टुप्पोमा स्वर्ग जाने भर्याङ छ, साल्पा पोखरीसँग जे मागे पनि पूरा हुन्छ, कुनै मुहान र निकास नभएको साल्पा पोखरीमा चढाएका धामीका ढोलझ्याम्टा, टपरी जस्ता सामग्री इर्खुवा खोलामा निस्कन्छ, यस्तैयस्तै । साल्पा र सिलिचुङ किराती मिथ र मुन्दुमसँग जोडिएका स्थान हुन् । हाम्रा मुन्दुमी नछोङहरू मुन्दुम गाउँदै समुद्रको पिँधबाट निस्किन्छन् अरुण कोशीलाई पछ्याउँदै खुवालुङमा बिसाएर उकालो लाग्छन् र सिलिचुङको शिर हुँदै निनाम्मा (आकाशकथित स्वर्ग) को भ्रमण गर्छन् । राई किरातीको विश्वास र आस्था हुन् यी । केही मुन्दुमी धामी थानमा धामी बसिरहेका बेला रिसिया गाउँदा गाउँदै लु है समुद्रको पिँधमा पुगियो, लुहै खुवालुङ आइपुगियो, लु है साल्पा पुगियो, लु है सिलिचुङ चढियो भन्छन् र क्यान्छिरीले धुप लाउने गर्छन् । उसो त केही उट्पट्याङ बूढाहरूले चतरामा नुनको भाउ कति रहेछ सोध है, मैयुङ्मा हिउँ कति परेछ भन है भनेर नछोङलाई जिस्क्याउँछन् पनि । तर, नछोङहरूले गाउने रिसियाहरूद्वारा किराती समुदायको जीवनपद्धति, सामाजिक, सामुदायिक व्यवस्था चलेको हुन्छ । तिनै नछोङले रिसिया गाउँदै आध्यात्मिक रूपमा मुन्दुमी यात्रा गर्ने बाटो भएकाले यस पदमार्गलाई मुन्दुम पदमार्ग भनिएको हो । एक सय सात किलोमिटरको मुन्दुम पदमार्गको पदयात्राका लागि विज्ञहरूले काठमाडौंदेखि पदयात्रा गरेर काठमाडौं नै फर्कन न्यूनतम १२ देखि १४ दिनको प्याकेज औंल्याएका छन् । तर, भोजपुरबाट सुरु भएको हाम्रो यात्रायोजना अधिकतम पाँच दिनको थियो । हाम्रो यात्रा चखियाबाट सुरु भएको थियो । पहिलो दिन मैयुङ गोठस्टेमा बस्यौं । हुस्सु लागेकाले उस्तो रमित हेर्न पाएनौं । मैयुङ पुग्दा हावासहितको पानी परेको थियो । विभिन्न रङका गुराँस, चिमल र अन्य जंगली फूलले बाटो रमणीय बनाएका थिए ।दोस्रो दिन बिहान रातभरिको हावाहुरीले मौसम चारैतिर खुलेको थियो । उचाइबाट सूर्योदय नियाल्न र सुन्दर, विशाल हाँसपोखरीमा घामका किरण नाचेको हेर्न पायौं ।पदयात्राको सबैभन्दा अप्ठेरो यात्रा दोस्रो दिनको हो भनिएको थियो । तर, झपक्कै फुलेका गुराँस, चिमल र अनेक जंगली फूल अनि परपरका हिमशृङ्खलाले बाटो काटेको पत्तै नपाइने रहेछ । मैयुङबाट दुई घण्टा हिँडेपछि सातदोबाटो पुगिने रहेछ । सुन्दर नागी र सिमसार छ सातदोबाटोमा । यहाँबाट एक घण्टाको ओरालोपछि बलौटे भन्ज्याङ पुगिन्छ । सबैको दोस्रो दिनको बिहानको खाना यहीं बलौटे भन्ज्याङको गोठमा हुन्छ ।बलौटे भन्ज्याङबाट सुरु हुने सिँढीउकालो कठिन छ । उकालो कटेपछि फेरि ओरालो झरेर हेकुले पुग्नुपर्ने रहेछ, अनि हर्कटे । ३ हजार मिटरको जुके पुगेपछि मुन्दुम ट्रेलको निर्माणाधीन बाटो टुिंगन्छ । पुरानो मूलबाटो पछ्याउदै लौरेभीर ताकेर उकालै लाग्नुपर्ने रहेछ ।सबैको सातो खाने बाटो हो लौरेभीर । लौरोजस्तै ठाडो उकालो । भोक र तिर्खाले लखतरान परिने, जति हिँडे पनि सकिएजस्तो नलाग्ने । बाटो काटियो होला भन्यो फेरि अर्को डाँडो सुरु भइहाल्ने । लडियो भने बाँच्ने सम्भावना कम भएको ढुंगेनी नाक ठोक्किने यो बाटो सबैलाई हरेस खुवाउने हैसियतको उकालो हो । एकचरण उकालो काटेपछि डाँडामा थुप्रै लौरो र नानीका लुगाहरू चढाएको भेटिन्छ । ३६२६ मिटर उचाइको लौरेभीर कट्न झन्डै अढाई घण्टा लाग्ने रहेछ ।लौरेभीर डाँडामा निस्कँदा हुस्सु लागेर दिन पनि उज्यालोमै रात परेजस्तो भएको थियो । दुई सय मिटर ओरालो झरिसकेपछि बाटोमा चारवटा लामा चित्रे गोठ देखिए । अगाडि जाने टोलीले पहिलो गोठमा आफ्नो बास रोजिसकेछन् । हामी चौधजना अट्ने फराकिलो गोठ खोज्दै पुछारतिर पुग्यौं । त्यो फराकिलो थियो, हावा कम छिर्ने । सुदन किरातीले धेरै मुस्किलले आगो जोडे । मालिङ्गोको झिक्रा ओछ्याएर त्यसमाथि गोठमा भएको चित्रा ओछ्याइदिए । तेस्रो दिनको यात्रा सहज र छोटो भनिएको थियो । रावाधापको चिसो पानी पिएर बिहान साढे ६ बजेतिर ओरालो लाग्यौं । मरेका बुढा सल्लाका रूखहरू र प्रशस्त पानीका मुहान भएको रावाधापले कुनै सुन्दर सभ्यताको प्रतिक्षा गरिरहेझैं लाग्थ्यो । त्यहाँबाट ओर्लिएपछि ३२ सय १३ मिटर उचाइको माने हुँदै मुन्धुमपोखरी र अलि तलको हाँडी पोखरीको सुन्दरता हेर्न पाइने रहेछ । मुन्दुम पोखरीबाट आधा घण्टा हिँडेपछि साल्पा निकास भेटियो । साल्पा निकासबाट उकालिएको बाटो सिलिचुङ टुप्पीसम्मै उकालिने रहेछ । तर, हिउँ बनेर जमेका ठूला असिनाका थुप्रा, गुराँस र चिमलको साम्राज्य, ओसिलो र बाक्लो हुस्सुकुहिरोले ढाकेको बाटो हिँड्न उति कठिन चाहिँ थिएन । तलतल लेकाली फाँटमा चरिरहेका चौंरीको बथान थियो । कुलुपङ्खो एक ऐतिहासिक भन्ज्याङ हो, जुन भोजपुर र सोलुखुम्बुले छोएको छ । सन् १९५३ मा भरियाहरूको साथमा तेन्जिङ नोर्गे शेर्पा र एडमन्ड हिलारीको टोली यही भन्ज्याङबाट सगरमाथा आरोहणका लागि छिरेका थिए । कुलुपङ्खोबाट साल्पा बेसक्याम गयौं । अब चुनौती थियो ४ हजार १ सय ५५ मिटरको सिलिचुङ चढ्नु । धेरै मान्छे आधा बाटोबाटै फर्किंदा रहेछन् । अत्यन्तै भिरालो र सानो पत्थरिलो बाटो थियो त्यो, लडियो भने चिनोबानो केही नरहने खालको । सानी छोरी पनि यात्रामा थिइन्, त्यसले चिन्ता थपेको थियो ।चौथो दिन (वैशाख ७) बिहान २ः२४ बजे सिलिचुङका लागि साल्पा बेसक्यामबाट बाटो लाग्यौं । सिलिचुङमा सुम्निमापारुहाङको मूर्ति प्रतिस्थापन र अनावरण हुँदै थियो सुदन किरातीद्वारा । टोलीले बिहान ६ बजे चुली टेकेको थियो ।उचाइ जति कठिन होस्, सबैलाई अग्लिनै मनपर्छ । त्यहाँको उच्च लेकाली वनस्पति सुनपाती, भैरुङपाती टिप्ने रहर पूरा गर्न सकिएन । डाँफे र उसको गुँड हेर्न पाइएन । भीरमा उफ्रिरहेका मृग र घोरल हेर्न पाइएन । त्यहाँ कुनै स्वर्ग जाने भर्याङ पनि थिएन । थियो त एक सुखद् अनुभूति । हामी कुहिरोभन्दा माथि थियौं । आँखासामुन्ने थिए सगरमाथा, मकालु, कञ्चनजङ्घा र अन्य हिमशृंखला । हामीभन्दा तल थिए अरू थुप्रै पहाड, थुम्की र मानव बस्ती । उडाउलाझैं बेतोड चिसो हावाको पर्बाहबिना सिलिचुङ चढ््नुको विजयभावले मन पुलकित भइरह्यो ।आधा घण्टापछि भीरको ओरालो बाटोमा लुगलुग खुट्टा कमाउँदै तल झर्यौं । सिलिचुङको काखमा टिलपिलाइरहेको साल्पा पोखरी दर्शन गर्यौं । नछोङ पार्कको उद्घाटनमा सहभागी भयौं । चौथो दिन त्यहीं बसेर पाँचौं दिन तेन्जिङ हिलारी मार्ग हुँदै गाडीमा सदरमुकाम फर्क्यौं । युवाहरूसँग केही भेटघाट र छलफलपछि पूर्वमन्त्रीको टोली सोलुखुम्बुको बाटो फर्कियो ।पदमार्गयात्रामा धेरै कठिनाइ र अप्ठ्यारा पनि थिए । तिर्खा मेटाउने पानी पाइँदैन, निश्चित दूरीमा शौचालय आवश्यक छ । पदमार्गभरि मोबाइलको नेटवर्क राम्रोसँग चल्दैन । बसाइ सुरक्षित छैन, सानो समूहमा हिँड्न कठिन छ । स्वास्थ्य समस्या भए उपचारको उपाय छैन । तर, पर्यावरणीय र पर्यटनका दृष्टिले मुन्दुम पदमार्ग साँच्चिकै रमणीय छ ।"
यौनशालाको कथा,"निर्देशक सञ्जय लीला भन्सालीको विशेषता नै हो भन्दा हुन्छ, भव्य सेट । त्यसलाई सुहाउँदो छायाकन । अनि उत्तिकै खर्च । तिनै भन्सालीले भर्खरै ओटीटीमा डेब्यु गरेका छन् । उनी निर्देशित हिरामन्डी ः द डायमन्ड बजार नेटफ्लिक्समा रिलिज भइसकेको छ । यसका आठ भाग छन् । त्यो भने आठ घण्टा बराबरको वेब सिरिज । अहिले चारैतर्फ यसैको हाइप छ । अहिलेसम्म यस सिरिजबारे गरिएको प्रतिक्रिया मिश्रित छ । कसैलाई असाध्यै राम्रो लागेको छ भने केहीलाई लागेको छ, योभन्दा राम्रो हुनुपर्ने हो । तर पनि तय छ, यो सिरिज हेर्ने क्रममा इतिहासको त्यस्तो एउटा कालखण्डमा पुगिन्छ, जसलाई आत्मसात् गर्दा मानवीय भावनाले त्यसतिर मज्जाले तानिन्छ नै ।भन्साली फेरि एकपल्ट यौनशालाको कथा लिएर आएका छन् । सम्भवतः उनी यस्ता विषयवस्तुबाट धेरै प्रभावित छन् । त्यसैले उनी यस्ता कथा दोहोर्याएर पस्किरहेका हुन्छन् । देवदास होस् अथवा गंगूबाई काठियावाडी उनले त्यस्ता महिला पात्रको चर्चा गर्ने गरेका छन्, जसको सम्बन्ध यौन र कोठीसँग हुने गर्छ । सिधै सिरिजमा प्रवेश गर्नुअघि बलिउड खासमै हिरामन्डीप्रति किन यति धेरै कृतज्ञ छ, त्यो पनि बुझ्न आवश्यक हुन्छ । सबैलाई थाहा छ, यो ठाउँ अहिले पाकिस्तानको लाहोरमा पर्छ । अहिले त यो रेड लाइट एरिया मै सीमित छ । धेरै अर्थमा यो साँघुरिएको छ । तर, भारत विभाजन हुनुअगाडि यो त्योभन्दा धेरै ठूलो थियो, यो साँच्चै यौनशाला मात्रै थिएन ।दादासाहेब फाल्केले पहिलो हिन्दुस्तानी सिनेमा बनाउने बेलाको कुरा हो, त्यो भनेको सन् १९२० ताका र त्यसपछिको केही वर्ष । सिनेमा त बन्न थाले, तर त्यसका लागि चाहिने महिला कलाकार नै थिएनन् । कतिसम्म भने पुरुष कलाकारले नै महिलाको पनि भूमिका निभाउनुपर्ने हुन्थ्यो । बिस्तारै सिनेमा क्षेत्रमा महिला कलाकारले प्रवेश पाए र त्यसमध्ये धेरै हिरामन्डीकै थिए । भयो के भन्दा हिरामन्डीसँग जोडिएका महिलासँग नृत्य र संगीतको राम्रो ज्ञान हुन्थ्यो । तिनीहरूको कसैसँग व्यवहार गर्ने शैली राम्रो थियो । अभिनेता हुन चाहिने सबथोक हुन्थ्यो । अझ मुगलकालमा त माथिल्लो दर्जाको रहनसहन सिक्न त्यतिबेला सक्नेले आफ्नो नयाँ पुस्तालाई हिरामन्डी पठाउने गरिन्थ्यो । भारत र पाकिस्तानको विभाजन अगाडि त्यहाँको सिनेमा क्षेत्रमा काम गर्ने धेरै हिरामन्डीकै हुन्थे । पछि उनीहरू भारत आए र मुम्बईमा बस्न थाले । तिनीहरू मुम्बईको सिनेमासँग कुनै न कुनै रूपमा जोडिइरहे । त्यो क्रम अझै टुटेको छैन पनि भनिन्छ । सायद त्यसैले हुन सक्छ, हिरामन्डी जस्तै यौनशालालाई लिएर बन्ने सिनेमा पहिले पनि बन्थे र पछि पनि बनिरहनेछन् । फेरि यौनशालासँग माया, समर्पण, बदला, धोका, राजनीति सबै जोडिन्छन् । यिनै त हुन्, कथाका लागि चाहिने मसला । त्यसकै एउटा अर्को अंश हो, अहिलेको वेब सिरिज । त्यसमा देखाइएको हिरामन्डी आफ्नो वैभवको अन्तिम क्षणतिरको हो । त्यसपछि त यसले पतनको बाटो लिन सुरु गरिहाल्यो ।इतिहासलाई पल्टाउने हो भने कम्तीमा पाँच सय वर्ष अगाडि जानुपर्छ । भारतमा मुगल सम्राट् अकबरले शासन चलाइरहेका थिए । उनको राज्यको केन्द्र थियो, लाहोर । त्यही बेला हिरामन्डी अस्तित्वमा आएको थियो, शाही मोहल्लाको नाममा । भनिन्छ, लाहोर बगैंचाको मात्र होइन, चोकहरूको पनि सहर हो । तिनै चोकचोकमा राजपरिवार र उनका सहयोगी बस्थे । त्यसैले यसको नामै रह्यो, शाही मोहल्ला । मुगलकालमै केही हदसम्म यो यौनशालाका रूपमा परिवर्तन भइसकेको थियो । त्यस क्षेत्रका लागि त्यो समय थियो, स्वर्णकाल । त्यहाँ संगीत र नृत्यको माहोल हुन्थ्यो । मुगलको पतनसँगै शाही मोहल्लाका लागि खराब र काला दिन सुरु भए ।त्यहाँ गरिबी बढ्न थाल्यो । महिलाहरूले खुलेर यौनधन्दा गर्न थाले । सन् १८ सयको सुरुमै त्यहाँ महाराजा रणजीत सिंहको शासन सुरु भयो । उनका एक भारदार थिए, हिरा सिंह । उनकै नाममा पछि यो ठाउँकै नाम हिरामन्डी रह्यो । त्यो समयमा फेरि त्यो क्षेत्रमा रौनकता फर्केको थियो । अंग्रेज शासन सुरु भएपछि हिरामन्डीका लागि साँच्चै दुर्दशाका दिन सुरु भए । अंग्रेजलाई डर थियो, हिरामन्डी विद्रोहको केन्द्र हुन सक्छ । फेरि भारतको स्वतन्त्र संग्राममा हिरामन्डीले राम्रै सहयोग गरेको पनि मानिन्छ । कतिसम्म भने अंग्रेजविरुद्ध लड्न चाहिने अर्थको बन्दोबस्त हिरामन्डीबाटै हुन्थ्यो । त्यसैले अंग्रेजका प्रहरीले त्यहाँ बरोबर छापा मार्थे ।ठ्याक्कै अचेल त हिरामन्डीको जीवन नारकीय हुने गरेको समाचार जत्ति पनि हेर्न पाइन्छ । भन्सालीको सिरिजमा जे जस्तो देखाइएको छ, त्यसको कुनै पनि छनक अब बाँकी नरहेको बताइएको छ । अहिले त यो फोहोरी यौनशालामा परिणत भइसकेको छ, जहाँ अँध्यारा गल्ली, फोहोर बस्ती मात्रै छन् । त्यहाँ लुटपाट र ठगी चलिरहन्छ । यहाँका यौनकर्मीले एक पुस्ताबाट अर्को पुस्ता आफ्नो पेसालाई अगाडि बढाइरहेका छन् । महिला आफ्ना नयाँ पुस्तालाई यो पेसामा निम्त्याउन बाध्य छन् । त्यसैले कोही त्यहाँबाट भागेर जान खोजेको समाचार पनि आइरहेका हुन्छन् । सारमा भन्दा यो क्षेत्र अब साँच्चै दुर्गन्धित मात्रै छ । तर, भन्सालीको हिरामन्डीमा भने रौनकता मात्रै छ, भव्यता मात्रै छ, यो पुरानो शानशौकतले बाँचिरहेको हिरामन्डी हो ।यस सिरिजमा देख्न पाइने पात्र एकसेएक छन्, जस्तो मनीषा कोइरालादेखि सोनाक्षी सिन्हा, अदीति राव हैदरी, ऋचा चढ्ढा, संजिदा सेख, सर्मिन सहगल, शेखर सुमन र फरदिन खानसम्म । मनीषा केन्द्रीय भूमिकामा छिन्, मल्लिका जानका रूपमा । सोनाक्षी भने फरादिन । उनीहरू एकअर्काका शत्रु हुन् । त्यही शत्रुताको वरिपरि कथा बुनिएको छ । मल्लिका जान र फरदिन कसरी हिरामन्डीमा आइपुगे, पृष्ठभूमिमा यसको पनि कथा छ । उनीहरूबीच सबथोकका लागि दुस्मनी चल्छ, हवेलीलाई लिएर । उनीहरूबीच पारिवारिक नाता पनि छ । यति भनेपछि उनीहरूबीच नबाबका लागि पनि झगडा हुने भयो नै । एक प्रकारले भन्दा यस यौनशालामा को अगाडि भन्ने टक्कर चलेको हुन्छ ।ठीक यही बेला स्वतन्त्रताको संग्राम पनि चलिरहेको हुन्छ र यसको प्रभाव हिरामन्डीमा पर्ने भयो नै । स्वतन्त्रताको लडाइँ पनि दुई प्रकारको थियो, एउटा सत्ताका लागि, अर्को स्वतन्त्रताका लागि । पछि यो लडाइँ सत्ताभन्दा पनि स्वतन्त्रतामा केन्द्रित हुन्छ । हिरामन्डीमा पनि स्वतन्त्रताको चाहना सुरु हुन्छ । त्यसैले हिरामन्डीमा पनि क्रान्तिकारीको जन्म हुन्छ । अंग्रेजविरुद्ध विद्रोह सुरु हुन्छ, भलै कुनै बेला तिनै अंग्रेजसँग हिरामन्डीको सामीप्य थियो । यसरी हिरामन्डी तिनै महिलाको क्रान्तिको कथामा परिणत हुन्छ । उनीहरू अंग्रेजबाट मुक्त हुन चाहन्छन् । मल्लिका जानका रूपमा मनीषाको अभिनयलाई धेरैले रुचाएका छन् भने सोनाक्षी हल्का खलनायिकाका रूपमा देखिन्छिन् ।हिरामन्डी रिलिज भएको एकाध दिनमै मनीषा काठमाडौं फर्किसकेकी छन् । उनी यो वेब सिरिजले पाएको चर्चामा खुसी छिन्, उत्साहित छिन् । उनले निर्देशक भन्सालीसँग २८ वर्ष अगाडि सँगै काम गरेकी थिइन्, खामोसी ः द म्युजिकल मा । मनीषाको चाहना छ, फेरि पनि दोहोर्याएर उनीसँग काम गर्ने । हिरामन्डीलाई लिएर मनीषा खुसी हुनु पछाडि अर्को कारण पनि छ, क्यान्सरसँगको युद्ध जितेयता उनले अहिले यति राम्रो अवसर पाएकी छन् । उनी यसलाई आफ्नो अभिनय करियरको दोस्रो जीवनसमेत मान्छिन् । भन्छिन्, मैले मात्र होइन, हामी सबैले हिरामन्डीमा निकै मिहिनेत गरेका छौं । यसलाई कसरी लिने हो, त्यो तपाईंकै हातमा छ ।"
सृष्टिको अलौकिक मुन्दुमी वर्णन,"नेपाल प्रज्ञाप्रतिष्ठानका कुलपति भूपाल राईले एक समारोहमा भनेका थिए, जुन समुदायको इतिहास लिखित हुँदैन, उनीहरूको इतिहास मिथकमा हुन्छ । मिथकका पात्र खोलापहाड हुन्छन्, जसरी साल्पासिलिचुङ भए । अनेक जीवजन्तु र किटपतङ्गहरू हुन्छन् । चराचर जगत्का प्रकृति हुन्छ । मण्डला थिएटरमा मञ्चन भइरहेको नाटक बाखाम्मा ः मुन्दुममा मान्छे ले पनि ठ्याक्कै यही कुरा भनिरहेको छ लिखित इतिहास नहुनेको इतिहास मिथक (मौखिक इतिहास) मा हुन्छ । मिथकीय पात्र हो बाखाम्मा । नाटकको मञ्च मिथकीय पात्रहरूसँग बारम्बार जोडिइराख्ने भूगोल सिलिचुङ र साल्पापोखरीको परिकल्पनामा बनाइएको छ । साल्पासिलिचुङ पुग्ने बाह्य र आन्तरिक पर्यटकको संख्या बढ्दो छ । त्यही साल्पा पोखरी मेला भर्न पुगेका धामीहरूको यात्राबाट सुरु हुन्छ, राजन मुकारुङद्वारा लिखित नाटक बाखाम्मा । नाटकको सुरुवातमा मुन्दुमी यात्रा गर्ने नोक्छोहरूको चरित्रलाई रोचक रूपले देखाइएको छ । मेला भर्न जाने नोक्छोहरूमध्ये सायाको दाजु पनि छन्, जो नोक्छो निस्किएपछि प्रथम पटक थप ज्ञान र मुन्दुमी शक्ति प्राप्त गर्न साल्पा गएका हुन्छन् । तर, अर्को भेगबाट आएको नोक्छोलाई जिस्क्याइ पठाउँदा मुन्दुमी शक्तिमा आफूभन्दा बलशाली भएकाले सायाको दाजु हार्छ । नोक्छोहरूले गर्ने स्पिरिचुअल जर्नी बारे अरू सामान्य मान्छेलाई थाहा हुँदैन । उनका तकायाहरूले सम्हाल्न नसकेपछि अर्को नोक्छोको समूहसँग उनीहरूले माफी माग्छन् र आफ्नो नोक्छोलाई होसमा ल्याइमाग्छन् । तर, अर्को नोक्छोको तकायाले सिलिचुङको सुनपाती, भैरुङपाती ल्याए मात्रै उनलाई ब्युँझाउन सकिने बताउँछन् । यस दृश्यले आफू पारङ्गत भइनसकेको विषयमा महत्त्वाकांक्षी हुनु घातक हुन्छ भन्ने सन्देश प्रवाह गरेको छ ।त्यसपछि किराती समाजमा देखिने केही किच्चकपन यथार्थपरक रूपले देखाइएको छ । किराती समाज मुख्यतया सहयोगी समाज हो । तर, समाजमा अनेकथरी मानिस हुन्छन् भन्ने कुरा बेहोस भएका नोक्छोपट्टिका सहयोगीहरू सुनपातीभैरुङपाती टिप्न जान आलटाल गर्नुले देखाएको छ । बेहोस भएका नोक्छोको समूहमा रहेकाले आलटाल गरेको देखेपछि सिखुम सिलिचुङ गएर भैरुङपातीसुनपाती ल्याउन तम्सिन्छन्, जो बलशाली नोक्छो समूहका सदस्य हुन् । अरू युवा सिलिचुङ चढ्न हिम्मत नगरेपछि नोक्छोको बहिनी साया पनि सोल्टीलाई साथ दिन अघि बढ्छिन् । यहींबाट सुरु हुन्छ, साया र सिखुमको प्रेम यात्रासँगै सृष्टिको मुन्दुमी वर्णन । साल्पादेखि सिलिचुङसम्मको छोटो यात्रामै साया र सिखुमको प्रेम प्रगाढ रूपले मौलिन्छ, भागी विवाह गर्छन् । दर्शकको मनमा यहाँनिर एकैसाथ तीन प्रश्न जन्मन सक्छ । बेहोस भएको दाजु बिर्सेर सिखुमसँग सायाले किन भागी विवाह गरिन् ? सिलिचुङको चुचुरोमा भैरुङपाती र सुनपाती कसरी पलायो ? जसलाई वनस्पति विज्ञानले अस्वीकार गर्छ । भैरुङपाती र सुनपाती चाहिने सर्त पूरा नभई नोक्छो कसरी फेरि होसमा आए ? प्रश्न अस्वाभाविक छैन किनभने साया दाजुलाई होसमा ल्याउन भैरुङपाती र सुनपाती चाहिने भएकाले सिखुमसँग गएकी हुन्, प्रेम गर्न होइन । सिलिचुङ चुचुरोभन्दा केही तलसम्म मात्रै सुनपाती पाइन्छ, चुचुरोमा होइन । भैरुङपाती त अझ साल्पापोखरी आसपास नै पाइन्छ, जहाँ नोक्छो बेहोस भएर ढलेका हुन्छन् । र, भैरुङपातीसुनपाती ल्याउने साया र सिखुम भागिसके, यता नोक्छो भने होसमा आउँछ । यद्यपि, यो दृश्य नाटकमा बाँकी कथा भन्न निर्माण गरिएको आधारभूमि हो । सिखुमसायाले भागी विवाह गरेपछि जब केटापक्ष सामेली (चोरको स्वर बुझाउने प्रक्रिया) मा केटीको घर जान्छन्, अनि बिस्तारै आदिमकालको कथा अगाडि बढ्छ । विवाह संस्कारमा विभिन्न मुन्दुम भन्ने क्रममा मानव सृष्टिदेखि किराती समुदायले आफूलाई प्रकृतिका अन्य प्राणीहरूसँग कसरी सामीप्यमा राख्दै आए ? त्यो कथा रोचक ढंगले प्रस्तुत गरिएको छ । मानिसलाई मानिसको मात्रै होइन, प्रकृतिका अन्य प्राणीको अस्तित्व पनि उत्तिकै महत्त्वपूर्ण छ वा उनीहरूको अस्तित्वलाई स्वीकार गरे मात्रै आफ्नो पनि अस्तित्व हुन्छ भन्ने कल्चुरा, लामपुच्छ्रेजस्ता चरा वा भमरा, पुतली, माकुराजस्ता प्राणीको भूमिकाले पुष्टि गर्छ । नेपालमा चलिरहेको पहिचानको आन्दोलनमार्फत उठिरहेका राजनीतिक, सांस्कृतिक मुद्दाहरूलाई राज्यले सम्बोधन गर्नैपर्छ भन्ने बलियो चेतावनी घुमाउरो पारामा नाटकले दिएको छ । किराती समाजले मानिसमा निहित सीप र क्षमतालाई नै पुँजी मान्छ न कि धनसम्पत्ति । त्यसैअनुरूप आफ्नो बगैंचाको फूल (छोरीचेली) टीपी लैजाने केटा पक्षका पुर्खालाई मुन्दुमी ज्ञानको कसीमा राखेर जब जाँच्न थालिन्छ तब सुम्निमापारुहाङले सृष्टिलाई निरन्तरता दिन गरेका क्रियाको वर्णन सदृश्य गर्न थालिन्छ । नाटकमा प्रकृतिको मुन्दुमी फूल मिचिलीम्मा (मुन्दुमअनुसार पारुहाङले सुम्निमालाई पहिलो पटक भेट्दा उपहार दिएको फूल) सँग गरिएको मान्छेको तुलनाले परिवर्तनशील समयलाई आत्मसात् गर्न सिकाउँछ । सावाहाङले सारुम्मालाई दिएको उपहार (बेयोङबाँसको काइँयो) साल्पा पोखरीमा खसेपछि निकाल्न जब पोखरीमा पस्छन् तब सावाहाङ विलीन हुन्छन् । त्यसपछि सारुम्मा विक्षिप्त भई जीवन व्यतित गर्न थाल्छिन् । यस्ता वियोगान्त क्षण (दृश्य) ले दर्शकलाई भावुक बनाउँछ । तर, सँगै विभिन्न प्रसंगमा किरातीको रोमान्टिक जीवनशैली पनि प्रस्तुत गरिएको छ, जसबाट दर्शकले उत्तिकै मनोरन्जन प्राप्त गर्छन् । सानो मुख, ठूलो कुरा पुर्खाले सामेलीका बेला बोल्ने यो संवादको प्रतिउत्तरमा मुख पनि ठूलै छ त भन्नेजस्ता संवादले किरातीको रसिक जीवनशैली सरल प्रस्ट पार्छ । नाटकमा मानव समाजका विभिन्न चरण सजीव प्रस्तुत गरिएको छ । जीवनको उत्तारचढावका क्रममा सावाहाङ घरि समुद्रबाट सृष्टि हुँदै गरेको दृश्य छ भने घरि धनुकाँड लिएर सिकारी युगको मानव बनेको । निर्देशक किरण चाम्लिङले नाटकको निर्देशन यसरी गरेका छन् कि सुम्निमा र पारुहाङले कसरी सृष्टि चलाएका थिए भन्ने मुन्दुम भन्दाभन्दै नाटक अन्तिममा आइसकेको दर्शकलाई पत्तै हुँदैन । किरणसँगै जेडी तमुको कलात्मक कोरियोग्राफीले नाटकलाई झनै उत्कृष्ट बनाएको छ । अन्ततः केटा पक्षले वर्णन गरेको मुन्दुमी यात्राले केटी पक्ष कन्भिन्स हुन्छ र सायालाई सहज रूपमा आफ्नो चुलाबाट बिदा गरेर पठाउँछ । यो दृश्यसँगै गाइने हियारी गीतले लोक भाकाका पारखीलाई हुरुक्कै बनाउँछ । र, नाटकको संयोगान्त अन्त्य हुन्छ । बाखाम्मा जस्ता मौलिक नाटक निर्माण हुनु सुखद् पक्ष हो । विदेशी नाटकका अनुवाद वा प्रख्यात लेखकका कथामा आधारित भएर नेपाली भाषामा नाटक निर्माण र मञ्चन गर्ने प्रचलनले दिक्क भएका दर्शकलाई बाखाम्मा जस्ता मौलिक शैलीका नाटकले ठूलो राहत मिल्छ । बाखाम्मा ले मञ्च निर्माणमा पनि मौलिकता प्रदान गरेको छ । विशेषगरी काँचो कागजको प्रयोगबाट निर्मित मञ्च निकै आकर्षक र रहस्यमयी छ । मञ्चको बीच भागमा बनाइएको ट्रेन्च बाट बेलाबेला पात्रहरू निस्कँदा त्यो रहस्यमयी लाग्छ । कथाकार वियस राईको कथामा आधारित नाटक जोखना देखि लेखकनिर्देशकका रूपमा सहकार्य थालेका राजन मुकारुङ र किरण चाम्लिङको जोडीले थुप्रै नाटकको सफल मञ्चन गरिसकेको छ । केन्द्र मोसन पिक्चरस्ले निर्माण गरेको नाटकमा अनिल सुब्बा, वेदना राई, एलिशा राई, विष्णु मोक्तान, मानहाङ लावती, प्रतिना राई, सायोक मुकारुङ, शुभम चाम्लिङ, पुनम लक्ष्मी मगर, ज्वाला राई, रमिला मोक्तान, याङ्साङ मुकारुङ, रमिता राई, सचिन रत्न, साङ्मी सुनुवार, प्रशंसा गुरुङ, शिसम बान्तावा, रविन दोङ, रोशन लोहोरुङ राई, सबनम राई, सुजना राई, प्रशान्त वाइबा र मानबहादुर राईले आफ्नो सुन्दर अभिनय कौशल प्रस्तुत गरेका छन् ।"
