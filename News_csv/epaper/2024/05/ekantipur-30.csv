शीर्षक,विवरण
हमासले बन्धक बनाएको २ सय ३६ दिन,"गत वैशाख ११ र १२ मा कतारका अमिर शेख तमिम बिल हमाद अल थानीले नेपाल भ्रमण गर्दा राष्ट्रपति, प्रधानमन्त्री र परराष्ट्रमन्त्रीले जोशीलाई हमास समूहबाट रिहाइ गर्नका लागि पहल गरिदिन आग्रह गरेका थिए । तर उक्त आग्रहको हालसम्म कुनै नतिजा आएको छैन । इजरायल र प्यालेस्टाइन युद्ध भइरहँदा हमासले बन्दी बनाएका व्यक्तिबारे अन्तर्राष्ट्रिय रूपमा चर्चासमेत हुन छाडेको छ ।पूर्वपरराष्ट्रमन्त्री एनपी साउद कतारका अमिरले नेपाल भ्रमण गर्दा सरकारले जोशीलाई रिहाइका लागि गर्नुपर्ने ठोस पहल नभएको दाबी गर्छन् । भन्छन्, जुन हिसाबमा उच्च तहमा बलियो कूटनीतिक पहल हुनुपर्थ्यो, त्यो देखिएन । सरकारले वार्तामा जोशीको विषय राखे पनि कूटनीतिक रूपमा निकास निस्कने गरी काम भएन । उनले अहिलेको सरकारबाट अन्तर्राष्ट्रिय समुदायसँग उक्त विषयमा जुन हिसाबमा काम हुनुपर्थ्यो, त्यो नभएको दाबी गरे । पहिले गरेको कामलाई निरन्तरता दिने काममा यो सरकारले के काम गरेको छ भन्ने बाहिर आएको छैन । नयाँ घटना परिस्थितिलाई हेरेर अघि बढ्नुपर्छ । परिणाम ल्याउने काम सरकारको हो, सरकारले नतिजा आउने गरी काम गर्नु उपयुक्त हुन्छ, उनले भने ।एमालेकी सचेतक तथा संसद्को अन्तर्राष्ट्रिय सम्बन्ध तथा पर्यटन समितिकी सदस्य सुनिता बराल आफूहरूले सरकारी पक्षसँग सोध्दा जोशीबारे उद्धारको विषयमा पहलकदमी भइरहेको जवाफ आउने गरेको बताइन् । सरकारले उहाँको अवस्था पत्ता लगाउनुपर्ने हो, उनले भनिन्, हाम्रो कूटनीतिक माध्यम कमजोर भएको देखिन्छ, परराष्ट्र सक्रिय हुनुपर्छ । समितिका सभापति राजकिशोर यादवले जोशीको अवस्थाबारे सरकारलाई एक पटक फेरि औपचारिक रूपमा बोलाएर सोध्ने तयारी भएको बताए ।"
नियम उल्लंघन गरे ट्राफिक स्वयंसेवक,"नागरिकलाई नियम उल्लंघन गरेकै आधारमा ट्राफिक स्वयंसेवकका रूपमा सडकमा खटाउन थालिएसँगै सामाजिक सञ्जाल र समाजमा बहस सुरु भएको छ । विभिन्न तप्काका मानिसले मिश्रित प्रतिक्रिया जनाइरहेका छन् ।उपत्यका ट्राफिक प्रहरीका प्रवक्ता एसएसपी जीवनकुमार श्रेष्ठका अनुसार मापसे, लेन अनुशासन, द्रुत गति, ट्राफिक बत्तीको उल्लंघन लगायत कारबाहीमा परेकालाई स्वयंसेवकका रूपमा परिचालन गरिएको हो ।पहिला सचेतना कक्षामा सामेल गराएर ट्राफिक नियमबारे ज्ञान दिई स्वयंसेवा गर्न लगाइएको छ, उनले भने, ८१० जनाको समूहमा एक ट्राफिक अधिकारी रहन्छन् । एसएसपी श्रेष्ठका अनुसार बुधबार १ हजार ३ सय २ जना स्वयंसेवकका रूपमा खटाइए । काठमाडौंको रामशाहपथ, पद्मोदय मोड, पुतलीसडक, माइतीघर, सिंहदरबार र भद्रकाली, ललितपुरको सातदोबाटो र चापागाउँ दोबाटो, भक्तपुरको सल्लाघारी र सूर्यविनायक चोकमा उनीहरू परिचालित भएका थिए । स्वयंसेवकका रूपमा खटाइएकाहरूबाट कुनै दाबी विरोध नआएको उनले बताए ।उपल्लो प्रहरी निकायको आदेशअनुसार हामीले खटाएका हौं, उहाँहरू ट्राफिक भोलेन्टियर हो, यसमा अहिले यति भनौं, उनले भने, पहिलो दिन उहाँहरू सबैले यसलाई फलो गर्नुभयो, त्यस्तो केही समस्या भएन । कुन नियम र कानुनका आधारमा ट्राफिक कारबाहीमा परेकालाई सडकमा खटाउन मिल्ने रहेछ भन्ने प्रश्नमा भने उनले यसलाई ट्राफिक सचेतनाकै एक पाटोका रूपमा हेरिनुपर्ने तर्क गरे । स्वयंसेवकका रूपमा खटाइएको हो, सडक सुरक्षा सबैका लागि महत्त्वपूर्ण हुन्छ, यसलाई त्यही रूपमा हेरिनुपर्छ, उनले भने ।यातायात व्यवस्था विभागका प्रवक्ता ईश्वरी पनेरुका अनुसार ट्राफिक प्रहरीले सडक नियम उल्लंघन गर्नेलाई कस्तो कारबाही गर्न मिल्छ भन्ने विषय यातायात व्यवस्था ऐनमा उल्लेख छ । ट्राफिक प्रहरीले यातायात व्यवस्था ऐनकै अधीनमा रहेको ट्राफिक कारबाही गर्ने हो । उहाँहरूले पनि सोही आधारमा आफ्नो निर्देशिका पनि बनाउनुहुन्छ, उनले भने, ऐनमा उल्लेख भएका व्यवस्था सडकमा लागू गर्ने निकाय ट्राफिक नै हो ।ट्राफिक कारबाहीमा परेकालाई ऐनअनुसार सडकमा स्वयंसेवकका रूपमा ट्राफिक व्यवस्थापनका लागि खटाउने कानुन छ कि छैन भन्ने प्रश्नमा पनेरुले भने, त्यस्तो व्यवस्था छ जस्तो मलाई लाग्दैन । हुन त कारबाहीमा परेकाले सचेतना कक्षा लिनुपर्छ भन्ने कुरा पनि कानुनमा उल्लेख छैन । तर, त्यो सकारात्मक काम भएकाले सबैले मानिरहनुभएको छ । सायद यो पनि त्यस्तै होला । नेपाल प्रहरीका पूर्वडीआईजी एवं काठमाडौं उपत्यका प्रहरी कार्यालयका पूर्वप्रमुख केशव अधिकारीका अनुसार ट्राफिक प्रहरीले यातायात व्यवस्था ऐनअन्तर्गत नै कारबाही गर्ने हो । ट्राफिकले आफैं कानुन बनाउन मिल्दैन । यातायात व्यवस्था ऐनलाई नै पालना गराउने हो, उनले भने, तर, कहिलेकाहीं व्यावहारिक समस्या आउँदा केही कारबाही प्रक्रिया अवलम्बन गरेर आफूभन्दा उपल्लो निकायलाई जानकारी गराउनेसम्म गर्छ । तर त्यो क्षणिक हुन्छ ।वरिष्ठ अधिवक्ता सतीशकृष्ण खरेलका अनुसार ट्राफिक प्रहरीले स्वयंसेवा भनेर कारबाहीमा परेकालाई सडकमा खटाउँदा त्यस्ता व्यक्तिले बिनाकरकाप स्वेच्छाले गरेका हुन् भने कुनै कानुन आकर्षित हुँदैन । तर, यदि बलजफती स्वयंसेवाका नाममा सडकमा ट्राफिक व्यवस्थापनमा खटाइएको हो भने चाहिँ त्यो संविधानतः नै गलत हो ।संविधानको धारा २९ को उपधारा ४ अनुसार कसैलाई पनि निजको इच्छाविरुद्ध काममा लगाउन पाइने छैन भन्ने उल्लेख गरिएको उनले बताए । कारबाहीमा परेका जोकोहीले आफ्नो इच्छाले गर्छ भने त्यसमा केही अड्चन छैन । तर दबाब दिएर इच्छाविपरीत काममा लगाउन पाइँदैन भनेर संविधानले नै भनेको छ, उनले भने । उनका अनुसार संविधानको धारा २९ को उपधारा ४ ले नै सार्वजनिक प्रयोजनका लागि नागरिकलाई राज्यले अनिवार्य सेवामा लगाउन सक्ने कानुन बनाउन भने रोक लगाइएको छैन भन्ने उल्लेख छ । यदि कसैलाई सडकमा खटाउने हो भने कानुन बनाउनुपर्यो । कसैको मौखिक आदेशकै भरमा गर्न मिल्दैन । त्यो गलत हुन्छ, उनले भने ।"
"काठमाडौंमा प्रिमनसुन, पश्चिम तराईमा तातो हावा","(काठमाडौं)गत आइतबार काठमाडौंमा भल बग्ने गरी पानी परेपछि सर्वसाधारणले मनसुन भित्रिएको अनुमान गरे । त्यसयता काठमाडौंको मौसम बदली हुने र बेलाबेला छिटफुट पानी पर्ने क्रम जारी छ । जल तथा मौसम विभागका अनुसार आइतबार एक घण्टाजति परेको त्यो वर्षा र त्यसयता देखिएको मौसम बदलीका कारण मनसुन भित्रिएर नभई प्रिमनसुन हो । बंगालको खाडीमा बनेको आँधी पूर्वी भारतको उत्तरपूर्व हुँदै नेपाल प्रवेश गरेको थियो, त्यसैको आंशिक प्रभावस्वरूप काठमाडौंमा वर्षा भएको हो, मौसम पूर्वानुमान महाशाखाकी मौसमविद् प्रतिभा मानन्धरले बुधबार कान्तिपुरसित भनिन् । नेपालमा केही दिनसम्म प्रभाव देखिएको उक्त सामुद्रिक आँधी सन् २०२४ कै पहिलो थियो । आँधीले बंगलादेश र भारतमा बढी मात्रामा क्षति पुर्याएको थियो । नेपालमा आंशिक प्रभाव पारेको थियो । मानन्धरका अनुसार अघिल्ला वर्षमा जेठको दोस्रो सातासम्म दुईतीन वटा आँधी आइसकेका पनि हुन्थे । नेपाल समुद्रभन्दा टाढा भए पनि हावाको बहावले बोकेर ल्याएको मौसमी प्रभाव यहाँ देखिने उनको भनाइ छ । मौसमविद्हरूका अनुसार प्रिमनसुनको प्रणाली फरक र छोटो समयको हुन्छ । यतिखेरको मौसमी प्रणाली स्थानीय वायुको प्रभावले चल्छ । तालतलैयाबाट बादल बनेर पनि पानी पर्छ । नेपालमा पोखराको स्थानीय वायु पूर्वतिर सर्दै काठमाडौंतिर पानी पार्ने गरेको छ । मेघ गर्जनसहितको वर्षा हुन्छ । बिहानको मौसम सफा हुन्छ । मध्याह्नपछि विस्तारै मौसमी प्रणाली बदलिन्छ, हावाहुरी चल्ने, चट्याङ पर्ने, मेघ गर्जन हुने र पानी पर्ने हुन्छ । अक्टोबर र नोभेम्बरमा पोस्ट मनसुनका बेला पनि प्रिमनसुनकै जसरी मौसमी घटनाक्रम देखिन्छन् । मौसमविद् मानन्धरका अनुसार महिना गन्ती गर्ने हो भने प्रिमनसुन मार्च, अप्रिल र मेसम्म चल्छ । मनसुन जुनबाट सुरु भएर सेप्टेम्बर २३ सम्म रहन्छ । पछिल्ला वर्षमा भने मनसुनको अवधि लम्बिँदै अक्टोबर पहिलो हप्तासम्म पुगेको उनले बताइन् । सामान्यतः जुन १३ बाट सुरु हुने मनसुन केही दिनअघि वा पछि सर्न सक्छ । यस वर्षको मनसुन सुरु हुन अझै दुई हप्ता लाग्छ । महिना गन्तीअनुसार मे महिनामै प्रिमनसुन समाप्त हुने भए पनि मनसुन सुरु नभएसम्म चल्ने मौसमी गतिविधिलाई पनि प्रिमनसुन नै भनिने मौसमविद् मानन्धरले बताइन् । काठमाडौंमा प्रिमनसुनका कारण तापक्रम ओरालो लागिरहँदा उता तराईमधेशमा भने अत्यधिक गर्मीका कारण जनजीवन आक्रान्त छ । नेपालगन्ज, धनगढीलगायत पश्चिम तराईका अधिकांश ठाउँमा तापक्रम ४० डिग्री सेल्सियसभन्दा माथि पुगेको छ । मौसम पूर्वानुमान विभागले पश्चिम तराईमा अत्यधिक गर्मीका कारण बुधबारदेखि तीन दिनसम्म तातो हावा (लू) चल्ने जनाएको छ । लगातार तीन दिनसम्म तापक्रम ४० डिग्रीमाथि रह्यो भने तातो हावा (लू) चल्छ । यस्तो हावाले टाउको दुख्ने, ज्वरो आउने, अनुहार रातो हुने, वाक्वाकी लाग्ने, भाइरल इन्फेक्सन हुने, जीउ सुख्खा हुने, खान मन नलाग्ने, झाडापखाला लाग्ने, बेहोस भई लड्नेजस्ता समस्या देखापर्ने चिकित्सकहरूको भनाइ छ । लूबाट बच्न आवश्यक कामबाहेक बिहान १० बजेदेखि ४ बजेसम्म घाममा निस्कनु हुँदैन । निस्किनुपर्यो भने छाता ओढ्ने, टाउकोमा टोपी वा अन्य कुनै कपडा भिजाएर राख्नु राम्रो हुन्छ । त्यस्तै पानी र झोलिलो पदार्थ प्रशस्त मात्रामा पिउनुपर्छ ।"
दिल्लीको तापक्रम ५२३ डिग्री सेल्सियस,"नयाँदिल्ली (कास) दिल्लीमा अहिलेसम्मकै अत्यधिक गर्मी भएको छ । मौसम विभागका अनुसार बुधबार अपराह्न दिल्लीको अधिकतम तापक्रम ५२३ डिग्री सेल्सियस पुगेको हो । अत्यधिक गर्मीले जनजीवन प्रभावित भएको छ । सडक तथा बजारमा चहलपहल निकै घटेको छ । विभागका अनुसार अपराह्न २ बजेर ३० मिनेटमा दिल्लीको मंगेशपुर क्षेत्रको तापक्रम ५२३ सेल्सियस देखिएको हो । यो अहिलेसम्म मापन गरिएको उच्च तापक्रम हो । राजधानीका अन्य क्षेत्रमा पनि ५० डिग्री सेल्सियस हाराहारीमा तापक्रम रेकर्ड भएको छ । पछिल्ला केही दिनयता दिल्लीको अधिकतम तापक्रम ४७ देखि ५० डिग्री थियो । बढ्दो गर्मीले पानीको अभाव हुन थालेको छ । राज्य सरकारले सप्लाईको पानीबाट सवारीसाधन धोएको पाइएमा कारबाही गरिने सूचना दिएको छ । विद्यालयहरूमा छुट्टी दिइएको छ । दिल्लीबाहेक राजस्थान, मध्यप्रदेश, बिहार र उत्तरप्रदेशजस्ता कैयौं राज्य तथा सहरमा तापक्रम बढेको छ ।"
राष्ट्रको नेतृत्व लिन महिलाहरू अग्रसर हुनुपर्छ,"काठमाडौं (कास) पूर्वराष्ट्रपति विद्यादेवी भण्डारीले महिलाहरू राष्ट्रको नेतृत्व लिन अग्रसर हुनुपर्ने बताएकी छन् । बुधबार राष्ट्रिय महिला अधिकार दिवसको सन्दर्भ पारेर नेकपा एमालेले गरेको राष्ट्रिय महिला भेलामा सम्बोधन गर्दै पूर्वराष्ट्रपति भण्डारीले महिलाहरू राष्ट्रको नेतृत्व लिन अग्रसर हुनुपर्ने बताएकी हुन् ।उनले महिलाहरूले पेसा, वर्ग र महिलाका सामुदायिक मुद्दाका साथै राष्ट्रिय मुद्दाहरूमा पहलकदमी लिँदै राष्ट्रको नेतृत्व लिन अग्रसर हुनुपर्नेमा जोड दिइन् । पूर्वराष्ट्रपति भण्डारीले महिलाले केवल महिलाको मात्रै विषय नभएर समसामयिक राष्ट्रिय तथा अन्तर्राष्ट्रिय एजेन्डामा पनि नेतृत्व लिनुपर्ने बताइन् । लैंगिक समानताको विषय महिला र पुरुष दुवैको साझा सरोकारको विषय भएको हुनाले यस सम्बन्धमा समान धारणा र बुझाइ निर्माण गर्नका लागि सचेतना तथा सशक्तीकरणका अभियान सञ्चालन गर्दा महिला र पुरुष दुवैलाई लक्षित गरिनुपर्दछ, उनले भनिन्, महिलाविरुद्ध हुने असमानता, विभेद र हिंसाको मूल कारण पुरुष नभएर शोषणमा आधारित सामाजिक, आर्थिक व्यवस्था हो । तसर्थ हामीले व्यक्तिगत सचेतना वा सशक्तीकरणमा मात्र सीमित नभई महिला मुक्तिको सवाललाई समग्र सामाजिक मुक्ति वा रूपान्तरणको विषयसँग जोड्नुपर्दछ ।पूर्वराष्ट्रपति भण्डारीले संविधानप्रदत्त मौलिक हकको व्यावहारिक कार्यान्वयनमार्फत जनताको जीवनमा सार्थक र सकारात्मक परिवर्तन ल्याउन सामाजिक न्यायसहितको आर्थिक समृद्धि हासिल गर्ने दिशातर्फ मुलुकलाई अगाडि बढाउन महिलाले अग्रसरता लिनुपर्ने बताइन् ।"
कमजोर जगमा महत्त्वाकांक्षी बजेट,"राष्ट्रिय योजना आयोगले सुरुमा दिएको सिलिङ संशोधन गर्न लगाएर सरकारले आगामी आर्थिक वर्ष २०८१८२ का लागि १८ खर्ब ६० अर्ब ३१ करोड रुपैयाँको बजेट ल्याएको छ । यो बजेट चालु आर्थिक वर्षको विनियोजनको तुलनामा ६२ प्रतिशतले बढी र संशोधित अनुमानको तुलनामा २१५६ प्रतिशतले बढी हो । मध्यावधि समीक्षाबाट संशोधित बजेटको लक्ष्य भेट्न असम्भवप्रायः देखिएका बेला सरकारले खर्च क्षमता सुधार्ने योजना, आम्दानीको भरपर्दो स्रोत सुनिश्चितता र सुस्त अर्थतन्त्रका प्रमुख मुद्दा सम्बोधन नगरी करिब तीन खर्ब ३० अर्ब बढीको बजेट ल्याएको हो । बजेटले ठूलो परिमाणमा उत्पादन वृद्धि, लाखौं रोजगारी सिर्जना, डिजिटल अर्थतन्त्र, पूर्वाधार विकासमा महत्त्वाकांक्षी लक्ष्य लिएको छ तर ती लक्ष्य प्राप्तिका लागि प्रभावकारी योजना देखिँदैनन् । आगामी वर्षको बजेट पनि विगतकै शृंखलाजस्तो हुने देखिन्छ ।सरकारले आगामी वर्षका लागि चालुतर्फ ११ खर्ब ४० अर्ब ६६ करोड (६१३१ प्रतिशत), पुँजीगततर्फ ३ खर्ब ५२ अर्ब ३५ करोड (१८९४ प्रतिशत) र वित्तीय व्यवस्थापनमा ३ खर्ब ६७ अर्ब २८ करोड रुपैयाँ (१९७४ प्रतिशत) विनियोजन गरेको छ । विनियोजित चालु खर्च यस वर्षको संशोधित अनुमानभन्दा करिब सात प्रतिशत र पुँजीगत खर्च करिब ६३ प्रतिशतले बढी हो । पुँजीगत खर्चको उल्लेख्य वृद्धिलाई सकारात्मक मान्न सकिन्छ तर यसलाई सरकारको खर्च क्षमता र स्रोत व्यवस्थापनको धरातलीय यथार्थसँग पनि दाँजेर हेर्नुपर्छ । चालु आर्थिक वर्षको १० महिनामा सरकारले करिब १ खर्ब १० अर्ब मात्र पुँजीगत खर्च गर्न सकेको छ । आगामी वर्षका लागि विनियोजन गरिएको पूरै पुँजीगत खर्च वास्तविक रूपमा विकास निर्माणमै उपयोग हुनेछ भन्ने निश्चित आधार देखिँदैन ।अर्कोतर्फ आगामी आर्थिक वर्षका लागि स्रोत व्यवस्थापनतर्फ सरकारले राजस्व, सार्वजनिक ऋण र वैदेशिक अनुदानमा जुन अंकको लक्ष्य राखेको छ, त्यो पनि निकै महत्त्वाकांक्षी देखिन्छ । सरकारले १२ खर्ब ६० अर्ब ३० करोड राजस्व संकलन गर्ने भनेको छ जबकि चालु वर्षको १० महिनाको राजस्व संकलन साढे आठ खर्ब रुपैयाँ मात्र छ । सरकारले केही क्षेत्रमा करको दर त बढाएको छ तर दायरा बढाउनेतिर उति प्राथमिकता नदिइएको अवस्थामा राजस्वको लक्ष्य हासिल गर्न निकै मुस्किल पर्नेछ । आन्तरिक उत्पादन र आयातित व्यापार दुवै क्षेत्र मन्दीमा रहेकाले पनि आर्थिक क्रियाकलाप विस्तार भएको छैन । आर्थिक क्रियाकलाप नफस्टाउँदा आन्तरिक राजस्व पनि उतिधेरै बढ्न सक्दैन ।आम्दानीको अर्को स्रोत वैदेशिक अनुदान र ऋणसमेत भनेजति नै संकलन हुनेमा निश्चितता छैन । चालु वर्षको १० महिनामा वैदेशिक अनुदान पौने तीन अर्ब रुपैयाँ मात्र प्राप्त भएको पृष्ठभूमिका बीच आगामी आर्थिक वर्षमा ५२ अर्ब ३३ करोड अनुदान प्राप्तिको लक्ष्य राखिएको छ । सरकारले राजस्व र वैदेशक अनुदान प्राप्ति गर्दासमेत अनुमानित खर्चका लागि अपुग करिब साढे ५ खर्ब ऋणबाट जुटाउने लक्ष्य राखेको छ, जसमा २ खर्ब १७ अर्ब ६७ करोड वैदेशिक ऋण र ३ खर्ब ३० अर्ब आन्तरिक ऋण लिने भनिएको छ । पछिल्ला वर्षहरूमा आन्तरिक ऋण पूरै उठाउने गरे पनि वैदेशिक ऋण भनेजति उठ्ने गरेको छैन ।घाटा बजेट पूर्तिका लागि वर्षभरि जति धेरै सार्वजनिक ऋण उठाउने गरिन्छ, त्यही हाराहारी बजेट परिपक्व भएको ऋण र ब्याज भुक्तानीमा खर्च भइरहेको छ, जसले अर्कोतर्फ असर निम्त्याउँछ । अहिले सरकारले पुँजीगत (विकास) खर्चभन्दा सार्वजनिक ऋणको भुक्तानी दायित्वमा बढी खर्च गरिरहेको अवस्थामा छ । त्यसैले सार्वजनिक ऋण उठाउँदै गर्दा उचित उपयोगमा मुख्य ध्यान दिनुपर्छ, खासगरी आन्तरिक ऋण उठाउने सन्दर्भमा बैंक तथा वित्तीय संस्थामा तरलताको अवस्थालाई समेत ध्यान दिनुपर्छ ।समग्रमा आगामी वर्षको बजेट अर्थतन्त्रमा विद्यमान समस्या समाधान र आर्थिक फड्को मार्ने हिसाबले भन्दा पनि परम्परागत ढाँचामै अधिकांश पुरानालाई निरन्तरता दिएर र केही नयाँ कार्यक्रम थपेर ल्याइएको छ । सरकारले सूचना प्रविधि क्षेत्रलाई प्राथमिकता दिन खोजेको देखिन्छ । कृषि लगानी दशक घोषणा गरेको सरकारले विरोधाभासपूर्ण तरिकाले कृषि तथा पशुपन्छी विकास क्षेत्रको बजेट घटाएको छ । जेजस्ता कार्यक्रम ल्याइए पनि बजेटको मूल्यांकन कार्यान्वयन स्तरबाटै हुन्छ र हामीकहाँ मुख्य समस्या कार्यान्वयनमै छ । चालु वर्षमा आर्थिक गतिविधि प्रभावित हुने गरी कुनै राजनीतिक उथलपुथल, ठूला विपद्महामारी, बन्दहडताल भएन । बजेट ल्याउने सरकार गत फागुन २१ सम्म यथावत् थियो, त्यसपछि मन्त्री हेरफेर भए पनि नेतृत्व उही हो । तर बजेटमा प्रगति सन्तोष मान्ने अवस्थाको छैन ।अलि बढी महत्त्वाकांक्षी भएर बजेट बनाउने, कार्यान्वयनमा तदारुकता नदेखाउने र मध्यावधि समीक्षामार्फत संशोधन गरेर घटाउने प्रवृत्ति स्थापित हुँदै गएको छ जुन दुर्भाग्यपूर्ण छ, सरकारको संसद्प्रति अनुत्तरदायी कामसमेत हो । संसद्बाट पास भएको बजेट अर्थ मन्त्रालयले आफ्नै निर्णयमा संशोधन गर्ने परिपाटीको अन्त्य गर्नका लागि समेत सरकारले आगामी वर्षको बजेट कार्यान्वयनमै बढी ध्यान दिनुपर्छ ।आकार र कार्यक्रमका दृष्टिकोणले मात्रै नभई अस्थिर नीतिसमेत सरकारले अघि सारेको छ । सरकारले लिने निर्णयको धरातल कति कमजोर हुने गर्छ भन्ने करको दर हेरफेरमै प्रतिबिम्बित हुने गरेको छ । सरकारले गत वर्ष स्याउ, आलु र प्याजमा मूल्य अभिवृद्धि कर लगायो, यसपालि बजेटबाट खारेज गरियो । रडको कच्चा पदार्थ बिलेटमा तीन वर्षअघि लगाइएको अन्तःशुल्क खारेज गरिएको छ, स्पन्ज आइरनमा भन्सार महसुल बढाइएको छ । विद्युतीय सवारी साधनमा लाग्ने करको दरको उतारचढावले व्यवसायीदेखि उपभोक्तालाई समेत द्वविधा बनाइदिएको छ । कर नीतिको यस्तो अस्थिरताले उद्योगीव्यवसायीलाई प्रोत्साहन गर्दैन ।बजेट कार्यान्वयन बेलैमा हुन सकोस् भनेर संविधानमै आर्थिक वर्ष सुरु हुनु डेढ महिनाअघि संसद्मा बजेट पेस गर्ने बाध्यकारी व्यवस्था गरिएको छ । तैपनि कार्यान्वयनमा अपेक्षित प्रगति देखिन सकेको छैन । बजेटमा उल्लेख भएका तर रकमको अंक नतोकिएका कार्यक्रम विरलै कार्यान्वयनमा आउने गरेका छन् । कानुन बनाइनेछ भनिएका विषय कमै प्राथमिकतामा परेको देखिन्छ । अरू कार्यक्रम कार्यान्वयनका सन्दर्भमा पनि कार्यविधि निर्माण, सम्झौता र रकम विनियोजन जस्ता कार्यमा अत्यन्तै सुस्ती देखिन्छ । त्यसैले अहिलेसम्मको अभ्यासबाट पाठ सिक्दै सरकारले बजेट कार्यान्वयन पद्धतिमा सुधार ल्याउनैपर्छ । चालु खर्च सकेसम्म नियन्त्रण गर्नुपर्छ, पुँजीगत खर्च जतिसक्दो बढाउनुपर्छ । उत्पादकत्व र राजस्व अभिवृद्धिका लागि निजी क्षेत्र लगानीमा प्रोत्साहित हुने वातावरण पनि सरकारले तयार गरिदिनुपर्छ । जेजस्ता नीति अघि सारिए, त्यसको स्थिरता आवश्यक छ ।"
वातावरण प्रदूषित बनाउने बजेट,"आर्थिक वर्ष २०८१।८२ का लागि अर्थमन्त्री वर्षमान पुनले मंगलबार संसद्मा पेस गरेको बजेट वातावरणीय दृष्टिकोणले हानिकारक छ । नयाँ बजेटले लिएको खराब नीतिका कारण राजधानीमा बस्ने ५० लाख नेपालीको स्वास्थ्य थप बिग्रने खतरा उत्पन्न भएको छ । अर्थमन्त्री पुनले यसपालिको बजेटमा वातावरणमैत्री रहेको विद्युतीय गाडीको भन्सार र अन्तःशुल्क वृद्धि गरेर जनस्वास्थ्यसँग खेलबाड गरेका छन् । विद्युतीय गाडीले कार्बन उत्सर्जन गर्दैन । त्यसैले यो वातावरण र जनस्वास्थ्यमैत्री मानिन्छ । जबकि डिजेल, पेट्रोल गाडीले वातावरणमा अत्यधिक कार्बन छोड्छ, जसका कारण मानिसमा श्वासप्रश्वास र फोक्सोको रोग लाग्ने गर्छ । तर अर्थमन्त्री पुनलाई जनस्वास्थ्यभन्दा राजस्व नै प्यारो हुन पुग्यो । साना उपभोक्ताले चढ्ने ५० र १०० किलोवाटको विद्युतीय गाडीमा भन्सार र अन्तःशुल्क दुवै बढाइएको छ । २ सय र ३ सय किलोवाटमा सामान्य अन्तःशुल्क घटे पनि भन्सारमा भने वृद्धि गरिएको छ । के अर्थमन्त्री पुनले विश्वका समाचार, तथ्य सुन्ने पढ्ने गर्दैनन् ? हालै हामीले सुन्यौं कि काठमाडौं विश्वकै प्रदूषित सहरमध्ये १ नम्बरमा पर्यो । के यो गर्व र खुसीको विषय हो ? यस्तो सहरमा बस्ने ५० लाख नेपालीको स्वास्थ्य र फोक्सो ठीक होला ? त्यो ५० लाखभित्र अहिलेका अर्थमन्त्री र उनको परिवार पनि पर्लान् । पूर्वअर्थमन्त्री प्रकाशशरण महतले पनि वातावरण स्वच्छ राख्ने विद्युतीय गाडीलाई सधैं कर्के नजरले हेरे । उनी भन्सार राजस्व राम्रोसँग नउठ्नुको प्रमुख कारण विद्युतीय गाडीमा दिइएको भन्सार छुट भन्थे । तर राजस्व मात्र सबै कुरा हो र ? जनताको स्वास्थ्यभन्दा पनि राजस्व ठूलो हो ? त्यसैले विद्युतीय सवारीको करवृद्धिसम्बन्धी निर्णय तुरुन्त सच्याइयोस् । बजेटमा स्वदेशी उद्योगको कच्चा पदार्थ आयातमा १ तहको भन्सार घटाउनु भने राम्रो छ । स्टार्ट अपका लागि १ अर्ब विनियोजन गर्नु, सूचना प्रविधि र कृषिलाई प्राथमिकता दिनु पनि राम्रो हो । तर कार्यान्वयन नहेरी अहिले नै मूल्यांकन गर्न सकिँदैन । आर्थिक मन्दीमा गुज्रिरहेको मुलुकलाई बजेटमार्फत गति दिने चुनौतीलाई मन्त्री पुनले खासै ध्यान दिएको भने देखिँदैन । पुँजी बजारको लाभांश कर घटाउने काम पनि यसपालि भएन । बजेटलाई कनिका छर्ने किसिमले होइन, जनतालाई प्रतिफल दिने र रोजगारी सिर्जना हुने किसिमले बनाउनु जरुरी थियो । नेपालको गेम चेन्जर योजना मानिएको तराईमधेशकाठमान्डु फास्ट ट्र्याकलाई पर्याप्त बजेट दिइएन । अर्थमन्त्री पुनले देशको प्राथमिकता छुट्याउन सकेनन् । गोपाल देवकोटा, गोकर्णेश्वर८, काठमाडौं"
'पुजार सार्की को सन्देश,"पुजार सार्की फिल्ममाथि रीना मोक्तानको समीक्षा तारिफयोग्य छ । उनले फिल्ममाथि गरेको चर्को आलोचनाका सन्दर्भमा म दलित अध्येता तथा अभियानकर्मीको हिसाबले के भन्छु भने दलितका विषयमा अहिलेसम्म बनेका फिल्महरूमध्ये यो उत्कृष्ट छ । करोडौं लगानी गरेर बनाउनुपर्ने फिल्ममा केही सिर्जनात्मक तथा व्यावसायिक छुट भएन भने दर्शक हलसम्म आउँदैनन् । जहाँसम्म जनजातिकै छोरीसँग प्रेम प्रसंग किन देखाउनुपर्यो भन्ने सवाल छ, दलितका लागि चाहे ती बाहुन हुन् वा जनजाति, उत्पीडनको मात्रा केही कमबेसी मात्रै हो । मेरै परिवारभित्र अन्तरजातीय विवाह त्यो पनि जनजातिसँग हुँदा उत्पीडन भएको छ । खासगरी कम्युनिस्ट राजनीतिले दलितलाई केवल सत्तामा पुग्ने भर्याङबाहेक केही बनाएन भन्ने कुरा यो चलचित्रको सशक्त पक्ष हो । हीरा विश्वकर्मा, काठमाडौं"
सिरोहिया पक्राउमा पूर्वाग्रहको गन्ध,"गल्ती र अनियमित कार्य गर्ने व्यक्तिउपर निष्पक्ष र स्वतन्त्र रूपमा काखापाखा नगरी जोसुकैलाई सम्बन्धित निकायले अनुसन्धान वा कारबाही गर्नु अन्यथा होइन तर कान्तिपुर मिडिया ग्रुपका अध्यक्ष कैलाश सिरोहियालाई पक्राउ गर्नुमा पूर्वाग्रहको गन्ध आउँछ । किनभने १ नागरिकतासम्बन्धी विषयमा कैलाश सिरोहियालाई पहिलो लक्ष्य बनाइयो । २ आरोपसम्बन्धी उजुरी सत्तारूढ दलकै पार्टीका सदस्यमार्फत गराइयो ।३ कान्तिपुरमा सहकारीको बचत अपचलनसम्बन्धी समाचार आइरहेको बेला पर्यो । ४ पक्राउअघि सार्वजनिक रूपमा आरोपितप्रति टिप्पणी गरिएको थियो । ५ आरोपबारे स्पष्टीकरण सोध्न हाजिर हुन पत्र नकाटी सिधै पक्राउ पुर्जी जारी गरेर गिरफ्तार गरियो । अर्थात् थुन अनि सुन नीति अनुसरण गरियो । ६ आरोपितलाई आवासबाट नभई मिडिया हाउसबाट पक्राउ गरियो । किरण जे शाक्य, ललितपुर महानगरपालिका१६"
रास्वपा अर्थात् 'ह्युमिलिएसन,"नेटफ्लिक्समा एउटा सिरिज छ ब्रेकिङ ब्याड । पाँचवटा सिजन मा ६२ एपिसोड भएको दशकअघिको यो सिरिजलाई अमेरिकी टेलिभिजन इतिहासकै सर्वाधिक भव्यमध्ये मानिँदो रहेछ । पंक्तिकार टेलिभिजनका सिरिजहरूमा धेरै रुचि राख्ने दर्शक त होइन तर जब कुनै सिरिज अति चर्चित भएर तिनीहरू तत्कालीन समयका सांस्कृतिक अध्ययन कै अंश बन्न पुग्छन् तब भने हेरौंहेरौं लाग्छ । त्यसमाथि ब्रेकिङ ब्याड बारे त स्ट्यान्फोर्ड विश्वविद्यालय आबद्ध पछिल्लो दशकका सेलिब्रिटी वैज्ञानिकदार्शनिक रोबर्ट स्यापोल्स्कीले समेत चर्चा गरेका थिए, मानिसको व्यक्तित्वको बनोट र विघटन कसरी ऊ आफैंले थाहै नपाउने गरी हुन सक्छ भन्ने उदाहरणका रूपमा । स्यापोल्स्कीको बहुचर्चित बिहेभ भन्ने मास्टरपिस किताबमाथि त पंक्तिकारले कान्तिपुरकै कोसेलीमै चर्चा गरेको थियो, दुई वर्ष पहिले । हामी मानिसले गर्ने जुन बिहेभिएर छ त्यो कसरी एक सेकेन्ड पहिले के भएको थियो भन्ने कुराले प्रभावित हुन्छ, एक घण्टा पहिले के भएको थियो भन्नेले कति निर्देशित हुन्छ, सानो छँदा हामी केकस्ता अनुभूतिबाट गुज्रेका थियौं भन्नेले अहिले कति तलमाथि हुन्छ मात्र होइन, हजारौं वर्ष पहिलेदेखि हामीमा आउने सेलहरूबाट त्यो कति प्रभावित भएको हुन्छ भनेर चर्चा गरिएको यो गहन ग्रन्थले मानिसले अहिलेसम्म आफूलाई बुझ्दै आएको बुझाइलाई सधैंका लागि फेरिदिएको छ । आज ब्रेकिङ ब्याड र स्यापोल्स्कीका सन्दर्भ ल्याउनैपर्ने भएको कारण चाहिँ रवि लामिछाने नेतृत्वको राष्ट्रिय स्वतन्त्र पार्टी लगभग दुई वर्षको यात्रामा केबाट सुरु भएर केमा रूपान्तरण भयो भनेर थोरै मनोवैज्ञानिक रूपमा व्याख्या गर्ने बिम्बका लागि हो । माध्यमिक विद्यालयमा रसायनशास्त्र पढाएर साधारण अमेरिकी संघर्षको जिन्दगी बिताइराखेका एउटा पात्रलाई अचानक क्यान्सर भएको पत्ता लाग्छ । श्रीमती र फरक क्षमता भएका आफ्ना कलिला छोरालाई अति माया गर्ने उनको मनमा आखिर अब छिट्टै मर्नु नै छ भने परिवारलाई केही गरेर छाडौं भन्ने आउँछ । जसका लागि उनले सुरुमा एउटा सानो गलत बाटो अपनाउँछन्, जो उनलाई अनैतिक कर्म जस्तो लाग्दैन । ब्रेकिङ ब्याडको कथा अघि बढ्दै जाँदा, त्यो सानो गलत जब उदांगिने जोखिम बढ्छ, त्यसलाई ढाक्न उनले अर्को अलिक ठूलो गलत काम गर्न बाध्य हुन्छन् र यो शृंखला बढ्दै जान्छ । हेर्दाहेर्दै, एउटा तीक्ष्ण दिमागका तर पचास वर्ष कटुन्जेल सादा जिन्दगी बिताएका उनका चरित्रका यस्ता यस्ता भित्री पाटा खुल्दै जान्छन् कि उनी आफू नै आफैंसँग छक्क पर्ने जस्तो हुन्छ । वर्षौंवर्ष सँगै बसेका परिवारका सदस्यले उनलाई वास्तवमा तिमी को हौ ? भनेर सोध्ने स्थिति आउँछ । अहिले रास्वपाको मूल नेतृत्व मात्र होइन, यसको नेतृत्व पंक्तिका दुईचार पूर्व प्रतिभाशाली व्यक्तिहरू विगत छ महिना जतिमा आफूले आफैंलाई वास्तवमा म भित्रबाट को रहेछु ? मैले अहिले के काम गरिरहेको छु ? मैले कसका पक्षमा, किन यस्ता तर्क गरिरहेको छु ? भनेर सोध्नुपर्ने स्थितिमा पुगेको पंक्तिकारको आकलन छ । अहिले उनीहरू सहकारी अपचलनका पक्षमा संसद्मा र कान्तिपुर मिडियाका अध्यक्ष कैलाश सिरोहियाको प्रतिशोधपूर्ण मात्र नभई रास्वपाकै इमेजका लागि मूर्खतापूर्ण गिरफ्तारीका सन्दर्भमा संसद् बाहिर जे बोलिराखेका छन्, सायद आफूबाट त्यस्तो बोलिन्छ र गरिन्छ भन्ने उनीहरूले डेढ वर्ष पहिले कल्पना नै गर्दैनथे । तर मान्छेलाई एउटा घटनाले अर्कोमा पुर्याउँछ, अनि त्यो अर्कोले झन् अर्कोमा । आफ्नो फ्री वील भन्ने चिज थाहै नपाई अलप हुँदै जान्छ । अनि आफू सानो छँदादेखि मनमा दबेर बसेका, आफैंलाई थाहा नभएका आफ्ना व्यक्तित्वका अपरिचित पाटा आफ्नै अगाडि एकपछि अर्को गरेर खुल्दै जान्छन् । बौद्धिक रूपमा मात्र हेर्दा त हामी मानिस निकै रोचक प्राणी हौं, आफूभित्र थुप्रै आफूहरू लिएर बाँच्ने र तिनीहरूमध्ये धेरैसँग साक्षात्कार नै नहुने । हाम्रा निर्णयलाई हामीले आफ्नै भन्छौं तर स्यापोल्स्कीले भनेझैं के ती सबै स्वतन्त्र रूपमा गरिएका हुन् त ? के रास्वपाका नेता, सदस्य र शुभेच्छुकहरू साँच्चै आफैंसँग स्वतन्त्र छन् त ? राजनीतिमा आउने र कम्तीमा एउटा सांसद र सके मन्त्रीसम्म भए पनि भइहाल्ने एउटा महत्त्वाकांक्षालाई पछ्याउँदा यसका सदस्यहरूले आफ्नो विवेक नै बन्धक भइसकेको समेत थाहा नपाउने स्थितिमा पुगेका हुन् त ? के यिनीहरूलाई आफू सांसद र मन्त्री हुनुभन्दा पहिले आफूसँग जुन आत्मसम्मान थियो, त्योभन्दा अहिले धेरै प्राप्त गरें भन्ने लागेकै हो त ?दुई वर्ष पहिले जेठ महिनातिरै हुनुपर्छ, आम निर्वाचनको मिति तोकिएकै थिएन तर मंसिरमा होला भन्ने अनुमान थियो । त्यही अनुमानलाई आधार बनाएर पंक्तिकारले आफ्नो यही स्तम्भमा लेखेको थियो मंसिरमा बिदाइ गर्नैपर्नेहरू भनेर । पुराना दलका भ्रष्ट र अकर्मण्यहरूलाई, त्यसमा पनि शेरबहादुर देउवा, केपी ओली र पुष्पकमल दाहाललाई ठाउँको ठाउँ हराइदिए भने सम्बन्धित क्षेत्रका जनताले देशभरिका जनतालाई गुन लगाएको हुन्थ्यो भन्ने लेखको अपिल थियो । कोही नयाँ शक्ति उदाइदिए केही नयाँ हुन्थ्यो कि भन्ने मनमा तीव्र अभिलाषा थियो । त्यही सेरोफेरोमा एउटा अभियानका रूपमा रास्वपाले जुन लहर ल्याएको थियो, त्यो आशा जगाउने एउटा झिल्को हो कि भन्ने लागेको थियो । २१ सिट ल्याएको नयाँ दलबाट धेरै अपेक्षा गर्न मिल्ने त थिएन, तैपनि केसम्म आस थियो भने उसले देखाउने केही उदाहरणीय कामले पुराना दललाई थोरै भए पनि सुध्रिन दबाब पर्छ होला । पहिले पहिलेका गृहमन्त्री बहादुर खड्काहरू, वामदेव र महरा हरूको चालढालले यति वाक्कदिक्क भइएको रहेछ कि तिनीहरूको ठाउँमा पहिलो पटक लामिछाने गृहमन्त्रीका रूपमा संसद्को पोडियममा बोल्न जाँदा उनी हिँडेको समेत मन परेको थियो । त्यतिबेला पनि थाहा त थियो रवि स्वयम् सब्सट्यान्समा केही थिएनन् । एउटा पढाइमा औसत युवा, नेपालमा खासै केही गर्न नसकेर, जे भए पनि गरौं न भनेर हन्डरठक्कर खाँदै अमेरिका गएका थिए । उता फेरि केके खाए त्योसमेत विवादास्पद भएको सुनिएकै थियो । तर उनी के हुन् भन्दा पनि कम्तीमा पुरानाहरूलाई विस्थापित गर्ने लहरलाई योगदान दिए भनेर उनीप्रति शुभेच्छा थियो । उनीसँग जोडिन गएका, आफ्नो पेसागत क्षेत्रमा धेरथोर राम्रै गरेका जो थिए, तिनले पनि केही उदाहरणीय काम गर्लान् कि भन्ने नै थियो । आखिर देश राम्रो हुँदै गएको खण्डमा एउटा नागरिकका रूपमा त्यसको लाभग्राही स्वतः आफू भइहालिन्छ । राम्रो गर्नका लागि फलानो पार्टीकै आउनुपर्छ भन्ने आग्रह दलीय लाभांश लिने व्यक्तिबाहेक अरूलाई किन हुनु थियो र ? तर समग्रमा डेढ वर्ष र खासमा विगतका दुईतीन महिनामा उनीहरूमा इभोल्भ हुँदै गइरहेको जुन राजनीतिक आचरण छ, त्यसका आधारमा दुःखका साथ तर निर्धक्कसँग भन्ने बेला भएको छ कि आजका दिनमा रास्वपाका नेतृत्वपंक्तिमा जो जो छन्, तिनीहरूले प्रत्येक दिन आफैंलाई ह्युमिलिएसन गरिराखेका छन् । कानुनी रूपमा कहिले कस्तो छिनोफानो होला त्यो हेर्न बाँकी नै छ तर कुनै पनि सेन्सीबल नेपालीले थाहा पाइसकेको हुनुपर्छ कि रविले एकैपटक दुइटा देशको राहदानी बोक्ने कसुर गरिसकेका छन् । कति कागज मिलाएर र कति किर्ते गरेर भन्ने थप प्रस्ट हुँदै जाला तर अलिकति संयम राखेर सोच्न सक्ने सबैले सजिलै बुझ्ने कुरा हो कि उनले गोर्खा मिडिया चलाउँदा गरिबनिमुखा जनताको सहकारीको करोडौं बचतको अपचलनमा साझेदार भएकै रहेछन् । जीबी राईजस्ता व्यक्तिसँग केवल दुईमध्ये एक पार्टनर भएर जाने व्यक्तिको चरित्रबारे बुझ्न जति तथ्य बाहिर आएको छ, त्यो नै धेरै छ ।नेपाली लोकतन्त्रको पछिल्लो तीसवर्षे अभ्यासको एउटा हृदयविदारक व्यंग्य हेरौं । पछि आएर असंवैधानिक रूपमा संसद् विघटनदेखि गिरीबन्धुमा अर्बौंको खेल जस्ता काण्डहरूका नाइके भए पनि केपी ओलीको बायोडाटामा झापा विद्रोह र आन्दोलनको क्रममा वर्षौंको जेल बसाइको इतिहास छ । प्रजातन्त्र लगेर दरबारमा बुझाउनेदेखि अरू अनगिन्ती बेथितिका खलपात्र भए पनि शेरबहादुर देउवासँग दशकौंसम्म प्रजातन्त्रका लागि लडेको इतिहास त छ । र, पछिल्ला दुई दशकका अनियमितता र अस्थिरताका कुपात्र भए पनि सशस्त्र द्वन्द्व गरेर आएको भन्ने इतिहास त प्रचण्डसँग छ । यसरी ठूला आन्दोलन र संघर्षको इतिहासबाट आएका नेताहरू सत्तामा आएपछि भ्रष्ट र अकर्मण्य भएको देखेर आजित भएका जनताले कतै बरु बिनाराजनीतिक सुझबुझ र पृष्ठभूमिको तर पहिल्यै दोहोरो पासपोर्टदेखि सहकारी अपचलन जस्ता कृत्यमा मुछिइसकेको, काण्डैकाण्डको बायोडाटा भएको मान्छेलाई सत्तामा पुर्यायो भने उसले बरु प्रायश्चित्तस्वरूप नै भए पनि केही राम्रो गर्छ कि भनेर रविलाई चुनावमा अनुमोदन गरेका त होइनन् ?संसद्को यस कार्यकालको डेढ वर्षमा देखिएका प्रमाणहरूले प्रस्ट बताइसकेका छन् कि रास्वपाका सभापति लामिछानेको जीवनको अबको प्रमुख ध्येय भनेको उनका चलिरहेका पासपोर्ट र सहकारी अपचलनका मुद्दाहरूमा आफू कसरी जोगिने भन्ने नै हो । त्यसका लागि उनले एमालेका ओलीहरू मुछिएको गिरीबन्धु प्रकरणमा उनीहरूलाई साथ त दिई नै सके । प्रचण्डका हरेक अनियमितता र अति लाई उनले साथ नदिनुको पनि उनीसँग विकल्प छैन । के थाहा प्रचण्ड र ओलीको तिक्तता थप उचाइमा पुग्यो भने अहिलेको गठबन्धन फेरि कुनै पनि दिन गर्ल्यामगुर्लुम हुन सक्छ । प्रचण्ड र देउवा मिलेर फेरि रास्वपालाई सरकारमा आउन भन्न सक्छन् । त्यतिबेला पनि रास्वपा लुसुक्क परेर सरकारमा जान सक्छ किनकि त्यसो नगरेमा लामिछानेमाथिका मुद्दाहरूले निर्णायक रूप लिन सक्छन् । नयाँ सरकारका महान्यायाधिवक्ताले आफ्ना स्टेटमेन्ट फेर्न सक्छन् । यो सबैको अर्थ के भने, पुराना दलहरूको बेथिति चिर्ने भन्ने नारामा उदाएको रास्वपाको प्रमुख चरित्र नै तिनै पुराना दलका कृत्यहरूलाई अनुमोदन गर्नु र उनीहरूलाई जोगाउने भूमिकामा खुम्चिइसक्यो । यसरी हेर्दा, अहिलेकै रूपमा रास्वपा जतिन्जेल राजनीतिको एउटा शक्तिका रूपमा रहन्छ, त्यसले देशका सबै दललाई थप नराम्रो बनाउन सहयोगी भूमिका मात्र खेलिरहन्छ । सहकारी अपचलन हेर्न बनेको जुन संसदीय समिति छ, त्यसमार्फत एमालेले लामिछानेलाई थप गलाउने नै छ, भविष्यसम्म आफ्नो स्वार्थ अनुकूल प्रयोग गर्ने गरी थप बार्गेनिङ पनि पक्कै गर्नेछ । रास्वपाका सांसदहरूको काम ताली बजाएर अनुमोदन गर्ने हुनेछ ।लेखको सुरुमा ब्रेकिङ ब्याड सिरिजको प्रसंग किन ल्याएको भन्ने त अब प्रस्ट भयो होला । यो प्रसंग लामिछानेलाई भन्दा पनि रास्वपाका अरू सांसद र नेताहरूलाई हो, जसले कान्तिपुरका अध्यक्ष सिरोहियालाई थुन्ने जस्तो असहिष्णु र सोझै प्रतिशोधपूर्ण काममा समेत आफ्नो विवेक बन्धक पारिसके । मान्छे निर्णय गरेर पथभ्रष्ट हुने जात होइन, आफैंआफैं थाहै नपाई हुँदै जाने हो । दुई वर्ष पहिलेसम्म तपाईंहरूसँग भएको आत्मसम्मानको त के अब कुरा, हेर्दै जाऊँ एउटा घटनाले अर्कोमा र अर्कोले अर्कोमा पुर्याउँदै यो संसद्का बाँकी साढे तीन वर्षमा घर फर्कंदा इष्टमित्र र साथीभाइका अगाडि तपाईंहरूको बायोडाटामा के के मात्र थपिनेछ !"
बजेटका उज्यालाअँध्यारा पक्षहरू,"सुधारका क्षेत्रहरूउत्पादनशील क्षेत्रको उत्थानका लागि सरकारले तीन कुरामा ध्यान दिनुपर्ने थियो । पूर्वाधारमा व्यापक लगानी, नीतिगत स्थिरता र घरेलु लगानीकर्ताहरूलाई केही सहुलियत । तर सरकारले केबल तेस्रो पक्षमा मात्रै ध्यान केन्द्रित गरेको देखिन्छ । कच्चा पदार्थको आयातमा केही सहुलियत प्रदान गरिएको त छ तर आन्तरिक कर्जा प्रवाहको स्थितिलाई कसरी प्रोत्साहन गर्ने भन्नेमा बजेट मौन देखिन्छ । अर्को महत्त्वपूर्ण पक्ष भनेको पूर्वाधारको हो, त्यसमा पनि पहुँच मार्गको । औद्योगिक ग्रामसम्मको पहुँच मार्ग र द्रुत गतिमा प्रसारण लाइन विस्तार गर्न सके उत्पादनशील औद्योगिक क्षेत्रमा आन्तरिक लगानी निःसन्देह बढाउन सकिन्छ । प्राथमिकता प्राप्त क्षेत्रमा केवल कृषि, घरेलु उद्योग, साना जलविद्युत् समेटिने भन्नुभन्दा पनि कृषिमा आधारित उद्योग र तिनीहरूमा खपत हुने ऊर्जा भनी थप प्रस्ट हुनु जरुरी छ । नीतिगत स्थिरताको सन्दर्भमा सरकारले कृषि क्षेत्रलाई आगामी दस वर्ष लगानी दशकको रूपमा मनाउन कृषि विकासका लागि नीतिगत जोड दिएको छ । यो पक्ष सकारात्मक छ तर लगानी कसरी बढाउने भन्ने त्यति प्रस्ट छैन । नाराको भरमा लगानी बढ्ने कुरा भएन । कृषि क्षेत्रमा छुट्याइएको सरकारी बजेट गत आर्थिक वर्षको तुलनामा एक अर्बभन्दा बढीले कटौती गरिएको देखिन्छ । यसले गर्दा यो केवल सस्तो लोकप्रियताका लागि उल्लेख गरिएको त होइन भन्ने प्रश्न उब्जिएको छ । कृषि कर्ममा दिइने अनुदानहरू छरपष्ट छन्, तिनीहरूलाई कसरी व्यवस्थित गर्ने र लक्षित समूहसम्म कसरी पुर्याउने भन्नेमा बजेटले प्रस्ट कार्ययोजना ल्याउनुपर्थ्यो । गत आर्थिक वर्षको बजेटले कृषि अनुदानलाई कागजी प्रक्रिया पूरा गरेर लिनेभन्दा पनि उत्पादनसँग जोड्ने दिशामा केही प्रयास गर्ने जमर्को गरेको थियो । यसमा वर्तमान सरकारले केही रणनीतिहरू तय गर्नुपर्ने थियो, तर त्यस्तो देखिएन । पर्यटन क्षेत्र विस्तारका लागि बुद्ध परिपथ, शिव परिपथ, रामायण परिपथ र किरात सांस्कृतिक परिपथको अवधारणा ल्याइएको छ । यसले पर्यटन आगमनमा उल्लेखनीय सुधार गराउनेछ भन्ने आशाको सञ्चार गराउन खोजेजस्तो देखिन्छ तर सम्बन्धित पर्यटकीय गन्तव्यमा राजमार्गको स्तरोन्नति कहिलेसम्म, कसरी र कति बजेटमा सम्पन्न गरिने भन्ने केही उल्लेख छैन । बजेट छुट्याइएको छ र पर्यटकहरूको आगमनमा उल्लेख्य बढोत्तरी हुने आशा राखिएको छ तर बीचको पाटोलाई नजरअन्दाज गरिएको देखिन्छ ।सामाजिक सुरक्षा खर्च ः यसमा आगामी आर्थिक वर्षमा केही नीतिगत सुधार गर्नुपर्ने थियो किनकि सामाजिक सुरक्षा खर्चमा अनियन्त्रित वृद्धि हुँदै गएको (चालु खर्चको २० प्रतिशत र सम्पूर्ण वार्षिक बजेटको १२ प्रतिशत) सन्दर्भमा यसलाई दीर्घकालीन रूपले कसरी सम्बोधन गर्ने भन्नेमा बजेटले केही अवधारणा ल्याउने आशा गरिएको थियो, जसमा प्रस्तुत बजेटले केही ठोस योजना ल्याउन सकेन । विभिन्न दृष्टिकोणबाट हेर्दा यसमा दुईवटा सुधार गर्नुपर्ने देखिन्छ । पहिलो, सामाजिक सुरक्षा भत्ता लक्षित समूहलाई मात्र वितरण गर्नुपर्छ र अहिलेको जस्तो निरपेक्ष रूपमा सबैलाई वितरण गर्नु हुँदैन । जीवनयापनको अरू कुनै स्रोत नभएका र पूरै राज्यमा आश्रित व्यक्तिहरूमा मात्रै यो केन्द्रित गरिनुपर्छ । दोस्रो, यसका लागि कुनै सामाजिक सुरक्षा कोषको स्थापना गरिनुपर्छ र राज्यले केही मापदण्डको आधारमा एउटा बन्दोबस्ती कोषको स्थापना गर्नुपर्छ । पुँजीगत खर्च सुधार ः देशको वार्षिक बजेटमा पुँजीगत खर्चको मात्रा सापेक्षित रूपले घट्दै जानु र प्रस्तावित बजेटको पनि करिब एक तिहाइ खर्च हुन नसक्नु हाम्रो बजेट प्रणालीको अत्यन्त कमसल पक्ष हो । मुलुकमा प्रजातन्त्रको पुनःस्थापनाका वर्षहरूमा कुल राष्ट्रिय बजेटको दुई तिहाइ विकास खर्च र एक तिहाइ साधारण खर्च हुने प्रवृत्ति करिब ३५ वर्षको अन्तरालमा उल्टो बन्न पुगेको छ र यसमा दीर्घकालीन सुधारको आवश्यकता छ । यसमा विभिन्न क्षेत्रहरूबाट चासो र चिन्ता व्यक्त भइरहेका छन् तर बजेटले सुधारको लय लिन सकेको छैन । उदाहरणका लागि, दुई वर्षअघिदेखिको बजेट वक्तव्यले ज्ञान, अर्थतन्त्र निर्माणका लागि अनुसन्धान र विकासमा कुल गार्हस्थ्य उत्पादनको एक प्रतिशत खर्च गर्ने लक्ष्य राखेका थिए तर हालसम्म यो कुल गार्हस्थ्य उत्पादनको ०३ प्रतिशतको हाराहारी मात्रै छ । यसै सन्दर्भमा त्रिभुवन विश्वविद्यालय अन्तर्गतका अनुसन्धान केन्द्रहरूको क्षमता अभिवृद्धि गर्ने र त्यहाँ अनुसन्धान परियोजनाको संख्यामा बढोत्तरी गरिने नीति लिइए पनि सुधारका कुनै प्रयास हालसम्म गरिएका छैनन् र केही केन्द्र जनशक्ति अभावले थला परेका छन् । तत्कालमा पुँजीगत खर्चको पाटोमा तीनवटा सुधारका प्रयास सुरु गरिहाल्नुपर्ने देखिन्छ । पहिलो, खर्च गर्ने निकाय र पदाधिकारीमा जवाफदेहिता अभिवृद्धि गर्ने । दोस्रो, निर्वाचन र नेता केन्द्रित विकास आयोजना बनाउने र बजेट छुट्याउने प्रवृत्तिको अन्त्य गर्ने र परियोजना बैंकमा समाविष्ट भइसकेका आयोजनामा मात्र पुँजीगत खर्च छुट्याउने । तेस्रो, सार्वजनिक खरिद नियमावलीमा व्यवस्था गरिएका खर्च गर्ने निकायपदाधिकारीलाई दिइएको तजबिजी अधिकार हटाउने । यी रणनीतिहरू धेरै अफ्रिकी र क्यारेबियन क्षेत्रका मुलुकमा अत्यन्त प्रभावकारी भएका छन् । हामीकहाँ पनि यी अस्त्रहरूको आवश्यकता खड्किएको छ ।"
प्रश्नदेखि डराएको सत्ता,"भारतमा निर्वाचित सरकारले आपत्काल (इमर्जेन्सी) लगाएको ५० वर्ष हुन लागेको छ । त्यो घोषित आपत्कालमा मिडियामाथि सरकारी तन्त्रले गर्न खोजेको कठोर निगरानी, नियन्त्रण र कतिपयलाई निर्मूलनको प्रयत्न आज पनि स्वतन्त्र प्रेसको मान्यता राख्ने जोकोही नागरिकलाई चिमोट्छ, झस्काउँछ । एक लोकतान्त्रिक आवरणमा रहेका सरकारले संवैधानिक प्रावधानहरूको हवाला दिँदै राष्ट्रिय अनुशासन पर्वको निहुँमा पत्रकार र पत्रकारितालाई कठपुतली बनाउन गरेका यत्नहरूको स्मरण मात्र गराउँदैन सरकारसामु झुक्न नमानेका अथक जोदाहाहरूको पनि याद गराउँछ ।यसपश्चात् विश्वको ठूलो लोकतान्त्रिक देश भनेर चिनिएको भारतीय पत्रकारितामा के कस्ता परिवर्तनको लहर सुरु भए ? सत्ताको मोहपासबाट मुक्त हुन स्वयं पत्रकारहरूमा के कसरी जुर्मुराहट भयो ? सत्ता र शक्तिको चरम दुरुपयोग गरिएको त्यो कालखण्डमा सरकारी अनुदार जेस्चर को परिप्रेक्ष्यमा स्वयं पत्रकारहरूले आफ्ना लागि कसरी स्पेस को निर्माण गरे ? यहाँ भारतीय आपत्कालसँग गाँसिएका मूल खेलाडी र तिनका राजनीतिक अभीष्ट, संस्थाहरूको असफलताको कारणलाई पर्गेल्ने प्रयास गरिएको छैन । त्यो त घोषित आपत्काल थियो तर सत्ताले अघोषित आपत्कालको माहोल बनाउँदै लगेर पत्रकार र पत्रकारितालाई निरीह बनाउने प्रपञ्चका तौरतरिका खोतल्ने जमर्को पनि गरिएको छ । घोषितभन्दा अघोषित नियन्त्रणको प्रयासले स्वतन्त्र प्रेसलाई कसरी निस्सासिँदो बनाउँदो रहेछ, त्यसतर्फ चियाउने कोसिस यहाँ गरिएको छ ।त्यो खराब समयमा पनि केही असल व्यक्ति थिए । स्थायित्वभन्दा गतिलाई मन पराउनेहरू डटेर खडा भए । त्यो कालरात्रिमा उज्यालोप्रति आस्था राख्नेहरू आफूलाई जुनकिरीका रूपमा उभ्याए । यो समूहले नै सत्ताको सामुन्ने सत्य बोले र स्वयं तथा आफ्नो व्यवसायलाई जोखिममा पारे । आज पनि जहाँकहीं अघोषित आपत्कालको माहोल लादेको खराब समयमा पनि बढिया व्यक्तिहरू छन् । भारतको तत्कालीन समयलाई स्पष्टै खुट्याइसकेका बुद्धिजीवी कलमजीवीले आफ्नो व्यक्तिगत हित हासिल गर्न सर्वोच्च शक्ति कता सर्दैछ भन्ने कुराको राम्रो हेक्का राखे र भक्तिकाल को नयाँ युगको पटकथा लेख्नमा आफूलाई समर्पित गरे । तत्कालमा देखापर्ने भविष्यको सुनिश्चितताका लागि यस्तो तप्का त्यहाँ पनि आधारभूत स्वतन्त्रताको विपक्षमा सामिल भए । यथास्थितिसँग आफ्नो अनुकूलता गाँसेर हेर्नेहरूले सरकारी गलपासोलाई एक अलंकरणका रूपमा व्याख्या गरे । त्यस्ताका लागि पत्रकारिता स्वार्थपूर्तिका साधन मात्र भए आस्थाका संस्था रहेनन् ।लोकतन्त्रका मूल्य र मर्यादाहरूको चीरहरण गरिएको त्यसबखत केही प्रेस मालिकहरू लोकतन्त्रबाट अलोकतन्त्रतर्फ घचेटेर लाने शासकीय कुचेष्टाका सन्दर्भमा आफ्ना पाठकलाई बताउन हरसम्भव कोसिस गरे कि सम्राट् नग्न थियो । इन्डियन एक्सप्रेसका प्रकाशक रामनाथ गोयन्का तथा द स्टेट्सम्यानका प्रधान सम्पादक सीआर इरानीले यसको कीमत चुकाए । भारतभरि यसरी जुझ्नेहरूको लामो सूची नै छ । सरकारी विज्ञापनबाट वञ्चित गरियो । केही समाचारपत्रहरू (त्यो समय नै समाचारपत्रको थियो) शासनको खिलाफ खडा हुने प्रयास गरे र यसो गरिँदा त्यसका प्रकाशकहरूको नागरिक स्वतन्त्रता र गरिमाप्रतिको निःसर्त प्रतिबद्धताले भूमिका खेलेको थियो । जो प्रकाशकहरू नागरिक हक र संवैधानिक मर्यादाप्रति निष्ठा राख्थे तिनका सम्पादकीय समूहले त जनपक्षीय इतिहास बनाए नै, केही यस्ता सम्पादक थिए जसका लागि संयोगले प्रकाशक तत्कालीन सरकारका सम्मुख अभ्यर्थी थिए, तिनीहरू बर्खास्तगीमा परे । हिन्दुस्तान टाइम्सका तत्कालीन सम्पादक बीजी बर्गीज बर्खास्तगीमा परेर जनपत्रकारिताको इतिहासमा एक कीर्तिमान बनाए । निर्भीक मिडिया हाउसको बत्ती काट्ने, अनेकौं दुःख दिने, जेल हाल्ने, आवागमनमा रोक लगाउने, सेन्सरसिप जस्ता काम गरिए ।प्रेस एक यस्तो संस्था हो, जहाँ प्रकाशकको उदारता र अडानबिना त्यहाँ संलग्न सम्पादकीय समूहले आफ्नो स्वन्तत्रताको निर्बाध उपयोग गर्न नै सक्दैन । त्यसैले सम्पादकीय समूहका साथै प्रकाशक को हुन् र तिनले कुन हदसम्मको जुझारुपन देखाउन सक्छ त्यसबाट नै प्रेसको स्वतन्त्रताले अर्थ र आकार लिन्छ । त्यसैले जब शासकले प्रकाशकमाथि अनेकौं जालझेल, षड्यन्त्र वा प्रलोभन दिएर गलाउन, थकाउन र झुकाउन गरिएका कार्यहरूले प्रेस स्वतन्त्रतालाई कुण्ठित गर्न थालिएको हो भन्ने तर्क आकर्षित हुन पुग्छ । प्रकाशकमाथि सरकारले प्रतिशोध साँध्न अनेकौं शकुनि जाल बिछ्याएको प्रभाव देख्नठम्याउन धेरै कुर्नु नै पर्दैन, तत्काल प्रेस स्वतन्त्रताप्रति अटल निष्ठा देखाइहाल्नुपर्दो रहेछ । प्रेस स्वतन्त्रताप्रति निष्ठा स्वभावतः तरल हुनै सक्दैन । अडान लिएको एक प्रकाशकलाई झञ्झावातहरू माझ एक्लै छाडेर लाभको सौदा गर्न नवदरबारमा दण्डवत् गर्न नजाने हाँक र हौसला राख्ने पत्रकारहरूले नै इतिहास बनाउँछन् ।व्यवहारमा स्वतन्त्रता भनेको शासक र नागरिक अभ्यासको घर्षणबीच प्राप्त स्पेस हो । सत्ता स्वभावतः थिचोमिचो गर्छ, ऊ कानुनी प्रक्रियाको ओत लागेर आफ्नो असहिष्णुता तुष्ट पार्न खोजिरहेको हुन्छ तर नागरिक आफ््नो अभ्यासले त्यस्तो सिकुडनलाई तन्काउने अहर्निश चेष्टारत रहन्छ र यो बीचको अवस्थामा उपलब्ध स्पेस तत्कालीन समाजका लागि उपयोगमा रहन आउँछ । सरकारले स्पेस साँघुरो बनाउँदै जाने क्रमलाई नजिर भन्दै स्थापित गर्न खोज्छ नै, तर नागरिक शक्तिले स्थायी सत्ताको संयन्त्रबाट आएको उपाख्यानलाई पत्याउन चाहँदैन । असहमति, आलोचना बढ्दै गएपछि शासकले त्यसलाई चुनौती ठान्छ । सत्ता जहिले पनि प्रश्नहरूसँग तर्सिन्छ । आपत्कालका बखत त्यहाँ सरकारले मिडियालाई मित्रवत्, तटस्थ र शत्रुतापूर्ण गरी तीन समूहमा वर्गीकृत गरेको थियो । र, त्यही अनुसार सामना गर्ने रणनीति बनायो ।सरकारी नजरमा शत्रुतापूर्ण समूहमा त्यो थिए, जसले सत्ताको रिक्ततालाई जनसमक्ष ल्याइदिएका थिए । सरकार एक गिरोहमा रूपान्तरित भएर भुइँमान्छेको आधारभूत सपना र स्वार्थलाई आफ्नो स्थायित्वका लागि बलि चढाउँदै गएको थियो । सरकारले पहिला शत्रुतापूर्ण समूहलाई साइज मा ल्याउन चाहन्छ । तिनको आकलनमा यो समूह मत्थर भएपछि तटस्थ समूहलाई मन्द गतिमा आफ्नो स्वाभाविक सहानुभूति सत्ता सञ्चालकहरूप्रति सार्न सक्छ । त्यसैले शासक आफूले ठहर गरेका शत्रुतापूर्ण समूहलाई क्षतविक्षत पार्न राज्यशक्तिको चरम दुरुपयोग गर्छ । यस्तो अवस्थामा विधिको शासन होइन बोलीको शासन चल्न थाल्छ । आपत्कालपश्चात् शासकहरूले घोषितभन्दा अघोषित नियन्त्रणको प्रयास रुचाएको देखिन्छ । भारतीय आपत्काललाई फर्किएर हेर्दा एक निर्वाचित सरकारले कोरेका लकिरहरू अन्यत्रका सरकारका लागि मन्त्र भएको स्पष्ट दृष्टिगोचर हुन्छ ।सरकारले कुनै मिडिया हाउसमाथि कारबाही गरेर मूलतः आमजनमा भय व्याप्त गराउन खोज्छ । तर, वास्तविकता के हो भने सरकार आफ्ना कमजोरीको दास हुन्छ र यस्तो दास सरकार जब प्रश्नको घेराबन्दीले दुखिया बन्छ अनि सुनियोजित रूपमा मिडिया हाउसमाथि प्रतिशोध साँध्छ । जब एक दास सरकार आफ्नो स्थायित्वलाई प्राथमिकतामा राख्ने मूल चरित्र बनाउन पुग्छ, त्यतिखेर एक निर्वाचित सत्ता एक निरंकुश सत्तामा अनुवाद भइसकेको हुन्छ । अतीतका कुनै ठूला राजनीतिक घटनाक्रमलाई वर्तमान समयमा विश्लेषण गर्दा कैयौं पक्ष स्पष्ट हुन्छ । इतिहासलाई वर्तमानको चौखटमा उभिएर पटकपटक मूल्यांकन गरिनुपर्छ किनकि त्यसबाट नै निकट आगतको पदचाप बुझ्न सकिन्छ । मूल्यांकनका आधार के हुने, जे कुराको हिजो मञ्जुर गरिएन, त्यही कुरा क्रमिक रूपमा अभ्यस्त हुँदै आएको उदाहरण भेटिन्छ । त्यसैले सरकारले कुन मिडिया हाउसको टाउकामाथि किला ठोक्दै छ भनेर लेखाजोखा गर्नुभन्दा त्यो हथौडा भोलि कतातिर मोडिने हो, कसकसको टाउको फुटाल्ने हो, त्यो संवेदनशीलता प्रत्येक युगको आग्रह हो । यस्ता सरकारले सबभन्दा पहिला ठूला संस्थालाई कजाउन खोज्छ, जसले अन्य आलोचक तर साना संस्थालाई निमोठ्न सजिलो हुन्छ । यसैले मिडिया हाउसको मूल्यांकन समग्रतामा हुँदै रहन्छ तर यो सत्ता सिर्जित कठिन प्रश्नको जवाफ किमार्थ होइन ।२५ जुन १९७५ देखि २१ मार्च १९७७ सम्म २१ महिनाका अवधि भारतमा आपत्काल घोषित थियो । स्वतन्त्र भारतको इतिहासमा यो सबैभन्दा विवादास्पद र अलोकतान्त्रिक काल थियो । तत्कालीन प्रधानमन्त्री इन्दिरा गान्धीले राजनीतिक विरोधीहरूलाई ठूलो संख्यामा कैद गरिन् र प्रेसमाथि अनेकौं निर्देशन गरेर प्रतिबन्धित गरिएको थियो । सत्तासँग कसैले सवाल नगरोस्, त्यसको सुनिश्चितताका लागि त्यो सबै कर्म गरियो जो लोकतन्त्रमा अपराध हो । आज दुनियाँमा यस्ता सरकार छन्, जो बिनाआपत्काल नै सत्ताले झुक्न भन्छन् त मिडियाकै एक तप्का सरकारका सामुन्ने दण्डवत् गर्न हौसिन्छ । सत्ताको सफलता यसैमा अन्तरनिहित छ कि ऊ प्रेस स्वतन्त्रताको सवालमा पत्रकारलाई आपसमै कति विभाजित र विरोधाभासी बनाउन सक्छ । तर भन्ने शब्दको सहारा लिएर स्वयं पत्रकारहरू मात्र होइन राजनीतिक दल, पेसाकर्मी, नागरिक समाज र आम नागरिक पनि सरकारी दुराशयभित्र उज्यालो देख्न थाल्नु भनेको अब सम्भावित गरलपानका लागि सामूहिक तयारी गर्नु हो । भारतीय आपत्काल ५० वर्षपछि नव गणतान्त्रिक नेपालको अभिव्यक्ति स्वतन्त्रताको मुहार नियाल्ने एक दर्पण हुन सक्छ । निरंकुशताको कालो अध्याय दुन्दुभी बजाएर आउँदैन ।भारतीय आपत्कालको समर्थन गर्ने त्यहाँका स्वतन्त्रता सेनानीहरूको एक तप्का थियो । सार्वजनिक जीवनका अनेक पात्र सरकारी भुलभुलैयामा तिनको दुराशय नबुझीकन जयगानमा लागे । सत्ता र शक्तिको मिठो जहरलाई बेलैमा बुझ्ने राजनीतिक कार्यकर्ता, नागरिक समाज र अन्ततः आममान्छेले सामूहिक प्रतिरोधको बाटो समाए र जनशक्ति विजयी भयो । यो कथा भारतीय भए पनि लोकतन्त्रको दुःख बुझ्ने सर्वत्रको महागाथा हो ।"
बौद्धिक सम्पत्तिको सवाल,"मानवीय दिमागको सचेत प्रयोग गरी सिर्जना भएका जीवनोपयोगी नतिजालाई नै सरल भाषामा बौद्धिक सम्पत्ति भनिन्छ । बौद्धिक सम्पत्तिभित्र औद्योगिक सम्पत्ति, प्रतिलिपि अधिकार, वनस्पति प्रजाति, परम्परागत तथा मौलिक ज्ञान, परम्परागत सांस्कृतिक अभिव्यक्ति, अमूर्त सांस्कृतिक सम्पदा, जैविक विविधता, आनुवांशिक स्रोत पर्छन् । औद्योगिक सम्पत्ति भन्नाले पेटेन्ट, ट्रेडमार्क, औद्योगिक डिजाइन, भौगोलिक संकेत, युटिलिटी मोडल, व्यापारिक गोप्यता (ट्रेड सिक्रेट) तथा इन्टिग्रेटेड सर्किटको लेआउट डिजाइनसमेतलाई बुझिन्छ । नेपाल सन् २००१ मा पेरिस महासन्धि, सन् १९९७ मा विश्व बौद्धिक सम्पत्ति संगठन र सन् २००४ मा विश्व व्यापार संगठनको सदस्य र बौद्धिक सम्पत्ति अधिकार सम्झौताको समेत पक्ष राष्ट्र बनेको छ । सन् २००६ मा नेपाल प्रतिलिपि अधिकारसम्बन्धी वर्न महासन्धि सन् १८८६ को पक्ष राष्ट्र बनेको हो । औद्योगिक सम्पत्तिको संरक्षणसम्बन्धी यूएनको सन् १८८३ को पेरिस महासन्धिको प्रावधानलाई पनि अंगीकार गरिएको छ । जसमा औद्योगिक सम्पत्तिउपर एकाधिकार प्राप्त गर्ने प्रक्रिया, एकाधिकारको उपाधि र उल्लंघनका अवस्थामा प्राप्त हुने क्षतिपूर्ति तथा उपचारको व्यवस्था छ । यिनै अन्तर्राष्ट्रिय प्रतिबद्धताका कारण हामीले आफ्ना मौलिक पहिचानयुक्त बौद्धिक सम्पत्तिलाई पहिचान संरक्षण गर्न सकेनौं । हामीकहाँ बौद्धिक सम्पत्ति नीति २०७३, पेटेन्ट, डिजाइन तथा ट्रेडमार्क ऐन २०२२, प्रतिलिपि अधिकार ऐन २०५९, कलेक्टिभ मार्कको दर्तासम्बन्धी निर्देशिका २०६७ जस्ता बौद्घिक सम्पत्तिसम्बन्धी कानुन छन् । ट्रेडमार्क भन्नाले कुनै फर्म कम्पनी वा व्यक्तिले उत्पादित मालसामान वा आफूले प्रदान गर्ने सेवालाई अरूको मालसामान वा सेवाबाट फरक देखाउन प्रयोग गरिने शब्द, चिह्न वा चित्र वा शब्द, चिह्न र चित्र तीनै कुराको संयोग सम्झनुपर्छ । आफ्नो उत्पादनमाथि हक स्थापित हुने र निर्बाध प्रयोग, हस्तान्तरण गर्न सकिने, मञ्जुरीबिना प्रयोग गर्न नपाइने, कानुनी संरक्षण र क्षतिपूर्ति, शब्द तथा लोगो एक वा दुवैमा लिन सकिने जस्ता विशेषता रहेका छन् । हामीकहाँ पेटेन्ट ८८, डिजाइन ३१० र ट्रेडमार्क दर्ताको संख्या ६३ हजार २०४ रहेको छ ।विदेशी ख्यातिप्राप्त ट्रेडमार्क चोरी गर्ने गिरोहको सक्रियता, अन्य देशमा दर्ता भएका ट्रेडमार्कहरूको नेपालमा दर्ता गर्न भाषागत जटिलता र नोटरीको विश्वसनीयता समस्याका रूपमा देखिएका छन् । लेबलको सर्च गर्ने व्यवस्था नभएकाले यदाकदा लोगो मिल्न जाने हुँदा दाबी विरोधको संख्या बढ्ने गरेको छ । एक वर्षभित्र प्रयोग गर्नुपर्ने अन्यथा खारेज गर्न सकिने व्यवस्था कार्यान्वयन भएको छैन । कानुन धेरै पुरानो हुँदा नयाँनयाँ विषय र क्षेत्र समेट्न नसक्दा गुनासो बढेको छ । उस्तै खालका ट्रेडमार्क चोरी गर्ने प्रवृत्ति बढ्दै गएको छ । ट्रेडमार्क प्रशासनका प्रमुख प्रशासकले अर्धन्यायिक अधिकार प्रयोग गर्दा इजलास बस्ने र मुद्दा फैसला गर्न काममा अरुचि देखिन्छ । लोगो, चित्र र संकेत प्रतिलिपिमा समेत दर्ता गर्ने भएकाले द्विविधा उत्पन्न भएको छ । डिजाइन र पेटेन्टमा विज्ञ जनशक्तिको अभावले डिजाइन र पेटेन्ट हक दर्ता गर्न आउनेलाई फर्काउने गरिएका गुनासा पनि सुनिन्छन् । दर्ता प्रक्रियालाई अटोमेसनमा लान सकिएको छैन । दर्ताबाहेकका संरक्षण, अनुगमन, प्रवर्द्धनका कार्यहरू पटक्कै हुन सकेको छैन ।आविष्कार, इन्टिग्रेटेड सर्किट, औद्योगिक डिजाइन, भौगोलिक संकेत, युटिलिटी मोडेल, जैविक विविधता र आनुवांशिक स्रोत, परम्परागत अभिव्यक्ति र ज्ञान र सांस्कृतिक, प्रविधि हस्तान्तरण जस्ता विषय समेटेको नयाँ बौद्धिक सम्पत्तिसम्बन्धी कानुनको ड्राफ्ट चाँडो टुंगो लगाउनुपर्ने टड्कारो आवश्यकता देखिन्छ । बौद्धिक सम्पत्तिसम्बन्धी मानव स्रोत विकास र सरोकारवालाबीच सहकार्य जरुरी छ । औद्योगिक बौद्धिक सम्पत्ति प्रशासनलाई पूर्ण अटोमेसनमा लाने, सार्वजनिकनिजी साझेदारी प्रवर्द्धन गर्ने र सचेतना तथा जागरणका प्रयास पनि हुनुपर्छ ।बौद्धिक सम्पत्तिको महत्त्व, रोयल्टी तथा अग्राधिकार लगायतका विषयमा व्यापक जनचेतना अभिवृद्धि गर्नुपर्छ । समसामयिक विषय समेटी नयाँ कानुन निर्माण गर्नुपर्ने साथै प्रतिलिपि अधिकार र बौद्धिक सम्पत्ति अधिकारका लागि एउटै रजिस्ट्रारको कार्यालय स्थापना गरिनुपर्छ । यी विषयलाई उच्च प्राथमिकतामा राखी कार्य गर्न सकेमा राज्यलाई प्राप्त हुने राजस्वको दरिलो र दिगो स्रोत बौद्धिक सम्पत्ति प्रशासन बन्न सक्छ ।"
कर बढेपछि ३६ अर्बको मेल्टिङ उद्योग समस्यामा,"(काठमाडौं) सरकारले हरेक वर्षजसो कर नीति तथा दरहरू परिवर्तन गर्दा मेल्टिङ उद्योग धराशायी हुने अवस्था आएको व्यवसायीहरूले बताएका छन् । मंगलबार अर्थमन्त्री वर्षमान पुनले प्रस्तुत गरेको आगामी आर्थिक वर्षको बजेटसँगै आएको आर्थिक विधेयकले स्पन्ज आइरनको कच्चा पदार्थमा भन्सार बढाएपछि १८ मेल्टिङ उद्योगीहरूले पत्रकार सम्मेलन गरेर आफूहरूको ३६ अर्ब लगानी धराशायी भएको गुनासो गरेका हुन् । एक तहको भन्सार सुविधा नदिए मेल्टिङ प्लान्ट चलाउन सकिँदैन, सरकारको नीतिले ३६ अर्ब उद्योग डुब्ने अवस्था आयो, व्यवसायीहरूले भने । नेपाल फलामे छड उत्पादक संघका अनुसार आर्थिक वर्ष २०७८७९ को बजेटले मेल्टिङ उद्योगलाई प्रवर्द्धन गर्ने नीतिअनुरूप स्पन्ज आइरन आयातमा लाग्दै आएको भन्सार दर ५ प्रतिशतबाट घटाएर शून्य बनाएको थियो । त्यही बेला विलेट आयातमा प्रतिकेजी ५ प्रतिशत भन्सार लगाइएको थियो । आयातित छडलाई निरुत्साहित र स्वदेशी उत्पादनलाई प्रोत्साहन गर्न स्पन्ज आयातमा भन्सार शून्य र विलेट आयातमा बढाएको सरकारले दाबी गरेको थियो । आर्थिक वर्ष २०७८७९ अघि नेपालमा ६ वटा मेल्टिङ उद्योग थिए । सरकारको सहज नीतिका कारण १२ वटा थपिए । ती उद्योगको लगानी पनि २४ अर्बबाट बढेर ३६ अर्ब पुग्यो । चालु आर्थिक वर्षमा सरकारले भन्सार महसुल १ प्रतिशत र आन्तरिक उत्पादन भएको बिलेटबाट बन्ने छडमा प्रतिकेजी १ रुपैयाँ अन्तशुल्क लगाउने निर्णय गर्दासमेत उद्योगहरू समस्यामा थिए, संघको विज्ञप्तिमा भनिएको छ, आर्थिक विधेयक २०८१ मार्फत विलेट उत्पादनमा प्रयोग हुने स्पन्ज आइरनको आयातमा लाग्ने भन्सार महसुल १ प्रतिशतबाट बढाएर २५ प्रतिशत बनाउँदा सरकारले आफैंले घोषणा गरेको उद्योगलाई एक तह कम भन्सार लगाउने नीतिको उल्लंघन मात्रै गरेको छैन, आन्तरिक उत्पादन बढाउन ठूलो भूमिका खेलिरहेका उद्योगलाई धराशायी बनाउने काम गरेको छ । देशमा १२ प्रतिशतभन्दा कम मूल्य अभिवृद्धि (भ्यालु एडिसन) हुने बिलेट आयातमा ५ प्रतिशत र ५० प्रतिशतभन्दा बढी भ्यालु एडिसन हुने स्पन्ज आइरनमा २५ प्रतिशत भन्सार लगाउने नीतिले उद्योगको प्रतिस्पर्धात्मक र उत्पादकत्व क्षमता बढ्न नसक्ने नेपाल उद्योग वाणिज्य महासंघका वरिष्ठ उपाध्यक्ष अञ्जनकुमार श्रेष्ठले बताए । मैले गाडी आयात गरेर बिक्री गर्दै आएको थिए । सरकारले आन्तरिक उत्पादनलाई प्रोत्साहन गर्ने नीति ल्याएपछि उद्योग स्थापना गरे, अब फेरि उद्योगलाई चाहिने कच्चा पदार्थमा कर लगाएको छ । अब उद्योग बन्द गराउन खोजिएको हो ?, उनले भने, सरकारको अस्थिर नीतिले उद्योगी व्यवसायीलाई समस्या भएको छ । यही कारण औद्योगिक क्षेत्र फस्टाउन सकेको छैन । एकातर्फ सरकारले स्वदेशमै धौवादी फलाम कम्पनीमा करोडौं लगानी गर्दै आइरन ओर उत्खनन गर्ने तयारी गरिरहेको छ । अर्कोतर्फ फलाम प्रोसेसिङ गर्ने अर्बौं लगानी भएका उद्योगलाई बन्द गराउने बाटो लिएको छ, संघले भनेको छ, सरकारले उद्योग र उत्पादन बढाउन भन्न खोजेको हो वा आयात गर्दै व्यापार गर भनेको हो हामीले बुझ्न सकेका छैनौं । बजेटमा कच्चा पदार्थ र अन्तिम उत्पादनमा एक तहको भन्सार महसुल फरक बनाउने घोषणा गरेको सरकारसँग स्पन्ज आइरनमा कम्तीमा एक तह अर्थात् ५ प्रतिशत फरक भन्सार लगाउन उद्योगीहरूले माग गरेका छन् । यदि सरकारले स्पन्ज आइरनमा एक तह फरक भन्सार लगाएन भने सबै उद्योग बन्द हुने तथा उद्योगको ताला चाँबी सरकारलाई बुझाउन तयार रहेको उनीहरूको भनाइ छ ।उत्पादन, उत्पादकत्व र रोजगारी वृद्धि गर्ने उद्देश्य राख्दै सार्वजनिक भएको आगामी आर्थिक वर्षको बजेटले अर्बौं लगानी भएका र ३ हजार ५ सयभन्दा बढीलाई रोजगारी प्रदान गरिरहेका मेल्टिङ प्लान्टलाई धराशायी बनाउने काम गरेको उनीहरूको आरोप छ । उद्योगीले बजारमा माग घटेर घाटामा सञ्चालन भइरहेका मेल्टिङ उद्योगलाई भन्सार महसुल बढाउने सरकारको नीतिले थप समस्यामा पारेको बताएका छन् । हाल मेल्टिङ उद्योगले ४५० मेगावाटसम्म बिजुली खपत गर्छन् । उद्योगहरूले प्रतिमहिना २ देखि ३ अर्ब रुपैयाँसम्म महसुल तिर्ने गरेका छन् । कुनै व्यक्ति अथवा व्यावसायिक घराना विशेषलाई हेरेर स्पन्न आइरनमा करका दरहरू परिमार्जन नगरिएको दाबी अर्थमन्त्री वर्षमान पुनले गरेका छन् । आगामी आर्थिक वर्षको बजेट वक्तव्यबारे बुधबार अर्थ मन्त्रालयमा आयोजित पत्रकार सम्मेलनमा उनले कच्चा पदार्थअनुसार नै भन्सार दर र अन्तशुल्क कायम गरिएको बताए । करका दर औचित्य सहित परिवर्तन गरिएको हो । विवाद हुन्छ भन्ने थाहा थियो, तर हामीले धेरै छलफल गरेर विगतमा बिग्रिएको थितिमा लय बसाल्न खोजेका हौं, उनले भने । तीनवटा स्ल्याब बनाएर स्पन्ज आइरन र बिलेटमा भन्सार लगाइएको र स्पन्ज आइरनमा विचलन नहोस् भनेर सिद्धान्त अनुसार नै काम गरेका दाबी अर्थमन्त्रीको छ । कच्चा पदार्थभन्दा तयारी सामानमा एक तह बढी कर हुनुपर्छ भन्ने निष्कर्षमा हामी पुगेका हौं, उनले थपे, सबै कच्चा पदार्थ नेपालमा ल्याएर प्रयोग गर्ने भएकाले मेट्रियलको स्क्राब, स्पन्ज र बिलेटलाई तीन भागमा छुट्याएर हेर्नुपर्ने निष्कर्ष सहित करका दर तय भएको हो । पहिलो स्ल्याबका रूपमा स्क्रयापलाई १, स्पन्जलाई २५ र बिलेटलाई ५ प्रतिशतको भन्सार लगाएको अर्थमन्त्री पुनले प्रस्ट्याए ।"
वैकल्पिक सहायक राजमार्गमा जथाभावी बजेट,"स्थानीय तहसँग समन्वय गरी विप्रेषणको रकमले घर बनाउन चाहने कम्तीमा १० परिवारलाई एकै स्थानमा एकल वा सामूहिक आवास बनाउन प्रोत्साहित गरिने बजेटमा उल्लेख छ । बाराको सिम्रौनगढ, पर्साको ठोरी, मुस्ताङको लोमान्थाङ, उपल्लो डोल्पाको धो उपत्यका, हुम्लाको लिमी उपत्यका र कञ्चनपुरको चाँदनी दोधारामा नयाँ नमुना बस्ती निर्माण गरी आर्थिक तथा पर्यटकीय केन्द्रका रूपमा विकास गरिने भएको छ । मेलम्ची खानेपानी आयोजनालाई दिगो रूपमा सञ्चालन गर्न इन्टेकलाई सुरक्षित स्थानमा स्थानान्तरण गर्ने प्रक्रिया अघि बढाइने भएको छ । सुन्दरीजलस्थित पानी प्रशोधन केन्द्रको क्षमता विस्तार गरिने बजेटमा उल्लेख छ । मेलम्ची खानेपानी आयोजनाबाट स्वयम्भू, ताहाचल, बालुवाटार, विशालनगर, पानीपोखरी, मण्डिखाटार र चाबहिल क्षेत्रका ६ सय ४५ किलोमिटर पाइपलाइनको परीक्षण सम्पन्न गरी पानी वितरण गरिने भएको छ । काठमाडौं उपत्यकाको चक्रपथ बाहिरको स्थानमा खानेपानी वितरण प्रणाली विस्तारको काम अघि बढाउन भन्दै मेलम्ची खानेपानी आयोजनाका लागि ५० करोड रुपैयाँ बजेट छुट्याइएको छ ।"
बजेट संयमित भए पनि कार्यान्वयन चुनौतीपूर्ण : चेम्बर,"(काठमाडौं)नेपाल चेम्बर अफ कमर्सले आगामी आर्थिक वर्षको बजेट यथार्थपरक र संयमित भए पनि कार्यान्वयन चुनौतीपूर्ण रहेको जनाएको छ । आर्थिक मन्दीबाट निस्किएर अर्थतन्त्रलाई चलायमान बनाउने सरकारी लक्ष्यसमेत चुनौतीपूर्ण भएको चेम्बरले जनाएको हो । चेम्बरले बुधबार विज्ञप्ति जारी गर्दै आगामी आर्थिक वर्षलाई आर्थिक सुधारको वर्ष घोषणा गरिनु र दोस्रो चरणको आर्थिक सुधारका लागि आयोग बनाउने विषयहरू सकारात्मक रहेको बताएको छ । १२ खर्ब ६० अर्ब ३० करोड रुपैयाँ राजस्व संकलनको लक्ष्य वर्तमान आर्थिक शिथिलताको अवस्थामा चुनौतीपूर्ण देखिन्छ । कुल बजेटको झन्डै ३० प्रतिशत आन्तरिक ऋण उठाउने लक्ष्यले बजारमा तरलताको अभाव हुन गई दीर्घकालमा अर्थतन्त्रमा नकारात्मक प्रभाव पर्ने देखिन्छ, विज्ञप्तिमा भनिएको छ । कृषि, पर्यटन, ऊर्जा, सूचना प्रविधि र उत्पादनमूलक क्षेत्रमा बजेट केन्द्रित हुनुलाई चेम्बरले सकारात्मक रहेको बताएको छ । आगामी आर्थिक वर्षलाई सूचना प्रविधि दशकको प्रस्थान वर्ष मान्दै आईटी जनशक्तिलाई फेलोसिप र इन्टर्नसिपका सामान्य कार्यक्रमदेखि अत्याधुनिक आईटीहब निर्माणलगायतका लक्ष्य सकारात्मक रहेको पनि चेम्बरले उल्लेख गरेको छ । कृषिको व्यवसायीकरण र आधुनिकीकरण गरी उत्पादन र उत्पादकत्व वृद्धि, सरकारी, निजी, सहकारी तथा विकास साझेदारबाट कृषिमा लगानी अभिवृद्धि गर्न २०८१ देखि २०९१ सम्मको अवधिलाई कृषि लगानी दशक घोषणा गरिने विषयलाई चेम्बरले सकारात्मक भनेको छ । आगामी आर्थिक वर्षमा १६ लाख पर्यटक भित्र्याउने, आन्तरिक उत्पादन बढाई आयात प्रतिस्थापन र निर्यात वृद्धि गर्न तथा उत्पादनलाई रोजगारीसँग आवद्ध गराउने कार्यक्रमहरू आउनुलाई पनि चेम्बरले सकारात्मक रूपमा लिएको छ । वैदेशिक रोजगारीबाट फर्किएका नागरिकको ज्ञान, सीप पुँजी र प्रविधिमार्फत उद्यमशीलता प्रवर्द्धन गरी स्वरोजगार बनाउने विषय बजेटमा उल्लेख गरिनु बजेटको राम्रो पक्ष भएको चेम्बरको भनाइ छ । नाडा अटोमोबाइल्स एसोसिएसन अफ नेपालले बजेटबाट अटो क्षेत्र गम्भीर प्रभावित हुने जनाएको छ । मुख्यतः विद्युतीय सवारीसाधानमा बढाइएको कर, सडक दस्तुरलगायत व्यवस्थाले नेपालमै विद्युतीय सवारीसाधन उत्पादन गर्न चाहने उद्यमीसमेत हतोत्साहित हुने नाडाको निष्कर्ष छ । विद्युतीय सवारीसाधन र यसको नीतिगत सुविधाको सम्बन्धमा एउटा निश्चित र दीर्घकालीन नीति निर्माणका लागि सरकारसँग आग्रह गर्दै आएका थियौँ । र, हरित ऊर्जालाई उच्च प्राथमिकतामा राख्ने नीतिगत निर्णय गर्दै आएको पनि हो । तर विद्युतीय सवारीसाधनको सन्दर्भमा पटकपटक संशोधन गरेको छ, नाडाका महासचिव सुरेन्द्रकुमार उप्रेतीले जारी गरेको विज्ञप्तिमा भनिएको छ, यसले सरकारको भनाइ र गराइमा अन्तराल देखाउँछ । सरकारको विद्युतीय सवारीसाधनलाई सम्बर्द्धन र प्रवर्द्धन गर्ने आशयमा समेत स्पष्टता नभएको देखाउँछ । सुविधालाई कहिले घटाउने र कहिले बढाउने नीतिले विद्युतीय सवारीसाधनको व्यवसाय प्रभावित पर्ने देखिन्छ । बजेटले विद्युतीय सवारीसाधनमा ५ प्रतिशत सडक निर्माण दस्तुर लाग्ने व्यवस्था गरेको छ । त्यस्तै वर्तमान बजेटले एलसीमार्फत सामान आयात गर्न हतोत्साहित गर्न खोजेको पनि नाडाको आरोप छ । वर्तमान बजेटले लुब्रिकेटिङ आयलमा १ प्रतिशत र बेस आयलमा ०५ प्रतिशत हरित कर लाग्ने नयाँ व्यवस्था गरेको छ । आयातित हाइड्रोलिक आयल र ब्रेक आयलमा १० प्रतिशत अन्तःशुल्क महसुल लाग्ने व्यवस्था गरेको छ । यसबाट निर्माण व्यवसाय झन् महँगो हुने मात्र नभई सीमा क्षेत्रबाट यसको अनधिकृत आयातसमेत बढ्ने नाडाको ठहर छ । यस्तो महसुल हटाउनुपर्ने नाडाको माग छ । यस्तै, ग्यास बिक्रेता महासंघ नेपालले पनि बजेटले प्रज्वलनशील पदार्थ खाना पकाउने एलपी ग्यासको विषयमा सम्बोधन नगरेको जनाएको छ । प्रज्वलनशील पदार्थ ग्यासको बिक्रीवितरण व्यवस्थित गर्न र प्रयोगमा जनचेतना जगाउन बजेटमै उल्लेख गर्नुपर्थ्यो, तर त्यो भएन । नेपालमा ग्यास तथा पेट्रोलियम पदार्थ उत्खनन गर्न बजेटले भूमिका खेल्नुपर्ने, त्यो पनि देखिएन, महासंघका अध्यक्ष चन्द्र थापाले भने ।"
सात प्रदेशलाई 'विशिष्टीकृत आर्थिक केन्द्र बनाइने,"(काठमाडौं)सरकारले निजी क्षेत्रसँगको सहकार्यमा प्रदेशलाई विशिष्टीकृत आर्थिक केन्द्रका रूपमा विकास गर्ने भएको छ । मंगलबार आगामी आर्थिक वर्षको बजेट प्रस्तुत गर्दै अर्थमन्त्री वर्षमान पुनले कोशी प्रदेशलाई उद्योग, मधेशलाई कृषि, वाग्मतीलाई सूचना प्रविधि, गण्डकीलाई पर्यटनको हबका रूपमा विकास गरिने बताएका हुन् । लुम्बिनी प्रदेशलाई साना तथा मझौला उद्यम, कर्णालीलाई जडीबुटी र सुदूरपश्चिमलाई धार्मिक पर्यटनको आर्थिक हब बनाइने उनले बताएका छन् । यीबाहेक भरतपुर, पोखरा र बुटवललाई एकीकृत विकासका लागि गण्डकी आर्थिक त्रिभुज योजना बनाइने बजेटमा उल्लेख छ । परियोजनाअन्तर्गत निजी क्षेत्रसँगको साझेदारीमा औद्योगिक इकोसिस्टम निर्माण गरी औद्योगिक पुनरुत्थान र गुणस्तरीय रोजगारी सिर्जना गरिनेछ, अर्थमन्त्री पुनले भने । गण्डकी त्रिभुजमा पर्ने निर्माणाधीन नारायणघाटबुटवल र मुग्लिनपोखरा सडक खण्डको विस्तार आगामी आर्थिक वर्ष सम्पन्न गरिने बजेटमा उल्लेख छ । बुटवलपोखरा सडक खण्डलाई डेडिकेटेड दुई लेनमा स्तरोन्नति गरिने, त्रिभुजका तीनवटै करिडरमा औद्योगिक विकासका लागि आवश्यक यातायात सञ्जाल निर्माण गरिने अर्थमन्त्री पुनले बताए ।त्रिभुज परियोजनाअन्तर्गत नारायणघाटबुटवल खण्डलाई निर्माण सामग्री तथा हेभी उद्योगको केन्द्र, मुग्लिनपोखरा खण्डलाई कृषि तथा खाद्य प्रशोधन उद्योगको केन्द्र र पोखराबुटवल खण्डलाई विद्युतीय उपकरण, जुत्ता, लत्ताकपडा, कार्पेटलगायत घरायसी प्रयोगका वस्तु तथा सेवा सम्बद्ध उद्योगको केन्द्रका रूपमा विकास गरिनेछ, उनले भने, परियोजना कार्यान्वयनका लागि भरतपुर कोणमा पर्यापर्यटन सेवा, जलयात्रा र विशिष्टीकृत स्वास्थ्य सेवा, पोखरा कोणमा साहसिक मनोविनोद, पर्यापर्यटन सेवा तथा अनुसन्धानमूलक उच्च शिक्षा र बुटवलभैरहवा कोणमा धार्मिक पर्यटन, डाटा सेन्टर तथा सूचना प्रविधिसम्बन्धी संस्था विकास गरिनेछ । सार्वजनिक निजी साझेदारीको नमुनाका रूपमा विकास गरिने यो परियोजना कार्यान्वयन गर्न २ अर्ब विनियोजन गरेको अर्थमन्त्री पुनले बताए । त्यस्तै, प्रधानमन्त्री नेपाली उत्पादन तथा उपभोग अभिवृद्धि कार्यक्रममार्फत स्वदेशी उत्पादन प्रोत्साहन गर्ने भनिएको छ । मेक इन नेपाल र मेड इन नेपाल अभियानमा निजी क्षेत्रसँग सहकार्य गरिने बजेटमा उल्लेख छ । उत्पादनमूलक उद्योग र पर्यटन उद्योग स्थलसम्म पहुँचमार्ग, प्रसारण लाइन, नियमित विद्युत् सेवा र इन्टरनेट सेवा लगायतका पूर्वाधार पुर्याउन सरकारबाट साझेदारी गरिने पनि बजेटमा उल्लेख छ । त्यस्तै, स्वदेशी उद्योगलाई प्रोत्साहन गर्न कच्चा र तयारी वस्तुमा लाग्ने महसुल कम्तीमा १ तह कम गरिने भएको छ । औषधि, इन्डक्सन, इन्डक्सन चुलो, धागो, हेलमेट, सेनेटेरी प्याड, काजु, काजु बदाम, स्प्रिङ पत्ता बनाउने उद्योगमा लाग्ने कच्चा पदार्थमा लागेका महसुल र अन्तःशुल्क घटाएको सरकारले जनाएको छ । स्वदेशी उद्योगीको संरक्षण गर्न केही तयारी वस्तुको पैठारी महसुल र अन्तःशुल्क बढाएको बजेट वक्तव्यमा उल्लेख छ । सरकारले नेपाल व्यापार एकीकृत रणनीतिले पहिचान गरेका र हाल उच्च परिमाणमा निर्यात भइरहेका गलैंचा, कार्पेट, धागो, तयारी कपडा, सिमेन्टको निर्यात बढेको जनाएको छ । स्वदेशी श्रम र कच्चा पदार्थको प्रयोग गरी कम तौल र उच्च मूल्य भएका वस्तु उत्पादन गरी निर्यात गरिने पनि बजेटमा उल्लेख छ । यसका लागि पहिलो चरणमा कफी, अलैंची, चिया र हिमालयन वाटरको ब्रान्डिङ गरिने अर्थमन्त्री पुनले बताए । व्यापार सम्बद्ध पूर्वाधारको एकीकृत र रणनीतिक विकासका लागि लजिस्टिक गुरुयोजना निर्माण गरी कार्यान्वयन गरिनेछ । व्यापारजन्य पूर्वाधार र प्रविधिको विकास तथा उपयोग गरी उत्पादन र व्यापार लागत घटाउँदै नेपाली वस्तुलाई अन्तर्राष्ट्रिय बजारमा प्रतिस्पर्धी बनाइनेछ, उनले भने, आयात हुने वस्तु तथा सेवाको गुणस्तर मापदण्ड निर्धारण गरिनेछ । मापदण्ड एकरूपता हुने गरी छिमेकी मुलुकसँग सम्झौता गर्ने प्रक्रिया बढाइनेछ । त्यस्तै, प्रदेश र स्थानीय तहसँगको समन्वय र सहकार्यमा बजार अनुगमनलाई प्रभावकारी र सघन बनाइने सरकारले जनाएको छ । कालोबजारी, सिन्डिकेट, कार्टेलिङ लगायतका अवाञ्छित र गैरकानुनी क्रियाकलापलाई कडाइका साथ नियन्त्रण गरिनेछ, अर्थमन्त्री पुनले भने, उपभोक्ता अधिकारको संरक्षण, उपभोक्तालाई प्राप्त हकको न्यायिक उपचारका लागि उपभोक्ता अदालत स्थापना गर्न बजेट व्यवस्था गरेको छु । सरकारले आर्थिक वर्ष २०८१८२ का लागि उद्योग, वाणिज्य तथा आपूर्ति मन्त्रालयतर्फ ९ अर्ब २८ करोड बजेट विनियोजन गरेको छ । यो रकम चालु आर्थिक वर्षभन्दा १८ करोड रुपैयाँ कम हो । चालु आर्थिक वर्ष २०८०८१ मा उद्योग मन्त्रालयका लागि ९ अर्ब ४६ करोड विनियोजन गरिएको थियो ।"
प्रदेश र स्थानीय तहका लागि ९ अर्ब बजेट,"(काठमाडौं)सरकारले आगामी आर्थिक वर्षको बजेटमा प्रदेश र स्थानीय तहलाई जाने समानीकरण अनुदानमा सामान्य वृद्धि गरेको छ । अर्थमन्त्री वर्षमान पुनले मंगलबार प्रस्तुत गरेको बजेटमा प्रदेश तथा स्थानीय तहमा वित्तीय हस्तान्तरणतर्फ ४ खर्ब ८ अर्ब ८७ करोड विनियोजन गरेका छन् । विनियोजित रकम राजस्व शीर्षकमा प्रदेश र स्थानीय तहले पाउने रकमबाहेकको हो । राजस्व शीर्षकमा प्रदेश र स्थानीय तहलाई हस्तान्तरण गरिने रकम भने चालु वर्षको तुलनामा आगामी वर्ष ७३ अर्ब ३३ करोड कम प्रस्ताव गरिएको छ । चालु वर्षमा प्रदेश र स्थानीय तहलाई गरिने राजस्व बाँडफाँटतर्फ १ खर्ब ७३ अर्ब ९२ करोड हस्तान्तरण हुने अनुमान गरिएकामा आगामी वर्षका लागि १ खर्ब ५९ अर्ब प्रस्ताव गरिएको छ ।प्रदेश तथा स्थानीय तहले समानीकरण, विशेष, ससर्त, समपूरक र राजस्व बाँडफाँटको शीर्षकअन्तर्गत बजेट पाउने गरेका छन् । उक्त शीर्षकमा चालु वर्षको तुलनामा आगामी वर्ष प्रदेश र स्थानीय तहमा गरिने राजस्व हस्तान्तरणको रकम घटेको छ । अनुमानित राजस्व बाँडफाँट र अनुदानसमेत प्रदेश र स्थानीय तहले ५ खर्ब ६७ अर्ब पाउने छन् । तर राजस्व संकलन न्यून भएमा उक्त शीर्षकबाट पाउने रकम घट्न सक्छ ।चालु वर्षमा समानीकरण अनुदानअन्तर्गत प्रदेशलाई ५८ अर्ब ६७ करोड र स्थानीय तहका लागि ८७ अर्ब ३५ करोड गरी कुल १ खर्ब ४६ अर्ब २ करोड विनियोजन गरिएको थियो । आगामी वर्षका लागि प्रदेशलाई ६० अर्ब र स्थानीय तहका लागि ८८ अर्ब विनियोजन गरिएको छ ।यस्तै आगामी वर्षका लागि ससर्त अनुदानतर्फ प्रदेशलाई २५ अर्ब ३४ करोड र स्थानीय तहका लागि २ खर्ब ८ अर्ब ८८ करोड विनियोजन गरिएको छ । चालु आवमा ससर्त अनुदानतर्फ प्रदेशलाई ३५ अर्ब ७२ करोड र स्थानीय तहलाई १ खर्ब ९१ अर्ब ८९ करोड विनियोजन गरिएको थियो । वित्त आयोग र पालिकाहरूले ससर्त, विशेष, समपूरकजस्ता अनुदान घटाएर समानीकरण अनुदान बढाउन लबिइङ गर्दै आएका छन् । चालु वर्षका लागि विनियोजित समानीकरण अनुदानमध्ये २४ अर्ब ४९ करोड स्थानीय तहमा पठाएको छैन ।समपूरक शीर्षकमा आगामी वर्षका लागि प्रदेशलाई ६ अर्ब २० करोड तथा स्थानीय तहलाई ७ अर्ब विनियोजन गरिएको छ । समपूरकतर्फ चालु आवमा प्रदेशलाई ६ अर्ब २२ करोड तथा स्थानीय तहलाई ७ अर्ब ५ करोड विनियोजन गरिएको थियो । विशेष अनुदानतर्फ आगामी वर्षका लागि प्रदेशलाई ४ अर्ब ४० करोड तथा स्थानीय तहलाई ८ अर्ब ५० करोड विनियोजन गरिएको छ । चालु वर्षमा विशेष अनुदानतर्फ ४ अर्ब ४६ करोड र स्थानीय तहलाई ८ अर्ब ७३ करोड विनियोजन गरिएको थियो ।"
प्राधिकरण टुक्र्याउन एजेन्डाबाट पछि हट्यो सरकार,"काठमाडौं (कास) नेपाल नागरिक उड्डयन प्राधिकरण (क्यान) लाई टुक््रयाएर नियामक र सेवा प्रदायक गरी दुई फरक निकाय बनाउने यसअघिको नीतिबाट सरकार पछि हटेको छ । अर्थमन्त्री वर्षमान पुनले मंगलबार प्रस्तुत गरेको आर्थिक वर्ष २०८१८२ को बजेट वक्तव्यमा प्राधिकरणको नियामकीय क्षमता सुदृढ गरिने उल्लेख गरिएको छ । नेपाल नागरिक उड्डयन प्राधिकरणको पुनःसंरचना गरी नियामकीय क्षमता सुदृढ गरिने छ, अर्थमन्त्री पुनले भने । चालु वर्षको बजेटमा प्राधिकरणको पुनःसंरचना गर्ने उल्लेख थियो । प्राधिकरणलाई पुनःसंरचना गरी नियामक र सेवा प्रदायक निकायमा अलगअलग गरिनेछ, गत वर्ष तत्कालीन अर्थमन्त्री प्रकाशशरण महतले ल्याएको बजेटको १ सय ९३ बुँदामा उल्लेख गरिएको थियो, उडान सुरक्षालाई उच्च प्राथमिकतामा राखी गुणस्तरीय पूर्वाधार विकास तथा सेवा प्रवाहमा सुधार गर्नुका साथै नियामकीय भूमिकालाई सबल बनाइनेछ । प्राधिकरणलाई टुक््रयाउनेसम्बन्धी विधेयक पाँच वर्षदेखि संसद्मा थन्किएको छ । २०७६ सालमै यससम्बन्धी विधेयकहरू संसद्मा दर्ता गरिएको थियो । नेपालको नागरिक उड्डयन क्षेत्रलाई सेवा प्रदायक र नियामक बनाउन अन्तर्राष्ट्रिय नागरिक उड्डयन संगठन (आईकाओ) ले विगत एक दशकदेखि सुझाव दिँदै आएको छ । युरोपेली युनियन (ईयू) को कालोसूचीमा नेपालको उड्डयन क्षेत्र पर्नुमा सेवा प्रदायक र नियामक दुवै भूमिकामा प्राधिकरण रहनुलाई पनि प्रमुख कारणका रूपमा हेरिएको छ । यसैगरी झन्डै ५० अर्ब ऋणमा रहेको नेपाल वायु सेवा निगमको सुधारका लागि बजेटमा ठोस योजना उल्लेख छैन । निगममा रणनीतिक साझेदार ल्याउने दशकौं पुरानो विषयलाई मात्र दोहोर्याइएको छ । नेपाल वायु सेवा निगमको व्यवस्थापन तथा सञ्चालनमा रणनीतिक साझेदारको सहभागिता गराइनेछ, अर्थमन्त्री पुनले मंगलबार संसद्मा भने । चालु आर्थिक वर्षको बजेटमा पनि नेपाल वायु सेवा निगमको पुनःसंरचना गरी व्यवस्थापकीय सुधारका कार्य अघि बढाइने उल्लेख थियो ।"
अर्थ संक्षेप,"मुक्तिनाथ बैंकका ग्राहकलाई दीर्घायु अस्पतालमा छुटकाठमाडौं (कास) मुक्तिनाथ विकास बैंकले आफ्ना ग्राहकलाई थप सेवा दिन पोखरास्थित दीर्घायु पोखरा अस्पतालसँग व्यावसायिक सम्झौता गरेको छ । सम्झौताअनुसार बैंकका ग्राहकले पोखरा८, पृथ्वीचोकमा रहेको दीर्घायु अस्पतालमा अपरेसन, प्रयोगशाला, एक्सरे, औषधिलगायत सेवामा २० प्रतिशतसम्म छुट पाउनेछन् । छुट सुविधासँगै डिजिटल कारोबारलार्ई प्रोत्साहन गर्न अन्य जुनसुकै एटीएम मेसिन प्रयोगमा निःशुल्क रकम झिक्न सकिने बैंकको विज्ञप्तिमा उल्लेख छ । निःशुल्क रकम झिक्न भिसा नेटवर्कमा आबद्ध हुनुपर्नेछ ।एनआईसी एसियाको जरिवानाछुट योजनाकाठमाडौं (कास) एनआईसी एसिया बैंकले भाखा नाघेका कर्जा प्रवाहमा छुट योजना ल्याएको छ । बैंकले २०८० चैत मसान्तसम्ममा भाखा नाघेका कर्जाको हकमा सम्बन्धित ऋणीले सम्पूर्ण कर्जा रकम २०८१ जेठभित्र भुक्तान गरेमा जरिवाना तथा हर्जाना रकममा शतप्रतिशत छुट दिने जनाएको हो । आर्थिक शिथिलताले कर्जा ग्राहकमा परेको असरलाई न्यूनीकरण गर्न सघाउ पुर्याउने उद्देश्यले यस्तो योजना ल्याएको बैंकले जनाएको छ । बैंकले साधारण बक्यौता ब्याज रकममा समेत १५ देखि ३५ प्रतिशतसम्म छुट दिने विज्ञप्तिमार्फत जनाएको छ । योजनाअन्तर्गत मासिक तथा त्रयमासिक किस्ताबन्दीमा भुक्तानी हुने वा चालुपुँजी कर्जा तथा अन्य रिभल्विङ प्रकृतिका कर्जाहरू, बैंकबाट प्रवाह भएका कुनै पनि प्रकारका कर्जामा लागू हुनेछ, बैंकमा सहायक प्रमुख कार्यकारी अधिकृत अर्जुनराज खनियाँले जारी गरेको विज्ञप्तिमा उल्लेख छ । न्युरोडमा स्विच अन रिटेलकोचौथो आउटलेटकाठमाडौं (कास) मोबाइल फोन र घरायसी इलेक्ट्रोनिक्सको मल्टिब्रान्ड स्टोर स्विच अन रिटेलले न्यरोडमा चौथो आउटलेट सञ्चालनमा ल्याएको छ । आउटलेटको उद्घाटन कम्पनीका प्रबन्ध निर्देशक सीमा गोल्छाले गरिन् । उनले ग्राहकलाई उचित मूल्यमा सामान उपलब्ध गराउने मात्र नभई सहज तरिकाले गुणस्तरीय सामान खरिद गर्न विभिन्न योजना उपलब्ध गराइने बताइन् । कम्पनीले किस्ता योजनाअन्तर्गत शून्य ब्याजदरमा न्यूनतम प्रक्रिया पूरा गरेर सामान उपलब्ध गराउनेछ । न्युरोड आउटलेटबाट ग्राहकले किस्ताबन्दी र एक्सचेन्ज सुविधा पाउनेछन् । कम्पनीले चालु आर्थिक वर्षमा मात्रै थप तीन वटा शोरुम सञ्चालनमा ल्याइसकेको छ ।एसबीआई बैंक र नेपाल क्लियरिङ हाउसबीच सम्झौता काठमाडौं (कास) नेपाल र भारतबीचको सीमापार भुक्तानीलाई सहज बनाउन नेपाल एसबीआई बैंक र नेपाल क्लियरिङ हाउसबीच सम्झौता भएको छ । सम्झौता पत्रमा बैंकका नायब प्रमुख कार्यकारी अधिकृत राजेशकुमार पण्डा र एनसीएचएलका तर्फबाट प्रमुख कार्यकारी अधिकृत निलेशमान सिंह प्रधानले हस्ताक्षर गरे । सम्झौताअनुसार नेपालमा बस्ने भारतीय नागरिकले नेपाल राष्ट्र बैंकले तोकेको सीमामा रहेर नेसनल पेमेन्ट इन्टरफेसको माध्यमबाट एसबीआई बैंकमा रहेको आफ्नो खाताबाट भारतको बैंक खातामा सीधै रकम स्थानान्तरण गर्न सक्नेछन् । भारतमा बस्ने नेपाली नागरिकले पनि युनिफाइड पेमेन्ट इन्टरफेसनको माध्यमबाट नेपालको बैंक खातामा सिधै रकम स्थानान्तरण गर्न सक्ने बैंकले जनाएको छ ।सोल्टी होटल र प्रभु बैंकबीच विशेष छुट सम्झौताकाठमाडौं (कास) द सोल्टी होटल ग्रुप र प्रभु बैंकबीच विशेष छुटसम्बन्धी समझदारीपत्रमा हस्ताक्षर भएको छ । बैंकका तर्फबाट प्रमुख बजार अधिकृत रवीन्द्र ढकाल एवम् प्रदेश प्रमुख सांग्रिला श्रेष्ठ र सोल्टी होटल ग्रुपका तर्फबाट म्यानेजर सुदन अधिकारीले समझौतापत्रमा हस्ताक्षर गरे । सम्झौता अनुसार सोल्टी होटल ग्रुपअन्तर्गत द सोल्टी होटल एन्ड रिसोर्ट, सोल्टी वोस्टेन्ड प्रिमियर नेपालगन्ज, सोल्टी वोस्टेन्ड इटहरी, सोल्टी वोस्टेन्ड रिसोर्ट चितवन, सोल्टी वोस्टेन्ड रिसोर्ट नगरकोट, मिथिला यात्री निवास जनकपुरबाट प्रभु बैंकका ग्राहक तथा कर्मचारीले विशेष छुट पाउने छन् । उल्लेखित होटल तथा रिसोर्टमार्फत उपलब्ध आवासतर्फ विशेष संस्थागत छुट साथै खाना तथा पेय पदार्थमा १५ प्रतिशत छुट दिने जनाइएको छ । सेवा तथा सुविधा प्राप्त गर्न डेबिट कार्ड, क्रेडिट कार्ड तथा बैंकका अन्य कुनै विद्युतीय प्रणालीद्वारा बिल भुक्तानी गर्नुपर्नेछ । एनसेलको सुलभ अन्तर्राष्ट्रिय डेटा रोमिङ प्याककाठमाडौं (कास) एनसेलका ग्राहकले अब उत्कृष्ट रोमिङ अफरको फाइदा लिँदै विभिन्न देशको यात्रा गर्दा अझ सुलभ दरमा अनलिमिटेड दैनिक डेटा सेवा प्रयोग गर्न पाउने भएका छन् । सर्वसाधारणलाई मोबाइल डेटामार्फत सधैं अन अर्थात् अनलाइन राख्ने आफ्नो प्रतिबद्धता बमोजिम एनसेलले आफ्नो रोमिङ डेटा शुल्क उल्लेख्य रूपमा घटाउँदै शुल्क परिमार्जन गरेको छ । डेटा रोमिङ प्याकको शुल्क परिमार्जनसँगै ग्राहकले करसहित दैनिक मात्र ७९८८ रुपैयाँमा अमेरिका, यूएई र कतारमा रहँदा दैनिक डेटा प्याक प्रयोगबाट फाइदा लिन सक्छन् । यो शुल्क यसअघिको दैनिक १९०१८ रुपैयाँको तुलनामा ५८ प्रतिशतले कम हो । त्यस्तै चीन, बेलायत र थाइल्यान्ड भ्रमणमा जाने एनसेलका ग्राहकले करसहित मात्र १९०१८ रुपैयाँमा प्रतिदिन डेटा सेवाको फाइदा लिन सक्ने उल्लेख छ । परिमार्जनअघि यी गन्तव्यहरूमा दैनिक डेटा रोमिङको शुल्क ६३३९३ रुपैयाँ रहेको थियो । अब यो शुल्क ७० प्रतिशतले घटेको कम्पनीले जनाएको छ । परिमार्जित शुल्क जेठ ८ गतेदेखि लागू हुने जनाएको छ ।क्याथे एयरलाइन्सबाट उत्कृष्ट एजेन्सी पुरस्कृतकाठमाडौं (कास) हङकङकाठमाडौं सातामा ५ वटा उडान गर्दै आइरहेको क्याथे प्यासिफिक एयरलायन्सले नेपालमा रहेका आफ्ना उत्कृष्ट ट्राभल तथा कार्गो व्यवसायीहरूलाई बिहीबार राजधानीमा विङ्स अफ एक्सिलेन्स अवार्ड कार्यक्रममार्फत पुरस्कृत गरेको छ । सन् २०२३ मा हवाई टिकटतर्फ उत्कृष्ट कारोबार गरेर पुरस्कृत हुनेमा ओशो वर्ल्ड ट्राभल नेपाल, समेघ टुर्स एन्ड ट्राभल्स, बोन ट्राभल एन्ड टुर्स प्रालि, रुपाकोट इन्टरनेसनल ट्राभल प्रालि र प्रभास ट्राभल एन्ड टुर्स प्रालि रहेका छन् । त्यस्तै कार्गो व्यवसायतर्फ पायोनियर कार्गो, हिमालयन ट्राभल एन्ड टुर्स प्रालि, सांग्रिला इन्टरनेसनल फ्रेट प्रालि, लिजेन्ड कार्गो प्रालि र मुक्तिनाथ डे कार्गो प्रालि छन् ।"
'विश्वकपमा पुर्याउँदाको त्यो क्षण अभूतपूर्व थियो,"हामीले विश्वकप त खेल्यौं, तर त्यहाँ जुन राष्ट्रहरू खेलिरहेका थिए, तीभन्दा नेपाल धेरै टाढा थियो । २०१२ को ट्वान्टी२० विश्वकप छनोटमा हामी सातौं भएका थियौं । खेलाडीले यहींबाट लय समात्न लागे, आफ्नै क्षमतामा विश्वास गर्न लागे । २०१४ देखि ६ एसोसिएट टोली विश्वकपमा छनोट हुने प्रावधान थियो, हामीलाई पनि अब चाहिँ छनोट हुन्छौं जस्तो लागिसकेको थियो । त्यसअघि केन्या, नेदरल्यान्ड्स, स्कटल्यान्ड ठूला टोली हुन्, यिनलाई कहिल्यै पराजित गर्न सक्दैनौं भन्ने मानसिकता हामीमा थियो । २०१२ को विश्वकप छनोटमा जब हामीले केन्यालाई पराजित गर्यौं, हामीमा विश्वास बढ्दै गयो र यी टिमलाई पनि हराउन सक्छौं भन्ने लाग्यो । क्यानडालाई पनि हामीले १ सय २ रनमा अलआउट गरेका थियौं, त्यो लक्ष्य हामीले १२ ओभरभित्र पूरा गरेको भए हामी अर्को चरणमा जाने थियौं । हामीले यसरी कहिल्यै खेलेका थिएनौं । छिटो लक्ष्य पछ्याउने क्रममा त्यस म्याचमा हामी उल्टै क्यानडासँग हार्न पुग्यौं । तर, हामीले यही लयलाई अर्को पटकको ट्वान्टी२० विश्वकप छनोटमा उतारेका थियौं । २०१३ को विश्वकप छनोटमा हामीले प्रायः सबै खेल राम्रो खेल्यौं, जुन खेल हामीले हारेका थियौं, त्यसमा पनि नजिक पुगेर हारेका थियौं । म आफू समावेश भएकामा यो सबै उत्कृष्टमध्येको एक प्रतियोगिता थियो । प्रशिक्षकका हिसाबमा पनि मैले खुब आनन्द लिएको थिएँ । शरद भेषावकर, पारस खड्का र सुवास खकुरेलले केही राम्रो इनिङ्स पनि खेलेका थिए । विश्वकपमा गएर हङकङ र अफगानिस्तानलाई पराजित गर्नु पनि ठूलो उपलब्धि थियो । विश्वकपमा खेल जित्नु निकै प्रभावकारी हुन्थ्यो । मसँग विश्वकप सेरोफेरोका धेरै स्मरण छन् । म प्रशिक्षक भएर आउँदा नेपाल डिभिजन४ मा थियो । नेपालले एकदिवसीय अन्तर्राष्ट्रिय मान्यता प्राप्त गर्ने लक्ष्य बनाइरहँदा उनीहरूलाई त्यहाँसम्म कसरी पुग्ने केही थाहा थिएन । क्यानडाको प्रशिक्षक हुँदा हामी एकदिवसीय संरचनामा थियौं, तर नेपालका बारेमा खासै सुनेका थिएनौं । नेपालभन्दा क्यानडा धेरै माथिको टोली थियो । केही समयपछि नै हामी क्यानडासहित अरू केही राष्ट्रभन्दा माथि पुगिसकेका थियौं । यसको धेरै श्रेय खेलाडीलाई दिनुपर्छ । एउटा युनिटका रूपमा उनीहरूले खेलेका थिए । खेलाडीको क्षमता र चरित्र बेजोड थियो । पारस, शक्ति गौचन, वसन्त रेग्मीको प्रदर्शन उच्च थियो । त्यो मेरा लागि स्वर्णिम समय थियो । अहिले पछाडि फर्केर हेर्ने हो भने प्रत्येक क्षण रोमाञ्चक लाग्छ । त्यो संयोगवश भएको थिएन, शीर्षस्थ खेलाडीको राम्रो प्रदर्शनकै कारण सम्भव भएको थियो । जब टिमभित्रको वातावरण र भावनाको कुरा हुन्छ, त्यो समयमा जे भइरहेको थियो, थाहा नहुन पनि सक्छ । तर पछाडि फर्केर हेर्ने हो भने नेपालको त्यो समयको टिमभित्र जुन वातावरण र भावना थियो, त्यो अहिलेको समयमा म जुनै टोलीमा भए पनि त्यो टोलीलाई प्रशिक्षण गर्न स्विकार्य हुनेछ । म क्यानडा, अमेरिकाको पनि प्रशिक्षक भएँ, तर नेपालको त्यतिखेरको टोलीलाई प्रशिक्षण गरेको समय मेरा लागि सबैभन्दा उत्कृष्ट थियो । नेपाललाई विश्वकपमा पुर्याउँदाको त्यो क्षण ज्यादै अभूतपूर्व थियो ।विश्वकप छनोटको अर्को चरणमा जाने हो भने कम्तीमा एउटा ठूलो टोलीलाई पराजित गर्नुपर्छ भनेर हामी टिम मिटिङमा सल्लाह गरिरहेका हुन्थ्यौं । तर त्यो ठूलो कुन हुन्छ भनेर हामीलाई पनि थाहा थिएन । हामीले कीर्तिपुरमा अभ्यास गर्दा धेरै पटक म्याच सिनारियोमा अभ्यास गरेका थियौं । हामीले त्यसमा पूरा म्याच त खेलेका थिएनौं, तर १८० देखि २०० रनको लक्ष्य राखेर ब्याटिङ गरेका हुन्थ्यौं । तर हामीले कहिल्यै त्यो स्कोरलाई पार गर्न सक्दैन्थ्यौं । कहिले ५ रनले, कहिले १० रनले, कहिले १५ रनले पछाडि परेका हुन्थ्यौं । त्यतिखेर हामीलाई १८० रन निकै ठूलो लक्ष्य थियो । तर हामी त्यो लक्ष्यभन्दा धेरै टाढा छैनौं, ५१० रनले मात्र पछाडि परेका हौं भनेर मनन गर्न लाग्यौं । हामीले यो खाले सिनारियो अभ्यास ८१० पटक नै गयौं, कुनै खेल पनि जित्न सकेनौं । तर विश्वकप छनोटमा केन्याले हामीलाई १८२ रनको लक्ष्य दिएको थियो, त्यसमा हामी हडबडाएका थिएनौं । किनभने, केही राम्रो गर्ने हो भने केन्याको स्कोरलाई पछ्याउन सक्छौं भन्नेमा थियौं । सुवास, पारस र ज्ञानेन्द्र मल्लले सुरुआतमा राम्रो गरे । अन्तिम ओभरमा १८ रन चाहिएको थियो । दुबईको आईसीसी२ मैदानको बाउन्ड्री छोटो छ भन्ने हामीलाई थाहा थियो । शरद गजब लयमा थिए र उनले त्यो चुनौतीलाई स्विकारे । पहिलो दुई खेल जितेपछि नै दोस्रो चरणमा जाने सम्भावना बढेको थियो । तेस्रो खेलमा हामी स्कटल्यान्डसँग पराजित हुन पुग्यौं । शीर्ष तीन सोझै प्लेअफमा पुग्थे । चौथो हुनेले अलिक कठिन यात्रा पार गर्नुपर्थ्यो । हामीले स्कटल्यान्डलाई ००१ को नेट रन रेटमा पछाडि पार्दै तेस्रो भएर प्ले अफमा पुगेका थियौं । चौथो भए पनि हामी अर्को चरणमा पुग्थ्यौं तर शीर्ष तीनमा पुग्दा हामीलाई विश्वकप पुग्न दुई अवसर हुन्थ्यो । हामीले आफ्नो खेल पूरा गरेपछि स्कटल्यान्डको डेनमार्कसँगको खेल मैदानबाटै हेरिरहेका थियौं । स्कटल्यान्डले खेल ७५ रनले त जित्यो तर नेपाललाई उछिनेर तेस्रो हुने हिसाबमा उनीहरूले गलत हिसाब गरेछन् । समूह चरणको समाप्तिमा समान अंक भए पनि नेट रन रेटको हिसाबमा हामी स्कटल्यान्डभन्दा १ रनले मात्र अगाडि रह्यौं । हङकङलाई पराजित गर्दै हामी विश्वकपमा पुग्यौं । अफगानिस्तानसँग सेमिफाइनलमा पराजित भए पनि तेस्रो स्थानको प्लेअफ खेलमा यूएईलाई पराजित गरेका थियौं । यस पटक पनि विजयी रन शरदले हानेका थिए । राम्रो टोलीसँग खेल्दै गएपछि हाम्रो मनोबल बढ्दै गएको थियो । विश्वकपमा पुगेपछि सबै जना खुसी थिए । इमानदार भएर भन्नु पर्दा मैले पनि विश्वकपमा पुग्छ भनेर अपेक्षा गरेको थिइनँ । नेपालले एसोसिएट क्रिकेटमा पावर हाउस हो भनेर देखाएको थियो । क्यानभित्र धेरै विवाद थिए, त्यो समयमा । तर आफूले चाहेको काम लिने मेरो कार्यशैली थियो । विश्वकपअघि मैले हाइपर्फोमेन्स ग्रुप बनाउन प्रस्ताव गरेको थिए, क्यानले त्यसलाई स्विकारेको थियो । त्यो हाइपर्फोमेन्स ग्रुपले टिमलाई जे चाहेको त्यो पूरा गरिरहेको थियो । यो शैली सफल भएकाले टिम पनि सफल भएको थियो । विश्वकपका लागि दुबईमा हाम्रो क्याम्प राखिएको थियो । हामी प्रशिक्षण गरिरहेको समयमा आईसीसीका केही अफिसियल आएर मलाई नेपाल विश्वकपका लागि योग्य छ भनेर सोधेका थिए । अफगानिस्तानको समूहमा नेपाल भएकाले उनीहरू चिन्तित थिए । उनीहरू एसोसिएट टिमको पक्षमा थिए । उनीहरू बंगलादेशलाई उछिनेर अफगानिस्तान अर्को चरणमा जाओस् भन्ने चाहन्थे । यदि हामी बंगलादेशसँग भारी अन्तरमा पराजित भएमा नेट रन रेटमा अफगानिस्तानलाई अगाडि बढ्नबाट रोक्छ भनेर उनीहरूले हिसाब गरेर थिए । आईसीसीको प्रश्नमा म हाँसी मात्र रहें । विश्वकप आउन बाँकी छ, हेर्दै जानु भनेर उत्तर दिएँ । विश्वकपमा भने ठीक उल्टो भयो । बंगलादेशसँग अफगानिस्तान नराम्रोसँग पराजित भयो । त्यही कारण बंगलादेशको राम्रो नेट रन रेट भयो र उसलाई अघिल्लो चरणमा जान सजिलो भयो । बंगलादेशसँग अफगानिस्तानले राम्रो खेलिदिएको भए नेपाल दोस्रो चरणमा पुग्ने थियो । हामी दोस्रो चरणमा पुग्छौं भन्ने लागेकै थिएन । हामीले यदि बंगलादेशसँग अन्तिम खेल खेल्थ्यौं भने योभन्दा राम्रो खेल्थ्यौं । विजयको कुनै सम्भावना नै छैन भनेर बंगलादेशलाई हामीले अलिक बढी नै सम्मान दियौं । जब विपक्षीलाई बढी नै सम्मान दिन्छौं, तब आफैंलाई राम्रो गर्न गाह्रो हुन्छ । खेलाडीले त्यस विश्वकपमा राम्रो खेल्नुको कारण इन्जोय गरेर खेलेकाले पनि हो जस्तो लाग्छ । नकारात्मक विषयलाई टिममा कुनै स्थान नै थिएन । सबैले धेरै मिहिनेत गरेका थिए । हङकङ र अफगानिस्तान दुवैलाई जितेको खेलमा हामीले पहिला ब्याटिङ गर्दै १४० को वरपर स्कोर बनाएका थियौं । त्यो ट्वान्टी२० मा ठूलो स्कोर होइन । तर त्यो स्कोर रक्षा गर्दा हामीलाई डर थिएन । पारसले ब्याटिङ, बलिङ र फिल्डिङ क्षेत्रमा आफूलाई उदाहरणीय रूपमा प्रस्तुत गरे, बाँकी खेलाडीले उनलाई पछ्याए । नेपालले बलिङमा तीन खेलमै एउटै अतिरिक्त रन दिएको थिएन । जितेन्द्र मुखिया जस्तो स्लिङगिङ एक्सन भएको बलर एसोसिएट क्रिकेटमा थिएन, जसले नियमित जस्तो योर्कर बलिङ गर्न सक्थ्यो । म्याचको स्थिति जस्तोसुकै भए पनि हामी उनलाई योर्कर फाल्न सामान्य योजना दिन्थ्यौं । उनले त्यसका लागि धेरै अभ्यास गर्थे । अफगानिस्तानविरुद्ध उनले यस्तै बलिङ गरेका थिए । नेपाललाई प्रशिक्षण गर्न पाउँदा म सधैं खुसी हुन्छु । नेपालको विश्वकप यात्रा फरक थियो, क्यानडाको अर्कै छ । मैले २०११ मा छाड्दा क्यानडा राम्रो टोली थियो । जब ओरालो लाग्न थाल्यो १० वर्षमै एकदिवसीय अन्तर्राष्ट्रिय मान्यताविहीन हुन पुग्यो । ट्वान्टी२० विश्वकप पनि कहिल्यै खेलेन । यस पटक क्यानडालाई विश्वकपमा पुर्याउन खासै गाह्रो भएन । छनोट चरणमा हामी पहिलो खेल हारे पनि त्यसपछि हाम्रो नजिक कुनै टोली आउनै सकेनन् । अमेरिका सोझै छनोट भएकाले पनि हामीलाई सजिलो भएको थियो । हामी आफैं हारे मात्र विश्वकपमा छनोट हुन सक्दैनथ्यौं । नत्र हामीलाई खेलेरै हराउने अर्को टोली थिएन ।"
एनबीएससी र वाईआरसीसी विजयी,"(विराटनगर)प्रथम कोशी प्रदेश दिवा रात्रिकालीन टी१० क्रिकेट प्रतियोगितामा बुधबार एनबीएससी र वाइआरसीसीले जित निकाल्दै लिग चरणमा समान चार अंक जोडेका छन् । विराटनगर६ स्थित एमबीजे क्रिकेट मैदानमा भएको पहिलो खेलमा पूर्वाञ्चल क्रिकेट एकेडेमीलाई ८ विकेटले पराजित गर्दै एनबीएससी र दोस्रो खेलमा एलिट क्रिकेट क्बललाई १ सय ३० रनले हराउँदै वाईआरसीसीले लगातार दुई जित हात पारेका हुन् ।पहिलो खेलमा पूर्वाञ्चलले दिएको ८५ रनको लक्ष्य एनबीएससीले ६४ ओभरमा २ विकेट गुमाउँदै पूरा गर्यो । एनबीएससीको जितमा सन्तोष कार्कीले आक्रामक ब्याटिङ गर्दै २० बलमा अविजित ४१ रन बनाए । उनले ४ छक्का र ३ चौका प्रहार गरेका थिए । अतहर अन्सारीले ७ बलमा १८ रनको योगदान गर्दा मनीष थापाले १० बलमा १८ रन बनाए । भीम सार्कीले ७ रन जोडे । पूर्वाञ्चलका बलर विकास लोहियाले २ ओभरमा २३ रन खर्चेर २ विकेट लिए । यसअघि ब्याटिङ गरेको पूर्वाञ्चलले निर्धारित १० ओभरमा ८ विकेटको क्षतिमा ८४ रन बनाएको थियो । जसमा विकास लोहियाले ११ बलमा २१ रन, अंकित सुवेदीले १२ र शरद भेषवाकरले ९ बलमा १० रन बनाएका थिए । एनबीएससीका बलर प्रशान्त सिंह राजपुतले २ ओभरमा १० रन खर्चेर ३ विकेट लिए । मयंक कुमारले २ र फिरोद अन्सारीले १ विकेट लिए । उनी खेलको प्लेयर अफ द म्याच घोषित भए ।दोस्रो खेलमा वाईआरसीसीले एलिटलाई १ सय ३० रनले हरायो । वाईआरसीसीले ४ विकेट गुमाउँदै १ सय ८० रन बनाउँदा लोकेश बम र देव खनालले आक्रामक ब्याटिङ गरेका थिए । बमले २० बलमा अर्धशतक पूरा गर्दै ५६ रनको योगदान दिए । उनले ६ छक्का र ४ चौका प्रहार गरे । खनालले १९ बलमा ५२ रन बनाए । देवले ७ छक्का र १ चौका प्रहार गरेका थिए । विवेक यादवले ५ बलमा अविजित २० रन र राशिद खानले ५ बलमा अविजित १८ रनको योगदान दिए । एलिटका मोहितले २ विकेट र सलन कामतले १ विकेट लिए ।वाईआरसीसीले दिएको १ सय ८१ रनको विजय लक्ष्य पछ्याएको एलिट ९२ ओभरमा ५० रनमै सीमित भयो । वाईआरसीसीका बलर तारिक जमिलले गरेको घातक बलिङ सामु एलिटका कुनै पनि ब्याटरले दोहोरो अंक जोड्न सकेनन् । अभिषेक पलले ८ बलमा ९ रन, दीपक बोहराले ४ रन बनाए । वाईआरसीसीका तारिक जमिलले घातक बलिङ गर्ने क्रममा २ ओभरमा १० रन खर्चेर ५ विकेट लिएका थिए । उनी खेलको प्लेयर अफ द म्याच घोषित भए । त्यसैगरी विपिन खत्री र इमरन नजिरले समान २२ विकेट लिए ।बाँसको खम्बामा अस्थायी फ्लडलाइट जोडेर सुरु भएको दिवारात्रिकालीन प्रतियोगिता लिगका आधारमा भइरहेको छ । विराटनगर महानगरपालिका६ को आयोजनामा सोमबार सुरु भएको प्रतियोगितामा विभिन्न ७ क्लबको सहभागिता छ र हरेक क्लबमा चार जना भारतीय खेलाडी अनुबन्धित छन् ।"
छोटकरी,"कालापत्थरमा महिला रेस्लिङकाठमाडौं (कास) विश्वकै अग्लो स्थानमा रेस्लिङ खेलेर कीर्तिमान कायम गर्ने उद्देश्यले कालापत्थरमा बुधबार रेस्लिङको मैत्रीपूर्ण खेल सम्पन्न भएको छ । एभरेस्ट दिवसको अवसर पारेर सोलुखुम्बुको खुम्बु गाउँपालिकास्थित ५ हजार ६ सय ४४ मिटरको उचाइमा रहेको कालापत्थरमा रेस्लिङ आयोजना गरिएको हो । नेपाल महिला रेस्लिङ फाउन्डेसनको आयोजनामा भएको रेस्लिङमा नेपालकी पहिलो महिला रेस्लर भगवती खड्का (युनिका) र अमेरिकाकी रेस्लर डानियल मोरिसन (डानी मो) बीच भिडन्त भएको थियो । खेलमा भगवती विजयी भइन् । मैत्रीपूर्ण खेलमा नेपाली रेस्लर अस्मिता जुरेलीले रेफ्रीको भूमिका निर्वाह गरेकी थिइन् । अलराउन्ड ट्रेक्सका एमडी सोनम शेर्पाले कार्यक्रमका लागि सहजीकरण गरेका थिए ।ऋषेश्वरलाई थाहा गोल्डकपहेटौंडा (कास) ऋषेश्वर११ फुटबल क्लबले पाँचौं थाहा गोल्डकप फुटबलको उपाधि जितेको छ । थाहा नगरपालिकाको इन्द्रायणी मैदानमा बुधबार सम्पन्न फाइनलमा चित्लाङ खेलकुद विकास समिति चित्लाङलाई ७० गोल अन्तरले पराजित गर्दै ऋषेश्वरले उपाधि जितेको हो । ऋषेश्वरबाट रिचार्ड विल्सनले ३, सुनिल तामाङले २, सन्जोग मोक्तान र अमित तामाङले ११ गोल गरे । मंगलबार वर्षाका कारण रोकिएको फाइनल बुधबार खेलाइएको हो । उत्कृष्ट खेलाडीमा प्रदीप गुरुङ, सर्वाधिक गोलकर्तामा रिचार्ड विल्सन, डिफेन्डरमा अमित तामाङ र गोलकिपरमा नवीन सिलवाल उत्कृष्ट भए । उत्कृष्ट सबै ऋषेश्वरका हुन् । ऋषेश्वरले २ लाख र उपविजेता चित्लाङले १ लाख पुरस्कार पाएका छन् । विधागत उत्कृष्टले जनही ५ हजार र सर्वोत्कृष्टले १० हजार राशिको पुरस्कार पाए ।"
