शीर्षक,विवरण
त्रिविको १८ रोपनी जग्गा भाडामा लगाएर रकम असुल्दै प्राध्यापक र कर्मचारी,"संघको खातामा आउने भाडा रकम प्राज्ञिक काममा खर्च हुने गरेको सिवाकोटीले दाबी गरे । उनले भने, गोष्ठी, कार्यक्रम, वार्षिक पुस्तक प्रकाशन, कार्यालय सञ्चालनमा खर्च गर्छौं । संघलाई कार्यालय सञ्चालनका लागि ३ जना कर्मचारीसमेत त्रिविले उपलब्ध गराउँदै आएको छ । प्राध्यापक आवास गृहमा भने काठमाडौं आउने प्राध्यापकलाई सहुलियतमा बास दिने गरिएको उनले बताए । संघले ५ वर्षका लागि गरेको भाडा सम्झौताको अवधि एक वर्ष बाँकी छ ।त्रिवि प्राध्यापक संघले नेपाल प्राध्यापक संघले लिएको सँगै त्रिविको ३ रोपनी जग्गा थापा नर्सरीलाई भाडामा लगाएको छ । २०७८ पुस १ देखि लागू हुने गरी ५ वर्षका लागि मासिक ७५ हजार भाडामा दिइएको हो । संघको कार्यालय बनाउँछु भनेर त्रिविबाट भोगचलन गर्न लिएको जग्गाको भाडा संघले नै असुल्छ र खर्च पनि आफैं गर्छ । भाडा रकम त्रिवि कोषमा जम्मा हुँदैन । चक्रपथसँगैको बल्खुस्थित ३ रोपनी जग्गा पनि कार्यालय भवन निर्माणका लागि भाडामा लिएर त्रिवि प्राध्यापक संघले व्यापारिक समूहलाई सुमो पार्क सञ्चालन गर्न दिएको थियो । संघका अध्यक्ष प्राध्यापक वसन्त ढकालले स्थानीय प्रशंसा बस्नेतसँग जग्गा भाडामा दिने सम्झौता गरेका थिए । मासिक २ लाख १० हजारमा उक्त ३ रोपनी जग्गा भाडामा दिने २०७७ भदौ १ मा गरेको सम्झौता त्रिवि कार्यकारी परिषद्ले खारेज गरिसकेको छ । बस्नेत स्थानीय कांग्रेस नेता मोहनबहादुर बस्नेतकी भतिजी तथा मनोजकी छोरी हुन् । उक्त जग्गा खाली गर्न जिल्ला अदालत काठमाडौं र उच्च अदालत पाटनले आदेश दिए पनि कार्यान्वयन भएको छैन । अदालतको फैसलाअनुसार जिल्ला प्रशासन कार्यालय काठमाडौंले प्रहरी परिसर काठमाडौंलाई त्रिविको जग्गा खाली गराउन निर्देशन दिइसकेको छ । तर काठमाडौं प्रहरीले कार्यान्वयन गरेको छैन । प्रहरीको असहयोगका कारण त्रिवि शिक्षण अस्पताल महाराजगन्जको अति विशिष्टीकृत सेवा विस्तारका लागि छुट्याएको जग्गा अतिक्रमणमा परेको रजिस्ट्रार कार्यालय सामान्य प्रशासन महाशाखा प्रमुख राजुकुमार श्रेष्ठले बताए । त्यहाँको २८९ रोपनी जग्गामा अस्पताल निर्माणका लागि कम्पाउन्ड वाल लगाउने काम भइरहेको छ । व्यापारिक समूहले जग्गा कब्जामा लिएका कारण कम्पाउन्ड गर्ने काममा समेत बाधा पुगेको महाशाखाले जनाएको छ । बस्नेतले भाडाबापतको १ करोड २६ लाख रुपैयाँसमेत त्रिविलाई भुक्तानी गरेका छैनन् । त्रिवि प्राध्यापक संघका अध्यक्ष ढकालले नेपाल प्राध्यापक, कर्मचारी संघले भाडामा लगाएका जग्गा विश्वविद्यालयले चाहे जति बेला पनि फिर्ता लिन सक्ने जनाए । त्रिवि कार्यकारी परिषद्ले २०७४ पुस ४ मा संघलाई भोगचलन गर्न उक्त जग्गा दिएको थियो । त्रिविको खेर गएको जग्गा सदुपयोग मात्र गरेको उनले जनाए ।त्रिवि कर्मचारी संघले विश्वविद्यालयको जग्गा पेट्रोल पम्प सञ्चालन गर्न तथा सटर भाडामा लगाएर मासिक ९६ हजार रुपैयाँ उठाउँदै आएको छ । संघलाई त्रिवि कार्यकारी परिषद्ले २०५० भदौ ३ मा जग्गा भोगचलन गर्ने निर्णय गरेको थियो । उसले ५ रोपनीभन्दा बढी जग्गा लिएको छ जहाँ २ तलाको भवन निर्माण गरी भुइँ तलाका सटरहरू भाडामा लगाइएको छ । त्यहाँ रेस्टुराँ र मोटरसाइकल वर्कसप छन् । भवन बनाएर बाँकी रहेको जग्गा पेट्रोल पम्प सञ्चालन गर्न भाडामा दिइएको हो । संघका अध्यक्ष छत्र कार्कीले विगतकै पदाधिकारीले गरेको सम्झौतालाई निरन्तरता दिएको जनाए । प्रतिस्पर्धाबिनै एकै पटक १५ वर्षका लागि सम्झौता गरेर जग्गा दिएको देखिन्छ, त्यसको म्याद २०८२ असारसम्म बाँकी छ, उनले भने । अहिलेसम्म उठेको रकम भने संघको कल्याणकारी कोषमा जम्मा गरेर खर्च हुँदै आएको कार्कीले दाबी गरे ।प्राध्यापक, कर्मचारीबाटै विश्वविद्यालयको जग्गा भाडामा लगाएको विषयमा अख्तियार दुरूपयोग अनुसन्धान आयोगले समेत चासो जनाएको थियो । तर सार्वजनिक सम्पत्ति गैरकानुनी रूपमा भाडामा लगाएर रकम असुल्दासमेत कारबाहीमा भने चासो दिएको छैन । अख्तियारले २०७९ मा उक्त जग्गाबारे चासो जनाउँदै त्रिविलाई पत्राचार गरेको थियो । रजिस्ट्रार कार्यालयले २०८० जेठमा ३ सदस्यीय समिति गठन गरी अध्ययन गरेको थियो । त्रिविले प्राध्यापक संघहरू र कर्मचारी संघलाई उपलब्ध गराएको जग्गाजमिन र सोबाट आर्जित आम्दानीसम्बन्धी व्यहोरासमेत माग गरेको थियो । उनीहरूले संघको कार्यालय सञ्चालनबाहेक विश्वविद्यालयको जग्गा, भवन भाडामा दिई अर्थोपार्जन गर्ने गरेको समितिले जनाएको छ । सामान्य प्रशासन महाशाखाका प्रमुख श्रेष्ठको संयोजकत्वमा गठित समितिले अख्तियारलाई प्रतिवेदन बुझाइसकेको छ । समितिले त्रिविको स्वामित्वमा रहेको जग्गा तथा भौतिक संरचना संघसंस्थालाई उपभोग गर्न दिएकामा संघसंस्थाले उक्त जग्गा तथा भौतिक संरचना भाडामा लगाउन पाउनेनपाउने सम्बन्धमा त्रिविबाट कुनै नीतिगत निर्णय भए गरेको नदेखिएको जनाएको छ । उपकुलपति केशरजंग बराललगायत पदाधिकारीले विश्वविद्यालयको अतिक्रमणमा परेको जग्गा खोजबिन र फिर्ता ल्याउने प्रतिबद्धता जनाउँदै आए पनि प्रक्रिया अघि बढाएका छैनन् ।"
कर बक्यौता विवादले देशभर इन्टरनेट अवरुद्ध,"आज (बिहीबार) दिउँसोदेखि इन्टरनेट सटडाउन भएको छ, आइस्पानका प्रमुख कार्यकारी अधिकृत सुभास खड्काले भने, सेवा प्रदायकहरूका कल सेन्टरमा फोन यति धेरै आइरहेका छन्, हामीलाई ह्यान्डल गर्नै गाह्रो भइसक्यो । यसमा हामीले गर्न सक्ने केही छैन । इन्टरनेट सुस्त र अवरुद्ध भएपछि ग्राहकहरूले खोजीनिती बढाएको उनले बताए ।केही समययता आईएसपीहरूसँगको बेरुजु बक्यौता रहेको विषयमा सरकारी निकाय र सेवा प्रदायकबीच विवाद हुँदै आएको छ । मर्मतसम्भारसम्बन्धी शुल्कमा ग्रामीण दूरसञ्चार विकास कोष (आरटीडीएफ) र रोयल्टी नबुझाएको भन्दै सो रकम भुक्तानी नगरेसम्म विदेशी मुद्रा सटही रोक्ने सरकारको अडान छ । मर्मतसम्भारतर्फको उक्त शुल्क प्रत्यक्ष रूपमा दूरसञ्चार सेवा नभएकाले सो रकम तिर्नु नपर्ने आईएसपीहरूको तर्क रहँदै आएको छ । सरकार र आईएसपी दुवैले दूरसञ्चार नियमावलीको नियम २६ को स्पष्टीकरण, ग्रामीण दूरसञ्चार विकास कोष विनियमावली २०६८ को दफा ५ सँगै ती कानुनमा भएका संशोधन र सरकारको विभिन्न मितिका निर्णयसमेतको आधारमा मर्मतसम्भारसम्बन्धी शुल्क दूरसञ्चार सेवाभित्र पर्ने वा नपर्ने भन्ने आफूअनुकूल व्याख्या गर्दै आएका छन् । तत्कालीन प्रधानमन्त्री केपी शर्मा वली सरकारले २०७५ सालमा आर्थिक ऐनमार्फत इन्टरनेट सेवामा १३ प्रतिशत दूरसञ्चार सेवा शुल्क तोक्ने निर्णय गरेपछि विवादको सुरुवात भएको थियो । त्यसपछि आईएसपी र सरकारबीच भएको छलफल र मूल्य समायोजन समितिको सिफारिसका आधारमा उपभोक्तालाई आर्थिक भार नपर्ने गरी शुल्क समायोजन गर्ने सहमति भएको थियो । त्यसअनुसार सरकारले अर्थ मन्त्रालयको अगुवाइमा कुल शुल्कको ५० प्रतिशतसम्म मर्मतसम्भार शुल्क लगाउन पाउने र त्यसमा दूरसञ्चार सेवा शुल्क नलाग्ने निर्णयसमेत गरेको थियो । सेवा प्रदायकहरूले सोही निर्णय, अदालतको आदेश, संशोधित दूरसञ्चार नियमावली र आर्थिक ऐनले गरेको व्यवस्था, सार्वजनिक लेखा समितिका प्रतिवेदनहरूले मर्मतसम्भारमा रोयल्टी र आरटीडीएफ नलाग्ने बताएको दाबी गर्दै आएका छन् । सो सम्बन्धमा वर्ल्डलिंकले सर्वोच्च अदालतमा दायर गरेको मुद्दामा रोयल्टी र आरटीडीएफ उठाउनेसम्बन्धी सो व्यवस्था मुद्दाको किनारा नलागेसम्मका लागि कार्यान्वयन नगर्न २०७७ असार ९ मा अन्तरिम आदेश भएको थियो । यसै विषयमा आगामी सोमबार पेसी रहेको र अदालतको आदेशबमोजिम गर्न आफूहरू तयार रहेको आईएसपीहरूको भनाइ छ ।आइस्पानका अनुसार नेपालमा भारती एयरटेलबाट ७० प्रतिशत अन्तर्राष्ट्रिय ब्यान्डविथ आउने गरेको छ । भुक्तानी अवज्ञासम्बन्धी सर्तका कारण सो कम्पनीसँगको सम्झौतापत्र नै अमान्य हुन लागेको आइस्पानका अध्यक्ष सुधीर पराजुलीले सो कार्यक्रममा बताएका थिए । सरकारले विदेशी मुद्रा सटही सिफारिस नगरिदिएकाले हामीले भुक्तानी गर्न पाएका छैनौं, उनको भनाइ थियो, तिर्नै नपर्ने रकम तिर भनेर सहजीकरण रोकिदिएका छन् । निजी इन्टरनेट सेवा प्रदायकहरूले मर्मतसम्भार शीर्षक अन्तर्गतको बेरुजु रकम नतिरेको भन्दै सञ्चार मन्त्रालयले विदेशी मुद्रा सटही सिफारिस गरेको छैन । सेवा प्रदायकहरूले विदेशी मुद्रा सिफारिस लिन दूरसञ्चार प्राधिकरण हुँदै सञ्चार मन्त्रालय र राष्ट्र बैंकबाट स्वीकृति लिनुपर्छ ।झन्डै ८० लाख प्रयोगकर्ताको इन्टरनेट सेवा अवरुद्ध भएको विषयमा प्रतिक्रिया लिन खोज्दा सञ्चार सचिव रामकृष्ण सुवेदीले यस्ता विषयमा आफूलाई नसोध्न र प्रवक्तासँग जवाफ माग्न सुझाव दिए । सहसचिव नेत्रप्रसाद सुवेदीको गृह मन्त्रालयमा सरुवा भएपछि केही दिनयता सञ्चार मन्त्रालय प्रवक्ताविहीन छ । मन्त्रालयका सहायक प्रवक्ता विशाल सापकोटाले चाहिँ नेपाल दूरसञ्चार प्राधिकरणले सिफारिस गरेका विषय मन्त्रालयले नरोकेको र यो प्रसंग प्राधिकरणको कार्यक्षेत्र भएको प्रतिक्रिया दिए । सापकोटाद्वारा हस्ताक्षर गरिएको विज्ञप्तिमा कुल १२२ वटा इन्टरनेट र २३ वटा नेटवर्क सेवा प्रदायकमध्ये केहीलाई छोडेर सबैले नियमअनुसार शुल्क बुझाउँदै आएको र शुल्क बुझाउने सेवा प्रदायकको विदेशी मुद्रा सटही नियमबमोजिम भइरहेको उल्लेख छ । शुल्क बुझाउन दूरसञ्चार प्राधिकरणले सेवा प्रदायकहरूलाई पटकपटक अनुरोध गर्दै आएको अवस्था रहेको छ, विज्ञप्तिमा भनिएको छ, इन्टरनेटजस्तो अत्यावश्यक सेवा अवरुद्ध हुने गरी कसैले कुनै कार्य नगर्ननगराउन सबैमा अनुरोध गरिन्छ । प्राधिकरणका सहायक प्रवक्ता प्रदीप पौड्यालले भने यस विषयमा के भएको हो भन्नेबारे आफूहरू बुझ्ने क्रममै रहेको र आधिकारिक धारणा बनेपछि सार्वजनिक गर्ने बताए ।"
'स्टार्ट हुन खोजिरहेको स्टार्टअप,"औद्योगिक व्यवसाय विकास प्रतिष्ठानले स्टार्टअप उद्यम कर्जाका लागि मागेको प्रस्तावमा यी तीन उद्यमसहित १ हजार ६ सय ५८ परियोजनाले प्रस्ताव दर्ता गराएका थिए । तर त्यसमा प्रतिष्ठानले पहिलो चरणमा ३ सय ९४ परियोजना छानेको छ । ड्रागन डेरी दोस्रो चरणको मूल्यांकनका लागि छनोट भइसकेको र केही दिनअघि आफ्नो डेरीले व्यावसायिक प्रस्ताव प्रस्तुतीकरण पनि दिइसकेको ढुंगानाले बताए । नवीनतम ज्ञान, सोच, सीप र क्षमता भएका उद्यमीलाई परियोजनाव्यवसाय विस्तार र दिगो रूपमा सञ्चालन गर्नका लागि स्टार्टअप कर्जा दिने भनिएको हो । प्रतिष्ठानले माघ १९ देखि फागुन १० सम्म स्टार्टअप उद्यम कर्जाका लागि प्रस्ताव मागेको थियो र उसले चैत २ मा सूचना निकाल्दै स्टार्टअप उद्यम कर्जाका लागि दर्ता भएको परियोजनाको विवरण सार्वजनिक गरेको थियो । स्टार्टअप उद्यम कर्जा सञ्चालन कार्यविधि, २०८० को दफा ४ मा उल्लेख स्टार्टअप उद्यमको मापदण्डमा नपरेको परियोजना दोस्रो चरणका लागि छानिएका छैनन् । कुनै वस्तु वा सेवाको उत्पादन, सञ्चालन र वितरण प्रक्रियामा नवीन प्रविधि एवं सिर्जनशील सोच नभएका परियोजना प्रस्तावयोग्य सूचीमा नपरेको प्रतिष्ठानले जनाएको छ । दर्ता भई सात वर्ष नाघेको, नवीन प्रविधि एवं सिर्जनशील सोच प्रयोग नगरिएको र कुल चुक्ता पुँजी १० लाख रुपैयाँभन्दा बढी भएका परियोजना पहिलो चरणबाटै बाहिरिएका हुन्, प्रतिष्ठानका कार्यकारी निर्देशक उमेशकुमार गुप्ताले भने, कार्यविधिअनुसार कुल कारोबार दुई करोडभन्दा बढी भएको र स्थिर पुँजी (घरजग्गाको मूल्यबाहेक) २ करोडभन्दा बढी भएका दोस्रो चरणको मूल्यांकनका लागि छनोटमा नपरेका हुन् ।प्रतिष्ठानले वैशाख ९ मा व्यावसायिक प्रस्तावको प्रस्तुतीकरणका लागि ३ सय ९४ वटा योग्य प्रस्ताव छनोट गरेको सूचना निकालेको छ । यही वैशाख १७ देखि सुरु भएको व्यावसायिक प्रस्तावको प्रस्तुतीकरण जेठ ३ सम्म चल्ने प्रतिष्ठानले जनाएको छ । स्युचाटार दुनाटपरी हाउस र ड्रागन डेरीले प्रतिष्ठानमा व्यावसायिक प्रस्तावको प्रस्तुतीकरण दिइसकेका छन् भने हबिबी चाय ले आगामी साता दिनेछ । सम्पूर्ण व्यावसायिक प्रस्तावको प्रस्तुतीकरण आगामी जेठ २ सम्म चल्ने प्रतिष्ठानको भनाइ छ । जेठको पहिलो सातासम्ममा प्रस्तुति सकिनेछ, बैंकबाट ऋण मूल्यांकनको अन्तिम लट १० जेठसम्ममा प्राप्त हुनेछ, प्रतिष्ठानका कार्यकारी निर्देशक गुप्ताले भने, आगामी जेठ दोस्रो साताभित्र ऋणका लागि सिफारिस गरिएका प्रस्तावको अन्तिम सूची निकाल्छौं ।प्रतिष्ठानले स्टार्टअप तथा उद्यमशीलताको क्षेत्रमा काम गरेका विज्ञ र राष्ट्रिय वाणिज्य बैंकलाई समेत संलग्न गरी मूल्यांकन तथा सिफारिस समिति गठन गरेको छ । समितिले स्टार्टअप उद्यमका लागि तोकिएको मापदण्ड, उत्पादित वस्तु वा सेवा बिक्रीको बजारको सम्भावना, परियोजनामा प्रयोग हुने कच्चा पदार्थको स्रोत, आवश्यक पूर्वाधारको उपलब्धता, जोखिम व्यवस्थापनका लागि अवलम्बन गरिएको उपाय, व्यावसायिक प्रस्तावको प्रस्तुतीकरण र ऋण मूल्यांकनका आधारमा अंक दिइनेछ । सोही अंकका आधारमा ऋण लिन योग्य प्रस्तावकको अन्तिम नामावली सार्वजनिक गरिनेछ ।आगामी जेठ दोस्रो साताभित्र ऋणका लागि सिफारिस गरिएका प्रस्तावहरूको अन्तिम सूची सार्वजनिक गरिने प्रतिष्ठानका कार्यकारी निर्देशक गुप्ताले बताए । यस वर्ष स्टार्टअप उद्यमीलाई ऋण दिने नै भनेर काम गरिरहेका छौं, उनले भने, झन्डै दुई महिना बाँकी छ, अन्तिम प्रक्रिया टुंग्याएर जेठ दोस्रो सातादेखि नै ऋणका लागि सिफारिस गर्ने योजना छ ।स्टार्टअप उद्यमीले कर्जाका लागि पहिलो पटक आवेदन दिएका भने होइनन् । यसअघि पनि उद्योग विभागमा स्टार्टअप उद्यम कर्जाका लागि आवेदन दिइएको थियो । विनियोजन विधेयकअनुसार आएको कार्यविधिलाई नयाँ आर्थिक वर्षमा पुनः पास गरेर मात्रै सञ्चालन गर्नुपर्ने हुँदा रोकिएको थियो । उद्योग, वाणिज्य तथा आपूर्ति मन्त्रालयले गत वर्ष फागुन १० मा स्टार्टअप उद्यम कर्जा कोष कार्यविधि, २०७९ स्वीकृत गरेको थियो । लगत्तै गत चैत १६ मा उद्योग विभागले २१ दिनभित्र कर्जा लिन इच्छुक स्टार्टअपलाई परियोजना प्रस्ताव पेस गर्न सूचना जारी गर्यो । उक्त अवधिमा ३ सयभन्दा बढी स्टार्टअपले परियोजना प्रस्ताव पेस गरे । विभागले जेठ १ मा एकल लगानी भएको, कागजात नखुलाइएको, सात वर्ष नाघेकालगायत कैफियत देखाउँदै २ सय १३ वटा कम्पनीको निवेदन अस्वीकृत गरिएको जानकारी दियो । त्यसपछि बाँकी १ सय ७३ निवेदन थप प्रक्रियामा रहँदै आर्थिक वर्ष सकियो । सरकारले पटकपटक नवीन व्यवसाय गरिरहेका र गर्न चाहनेलाई कर्जा, बीउ पुँजी उपलब्ध गराउने भनेर दशकयता आश्वासन दिँदै आएको छ । तर हालसम्म कार्यान्वयनमा आउन सकेको छैन । चालु आर्थिक वर्ष सकिन २ महिना बाँकी नै रहेकाले यस वर्ष स्टार्टअप उद्यमीले कर्जा पाउनेनपाउने हेर्न बाँकी नै छ । कार्यविधि बनाउने, सहुलियतपूर्ण कर्जाका लागि आवेदन लिने र कर्जा नदिने गरेको यो पहिलो पटक भने होइन । यसअघि स्टार्टअप (नवप्रवर्तक) व्यवसायलाई बीउ पुँजी अनुदान उपलब्ध गराउने सरकारको घोषणापछि राष्ट्रिय योजना आयोगले २०७६ सालमा पनि प्रस्ताव माग गरेको थियो । तर कार्यान्वयन हुन सकेन । आयोगले २०७७ वैशाख २९ मा स्टार्टअप व्यवसायलाई ५ लाखदेखि ५० लाख रुपैयाँसम्म अनुदान उपलब्ध गराउने भन्दै प्रस्ताव माग्यो । त्यसबेला पनि आयोगले मागेको ढाँचामा ६ सयभन्दा बढी व्यक्ति र कम्पनीले प्रस्ताव पठाएका थिए । सरकारले स्टार्टअपलाई बीउ पुँजी अनुदान उपलब्ध गराउने घोषणा गरेपछि योजना आयोगले प्रस्ताव आह्वान गरेको थियो । तर अनुदानको साटो सहुलियत ऋण दिने गरी कार्यविधि तयार पार्ने भन्दै प्रक्रिया रोकियो । सरकारले पटकपटक सहुलियतपूर्ण कर्जा दिने भन्दै आवेदन माग्ने र ऋण नदिने गर्दै आएको छ । यद्यपि हरेक वर्षको बजेटमा स्टार्टअपलाई प्रोत्साहन गर्ने, परियोजना धितो राखेर ऋण दिने बताउन छोडेको पनि छैन । आर्थिक वर्ष २०७१७२ को बजेटमा तत्कालीन अर्थमन्त्री रामशरण महतले स्टार्टअप व्यवसायलाई पुँजी उपलब्ध गराउन ५० करोडको कोष स्थापना गर्ने घोषणा गरेका थिए । त्यसयता हरेक वर्ष स्टार्टअपलाई प्रोत्साहन गर्ने बजेट आए पनि कार्यान्वयन हुन सकेको छैन । स्टार्टअप व्यवसायको प्रवर्द्धन एवं उद्यमशीलताका लागि आर्थिक वर्ष २०७६७७ को बजेट वक्तव्यमार्फत परियोजनाकै धितोमा सहुलियतपूर्ण कर्जा प्रवाह गर्न १ अर्ब रुपैयाँ विनियोजन गरिएको, नवीनतम ज्ञान, सीप र क्षमता भएका उद्यम र व्यवसाय सञ्चालन गर्न सुरुवाती पुँजी उपलब्ध गराउन च्यालेन्ज फन्डको व्यवस्था गरिएको थियो । आर्थिक वर्ष २०७७७८ को बजेटमा सुरुवाती पुँजीका माध्यमबाट स्टार्टअप उद्यम तथा व्यवसायको प्रवर्द्धनका लागि महत्त्वपूर्ण अवधारणासहित कार्यक्रम जारी भएको थियो । नवप्रवर्तनकारी कार्यमा लगानी प्रोत्साहन गर्न चाहने उद्यमी व्यवसायीलाई दुई प्रतिशत ब्याजदरमा सहुलियत ऋण उपलब्ध गराइने, नवप्रवर्तन सुरुवाती पुँजीका लागि ५० करोडको व्यवस्था गर्ने, युवा उद्यमशीलता विकासका लागि सबै प्रदेशमा युवा नवप्रवर्तन केन्द्र स्थापना गर्ने घोषणा भएको थियो । तर स्टार्टअपसम्बन्धी स्पष्ट नीतिको अभावका कारण उक्त कार्यक्रम कार्यान्वयन भएन । आर्थिक वर्ष २०७८७९ को बजेट वक्तव्यमा युवा उद्यमीलाई स्टार्टअप व्यवसायमा संलग्न हुन उत्प्रेरित गर्ने उद्देश्यले परियोजना धितो राखी एक प्रतिशत ब्याजदरमा २५ लाखसम्म बीउ पुँजी कर्जा उपलब्ध गराइने व्यवस्था गरेको थियो । स्टार्टअप व्यवसायको दर्ता, नवीकरण तथा अन्य सेवा एकद्वार प्रणालीबाट मिलाउने, स्टार्टअप व्यवसायमा वैदेशिक लगानी भित्र्याउन नीतिगत सहजीकरण गर्ने र स्टार्टअपका लागि १ अर्बको च्यालेन्ज फन्ड स्थापना गर्ने थप विशेष व्यवस्थासमेत गरेको थियो । यद्यपि उक्त व्यवस्था पनि कार्यान्वयन हुन सकेन । आर्थिक वर्ष २०७९८० को बजेट वक्तव्यमा युवा उद्यमशीलता विकास गर्न र नवप्रवर्तन प्रवर्द्धन गर्न स्टार्टअप व्यवसायमा सुरुवाती पुँजी उपलब्ध गराउने कार्यक्रमलाई निरन्तरता दिनुका साथै यस कार्यक्रमको प्रभाव मूल्यांकन गरी सुधार गर्ने, परियोजनाका आधारमा ऋण सहयोग तथा अनुदान उपलब्ध गराउने, यस्ता व्यवसायमा भेन्चर क्यापिटलमार्फत पुँजी व्यवस्थापन गर्ने, युवा उद्यमी तथा वैदशिक रोजगारीबाट फर्केका व्यक्तिबाट सञ्चालन हुने व्यवसायलाई प्रोत्साहन गर्न च्यालेन्ज फन्ड स्थापना गरी सहुलियतपूर्ण कर्जा उपलब्ध गराइने विषय उल्लेख छन् । सरकारले चालु आर्थिक वर्षको बजेटमार्फत स्टार्टअपलाई प्रोत्साहन गर्न १ अर्ब २५ करोड विनियोजन गरेको छ । मुलुकमा नवप्रवर्तन र उद्यमशीलता प्रवर्द्धन गर्न स्टार्टअप इको सिस्टम विकास गरिनेछ, उद्यमशील सोच र संस्कृतिको विकास एवं उद्यमशील सोचलाई व्यवसायमा रूपान्तरण गर्न काठमाडौंमा इन्क्युबेसन सेन्टर सञ्चालन गरिनेछ, चालु आर्थिक वर्षको बजेट वक्तव्यमा भनिएको छ, भेन्चर क्यापिटल र प्राइभेट इक्विटी फन्डलाई स्टार्टअप व्यवसायमा लगानी गर्न प्रोत्साहित गरिनेछ । विदेशी लगानी कम्पनीहरूमार्फत प्रवाह हुने वैदेशिक लगानीलाई प्रोत्साहन गरी नवप्रवर्तन र उद्यमशीलता विकासमा परिचालन गरिनेछ । चालु वर्षको बजेटमा स्टार्टअप व्यवसायलाई १ प्रतिशत सहुलियत ब्याजदरमा २५ लाख रुपैयाँसम्म ऋण उपलब्ध गराउने घोषणा गरिएको छ । चालु आर्थिक वर्ष स्टार्टअप कर्जाका लागि २५ करोड रुपैयाँ विनियोजन भएको मन्त्रालयले जनाएको छ । स्टार्टअप उद्यममा कर्जा प्रवाह गर्ने प्रयोजनका लागि निवेदन दिने अन्तिम मितिसम्म सात वर्ष ननाघेको र कार्यविधिमा उल्लिखित मापदण्ड पूरा गरेका उद्यमी कर्जाका लागि योग्य हुनेछन् । कार्यविधिमा स्टार्टअप उद्यमका रूपमा सञ्चालन गर्न सकिने उद्यमका १६ वटा क्षेत्र तोकिएको छ ।स्टार्टअप उद्यमीहलाई कर्जा दिन गत माग २४ मा प्रतिष्ठान, राष्ट्रिय वाणिज्य बैंक र निक्षेप तथा कर्जा सुरक्षण कोषबीच समझदारी गरिसकेको छ । प्रतिष्ठानको सिफारिसमा राष्ट्रिय वाणिज्य बैंकले स्टार्टअप कर्जा दिने भएको हो । स्टार्टअप का लागि राष्ट्रिय वाणिज्य बैंकले २५ लाखसम्म कर्जा दिनेछ । उद्योग मन्त्रालयले तयार गरेको स्टार्टअप उद्यम कर्जा सञ्चालन कार्यविधि, २०८० अनुसार बैंकिङ प्रक्रियामार्फत स्टार्टअप उद्यम कर्जा दिने समझदारीमा उल्लेख छ ।स्टार्टअप उद्यम कार्यक्रमको कार्यान्वयन यस वर्ष प्रतिष्ठानले गर्नेछ । कार्यविधिअनुसार बढीमा २५ लाखसम्मको कर्जा दिइनेछ । कर्जाको ब्याजदर वार्षिक तीन प्रतिशत हुनेछ । बैंकले कर्जा प्रवाह गर्दा बढीमा पाँच लाखसम्मको कर्जाको हकमा एक किस्ता, १५ लाखसम्मका लागि दुई किस्ता र त्यसभन्दा माथि २५ लाखसम्मको हकमा तीन किस्तामा कर्जा रकम उपलब्ध गराउने मन्त्रालयले जनाएको छ । स्टार्टअप प्रवर्द्धन गर्न स्टार्टअप नीति तर्जुमा भई स्वीकृतिका क्रममा रहेको मन्त्रालयले जनाएको छ । कृषि तथा पशुपन्छी, वन पैदावार, पर्यटन प्रवर्द्धन तथा मनोरञ्जन र अतिथि सत्कार, विज्ञान, प्रविधि, सूचना तथा सञ्चार, मानव स्वास्थ्य सेवा, शिक्षा तथा शिक्षण सिकाइ, अटोमोबाइल, परम्परागत प्रविधि, उत्पादन र सेवाप्रवाहको प्रक्रिया सुधार, घरायसी वा दैनिक जीवनयापन, खाद्य उत्पादन तथा प्रशोधन, सहज र सुरक्षित यातायात तथा पारवहन सेवा, खानी तथा खनिज अनुसन्धान र विकाससँग सम्बन्धित क्षेत्रमा कर्जा दिने समझदारीपत्रमा उल्लेख छ ।कर्जा लगानीका लागि वित्तीय स्रोतअन्तर्गत कर्जाका लागि वित्तीय स्रोत समझदारीपत्रअनुसारको स्टार्टअप उद्यम कर्जा प्रदान गर्न र निक्षेप तथा कर्जा सुरक्षणका लागि प्रतिष्ठानले बैंकलाई कर्जा सुरक्षणका लागि हाललाई २४ करोड २५ लाख रकम उपलब्ध गराउने समझदारीपत्रमा उल्लेख छ । कर्जाको सेवा शुल्क र ब्याजदर सेवा शुल्क र कार्यविधिबमोजिम हुनेछ । बैंकले कर्जा प्रवाह गर्दा स्वीकृत व्यवसाय वा परियोजना नै धितोका रूपमा राख्नेछ । त्यस्तो व्यवसाय वा परियोजनाको बिमा उद्यमी आफैंले गर्नुपर्नेछ ।कानुनमा मात्र सीमित स्टार्टअप उद्यमलाई अब कानुनले पनि परिभाषित गरेको छ । लगानी सहजीकरणसम्बन्धी केही नेपाल ऐनलाई संशोधन गर्ने अध्यादेश, २०८१ मार्फत स्टार्टअप उद्यमलाई समेत कानुनमा समेटिएको हो । औद्योगिक व्यवसाय ऐन, २०७६ को दफा ४ पछि दफा ४ क मा स्टार्टअप उद्यम वा व्यवसायको दर्ता तथा सञ्चालनबारे उल्लेख छ । प्रतिष्ठानले स्टार्टअप कर्जा दिने गरी आफ्नो टाइमलाइनअनुसार काम अघि बढाइरहेको नेपाल उद्योग वाणिज्य महासंघको स्टार्टअप समिति सभापति जुना माथेमाले बताइन् । सरकारले झन्डै एक दशकदेखि हरेक वर्षको बजेटमा स्टार्टअपलाई सम्बोधन गर्दै आए पनि बल्ल कानुनमा समेटिएको उनको भनाइ छ । धेरै वर्षको मिहिनेतपछि कानुनमा आएकाले थप सुधार र कामको बाटो खुलेको छ, उनले भनिन्, कानुनमा सम्बोधन भइसकेकाले अब उद्यमीलाई बीउ पुँजी, सहुलियतपूर्ण अनुदानलगायत विषयमा काम गर्दै अघि बढ्न सहज हुनेछ ।कुनै फर्म वा कम्पनीले कुनै वस्तु वा सेवा र प्रक्रियाको विकास, उत्पादन, सञ्चालन, वितरणमा नवीन अन्वेषण तथा सिर्जनशील सोचको प्रयोग गरी व्यावसायिक रूपमा सञ्चालन गरेको उद्यम वा व्यवसायलाई स्टार्टअप उद्यमका रूपमा चिनाइएको छ । वस्तु वा सेवाको उत्पादनमा नवीन सोच र प्रविधि प्रयोग भएको, छिटो स्तरोन्नतिको सम्भावना भएको, १० वर्षको अवधि ननाघेको, दर्तापछि कुनै आर्थिक वर्षको वार्षिक कारोबार १५ करोड ननाघेकोलाई स्टार्टअप उद्यम मानिने पनि उल्लेख गरिएको छ ।"
नीति तथा कार्यक्रम र बजेटमा नवप्रवर्तन कोष ल्याउँछौं,"पुष्पकमल दाहाल, प्रधानमन्त्रीआगामी आर्थिक वर्षको नीति तथा कार्यक्रम र बजेटमा नवप्रवर्तन कोष स्थापना गर्नेछौं । यसका लागि कानुन तर्जुमाको गृहकार्य सुरु गरिसकिएको छ । सञ्चार तथा सूचना प्रविधिको विकास, विस्तार र प्रयोगबाट नै आर्थिक, सामाजिक रूपान्तरण गर्न सकिन्छ भन्नेमा सरकार विश्वस्त छ । यही यथार्थलाई आत्मसात् गर्दै सरकारले आगामी वर्षको नीति तथा कार्यक्रम र बजेटमा नवप्रवर्तन कोष स्थापना गर्ने तथा सोका निम्ति आवश्यक कानुनको तर्जुमा गर्ने गृहकार्य अगाडि बढाएको हो ।कोषको स्थापनासँगै आफ्नै स्वविवेक, क्षमता र पहुँचमा सूचना प्रविधिमार्फत अर्बौंको आम्दानी गरिरहेका युवा वैज्ञानिकलाई प्रोत्साहित गर्नुका साथै युवा पुस्तालाई देशभित्र आशा जगाउन एवं अर्थतन्त्रमा गुणात्मक सुधार ल्याउन सहज हुनेछ । उत्पादकत्व वृद्धि र रोजगारी सिर्जनाका कार्यक्रमअन्तर्गत कृषिजन्य उत्पादन एवं सार्वजनिक सेवाका क्षेत्रमा नवप्रवर्तनलाई प्रोत्साहित गर्ने नीति अगाडि सार्ने तयारी गरिएकाले देशभित्रै केही गर्न चाहने युवाका निम्ति नयाँ अवसर पनि हो । युवालाई लक्षित गरी अगाडि बढाइएको स्टार्टअप कार्यक्रम लाई एकीकृत गरी प्रभावकारी कार्यान्वयन गर्न सरकार गम्भीर रूपले लागिरहेको छ । सूचना प्रविधिलाई लिडिङ फ्याक्टर का रूपमा स्वीकार गरेर मात्र विकास, सुशासन र रोजगारीमार्फत समृद्धि हासिल गर्न सकिनेछ ।(सातौं राष्ट्रिय सूचना तथा सञ्चार प्रविधि दिवसका अवसरमा बिहीबार प्रधानमन्त्री दाहालले दिएको मन्तव्य)"
गण्डकी सरकार गठनमा सर्वोच्चको आदेशले थप अन्योल,"(काठमाडौं) सर्वोच्च अदालतले गण्डकी प्रदेशका मुख्यमन्त्री खगराज अधिकारीको नियुक्तिविरुद्धको रिट खारेज गरेसँगै विश्वासको मत लिँदा प्रदेशसभाको कुल सदस्य संख्याभित्र सभामुखलाई समावेश गर्ने कि नगर्ने भन्नेबारे अन्योल थपेको छ । सभामुखसमेतको संख्या जोडेर मुख्यमन्त्रीमा दाबी गरेका अधिकारीलाई प्रदेश प्रमुखले चैत २५ मा नियुक्त गरेका थिए । त्यसविरुद्ध तत्कालीन मुख्यमन्त्री सुरेन्द्रराज पाण्डेले सर्वोच्चमा रिट दायर गरेका थिए । सर्वोच्चका न्यायाधीश सपना प्रधान मल्ल र सारंगा सुवेदीको संयुक्त इजलासले वैशाख १७ मा सभामुखबाहेक पनि बहुमत देखिएको व्याख्यासहित रिट खारेज गर्ने निर्णय गरेको हो । गण्डकी प्रदेशको जम्मा प्रदेशसभा सदस्य ६० रहेको र प्रत्यर्थी खगराज अधिकारीको दाबीमा नेकपा माओवादी केन्द्रका सदस्य संख्यामा सभामुखलाई गणना नगर्दा पनि प्रदेशसभा सदस्य ५९ जनामा ३० जनाको संख्या पुगेको देखिन्छ, सभामुखलाई गणना नगर्दा पनि दलहरूको समर्थनमा खगराज अधिकारीको बहुमत प्राप्त गर्न सक्ने दाबी समर्थित देखिन्छ सर्वोच्चको आदेशमा उल्लेख छ । मुख्यमन्त्री अधिकारीले वैशाख २४ भित्र विश्वासको मत लिइसक्नुपर्छ । मुख्यमन्त्रीमा दाबी पेस गर्दा उनले एमालेका २२, माओवादीका (सभामुखसहित) ८, स्वतन्त्र १ सहित ३१ सांसदको समर्थन पेस गरेका थिए । पक्ष र विपक्षमा मत बराबरी भएको अवस्थामा बाहेक सभामुखले अन्य अवस्थामा मतदान गर्न नपाउने संवैधानिक व्यवस्था छ । मुख्यमन्त्री अधिकारीले विश्वासको मत लिने बेलासम्म थप सांसद जुटाउन सकेनन् भने के हुन्छ भन्ने प्रश्न अदालतको आदेशपछि उब्जेको छ ।उनी विपक्षमा रहेका राप्रपाका दुई सांसदलाई समेत सरकारमा ल्याएर सत्ता सुरक्षित पार्न प्रयासरत छन् । राप्रपा सरकारमा नआए बहुमत पुर्याउन अदालतकै व्याख्यालाई आधार बनाउने संकेत अधिकारीले दिएका छन् । हामीसँग अदालतको आदेशको सुविधा पनि छ । तर, प्रदेशलाई विघटनतर्फ लैजान हुन्न भन्ने सबैको चाहना छ । सबैको सहमतिबाट अघि बढ्न खोजिरहेको छु, उनले भने, विश्वासको मत लिने बेलासम्म बहुमतको समस्या हुन्न । सबैको साथ हुन्न भन्ने विश्वासमा छु । संविधानविद् भीमार्जुन आचार्यले सर्वोच्चको आदेशप्रति विमति रहेको बताए । यो आदेश कोशी प्रदेशको मुख्यमन्त्री नियुक्तिको विषयमा भएको नजिरभन्दा प्रतिकूल र अनौठो भएको उनको भनाइ छ । गण्डकी प्रदेशसभामा जम्मा ६० सदस्य हो । प्रदेशसभामा सभामुखलाई गणना नगर्दा ५९ हुन्छ । ५९ को ३० बहुमत भयो भन्ने अदालतको आदेश छ । मेरो बुझाइमा यो संविधानको गलत व्याख्या हो । संविधानले यस्तो भनेको छैन, उनले भने, संविधानको गणपूरक संख्या र मतदानसँग सम्बन्धित प्रावधानमा सम्पूर्ण सदस्यको बहुमतबाट गर्नुपर्ने व्यवस्था छ । यो भनेको कुल संख्या नै हो ।अर्का वरिष्ठ अधिवक्ता टीकाराम भट्टराई भने मुख्यमन्त्री नियुक्तिको विवाद निरूपणमा सर्वोच्चले बोलेको कुरालाई विश्वासको मतमा लगेर जोड्न नमिल्ने बताउँछन् । संविधानको धारा १६८ (२) मा दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभाको सदस्यलाई प्रदेश प्रमुखले मुख्यमन्त्री नियुक्ति गर्न सक्नेछ भनेर भनिएको छ । गण्डकीमा मुख्यमन्त्रीका लागि दुइटा दाबी थिएनन् । यस्तो अवस्थामा सभामुखलाई बाहेक गर्दा पनि ३० अर्थात् बहुमत नै भएकाले संसद्मा विश्वासको मत प्राप्त गर्न सक्ने बलियो सम्भावना अधिकारीमा देखिएको छ भन्ने मर्म सर्वोच्चको हो, भट्टराईले भने, तर कुल संख्यामा सभामुखलाई बाहेक गरेर विश्वासको मतमा पनि यसैलाई बहुमत भन्ने अर्थ होइन । विश्वासको मत लिँदा कुल संख्याकै बहुमतबाट प्राप्त गर्नुपर्छ । उनले सरकार निर्माणमा सभामुखलाई संख्यामा जोड्न मिल्ने भए पनि अब विश्वासको मत लिँदा भने सभामुखले मताधिकार प्रयोग गर्न नमिल्ने उनले बताए । १० महिनाअघि कोशी प्रदेशका एमाले संसदीय दलका नेता हिक्मतकुमार कार्कीले दिएको रिटमा सर्वोच्च अदालतले साउन ११ मा सभामुखको पदमा बहाल रहेको व्यक्तिले प्रदेशसभा सदस्यको पनि हैसियत रहेको भनी छुट्टै थप वा दोहोरो भूमिकाको दाबी गर्न मिल्दैन भन्ने सिद्धान्त प्रतिपादन गरेको थियो । फरक यति थियो, गण्डकीमा सभामुखको संख्या मात्रै जोडिएको थियो, कोशी प्रदेशमा एकपटक सभामुखको हस्ताक्षरसहित मुख्यमन्त्रीको दाबी गरिएको थियो भने दोस्रोपटक विश्वासको मत लिने बेला सभामुखले मतदान गरेका थिए । संविधानविद् आचार्य सर्वोच्चको पछिल्लो आदेश फैसलाको स्थिरताको सिद्धान्तविपरीत समेत रहेको बताउँछन् । स्थिरताको सिद्धान्तअनुसार सर्वोच्च पहिला भएको फैसलामा अडिग छ भन्ने मान्यता हुन्छ । त्यसैले अदालतका फैसला र कामहरू अनुमान योग्य हुनुपर्छ । पारदर्शी हुनुपर्छ भन्ने हो । कोशीमा सभामुखसँग जोडिएको विषयमा सर्वोच्चले मतदानमा भाग लिन पनि नपाउने, रेफ्री हुने र सभामुख सरकार निर्माणमा सामेल हुन नपाउने भनेर भनियो । तर, गण्डकीमा सभामुखसमेतको नाम राखेर सरकारको दाबी गरियो, उनले भने, कोशीको स्थापित नजिरअनुकूल पनि यो आदेश भएन । संवैधानिक विकासमा यसले फाइदा पुर्याउँदैन । संविधानविद् भट्टराई सभामुखको हस्ताक्षर नभएर सिट संख्या मात्रै गणना भएकाले कोशीको नजिर गण्डकीको हकमा हुबहु आकर्षित नहुने दाबी गर्छन् । एउटै अवस्था भएमा नजिर आकर्षित हुने हो । सभामुखले सरकार निर्माण गर्दा हस्ताक्षर र मतचाहिँ प्रयोग गर्न मिल्दैन । अन्तर्राष्ट्रिय अभ्यास पनि छैन । तर, सिट संख्या गणना गर्ने कुरालाई गैरसंवैधानिक भन्न मिल्दैन भट्टराईले भने, यसलाई सर्वोच्च अदालतले स्वीकार गरिसकेकाले अब विश्वासको मत मुख्य कुरा हो । विश्वासको मत लिन सभामुख जानुभयो भने मात्रै संविधानविपरीत हुन्छ । पूर्वसांसदसमेत रहेका कानुनविद् रामनारायण बिडारी पनि कोशीमा सभामुखले हस्ताक्षर गर्ने र अध्यक्ष गरेका व्यक्ति मतदान गर्न गएकाको घटनासँग गण्डकीलाई जोड्न नमिल्ने तर्क गर्छन् । तर, उनले विश्वासको मत लिएपछि पनि मुद्दा फेरि सर्वोच्चमा जान सक्ने संकेत गरे । बहुमत कसको हुन्छ भनेर परीक्षण गर्ने थलो प्रदेशसभा हो । राष्ट्र प्रमुख वा प्रदेश प्रमुखलाई विश्वास हुने प्रमाण पुगेपछि प्रधानमन्त्री र मुख्यमन्त्री नियुक्ति गर्न संविधानले दिन्छ । त्यसको बहुमत परीक्षण संसद्मा हुन्छ । गण्डकीमा सभामुखलाई बाहेक गर्नुपर्छ भन्ने विपक्षीको भनाइ हो । त्यसलाई बाहेक गर्दा ५९ हुने भयो । अर्कोपट्टि २९ हुने भयो । २९ भन्दा ३० बढी भयो । अर्को पक्षले दाबी लिएर नगएको अवस्था पनि थियो । पाण्डे राजीनामा दिएर चुप लागेर बस्नुभयो, उनले भने, एक मात्रै दाबी परेको, सभामुखबाहेक गणना गर्दा ३० देखिने र सभामुख जोड्दा ३१ देखिने भयो । विश्वासको मतको पक्षमा ३० जना मात्रैको मत पर्यो भने बहुमत भयो कि भएन भन्ने कुरा पछि अदालतले छुट्टै व्याख्या गर्ला । अहिलेलाई बाधा फुकाउने काम भएको छ तर प्रश्न फेरि अदालत पुग्न सक्छ ।"
आफ्नै सांसद जोडिएको सहकारी हिनामिनामा छानबिन गर्न राप्रपाको माग,"(काठमाडौं)राष्ट्रिय प्रजातन्त्र पार्टी (राप्रपा) ले पार्टीकी प्रतिनिधिसभा सांसद गीता बस्नेत जोडिएको सहकारी बचत हिनामिना प्रकरणमा स्वतन्त्र छानबिन गर्न सरकारलाई आग्रह गरेको छ । पार्टीको मंगलबारदेखि सुरु भएर बिहीबार सम्पन्न केन्द्रीय कार्यसम्पादन समिति बैठकले सांसद बस्नेतमाथि सरकारको जिम्मेवार निकायबाट निष्पक्ष छानबिन हुनुपर्ने माग गरेको हो । सांसद बस्नेत सञ्चालक रहेको कम्पनीबाट सहकारीको बचत अपचलन भएको विषय सार्वजनिक भएपछि राप्रपाले छानबिनमा सहयोग गर्न सांसद बस्नेतलाई निर्देशनसमेत दिएको छ । राप्रपाकी प्रतिनिधिसभा सदस्य गीता बस्नेतको कम्पनीबाट सहकारीको रकम अपचलन भएको भन्ने विषय सञ्चारमाध्यममा सार्वजनिक भएकामा सोसम्बन्धी छानबिनमा सघाउ पुर्याउन निजलाई निर्देशन दिइयो । साथै, उक्त घटनाका विषयमा नेपाल सरकारको जिम्मेवार निकायबाट निष्पक्ष छानबिन गर्न र सहकारीको रकम अपचलन सम्बन्धित त्यस्तै प्रकारका घटनामा संलग्न अन्य व्यक्तिहरूमाथि पनि स्वतन्त्र छानबिन गर्न राप्रपा सरकारसँग माग गर्दछ, प्रवक्ता एवं प्रचार विभाग प्रमुख मोहनकुमार श्रेष्ठद्वारा जारी विज्ञप्तिमा भनिएको छ ।चितवनको सनराइज, पूर्वी नवलपरासी (नवलपुर) को छिपछिपे र बर्दियाको नमस्ते सहकारीबाट १६ करोड ५८ लाख रुपैयाँ बिनाधितो ऋण लिएर आफ्नो समूहको रिसोर्टमा लगानी गरेको आरोपमा सांसद बस्नेतविरुद्ध पक्राउ पुर्जी जारी भएको छ । नवलपुर जिल्ला प्रहरीको अनुसन्धानका आधारमा जिल्ला सरकारी वकिलको कार्यालयले अघि बढाएको प्रक्रियाअनुसार जिल्ला अदालतले सांसद बस्नेतसहित १४ जनाविरुद्ध पक्राउ पुर्जी जारी गरेको हो ।सांसद बस्नेतसमेतको लगानीमा बर्दियाको गुलरियामा सञ्चालित कृष्णसार रिसोर्टमा तीन जिल्लाका तीन सहकारीको बचत लगानी गरी हिनामिना गरिएको प्रहरी अनुसन्धानबाट खुलेको हो । पूर्वी नवलपरासीको कावासोती नगरपालिकामा रहेको छिपछिपे उपभोक्ता सहकारी, चितवनमा रहेको सनराइज बचत तथा ऋण सहकारी र बर्दियामा रहेको नमस्ते बचत तथा ऋण सहकारीबाट कृष्णसार रिसोर्टमा ऋण प्रवाह भएको पाइएको थियो । जिल्ला अदालतबाट पक्राउ अनुमति पाइसकेपछि पनि कार्यान्वयन गर्नुको सट्टा प्रहरी भने प्रदेश र प्रधान कार्यालयमा पत्राचार गर्दै अलमल गरिरहेको छ । यस्तै नजिर उपप्रधान तथा गृहमन्त्री रवि लामिछानेलाई पनि लागू हुने भन्दै प्रहरीले सांसद बस्नेतमाथिको छानबिन अघि बढाउन ढिलाइ गरिरहेको छ । यही बेला राप्रपाले भने सांसद बस्नेतलाई छानबिनमा सघाउन र सरकारी निकायहरूलाई निष्पक्ष छानबिन गर्न माग गरेको हो । साग तथा दूध बेचेर, सडकमा मकै तथा बदाम बेचेर जम्मा गरेको पैसा रिसोर्टमा लगानी गरी हिनामिना गरेको तथा बचत फिर्ता नगरेको भन्दै पीडितहरूले दिएको उजुरीका आधारमा प्रहरीले अनुसन्धान गरेको थियो ।"
धूलोभित्र निसासिएको राष्ट्रिय पूर्वाधारको आकांक्षा,"पूर्वपश्चिम राजमार्गको नारायणगढबुटवल खण्डको स्तरोन्नतिको काम सुरु भएको ६ वर्ष भएको छ, तर अहिलेसम्म ५० प्रतिशत मात्र प्रगति छ । धेरै ठाउँमा घनाबस्तीको बीचमा सडक छ, त्यसैले निर्माण गर्दा धूलो उड्न नदिन दिनमा चार पटक पानी छर्कनुपर्ने सर्त थियो । तर महिनौंसम्म पनि सडकमा पानी नहाल्दा उडेको धूलोले स्थानीय घर, विद्यालय र अस्पताललाई अस्तव्यस्त बनाएको छ । प्रमुख जिल्ला अधिकारी, ट्राफिक प्रहरी र ठेकेदारसहितको नियमित समीक्षा बैठक बस्छ तर पानी किन हालिएन भनेर स्पष्टीकरण सोध्ने र कार्यान्वयन गराउने पहल गरेको छैन । बरु, धूलोकै कारण सडक दायाँबायाँका ३५ प्रतिशत सटर बन्द भएका छन् । अझ दाउन्ने हाइट का धेरै होटल विगत ५ वर्षदेखि बन्द छन् किननि धूलो उड्ने र जाममा फस्ने डरले गाडी चालकहरू त्यहाँ रोकिन चाहँदैनन् । दाउन्नेको उकालोमा दुई फिटसम्म धूलो छ । अघिल्लो गाडीले उडाएको धूलोका कारण चालकले बाटो नदेख्दा दिनहुँ दुर्घटना भइरहेका छन् भने दाउन्ने उकालोको १३ किलोमिटर यात्रा पार गर्न चार घण्टा लाग्छ । धूलोका कारण दुईपांग्रे साधनका चालकले चर्को घाममा पनि रेनकोट लगाएर यात्रा गरिरहेका हुन्छन् । त्यस्तै जहाँ पुल भत्काइएको छ, रातिमा समेत डाइभर्सन देखिने गरी संकेत चिह्न राखिनुपर्ने हो, तर १ सय १३ किलोमिटरको यो सडकमा यस्ता संकेत कहींकतै छैनन् । त्यसैले दुर्घटना बढाइरहेको छ । आवागमनको जीवनरेखा राजमार्ग राष्ट्रिय लज्जाको विषय बनेको छ । पुराना चल्तीका सडकलाई फराकिलो बनाएर यातायात थप सहज बनाउन जहाँजहाँ काम गरिँदै छ, प्रायः सबैमा उदेकलाग्दो गरी काममा सुस्तता छ । खनेर अस्तव्यस्त छाड्दा सुक्खायाममा धुलाम्य र वर्षायाममा हिलाम्य सडकबाट यात्रु हैरान हुने गरेका छन् । नीति बनाउने, नियमन गर्ने निकाय तथा व्यक्तिको आँखामा सडक निर्माणको दुरवस्थामा परिरहेकै छ, तैपनि निर्माण व्यवसायीलाई बेलैमा सक्न कडिकडाउ गरेको पाइँदैन, उल्टै निर्माण व्यवसायीको मागअनुरूप म्याद थप्दै जाने प्रवृत्ति छ । तर थपिएको म्यादमा समेत काम नभएकामा जिम्मेवार को हो ? यसको समीक्षा भएको छैन । केही वर्षदेखि स्तरोन्तति भइरहेका नारायणगढबुटवल, नागढुंगामुग्लिङ, आँबुखैरहनीपोखरा, सूर्यविनायकधुलिखेल, कञ्चनपुरकमला सडक सबै चल्तीका हुन् । ती कुनै पनि सडकमा सन्तोषजनक काम देखिँदैन । नारायणगढबुटवल सडकमा काम सुरु भएको साढे पाँच वर्ष भयो । सुरुको सम्झौताको म्याद २०७९ साउन २२ मै सकिएको थियो । पछिल्लो पटक थपिएको म्याद आगामी साउनमा सकिँदै छ । तर ५० प्रतिशत मात्र प्रगति भएकाले साउनमा पनि सडक बनिनसक्ने निश्चित छ । प्रगति नभएपछि आयोजनाले २०७९ असोजमा एक महिनाको सूचना निकालेर सरकारले ठेक्का तोड्ने चेतावनी दिएको थियो । ठेकेदारले चाँडै काम सक्ने प्रतिबद्धता जनाएपछि ठेक्का तोडिएन । सडक स्तरोन्नति अत्यन्तै सुस्त भएपछि ऋणदाता एसियाली विकास बैंकले कार्यक्षमतामा प्रश्न उठाउन थालिसकेको छ । पूर्वपश्चिम राजमार्गकै कञ्चनपुरकमला, काँकडभिट्टाइटहरी खण्डलगायतमा पनि विस्तार कार्य सन्तोषजनक छैन । यता, नागढुंगामुग्लिङ सडक काठमाडौं भित्रिनेबाहिरिने गाडीका कारण अत्यन्तै व्यस्त रहन्छ । १२२६ किमि लामो नागढुंगानौबिसे खण्डमा काम सम्झौताअनुसार आगामी जेठमा सकिनुपर्ने हो तर भौतिक प्रगति ५० प्रतिशत मात्र छ । दोस्रो खण्ड नौबिसेमलेखुको दूरी ४३५४ किमि छ । म्याद एक वर्ष बाँकी रहँदा यसमा प्रगति १९ प्रतिशत मात्र छ । मलेखुमुग्लिङ तेस्रो खण्डमा सम्झौताअनुसार ०८२ पुस १३ भित्र सक्नुपर्नेमा अहिलेसम्म प्रगति ९ प्रतिशत मात्र छ । यही गतिमा काम भइरहे नागढुंगामुग्लिङ सडकमा यात्रुले अझै केही वर्ष सास्ती खेप्नुपर्नेछ । अर्को व्यस्त आँबुखैरहनीपोखरा सडकमा आर्थिक वर्ष ०७७७८ बाट स्तरोन्नति भइरहेको छ । यसमा काम आगामी आर्थिक वर्षमा सकिनुपर्ने हो तर यतिन्जेलको प्रगति ३७ प्रतिशत मात्र छ । यता मुग्लिङआँबुखैरहनी खण्डमा कहिले स्रोत व्यवस्थापन हुने, ठेक्का लाग्ने टुंगो छैन । मुग्लिङपोखरा सडकमा सहज आवागमनका लागि केही वर्ष कुर्नुपर्नेछ । यता काठमाडौं उपत्यकालाई नै जोड्ने सूर्यविनायकधुलिखेल सडक पनि विस्तारका लागि जथाभावी भत्काइएको छ । अति व्यस्त यस सडकमा पनि कामको गति सुस्त छ । सडकलाई विकासको मुख्य आधार मानिन्छ । हाम्रो मुलुकसँग सडक निर्माणको शताब्दी लामो इतिहास भए पनि अझै एउटा जिल्ला सदरमुकाम राष्ट्रिय सडक सञ्जालमा जोडिनै बाँकी छ । कच्ची सडकसमेत नपुगेका कैयौं पालिका छन् । नयाँ सडक खन्ने काम पनि ठाउँठाउँमा भइरहेकै छ तर तिनमा पनि कामको गति एकदमै सुस्त छ । पुराना व्यस्त सडकहरूसमेत स्तरोन्नति गर्न वर्षौं लगाइँदा यातायात प्रणालीमा असर पुगेको छ । यातायात प्रणालीले मुलुककै अर्थतन्त्रलाई प्रभाव पार्छ । तर सडकजस्तो महत्त्वपूर्ण पूर्वाधार निर्माणमा हेलचेक््रयाइँ भइरहँदा सरकारले कडिकडाउ गर्न नसक्नु विडम्बनापूर्ण छ ।सरोकारवाला मन्त्री र संसदीय समितिले छिट्टै काम सक्न बेलाबेला निर्देशन दिइरहेका हुन्छन् । बिहीबार पनि प्रतिनिधिसभाको पूर्वाधार विकास समितिले सडक स्तरोन्नति कार्य यथाशीघ्र सकाउन सम्बन्धित मन्त्रालयहरूलाई निर्देशन दिएको छ । म्यादभित्र काम नसक्ने निर्माण व्यवसायीलाई कारबाही गर्ने, बलियो आधार र कारणबिना म्याद नथपिदिने थिति नबसेसम्म निर्देशन मात्रले कामलाई गति दिने देखिँदैन । सरकारले पनि आफ्नो तर्फबाट कुनै व्यवधान सिर्जना गर्नु हुँदैन । मुआब्जा वितरण, रूख कटानजस्ता विषयले काममा प्रभावित हुने अवस्था आउन नदिन अन्तरमन्त्रालय समन्वय प्रभावकारी बनाइनुपर्छ । भइसकेको कामको भुक्तानी पनि नियमित उपलब्ध गराउनुपर्छ ।"
थाहै नपाई गयो श्रमिक दिवस,"चुरेमा बस्छौं । अरू विकासझैं सञ्चारमाध्यमले पनि टाढा बनाएको छ चुरेलाई । जीवन नै कृषि कर्ममा बित्न लाग्यो । बिहानदेखि साँझसम्म खेतीमै व्यस्त । पुस्ताले यही सिकाए । यति जानियो । र, यही पेसा अँगालियो । आफ्नो भूमि छ्रैन । तर पनि पर्ती, ऐलानी र अरूको जमिन भए पनि माटोको माया लाग्छ । अनि त्यही माटो खोस्रिएर जीविका धान्छौं । अन्तर्राष्ट्रिय श्रमिक दिवसको दिन पनि बिहानदेखि साँझसम्म खेतीमै बिते । म मात्र होइन, धेरै किसानको अवस्था उस्तै थियो । धेरैले वैशाख १९ मा श्रमिक दिवस मनाए । तर हामीले थाहा नै पाएनौं । किन कि हामी मजदुर हौं । मजदुरी नगरी छाक टर्दैन । छाक टार्ने मेसो मिलाउँदा मिलाउँदै आफ्नै दिवस थाहा पाउँदैनौं । हामी श्रमिक सधैं दुःखमा छौं । चाहे कृषक हौं या गैरकृषि श्रमिक । हामी असाध्यै श्रम गर्छौं । तर हामीले गरेको श्रमको मूल्य छैन । आफूले जोतेको माटो आफ्नो छैन । हामी नै हौं । बाटो, पुल र पुलेसा अनि ठुल्ठूला भवन बनाउने । तर न हामी हिँड्ने बाटो नै आफ्नो छ न घर । मजदुर दिवस पनि हाम्रा लागि भएन । त्यही मजदुरलाई काम लगाएर महलमा बस्ने, किसानले उब्जाएको अन्नले भकारी भर्नेहरूले नै मनाए । अब हामीले पनि खुसीले श्रमिक दिवस मनाउन कहिले पाउने ? म र म जस्तै श्रमिकहरूलाई मजदुर दिवस मनाउन त मनलाग्ने थियो नि ! दुर्भाग्य, भोको पेट, असुरक्षित बसाइ । उठीबास र बेदखलको डर । कसरी, कहाँ गएर मनाउने श्रमिक दिवस ? हामीलाई त श्रमिक दिवसभन्दा पनि हाम्रो श्रमको मूल्य चाहिएको छ । हामीले खन्ने माटोको अधिकार चाहिएको छ । सधैं माटोमा श्रम गर्ने । अन्न उब्जाउने हामी किसानले कहिले आफ्नो जमिन र बासस्थान हो भनेर बस्न पाउने ? श्रमिकको कुरा कि यस्ता श्रमिक दिवसमा उठ्छ, कि चुनावी नारा बनाउने काम मात्र हुन्छ । अनि हामी श्रमिकले कसरी मनाउने श्रमिक दिवस ? वीरबहादुर विक, बर्दिबास१०, खयरमारा, महोत्तरी"
भट्टराईको राजनीतिक भविष्य,"संविधान जारी भएको ६ दिनपछि २०७२ असोज ९ मा नेकपा माओवादी परित्याग गरेका बाबुराम भट्टराईले २०७३ जेठ ३१ मा दशरथ रंशालाबाट नयाँ शक्ति नेपाल भन्ने पार्टी घोषणा गरेका थिए । उक्त पार्टीले जुन उत्साह बोकेर आफूलाई जन्माएको थियो, त्यहीअनुसार सफलता प्राप्त गर्न सकेन । बरु पार्टी खिइँदै खिइँदै गयो र २०७४ सालमा भएको पहिलो संघीय निर्वाचनमा पार्टीका तर्फबाट भट्टराई एक्लैले प्रतिनिधित्व गर्न बाध्य भए, त्यो पनि नेपाली कांग्रेससँगको गठबन्धनमा । त्यसपछि झन् खस्कँदै गएको पार्टीले विभिन्न घुम्तीमा यात्रा गर्दै जाँदा कहिले कुन दलसँग त कहिले कुन दलसँग पार्टी एकीकरण पनि गर्दै गयो । तर कुनै पार्टीसँग पनि भट्टराईको विचार मेल खान सकेन । हुँदाहुँदा २०७९ मा भएको निर्वाचनमा आफ्नो निर्वाचन क्षेत्र नै प्रचण्डलाई सुम्पिएर ठूलो गुन लगाए । आफूलाई प्रचण्डको विश्वास नहुँदा नहुँदै पनि माओवादी पार्टीकै धेरै साथीले अब समाजवादकै लाइनमा जाने हो भनेर फकाइफुल्याइ गरेपछि त्यसैमा विश्वास गरे र प्रचण्डलाई निर्वाचन क्षेत्र छोडिदिए । भट्टराईले पछिल्ला दिनमा आफूलाई खोलो तर्न लौरोका रूपमा प्रयोग गरेको र निर्वाचित भएपछि लौरो बिर्सेको आरोप लगाउँदै आएका छन् । हुन पनि प्रचण्डले त्यस्तै गरेका छन् । १३५ औं अन्तर्राष्ट्रिय श्रमिक दिवसको अवसर पारेर बुधबार भट्टराईको नेतृत्वमा रहेको नेपाल समाजवादी पार्टी (नेसपा) ले १४ वटा अभियान घोषणा गरेको छ । उक्त अवसरमा भट्टराईले नयाँ शक्ति गठन भएपछि आजसम्म आउँदा कतैकतै घुम्तीमा अलमलिएको जस्तो भएकाले सोचेजस्तो उपलब्धि हासिल गर्न नसकेको र अब फेरि नयाँ शक्ति गठन गर्दाकै अवस्थामा फर्केर पार्टीलाई नयाँ बनाउने बताएका छन् । उनले नयाँ तथा विचार मिल्ने दल वा शक्तिसँग सहकार्य गरेर हुन्छ या एउटै पार्टी निर्माण गरेर हुन्छ, अब नयाँ ढङ्गले अगाडि बढ्ने उद्घोष गरेका छन् । स्थापित भइसकेका दल नै एकपछि अर्को गर्दै धराशायी बन्दै गएको अवस्थामा अब फेरि शून्यबाट राजनीतिक यात्रा गर्दा भट्टराई र उनको दल कत्तिको सफल हुन सक्ला ? आफैं जीवनको उत्तरार्धतर्फ धकेलिँदै गरेका भट्टराईलाई अहिले नै साथ दिने त्यस्तो सक्रिय सहयात्री कोही देखिँदैनन् । उनको एजेन्डा सही भए पनि त्यसलाई बुझिदिने कोही नहुँदा एक्लिएका भट्टराई आगामी निर्वाचनमा आफ्नै निर्वाचन क्षेत्र गोरखा२ बाट मैदानमा आउने विचारमा छन् । यसअघि सक्रिय राजनीतिबाट टाढिएका जस्तै देखिने भट्टराई महिनामहिनामा गाउँ पुगेर जनताको आवाज सुन्ने कार्यमा भने निरन्तर सक्रिय नै छन् । यसै क्रममा जनताले उनलाई आगामी निर्वाचनमा चुनाव लड्न आग्रह गरेको हुँदा उनी पुनः मैदानमा उत्रने विचारमा पुगेको बताउँछन् । अब उनको दल र उनले कति सफलता पाउलान्, त्यो सबैको जिज्ञासाको विषय बनेको छ । सुजन देवकोटा, पालुङ्टार४, गोरखा"
निगमको ओरालो यात्रा,"जहाज ५ महिनासम्म ग्राउन्डेड हुँदा अर्ब घाटा, जिम्मेवार को ? शीर्षकको सम्पादकीय स्वार्थ, चरम व्यवस्थापकीय लापरबाहीका कारण नेपाल वायुसेवा निगम (नेवानि) अर्बौं ऋणमा डुब्नुका साथै देशले विदेशमा बदनामी कमाएको विषयसँग सम्बन्धित छ । मूलतः २०४६ सालपछि धराशायी बन्दै आएको नेवानिको संरक्षण, संवर्द्धन र प्रवर्द्धनमा कुनै पर्यटनमन्त्री र प्रधानमन्त्रीले ध्यानै दिएको पाइएन । जिम्मेवार नेतृत्व उदासीन बनिरहँदा व्यवस्थापन पक्षबाट निगमलाई घाटामाथि घाटा थोपर्ने क्रियाकलापले निरन्तरता पाइरहेको छ । पछिल्लो समय न्यारोबडी जहाज ५ महिनासम्म ग्राउन्डेड भई निगमले एक अर्ब रुपैयाँभन्दा बढी कारोबार गुमाउँदासमेत सत्ताधारी, सरोकारवाला समस्याप्रति चिन्तित नबनेको देखिन्छ । सुरुमा जिम्मेवार नेतृत्व, नेवानिका प्रशासकले चासो नदिँदा बल्लतल्ल ५ महिना लगाएर इजरायलमा विमान मर्मत गरिएको र सो अवधिमा दैनिक ११ लाख रुपैयाँ ऋणबापतको ब्याज सरकारले तिर्नुपरेको, नेपाल आवतजावत गर्ने लाखौं स्वदेशी, विदेशीलाई मर्का परेकोलगायत यथार्थ दुःखद छन् । वस्तुतः पहिले देशविदेशमा चर्चित बनेको नेपाल वायुसेवा निगमलाई क्षतविक्षत पार्न उद्यत् हालसम्म २९ वटा सरकारको नेतृत्व गर्ने कार्यकारी प्रमुखलाई दोषी ठहर्याउन कर लाग्छ । नेवानिका कर्मचारीको मात्र कमजोरी हुँदो हो त पहिले तिनैबाट कसरी नेवानि विश्वकै उत्कृष्टमध्येको हवाई कम्पनी बन्न सक्यो ? २०४६ सालयताको तितो यथार्थ कोट्याउँदै परमधाम भइसकेका प्रधानमन्त्रीबाहेक बाँकीसँग नेवानि डुब्नुमा तपाईं कति दोषी हुनुहुन्छ ? भन्ने प्रश्न तेर्स्यायो भने सबैले भएभरको दोष अरूमाथि थोपर्ने निश्चित छ । विगतका नेवानिसँग सम्बन्धित धमिजा, लाउडा काण्ड, अर्बौं रुपैयाँमा चिनियाँ विमान किनेर थन्किएको दुर्दशादेखि वाइडबडी विमान खरिद प्रकरणसम्म जिम्मेवार नेतृत्वको भूमिका उल्लेख्य रहेको यथार्थ उत्तिकै पीडादायी बनेको छ । अर्को सन्दर्भ, कुशासनले चुरे क्षेत्रलाई मरुभूमिसरह बनाइएको कारणले मुलुक डढेलो, आगलागीबाट जलिरहँदा जनताको दुःखपीडाभन्दा राजनीतिक अभीष्ट पूरा गर्न इलाममा उल्टेका दलहरूको स्वार्थ टिठलाग्दो बनेको छ । यावत् सन्दर्भ केलाउँदा सञ्चार क्षेत्र अर्थात् चौथो अंग अरू सक्रिय नभएसम्म मुलुक उँभो नलाग्ने निश्चित छ । भुवनेश्वर शर्मा, चन्द्रागिरि२, काठमाडौं"
श्रमिकमाथि राजनीतिक बेइमानी,"श्रमिकका सरोकारश्रमजीवी वर्गले ठुल्ठूला संघर्ष र क्रान्ति सम्पन्न गरेर अत्याचारी शासन व्यवस्था ढालेको संसारकै इतिहास छ । श्रमिक र मजदुर वर्गको संघर्षबाट मात्रै सर्वहारा वर्गको राजनीतिक व्यवस्था निर्माण सम्भव छ भनेर कम्युनिस्ट पार्टीहरूले संसारका श्रमिकलाई एक हुन आह्वान गरेका थिए । सन् १८७१ मा पेरिसका भएको मजदुर विद्रोहबाटै पेरिस कम्युनको स्थापना भएको थियो । पेरिस कम्युनले मजदुर वर्गले राज्यसत्ता निर्माण गर्न सक्छ भन्ने सन्देश दिनुका साथै राज्यका निकायमा मजदुर वर्गलाई निर्वाचित गराउनुपर्ने सन्देश दिएको थियो । अक्टोबर क्रान्ति, चिनियाँ जनवादी क्रान्तिजस्ता संसारलाई नै हल्लाउने आन्दोलन मजदुर र श्रमिक वर्गबाटै सम्भव भएको थियो । नेपालमा पनि २००३ सालमा गठन भएको नेपाली कांग्रेसको संघर्षको सुरुआत नै विराटनगर जुटमिलको आन्दोलनबाट भएको थियो । जुटमिलका मजदुरका पक्षमा २००३ मा गिरिजाप्रसाद कोइरालाको नेतृत्वमा भएको आन्दोलन मजदुर आन्दोलनको एउटा महत्त्वपूर्ण कडी थियो । यसैगरी, श्रमिक वर्गको मुक्तिको लक्ष्यसहित २००६ सालमा नेपाल कम्युनिस्ट पार्टीको स्थापना भएको थियो । मूलतः सामन्तवादी शोषण उत्पीडनको अन्त्य, जमिनमाथि जोत्नेको अधिकार, श्रमअनुसारको उचित ज्यालाजस्ता मुद्दालाई सशक्त रूपमा उठाइएको थियो । झापा विद्रोहदेखि माओवादी जनयुद्धसम्म सर्वहारा, श्रमजीवी वर्गको मुक्तिको नाराले निरन्तरता पायो । ती सबै संघर्षमा श्रमजीवी मजदुर वर्गले निकै ठूलो योगदान र बलिदान गरे । यसैको परिणाम नेपालमा लोकतान्त्रिक गणतान्त्रिक व्यवस्था स्थापना गर्न सम्भव भयो । नेपालमा श्रमजीवी वर्गले राजनीतिक आन्दोलनमार्फत व्यवस्था परिवर्तनसम्ममा योगदान गरे । लोकतान्त्रिक र कम्युनिस्ट पार्टीका नेतृत्व जन्माए । व्यवस्था परिवर्तन भयो । तर, ती सबै आन्दोलनमा श्रमिकको हैसियतमा कुनै परिवर्तन आएन । राजनीतिक नेतृत्वले श्रमजीवीलाई माझीले यात्रुलाई डुङ्गाबाट नदी तारेजस्तै किनारामा छाडे, कहिल्यै फर्किएर हेरेनन् । झापा विद्रोहका बेला खाना पकाएर खुवाउने किसान, पञ्चायतविरोधी आन्दोलनमा नेतालाई सेल्टर दिने श्रमिक, जनयुद्धमा बन्दुक बोकेर सामन्ती सत्ता पल्टाउन हिँडेको श्रमिकका लागि तिनै नेता र पार्टी बिरानोजस्ता भइसकेका छन् । किनकि ती पार्टीका नीति, योजना र कार्यक्रममा श्रमिक र मजदुर अदृश्य भइसकेका छन् । हुन त नेपालमा सबैजसो पार्टीका ट्रेड युनियन वा मजदुर संगठन छन् । तर, तिनीहरू मजदुरको हित गर्नेभन्दा पुँजीपति साँठगाँठमा श्रमिककै शोषण गर्न पल्केका छन् । यतिबेला नेपालमा ज्यालादारी मजदुरी गर्ने श्रमिकको संख्या बढ्दै छ । देशमा श्रम गर्ने अवसर नपाएर लाखौंको संख्यामा नेपाली विदेशी भूमिमा ज्यालादारी श्रम गर्न गइरहेका छन् । जता गए पनि गरिखाने मजदुरी वर्गको जीवनमा जटिलता र संकटले छोडेको छैन । श्रमजीवीको मुक्ति गर्छौं भन्ने राजनीतिक पार्टी सत्तामा छन् तर ती पार्टी र नेतृत्वले श्रमिकलाई औपचारिकताका लागि अन्तर्राष्ट्रिय श्रमिक दिवसका दिन सम्झिन्छन् र भोट चाहिने भएकाले चुनावका बेला सम्झिन्छन् । त्यसबाहेक तिनलाई श्रमिकको जीवनका दुःखले कहिल्यै छुँदैन, मजदुरमाथि भएको चरम शोषण र अत्याचारले कुनै प्रभाव पार्दैन । अभाव र गरिबीका कारण आत्महत्या गरेका कुनै घटनाले छुँदैन । कफन बाँधेर राजनीतिक रूपान्तरणको आन्दोलनमा होमिएका श्रमिक वैदेशिक श्रम बजारमा रगत र पसिना बगाएर रेमिट्यान्स पठाउँछन्, कतिपय काठको बाकसमा फर्किन्छन् । राज्यसत्ता सञ्चालक त्यसैबाट देश चलाउँछन् । राजनीतिक बिचौलिया त्यसैबाट घूस खान्छन् । तर, तिनले कहिल्यै श्रमिकका सरोकार देख्दैनन् । अहिले वास्तविक श्रमिक शक्तिहीनजस्तो भएका छन् । यहाँ श्रमिकको अधिकारको पक्षमा दृढतापूवर्क उभिने कुनै ट्रेड युनियन छैनन् । औपचारिक र अनौपचारिक श्रम क्षेत्रमा शोषण र हिंसामा परेका श्रमिकको पक्षमा बोल्ने कुनै पार्टी र नेतृत्व छैन । कृषककै सन्तान केपी शर्मा ओलीलाई झापा विद्रोहमा सबैभन्दा ठूलो साथ दिने त्यहाँका श्रमजीवी किसान र मजदुर नै थिए । सर्वहारा वर्गको राज्यसत्ता प्राप्तिका लागि भन्दै १० वर्ष जनयुद्धको नेतृत्व गर्ने पुष्पकमल दाहाल प्रचण्ड कृषकका सन्तान मात्रै होइनन्, कृषि विषय नै अध्ययन गरेका व्यक्ति हुन् । यस्ता थुप्रै आन्दोलन छन्, जहाँ श्रमजीवी वर्गले जीवन आहुति दिए । राजनीतिक संघर्षमा नेतृत्वलाई साथ दिए । तिनै व्यक्ति पटकपटक सत्तामा पुगे । तर, तिनले कहिल्यै श्रमिक, किसान र मजदुरका सरोकारलाई फर्केर कहिल्यै हेरेनन् । तिनको पार्टी जीवनमा श्रमिजीवीको मुक्तिको कुनै वैचारिकी छैन, लक्ष्य, योजना र कार्यक्रम छैन । श्रमिक छोडिसकेका पार्टीसँग छ त केवल पुँजीपतिको स्वार्थ रक्षाको एजेन्डा । यी सबै दृष्टान्तलाई हेर्ने हो भने गरिखाने वर्गले बनाएको पार्टी र नेतृत्व श्रमजीवीसँग छैन । त्यसैले नेपालमा श्रमिक, मजदुर र किसानको एजेन्डा बोक्ने पार्टी छैनन् । यसको अर्थ श्रमिक, मजदुर र किसानको आन्दोलन सकियो भन्ने होइन । नेपालमा आर्थिकराजनीतिक रूपान्तरणको पक्षमा लड्ने प्रगतिशील शक्ति छ । संगठित र असंगठित रूपमा रहेको प्रगतिशील शक्ति श्रमिकको अधिकारको पक्षमा छ । कसम खाएका पार्टी र नेतृत्वले धोका दिए पनि किसान, मजदुर र श्रमिकसँग मुक्तिको बलियो सपना छ । इतिहासले पनि देखाएको छ कि राज्यले दबाउने कोसिस गर्छ, राजनीतिक पार्टीले अलमल्याउने कोसिस गर्छ, तर श्रमिकले संघर्षको बाटो छाड्दैन । चुनौतीका पर्खालहरू भत्काउँदै अगाडि बढ्छ । किनकि श्रमिकले शोषण, हिंसा र दमनबाट मुक्ति पाउने एउटै बाटो संघर्ष हो ।"
भारतमा पहिलो फिचर फिल्म,"सन् १९१३ मा आजकै दिन (मे ३) मा भारतमा पहिलो फिचर फिल्म राजा हरिषचन्द्र को प्रिमियर गरिएको थियो । फिल्मको बम्बे (हाल मुम्बई) स्थित कोरोनेसन सिनेमामा प्रिमियर गरिएको हो ।फिल्मको निर्माण तथा निर्देशन दादासाहेब फाल्केले गरेका हुन् । आवाजबिनाको फिल्म प्राचीन भारतमा चर्चित इमानदार र निष्ठावान् राजा हरिषचन्द्रको कथामा केन्द्रित छ । फिल्ममा राजा हरिषचन्द्रले आफ्नो जीवनमा आएका आरोहअवरोहका बाबजुद गरेको संघर्ष र योगदान चित्रित गरिएको छ । फिल्ममा दत्तात्रय दामोदर डब्केले राजा हरिषचन्द्रको भूमिका निभाएका छन् । फिल्ममा उनीबाहेक अन्ना सलुङ्के, बालचन्द्र फाल्के, गजानन वासुदेव सेन लगायतका कलाकारले अभिनय गरेका छन् । फाल्केले १९११ मा द लाइफ अफ क्राइस्ट (१९०६) फिल्म हेरेपछि राजा हरिषचन्द्र फिल्म निर्माण गर्ने निर्णय लिएका थिए । त्यसलगत्तै १९१२ फेब्रुअरीमा उनी फिल्म निर्माणका विविध पक्षहरू सिक्नका लागि बेलायतको राजधानी लन्डन पुगेका थिए । फाल्केले ६ महिना २७ दिन लगाएर राजा हरिषचन्द्र को छायांकन सकेका थिए ।"
मूल्यको उतारचढावले सुन कारोबार ठप्प,"(काठमाडौं)बिहेको लगन चलिरहँदा सुनको भाउले नयाँनयाँ कीर्तिमानी बनायो । यही क्रममा सुनको मूल्य वैशाख ८ र ९ मा प्रतितोला १ लाख ३९ हजार ३ सय रुपैयाँसम्म पुग्यो । सुनको भाउले कीर्तिमानी कायम गरेपछि गहना बजार सुस्त बन्यो । अब बिहेको लगन असार २० मा मात्रै छ । अर्थात् अबको दुई महिना बिहेको सिजन छैन । अफ सिजनमा गहनाको बिक्री त्यति हुँदैन । यही बेला सुनको भाउ भने घट्ने क्रममा छ । नेपाल सुनचाँदी व्यवसायी महासंघका अनुसार दुई सातामा सुनको भाउ तोलामा २८ सय रुपैयाँ घटेको छ । मूल्यमा नयाँ कीर्तिमानी बनाउँदै वैशाख ९ गते प्रतितोला १ लाख ३९ हजार ३ सय पुग्यो । वैशाख २० गतेसम्म आइपुग्दा मूल्य घटेर १ लाख ३६ हजार ५ सय रुपैयाँमा कारोबार भएको छ, महासंघअन्तर्गत मूल्य निर्धारण समिति संयोजक तेजरत्न शाक्यले भने । मंगलबार र बुधबारको मूल्य तुलना गर्दा प्रतितोला २७ सय रुपैयाँ घटेको छ । मंगबलार प्रतितोला १ लाख ३७ हजार २ सय रुपैयाँमा कारोबार भएको सुन बुधबार प्रतितोला १ लाख ३४ हजार ५ सय रुपैयाँमा कारोबार भएको थियो । बुधबार र बिहीबारको मूल्य तुलना गर्दा प्रतितोला २ हजार रुपैयाँ बढेको छ । मूल्यमा उतारचढाव कायम भए पनि अन्तर्राष्ट्रिय ट्रेन्ड घट्ने देखिन्छ, शाक्यले भने । पछिल्लो ७ दिनको सुनको मूल्य हेर्दा भाउमा उतारचढाव देखिन्छ । वैशाख १२ मा प्रतितोला १ लाख ३६ हजार रुपैयाँमा कारोबार भएको सुन १३ मा घटेर १ लाख ३५ हजार ८ सय रुपैयाँ पुगेको थियो । १४ मा मूल्य फेरि बढेर प्रतितोला १ लाख ३७ हजार २ सय रुपैयाँ पुग्यो । वैशाख १६ मा बढेर १ लाख ३७ हजार ६ सय रुपैयाँमा कारोबार भएको थियो । १७ र १८ गते प्रतितोला १ लाख ३७ हजार २ सय रुपैयाँमा कारोबार भएको छ । वैशाख १९ मा भने मूल्य घटेर १ लाख ३४ हजार ५ सय रुपैयाँमा कारोबार भयो । वैशाख २० अर्थात् बिहीबार फेरि बढेर १ लाख ३६ हजार ५ सय रुपैयाँमा कारोबार भएको छ । वैशाख ९ मा प्रतिऔंस २४१८ अमेरिकी डलर आसपास पुगेको सुनको मूल्य अहिले सामान्य घटेको छ । मंगलबार मूल्य निर्धारण गर्दा अन्तर्राष्ट्रिय बजारमा प्रतिऔंस २३२८६० अमेरिकी डलरमा कारोबार भएको थियो । बुधबार मूल्य निर्धारण गर्दा प्रतिऔंस २२८२९० डलर थियो । जसले गर्दा मूल्य घटेको थियो । बिहीबार महासंघले मूल्य निर्धारण गर्दा फेरि बढ्यो । बिहान १०१५ बजे अन्तर्राष्ट्रिय बजारमा प्रतिऔंस २३२० अमेरिकी डलरमा कारोबार भएको थियो । त्यसपछि भने अन्तर्राष्ट्रिय बजारमा मूल्य घटेको देखिन्छ । बिहीबार बेलुका सवा ८ बजेसम्म आइपुग्दा अन्तर्राष्ट्रिय बजारमा मूल्य घटेर प्रतिऔंस २२८७७१ डलर पुगेको छ । यसले पनि मूल्य घट्ने संकेत गरेको जानकार बताउँछन् । सुनको भाउ विभिन्न मुलुकको बजारले निर्धारण गर्छ । युरोपको बजार खुलेको छ, मूल्य घटेको देखिन्छ । न्युयोर्क, जापान र सिंगापुरको बजार खुल्न बाँकी नै छ, महासंघका पूर्वअध्यक्षसमेत रहेका शाक्यले भने, भारतीय बजारले पनि मूल्यमा फरक पार्छ । यी सबै मार्केट खुलेपछि मात्रै थप भन्न सकिन्छ । महासंघले अमेरिकी बजारलाई ७० प्रतिशत र भारतको बजारलाई २५ प्रतिशत आधार मानेर मूल्य निर्धारण गर्दै आएको छ । त्यसमा १५ प्रतिशत भन्सार शुल्क जोडिन्छ । बैंक र गहना व्यवसायीको नाफा शीर्षकमा १ प्रतिशत छुट्याइन्छ । व्यवसायीका अनुसार मूल्य अस्थिर हुनुको प्रमुख कारण भूराजनितीक द्वन्द्व, अमेरिकी केन्द्रीय बैंक (फेडरल रिजर्भ बैंक) ले ब्याजदर घटाउने हल्ला, विश्वका केन्द्रीय बैंकले सुनको मौज्दात बढाउनुलगायत हुन् । यही कारण अन्तर्राष्ट्रिय बजारमा भाउमा उतारचढाव भइराखेको छ । यहीबीच मुनाफा असुली गर्न अन्तर्राष्ट्रिय लगानीकर्ताले सुन बिक्रीमा ल्याएर मूल्य घटेको हो । यहीबीच फेडरल रिजर्भ बैंकले तत्कालका लागि पर्ख र हेरको नीति अपनाएको छ । ब्याजदर घटबढ नगर्ने अन्तर्राष्ट्रिय समाचार संस्थाहरूले जनाएका छन् । फेडरल रिजर्भ बैंकले ब्याजदर घटाउनेनघटाउनेमा अन्योल थियो । बुधबार पर्ख र हेरको नीति लिएको छ । ब्याजदर घटबढ नगर्ने जनाएको छ, शाक्यले भने, यो निर्णयले प्रतिऔंस सुनको भाउ २३ सय डलरभन्दा माथि पुगे मूल्य बढ्ने, नभए घट्ने अन्तर्राष्ट्रिय विश्लेषकले बताएका थिए । अन्तर्राष्ट्रिय ट्रेन्ड हेर्दा प्रतिऔंस सुनको भाउ घटेको छ । अब मूल्य घट्ने सम्भावना देखिन्छ । मूल्य बढेकै कारण सिजनमा गहना बजार सुनसान थियो । वाणिज्य बैंकलाई सुन आयात नगरिदिन गुहार्नुपरेको थियो । अहिले गहना व्यवसायीका लागि अफ सिजन सुरु भइसक्यो । तर यही बेला सुनको भाउ भने घटेको छ । बिहेको लगन सकियो, यही बेला मूल्य घटेको छ, शाक्यले भने, तर यो बिक्री हुने सिजन होइन, पसल बन्द गरे पनि हुन्छ ।"
'प्रेस स्वतन्त्रता संरक्षण गर्न पनि अदालतको गरिमा जोगिनुपर्छ,"(काठमाडौं)सिधाकुरा डट कम ले प्रसारण गरेको फेक न्युज को शृंखला रोक्न तथा ती सामग्री हटाउन सर्वोच्चले दिएको आदेश प्रिसेन्सरसिप नभई फौजदारी मुद्दामा संसारभर प्रचलित ग्याग अर्डर (मुद्दाको छिनोफानो नभएसम्मका लागि विवादमा उठेको विषयलाई सार्वजनिक नगर्न दिइने आदेश) भएको विज्ञहरूले बताएका छन् । संविधानले दिएको प्रिसेन्सरसिपविरुद्धको अधिकारलाई सर्वोच्चको त्यस आदेशले बाधा पुर्याएको छैन, प्रेस तथा न्यायपालिकाविरुद्ध भ्रम फैलाउने त्यस सामग्रीका बारेमा नागरिक समाजका अगुवाहरूबीच छलफल गर्न बिहीबार आयोजना गरिएको एक कार्यक्रममा बोल्दै वरिष्ठ अधिवक्ता सतिशकृष्ण खरेलले भने, फौजदारी कसुर प्रमाणित हुने कुनै विषय वा सामग्रीलाई मुद्दाको किनारा नलागुञ्जेल हटाउनु भनी अदालतले आदेश दिनु भनेको कानुनको सामान्य अभ्यासभित्र पर्छ, यसलाई प्रेसमाथि लगाएको प्रिसेन्सरसिप भन्न मिल्दैन र त्यो प्रिसेन्सरसिप हुँदा पनि होइन ।कुनै अमूक मुद्दामा न्यायाधीशहरूले घूस खाए र त्यसका लागि यीयी मानिसबीच बार्गेनिङ गरेर यति लाखका दरले पैसा उठाए भनी प्रथम दृष्टिमै सन्देहजनक लाग्ने सामग्री बारम्बार प्रकाशित गरेर अदालतको स्वच्छतामा ठूलो क्षति पुर्याएकाले ती सामग्री मुद्दाको किनारा नलागुञ्जेल हटाउनु भनेको थप क्षति हुन नदिनु भएको खरेलले बताए । हाम्रो संविधानले प्रेसलाई प्रिसेन्सरसिपविरुद्धको अधिकार दिएको छ, यसको अर्थ के हो भने प्रकाशित समाचार वा सामग्रीको सत्यताको जिम्मा सम्बन्धित व्यक्तिले लिनुपर्छ, उनले भने, प्रकाशित सामग्री सत्य हो भनी प्रमाणित गर्न नसके फौजदारी दायित्व वहन गर्नुपर्छ । प्रकाशित सामग्री प्रमाणित भए अदालतको साख धुलिसात हुने हुनाले सत्यता परीक्षण नहुञ्जेलका लागि हटाउन दिइएको आदेशमा सर्वोच्चले आफ्नै प्रतिष्ठालाई पनि दाउमा राख्ने जोखिम मोलेर गरेको निर्णयको गाम्भीर्यलाई प्रेस, नागरिक समाज र कानुनी वृत्तले बुझ्नुपर्ने उनको तर्क थियो । सामग्री झूटा ठहर भएचाहिँ अदालतको अवहेलना मात्रै नभएर साइबर क्राइम अन्तर्गतको फौजदारी दायित्व पनि वहन गर्नुपर्ने उनले बताए । अर्का वरिष्ठ अधिवक्ता शम्भु थापाले प्रकाशित सामग्री आपराधिक मनसाय राखेर अदालत, मिडिया हाउस र वकालत क्षेत्रका प्रतिष्ठित व्यक्तिहरूको मर्यादालाई सिध्याउने षड्यन्त्र गरेकाले यसविरुद्ध पत्रकार महासंघ, नेपाल बार र नागरिक समाजबाट संयुक्त विरोध गर्नु जरुरी भएको बताए । प्रथम दृष्टिमै झूटा र कपोलकल्पित देखिने सामग्रीको जुन ढंगबाट उत्पादन र प्रकाशन भएको छ, त्यो आफैंमा अपराध हो, उनले भने, छानीछानीकन प्रतिष्ठित व्यक्तिहरूको चरित्रमा हिलो छ्याप्ने काम भएको छ, यो कुनै भूलवश भएको गल्ती होइन, सुनियोजित आक्रमण हो । उनले प्रेस स्वतन्त्रता संरक्षण गर्न पनि अदालतको गरिमा जोगाउनु पर्ने बताए । नागरिकको आस्थाको केन्द्र अदालत र आवाज प्रेसलाई कमजोर पार्ने दूषित र आपराधिक मनसायले अत्यन्त निकृष्ट शैलीमा फेक न्युज उत्पादन भएको यो घटना नेपालका लागि असामान्य भएकाले यसको संस्थागत विरोधमा ढिलाइ गर्न नहुने उनको विश्लेषण छ । वरिष्ठ अधिवक्ता राधेश्याम अधिकारी, दिनेश त्रिपाठीलगायतले पत्रकारिताका नाममा युट्युबमा दिइने सामग्री र सामाजिक सञ्जालमा गरिने अश्लील, असभ्य र बर्बर गालीगलौजले व्यक्तिको चरित्र हत्या हुने परिवेशले व्यापकता पाउँदै गएको तथ्यप्रति नागरिक समाज, पेसागत संगठन र राज्यका निकायहरू गम्भीर हुनुपर्ने आवश्यकतालाई औंल्याए । सर्वोच्चले उक्त फेक अडियो प्रकरणबारे राजकुमार तिमल्सिनालाई बयानका लागि बोलाएको छ । न्यायाधीशद्वय हरिप्रसाद फुयाँल र महेश शर्मा पौडेलको इजलासले बिहीबार सिधाकुरा डट कम का प्रकाशक युवराज कँडेलको बयान लिएपछि स्टिङ अपरेसन गर्ने भनिएका तिमल्सिनालाई बयानका लागि बोलाउने आदेश गरेको हो । तिमल्सिना अख्तियार दुरुपयोग अनुसन्धान आयोगका लागि स्टिङ अपरेसन गर्ने र सरकारी साक्षी बस्नेलगायत काममा विगतमा संलग्न भएका व्यक्ति हुन् । प्रकाशक कँडेलले बयानका क्रममा अडियोको स्रोत तिमल्सिना भएको भनेपछि उक्त आदेश आएको हो । सम्पादक नवीन ढुंगाना र प्रकाशक कँडेललाई बिहीबार अदालतको अवहेलना मुद्दा बयानका लागि बोलाइएको थियो । बिहीबार कँडेलको मात्रै बयान सकिएको छ । ढुंगानालाई शुक्रबार बयानका लागि बोलाइएको छ ।"
बजेट अधिवेशन वैशाख २८ देखि,"(काठमाडौं) राष्ट्रपति रामचन्द्र पौडेलले वैशाख २८ देखि सुरु हुने गरी संघीय संसद्को बजेट अधिवेशन आह्वान गरेका छन् । मन्त्रिपरिषद्को सिफारिसमा राष्ट्रपति पौडेलले बिहीबार अधिवेशन आह्वान गरेका हुन् ।सहकारीको बचत अपचलनमा मुछिएका उपप्रधान तथा गृहमन्त्री रवि लामिछानेमाथि छानबिन गर्न संसदीय समिति गठन गर्नुपर्ने माग प्रमुख प्रतिपक्ष कांग्रेसले राखेपछि सरकारले संसद्को हिउँदे अधिवेशन अन्त्य गरेको थियो । लामिछाने गोरखा मिडियाको प्रबन्ध निर्देशक हुँदा उक्त कम्पनीमा पोखरा, बुटवल, चितवनस्थित सहकारीबाट रकम लगानी गरेको पाइएपछि उनीमाथि छानबिनको माग राखेर कांग्रेसले संसद् अवरुद्धसमेत गरेको थियो । वैशाख २ मा संसद् अधिवेशन अन्त्य भएयता यसबारे सत्तापक्ष र कांग्रेसबीच संवाद हुन सकेको छैन ।मन्त्रिपरिषद्ले बजेट अधिवेशन बोलाउन सिफारिस गर्नुअघि प्रधानमन्त्री पुष्पकमल दाहाल र एमाले अध्यक्ष केपी शर्मा ओलीबीच सिंहदबारमा छलफल भएको थियो । दुई नेताको सहमतिपछि अधिवेशन बोलाउन राष्ट्रपति पौडेलसमक्ष सिफारिस गरिएको थियो । उनीहरूबीच सहकारी ठगी प्रकरणबारे कांग्रेसले उठाउने मुद्दाबारे पनि छलफल भएको थियो । कांग्रेस सांसद अर्जुननरसिंह केसीले बजेट अधिवेशन आह्वान भए पनि पार्टीले अडान नछाड्ने बताए । कांग्रेसको मागमा सरकार आत्तिनुपर्ने कारण के छ ? उनले भने, संसद् चल्न सरकारले समाधान निकाल्नुपर्छ । सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले सहकारी ठगी प्रकरणमा कांग्रेसको मागबारे छलफल हुने बताइन् । सहकारीको रकम हिनामिना कांग्रेसको मात्र सरोकारको विषय होइन । सरकारलेसमस्या समाधानका लागि हदैसम्मको प्रयास गर्नेछ, उनले भनिन् । एमालेले भने कांग्रेसले राजनीतिक पूर्वाग्रहका आधारमा सहकारीको मुद्दालाई राजनीतिकरण गरेको आरोप लगाएको छ । एमाले प्रमुख सचेतक महेश बर्तौलाले सहकारी पीडितले न्याय पाउने र ठगी गर्नेलाई कानुनी दायरामा ल्याउन सत्ता समीकरणमा रहेका दलहरू गम्भीर रहेको बताए । संसद सहज ढंगले सञ्चालन गर्न कांग्रेससँग संवाद गरिने उनको भनाइ छ । बजेट अधिवेशन सहज ढंगले चल्नुपर्छ, उनले भने, कांग्रेसले संसद् अवरुद्ध गर्ने विषयलाई पुनर्विचार गर्नुपर्छ ।सरकारले बिहीबार समस्याग्रस्त सहकारीको व्यवस्थापन समितिको अध्यक्षमा उच्च अदालतका पूर्वन्यायाधीश श्रीमणकुमार गौतमलाई नियुक्त गरेको छ । सरकारले सहकारी संकट र बचतकर्ताहरूले बेहोर्नुपरेका समस्या समाधानका लागि छुट्टै कानुनी प्रबन्ध गर्ने भएको छ । मन्त्रिपरिषद्को बैठकले तत्काल कानुन व्यवस्था गरी सहकारी र तिनका कारण बचतकर्ताले बेहोर्नुपरेको समस्या समाधानको प्रक्रिया सुरु गर्ने निर्णय गरेको छ ।विद्यमान कानुन र संरचनाबाट सहकारी क्षेत्रमा देखिएका समस्या समाधान गर्न सम्भव नभएको निष्कर्षसहित सरकारले सहकारीपीडितको समस्या समाधान गर्न फास्ट र्ट्याक बाट कानुन बनाउने निर्णय बैशाख १४ मा गरेको थियो । संसद नचलेको अवस्थामा अध्यादेशबाट कानुन ल्याउने खोजे पनि सरकार पछि हटेको थियो । सत्ता गठबन्धनले भने छानबिन समितिको औचित्य नभएको दाबी गर्दै आएको छ । यसअघि राष्ट्रिय योजना आयोगका तत्कालीन सदस्य जयकान्त राउत नेतृत्वको सहकारी क्षेत्र सुधार सुझाव कार्यदलले २०८० भदौमा सहकारी समस्या समाधानका लागि नीतिगत र कानुनी सुधार गर्न सुझाव दिएको थियो ।"
वेस्ट इन्डिज 'ए लाई शृंखला,"(काठमाडौं)पहिलो तीन खेलमा निकै प्रयोग गरेको नेपालले वेस्ट इन्डिज ए सँग बाँकी दुई ट्वान्टी२० खेलमा पूर्ण टोली उतार्ने यसअघि नै घोषणा गरेको थियो । त्यसैले चौथो खेलका लागि बिहीबार नेपाली क्रिकेट टोलीमा ८ खेलाडी उतार्दा खासै आश्चर्य थिएन । बुधबार अघिल्लो खेल खेलेको टोलीबाट कुशल मल्ल, दीपेन्द्रसिंह ऐरी र गुलशन झाबाहेक ८ खेलाडी परिवर्तन गरेर नियमित टोलीलाई खेलाए पनि नतिजा नेपालको पक्षमा रहेन । वेस्ट इन्डिज ए ले खेल २८ रनले खेल जितेर ५ खेलको शृंखला आफ्नो पक्षमा पारेको छ । कप्तान रोहित पौडेलले अर्को उत्कृष्ट इनिङ्स खेले पनि नेपाललाई जिताउन सकेनन् । रोहितले ४७ बलमा ८४ रन बनाए पनि २ सय १० रनको लक्ष्य पाएको नेपाल कीर्तिपुरस्थित त्रिवि क्रिकेट मैदानमा पूरा २० ओभर खेल्दै १ सय ८१ रनमा अलआउट भयो । रोहितको १ सय १२ रनमा नेपालले शनिबार पहिलो खेल ४ विकेटले जितेर शृंखलामा अग्रता लिएको थियो । उनले आइतबार दोस्रो खेलमा अविजित ७१ रन बनाए पनि आइतबार नेपाल १० रनले पराजित भएको थियो । जोहन्सन चार्ल्सले अविजित १ सय १९ रन बनाएपछि वेस्ट इन्डिज ए ले बुधबार तेस्रो खेल ७६ रनले जितेको थियो । बिहबिार आसिफ शेखलाई इनिङ्सको पहिलो बलमै म्याथ्यु फोर्डेले बोल्ड गरेपछि क्रिजमा आएका रोहितले ७ चौका र ५ छक्का प्रहार गरे । ओपनर कुशल भुर्तेल १ र मल्ल ४ रनमै आउट भए । सन्दीप जोरा, दीपेन्द्र र गुलशन झा समान १९ रनमा आउट भए । प्रतिश जिसी पहिलो बलमै आउट भए ।गुडाकेस मोटीले खेलको अन्तिम दुई बलमा सोमपाल कामीलाई ९ र ललित राजवंशीलाई शून्यमा आउट गरे । अविनाश बोहरा ८ बलमा २ चौका र १ छक्का प्रहार गरेर १७ रनमा अविजित रहे । वेस्ट इन्डिज ए बाट फोर्डे र हेडन वाल्सले ३३ विकेट लिए । फोर्डेले ४ ओभरमा २६ र वाल्सले ४ ओभरमा २५ रन खर्चे । फाबियन एलेनले ४ ओभरमा ३४ रन खर्चेर २ विकेट लिए ।यसअघि लगातार चौथो खेलमा टस जितेर ब्याटिङ गरेको वेस्ट इन्डिजले निर्धारित २० ओभरमा ३ विकेट गुमाई २ सय रन ९ बनाएको थियो । एन्ड्रयु फ्लेचर अविजित ८४ र चार्ल्सले ५८ रन बनाई क्यारेबियन टोलीलाई विशाल योगफलमा पुर्याए ।एलिक एथान्जे ५ रनमा आउट भएपछि यी दुईले दोस्रो विकेटमा ५३ बलमा ९२ रनको साझेदारी गरेका थिए । प्रतिश जिसीले आफ्नो पहिलो बलमा एथान्जेलाई डिप मिडविकेटमा सन्दीप जोराबाट क्याच गराए ।चार्ल्सले ३० बल खेल्दै ३ चौका र ६ छक्का प्रहार गरे । केएसी कार्टी ४ रनमै आउट भए पनि फ्लेचर र एलेनले अन्तिम ३ ओभरमा नेपाली बलरमाथि खुलेर प्रहार गरे । यी दुईले ४० बलमा चौथो विकेटका लागि ७३ रनको अविजित साझेदारी गरे । फ्लेचरले ५४ बल खेल्दै ९ चौका र ४ छक्का तथा एलेनले १९ बल खेल्दै २ चौका र ३ छक्कासहित अविजित ३३ रन बनाए ।कुशल भुर्तेलले २ विकेट लिए । उनले ४ ओभरमा २३ रन खर्चे । प्रतिशले ४ ओभरमा ४३ रन खर्चेर १ विकेट लिए । ललित राजवंशीले ४ ओभरमा ५३ र अविनाशले ४ ओभरमा ४२ रन खर्चेर कुनै विकेट लिन सकेनन् । रोहितसहित भुर्तेल, आसिफ, सन्दीप जोरा, सोमपाल, प्रतिश, ललित, अविनाश प्लेयिङ ११ मा फर्केका थिए ।"
चौथो मारवाडी क्रिकेट लिग हुने,"विराटनगर (कास) नेपाल राष्ट्रिय मारवाडी युवा संगठनको आयोजनामा वैशाख २२ देखि विभिन्न सहरमा चौथो संस्करणको नेपाल मारवाडी क्रिकेट लिग प्रतियोगिता हुने भएको छ । संगठनले बिहीबार विराटनगरमा पत्रकार सम्मेलन आयोजना गरेर विराटनगर, काठमाडौं र भैरहवामा प्रतियोगिता गर्न लागेको जानकारी दिएको हो । जेठ ५ सम्म हुने प्रतियोगितामा देशका बिभिन्न भागमा रहेका मारवाडी समुदायका २६ युवा मञ्चको रहने बताइएको छ । नेपाल मारवाडी क्रिकेट लिग ४ का संयोजक गोपाल अग्रवालका अनुसार संगठन अन्तर्गतका १५ मञ्चबाट १४ टिम तयार गरेर प्रतियोगिता गरिने छ । प्रतियोगिताका सेमिफाइनल र फाइनल काठमाडौंको मूलपानी क्रिकेट मैदानमा खेलाइने छ । विजेताले ७५ हजार र उपविजेताले ४१ हजार रुपैयाँ पुरस्कार पाउने छन् । प्रतियोगिता सञ्चालनमा करिब १६ लाख खर्च हुने अनुमान आयोजकको छ ।"
एआईपीएस एसिया कंग्रेस नेपालमा,"काठमाडौं (कास) एसियाली खेलकुद पत्रकार महासंघ (एआईपीएस एसिया) को २५ औं कंग्रेस भदौ अन्तिम साता नेपालमा हुने भएको छ । स्पेनको सान्ता सुसानामा भएको एआईपीएस एसियाको बैठकबाट नेपाल खेलकुद पत्रकार मञ्च (एनएसजेएफ) ले उक्त कंग्रेस आयोजनाको जिम्मा पाएको हो ।बैठकमा नेपाल, मलेसिया र किर्गिस्तानले दाबी पेस गरेकामा नेपालको प्रस्ताव स्वीकृत भएको हो । नेपाल खेलकुद पत्रकार मञ्चले यसअघि सन् २०१६ मा एआईपीएस एसियाको कार्यसमिति बैठक सम्पन्न गरेको थियो । उक्त कंग्रेसमा ३० बढी एसियाली राष्ट्रका खेलकुद पत्रकार भेला हुनेछन् । मञ्चका अध्यक्ष दुर्गानाथ सुवेदीले मञ्चले यो ऐतिहासिक अवसर पाउनुमा मञ्चका सम्पूर्ण सदस्यको मिहिनेत र परिश्रम रहेको जनाएका छन् ।"
