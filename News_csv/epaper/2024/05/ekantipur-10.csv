शीर्षक,विवरण
सूर्यदर्शन सहकारीको बचत हिनामिनामा पनि लामिछानेको संलग्नता कागजातबाटै पुष्टि,"आफूमाथि प्रश्न उठेको प्रतिवेदन सत्ता र शक्तिको आडमा गृहमन्त्री लामिछानेले दबाएपछि पीडित बचतकर्ताले न्यायको माग गर्दर्र् ैआन्दोलन गर्दै आएका छन् । पीडितहरूको मागकै आधारमा पोखरा महानगरले छानबिन समिति गठन गरेको थियो । गितेन्द्रबाबु (जीबी) राई अध्यक्ष रहेको गोर्खा मिडिया नेटवर्क प्रालिमा लामिछाने प्रबन्ध निर्देशक भएका बेला सूर्यदर्शन सहकारीबाट ३० करोड रुपैयाँ सारिएको तमसुक मात्र होइन, लामिछाने स्वयंका नाममा खाता खोलेर सहकारीबाट एक करोड रुपैयाँ ऋण निकालेको प्रमाण पनि छानबिन समितिले फेला पारेको छ । त्यसका लागि रवि लामिछानेले भरेको कर्जा फाराम पनि फेला परेको जसलाई प्रतिवेदनमा नत्थी गरिएको छ, छानबिन समितिका विज्ञ सदस्य दीपकप्रकाश आचार्यले भने । वित्तीय विश्लेषणका क्रममा फेला परेको कर्जा माग फारामको फोटोकपी प्रतिवेदनमा राखिएको छ । रवि लामिछानेको मागअनुसार एक करोड रुपैयाँ गएको छ । पैसा कहाँ गयो ? कुन मितिमा, कुन चेकबाट पैसा गयो भनेर प्रतिवेदनमा लेखिएको छ, उनले भने । पोखरा महानगरको छानबिन समिति र सीआईबीको अनुसन्धानले एउटै विषय पुष्टि गरेका छन् । लामिछाने गृहमन्त्री भएपछि लुकाइएको सीआईबीको प्रतिवेदनमा सूर्यदर्शनका ८७ शंकास्पद ऋणी को सूचीमा पूर्वउपराष्ट्रपति नन्दबहादुर पुनका छोरा दीपेश पुनको नाम ६ र २६ नम्बरमा, रवि लामिछानेको नाम १९ नम्बरमा, गितेन्द्रबाबु (जीबी) राईको नाम २१ नम्बरमा छ । पुनले दुई पटक गरेर एक करोड, लामिछानेले चेक तथा नगदबाट एक करोड लिएका छन् । त्यस्तै जीबी राईले गोर्खा मिडिया नेटवर्कमा सञ्चालन गर्न सूर्यदर्शनबाट ३० करोड लिएकाले त्यसबापतको सेयर दिने भनेर छुट्टै तमसुक गरेका छन् । राई फरार छन् गृहमन्त्री रहेका लामिछानेले आफूमाथि छानबिन हुनै नसक्ने अडान लिँदै आएका छन् ।महानगरको प्रतिवेदनलाई बलियो बनाउने गरी सीआईबीको प्रतिवेदनले कारोबारको विवरणसमेत स्पष्ट पारेको छ । रवि लामिछानेका नाममा ०१००१११६०००४४५६ नम्बरको ऋण खाता र ०१००१४९००००७७७० नम्बरको बचत खाता खोली एक करोड ऋण निकालेर सारिएको सीआईबी अनुसन्धानमा देखिएको छ । लामिछानेले लिएको एक करोडमध्ये २०७८ जेठ ६ मा सहकारीको चेक नम्बर २०२७२२१०८५ बाट ५० लाख (पचास लाख) गण्डकी विकास बैंकमार्फत गोर्खा मिडिया नेटवर्कमा सारिएको थियो । त्यस्तै सोही वर्ष असार ९ मा ५० लाख नगदै लिएको पनि प्रतिवेदनले खुलाएको छ । रवि लामिछानेका हकमा शीर्षकमा प्रतिवेदनमा लेखिएको छ, चेकमार्फत गोर्खा मिडिया नेटवर्क प्रालिमा गएको ५० लाख र नगदै लिएको ५० लाखसमेत गरी जम्मा एक करोड रकम वार्षिक ब्याजदर १४७५ का दरले १२ महिनाको ऋण लिएको भनी उल्लेख भएको ।मनमौजी रकम हिनामिना गरिएकामा बचतकर्ताले फिर्ता माग्न थालेपछि सहकारी समस्यामा परेको र त्यसपछि ऋणको कृत्रिम हिसाब मिलान गरिएको पनि अध्ययन समितिले जनाएको छ । लामिछानेले लिएको रकम २०८० को असार १३ मा गोर्खा मिडिया नेटवर्कका नाममा सारिएको छ । सीआईबी प्रतिवेदन भन्छ, ऋण, ब्याज तथा सेवा शुल्कसमेत गरी १ करोड ३० लाख ८८ हजार ७ सय ३६ रुपैयाँ १६ पैसा गोर्खा मिडिया नेटवर्क प्रालिका नाममा स्वामित्व हस्तान्तरण गरिएको देखिन्छ । ऋण फर्छ्योट गर्दा पनि सहकारीमा रकम फिर्ता गर्नुको सट्टा रवि लामिछाने ऋणी रहेकामा त्यसको दायित्व गोर्खा मिडिया नेटवर्कमा सारिएको मात्र छ । ऋण तिर्नुको सट्टा ऋणीका नाममा लामिछानेको सट्टा गोर्खा मिडिया नेटवर्क गरिएको प्रहरी प्रतिवेदनमा पनि स्पष्ट उल्लेख छ । भनिएको छ, ऋण हस्तान्तरण गर्ने सम्बन्धमा पनि कुनै आधिकारिक कागज फेला नपरेको । यसरी ऋण फर्छ्योटका नाममा फर्जी काम भइरहँदा लामिछाने पहिलो पटक उपप्रधान तथा गृहमन्त्री भएर सर्वोच्च अदालतको संवैधानिक इजलासबाट बर्खास्त भई चितवनको उपनिर्वाचनमा उम्मेदवार बनेका थिए । सूर्यदर्शन सहकारीबाट करिब १ अर्ब ३५ करोड रकम हिनामिना गरेको आरोपमा प्रहरीले गत वर्ष भदौ २४ मा १९ जनाविरुद्ध पक्राउ पुर्जी जारी गरेको थियो । लगत्तै पोखरा महानगरले छानबिन समिति बनाएर पहिलो वित्तीय विश्लेषण प्रतिवेदन तयार गरेको थियो । प्रतिवेदनमा लामिछानेले समेत ऋण लिएको खुलेको थियो । महानगरपालिकाको जाहेरी र जिल्ला प्रहरी कार्यालयको अनुसन्धानका आधारमा सरकारी वकिल कार्यालयले सूर्यदर्शनका तत्कालीन अध्यक्ष तथा गोर्खा मिडिया नेटवर्कका अध्यक्ष गितेन्द्रबाबु (जीबी) राईसहित १९ जनालाई प्रतिवादी बनाएर गत असोज १८ मा जिल्ला अदालतमा मुद्दा दायर गरेको थियो ।महानगरको प्रतिवेदनले औंल्याएको तथ्य प्रहरीले लुकाएको भन्दै पीडित बचतकर्ताले रास्वपा सभापतिसमेत रहेका लामिछाने, उपराष्ट्रपति नन्दकिशोर पुनका छोरा दीपेश, सहकारीका पूर्वअध्यक्ष ज्ञानबहादुर बम्जन, ऋणी नेत्रपाणि बाँस्तोला र १४ कम्पनीविरुद्ध माघ २२ मा जिल्ला प्रहरी कार्यालयमा जाहेरी दिएका थिए । यसैका आधारमा केन्द्रीय अनुसन्धान ब्युरो (सीआईबी), जिल्ला प्रहरी कार्यालयका प्रतिनिधि र पीडितका प्रतिनिधि सम्मिलित टोलीले सूर्यदर्शनको पुनः वित्तीय विश्लेषण प्रतिवेदन तयार गरेको हो । प्रतिवेदन बिहीबार पोखरा महानगर प्रमुख धनराज आचार्यले जिल्ला प्रहरी कार्यालय कास्कीका प्रहरी नायब उपरीक्षक वसन्तकुमार शर्मालाई हस्तान्तरण गरेका छन् । ३ हजार ४ सय १९ पृष्ठको प्रतिवेदन ९ खण्डमा छ । १८ हजार ७ सय बचतकर्ताको बचत अपचलन भएको र ४ सय ३३ ऋणी रहेको प्रतिवेदनमा उल्लेख छ । महानगर प्रमुख आचार्यले उक्त प्रतिवेदनले प्रहरीलाई अनुसन्धानमा सहज हुने अपेक्षा व्यक्त गरे । कोही अन्यायमा नपरोस्, गल्ती कमजोरी छ भने कोही पनि नउम्कियोस् भन्ने हिसाबले छानबिन गर्न भनेका हौं, पीडितले न्याय पाउनुपर्छ, उनले भने । यता लामिछानेले भने सहकारी प्रकरणमा आफूविरुद्ध कहीं कतै जाहेरीउजुरी नपरेको, कतै अनुसन्धान पनि नभएको भन्दै पत्रपत्रिकामा समाचार आएकै भरमा आफू दोषी नहुने दाबी गर्दै आएका छन् । उनकै मागअनुसार महान्यायाधिवक्ता कार्यालयले पनि लामिछानेको विषयमा सहकारी संस्थाको रकम हिनामिना सम्बन्धमा बुझी पठाउँदा कुनै उजुरीजाहेरी, अनुसन्धान तथा अभियोजनसमेत भएको नदेखिएको भन्दै उनलाई उन्मुक्ति दिने योजनासहित पत्र थमाएको छ ।लामिछानेसहितका व्यक्तिविरुद्ध २०८० माघ २२ मा कास्की प्रहरीमा पूरक जाहेरी परेपछि थप अनुसन्धान गर्न प्रहरी प्रधान कार्यालयले फागुन पहिलो साता सीआईबी टोली पोखरा पठाएको थियो । तत्कालीन सीआईबी प्रमुख एआईजी किरण बज्राचार्यले प्रहरी निरीक्षक र प्रहरी वरिष्ठ नायब निरीक्षक (वरिष्ठ सई) लाई अनुसन्धानका लागि पोखरा पठाएकी थिइन् । करिब दुई साता पोखरामा बसेर सीआईबीले सूर्यदर्शन सहकारी प्रकरणको थप छानबिनअध्ययन गरी प्रतिवेदन तयार पारेको थियो । सीआईबीले तयार पारेको प्रतिवेदनले समेत लामिछानेसहितका ४४ जनालाई शंकास्पद ऋणहरूको सूचीमा समेटेको छ । १ हजार ३५ बचतकर्ताको जाहेरीका आधारमा भएको अनुसन्धानका क्रममा पुलेसो कर्जा शीर्षकमा लामिछानेका नाममा सहकारीको रकम प्रवाह हुँदा उनी जीबी राई अध्यक्ष रहेको गोर्खा मिडिया नेटवर्कका प्रबन्ध निर्देशक रहेको पुष्टि भएको छ । मुद्दाको अनुसन्धान हुँदा भने उनी ग्यालेक्सीबाट बाहिरिएर राष्ट्रिय स्वतन्त्र पार्टी गठन गरी सभापति, सांसद, उपप्रधान तथा गृहमन्त्री बनी बर्खास्त भएर फेरि सांसद बनिसकेका थिए । तर, उनी फेरि गृहमन्त्री भएकाले सीआईबीको प्रतिवेदन लुकाइएको छ । सूर्यदर्शनबाहेक बुटवलको सुप्रिम सहकारी ठगी प्रकरणमा पनि लामिछानेको नाम अभियोजनपत्रमै छ । बिनाधितो, बिनाप्रक्रिया उनले व्यक्तिगत रूपमा दुई करोड र उनी प्रबन्ध निर्देशक रहेको गोर्खा मिडिया नेटवर्कमा १४ करोड सारेर हिनामिना गरिएको कैफियत स्पष्ट उल्लेख भए पनि गृहमन्त्रीसमेत रहेका लामिछानेलाई प्रहरीले अभियुक्त बनाएको छैन । चैत १ मा पीडितबचतकर्ताका तर्फबाट परेको उजुरीपछि भएको अनुसन्धानमा सरकारी वकिल कार्यालय रूपन्देहीले वैशाख ३ मा जिल्ला अदालतमा मुद्दा दायर गरेको थियो । उक्त अभियोगपत्रमा लामिछानेले बिनाधितो ऋण लिएको र किस्ता तिर्दासमेत सहकारीकै पैसा अपचलन भएको उल्लेख छ । तर, लामिछानेसँग प्रहरीले सोधपुछसमेत गरेको छैन । रूपन्देही जिल्ला अदालतमा प्रस्तुत अभियोजनपत्रमा ऋणीको नाम र खाता नम्बर शीर्षकअन्तर्गतको बुँदा नम्बर ८ मा भनिएको छ, रवि लामिछानेका नाममा २,००,००,००० (दुई करोड) व्यापार कर्जा स्वीकृत भई १,९६,००,००० (एक करोड छयानब्बे लाख) गोर्खा मिडिया नेटवर्क प्रालिको खाता नं ०४०१०१००००५७७७ मा ग्लोबल आईएमई बैंकमा जम्मा भएको देखिने कागजात भेटिएका छन् । दुई करोड ऋणबापत चार लाख रुपैयाँ सेवा शुल्क कट्टा गरेर १ करोड ९६ लाख रुपैयाँ जम्मा गरिएको प्रतिवेदनमै उल्लेख छ । संस्थाका बचत सदस्य रवि लामिछानेका नाममा कुनै प्रक्रिया पूरा नगरी ऋण लगानी गरिएको छ, प्रतिवेदनमा भनिएको छ । लामिछानेले सूर्यदर्शन र सुप्रिमसहितका सहकारीबाट रकम अपचलन गरेको भन्दै प्रमुख प्रतिपक्षी कांग्रेसले संसदीय छानबिनको माग राखेर संसद् अवरुद्ध गर्दै आएको छ । कांग्रेसको अवरोध जारी रहेकै बेला हिउँदे अधिवेशन अन्त्य भएको थियो । बजेट अधिवेशन शुक्रबार सुरु हुँदै छ ।"
पहाडी भेगमा खानेपानीकै पिरलो,"पहाडी भेगका अधिकांश बस्तीले धेरथोर झेल्दै आएको समस्या हो खानेपानीको अभाव । धेरै परिवार बर्खायाममै पनि स्वच्छ खानेपानीको पहुँचबाट टाढा छन् । सुक्खायाममा त भएका मुहानसमेत सुक्छन् । खाना पकाउने र पिउने पानीकै जोहो कसरी गर्ने पिरलोमा गुज्रनुपर्छ, बालीनालीका लागि सिँचाइ त परको कुरा भयो । खेतीपाती आकाशेपानीमा निर्भर हुँदै गएको छ । पहाडी क्षेत्रमा बसाइँसराइ दर निरन्तर बढ्नुको एउटा मुख्य कारण खानेपानी अभाव नै हो । पानी अभावले पहाडी क्षेत्रको सामाजिक, आर्थिक र जनसांख्यिक अवस्थामै नकारात्मक असर पारिरहँदा न स्रोत संरक्षणमा पर्याप्त ध्यान पुगेको छ, न भएको पानी पनि अधिकतम नागरिकको पहुँचमा पुर्याउन यथोचित पहल हुन सकेको छ । जलवायु परिवर्तनको प्रभावस्वरूप विश्व तापमान बढिरहेको छ । हिमाली क्षेत्रमा हिउँ पर्ने क्रम घट्दै गएको छ । पानीको मुहान सुक्ने क्रम पनि बढिरहेको छ । विकास निर्माणको शैलीले पनि पानीको स्रोत सुक्ने दर बढाइरहेको छ । सडक लगायतका पूर्वाधार जथाभाबी निर्माण गर्ने क्रम पछिल्लो समय बढेको छ । सडक निर्माण गर्दा नै पानीको भूमिगत बाटो बिथोलिन सक्छ, त्यसमाथि एक्स्काभेटर लगायतका मेसिन चलाइन्छ । कतिपय क्षेत्र भूकम्पले पानीको स्रोत सुकाएको छ । पानी अभावले कृषि क्षेत्रमा उत्पादकत्व घटिरहेको छ । यसपालि त हिउँद झनै सुक्खा बन्यो । त्यसपछि पनि पानीको मूल फुटाउने गरी वर्षा भएको छैन । त्यसैले यति बेला धेरै क्षेत्रमा खानेपानीको चरम अभाव छ । खानेपानी ओसार्न घण्टौं धाउनुपर्ने, लाम लागेर पानी थाप्नुपर्ने बाध्यता चुलिँदो छ । बल्लतल्ल ल्याइएको पानी स्वच्छ छ कि छैन भन्नेतिर सोच्नसमेत सक्ने अवस्था छैन । पिउने पानीकै लागि संघर्ष गर्नुपर्ने भएपछि सरसफाइमा ध्यान पुग्न सक्ने पनि भएन । यसले स्वास्थ्य समस्या निम्त्याउने जोखिम उच्च बनाएको छ । पानीको चरम संकटका बीच भूमिगत पानीको अनियन्त्रित दोहन पनि बढेको छ । खानेपानी कतिपय ठाउँमा परिवारपरिवार, गाउँगाउँबीच द्वन्द्वको कारणसमेत बनेको छ । पानीको अभावका कारण बसाइँ सर्दा कैयन् बस्ती पातलिएका छन् । राष्ट्रिय जनगणना २०७८ अनुसार ३४ जिल्लाको जनसंख्या वृद्धिदर ऋणात्मक छ, तीमध्ये अधिकांश खानेपानीको संकट भोगिरहेका जिल्लामा पर्छन् । २०६८ को जनगणनामा ऋणात्मक जनसंख्या वृद्धिदर भएका जिल्ला २७ वटा थिए । बसाइँसराइ दर घटाउने लक्ष्यका साथ विभिन्न क्षेत्रमा खानेपानी आयोजना सञ्चालन नगरिएका होइनन् । तर ती आयोजनामध्ये कुनै बिग्रिएपछि मर्मत गरिएका छैनन्, कुनै आयोजनाका लागि पानीको स्रोत नै सुकेको छ । जस्तो पाँचथरको भारपाका बासिन्दालाई खानेपानी आपूर्ति गर्न ३० करोड रुपैयाँ लागतको खानेपानी आयोजना सञ्चालन गरिएको थियो । तर १२ वर्ष नबित्दै आयोजनाको मुहान नै सुक्यो । अहिले स्थानीयले खानेपानीको चरम संकट सामना गरिरहेका छन् । मुलुकभर खानेपानीका सयौं आयोजना निर्माणाधीन छन् तर कतै काम सुस्त छ, कतै आर्थिक स्रोत अभावले अलपत्र परेको छ । कुनै आयोजनामा विवाद वा आर्थिक अनियमितताले काम अघि बढ्न सकेको छैन । कतिपय गाउँमा नदीबाट जटिल प्रविधिमार्फत पानी तानेरसमेत गाउँमा खानेपानी सुविधा पुर्याइएको छ । तर बिजुली नियमित नहुने, मेसिन बिग्रने जस्ता समस्या आउँदा पानी आपूर्ति रोकिन्छ । विद्युत् खपत हुने भएकाले यस्तो आयोजना खर्चिलो पनि हुन्छ । जसोतसो खानेपानीको आपूर्ति भए पनि खेतबारी बाँझिएपछि मानिस बसाइँ सर्न बाध्य हुँदै गएका छन् । पछिल्लो समय वन डढेलो अनियन्त्रित रूपमा बढ्दै जानुको प्रमुख कारण खेतीपाती घट्दै गएर सुकेका काठ, स्याउला, सोत्तर थुप्रिँदै जानु रहेको विज्ञहरूले औंल्याएका छन् । सुक्खा क्षेत्रमा आगलागी भइहाले नियन्त्रण गर्न उस्तै मुस्किल पर्छ । खानेपानी अभावको चर्कंदो समस्या समाधान गर्न हामीसँग सीमित विकल्प छन् । डाँडापाखा अलग्गै रहेको घरसम्म खानेपानी आपूर्ति खर्चका हिसाबले असम्भवप्रायः बन्दै गएको छ । सम्भव भएका बस्तीहरूमा खानेपानी आयोजनामार्फत पानी आपूर्तिको प्रबन्ध यथाशक्य छिटो उपलब्ध गराउनुपर्छ । निर्माणाधीन आयोजनालाई तीव्रताका साथ अघि बढाइनुपर्छ । अलपत्र आयोजनालाई पनि आर्थिक स्रोत व्यवस्थापन गरेर, मर्मतसम्भार गरेर सञ्चालन गर्नुपर्छ । बर्खामा समेत सिँचाइ सुविधा नहुने ठाउँको बसाइँसराइ रोक्न सकिँदैन । तैपनि पानीको स्रोत उचित तरिकाले संरक्षण गर्न सक्यौं भने सुकेका मूलहरू रसाउन सक्छन् । यसका लागि वर्षाभेलको पानी जम्मा गर्ने गरी नयाँनयाँ पोखरी ठाउँठाउँमा बनाउनुपर्छ, सुकेका पोखरीहरू पुनःस्थापना गरिनुपर्छ । ठुल्ठूला मेसिन चलाएर जथाभाबी जमिन खोतल्ने प्रवृत्ति नियन्त्रण गर्नुपर्छ ।"
उठीबासको पीडा,"हावाहुरीको मौसम छ, पानी, चट्याङ परिरहेको छ । आगलागीका घटना अधिक रूपमा बढेका छन् । यी कठिन परिस्थितिमा सरकारबाटै भूमिहीन गरिब बस्ती उठीबास गराइएको छ । हामी लोकतान्त्रिक गणतन्त्रमा छौं । तर राणा शासनकालको नियति भोगिरहेका छौं । बरु चराचुरुङ्गी तथा जंगली जनावरले संरक्षण पाइरहेका छन् । तर मानवको बासस्थान उजाडिएको छ । हामी मानिसको संरक्षण गर्ने दायित्व कसको हो ? आखिर कहिलेसम्म गरिबहरू यसरी लखेटिनुपर्ने हो ?हिजोका दिनमा आवाजविहीनको आवाज बोल्ने चर्चित व्यक्ति रवि लामिछाने आज सरकारको बागडोर सम्हाल्ने स्थानमा छन् । अहिले राज्यको चाबी उनैको हातमा छ । नागरिकको सुरक्षाको प्रत्याभूति उपलब्ध गराउने जिम्मेवारी गृहमन्त्रीको हो । तर आज उनैको निर्देशनमा दिन प्रतिदिन गरिबको झुपडी भत्किँदै छ । आखिर जुन जोगी आए पनि कानै चिरिएका हुन् त ? अब जनताले को माथि भरोसा गर्ने ? उठीबासका घटनाबाट बाँके जिल्ला आक्रान्त छ । यस्ता हर्कतले के भूमिहीन सुकुम्बासीलाई न्याय मिल्यो त ? सरकारले बस्तीका प्रत्येक नागरिकको सम्पत्ति छानबिन गरोस् । यदि सम्पन देखियो भने हामी सम्पूर्ण गरिब बरु देश छाड्न तयार छौं । इतिहासलाई नबिर्सौं । ठुल्ठूला आन्दोलन र परिवर्तनमा यिनै गरिब मजदुर, श्रमिक किसान, भूमिहीन, सुकुम्बासी नै अघि सरेका थिए । तसर्थ बिनाविकल्प गरिब सुकुम्बासी बस्ती उठीबास गराउने कार्य तत्काल बन्द गरियोस् । र, उच्चस्तरीय दिगो समाधान गर्ने भूमि आयोग गठन गरियोस् । विष्णु रोका, नेपालगन्ज, बाँक"
कांग्रेसको अनावश्यक हठ,"जनभावना एकातिर, राजनीतिक दलहरू अर्कातिर लागेको देखिन्छ । गएको उपनिर्वाचनमा नेपाली कांग्रेसका उम्मेदवार दुई ठाउँमै हार्नुको कारण पनि पार्टी जनभावनाअनुरूप हिँड्न नसक्नु नै हो । कान्तिपुर टेलिभिजनले आफ्नो जनमतमा प्रश्न राखेको थियो गृहमन्त्री रवि लामिछानेले संसद्मा आफ्नो कुरा राख्न पाउनुपर्छ कि पर्दैन ? त्यस प्रश्नमा ६१ प्रतिशतले लामिछानेले संसद्मा बोल्न पाउनुपर्छ भनेर आफ्नो अभिमत प्रकट गरे । कांग्रेसले यो जनमतलाई आत्मसात् गर्नुपर्छ कि पर्दैन ? जनताले जे भने पनि म मान्दिनँ भनेर ढिपी गरिरहे २०८४ मा कांग्रेस बढारिनेछ ।केवल १ जनाका कारण संसद्लाई महिनौं अवरुद्ध गर्नु किमार्थ देश र जनताको हितमा हुँदैन । आवश्यक ऐन निर्माण नहुँदा, बजेटमा छलफल गर्न नपाउँदा विकासमा सिधै नकारात्मक असर पर्छ । यसर्थ कांग्रेसले संसद् अवरुद्धको बालहठ छोड्नुपर्छ । लामिछानेविरुद्ध आवाज उठाउन नपाइने होइन, संसद् खोलेरै पनि त्यो गर्न सकिन्छ । विरोधका लागि संसद् बन्द मात्र विकल्प होइन, हुनु हुँदैन । कुनै दिन यस्तै लामो संसद् अवरुद्ध गर्दा आम जनताले एमालेलाई निकै आलोचना गरेका थिए । अहिले एमालेको बाटामा कांग्रेस हिँड्दा उस्तै आलोचना जनस्तरबाट भइरहेको छ । कांग्रेसले जिम्मेवार राजनीति गरोस् भन्ने आम जनताको चाहना छ । गोपाल देवकोटा, चाबहिल, काठमाडौं"
सुरुङले कायापलट,"उ बेलामा प्रचण्डजी सुरुङ युद्ध भन्थेबम र बारुद पड्काएर जंगलतिर कुद्थेहिजोआज पुष्पकमल सुरुङ खन्दै छन्विकास के हो विनाश के हो बल्ल बुझ्दैछन्डाँडाकाँडा, चट्टान, घुम्ती, पहरा र भीरविकासको बाधक बन्दा हामीलाई थियो पीरअब आयो सुरुङको युग देशले कोल्टे फेर्नेओल्टोकोल्टो सबैतिर विकासप्रकाश छिर्नेमुलुक अब सुरुङबाट बाहिर आउनेछसुरुङ युगले कायापलट गर्न सक्नेछ कृष्ण कुम्पुरे, आदमटार, धादिङ"
उद्यमशीलताबाट उठेको जीवन,"संघदेखि प्रदेश र स्थानीय सरकारसम्मका पदाधिकारी भएभरका युवालाई विदेश धकेल्न अग्रसर छन् । विदेशमा पाएको हन्डरदेखि आत्तिएर फर्केका र कतै नगई व्यक्तिगत परिश्रमबाट सफलता पाउन खोज्नेहरूको संख्या भने क्रमिक रूपमा बढिरहेको छ । यसै क्रममा दुबईका श्रमिक इलामका इलमी शीर्षकको खबर उद्यमी बन्न खोज्नेलाई अवसरको कमी नभएको विषयसँग सम्बन्धित छ । दुबई (यूएई) मा अफिस ब्वाई बनेर ७ वर्ष पसिना बगाउँदाका दुःखकष्टबाट उम्केर फर्केका इलाम४ जस्बिरेका जयकुमार राईले चिया खेती थालेका हुन् । दिनमा १२ घण्टा चिया बगानमा रमाउँदै आएका राईको लगनशीलताका कारण चिया उत्पादन प्रविधि विस्तार भएको छ । बजारीकरणमा पनि समस्या देखिँदैन । ४० रोपनी जग्गामा चिया खेती गरेका राईले सबै खर्च कटाएर मासिक डेढदेखि दुई लाख रुपैयाँ बचत गर्छन् । गाईको मलमूत्रको उपयोग गरेर रासायनिक मल, विषादी प्रयोगबेगर उत्पादित जैविक चियाले उच्च मूल्य पाउने गरेको सन्दर्भ उल्लेख्य छ । उनले उत्पादित चियामध्ये २५ प्रतिशतबाट ब्ल्याक लिफ, ग्रिन लिफ र हाते पत्ती बनाएर बिक्री गर्छन् । ७५ प्रतिशत भने प्रशोधन नगरीकन (हरियो पत्ती) नजिकैको जस्बिरे टी प्रोसेसिङ कम्पनीलाई बिक्री गर्छन् । यहाँनिर उल्लेख्य कुरा गर्दा हातले माडेर तयार गरेको हाते पत्ती, ग्रिन गोल्ड र ब्ल्याक गोल्ड प्रतिकिलो दुई हजार रुपैयाँसम्ममा बिक्री हुने गर्छ । राईजस्ता उद्यमीबाट उत्पादित अर्गानिक चिया जापान, जर्मनी, डेनमार्क, बहराइनलगायत देशमा समेत निर्यात हुनुले इलामको चियाको महत्त्व झल्काउँछ । उद्यमीको व्यक्तिगत प्रयासबाट उच्चकोटीको चिया सीमित परिमाणमा निर्यात हुन्छ । ठूलो मात्रामा भारत निकासी हुने चियालाई त्यहाँको सरकारले अनेक बहानामा बारम्बार अवरुद्ध गर्दै आएको छ । निर्यात प्रवर्द्धनमा संघीय सरकारले चासो दिएको छैन । प्रदेश सरकार टिठलाग्दो राजनीतिमा रुमल्लिएको छ । वर्तमान शासकीय व्यवस्थावाट थिचिएका, उपेक्षित बनेका कृषकले कहिले उठ्ने मौका पाउने ? भुवनेश्वर शर्मा, चन्द्रागिरि२, काठमाडौं"
'छिचोलियो सुनकोशीमरिण डाइभर्सन सुरुङ समाचारमा  बाट लिइएका केही टिप्पणी :,अब ठुल्ठूला पम्पबाट पानी तानी तुरुन्त सुरुङमा हुली मरिण हुँदै वाग्मतीमा पुर्याइहाल्नुपर्छ । नभए हेड रेस र तल पावर हाउसको काम नसकुन्जेल यो सुरुङले पनि हावा खाँदै बस्नेछ । उत्तरमान श्रेष्ठ
"बदलिरहेको विश्व, छुटिरहेको नेपाल","संसार नफेरिएको त कहिल्यै छैन । हरेक युगका मानिसलाई यस्तो लागेको हुन सक्छ कि सायद संसार सबैभन्दा बढी आफ्नै पालामा फेरिइरहेको छ । यो सम्भाव्यताप्रति सचेत हुँदै गर्दा पनि पंक्तिकारको अवलोकनमा हामीले बाँचिरहेको यही दशकमै संसारका केही विशेषता यति असाधारण रूपमा परिवर्तन भएका छन्, जसले गर्दा देश वा राष्ट्रभन्दा जे बुझाइ राखिन्थ्यो, त्यो समेत कताकता फेरिइरहेको छ । देशलाई चलाउने वैधानिक संयन्त्रलाई सरकार भनिन्छ, त्यो सरकार भनिने चिजको बुझाइ नै अर्कै हुँदै छ । आर्टिफिसियल इन्टेलिजेन्स (एआई) को यो युगलाई अब एक्काइसौं शताब्दी मात्र भन्नु पनि पुरानो र अपर्याप्त जस्तो सुनिन थालेको छ । पृथ्वी चल्ने गति र ब्रह्माण्डीय चाल त उस्तै होलान् तर पृथ्वीभित्रका मानिसको सांसारिक गति दशकअघि भन्दा तीव्र भएको छ ।यस वेगवान् विषयका असीमित आयाममध्ये धेरै चर्चा गर्न यो सीमित स्पेस मा सम्भव छैन । त्यसैले फेरिइरहेको संसारका केही उदाहरणको सन्दर्भ उल्लेख गरेपछि यस स्तम्भको ध्यान यस्तो बदलिँदो सांसारिक परिदृश्यमा कोप गर्न नेपाल किन छुटिरहेको होला भन्नेमा हुनेछ । सुरुवातचाहिँ यस विषयको ऐतिहासिकीको छोटो चर्चाबाट गरौं । पढ्नैपर्ने ठानिएका तर पढ्न ढिलो भएका मास्टरपिस किताब कति छन् कति । तिनैमध्ये एक थियो प्रतिष्ठित अमेरिकी वैज्ञानिक र इतिहासकार जरेड डायमन्डले १९९७ मै लेखेको गन्स, जर्म्स एन्ड स्टिल । यसमा लेखकले विभिन्न महादेशभित्रका देश र समाजमध्ये किन कोही अगाडि बढे र किन कोही पछि परे भनेर विगत १३ हजार वर्षको लेखाजोखा पस्केका छन् । हुन त अगाडि बढ्नु भनेको के हो र केलाई पछाडि पर्नु मान्ने दृष्टिकोणका कुरा हुन् । चलनचल्तीका भाषामा विगत ५०० वर्षको इतिहासलाई मात्र हेर्ने हो भने युरोप र अमेरिका अगाडि बढेका समाज भए भने पहिले जति समृद्ध भए पनि चीन, भारतलगायत एसिया, अफ्रिका आदि पछाडि परेका भए । मानौं त्यो भएको सबै युरोपको उपनिवेशले गर्दा हो रे ! त्यसो भए समृद्ध भारत र चीनले जाडोमा कठ्यांग्रिएर बाँचेका युरोपियनलाई किन आफ्नो उपनिवेश बनाएनन् त ? नचाहेर हो कि नसकेर ? अनि कोलम्बस पुग्नुअघि नै अमेरिकाका न्याटिभ हरूले किन युरोपतिर आएर उसलाई आफ्नो उपनिवेश बनाउन सकेनन् त ?सभ्यताको क्रममा किन कोही समाज एकथरी भए र किन कोही अर्काथरी ? किन अफ्रिकाका काला र युरोपका गोरा भए ? जापानिज र कोरियन एकनासका देखिने भए पनि कहिलेबाट के कारणले फरक हुँदै गए ? चीनका मानिस कसरी चाइनिज भए, किन कुनै जनावरलाई मानिसले तह लगाउन सक्यो, अरूलाई सकेन भनेर गरिएको मानव इतिहासको विहंगम अनुसन्धान यति प्रभावशाली थियो कि युवल नोहा हरारीलाई स्यापिएन्स जस्तो किताब लेख्न यही पुस्तकले उत्प्रेरित गरेको थियो । ठाउँठाउँका मानव समाज र देशका भाग्यरेखा इतिहासका कुन कुन संयोगले कसरी कोरिएका हुन् भनेर सशक्त थेसिस र हाइपोथेसिस पस्कने डायमन्डको यस ऐतिहासिक पुस्तक पढ्दा सबैभन्दा रोचक के लाग्यो भने इतिहासमा मानिस जहिले पनि एक ठाउँबाट अर्कोमा हिँडेको हिँड्यै छ । यसरी हिँड्दै, समाज बनाउँदै गरेका मानिसका समूह तीनचार सय वर्षदेखि विभिन्न देशका नागरिक बनाइएका छन् । त्यस प्रक्रियामा तत्तत् देशभित्र परेका मानिसले आफूआफू एक भएर अगाडि बढ्ने भन्ने अवधारणालाई राष्ट्रियता भनिएको छ । गन्स, जर्म्स एन्ड स्टिल को यो सन्दर्भ जोड्दै अब लेखको मूल विषयमा फर्कौं । इतिहासदेखि देखिएको छ, यो संसारमा मान्छेका थरीथरीका जति समाज र देश छन्, तिनीहरू कसैले कसैलाई पर्खंदैनन् । एकअर्काबारे जान्न उत्सुक होलान् तर कोही कसैका साथी होइनन् । सबै सबैका लागि मार्केट हुन्, साधन हुन् । सत्तरीअसी वर्षअघि नेपालमा प्रजातन्त्र आउँदै गर्दा धेरै देश उपनिवेशबाट स्वतन्त्र हुँदै थिए । बीसपच्चीस वर्षअघि नेपाल सशस्त्र द्वन्द्वबाट गुज्रँदै गर्दा एसियाकै धेरै देशले आर्थिक फड्को मार्दै थिए । नयाँ संविधान कस्तो बनाउने र कसरी कार्यान्वयन गर्ने (वा नगर्ने) भनेर नेताहरू माथापच्ची गरिबस्दा संसारका धेरै देश भने सरकार भनिने संयन्त्रको चरित्र फेरिँदै गएको साक्षी बस्दै थिए । सरकार नामको संरचनाले गर्ने कामका प्रकृति फेरिँदै थिए । हावापानी वा सांस्कृतिक कारणले एउटा देशमा जन्मने मानिसभन्दा अर्कोमा (वा नेपालमा) जन्मने बढी भ्रष्ट हुन्छन् होला त ? इतिहासका प्रमाणको आलोकमा हेर्दा यसको उत्तर एउटै हुँदैन । चारपाँच हजार वर्षपहिले नै देवभूमि कहलिएको थियो भनिएको नेपाली भूभागमा के अब वैभव कहिल्यै फर्कंदैन होला ? एक खाले मात्र अनुमान गर्न सकिँदैन । तर वर्तमान अवस्थामा संसार कुन गतिमा कता गइरहेको छ र नेपाल कस्तो अगतिमा कता अल्मलिएको छ भनेर देखिने केही उदाहरण प्रस्ट छन् । त्यससँगै, आमनेपाली मानसिकतालाई बन्धक बनाइराखेका चिर्नैपर्ने केही मिथ त छँदै छन् ।पुँजीवाद, समाजवाद या यस्तै अरू वाद भनेर कुनै एकापट्टि वा अर्कोपट्टि भावुक हुनु जरुरी छैन । इतिहासमा राज्यहरू बन्नुभन्दा धेरै हजार वर्षपहिले पनि मान्छेले उत्पादन गर्थ्यो, व्यापार गर्थ्यो । व्यापार गर्दैगर्दा बीचमा आएर राष्ट्रराज्य बनेका हुन् । राष्ट्रराज्य बनिसकेपछि पनि मान्छेले व्यापार गर्न छाडेन, झन् बढायो । संसारमा राष्ट्र भनिने पुग, नपुग दुई सय जुन राजनीतिक इकाइ छन्, ती सबै प्रकारान्तरले व्यापारिक संरचना हुन् । युरोपेली राजनीतिक उपनिवेश खडा भएको मूलतः व्यापार र स्रोतकै लागि थियो । उत्तरऔपनिवेशिक कालमा व्यापार गर्ने तरिका बदलिएका मात्र हुन् । उत्पादन र व्यापार बढाएपछि देश धनी हुन्छ, स्रोत भएपछि त्यसैका आधारमा उसले बाह्य रूपमा सामरिक प्रभुत्व बढाउँछ । बढाएको सामरिक प्रभुत्वको आधारमा उसले थप व्यापार गर्छ । र, यो चक्र लामो समयसम्म घुमिरहन सक्छ । अमेरिकाले पचासौं वर्षदेखि गरिआएको त्यही नै हो, चीनले दशकौंदेखि सुरु गरेको पनि यही हो । व्यापारबाहेक राज्यका सामूहिक सांस्कृतिक भावना, इतिहास र पहिचानजन्य तत्त्व त हुन्छन् तर मूलतः स्रोत नजुटाउने देशसमाज कमजोर हुँदै गएर कतिपय बिलाउँदै जान्छन् । यसलाई कतिपयले इतिहासको नियम भन्न पनि सक्छन् । यति भनिसकेपछि अब सरकार भनेको के हो त भनेर हेरौं । सरकार भनेको सम्बन्धित राजनीतिक भूगोललाई प्रतिस्पर्धात्मक रूपमा अरू ठाउँभन्दा बढी बस्न लायक बनाउने यन्त्र हो । सरकार चलाउनु वा गभर्न गर्नु भनेको सम्बन्धित ठाउँमा बस्ने मानिसबाट कर उठाएर तिनैको जीवन सहज बनाइदिने जागिर गर्नु हो । राष्ट्रियता भनेको इतिहासका अनगिन्ती संयोगले एउटा भूगोलमा निश्चित समय सँगै बस्दा विकास भएका संस्कृतिहरूको सामूहिक अभिव्यक्ति हो । देश बनेर सिमानामा कडाइ नगरुन्जेल इतिहासभर मानिस एक ठाउँबाट अर्कोमा सरेकै हुन् । अहिले त्यो क्रम रोकिएको छैन, भविष्यमा पनि सायद रोकिने छैन । यो सबै कसैले कसैलाई दया र माया गरेर होइन, एकअर्काको आवश्यकताको आधारमा भइरहेको छ । जस्तो, खाडी, मलेसिया र कोरियालाई काम गर्ने जनशक्ति चाहिएको छ, नेपालीलाई रोजगारी । क्यानडा र अस्ट्रेलियालाई अर्थतन्त्र बलियो बनाउन थप पैसा कमाउनुपरेको छ, नेपाल जस्ता गरिब देशका विद्यार्थीलाई पैसा तिरेर आफ्नो देशमा बोलाएर । गरिब देशका विद्यार्थी भोलि त्यतै बस्न पाइएला कि भनेर अहिले बाउआमाको घर बैंकमा धितो राखेर जानुपरेको छ । यदि धनी भइसकेका र हुने दिशामा भएका देशको राष्ट्रियता त्यहाँका जनताका लागि राम्रो हो भने नेपालको राष्ट्रियता एक हिसाबमा प्रिमिटिभ चरणमै छ । नेपालमा कस्तो खालको समाजवाद कि पुँजीवाद भन्ने राजनीतिक वृत्तका बहस सुन्दा धनी हुँदै गरेका देशका मानिस कति हाँसिरहेका होलान् ? जबकि गएको तीन दशकमा प्रविधिका कारण संसारभरका उत्पादनका ढाँचा फेरिइसके । प्रविधि आधारित आर्थिक क्षेत्रले अर्बपतिहरू जन्माउन थाले । संसार नै तीव्र गतिमा डिजिटल हुँदै गयो । व्यापार बढ्दो स्केलमा अनलाइन हुँदै गयो । एआई ले समयलाई च्याटजिपिटी को युगमा पुर्याइसक्यो । खपतका वस्तुहरू नयाँ भइसके, औद्योगिकीकरणका परिभाषा फेरिए, अर्थतन्त्रका बनोट बदलिए । यो सबै सँगै सरकारले गर्ने काम पनि इभोल्भ हुँदै गयो । सरकारका विभागहरूको नेतृत्व गर्न जाने मानिसहरूका टीओआर फेरिएसँगै उनीहरूमा चाहिने दक्षता स्वतः नयाँ हुने भए । राजनीतिक नेतृत्वको काम सहजीकरण गर्नेतिर ढल्किँदै गयो, चाहे त्यो चीन र भियतनामजस्ता राजनीतिक प्रणाली भएका देशमा होस् वा धेरथोर लोकतन्त्र भएका थाइल्यान्ड र मलेसिया जस्ता देशमा । रफ्तारमा बदलिरहेका संसारका यी धारबाट नेपाली युवा मात्रै होइन, हाम्रो बृहत् समाज नै प्रभावित भइरहेको छ । नेपालीका आप्रवासनका कथा, विद्यार्थी भएर स्थायी रूपमा परदेश भासिने सपना र रोजगारीका अवसर संसारभर जहाँ पाइन्छन्, त्यतै सर्ने प्रयास विगतका वर्ष कहिल्यै रोकिएका छैनन् । रोकिएको केही छ भने त्यो नेपालको राजनीतिक वर्गहरूको सोच्ने प्रणाली हो, जुन कम्तीमा तीन दशक प्राचीन छ । हाम्रो सार्वजनिक राजनीतिक डिस्कोर्स अमूर्त जार्गन हरूमा जकडिएको छ । संसारका धेरै ठाउँमा अपनाइरहेको कुनै सरल सोच र कार्यक्रम कसैले सुझायो भने त्यसलाई तुरुन्त जटिल र अमूर्त बनाउने सामर्थ्य अक्सर दलहरूमा छ । उसले त्यहाँ वर्ग संघर्ष हेर्न थाल्छ, समाजवाद खोज्न थाल्छ, विदेशी साम्राज्यवाद सुँघ्न थाल्छ र इतिहासको भूत बोलाएर कोकोहोलो गर्न थाल्छ । वर्षौंसम्म एक खाले शब्दभण्डार र वाक्य संरचनामा सोच्न अभ्यस्त नेपाली राजनीतिक दिमागले अरूलाई साधारण लाग्ने अवधारणा बुझ्न पनि कोग्निटिभ क्षमता नै गुमाइसकेको छ । आफ्नो देशको डेमोग्राफी जेजस्तो होस्, भूराजनीतिक अवस्थिति जस्तोसुकै होस्, आन्तरिक सांस्कृतिक विविधता जस्तो होस् र शासकीय स्वरूप पनि जस्तोसुकै होस्, संसारभरका सरकार हरूको प्रमुख काम पहिल्यै परिभाषित छ । उसले सरकारमा गएर यसो गर्छु र उसो गर्छु भन्नै पर्दैन । भन्नुपर्ने भनेको त्यो काम कसरी गर्छु भन्ने मात्र हो । त्यही साधारण कुरा भन्नका लागि नेपालको अहिलेको राजनीतिक वर्ग पूर्ण रूपमा अक्षम छ । उसले अमूर्त शब्दमा केही पनि अर्थ नलाग्ने भनाइ चिच्याउनबाहेक साधारण रूपमा गरिनुपर्ने कामबारे बोल्न जानेकै छैन । बदलिँदो संसारको अर्थतन्त्रको प्रकृति, इभोल्भ हुँदै गएका सरकारहरूको भूमिका, फेरिइरहेको आप्रवासनको स्वरूप र इतिहासदेखि घुमन्ते मानव स्वभावका आधारभूत चरित्र बुझ्न नसक्नेहरू शासन गर्ने ठाउँमा पुगेपछि हुने परिणति भनेको देश अरूको तुलनामा पछि छुट्ने नै हो ।"
घरेलु श्रमिक अधिकारका सवाल,"तत्कालै अनुमोदन गर्नुपर्ने विषयघरेलु श्रमिकसम्बन्धी महासन्धि १८९ विश्वस्तरको पहिलो खाका भएकाले यसका केही कमजोरी छन् । तर हाम्रो जस्तो मुलुकका लागि केही प्रमुख कारण छन्, जसको तत्काल अनुमोदन गर्नुपर्ने देखिन्छ । १ अनौपचारिक, अमर्यादित, असुक्षित र शोषणयुक्त घरेलु श्रमको वर्तमान अवस्थालाई औपचारिक नीतिगत खाकाभित्र समेटी सुरक्षित, मर्यादित र सम्मानित श्रमका रूपमा स्थापित गर्नुपर्छ ।२ मानव तस्करी र बेचबिखन, बालश्रमजस्ता अपराधलाई निर्मूल बनाउन प्रभावकारी तरिकाले सम्बोधन गर्नुपर्छ ।३ फिलिपिन्स, ब्राजिल र दक्षिण अफ्रिकाका सान्दर्भिक अनुभवअनुसार बृहत् श्रम आप्रवासनभित्रको लैंगिक विभेद, यौन हिंसालगायत चुनौतीलाई एकीकृत रूपमा सम्बोधन गर्नुपर्छ ।४ नेपालमाथि बढ्दो घरेलु श्रमिकको मागलाई न्यायसंगत ढंगले सम्बोधन गर्न मलेसिया, कतार र साउदीजस्ता प्रमुख गन्तव्य तर जटिल समाजका श्रम बजारसँग समयसापेक्ष श्रम सम्झौता सहज पार्नुपर्छ ।५ घरेलु श्रमिकलाई पठाउन सहजीकरण गर्ने वैदेशिक रोजगार व्यवसायीको छनोटसम्बन्धी निष्पक्षताको अनुगमन गरी कारबाहीको दायरामा ल्याउनुपर्छ । ६ वैदेशिक रोजगारीमा घरेलु श्रम गर्न जानेको मात्र नभई स्वदेशमै घरेलु श्रमिक भएर रहेकाहरूलाई पनि श्रम नीतिले तय गरेको अधिकारको प्रत्याभूति गर्न सामाजिक सुरक्षाको खाकाभित्र व्यावहारिक रूपमै समेट्नुपर्छ ।७ घरेलु श्रमिकलाई समान ज्याला, सामाजिक सुरक्षा, बिमा, करारपत्रको सुनिश्चितता गर्नुपर्छ । औपचारिक न्याय प्रणालीमा पहुँचलगायत कार्यस्थल र श्रम अधिकारका पक्षमा सकारात्मक माहोल बनाउनुपर्छ ।नेपालले अब ढिलो नगरी घरेलु श्रमिकसम्बन्धी महासन्धि १८९ अनुमोदन गर्न जरुरी छ । घरेलु श्रमिकको सुरक्षा, मर्यादा र सम्मानको दृष्टिकोणबाट एउटा कल्याणकारी राष्ट्रको नेतृत्व गर्ने अवसर हामीले गुमाउनु हुँदैन ।"
बाघ पछ्याउादै नागरिक वैज्ञानिक,"(बर्दिया)स्वभाव नै निक्कै जिज्ञासु । बाघहरूको आवतजावत हुने ठाउँ पहिचान उस्तै सिपालु । क्यामरा ट्र्यापको प्राविधिक कामका अनुभव उनी नदी र खोला किनार, डाँडाको बाटो, भन्ज्याङ, दोबाटो र नुनपानीको स्रोत भएको ठाउँ पहिचान गर्छन् । २०२५ मिनेटमा नै क्यामरा जडान गर्न भ्याइसक्छन् उनी । त्यतिमात्रै कहाँ हो र ? उनले बाघलाई पनि सजिलै क्यामरा ट्र्यापमा पार्छन् । यसरी बाघ क्यामरा ट्र्यापमा पार्न सिपालु बनेका युवा हुन्, बर्दियाको मधुवन नगरपालिका२, अम्मरपुरका २८ वर्षीय नरेश थारू । नरेश बाघका लागि क्यामरा ट्र्याप गर्दा सबैको रोजाइमा पर्छन् । क्यामरा ट्र्याप गर्नकै लागि उनी इलामदेखि डडेलधुरासम्म पुगेका छन् । सुरुमा २०१५ मा बर्दिया निकुञ्जमा पहिलो पटक क्यामरा ट्र्यापिङ गरे । त्यही समय बाँके निकुञ्जमा पनि क्यामरा ट्र्यापिङ गरेका थिए । दुवै ठाउँमा बाघलाई क्यामरा ट्र्यापिङमा पार्न सफल भएपछि उनमा उत्साह थपियो । पहिलो प्रयासमा बाघका भाले पोथी ट्र्यापिङ भएपछि तस्बिर हेरेरै आनन्दित भए उनी । विभिन्न देशबाट मानिसहरू लाखौं खर्च गरेर नेपालमा बाघ हेर्न आउँछन्, उनले भने, हामी भने तिनै बाघलाई क्यामरामा पार्न खटिएका हुन्छौं । ज्यानकै जोखिम भए पनि नाम कमाइने भएकाले काम गर्न जोस र जाँगर भरिने उनको भनाइ छ । २०१५ मै खाता, बरन्डाभार, लालझाडी, बसन्ता, कम्दी र कर्णाली जैविक मार्गमा पनि उनले क्यामरा ट्र्यापिङ गरेका थिए । २०१७ मा रूपन्देहीको बुटवल बजार आसपासका डाँडा र देवहद नगरपालिकामा पनि क्यामरा ट्र्यापिङ गरेका थिए । तर, चितुवा मात्र परेको थियो । २०२४ मा उनले कपिलवस्तुको बुद्धभूमि नगरपालिकाको गब्दहवा आसपासका चुरेवनमा दुइटा बाघ क्यामरा ट्र्यापिङमा पारे । एउटा भाले थियो भने अर्कोको लिंग पहिचान हुन सकेन । तर कपिलवस्तुमा पहिलो पटक एकैठाउँमा दुइटा बाघ देखिएको रेकर्ड बनाउन पनि भ्याए उनले । २०१८ मा राष्ट्रिय बाघ गणनामा सहभागी भए । पर्सा, चितवन र शुक्लाफाटा निकुञ्जमा क्यामरा ट्र्यापिङ र अनुगमन गरे । एक ठाउँमा तीन सातासम्म बस्दै तीन ठाउँ पुगे । त्यस्तै बाघसँगै अन्य जनावरको अवस्था पत्ता लगाउन नवलपरासीदेखि मकवानपुरसम्म अकुपेन्सी सर्भेसमेत गरेका छन् उनले । २०१८ मै झापा, इलाम, मोरङ, सिन्धुली, पाल्पा, रूपन्देही र कपिलवस्तुका चुरे क्षेत्रमा बाघ, साना स्तनधारी वन्यजन्तु, सरिसृप र पुतलीको अध्ययन अनुसन्धान पनि सक्रिय थिए नरेश । २०२० मा भने उनी डडेलधुराको महाभारत क्षेत्रमा गरिएको क्यामरा ट्र्यापिङमा सहभागी थिए । त्यतिबेला दुई हजार पाँच सय मिटरभन्दा माथिको उचाइमा एउटा बाघ भेटिएको थियो । जुन डडेलधुरामै पहिलो पटक देखिएको थियो । उनी वन्यजन्तुको विषयमा विद्यावारिधि गर्नेलाई अध्ययन अनुसन्धानमा पनि सघाउँछन् । पाल्पा, स्याङ्जा, पर्वत, कास्की, लमजुङ र तनहुँमा चितुवामा विद्यावारिधी गरिरहेका शशांक पौडेलको अनुसन्धानमा पनि लागे उनी केही समय ।२०२२ मा भएको राष्ट्रिय बाघ गणनाका बेला पनि चितवन, पर्सा र शुक्लाफाँटामा क्यामरा ट्र्यापिङ गरेका थिए । २०२२ मा डोटीको महाभारत क्षेत्र र वनमा पनि उनी बाघका लागि क्यामरा ट्र्यापिङका लागि गएका थिए । २०२२ मा दाङको दक्षिणी भेगमा उनी क्यामरा ट्र्यापिङमा गएका थिए । चितवन निकुञ्जमा वन कुकुर (ढोले) को सर्भे गरेका थिए । ४५ दिन वनमै बसेर उनले अन्तर्राष्ट्रिय प्रकृति संरक्षण संघ (आईयूसीएन) को दुर्लभ वन्यजन्तुको सूचीमा समावेश वन कुकुरको अनुसन्धानमा पनि सघाए । वन कुकुर नेपालमा करिब दुई सयको हाराहारीमा रहेको अनुमान छ । यो कुकुर विश्वभर पाइने क्यानिड्स परिवारको सबैभन्दा लोपोन्मुख स्तनधारी प्रजाति हो । पछिल्लो पटक भने उनी २०२३ मा सोमेश्वर कोरिडोरमा ४५ दिनसम्म बाघका लागि क्यामरा ट्र्यापिङको काम गरे । क्यामरा ट्र्यापिङमा उनले अहिलेसम्म ४२ भन्दा बढी बाघ पारेका छन् । एउटै क्यामरामा तीन वटासम्म बाघ ट्र्यापिङ गरेका छन् । १४ वर्षको उमेरमा कक्षा ८ मा पढ्दा सीबीएपीयू (चोरी सिकारी नियन्त्रण युवा परिचालन अभियान) मा आबद्ध भएका थिए नरेश । त्यतिबेला नै वन्यजन्तु र चराको महत्त्वबारे थाहा पाएँ, उनले भने, त्यसपछि संरक्षण क्षेत्रमा लाग्ने उत्प्रेरणा अझ बढ्यो । त्यसपछि उनले संरक्षणका विषयमा अध्ययन गर्न थाले । गाउँटोल र विद्यालयमा अन्तर्क्रिया गोष्ठी गर्न गए । संरक्षणको अभियान चलाए । विद्यार्थीलाई संरक्षणप्रति लाग्न उत्प्रेरित र संगठित गरे । जान्ने भएपछि अघि बढ्दै गए । चोरी सिकारी नियन्त्रण गर्न दिन र रातमा गस्ती गर्न थाले । यसपछि निकुञ्ज र एनटीएनसीबाट क्यामरा ट्र्यापिङको अवसर पाए उनले । अहिले मुलुकभर तराईदेखि पहाडसम्म पुग्ने अवसर पाएको छु, नरेश भन्छन्, कामप्रतिको रुचि र मिहिनेतले यहाँसम्म पुगेको छु । बर्दियाको बग्नाहामा स्नातक अध्ययन गरिरहेका उनी संरक्षणको कामका लागि कम्तीमा ३० जिल्ला पुगिसकेका छन् । २०१५ मा बर्दिया निकुञ्जको बघौरामा बाघ गणनाका बेला बच्चासहितको गैंडाले लखेट्दा बल्लतल्ल बाँचेका थिए नरेश । २०२२ मा स्याङ्जामा चितुवाको क्यामरा ट्र्यापिङ गर्दा चारैतिर डढेलो लागेपछि निस्कने बाटो पाएनन् उनले । चारैतिर धूवाँ र आगोले बाटो खोज्दा खोज्दै ४ घण्टा बित्यो, उनले भने, बल्लतल्ल निस्कन पाउँदा अर्को जुनी पाए जस्तो भएको थियो । कतिपय अवस्थामा निकै ठूलो जोखिम लिने गरेको उनी बताउँछन् । क्यामरा ट्र्यापमा परेको बाघ हेरेरै उनी भाले, पोथी र बच्चा मात्र होइन, बूढो र बयस्क पनि छुट्याउँछन् । काम गर्दागर्दै बाघ, चितुवाबारे धेरै जान्ने बनेका छन् । पाइला हेरेर बाघ र चितुवाको मज्जाले छुट्याउँछन् । भाले पोथी र पाइलाको नाप लिएर उमेर पनि छुट्याउन सक्छन् । बाघबारे अध्ययन र काम गर्ने रुचिप्रति सम्मान गर्दै विश्व वन्यजन्तु कोष (डब्लूडब्लूएफ) नेपालले उनलाई नागरिक वैज्ञानिकको संज्ञा दिएको छ । सानैदेखि प्रकृतिको नजिक भएर बसियो । हेलमेल भइयो । यसमै रमाउन सकियो, नरेश भन्छन्, त्यसैले बाघसँगै घुलमिल भएर बस्ने इच्छा छ ।"
अमेरिकामा गुञ्जँदै '१९७४ एडी,"काठमाडौं (कास) लोकप्रिय ब्यान्ड १९७४ एडी अमेरिकाका ६ सहरमा गुञ्जिने भएको छ । ब्यान्डले वर्षको पहिलो अन्तर्राष्ट्रिय कन्सर्ट अमेरिकाको मिनिसोटामा वैशाख २९ मा गर्दै छ । स्थापनाको ३० वर्षको अवसरमा ब्यान्डले अमेरिकाको सियाटलमा जेठ २६ मा अन्तिम कन्सर्ट गर्ने ब्यान्डका व्यवस्थापक सञ्जय श्रेष्ठले जानकारी दिए । कन्सर्टका लागि ब्यान्ड सदस्यद्वय निराकार याक्थुङ्बा र मनोजकुमार केसीका साथै व्यवस्थापक श्रेष्ठ अमेरिका पुगिसकेका छन् । बाँकी तीन सदस्य फिरोज स्याङ्देन, एड्रियन प्रधानर मनोज सिंह उतै बसोबास गरिरहेका छन् ।सन् १९९४ मा स्कुल पढाइरहेका शिक्षक मिलेर स्थापना भएको ब्यान्डले २०२४ लाई विशेष वर्षका रूपमा मनाउन धेरैभन्दा धेरै फ्यानहरूसम्म पुग्ने अभियानस्वरूप कन्सर्टको आयोजना गर्ने जनाएको छ । ब्यान्डले अमेरिकापछि जापान, अस्ट्रेलियालगायत देशमा पनि कन्सर्ट गर्ने तयारी गरिरहेको श्रेष्ठले बताए ।"
टेलिकमलाई नयाँ लाइसेन्स दिन निर्देशन,"(काठमाडौं) सरकारले नेपाल दूरसञ्चार कम्पनी लिमिटेड (नेपाल टेलिकम) लाई जीएसएम सेलुलर मोबाइल सेवाको नयाँ अनुमतिपत्र प्रदान गर्न नियामक नेपाल दूरसञ्चार प्राधिकरणलाई निर्देशन दिएको छ । मन्त्रिपरिषद् बैठकले बिहीबार नेपाल टेलिकमको उक्त अनुमतिपत्रको २५ वर्षे अवधि शुक्रबार सकिने भएकाले नयाँ लाइसेन्स दिन भनेको हो । तथापि कति अविधका लागि लाइसेन्स दिने र कति दस्तुर लिने भन्ने विषयमा चाहिँ मन्त्रिपरिषद्ले नियामक नेपाल दूरसञ्चार प्राधिकरणलाई नै आवश्यक प्रक्रिया निर्धारण गर्न निर्देशन दिएको छ । हामीले अवधि र दस्तुरकै विषयमा मन्त्रिपरिषद् निर्णयबाट स्पष्टता खोजेका थियौं, प्राधिरकणको कानुन तथा अनुमतिपत्र महाशाखाका निर्देशकसमेत रहेका प्रवक्ता सन्तोष पौडेलले भने, तथापि मन्त्रिपरिषद्को निर्णयबारे आधिकारिक पत्र प्राप्त नभएसम्म यसबारे केही भन्न सक्ने अवस्था छैन । पत्र हेरेपछि मात्रै प्राधिकरणले प्रतिक्रिया दिनेछ । दूरसञ्चार ऐन र नियमावलीअनुसार जम्मा पुँजीको ५० प्रतिशतसम्म विदेशी व्यक्ति वा संगठित संस्थाको लगानी भएको दूरसञ्चार सेवाको सञ्चालन अनुमतिपत्रको अवधि सकिएपछि पूर्वअनुमतिपत्र प्राप्त व्यक्तिले पुनः अनुमतिपत्र लिई सञ्चालन गर्न सक्छन् । नेपाल टेलिकममा ९२ प्रतिशत सेयर सरकारको भएकाले पुनः अनुमतिपत्र पाउने निश्चित भए पनि कति अवधिका लागि लाइसेन्स दिने र कति दस्तुर लिने भन्ने विषय ऐन र नियमावलीमा उल्लेख छैन । पहिलो पटक अनुमतिपत्र जारी गर्दा भने दूरसञ्चार ऐन ०५३ को दफा २५ मा अनुमतिपत्रको अवधि बढीमा २५ वर्षको हुने स्पष्ट खुलाइएको छ । त्यस्तो अनुमतिपत्र सुरुमा १० वर्ष र त्यसपछि हरेक पाँचपाँच वर्षमा नवीकरणसमेत गर्नुपर्ने भनिएको छ । नवीकरण दस्तुरबारे ऐनमा नलेखिएकाले यसमा पनि पटकपटक अलमल र अन्योल देखा पर्दै आएको थियो । मन्त्रिपरिषद् बैठकले दूरसञ्चार ऐनको दफा २० प्रयोग गरेर प्राधिकरणलाई नेपाल टेलिकमको जीएसएस सेलुलर सेवाको लाइसेन्स अवधि सकिएकाले नयाँ अनुमतिपत्र दिनु भनेर निर्देशन दिएको छ, सञ्चार तथा सूचना प्रविधि मन्त्रालयका सहसचिव बाबुराम भण्डारीले पुष्टि गरे, अन्य सर्तहरू दूरसञ्चार प्राधिकरणले नै तोक्नसमेत मन्त्रिपरिषद्को निर्णय छ । प्राधिकरण नै दूरसञ्चार क्षेत्रबारे सरकारको नियामक निकाय भएकाले उसको क्षेत्राधिकारभित्र पर्ने दस्तुर र अवधिका विषयमा प्राधिकरणले नै प्रस्ट पार्नुपर्ने सरकारको धारणा छ । नेपाल टेलिकमको मोबाइल सेवा अनुमतिपत्रको २५ वर्षे अवधि सकिन अन्तिम दिन मात्रै बाँकी रहेको र नयाँ अनुमतिपत्र केकसरी जारी गर्ने भन्ने विषयमा नीतिगत अन्योल रहेका बेला सञ्चार मन्त्रालयले टेलिकमको लाइसेन्स अवधि एक वर्ष थप्ने प्रस्ताव मन्त्रिपरिषद्मा लगेको थियो । दूरसञ्चार प्राधिकरण र कानुन मन्त्रालयसँगको छलफलपछि सञ्चारमन्त्री रेखा शर्माले अवधि थप्नेबारे प्रस्ताव लगेकी थिइन् । नेपाल टेलिकमले ०५६ वैशाख २९ मा जीएसएम सेलुलर मोबाइल सेवाको अनुमतिपत्र लिएको थियो । नयाँ लाइसेन्स लिन टेलिकमले गत माघ २८ मै प्राधिकरणमा आवेदन बुझाएको थियो । त्यति बेला २१ करोड रुपैयाँ दस्तुरसहित आवेदन बुझाइएको प्राधिकरणका प्रवक्ता पौडेलले जनाए । प्राधिकरणले नयाँ लाइसेन्स प्राप्त गर्नुअघि टेलिकमलाई तेस्रो नवीकरणबापतको सम्पूर्ण शुल्क तिर्न भनेको थियो । टेलिकमले मंगलबार मात्रै तेस्रो नवीकरणबापत बुझाउन बाँकी रहेको १९ अर्ब ८१ करोड १० लाख रुपैयाँ नियामक प्राधिकरणको खातामा जम्मा गरिदिएको प्रवक्ता पौडेलले बताए । प्राधिकरणले नयाँ लाइसेन्सबारे सञ्चार मन्त्रालयलाई सुझावसमेत दिएको थियो । त्यसमा मुख्यतया विद्यमान अन्योललाई निकास दिन र दूरसञ्चारसम्बन्धी कानुन यथाशीघ्र संशोधन गरी सदनमा लैजान भनिएको प्राधिकरण स्रोतले जानकारी दिएको छ । मोबाइल फोनलगायत इन्टरनेटको व्यापक प्रयोग हुनुअघि नै तर्जुमा गरिएका कानुनले पछिल्ला सञ्चार तथा सूचना प्रविधि क्षेत्रका विषयलाई सम्बोधन गर्न सकेका छैनन्, सुझावपत्रमा भनिएको छ, त्यसकारण विद्यमान दूरसञ्चार कानुनमा समायानुकूल सुधार र आवश्यक परे नयाँ कानुन यथाशीघ्र तर्जुमा गर्न जरुरी भइसकेको छ ।"
नयाँ बुटवल सबस्टेसन निर्माणमा सम्झौता,"काठमाडौं (कास) मिलेनियम च्यालेन्स एकाउन्टनेपाल (एमसीएनेपाल) ले लुम्बिनीको नवलपरासी (बर्दघाट सुस्ता पश्चिम) मा ४०० केभी नयाँ बुटवल सबस्टेसन निर्माणसम्बन्धी ठेक्का लिङ्कसन इन्डिया प्रालिलाई दिएको छ । एमसीएनेपाल र उक्त कम्पनीबीच बिहीबार सम्झौता भएको हो । सबस्टेसन निर्माण सम्झौता अवधिको ३९ महिनाभित्र सम्पन्न गरिने एमसीएनेपालले जनाएको छ । नवलपरासी (बर्दघाट सुस्ता पश्चिम) जिल्लामा बिहीबार आयोजित हस्ताक्षर समारोहमा नेपाल विद्युत् प्राधिकरणका कार्यकारी निर्देशक कुलमान घिसिङ, नेपालका लागि अमेरिकी राजदूत डिन आर थम्सन, स्थानीय अधिकारी तथा निर्वाचित जनप्रतिनिधिको उपस्थिति थियो । यो ४०० केभी सबस्टेसन नेपाल विद्युत् प्राधिकरणको प्राथमिकतामा रहेको संरचना हो । यसले यस क्षेत्रमा सीमापार ऊर्जा व्यापार उल्लेख्य रूपमा उकास्नका लागि विद्यमान २२० केभी सबस्टेसनलाई सघाउनेछ, नेपाल विद्युत् प्राधिकरणका कार्यकारी निर्देशक घिसिङले भने । नेपालको ऊर्जासम्बन्धी आवश्यकता सम्बोधनका लागि कम्प्याक्ट उपयोगी रहेको सुनिश्चित गर्ने सन्दर्भमा अमेरिकी सरकार नेपाल सरकारसँग सहकार्य गर्न प्रतिबद्ध रहेको अमेरिकी राजदूत थम्सनको भनाइ छ ।"
अर्थतन्त्र चलायमान हुने गरी बजेट ल्याउन सुझाव,"काठमाडौं (कास) लामो समयदेखि शिथिल रहेको अर्थतन्त्र चलायमान हुने गरी आगामी आर्थिक वर्षको बजेट ल्याउन सरोकारवालाले अर्थमन्त्री वर्षमान पुनलाई सुझाएका छन् । सरकारले अनेक प्रयास गरिरहेको दाबी गरे पनि अर्थतन्त्रमा सुधार नदेखिएकाले आगामी बजेटमार्फत शिथिलता हटाउन विशेष कार्यक्रम ल्याउनुपर्नेमा उनीहरूको जोड छ । नेपाल आर्थिक पत्रकार समाज (सेजन) ले बिहीबार आयोजना गरेको प्रिबजेट राउन्ड टेबल कार्यक्रममा निजी क्षेत्रका प्रतिनिधिमूलक संस्थाका प्रमुख, अर्थविद्, प्राध्यापक तथा सरोकारवालाले राज्य संयन्त्रलाई सच्याउने सही समय अहिले भएकाले हिम्मत गर्न सुझाए । राजनीतिक क्रान्ति गरेर आएका अर्थमन्त्री र उनको टोलीसमक्ष अब राज्य संयन्त्रमा रहेका समस्या हटाउन ठूलो सुधारको हिस्मत चाहिएको अर्थविद् अच्युत वाग्लेले बताए । विगतमा जति पनि विकासका काम भएका थिए, ती बोल्ड डिसिजन कै कारण सम्भव भएको र यो सुधारका लागि निर्णायक समय भएको उनको भनाइ छ । आर्थिक क्रान्तिका लागि ठीक समय आएको छ, तपाईं त्यो ठाउँमा हुनुहुन्छ अब हिम्मत गर्नुहोस्, उनले भने, परम्परागत रूपमा अर्थतन्त्रको टेवा भनिएका क्षेत्र नै अहिले समस्यामा छन् । सुधारका लागि हिम्मत चाहिएको छ । बजेट बनाउँदा स्थानीय र प्रदेश सरकारलाई बिर्सन नहुनेमा त्रिभुवन विश्वविद्यालय अर्थशास्त्र विभाग प्रमुख रेशम थापाले जोड दिए । निजी क्षेत्रले सरकारको धेरै मुख ताक्ने प्रवृत्तिले समेत वातावरण बिग्रिरहेको र दुवै पक्षले आफ्नो योगदान बिर्सन नहुने उनको भनाइ छ । बजेटको आकार ठूलो बनाउन हुँदैन । सेवा व्यापारमा आएको नयाँ आयामबाट फाइदा लिनुपर्छ, उनले भने । संरचनात्मक सुधार नगरेसम्म हरेक वर्ष आउने बजेटले आमूल परिवर्तन ल्याउन नसक्ने अर्थविद् विश्वास गौचनले बताए । आगामी आर्थिक वर्ष १६औं आवधिक योजनाको पहिलो बजेट रहेकाले दीर्घकालीन योजना र बजेटका बीचमा तालमेल मिलाउन उनले सुझाए । विगतमा विद्युतीय सवारी साधनबारे सरकारले लिएका नीतिबारे समीक्षा गर्नुपर्नेसमेत उनको भनाइ छ । नयाँ बजेटले निजी क्षेत्रका अपेक्षा पूरा गर्ने आशा बढेको नेपाल उद्योग वाणिज्य महासंघका अध्यक्ष चन्द्रप्रसाद ढकालले जनाए । बजेटमार्फत सुस्ताएको अर्थतन्त्रलाई माथि उकास्नुपर्ने र गुमेको आत्मविश्वास फिर्ता ल्याउनेबारे सरकारले ध्यान दिनुपर्नेमा उनको जोड छ । अहिले बजारमा माग र आपूर्ति कम हुँदा हरेक क्षेत्र सुस्ताएको र कम्तीमा एक सय जनालाई रोजगारी दिने उद्योगलाई विशेष सुविधा ल्याउनुपर्ने उनको भनाइ छ । आफ्नो काम देखाउन सरकारी एजेन्सीले निजी क्षेत्रलाई दुःख दिइरहेको उनको गुनासो छ ।नेपालले आगामी आर्थिक वर्षमा कोभिड अगाडिका नीति फर्काउनुपर्ने आवश्यकता रहेको नेपाल उद्योग परिसंघका अध्यक्ष राजेशकुमार अग्रवालले बताए । निजी क्षेत्रमा जाने स्रोत दुरुपयोग भयो भन्ने भाष्य चिर्नसमेत कोभिड अगाडिका नीति अंगीकार गर्नुपर्ने उनको भनाइ छ । आन्तरिक उत्पादनलाई प्राथमिकता दिन उनले सुझाए । आर्थिक शिथिलता अन्त्य गर्ने खालको बजेट आवश्यक रहेको नेपाल चेम्बर अफ कमर्सका अध्यक्ष कमलेश अग्रवालको भनाइ छ । निजी क्षेत्रको मनोबल माथि नउठेसम्म सरकारसमेत सफल हुन नसक्ने उनले जनाए । बैंकमा लगानीयोग्य रकम थुप्रिने तर अर्थतन्त्र चलायमान नहुने अवस्थाले लगानीकर्तामा आत्मबल नभएको संकेत गर्ने नेपाल बैंकर्स संघका अध्यक्ष सुनिल केसीले बताए । व्यवसाय गर्ने व्यक्तिलाई प्रोत्साहन दिने खालको नीति आवश्यक रहेको उनको भनाइ छ । बजेट निर्माणका क्रममा धेरै क्षेत्रसँग अन्तरक्रिया गरिएको र त्यस क्रममा अर्थतन्त्र शिथिल छ भन्ने सुनिएको अर्थमन्त्री पुनले उल्लेख गरे । तर, गत वर्षभन्दा परिस्थिति सुधारोन्मुख रहेकाले आशावादी रहेर बजेट बनाइरहेको उनले जनाए ।"
कार्की कोशीमा तेस्रो पटक मुख्यमन्त्री,"(विराटनगर)कोशी प्रदेशको मुख्यमन्त्रीमा एमाले प्रदेश संसदीय दलका नेता हिक्मतकुमार कार्की नियुक्त भएका छन् । प्रदेश प्रमुख परशुराम खापुङले ५२ जना सांसदको हस्ताक्षर सनाखत भएसँगै बिहीबार कार्कीलाई मुख्यमन्त्री नियुक्त गरेका हुन् । नवनियुक्त मुख्यमन्त्रीले एमालेबाट रामबहादुर रानामगर र माओवादीबाट गणेश उप्रेतीलाई बिनाविभागीय मन्त्री बनाएका छन् । कार्कीलाई एमालेका ३९ र माओवादीका १३ सांसदको साथ छ । बुधबार प्रदेश प्रमुख खापुङले प्रदेशसभाका ५२ जना सदस्यले निवर्तमान मुख्यमन्त्री केदार कार्कीलाई दिएको समर्थन फिर्ता लिएको र प्रदेशसभामा संकल्प प्रस्ताव पारित भएको अवस्थामा ३० दिनभित्र विश्वासको मत लिनेसम्बन्धी कुनै प्रस्ताव प्रदेशसभामा दर्ता नभएको जानकारी आएकाले संविधानको धारा १६८ को उपधारा ५ अनुसार बहुमत प्राप्त गर्न सक्ने कुनै सदस्यलाई मुख्यमन्त्रीमा दाबी पेस गर्न भनेका थिए । सोही संवैधानिक व्यवस्था दोस्रो पटक प्रयोग गरेर उनले मुख्यमन्त्री नियुक्त गरेका हुन् । कांग्रेसभित्रै विद्रोह गरेर संविधानको धारा १६८ को उपधारा ५ अनुसार अन्तिम विकल्पको रूपमा गत असोज २७ मा कांग्रेस नेता केदार कार्की मुख्यमन्त्री बनेका थिए । आफ्ना ८ र एमालेका ३९ गरी ४७ सांसदको बहुमत जुटाएर उनले तत्कालीन संवैधानिक संकट टारेका थिए । पछि कांग्रेसका बाँकी २१, माओवादीका १३, एकीकृत समाजवादीका ४ र जसपाका १ सांसद थपिँदा उनको साथमा करिब दुई तिहाइ बहुमत थियो । तर, केन्द्रीय सत्ता फेरबदलपछि उनको कुर्सी धरापमा पर्यो । यसअघि कोशी प्रदेशसभाले कार्की नेतृत्वको सरकार अल्पमतमा परेको भन्दै विश्वासको मत लिन निर्देशन दिएको थियो । विश्वासको मत लिने समय बुधबार घर्किएको भन्दै प्रदेश प्रमुखले राति मुख्यमन्त्रीमा दाबी पेस गर्न आह्वान गरेका थिए । मुख्यमन्त्री नियुक्तविरुद्ध निवर्तमान मुख्यमन्त्री कार्कीले बिहीबारै सर्वोच्च अदालतमा रिट दायर गरेका छन् । रिटमा प्रदेश प्रमुख खापुङ, सभामुख अम्बरबहादुर विष्ट, एमाले प्रदेश संसदीय दलका नेता तथा मुख्यमन्त्री कार्की तथा संकल्प प्रस्तावका समर्थकलाई विपक्षी बनाइएको छ । रिटमा नेपालको संविधानको धारा १३३ (२) (३) बमोजिम उत्प्रेषण, परमादेशलगायत उपयुक्त आदेश जारी गर्न माग गरिएको छ ।झापा ५ (१) बाट निर्वाचित हिक्मतकुमार प्रदेशसभाको यो कार्यकालमा तेस्रो पटक मुख्यमन्त्री नियुक्त भएका हुन् । २०७९ पुस २४ मा उनी माओवादी, जसपा, राप्रपा र जसपाको समर्थनमा संविधानको धारा १६८ को उपधारा २ अनुसार पहिलो पटक मुख्यमन्त्री बनेका थिए । माओवादी र जसपाले साथ छाडेपछि ०८० असार १५ मा पदमुक्त भए । ६ दिनपछि कांग्रेस नेता उद्धव थापा असार २१ मा मुख्यमन्त्री बने । कांग्रेसका प्रदेश सभापति थापा माओवादीनिकट सभामुख बाबुराम गौतमलाई पनि चुनावी प्रक्रियामा सामेल गराएर मुख्यमन्त्री बनेका कारण आलोचित बने । उनलाई साउन ११ मा सर्वोच्च अदालतले अवैधानिक घोषित गर्दै पदमुक्त नै गर्यो । सभामुख गौतमको राजीनामा पछि साउन १६ मा थापा पुनः दोस्रोपटक मुख्यमन्त्री बने । तर, भदौ २१ मा सर्वोच्चले थापाको नियुक्ति पुनः बदर गरिदियो । सर्वोच्चले संविधानको धारा १६८ को उपधारा ३ अनुसार सबैभन्दा ठूलो दलको हैसियतमा एमालेका हिक्मतकुमारलाई मुख्यमन्त्री नियुक्त गर्न परमादेश गरेपछि भदौ २२ मा उनी दोस्रो पटक मुख्यमन्त्री बन्न पुगे । पहिलो पटक ६ महिना ६ दिन कुर्सीमा बसेका कार्की दोस्रो पटक २९ दिनमै बहिर्गमनमा परे । विश्वासको मत पाउने सम्भावना नदेखेपछि असोज २० मा उनले राजीनामा दिएका थिए । त्यसपछि एमालेका ३९ र कांग्रेसका ८ सांसदको समर्थनमा कांग्रेस नेता केदार मुख्यमन्त्री नियुक्त भएका थिए ।"
धरापमा मधेश सरकार,"(जनकपुर)पार्टी विभाजनपछि जसपा नेपाल नेतृत्वको मधेश सरकार धरापमा परेको छ । मुख्यमन्त्री सरोजकुमार यादव नेतृत्वको सरकारबाट एमाले र माओवादीले बाहिरिने तयारी गरेका हुन् । शीर्ष नेताको निर्देशन पर्खिरहेका दुवै दलका नेताहरू प्रदेश सरकारबाट समर्थन फिर्ता र नयाँ सरकार गठनको गृहकार्यमा लागेका छन् । नयाँ सरकार गठनबारे एमाले र माओवादीबीच बिहीबार जनकपुरमा वार्तासमेत भएको छ । स्रोतका अनुसार मुख्यमन्त्री पहिला एमाले कि माओवादीको हुने भन्ने टुंगो लाग्न बाँकी छ । मुख्यमन्त्रीमा दुवै दलको दाबी छ । यो टुंगिनेबित्तिकै मुख्यमन्त्री यादवलाई दिइएको समर्थन फिर्ता लिइनेछ र नयाँ सरकार गठन गरिनेछ, स्रोतले भन्यो । नयाँ सरकारको स्वरूप, सरकारमा सहभागी दलको सुनिश्चितता र मुख्यमन्त्रीमा आलोपालोलगायत विषयमा पनि एमाले र माओवादीबीच छलफल जारी छ । माओवादी मधेश प्रदेश संसदीय दलका नेता भरतप्रसाद साहले आन्तरिक छलफलमा रहेको बताए । अध्यक्षज्यूले वेटिङ मा बस्न भन्नुभएको छ, उनले भने, निर्देशन पाउनेबित्तिकै मधेशमा सत्ता समीकरण फेरिने सम्भावना छ । आन्तरिक छलफलपछि दलहरूबीच परामर्श हुने उनले बताए । एमाले नेताहरूले पनि पार्टीमा छलफल बढाएका छन् । जसपा नेपाल टुक्रिएपछि मधेश सरकारमा फेरबदल हुने सम्भावना देखिएको छ, एमाले मधेशको संसदीय दलका उपनेता दीपेन्द्र ठाकुरले भने, समर्थन फिर्ता लिएपछि कुनकुन दलको सहभागितामा र कसको नेतृत्वमा सरकार बनाउनेबारे छलफल भइरहेको छ ।१ सय ७ सदस्यीय मधेश प्रदेशसभामा सरकार गठनका लागि ५४ सांसदको समर्थन आवश्यक पर्छ । यादव नेतृत्वको सरकारलाई अहिले एमाले, माओवादी, एकीकृत समाजवादीको समर्थन छ । एमालेका २५, माओवादीका ९, एकीकृत समाजवादीका ७ र लोसपाका ८ सांसद छन् । जसपा नेपालका १९ सांसद भए पनि विभाजनका कारण नवगठित जसपामा कति सांसद जान्छन् भन्ने टुंगो छैन । कांग्रेसका २२, जनमतका १३, राप्रपाका १, नागरिक उन्मुक्ति १ र रिजवान अन्सारीको नेपाल संघीय समाजवादी पार्टीका १ सांसद छन् । मधेशमा ३ जना स्वतन्त्र सांसद निर्वाचित भएका थिए । तीनै जना विभिन्न पार्टीमा प्रवेश गरिसकेका छन् । स्वतन्त्र सांसदहरू प्रमोद जयसवाल एमालेबाट शिक्षा तथा संस्कृति मन्त्री छन् । जसपा नेपालमा प्रवेश गरेकी स्वतन्त्र सांसद सुरिताकुमारी साह युवा तथा खेलकुद मन्त्री छिन् । यस्तै, सप्तरीबाट स्वतन्त्र जितेका अनिरुद्धकुमार सिंह जसपा नेपालमा प्रवेश गरेका छन् ।मुख्यमन्त्री यादवलाई दिएको समर्थन फिर्ता लिए नयाँ सरकारमा सहकार्य गर्न सकिने जनमतले पनि संकेत दिएपछि एमालेमाओवादी झन् हौसिएका छन् । नयाँ सरकार गठनका लागि जनमत संवाद गर्न तयार छ, जनमतका संसदीय दलका नेता महेशप्रसाद यादवले भने, सरकार छाडेपछि एमाले र माओवादीसँग हामी नयाँ सरकार गठनका विषयमा वार्ता गर्नेछौं ।एमाले र माओवादीले साथ छोडे पनि आफ्नै नेतृत्वमा अर्को सरकार बनाउन मुख्यमन्त्री यादव कसरतमा लागेका छन् । तर, उनलाई जसपा नेपालका सबै सांसद, कांग्रेस, लोसपाका साथै एकीकृत समाजवादीको पनि साथ चाहिन्छ । एस र लोसपा नआई जसपा नेपालको नेतृत्वमै अर्को सरकार गठन कठिन देखिन्छ, जसपा नेपाल प्रदेशसभा प्रमुख सचेतक रामआशिष यादवले भने, सबै खेल केन्द्रबाटै भइरहेको छ । मधेशमा जसपा नेपालको सरकार संकटमा परे हाम्रो पार्टी कसले टुटाएको हो भन्ने स्पष्ट हुन्छ । २०७९ पुस २७ मा मुख्यमन्त्रीमा नियुक्त भएका यादव भने त्यसयता लगातार मधेश प्रदेशका मुख्यमन्त्री हुन् । करिव १६ महिना कार्यकालमा मुख्यमन्त्री यादवले चार पटक विश्वासको मत लिइसकेका छन् ।"
एसियाड पदकधारी र क्रिकेटरको पुरस्कार निकासा,"(काठमाडौं)एसियाली खेलकुदमा रजत पदक जितेकी एरिका गुरुङसहित नेपाललाई विश्वकपमा पुर्याउने राष्ट्रिय क्रिकेट टोलीले सरकारबाट घोषित पुरस्कार रकम पाउने भएको छ । लामो समयदेखि रोकिएको उक्त रकम मन्त्रिपरिषद्को बिहीबार बसेको बैठकले निकासा गर्ने निर्णय गरेको हो । असोजमा चीन सम्पन्न १९ औं एसियाली खेलकुदमा कराते खेलाडी एरिकाले रजत र नेपाली महिला टोलीले कबड्डीमा कांस्य पदक जितेको थियो । घरेलु भूमिमा नोभेम्बरमा सम्पन्न ट्वान्टी२० विश्वकपको एसिया छनोट फाइनलमा पुग्दै नेपाल दोस्रो पटक ट्वान्टी२० विश्वकपमा छानिएको थियो । तर कार्यविधिमै भए पनि खेलाडीहरूले यो घोषित पुरस्कार रकम पाउन सकेका थिएनन् । युवा तथा खेलकुद मन्त्रालयले पेस गरेको प्रस्तावलाई मन्त्रिपरिषद् बैठकले अनुमोदन गरेसँगै १९ औं एसियाडका पदक विजेता खेलाडी तथा प्रशिक्षकसहित क्रिकेटरले २ करोड ९७ लाख १० हजार रुपैयाँ पुरस्कार पाउने भएका हुन् । त्यसमा राष्ट्रिय क्रिकेट टोलीले कुल २ करोड ४ लाख ७५ हजार पुरस्कार प्राप्त गर्नेछ । नेपाललाई विश्वकपमा पुर्याउने टोलीका १५ खेलाडीले जनही १३ लाख, प्रमुख प्रशिक्षक मोन्टी देशाईले ३ लाख ९० हजार, टिम व्यवस्थापक सुमनराज कार्की, सहायक प्रशिक्षक वसन्त शाही र फिजियो विक्रम न्यौपानेले जनही १ लाख ९५ हजार हात पार्नेछन् । नेपाली टोली जुनमा हुने विश्वकप क्रिकेटको तयारीका लागि अहिले अमेरिकामा छ । १९औं एसियाली खेलकुदमा नेपाललाई ऐतिहासिक रजत दिलाउन सफल एरिकाले १९ लाख ५० हजार, उनका प्रमुख प्रशिक्षक कुशल श्रेष्ठले २ लाख ३४ हजार, सहायक प्रशिक्षक छोरी डंगोल र वीरकृष्ण शाही तथा व्यवस्थापक निवासगोपाल वैद्यले जनही १ लाख ९५ हजार प्राप्त गर्नेछन् । एसियन खेलकुदमा रजत विजेता कराते टिमले कुल २५ लाख ३५ हजार प्राप्त गर्नेछ । एसियाली खेलकुदमा नै कबड्डीमा कांस्य जित्ने नेपाली राष्ट्रिय महिला टिमका १२ खेलाडीले जनही ३ लाख ९० हजार, प्रमुख प्रशिक्षक पार्वती राईले २ लाख ६० हजार तथा सहायक प्रशिक्षक विष्णुदत्त भट्ट र व्यवस्थापक डिल्लीराम काफ्लेले जनही १ लाख ३० हजार प्राप्त गर्नेछन् । कबड्डी टिमले कुल ४८ लाख १० हजार रुपैयाँ प्राप्त गर्नेछ । चौथो एसियाली पारा खेलकुदमा कांस्य जितेकी तेक्वान्दोकी पलेशा गोवर्धनले १३ लाख प्राप्त गर्नेछिन् । प्रमुख प्रशिक्षक कविराज नेगी लामाले २ लाख ६० हजार र टिम व्यवस्थापक रामचन्द्र श्रेष्ठले १ लाख ३० हजार पाउनेछन् । लामो समयदेखि सरकारको घोषणा पुरस्कार रकम उपलब्ध गराउन खेलाडीहरूले बारम्बार गरेको अनुरोधलाई प्रमुख एजेन्डा बनाएर यसका लागि धैरै मिहिनेत गर्नुपरेको युवा तथा खेलकुदमन्त्री विराजभक्त श्रेष्ठले बताए । यसका लागि मन्त्री श्रेष्ठले अर्थ मन्त्रालय र नेपाल सरकारलाई पनि धन्यवाद दिएका छन् । विश्वकप पुगेको ६ महिना बितिसक्दा पनि नेपाली टोलीले सरकारबाट घोषित नगद पुरस्कार पाउन नसकेको अवस्थामा नेपाली क्रिकेट टोली अघिल्लो महिना एसीसी प्रिमियर कप खेल्न ओमान जानुअघि बिदाइका क्रममा कप्तान रोहित पौडेलले आफूहरूले घोषित पुरस्कार रकम नपाएकोबारे खेलकुदमन्त्री श्रेष्ठको ध्यानाकर्षण गराएका थिए ।विश्वकपका लागि नेपाली टोली अमेरिका उड्नुअघि बिदाइका क्रममा मन्त्री श्रेष्ठले घोषित पुरस्कार रकम प्रदान गर्न नेपाल सरकार मन्त्रिपरिषद्मा प्रस्ताव पठाउने निर्णय भएको जनाएका थिए । यसै आर्थिक वर्षभित्र घोषित पुरस्कार रकम उपलब्ध गराएमा खेलाडीको मनोबल उच्च भई आगामी प्रतियोगितामा थप उत्साहसाथ प्रतिस्पर्धा गर्ने वातावरण बन्ने भएकाले रकम जतिसक्दो चाँडो निकासा गर्न आफ्नो निरन्तर प्रयास रहने मन्त्री श्रेष्ठले बताएका थिए ।"
एपीएफ क्लब फाइनलमा,"(धनकुटा)धनकुटामा जारी सहिद भीमनारायण गोल्डकप फुटबलको १६ औं संस्करणमा बिहीबार पहिलो सेमिफाइनमा विभागीय टिम एपीएफ क्लबले टाइब्रेकरमा ३२ को जितसहित फाइनल तय गरेको छ ।एपीएफले राष्ट्रिय जागृति क्लब इटहरीलाई रोकेको हो । निर्धारित ९० मिनेटमा गोलरहित भएपछि खेल टाइब्रेकरमा धकेलिएको थियो । जागृती र एपीएफको पहिलो प्रहार दुवै टिमका गोलरक्षकले रोक्न सफल भए । जागृतिका उमेश राई र कुलदीप कार्कीले गोल गरे । सुमित चौधरी, प्रवेश दनुवार र मिलन राई गोल गर्नबाट चुके । उनीहरूको प्रहार एपीएफका गोलरक्षक एन्जल श्रेष्ठले रोकेका थिए ।एपीएफका सविन गुरुङ, सुमन श्रेष्ठ र युवराज खड्काले गोल गरे । रिपेश धिमाल र विश्वास उदासको प्रहार गोलरक्षक विनय श्रेष्ठले बचाए । पहिलो हाफमा दुवै टिमले सन्तुलित खेले । दुवै टिमले गोल गर्ने केही राम्रो मौका गुमाए । तर, दोस्रो हाफको अधिकांश समय एपीएफले जागृतिलाई दबाबमा राख्यो । उनले गोल गर्ने आधा दर्जन राम्रो मौका गुमायो । प्लेयर अफ द म्याच एपीएफका गोलरक्षक एन्जल श्रेष्ठ घोषित भए । उनले ५ हजार ५ रुपैयाँ पाए । शुक्रबार आयोजक भीमनारायण स्मृति टिम धनकुटा र बिर्ता युनाइटेड झापाबीच प्रतिस्पर्धा हुनेछ । बिर्ताले त्रिभुवन आर्मी क्लबलाई हराएको थियो भने आयोजकले सहलेस युथ क्लब सिरहामाथि जित पाएको थियो ।"
बास्केटबल टोली सम्मानित,"काठमाडौं (कास) नेपाल बास्केटबल संघले बोर्डर सिङ्फु भिलेज स्पोर्ट्स कार्निभलअन्तर्गत पुरुष थ्री एक्स थ्री बास्केटबलको उपाधि विजेता नेपाली पुरुष टोलीलाई नगदसहित सम्मानित गरेको छ । चीनको युनानमा वैशाख १२ देखि १८ सम्म हुने प्रतियोगितामा सहभागी ४ खेलाडी र १ प्रशिक्षक सम्मानित भए । सम्मानित हने खेलाडीमा विजय बुर्जा (कप्तान), निकेश मगर, मनीष केसी र निश्चल महर्जन छन् । प्रशिक्षकमा सुशील गुरुङ छन् । संघका अध्यक्ष भीमसिंह गुरुङलगायतले उनीहरूलाई जनही ३० हजारसहित सम्मान गरे ।"
जनहितैषी विजयी,सिन्धुली (कास) जिल्ला लिग फुटबलमा बिहीबार जनहितैषी युवा क्लब मरिणले सिद्धस्थली युवा क्लब कमलामाई रातमाटालाई ५० ले पराजित गरेको छ । जिल्ला फुटबल संघ सिन्धुलीको आयोजनामा भएको खेलमा जनहितैषीले पहिलो हाफमा ३ गोल र दोस्रो हाफमा २ गोल गरेको थियो । क्लबका अध्यक्ष सूर्यबहादुर थापामगरले लिगमा ८ क्लबले भाग लिएको बताए ।
बीएनए बास्केटबल,"काठमाडौं (कास) बसुन्धरा नेसनल एकेडेमी (बीएनए) को आयोजनामा सातौं बीएनए कप अन्तरविद्यालय बास्केटबल शुक्रबार सुरु हुँदै छ । प्रतियोगितामा ३ विधामा ४५ टिमको सहभागिता रहने बिहीबार पत्रकार सम्मेलनमा बीएनएका प्रिन्सिपल टंककुमार चापागाईंले बताए । प्रशिक्षक नारायण खवासका अनुसार सिनियर ब्वाइजमा २०, गर्ल्समा १३ र जुनियर ब्वाइजमा १२ टिमले भाग लिनेछन् ।"
