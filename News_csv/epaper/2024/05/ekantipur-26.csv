शीर्षक,विवरण
"जुत्ता सिलाउने, चुरा र चिया बेच्नेको बचत अपचलन गरेर गोर्खा मिडियामा अध्यक्ष र एमडी","(पोखरा)डोको बोकेर गाउँगाउँ डुल्दै चुरा बेचेको दुईचार पैसा सूर्यदर्शन सहकारीमा डुबेपछि पोखरा१३ मियाँपाटनका ६५ वर्षीय हाजी अलि मोहम्मद तनावमा थिए । यहीबीच उनलाई मस्तिष्कघात भयो । शरीर नचल्ने मात्रै भएन, दुवै मृगौला पनि फेल भए । हाजीकी श्रीमती रमजानी निशाको दिनचर्या अचेल बिछ्यौनामा पल्टिरहने श्रीमान्को हेरविचारमा बित्छ ।साउदी र कतारमा ७ वर्ष काम गर्दा हाजी अलिले केही रकम बचत गरेका थिए । पोखरा फर्किएर उनले टुँडिखेलमा कस्मेटिक पसल खोले । श्रीमती रमजानीले त्यसअघि नजिकका गाउँमा डोकोमा चुरापोते बेचेर कमाएको अलिअलि पैसा साथमा थियो । दुई वर्षअघि सूर्यदर्शनका कर्मचारी पसलमै पुगेर राम्रो ब्याज पाइने भन्दै खाता खोल्न लगाए ।हाजीले विदेशबाट ल्याएको बचतसमेत जोडेर पहिलोपटक २० लाख र अर्कोपटक १० लाख गरी ३० लाख रुपैयाँ मुद्दतीमा राखे । ०७९ साउनभदौदेखि सहकारीमा समस्या आएको गाइँगुइँ चलेपछि उनीहरू बचत फिर्ता माग्न सहकारीमा पुगे । सहकारीका कर्मचारीले मुद्दतीमा राखेको एक वर्ष नपुगेको भन्दै फर्काइदिए । ०७९ पुस २ मा रमजानी र हाजी आफ्नो बचत फिर्ता माग्न फेरि पुगे । सहकारीका कर्मचारीले रकम नभएको र सञ्चालक समिति पनि सम्पर्कमा नरहेको बताए । हाजी घर फर्किएर बेस्सरी रोए । रुदारुँदै घरभित्रै ढले । हाम्रो बालबच्चा छैनन्, बूढाबूढी मात्रै छौं, रमजानीले भनिन्, बुढेसकाललाई भनेर राखेको पैसा डुब्यो भन्ने पीरले उहाँ ढल्नुभयो । उतिबेलै मणिपाल शिक्षण अस्पताल पुर्याउँदा चिकित्सकले मस्तिष्कघात भएको र त्यसैले दुवै मृगौला फेल हुने अवस्था निम्त्याएको बताए । रमजानीले १५ दिन श्रीमान्लाई आईसीयूमा राखेर घर ल्याइन् । हाजी बिरामी भएको जति भयो, पसल बन्द गरेको त्यति नै भयो । रमजानीले ऋण खोजेर श्रीमान्को उपचार गराइरहेकी छन् । एक वर्ष निजी अस्पतालमा डायलसिस गरेपछि बल्ल पोखरा स्वास्थ्य विज्ञान प्रतिष्ठानमा पालो आएको छ । हाजी बिछ्यौनाबाट हलचल गर्न सक्दैनन् । बोल्न खोज्छन्, बुझिँदैन । रातभरि छट्पटाउँछन् । श्रीमान्को हेरविचार गर्नुपर्दा उनी घरबाहिर निस्कन पाएकी छैनन् ।पहिला अलिअलि बचत भएको पैसा घरमै राखिन्थ्यो, सहकारीमा सुरक्षित हुन्छ भनेर राखियो । अहिले त्यही सहकारीले यस्तो बनायो, उनले भनिन्, पैसा डुबे पनि ज्यानलाई सञ्चो भए त दुःख, सुख गरेर खान सकिन्थ्यो, मान्छे नै यस्तो भएपछि के गरेर खाने ? सूर्यदर्शनले बचत हिनामिना गरेपछि श्रीमान्को मृगौला फेर्ने उपाय रमजानीसँग छैन । चिकित्सकले पक्षघात भएको बिरामीको मृगौला फेर्दा खर्च मात्रै हुने भएकाले बाचुञ्जेल डायलसिस गरेर राख्न सुझाएका छन् । छोराछोरी भएको भए पनि एउटा आधार हुन्थ्यो, मेरो कोही पनि छैन । रुनी पनि कति रुनी, रोईरोई आँसु सक्किइसक्यो, श्रीमान्को निधार सुम्सुम्याउँदै उनले भनिन्, सूर्यदर्शनबाट पैसा आयो भने उपचार गर्न पाइएला, त्यो पनि भएन भने मर्ने शिवाय केही उपाय छैन । अरूसँग लिएको कर्जा तिरेर मर्न पाए हुन्थ्यो । अरू केही चाहिएको छैन । सहकारीपीडितको समस्या सरकारले सुनेको नसुन्यै गरेको उनलाई चित्त बुझेको छैन । सहकारी ठगीमा सरकारमै भएका मान्छेको संलग्नताबारे त्यसै हल्ला नचलेको उनको बुझाइ छ । भएरै भने होलान्, नभै निस्सै भनेनन् होला, उनी भन्छिन्, केही नगरेको भए हल्ला नै आउने थिएन ।उनका बहिनी ज्वाइँ मुमताज अलि मियाँ सहकारी ठगीमा संलग्नलाई राज्यले नै संरक्षण गरेको देख्छन् । पोखरा महानगरपालिकाको प्रतिवेदनमा गृहमन्त्री रवि लामिछानेको नाम आएको छ, उनी भन्छन्, सरकार सञ्चालन गर्ने ठाउँमा स्वयं उहाँ नै भएपछि संसदीय छानबिन समिति कसरी बन्ला ? सरकारीपीडितलाई राहत दिनेभन्दा आफ्नो कुर्सी जोगाउने खेलमा गृहमन्त्री लागेको उनको आरोप छ ।उदयपुरबाट ८ वर्षअघि श्रीमान्सँगै पोखरा आएकी विमला नेपाली बगर टुँडिखेलमा जुत्ता सिलाउँछिन् । मुटुको भल्भ फेरेका श्रीमान् दिलबहादुर उतिसारो काम गर्न सक्दैनन् । १० वर्षीया छोरी देवयानीको पनि मुटुमा प्वाल परेको छ । श्रीमान् र छोरीको उपचार गर्न सूर्यदर्शनमा दैनिक बचत गर्दै झन्डै १४ लाख रुपैयाँ पुर्याइन् । खाइनखाई जम्मा गरेको रकम सहकारीमा डुब्यो । ०७९ फागुन २५ मा अरू पीडितसँगै पोखरा महानगर पुगेर बिलौना पोख्दापोख्दै ढलेपछि उनलाई अस्पताल नै भर्ना गर्नुपरेको थियो । श्रीमान्ले भारी काम गर्न सक्नुहुन्न । बेलाबेलामा छोरीको शरीर सुन्निन्छ । समयमै अस्पताल पुर्याउन सकेको छैन । ६ महिनादेखि घरभाडा खप्टिएको छ । दुई छोरीको फिस तिर्न सकेको छैन, एकैसासमा उनले पीडा सुनाइन्, आफन्तको ऋण तिर्नु छ । कमाएको पैसा फसेको छ । म कहाँ जाउँ, के गरौं केही सोच्नै सकेको छैन । डाक्टरले छोरीको शल्यक्रिया १११२ वर्षको उमेरभित्र गर्नुपर्ने बताएका छन् । अहिले पैसा नहुँदा फलोअपमै समयमा लैजान सकेकी छैनन् । पसलमा बसेर अरूको जुत्ता चप्पल सिलाउँदा उनी सोच्छिन्, मिल्ने भए यही सियो धागोले छोरीको मुटु सिलाउँथे ।बुढ्यौलीलाई राखेको जग्गा बेचेर पोखरा सराङकोटका ७८ वर्षीय भीमप्रसाद चपाइँले २० लाख रुपैयाँ कृषि विकास बैंकमा बचत गरेका थिए । अलिकति भए पनि धेरै ब्याज पाउने आसमा उक्त रकम बैंकबाट झिकेर सूर्यदर्शन सहकारीमा जम्मा गरे । बचतकर्ताको रकम अपचलन गरी सञ्चालकको समूह नै फरार भएपछि अहिले उनी परिवारमै एक्लिएका छन् । दुई छोरालाई अंश दिएर आफ्नो भागको जग्गा राखेको थिएँ । त्यही बेचेर सहकारीमा राखें, अहिले सानो झुप्रोमा बस्नुपरेको छ, उनले सुनाए । उनको जेठो छोरा बितिसकेका छन् । कान्छो छोरा भिन्दै बस्छन् । भएको सम्पत्ति सहकारीमा डुबेपछि कान्छो छोराले पनि हेर्दैनन् । सूर्यदर्शन बचतपीडित संघर्ष समितिले गर्ने आन्दोलनका कार्यक्रममा आउन उल्टै ऋण गरेर सराङकोटपोखरा ओहोरदोहोर गरिरहेका छन् । छोराछोरी सबै आफ्नो बाटो लागेपछि बुढेसकालमा जीवन निर्वाह गरौंला भनेर पैसा जम्मा गरेको थिएँ, खेतबारीमा काम गर्दागर्दै दुवै हातमा उठेका ठेला देखाउँदै उनले भने, अहिले आफ्नै पैसा देउ भनेर आन्दोलन गर्दा धम्की आउँछ । आन्दोलनमा नजान राजनीतिक पार्टीका कार्यकर्ताको धम्की आउने गरेको उनले सुनाए । पहिला सहकारी राम्रैसँग चले पनि ग्यालेक्सी टेलिभिजन सुरु भएपछि समस्यामा पर्न थालेको उनले बुझेका छन् । सहकारी लुट्ने योजनामा ग्यालेक्सी टीभी खोलिएको रहेछ, उनले भने, रवि लामिछाने गृहमन्त्रीमा आउनुको कारण पनि सहकारी ठगीको प्रमाण नष्ट गर्ने, अनुसन्धानलाई प्रभावित बनाउने र सरकारमा गएर शक्ति आर्जन गर्न रहेछ ।दाजुभाइलाई अंशबन्डा गर्दा भागमा परेको रकम सहकारीमा जम्मा गरेर पोखराका सुरज केसीको परिवार भाडामा बसेको छ । उनी मुटुरोगी हुन् भने आमा मधुमेह र उच्च रक्तचापकी रोगी । केसीको ओपन हार्ट सर्जरी गरेर प्रोस्थेटिक मेटालिक भल्भ जोडेको १४ वर्ष भयो । गाह्रो काम गर्न नसक्ने भएपछि औषधोपचार गरौंला, दुई छाक खाउँला भनेर जम्मा गरेको ६५ लाख रुपैयाँ सहकारीले हिनामिना गरेको सुनेपछि उनले अचेल सुर गुमाएका छन् । पोखरा१८ लामागाउँमा जोडेको घरजग्गा ०७९ जेठमा बेचेर आमा मधुले आफ्ना दुई छोरा सुरज र विक्रमलाई भाग लगाइदिइन् । सुरजले ६५ लाख र विक्रमले ७० लाख रुपैयाँ सूर्यदर्शनमा जम्मा गरे । ब्याजबाट आउने पैसाले औषधिमुलो गरौंला भनेर उनले आफ्नो भागको ४ लाख रुपैयाँ पनि सूर्यदर्शनमै जम्मा गरिन् । साउन, भदौतिरबाट सहकारीमा समस्या आउन थाल्यो । न ब्याज जम्मा भयो, न चेक साटियो । सासू, श्रीमान्, एक छोरी र एक छोराको जिम्मा यतिबेला सुरजकी श्रीमती आशाको काँधमा छ । सहकारीबाट ब्याज आउन छाडेपछि उनले ऋणधन गरेर पोखराबागलुङ राजमार्ग छेउमा चिया पसल थापेकी छन् । पसल गर्नुभन्दा पहिला २४ लाख रुपैयाँ भए पनि देऊ न भनेर अनुनय गरें । केही गरेर खान्छु भनेर आफ्नै पैसा माग्न जाँदा पनि पाइएन, उनले भनिन्, एक लाख रुपैयाँ ऋण गरें । पसलबाट कति नै कमाइ हुन्छ र, भाडा तिर्नुपर्यो, खानुपर्यो । पुग्दै पुग्दैन । निजी विद्यालयमा पढिरहेकी छोरीको शैक्षिक शुल्क तिर्न नसकेपछि यसै वर्षबाट सरकारी विद्यालयमा भर्ना गरेको उनले सुनाइन् । पसल र कोठाको महिनौंदेखि खप्टिएको भाडा, हातमुख जोर्न परेको मुस्किल सम्झेर दिक्दार मान्छिन् । सहकारी यस्तो हुँदै छ भन्दिएको भए अन्तै राख्न हुन्थ्यो । बाँच्ने आधार त हुन्थ्यो । यो पैसा आएन भने हाम्रो जिन्दगी नै बर्बाद छ । मैले के गरौं ? परिवार हेरौं कि कमाउन जाऔं ?, उनी लाचार सुनिइन् ।दीर्घरोगकै कारण पोखरा इन्जिनियरिङ कलेजमा इलेक्ट्रोनिक्स एन्ड कम्युनिकेसन इन्जिनियरिङ चौथो सेमेस्टरमा पढ्दापढ्दै सुरजले बीचमै छाड्नुपरेको थियो । मुटुको शल्यक्रिया गरेयता उनले ३४ थरी औषधि नियमित खानुपर्छ । बेलाबेला अचेत हुन्छन् । महिनामा २३ पटक स्वास्थ्य जाँचका लागि अस्पताल पुग्नुपर्छ । बेलाबेला मनोचिकित्सकलाई देखाउनुपर्छ । साथमा पैसा नहुँदा औषधिसमेत उधारो खानुपरेको छ । यस्तो अवस्था आउनुमा सूर्यदर्शन सहकारी जिम्मेवार रहेको आशाले बताइन् । आफैंलाई पीर छँदै छ । आफूलाई सम्हालेर पनि श्रीमान्लाई सम्हाल्नु परेको छ । २४ दिन जसोतसो दुःख काटौं भन्छु, गह पुछ्दै आशाले भनिन्, अब २४ महिना पैसा आएन भने यो परिवारको हालत के हुन्छ भन्न सक्दिनँ । छोराको अवस्था देखेर आमा यसै बेचैन छिन् । आफैंलाई औषधि खान अब उनीसँग पैसा छैन । घरमा रासन छैन, औषधि छैन । ठूलो छोराको हालत देखेर चिन्ता लाग्छ, उनले भनिन्, एउटा आमा भएर त्योभन्दा ठूलो दुःख के हुन्छ ?सूर्यदर्शन बचतपीडित संघर्ष समितिका संयोजक किरण श्रेष्ठ कोरोनाको असर अहिलेको अर्थतन्त्रमा देखिएजस्तै सहकारी ठगीको असर कालान्तरसम्म देखिने बताउँछन् । पीडितको अवस्था दयनीय छ । पैसा डुब्दा परिवारभित्रै कलह छ, सम्बन्धविच्छेद छ, औषधिउपचार गर्न सक्ने, छोराछोरी पढाउन सक्ने उपाय छैन, उनले भने, जीवनस्तर खस्किएको छ । कष्टकर भएको छ । पीडितले पनि आफ्नो बचत रकम फिर्ताका लागि धेरैतिर धाउँदा, आन्दोलन गर्दा थाक्ने अवस्था आइसकेको उनी सुनाउँछन् । सबैले सहकारीलाई बुढेसकालको सहारा देखे । रोगको उपचार ठाने । औषधिको खर्च सम्झिए । पेन्सन नहुनेले पेन्सन माने । त्यति विश्वास सहकारीलाई गरे, उनले भने, सरकारले कानुनसम्मत दर्ता गरेको सहकारी भनेर विश्वास गरियो । अहिले सहकारीमा समस्या आउँदा सरकार भएनभएको अत्तोपत्तो छैन ।सूर्यदर्शनबाट करिब डेढ अर्ब रकम हिनामिना गरेको आरोपमा कास्की जिल्ला अदालतले गत वर्ष भदौ २४ मा १९ जनाविरुद्ध पक्राउ पुर्जी जारी गरेको थियो । त्यसपछि पोखरा महानगरले छानबिन समिति बनाएर पहिलो वित्तीय विश्लेषण प्रतिवेदन तयार गरेको थियो । प्रतिवेदनको आधारमा प्रहरी अनुसन्धानपछि जिल्ला सरकारी वकिलको कार्यालयले असोज १८ मा १९ जनाविरुद्ध मुद्दा दायर गरेको थियो । उक्त प्रतिवेदनमा उपप्रधान तथा गृहमन्त्री रवि लामिछानेले समेत ऋण लिएको उल्लेख छ । प्रतिवेदनमा १८ हजार ७ सय बचतकर्ताको बचत अपचलन भएको र ४ सय ३३ ऋणी रहेको उल्लेख छ । लामिछाने र जीबीेको गोर्खा मिडियामा पोखराको सूर्यदर्शन, रूपन्देहीको सुप्रिम, काठमाडौंको स्वर्णलक्ष्मी र चितवनको सहाराबाट ९५ करोड ८० लाख ८९ हजार ल्याएर हजारौं सर्वसाधारणको बचत अपचलन गरिएको छ ।"
प्रधानमन्त्रीलाई एसिया न्युज नेटवर्कको पत्र,"(काठमाडौं)एसियाका १९ देशका २० वटा ठूला मूलधारका मिडियाहरूको सञ्जाल एसिया न्युज नेटवर्क (एएनएन) ले कान्तिपुर मिडिया ग्रुपका अध्यक्ष कैलाश सिरोहियालाई पक्राउ गरिएकोमा आपत्तिसहित यस्ता गतिविधिले लोकतान्त्रिक देशकै प्रतिष्ठामा आँच आउने भन्दै प्रधानमन्त्री पुष्पकमल दाहाललाई पत्र पठाएको छ ।एएनएनका अध्यक्ष महाफुज अमनले पठाएको पत्रमा गत मंगलबार कान्तिपुरका अध्यक्षलाई समाचारकक्षबाट हिरासतमा लिएको घटना प्रस्ट रूपमा मिडियाप्रति धम्की भएको भन्दै चिन्ता जाहेर गरिएको छ । मिडियाले कुनै राजनीतिज्ञका बारे कुनै अनुसन्धान गर्छन् र यस्तो घटना हुन्छ भने यसले लोकतान्त्रिक देशका रूपमा नेपालको प्रतिष्ठा र प्रेसप्रतिको व्यवहारमा आँच ल्याउनेछ, प्रधानमन्त्री दाहाललाई पठाइएको पत्रमा उल्लेख छ । केएमजीको समाचार कक्षमा घुसपैठ गर्ने प्रहरीको आचरण र कार्यालय परिसरमा प्रहरीको भारी उपस्थित स्वतन्त्र मिडियाका लागि अस्वीकार्य हुने एएनएनले उल्लेख गरेको छ । अध्यक्ष सिरोहियाप्रति गरिएको व्यवहारबारे उल्लेख गर्दै विधिको शासन निष्पक्ष र न्यायपूर्ण हुनुपर्ने उल्लेख गरेको छ । हामी महामहिमलाई थप सबै प्रहरी कारबाही रोक्न, निष्पक्ष र उचित कानुनी उपचारको सुनिश्चित तुरुन्तै गरी नेपालको लोकतन्त्रको प्रतिष्ठा, विश्वसनीयता र प्रेस स्वतन्त्रतालाई सम्मान गर्ने देशका रूपमा रहेको देखाउनका लागि विनम्रतापूर्वक अनुरोध गर्छौं, पत्रमा छ । एएनएनका सदस्यहरूमा चाइना डेली, डेली स्टार (बंगलादेश), डन (पाकिस्तान), इलेभेन मिडिया (म्यानमार), गोगो मंगोलिया, जकार्ता पोस्ट (इन्डोनेसिया), कुएन्सेल (भुटान), काठमान्डू पोस्ट (नेपाल), फिलिपिन्स डेली इन्क्वायरर, रस्मेई क्याम्पुचेया, नोमपेन्ह पोस्ट (कम्बोडिया), बोर्नियो बुलेटिन (ब्रुनाई), योमिउरी शिम्बुनद जापान समाचार, कोरिया हेराल्ड, द नेसन (थाइल्यान्ड), द स्टार, सिन च्यु डेली (मलेसिया), द स्टेट्सम्यान (भारत), द स्ट्रेटटाइम्स (सिंगापुर), भियनतीयान टाइम्स (लाओस) र भियतनाम समाचार छन् । थाइल्यान्डस्थित नेपाली राजदूतावासमा पनि सोमबार पत्र बुझाउने एएनएनले जनाएको छ ।"
'प्रेस स्वतन्त्रताको सुनिश्चितताबिना कानुनी शासन समृद्ध बन्दैन',"काभ्रे (कास) प्रधानन्यायाधीश विश्वम्भरप्रसाद श्रेष्ठले प्रेस स्वतन्त्रताको सुनिश्चितताबिना कानुनी शासन समृद्ध बन्न नसक्ने बताएका छन् । सर्वोच्च अदालत र संवैधानिक तथा न्यायिक पत्रकार मञ्चको आयोजनामा धुलिखेलमा भएको एक कार्यक्रममा बोल्दै श्रेष्ठले न्यायपालिका र सञ्चार लोकतन्त्रका महत्त्वपूर्ण आधार स्तम्भसमेत रहेको बताए ।स्वतन्त्र न्यायपालिका र स्वतन्त्र प्रेसको अभावमा लोकतन्त्र बलियो हुन सक्दैन । प्रेस स्वतन्त्रताको सुनिश्चितताबिना कानुनी शासन समृद्ध बन्न सक्दैन, उनले भने, नेपालको संविधानको प्रस्तावनामा नै पूर्ण प्रेस स्वतन्त्रता तथा स्वतन्त्र, निष्पक्ष र सक्षम न्यायपालिकाको अवधारणालाई आत्मसात् गरेको छ । त्यसैले स्वतन्त्र न्यायपालिका प्रेस स्वतन्त्रतालाई एकअर्काको परिपूरक र अन्तरसम्बन्धित आवरण वा मान्यताका रूपमा लिने गरिन्छ । स्वतन्त्र न्यायपालिकाबिनाको प्रेस स्वतन्त्रता र स्वतन्त्र प्रेसबिनाको न्यायपालिका परिकल्पना गर्न नसकिने उनले बताए । न्यायपालिका र सञ्चार क्षेत्रको भूमिका तथा जिम्मेवारी फरक भए तापनि लक्ष्य तथा उद्देश्य एउटै हो भन्ने मलाई लाग्छ । त्यो हो स्वतन्त्र न्याय, नागरिक अधिकारको संरक्षण र न्यायपूर्ण समाजको प्रत्याभूत, उनले भने, न्यायपालिका संविधानको आत्मा र नागरिकको आस्थाबाट जीवन्त संस्था हो । नागरिकका त्यस प्रकारको आस्था र भरोसा जागृत गर्न सञ्चारमाध्यमको भूमिका रहन्छ ।"
खल्बलिँदै चरा संसार,"(पोखरा)धुपी र सल्लाको दानालाई आफ्नो आहार बनाउने पंखथोप्ले महाठुँड चरा शनिबार कास्कीको मादी गाउँपालिकामा हाडे काफल खाँदै गरेको भेटियो । समुद्री सतहबाट ३ हजारदेखि ४ हजार मिटरको उचाइमा पाइने यो चरा अहिले १ हजार ८ सय मिटरको उचाइमा पाइन थालेको छ । हिमाली भेगको धुपी र सल्लाको वनमा बस्ने यो चरा अहिले पहाडको बाक्लो वनमा भेटिन थालेको पन्छीविद् मनशान्त घिमिरेले बताए । यता समथर भूभागमा पाइने मयूर अहिले हिमालको फेदीमा पाइन थालेको छ, उनले भने, गएको वैशाखमा म्याग्दीको अन्नपूर्ण गाउँपालिकास्थित स्वाँतका स्थानीयले वनमा पोथी मयूर डुल्दै गरेको देखेको सुनाएका थिए । ३ सय ५० देखि ४ सय मिटरसम्मको उचाइमा पाइने मयूर २ हजार ६ सय मिटरको भूभागमा भेटिएको खबरले संरक्षणकर्मीलाई अचम्मित तुल्याएको छ । पोखरा पन्छी समाजका अध्यक्ष घिमिरे हिमाली भेगमा पाइने डाँफे समथर भूभागमा झर्न थालेको बताउँछन् । साधारणतया डाँफे २ हजार ८ सय मिटर माथि पाइन्छ । यिनीहरू बुट्यान नभएको खुला ठाउँमा जडिबुटी चर्न मन पराउँछन्, उनले भने, तर अहिले उपत्यका वरपरका घना जंगलमा डाँफे भेटिएका छन् । आहाराको खोजीमा चराहरूले बासस्थान बदल्ने भए पनि तराईका चरा हिमालमा र हिमालका चरा पहाडमा पाइनुलाई जलवायु परिवर्तनको असरका रूपमा उनी अर्थ्याउँछन् । चराहरू तल्लो भेगको तातो छल्न माथिल्लो भेगमा पुगिरहेका छन्, उनी भन्छन्, माथिल्लो भेगमा अत्यधिक आहारा पाइने ठाउँमा बढी पानी पर्दा त्यहाँका चरा तल झरेका छन् । वनमा अत्यधिक फैलिएको डढेलोका कारण पनि खानाको खोजीमा बासस्थान बदल्नुपर्दा चराको संसार खल्बलिएको उनले सुनाए । श्रीलंकाबाट बच्चा कोरल्न नेपाल आउने स्वर्गचरी घिमिरेले सन् २०१९ मा मुस्ताङको जोमसोममा देखे । १ हजार ४ सय मिटर उचाइको हाराहारीमा पाइने यो चरा हिमालपारि २ हजार ७ सय ५० मिटरको उचाइमा उनले भेटेका थिए । ४ सय मिटरसम्मको उचाइमा पाइने बगाले भ्याकुर तीन वर्षअघि २ हजार ९ सय मिटरको फुल्चोकी डाँडामा अभिलेख भयो । २ सय ५० मिटर उचाइमा बस्ने पहेंलो जुन बकुल्ला र कालो जुन बकुल्ला पोखरा पन्छी समाजको चरा गणनाको क्रममा गत वर्ष ७ सय मिटरमा रहेको पोखराको न्युरेनी तालमा भेटिए । पहाडी भेगमा पाइने सेतो गिद्ध मुक्तिनाथदेखि माथि ५ हजार ५ सय मिटरको उचाइसम्ममा अभिलेख भएको नेपाल पन्छीविद् संघका अध्यक्ष डातुल्सी सुवेदीले बताए । तापक्रम घट्ने बढ्ने हुँदा आहारामा हुने परिवर्तनले गर्दा चराहरूले बासस्थान बदलिरहेको उनी बताउँछन् । तापक्रम घटबढ हुँदा किराफट्यांग्राको फैलावटमा पनि फरक पर्छ, उनी भन्छन्, निश्चित समयमा पाइने आहारा त्यस समयभन्दा चाँडै पाइने हुँदा चराले बासस्थान फेरिरहेका छन् । यसको प्रत्यक्ष असर चराको प्रजनन क्षमतामा परेको उनी सुनाउँछन् । भन्छन्, जहाँ जुन समयमा आहारा पाउनुपर्ने हो, नपाउँदा प्रजनन क्षमतामा ह्रास आउँछ । फलस्वरूप संख्या घट्दै जान्छ । गत वैशाख २५ मा अन्नपूर्ण संरक्षण क्षेत्रको उपल्लो मुस्ताङस्थित लोमन्थाङ (३८४० मि)मा नेपालका लागि नयाँ प्रजातिको चरा फुस्रो सारौं अभिलेख गरिएको थियो । नेपालका चराविद् शंकर तिवारीले उक्त क्षेत्रमा विदेशी पाहुनाको साथमा पदयात्रा तथा चरा अवलोकनको क्रममा चरा भेटेका हुन् । उनले तस्बिर खिचेर आफ्नोतर्फबाट प्रारम्भिक पहिचान गरे । वैशाख ३१ मा उक्त चराको यकिन पुस्ट्याइँको लागि नेपाल पन्छीविद् संघअन्तर्गतको नेपाल चरा अभिलेख समितिमा विवरणसहित चराको तस्बिर पठाए । प्राप्त विवरणहरूको अध्ययन, राष्ट्रियअन्तर्राष्ट्रिय पन्छीविद्सँग राय सुझाव संकलन गरेपछि समितिले उक्त चरा नेपालका लागि नयाँ भएको पुष्टि गर्यो ।तिवारीले अवलोकन गरेको उक्त चराको अंग्रेजी नाम ह्वाइट चिक्ड स्टार्लिङ र वैज्ञानिक नाम स्पोडायोप्सर सिनेरेसियस हो । यो चरा उत्तर र पूर्वी एसियाका चीन, जापान, मंगोलिया, उत्तर कोरिया, रुस दक्षिण कोरिया, हङकङ, ताइवान र भियतनाममा आवासीय रुपमा पाइन्छ । लाओस्, म्यानमार, फिलिपिन्स र थाइल्यान्डमा फिरन्ते रुपमा अभिलेख भएको छ ।"
२०२६ सालदेखि डीडीसीको दूध,"(काठमाडौं)कुनै बेला अधिकांश किसानले उत्पादन गर्ने दूध आफैं उपभोग गरेर सकिन्थ्यो । बचेखुचेको ऐंचोपैंचोमा चल्ती गरिन्थ्यो । खासमा उनीहरूले दूध वा दुग्धपदार्थ बिक्री गरेर त्यसबाट आयआर्जन गर्ने सोचेका पनि थिएनन् । दूध उत्पादन भइरहेको थियो त, अनौपचारिक रूपमा मात्रै । एकातिर किसानले आफ्नो उत्पादनलाई बजारीकरण गरेर कसरी प्रतिफलमुखी बनाउने भन्ने पत्तो पाएका थिएनन् भने अर्कोतिर उपभोक्ताले पनि किनेरै खान्छु भन्ने अवस्था पनि त्यति थिएन । त्यस्तो समय अर्थात् २००९ सालमा लाङटाङमा याक चीज केन्द्र सञ्चालमा ल्याइएको थियो । त्यसपछि पनि विभिन्न स्थान एवं क्षेत्रमा दूध संकलन केन्द्रदेखि याक चीज केन्द्रसमेत सञ्चालनमा आए । २०२६ सालमा भने दूध संकलन केन्द्रदेखि याक चीज केन्द्रसमेतलाई एकीकृत रूपमा दुग्ध विकास संस्थान (डीडीसी) का रूपमा सञ्चालनमा ल्याइयो । त्यसबेला डीडीसीमा काम गर्ने जनशक्तिबारे यकिन तथ्यांक नभए पनि अहिले झन्डै एक हजार जनशक्तिबाट सञ्चालन भइराखेको छ । प्रतिदिन औसत २ लाख लिटर दूध संकलन हुन्छ । सर्वसाधारणमा पनि डीडीसी ब्रान्डको छाप छाएको छ । गाउँगाउँबाट दूध संकलन गर्न र उनीहरूको उत्पादनलाई मूल्य दिलाउन लाङटाङ, काभ्रे र भक्तपुरमा दूध संकलन केन्द्र सञ्चालन गरेको थियो । उद्देश्य गाउँको उत्पादन खपत र बजारीकरण गराउनु थियो, डीडीसीका पूर्वमहाप्रबन्धक गंगा तिमसिनाले भने, सरकारी डीडीसी ब्रान्डमा उपभोक्ता खुसी छन् । किसानले पनि भरपर्दो आयआर्जन व्यवसायका रूपमा लिएका छन् । २००९ सालमा रसुवाको लाङटाङमा याक चीज कारखाना स्थापना हुँदा लगानी भने नेपाल सरकारको थिएन । विश्व खाद्य तथा कृषि संगठनको अग्रसरतामा न्युजिल्यान्डको आर्थिक सहयोग र स्विट्जरल्यान्डको प्राविधिक सहयोगमा नेपालमा याक चीज उद्योगको विस्तार र विकास भएको हो ।विश्व खाद्य तथा कृषि संगठनले २००७ सालमा नेपालमा कृषि क्षेत्रमा केही गर्न स्विस नेपाल फरवार्ड टिम गठन गरी अध्ययन गर्न पठाएको थियो । टिमले नेपालको हिमाली भेगमा उपलब्ध हुने चौंरीको दूधबाट बन्ने चीज एकदुई सातासम्म नबिग्रने, काठमाडौं वा भारतको बजारसम्म पुर्याएर बिक्री गर्न सकिने र लाङटाङमा ३ हजार ८ सय मिटरमा उत्पादन गर्न सकिने निष्कर्ष निकाल्यो, तत्कालीन प्रबन्धक ईश्वरीप्रसाद अधिकारीले डीडीसीको ४६ औं वर्ष प्रवेश अवसरमा प्रकाशित स्मारिका २०७१ मा लेखेका छन्, त्यही सिफारिसको आधारित विश्व खाद्य तथा कृषि संगठनले स्विट्जरल्यान्डका चीज विशेषज्ञ वर्नर शुल्तेसको नेतृत्वमा थप अध्ययन टोली नेपाल पठायो । त्यसपश्चात् चीज उत्पादन र बिक्री गर्न सकिने निष्कर्षसहित २००९ मा पहिलो याक चीजको उत्पादन सुरु भयो । चीज विशेषज्ञ शुल्तेसकै पहलमा २००९०१० सालमा काभ्रेको टुसाल गाउँमा पहिलो दूध संकलन तथा प्रशोधन केन्द्र स्थापना भएको थियो । प्रशोधित दूध भरियाद्वारा बोकाएर ३४ घण्टामा भक्तपुरसम्म पुर्याउने गरिन्थ्यो, त्यहाँबाट ट्रकमा लोड गरी काठमाडौं भोटाहिटीमा रहेको बिक्री केन्द्रबाट बिक्री गरिन्थ्यो । तर, विडम्बना यही प्लान्ट स्थापना गर्न कृषि विभाग सहमत थिएन । विभाग सहमत नभएपछि चीज विशेषज्ञ शुल्तेसले नेपाली साथीसँग १० प्रतिशत ब्याजदरमा ऋण लिएर स्थापना गरेका थिए, तत्कालीन प्रबन्धक अधिकारीले स्मारिका २०७१ मा लेखेका छन्, प्लान्ट सफलतापूर्वक स्थापना भएर बिक्री वितरण भएपछि २०११ मा कृषि विभागले नेपालमा दूध उद्योगको विकासका लागि न्युजिल्यान्ड सरकारबाट अनुदान पायो । त्यही अनुदानमा ऋण तिरेको पाइन्छ । विसं २००९ अगाडि नेपालमा पशु फार्मको विकास नभएको पनि होइन । जानकारका अनुसार २००७ साउनमा बालाजुमा आधुनिक पशु विकास फार्मको स्थापना भएको थियो । मुलुकभरमा सञ्चालन सम्पूर्ण गोठ गोश्वारा (१४ फार्म) फार्महरूलाई एकत्रित गरी पशु विकास शाखाको स्थापना भएको थियो । यहींबाट नेपालमा पशु विकासको आधुनिकीकरण सुरु भएको जानकारहरू बताउँछन् । त्यसपश्चात् २००९ सालमा कृषि विभागअन्तर्गत पशु विकास र दुग्ध विकास शाखा खोलिएको थियो । त्यसपछि कृषिमन्त्रीको अध्यक्षतमा दुग्ध विकास बोर्डको गठन भएको थियो । २०११ सालमा टुसाल डेरीको उद्घाटन भयो । २०१३ सालमा राजा महेन्द्रले लैनचौरमा केन्द्रीय दुग्धशाला शिलान्यास गरेका थिए, स्मारिकामा भनिएको छ, लैनचौरमा स्थापना गरिएको दुग्धशालाको क्षमता प्रतिघण्टा ५ सय लिटर थियो । प्रशोधित दूधलाई आधा लिटरको बोतलमा भरेर बिक्री वितरण गरिन्थ्यो । अहिले लैनचौरको उत्पादन क्षमता विस्तार भएर प्रतिघण्टा तीन हजार लिटर पुगेको छ । लैनचौरमा प्रयोगशालाको स्थापनासँगै दूधको माग बढ्दै गयो । २०१२०१४ मा माग पूरा गर्न भक्तपुरको खरिपाटीमा अर्को संकलन केन्द्र स्थापना भएको पूर्वमहाप्रबन्धक तिमसिनाले जानकारी दिए । २०२५२६ सालसम्म आइपुग्दा केन्द्रीय डेरीको कार्यक्रम विस्तारको रूप लियो । त्यही क्रममा दुग्ध विकासको गतिलाई थप तीव्रता दिन संस्थान ऐनअन्तर्गत २०२६ साउन १ मा दुग्ध विकास संस्थान (डीडीसी) को स्थापना भएको थियो । डीडीसी स्थापना गर्नुको मूल उद्देश्य दुग्ध उत्पादक कृषकबाट उत्पादित दूधको सुरक्षित बजार व्यवस्था तथा उचित मूल्य प्रदान गरी दूध उत्पादनमा वृद्धि ल्याउने, ग्रामीण कृषक, मजदुर तथा अन्य दक्ष जनशक्तिलाई रोजगारीको अवसर प्रदान गर्ने हो, पूर्वमहाप्रबन्धक तिमसिनाले भने, मुलुकलाई दूध तथा दुग्धपदार्थको आपूर्तिमा आत्मनिर्भर बनाउँदै आयात प्रतिस्थापन तथा निर्यात प्रवर्द्धनमा सघाउ पुर्याउनु हो । त्यसलाई मध्यनगर गर्दै डीडीसीले बजार विस्तारमा आक्रामक रणनीति बनाउँदै आएको छ ।डीडीसीको स्थापनासँगै चीज उत्पादन कारखाना र दूध प्रशोधन कारखाना विस्तार गरेको छ । यीबाहेक डीडीसीले विभिन्न प्रकारको उत्पादनमा जोड दिँदै आएको छ । डीडीसीको उत्पादन सर्वसाधारणले पनि रुचाइदिएका छन् । सरकारी ब्रान्ड भएकाले सर्वसाधारणले धेरै विश्वास गरेका छन् । हामीले पनि उत्पादन, गुणस्तरमा विशेष ध्यान दिएका छौं, डीडीसीका वरिष्ठ प्रशासकीय अधिकृत सञ्जीव झाले भने, त्यही कारण सर्वसाधारणले अन्य कम्पनीभन्दा डीडीसीको सामान मन पराएका छन् । डीडीसी अविरल रूपमा सञ्चालन भएको छ । यहाँसम्म आइपुग्दा डीडीसीमा विभिन्न बाधा अवरोध नआएका पनि होइनन् । उत्पादनको गुणस्तरमा प्रश्न नउठेको पनि होइन । तर, पनि सर्वसाधारणले डीडीसीलाई विश्वास गरेका झाको दाबी छ । उनका अनुसार अहिले दैनिक एक लाख ४० हजार लिटर दूध संकलन हुँदै आएको छ । उपभोक्ताको क्रयशक्ति घटेको र अर्थतन्त्र शिथिल भएकै बाबजुद पनि उपत्यकामा दैनिक ८० देखि ८५ हजार लिटर आपूर्ति हुन्छ । बाँकी दूध कन्भर्सनका लागि पठाइन्छ । निजी डेरीको हकमा करिब १५ हजार लिटरसम्म (एउटा डेरीले) मात्रै आपूर्ति गर्दै आएका छन् । यसको मतलब सरकारी संस्थानमाथि विश्वास छ । कात्तिक, मंसिर, पुस, माघ, फागुन र चैतलाई दूध उत्पादन हुने सिजनको रूपमा हेरिन्छ । यो सिजनमा बढी दूध हुँदा निजी डेरीले मनोमानी गर्छन्, तर डीडीसीले सरकारले तोकेकै मूल्यमा खरिद गरिदिन्छ, उनले भने, यसले मूल्य स्थिरताको पनि ग्यारेन्टी गरेको छ । दूध उत्पादन बढी हुँदा सरकारले कायम गरेकै मूल्यमा कृषकको दूध खरिद गरिदिन्छ । त्यही कारण कृषकमा पनि डीडीसी बढी रुचाइन्छ ।डीडीसीले दैनिक १२ सय दुग्ध उत्पादक संस्थाबाट दूध संकलन गर्दै आएको छ । ती संस्थामा करिब दुई लाख परिवार आबद्ध छन् । किसानबाट दूध खरिद गर्नकै लागि डीडीसीले ६८ ठाउँमा चिलिङ सेन्टर राखेको छ । त्यो चिलिङ सेन्टरसम्म विभिन्न सहकारी संस्थाले दूध ढुवानी गरिदिन्छन् । कतिपय ठाउँमा डीडीसी आफैं पनि पुग्छ । चिलिङ सेन्टरमा आइसकेपछि त्यसलाई दैनिक रूपमा ढुवानी गरी सम्बन्धित कारखानामा पुर्याइन्छ । त्यसपश्चात् ल्याब टेस्ट, दूधको गुणस्तर, मिसावट परीक्षण हेरिन्छ, झाले भने, त्यसपश्चात् प्याकिङ गरेर बजारमा पठाउँछौं । कृषकबाट उत्पादित दूधलाई ४६ जिल्लामा सञ्चालित ६५ चिस्यान केन्द्रमार्फत ८ दुग्ध प्रशोधन कारखानामा संकलन गरिन्छ । बढी दूध उत्पादन भएको सिजनमा कारखानाबाट कन्भर्सन गरी धूलो दूध र मख्खन उत्पादन गर्दै आएको उनले बताए । डीडीसीका अनुसार विराटनगर दुग्ध वितरण आयोजना २०३० साल र धूलो दूध कारखाना २०५२ सालमा स्थापना भएको थियो । आयोजनाको उत्पादन क्षमता प्रतिघण्टा ५ हजार लिटर र धूलो दूध कारखानाको क्षमता प्रतिदिन ६ मेट्रिक टन छ । जनकपुर दुग्ध वितरण आयोजना २०६५ सालमा स्थापना भएको थियो । यसको क्षमता प्रतिघण्टा १५ सय लिटर हो । काठमाडौं दुग्ध वितरण आयोजना २०३० सालमा स्थापना भएको थियो । यसको प्रशोधन क्षमता प्रतिघण्टा १५ हजार लिटर, २०३० सालमा स्थापना भएको हेटौंडा दुग्ध पदार्थ आयोजनाको प्रशोधन क्षमता प्रतिघण्टा ३ हजार रहेको जनाएको छ । त्यस्तै, २०२६ सालमा स्थापना भएको दुग्ध पदार्थ बिक्री वितरण आयोजना लैनचौरको उत्पादन क्षमता प्रतिघण्टा ३ हजार लिटर छ । २०४६ सालमा स्थापना भएको लुम्बिनी दुग्ध वितरण आयोजनाको दैनिक उत्पादन क्षमता दैनिक प्रतिघण्टा दुई हजार लिटर हो । २०६५ सालमा स्थापना भएको नेपालगन्ज दुग्ध वितरण आयोजनाको उत्पादन क्षमता प्रतिघण्टा एक हजार लिटर हो । त्यस्तै, २०६६ सालमा स्थापना भएको धनगढी दुग्ध वितरण आयोजनाको दैनिक उत्पादन क्षमता १५ सय लिटर रहेको जनाएको छ । यीबाहेक २०७० मा पशु आहार उत्पादन कारखाना हेटौंडा स्थापना भएको छ । यसको क्षमता प्रतिदिन ४ मेट्रिक टन हो । त्यस्तै, दोलखा दुग्ध उद्योग २०७० सालमा स्थापना भएको झाले बताए । उनका अनुसार किसानलाई ४ फ्याट र ८ एसएनएफको आधारमा प्रतिलिटर ६५ रुपैयाँ दिइन्छ । व्यवस्थापन खर्चको नाममा सहकारी संस्थालाई प्रतिलिटर साढे ३ देखि ४ रुपैयाँसम्म दिइन्छ । यी सबै जोडेर किसानलाई मासिक करिब ३० करोड दिनुपर्छ । डीडीसीले भने एक लिटर दूधको बिक्री मूल्य ९८ रुपैयाँ राखेको छ । डीडीसीका अनुसार दूधको माग र बजार करिब २० प्रतिशतले बढ्दै गएको छ । उत्पादन क्षेत्रमा पनि आकर्षण छ । विदेशबाट फर्केका पनि पशुपालन पेसामा लागेका छन् । दुई वर्षको विवरण हेर्दा ग्रामीण क्षेत्रबाट दूध खरिद र भुक्तानी रकम बढ्दो क्रममा छ । ०७८७९ मा एक अर्ब ९२ करोड भुक्तानी भएकोमा ०८०८१ मा ३ अर्ब ५० करोड भुक्तानी हुने अनुमान छ, झाले भने । बजारको मागलाई मध्यनगर गर्दै डीडीसीले ४ प्रकारका प्रशोधित दूध (स्टान्डर्ड, होलमिल्क, काउ मिल्क र टि मिल्क) उत्पादन गर्दै आएको छ । बढी बिक्री हुने स्टान्डर्ड मिल्क नै हो । झाका अनुसार डीडीसीको कारोबारमध्ये ८० प्रतिशत स्टान्डर्ड मिल्कबाट हुन्छ । त्यस्तै, चीज तीन प्रकार मोजोरेल, याक र कञ्चन हुन् । यीबाहेक, मख्खन, घिउ, मिठाई, दही, लस्सी, आइसक्रिम लगायत प्रोडक्ट उत्पादन गर्दै आएको जनाएको छ । डीडीसीले चालु आर्थिक वर्षको ६ महिनामा ५ करोडभन्दा बढी नाफा कमाएको छ । डीडीसीले २०८० साउन १ देखि पुस मसान्तसम्ममा ५ करोड १५ लाख खुद नाफा कमाएको हो । गत आर्थिक वर्षमा भने ४८ करोड ८५ लाख खुद नोक्सानीमा रहेको डीडीसीको विवरणमा उल्लेख छ । ६ महिनामा एक अर्ब ९४ करोड ४९ लाख रुपैयाँ आम्दानी गरेको छ । गतवर्ष ३ अर्ब ६५ करोड ६६ लाख रुपैयाँ आम्दानी गरेको थियो । अहिले नाफामा जानुको मुख्य कारक किसानबाट पाउने कच्चा दूधको गुणस्तरमा सुधार आउनु हो । विगतमा ७२ देखि ७५ एसएनएफ भएको दूध आउँथ्यो । अहिले बजारमा ३ फ्याट र ८ एसएनएफको दूध आएको छ, झाले भने, गुणस्तर नपुगेको दूध आउँदा गुणस्तर पुर्याउन पाउडर दूध मिसावट गरेर बजारमा पठाउनुपर्ने बाध्यताले डीडीसी घाटामा थियो, अब बिस्तारै सुधार देखिएको छ । राम्रो पक्षसँगै डीडीसीका केही नराम्रा पक्ष पनि छन् । निजी डेरीले समयमै भुक्तानी नगर्न, नाफा कमाउन खोज्नु सामान्य भइसक्यो । तर, डीडीसीले पनि किसानाई महिनौंदेखि भुक्तानी गरेको छैन । किसानलाई भुक्तानी गर्नुपर्ने रकम अझै करिब २ अर्ब बाँकी छ । किसानलाई भुक्तानी गर्नकै लागि अर्थ मन्त्रालयले ३० करोड सहुलियत ऋण दिइसकेको छ । तर पनि किसानलाई अर्बौं रुपैयाँ दिन बाँकी छ । अर्थ मन्त्रालय र डीडीसीकै केही रकमसहित करिब ४२ करोड ८ वटा आयोजनामा पठाइसकेका छौं, डीडीसीका सूचना अधिकारी राजेन्द्र अधिकारीले भने, संस्थानसँग अझै ११ सय टन धूलो दूध र ८ सय टन बटर मौज्दात छ । यही कारण भुक्तानी हुन नसकेको हो । जानकारका अनुसार व्यवस्थापकीय कमजोरी, चुवाहट, आवश्यकताभन्दा बढी कर्मचारी संख्या हुँदा डीडीसी समस्यामा परेको हो ।"
बोक्सी झार्न भन्दै महिलामाथि निर्मम कुटपिट,"(पाल्पा)श्रीमान् गाउँकै स्वास्थ्य संस्थाका स्वास्थ्यकर्मी (अहेब) छन् । श्रीमती बगनासकाली गाउँपालिकाकी मेलमिलापकर्ता हुन् । बिडम्बना ! ४३ वर्षीया उनै मेलमिलापकर्ता महिला यतिबेला बोक्सीको आरोपमा निर्मम कुटपिटमा परेकी छन् । कुटपिट गर्ने व्यक्ति स्थानीयस्तरमा झारफुकको काम गर्दै आएका २९ वर्षीय पदम बस्याल हुन् ।बगनासकाली गाउँपालिका९, चापपानीकी ती महिला गत जेठ ६ मा भैंसी बिरामी भएपछि झारफुक गराउन भन्दै बस्यालको घर गएकी थिइन् । बस्यालले घरको माथिल्ला तलामा लगेर महिलालाई बोक्सीको नजर लागेको भन्दै निर्घात कुटपिट गरेका हुन् । कुटपिटबाट घाइते भएकी महिलालार्ई छिमेकीले उद्धार गरेका थिए । प्रहरी नायब उपरीक्षक तथा सूचना अधिकारी सुगन्ध श्रेष्ठले पीडितको जाहेरीका आधारमा पीडक बस्याललाई पक्राउ गरी म्याद थप गरेर प्रहरी हिरासतमा राखिएको बिहीबार पत्रकार सम्मेलन गरी बताए । प्रहरीले पीडितको घाउ जाँच गराएको छ, उनले भने, पीडकको बयान लिन भने बाँकी नै छ ।प्रहरी नायब उपरीक्षक श्रेष्ठले महिलामाथि लौरो र हातले कुटपिट भएको बताए । पक्राउ परेका बस्यालमाथि प्रहरीले बोक्सीको आरोप (कसुर र सजाय) ऐन, २०७२ अनुसार अनुसन्धान जारी राखेको छ ।स्थानीयका अनुसार बस्याल बेलाबेला गाउँमा आफूमा देउता उत्रिएको भन्दै हिँड्थे । कहिले मध्यरात त कहिले दिउँसो उनी आफूलाई देउता उत्रिएको दाबी गर्दै होहल्ला गर्थे । घटनाका दिन श्रीमान् स्वास्थ्य संस्था गइसकेपछि पीडक पदमकी आमाले नै फोन गरेर आफूलाई घरमा बोलाएको पीडित महिलाले बताइन् । टोलछिमेकमा देउता उत्रेको भन्ने सुनेकी थिएँ, उनले भनिन्, त्यस दिन पीडक बस्यालकै आमाले आखत (चामल) लिएर बोलाएकी थिइन् । सोहीअनुसार चामल लिएर गएकी हुँ । पीडित महिला घरमा पुग्दा दुई जना बाहिरका व्यक्ति पनि त्यहाँ थिए । घरमा भैंसीले दूध दिएको थिएन, सोहीअनुसार आखत लिएर गएकी हुँ, उनले भनिन्, म घरमा पुग्दा माथिल्लो तलामा पदम र अर्की एक महिला कराएको सुनिएको थियो । त्यही घरमा छिमेकी धनराज गौतम पनि थिए । गौतमले समेत तेरो आँखामा बोक्सी छ भन्दै कुटपिट गरेको र रोएको सुनेको बताए । फुकफाकका लागि आएका गौतमलाई घर पठाएर बस्यालले महिलालाई माथि बोलाएका थिए । मैले आखत दिएपछि तत्कालै नजरमा बोक्सी सारेछन् भन्दै ल्वाङ दिएका थिए, उनले भनिन्, तपाईंलाई बोक्सी सल्काएछन् भन्दै ल्वाङ खान दिएर पिट्न थाले । पीडित महिलालाई बस्यालले पैंयुको लौरा र हातले पिटेको प्रहरी बयानमा उल्लेख छ । प्रहरीका अनुसार महिलाको शरीरका विभिन्न भागमा नीलडाम र खत रहेका छन् । पल्लो घरमा समेत हल्ला पुगेपछि छिमेकी आएर पिट्नबाट जोगाउनुभएको थियो, उनले भनिन्, त्यही बेला मेरा श्रीमान्लाई फोन पनि गरेका रहेछन् । अब फसिने भयो भनेर हुन सक्छ । पीडक बस्यालले रुँदै कराउँदै पूजाकोठामा आएको भन्दै फोन गरेको उनका श्रीमान्ले बताए । घटना भएलगत्तै पीडित महिलाका श्रीमान् घर पुगेका थिए । उनले अर्धचेतजस्तो अवस्थामा भेटिएकी श्रीमतीलाई बस्यालले थर्काइरहेको देखेपछि नाटक बन्द गर्न भन्दै हप्काएको बताए । त्यसै दिन घाउचोट लागेको कुरा भन्नै सकिनन्, पीडितका श्रीमान्ले भने, चोटपटक केही नदेखाएकाले अर्को दिन मात्र नुहाउने क्रममा नीलडाम देखेको हुँ । गाउँटोल र छिमेकका महिलालाई घाउचोट देखाएपछि सबैको आग्रहमा प्रहरीमा जाने निधो गरेको पनि उनले सुनाए । प्रहरीमा उजुरी दिए पनि पीडकका आफन्तले फोन गरेर हैरान पारेको पीडितका श्रीमान्ले बताए । प्रहरीमा उजुरी गरेपछि मिलापत्र गर्न दबाब आएको पीडित महिलाका परिवारले बताए । पीडितका श्रीमान्ले भने, अहिलेको जमानामा पनि बोक्सीको आरोपमा कुट्ने प्रचलन अनौठो छ, उनले भने, त्यस्तालाई कारबाही गर्नैपर्छ ।बोक्सीको आरोप (कसुर र सजाय) ऐन, २०७२ अनुसार बोक्सीको आरोपमा कुनै व्यक्तिलाई कुटपिट गर्ने, खोप्ने, डाम्ने, पोल्ने वा रासायनिक, विषालु जैविक पदार्थ प्रयोग गरी वा अन्य कुनै किसिमले यातना दिने, मलमूत्र खुवाउने, चारपाटा मुड्ने, नग्न पारी वा नपारी कुनै ठाउँमा घुमाउने वा कुनै किसिमले क्रूर, अमानवीय वा अपमानजनक व्यवहार गर्नेलाई पाँच वर्षदेखि आठ वर्षसम्म कैद र ५० हजारदेखि १ लाख रुपैयाँसम्म जरिवानाको व्यवस्था छ ।"
वैदेशिक रोजगार अभिमुखीकरण,"(काठमाडौं)वैदेशिक रोजगारीमा जाने कामदारलाई दिइने अभिमुखीकरण तालिम सञ्चालनसम्बन्धी संशोधित कार्यविधि२०८० खारेज नगर्न सर्वोच्च अदालतले अन्तरिम आदेश दिएको छ । तालिम सञ्चालन गर्ने संस्थाहरूलाई क्षति पुग्ने गरी कार्यविधि खारेज भएको भन्दै रिट निवेदन टुंगो नलागेसम्म निर्णय कार्यान्वयन नगर्न सर्वोच्चले श्रम, रोजगार तथा सामाजिक सुरक्षा मन्त्रालयलाई आदेश दिएको हो । सर्वोच्चका न्यायाधीश कुमार रेग्मीको इजलासले यही जेठ ३ मा अन्तरिम आदेश जारी गरेको छ । संशोधित कार्यविधिले कामदारलाई आर्थिक भार परेको भन्दै गत वैशाख ६ मा श्रममन्त्री डोलप्रसाद अर्यालले कार्यविधि खारेज गर्ने निर्णय गरेका थिए । संशोधित कार्यविधिअनुसार अभिमुखीकरण तालिमका लागि २१ सय र परीक्षाबापत ७ सय गरी कामदारबाट २८ रुपैयाँ लिन पाउने व्यवस्था छ । पुरानो कार्यविधिअनुसार ७ सय रुपैयाँ लिन पाउने व्यवस्था थियो । तत्कालीन श्रममन्त्री शरतसिंह भण्डारीले गत वर्षको असोज ७ मा तालिम प्रभावकारी बनाउन भन्दै २०७६ को कार्यविधि संशोधन गराएका थिए । संशोधित कार्यविधिअनुसार तालिम प्रदायक संस्थाका लागि जनशक्ति तथा पूर्वाधारसम्बन्धी नयाँ मापदण्ड तोकिएको थियो । जसअनुसार प्रत्येक प्रशिक्षण कक्षामा ८४ इन्चको (एन्ड्रोइड १३, र्याम ८ जीबी, रुम एचडीडी १२८) भएको स्मार्ट बोर्ड दुइटा राख्नुपर्ने, कम्प्युटर प्रिन्टर र विभागको फेमिस (फरेन इम्प्लोइमेन्ट इन्फरमेसन म्यानेजमेन्ट सिस्टम) सँग मेल खाने आइरिस रेटिना हाजिर मेसिन (आइरिस स्क्यानर) अनिवार्य गरिनुका साथै र तालिमको अवधि पनि बढाइएको थियो । यो नयाँ व्यवस्थासँगै तालिम शुल्क ७ सयबाट बढाएर २१ सय रुपैयाँ पुर्याएको थियो । अभिमुखीकरण तालिम लिइसकेपछि परीक्षा दिनुपर्ने र त्यसका लागि थप ७ सय रुपैयाँ शुल्क निर्धारण गरिएको थियो । नयाँ कार्यविधि कार्यान्वयन गर्न गत माघ १२ मा श्रम सचिवको अध्यक्षतामा सरोकारवालासँग बैठक बसेको थियो । बैठकले प्रभावकारी अभिमुखीकरण तालिममार्फत आफूसँग सरोकार राख्ने सम्पूर्ण सूचना नपाइकन वैदेशिक रोजगारमा जाने कामदारको संख्यालाई शून्यमा झार्ने भन्दै कामदारलाई अनिवार्य रूपमा अभिमुखीकरण तालिम दिएर मात्र प्रमाणपत्र जारी गर्ने निर्णय गरेको थियो । वैदेशिक रोजगार विभागले गत माघ ५ भित्र संशोधित कार्यविधिअनुसार जनशक्ति तथा पूर्वाधार पूरा नगरेमा काम कारोबार रोक्का राखिने सूचना जारी गरेको थियो । जसअनुसार एक सय ३३ वटा संस्थाले मापदण्ड पूरा गरेको विभागले जनाएको छ । तर श्रममन्त्री अर्यालले अभिमुखीकरण शुल्कले कामदारमाथि आर्थिक भार परेको भन्दै नयाँ कार्यविधि खारेज गर्दै पुरानै कार्यविधि लागू गर्ने निर्णय गरे । अभिमुखीकरण तालिम सञ्चालन कार्यविधि२०७६ लाई व्यावहारिक र समयसापेक्ष बनाई पाठ्यक्रम तथा तालिम सञ्चालनको मोडालिटी तय गर्न र सोपश्चात् शुल्क लगायतका विषयमा सुझाव दिन मन्त्रालयका सीप विकास तथा तालिम शाखा प्रमुखको संयोजकत्वमा समिति गठन गरी कार्य जिम्मेवारी प्रदान गर्ने मन्त्रालयको निर्णयमा भनिएको छ । श्रम मन्त्रालयका प्रवक्ता गोविन्द रिजालले समितिले काम गरिरहेको बेला सर्वोच्चको आदेश आएको बताए । अभिमुखीकरणसम्बन्धी पाठ्यक्रम, तालिम सञ्चालनको मोडालिटी र शुल्क तयको विषयमा समितिले काम गरेर सुझाव दिने अन्तिम तयारी भइरहेको छ । यो बेला सर्वोच्चको आदेश आएको छ, उनले भने, अब आदेश हेरेर अगाडि बढ्नेछौं । नेपाल वैदेशिक रोजगार अभिमुखीकरण व्यवसायी महासंघका अध्यक्ष राजाराम गौतम अभिमुखीकरणलाई प्रभावकारी बनाउन संशोधित नयाँ कार्यविधिलाई नै कार्यान्वयनमा लैजानुपर्ने बताउँछन् । अभिमुखीकरण तालिमको अभावमा वैदेशिक रोजगारमा गएका कतिपय नेपाली विभिन्न किसिमका अप्ठ्यारोमा परेका छन् । कतिको अंगभंग तथा मृत्युसमेत हुने गरेको छ, उनले भने, पूर्वाधार थपिएको छ । यसले अभिमुखीकरण तालिममा भइरहेको चिटिङ हट्छ । नयाँ शुल्कमा काम गर्न पाएमा प्रभावकारी तालिम हुन्छ । पुरानो शुल्कमा हामी काम गर्न सक्दैनौं ।"
बालबालिकाको दिवा खाजाका लागि ११ दिनदेखि उभिएर धर्ना,"(काठमाडौं)समाजवादी विद्यार्थी युनियनका अध्यक्ष नेत्र चापागाईं बिहान १० नबज्दै माइतीघर मण्डला पुग्छन् । जेठको चर्को घाममा मण्डलाको सडक पेटीछेउ ५ बजेसम्म उभिन्छन् र साँझ डेरामा फर्किन्छन् । ११ दिनदेखि उनको दैनिकी यसरी नै चलेको छ ।प्रारम्भिक बालविकास (ईसीडी) शिक्षा सुधारको माग राखी उनले दैनिक ८ घण्टा माइतीघरमा उभिएर धर्ना दिएका हुन् । चापागाईंले ईसीडीका बालबालिकाले पाउने दिवा खाजाको रकम वृद्धि गर्नुपर्ने, त्यहाँ पढाउने शिक्षकले न्यूनतम पारिश्रमिक पाउनुपर्नेलगायत शिक्षा सुधारका माग राखेका छन् ।सामुदायिक र निजी विद्यालयमा सञ्चालित ईसीडी कक्षामा एकरूपता कायम गर्नुपर्ने, ईसीडी शिक्षकको दरबन्दी कायम गरिनुपर्ने उनको माग छ । तर अहिलेसम्म ८८ घण्टा उभिइसक्दा पनि उनको मागको सुनुवाइ सरकारले गरेको छैन । दिनभरि सडकमा उभिँदा खुट्टा सुन्निन थालेका छन्, चर्को घामले रिगँटा लागेर वाकवाकी लाग्छ । टाउको दुख्छ, चापागाईंले शनिबार कान्तिपुरसित भने, तर सरकारले प्रारम्भिक बालविकासको सुधारका लागि मागको सुनुवाइमा ध्यान दिएको छैन, अब माइतीघरमा २४ सै घण्टा उभिने विचार गरिरहेको छु ।शिक्षामन्त्री सुमना श्रेष्ठलाई ध्यानाकर्षण पत्र लेखेर उनले उभिने दबाबमूलक आन्दोलन सुरु गरेका हुन् । ५ औं दिनमा माइतीघरमै पुगेर श्रेष्ठले उनलाई भेटेकी थिइन् । त्यसपछि आफ्ना मागलाई बेवास्ता गरेको भन्दै चापागाईंले शुक्रबार पुनः पत्र लेखका थिए । लगत्तै मन्त्री श्रेष्ठले वार्ताका लागि सिंहदरबार बोलाएकी थिइन् । माइतीघरमा उभिने समयमै सिंहदरबार पुगेका चापागाईंले मन्त्रीको कार्यकक्षमा भएको वार्तासमेत उभिएरै गरेका थिए । वार्तामा बोलाए पनि मन्त्री श्रेष्ठ मुद्दालाई सम्बोधन गर्न सकारात्मक नदेखिएको चापागाईं पक्षको गुनासो छ । ईसीडीका बारेमा आफू संवेदनशील रहेको बताउँदै शिक्षामन्त्री श्रेष्ठले सामाजिक सञ्जालबाटै चापागाईंका माग क्रमशः पूरा गर्दै जाने प्रतिबद्धता जनाएकी छन् । संसद्मा विचाराधीन शिक्षा विधेयक र आउँदो बजेटमा ईसीडी शिक्षालाई सम्बोधन गरिनेछ, उनले शनिबार लेखेकी छन्, चापागाईंलाई विशेष धन्यवाद दिंदै आन्दोलन स्थगित गर्न पनि आग्रह गर्दछु । सरकारले माग पूरा नगरेसम्म माइतीघरमा दैनिक ८ घण्टा उभिएर दबाबमूलक कार्यक्रम जारी नै राख्ने चापागाईंले बताए । शिक्षा मन्त्रालयले भने उनको मागमा अर्थ मन्त्रालय सहमत नभएसम्म पूरा गर्न नसकिने जनाएको छ । चापागाईंसँगको छलफलमा शिक्षामन्त्री श्रेष्ठले आफूले सम्झौता गरे पनि माग पूरा गर्न बजेट आवश्यक पर्ने र अर्थ मन्त्रालयले नदिने बताएको उनको सचिवालयले जनाएको छ । शिक्षा मन्त्रालयका प्रवक्ता केशव दाहालले वार्ताबारे आफूलाई औपचारिक रूपमा थाहा नभएको प्रतिक्रिया दिए ।समाजवादी विद्यार्थी युनियनका महासचिव टंक धमलाले शिक्षामन्त्रीले वार्तामा बोलाएर अलमल्याउन मात्रै खोजेको र मागमा सकारात्मक नरहेको पाइएको बताए । उहाँ मागमा धेरै सकारात्मक भएको देखिएन, ईसीडी शिक्षक मासिक ८ हजार रुपैयाँमा काम गर्न बाध्य छन्, उनले भने, कम्तीमा सरकारले तोकेको न्यूनतम पारिश्रमिक लागू गर्ने विषयमा समेत मन्त्रीज्यू सकारात्मक देखिनुभएन । शिक्षा सचिवलगायत कर्मचारीबिनै शिक्षामन्त्रीले वार्तामा बोलाएर अपरिपक्व काम गरेको भन्दै धमलाले असन्तुष्टि जनाए । ईसीडीका बालबालिका, शिक्षकका बारेमा शिक्षामन्त्री गम्भीर रहेको पाइएन, उनले भने ।केन्द्र सरकारले शिक्षकलाई मासिक ८ हजार रुपैयाँ मात्रै पारिश्रमिक दिने गरेको छ । केही स्थानीय तहले रकम थप गरेर दिने गरेका छन् भने कतिपयमा ८ हजारमै मासिक काम गर्नुपर्ने बाध्यता छ । श्रम ऐनले तोकेअनुसार न्यूनतम पारिश्रमिक उपलब्ध गराउने व्यवस्था गर्न पनि सरकार तयार नभएको चापागाईंका सहयोगी रेखी गुरुङले बताए । दिवा खाजा खान ईसीडीका बालबालिकालाई दैनिक १५ रुपैयाँ सरकारले उपलब्ध गराउँदै आएको छ । त्यो रकमले एउटा अण्डा पनि आउँदैनन् । कम्तीमा दैनिक ५० रुपैयाँ दिनुपर्छ, उनले भने । देशभर ३५ हजार पूर्वप्राथमिक कक्षामा करिब ८ लाख बालबालिका रहेको तथ्यांक छ । २८ हजार सामुदायिक विद्यालयमा त्यति नै संख्यामा ईसीडी शिक्षक कार्यरत छन् ।एसईई उत्तीर्ण शैक्षिक योग्यता भएकालाई ईसीडी शिक्षकमा नियुक्त गरिन्छ । चापागाईंले एसईईभन्दा माथिल्लो शैक्षिक योग्यता भएकालाई मात्रै ईसीडी शिक्षकमा नियुक्त गर्ने र दरबन्दी कायम गरी उचित सेवा सुविधा दिनुपर्ने माग राखेका हुन् । ईसीडीका बालबालिकाका लागि बालमैत्री कक्षाकोठाको व्यवस्था गर्न सरकारलाई आग्रह गर्दै कक्षाकोठामा खेल्दै, सिक्ने वातावरण हुनुपर्ने जस्ता ६ बुँदे माग उनले अघि सारेका छन् । सामुदायिक र निजी विद्यालयमा प्रारम्भिक बालविकासको फरकफरक अभ्यास रहेकाले त्यसमा एकरूपता ल्याउनुपर्ने माग पनि अघि सारेको गुरुङले बताए । सरकारी विद्यालयमा एक वर्षको ईसीडी कक्षा सञ्चालन हुन्छ भने निजी विद्यालयले ३ वर्षसम्मको पूर्वप्राथमिक कक्षा चलाउँदै आएका छन्, उनले भने, सरकारले नीति बनाएर एकरूपता ल्याउनुपर्छ । फरकफरक शिक्षा प्रणाली हुनुहुँदैन । पाठ्यक्रमबाट यसलाई सम्बोधन गर्ने व्यवस्था गरिनुपर्छ । उनका मागमा अन्य राजनीतिक दल सम्बद्ध विद्यार्थी संघसंगठन, ईसीडी शिक्षक र डा बाबुराम भट्टराई नेतृत्वको समाजवादी पार्टीले पनि ऐक्यबद्धता जनाएका थिए ।"
वैकल्पिक शैक्षिक नीति तथा कार्यक्रम,शिक्षाकर्मी भट्टराई शिक्षा नीति तथा अभ्यास केन्द्रसँग सम्बन्धित छन् ।
"सार्वजनिक ऋण केका लागि आउाछ, कहाा जान्छ ?","सरकारको सार्वजनिक ऋण हरेक वर्ष दुई खर्ब रुपैयाँभन्दा बढीले वृद्धि भइरहेको छ । चालु आर्थिक वर्षको १० महिनामा मात्रै २ खर्ब ६४ अर्ब रुपैयाँ थपिएर कुल सार्वजनिक ऋण २३ खर्ब ९७ अर्ब ४३ करोड पुगेको छ । टाउको गन्ती हिसाब गर्दा हरेक नेपालीको भागमा करिब ८० हजार रुपैयाँ हाराहारी पर्छ । सरकारको सार्वजनिक ऋण कुल गार्हस्थ्य उत्पादन (जीडीपी) को ४२२ प्रतिशत हो । जीडीपीसँगै तुलना गरेर हेर्दा सार्वजनिक ऋण उति गम्भीर विषय होइन । सार्वजनिक ऋण जीडीपीको ५० प्रतिशतभन्दा माथि पुगेको विगत पनि छ । तर मुख्य सरोकार सरकारले यसरी लिइरहेको ऋण कुन रूपमा सदुपयोग भइरहेको छ भन्नेमा हो । प्रायः सबै मुलुकमा स्रोत कम तर माग बढी हुने भएकाले वैदेशिक सहयोग तथा आन्तरिक र बाह्य ऋणमार्फत व्यवस्थापन गर्ने गरी बजेट लिने अभ्यास छ । हामीकहाँ पनि घाटा बजेट व्यवस्थापनका लागि त्यही उपाय अपनाउने गरिएको छ । सरकारले चालु आर्थिक वर्षमा ४ खर्ब ५२ अर्ब रुपैयाँ सार्वजनिक ऋण परिचालन गर्ने लक्ष्य लिएको थियो । १० महिना बित्दा लक्ष्यको ५८४५ प्रतिशत सार्वजनिक ऋण सरकारले प्राप्त गरेको छ । यस अवधिमा सरकारले आन्तरिक ऋण लक्ष्यको ७९५८ प्रतिशत र बाह्य ऋण ३४६१ प्रतिशत पाएको तथ्यांक छ । अहिलेसम्म सरकारको आन्तरिक ऋण ११ खर्ब ८४ अर्ब ४८ करोड र बाह्य ऋण १२ खर्ब १२ अर्ब ९५ करोड रुपैयाँ छ । पहिले बाह्यभन्दा आन्तरिक ऋण धेरै रहँदै आएकामा गत माघयता आन्तरिक ऋणभन्दा बाह्य बढी रहँदै आएको छ । सरकारले बाह्यको तुलनामा आन्तरिक ऋण धेरै भुक्तानी गरेकाले पनि कुल तिर्न बाँकी ऋणमा बाह्यको अंश बढी हुन पुगेको हो । विनिमय दर परिवर्तनको जोखिम भए पनि बाह्य ऋणको ब्याजदर सस्तो हुन्छ । त्यसैले लगानीका दृष्टिले प्राथमिकतामा पर्नुपर्ने बाह्य ऋण नै हो । सार्वजनिक ऋण बढिरहँदा स्वभावैले भुक्तानी गर्नुपर्ने साँवा र ब्याजको अंक पनि बढिरहेको छ । आर्थिक वर्ष २०७५७६ मा सार्वजनिक ऋण १० खर्ब ४८ अर्ब मात्र थियो । अहिले दोब्बरभन्दा बढी पुगिरहँदा सरकारले चालु आर्थिक वर्षको १० महिनामा मात्र ऋणको साँवाब्याज भुक्तानीमा २ खर्ब ३३ अर्ब रुपैयाँ खर्च गरेको छ । यो भनेको सरकारले यही अवधिमा जुटाएको सार्वजनिक ऋण हाराहारी नै रकम परिपक्व भएको ऋणको साँवा र ब्याज भुक्तानीमा खर्च हो । अर्कातिर साँवाब्याज भुक्तानीमा भएको खर्च यही अवधिमा भएको पुँजीगत (विकास) खर्चभन्दा निकै बढी हो । सरकारले यो १० महिनामा १ खर्ब १० अर्ब रुपैयाँ हाराहारी मात्र विकास खर्च गर्न सक्यो । सरकारको राजस्व आम्दानी चालु आर्थिक वर्षको १० महिनासम्म करिब साढे आठ खर्ब रुपैयाँ छ । यही अवधिको चालु खर्च भने करिब साढे सात खर्ब छ । अर्को स्रोत वैदेशिक अनुदान न्यून मात्रामा आइरहेको छ । सरकारको राजस्व आम्दानी लगभग चालु खर्चमै सकिने र सार्वजनिक ऋणको भुक्तानी दायित्व हरेक वर्ष बढ्दै जाने अवस्था भने चिन्ताको विषय हो । मुलुकको अर्थतन्त्रको क्षमताले धान्ने गरी सरकारले सार्वजनिक ऋण लिनु स्वाभाविक नै हुन्छ । कतिपय विकसित मुलुकहरू नै जीडीपीको ८० प्रतिशतभन्दा बढी सार्वजनिक ऋण लिइरहेका हुन्छन् । तर यसरी लिएको सार्वजनिक ऋणको सदुपयोग मुख्य ध्यान दिनुपर्ने विषय हो । ऋण लिएर गरिएको लगानीले उत्पादन र उपादकत्व बढाउन सक्नुपर्छ । अर्थात् राज्यको राजस्व आम्दानी बढाउन सक्नुपर्छ । रोजगारीका अवसरहरू सिर्जना गर्न सक्नुपर्छ, व्यापार घाटामा सहयोग पुर्याउनुपर्छ । समग्रमा मुलुकको अर्थतन्त्रलाई बलियो बनाउन सक्नुपर्छ । अर्बौं ऋण लगानी गरेर बनाइसकेर सञ्चालनमै ल्याउन नसकिने परियोजनालाई प्राथमिकता दिइनु हुन्न । सरकारले आवश्यकता एवं औचित्य साबित हुने क्षेत्रमा लगानी गर्ने गरी सार्वजनिक ऋण लिनुपर्छ र सदुपयोग पनि त्यही ढंगले गर्न सक्नुपर्छ ।"
भूमिहीनलाई अल्झाउने नियत,"हामी माटोलाई माया गर्ने गुठी किसानहरू लामो समयदेखि अहिंसात्मक आन्दोलनमा छौं । यही आन्दोलनको दौरानमा सरकार फेरिए । मन्त्री फेरिए । हामी किसानको समस्या समाधानका लागि विभिन्न वाचा र सम्झौता भए । तर आजसम्म कार्यान्वयन हुन सकेन । पछिल्लो समयमा गरिएको आन्दोलनकै क्रममा भूमिसुधार मन्त्रीसमक्ष भएको सम्झौता, गुठी सम्मेलनमा उहाँले दिएको वाचा र संविधानको धारा २९० नियालिरहेका छौं । हातमा बाजेको पालामा दिएको मोही पुर्जा, साथमा मन्त्रीज्यूसँग गरिएको सम्झौताले मात्र हामीले न्याय पाउँदैनौं । दाङ आउँदा भूमिसुधारमन्त्रीले हाम्रो समस्या देख्नुभयो । उहाँले देखे भन्दा कैयौं गुणा बढी समस्या हामीले भोग्दै आएका छौं । त्यसैले न्यायका लागि सरकारको ढोका ढकढक्याउन सिंहदरबार पुग्यौं । तत्पश्चात् नेपाल सरकारले गुठी ऐन निर्माण मस्यौदा समिति बनायो । तर त्यो समितिले जुन हिसाबले काम गर्नुपर्ने हो, त्यो हुन सकेन । समितिको ढिलासुस्ती र उदासीनता देख्दा लाग्छ, फेरि पनि सरकारले किसानलाई अल्झाउने र आवश्यक कानुन निर्माण नगर्ने नियत हो कि भन्ने लाग्छ । सरकारले किसान आन्दोलनको शक्तिलाई कमजोर ठान्ने गल्ती गर्यो भने हामी सशक्त आन्दोलनमा उत्रिन्न बाध्य हुनेछौं । सिंहदरबार घेरिनेछ । राज्यले साँच्चै किसानलाई अधिकारबाट वञ्चित गर्ने र सम्झौतामा टार्ने नियत बनाएको हो त ? प्रभु चौधरीअध्यक्ष, स्वर्गद्वारी गुठीपीडित संघर्ष समिति, दाङ"
सहकारी छानबिनमा किन डर ?,"म कानुनको सामान्य विद्यार्थी हुँ । थाहा छैन, मैले पढेको कानुन गलत हो या मेरो बुझाइ गलत । मैले पढेकी थिएँ धनी, गरिब, महिला, पुरुष, राजा र रंक सबैलाई समान रूपले एउटै कानुन लागू हुन्छ । कानुनको प्रयोगमा विभेद गरिँदैन । यसको अर्थ हो एउटै प्रकृतिको कसुरमा गरिने सजाय पनि समान हुन्छ । कानुन थाहा नभएकै कारणले सजायमा उन्मुक्ति पाइँदैन । राज्यविरुद्ध गरिएका अपराध, भ्रष्टाचार र अनियमितता छानबिन नै नगरी मैले भन्दा तैंले बढी भ्रष्टाचार गरेको छस् भनी सत्ता र शक्तिको आडमा आफूलाई लागेको आरोप आफैंले वकालत गरेर चोख्याउने कुरा नेपालको कुन कानुनमा लेखिएको छ ? मैले पढ्न छुटाएको त होइन ? भनिन्छ नबिराउनु नडराउनु । बिराएको मान्छे डराउँछ । जोकोही होस्, आफूमाथि लागेको आरोप छानबिन गर्न बाटो खुला गरिदिनुपर्छ । स्वतन्त्र छानबिन गर्दा ती आरोपित व्यक्ति कुनै पनि सार्वजनिक पदमा बस्नु हुन्न । के यो व्यवस्था सामान्य कर्मचारीका हकमा मात्र लागू हुने हो ? गृहमन्त्रीज्यू, तपाईंले हिजो आफ्नै सदस्यलाई अनियमितताको विषय सामाजिक सन्जालमा आएको ७२ घण्टा नबित्दै पार्टीबाट निष्कासन गर्नुभएको होइन र ? नेपाली जनता चाहन्छन् अनुसन्धानमा तपाईं खरो उत्रनुहुनेछ र सफाइ पाउनुहुनेछ । अनि तपाईंले आमजनतासामु राखेका वाचा पूरा गर्न र देशमा सुशासन कायम गर्न यो पार्टी, त्यो पार्टी, यो मेरो, त्यो मेरो नभनी सबै व्यक्ति र पार्टीका भ्रष्टाचारीका फाइलहरू खोल्नुहुनेछ, जीबी राईलाई जहाँ भए पनि ल्याउनुहुनेछ र सहकारी पीडितको समस्यालाई समाधान गर्नुहुनेछ । यी कुरा त तपाईं आफैंले पटकपटक नेपाली जनतासमक्ष राखेका प्रतिबद्धता हुन् । तपाईंले वाचा पूरा गर्नुभएन भने तपाईं पनि नयाँ बोतलको पुरानै रक्सी जस्तो हुनुहुनेछ । यो शब्द पनि मेरो होइन तपाईंबाटै सापट लिएकी हुँ । कोसीमाया लामिछाने धमला, रानीवन, काठमाडौं"
धर्मनिरपेक्षको अर्थ,"कान्तिपुर दैनिकमा शुक्रबार प्रकाशित मोहना अन्सारीको धर्मनिरपेक्षताको वास्तविक अर्थ शीर्षकको लेख धर्मनिरपेक्षता शब्दको मूल र त्यसको प्रकृतिमा घुस्न सक्नुपर्थ्यो । पहिलो कुरा धर्म विभिन्न हुँदैन तर सम्प्रदाय विभिन्न भएका हुन् । हिन्दु, मुस्लिम, शिख, इसाई, बौद्ध, जैन आदि जे जे धर्म भने पनि यी धर्म नभएर सम्प्रदायका रूप हुन् । अहिले मान्छेहरू धर्मका नाममा साम्प्रदायिक आडम्बरलाई बढावा दिइरहेका छन् । धर्म शब्दको वास्तविक अर्थ सत्यलाई धारण गर्नु हो । सत्य के हो त ? अविनाशी र अपरिवर्तनीय वस्तु नै सत्य हो ? त्यो वस्तु के हो त भन्ने पहिचान नगरी कसरी धारण गर्न सकिन्छ ? त्यसैले उक्त सत्यको पहिचान गरी उसैका अनुसार रहेर जीवन जिउने कला नै धर्म हो । यही नियमानुसार विभिन्न कालखण्डमा समाज धर्मनिरपेक्ष हुँदै जाँदा सत्यको मार्गमा डोर्याउने महापुरुषहरूको जन्म भयो तर समाजले उसैको नाममा सम्प्रदाय स्थापना गरेर धार्मिक लोगो भिराइदियो र उसैका नाममा धर्मको नामकरण हुँदै गयो । निरपेक्ष शब्दको अर्थ अपेक्षा नगरिएको भन्ने बोध हुन्छ र धर्मनिरपेक्ष भन्नाले धर्मको अपेक्षा नगरिएको भन्ने अर्थ राख्छ । शब्दको मूल अर्थ र मर्ममा जाने हो भने धर्मनिरपेक्ष संविधानको अर्थ धर्मको अपेक्षा नगरिएको संविधान भन्ने अर्थ राख्छ । संविधान राज्यको मूल कानुन हो र कानुन विधिको शासन स्थापना गर्नका लागि बनाइन्छ । संविधानको मूल ध्येय नै धर्मको स्थापना गर्नु हो भनेर बुझ्न नसक्नु संविधानसभाको मुख्य भूल हो । संविधान राज्यको सरहदभित्र रहेका सबैलाई एउटै हुन्छ । एउटै प्रकृतिको दोषी करार हुँदा हिन्दुलाई यस्तो र अन्यलाई उस्तो भनेर व्याख्या कहींकतै गरिएको छैन । संविधानको स्पष्टीकरणमा धर्मनिरपेक्ष भन्नाले सनातनदेखि चलिआएको धर्म संस्कृतिको संरक्षणलगायत धार्मिक, सांस्कृतिक स्वतन्त्रता सम्झनुपर्छ भन्न्नु नै गलत भाष्य निर्माणको प्रयत्न हो । यसबाट संविधानले स्वतः धर्म सापेक्षता ग्रहण गर्छ । दीपक कँडेल, भरतपुर, चितवन"
गृहमन्त्रीको विरोधाभासी व्यवहार,"गृहमन्त्री रवि लामिछानेज्यू, तपाईंलाई धेरैले देशको भावी नेतृत्वकर्ता, सुशासन र समृद्धिको संवाहकका रूपमा हेरेका छन् । भलै त्यसमा सत्यता नभएकै किन नहोस् । तर तपाईंलाई थाहा छ कि छैन आजका दिनसम्म जुन प्रकारको घमण्ड, शैली, भाव, अहं र आक्रामकता तपाईंमा देखिन्छ, त्यो एउटा असल र सफल नेतृत्वकर्ताको गुणभित्र पर्दैन । विरोधीलाई पनि साथमा लिएर हिँड्ने क्षमता र गुण भएको व्यक्ति नै सफल नेतृत्वकर्ता बन्न सक्छ, जसमा प्रतिशोध र बदलाको भावको क्लेश मात्र पनि हुनु हुँदैन । होला कैलाश सिरोहिया दोषी नै हुनुहोला । त्यसमा छानबिन गर्ने उपयुक्त विधि, प्रक्रिया र शैली अवलम्बन गर्नै पर्छ । तपाईं भने प्रामाणिक रूपमै अनेक विवादमा मुछिनुभएको छ दोहोरो नागरिकता, एकै समयमा दुई देशका राहदानी होस् वा सहकारीको बचत अपचलन । तर झन्डा हल्लाउँदै चरित्रका ठूलाठूला कुरा गरिरहनुभएको छ । अनि सिरोहियालाई चाहिँ तपाईंको अनियमितताबारे समाचार लेखेकै भरमा सामान्य सोधपुछसमेत नगरी प्रहरी लगाएर समात्नुपर्ने ? तपाईंकै मन्त्रालय अन्तर्गतका प्रहरी र प्रशासनका कर्मचारीको गल्ती, कमजोरी (कतिपय अवस्थामा नियतवश), लापरबाही र गैरजिम्मेवारीको सिकार सिरोहिया हुनुभएको हो जस्तो देखिन्छ । प्रशासनिक गल्ती कमजोरी (चाहे त्यो भूलवश वा नियतवश नै भएको किन नहोस्) को सिकार हजारौं जनता वर्षौंदेखि भइरहेका छन् । गृहमन्त्रीज्यू, तपाईंका गतिविधिले तपाईंलाई मिडियाको हेडलाइन बनाइरहेको छ, मिडिया कभरेज पाइरहनुभएको छ र समग्रमा तपाईंको समाचार बिकिरहेको छ । तर यी सबै कुराको सम्बन्ध तपाईं जुन उद्देश्य (सुशासन, भ्रष्टाचाररहित समाज, समृद्धि र विकास) का साथ राजनीतिमा आउनुभएको हो, त्यससँग कति पनि मेल खाइरहेको छैन । सदनमा तपाईंले भन्नुभएको थियो, मलाई खेल्न र हार्न केही पनि समस्या छैन तर खेल फेयर हुनुपर्छ । फल खेलेर हराएको मलाई स्वीकार्य छैन । अरूलाई यस्तो उपदेश दिने व्यक्तिले चाहिँ के फेयर नखेले पनि हुने हो ? फल खेले पनि स्विकारिदिनुपर्ने हो ? रामहरि खड्का, हेटौंडा"
'सगरमाथा जोगाइराख्न आरोहीको संख्या सीमित गर्नुपर्छ',"आरोहीहरूको पलायन रोक्न के गर्नुपर्ला ?हाम्रो देशमा रेकर्डब्रेकर आरोहीलाई सम्मान पत्रमा मात्रै छ, व्यवहारमा छैन । सरकारले बढ्दो पलायनलाई रोक्न स्वास्थ्य तथा बिमामार्फत सामाजिक सुरक्षा दिनुपर्छ । उनीहरूका बालबालिकालाई शिक्षा निःशुल्क हुनुपर्छ । आरोहीलाई विदेशीले धेरै सम्मान गरेको देखिन्छ । हामीलाई मनबाट नेपाली भएर बस्न मन हुन्छ । तर भविष्य अनिश्चित छ । यहाँको प्रणालीले दुःखी बनाउँछ । आरोहीलाई देशले गहनाका रूपमा लिनुपर्छ । विदेशका हिमालमा गाइडका रूपमा जाँदा पाउने सम्मान देखेर अचम्मै लाग्छ । त्यहाँको आम्दानी पनि धेरै राम्रो । यहाँ सय रुपैयाँ आर्जन हुँदा त्यहाँ त्यही कामको डेढ गुना बढी हुन्छ । विदेशीले आरोही वा गाइडलाई अत्यधिक सम्मानले हेर्छन् । नेपालको हिमाल आरोहणमा महिलाको अवस्था कस्तो छ ?भर्खरै चन्द्रागिरिमा भएको अन्तर्राष्ट्रिय सम्मेलनमा म वक्ताका रूपमा थिएँ । हिमाल, मानिस र मौसमबारे भएको दुईदिने सम्मेलनमा २५ वटा देशका विशिष्ट व्यक्ति आएका थिए । त्यहाँ मैले नेपालका महिलाको अवस्थाबारे बोलेकी थिएँ । हिमाली भेगमा महिलाको अवस्था कठिन छ । महिलाले गाह्रो काम गर्नुपर्छ । हिमालमा जानुभयो भने अधिकांश महिलाले ८ वटा बच्चा पाए, तीन खेर गए, ५ मात्रै जीवित रहेको भनेको कथा सुनिन्छ । यसको कारण स्वास्थ्य चौकी धेरै टाढा हुनु हो । परिवार नियोजनका अस्थायी साधन बेलैमा प्रयोग गर्न पाउँदैनन् । खाना पनि आलु र सागबाहेक केही छैन । शारीरिक काम बढी गर्नुपर्छ । खेती, चौंरी, घर, बालबच्चा, दाउरा चिर्ने, पानी बोक्ने सबै काम महिलाको हो । पुरुष महिनौं पदयात्रा वा हिमाल आरोहणमा जान्छन् । महिलाले नै घर रुँघेर बस्नुपर्छ । बेलैमा खोप, औषधि पाइरहेका छैनन् । तपाईंले पछिल्ला वर्ष महिलालाई केन्द्रित गरेर तालिम दिइरहनुभएको छ नि । यो कस्तो खालको हो ? मेरा केही विदेशी प्रयोजक साथी तथा कम्पनी छन् । पछि पारिएका, आर्थिक अवस्था कमजोर भएका महिलाई तालिम दिने गरेकी छु । म आफैं गाउँमा दुःख गरेर हुर्कें । सहर आएँ । फेरि भाइबैनी हेर्न गाउँ फर्कें । गाउँले जीवन कस्तो हुन्छ, मेले भोगेकी छु । ५ वर्षयता यो तालिम सुरु गरेकी हुँ । मैले एकल महिला र बेचिएका चेलीलाई उनीहरूको आत्मविश्वास बढाउन हिमाल आरोहण र पदयात्राबारे आधारभूत तालिम दिँदै आएकी छु । उनीहरूलाई खुम्बु क्षेत्रको फोर्चेस्थित खुम्बु क्लाइम्बिङ सेन्टरमा लैजाने गरेकी छु । पछिल्ला वर्ष ७० महिलालाई तालिम दिएँ । उनीहरूमा आत्मविश्वास बढेको छ । त्यहाँ तालिम लिएका महिलाहरू पर्यटकलाई लिएर हिमालतिर हिँड्न थालेका छन् । साना हिमाल आरोहणमा सफल भइरहेका छन् । सेल्टरमा बसिरहेकी एक जना बहिनीले आत्महत्यासम्मको सोच बनाइछिन्, यो तालिम लिएपछि उनी दोलखाको यालुङरी हिमाल आरोहणमा गइन् । चुचुरो पुग्दा पहिलो घामको झुल्को अनुहारमा परेपछि उनले आफूले नयाँ जीवन पाएको बताइन् । अहिले उनको जीवन पूरै परिवर्तन भयो । उनी जीवनप्रति सकारात्मक भइन् । आशा ह्वात्तै बढेको छ । यस्ता सफल कथाको संख्या बढाउँदै छु । म कैलालीदेखि कञ्चनजंघासम्मका बैनीलाई तालिम दिन्छु । हिमाल आरोहणमा रेकर्ड बनाउनु र महिलालाई सघाउनु केमा आनन्द छ ? मलाई रेकर्डमा खासै रस लाग्दैन । महिला आरोही भएर महिलालाई नै हिमाल आरोहणमा संलग्न गराउने तालिम दिने सम्भवतः म नेपालमा एक्लो महिला हुँ । मलाई यसमा आनन्द लागिरहेको छ । सेल्टरमा निराश भएर बसिरहेका महिलालाई यो पेसामा जोड्न पाउँदा खुसी लागेको छ । यो क्षेत्रमा रेकर्ड राखेर भाइरल हुने निश्चित समयका लागि मात्रै हो । जे काम गर्ने हो, मनैदेखि गर्नुपर्छ । हामीले हिमाल आरोहणमा सफलतामात्रै देखेका छौं । तर त्यसका पछाडि धेरैको कैयौं दुःखका कथा छन् । म रातारात यो ठाउँमा आइपुगेकी होइन । यसको पछाडि धेरै संघर्ष छ ।तपाईं आरोहण र समाजसेवाबाहेक अरू केमा व्यस्त हुनुहुन्छ ? म २०१८ देखि विश्वप्रसिद्ध क्लोदिङ ब्रान्ड नर्थफेस र २०२१ देखि रोलेक्स घडी ब्रान्डको दूतका रूपमा पनि आबद्ध छु । जलवायु परिवर्तन, महिलाका विषयमा म यी दुई ब्रान्डमार्फत संसारभर प्रचारप्रसारमा निस्कन्छु । यी दुई ब्रान्डसँग मेरो तीनतीन वर्षको आबद्धता हुने गरेको छ । रोलेक्सले मलाई केही आर्थिक सहायता दिन्छ । म त्यो रकम सामाजिक काममा खर्च गरिरहेकी छु ।"
इनड्राइभ हाँकिरहेकी रीता,"(काठमाडौं) बिनादर्ता र अनौपचारिक रूपमा सेवा सञ्चालन गरेको भन्दै राइड हेलिङ प्लेटफर्म इनड्राइभमाथि बेलाबखत प्रश्न उठ्ने गरेका थिए । करको दायरामा नआएको र यात्रुको बिमा सुविधासमेत नभएको विषयमा पनि यो प्लाटफर्म शंकाको घेरामा थियो । नेपालमा यसका प्रतिनिधि, सम्पर्क बिन्दु र कार्यालय नहुँदा आपत्विपत्मा के गर्ने भन्ने अन्योल हुनु स्वाभाविक पनि थियो ।यी सबै अन्योल र चुनौतीहरू नहटाएसम्म र विशेषतः कम्पनी दर्ता नगरुन्जेल पर्दा पछाडि नै रहने अठोट गरेकी थिइन् रीता पोखरेलले । तर यी सबै अन्योल अन्त्य भएसँगै उनी सन्तुष्टिले धपक्क बलेको मुहारसहित इनड्राइभका लागि नेपाल निर्देशकका रूपमा बाहिर आएकी छन् । गत सोमबार इनड्राइभको एसिया प्यासिफिक कम्युनिकेसन्स प्रमुख पवित नन्दा आनन्दले रीतालाई पत्रकार सम्मेलनमा परिचय गराएकी थिइन् । लगत्तै रीताले भनिन्, यतिन्जेल इनड्राइभको पछाडि को छ ? भन्ने प्रश्न थियो । अब म आएकी छु । तपाईंहरूले मलाई जहाँ भेटे पनि हात हल्लाएर बोलाउन र प्रश्न सोध्न सक्नु हुनेछ ।खासमा रीता इनड्राइभमा जोडिएको एक वर्ष मात्रै भयो । यो अवधिमा उनले एउटै कामका लागि सबैभन्दा धेरै मिहिनेत गरिन्, त्यो हो लबिइङ । राइड सेयरिङ सेवालाई कानुनले सम्बोधन गर्नुपर्यो भनेर उनले लगातार सम्बन्धित सरकारी निकायहरूलाई झकझकाइरहिन् । अन्ततः गत माघमा सरकारले औद्योगिक व्यवसाय ऐन, २०७६ संशोधन गर्दै राइड सेयरिङलाई सेवामूलक उद्योगको मान्यता दियो । ऐनको अनुसूची ८ मा क्रम संख्या ६६ थप्दै राइड सेयरिङ सेवासम्बन्धी व्यवस्था गरिएको हो । ऐनमा गरिएको संशोधनपश्चात् उद्योग विभागमा थन्किएका इनड्राइभका कागजपत्र फेरि खोतलिए । इनड्राइभ पाँच करोड प्रत्यक्ष वैदेशिक लगानी भित्र्याउँदै राइड सेयरिङ कम्पनीका रूपमा दर्ता भयो । यो कानुन बनाउन हाम्रो पनि हात छ, रीता भन्छिन्, कानुन बनेर इनड्राइभ दर्ता नभएसम्म बाहिर आउँदिन भन्ने थियो । म काम र नतिजा देखाउन चाहन्थें । एउटा महत्त्वपूर्ण उपलब्धिसहित बाहिर आउँदा बेग्लै आनन्द महसुस भएको छ । रीताको ध्यान अब इनड्राइभको कार्यालयलाई थप व्यवस्थित बनाउनेमा केन्द्रित रहनेछ । त्यसका साथै, कम्पनीले अन्य देशमा दिइरहेका विभिन्न सुविधा नेपालमा पनि दिन मिल्ने विषयमा बजार विश्लेषण गर्ने योजना रहेको उनले बताइन् । रीताका अनुसार हात्तीसारस्थित इनड्राइभको कार्यालयमा हाल करिब ३० जना कर्मचारी छन् । उनीहरूले आफ्ना ग्राहक र राइडरहरूको सहायताका लागि काम गर्छन् । यात्रु र चालकसम्बन्धी कुनै समस्या आए चौबिसै घण्टा अलर्ट रहने गरी जनशक्ति व्यवस्थापन गरेको रीताको भनाइ छ । दुर्घटना, झगडा, दुर्व्यवहारजस्ता घटनाबारे जानकारी आउनासाथ हामी तुरुन्तै रेस्पोन्स गर्छौं, पत्रकार सम्मलेनमा उनले भनेकी थिइन्, प्रहरीहरूसँग पनि हामी नजिकबाट सहकार्य गर्दै आएका छौं । हिजोअस्ति मात्र पनि प्रहरीले राखेका केही प्रश्नको हामीले एक घण्टाभित्र समाधान दिएका थियौं । पश्चिम नवलपरासीको सुनवलमा जन्मेहुर्केकी हुन् रीता । उच्च शिक्षा अध्ययनका लागि उनी सन् २००९ मा बेलायत गइन् । ग्रिनविच विश्वविद्यालयमा लेखा र वित्तीय प्रशासनमा तीनवर्षे डिप्लोमा हुँदै कलेज अफ इस्ट लन्डनमा उनले संस्थागत नेतृत्व विषयमा एक्सटेन्डेड डिप्लोमा कोर्स गरिन् । त्यसपछि सन्डरल्यान्ड विश्वविद्यालयबाट व्यावसायिक प्रशासनमा स्नातकोत्तर सकेपछि उनी २०१७ मा नेपाल फर्किन् । मलाई आफ्नै केही व्यवसाय गर्न मन थियो, त्यसकै लागि नेपाल आएकी थिएँ, उनी भन्छिन्, यहाँ आएर सेवा क्षेत्रसम्बन्धी नै एउटा स्टार्टअप सुरु गरें । त्यसले मलाई धेरै पाठ सिकायो । व्यवसाय छोडेर कर्पोरेट क्षेत्रमा लागेयता उनले चारपाँच वटा कम्पनीहरूमा बिजनेस प्रमोसन अफिसरको काम गरिन् । रोजगारीसम्बन्धी अग्रणी स्टार्टअप पाइ देखि मिडिया प्रोडक्सनसम्बन्धी लाइभ रिपोर्टिङ, आईएमई पे र वेबप्वाइन्ट सोलुसन्समा उनले बिजनेस डेभलपमेन्ट शाखाको नेतृत्व गरिसकेकी छन् । अमेरिकी कम्पनी जोर्बामा प्रोजेक्ट म्यानेजर पनि भइन् । मैले जहाँजहाँ काम गरें, सबैमा राम्रै गरें, सबैले अहिलेसम्म सकारात्मक तरिकाले नै सम्झिरहेको पाउँछु, उनी भन्छिन्, चुनौतीहरू जहाँ पनि हुन्छन्, त्यसलाई कसरी सामना गर्ने भन्ने महत्त्वपूर्ण कुरा हो । म त्यसमै ध्यान दिएर काम गर्छु ।इनड्राइभ हाल विश्वका ४६ देशमा सञ्चालनमा छ । ती देशका ७ सय ४९ सहरका एक अर्ब मानिसले यसबाट सेवा लिँदै आएका छन् । हालसम्म इनड्राइभ एप २० करोडभन्दा बढी पटक डाउनलोड भइसकेको छ । यसले राइड सेयरिङसँगै कतिपय देशमा कुरियर, कार्गो र लामो दूरीका यातायात सेवासमेत प्रदान गर्दै आएको छ । नेपालमा करिब एक वर्ष प्रयासपछि इनड्राइभ राइड सेयरिङ उद्योगका रूपमा दर्ता भएको हो । कानुनी प्रक्रिया पूरा गरेसँगै यसले औपचारिक सेवा सुरु गरेको हो । कर प्रक्रियामा जोडिएसँगै अब इनड्राइभरले चालकहरूबाट १० प्रतिशतसम्म कमिसन शुल्क लिने घोषणा गरेको छ । यात्रुले चालकलाई तिर्ने शुल्कबाट चालकले इनड्राइभलाई सर्भिस चार्ज दिनुपर्ने भएको हो ।"
भारतीय प्रधानमन्त्रीमा मोदी,सन् २०१४ मा आजकै दिन (मे २६) मा नरेन्द्र मोदी भारतको प्रधानमन्त्री निर्वाचित भएका थिए । भारतको १६ औं लोकसभाका लािग २०१४ अप्रिल ७ देखि मे १२ सम्म भएको मतदातमा भारतीय जनता पार्टी (भाजपा) ले बहुमत प्राप्त गरेसँगै मोदीलाई प्रधानमन्त्री बन्ने बाटो खुलेको थियो । त्यसयता मोदी लगातार भारतको प्रधानमन्त्री छन् । लोकसभामा निर्वाचित हुने ५ सय ४३ सिटमध्ये भाजपा २ सय ८२ सिटमा विजयी भएको थियो । भाजपा नेतृत्वको नेसनल डेमोक्रेटिक अलायन्सले ३ सय ३६ सिट ल्याएको थियो । विपक्षी दल इन्डियन नेसनल कंग्रेसले ४४ सिट मात्र जितेको थियो । कंग्रेस नेतृत्वको युनाइटेड प्रोग्रेसिभ अलाएन्सले ५९ सिट ल्याएको थियो । १९५० सेप्टेम्बर १७ मा जन्मिएका मोदीले भारतमा हाल भइरहेको चुनावमार्फत अर्को कार्यकाल ताकिरहेका छन् । भारतमा २०२४ अप्रिल १९ मा सुरु भएको चुनाव जुन १ मा सकिँदै छ । प्रधानमन्त्री हुनुअघि मोदी २००१ देखि २०१४ सम्म गुजरातका मुख्यमन्त्री भएका थिए ।
भौतिक पूर्वाधारमन्त्रीलाई महानगर मेयरको धूलो 'उपहार',"(काठमाडौं)चक्रपथ दोस्रो खण्ड विस्तारका क्रममा नागरिकले धूलो र कष्ट ब्यहोर्नुपरेको भन्दै काठमाडौं महानगरपालिकाले शनिबार सडक विभाग र डिभिजन सडक कार्यालय काठमाडौं अगाडि धूलो थुपारिदिएको छ । महानगरपालिकाका प्रमुख बालेन्द्र शाहले भौतिक पूर्वाधार तथा यातायात मन्त्री रघुवीर महासेठको निर्देशनमा चक्रपथ विस्तारको काम रोकिएको भन्दै काम सुचारु नगरेसम्म दैनिक एक ट्रक धूलो उपहार पठाइदिने घोषणा गरेका हुन् ।कलंकीदेखि महाराजगन्जसम्म चक्रपथ विस्तारको नाममा वर्षौंदेखि जनताले सास्ती ब्यहोर्नुपरेको उल्लेख गर्दै मेयर शाहको निर्देशनमा सडकको धूलो र फोहोर जम्मा गरी ती कार्यालयहरू अगाडि लगेर थुपारिदिइएको हो । सम्बन्धित कार्यालयमा धूलो खन्याएको भिडियोसहित उनले सामाजिक सञ्जालमा पोस्टसमेत गरेका छन् । बालेनले चक्रपथ विस्तारको काम अगाडि नबढाएसम्म हरेक दिन भौतिक मन्त्री महासेठलाई पायक पर्ने ठाउँमा एक ट्रक धूलो खसाल्ने चेतावनी दिएका छन् । तपाईंको ठाडो आदेशले भइरहेको कुनै काम रोक्न सक्नुहुन्छ भने त्यही आदेशले बनाउन पनि सक्नुहुन्छ होला । विगत १५ वर्षदेखि काठमाडौंका जनताले कलंकीदेखि महाराजगन्जसम्म रिंगरोड विस्तारका नाममा धेरै धूलो र कष्ट ब्यहोर्नुपरेको छ, बालेनले स्टाटसमा भनेका छन्, काठमाडौंमा हुने आधाभन्दा बढी प्रदूषणमा त्यहाँकै धूलोको हात छ, जसले गर्दा महानगरवासीले धूलोधूवाँ खानुपरेको छ, त्यो बाटो प्रयोग गर्नुपर्नेहरूले सवारी साधन मर्मतमा खर्च बढी गर्नु परेको छ । र, काठमाडौं महानगरले अकारणमा गाली खानुपरेको छ । बालेनले धूलो जनताले मात्र खाँदा राम्रो नदेखिने भन्दै थप लेखेका छन्, जबसम्म चक्रपथ निर्माणको काम अगाडि बढाइँदैन तबसम्म हरेक दिन तपाईंलाई पायक पर्ने ठाउँमा एक ट्रक धूलो उपहार पठाउनेछु माया सम्झेर स्वीकार्नु होला ।यता सडक डिभिजन काठमाडौंले शनिबार एक विज्ञप्ति जारी गर्दै डिभिजनको कार्यक्षेत्रसँग सरोकार नभएको विषय उठाई भएका यस किसिमका अराजक व्यवहार आगामी दिनमा किमार्थ सह्य नहुने उल्लेख गरेको छ । यस्तो गतिविधिको प्रतिकार गर्नसमेत सडक डिभिजन काठमाडौं बाध्य हुनेछ, जारी विज्ञप्तिमा भनिएको छ, शनिबार न्युरोड क्षेत्रमा यस कार्यालयको जिम्मामा रहेको सडक बिनाअनुमति काटेर यसको स्ट्यान्डर्ड चौडाइ घटाउने कार्यमा महानगर लागेको बखत अनुमतिबिना सडक काटेर साँघुरो बनाउन नहुने भनेर रोक लगाइएको थियो । यो विषयलाई विषयान्तर गरी डिभिजन कार्यालयसँग सरोकार नभएको विषयलाई कारण बनाई गरिएको यस किसिमको व्यवहारले कानुनी राज्यको उपहास गरेको ठम्याइ छ ।त्यसो त चक्रपथ दोस्रो खण्ड विस्तार गर्ने चर्चा भएको ६ वर्षभन्दा बढी भयो । तर अहिलेसम्म विस्तारको कामले गति लिन सकेको छैन । सडक बिस्तारको पूर्वतयारीका लागि जथाभावी सडक भत्काइएका कारण धूलोले यात्रुलाई भने सास्ती थपेको छ । एक वर्षयता यो समस्या कलंकीदेखि बसुन्धरा कल्भर्टसम्मको विभिन्न खण्डमा छ । विस्तृत परियोजना प्रतिवेदन (डीपीआर) तयार पार्ने भनेको एक वर्ष बित्दा पनि चिनियाँ कम्पनीले पूरा गर्न सकेको छैन । अध्ययनदेखि विस्तारसम्मको काम चीन सरकारको अनुदानबाट हुने सडक विभागले जनाएको छ । सडक विभाग स्रोतका अनुसार यसमा थप प्रगति छैन । समयमै डीपीआर नबन्दा विस्तारको कामले गति लिन नसकेको हो । दुई महिनाभित्र डीपीआर तयार पार्ने भन्दै ०७९ फागुनमा चीनको हेनान कम्युनिकेसन्स् प्लानिङ एन्ड डिजाइन इन्स्टिच्युट कम्पनीको प्राविधिक टोली नेपाल आएको थियो । टोलीले अध्ययन गरेर गएको थियो । तर टोलीले त्यसको रिपोर्ट अहिलेसम्म दिएको छैन ।भौतिक पूर्वाधार तथा यातायात मन्त्रालयले त्यो बेलै दुई महिनाभित्र डीपीआरको काम सकिने जनाएको थियो । अहिलेसम्म डीपीआर निर्माणमा कुनै प्रगति नभएको र दुई देशका उच्च अधिकारीले हस्ताक्षर गरेपछि मात्र उक्त काम सुरु हुने सडक विभागले जनाएको छ । अहिले सर्भिस लेन सडक बनाउन थालिए पनि भविष्यमा फेरि मुख्य सडक बनाउँदा बिग्रिने र भत्किने भएकाले नबनाइएको हो, जसले गर्दा धूलोको समस्या भएको छ, सडक विभाग स्रोतले भन्यो । पहिला तयारी भएन भनेर चीनले धेरै गुनासो गरे पनि अहिले कुनै समस्या नरहेको जनाइएको छ । धूलो उड्ने सडकमा दैनिक पानी हाल्ने गरिएको सडक विभागले जनाएको छ ।नेपाल सरकारबाट बनाउनुपर्ने नाली, सर्भिस लेन निर्माणको काम भइरहेको छ । चक्रपथ विस्तारअन्तर्गत नेपाल सरकारले चीनसँग कलंकीदेखि चाबहिलस्थित धोबीखोला पुलसम्मको ११६ किमि सडक नै विस्तार गर्न सुरुमै आग्रह गरेको थियो । चीनसँग सन् २०१८ मा भएको जीटूजी सम्झौतामा भने बसुन्धरासम्म मात्र सडक विस्तार भनिएको थियो । सोहीअनुसार चीनले कलंकीदेखि बसुन्धरा कल्भर्टसम्म मात्र विस्तारको काम गर्नेछ, जसको दूरी ८२ किमि छ । डीपीआर टुंगिएपछि चीनसँग सम्झौता गरेर उसैले निर्माण गर्ने गरी काम थालिने जनाइएको छ । नेपाल सरकारले दोस्रो चरणमै कलंकीदेखि धोबीखोला (चाबहिल) सम्म निर्माण गर्न माग गरेको थियो । चीनले भने यसलाई तेस्रो खण्डमा काम गर्ने उल्लेख गर्दै आएको छ ।"
बजेटमार्फत आईटी बोर्ड गठन गर्न सुझाव,"(काठमाडौं)नेपालका सूचना प्रविधि कम्पनीहरूले आगामी आर्थिक वर्षको बजेटमा प्रविधि उद्योगको प्रवर्द्धन र निगरानीका लागि आईटी बोर्ड स्थापना गर्न सरकारलाई सुझाव दिएका छन् । सूचना प्रविधिमा आधारित नवप्रवर्तनलाई प्रोत्साहन गर्ने, उद्योग मापदण्डहरू कायम गर्ने र अन्तर्राष्ट्रिय सहकार्यलाई प्रवर्द्धन गर्ने नीति बनाउनुका साथै कार्यान्वयनमा सहयोग गर्ने गरी स्वायत्त सूचना प्रविधि बोर्ड निर्माण गर्नु आवश्यक रहेको आईटी कम्पनीहरूको ठहर छ । सूचना प्रविधि उद्योगसँग सम्बन्धित कम्पनीहरूको छाता संगठन नेपाल एसोसिएसन फर सफ्टवेयर एन्ड आईटी सर्भिसेज कम्पनी (नासआईटी) ले अर्थमन्त्री वर्षमान पुनलाई बुझाएको ११ बुँदे सुझाव पत्रमा आईटी बोर्ड सञ्चालनका लागि नेपाल पर्यटन बोर्ड ऐन र नियमावली जस्तै छुट्टै कानुन, नीति र प्रक्रिया तर्जुमा गर्न सुझाव दिएको छ । यस बोर्डमा नेपाल सरकार, नासआईटी र आईटी उद्योगका अन्य प्रमुख सरोकारवालाका प्रतिनिधित्व समावेश गर्नुपर्छ, सुझाव पत्रमा भनिएको छ, प्रविधि कम्पनीहरू फस्टाउने गरी अनुकूल वातावरण सिर्जना गर्न, बजार पहुँचलाई सजिलो बनाउन र डिजिटल साक्षरता प्रवर्द्धन गर्न आईटी बोर्ड गठन गरिनुपर्छ । त्यस्तै, सफ्टवेयर निर्यातबाट उत्पन्न हुने राजस्वमा आगामी १० वर्षको लागि शून्य प्रतिशत कर्पोरेट कर कायम गर्न पनि प्रस्ताव गरिएको छ । यसो गर्दा कम्पनीहरूको सञ्चालन लागत कम हुने भएकाले त्यसले अन्तर्राष्ट्रिय रूपमै सफ्टवेयर विकास र बिक्री थप सहज बनाउने नासआईटीको दाबी छ । आईटी क्षेत्रको प्रतिस्पर्धात्मक क्षमता बढाउने गरी अन्य निर्यात उद्योगहरूको जस्तै आगामी दशकमा ८ प्रतिशत निर्यात क्रेडिट सुविधा स्थापना गर्न अत्यावश्यक छ, सुझाव पत्रमा भनिएको छ, अनुसन्धान र विकाससँग सम्बन्धित खर्चहरूका लागि कर क्रेडिट प्रदान गर्नाले कम्पनीहरूलाई प्रतिस्पर्धी र सान्दर्भिक राख्दै नयाँ उत्पादनहरू आविष्कार गर्न प्रोत्साहित गर्न सक्छ ।आईटी उद्योग र स्टार्टअपलाई प्राथमिकता क्षेत्र ऋण को वर्गमा समावेश गर्न पनि आईटी कम्पनीहरूले माग गरेका छन् । सूचना प्रविधि क्षेत्रले देशको कूल गार्हस्थ उत्पादनमा महत्त्वपूर्ण योगदान दिए पनि वित्तीय लगानीका दृष्टिले यो क्षेत्रमा असमानता रहेको नासआईटीको बुझाइ छ । यस असमानतालाई सन्तुलनमा ल्याउन र यहाँका सम्भावनाहरूलाई उपयोग गर्न सूचना प्रविधि परियोजनाहरूलाई प्राथमिकता दिएर कर्जा उपलब्ध गराउनुपर्छ, पत्रमा भनिएको छ, सूचना प्रविधि परियोजना, स्टार्टअप र उद्यमीहरूको वित्तीय पहुँचलाई सरल बनाउन सूचना प्रविधि क्षेत्रलाई प्राथमिकता क्षेत्रको रूपमा सूचीकृत गरिनुपर्छ । यससँगै, आईटी कम्पनीका बिमा सुविधाका लागि पनि नीतिहरू ल्याउन आग्रह गरिएको छ । जसमा व्यावसायिक दायित्व बिमा, साइबर बिमा र सामान्य दायित्व बिमाजस्ता विकल्प समावेश गर्न सकिने सुझाव दिइएको छ । सरकारले आगामी पाँच वर्षसम्म यस्ता बिमा नीतिहरू प्रयोगमा ल्याई प्रिमियम लागतको ९० प्रतिशतसम्म अनुदान दिनुपर्छ, सुझावमा थप भनिएको छ, यो प्रोत्साहनले प्रविधि कम्पनीहरूको बीमा कभरेजलाई प्राथमिकता दिन प्रोत्साहित गर्नेछ, जसले उद्योग सुदृढ पार्ने र दिगो विकासलाई प्रवर्द्धन गर्नेछ । त्यस्तै, मौजुदा पाँचवटा ठूला व्यापारिक भवनहरूलाई पुनः निर्माण गरी आईटी पार्कको रूपमा सञ्चालन गर्ने, सरकारी निकायका लागि सफ्टवेयर खरिद गर्दा स्थानीय कम्पनीहरूलाई प्राथमिकता दिने, नेपाली सफ्टवेयर कम्पनी, उत्पादन र उद्योगको प्रवर्द्धन गर्न दूतावासहरूसँग समन्वय गर्ने, नेपालबाहिर शाखा कार्यालय र विदेशी सहायक कम्पनीहरू स्थापना गर्न स्पष्ट र पारदर्शी निर्देशिका तर्जुमा गर्नेजस्ता व्यवस्था लागू गर्न पनि आईटी कम्पनीहरूले अनुरोध गरेका छन् । लगानी सम्मेलनका बेला अध्यादेशमार्फत जारी भएको लगानी सहजीकरणसम्बन्धी केही नेपाल ऐनलाई संशोधन गर्ने ऐन, २०८१ ले आईटी कम्पनीहरूलाई विदेशमा शाखा कार्यालय स्थापना गर्ने बाटो खोलेको भए पनि ऐनको शब्दावलीले केही अस्पष्टता ल्याएको भन्दै त्यसको विस्तृत व्याख्या गरिदिन आग्रह गरिएको हो । एक वर्षअघि स्थापना भएको नासआईटीमा लिपफ्रग टेक्नोलोजी, लजिकाबिन्स, टेकक्राफ्ट, क्विकफक्स कन्सल्टिङ, रारा ल्याब्स, इन्फो डेभेलपर्स, कोड हिमालय, आइडियाप्रेनर नेपाल, लगप्वइन्ट, गोक्यो ल्याब्सजस्ता ५० भन्दा बढी आईटी कम्पनीहरू सदस्य छन् । स्टार्टअपदेखि स्थापित कम्पनीहरू यसमा जोडिएका छन् । जेठ १ मा सार्वजनिक गरिएको नीति तथा कार्यक्रममा नासआईटीले दिएका सुझावमध्ये आगामी १० वर्षलाई आईटी दशक घोषणा गर्ने, स्थानीय सफ्टवेयरको प्रवर्द्धनजस्ता विषय समेटिएका थिए । नीति तथा कार्यक्रमले औंल्याएका विषयसँगै आफूहरूका थप सुझावलाई प्रोत्साहन गर्ने गरी आर्थिक वर्ष २०८१८२ को बजेट आउनेमा आफूहरू आशावादी रहेको नासआईटीका एक अधिकारीले बताए ।"
उत्तरी सीमाका १४ व्यापारिक नाका शनिबारदेखि पुनः खुला,"(संखुवासभा) चीनसँग सीमा जोडिएको संखुवासभाको किमाथांकासहित १४ वटा व्यापारिक नाका शनिबारदेखि खुलेका छन् । कोरोना संक्रमणका कारण २०७६ माघ ५ देखि बन्द रहेका ती नाका एकसाथ खुलेका हुन् । नाका खुलाउने सिलसिलामा परराष्ट्रमन्त्री नारायणकाजी श्रेष्ठसहितको टोली संखुवासभाको किमाथांका हुँदै चीनको तिब्बत पुगेका हुन् । त्यहाँका उपाध्यक्ष सिलाङ निमा र परराष्ट्रमन्त्री श्रेष्ठले शनिबार १४ वटै व्यापारिक नाका पुनःसञ्चालन भएको घोषणा गरेका थिए । तुम्लिङटार विमानस्थलमा सञ्चारकर्मीसँग बोल्दै परराष्ट्रमन्त्री श्रेष्ठले कोरोना महामारीको कारण देखाउँदै चीन सरकारले बन्द गरेका यी नाका नेपाल र चीनका उच्च राजनीतिक नेतृत्व बीचको वार्ता, संवाद र सहमतिबाट करिब चार वर्षपछि पुनः सञ्चालनमा ल्याइएको बताए । मन्त्री श्रेष्ठले शनिबारदेखि दार्चुला, डोल्पा, मुस्ताङ, गोरखा, दोलखा, ताप्लेजुङ र संखुवासभाको किमाथांकाका सीमा जोडिएका नाका खुलेको बताए । चिनियाँ पक्षले अन्य सात वटा नाका खुलाउँदै जाने उनले बताए । परम्परागत नाका पुनः सञ्चालनका लागि दुई मुलुक बीच लामो समयदेखि कूटनीतिक माध्यमबाट निरन्तर छलफल हुँदै आएको थियो, उनले भने, गत चैतमा गरेको चीनको औपचारिक भ्रमणका अवसरमा सीमा क्षेत्रमा रहेका सम्पूर्ण परम्परागत व्यापारिक नाका क्रमशः खुलाउने समझदारी भएको थियो । किमाथांकासहित नेपालचीन सीमामा रहेका १४ वटै व्यापार नाका पुनः सञ्चालनको उद्घाटन समारोहमा सहभागी हुन परराष्ट्रमन्त्री श्रेष्ठको नेतृत्वमा कोशी प्रदेशका मुख्यमन्त्री हिक्मतकुमार कार्की, गृह र परराष्ट्र मन्त्रालयका सहसचिव, भोटखोला गाउँपालिकाका अध्यक्ष वाङछेदर भोटे, प्रमुख जिल्ला अधिकारी ध्रुबबहादुर खड्का र जिल्लास्थित सुरक्षा निकायका प्रमुखलगायत सहभागी थिए । नाका खुलेपछि गाउँपालिका अध्यक्ष भोटेले भोटखोलावासीका दुःखका दिन सकिएको बताए । नाका बन्द भएपछि सदरमुकाम खाँदबारीबाट खाद्यान्नलगायतका उपभोग्य बस्तु महंगोमा ढुवानी गरेर ल्याउन पर्थ्यो, उनले भने, अब सस्तोमा डेन्दाङ र चाँगा बजारबाट नुनतेल ल्याउन सजिलो भयो । यसअघि नाका खोल्न धेरैपटक प्रयास भए पनि नसकिएको उनले बताए । नाका खुलेपछि भोटखोलाका किमाथांका, च्याम्तांग, चेपुवा, हटियालगायतका स्थानीयलाई राहत मिलेको छ । सदरमुकामबाट सडक यातायात नजोडिएकाले खच्चरबाट उपभोग्य बस्तु ढुवानी गर्दा महंगो पर्दै आएको थियो । खाँदबारी किमाथांका सडक निर्माणाधीन अवस्थामा छ । खाँदबारीदेखि किमाथांकाको दूरी १ सय ६२ किमि छ । उत्तरी क्षेत्रमा रहेका व्यापार नाका खुलेसँगै सीमा क्षेत्रमा राज्यको उपस्थिति हुने भोटेले बताए । भन्सार राजस्वमा बृद्धि हुन्छ, उनले भने, स्थानीय उत्पादनको बिक्री तथा रोजगार सिर्जना सहज हुनेछ । हिमाली क्षेत्रमा उत्पादन हुने परम्परागत हस्तकलाका सामग्रीले चिनियाँ बजारमा सहजै प्रवेश पाउनेछ । किमाथंकावासी सीमापारिको चाँगा बजारमा गएर दैनिक रोजगारी गरेर जीविका चलाउँदै आएका थिए । बन्द नाका खुलेपछि अब चिनियाँ भूभागमा गएर रोजगारी गर्न पाउने अवसर खुलेको छ ।"
नयाँ स्टक एक्सचेञ्ज र सीडीएसको पुनःसंरचना,"(काठमाडौं) आगामी आर्थिक वर्षको बजेटका लागि नेपाल धितोपत्र बोर्डले अर्थ मन्त्रालयलाई निजी क्षेत्रको लगानीमा नयाँ स्टक एक्सचेञ्ज र केन्द्रीय निक्षेप सेवा प्रदायक कम्पनीको पुनःसंचरना लगायतका सुझाव दिएको छ । धितोपत्र बजारलाई आधुनिक, प्रतिस्पर्धी एवं अन्तर्राष्ट्रिय प्रणाली तथा प्रविधिअनुरूप सुविधासम्पन्न बनाई धितोपत्रको कारोबारलाई थप वृद्धि गरिनेछ, बोर्डले मन्त्रालयलाई दिएको सुझावमा भनिएको छ, जसअनुसार धितोपत्र बजारका लगानीकर्ताको लगानी सुरक्षा प्रदान गर्न निजी क्षेत्रको लगानीसहितको धितोपत्रको दोस्रो बजार सञ्चालक कम्पनी र केन्द्रीय निक्षेप सेवा प्रदायक कम्पनीको संरचनात्मक सुधार गरिनेछ ।समग्र अर्थतन्त्रको विकास र विस्तारमा पुँजीबजारको भूमिकालाई मध्यनजर गर्दै आधुनिक, प्रविधिमैत्री एवं अन्तर्राष्ट्रिय मूल्य र मान्यताअनुरूप प्रभावकारी रूपमा नियमन तथा सुपरिवेक्षण कार्य सञ्चालन गर्न संस्थागत रूपमा सुदृढ नियमन व्यवस्था गर्न धितोपत्र बोर्डको कार्यालय भवन निर्माणका लागि पहल गरिने पनि बोर्डको सुझावमा उल्लेख छ । नेपालको पुँजी बजारमा दक्ष तथा अनुभवी र ठूलो परिमाणमा लगानी गर्न सक्ने लगानीकर्ताको प्रवेश गराई बजारको गतिशीलता तथा स्थायित्व अभिवृद्धि गर्न स्वदेशी संस्थागत लगानीकर्ताको संलग्नता बढाउनुका साथै गैरआवासीय नेपालीलाई धितोपत्र बजारको दोस्रो बजार खुला गर्न विद्यमान कानुनी व्यवस्थामा संशोधनलगायत आवश्यक थप व्यवस्था गर्नुपर्ने सुझाव पनि बोर्डको छ । हरित वित्त तथा पूर्वाधार निर्माण वित्त परिचालनका लागि आवश्यक नीतिगत तथा कानुनी व्यवस्था गरी हरित ऋणपत्र तथा ऊर्जा ऋणपत्र सार्वजनिक निष्कासन गरी पुँजी परिचालन गर्न सहजीकरण गरिनेछ, सुझावमा भनिएको छ, सुसूचित, प्रतिस्पर्धी तथा विश्वसनीय पुँजीबजार विकासका लागि आवश्यक कानुनी व्यवस्था तयार गरी पुँजीबजार प्रशिक्षण प्रतिष्ठान स्थापना गरिनेछ । पुँजी बजारको दीर्घकालीन विकास गर्न स्पष्ट नीतिगत, कानुनी तथा प्रक्रियागत व्यवस्था, नियमन तथा सञ्चालनको संस्थागत व्यवस्थामा सुधार, कर व्यवस्थालाई विवेकपूर्ण बनाई बजारको पहुँच तथा समावेशिता अभिवृद्धि गर्ने योजना पनि बोर्डको छ । नियमन, सञ्चालन, सुपरिवेक्षण, अनुसन्धान तथा कानुन प्रवलीकरणको प्रभावकारिता अभिवृद्धि गरी बजारलाई स्वच्छ, पारदर्शी एवं विश्वसनीय बनाई अर्थतन्त्रमा दीर्घकालीन पुँजी परिचालनको प्रभावकारिता बढाइने दाबी बोर्डको छ ।गैरआवासीय नेपालीलाई दोस्रो बजार खुला गर्ने तथा बजारमा संस्थागत संलग्नता बढाई पुँजी बजारको स्थायित्व अभिवृद्धि गर्ने तथा वस्तु विनिमय बजारलाई सञ्चालनमा ल्याइनेछ । हरेक वर्ष सरकारले बजेटमा यो विषय समावेश गरे पनि धितोपत्र बोर्डले लाइसेन्स नदिँदा ०७४ भदौदेखि कानुनी रूपमा कुनै पनि कमोडिटी एक्सचेञ्ज कम्पनी सञ्चालनमा छैनन् । लगानीकर्तालाई लगानीको समयसीमाका आधारमा अल्पकालीन र दीर्घकालीन लगानीमा लाग्ने पुँजीगत लाभकरको दरमा आवश्यक संशोधन गरी दीर्घकालीन लगानीलाई प्रोत्साहित गरिनेछ, बोर्डको सुझावमा भनिएको छ, नेपाल धितोपत्र बोर्डमा दर्ता भई सञ्चालनमा आउने विशिष्टीकृत लगानी कोषको प्रवर्द्धन गर्न सोको आयमा दोहोर कर नलाग्ने व्यवस्था मिलाइनेछ । विशिष्टीकृत लगानी कोषमार्फत नेपालमा विदेशी लगानी सहज गर्नका लागि विदेशी लगानी तथा प्रविधि हस्तान्तरण ऐन, २०७५ मा आवश्यक संशोधन गरिनेछ । ऋणपत्रको ब्याज आम्दानीमा लाग्ने करलाई लाभग्राहीले धारण गरेको अवधि र सो अवधिको आर्जित ब्याज आम्दानीका आधारमा गणना गर्ने तथा त्यसरी गणना गरी आउने रकमलाई पछि ब्याज प्राप्त भएपछि समायोजन गर्न पाउने गरी खरिद बिक्री गर्दा उक्त मूल्यमा समायोजन गर्नुपर्ने सुझाव पनि बोर्डले दिएको छ । मर्जर तथा प्राप्तिमा संलग्न संस्थाका सेयरधनीले मर्जर तथा प्राप्तिपूर्व खरिद गरिएका सेयरहरू मर्जर तथा प्राप्ति सम्पन्न भएको दुई वर्षभित्र बिक्री गर्दा पुँजीगत लाभकर नलाग्ने व्यवस्था गर्न पनि बोर्डले सुझाएको छ ।"
ढोरपाटन आरक्षको राजस्व बर्सेनि बढ्दो,"(बागलुङ)ढोरपाटन सिकार आरक्षले चालु आर्थिक वर्षको वैशाखसम्म ४ करोड ४८ लाख १५ हजार राजस्व संकलन गरेको छ । यही वृद्धिदरमा असारसम्म गत आवको भन्दा दोब्बर राजस्व संकलन हुने अपेक्षा गरिएको छ । गत आवमा ३ करोड ४८ लाख राजस्व संकलन भएको थियो । कोरोना संक्रमणका कारण सिकार खेल्ने आउने घटेपनि चालु वर्षका दुई सिजनमा गरी ढोरपाटनमा ३० वन्यजन्तुको सिकार भएको छ । आरक्षका प्रमुख संरक्षण अधिकृत वीरेन्द्र कँडेलका अनुसार सिकार अनुज्ञापत्र शुल्कबाट मात्रै ४ करोड २६ लाख राजस्व संकलन भएको हो । त्यसबाहेक पर्यटक प्रवेश शुल्कबाट ११ लाख ६५ हजार, काठ, नदीजन्य वस्तु र जरिवानाबाट ९ लाख ४ हजार र हेलिकोप्टर अवतरण गराएबापत ५७ हजार राजस्व संकलन भएको हो । गतवर्ष ७ हजार ६ सय ४५ पर्यटक मात्रै आएकामा चालुवर्ष ९ हजार ४ सय ३६ पर्यटक आएको तथ्यांक छ । सिकार भने गतवर्ष पनि ३० वटा नै भएका थिए । वन्यजन्तु तथा राष्ट्रिय निकुञ्ज विभागले कोटाको आधारमा सिकारीको टेन्डर खुलाउने गरेको छ । त्यसअघि आर्थिक वर्ष ०७८७९ मा भने ९ हजार ९ सय १९ पर्यटक आए पनि राजस्व भने १ करोड ७५ लाख ७७ हजार मात्रै संकलन भएको थियो । कोरोना संक्रमणका कारण ०७६७७ मा ३७ लाख र ०७७७८ मा २० लाखमात्रै संकलन भएको थियो । कोरोनापछि राजस्व संकलन बढिरहेको हो । पछिल्लो समय पर्यटक बढ्न थालेपछि यहाँको चहलपहल पनि बढेको छ । स्थानीय होटल व्यवसायीले पनि व्यवसाय बढाउन सकेको बताए । आन्तरिक पर्यटकहरू बागलुङको बुर्तिबाङ हुँदै ढोरपाटन सिकार आरक्षमा मोटर चढेर पुग्ने गरेका छन् । उनीहरू मुख्य आरक्ष कार्यालय रहेको उपत्यकाबाहेक जलजला, निसेलढोर लगायतका स्थान घुम्छन् । विदेशी पर्यटक भने सिकारका लागि आउने गर्छन् । उनीहरू दुईदेखि तीन सातासम्म फागुने, धुस्तुङ, दोगाडी, वार्से, सुर्तिबाङलगायत ब्लकमा गएर बस्ने गर्छन् । आरक्षको तथ्यांकअनुसार सेनाको देवीबक्स गुल्मको सहायतामा गत फागुन २५ मा २ थान अवैध हतियार बरामद गरिएको थियो । त्यस्तै चैत १६ मा पनि ९ थान हतियार बरामद गरेको थियो । ती काममा सेना र आरक्षको संयुक्त टोलीले ओखेटोपहार बरामद गर्ने समेतको काम गरेको गुल्मपति विनोदविक्रम बस्नेतले बताए । आरक्षको ७ वटा ब्लकले बागलुङ, म्याग्दी र रुकुम जिल्लामा ढाके पनि सेनाको सुरक्षा सीमित क्षेत्रमा मात्रै छ । यहाँ रहेको देवीबक्स गुल्मले आरक्ष कार्यालय रहेको मुख्य पाटन, फागुने, तोगाडी र गुर्जालगायत स्थानमा मात्रै सुरक्षा दिन सकेको छ । हामीले यहाँ सेनाको गण चाहिन्छ भनेर मागेका छौं, तर पाइएको छैन, बस्नेतले भने, गण भयो भने सबै ब्लकमा सुरक्षा व्यवस्था गर्न सकिन्छ । सुरक्षा बढाउँदा राजस्व संकलन बढ्ने र चोरी सिकार पनि घट्ने उनले बताए । आरक्ष कार्यालयमा समेत दरबन्दी अभाव छ । ७२ जनाको दरबन्दी रहेको आरक्षमा करारका केही कर्मचारीसमेत गरी ४७ जनाले मात्रै काम गरेका छन् ।"
'ग्रुप अफ डेथ' बाट उम्किने दाउ,"(अमेरिका)नेपालले आईसीसी पुरुष ट्वान्टी२० विश्वकप क्रिकेटमा पहिलो पटक सहभागिता जनाउँदा सन् २०१४ को त्यो संस्करणमा श्रीलंका विजेता बनेको थियो । एक सातापछि अमेरिकी क्षेत्रमा सुरु हुने ट्वान्टी२० विश्वकपमा नेपालले त्यही श्रीलंकासहित दक्षिण अफ्रिका लगायतका राष्ट्रसँग खेल्ने छ । समूह डी मा नेपाल, श्रीलंका, दक्षिण अफ्रिकासहित बंगलादेश र नेदरल्यान्ड्स छन् । अन्य समूहको तुलनामा समूह डी लाई निकै कठिन मानिएको छ । यही कठिन यात्रामा नेपालले दोस्रो चरणको सम्भावनालाई ढोका खोल्ने प्रयास गर्नेछ । ग्रुप अफ डेथ सरह मानिएको समूह डी को तुलनामा अन्य समूह तुलनात्मक सजिलो देखिन्छ ।प्रत्येक समूहमा एसोसिएट क्षेत्रका कम्तीमा दुई टोली छन् । समूह डी मा भने एसोसिएट क्षेत्रका दुई उत्कृष्ट टोली नेपाल र नेदरल्यान्ड्सले टेस्ट टोलीहरू श्रीलंका, दक्षिण अफ्रिका र बंगलादेशसँग खेल्न लागेका हुन् । कठिन समूहमा परेकाले प्रशिक्षक मोन्टी देसाईले विपक्षी टोलीहरूलाई उच्च प्रतिस्पर्धी भनेर ठूलो सम्मान दिएका छन् । समूह ए मा भारत, पाकिस्तान, आयरल्यान्ड, अमेरिका र क्यानडा, समूह बी मा अस्ट्रेलिया, इंग्ल्यान्ड, स्कटल्यान्ड, नामिबिया र ओमान तथा समूह सी मा वेस्ट इन्डिज, न्युजिल्यान्ड, अफगानिस्तान, पपुवा न्युगिनी र युगान्डा छन् । समूहका शीर्ष दुई टोली सुपर एट मा पुग्नेछन् ।नेपालले जुन ४ मा डालासमा नेदरल्यान्ड्ससँग खेलेर विश्वकपको यात्रा सुरु गर्नेछ । नेपालले त्यसपछि अमेरिकाकै फ्लोरिडामा श्रीलंकासँग जुन ११ मा तथा वेस्ट इन्डिजको सेन्ट भिन्सेन्टमा जुन १४ मा दक्षिण र जुन १६ मा बंगलादेशसँग खेल्नेछ । नेपालले श्रीलंका र दक्षिण अफ्रिकासँग ट्वान्टी२० अन्तर्राष्ट्रियमा पहिलो पटक खेल्न लागेको हो ।कप्तान एडेन मारक्रम, हेनरिक क्लासेन र मार्को जानसेन आइतबार इन्डियन प्रिमियर लिग (आईपीएल) मा सनराइजर्स हैदराबादबाट कोलकाता नाइड राइडर्सविरुद्ध आइतबार फाइनल खेलेर अमेरिका आउने छन् । आईपीएलमा अन्य टोलीबाट खेलेका दक्षिण अफ्रिकाका खेलाडी क्विन्टन डी कक, डेविड मिलर, ट्रिस्टन स्टुब्स, जेराल्ड कोएट्जी, केशव महाराज, एनरिच नोकिए र कागिसो राबाडा अमेरिका आइपुगिसकेका छन् । आईसीसीको महत्त्वपूर्ण प्रतियोगितामा अन्तिम चरणमा पुगेर रोकिने इतिहास बनाएको दक्षिण अफ्रिकालाई त्यसका बावजुद सधैं दाबेदार टोलीको रूपमा हेरिन्छ । सन् २००९ र २०१४ को संस्करणमा सेमिफाइनलमा पुग्नु दक्षिण अफ्रिकाको ट्वान्टी२० विश्वकपमा सबैभन्दा उत्कृष्ट नतिजा हो । श्रीलंकाका कप्तान वानिन्दु हसरंगा विश्वका शीर्षस्थ बलर हुन् । उनले ६५ ट्वान्टी२० अन्तर्राष्ट्रिय खेलमा १ सय ४ विकेट लिइसकेका छन् । चोटका कारण आईपीएल गुमाएका लेग ब्रेक बलर उनलाई स्पिनमा चेन्नई सुपर किंग्सबाट खेलेका अफ ब्रेक बलर माहिश थिकसानाले राम्रो साथ दिने अपेक्षा गरिएको छ । श्रीलंकाले स्पिनमा पूरा भरोसा देखाएको छ । टोलीमा अलराउन्डरको रूपमा रहेका धनन्जय डी सिल्भा, कामिन्डु मेन्डिस, चारिथ असलंका र दुनिथ वेलालगे उपयोगी बन्न सक्छन् । नेपालले बंगलादेशसँग भने दोस्रो पटक खेल्न लागेको हो । २०१४ मा पहिलो पटक ट्वान्टी२० विश्वकपमा सहभागिता जनाउँदा नेपाललाई घरेलु टोली बंगलादेशले ८ विकेटले पराजित गरेको थियो, त्यही नै नेपाललाई उछिन्दै बंगलादेशलाई दोस्रो चरणमा पुग्ने आधार बनेको थियो । बंगलादेश अहिले संकटमा छ । बंगलादेश ह्युस्टनमा अमेरिकासँग पहिलो दुई ट्वान्टी२० अन्तर्राष्ट्रिय खेलमा पराजित भइसकेको छ । त्यसअघि बंगलादेशलाई विश्वकपमा छनोट हुन नसकेको जिम्बावेले पनि पराजित गरेको थियो । सन् २००७ को ट्वान्टी२० विश्वकपको पहिलो संस्करणमा सुपर एट पुग्नु बंगलादेशको सबैभन्दा राम्रो प्रदर्शन हो । त्यसयता बंगलादेशले ट्वान्टी२० विश्वकपमा खासै राम्रो प्रभाव पार्न सकेको छैन । नेपालको नियमित प्रतिद्वन्द्वी जस्तै रहेको नेदरल्यान्ड्स ठूलो खेलमा नतिजा उलटफेर गर्न माहिर टोली हो । पाँचौं पटक ट्वान्टी२० विश्वकप खेलिरहेको नेदरल्यान्ड्सले २०२२ को पछिल्लो संस्करणमा सुपर १२ मा पुगेको थियो । नोभेम्बरमा भारतमा भएको एकदिवसीय विश्वकपमा नेदरल्यान्ड्सले दक्षिण अफ्रिका र बंगलादेशलाई हराएको थियो । तीन महिनाअघि काठमाडौं गएर नामिबियासम्मिलित त्रिकोणात्मक ट्वान्टी२० शृंखलामा प्रतिस्पर्धा गर्दा नेदरल्यान्ड्सले नेपाललाई २ खेलमा हराएको थियो, त्यसमध्ये फाइनलमा पाएको ३ विकेटको विजय पनि समावेश छ । त्यसअघि नेपालले नेदरल्यान्ड्सलाई १ सय २० रनमा अलआउट गर्दै ६ विकेटको जित हात पारेको थियो ।"
कोलकाता र हैदराबाद भिड्दै,"चेन्नई (एएफपी) सनराइजर्स हैदराबादले आइतबार इन्डियन प्रिमियर लिग (आईपीएल) को फाइनलमा कोलकाता नाइट राइडर्सको सामना गर्दै छ । टोलीका अस्ट्रेलियाली विश्वकप विजेता कप्तान प्याट कमिन्सले आइतबार एक अर्को ठूलो उपाधि जित्ने हो भने टिमबाट उत्कृष्ट प्रदर्शन आवश्यक हुनेछ । कोलकाताको हातबाट प्लेअफमा सजिलै पराजित भएको ५ दिनपछि फेरि उही प्रतिद्वन्द्वीको सामना गर्न लागेको हो । शुक्रबार भएको अन्तिम क्वालिफायरमा हैदराबादले राजस्थान रोयल्सलाई ३६ रनले हराएको थियो । यससँगै टिम तेस्रोपल्ट आईपीएल फाइनल पुगेको थियो । मंगलबार भएको पहिलो क्वालिफायरमा यही टिम दुईपल्टको च्याम्पियन कोलकाताको हातबाट हैदराबाद ८ विकेटले पराजित भएको थियो । हैदराबादले विश्व ट्वान्टी२० को सबैभन्दा धनी प्रतियोगिताको उपाधि एकैपल्ट जितेको छ । यो सन् २०१६ मा अर्का अस्ट्रेलियाली खेलाडी डेविड वार्नरको नेतृत्वमा सम्भव भएको थियो । हैदराबादले तीव्र गतिका बलर कमिन्सलाई आईपीएल अक्सनमा २५ लाख डलर तिरेको थियो । उनको कप्तानीमा अस्ट्रेलियाले एकदिवसीय विश्वकपमात्र होइन, वर्ल्ड टेस्ट च्याम्पियनसिपको उपाधि पनि जितेको थियो । पछिल्ला केही वर्ष मेरा लागि उत्कृष्ट रहेको छ । तर, मैले यसपल्ट आईपीएल अगाडि कुनै ट्वान्टी२० टिमको नेतृत्व गरेको छैन । त्यसैले के अपेक्षा गर्ने हो भनेर म यही भन्न सक्दिनँ, उनले मिडियासँगको कुराकानीमा भने, तर मलाई लाग्छ, अहिले आईपीएलको उपाधि धेरै टाढा पनि रहेको छैन। कमिन्स र उनका अस्ट्रेलियाली सहकर्मीले पछिल्लो नोभेम्बरमा विश्वकै सबैभन्दा ठूलो क्रिकेट स्टेडियममा सम्पन्न विश्वकप फाइनलमा भारतलाई हराएपछि घरेलु समर्थक निराश पारेका थिए । हैदराबादका सहायक प्रशिक्षक सिमोन हेलमोटले कमिन्सबारे भनेका छन्, उनी साह्रै व्यवहारिक र मन ठूलो भएका खेलाडी हुन् । आफ्ना टिममेट र प्रशिक्षक समूहसँग निकै नजिकको सम्बन्ध राख्छन् । आफ्नो प्रतिद्वन्द्वी टिमबारे पर्याप्त जानकारी राख्छन् । हैदराबादले यो सिजन प्रतियोगिताको इतिहासकै दुई ठूलो स्कोर खडा गरेको छ, २ सय ७७ र २ सय ८७ रन । कमिन्सको सही नेतृत्व र बलरलाई ठीकसँग पालैपालो खेलाउने नीतिले हैदराबाद मैदानमा बलियो देखिन्छ । फाइनलमा उनका खास प्रतिद्वन्द्वी हुनेछन्, अस्ट्रेलियाली तीव्र गतिका बलर मिचेल स्टार्क । पहिलो क्वालिफायरमा उनको सटिक बलिङसामु हैदराबाद धराशायी भएको थियो । कमिन्सलाई उछिन्दै त्यही अक्सनमा उनी सबैभन्दा महँगा खेलाडी भएका थिए । उनका लागि कोलकाताले २९ लाख ८० हजार डलर तिरेको थियो । हैदराबादका अस्ट्रेलियाली ओपनर ट्रेभिस हेडलाई शून्यमा आउट गर्दै स्टार्कले ३४ रनमा ३ विकेट लिएका थिए । कोलकाता भने श्रेयस ऐय्यरको नेतृत्वमा छ । यसपल्टको प्रतियोगिताका यो नै एकमात्र यस्तो टिम छ, जसलाई सर्वश्रेष्ठ भन्न मिल्छ । कुल १० टिमसम्मिलित लिग चरणको खेलमा २० अंकसहित कोलकाता शीर्षमा थियो । लिग चरणमा टोलीलाई कसैले छुनै सकेन । स्टार्कबाहेक कोलकाताले यसपल्ट मेन्टरमा भारतका पूर्वब्याटर गौतम गम्भीरलाई भित्र्याएको छ । गम्भीरकै नेतृत्वमा कोलकाताले सन् २०१२ र २०१४ मा आईपीएल उपाधि जितेको थियो । कोलकाताले अन्तिम पटक चेन्नई सुपर किंग्सलाई हराएर च्याम्पियन हुँदा फाइनल भएको मैदान चिदम्बरम् स्टेडियम नै थियो । गम्भीरबारे ऐय्यर भन्छन्, क्रिकेट कसरी खेल्नुपर्छ, गौतमलाई जत्तिको अरूलाई ज्ञान नहुन सक्छ ।गम्भीर निकै कुशल रणनीतिकार मानिन्छ । त्यसैले उनले दुईपल्ट उपाधि जिते । कोलकाताले यस सिजन जम्मा तीन खेलमात्रै गुमाएको छ । अलरान्डर सुनिल नारनले ओपनरको भूमिका पाएपछि ब्याटबाट राम्रो गरिरहेका छन् । उनले ४ सय ८२ रन बनाइसकेका छन् । त्यसमा एक शतक सामेल छ । स्पिनर वरुण चक्रवर्ती र तीव्र गतिका बलर हर्षित राना दुवै लयमा छन् । दुवैले एक आपसमा ३७ विकेट लिइसकेका छन् । उनीहरूलाई के राम्रोसँग थाहा छ भने हैदराबादको ओपनर जोडी हेड र अभिषेक शर्मा लयमा छन् । हेडले ५ सय ६७ रन बनाइसके । उनी रोयल च्यालेन्जर्सका विराट कोहलीपछि रन बनाउने सूचीको दोस्रोमा छन् । कोहलीले ७ सय ४१ रन बनाइसके । २३ वर्षीय अभिषेकको ब्याटबाट ४ सय ८२ रन निस्किेको छ । उनलाई भारतीय क्रिकेटको भविष्य स्टार मानिएको छ ।"
स्यान्टुलाई लाखको सम्मान,काठमाडौं (कास) टेबलटेनिसप्रेमी तथा समाजसेवी सुमन खड्गीले शनिबार पेरिस ओलम्पिकमा छनोट भएका खेलाडी स्यान्टु श्रेष्ठलाई एक लाख रुपैयाँसहित सम्मान गरेका छन् । दक्षिण एसियाली ओलम्पिक छनोटको पुरुष एकलमा च्याम्पियन हुँदै स्यान्टु यसै वर्ष हुने पेरिस ओलम्पिकलाई छानिएका हुन् ।नेपाली ओलम्पिक इतिहासमा स्यान्टु छनोट चरण पार गरेर छनोट हुने तेस्रो खेलाडी हुन् । यसअघि तेक्वान्दोका संगीना बैद्य र दीपक विष्टले यो उपलब्धि पाएका थिए । अब स्यान्टु थप प्रशिक्षणलाई आइतबार अस्ट्रेलिया जाँदै छन् । उनले छनोट तयारी पनि अस्ट्रेलियामा रहेर नै गरेका थिए ।नेपालमा हुने अधिकांश टेबलटेनिस प्रतियोगितामा प्रायोजक रहँदै आएका खड्गीले एक लाखको चेक हस्तान्तरण गर्दै स्यान्टुले पेरिसमा अझ राम्रो खेल्ने विश्वास राखे । अखिल नेपाल टेबलटेनिस संघका अध्यक्ष चतुरानन्द राजवैद्यले स्यान्टुको ओलम्पिक छनोटसँगै नेपाली टेबलटेनिसले नयाँ इतिहास रचेको बताए ।
