शीर्षक,विवरण
१० महिना बित्दा आम्दानी ५७ र खर्च ५९ प्रतिशत,"यस वर्ष सरकारले १७ खर्ब ५१ अर्ब खर्च गर्ने लक्ष्य राखेको छ । शुक्रबारसम्म वार्षिक लक्ष्यको ५९२३ प्रतिशत मात्र खर्च भएको छ । गत वर्षको यही अवधिमा ५४१८ प्रतिशत थियो । यस वर्ष अहिलेसम्म चालु खर्च ७ खर्ब ४५ अर्ब, पुँजीगत खर्च १ खर्ब ९ अर्ब र वित्त व्यवस्थापनतर्फ १ खर्ब ८२ अर्ब रुपैयाँ खर्च भएको छ । रकमका आधारमा गत वर्षभन्दा यस वर्ष चालु खर्च र पुँजीगत खर्च कम हो भने सरकारी वित्त व्यवस्थापन खर्च बढी हो । तर वार्षिक लक्ष्य प्राप्तिको तुलना गर्दा यस वर्ष राजस्व संकलन, चालु र पुँजीगत खर्चलगायतमा केही सुधार देखिन्छ । यद्यपि गत वर्ष सरकारको राजस्व संकलन पछिल्लो ५२ वर्षयताकै कम हो । यसरी कम राजस्व संकलन भएको अवधिसँग तुलना गर्दा यो वर्ष राजस्वमा सामान्य वृद्धि भएको देखिनुलाई उपलिब्ध मान्न नहुने जानकार बताउँछन् । यस वर्षको बजेटमा सरकारी वित्तका धेरै पक्षमा सुधार गर्ने भन्ने थियो । तर ती लागू हुन नसक्दा राजस्व संकलन, पुँजीगत खर्चलगायतमा सुधार नभएको अर्थविद् डिल्लीराज खनालको भनाइ छ । बजेट प्रणाली सुधार गर्ने, पुँजीगत खर्चलाई चुस्त बनाउने हिसाबले अघि बढाउने, दायरा विस्तारमार्फत व्यापक रूपमा राजस्व बढाउने, निजी क्षेत्रलाई लगानीका लागि प्रोत्साहन गर्नेलगायत धेरै पक्ष सुधारका योजना यस वर्षको बजेटमा थिए, उनी भन्छन्, अहिले सरकारलाई वित्त नीतिमा सुधारका लागि क्रमभंगताको अवसर प्राप्त छ ।सरकारले बजेट प्रणालीमा ठोस रूपमा सुधार गरेर लानुपर्छ भन्ने विषयलाई आन्तरिकीकरण गरेर बजेट निर्माण प्रक्रियादेखि नै सच्याएर बजेटलाई परिमाणमुखी बनाउने गरी नीति बनाउनुपर्ने उनको सुझाव छ । यस हिसाबले निर्माण प्रक्रियादेखि नै कार्यसम्पादनमा आधारित बजेट बनाउने, अहिले नै सूचक निर्धारण गर्ने, पछि त्यसकै आधारमा कार्यमूल्यांकन गर्ने प्रणालीको विकास गर्नुपर्छ, उनी भन्छन्, जुन प्रक्रियाबाट बजेट तर्जुमा भएको छनक हामीले पाइरहेका छौं । त्यो हेर्दा धेरै सुधार भएर आउँछ भन्ने आशा र अपेक्षा कम छ, तर पनि आशा गरौं । समग्रमा क्रमभंगताका हिसाबले उपलब्धिहरूसँग जोडेर बजेटलाई प्रस्ताव गर्ने र तदनुरूप कार्यान्वयन हुने गरी बजेट आउनुपर्ने उनको सुझाव छ ।सरकारका विभिन्न नीति तथा कार्यक्रममार्फत सिर्जित दायित्वअनुसारको रकम लामो समयदेखि भुक्तानी नहुँदा अर्थतन्त्र चलायमान बन्न नसकेको सरोकारवालाले औंल्याएका छन् । विश्व अर्थतन्त्र दबाबमा रहेको असर आन्तरिक अर्थतन्त्रमा पनि देखिएको बेला सरकारले आफूले तिर्नुपर्ने दायित्व भुक्तानी नगर्दा आर्थिक गतिविधि तंग्रिन नसकेको निष्कर्ष उनीहरूको छ । सरकारले भुक्तानी नहुँदा अर्थतन्त्रमा नगद प्रवाहको चक्र नै रोकिएकाले आर्थिक गतिविधि सुस्ताएको छ, अर्थविद् एवं राष्ट्र बैंकका पूर्वकार्यकारी निर्देशक नरबहादुर थापा भन्छन्, सरकारले भुक्तानी नदिँदा मात्र अर्थतन्त्र शिथिल भएको पक्कै होइन । तर, सरकारले भुक्तानी रोक्दा आन्तरिक स्रोतले चलायमान हुन सक्ने आर्थिक गतिविधि प्रभावित भएको छ अथवा अर्थतन्त्रको फ्युलिङ नै रोकिएको छ ।यसकारण सरकारले तत्काल आफ्नो दायित्वबापतको रकम भुक्तानी दिएर अर्थतन्त्रमा नगद प्रवाहको चक्रलाई गतिशील बनाउनुपर्ने उनको सुझाव छ । जुन देशको सरकारले आफ्नो दायित्व पूरा गर्दैन अर्थात् पेन्सन, ठेकेदारको भुक्तानी, ठेक्का लागेको आयोजनाको रकम निकासा, ब्याज अनुदानको पैसा भुक्तानी गर्दैन, त्यो देशमा आर्थिक विकास, अर्थतन्त्र चलायमान हुँदैन, उनले भने, अहिले सरकारका कारण अर्थतन्त्रमा शिथिलता आएको हो । यस्ता नीतिगत गति अब तत्काल सुधारेर अर्थतन्त्रलाई गति दिनुपर्छ ।अर्थतन्त्र उकास्न माग बढाउनुपर्ने र त्यसका लागि जनताको हातमा पैसा पुर्याउनुपर्ने थापाले बताए । सरकारले सिधै पैसा बाँड्ने कुरा भएन, अब खर्च बढाउनुपर्यो, सर्वप्रथम सबै दायित्व भुक्तानी गर्नुपर्यो, पुँजीगत खर्च बढाउन रोकिएका ठूला आयोजनाको काम अघि बढाउनुपर्छ, थापाले भने, सहकारी र लघुवित्तमा देखिएको समस्या तत्काल समाधान गरेर ग्रामीण भेगमा नगद प्रवाहको सहज उपलब्धताको अवस्था सिर्जना गर्नुपर्छ ।बाह्य क्षेत्र राम्रो देखिए पनि आन्तरिक अर्थतन्त्रको शिथिलता कायमै छ । विदेशी मुद्रा सञ्चिति हालसम्मकै उच्च छ, शोधनान्तर र चालु खाता बचतमा छन्, मूल्यवृद्धि पनि नियन्त्रणमै छ । यी सबै हाम्रो कारणले भन्दा पनि अरू देशका नीतिबाट निर्देशित भएको जानकार बताउँछन् । सरकारको नीति र पहलको उपलिब्ध निकै निराशाजनक रहेकाले अर्थतन्त्रको शिथिलता कायमै रहेको उनीहरूको भनाइ छ ।बजारमा पर्याप्त तरलता छ, ब्याजदर निरन्तर घट्दो छ । तर पनि कर्जा माग बढ्न सकेको छैन । प्रतिकूल अवस्थाले उद्योगी व्यवसायीको कमजोर मनोबलमा सुधार नहुँदा यस्तो अवस्था आएको हो । निजी क्षेत्रका अध्ययनहरूले यस वर्ष ५५३२ प्रतिशत व्यवसायीले लगानी योजना स्थगन गरेको देखाएका छन् । समग्रमा निजी क्षेत्रको आत्मविश्वास खस्किएकाले त्यसमा सुधारका लागि सरकारले बजेटमार्फत भरपूर प्रयास गर्नुपर्ने जानकार बताउँछन् ।"
गिरीबन्धु प्रकरणमा सर्वोच्चको पूर्णपाठ,"(काठमाडौं)निश्चित उद्देश्यका लागि पाएको हदबन्दीभन्दा बढीको जग्गा अन्य प्रयोजनमा उपभोग वा साटफेर गर्न, मास्न वा बेचबिखन गर्न सर्वोच्च अदालतले स्थायी रूपमै लगाम लगाइदिएको छ । सरकारबाट हदबन्दी छुट पाएको जग्गा दुरूपयोग गर्न मात्र होइन, बाँझो राखेको भेटिए पनि त्यसलाई सरकारकै स्वामित्वमा ल्याउने गरी सर्वोच्चले सरकारका नाममा परमादेश जारी गरेको छ ।केपी शर्मा ओली नेतृत्वको तत्कालीन सरकारले २०७८ वैशाख १३ मा झापाको बिर्तामोडस्थित गिरीबन्धु टीइस्टेटको ३ सय ४३ रोपनीभन्दा बढी जग्गा साटफेर गरेर व्यापारिक प्रयोजनमा लगाउन दिने गरी निर्णय गरेको थियो । उक्त निर्णयलाई नीतिगत भ्रष्टाचार भन्दै अधिवक्ता ओमप्रकाश अर्यालले सर्वोच्चमा रिट दायर गरेका थिए । जसमा सर्वोच्चले गत माघ २४ मा नै सरकारको निर्णयलाई गैरकानुनी भन्दै बदर गरेको थियो । फैसलाको पूर्णपाठ शनिबार सार्वजनिक गर्दै सर्वोच्चले हदबन्दी छुटसम्बन्धी अन्य जग्गाको हकमा समेत कडा सर्तसहितको ऐतिहासिक व्याख्या गरिदिएको छ । साथै, गिरीबन्धुको जग्गा यसअघि नै व्यक्तिका नाममा लैजाने गरी भएका निर्णय पनि बदर गर्दै सरकारका नाममा कायम गर्न पनि सर्वोच्चले परमादेश जारी गरेको छ ।हदबन्दी छुट प्रदान गर्दाको अवस्थामा उल्लेख गरिएबमोजिम प्रयोजनमा जग्गाको प्रयोग वा उपयोग नगरी फरक प्रयोजनमा उपयोग गरिएको वा जग्गा खाली (बाँझो) राखिएको अवस्थाको जग्गाको पहिचान गरी तत्काल र अनिवार्य रूपमा सो हदभन्दीभन्दा बढी देखिएको जग्गा नेपाल सरकारका नाममा प्राप्त गर्नूगराउनू, फैसलामा भनिएको छ । सर्वोच्चको उक्त व्याख्याले कानुन नै बदलेर सत्ता र शक्तिको दुरुपयोग गरी हदबन्दी छुट प्राप्त जग्गालाई अन्य काममा लगाउन शासकशक्तिकेन्द्र बाट हुने चलखेललाई पनि लगाम लगाइदिएको छ । गिरीबन्धु टीइस्टेटसँग सम्बन्धित फैसलाको पूर्णपाठमार्फत गरिएको न्यायिक व्याख्याले हदबन्दीमा छुट पाएका देशभरका जग्गा दुरुपयोग वा अरू नै काममा प्रयोग गर्न मात्र नभई बाँझो राखेमा पनि त्यो सरकारकै नाममा प्राप्त हुने नजिर स्थापित भएको अधिवक्ता अर्यालले बताए ।हदबन्दी छुट जग्गाबारे सर्वोच्चले गरेको यो फैसला र व्याख्याले राष्ट्रिय हित र भूमिसम्बन्धी न्याय क्षेत्रको संवैधानिक विधिशास्त्रको विस्तार गरेको छ । हदबन्दी छुटको जग्गालाई सर्वोच्चले राष्ट्रिय सम्पत्तिका रूपमा व्याख्या गरिदिएको छ, अर्यालले कान्तिपुरसँग भने, यसले अब कसैको स्वार्थमा हदबन्दी छुट प्राप्त जग्गा सर्त र सम्झौताविपरीत खानेमास्ने वा उपभोग गर्न कसैले सक्ने छैन ।प्रत्यक्ष रूपमा गर्न नमिल्ने कार्यको अप्रत्यक्ष रूपमा गर्न पाउने गरी जग्गा सट्टापट्टा गर्ने सम्बन्धमा दिइएको अनुमति वा स्वीकृति सर्वथा अनुचित र भूमिसम्बन्धी कानुनले गरेको हदबन्दीसम्बन्धी अवधारणा प्रतिकूल रहेको सर्वोच्चको ठहर छ । कानुनभन्दा माथि कोही पनि हुँदैन, कानुन नै सर्वोपरी रहन्छ । यसलाई कानुनको शासनको सामान्य सिद्धान्तका रूपमा बुझ्न सकिन्छ तर, नेपाल सरकारका विभागीय मन्त्री तथा मन्त्रिपरिषद् तहसमेतबाट हदबन्दीसम्बन्धी कानुनको मनसाय प्रतिकूल एकपछि अर्को निर्णय भएको पाइयो, सर्वोच्चले भनेको छ, नीतिगत तहबाट हुने यस प्रकारका निर्णयबाट राष्ट्रिय हितको जगेर्ना हुन सक्तैन । सट्टापट्टाका लागि दिइने वस्तु र लिइने वस्तुको सुनिश्चितता आवश्यक हुने तर दिइने वस्तु निश्चित हुने र प्राप्त गर्ने वस्तु अनिश्चित रहेको व्यवहारले सट्टापट्टाको स्थान ग्रहण नगर्ने भन्दै गिरीबन्धुसम्बन्धी निर्णयलाई सर्वोच्चले उधारो सर्तयुक्त निर्णय र अपरिपक्व प्रकृतिको भनेको छ ।सर्वोच्चले हदबन्दीसम्बन्धी सट्टाभर्नाका नाममा बदनियतपूर्ण रूपमा जग्गा खानेमास्ने गतिविधिलाई निस्तेज पार्न कडा सर्त रहने गरी सरकारका नाममा परमादेश जारी गरेको हो । पूर्णपाठमा उचित र पर्याप्त कारण परी हदबन्दीभन्दा बढी जग्गाको सट्टापट्टा वा स्थानान्तरणका लागि स्वीकृति प्रदान गर्नु परेमा जग्गाको क्षेत्रफल, चिया उत्पादन हुने क्षेत्र वा सम्भाव्यताको प्राविधिक विश्लेषणसहितको राय, सट्टापट्टा हुने जग्गाको समानुपातिक क्षेत्रफल एकै स्थानमा (एउटै प्लटमा) उपलब्ध हुने कुराको सुनिश्चितता, सट्टापट्टा गरी लिने र दिने दुवै जग्गाको समानुपातिक मूल्य, तत्काल प्रदान गरी आएको रोजगारी संख्या नघट्ने कुराको सुनिश्चितता, सट्टापट्टा गरिने जग्गामा चिया खेती गरिँदाको वातावरणीय प्रभाव मूल्यांकन र जग्गा सट्टापट्टा वा स्थानान्तरण गर्नुपरेमा उचित र पर्याप्त कारण तथा सोलाई पुष्टि गर्ने वस्तुगत आधारसमेतका समग्र पक्ष यकिन भएपछि मात्रै भूमिसम्बन्धी ऐनलगायत सोसम्बन्धी अवधारणामा अनुकूल हुने गरी हदबन्दीभन्दा बढीको जग्गा सट्टापट्टा वा स्थानान्तरणसम्बन्धी व्यवस्थापन कार्य गर्नूगराउनू भनिएको छ । सर्वोच्चले हदबन्दी छुट प्रदान गर्दाको सर्तबमोजिम जग्गाको प्रयोग वा उपयोग नगरी फरक (अन्य) प्रयोजनमा उपयोग गरिएको वा जग्गा खाली (बाँझो) राखिएको अवस्थाका जग्गाको पहिचान गरी तत्काल र अनिवार्य रूपमा सो हदबन्दीभन्दा बढी देखिएको जग्गा नेपाल सरकारका नाममा ल्याउन पनि परमादेश दिएको छ । यस्तै हदबन्दी लागू भएको क्षेत्रहरूमा सो हदबन्दी लागू भएको मितिसम्म कानुनबमोजिम राख्न पाउने अधिकतम हदभन्दा बढी जग्गा आफ्नो साथमा वा आफ्ना परिवारका साथमा हुने कुनै जग्गावालाले हदबन्दीसम्बन्धी प्रावधान प्रारम्भ भएपछि त्यस्तो जग्गा कानुनले अंशमा हक पाउने अंशियार बाहेक अरू कसैलाई बेचबिखन, दानदातव्य, सट्टापट्टा गरी वा अरू कुनै व्यहोराले हक छाडी दिएको रहेछ भने सो लेनदेनको लिखत रजिस्ट्रेसन पास भएको वा नभएको जे भए तापनि त्यस्तो लेनदेनलाई हदबन्दीको तात्पर्यका लागि मान्यता नदिइने पनि सर्वोच्चले व्याख्या गरेको छ । त्यस्तो जग्गा हक छाडी दिने जग्गावालाकै साथमा कायम रहेको मानी हदबन्दीको प्रावधान लागू हुनेसरह मानी हदबन्दीको प्रावधान लागू हुने देखिन्छ, पूर्णपाठमा भनिएको छ, तसर्थ गिरीबन्धु टीइस्टेट प्रालिको हदबन्दी प्रयोजनका लागि हस्तान्तरण गरिएको जग्गा क्षेत्रफल गणना गर्दा २०६० सालको निर्णयबमोजिम हस्तान्तरण गरिएको ५१ बिघा जग्गालाई समेत कुल हदबन्दी क्षेत्रफल कायम गर्ने प्रयोजनका लागि गणना गर्नु र तदनुसार गणना गर्दा हदबन्दीभन्दा बढी देखिएको र चिया उद्योगको काममा उपयोग नरहेको प्रत्यर्थी गिरीबन्धु टीइस्टेट प्रालिका नाममा रहेको जग्गा नेपाल सरकारका नाममा प्राप्त गर्नूगराउनू ।संसद्बाट कानुन बनाउनुअघि नै गिरीबन्धुको जग्गा खरिदबिक्री सुनिश्चित हुने भन्दै स्वार्थ समूह र व्यापारीहरूले ३७ करोड ५० लाखमा लेनदेनको कागज गरिसकेका थिए । जग्गा किनबेचका लागि टीइस्टेटका अध्यक्ष छत्रबहादुर गिरी, सञ्चालकद्वय भरतलाल गिरी, राजेश गिरी तथा झापाका राजेन्द्रकुमार थापा, टंकप्रसाद उप्रेती र मणिकुमार प्रसाईंबीच २०७३ पुस २७ मा नै करारनामा भएको थियो । गिरीबन्धुको जग्गा सट्टापट्टा गर्न प्रक्रिया सुरु गरिएपछि झापाका भक्तराज भारतीले २०७५ माघ १४ मा सर्वोच्चमा रिट दायर गरेका थिए । उक्त रिटमाथि सुनुवाइ गर्दै मीरा खड्का र हरिकृष्ण कार्कीको संयुक्त इजलासले भूमिसम्बन्धी ऐन २०२१ विपरीत भएको ठहर गर्दै २०७५ फागुन ६ मा अन्तरिम आदेश जारी गरेको थियो । त्यसपछि तत्कालीन ओली सरकारले ऐन संशोधन गरेर जग्गामा व्यापारिक समूहलाई छिराउने र बगानलाई अन्यत्रै कम मूल्यको जग्गामा सट्टापट्टा गर्ने खेल रचिएको थियो ।खरिदबिक्रीको सम्झौता भएको ५ वर्षपछि शक्तिस्वार्थ समूहले मन्त्रिपरिषद्बाट जग्गा सट्टापट्टा गर्ने निर्णय गराउन सफल भएको थियो । तर अदालतमा मुद्दा दायरपछि रोकिएको गिरीबन्धुको चिया बगानको जग्गा साटफेर गर्ने योजनामा अन्ततः सर्वोच्चले लगाम लगाइदिएको हो । गिरीबन्धु टीइस्टेटको जग्गा प्लटिङ गर्ने प्रयोजनका लागि सर्वसाधारणबाट पनि करोडौं रुपैयाँ संकलन गरिसकिएको थियो । झापा बिर्तामोडमा पूर्वपश्चिम राजमार्ग छेउको जग्गा लिन बैना रकम बुझाएका करिब पाँच सय व्यक्तिको रकम कसरी फिर्ता हुन्छ भन्ने विषय पनि अहम् बनेको छ ।"
चोला फेरिएको कान्दा,"१५ वर्षअघिसम्म चितवन सदरमुकाम भरतपुरबाट २६ किलोमिटर पूर्वमा पर्ने भण्डारादेखि कम्तीमा १२ घण्टा पैदल यात्रामा पुगिने कान्दा अहिले भण्डाराबाट गाडीमा दुई घण्टा र थप चार घण्टा पैदल यात्रापछि पुगिन्छ । २०५९ मा कान्दाको कान्देश्वरी विद्यालयका प्रधानाध्यापक भएर पुग्दा बालकृष्ण थपालियालाई यस्तो गाउँमा कसरी शिक्षा दिन सकिएला भन्ने लागेको थियो । पुराना दिन सम्झिँदै उनले सुनाए, राजमार्गदेखि उत्तरका गाउँहरू जोड्ने बाटो घाटो खुलेकै थिएनन् । कान्दा पुग्न घरबाट बिहान झिसमिसेमा निस्केको १२ घण्टा लागेको थियो । ८०८२ चेपाङ घर रहेको राप्ती नगरपालिकाको वडा १३ मा पर्ने कान्दामा विषालु च्याउले परिवारै सोत्तर भएपछि धेरैको नजर पुगेको थियो । बालकृष्ण शिक्षक भएर यो गाउँ पुग्दा प्रौढ कक्षा र एक कक्षा पढाउने स्कुल मात्रै थियो । स्थानीय सीताबहादुर चेपाङले बालकृष्णलाई खरले छाएको, कतै काठको फलेकको बार त कतै ढुंगाको गाह्रो भएको सामान्य छाप्रोलाई नै स्कुल भनेर चिनाएका थिए । २०६१ मा यो विद्यालयले कक्षा १ को पूर्ण स्वीकृति पाएको थियो । २०६५ मा जिल्ला शिक्षा कार्यलयले तीन लाख रुपैयाँ दिने भएपछि विद्यालयले चोला फेर्न थाल्यो । विद्यालयले तीन कक्षासम्म पढाउने अनुमति पनि पायो । नयाँ भवन बनेपछि चार र पाँचको पनि पढाइ सुरु हुन थाल्यो । कक्षा थपिँदै गए पनि बालकृष्ण थपलियालाई साथ दिने शिक्षक खासै थपिएनन् । सहदेव पाठक र एक शिशु शिक्षिकाको भरमा कक्षा चल्न थाल्यो । २०६७ लको शैक्षिक सत्र अन्त्य हुँदै गर्दा गाउँमा विषालु च्याउले परिवार नै सोत्तर हुने घटना भयो । घरमा अन्न नहुँदा जंगली कन्दमूल तरुल, गिट्ठा, भ्याकुर र सिस्नो टाँकीको साग खाएर गुजारा चलाउनुपर्ने बाध्यतामा रहेका स्थानीयमध्ये बाबुराम चेपाङको घरमा शोक निम्तिएको थियो । विषालु च्याउको तरकारी खाएर परिवारका आठै जना बिरामी परेका थिए । उनीहरूलाई उपचारका निम्ति भरतपुरस्थित सरकारी अस्पताल र थप उपचारका निम्ति काठमाडौंसम्म पुरर्याइए पनि कसैलाई बचाउण्न सकिएन । समाचार संकलन गर्न कान्दा पुगेका पत्रकार एकल सिलवालले गाउँको अवस्था परिवर्तन गर्न आफ्ना मित रंगकर्मी रवीन्द्रसिंह बानियाँसँग मिलेर २०६७ चैत १५ मा मितेरी फाउन्डेसन नामक संस्था गठन गरे । त्यतिबेला बीबीसी नेपाली सेवामा कार्यरत पत्रकार एवं लेखक रवीन्द्र मिश्रले आफ्नो पुस्तकको रोयल्टी फाउन्डेसनलाई दिए । त्यही रकमबाट संस्थाले गाउँको स्कुलमा एक शिक्षक थपे । कान्दाका बालबालिकालाई चितवनकै खैरहनीमा रहेको छात्रावाससहितको करैया स्कुलमा पढाउने व्यवस्था मिलाउने काम सुरु गरियो । काठमाडौंमा लक्ष्मी प्रतिष्ठान नामक संस्थाका विष्णु गौतमले कान्दामा २०७१ मा बालबालिकाका लागि छात्रावास खोलेपछि सिंगो गाउँमा बदलाब आउन थाल्यो ।छात्रावासमा २०७२ को शैक्षिक सत्रदेखि विद्यार्थी बस्न मात्रै थालेनन्, स्कुलले कक्षा ८ सम्मकै पढाइ पनि सुरु गर्यो । निःशुल्क खानबस्न पाइने यो छात्रावासमा कुनै बेला १ सय ५६ जनासम्म विद्यार्थी थिए । यो शैक्षिक सत्रमा यहाँ १५० जना चेपाङ समुदायका र अन्य समुदायका ५ गरी १५५ विद्यार्थी छन् । २०७४ सम्म विद्यालयमा कक्षा आठसम्मै पढाइ हुन्थ्यो । आठ कक्षाभन्दा माथि पढ्न चाहनेहरूलाई लक्ष्मी प्रतिष्ठानले माथिल्लो कक्षा पढ्न काभ्रेमा चलाएको छात्रावासमा विद्यार्थी लैजान थाल्यो । अनुमति नपाएकाले बीचका केही वर्ष कान्दामा ८ कक्षासम्मको पढाइ स्थगित भयो । यो शैक्षिक सत्रबाट विद्यालयले आठ कक्षासम्म पढाउने अनुमति पाएपछि फेरि पढाइ सुरु भएको छ । कुनै समय गाउँको स्कुलमा ५ कक्षाभन्दा माथिको पढाइ नहुने भएपछि मिसन चेपाङले पढाइ छाडेका थिए । गाउँबाहिर गएर दुई वर्षसम्म मजदुरी गरेका मिसन गाउँकै स्कुलमा ६ कक्षाको पढाइ हुने थाहा पाएपछि फर्केर छुटेको पढाइ सुरु गरे । कक्षा ८ सम्म गाउँमै पढेपछि उनलाई फेरि गाउँ छोडनुपर्यो । यसपाला भने उनले मजदुरीका लागि नभएर पढ्नकै लागि गाउँ छोडे । गाउँबाहिरको स्कुलमा १२ कक्षासम्मको पढाइ सकेपछि मिसन फेरि गाउँ फर्के । यिनै मिसन अहिले गाउँकै स्कुलका ससाना बालबालिकालाई पढाइ लेखाइ गर्न सघाइरहेका छन् । मनीषा चेपाङले पनि कहिले गाउँमै र कहिले गाउँबाहिर बसेर कक्षा ८ सम्म पढिन् । गाउँको स्कुलका १ कक्षासम्म, खैरहनीको छात्रावासमा बसेर ७ कक्षासम्म, त्यसपछि लक्ष्मी प्रतिष्ठानको सहयोगको काभ्रेको स्कुलबाट कक्षा ८ उत्तीर्ण भएपछि मनीषा काभ्रे गएर कक्षा १२ सम्म पढिन् । त्यसपछि उनी मिसनजस्तै गाउँ फर्किन् । हिजोआज उनी आफूले अक्षर चिनेको स्कुलमै बालबालिकालाई पढाइ रहेकी छन् । मिसन र मनीषा कार्यरत विद्यालय स्थानीयवासी, शिक्षक, सहयोगी र सरोकारवालाको साथ पाएर चोला फेरेको विद्यालय हो । स्कुलको फेरिएको चोला देख्दा हेडसर थपालिया त्यसैत्यसै पुलकित छन् । भन्छन्, हिजो म आउँदा प्रौढ कक्षा पढाउने एउटा छाप्रो थियो । आज कक्षा ८ को अनुमति आइसकेको छ । योभन्दा ठूलो अरु केही सपना थिएन, त्यसैले खुसी छ । एउटा दुर्दान्त घटनापछि गाउँ बदल्न लागिपरेको संस्था र मिहिनेती शिक्षकहरूको भूमिकाले मिसनजस्ता धेरै चेपाङ बालबालिकाको भविष्य बदलिएको छ । गाउँमा कक्षा ५ भन्दा माथि पढाइ नभएको भए मिसनको जीवन अरु बालबालिकाजस्तै सायद मजदुरी गरेरै बित्थ्यो । उनी गत वर्षदेखि कान्दाको छात्रावासको व्यवस्थापक भएर आएका छन् । मिसनले भने, अब मेरो सपना शिक्षक बन्ने र अगाडि पढ्नेछ । चेपाङ गाउँमा पढाइ बीचमै छाड्ने, सामान्य मिहिनेत मजदुरीमा गर्ने र किशोर उमेरमै बिहे गर्ने समस्या व्याप्त छ । स्थानीय सीताबहादुर चेपाङ भन्छन्, पढे लेखेपछि हाम्रा गाउँका बालबच्चा पनि अगाडि बढ्न खोज्छन् । आफ्नो कामका व्यस्त हुन्छन् । जागिर रोजगारीमा लाग्छन् । मिसन र मनीषाले त्यही देखाएका छन् । २०७२ को भूकम्पपछि विभिन्न सरकारी आयोजनाले भवन निर्माणका लागि कान्दा स्कुललाई सहयोग गरे । तत्कालीन शिक्षा कार्यालयको सहयोगमा प्लास्टर गरेको जस्ताले छाएको दुईदुई कोठा भएको चार वटा नयाँ भवन बने । बेलायतमा कार्यरत जगन्नाथ सापकोटासहितका नेपालीको सहयोगमा सभा हल तयार भएको छ । होस्टल र नयाँ भवनका कारण अहिले स्कुल क्षेत्र झकिझकाउ देखिन्छ । थपलिया भन्छन्, अहिले पहिलाको जस्तो दिनभर हिँड्न त पर्दैन । दुईचार घण्टा हिँडे पुग्छ । तर भारी बोकेर आउँदा सिधा उकालो हिँड्नुपर्छ । गिट्टी, बालुवा, सिमेन्ट, रड, जस्तापाता र फलामका ठूला ठूला ट्रस्ट बोकेर ल्याउन त सहज थिएन । गाउँलेले श्रमदानबाटै यो काम गरे । राप्ती नगरपालिका१३ भित्र हाल आठवटा विद्यालय रहेको नगरपालिकाको शिक्षा शाखा प्रमुख रविना देउजाले बताइन् । आठ वटै विद्यालय आधारभूत तहका हुन् । कक्षा ८ सम्म पढाउने गरेर यसै वर्ष मात्र कान्दा र कालिटार गरी दुई विद्यालयले स्वीकृति पाएका छन् ।"
१५ वटा होटल पुर्याउँदै सोल्टी,"(काठमाडौं)अन्य मुलुकले १७ औं शताब्दीमै आफ्ना हिमचुचुरा आरोहण र पदयात्रा खुला गरिसक्दा पनि १९ औं शताब्दीको मध्यसम्म नेपालमा हिमाल आरोहण निषेध थियो । राजा त्रिभुवनको शासनकाल चलिरहेका बेला सन् १९५० जुनमा फ्रान्सेली आरोहीहरू मौरिस हर्जोग र लुइस लाचेनलले अन्नपूर्ण प्रथम आरोहण गरे । नेपालभित्रका हिमालमा नेपालभित्रैबाट भएको यो पहिलो सफल आरोहण थियो ।अन्नपूर्णपछि १९५३ मे २९ मा तेन्जिङ नोर्गे शेर्पा र एडमन्ड हिलारीले खुम्बुबाट उक्लेर पहिलो पटक विश्वकै अग्लो शिखर सगरमाथा चुचुरोमा पाइला राखे । अन्नपूर्ण र सगरमाथाको आरोहणले नेपालको चर्चा विश्वभर चुलिँदै गयो । भारतसम्म आउने पश्चिमा पर्यटक सडक, होटललगायत आधारभूत पूर्वाधार नभएको नेपालमा हिमाल आरोहणका लागि छिर्न थाले ।नेपालले १९५० मा पर्यटकका लागि ढोका खुला गर्यो । काठमाडौं नेपालका सबै भूभागतिर जाने प्रवेशद्वार बन्यो । त्यसैबेला रुसी नागरिक बोरिस लिसानेभिचले काठमाडौंलाई भारतको कोलकातासँग हिमालयन एभिएसनमार्फत हवाई यातायातबाट जोडे । कोलकातामा बोरिसले बेलायतको क्लब४०० को नक्कल गर्दै प्रतिष्ठित तथा कुलीन ग्राहकका लागि स्थापना गरेको क्लब३०० सञ्चालन गरेका थिए । जहाँ उनको राजा त्रिभुवनसँग चिनजान भएको थियो । १९५० को सुरुवाततिर उनै बोरिसलाई राणा तथा राजपरिवारले कान्तिपथमा हाल निर्वाचन आयोग र उपराष्ट्रपति कार्यालय राखिएको बहादुर भवनमा लक्जरी होटल (रोयल होटल) स्थापना गर्न दिए । यही कारणले बोरिसलाई नेपालको पर्यटन उद्योगले पर्यटन क्षेत्रमा पहिलो जग हाल्ने व्यक्तिका रूपमा आज पनि सम्मान गर्छ । त्यसताका दरबारले आयोजना गर्ने ठूला राजकीय भोज, राज्याभिषेक तथा पाहुनालाई सत्कार गर्न उनको एकल प्रयासले मात्रै सम्भव भएन । हिमाल हेर्न नेपाल आउने उच्च तथा मध्यम वर्गीय पश्चिमा पर्यटकको संख्या बढ्दै गए पनि तिनै बोरिस लगायतको सल्लाहमा राजपरिवारले विदेशी पाहुनाका लागि अन्तर्राष्ट्रियस्तरको ठूलो होटल सञ्चालन गर्ने निर्णय लियो ।त्यसबेला राजा त्रिभुवनका माइला छोरा हिमालय वीरविक्रम शाह, उनका नातेदार प्रभाकर शमशेर राणा लगायतको स्वामित्वमा काठमाडौंको पश्चिमी गाउँ ताहाचल र छाउनीमा २०२२ सालमा होटल सोल्टी स्थापना भयो । सोल्टी होटल लिमिटेडद्वारा नेपाल स्टक एक्सचेन्ज लिमिटेडमा बुझाइएको विवरण अनुसार, यो लक्जरी होटल २०२३ मंसिर १० मा उद्घाटन गरिएको थियो ।सुरुमा १ सय ४ कोठाबाट थालनी भएको सोल्टीले ५९ वर्षको यात्रा पूरा गरिसकेको छ । यो अवधिमा सोल्टीले हजारौं विदेशी पाहुनाको परदेशको न्यानो घर को भूमिका निर्वाह गरिसकेको छ । जतिबेला सोल्टी स्थापना भएको थियो, त्यसबेला पर्यटन विभाग, पर्यटन मन्त्रालय, पर्यटन बोर्डजस्ता पर्यटन क्षेत्रसँग सरोकार राख्ने निकाय स्थापना भइसकेका थिएनन् । २०५४ सालयता पाचतारे होटलको वर्गीकरण पर्यटन विभागले गर्छ । तर सोल्टी स्थापना हुँदा उद्योग विभागमा दर्ता भएको थियो, कम्पनीका एक वरिष्ठ कर्मचारीले भने, नेपाल होटल संघलगायत संस्थाको स्थापना सोल्टीपछि भएको हो ।९५ रोपनीमा फैलिएको यो पाँचतारे डिलक्स होटलसँग २ सय ८२ वटा कोठा, ७ वटा भीभीआईपी सुइट, ८ सय सिट क्षमताको मेघामल्हर, १ सय २५ सिट क्षमताको सुरसुधा, ८० सिट क्षमताको सरगम बैंक्वेट तथा मिटिङ हल छन् । सोल्टी अहिले देशबाहिर पनि विस्तार हुनेक्रममा छ ।भर्खरै कतारका अमिर (राजा) शेख तमिम बिन हमाद थानीलाई न्यानो स्वागत गरेको यो नेपाली आतिथ्य सत्कार ब्रान्डले बेलायतकी महारानी एलिजाबेथ द्वितीय, राजकुमारी डायना, चिनियाँ राष्ट्रपति सी चिनफिङ, दक्षिण एसियाली राष्ट्र प्रमुखहरूलाई सत्कार गरिसकेको छ । सोल्टी आजका दिनमा नेपालका कूटनीतिक तथा उच्च स्तरका पर्यटक र हलिउड, बलिउड कलाकारको पहिलो बासस्थान गन्तव्य हो । एकैखाले स्वादलाई बदल्न चाहने स्वदेशी तथा विदेशी पाहुनाका लागि विभिन्न विशेषता भएका पाँच प्रकारका रेस्टुरेन्ट तथा क्याफे यहाँभित्र छन् । जस्तो परिवार साथीसहित राम्रो भोजनका लागि गार्डन टेरेस, चिनियाँ स्वादहरूका लागि बाओ जुआन, भारतीय खान्कीका लागि काकोरी, इटालियन पास्ता, पिज्जा पारखीहरूका लागि अलफ्रेस्को, कफी सपलगायत छन् । यहीभित्र रोधीबार, क्यासिनो, हेल्थक्लब, सैलुन आदि छन्, जसले अविस्मरणीय अनुभव दिलाउँछन् ।सोल्टी स्थापना हुँदा र अहिलेको समय धेरै फेरिसक्यो, सोल्टीका भाइसप्रेसिडेन्ट सुदर्शन चापागार्इंले भने, पहिले नेपालीहरूमा पाचतारे होटल बिहे भोजका लागि मात्रै हो भन्ने मानसिकता थियो । तर अहिले बैंक्वेट हलमा विदेशी नभई नेपालीकै भोजको वर्चस्व देखिन्छ । पहिले त बिहेभोजमा मात्रै बैंक्वेट बुकिङ हुन्थ्यो । अहिले त बेबी सावर, पास्नी, वैवाहिक वर्षगाँठ, जन्मदिन समारोह सबै पाँचतारे होटलका बैंक्वेट हलमा आए ।सोल्टीको वार्षिक कुल कारोबारमा ६० प्रतिशत आम्दानी कोठाको आम्दानी र बाँकी ४० प्रतिशत बैंक्वेटको रहेको भाइसप्रेसिडेन्ट चापागाईंले बताए । मुख्यगरी विदेशी वायुसेवा तथा पर्यटकमा निर्भर सोल्टीले कोभिडकालमा सञ्चालन घाटा बेहार्नुपर्यो । त्यसबेला यसअन्तर्गत रहेका थुप्रै विभागका कर्मचारीलाई व्यवस्थापनले बिदाइ गर्यो । कोभिडमा झन्डै २ सय ५० कर्मचारीलाई बिदाइ गर्यौं, भाइसप्रेसिडेन्ट चापागाईंले भने, त्यसबेला उनीहरूको योगदानको कदर गर्दै गोल्डेन ह्यान्डसेक अफरमा करिब ३० करोड रुपैयाँ वितरण गर्यौं ।कोभिडपछि भने सोल्टी पुरानै लयमा फर्किंदै गएको छ । चार्टर अकाउन्टेन्टसमेत रहेका चापागाईंले अहिले नोक्सान नभई नाफा वृद्धि हुँदै गएको बताए । २०७९०८० को वार्षिक प्रतिवेदनअनुसार, सोल्टीले त्यस वर्ष कोठा, रेस्टुरेन्ट, बैंक्वेट, अन्य सेवा, विविध आय गरी २ अर्ब २५ करोड आम्दानी गरेको थियो । २०८० असार ३१ मा सार्वजनिक यो तथ्यांकअनुसार, त्यसअघिको आर्थिक वर्ष २०७८०७९ को आम्दानीको दाँजोमा यो ६४ प्रतिशतले वृद्धि भएको थियो । त्यस वर्ष यसको खुद नाफा ५५ करोड ४९ लाख भएको थियो । सोल्टीको मुख्य लगानीकर्ता सोल्टी इन्टरप्राइजेज प्रालि हो । यसको सेयर हिस्सा ४९ प्रतिशत हाराहारी छ । यो कम्पनी पूर्वराजा ज्ञानेन्द्रकी छोरी प्रेरणा राज्यलक्ष्मी सिंहको स्वामित्वमा छ । यसबाहेक नेपाल वायुसेवा निगमको नाममा १२ प्रतिशत र उद्यमी रविभक्त श्रेष्ठको एनई समूहको नाममा ७ प्रतिशत छ । यसमा करिब ३१ प्रतिशत सेयर सर्वसाधारणलाई बिक्री गरिएको छ । यो कम्पनीमा कुल सेयरधनी १५ हजार २ सय २६ छन् । ६० वर्षअघि ४० लाख रुपैयाँ हाराहारीमा स्थापना भएको सोल्टीको मूल्य नेप्सेको बजार मूल्यअनुसार अहिले ४२ अर्ब ८२ करोड पुगेको छ ।राजा महेन्द्रद्वारा उद्घाटन गरिएको होटल स्थापना भएको तीन वर्षसम्म नेपाली नै सञ्चालन गरेका थिए । त्यसपछि सन् १९६९ मा यसको व्यवस्थापन भारतीय ओवेराय होटल्स प्रालिलाई दिइएको थियो । भाइसप्रेसिडेन्ट चापागाईंका अनुसार, ओवेरायले २५ वर्षसम्म सोल्टीको व्यवस्थापन सम्हालेको थियो । त्यसपछि सन् १९९५ मा सोल्टीले व्यवस्थापनको जिम्मा बेलायतमा मुख्यालय भएको इन्टर कन्टिनेन्टल होटल्स ग्रुप (आईएचजी) लाई सुम्पियो । आईएचजीअन्तर्गत क्राउन प्लाजाले सोल्टीको व्यवस्थापन हेर्दै आएको थियो । कोभिड महामारीको असरका कारण सोल्टीले ४ वर्षअघि (सन् २०२०) मा आईएचजीसँगको सहकार्य तोड्दै नेपाली ब्रान्ड सोल्टीलाई बढावा दिइरहेको छ ।यसका संस्थापक तथा लामो समय अध्यक्ष रहेका प्रभाकर राणाको ८४ वर्षको उमेरमा ०७६ जेठमा निधन भइसकेको छ । होटलको स्वर्ण जयन्तीका अवसरमा ०७३ कात्तिकमा कान्तिपुरसँगको कुराकानीका क्रममा राणाले आतिथ्य सत्कारमा सोल्टी होटल नै सेयरमा सूचीकृत हुने र ऋण लगानीबाट सञ्चालित पहिलो होटल उद्योग भएको बताएका थिए । उनले त्यसबेला सोल्टीको सेयर सर्वसाधारणलाई बिक्री गर्ने निर्णय लिनु धेरै चुनौतीपूर्ण रहेको स्मरण गरेका थिए ।अमेरिकी सरकारको सहयोगमा स्थापना भएको औद्योगिक विकास केन्द्रको ऋण सहायतामा स्न १९६५ मा सोल्टी होटल स्थापना भएको थियो । राजपरिवारले सञ्चालन गरेको सोल्टी आज नेपाल धितोपत्र बोर्डमा सेयर दर्ता गराई नेपाल स्टक एक्सचेन्ज लिमिटेडमा सूचीकृत होटलअन्तर्गतको पहिलो पब्लिक लिमिटेड कम्पनी हो । आजभन्दा झन्डै ६० वर्षअघि त्यसबेलाको कालिमाटी, ताहाचल र छाउनी गाउँको मध्यभागमा सेतो रङको सोल्टी होटल स्थापना हुँदा धेरै आकर्षक मानिन्थ्यो । हिप्पी युगमा त्यहाँबाट छाउनी, सुन्धारा, बसन्तपुर प्रस्टै देखिन्थ्यो । तर, अहिले सोल्टीले काठमाडौंमा मात्रै १० वटा पाँचतारे होटलसँग प्रतिस्पर्धा गर्नुपर्छ । नेपालभर अहिले पाँचतारे होटलको संख्या १६ पुगिसकेको छ । आज सोल्टी नेपालको आतिथ्य सत्कारको पर्यायवाची भएको छ । चापागार्इंका अनुसार उच्चस्तरका विदेशीका लागि सोल्टी टाढाको न्यानो तथा सुरक्षित घर भएको छ । विदेशी पाहुनाको पहिलो रोजाइ सोल्टी हुने गरेको छ, चापागाईंले भने, यदि यहाँ रुम वा बैंक्वेट हल पूरा बुक भइसकेको भए मात्रै विदेशी पाहुना अरू पाँचतारे होटल पुग्छन् ।सोल्टी अहिले काठमाडौं बाहिर पनि विस्तार भइसकेको छ । मानसरोवर जाने भारतीय तीर्थयात्रीले पश्चिम नेपाल गुल्जार हुँदै गएपछि सोल्टीले त्यहाँ सोल्टी वेस्टइन्ड प्रिमियर सञ्चालनमा ल्याएको छ । नेपालगन्जपछि भरतपुर, जनकपुर, इटहरी, नगरकोट र ठमेलमा पनि सोल्टी विस्तार भइसकेको छ । अब मनकामना र लुम्बिनीमा खोल्ने तयारीमा छौं । दुई वर्षमा सोल्टीको स्वामित्व र रणनीतिक व्यवस्थापनमा गरी १५ वटा होटल पुर्याउने लक्ष्य कम्पनीले लिएको छ, चापागाईंले भने, झन्डै ६ दशक लामो अनुभवका आधारमा हामी नेपालबाहिर पनि जाने योजनामा छौं । सोल्टीले त्रिभुवन अन्तर्राष्ट्रिय विमानस्थलमा विदेशी वायुसेवाका बिजनेस क्लासका यात्रुहरूको सेवाका लागि होराइजन लाउन्ज सञ्चालन गरिरहेको छ । वायुसेवाका यात्रुहरूका लागि क्याटरिङ सेवा गेट गुरमेट नेपालमा सञ्चालन गर्ने यो नै पहिलो र एक्लो कम्पनी हो । यसले अतिथिहरू भित्र्याउन भारतको दिल्ली लगायतका सहरमा सम्पर्क कार्यालय राखेको छ ।सोल्टीको विस्तारसँगै योसँग करिब १ हजार प्रत्यक्ष कर्मचारी जोडिएका छन् । सुरुवाती दिनमा फ्रन्ट अफिस डेस्कदेखि जनरल म्यानेजरसम्म विदेशी हुन्थे । तर, अहिले सोल्टीको राजधानी बाहिरका चेन होटल नेपाली जनशक्तिको नेतृत्वमा सञ्चालित छन् । सोल्टीले कोभिडको सामना गर्दा नेपाली शैलीको आतिथ्य सत्कार, नेपाली कला र सम्पदा झल्किने बुटिक शैलीको लक्जरी होटल आंशिक बन्द भए । तर नेपाल भ्रमणमा आउने पर्यटकदेखि विश्वका चर्चित नेता, उद्यमी, व्यापारी, कलाकारहरूको स्वागतमा यो ६ दशकयता निरन्तर खुला छ । लकडाउन, भूकम्प, नाकाबन्दी, आर्थिक मन्दी, बाह्य मुलुकका युद्ध वा अरू जेसुकै चलोस् यता पाहुनाको स्वागतमा सोल्टीको ढोका सधैं खुला छ ।"
नीति तथा कार्यक्रम बैठक अवरुद्ध गर्ने कांग्रेसको संकेत,"(काठमाडौं)सरकारले जेठ १ मा बजेटको नीति तथा कार्यक्रम प्रस्तुत गर्ने गरी अघि बढिरहँदा प्रमुख प्रतिपक्ष कांग्रेसले सहकारीको बचत अपचलनमा जोडिएका उपप्रधान तथा गृहमन्त्री रवि लामिछानेमाथि छानबिनका लागि संसदीय समिति नबनेसम्म संघका दुवै सदनको कामकारबाही अघि बढ्न नदिने संकेत दिएको छ । कांग्रेस सभापति शेरबहादुर देउवाको बूढानीलकण्ठस्थित निवासमा शनिबार बसेको पार्टी पदाधिकारी बैठकमा सरकारले छानबिन समिति बनाउन अग्रसरता नदेखाए राष्ट्रपति रामचन्द्र पौडेलले नीति तथा कार्यक्रम वाचन गर्ने जेठ १ को संघीय संसद्को संयुक्त बैठकसमेत प्रभावित हुन सक्ने जनाउ दिएको छ । कांग्रेसले यस विषयमा औपचारिक निर्णय मंगलबारको संसदीय दलको बैठकबाट गर्नेछ । संसद् अवरोधबीच सरकारले भने राष्ट्रपति पौडेललाई नीति तथा कार्यक्रम वाचनका लागि संसद्को संयुक्त बैठकमा आमन्त्रण गरिसकेको छ । दुवै सदनका सांसदलाई यसको सूचना दिइसकिएको छ । सरकारको नीति तथा कार्यक्रम राष्ट्रप्रमुखबाट वाचन गर्ने संसदीय परम्परा छ ।संसद्भित्रको सरकारप्रतिपक्ष द्वन्द्वले राष्ट्रपति पौडेल यतिबेला अप्ठ्यारोमा छन् । शीतलनिवास स्रोत भने संसद् सहज हुने वातावरण नबनेमा राष्ट्रपति सहभागी नहुने बताउँछ । संसद् गतिरोधका बीच राष्ट्रपति जाने कुरा हुन्न । अहिलेको स्थितिमा राष्ट्रपति पर्ख र हेरको स्थितिमा हुनुहुन्छ, शीतलनिवास स्रोतले भन्यो, त्यसअघि नै राष्ट्रपतिले प्रधानमन्त्रीसँग छलफल गर्ने योजना छ । कांग्रेसलाई दबाबमा राख्न सरकारले बिनापरामर्श नीति तथा कार्यक्रमका लागि मिति तय गरेको कांग्रेस नेताहरूको बुझाइ छ । महामन्त्री गगन थापाले कांग्रेसले लिएको संसदीय छानबिन समिति गठनको पोजिसन मा तलमाथि नहुने बताउँदै सरकारको नीति तथा कार्यक्रम प्रस्तुत गर्ने दिन संसद्मा कसरी प्रस्तुत हुने भन्ने विषय संसदीय दलको बैठकले तय गर्ने बताए । हामी चाहिनेभन्दा बढी लचकदार भएका छौं । यत्रो समयसम्म गृहमन्त्रीजीले आफूले बोल्न पाउनुपर्छ भन्नुभयो । त्यसमा हामी लचक भयौं तर सभामुखबाट जबर्जस्ती कार्यसूची प्रवेश गराउने काम भयो, थापाले भने, सरकार स्वयं नै संसद् पनि चल्न नदिने र छानबिन समिति पनि नबनाउने गरी लाग्यो । प्रधानमन्त्रीले समयमै सचेत भएर सहकारीपीडितको बचत फिर्ता गराउन सुरु नगरे धैर्यको बाँध फुट्ने र अप्रिय घटना निम्तन सक्नेमा उनले खबरदारी गरे । कांग्रेसको राष्ट्रिय सभा संसदीय दलका नेता कृष्णप्रसाद सिटौलाले नीति तथा कार्यक्रम प्रस्तुत गर्ने मितिका सन्दर्भमा सरकारले प्रमुख प्रतिपक्षसँग छलफल नै नगरी सूचना जारी गरेको प्रसंग उल्लेख गर्दै भने, नीति तथा कार्यक्रम राष्ट्रपतिले वाचन गर्ने भए पनि मूलतः यो सरकारको कार्यक्रम हो । नीति तथा कार्यक्रमलाई अवरोध गर्दा राष्ट्रपतिलाई अवरोध गरेको मानिँदैन । यसबीचमा प्रधानमन्त्रीले सहमति खोज्न कति पहल गर्नुहुन्छ, त्यसपछि कांग्रेसले निर्णय गर्छ । सिटौलाले छानबिन समिति नबनेसम्म सरकारका संसदीय कामकारबाही नीति तथा कार्यक्रम, बजेट, अध्यादेश, विधेयक वा महत्त्वपूर्ण प्रस्ताव अघि बढ्न नदिने बताए । रास्वपा सभापतिसमेत रहेका गृहमन्त्री रवि लामिछानेले भने शनिबार चितवनमा पत्रकारसँगको कुराकानीमा संसदीय समिति बनाउन सकिने संकेत गरे पनि त्यसअघि आफूमाथि उठेका प्रश्नको जवाफ दिन पाउनुपर्ने सर्त अघि सारेका छन् । संसद्मा बोल्ने मेरो अधिकार किन हनन गरिएको होला ? मलाई एकपटक संसद्मा बोल्न दिन किन डराइएको होला ? उनले भने, त्यसपछि संसदीय समिति मात्रै होइन, धेरै कुरा गर्न सकिएला । गृहमन्त्री लामिछानेलाई जवाफ दिन निषेध गरिँदा आलोचना बढेपछि भने कांग्रेसले शुक्रबार नै संसद् बैठकमा बोल्न दिने निर्णय गरेको थियो । निर्णयसहित कांग्रेस संसदीय दलका प्रमुख सचेतक रमेश लेखक सभामुख देवराज घिमिरेले बोलाएको कार्यव्यवस्था समितिको बैठक पुगेका थिए । तर, सभामुख घिमिरे र कांग्रेस नेताबीच कुरा नमिलेर भनाभनजस्तो भएपछि कांग्रेसले सुरुवातबाटै संसद् अवरोध गरेको थियो । सभामुखज्यूले लामिछानेसहित सबै पार्टीका शीर्ष नेतालाई बोल्न दिने र संसद्को कार्यसूचीसमेत अघि बढाउने भनेपछि लेखकले त्यसरी संसद् कसरी चलाउनुहुन्छ भनेर प्रश्न गरेका थिए । बैठक स्रोतले भन्यो, सभामुखले जबर्जस्ती चल्छ भनेर जवाफ दिएपछि केहीछिन असहज वातावरण भएको थियो ।कांग्रेसले लामिछानेलाई बोल्न दिने तर त्यसपछि संसदीय समिति गठन नहुँदासम्म सदन अवरोध गर्ने नीति बनाएको छ । रास्वपाको संसदीय दलका प्रमुख सचेतक सन्तोष परियारले पनि समिति बनाउनै हुन्न भन्ने जडतामा आफ्नो पार्टी पनि नभएको भन्दै यसका लागि सहजीकरण गर्न खोजिरहेको बताए । यस दिशामा बृहत्तर हित हुने गरी कसरी अघि बढ्न सकिन्छ ? संसद्को प्रक्रिया कसरी फुकाउन सकिन्छ भनेर सभापति लामिछाने स्वयं पनि सहजीकरण गर्न खोज्नुभएको छ, परियारले भने ।संसद्को गतिरोधबीच नीति तथा कार्यक्रम प्रस्तुत नहुने भन्दै माओवादीकै नेताहरूले चाँडै सहमति जुटाउन प्रधानमन्त्रीलाई पहलकदमी लिन आग्रह गरेका छन् । माओवादी उपाध्यक्ष एवं पूर्वसभामुख अग्निप्रसाद सापकोटाले संसद्को गतिरोध अन्त्य गर्न सरकार, सभामुख, प्रमुख राजनीतिक दलबीच संवाद चाँडो हुनुपर्ने बताए । त्यसका लागि गम्भीर संवाद तत्काल थाल्नुपर्छ, उनले भने, सत्तापक्ष र प्रमुख प्रतिपक्षबीच गहन संवाद भए मात्र संसद्को गतिरोध अन्त्य गर्न सकिन्छ । प्रधानमन्त्रीका प्रमुख स्वकीय सचिव रमेश मल्लले भने संसद् बैठक बस्नुअघि प्रधानमन्त्रीले सहमतिका लागि पहल गर्ने बताए । आइतबारबाटै प्रमुख प्रतिपक्ष कांग्रेससहितका राजनीतिक दलसँग सहमतिका लागि कुराकानी भइरहेको छ, उनले भने ।"
दशकदेखि पानीको हाहाकार,"मुहानबाट पाइपलाइन बिछ्याइएको स्थानमा पहिरो गएपछि र स्थानीयले पानी लैजान नदिएपछि वितरणमा समस्या भयो । वितरणमा समस्या आएपछि डिभिजनले वैकल्पिक उपाय खोजी गरी दुई स्थानमा लिफ्ट पानीको परीक्षणसमेत गरेको छ । उक्त परीक्षणबाट अझै पानी ल्याउन सकिएको छैन । एउटै धारोको पानी बाँडेर खान बाध्य स्थानीय लक्ष्मण आचार्यले गुनासो गरे । कैयौं धारा सुके, भएका धाराबाट पालो गरेर खानुपरेको छ, उनले भने, त्यसैले दिनदिनै झगडा निम्तेको छ । अभाव भएपछि कुवा र पानी आएका धारोमा झैभगडा भइरहेको हो । एक गाग्री पानी ल्याउन बिहानभरि लाग्ने भएपछि झगडा हुने नै भयो, स्थानीय भीमसेन थापामगरले भने, हामीलाई योजनाले त ठगेकै थियो, खडेरीले पनि ठग्यो ।"
"जीबी राई भाग्दा सरकारमा जो थियो, उसैले भगायो: गृहमन्त्री लामिछाने","(चितवन)उपप्रधान तथा गृहमन्त्री रवि लामिछानेले सहकारी प्रकरणमा मुछिएका जीबी राईलाई पहिलेको सरकारले भगाएको आरोप लगाएका छन् । शनिबार आफ्नो निर्वाचन क्षेत्र भरतपुर आएका लामिछानेलाई जीबी किन पक्राउ परेनन् भनेर सोधिएको प्रश्नको जवाफमा भने, त्यत्रा समस्या आउँदाआउँदै भगाएको चाहिँ किन भन्ने प्रश्न पनि सोध्न सकिन्छ नि । भगाइसकेको मान्छेलाई समाउन समय लाग्छ, कोसिस भइरहेको छ ।पोखराको सूर्यदर्शन सहकारीका बचतकर्ताको उजुरीमा गत असोजमा मुद्दा दायर भएपछि जीबी राई फरार छन् । जाहेरी र मुद्दा दर्ता हुँदा पुष्पकमल दाहाल प्रधानमन्त्री र नारायणकाजी श्रेष्ठ गृहमन्त्री थिए । जीबीलाई भगाएको कसले भन्ने प्रश्नमा गृहमन्त्री लामिछानेले राई भाग्दा सरकारमा जो थियो, उसैले भगायो भन्ने जवाफ दिए । साथै, उनले जीबीलाई पक्राउ गर्ने सन्दर्भमा मलेसियाका गृहमन्त्रीसँग पनि कुरा भइरहेको बताए । सुपुर्दगी सन्धि नभएका कारणले केही कठिनाइहरू छन् । कठिनाइ हटाउन राजनीतिक र कूटनीतिक संवाद आवश्यक छ, उनले अहिले कुराहरू केके भइरहेका छन् भन्ने सार्वजनिक गर्न भने नमिल्ने बताए । जीबी राईको संलग्नता खुलेको चितवनको साहारा बहुउद्देश्यीय सहकारीसहित पोखरा, बुटबल र वीरगन्जलगायतका ठाउँमा सञ्चालन भएका सहकारीले बचतकर्ताबाट उठाएको अर्बौं रुपैयाँ हिनामिना भएको छ । उनै जीबीले सञ्चालन गरेको ग्यालेक्सी टीभीमा लामिछाने सेयर होल्डर प्रबन्ध निर्देशक थिए । बचतकर्ताको करोडौं रकम उक्त टीभीमा पनि गएको देखिन्छ ।"
खुलाबन्द उत्तरी नाका,"नेपालचीन सीमानाकाहरू कहिले खुला गरिन्छन्, कहिले अनायासै बन्द हुन्छन् । केहीपछि खोलिन्छ अनि फेरि बन्द गरिन्छ । यस्तो प्रक्रिया चल्दै आइरहेको छ । कुनै नाका खोल्ने या बन्द गर्ने कार्य चीनबाट गरिन्छ । यसमा नेपालको हात रहेको पाइँदैन । नेपालको मनसाय त सधैंभरि खुलागरिनुपर्ने रहेको देखिन्छ । सधैं खुला गरिए नेपालको उत्तरी सीमाका जनताले दैनिक आवश्यकीय सरसामान तथा तयारी कपडा आदि सस्तोमा पाउँथे । उत्तरी जिल्लाका जनताले सदरमुकामबाट सामान ढुवानी गरी विभिन्न पालिकासम्म पुर्याउन ढुवानी खर्च धेरै लाग्छ । नेपाल र चीनको स्वशासित क्षेत्र तिब्बतबीच चौध पारम्परिक नाका छन् । यीमध्ये केहीलाई आधुनिकीकरण गरिएका छन् भने अन्यलाई यथावतै राखिएका छन् । यस्ता नाकाको नामावली प्रस्तुत तालिकामा उल्लेख गरिएको छ । यीमध्ये तातोपानीखासा, रसुवागढीकेरुङ, कोरालालिजी, हिल्सासियरबा व्यापारिक नाका हुन् ।सीमानाका कहिले खुल्ने अनि बन्द हुने प्रसंगमा उपप्रधान एवं परराष्ट्रमन्त्री नारायणकाजी श्रेष्ठको हालैको चीन भ्रमणका दौरान परम्परागत व्यापार सीमानाकाहरू यथाशीघ्र खोल्न चिनियाँ पक्षलाई अनुरोध गरिएको थियो । चीन भ्रमण सकेर स्वदेश फर्किएसँगै विमानस्थलमा सञ्चारकर्मीसँग कुरा गर्दै उनले कोभिड महामारीका कारण बन्द भएका नेपालचीनबीच विद्यमान नाकाहरू यथाशीघ्र खोल्न आफूले गरेको आग्रहलाई चिनियाँ पक्षले स्विकारेको बताएका थिए । यसबाट चीन सीमानजिक बसोबास गर्ने नेपालीको दैनिक जीवन तथा व्यापार व्यवसाय सहज हुने अपेक्षा गरेको उनको भनाइ थियो ।नेपालचीन सम्झौता नेपाल र चीनबीच नियमन सीमा पद्धति अवलम्बन गरिएको छ । दुवै देशका नागरिक एकअर्काको देशमा जानआउन परेमा पासपोर्ट तथा भिसा अनिवार्य छ । यद्यपि, बेलामौकामा अवसर छोपी तिब्बती मूलका बासिन्दा अनियमित तरिकाले नेपाल छिरी भारतको धर्मशाला पलायन हुने तथा अमेरिका, बेलायतजस्ता देशतर्फ जाने गरेको पाइन्छ । यस्ता कार्यलाई नियमन गर्न नेपालचीन सीमानाकालाई अरू व्यवस्थित र सुपरिवेक्षण गर्नुपर्ने महसुस गरिएको छ । नेपालचीन सीमारेखादेखि दुवै सीमावर्ती क्षेत्रको २०२० किलोमिटर भूभागलाई १९६० मार्च २१ को चीननेपाल सीमा सम्झौताले सेनारहित क्षेत्र तुल्याएको छ । १९६४ मे १९ तथा १९६६ मे २ को नेपालचीन व्यापार (चीनको स्वशासित क्षेत्र तिब्बत र नेपाल) सम्झौतामा दुई देशबीचको सीमारेखाबाट ३०३० किलोमिटर क्षेत्रभित्र बसोबास गरिरहेका सीमाञ्चलवासी कुनै एक देशको सीमावर्ती जिल्लाका बासिन्दा अर्को देशको सीमावर्ती जिल्लामा सानातिना व्यापार गर्न, साथीभाइ र आफन्तलाई भेट्न, मौसमअनुसार बसोबास गर्न जानेलाई वा तीर्थयात्राको उद्देश्यले यात्रा गर्ने धार्मिक आस्थावान्हरूलाई राहदानी, भिसा वा अन्य प्रमाणपत्र आवश्यक पर्दैन । तर सीमा जाँच चेकपोस्टमा नाम दर्ता गराउनुपर्नेछ । तीर्थयात्रीले अर्को देशमा भेटिएको पहिलो आधिकारिक सरकारी निकायमा विधिवत् दर्ता गरी तीर्थयात्राको लागि अनुमति लिनुपर्नेछ भन्ने उल्लेख छ । २००६ जनवरी १ देखि आधिकारिक परिचयपत्रबेगर जानआउन नपाउने व्यवस्था गरिएको छ । यसबाहेक नेपाली सीमावर्ती बासिन्दाले आफ्नो चौपाया सीमापार चरिचरनका लागि लैजान हालैदेखि जिल्ला कार्यालयको पास माग्ने गरिएको छ । १९८३ सेप्टेम्बर ३० मा भएको सीमापार चरिचरनसम्बन्धी नेपालचीन अन्तरसीमा संयुक्त बैठक निर्णयको अनुसूचीमा सीमावर्ती वासिन्दाले सीमापार खर्क चरिचरन गर्न पाउनेछन् भन्ने उल्लेख छ । सीमापार खर्क चरनमा चौपाया लैजाँदा स्थानीय अधिकारीद्वारा तोकिएबमोजिमको शुल्क भरिभराउ गर्नुपर्नेछ भन्ने पनि छ । यो सम्झौताबाट नेपाली सीमावर्ती जनताले शुल्क तिरी सीमापार चौपाया चराउन लैजाने गरिएको जानकारी मिल्छ । तर अहिले सीमापार चौपाया लैजान स्थानीय प्रशासनले दिएको पास माग्ने गरिएकाले सीमावर्ती बासिन्दा झमेलामा परेका छन् । नागरिकता प्रमाणपत्र देखाएर जान नदिनाले अहिले कचिंगल परेको छ । सीमानाका नजिकबाट जिल्ला सदरमुकाममा पास बनाउन आउन दुईतीन दिन पैदल हिँड्नुपर्ने हुन्छ । नमुना अध्ययन उत्तरी सीमानाका अब कहिले खुल्लान् भन्ने सम्बन्धमा एउटा नमुना अध्ययन गर्दा नेपालचीन सीमास्थित डोल्पाको मरिम नाका ४ वर्षदेखि बन्द रहेको पाइयो । चीन सरकारले कोरोना महामारीका कारण २०७६ चैतदेखि नाकामा लगाएको प्रतिबन्ध अझै नखोल्दा स्थानीय बासिन्दा रोजगारी, खाद्यान्न तथा दैनिक उपभोग्य सामानको अभाव भोग्न बाध्य छन् । कोरोना महामारीअघि स्थानीय रोजगारीका लागि चिनियाँ बजार ताक्लाकोटसम्म पुग्थे । सदरमुकाम दुनै पुग्न कम्तीमा ५ दिन लाग्छ, चीनको सीमा भने एकैदिनमा पुगिन्छ । त्यसैले चिनियाँ खाद्यान्न र उपभोग्य सामग्री सदरमुकाम दुनैमा भन्दा आधा सस्तो पर्ने भएकाले स्थानीय बासिन्दा चीनकै सामानमा निर्भर हुने गरेका छन् ।कोरोना महामारीअघि मरिम नाकामा चिनियाँ पक्षले बर्सेनि १५ दिनका लागि हाटबजार लगाउने गरेको थियो । त्यहाँ स्थानीयले जडीबुटी, गलैंचा, बाँस, छाला, हस्तकलाका सामान, मह, घिउ, छुर्पी, खुर्सानीलगायत कृषि उपज बिक्री गर्थे । नेपाली बजारभन्दा जडीबुटी र भेडाच्यांग्रा चीनमा झन्डै दुई गुणा बढी मूल्यमा बिक्री हुन्थ्यो । सामान एकदुई दिनमै बेचेर सकिन्थ्यो । त्यसको आम्दानीले खाद्यान्न र दैनिक उपभोग्य सामग्री खरिद गर्ने गरेका थिए । अहिले खाद्यान्न किन्न ५ दिन हिँडेर सदरमुकाम दुनै पुग्न बाध्य छन् । दुनैदेखि उत्तर सडक नभएकाले घोडा, खच्चडबाट ढुवानी गर्नुपर्छ । छार्काताङसोङ गाउँपालिका अध्यक्ष सेनाङ गुरुङले भनेका छन् कोरोनाका कारण नाका बन्द भएपछि चाँडै खुला होला भन्दाभन्दै ४ वर्ष बित्यो । सीमावर्ती जनताले जम्मा गरेका यार्चागुम्बा, गुच्चीच्याउ, कटुकी, जडीबुटी र भेडाच्यांग्रालगायत पशुको बिक्री हुने ठाउँ पनि चीन नै हो । गत वैशाख ५ को कान्तिपुरका अनुसार नाका खुलाउन पटकपटक गृह मन्त्रालय हुँदै परराष्ट्र मन्त्रालयमा पत्राचार गरिएकामा डोल्पाका प्रमुख जिल्ला अधिकारी तुलसीप्रसाद दाहालले यसबारे आवश्यक पत्राचार र पहल भइरहेको बताएका छन् ।अन्य सीमानाकाकोदारीखासा नाका भूकम्प (२०७२) देखि २०७६ मंसिरसम्म बन्द गरिएको थियो । त्यसपछि सञ्चालनमा आए पनि भूकम्पअघिको जस्तो सामान ल्याउनलैजान सहज गरिएको छैन । तिब्बततर्फबाट सामानले भरिएका ट्रक केही मात्रामा आउने गरे पनि नेपालबाट खासातर्फ पठाउने एउटा कार्गो ट्रक दुई हप्ताअघिमात्र छाडिएको थियो । खासाबाट भन्दा केरुङबाट रसुवागढीतिर आउने मालवाहक ट्रकको संख्या धेरै छ । यद्यपि, रसुवाबाट केरुङतर्फ आवश्यक मात्रामा ट्रक जान सकेको छैन । यसमा नेपाली ट्रक चालकलाई चीनतर्फबाट दिइने पर्मिटमा बेलामौकामा झमेला आइपर्ने गरेको छ ।अन्य परम्परागत सीमानाकामध्ये अधिकांश कोरोनाकालदेखि बन्द छन् । हुम्ला सीमास्थित हिल्सा नाका भने २०७९ वैशाख १८ देखि खुलेको छ । कोरालालिजी तथा टिपतालाबिङचुङ नाकामा चीनतर्फ आधुनिक डिजिटल प्रविधिसहितको सीमाद्वार निर्माण गरिएका छन् । तर नेपालतर्फ भने पूर्वाधार निर्माण भइनसकेकाले सञ्चालन हुन सकेको छैन । कोराला सीमामा दशगजा क्षेत्र छाडेर आउनेजाने डिजिटल द्वारसहित चीनले दस किलोमिटर लामो काँडेतारबार लगाएको छ । कोराला नाकामा तिब्बततिर प्रत्येक वर्ष असारदेखि भदौसम्म, नाक्चेनाङमा साउन १ देखि १५ सम्म, सामागाउँ छेकम्पारमा वर्षमा एक महिना व्यापार मेला लाग्थ्यो । तीन वर्षयता यो ठप्प छ । चिनियाँ पक्षले नाका बन्द गर्दा नेपाललाई सूचना दिने गरेको पाइँदैन । अनौपचारिक तवरमा सोधीखोजी गर्दा मात्र थाहा पाउन सकिन्छ ।सुरक्षा चासोपारम्परिक सीमानाकाहरू कोरोनाकालपछि नखुल्नाको मुख्य कारण सुरक्षा संवेदनशीलता हो । नेपालतर्फको नाकामा सुरक्षा संयन्त्र फितलो छ भन्ने चीनको बुझाइ देखिन्छ । नेपालका विभिन्न स्थानमा दस हजारभन्दा बढी तिब्बती शरणार्थी छन् । छद्मभेषमा लुकीछिपी बसेका तिब्बती मूलका व्यक्ति पनि छन् । उनीहरूले भारतको धर्मशालामा निर्वासित दलाइ लामाको जन्म दिनमा, तिब्बत चीनमा गाभिएको दिन पारेर, चिनियाँ पदाधिकारी नेपाल भ्रमणमा आएको समयमा लुकीछिपी फ्रि तिब्बत को नारा घन्काउन खोज्छन् । विभिन्न चीनविरोधी कोणसभाको प्रयत्न गर्न सक्छन् । यस्तामध्ये काठमाडौंको बौद्धमा एक गेरुवस्त्रधारीले आत्मदाहको प्रयत्न गरे । यस्तालाई नेपाल प्रहरीले काबुमा लिने गरेको छ, तापनि चीन सशंकित रहेको भान हुन्छ ।२०७२ सालको भूकम्पले सीमावर्ती खासामा पनि केही मात्रामा क्षति पुर्याएको भनी कोदारी नाका नै बन्द गरियो । खासामा अधिकांश तिब्बती मूलका चिनियाँ रहेका भनी उनीहरू सबैलाई उठाई २५ किलोमिटर उत्तरको न्यालम कुतीमा सारियो । वास्तवमा भूकम्पले खासा बजारलाई भौतिक रूपले त्यस्तो धेरै क्षति पुर्याएको थिएन । खासाका तिब्बती मूलका केही चिनियाँले नेपालतर्फ ३० किलोमिटर क्षेत्रको फुलपिङ, बाह्रबिसे, लामोसाँघु, लिस्कोट, डाँडापाखर, बलेफीजस्ता बस्तीका नेपालीलाई आर्थिक तथा भौतिक रूपले उकासी स्वतन्त्र तिब्बतको क्रियाकलाप गराएको भन्ने बेइजिङको शंका छ । त्यही कारण भूकम्पको निहुँमा खासावासीलाई विस्थापित गरिएको चर्चा बेलामौकामा सुनिन्छ । नेपालको उत्तरी सीमावर्ती पहाडी टाकुरामा निकै संख्यामा बौद्ध गुम्बा छन् । केहीमा नेपाली भिक्षुसँगै फिनल्यान्ड, बेलायत, अमेरिका, बेल्जियमजस्ता मुलुकका नागरिक गेरुवस्त्र लगाएर बौद्ध भिक्षु बनेका छन् । र, त्यहाँबाट उनीहरूले के कारण यत्रो उन्नति गर्न सकेको हो भनी विकासमा बाधा पुर्याउन चीनको आन्द्राभुँडी छाम्ने गर्छन् भन्नेमा बेइजिङ सशंकित रहेको बुझिन्छ । यस्तो अनियमित कार्यको नेपालले हदैसम्म रोकथाम गर्ने प्रयत्न गरेको छ, तापनि चीन पूर्ण सन्तुष्ट हुन सकेको पाइँदैन । यस्ता सुरक्षा चासो र संवेदनशीलताका कारण पनि नेपालसँगको सीमानाका चीनले निर्धक्क भएर नखोलेको महसुस हुन्छ । यस्ता सीमा संवेदनशीलताका कुरा हुन नदिन नेपालले हरसम्भव प्रयास गरेको छ । नेपाल प्रहरी र राष्ट्रिय अनुसन्धान पदाधिकारीले यस्ता अवाञ्छित गतिविधि र कतिपय चीनविरोधी कार्य हुन नदिन सशक्त कदम चाल्ने गरेको पाइन्छ । तर पनि भारतसँगको खुला सीमा पद्धतिका कारण सीमापारिबाट यदाकदा आएका छद्मभेषीहरूले नेपालीलाई भड्काउन सक्छन् । अनियमित तरिकाले नेपाल पस्न खोज्ने तिब्बतीहरूलाई नेपालले शरणार्थी नमानी जताबाट आएका हुन् त्यतैतिर फर्काउने गरेको पनि पाइन्छ । यस्ता कुरामा चीनलाई आश्वस्त तुल्याई नेपालचीन दुर्गम नाकाहरू परम्परागत तरिकाले खोल्न र खासा, केरुङ, कोराला, हिल्साजस्ता नाकाबाट बाह्रै महिना, बाह्रै काल सरसामान ल्याउनलैजान र यात्रुहरू ओहोरदोहोर गर्न सक्ने प्रबन्ध संयुक्त रूपले गर्नुपर्छ ।"
हिमालको सफाइ र आरोहीको सुरक्षामा ध्यान,"यतिबेला वसन्तकालीन हिमाल आरोहण चलिरहेको छ । आरोही कोही हिमालतिर लम्किरहेका छन्, कोही शिखरबाट फर्किरहेका छन् । सर्वाधिक आरोहण हुने सर्वोच्च शिखर सगरमाथा क्षेत्रमा व्यापक चहलपहल छ । सगरमाथा आधारशिविरमा देशीविदेशी आरोही, पथप्रदर्शक, भरियादेखि भान्सेसम्मको भीड छ । हिमाल आरोहणबाट राज्यले मनग्य राजस्व संकलन गरिरहेको छ, यसबाट स्थानीयस्तरमा व्यवसाय र रोजगारी प्रवर्द्धनमा पनि टेवा पुगिरहेको छ । तर आरोहण यसै पनि जोखिमपूर्ण हुन्छ, त्यसमाथि मौसमी प्रतिकूलताले विपत्समेत निम्त्याउन सक्छ । आकांक्षी सबै शिखरमा पुग्न सक्दैनन्, कतिपय त दुर्घटनामै पनि पर्छन् । आरोहणलाई थप सुरक्षित र व्यवस्थित बनाउन सक्ने हो भने मुलुकले अझै बढी लाभ लिन सक्छ । तर आरोहणलाई प्रवर्द्धन गरिरहँदा हिमालमा बढ्दो प्रदूषण नियन्त्रणमा उत्तिकै ध्यान दिनुपर्ने खाँचो पनि छ । नेपालको पर्यटन व्यवसायमै हिमालले महत्त्वपूर्ण बहिस्सा ओगट्दै आएको छ । सर्वोच्च शिखर सगरमाथा मात्र होइन, अरू दर्जनौं हिमाल आरोहण गर्न, अध्ययन गर्न, हेर्न विभिन्न मुलुकबाट मानिस आइरहेका हुन्छन् । यहाँको हिमाल आरोहणको इतिहासले नै सात दशक नाघिसकेको छ । आरोहणका लागि आउने विदेशीको संख्या बढ्दै गएको देखिन्छ । गत वर्षको वसन्तकालीन याममा ८० मुलुकका ११२३ नागरिकले हिमाल आरोहण अनुमति लिएका थिए, जसबाट सरकारले करिब ७५ करोड रुपैयाँ राजस्व संकलन गरेको थियो । सगरमाथा आरोहणका लागि मात्र सर्वाधिक ४७८ जनाले अनुमति लिएका थिए । यो वसन्तकालीन याममा ३० वटा हिमाल आरोहणका लागि ९७१ जनाले अनुमति लिएका छन् । सगरमाथाका लागि मात्र ४१४ जनाको अनुमति छ । आरोहीबाट सरकारलाई ६७ करोड ४७ लाख रुपैयाँ राजस्व प्राप्त भएको छ । शरद ऋतुमा पनि हिमाल आरोहण खुला हुन्छ तर त्यतिबेला संख्या कम हुन्छ । आरोहीसँगै पथप्रदर्शक, भरिया र भान्से पनि हिमालमा गएका हुन्छन् । सबैभन्दा बढी आरोहीले रोज्ने सगरमाथामा यतिबेला चहलपहल छ । कहिलेकाहीँ सगरमाथामा ट्राफिक जाम कै समस्या पनि निम्तिन्छ । आधारशिविरसम्म ट्रेकिङमा आएका पर्यटक पनि हुन्छन् । त्यही कारण हिमाल र आसपास क्षेत्रमा बढ्दो प्रदूषण चिन्ताको विषय बनेको छ । दुर्घटनामा परेर ज्यान गुमाएका कैयन् आरोहीको शव हिमालमै छ । सगरमाथामा मात्र गत वर्षको वसन्तकालीन आरोहणमा १७ जनाको मृत्यु भएकामा नौवटा शव उतै छाडिएको थियो । सर्वोच्च अदालतले केहीअघि मात्र बढ्दो प्रदूषणलाई ध्यान दिँदै आरोहणमा सीमा तोक्न सरकारका नाममा आदेश जारी गरेको छ । सर्वोच्चले यसअघि पनि हिमाल सफाइका विषयमा पटकपटक आदेश जारी गर्दै आएको छ, जसलाई सरोकारवालाले मनन गर्न जरुरी छ । हिमाल सरसफाइका सन्दर्भमा पहल नै नभएका भने होइनन् तर ती पर्याप्त देखिएका छैनन् । नेपाली सेनाले अभियान नै चलाएर सगरमाथालगायत केही हिमालबाट फोहोर उठाइरहेको छ । सगरमाथामा फोहोर नथुप्रियोस् भनेर स्थानीय खुम्बु पासाङ गाउँपालिकाले केही वर्षदेखि पातला प्लास्टिक निषेध गरेको छ । गाउँपालिकाले यसैपालि सगरमाथाको आधारशिविरभन्दा माथिबाट आफ्नो फोहोर फिर्ता ल्याउनका लागि विशेष रसायन भएको झोला बोक्न अनिवार्य गराएको छ । सगरमाथाबाट फर्कंदा आरोहीले आठ किलोग्राम फोहोर फर्काएर ल्याउनुपर्नेछ । आधारशिविरमा राखिने पालको आकारप्रकारमा पनि सीमा तोकिएको छ । कुनै आरोही, पथप्रदर्शक र कामदारको मृत्यु भए शव व्यवस्थापन गर्ने जिम्मेवारी सम्बन्धित ट्रेकिङ एजेन्सीट्राभल एजेन्सीले लिनुपर्ने भनिएको छ । पालिकाका यी नियम प्रभावकारी रूपमा कार्यान्वयन हुन सके भने सगरमाथामा फोहोरमैला नियन्त्रण हुन सक्छ । अरू हिमालमा पनि फोहोरमैला थुप्रन नदिन उत्तिकै ध्यान दिन जरुरी छ । हिमालको स्वच्छता कायम राख्नु सम्बन्धित पालिकाको मात्रै होइन, संघ सरकारको पनि दायित्व हो । हिमाल आरोहणका क्रममा मौसम प्रतिकूल बन्दा वा हिमपहिरोजस्ता विपद्का कारण कहिलेकाहीँ आरोही फस्ने गर्छन्, कतिपयको ज्यानै जान्छ । आरोही हिमालतर्फ प्रस्थान गरेदेखि फर्कंदासम्मको सुरक्षा व्यवस्था प्रणाली यथासम्भव मजबुत बनाउने प्रयत्न सरकारका तर्फबाट हुन जरुरी छ । कुनै दुर्घटना भइहाल्दा उद्धार गर्ने प्रणाली बलियो बनाउनुपर्छ । खोज तथा उद्धार प्रभावकारी बनाउन यसैपालिदेखि आरोहीको विशेष पोसाकमा विद्युतीय चिप्स जडान गर्नुपर्ने नियम ल्याइएको छ, जुन सराहनीय छ । आरोहण व्यवस्थापनका लागि पर्यटन विभागबाट खटाइने सम्पर्क अधिकृतहरूको प्रभावकारी परिचालनको पनि खाँचो छ । सुरक्षा व्यवस्थापन प्रणाली बलियो बनाउन सके धेरै पर्यटकलाई आकर्षित गर्न सकिन्छ, हिमालको स्वच्छता कायमै राख्न सके आरोहण उद्यम दिगो बन्न सक्छ ।"
प्रचण्डलाई भन्दा ओलीलाई बढी रविको माया,"सत्ता गठबन्धनमा रहेका मुख्य शक्तिबीच बाहिर टाउको जोडिएको देखिन्छ, भित्र भने एकले अर्काको खुट्टा तान्ने प्रवृत्ति छ । पछिल्लो समय संसद्मा जुन दृश्य मञ्चन भइरहेको छ, त्यसमा प्रधानमन्त्री प्रचण्डको भन्दा पनि एमाले अध्यक्ष केपी शर्मा ओलीको अहम् भूमिका देखिन्छ । सहकारीको रकम अपचलनमा मुछिएका गृहमन्त्री रवि लामिछानेसहित सम्पूर्ण व्यक्तिका साथै समस्याग्रस्त सहकारीमाथि छानबिनका लागि संसदीय समिति गठन गर्नुपर्ने माग प्रतिपक्षी कांग्रेसलगायत केही दलले गरिरहेका छन् । यसमा प्रधानमन्त्री प्रचण्ड मध्यमार्गी बाटो खोजेर त्यसमा जान तयार देखिएका छन् । तर ओली यो कुरै सुन्न चाहँदैनन् । आफ्नै पहलमा बनाएको वर्तमान गठबन्धनका प्रधानमन्त्रीलाई सहयोग नगर्नुमा ओलीका दुई कारण हुन सक्छन् । एउटा, प्रतिपक्षीले भनेजस्तो समिति गठन गर्न आफू तयार नभइदिए प्रचण्डको मात्र बलमा त्यो समिति बन्न सक्दैन । उता प्रतिपक्षले जसरी पनि समिति गठनलाई नै बटमलाइन बनाएको अवस्थामा हलो अड्काएर गोरु चुट्ने जस्तो गरिदिएपछि बजेट अधिवेशन प्रभावित हुन्छ र सरकार ढल्नेसम्मको अवस्थामा पुग्न सक्छ । सरकार ढलेपछि या त यही गठबन्धनबाट आफैं प्रधानमन्त्री हुन सकिन्छ, यसबाट सम्भव नभए कांग्रेससँग गठबन्धन गरेर भए पनि आफैं प्रधानमन्त्री हुने बाटामा ओलीको आँखा पुगेको हुन सक्छ । कांग्रेसएमाले मिलेर सरकार बनाउन भित्रभित्रै कसरत भइरहेकाले पनि त्यसको आकलन गर्न सकिन्छ । लामिछाने नेतृत्वको राष्ट्रिय स्वतन्त्र पार्टी (रास्वपा) लाई जग नभएको घर, बालुवामाथि उम्रेको बिरुवा जस्ता संज्ञा दिने ओलीमा नयाँ दलप्रति सकारात्मक हेराइ देखिँदैन । तैपनि उनले अहिले रवि लामिछानेलाई बिच्काइहाल्न चाहेका छैनन् । संसद्मा २१ सिट भएको दल हो, कुनै बेला आफ्ना लागि सहयोग पनि चाहिन सक्छ भन्नेमा ओली सजग देखिन्छन् । त्यसैले उनी अहिले लामिछानेलाई माउले चल्लालाई झैं ढपक्कै ढाकेर बचाउन हरदम प्रयत्न गरिरहेका छन् । प्रचण्ड प्रधानमन्त्री भए पनि सरकार ओलीको निर्देशनमा अगाडि बढ्ने हो । अहिले आफूले जस्तो अडान लिए पनि त्यसको प्रत्यक्ष असर पर्ने भनेको प्रचण्डलाई नै हो । यो कुरा राम्ररी बुझेका ओलीले सहकारी प्रकरणमा प्रचण्डलाई सहयोग गर्न खोजेको देखिँदैन । यसको मतलब ओलीले यो सरकार ढलाउन अप्रत्यक्ष रूपमा भूमिका निभाइरहेका छन् । यसर्थ उनले अहिले रवि लामिछानेप्रति जुन सदाशयता देखाइरहेका छन्, त्यो रविप्रतिको मायाभन्दा पनि आफ्नो स्वार्थ पूर्तिका लागि हो भनेर बुझ्न सकिन्छ । सुजन देवकोटा, पालुङ्टार४, गोरखा"
गगन र रविको चुनौती,"कांग्रेस महामन्त्री गगन थापा र उपप्रधान तथा गृहमन्त्री रवि लामिछानेले एकअर्कालाई सत्य प्रमाणित गर्न, नभए राजनीति छाड्न चुनौती दिएका छन् । को ठीक, को बेठीक भन्ने सवाललाई आमजनताले गम्भीरतापूर्वक हेरिरहेका छन् । दुईमध्ये एकले त झूटो बोलेकै होला । राजनीतिबाट संन्यास लिने पालो झूटो बोल्नेको हो । कि थापाले सार्वजनिक रूपमा शंकारहित तरिकाले लामिछानेले सहकारीबाट ऋण लिन माग फाराम भरेको, ऋण पनि लिएको र त्यसमा उनको सक्कली सहीछाप रहेको प्रमाणित गर्नुपर्यो । होइन भने जनतालाई ढाँटेकामा माफी माग्दै राजनीतिबाट संन्यास लिनुपर्यो । थापाले आफ्नो भनाइ प्रमाणित गर्न सके भने लामिछानेले जनतासँग माफी माग्दै राजनीति छाड्नुपर्यो । तर यी दुवैले आफूले भनेको कुरा झूटो भए पनि राजनीतिबाट संन्यास लेलान् भन्ने मलाई लाग्दैन । लामिछानेले भनेझैं भोलि कुनै अर्को सहकारीमा थापाको नक्कली सहीछाप गरी कसैले सहकारीबाट रकम लिएको आरोप लाग्ला । त्यो बेला थापाकै सही हो होइन भनेर विशेषज्ञ परीक्षण गर्नुपर्छ कि पर्दैन ? त्यसैले यो कुरा संसदीय छानबिनभन्दा पनि कानुनी छानबिनको विषय हो । शुक्रबारको संसद्को दृश्य हेर्न लायक बनेको थियो । सभामुखले गृहमन्त्रीलाई बोल्न दिने अनि कांग्रेसका सांसदहरू उनलाई छेकेर बस्ने । कहिलेसम्म यस्तो दृश्य नेपाली जनताले हेर्नुपर्ने हो ? कहिलेसम्म संसद् बन्धक भइरहने हो ? यसको जवाफ अहिलेको स्थितिमा नेपाली कांग्रेसले मात्र दिन सक्छ । किनकि यो बेला संसद्लाई बन्धक बनाउने मुख्य काम नै कांग्रेसले गरिरहेको छ । गोपाल देवकोटा, चाबहिल पीपलबोट, काठमाडौं"
सरकारी जग्गामाथि रजगज,"बाल मन्दिरको जग्गा हिनामिनामा २० जनालाई पक्राउ पुर्जी शीर्षकको खबर बाल उत्थानको पवित्र उद्देश्य बोकेर, अनाथ बालबालिका संरक्षण गर्ने दायित्व राखेर खोलिएको नेपाल बाल संगठनमा लामो समयसम्म पदाधिकारी र कर्मचारीले रजगज गर्दै आएको विषयसँग सम्बन्धित छ । संगठनको नक्सालस्थित झन्डै २९ रोपनी जग्गामा अनियमितता गरिएको हो । २०४९ मा बृहस्पति विद्यासदनलाई ४ वर्षका लागि भनेर ९ रोपनी जग्गा भाडामा लगाएको बाल संगठनले २०७२ मा सो जग्गालाई बपौती ठान्दै पूरक सम्झौता गरेर भाडा अवधि २१३१ सम्म वढाएको विषयमा जति आलोचना गरे पनि कम हुन्छ । उता बृहस्पतिद्वारा २०७६ सालमा भारतीय बोर्डबाट सञ्चालित राय स्कुललाई मनोमानी ढंगले मन्दिरकै ५ रोपनी जग्गामा सञ्चालन गर्न ५० वर्षका लागि भाडामा दिएर अश्लीलता प्रदर्शन गरिएको थियो । हिनामिना, अनियमितताका अन्य विषय उठाउँदा लिजमा दिएको जग्गाबाट आठ वर्षसम्म बढेको भाडा संगठनले लिन नपाउने कुरा, मन्दिर परिसरको जग्गामा व्यापारीको पेट्रोल पम्प अर्थात् कनक ट्रेडर्ससँग लिइने भाडाबापतको रकम अपारदर्शी भएको देखिन्छ । त्यस्तै संगठनका महासचिवबाट संगठनको जग्गा आफ्नै कम्पनीलाई भाडामा दिएको, पदाधिकारी र कर्मचारीले लिएको रकम फिर्ता नगरेको, ढुक्कसँग व्यापारिक प्रयोजनका लागि १३ रोपनी जग्गा भाडामा दिएको, नीतिनियम कुल्चेर संगठनको गाडी व्यक्तिका नाममा पास गरेकोलगायत सन्दर्भ बेथितिको केही उदाहरण हुन् । यावत् विसंगतिको सिलसिलामा नेपाल बाल संगठनका तत्कालीन अध्यक्ष रीता सिंह वैद्य, बृहस्पति विद्यालय व्यवस्थापन प्रालिका अध्यक्षलगायत २० जनाविरुद्ध अदालतले पक्राउ पुर्जी जारी गरेको हो । वस्तुतः २०४६ को राजनीतिक आन्दोलनपछि सत्तामा पुगेका नेताहरूले आपराधिक गतिविधिमाथि ध्यान नदिँदा सरकारी, सार्वजनिक, व्यक्तिगत जग्गामाथि मनोमानी बढेको र लुटपाट मच्चिएको हो । पूर्वको गिरीबन्धु टी इस्टेट प्रकरणदेखि पश्चिम टीकापुरको जग्गासम्म अनि उपत्यकाका त्रिवि, ललिता निवास, बाल संगठन लगायतका धेरै ठाउँमा भएका आक्रमणले कुशासन उत्कर्षमा पुगेको मान्नुपर्छ । अपराधीमाथि अब पनि कठोर कारबाही गरिएन भने यस्ता निकृष्ट क्रियाकलापले निरन्तरता पाउने निश्चित छ । भुवनेश्वर शर्मा, चन्द्रागिरि२, काठमाडौं"
हामी माथि रहेपछि,"उठ्यौ तिमी खुसी मान्दै हामीलाई सत्ता पुर्याउनजुट्यौ तिमी लिई आशा हामीलाई पदमा पुर्याउनआज्ञाकारी बन्यौ जनता जे जे पनि गर्यौ नि हैकत्रो जोस लिई प्यारा अघि सरी मर्यौ नि है हामीलाई मिल्यो सत्ता भयो अब गुनी बसहामी बोल्छौं यहाँ जे जे त्यही तिमी सुनी बसविलासी जिन्दगी देख्यौ ? हामीलाई बुझी बसबोकी ऋण अझै धेरै तिर्दै कर तलै बसशक्तिका जति छन् रूप हाम्रै हात लिई सबैठग्ने छौ जनता भन्दै तिम्रै नाम लिई सधैंनिरुपाय तिमी के नै गर्छौ हामी भएपछितिमी तल बसेका छौ हामी माथि रहेपछि इन्दकुमार श्रेष्ठ, ओखलढुंगा"
रेलमार्गको अन्योल,"कान्तिपुरमा शुक्रबार बद्री खतिवडाबाट लिखित रेलमार्ग निर्माणसम्बन्धी लेख पढ्न पाइयो । रेलमार्ग निर्माणमा गरेका अध्ययनबाट धेरै विज्ञलाई कताकता असपट लागिरहेको अनुभव भएको छ । प्रायः मेगा प्रोजेक्टमा अध्ययन गर्ने समूह कि त दातृ निकायबाट प्रभावित छ कि त निर्माण व्यवसायीबाट । त्यसैले आयोजना अत्यन्त खर्चालु बन्ने गरेका छन् । यस्ता अध्ययन, अनुसन्धान गर्दा नेपालका अथवा गैरआवासिय नेपालीलाई समावेश गराएर अध्ययन गर्न सकिँदैन ? अझ मलाई लागेको कुरा, तराईसँग राजधानी जोड्न धमाधम बनाइँदै गरेको द्रुतमार्गको दुवै किनारामा रेलमार्ग विस्तार गर्न सकिँदैन ? केदारनाथ त्रिपाठी, बूढानीलकण्ठ५, काठमाडौं"
'युवालाई उत्पादन र रोजगारीमा लगाउने ४५ कार्यक्रम बजेटमा आउँदैछन्',"तर सहकारी समस्या यति भयावह छ कि अब यो अवधारणा अघि बढ्दैन कि भन्नेजस्तो देखिन्छ । यस्तो अवस्थामा सहकारीले अझै अर्थतन्त्रमा ३ प्रतिशत योगदान गर्छ भनेर के आधारमा योजना बनाउनुभएको हो ?सोह्रौं योजनामा सहकारी क्षेलाई सबलीकरण गर्ने, सुशासन कायम गर्ने भन्ने छ । त्यसलाई कार्यान्वयन गरेर पनि लैजान्छौं । अहिले सहकारी क्षेत्रको समस्या धेरै आयो । २० वर्षअघि सहकारी नियमनका लागि छुटै संस्था बनाउनुपर्छ भनेर बजेटमा आयो । तर कार्यान्वयन गर्न अभियन्ताहरूले दिनुभएन । हरेक बजेट र मौद्रिक नीतिमा दोस्रो तहको संस्था स्थापना गर्ने भनिएको थियो, हुन सकेन । अहिले सबै मञ्जुर छन् । त्यसकारण सरकारले सहकारीको समस्या समाधान गर्न कमिटी गठन गरेको छ । सहकारी नियमन र अनुगमन गर्ने संस्था बन्दै छ । सहकारीभित्रै पनि गल्ती गर्न नहुनेमा महसुस भएको छ । जनता सतर्क भएका छन् । अब सहकारी खोलौं, पैसा आइहाल्छ भन्ने अवस्था छैन । सबै सहकारी खराबभन्दा पनि संख्यामा कम, धेरै कारोबार र धेरै जनता संलग्न सहकारीमा समस्या आएको देखिन्छ ।"
कोशी बाढीका १६ वर्ष,"(सुनसरी)सुनसरीको तत्कालीन पश्चिम कुशाहा४ का मोहम्मद सुल्तान डेढ दशकअघिको त्रासदी सम्झिएर अहिले पनि झस्किन्छन् । कोशीको बाँध फुटेर बस्तीमा बाढी पसेको केहीबेरमा हेर्दाहेर्दै उनको ५ बिघा जमिन बगर बन्यो । कोशी बाढी आएको पनि १६ वर्ष पुगिसक्यो । तीन सय मन धान फल्ने खेतलाई पुरानै स्वरूपमा फर्काउन सकिन्छ कि भनेर मोहमदले बालुवा हटाउन दुई लाख खर्चिए पनि । तर खेत पुरानो स्वरूपमा फर्किएन । धान रोप्न मिल्न नभएपछि उनले तरबुजा र तरकारी खेती सुरु गरे । तर पर्याप्त सिँचाइ अभावमा सोचेजस्तो फाइदा लिन सकेनन् । तरकारी र तरबुजा खेतीबाट जेनतेन परिवारको गुजरा चल्दै आएको छ, उनले सुनाए । धेरैजसो पीडितको खेतमा कोशी बाढीले थुपारेको बालुवा अझैसम्म थुप्रिएको छ । कोशी बाँध फुट्नु पहिला तत्कालीन श्रीपुर९ वाट कोशीको सिपेज भएर बग्ने पानी (गलफरिया सिँचाइ योजना) ले हालको कोशी गाउँपालिका४ र ५ मा मनग्गे सिँचाइ पुग्दै आएको थियो । बाँध फुटेसँगै योजना पुरियो ।मोहम्मदको जस्तै कोशी४ जुद्धगञ्जका जगदेव यादवको १२ मध्ये सात बिघामा अहिले पनि बालुवाको थुप्रो छ । पाँच बिघाको बालुवा जेनतेन हटाएर खेती सुरु गरे पनि सिँचाइ अभावले बाली सप्रिएन । सात बिघामा बालुवाको थुप्रोमाथि परबल, तरबुजा खेती गर्दै आएको छु । खेतमा थुप्रिएको बालुवा सरकारले निकासी गरिदिएन । आफैंले बालुवा निकालेर खेती गर्दा पनि सिँचाइ अभावमा भनेजस्तो भएन, उनले भने ।२०६५ भदौ २ मा दिउँसो सप्तकोशी नदीको पूर्वी तटबन्ध फुटेपछि आएको बाढीले सुनसरीको तत्कालीन श्रीपुर, हरिपुर र पश्चिम कुशाहाका १ हजार ४ सय ३३ सुकुम्बासी परिवारसहित ७ हजार ५ सय ६३ घरपरिवार प्रभावित भएका थिए । बालुवाले ६ हजार ८ सय बिघा पुरिएको थियो । बाढी प्रभावित जमिनलाई सरकारले रातो, पहेंलो र हरियो भागमा बाँडेको थियो । जसमा सबैभन्दा बढी प्रभावित रातो भागमा ३६ सय बिघा, मध्यम प्रभावित पहेलो भागमा २२ सय बिघा र थोरै प्रभावित हरियो भागमा १ हजार बिघा बालुवाले पुरिएको थियो ।बालुवा हटाइदिने आश्वासनबाट सरकार पछि हटेपछि केही पीडित आफैं हटाउन पनि लागिपरे । ७० वर्षीय महमद नयन मन्सुरीको १६ बिघा बालुवाले पुरियो । उनले ११ बिघाको बालुवा प्रतिटिपर ३ सय रुपैयाँमा बिक्री गरे । तर त्यही बेला स्थानीय सरकारले खेतको बालुवा निकाल्दा प्रतिटिपर १४ सय रुपैयाँ कर तोक्यो । आम्दानीभन्दा खर्च धेरै हुने भएपछि बाँकी ५ बिघाको बालुवा निकाल्न बन्द भयो, उनले भने ।स्थानीय सरकारले कर तोकेपछि बाढीपीडित महमद बसिर मन्सुरीले सबै खेतको बालुवा निकाल्न सकेनन् । उनले १६ बिघामध्ये १० बिघाको मात्रै बालुवा हटाए । बाढीअघि मन्सुरीको खेतमा हिउँदे धान निकालेर गहुँ खेती हुन्थ्यो । धान र गहुँ खेतीबाट खर्च कटाएर वार्षिक सरदर १० लाख रुपैयाँ आम्दानी हुन्थ्यो । अहिले तीन लाख रुपैयाँ खर्च गरेर बालुवा हटाएको १० बिघा खेतमा पहिलाको तुलनामा आधा पनि धान र गहुँ फल्दैन । बालुवाले पुरिएको ६ बिघामा उनले तरकारीखेती गरे पनि अन्नबालीजस्तो फाइदा लिन सकेका छैनन् ।कोशी बाढीपीडितसँग सरकारले वाचाअनुसार पूरै राहत रकम नदिएको गुनासो पनि छ । बाढीलगत्तै सरकारले पीडित परिवारलाई तत्काल २० हजार रुपैयाँ राहत, घर बनाउन ३० क्युबिक काठ र सुकुम्बासीलाई दुई कट्ठा जमिन दिने घोषणा गरेको थियो । नगद पाए पनि काठ सबैले पाएनन् । भूमिहीनलाई जग्गा दिने काम अधुरो छोडियो । बाढी प्रभावित ७ हजार ५ सय ६३ घरमध्ये पूर्णरूपमा घर क्षति भएका ३ हजार ७ सय ७० परिवारमध्ये १ हजार ९ सय ७० परिवारले ३० क्युबिक काठ पाए । कोशी बाढीपीडित संघर्ष समितिका अध्यक्ष मोहमद बाजुद्दिन मियाँका अनुसार बाढी प्रभावित क्षेत्रका १ हजार ४ सय ३३ परिवार सुकुम्बासीमध्ये ९ सय ५ जनाले दुई कट्ठा जमिन पाए पनि बाँकीले केही पाएनन् । धेरैजसो बालुवा सम्याएर फुसको घर बनाई गुजारा गरिरहेका छन् । तत्कालीन सरकारले त्यसबेला जिल्ला प्रशासन कार्यालय सुनसरीको दैवीप्रकोप समितिको खातामा १ अर्ब ६८ करोड रुपैयाँ निकासा गरेको थियो । उपलब्ध रकममध्ये १ अर्ब ३४ करोड रुपैयाँ कोशी बाढीपीडितलाई बाँडेपछि रकम वितरण बन्द गरिएको मियाँले बताए ।सरकारले त्यतिबेला रातो भागमा पर्ने खेतको दुई लाख, पहेंलो भागको एक लाख र हरियो क्षेत्रको ५० हजार रुपैयाँ प्रतिबिघा क्षतिपूर्ति दिएको थियो । मूल भँगालो परेको जमिनको हकमा भने २ लाख ५० हजार रुपैयाँ बिघाको दरले क्षतिपूर्ति दिइएको थियो । बाढीपीडितलाई सरकारले नौ महिनासम्म रासन दिने घोषणा गरेको थियो । तर ६ महिनासम्म दिएर रासन बाँड्नै छाड्यो । घर बनाउन दिने भनिएको ३० किबि काठ र २० हजार रुपैयाँ खर्च आधाभन्दा बढीले अझैसम्म पाएका छैनन् । कोशीको ३३ सय बिघा खेतीयोग्य जमिनमा बाढीले पूर्ण रूपमा बालुवा थुपारेको थियो । अन्सारीका अनुसार अझै पनि १३ सय बिघा बालुवाले पुरिएको छ ।कोशी गाउँपालिका प्रमुख अयुव अन्सारीले पीडितको खेतको बालुवा निकाल्दा कर नलिएको दाबी गरे । व्यापारिक प्रयोजनका लागि बालुवा निकाल्दा प्रतिटिपर १४ सय रुपैयाँ कर लिएको उनको भनाइ छ । केही वर्ष पालिकाले १ करोड २२ लाखमा ठेक्का लगाएर बालुवा निकालेको थियो । यसपालि ठेक्का नलागेपछि अमानतमा बालुवा निकाल्दै आएको छ । बाढीपीडित सबैले राज्यबाट राहत र क्षतिपूर्ति पाइसकेको सुनसरीका प्रमुख जिल्ला अधिकारी जयराज आचार्यले बताए ।"
तयार भयो विद्युतीय सुशासनको ब्लुप्रिन्ट,"(काठमाडौं) सरकारले डिजिटल नेपालको लक्ष्य हासिल गर्न अपनाउनुपर्ने नीति र परिवर्तन गर्नुपर्ने पक्ष समावेश गरी ईगभर्नेन्स ब्लुप्रिन्ट अर्थात् विद्युतीय सुशासनको खाका तयार पारेको छ । विश्वभर प्रचलनमा रहेका सफल प्रयासहरूको अध्ययन र उपयुक्त हुन सक्ने पहलहरूलाई समावेश गरेर विद्युतीय सुशासन आयोगले हालै मात्र उक्त खाका तयार पारेको जनाएको छ । ब्लुप्रिन्टले नेपालको सम्पूर्ण सार्वजनिक सेवा प्रणालीको डिजिटल रूपान्तरणका लागि मार्गनिर्देशन प्रदान गर्ने आयोगको दाबी छ ।मन्त्रिपरिषद् बैठकमा पेस हुने तयारीमा रहेको सो खाकाले नेपालको डिजिटल सरकारका विभिन्न पक्षहरूको पहिचानका साथै आवश्यक कानुनी तथा नियमनकारी व्यवस्थाहरूलाई अद्यावधिक गर्न र सरकारका विद्युतीय सेवा प्रवाहमा निरन्तर सुधारका लागि विभिन्न सिफारिस र सुझाव प्रदान गर्ने आयोगले जनाएको छ । यस खाकाले विद्युतीय साक्षरता र सीपको विकास गर्ने, विद्युतीय सेवा प्रवाहका मापदण्ड तय गर्ने र क्षेत्रीय तथा अन्तर्राष्ट्रिय साझेदारीहरू वृद्धि गर्ने पनि लक्ष्य राखेको आयोगले जनाएको छ ।प्रधानमन्त्रीको अध्यक्षता र सञ्चार तथा सूचना प्रविधिमन्त्री सहअध्यक्ष रहने सुशासन आयोगले यस खाकालाई सरकारको रणनीतिक दस्तावेजका रूपमा तयार गरेको आयोगका प्रमुख कार्यकारी अधिकृत दीपेश विष्टले बताए । यो खाकाले नीतिगत व्यवस्था र संस्थागत सुधारका विभिन्न प्रयासमार्फत सरकारको विद्युतीय सुशासनसम्बन्धी प्राथमिकता र डिजिटल सेवा प्रवाह सुधारका मार्गहरूलाई प्रस्ट पार्ने प्रयास गरेको छ, उनले भने, तीनै तहका सरकारमार्फत प्रभावकारी विद्युतीय सेवा प्रवाहको प्रत्याभूतिका लागि सरकारी संरचना र कानुनी व्यवस्थाहरूबीच सहजीकरण गर्न पनि यो खाका महत्त्वपूर्ण आधार बन्नेछ ।विष्टका अनुसार सुशासनका लागि सूचना तथा सञ्चार प्रविधि क्षेत्रको समग्र इकोसिस्टम (संरचना) सञ्चालन गर्न ब्लुप्रिन्ट आवश्यक भएको हो । यसकै आधारमा आगामी दिनमा विद्युतीय सुशासनका ऐनकानुन बन्नेछन् । खाकामा नीतिगत र संस्थागत पक्षमा रहेका कमिकमजोरीसँगै प्रभावकारी विद्युतीय सेवा प्रवाहको वातावरण बनाउन आवश्यक व्यवस्थाहरूलाई प्रस्ट रूपमा अघि सार्ने प्रयत्न गरिएको विष्टले जनाए । सञ्चार तथा सूचना प्रविधिका विभिन्न माध्यम र सेवाहरू दिनानुदिन बढ्दै जाँदा नेपालमा विद्युतीय सुशासन र प्रभावकारी सेवाको सुनिश्चितताका लागि आवश्यक प्राविधिक र नीतिगत उपायहरूबारे यो दस्तावेजमा आवश्यक विमर्श गरिएको आयोगको भनाइ छ । सरकारका विभिन्न उच्चपदस्थ कर्मचारीहरूसमेत सदस्य रहने आयोगले तयार पारेको यो खाका विभिन्न मन्त्रालय, सरोकारवाला क्षेत्र, विज्ञ समूह र सम्बन्धित निकायहरूबीचको सहकार्य र छलफलपछि तयार भएको भनिएको छ । ब्लुप्रिन्ट तयार गर्न संयुक्त राष्ट्रसंघीय विकास कार्यक्रममार्फत डिजिटल सुशासनको सफल अभ्यास गरेको युरोपेली देश, इस्टोनियका परामर्शदाताको पनि सहयोग लिइएको उनले बताए । सेवाग्राही भौतिक रूपमा उपस्थित हुनैपर्ने नियम रहेका विभिन्न निकायहरूले प्रदान गर्ने सेवालाई क्रमशः अनलाइनबाटै हुने व्यवस्था गर्न पहल गरिनेछ, ब्लुप्रिन्टमा भनिएको छ, नेपालमा युरोप, भारत, श्रीलंका र अन्य देशका जस्तै डेटाको सुरक्षा र गोपनीयताका लागि डेटा सुरक्षण निकायको सिर्जना गरिनेछ । त्यसले नागरिक समाज, सरकार र निजी क्षेत्रबीच विश्वासको वातावरण बनाउन भूमिका खेल्नेछ ।विभिन्न सरकारी निकायले आआफ्नै हिसाबले नागरिकका विवरण जम्मा गर्ने र पटकपटक त्यस्ता विवरण बुझाइरहनुपर्ने बाध्यता हटाउन डाटा आदानप्रदान प्रणाली विकास गरिने ब्लुप्रिन्टमा भनिएको छ । यो व्यवस्थापछि नागरिकहरूले आफ्ना आधारभूत विवरणहरू बारम्बार दिइरहनुपर्ने झन्झटिलो अवस्थाको अन्त्य हुने आयोगको अपेक्षा छ । यसलाई ब्लुप्रिन्टमा वाल्ली वान्स पोलिसी भनेर व्याख्या गरिएको छ ।अहिले सरकारको एउटा निकायले जारी गरेको कागजपत्र अर्को निकायले माग्ने वा सरकारी निकायहरू आफैंले दिएका कागजपत्र पुनः माग्ने गरेका छन्, विष्ट भन्छन्, उदाहरणका लागि त्रिभुवन विश्वविद्यालयबाट स्नातकोत्तरको प्रमाणपत्र निकाल्नुपर्यो भने त्रिविले नै उपलब्ध गराएको रजिस्ट्रेसन कार्ड र एसईईदेखिका अन्य प्रमाणपत्र बोकेर जानुपर्छ । सरकारी निकायहरूबीच डेटा एक्सचेन्ज प्लाटफर्म बनाउन सकियो भने उनीहरू आफैंले पुराना कागपत्र भेरिफाइ गर्न सक्छन् । यसो हुँदा नागरिकसँग ती कागजात माग्नै पर्दैन । ब्लुप्रिन्टले नागरिकका डेटा एकपल्ट मात्र माग्न पाउने परिकल्पना गरेको छ ।राष्ट्रिय परिचयपत्र, नागरिकता, राहदानी, नाबालिग परिचयपत्रजस्ता विभिन्न सरकारी कागजातहरूलाई एकै स्थानमा राखेर एउटा परिचयात्मक संकेतबाट सबै विवरण प्राप्त व्यवस्था गर्ने ब्लुप्रिन्टको आशय छ । नागरिकका विवरणसँगै सरकारी र निजी तथ्यांकको सुरक्षा र व्यवस्थापनसम्बन्धी विभिन्न व्यवस्थाहरू पनि ब्लुप्रिन्टमा उल्लेख छ । सरकारले डिजिटल सेवा प्रवाह प्रभावकारी बनाउन भन्दै यसअघि पनि ईगभर्नेन्स मास्टरप्लान र डिजिटल नेपाल फ्रेमवर्कजस्ता अवधारणा तर्जुमा गरी लागू गरेको थियो । ती नीतिहरू किन प्रभावकारी रूपमा कार्यान्वयन हुन सकेनन् भन्ने प्रश्नको स्पष्ट उत्तर नखोजीकनै तयार भएको यो खाकाले भने अघिल्ला दस्तावेजभन्दा फरक रूपमा नागरिकहरूले विभिन्न निकाय धाउनुको साटो डेटा र डिजिटल गभर्नेन्समार्फत काम गराउन खोजेको देखिन्छ । गत माघ २० को मन्त्रिपरिषद् बैठकले विद्युतीय सुशासन आयोग सम्बन्धमा व्यवस्था गर्न बनेको विधेयक तर्जुमा गर्न सैद्धान्तिक स्वीकृति दिने निर्णय गरेको थियो । सोहीबमोजिम खाका तयार गरिएको र यसपछि ऐन मस्यौदा गर्ने आयोगले जानकारी दिएको छ ।"
राजस्व संकलनमा कमजोर बन्दै लुम्बिनी सरकार,"(बुटवल)लक्ष्यअनुसार राजस्व संकलन गर्न नसक्दा लुम्बिनी प्रदेश सरकार घाटा बजेटमै सञ्चालन हुँदै आएको छ । सरकारले राजस्व संकलनका लागि निर्धारण गरेका कर शीर्षकमध्ये अधिकांशमा ५० प्रतिशत पनि उठ्न सकेको छैन । कर संकलन न्यून हुनु र करका दायरा पनि विस्तार गर्न नसक्दा प्रदेश सरकारहरू संघकै बजेटमा निर्भर हुँदै आएका छन् । लुम्बिनी प्रदेश सरकारले गत वर्ष राखेको ४ अर्ब १० करोड ५९ लाख रुपैयाँ राजस्व संकलनको लक्ष्यमा २ अर्ब ६० लाख ९५ हजार मात्र संकलन भयो । यो लक्ष्यको ५० दशमलव १७ प्रतिशत मात्र रहेको प्रदेश कोष तथा लेखा नियन्त्रण कार्यालयले जनाएको छ । सरकारले बढी राजस्व संकलनका लागि वन क्षेत्र रोजेको थियो । लुम्बिनीमा ९ लाख ७४ हजार ३ सय ८१ हेक्टर वन क्षेत्र छ । वन क्षेत्रमा ढलापडा रूख बिक्री, वन क्षेत्रमा बग्ने खोलाको ढुंगागिट्टी, बालुवा बिक्रीबाट पनि आम्दानी लिने लक्ष्य सरकारले लिएको थियो । तर ढुंगागिट्टी, बालुवा बिक्रीमा पनि स्थानीय तहसँगको कानुन बाझिएपछि कार्यान्वयन हुन सकेन । सरकारले गत वर्ष वन क्षेत्रबाट मात्र १ अर्ब ५० करोड रुपैयाँ राजस्व संकलन गर्ने लक्ष्य थियो । तर ९७३ प्रतिशत अर्थात् १४ करोड ६० लाख ४ हजार रुपैयाँ मात्र संकलन भयो । गत आर्थिक वर्ष र चालु आर्थिक वर्ष दुवैमा वन क्षेत्रबाट सरकारले लक्ष्यअनुसार राजस्व संकलन गर्न नसकेको प्रदेशको वन वातावरण, पर्यटन तथा खानेपानी मन्त्रालयका अधिकृत एवं सूचना अधिकारी डिलाराम पौडेलले बताए । गत वर्ष कार्यविधि बनाउनै ढिला भयो, चालु वर्ष सर्वोच्च अदालतमा मुद्दा परेपछि अदालतबाटै नउठाउनू भन्ने आदेश आयो, उनले भने, चालु आर्थिक वर्षमा त अब उठाउनै मिलेन । सरकारले पहिलो वर्ष सामुदायिक वनबाट पनि समूहबाहिर बिक्री हुने ढलापडा काठ बिक्री गर्दा बिक्री मूल्यको २५ प्रतिशत रकम प्रदेश सञ्चित कोषमा जम्मा गर्नुपर्ने कार्यविधि बनाएको थियो । तर चालु आर्थिक वर्षमा त्यो संशोधन गरेर समुदायभित्र बिक्री गर्दा पनि २५ प्रतिशत रकम सञ्चित कोषमा राख्नुपर्ने प्रावधान थपेपछि सामुदायिक वन उपभोक्ता समूह अदालत गएका थिए । सर्वोच्च अदालतले असोज १७ मा अन्तरिम आदेश जारी गर्दै उपभोक्तामा बिक्री हुने काठबाट राजस्व संकलन नगर्न अन्तरिम आदेश दिएपछि असोजपछि कर संकलन रोकिएको उनले बताए । सरकारले चालु वर्षमा पनि वन क्षेत्रबाट १ अर्ब ८० करोड राजस्व संकलनको लक्ष्य राखेको छ । तर वैशाख दोस्रो सातासम्ममा १२ करोड ९८ लाख ९९ हजार मात्र संकलन गरेको छ । त्यो ७ दशमलब २२ प्रतिशत मात्र हो । संघीय वन ऐन ०७६ ले पनि वन उपभोक्ताबाट रोयल्टी उठाउने व्यवस्था गरेको छैन । प्रदेश वन ऐन ०७८ ले भने उपभोक्ता समूहभन्दा बाहिर बिक्री हुने काठको रोयल्टी प्रदेश सरकारले पनि लिन सक्ने गरी कानुन बनाएको छ । लुम्बिनी सरकारले आन्तरिक स्रोतका लागि राजस्व संकलन गर्न आन्तरिक ऋण उठाउनेसहित २५ शीर्षक छुट्याएको छ । त्यसमध्ये राजस्वको सबैभन्दा ठूलो हिस्सा वन क्षेत्र छ । दोस्रोमा चालक अनुमति पत्र र सवारी शीर्षक राखेको छ । त्यसमा गत वर्ष ८१ करोड ८२ लाख संकलनको लक्ष्य रहेकामा ६९ करोड ९९ लाख ५६ हजार संकलन भएको थियो । चालु आर्थिक वर्षमा १ अर्ब संकलनको लक्ष्य राखेकामा अहिलेसम्म १२ करोड ९८ लाख ९९ हजार रुपैयाँ मात्र संकलन भएको छ । सरकारका २५ राजस्वका शीर्षकमध्ये १६ वटाले अहिलेसम्म ५० प्रतिशत पनि संकलन गर्न सकेका छैनन् । प्रदेश सरकारले स्रोतबिना ठूलो आकारको बजेट बनाउने र राजस्व उठ्नै नसक्ने शीर्षकमा पनि धेरै रकम संकलन गर्ने लक्ष्य राख्दा हरेक वर्ष सरकार लक्ष्यमा पुग्न नसकेको प्रदेश कोष तथा लेखा नियन्त्रण कार्यालयका प्रमुख दीपक ज्ञवालीले बताए । सरकारले चालु वर्षमा ६५ प्रतिशतभन्दा बढी रकम खर्च गरेको अवस्थामा प्रदेश सञ्चित कोष घाटामा जान सक्ने पनि उनले जनाए । सरकारले हरेक वर्ष स्रोतबिनाको ठूलो आकारको बजेट बनाउँदै आएको छ, उनले भने, त्यसकै आधारमा राजस्व शीर्षक र संकलन हुनै नक्सने लक्ष्यको अंक राख्दा सरकार वित्तीय प्रगतिमै कमजोर बन्दै गएको छ । लक्ष्यअनुसार राजस्व संकलन पनि नहुने र संघले पठाउने अनुदान पनि पूरै नआउँदा सरकारको तिर्नुपर्ने दायित्व पनि बढ्दै गएको उनको भनाइ छ । सरकारले बजेटको आकार बढाउनैका लागि हरेक वर्ष आन्तरिक ऋण उठाउने शीर्षक राख्दै आएको छ । गत वर्ष १ अर्ब रुपैयाँ आन्तरिक ऋण संकलन गर्ने सरकारको लक्ष्य थियो । त्यसअघिका दुई आर्थिक वर्षमा पनि उक्त शीर्षक राखिएको थियो । चालु आर्थिक वर्षमा पनि १ अर्ब २५ करोड ऋण उठाउने सरकारको लक्ष्य छ । तर बजेटको आकार बढाउन शीर्षक राखे पनि अहिलेसम्म आन्तरिक ऋण कसरी उठाउने भन्ने कुनै कार्यविधि बनेको छैन । आन्तरिक ऋणको विषयमा आर्थिक मामिला तथा योजना मन्त्रालयमा कुनै छलफल भएको पनि जानकारी छैन, मन्त्रालयका एक अधिकृतले भने, यो बजेट बढाउने शीर्षक मात्र हो, उठाउनका लागि होइन जस्तो लाग्छ ।"
चियाबारीखुर्कोट सुरुङ निर्माण छिटो अघि बढाउन माग,"(खुर्कोट, सिन्धुली)केही दिनअघि सुनकोशीमरिण डाइभर्सन सुरुङको ब्रेक थ्रु गर्न पुगेका प्रधानमन्त्री पुष्पकमल दाहालसमक्ष खुर्कोट, मुल्कोट, चियाबारी, फेदीलगायत भेगका स्थानीयले सुरुङ निर्माणको काम छिटो अघि बढाउन माग गरे । उनीहरूले चियाबारीखुर्कोट (बारा) सुरुङ निर्माण गर्ने चर्चा भए पनि थप काम नभएको भन्दै त्यसलाई यथाशक्य अघि बढाउनुपर्ने अडान लिए । चियाबारीखुर्कोट सुरुङ कमलामाई नगरपालिका२ को चियाबारी माथि फेदीबाट सुरु भई गोलन्जोर गाउँपालिका७ को तल्लो बारामा निस्कनेछ ।यी दुवै पालिकाहरूले लामो समयदेखि सुरुङमार्ग निर्माणको माग गर्दै आएका छन् । चियाबारीखुर्कोट सुरुङ निर्माण गर्न सकिए सडकको दूरी मात्र घट्ने छैन, यो क्षेत्रको विकासले समेत फड्को मार्ने गोलन्जोर गाउँपालिका अध्यक्ष शंकरराज बरालको दाबी छ । यो सडक खण्डमा घुम्ती धेरै छन् । यात्रुले यात्रा गर्न अहसज महसुस गर्ने गरेका छन् । यस खण्डमा धेरै घुम्ती भएकाले यात्राका क्रममा रिंगटा लाग्ने, बान्ता हुने जस्ता समस्या यात्रुले झेल्नुपर्ने बाध्यता रहेको अध्यक्ष बराल बताउँछन् । घुम्तीका कारण यो खण्डमा दुर्घटनाको जोखिम रहेको प्रहरीको भनाइ छ । सुरुङले सडकको दूरी मात्र घटाउने छैन, दुर्घटनाको जोखिमलाई समेत कम गराउनेछ, अध्यक्ष बरालले भने, त्यसैले प्रधानमन्त्री आएका बेला छिटो सुरुङको काम अघि बढाउन ध्यानाकर्षणसहितको ज्ञापनपत्र बुझाएका हौं । यसरी सुरुङ बनाउन सके सडकको दूरी घट्ने र पर्यटक आवागमन बढाउन सकिने उनले जनाए । दुर्घटनाको जोखिमलाई दृष्टिगत गरी बीपी राजमार्गअन्तर्गतको सिन्धुलीमाडीखुर्कोट खण्डको ३९ किमि सडकमा बढी भारवहन क्षमताका सवारी साधन चलाउन निषेध गरिएको छ ।चियाबारीखुर्कोट सुरुङमार्ग निर्माण हुन सके रामेछाप, दोलखा, ओखलढुंगा, सोलुखुम्बुसँग तराईको दूरीसमेत छोटिनेछ । सडक विभागको गुणस्तर अनुसन्धान तथा विकास केन्द्रले यो सुरुङको आर्थिक वर्ष ०७६७७ मा सम्भाव्यता अध्ययन गरिसकेको छ । सम्भाव्यता अध्ययनअनुसार यसको दूरी ४९० किमि रहने उल्लेख छ । तर विस्तृत परियोजना रिपोर्ट (डीपीआर) निर्माणका क्रममा दूरी, लागत यकिन हुनेछ । सम्भाव्यता अध्ययनअनुसार निर्माण लागत १६ अर्ब ८१ करोड ८७ लाख लाग्ने उल्लेख छ । गुणस्तर अनुसन्धान तथा विकास केन्द्रले चियाबारीखुर्कोटसहित ७ वटा सुरुङमार्गको सम्भाव्यता अध्ययन गरेको छ । तर निर्माणमा कुनै पनि गएका छैनन् । माग भएरै उक्त सुरुङहरूको अध्ययन गरिएको भए पनि सडकको अवस्थाले गर्दा सबैभन्दा महत्त्वपूर्ण चियाबारीखुर्कोट सुरुङमार्ग रहेको गुणस्तर अनुसन्धान तथा विकास केन्द्रका प्रमुख नरेशमान शाक्यले बताए । नेपाल सरकारको स्रोतबाट यो सुरुङ निर्माण गर्न कठिन छ, उनले भने, यसमा दातृ निकायबाटै निर्माणको काम गराउन भौतिक पूर्वाधार तथा यातायात मन्त्रालयबाटै छलफल भइरहेको छ । यसबारे जापान सरकारसँग मन्त्रालय तहबाट कुरा भइरहेको उनले सुनाए । मन्त्रालयका अनुसार जापानको सहुलियत ऋणमा यसको निर्माण गर्ने योजना छ । आगामी आर्थिक वर्षमा यसको निर्माणबारे टुंग्याउने तयारी सरकारको छ । चियाबारीखुर्कोट सडक सुरुङ मार्ग निर्माण हुन सके बीपी राजमार्गको नागबेली सडकको दूरी एकतिहाइभन्दा कममा झर्नेछ ।चियाबारीखुर्कोट सडकको दूरी अहिले २९८ किमि रहेकोमा सुरुङ मार्ग निर्माण भए ८५ किमिमा झर्ने दाबी छ । अहिले उक्त दूरी पार गर्न एकदेखि डेढ घण्टा लाग्छ । सुरुङ निर्माण गर्न सकिए ६ मिनेटमा उक्त दूरी छिचोलिने छ । सुनकोशीमरिण डाइभर्सनको सुरुङ खन्न प्रयोग भएको टनेल बोरिङ मेसिन (टीबीएम) बाटै चियाबारीखुर्कोट सुरुङ खन्न सकिने प्राविधिकहरूले सुल्झाएका छन् । केही दिनअघि मात्र ब्रेक थ्रु भएको सुनकोशीमरिण डाइभर्सन आयोजनाका निर्देशक मित्र बरालका अनुसार यही टीबीएम मेसिन प्रयोग गरेर चियाबारीखुर्कोट सडकमा सुरुङ मार्ग निर्माण गर्न सकिनेछ । भेरीबबई डाइभर्सन बहुउद्देश्यीय सिँचाइ आयोजना र सुनकोशीमरिण डाइभर्सनमा प्रयोग भएको टीबीएम मेसिन अहिलेकै अवस्थामा पनि प्रयोग गर्न सकिने र रिइन्जिनियरिङ गरेर डायमिटर परिवर्तन गरी सुरुङ मार्ग निर्माण गर्न सकिने निर्देशक बरालको भनाइ छ । भेरीबबईपछि टीबीएम मेसिन रिइन्जिनिरिङ गरेर सुनकोशीमरिण डाइभर्सनको सुरुङ निर्माणका लागि प्रयोग भएको हो, उनले भने, अब फेरि रिइन्जिनियरिङ गरेर यसलाई सुरुङ खन्नमा प्रयोग गर्न सकिनेछ ।सुनकोशीमरिणको जस्तै भूगोल चियाबारीखुर्कोट (बारा खण्ड) सडकमा भएकाले टीबीएम मेसिनबाट सुरुङ निर्माण गर्दा कठिनाइ नहुने बरालको दाबी छ । सुरुङमार्ग निर्माण गर्न सकिए वार्षिक ४५ करोडको इन्धनको बचत हुनेछ, उनले भने, चियाबारीबाट रामेछापको मन्थली २० मिनेटमा पुगिनेछ, त्यहाँबाट हवाई मार्ग प्रयोग गरी केही मिनेटमा सगरमाथा आधार शिविर पुग्न सकिन्छ ।सुरुङमार्ग निर्माण हुन सके सुनकोशीको जलासय, हिमाललगायतका पर्यटकीय गन्तव्यमा रमाउन र घुम्न आन्तरिकसहित भारतलगायत मुलुकबाट आउने पर्यटकको भीड बढ्ने उनको दाबी छ । यो तराईका जिल्ला जान छिटो र छोटो मार्ग हो । यो खण्ड भएर दैनिक १ हजार ५ देखि २ हजार सवारीसाधन ओहोरदोहोर गर्छन् । चाडबाडका बेला दैनिक ७ देखि १० हजारसम्म सवारीसाधन ओहोरदोहोर गर्छन् । निर्वाचित भएर आएदेखि नै उक्त सुरुङ छिटो निर्माणका लागि पहलकदमी गरिरहेको सिन्धुलीका सांसद लेखनाथ दाहालले बताए ।"
बिर्तामोडलाई भीमनारायण गोल्डकप,"(धनकुटा)झापाको बिर्तामोड युनाइटेड एफसीले शनिबार धनकुटा५ स्थित तल्लो टुँडिखेलमा भएको १६ औं सहिद भीमनारायण गोल्डकप फुटबलको उपाधि हात पारेको छ । फाइनलमा बिर्तामोडले सशस्त्र प्रहरीको एपीएफ फुटबल क्लबलाई ३० गोलले हराएको थियो । बिर्तामोडले ५ लाख रुपैयाँसहित ट्रफी उचालेको छ । उपविजेता एपीएफले २ लाख ५० हजार रुपैयाँ पुरस्कार पायो । झापाको टिमले सहिद भीमनारायण गोल्डकप तेस्रो पटक जितेको हो । झापाले यसअघि ११ र १३ औं संस्करण जितेको थियो ।बिर्तामोडलाई जित दिलाउँदा आशिष चापागाईंले खेलको ५१ औं मिनेटमा गोलको खाता खोले । उनले बक्सभित्रबाट सहज गोल गर्दै टिमलाई अग्रता दिलाएका थिए । अभिषेक गुरुङले ६७ औं मिनेटमा दोस्रो गोल गरेका थिए । तेस्रो गोल अन्तिम समयमा भयो । थपिएको ५ मिनेट इन्ज्युरी समयको अन्तिममा बिर्तामोडका देवेन्द्र तामाङले गोल गर्दै टिमको जित सुनिश्चित गराए । अधिकांश समय झापाले बल आफ्नो पकडमा राखेको थियो । एपीएफको कमजोर तालमेलको फाइदा झापाली टिमले लियो । पहिलो हाफ गोलरहित बराबरी खेले पनि दोस्रो हाफपछि एपीएफ निरीह देखियो ।दोस्रो हाफको अन्तिम समयमा एपीएफले पेनाल्टीमार्फत गोल गर्ने मौका समेत चुकायो । एपीएफका सुमन श्रेष्ठले प्रहार गरेको पेनाल्टी बिर्तामोडका गोलकिपर सन्दीप लिम्बूले रोकेपछि एपीएफ गोलरहित बन्यो । फाइनलमा प्लेयर अफ द म्याच एपीएफका प्रदीप लामा चुनिए । उत्कृष्ट गोलकिपर झापाका सन्दीप लिम्बू भए । उत्कृष्ट मिडफिल्डर एपीएफका बुद्धिमान राई र उत्कृष्ट डिफेन्डर झापाका देवेन्द्र तामाङ, उत्कृष्ट फरवार्ड झापाकै अभिषेक गुरुङ र उत्कृष्ट प्रशिक्षक झापाका योगेश गुरुङ चुनिए । विधागत उत्कृष्टले जनही ७ हजार ५ सय ५५ रुपैयाँ पुरस्कार प्राप्त गरे । प्लेयर अफ द टुर्नामेन्ट झापाका आशिष चापागाईं भए । उनले १७ हजार ५ सय ५५ रुपैयाँ पुरस्कार प्राप्त गरे । विजेतालाई धनकुटा नगरपालिकाका प्रमुख चिन्तन तामाङ, पाख्रिवासका नगरप्रमुख ज्ञानबहादुर गुरुङ, सहिदपुत्र मनोहर र मनोजनारायण श्रेष्ठलगायतले पुरस्कृत गरे । सेमिफाइनलमा आयोजक भीमनारायण स्मृति एफसीलाई हराएर बिर्तामोड युनाइटेड फाइनल पुगेको थियो । एपीएफले सुनसरीको राष्ट्रिय जागृति क्लबलाई रोकेको थियो । २०५५ सालदेखि सुरु प्रतियोगिता केही वर्षको स्थगनपछि २०६३ सालदेखि नियमित सञ्चालन हुँदै आएको छ ।"
दिल्ली र विराटनगर विजयी,(विराटनगर)विराटनगर जुट मिलको मैदानमा शनिबार सुरु तेस्रो मिल्स कप टी२० क्रिकेट प्रतियोगितामा दिल्ली क्रिकेट क्लब भारत र विराटनगरको एनबीएससी क्रिकेट क्लब विजयी भएका छन् । दिल्लीले हरियाणा थन्डर्स क्रिकेट क्लबलाई ५९ रन र विराटनगरले झापालाई २ सय १३ रनले हरायो । टस जितेको दिल्लीले २० ओभरमा ६ विकेट क्षतिमा २ सय ४५ रन जोड्दा मोहित अभिचानोनी र शिवम किशोरले आक्रमक ब्याटिङ गरे । प्लेयर अफ द म्याच मोहितले ३८ बलमा ९७ रन बनाए । उनले ९ छक्का र ८ चौका हाने । शिवमले २५ बलमा अविजित ७२ रन वनाउँदा ७ छक्का र ६ चौका प्रहार गरे । हरियाणाका अंकित गोसामीले ४ विकेट लिए ।जवाफी ब्याटिङमा हरियाणा १९ ओभरमा अलआउट हुँदै १ सय ८६ रनमा समेटियो । संगमले अविजित ३३ रन जोड्दा टिस्कु कुमारले २८ रन जोडे । दिल्लीका सत्यजितले ३ र मोहितले २ विकेट लिए ।दोस्रो खेलमा टस हारेको एनबीएससीले ५ विकेट गुमाई २ सय ८८ रन तयार गर्दा राहुल चौधरीले ३६ बलमा ९ छक्का र ६ चौकासहित ८३ रन बनाए । चिरन्जीवी ठाकुरले २९ बलमा ६० रन जोडे । उनले ३ छक्का र ८ चौका प्रहार गरे । कुनाल किशोरले २० बलमा अविजित ५७ रन बनाए । उनले ४ छक्का र र ७ चौका हाने । अनुभव कुमारले ४३ र ऋषभले २९ रन बनाए । २ सय ८९ रनको लक्ष्य पछ्याएको बोस्टर्न १४४ ओभरमा ७५ रनमा सीमित भयो तरु शर्माले अबिजित २५ रन बनाउँदा अन्य ब्याटरले दोहोरो अंक बनाउन सकेनन् । एनबीएससीका मैनक कुमारले २५ रन खर्चिएर ४ र अदय झाले ३ विकेट लिए । प्लेयर अफ द म्याच एनबीएससीका राहुल चौधरी भए । आइतबार जोगवनीको प्रशान्त क्रिेकट क्लब र विराटनगरको सीसीए क्रिकेट क्लब तथा आयोजक मिल्स क्रिकेट क्लब र सुनसरी क्रिकेट क्लब क्बलबीच खेल हुनेछ । मिल्स क्रिकेट क्लब र नेपाल खेलकुद महासंघको संयुक्त आयोजना भएको प्रतियोगितामा नेपालका १० र भारतका ६ टिमको सहभागिता छ । जेठ ५ सम्म चल्ने प्रतियोगिता विजेताले १ लाख ५१ हजार र उपविजेताले ७५ हजार रुपैयाँ पुरस्कार पाउनेछन् ।
कर्णाली हाफ म्याराथन,"सुर्खेत (कास) आर्मीका धावक नरेन्द्रसिंह रावत र एपीएफ क्लबका धाविका पुष्पा भण्डारीले पहिलो कर्णाली हाफ म्याराथन दौड जितेका छन् ।कर्णाली प्रदेशको राजधानी वीरेन्द्रनगरमा शनिबार भएको कर्णाली हाफ म्याराथनमा नरेन्द्रले एक घण्टा ११ मिनेट २५ सेकेन्डमा दुरी पार गरी उपाधि जितेका हुन । आर्मीकै रामजी बस्नेत १ घण्टा ११ मिनेट ४८ सेकेन्डबाट दोस्रा र श्रीकस राई १ घण्टा १३ मिनेट २३ सेकेन्ड तेस्रो भएका थिए । महिलातर्फ पुष्पाले १ घण्टा २८ मिनेट १७ सेकेन्ड दौड पूरा गरेकी थिइन् । आर्मीकी सिर्जना पाण्डे १ घण्टा ३२ मिनेट ४३ सेकेन्डबाट दोस्रो र जुम्लाकी राज्य रावलले १ घण्टा ३६ मिनेट ४० सेकेन्डबाट तेस्रो भए । शीर्ष तीन स्थानका विजेताले क्रमशः ५५ हजार, ३० हजार र २० हजार रुपैयाँ पुरस्कार पाए । ४५ वर्ष माथि उमेर समूहमा काठमाडौंका धर्म महर्जन एक घण्टा २२ मिनेटबाट प्रथम भए । काठमाडौंकै रेवत दाहाल १ घण्टा २५ मिनेट ७ सेकेन्डबाट दोस्रा र बुटवलका गंगाबहादुर पुन १ घण्टा ४८ मिनेट २ सेकेन्डबाट तेस्रो भए । उनीहरूले क्रमशः १५ हजार, १० हजार र ५ हजार पुरस्कार पाए ।५ किमि छात्रतर्फ सुर्खेतका अजय बिक, रमेश बुढा र मुगुका नमराज बानियाँ तथा छात्रातर्फ सुर्खेतका विमला कार्की, पूर्णिमा बुढा क्षेत्री र कालिकोटकी लक्ष्मी शाही क्रमशः पहिलो, दोस्रो र तेस्रो भए । शीर्ष तीनलाई जनही १० हजार, ७ हजार र ५ हजार पुरस्कार पाए । ५ किमि दौडमा एसओएस हर्मन माइनरका आठ वर्षे प्रेम बस्नेतले पनि दौड पूरा गरे । उनलाई आयोजकले हौसलास्वरुप २ हजार नगद प्रदान गरेको थियो । स्थानीय घण्टाघर चोकबाट सुरु दौड कालिञ्चोक खजुरा हुँदै राजमार्गको बाटोमा धुलियाबिट पुगेर त्यहाँबाट सिधै बाङ्गेसिमल चोक पुगी पुनः सोही रुटबाट मंगलगढी चोक हुँदै वीरेन्द्रचोकबाट सभागृह गेट भएर घण्टाघर आइपुगेको थियो । वरिष्ठ वाद्यवाद्यक प्रेमदेव गिरीको मादलको तालमा मुख्यमन्त्री यामलाल कँडेलले प्रथम कर्णाली हाफ म्याराथन उद्घाटन गरेका थिए ।"
बफैलाई छात्रा फुटबल उपाधि,"जनकपुर (कास) बफै माध्यमिक विद्यालयले धनुषाको ग्रामीण क्षेत्रका ८ विद्यालयबीच भएको छात्रा फुटबलको उपाधि जितेको छ । धनुषामा पहिलो पटक भएको छात्रा फुटबल प्रतियोगितामा सहभागी खेलाडी र दर्शक उत्साहित देखिए । विदेह नगरपालिकास्थित गिद्धाबेलापट्टिको खेल मैदानमा सम्पन्न फाइनल प्रतियोगिता हेर्न दर्शकको बाक्लो उपस्थिति थियो । केएचएस खजुरी र बफै माविबीचको फाइनलपूर्व आठै टिमका खेलाडीले मार्चपास गरेका थिए । निर्धारित समयमा दुवै टिमबाट गोल नभएपछि पेनाल्टी शुटआउटमा बफै २१ ले विजयी भयो । विजेतालाई विदेह नगरपालिकाका प्रमुख बेचन दासले ट्रफी र प्रमाणपत्र प्रदान गरे । तेस्रो स्थानका लागि भएको खेलमा खजुरी चन्हाले दुहबी गोब्राही माविलाई हराएको थियो । उत्कृष्ट गोलकिपिङ गरेकी बफै माविकी गोलकिपर ज्योति मण्डल प्लेयर अफ द म्याच भइन् । प्लान इन्टरनेनसल नेपाल, जापान सरकार र आसमान नेपालको सहयोगमा विदेह नगरपालिकाले छात्रा फुटबल आयोजना गरेको हो ।"
कृतिकाको लगातार ४ विकेट,"(काठमाडौं)कृतिका मरासिनीले लगातार चार विकेट लिएपछि ललितपुर मेयर्स ११ ले ललितपुर मेयर्स कप महिला क्रिकेट प्रतियोगितामा सानदार सुरुआतगरेको छ । ललितपुर मेयर्सले शनिबार प्रतियोगिताको पहिलो खेलमा वाग्मती प्रदेशलाई ७ विकेटले पराजित गर्यो । यसअघिका तीन संस्करणको १२ खेलमा एकमात्र जित हात पार्न सकेको ललितपुर मेयर्सले यसपालि कृतिकाको उच्च प्रदर्शनमा पहिलो खेलमै सफलता पायो । ललितपुर मेयर्स कपमा पहिलो खेल खेलिरहेको वाग्मतीले सम्झनलायक प्रर्दशन गर्न सकेन । कृतिकाले ४ विकेट लिएपछि कीर्तिपुरस्थित त्रिवि क्रिकेट मैदानमा टस जितेर ब्याटिङ रोजेको वाग्मती १४२ ओभरमा ५२ रनमै अलआउट भयो । खेलको १२ औं ओभरमा कृतिका आफ्नो पहिलो ओभर लिएर आएकी थिइन् । उनले उक्त ओभरको अन्तिम बलमा लगातार विकेट लिँदै ह्याट्रिक गरिन् । खुशी डंगोललाई ६ रनमा बोल्ड गरेर कृतिकाले पहिलो विकेट थालिन् । उनले त्यसपछि दुई बलमा विपासा शाहीलाई कप्तान पूजा महतोबाट क्याच गराइन् भने मनीषा उपाध्यायलाई बोल्ड गर्दै आफ्नो ओभर सकिन् । स्पिनर कृतिकाले आफ्नो अर्को ओभरको पहिलो बलमै वाग्मतीकी कप्तान अस्मिना कर्माचार्यलाई बोल्ड गरिन् । प्लेयर अफ द म्याचमा चुनिएकी कृतिकाले २ ओभरमा ४ रनमात्र खर्चेर ४ विकेट लिएकी हुन् । सरस्वती चौधरीले ३ ओभरमा ११ रन खर्चेर ३ र पूजाले ३२ ओभरमा १३ रन खर्चेर २ विकेट लिएका थिए । अस्मिनाले वाग्मतीबाट सर्वाधिक २० रन बनाइन् । उनले २६ बल खेल्दै ३ चौका प्रहार गरिन् । कञ्चन श्रेष्ठले १८ बलमा ११ रन बनाइन् । हेलिसा गुरुङ ५, यसोदा विष्ट २, सोनी पाख्रिन र सविका यादव शून्यमा आउट भए ।पूजाले अविजित २३ रन बनाएपछि ललितपुर मेयर्सले १३१ ओभरमै लक्ष्य पूरा गरेको हो । उनले ३० बल खेल्दै ३ चौका प्रहार गरिन् । लक्ष्मी चौधरी १२ तथा किरण कुँवर र सरस्वती जीएम समान ६ रनमा आउट भए । लक्ष्मीलाई खुशीले बोल्ड गरिन् भने किरण र सरस्वती दुवै रनआउट हुन पुगे । आइतबार ललितपुर मेयर्स ११ र सुदूरपश्चिम प्रदेश तथा नेपाल एपीएफ क्लब र कोशी प्रदेशबीच प्रतिस्पर्धा हुनेछ ।"
ताप्लेजुङ म्याराथन जेठ ७ मा,"ताप्लेजुङ (कास) ताप्लेजुङ सदरमुकाम फुङलिङदेखि पाथीभरा हुँदै सदरमुकाम फुङलिङसम्म हुने ताप्लेजुङ म्याराथन जेठ ७ गते हुने भएको छ । ताप्लेजुङ पर्यटन महोत्सवको अवसरमा आयोजित प्रतियोगिता खुला र महिलातर्फ दुई विधामा हुनेछ । खुलातर्फ सदरमुकाम वाट सुकेटार विमानस्थलकाफ्लेपाटीमाथिल्लो फेदी हुँदै ३ हजार ७ सय ९४ मिटर उचाइमा रहेको पाथीभरा मन्दिर परिक्रमा गरेर त्यही मार्ग भएर फर्कनुपर्नेछ । यो ४८ किमि दुरीको छ । महिलातर्फ सदरमुकामबाट सुकेटार विमानस्थलसेवारो चोक हुँदै काफ्लेपाटी पुगेर त्यही मार्गबाट सदरमुकाम फर्कनुपर्नेछ । यो ३९ किमिको हुनेछ । महोत्सव आयोजक समितिका संयोजक एवं जिल्ला समन्वय समितिका प्रमुख छिरिङ लामाका अनुसार खुला विजेताले १ लाख ५१ हजार, उपविजेताले १ लाख ११ हजार र तेस्रोले ५१ हजार प्राप्त गर्नेछन् । महिला विजेताले ८१ हजार, दोस्रोले ५१ हजार र तेस्रो ३१ हजार प्राप्त गर्नेछन् ।"
