शीर्षक,विवरण
सरकारी जग्गा र भवनमा दल र भ्रातृ संगठनकै कब्जा,"तर, कार्यनीतिअनुसार लिज सम्झौता हुनुपर्नेमा प्रतिष्ठानको संरचनामा एमालेले केन्द्रीय कार्यालय नै राखिदिएको छ । राज्यलाई भाडा दिनुको सट्टा प्रतिष्ठानले तेस्रो पक्ष (एमाले) लाई उभ्याएर भाडा लिने गरी सम्झौता गरेको छ । एमाले कार्यालय २०७९ वैशाख ९ मा प्रतिष्ठानको संरचनामा सरेको हो भने यसका लागि एमालेले मासिक ४ लाख भाडामा दिइरहेको बताएको छ । ५ वर्षका प्रतिष्ठानको संरचना पार्टीका लागि उपयोग गर्न द्विपक्षीय समझदारी भएको एमाले नेताहरूको भनाइ छ । एमाले केन्द्रीय कार्यालयका सचिव भीष्म अधिकारी विधि, कानुन र नियमसम्मत रूपमै प्रतिष्ठानको संरचनामा पार्टीको कार्यालय राखिएको दाबी गर्छन् । हामीले ठ्याक्कै भाडा नै भनेर प्रतिष्ठानलाई रकम दिएका होइनौं । मासिक सरदर त्यही ४ लाख हाराहारीमा पार्टीको खाताबाट प्रतिष्ठानका विभिन्न काममा सहयोग गर्छौं, त्यसबापत प्रतिष्ठानले हामीलाई बस्न दिएको छ । अधिकारीले स्वास्थ्य, शिक्षा, जनचेतनामूलक कार्यक्रम, तुलसीलालबारे इतिहास र वर्तमानलाई जोडेर प्रचारप्रसारलगायत शीर्षकमा प्रतिष्ठानले गर्ने कार्यक्रममा पार्टीको सहयोग रहँदै आएको बताउँछन् । प्रतिष्ठानमा एमाले सरेपछि विभिन्न संरचना निर्माणमा पार्टीले ९ करोड जति खर्च गरिसकेको उनको भनाइ छ । फेरि एमालेले छिट्टै पार्टी कार्यालय बनाउने भएको छ, त्यसका लागि कार्यकर्ताहरूबाट कम्तीमा १ सय रुपैयाँ संकलन अभियान चलाइँदै छ । त्यसको औपचारिक निर्णय आइतबार सम्पन्न महाधिवेशन प्रतिनिधि परिषद् बैठकबाट भएको छ, उनले कान्तिपुरसँग भने । यसअघि पनि एमाले (तत्कालीन सत्तारूढ नेकपासमेत) को कार्यालय पनि पासाङल्हामु प्रतिष्ठानको सरकारी जग्गामा थियो । २०७२ वैशाखको भूकम्पमा बल्खु कार्यालय भत्केपछि एमाले पासाङल्हामु प्रतिष्ठानको संरचनामा सरेको थियो जसका लागि मासिक २ लाख २५ हजार भाडा तिर्ने सम्झौता भएको थियो । सगरमाथा आरोही पासाङल्हामु शेर्पाको स्मृतिमा प्रतिष्ठान बनाउन भन्दै २०६३ फागुन ८ को मन्त्रिपरिषद्ले धुम्बाराहीमा मूल सडकसँगै जोडिएको ४ रोपनी ५ आना जग्गाको भोगाधिकार दिएको थियो । त्यस्तै, महन्थ ठाकुर नेतृत्वको लोसपाको केन्द्रीय कार्यालय पनि बबरमहलस्थित वन विभाग परिसरको भवनमै छ । नेपाल मधेशी कर्मचारी युनियन र कांग्रेसनिकट नेपाल निजामती कर्मचारी युनियन का कार्यालयका लागि २०६८ फागुन ४ को मन्त्रिपरिषद्ले वन परिसरमा ११ रोपनी जग्गाको भोगाधिकार दिएको थियो । नेपाल मधेशी कर्मचारी युनियन ले सरकारी जग्गामा भवन बनाएर कार्यालय राखेकामा तत्कालीन राजपा हुँदै हाल लोसपाले पार्टी कार्यालय चलाइरहेको छ । लोसपा वरिष्ठ सहअध्यक्ष तथा प्रतिनिधिसभा सदस्य सर्वेन्द्रनाथ शुक्ल आफूहरूले मधेशी कर्मचारी युनियनलाई त्यस ठाउँमा भवन बनाउँदा नै एडभान्स मा रकम दिएकाले भाडामा कट्टा हुने गरी पार्टी कार्यालय राखिएको दाबी गर्छन् । सरकारले मधेशी निजामती कर्मचारी युनियनका लागि जग्गा भोगचलन गर्न दिएको थियो, कानुनका के कस्ता विधि अपनाएर जग्गा दियो, दिनेले नै जान्ने कुरा भयो । पछि कर्मचारीका लागि त्यहाँ भवन बन्यो । सुरुमा युनियनको कार्यालय मात्रै थियो । भवन विस्तार गर्न हामीले पटकपटक गरेर रकम उपलब्ध गरायौं, सम्पन्न भइसकेपछि पार्टी पनि त्यहीँ सरेको हो, उनले भने । कांग्रेसनिकट नेपाल निजामती कर्मचारी युनियनको केन्द्रीय कार्यालय पनि वन विभाग परिसरमै छ । सरकारले भोगाधिकार दिएको जग्गामा भवन बनाएर भ्रातृ संगठनले कार्यालय चलाइरहेको छ । त्यस्तै कांग्रेसनिकटकै नेपाल शिक्षक संघको कार्यालय पनि धुम्बाराहीस्थित पासाङल्हामु प्रतिष्ठानसँगै जोडिएको १ रोपनी १० आना सरकारी जग्गामै छ । त्यही भवनमा संघले रेस्टुराँदेखि अन्य सटरसमेत व्यावसायिक प्रयोजनका लागि भाडामा लगाएको छ ।सत्तारूढ एमाले समर्थित नेपाल निजामती कर्मचारी संगठन केन्द्रीय कार्यालय त प्रमुख प्रशासनिक केन्द्र सिंहदरबार दक्षिण गेटकै सामुन्ने छ । २०६८ कात्तिक २२ को मन्त्रिपरिषद्ले १ रोपनी सरकारी जग्गाको भोगाधिकार संगठनलाई दिएको थियो । संगठनले चारतले भवन नै बनाएको मात्र छैन, विभिन्न प्रयोजनका लागि विभिन्न पक्षलाई भाडामा दिएको छ । जबकि कर्मचारीहरूको आधिकारिक संगठनको कार्यालय सिंहदरबारभित्रै छ । अर्को सत्तारूढ दल माओवादीको भ्रातृ संगठन नेपाल राष्ट्रिय निजामती कर्मचारी संगठन को कार्यालय पनि बबरमहलस्थित सरकारी भवनमै छ । २०६८ वैशाख २३ मा निर्णय गरेर सरकारले जग्गा र भवन माओवादीनिकट कर्मचारी संगठनलाई दिएको थियो ।एमालेबाट विभाजित भई बनेको एकीकृत समाजवादीले पनि छुट्टै एकीकृत सरकारी कर्मचारी संगठन खोलेपछि उक्त संगठनका लागि पनि सिंहदरबार सामुन्ने भवन विभागको संरचनामा राखिएको छ । एसकी सचिव रामकुमारी झाँक्री सहरी विकासमन्त्री भएका बेला विभागको भवनमा उनको पार्टीनिकट कर्मचारी संगठनले कार्यालय राखेको हो ।अहिले निजामती कर्मचारी र शिक्षकका दलपिच्छे खुलेका संगठनलाई राज्यको कानुनले चिन्दैन । सरकारीसामुदायिक शिक्षकहरूको साझा संस्था नेपाल शिक्षक महासंघ हो जसले साझा ट्रेड युनियनका रूपमा कानुनी मान्यता पाएको छ । त्यस्तै निजामतीतर्फ निजामती कर्मचारीहरूको आधिकारिक ट्रेड युनियन ले मान्यता पाएको छ । कानुनले नचिन्ने दलीय संगठनलाई सरकारी जग्गा सुम्पिनु आफैंमा भ्रष्टाचार र अनियमितता भएको पूर्वसचिव केदार न्यौपानेको टिप्पणी छ । सत्ता र शक्तिको आडमा दलका मातृ, भ्रातृ र पितृ संस्थाका नाममा सरकारीसार्वजनिक जग्गा तथा संरचनाको चरम दोहन भइरहेको छ, न्यौपानेले भने, यही अनियमितता र भ्रष्टाचार रोक्न भनेर २ वर्षअघि भूमि व्यवस्था मन्त्रालयले कार्यनीति ल्याएको थियो तर यो कार्यान्वयनमा लैजानै दिएनन् । यसका पछाडि सरकारी स्रोतसाधन दोहन गर्न पल्केका, दलका नेता, ती निकट संगठनका हर्ताकर्ता र पहुँचवाला छन् ।निजामती कर्मचारीको आधिकारिक ट्रेड युनियनका कार्यवाहक अध्यक्ष भोलानाथ पोखरेलले दलपिच्छेका संगठनभन्दा आधिकारिक संगठनकै भौतिक संरचना बलियो बन्नुपर्नेमा त्यसो हुन नसकेको स्विकार्छन् । आधिकारिक संगठनको संरचना बलियो हुनुपर्ने हो, यसो हुन सकेको छैन । विगतमा मन्त्रिपरिषद्बाटै निर्णय गरेर जग्गा तथा संरचना दिएकाले हामीले आआफ्ना संगठनका कार्यालय खोलेका हौं, एमालेनिकट कर्मचारी संगठनका नेतासमेत रहेका पोखरेलले भने, त्यतिबेला निजामतीका हक अधिकार र सामूहिक सौदाबाजीलाई बलियो बनाउने भनेर एकएक रोपनी जग्गा बाँडेर ४ वटा दलनिकटका संगठनलाई दिएको हो । तर, भोगाधिकार प्राप्त जग्गालाई लिजमा लैजान सरकारले गरेको निर्णयअनुसार पार्टीनिकटका संगठनहरूले कार्यान्वयन गरेका छैनन् ।कांग्रेसनिकट कर्मचारी युनियनका अध्यक्ष गोपाल पोखरेल सरकारले नै भोगाधिकार दिएर त्यसमा संरचना बनाई बसेकाले अहिले आएर यसमा विवाद गर्नु गलत भएको बताउँछन् । सरकारले २ वर्षअघि ल्याएको कार्यनीतिअनुसार भने भोगाधिकार प्रावधानबाट लिजमा जानुपर्नेमा आफूहरू नगएको उनले स्वीकार गरे । सरकारले विभिन्न दलमा आस्था राख्ने कर्मचारीहरूका संगठनलाई ११ रोपनी जग्गा दिएको थियो, त्यसपछि भोगाधिकारसहित स्वामित्व आएपछि संरचना बनाएर बसेका हौं, पोखरेलले भने, यो निर्णय हुँदा फरक परिस्थिति थियो, अहिले आधिकारिक ट्रेड युनियन छ, अरूलाई कार्यालय किन चाहियो भन्नु नै गलत हो । भोगाधिकार लिएर अरू नै प्रयोजनका लागि भाडामा दिनु भने गलत भएको उनको भनाइ छ ।पहुँचका भरमा मन्त्रिपरिषद्बाट विगतका विभिन्न मितिमा निर्णय गराएर जग्गा हात पारेका सबैलाई लिजमा रूपान्तरण गर्न र त्यसरी नगए जग्गा स्वतः सरकारका नाममा आउने भन्दै भूमि व्यवस्था मन्त्रालयले निर्णय गरेको थियो । मन्त्रालयले २०७९ असार २३ मा उक्त निर्णय राजपत्रमा प्रकाशित गरी सरकारी जग्गा दर्ता, उपयोग तथा लिजमा उपलब्ध गराउनेसम्बन्धी कार्यनीति२०७९ जारी गरेको थियो तर यो कार्यनीति कार्यान्वयन गर्न सम्बन्धित पक्षलाई भूमि व्यवस्था मन्त्रालयले पटकपटक ताकेता गर्दा पनि अटेर भइरहेको मन्त्रालयका एक अधिकारी बताउँछन् ।काठमाडौंका प्रमुख जिल्ला अधिकारी (प्रजिअ) जितेन्द्र बस्नेतले सरकारीसार्वजनिक सम्पत्ति संरक्षणका लागि आफूहरूले पहल गरिरहेको र त्यसका लागि सम्बन्धित मन्त्रालयनापी, मालपोत र वडा तहबाटै आवश्यक कागजातहरू माग गरिएको बताउँछन् । सरकारीसार्वजनिक सम्पत्ति रेखदेख र संरक्षण गर्न तथा कसैले अतिक्रमणदोहन गरेको भए त्यसलाई रोक्न हामी जुटेका छौं । यसको पछिल्लो उदाहरणकै रूपमा लैनचौरस्थित स्काउटको जग्गामा लिएको कदमलाई लिन सकिन्छ, प्रजिअ बस्नेतले भने, दल वा अरू कुनै पनि संस्थासंगठन वा व्यक्तिले सरकारीसार्वजनिक सम्पत्ति गैरकानुनी रूपमा भोगचलन गरेको भेटिए कारबाहीको दायरामा ल्याउँछौं । यसकै लागि तथ्यप्रमाणहरू संकलनमा प्रशासन सक्रिय भइसकेको छ ।"
लक्ष्मण बने ॅमिस्टर गे नेपाल२०२४,काठमाडौं (कास) मिस्टर गे नेपाल२०२४ को उपाधि लक्ष्मण मगरले जितेका छन् । मायाको पहिचान नेपालले आइतबार काठमाडौंमा आयोजना गरेको प्रतियोगितामा १८ प्रतिस्पर्धीलाई पछाडि पार्दै मगरले उपाधि जितेका हुन् । मगरले ट्रफीसहित एक लाख नगद पुरस्कार पनि जिते । उनले पब्लिक च्वाइस अवार्डसमेत हात पारे । अशोक कोइराला फस्ट रनर अप भए । उनले ट्रफीसहित ७५ हजार नगद पाए । त्यसैगरी नवीन जीसी सेकेन्ड रनर अप भए । उनले ट्रफीसहित नगद पचास हजार प्राप्त गरे । उपाधि जित्न सफल मगर आगामी भदौमा बेलायतमा हुने मिस्टर गे वर्ल्डमा सहभागी हुनेछन् ।
अमेरिकी पूर्वराष्ट्रपति निक्सनको निधन,"सन् १९९४ मा आजकै दिन (अप्रिल २२) मा अमेरिकी पूर्वराष्ट्रपति रिचार्ड निक्सनको निधन भएको थियो । १९१३ जनवरी ९ मा अमेरिकाको क्यालिफोर्नियामा जन्मिएका निक्सनको न्युयोर्क सिटी अस्पतालमा ८१ वर्षको उमेरमा निधन भएको थियो । १९६९ मा राष्ट्रपति भएका निक्सन १९७२ मा दोस्रो कार्यकालका लागि निर्वाचित भएका थिए । उनले दोस्रो कार्यकाल पूरा नहुँदै १९७४ अगस्ट ८ मा राजीनामा दिन बाध्य भएका थिए । वाटरगेट काण्ड का कारण झन्डै महाभियोग सामना गर्नुपर्ने भएपछि उनी राजीनामा गर्न बाध्य भएका थिए । पहिलो कार्यकालमा सोभियत संघ, चीन तथा अरब देशहरूसँग अमेरिकाको सम्बन्ध सुधारेका निक्सन जसरी पनि दोस्रो कार्यकाल राष्ट्रपति हुन चाहन्थे । त्यसका लागि उनले १९७२ जुन १७ मा वासिङ्टन डीसीको वाटरगेट कम्प्लेक्समा रहेको डेमोक्रेटिक पार्टीको राष्ट्रिय समितिमा आफ्ना सुरक्षा संयोजकसहित पाँच जनालाई सुराकीका लागि खटाएका थिए । डेमोक्रेटिक दलसँग सम्बन्धित थुप्रै कागजात चोरेको टोलीका सदस्यहरू पक्राउ परेपछि घटना ढाकछोप गर्न निक्सनले राज्य संयन्त्रको अधिकतम दुरुपयोग गरेका थिए । त्यसबारे वासिङ्टन पोस्टले समाचार प्रकाशन गरेको थियो । त्यस्तै, सर्वोच्च अदालतले आदेश दिएपछि निक्सन सुराकी गरेर खिचिएका टेप र कागजात बुझाउन बाध्य भएका थिए । त्यसका साथै, सिनेटको न्यायिक समिति र हाउस अफ रेप्रिजेन्टेटिभ्सले उनीविरुद्ध महाभियोगको प्रस्ताव अघि बढाएको खण्डमा आफू बर्खास्तमा पर्ने निश्चित भएपछि राष्ट्रको नाममा सम्बोधन गर्दै निक्सनले राष्ट्रपति पदबाट राजीनामा दिएका थिए । उनको राजीनामासँगै तत्कालीन उपराष्ट्रपति जेराल्ड फोर्ड अमेरिकाको राष्ट्रपति बने । पछि फोर्डले आफ्नो संवैधानिक शक्ति प्रयोग गर्दै निक्सन सजाय हुनबाट बचाएका थिए ।"
सहकारी ठगीमा छानबिन गरी दोषीलाई कारबाही गर्न माग,"(काठमाडौं)सत्ता साझेदार प्रमुख दल एमालेले सहकारीको रकम अपचलनका गम्भीर अपराधलाई निष्पक्ष छानबिन गरी दोषीलाई कानुनको कठघरामा ल्याउन सरकारसँग माग गरेको छ ।ललितपुरको गोदावरीमा शनिबार र आइतबार भएको महाधिवेशन प्रतिनिधि परिषद् बैठकबाट १४ बुँदे समसामयिक राजनीतिक प्रस्ताव पारित गर्दै एमालेले सहकारीका बचतकर्ताको रकम सुरक्षित फिर्ता गराउन माग गरेको हो ।देशका केही सहकारीहरूमा गम्भीर समस्या र बेथिति देखापरेका छन् । जनताले दुःख गरेर जम्मा गरेको अर्बौं रकम सीमित व्यक्तिले हिनामिना गरेर फरार हुने र बचतकर्ताह सडकमा अलपत्र पर्ने स्थिति पैदा भएको छ । लघुवित्तका ऋणिहरू पनि समस्यामा परेका छन् । मिटरब्याज पीडितका समस्या पनि पूर्ण रूपले समाधान भएका छैनन्, प्रस्तावमा उल्लेख छ, सहकारीमा पैदा भएका यस प्रकारका गम्भीर समस्या र सर्वसाधारणको रकम अपचलनका गम्भीर अपराधलाई निष्पक्ष छानबिन गरी दोषीलाई कानुनको कठघरामा ल्याउन र बचतकर्ताको रकम सुरक्षित फिर्ता गराउन सरकारसँग माग गर्दछ । त्यस्तै, एमालेले आगामी निर्वाचनसम्म समीकरण टिकाउने संकल्प गर्दै अन्य सत्तारूढ दललाई समेत सहकार्य कमजोर हुने काम नगर्न आग्रह गरेको छ । संघ र प्रदेशमा भागबन्डाका कारण सत्ता समीकरणमा देखापर्ने संकटलाई लक्षित गर्दै एमालेले आगामी निर्वाचनसम्म समीकरण टिकाउने प्रतिबद्धता जाहेर गरेको हो । एमालेलाई राष्ट्रिय निर्णायक शक्ति निर्माणका लागि समीकरण साढे तीन वर्ष टिक्नुपर्ने निष्कर्ष निकालेको छ । सहकार्य कमजोर गर्ने कुनै काम नगर्न, मुलुकलाई थप अस्थिरता र अन्योलतर्फ धकेल्ने कामप्रति सजग रहन र राष्ट्रियता, लोकतन्त्र तथा जनताको हितलाई थप जोखिममा पार्ने काम कतैबाट पनि हुन नदिन सत्ता समीकरणका सबै दललाई आह्वान गर्दछ दुई हजार चार प्रतिनिधि सहभागी बैठकले पारित गरेको प्रस्तावमा भनिएको छ, यो बैठक विभाजन, घेराबन्दी, सत्ताको दुरुपयोग र मिथ्या प्रचारका बाढीलाई चिर्दै एमाले राष्ट्रिय राजनीतिको मुख्य संवाहक र प्रमुख पार्टीका रूपमा पुनःस्थापित हुन सकेको निष्कर्षका साथ पार्टीलाई निर्णायक राष्ट्रिय शक्तिका रूपमा विकास गर्ने संकल्प गर्दछ ।अघिल्लो गठबन्धन भत्काएर नयाँ समीकरण बनाउन सफल भएको भन्दै बैठकले अध्यक्ष केपी शर्मा ओलीलाई विशेष धन्यवाद समेत दिएको छ ।उपमहासचिव प्रदीप ज्ञवालीले एमालेलाई राष्ट्रिय शक्ति निर्माण गर्न तथा राजनीतिक स्थायित्वका लागि समीकरण बलियो हुनुपर्ने र पार्टी संगठन सुदृढीकरण गर्नुपर्ने बैठकको निष्कर्ष रहेको बताए । एमाले पहिलो राष्ट्रिय निर्णायक शक्ति नभई मुलुकमा राजनीतिक स्थायित्व नहुने भएकाले त्यसका लागि पार्टीभित्र र बाहिर पहल गर्ने निर्णय गरेका छौं उनले भने, समीकरण बलियो बनाएर सरकारका कामकारबाही प्रभावकारी बनाउने र पार्टी संगठनलाई सुदृढीकरण गर्ने विशेष प्रस्ताव पारित गरिएको छ ।सत्ता समीकरण भित्रबाटै कमजोरी देखिएकाले त्यसो नगर्न औपचारिक रूपमै आग्रह गरिएको पनि उनले बताए । समीकरण साढे तीन वर्ष टिकाउने गरी प्रस्ताव पारित गरेका छौं, अब मुलुक प्रयोगको थलो बनाउन हुँदैन उनले भने, केही पात्रका क्रियाकलापले सहकार्य दरिलो बनाउने देखिँदैन । साझेदारीमा असन्तुष्टि रहन सक्छ । तर समीकरण नै कमजोर बनाउने काम गर्नु गलत हुन्छ ।प्रदेश सरकार भागबन्डामा असन्तुष्टि जनाउँदै एकीकृत समाजवादीले समीकरण छाड्ने चेतावनी दिएको दृष्टान्तलाई संकेत गर्दै एमालेले समीकरण बलियो बनाउन साझेदार दललाई आग्रह गरेको हो ।एमालेले संगठन सुदृढीकरणका लागि प्रतिनिधिलाई ६ समूहमा विभाजन गरी सुझाव पेस गर्न निर्देशन दिएको थियो । समूह नेताहरू मोहनमाया ढकाल, कृष्णप्रसाद जैशी, ठाकुर गैरे, शान्ति पाख्रिन, ऋषिकेश पोख्रेल र श्याम बस्नेतले सिद्धान्त र व्यवहारबीच तालमेल नभएका कारण समस्या आएको बताएका थिए । नेता तथा कार्यकर्ताको आचरण कार्यशैली सुधार हुनुपर्छ, दण्ड सजाय कडाइपूर्वक लागू हुनुपर्छ उनीहरूको सुझाव थियो, नेता तथा कार्यकर्ताको सम्पत्ति सार्वजनिक गर्नुपर्छ । बैठकमा प्रस्तुत अनुशासन आयोगको प्रतिवेदनमा पटकपटक आग्रह गर्दा पनि नेता तथा कार्यकर्ताको सम्पत्ति विवरण प्राप्त नभएको उल्लेख छ । बैठकमा प्रतिनिधिहरूले नेताहरूको जीवनशैली पारदर्शी हुनुपर्ने, भड्किलो जीवनशैली त्याग्नुपर्ने, माथिबाट कार्यशैली सुधारको थालनी गर्नुपर्ने लगायत सुझाव दिएका थिए । नीति, नेतृत्व ठीक भए पनि व्यहारमा सुधार नहुँदा संगठन सुदृढ हुन सकेको छैन उनीहरूको भनाइ थियो ।उपमहासचिव ज्ञवालीले पार्टीलाई युवापुस्तासँग जोड्न विशेष अभियान चलाउने निर्णय भएको बताए । पार्टीलाई युवापुस्तामा जोड्न विशेष अभियान चलाइनेछ उनले भने, कुल मतदाताको ६ प्रतिशत पार्टी सदस्य पुर्याउने अभियान चलाउने निर्णय भएको छ ।केन्द्रीय सदस्य नीरज आचार्यले मिसन ०८४ मा एमालेलाई निर्णायक शक्ति बनाउने खुला छलफल भएको बताए । मुलुकमा राजनीतिक स्थयित्वका लागि एमाले निर्णायक शक्ति बनाउन कडा कसरत गर्नुपर्ने गहिरो बुझाइ देखियो उनले भने, त्यसका लागि पार्टी नेतृत्व, संगठन सुदृढीकरण हुनुको विकल्प छैन भन्ने निष्कर्ष हो । अध्यक्ष ओलीको राजनीतिक प्रस्ताव, महासचिव शंकर पोखरेलको सांगठनिक प्रस्तावमा समेत पार्टीलाई निर्णायक शक्ति बनाउन जोड दिइएको छ ।एमालेले नयाँ सत्ता सहकार्यलाई सफल, परिणाममुखी र दिगो बनाउने प्रतिबद्धता व्यक्त गरेको छ । पाँच दलले जारी गरेको न्यूनतम नीतिगत प्राथमिकता र साझा संकल्पले आजका मुख्य समस्याहरूलाई सम्बोधन गर्न र अगाडिका लागि मार्गदर्शन गर्न सक्ने निष्कर्षका साथ यसको पूर्ण, तालिकाबद्ध र प्रभावकारी कार्यान्वयनका लागि आग्रह गर्दछ एमालेको निर्णयमा भनिएको छ ।बैठकले आर्थिक मन्दी, भ्रष्टाचार र कुशासन, राज्य सञ्चालनमा व्याप्त बेथिति एवं मूल्यमान्यताहरूको भयावह स्खलनका कारणले समाजमा चौतर्फी नैराश्य बढेको निष्कर्ष निकालेको छ । अर्थतन्त्रलाई चलायमान गर्न, निजी क्षेत्रले भोग्नुपरेका समस्याको तत्काल समाधान गर्दै व्यवसायीहरूमा आत्मविश्वास र भरोसा जागृत गर्न, युवाहरूमा यो देश बन्छ र देश हामीले नै बनाउँछौं भन्ने सकारात्मक ऊर्जा र मनोबल पैदा गर्न विशेष योजना निर्माण गरी अगाडि बढ्न वर्तमान सरकारलाई यो बैठक आह्वान गर्दछ एमालेले भनेको छ ।बैठकले भ्रष्टाचारका विरुद्ध सम्झौताहीन ढङ्गले प्रस्तुत हुन, यसका विरुद्ध जेहाद छेड्न र कानुनका नजरमा सबै बराबर छन् भन्ने कुरा व्यवहारबाटै प्रमाणित गर्न सरकारसँग माग गरेको छ । एमालेले रुसयुक्रेन युद्धमा विभिन्न कारणले नेपाली युवासमेत फस्दै गएकोप्रति गम्भीर चिन्ता व्यक्त गरेको छ । रुसी सेनामा गैरकानुनी रूपमा भर्ती भई युद्ध मैदानमा पुगेका युवालाई कूटनीतिक माध्यमबाट फिर्ता गराउन र युक्रेनी सेनाको बन्धक बनेकालाई तत्काल रिहा गराउन आवश्यक पहलका लागि सरकारसँग माग गर्दछ निर्णयमा भनिएको छ । गाजा क्षेत्रमा तत्काल युद्धविराम गर्न, नेपाली युवा विपिन जोशीसहित सबै बन्धक रिहा गर्न, मानवीय सहायताको आपूर्तिलाई निर्बाध सञ्चालन गर्न र हत्याहिंसाको अमानवीय शृङ्खला तत्काल अन्त्य गर्नसमेत एमालेले माग गरेको छ । ७५ औं पार्टी दिवसमा प्रमुख दलका शीर्ष नेताहरू सहभागी हुने एमालेको ७५ औं पार्टी दिवसका अवसरमा प्रमुख दलका नेताहरू सहभागी हुने भएका छन् । प्रधानमन्त्री पुष्पकमल दाहाल, कांग्रेस सभापति शेरबहादुर देउवा, एकीकृत समाजवादी अध्यक्ष माधवकुमार नेपाललगायत नेताहरूले सम्बोधन गर्नेछन् ।एमाले परिषद् बैठकले पूर्वराष्ट्रपति विद्यादेवी भण्डारीलाई विशेष सम्मान गर्ने भएको छ । उनलाई पार्टी स्थापनाको ७५ वर्ष पूरा भएको अवसरमा गणतन्त्र गौरव सम्मानबाट सम्मान गर्ने निर्णय गरेको छ ।एमाले अध्यक्ष ओली अस्वस्थ भएपछि वरिष्ठ उपाध्यक्ष ईश्वर पोखरेलले बैठकको समापन गर्दै एमालेलाई निर्णायक राष्ट्रिय शक्तिका रूपमा स्थापित गर्न पार्टीलाई योजनाबद्ध ढङ्गले अगाडि बढाउन जरुरी रहेको बताएका थिए ।"
बजेट रित्याएर बनाइएका रित्ता शीतभण्डार,"तरकारी तथा फलफूललाई लामो समयसम्म सुरक्षित रूपमा भण्डारण गर्न शीतभण्डार (कोल्डस्टोर) बनाउने क्रम केही वर्षयता बढेको छ । कुनै मौसममा हुने उत्पादनलाई बेमौसममा समेत बिक्री गर्न सकिने भएकाले किसानलाई यस्ता शीतभण्डार चाहिएका छन् । शीतभण्डार निर्माण किसानका लागि खुसीको विषय हुनुपर्ने हो तर अधिकांश शीतभण्डारबाट किसानले अपेक्षित लाभ पाएका छैनन् । उत्पादनको सम्भाव्यता, प्राविधिक उपयोग, बजारीकरण र प्रतिफलबारे पर्याप्त अध्ययन नगरी बनाइएका कैयन् शीतभण्डार अलपत्र छन् । कतिपय शीतभण्डार सञ्चालनका लागि चाहिने बिजुली र सडकको पहुँच छैन । कतै प्राविधिक जनशक्तिको अभाव छ, कतिपयमा तापक्रम र सापेक्षिक आर्द्रता मिलाउन नसक्दा कृषि उपज कुहिएका समाचार आइरहेका छन् । राज्यकोष खर्च हुने तर किसानले उपयोग गर्न नपाउने कुनै पनि पूर्वाधार निर्माण राज्यस्रोत दुरुपयोग हो । तर देशैभरि यही अवस्था रहे पनि कोही कसैलाई जवाफदेही बनाइएको छैन । शीतभण्डार कति हचुवामा बनाइन्छ भन्ने दृष्टान्त बागलुङको तमानखोलामा छ, जहाँ प्रदेश सरकारको ५० लाख, संघीय सरकारको समपूरक बजेटबाट ४५ लाख र गाउँपालिकाको १५ लाख गरी १ करोड १० लाख लगातमा १३० टन क्षमताको शीतभण्डार बनाइएको छ । तर विद्युत् सुविधा नभएकाले शीतभण्डार सञ्चालन हुन सकेको छैन । बागलुङकै निसीखोलामा बनाइएको १० टन क्षमताको शीतभण्डार पनि विद्युत् अभावले चलेको छैन । विद्युत् सुविधा नै नभएको ठाउँमा शीतभण्डार बनाउनु र बनाएपछि पनि विद्युत् पूर्वाधार जोड्न नसक्नु राज्यकोषको दुरुपयोग हो । उता, बागलुङकै जैमिनी नगरपालिका४ सर्कुवामा रहेको ५० टन क्षमताको सोलार भण्डार केन्द्र पनि प्रयोगमा नआउँदै जीर्ण बनेको छ । त्यसमा मर्मतका लागि खर्च गर्नुभन्दा पायक पर्ने स्थानमा नयाँ बनाउन उचित हुने प्राविधिकको निष्कर्ष छ । स्मार्ट कृषि कार्यक्रमअन्तर्गत लुम्बिनी सरकारको लगानीमा बनाइएका अधिकांश शीतभण्डारमा पनि कुनै न कुनै समस्या छ । कतिपय शीतभण्डार मापदण्डअनुरूप प्राविधिक बन्दोबस्त गर्न नसकेर अलपत्र छन् । दाङको दंगीशरण गाउँपालिकामा १ करोड १० लाख रुपैयाँमा बनाइएको शीतभण्डार सञ्चालन नहुँदै भवन भासिएको छ । शीतभण्डार सञ्चालन गर्न चौबीसै घण्टा बिजुली चाहिने, हेरचाहका लागि प्राविधिक जनशक्ति अनिवार्य हुन्छ । कृषि उपज कम भएमा सञ्चालन खर्च धान्न मुस्किल पर्छ । त्यसैले उत्पादनको स्थितिसमेत अध्ययन गरेर शीतभण्डार बनाउनुपर्ने हो । तर शीतभण्डार निर्माण राजनीतिक प्रचारबाजीमा मात्र सीमित छ । किसानको आवश्यकता सम्बोधन गर्न भन्दै सरकारले शीतभण्डार निर्माणका लागि हरेक वर्ष बजेट विनियोजन गर्दै आएको छ । चालु आर्थिक वर्षमा पनि शीत भण्डार र कोल्ड चेम्बरका लागि केन्द्र सरकारले १० करोड ७४ लाख ५२ हजार रुपैयाँ छुट्याएको छ । त्यसबाहेक प्रदेश सरकार र स्थानीय तहले शीतभण्डार निर्माणमा जथभाबी खर्च गर्दै आएका छन् । राम्ररी चलेका सीमित शीतभण्डार किसानका लागि वरदान बनेका छन् । तर, सञ्चालनमा रहेका कैयौं शीतभण्डार भने व्यवस्थापकीय कमजोरीले बैंकको ऋण तिर्न नसकेर, विद्युत्को महसुल बुझाउन नसकेर संकटमा छन् ।शीतभण्डार व्यवस्थित हुने हो भने निश्चित याममा उत्पादन हुने फलफूल वा तरकारीलाई भण्डारण गरेर किसानले चाहेको समयमा बजारमा बिक्री गर्न सक्छन् । उत्पादन बढी हुने याममा कृषि उपजमा घाटा खाएर पनि सस्तोमा बेच्नुपर्ने बाध्यता किसानलाई छ, तर शीतभण्डारमा राख्ने सुविधा भए उपज नहुने याममा किसानले बढी भाउ पाउँछन् भने उपभोक्ताले पनि बाह्र्रैमास जुनसुकै तरकारी र फलफूल किन्न पाउने अवस्था बन्छ । व्यावसायिक कृषि प्रवर्द्धनका लागि यस्ता शीतभण्डार ठाउँठाउँमा बनाउनु जरुरी छ । तर आवश्यकता तथा पूर्वाधार अध्ययन नगरी हचुवामा शीतभण्डार बनाउने, भवन निर्माण गरिदिने तर उपकरण तथा प्राविधिक व्यवस्थापनमा ध्यान नदिने प्रवृत्ति बन्द गर्नुपर्छ । शीतभण्डार बनाउनुअघि नै सञ्चालन र बजारीकरणको स्पष्ट योजना चाहिन्छ । राज्यका निकायले बजेट छुट्याएर मात्र आफ्नो दायित्व पूरा भएको ठान्नु हुँदैन, विनियोजित बजेट सदुपयोग भइरहेको छ कि छैन भनेर अनुगमननियमन गर्नुपर्छ । दुरुपयोग देखियो भने सम्बन्धित पक्षलाई कानुनी कारबाहीको प्रक्रियामा ल्याउन पनि सक्नुपर्छ । जहाँ राज्यकोष खर्च हुन्छ, कोही त जवाफदेही हुनुपर्छ ।"
ओलीको प्रतिवेदनले प्रचण्डलाई धक्का,"एमाले अध्यक्ष केपी शर्मा ओलीले शनिबार राष्ट्रिय महाधिवेशन प्रतिनिधि परिषद्को बैठकमा प्रस्तुत गरेको राजनीतिक प्रतिवेदनले राजनीतिक वृत्तमा ठूलै तरंग पैदा गरेको छ । त्यो तरंग पार्टीभित्रै सीमित रहन्छ कि त्यसले सरकारको भविष्यमै उथलपुथल ल्याउँछ ? त्यो हेर्न भने केही दिन कुर्नै पर्छ । तथापि ओलीको प्रतिवेदन र उनलाई काउन्टर दिन एकीकृत समाजवादीका अध्यक्ष माधव नेपालले दिएको वक्तव्यबाजी हेर्दा अहिलेको गठबन्धनको सय दिन पनि नटिक्ने देखिन्छ । नेता नेपाल र ओलीको तुस बढ्दै गए धेरैजसो प्रदेश सरकार भत्किने र त्यसले केन्द्रको सरकारलाई पनि प्रत्यक्ष असर पुर्याउने निश्चित छ । समाजवादीले सत्ता गठबन्धन छाडे मधेश प्रदेशमा जसपाको सरकार ढल्छ । समाजवादीले सरकार छाडे आफूले पनि बाध्य भई वर्तमान सरकार छाड्ने जसपाले बताइसकेको छ । कांग्रेस सत्तामा जान एउटा खुट्टा उचालेर बसेको छ । उसले नेता नेपाललाई फकाइरहेको छ । ओलीले आफ्नो प्रतिवेदनमा जे पनि लेख्न स्वतन्त्र छन् तर त्यसले गठबन्धन सरकारको भविष्यमा असर पर्छ कि पर्दैन भनेर सोच्नु आवश्यक थियो । वाम एकता र समाजवादी ध्रुवीकरण खारेज गर्ने प्रस्ताव ल्याउँदा नेता नेपाल र प्रचण्ड झस्कन्छन् भन्ने हेक्का राख्नुपर्थ्यो । प्रतिवेदनमा कांग्रेसलाई जतिसुकै गाली गरे पनि आफ्नै सत्ता सहयात्री दलहरूलाई झस्काउने गरी प्रतिवेदन लेख्नु ओलीको भूल हो । उनले समाजवादी पार्टीलाई दक्षिणपन्थी भासमा भासिएको भनेका छन् ।रास्वपालाई देश बनाउने कुनै विचार, योजना र दृष्टिकोण नरहेको आरोप लगाएका छन् । ओलीले झैं रास्वपा सभापति रवि लामिछानेले पनि पुराना दलहरूको भिजन नहुँदा ३० वर्षमा पनि नेपालको विकास हुन नसकेको आरोप लगाए भने ओलीलाई कस्तो लाग्ला ? ओलीको बेमौसमी प्रतिवेदनले सरकार ढले त्यसको दोष ओलीले मात्र लिने कि सिंगो एमाले पार्टीले ? पार्टीभित्र यसबारे छलफल हुनुपर्छ । तर पनि ओलीको विरोध गर्ने हिम्मत कसको ? गरे कि भीम रावल बन्छन् कि धनश्याम भुसाल बनाइन्छ । गोपाल देवकोटा, गोकर्णेश्वर ८, काठमाडौं"
अन्धविश्वासले भिजेको मन चट्टानभन्दा कठोर,"भत्किए छाउगोठ, भत्किएन छाउपडी शीर्षकको खबरमा ४ वर्षअघि सुदूरपश्चिम र कर्णालीका १९ जिल्लामा गृह मन्त्रालयले दिएको निर्देशनबाट हजारौं छाउगोठ भत्काइए पनि सो अभियान अर्थहीन बनेको उल्लेख छ । साँफेबगर नगरपालिकामा २० वर्षीया पार्वती बुढा रावतको छाउगोठमा निसासिएर मृत्यु भएपछि गृहकै निर्देशनमा जनप्रतिनिधि, प्रहरी र स्थानीयको संलग्नतामा अभियान नै चलाएर अछाममा मात्र १० हजारभन्दा बढी छाउगोठ भत्काइएको थियो । गृहको निर्देशनमा छाउगोठ भत्काउनु, जनचेतना जगाउनु र अटेर गर्नेलाई कानुनी कारबाही गराउनु भनी उल्लेख भएकाले कानुनको डरले केही समय महिला घरमै बस्न थालेका थिए । तर अहिले प्रहरी प्रशासन, स्थानीय नेतृत्व, सरकार कसैले यो समस्यामाथि ध्यान नदिँदा महिला फेरि घर बाहिर छाउगोठमा बस्ने गरेका छन् । अहिले त्यहाँ कतैबाट अनुगमन भएको पाइँदैन, न त संघ, प्रदेश र स्थानीय सरकार कसैले छाउपडी नियन्त्रणका कार्यक्रम नै राखेका छन् । कारबाहीका रूपमा पार्वतीका जेठाजुलाई अछाम अदालतले छाउगोठमा बस्न वाध्य पारेको भन्दै ४५ दिन कैदको फैसला गरेको सन्दर्भ सो प्रकरणको स्मरणयोग्य विषय वनेको छ । रजस्वला भएपछि घरभित्रै बसे, छुवाछूत गरे देउता रिसाउने, व्यक्ति, परिवारमा अनिष्ट हुने अन्धविश्वासमा त्यहाँको समाज बाँधिएको छ । गृह मन्त्रालयजस्तो जिम्मेवार उच्च सरकारी निकायले सन्की पारामा छाउगोठ भत्काएर तहसनहस पार्ने, सुधारात्मक कदम नचाल्ने, पछि हात बाँधेर बस्ने गर्नु ठीक हो ? सदियौंदेखि चलेको, मनमा बसेको र धार्मिक आस्थासँग जोडिएको विषय ढ्याङ्ग्रो ठोकेर तर्साएको भरमा तुरुन्त हटाउन सकिन्छ ? शैक्षिक गतिविधि तथा जनचेतना अभियानलाई निरन्तरता दिने हो परिवर्तन निश्चित छ । भुवनेश्वर शर्मा, चन्द्रागिरि२, काठमाडौं"
लगानी सम्मेलनमा अपेक्षा,"तिलप्रसाद न्यौपाने, बालाजु, काठमाडौं"
आरोप लागेको व्यक्ति मन्त्री बन्न मिल्छ ?,"सहकारी ठगीका विषयमा राष्ट्रिय स्वतन्त्र पार्टीका सभापति एवं गृहमन्त्री रवि लामिछानेविरुद्ध उजुरी परेको छ । आरोपित व्यक्ति नै गृहमन्त्री भएपछि प्रहरीले कसरी निष्पक्ष छानबिन गर्ला ? सहकारीको मुद्दा छिनोफानो नभएसम्म रास्वपाले लामिछानेलाई गृहमन्त्री बनाउँदा हुँदैन ? किन उनी नै गृहमन्त्री बन्नुपर्यो ? मेरा लागि पद सबै कुरा होइन भन्ने लामिछाने पदचाहिँ छाड्न किन मान्दैनन् ? आरोप पृष्टि भए जे सजाय भोग्न तयार छु भनेर छुटकारा पाइन्छ ? बुटवलमा रहेको सुप्रिम सहकारीका बचतकर्ता आफ्नो रकम फिर्ता पाइयोस् भनेर आन्दोलन गरिरहेका छन् । सहकारी ठगीका मुख्य नाइके जीबी राई अहिलेसम्म पक्राउ परेका छैनन् । सो सहकारीबाट लामिछानेले समेत दुई करोड ऋण लिएर नतिरेको समाचार आएको छ । तर उनलाई प्रहरी र सरकारी वकिलको कार्यालयले प्रतिवादी बनाएको छैन । सर्वसाधारणले खाइनखाइ जम्मा गरेको पैसा हिनामिना गर्ने जोकोही भए पनि कारबाही गर्नुपर्छ । पुरुषोत्तम घिमिरे, काठमाडौं"
कम्युनिस्टको कन्तबिजोग,"नेपाल कम्युनिस्ट पार्टी स्थापना भएको ७५ वर्ष पुगेछ । मुलुकमा जहानियाँ राणा शासनविरुद्ध आन्दोलन चलिरहेकै बेला २००६ वैशाख १० गते (२२ अप्रिल) नेपाल कम्युनिस्ट पार्टी स्थापना भएको थियो । उक्त ऐतिहासिक सन्दर्भको स्मरणमा नेकपा एमालेले आज हीरक महोत्सव आयोजना गर्दै छ । समारोहमा विभिन्न कम्युनिस्ट पार्टीका शीर्ष नेताहरू मात्रै होइन, प्रमुख प्रतिपक्षी नेपाली कांग्रेसका सभापति शेरबहादुर देउवासमेत सरिक हुनेछन् । लोकतन्त्र दिवसको पूर्वसन्ध्यामा शीर्ष नेतृत्वको यो जमघट झट्ट हेर्दा लोभलाग्दो लाग्छ । फरक राजनीतिक दर्शनको पृष्ठभूमि भएका नेताहरू एउटै मञ्चमा अटाउँदा लोकतान्त्रिक देखिन्छ । तर, जब देखिने र जनताले भोग्ने लोकतन्त्रमा आकाशजमिनको अन्तर अनुभूति हुन्छ, तब नेतृत्वका यी चरित्र ढोंगी लाग्छन् । दशकौं लामो राजनीतिक संघर्ष र प्रक्रियाबाट स्थापित नेतृत्व ढोंगी हुनु चिन्ताको विषय हो । कम्युनिस्ट पार्टीको ७५ औं वर्षगाँठका अवसरमा यो चिन्तामा थप चिन्तन जरुरी छ । कुनै बखत क्रान्तिकारी छवि बनाएका कम्युनिस्टहरूको व्यवहार र कार्यशैलीमा यो चरित्र अझ धेरै प्रतिबिम्बित हुन्छ । माओवादी पृष्ठभूमिका लेखक मुमाराम खनाल एक्समा लेख्छन्, ढोंगको कुनै औषधि हुन्न । किनकि ढोंग कुनै रोग होइन, कम्युनिस्ट विचारधारा हो । कुनै बखत पत्रकार अग्निशिखा लेख्थे, कम्युनिस्ट आन्दोलन आस्थाको लडाइँ हो । प्रतिबद्धताको लडाइँ हो । कम्युनिस्टहरू विशेष धातुबाट बनेका हुन्छन् । त्यो विशेष धातु साम्यवादप्रतिको अटुट आस्था हो । पार्टी प्रतिको प्रतिबद्धता हो ।अग्निशिखाले कम्युनिस्ट आन्दोलनका गाथा कोरिरहँदा यसप्रति आम आकर्षण बढ्दो थियो । खनालले अहिले आलोचना र आक्रोशका अभिव्यक्ति पोखिरहँदा कम्युनिस्टहरू प्रति औधि विकर्षण छ । हुन त यतिबेला सरकारको नेतृत्वमा कम्युनिस्ट पार्टीकै नेता छन् । गठबन्धनका मुख्य सहयात्री कम्युनिस्ट नै छन् । विभाजित भए पनि सबैको मत जोड्दा आज ठूलो राजनीतिक शक्ति कम्युनिस्ट नै हुन् । यथार्थ के हो भने, ७५ वर्षे पाको नेपाली कम्युनिस्ट आन्दोलनप्रति आमजनको मोहभंग हुँदै गएको छ । साढे सात दशक लामो कम्युनिस्ट आन्दोलन किन स्खलित हुँदै छ ? यसले नेपाली समाजलाई के दिन सक्यो, के सकेन ? कम्युनिस्टहरूको क्रान्तिकारी छवि कसरी ढोंगी चरित्रमा बदलियो ? मुक्तिकामी योद्धा कहलिएका कम्युनिस्टहरू किन खलपात्र बन्दै छन् ? वामपन्थी रुझान भएको नेपाली समाजमा यस्ता प्रश्न उठिरहन्छन् । नेपाल कम्युनिस्ट पार्टीको हीरक महोत्सवको अवसरमा यी प्रश्नमा विमर्श अझ सान्दर्भिक भएको छ । कम्युनिस्टहरूलाई हेर्ने मूलतः दुईथरी दृष्टिकोण छन् । एउटा कम्युनिस्ट पक्षधर र अर्को इतर । कम्युनिस्ट इतरहरू यसलाई अधिनायकवादी दर्शनका रूपमा बुझ्छन्, आलोचना गर्छन् । रुस, चीन आदि मुलुकले अभ्यास गरेका कम्युनिस्ट व्यवस्था यसको उदाहरण हो, जहाँ कम्युनिस्ट पार्टीको नेतृत्व नै सर्वेसर्वा हुन्छ । कम्युनिस्ट विचारधारा बोक्नेहरू चाहिँ आफूलाई समाजका भुइँवर्गका मुक्तिदाता भन्ठान्छन् । आफूलाई सर्वहारा वर्गको नेता, समाजका तल्लो तहका गरिब र विपन्न वर्गका सारथिका रूपमा परिभाषित गर्छन् । जर्मन दर्शनशास्त्री कार्ल मार्क्सले करिब एक सय ७५ वर्षअघि समाजमा व्याप्त आर्थिक शोषण, वर्ग विभेदको अन्त्यका लागि समाजवाद हुँदै साम्यवादी व्यवस्थाको परिकल्पना गरेर कम्युनिस्ट घोषणापत्र लेखेपछि त्यसले कम्युनिस्टहरू संगठित हुने आधार बनाइदियो । त्यही आयातित राजनीतिक दर्शनबाट प्रभावित भएर नेपाली कम्युनिस्टहरू पनि संगठित हुँदै आएका हुन् ।सुरुवातमा नेपाली कम्युनिस्टहरूले संगठन निर्माणको मुख्य आधार समाजको तल्लो तप्काका विपन्न जनताका जनजीविकाका मुद्दालाई बनाए । तिनले प्रगतिशील राष्ट्रवादको नारा बोके । २०४६ को ऐतिहासिक जनआन्दोलनअघि नेपाली कम्युनिस्टहरूका लागि संघर्षको चरण थियो । संघर्षको चरणमा तिनले आफूलाई अब्बल सावित गरेका छन् । नेपालको राजनीतिक आन्दोलनहरूको उत्सर्ग र सहभागितामा कम्युनिस्टहरूको योगदान कम छैन । मुख्य कुरा, नेपाली कांग्रेसको नेतृत्वमा भएको लोकतान्त्रिक आन्दोलनमा कम्युनिस्टहरूले काँधमा काँध मिलाए । राणाशाहीविरुद्ध जनक्रान्ति चलेकै बेलामा नेपाली कम्युनिस्टहरू संगठित भए । २०४६ को ऐतिहासिक जनआन्दोलन नेपाली कांग्रेस र संयुक्त वाममोर्चाको संयुक्त पहलमा भएको थियो । २०६३ मा सम्पन्न दोस्रो जनआन्दोलनमा पनि नेपाली कांग्रेससँगै एमाले, माओवादी लगायतका कम्युनिस्टहरू सक्रिय सहभागी भए । पञ्चायती व्यवस्थाका शासकका अनेक ज्यादती र दमन भोगेका कम्युनिस्टले सामाजिक र राजनीतिक जागरण ल्याउन भूमिका खेले । जेलनेल भोगे, कैयौं कम्युनिस्ट नेता, कार्यकर्ता सहादत भए । पुष्पलाल श्रेष्ठ र मदन भण्डारीजस्ता नेताहरू कम्युनिस्ट आन्दोलनले जन्मायो । लोकतान्त्रिक आन्दोलनसँगै नेपाली कम्युनिस्ट पनि लोकतान्त्रिकीकरण भए । विश्वका अरू कतिपय देशका कम्युनिस्टको तुलनामा नेपाली कम्युनिस्टको यो विशिष्ट चरित्र थियो । जनवादी सत्ता स्थापनाका लागि दशक लामो हिंसाको राजनीति गरेको माओवादी पनि अन्ततः लोकतान्त्रिक प्रक्रियामा मिसियो । तर, जब सत्ता यात्रा सुरु भयो, त्यसपछि कम्युनिस्ट राजनीतिको स्खलन हुन थाल्यो । २०४६ सालको जनआन्दोलनपछि कांग्रेससँगै एमालेको सत्ता यात्रा सुरु भयो । ०६३ को दोस्रो जनआन्दोलनपछि माओवादीले पनि सत्ताको स्वाद लियो । यो साढे तीन दशकमा ससाना कम्युनिस्ट घटकका एकाध नेताले सत्ताको स्वाद चाखे पनि मूलतः दुई ठूला कम्युनिस्ट पार्टी पटकपटक सत्तामा पुगे । प्रधानमन्त्री पुष्पकमल दाहालको सरकारको नेतृत्वमा यो तेस्रो इनिङ्स हो । एमाले अध्यक्ष केपी दुई पटक प्रधानमन्त्री भइसके । हाल एमालेबाट विभाजित भएर नेकपा एकीकृत समाजवादीमा संगठित भएका माधव नेपाल र झलनाथ खनाल पनि प्रधानमन्त्री भइसकेका पात्र हुन् । माओवादीमै छँदा बाबुराम भट्टराई पनि एक पटक प्रधानमन्त्री भइसकेका छन् । सबैभन्दा पहिलो कम्युनिस्ट प्रधानमन्त्रीचाहिँ मनमोहन अधिकारी हुन्, जो ०५१ को मध्यावधि निर्वाचनपछि सबैभन्दा ठूलो दलको हैसियतमा नौ महिना अल्पमतको सरकारको नेतृत्वमा रहे । अनेक पटक कम्युनिस्ट नेताहरू सत्तामा पुगे । तर, सरकारको अुनभूति थोरै भए पनि जनताले मनमोहन कार्यकालमा मात्रै गर्न सकेका हुन् । त्यसउप्रान्त प्रधानमन्त्री भएका कम्युनिस्ट नेताहरूले नियमित आइपर्ने कामहरू गरे पनि जनताको मनमा छाप छोड्न सक्ने उल्लेख्य कुनै काम गर्न सकेनन् । शान्ति प्रक्रिया, संविधानसभा, संविधान निर्माण, राजनीतिक रूपान्तरण आदि केही मोटा मुद्दाहरूमा कम्युनिस्ट प्रधानमन्त्रीहरूको भूमिका खोज्न सकिएला तर जुन तह र तप्काको मतसमर्थनमा कम्युनिस्ट नेताहरूले सत्ताको साँचो हात पारे, तिनको वर्गीय उत्थान उनीहरूको मुद्दा बन्नै सकेन । कहाँकहाँ चुके नेपाली कम्युनिस्टहरू ? अब एकैछिन साढे तीन दशक लामो कम्युनिस्टहरूले गरेको सत्ता अभ्यासको समीक्षा गरौं । नेपाली कम्युनिस्ट आन्दोलन अद्योगतितिर लाग्नु र कम्युनिस्ट चरित्र भुत्ते हुँदै जानुका पछाडि तिनमा झाँगिँदै गएका केही प्रवृत्तिहरू जिम्मेवार छन् । पहिलो, कम्युनिस्टहरू जतिबेला संघर्षको मोर्चामा थिए, तिनले भुइँमान्छेहरूलाई अनेक सपना बाँडे । जब सत्ता र शक्ति तिनको हातमा पुग्यो । भुइँमान्छेसँगको तिनको नाता टुट्यो । कम्युनिस्टका लागि त्यो वर्ग चुनावमा भोट माग्ने र सडक आन्दोलनका उपयोग गर्ने वस्तुमा सीमित भए । दोस्रो, कम्युनिस्टहरूमा सत्ताकेन्द्रित मानसिकता यति जड भएर बसेको छ कि, तिनमा सत्ताबाहिर बस्न नसक्ने चरित्र हाबी भएको छ । कुनै बेला सत्ता बाहिर बस्दा पानीबिनाको माछा जस्तो भनेर कांग्रेसको आलोचना हुन्थ्यो । २०४६ सालको परिवर्तनपछिको संसदीय अभ्यासमा गिरिजाप्रसाद कोइरालामा जसरी पनि सत्तामै पुग्ने जुन प्रवृत्ति हुर्कियो, अहिले कम्युनिस्टका शीर्ष नेतामा त्यही रोग सरेको छ । तेस्रो, कम्युनिस्टहरू राजनीतिकवैचारिक विमर्श गर्न रुचाउँछन् । लामा लामा बैठक गर्छन्, राजनीतिक दस्ताबेज लेख्छन् । तर, ती विचारको कार्यान्वयनमा सधैं उदासीनता देखिन्छ । राजनीतिक विचार र दर्शनका आधारमा सहकार्य र सम्झौता गर्ने, त्यसैका आधारमा राजनीतिक कार्यक्रमहरू निर्माण गर्ने कुरा कम्युनिस्टहरूले बिर्सिसके । सिद्धान्तको औपचारिकता र कर्मकाण्डी विमर्शमा रमाउने कम्युनिस्टहरू अवसर र व्यवहारवादी राजनीतिको बाटोमा अघि बढेका छन् । चौथो, कम्युनिस्टहरू सत्तामा पुगेपछि दुर्गन्धित भएका छन् । राष्ट्रिय सम्पत्तिको दोहन तिनको मुख्य अभीष्ट बन्दै गएको छ । नातावाद, परिवारवाद र आसेपासे पोस्ने तिनको कार्यसूची बन्न थालेपछि कम्युनिस्टहरूप्रति आमजनको विश्वास धुमिल हुँदै गएको हो । प्रधानमन्त्री पुष्पकमल दाहालकै कुरा गरौं । उनी परिवारवादमा लिप्त छन् । आसेपासे र बिचौलिया टाइपका मान्छेहरू उनको रोजाइमा पर्ने गर्छन् । सिंहदरबार र बालुवाटारमा उनले विज्ञ र सल्लाहकार को जुन लर्को खडा गरेका छन्, त्यो साँच्चिकै विज्ञप्रतिको भद्दा मजाक हो । यो प्रवृत्ति अरू प्रधानमन्त्रीहरूमा पनि नदेखिएको होइन । यद्यपि दाहाल यसमा अझ अगाडि देखिए । पाँचौं, हुन त गुट कम्युनिस्टहरूको पुरानै रोग हो । स्थापनाकालदेखि नै कम्युनिस्टहरूबीच इगो टसल र विभाजन हुँदै आएका अनेक दृष्टान्त छन् । निरंकुशताविरुद्ध लडेका कम्युनिस्टहरू विभाजित भएर राजावादी कम्युनिस्ट बनेका नजिर पनि छन् । यद्यपि, कम्युनिस्टहरू दुई लाइन संघर्षमा विश्वास गर्छन् भनिन्छ । पार्टीभित्र राजनीतिक, वैचारिक विचार समूह निर्माण गरेर बहसहरू मार्फत पार्टीलाई जीवन्त बनाउँछन् पनि भनिन्छ । तर, अहिले कम्युनिस्टहरूमा राजनीतिक, वैचारिक डिस्कोर्स गर्ने प्रवृत्ति छैन भन्दा पनि हुन्छ । कम्युनिस्टहरूभित्र गुट सत्तामा जान, एकअर्काबीच इगो साध्न र राष्ट्रको स्रोतहरूको दोहन गर्नका लागि बन्छन् । दुर्भाग्य के छ भने, यो प्रवृत्ति केन्द्रदेखि स्थानीय तह सरकारसम्मै छ । छैटौं, कम्युनिस्ट नेताहरूको वर्ग फेरिएको छ । निम्न मध्यवर्गीय पारिवारिक पृष्ठभूमिबाट कम्युनिस्ट राजनीतिमा छिरेका नेताहरू अभिजात्य वर्गमा परिणत भएका छन् । एउटै पार्टीभित्र एकथरी मालिक र अर्काथरी दास वर्ग छ । व्यक्तिगत सम्पत्तिलाई पार्टीकरण गरेर राजनीतिक संघर्षमा लागेका कम्युनिस्टहरू सत्ता यात्रापछि अस्वाभाविक हिसाबले धनी बनेका छन् । समयक्रमसँगै धेरै कुरा बदलिएको छ । मानिसका आवश्यकताका आधार फेरिएका छन् । विगतका विलासी मानिने साधनहरू अब आवश्यकता बनेका छन् । तर, कम्युनिस्ट नेताहरूको जीवनशैली न्यूनतम आवश्यकतामा चित्त बुझाएर बस्ने खालको छैन । कम्युनिस्ट नेताहरूको घर, गाडी, सम्पत्ति, तिनको दैनिक रवाफ कुनै सामन्तभन्दा कम छैन । कम्युनिस्टहरू नवसामन्त मा रूपान्तरित भएका छन् । सातौं, दलाल पुँजीवादको चंगुलमा परेका कम्युनिस्ट नेताहरूको उठबस संघर्षकालीन सहयोद्धासँग होइन, बिचौलियाहरूसँग बढी छ । बिचौलियाको पहुँच कम्युनिस्ट पार्टीका शीर्ष नेताहरूको शयनकक्षसम्मै पुगेको छ । आर्थिक अनियमितता र भ्रष्टाचारका प्रकरणहरूमा कम्युनिस्ट नेताहरू चुर्लुम्म डुबेका छन् । राजनीतिक, आर्थिक सबै दृष्टिले नेतृत्व अपारदर्शी छ । हुन त यी प्रवृत्ति कम्युनिस्ट पार्टी र तिनका नेतामा मात्रै हुर्केको होइन, समग्र राजनीतिमै यसखाले चरित्र हाबी छ । लोकतान्त्रिक आन्दोलनको नेता कांग्रेसभित्र लोकतन्त्रको अवस्था कति निम्छरो छ, यो बेग्लै विवेचनाको विषय हुन सक्छ । यद्यपि, समाज रूपान्तरणको अवसर पाएका कम्युनिस्ट नेताहरूबाट चुक हुँदा वामपन्थी जनमतको बाहुल्य भएको नेपाली समाजमा नैराश्य थपिएको छ । अहिले पनि एमाले, माओवादी र एमालेबाटै चोइटिएको एकीकृत समाजवादी लगायतको सत्ता गठबन्धन छ । यो गठबन्धनमा राजनीतिक संस्कार, मूल्य, मान्यता, आदर्श केही छैन, बरु यी सबै सत्ता अवसरवादमा चुर्लुम्म डुबेका छन् । कम्युनिस्ट राजनीतिले जनजीविकाको मुद्दामा हस्तक्षेपकारी भूमिका खेल्दै, सादगी र नमुना जीवनयापन गरेर प्रगतिशील राष्ट्रवादको झन्डा फहराउन सक्ने अवसर गुमाएको छ । र, पटक पटक लोकतन्त्र स्थापना भए पनि यो प्रणाली कमजोर छ, संस्थागत हुन सकेको छैन । अमेरिकी राष्ट्रपति अब्राहम लिंकनले भनेथे, लोकतन्त्र भनेको जनताको, जनताद्वारा, जनताका लागि गरिने शासन व्यवस्था हो । लोकतन्त्र दिवसको पूर्वसन्ध्यामा लिंकनको यो भनाइ स्मरण गरिरहँदा लज्जाबोध भइरहेछ । किनभने, नेपाली लोकतन्त्रको नियति लिंकनले परिभाषित गरेजस्तो रहेन । नेपाली लोकतन्त्र नेताको, नेताद्वारा, नेताका लागि गरिने शासन व्यवस्था मा परिणत भएको छ । लोकतन्त्रको आवरणमा जसरी राजनीतिक नेतृत्वले निर्बाध विचौलियातन्त्र, गुटतन्त्र, व्यक्तितन्त्र, परिवारतन्त्र, आसेपासेतन्त्र चलाइरहेको छ, यहाॅँनेर जनता, तिनका समस्या, मुद्दा सबै गौण छन् । हीरक महोत्सवमा कम्युनिस्ट पार्टीका साढे सात दशकको यात्राको समीक्षामा यी पक्षहरूलाई नझुल्ने कि ?"
आप्रवासन नीति पुनःपरिभाषाको आवश्यकता,"अन्त्यमाआप्रवासी श्रमिकले वैदेशिक रोजगारका क्रममा आर्जन गरेको सीप, पुँजी, अनुभव तथा प्रविधिको महत्तम परिचालन तबमात्र वास्तविकता बन्छ, जब श्रम आप्रवासनको प्रत्येक चरणमा श्रमिकको हकहितको पूर्ण सुरक्षा सुनिश्चित हुन्छ । प्रचलित नीतिगत तथा कानुनी व्यवस्था अपर्याप्त हुनुका साथै समयानुकूलसमेत नहुनाले अधिकारमैत्री संयन्त्रको संस्थापना गर्न सकिएको छैन । राष्ट्रिय अर्थतन्त्रमा प्रमुख योगदानकर्ताका रूपमा रहे तापनि वैदेशिक रोजगारमा गएका आप्रवासी श्रमिकको सामाजिक एवं कानुनी संरक्षणको कुनै ठोस खाका नहुनाले स्थायी प्रकृतिको श्रम आप्रवासन बढ्दो क्रममा छ । यसले आप्रवासन नीतिको पुनःपरिभाषा गरी श्रम आप्रवासनमा देखिएका नवीनतम् समस्यालाई सम्बोधन गर्नेतर्फ राज्यको ध्यानाकर्षण माग गरेको छ । तसर्थ, बदलिँदो परिवेशलाई ध्यानमा राखी वैज्ञानिक तथा तथ्यमा आधारित श्रम आप्रवासन नीति तर्जुमा गर्दै वैदेशिक रोजगारमा संलग्न आप्रवासी श्रमिकको हकहितकेन्द्रित कानुनी व्यवस्था निर्माण गर्नु नै आजको प्रमुख आवश्यकता हो । यस सम्बन्धमा तीनै सरकारको सहकार्य, समन्वय तथा सकारात्मक पहलका साथै सम्बद्ध क्षेत्रका सरोकारवाला, हितग्राही तथा विज्ञको समेत अर्थपूर्ण सहभागिताले महत्त्व राख्नेछ ।"
पौडेलविरुद्ध भ्रष्टाचार मुद्दा,"काठमाडौं (कास) सार्वजनिक पदको दुरुपयोग गरी गैरकानुनी सम्पत्ति आर्जन गरेको अभियोगमा नेपाल टेलिकमका तत्कालीन प्रबन्ध निर्देशक (हाल निलम्बित) सुनील पौडेलविरुद्ध अख्तियार दुरूपयोग अनुसन्धान आयोगले भ्रष्टाचार मुद्दा दायर गरेको छ । अख्तियारले पौडेलविरुद्ध २३ करोड ७५ लाख रुपैयाँ बिगो बराबर जरिवाना र स्रोत नखुलेको सम्पत्तिबाट बढेबढाइएको चलअचल सम्पत्ति जफतको माग गर्दै आइतबार विशेष अदालतमा मुद्दा दायर गरेको हो ।पौडेल २०६१ जेठ २० मा राष्ट्रिय सूचना प्रविधि केन्द्रको प्रशासकीय अधिकृतका रूपमा करारमा सेवा प्रवेश गरेका थिए । २०६२ माघ २८ सम्म उनी उक्त पदमा कार्यरत थिए । पछि २०६५ असार १२ मा पुनः करारमै नियुक्त पौडेल त्यसपछि निरन्तर सार्वजनिक पदमा बहाल थिए । त्यहींबाट २०७८ चैत २४ मा उनी नेपाल टेलिकमको प्रबन्ध निर्देशक नियुक्त भएका थिए । २०६१ मा सरकारी सेवामा बहाल रहेदेखि २०७९ फागुन ३० सम्ममा पौडेलले आर्जन गरेको सम्पत्तिमाथि अख्तियारले अनुसन्धान गरेको थियो । यो अवधिमा पौडेलले २४ करोड ९४ लाख रुपैयाँको कारोबार गरेको तर १ करोड १९ लाख रुपैयाँ बराबरको मात्रै वैध आय भेटिएको अख्तियारले जनाएको छ ।यसअघि सरकारी आर्थिक कारोबार विद्युतीय माध्यमबाट गर्ने राष्ट्रिय भुक्तानी प्रणाली (पेमेन्ट गेटवे) का उपकरण तथा परामर्श सेवा खरिदमा भ्रष्टाचार गरेको अभियोगमा २०८० असोज १५ मा पौडेलसहित नौविरुद्ध अख्तियारले भ्रष्टाचार मुद्दा दायर गरेको थियो । मुद्दा दायर हुँदा पौडेल टेलिकम प्रमुखमै थिए । उक्त मुद्दामा शुक्रबार विशेष अदालतले पौडेललाई दोषी ठहर गरिसकेको छ । मुद्दा अदालतमा विचाराधीन रहेकै बखत पौडेललाई गैरकानुनी सम्पत्ति आर्जन गरेको आरोपमा अख्तियारले पक्राउ गरेको थियो । अख्तियारका प्रवक्ता नरहरि घिमिरेले पदको दुरूपयोग गरी गैरकानुनी सम्पत्ति आर्जन गरेको र त्यो रकम विदेशी बैंकमा जम्मा गर्नेदेखि स्वदेशमै घरजग्गा खरिद, सेयर, बिमालगायतमा लगानी गरेको खुलेको र स्रोत नखुलेको सोही सम्पत्तिलाई बिगो कायम गरेर मुद्दा दायर गरिएको बताए । पौडेलले पेमेन्ट गेटवे खरिद र टेलिकममा रहँदा टेक्कापट्टामा कमिसन, आफ्नो तजबिजमा ठेकेदार कम्पनी छनोटलगायतबाट सम्पत्ति आर्जन गरेको तथा त्यो सम्पत्ति वैध बनाउन विभिन्न क्षेत्रमा लगानी गर्नेदेखि आफन्तका नाममा कायम गर्नेसम्मका अपराधमा संलग्न रहेको अख्तियारको अभियोगपत्रमा उल्लेख छ । कार्यकारी निर्देशक रहँदा टेन्डरको कोटेसन बनाई योजनाबद्ध रूपमा आफैंले चाहेको कम्पनीहरूसँग ठेक्का लगाएको पनि खुलेको छ । मिलेमतोमा ठेक्का लगाएबापत पौडेलले कमिसन रकम सिंगापुरका युनाइटेड ओभरसिज बैंकमा खाता खोली व्यवस्थापन गरेको र पछि बैंकबाट रकम ट्रान्सफर गरी दाइ अनिलमार्फत घरजग्गामा लगानी गरेको भेटिएको अख्तियार जनाएको छ । अख्तियारले अनिललाई पनि सम्पत्ति जफत प्रयोजनका लागि प्रतिवादी बनाएको छ । पौडेलले २०७७ र २०७८ मा मात्रै काठमाडौं र भक्तपुरका ७ ठाउँ र २०७४ मा पाल्पामा एक ठाउँमा आफन्तका नाममा जग्गा खरिद गरेका थिए । अहिले सुनीलका दाइ अनिल र शंकित शीतल पौडेलका नाममा भक्तपुरमा मात्रै सरकारी मूल्य ६ करोडभन्दा बढी कायम गरिएका ४ ठाउँमा जग्गा देखिएको छ । यो जग्गा पनि अकुत सम्पत्तिबाट आर्जन भएको अख्तियारको दाबी छ । पौडेलले भ्रष्टाचारको सम्पत्ति सिंगापुरको बैंकमा जम्मा गरेपछि त्यहींबाट आफन्तका नाममा ८ करोड ७९ लाख रुपैयाँ ट्रान्सफर गरेको देखिन्छ ।सुनीलले आफूलाई दाइले सापटीबापत रकम दिएको भन्दै अनियमितता नगरेको जिकिर गरेका छन् । तर, कसुर पुष्टि भएको भन्दै अख्तियारले मुद्दा दायर गरेको हो । अख्तियारले स्रोत नखुलेका सम्पत्तिबाट बढे बढाइएको अनिल र शंकित पौडेलका नाममा भएका घरजग्गा जफत गर्न पनि मागदाबी लिएको छ । सुनीलका नाममा विभिन्न ६ वटा बैंकमा मौज्दात २८ लाख रुपैयाँ र २ हजार १ सय ६७ अमेरिकी डलर पनि मुद्दाको किनारा नलागेसम्म रोक्का राख्न अख्तियारले मागदाबी गरेको छ । सुनीलले विदेशमा अरू थप शंकास्पद सम्पत्ति लुकाएको हुन सक्ने र यसको अनुसन्धान अझै जारी रहेकाले पूरक मुद्दा जान सक्ने भन्दै मुद्दाको अनुसन्धानलाई खुलै राखेर अभियोगपत्र दायर गरिएको अख्तियारले जनाएको छ । अख्तियारले सुनीलले गैरकानुनी सम्पत्ति शुद्धीकरण गरेको कसुरमा उनीविरुद्ध सम्पत्ति शुद्धीकरण अनुसन्धान विभागबाट र राजस्व छलीको कसुरमा राजस्व अनुसन्धान विभागबाट छुट्टै अनुसन्धान गर्न पनि सिफारिस गरेको छ । दुवै विभागले उनलाई गैरकानुनी सम्पत्ति मुद्दामा तारिखमा छुटी जाने भएमा त्यहींबाट अख्तियारमार्फत उपलब्ध गराउन पत्र पठाएका छन् ।"
'पीआर नछाडी नियुक्ति,"काठमाडौं (कास) अमेरिकी स्थायी आवासीय अनुमतिपत्र (पीआर) वाहक भएकै बेला गलत विवरण पेस गरी सार्वजनिक पद धारण गरेको अभियोगमा सुरक्षण मुद्रण केन्द्रका तत्कालीन कार्यकारी निर्देशक विकल पौडेलविरुद्ध भ्रष्टाचार मुद्दा दायर भएको छ । विदेशी पीआरधारीले सार्वजनिक पद धारण गर्न नहुने कानुनविपरीत पौडेल कार्यकारी निर्देशक बनेको भन्दै अख्तियार दुरुपयोग अनुसन्धान आयोगले आइतबार भ्रष्टाचार मुद्दा दायर गरेको हो । केन्द्रमा २ पटक कार्यकारी निर्देशकमा नियुक्ति पाउँदा पौडेलले स्वःघोषणा गरी कुनै पनि देशको स्थायी आवासीय अनुमतिपत्र नलिएको विवरण पेस गरेका थिए । तर, अख्तियारले गैरकानुनी सम्पत्ति आर्जनसहित एक दर्जन जति मुद्दाको अनुसन्धान गर्ने क्रममा पौडेल अमेरिकाको पीआर वाहक रहेको खुलेको हो । सुरक्षण मुद्रणका लागि उपकरण खरिदमा भ्रष्टाचार गरेको अभियोगमा पौडेलसहित नौ जनाविरुद्ध २०८० वैशाख ३ मा नै मुद्दा दायर भएको थियो । मुद्दा दायर हुँदा पौडेल केन्द्रकै कार्यकारी निर्देशकको दोस्रो कार्यकालमा थिए । उक्त मुद्दा अहिले विशेष अदालतमा विचाराधीन छ । जसको किनारा नलाग्दै गैरकानुनी सम्पत्ति आर्जनसहित करिब १ दर्जन कसुरमा अख्तियारले उनलाई गत माघ १० मा पक्राउ गरेको थियो । उनी अहिले अख्तियारकै हिरासतमा छन् । त्यही क्रममा आइतबार पौडेलले गलत विवरण पेस गरी सार्वजनिक नियुक्ति खाएको अभियोगमा अख्तियारले छुट्टै मुद्दा दायर गरेको हो । उनीविरुद्ध केन्द्रबाट भएका ठेक्कापट्टामा कमिसनलगायतबाट आर्जित गैरकानुनी सम्पत्तिसहितको कसुरमा छिट्टै मुद्दा दायर गर्ने तयारी छ । पौडेल २०७९ जेठ १३ मा दोस्रो पटक केन्द्रको कार्यकारी निर्देशक बनेका थिए । त्यसबेला पनि उनले पीआर नभएको विवरण स्वःघोषणामार्फत् पेस गरेका थिए । अख्तियारले यो कसुरमा ६ महिनादेखि १ वर्षसम्म कैद र १० हजारदेखि २० हजार रुपैयाँसम्म जरिवाना सजायको मागदाबी लिएको छ ।"
ओखरका बिरुवा बेचेरै करोडौं भित्र्याउँछ जुम्ला,"(जुम्ला) पातारासी७ घोडासैनका सिंह कठायतले यस वर्ष दाँते ओखरका १२ हजारभन्दा बढी बिरुवा बेचे । प्रतिबिरुवा ४ सय रुपैयाँका दरले बेच्दा उनले एकै पटक झण्डै ४८ लाख रुपैयाँ आम्दानी गरे । जिल्लामा सबैभन्दा बढी ओखर बिरुवा बेच्ने किसान सिंह कठायत नै रहेको जिल्ला कृषि विकास कार्यालय जुम्लाले जनाएको छ । उनीलगायत जिल्लाका ६५ जना नर्सरीधनीले ६० हजार ओखरका बिरुवा बेचेका छन्, जसबाट २ करोड ४० लाख रुपैयाँ जिल्लामा भित्रिएको कार्यालयको तथ्यांक छ ।ओखर बिरुवाका ९० जना बिरुवा नर्सरीधनी जिल्ला कृषि विकास कार्यालय जुम्लामा सूचीकृत भएकामा ६५ जनाले सक्रिय रूपमा बिरुवा हुकाइरहेको कार्यालयले जनाएको छ । उनीहरू सबैले देशका हिमाली तथा पहाडी जिल्लामा पुर्याइरहेका छन् । कृषि प्राविधिकहरूको नियमित निगरानीमा ओखर नर्सरीधनीहरूले गुणस्तरीय बिरुवा उत्पादन गरेका कारण बाहिरका जिल्लाबाट ओखर बिरुवाको माग अधिक रहेको कार्यालयको भनाइ छ ।एक किसानले न्यूनतम २ सयदेखि १२ हजा भन्दा बढी ओखरका बिरुवा बेचेको जिल्ला कृषि विकास कार्यालय जुम्लाको तथ्यांक छ । किसानले उत्पादन गरेका अधिकांश ओखरका बिरुवा बिक्री भइरहेको कार्यालय प्रमुख बालकराम देवकोटाले बताए । जुम्लाका एक नगरपालिकादेखि सात गाउॅपालिकाका ६० वटै वडामा ओखर खेती भइरहेको छ । जुम्लाका सबै क्षेत्रमा ओखर खेती भइरहेको छ, प्रमुख देवकोटाले भने, फलफूलका लागि जुम्ला स्वर्णभूमि नै हो । चालु आर्थिक वर्षमा ताप्लेजुङ, संखुवासभा, रामेछाप, सिन्धुपाल्चोक, मनाङ, मुस्ताङ, बझाङ, बाजुरा, हुम्ला, कालीकोट, दैलेखलगायत जिल्लामा जुम्ली ओखरका बिरुवा पुगेका छन् । ओखर खेतीमा पछिल्लो समयमा किसानको रुचि बढेको कार्यालय प्रमुख देवकाटाले जनाए । सरकारी दररेटअनुसार प्रतिबिरुवा ओखर बोटको ७ सय रुपैयाँ तोकिएको उनको भनाइ छ । तर किसानले महँगोमा बिक्री नहुने भन्दै आफ्नो अनुकूलको मूल्यमा बिरुवा बेचेका हुन् । संघसंस्था, सरकारी निकाय, कृषक समूह र व्यक्तिगत रूपमा किसान आफैं जुम्ला पुगेर ओखरका बिरुवा खरिद गरेर लैजाने गरेको कृषि विकास कार्यालय जुम्लाले बताएको छ । सबैभन्दा बढी पातारासी गाउँपालिकाबाट झन्डै ओखरका बिरुवा ३० हजार थान जिल्लाबाहिर पठाइएको कार्यालयको भनाइ छ । अन्य पालिकाबाट दुई हजारदेखि ५ हजारसम्म बिरुवा बाहिरी जिल्ला पठाइएको कृषि विकास कार्यालय जुम्लाको तथ्यांक छ । पुसदेखि फागुन पहिलो सातासम्म जुम्ली किसानलाई ओखरका बिरुवा बेच्न भ्याइनभ्याइ हुने गरेको छ ।"
सगरमाथाको फेदीमा अन्तर्राष्ट्रिय सगरमाथा दिवस,"अन्तर्राष्ट्रिय सगरमाथा दिवस यस पटक सगरमाथाको आधार शिविरमा मनाउनेकि भन्ने छलफल भइरहेको छ, बढी खर्चिलो हुने हुनाले आधार शिविरमै हुन्छ कि अन्यत्रै, टुंगो लागेको छैन,उनले भने । विश्वको सर्वोच्च शिखर सगरमाथामा पहिलो पटक सफल आरोहण भएको ७१ वर्ष पुगेको अवसरमा विभिन्न कार्यक्रम गरी दिवस मनाउन लागिएको हो । सन् १९५३ मे २९ तारिखका दिन तेञ्जिङ नोर्गे शेर्पा र सर एडमन्ड हिलारीले पहिलो पटक सगरमाथामा पाइला राखेका थिए । सोही आरोहणलाई स्मरण गर्दै सन् २००८ देखि सगरमाथा दिवस मनाउन थालिएको हो ।नेपाल पर्वतारोहण संघको आयोजना तथा संस्कृति, पर्यटन तथा नागरिक उड्डयन मन्त्रालय र पर्यटनसँग आबद्ध संस्थाको समन्वयमा कार्यक्रम गरिनेछ । पर्यटन विभागको तथ्यांकअनुसार अहिलेसम्म आठ हजार हाराहारीले सगरमाथा आरोहण गरिसकेका छन् । विश्वका १४ अग्ला हिमालमध्ये विश्वको सर्वोच्च हिमाल सगरमाथासहित आठ वटा हिमाल नेपालमा छन् ।"
यातायात क्षेत्रमा सिन्डिकेट ब्युँताउन चलखेल,"(काठमाडौं)६ वर्षअघि अन्त्य गरिएको यातायात क्षेत्रको सिन्डिकेट ब्युँताउन चलखेल सुरु भएको छ । त्यसका लागि सार्वजनिक सवारी सञ्चालक सम्बद्ध समिति तथा संस्थालाई पाँच वर्षसम्म नवीकरण गर्न बाटो खुला गरिने भएको छ । पूर्वसचिव शरदचन्द्र पौडेलको संयोजकत्वमा गठित यातायात सुधार सुझाव कार्यदलको प्रतिवेदनले त्यस्ता समिति र संस्थालाई ०८६ साउन १ सम्म नवीकरणका लागि समय दिनुपर्ने उल्लेख गरेसँगै चलखेल सुरु भएको हो । समितिले यातायात व्यवस्था विभाग हुँदै ०८० माघ १८ मा भौतिक पूर्वाधार तथा यातायात मन्त्रालयलाई प्रतिवेदन बुझाएको थियो । प्रतिवेदन कार्यान्वयनका लागि भौतिकले गृह मन्त्रालयलाई ०८१ वैशाख ३ मा पत्र लेखेर पठाइसकेको छ । आर्जित सम्पत्ति तथा सिर्जित दायित्वसम्बन्धी फरफारक र अन्य आवश्यक तयारी सम्पन्न हुन नपाउँदै संस्था दर्ता ऐनअन्तर्गत सञ्चालित सार्वजनिक यातायातसँग सम्बन्धित समितिहरूको नवीकरण अवरुद्ध भई सम्पत्ति रोक्का भएको प्रतिवेदनमा उल्लेख छ । समितिहरूको कम्पनी प्रणालीअनुरूप रूपान्तरणको प्रक्रिया सहज हुन नसक्दा निजी क्षेत्रबाट हुँदै आएको यातायात व्यवस्थापन प्रभावित हुन पुगेकाले नवीकरण गर्न समय दिनुपर्ने प्रतिवेदनमा उल्लेख छ । यसको अर्थ सिन्डिकेट ब्युँताउन दिने कुरा नभएको यातायात व्यवस्था विभागका महानिर्देशक उद्धवप्रसाद रिजाल बताउँछन् ।सार्वजनिक यातायातसम्बन्धी नीति नहुँदा यस क्षेत्रलाई व्यवस्थित गर्ने कार्यमा समस्या आएको छ । र सरकारको लगानी हुन सकेको छैन, प्रतिवेदनमा भनिएको छ । तत्कालीन केपी शर्मा ओली नेतृत्वको सरकारले ०७५ वैशाख ४ मा यातायातको सबै सिन्डिकेट अन्त्य भएको घोषणा गरेको थियो । त्यति बेला पनि भौतिकमन्त्रीमा रघुवीर महासेठ नै थिए । गैरसरकारी संस्थासरह जिल्ला प्रशासन कार्यालयबाट हुँदै आएको यातायात समितिको दर्ता र नवीकरण बन्द गर्ने सरकारले निर्णय गरेको थियो । फेरि प्रतिवेदनले नवीकरण गर्न दिने बहानामा सिन्डिकेट खुला गर्न लागेको यातायात सम्बद्ध पक्षहरूकै आरोप छ । सिन्डिकेट खुला गरिए यातायात क्षेत्र अस्तव्यस्त बन्ने उनीहरूको भनाइ छ ।पहिलादेखि नै समितिहरू हुनुहुँदैन भन्दै आएको यातायात विज्ञ आशिष गजुरेलले बताए । सिन्डिकेटले गर्दा नयाँ गाडीहरूलाई त्यो रुटमा प्रवेश निषेध गरिन्थ्यो, यसो गर्दा पुरानाथोत्रा गाडी रुटमा चलिरहने तर नयाँ गाडीले त्यो रुटमा प्रवेश पाउन मुस्किल पर्थ्यो, उनले भने, समितिहरूले मनोमानी हिसाबले गाडी चलाएर सिन्डिकेट गरेका थिए, त्यो ६ वर्षअघि नै अन्त्य भइसकेको छ, अब यसलाई ब्युँताउनु हुँदैन ।समिति खारेज गरेर कम्पनी मोडलमै जानुपर्नेमा उनको जोड छ । पहिलाकै हिसाबले समितिहरू ब्युँताउने हो भने त्यो गलत हुन्छ, जानुपर्ने कम्पनी मोडलमै हो, उनले भने, असफल भएका समितिलाई ब्युँताएर जाँदा सार्वजनिक यातायात क्षेत्र व्यवस्थित हुँदैन, झन् अस्तव्यस्त बन्छ । यसबारे विस्तृत रूपमा अध्ययन गरेर सार्वजनिक यातायात प्राधिकरणमार्फत कम्पनी बनाई अघि बढ्नुपर्ने उनको सुझाव छ । सार्वजनिक यातायातसँग सम्बन्धित संघसंस्थाको प्रतिबन्ध आर्थिक वर्ष ०८५८६ सम्मका लागि फुकुवा गर्ने र सो सम्पत्ति कम्पनीमा हस्तान्तरण गर्ने कार्यकारी निर्णय गर्नुपर्छ, प्रतिवेदनमा भनिएको छ, सार्वजनिक यातायात क्षेत्रका संघसंस्था ०८६ साउन १ गतेदेखि स्वतः विघटन हुने प्रतिबन्धात्मक प्रावधान थप गरी संस्था दर्ता ऐन २०३४ संशोधन गर्नुपर्छ । यसअनुसार सञ्चालनमा रहेका र सञ्चालनमा आउने सबै सार्वजनिक यातायातलाई ५ वर्षभित्र कम्पनीअन्तर्गत सञ्चालन गर्ने उल्लेख छ । यातायात सेवा सञ्चालन गर्ने कम्पनी, दर्ता सञ्चालक र नियमन गर्ने छुट्टै कार्यविधि बनाउनुपर्ने सुझाव प्रतिवेदनमा छ । संस्था दर्ता ऐन, २०३४ अन्तर्गत दर्ता भएका तर विगत पाँच वर्षदेखि नवीकरण रोक्का भएका सार्वजनिक यातायात सेवासँग सम्बन्धित संघसंस्थाको नवीकरण खुला गर्ने प्रतिवेदनमा उल्लेख छ । कम्पनीमा जान कम्पनी ऐनलाई व्यवस्थित गरेर समितिहरूको सम्पत्तिहरूको हस्तान्तरण गर्ने व्यवस्था मिलाएर जानुपर्छ भनेर सिफारिस भएको छ, यातायात व्यवस्था विभागका महानिर्देशक रिजालले भने, सबै समिति कम्पनीमै जाने हो, नवीकरणको समय दिएर सिन्डिकेट ब्युँताउन खोजिएको होइन । सिन्डिकेट ब्युँताउने केही कुरा नभएको र प्राप्त प्रतिवेदन अध्ययनका क्रममा रहेको भौतिक पूर्वाधार तथा यातायात मन्त्रालयका सहसचिव एवं प्रवक्ता उमेशबिन्दु श्रेष्ठले बताए । नारायणकाजी श्रेष्ठ भौतिक पूर्वाधार तथा यातायातमन्त्री हुँदा तीन वटा क्षेत्रबारे अध्ययन गर्न कार्यदल गठन गरिएको थियो । यातायात, सुशासन र पूर्वाधार निर्माण सुधार सुझाव कार्यदल गठन गरेर काम अघि बढाइएको थियो । पछि भौतिकमन्त्री रहेका प्रकाश ज्वालाले यससम्बन्धी प्रतिवेदन बुझेका थिए । भौतिकमन्त्रीका रूपमा रघुवीर महासेठ आएपछि गृहमा कार्यान्वयनका लागि पठाइएको थियो । पछि प्रतिवेदन अध्ययन नगरी कार्यान्वयनका लागि हतारमा गृह पठाएकामा मन्त्री महासेठले कर्मचारीहरूसँग असन्तुष्टि जनाएका थिए । मन्त्रालय स्रोतका अनुसार मन्त्री महासेठ आफ्नै पालामा अन्त्य भएको सिन्डिकेट ब्युँतिए अवगाल आउने भन्दै प्रतिवेदन कार्यान्वयन नगर्ने पक्षमा छन् । यस विषयमा गृहले के गर्छ भन्ने महत्त्वपूर्ण रहेको मन्त्रालय स्रोतको भनाइ छ । समितिका खाता पनि सरकारबाट रोक्का छन् । त्यसैले ५ वर्ष समय दिए रोकिएका खाता खुल्ने र सम्पत्तिको व्यवस्थापन भएर कम्पनीमा जाने वातावरण बनाउन खोजिएको भौतिक मन्त्रालयका एक उच्च तहका कर्मचारीले बताए । यातायात क्षेत्रमा सिन्डिकेट ब्युँतिने फैसला गरे पनि सर्वोच्च अदालतले त्यो फैसलामा के लेखिएको छ भन्ने सार्वजनिक गरेको छैन । पूर्णपाठ आउन समय लाग्ने भए पनि यो फैसलाको भने संक्षिप्त अंश पनि जारी भएको छैन । सिन्डिकेट खुलाउनुपर्ने आदेश माग्दै नेपाल राष्ट्रिय यातायात व्यवसायी महासंघले ०७५ भदौ ४, कोशी बस व्यवसायी संघले ०७५ भदौ २० र नेपाल ट्रक यातायात व्यवसायी महासंघले ०७५ असोज २ मा सर्वोच्च अदालतमा फरकफरक रिट निवेदन दायर गरेका थिए । तीन वटै रिट निवेदनलाई सर्वोच्चले एकै ठाउँमा राखेर सुनुवाइ अघि बढाएको थियो, जसमा न्यायाधीशद्वय सपना प्रधान मल्ल र बालकृष्ण ढकालको इजलासले रिट निवेदकका मागबमोजिम हुने फैसला गत चैत २१ मा गरेको हो । यो मुद्दामा इजलासबाट रिट निवेदकको मागबमोजिम फैसला भएको छ । यसको पूर्णपाठ नै आउने भएकाले हाललाई संक्षिप्त आदेश जारी भएको छैन, सर्वोच्च अदालतका सूचना अधिकारी गोविन्दप्रसाद घिमिरेले भने । यातायातको सिन्डिकेट, कार्टेलिङलगायतका क्रियाकलाप खारेज गर्न ०७३, ०६७ र ०६१ मा सर्वोच्चले आदेश जारी गरेको थियो । ०७३ पुसमा सर्वोच्चका न्यायाधीशद्वय आनन्दमोहन भट्टराई र अनिलकुमार सिन्हाले सिन्डिकेटविरुद्ध परेको रिटमा सिन्डिकेटका सबै अवशेष समाप्त गरी यातायात क्षेत्रमा प्रतिस्पर्धी वातावरण बनाउन परमादेश जारी गरेको थियो ।"
नक्सापासबिनै फाँटभर सयौं घर,"(बागलुङ)दशकअघिसम्म चरौंदीको फाँटमा लहलह धान झुल्थ्यो । हटियादेखि हरिचौर जाने सडक र राजाको पुल छेउमा छिटफुट पुराना मोडलका घरगोठ र एकदुई पक्की घर बनेका थिए । ०७१ सालमा गलकोट नगरपालिका स्थापनापछि चरौंदी फाँटको पक्की घर भाडामा लिएर नगरपालिका कार्यालय राखियो । हरिचौर र हटियाको पायक पर्ने बनाउन वडा नम्बर ६ को चरौंदीमा नगरपालिका कार्यालय राख्दा यहाँको फाँट जोगाउन हम्मेहम्मे परेको छ ।नगरपालिकाको कार्यालय फाँटमा सार्दा कामविशेषले दैनिक सयौं मानिस यहाँ आउने, जाने चहलपहल बढ्यो । नगरकै छेउमा चिया पसल, स्टेसनरी, होटल हुँदै दस वर्षमा दर्जनौं पसल र व्यवसायसमेत यहाँ थपिए । व्यवसायसँगै चरौंदी फाँट सडकले चिरा पारियो । सिंगो फाँट घडेरीमा परिणत भयो । अहिले यहाँ हातले नापेर घडेरी बिक्री हुन्छ । बिक्री मात्र होइन, अहिले चरौंदीको फाँट घरैघरले भरिइसकेको छ । मध्यपहाडी लोकमार्गको छेवैमा परेकोले वडा ३ को हटिया बजार र वडा ५ को हरिचौरमा पनि घरैघर छन् । वडा ७ को मल्म, ९ को बाँसखोला पनि बजार जस्तै भएका छन् । वडा १ को दुदिलाभाटी, वडा २ नरेठाँटी, वडा ४ को ढलेपीपल जस्ता स्थान अहिले बजारै बनेका छन् । यति धेरै घर बनेको गलकोटमा नक्सापास गरेर बनेको तथ्यांकमा देखिँदैन । धमाधम घर बनिरहे पनि गलकोट नगरपालिकाले नियमन गर्न सकेको छैन । ५ वर्षयता नगरपालिकालाई जानकारी पनि नदिई सयौं घर बने । दुई वर्षदेखि नगरपालिकाले नियमनको काम थालेको छ । तर त्यो प्रभावकारी छैन । सबैलाई नियममा ल्याउने प्रयास थालिएको नगरपालिका घर नक्सा शाखाका इन्जिनियर प्रकाश खड्काको दाबी छ । उनैले दिएको तथ्यांकमा अहिलेसम्म १८ वटा घरले मात्रै घर सम्पन्नको प्रमाणपत्र लिएका छन् । नक्सापासतर्फ प्रक्रियामा आएका ३५ घर छन् । नगरपालिकाले अहिलेसम्म २ सय २३ घरको मात्रै अभिलेखीकरण गरेको खड्काले जनाए । सम्पन्नताको प्रमाणपत्र लिएका पनि वडा १ मा २ वटा घरमात्रै छन् । वडा २ मा एउटा घरले पनि सम्पन्नता लिएको छैन । त्यही वडामा नगरसभा हलसमेत बनेको छ । यो तथ्यांकले नगरसभा र वडा कार्यालयसमेत सम्पन्नतामा नरहेको देखाउँछ । वडा ३ को हटिया बजारमा ५ घरले मात्रै सम्पन्नता लिएका छन् । यो बजारमा १ हजारभन्दा बढी घर छन् । वडा ४, ५ र ६ मा तीनतीन घरले सम्पन्नता लिएका छन् भने वडा ७ मा २ वटा घरले सम्पन्नता लिएको नगरपालिकाको तथ्यांकमा उल्लेख छ । वडा ८, ९, १० र ११ मा एउटा घरले पनि सम्पन्नता लिएको देखिँदैन । प्रक्रियामा रहेकामध्ये पनि चरौंदी फाँट रहेको वडा ६ मा ८ घर तथा पुरानो सदरमुकाम रहेको हरिचौर बजारमा १० घर मात्रै छन् । अन्य वडामा २ देखि ५ वटा घरले मात्रै नक्सापासको प्रक्रिया थालेको देखिन्छ । नगरपालिकाले घर निर्माणमा कडाइ गर्न नसक्दा जथाभाबी बनेका घरले भवन निर्माण संहिता पनि पालना गरेका छैनन् । यो बेथितिले नगरपालिकालाई कर त उठेन उठेन, आफ्ना घर पनि जोखिमयुक्त बनाइरहेका छन्, नगरपालिकाका इन्जिनियर बलविक्रम दाहालले भने, सडक मापदण्ड पनि मिचिएका छन्, यो नियमन कडाइका साथ गर्नुपर्ने अवस्था छ । नगरपालिकाले कडाइ नगर्दा बिस्तारै फाँटहरू कंक्रिटको सहर बनेको, आकर्षक गलकोट कुरूप बन्न थालेको गलकोट५ का मञ्जेष बम मल्लले जनाए । शून्यबाट उठेको नगरपालिकाले योजना बनाएर लागू गरेको भए नमुना बन्थ्यो, मल्लले भने, जथाभाबी छाडिदिँदा भविष्य अन्योल र जोखिमको बनेको छ । मुख्य फाँटहरूमा आधुनिक खेतीपातीमा जोड दिने, पुराना बस्ती भएका स्थानमै घर राख्ने योजना बनाउन नसक्दा यो समस्या आएको उनले बताए । गलकोट५ हरिचौरस्थित गलकोट दरबार आउँदा हटिया, मल्म र काँडेबासका बासिन्दाले हरिचौर र चरौंदीमा खेती झुलेको देखिन छाडेको जनाए । फाँटैभरि धान झुल्थ्यो, अहिले घर र कंक्रिटको सहर बनेको छ, स्थानीय टंकबहादुर केसीले भने, नगरपालिकाले सुरुवातमै कडाइ गरेको भए केही नियमन हुन्थ्यो, अब कसैले टेर्दैनन् । ५० वर्षअघिको अन्नभण्डार अब दस वर्षमा घरैघरले भरिने पूर्वशिक्षकसमेत रहेका केसीले टिप्पणी गरे । हालको गलकोट नगरपालिका, ताराखोला गाउँपालिका र बरेङ गाउँपालिकाको वडा ४ र ५ लाई गलकोट क्षेत्र भनेर चिनिन्छ । यो पुरानो चौबीसे राज्यसमेत हो । ०४६ सालसम्म पनि गलकोटभित्रका बासिन्दाले बेसाहा खानै नपरेको तर अहिले सबै सामान आयातको भर पर्ने स्थिति बनेको इतिहासका प्राध्यापक कृष्णराज गौतम बताउँछन् । आजकल त चरौंदी फाँट, लमही फाँट र आँगखेतमा लहलह झुल्ने धान, गहुँ, तोरी र मकै देख्न पाइँदैन, गौतमले भने, अग्ला र पक्की घरले खेतीयोग्य जमिन मिचिइसकियो । घर नबनेका स्थानमा पनि खेती गर्न छाडेर बाँझिएको उनले जनाए । खेती नहुने स्थानमा बस्ती बसाल्ने पुरानो मान्यता थियो । त्यो पद्धतिले बस्ती बसालेकाले गलकोट राज्य आत्मनिर्भर रहेको प्रादीनबहादुर थापाको भनाइ छ । गलकोटको राजनीतिक इतिहासमा विद्यावारिधि गर्ने प्राध्यापक हुन् थापा । गलकोटको तत्कालीन जमिन, उत्पादन र जनसंख्याको अनुपातलाई केलाएर आधा बढी बिक्री गरेको तथ्यांकबाट आत्मनिर्भर र कृषि फसल निकासी गर्न सफल राज्य भएको उनले तर्क गरे । गलकोटमा नुन र केही फेन्सी कपडाबाहेक केही आयात हुन्थेन, थापा भन्छन्, चौबीसे राज्य रहँदा गलकोटको खेतीयोग्य जमिनलाई उत्पादन बढाउनमा प्रयोग गरिएको इतिहास छ । राजाले पनि खेती नहुने पाखोमा दरबार बनाएर बसेकाले उत्पादनमा उनीहरू सचेत थिए भन्ने प्रस्ट भएको थापाको भनाइ छ । सदरमुकाम रहँदासम्म गलकोटलाई अन्नभण्डारका रूपमा चिनिन्थ्यो । ग्राम विकासका रूपमा रहेको गलकोटबाट ०१८ सालमा बागलुङ बजारमा प्रशासनिक केन्द्र सरेको थियो । पर्वते राजा नारायण मल्लका जेठा छोरा जितारी मल्लले १६३१ सालदेखि गरेको राज्य गलकोट हो । जगतप्रताप मल्लको शासन १८४४ सालसम्म गलकोट स्वायत्त थियो । २ सय १३ वर्षमा १० पुस्ता राजा हुँदा आफ्ने उत्पादनले राज्य धानेको इतिहास रहेको थापाले बताए । ०१७ सालमा अन्तिम राजा भरत बम मल्ल संसद् सदस्य भएपछि राजा रजौटा हटाउने प्रस्ताव पेस गरेका थिए ।पूर्वमा काठेखोला, पश्चिममा पाण्डवखानी उत्तरमा म्याग्दीको रुम र दक्षिणमा गुल्मीको मुसीकोटसम्म फैलिएको गलकोट राज्य रहेको थापाको शोधमा उल्लेख छ । राज्य खोसिएपछि जगतप्रताप बम मल्लले दरबार श्रद्धाखेतमा सारेका थिए । अन्तिम राजा भरत बमले १०७८ मा थालेर १९९० सालमा हालको हरिचौर बजारमा दरबार बनाएको इतिहास छ । यो क्षेत्रमा ९ हजार ४ सय ३ वर्गहेक्टर खेतीयोग्य भूमि रहेको कृषि ज्ञान केन्द्रको तथ्यांक छ । त्योबाहेक गलकोटेले पहाडी बस्तीमा पनि खेती गर्थे ।आर्थिक समृद्धिमा लैजाने गलकोटे योजनामा जग्गा खण्डीकरण र कंक्रिटको बजार बन्ने होड बाधक बनिरहेको हो । यति बेला नगरपालिकाले जग्गा वर्गीकरण गरिसकेको छैन । तर पनि धमाधम घर बनेका छन् । नगरपालिकाको आफ्नै प्रशासकीय भवनसमेत चरौंदीको खेतीयोग्य फाँटमा बन्दै छ । बसाइँसराइ र जथाभाबी घर बनाउने क्रम रोक्न नसकिएको गलकोट नगर प्रमुख भरत शर्मा गैरेले स्विकारे । जो नगरपालिकाको प्रक्रियामा आयो, उनीहरूलाई मात्रै हामीले साथ दिन सक्यौं, नआएकाहरूकै बेथिति छ, गैरेले भने, कारबाहीस्वरूप जरिवाना गर्न त सकिएला । तर खेतीयोग्य फाँटहरू जोगाउन नसकिने भयो । नगरपालिकाले कर संकलनका लागि भने केही कठोर नीति ल्याउन सक्ने उनले जनाए ।"
यामाहाको एफआई शृंखलामा १० वर्षे वारेन्टी,"काठमाडौं (कास) यामाहा नेपालले कम्पनीले यामाहा एफजेड शृंखलामा दसवर्षे वारेन्टी दिएको छ । डेढ दशकको अवधिमा यामाहाको एफआई इन्जिन इनोभेसनले इन्जिनको कम प्रदर्शन, उच्च इन्धन खपत, स्टार्ट गर्न गाह्रो र अत्यधिक छिटो इन्जिन सुस्त हुनेजस्ता महत्त्वपूर्ण कमजोरीलाई समाधान गरेर अघि बढेको कम्पनीले जारी गरेको विज्ञप्तिमा उल्लेख छ । यी मुद्दाहरू पहिलेका मोटरसाइकल निर्माताहरूले सम्बोधन गरेका थिएनन्, कम्पनीले दाबी गरेको छ, त्यो एफआई इनोभेसन नेपाली बजारका लागि बिलकुलै नयाँ कुरा थियो ।यामाहाले एफआई कम्पोनेन्टहरू सबैका लागि पहुँचयोग्य बनाउने रणनीति बनाएर अघि बढिरहेको पनि कम्पनीले जनाएको छ । आधुनिक समयमा स्कुटरदेखि मोटरसाइकलसम्मका साधनमार्फत यामाहाले आफ्नो यात्रालाई जारी राखिरहेको कम्पनीको भनाइ छ । यामाहाले प्रदर्शन क्षेत्रमा आफ्नो प्रभुत्वलाई अझ बलियो बनाउँदै नेपालमा सबैभन्दा छिटो कुद्ने स्कुटर यामाहा एरोक्स १५५ सार्वजनिक गर्यो, विज्ञप्तिमा दाबी गरिएको छ, सन् २०२३ मा यामाहाले नेपालको पहिलो हाइब्रिड स्कुटर रे जेडआर १२५ एफआई हाइब्रिड प्रस्तुत गर्यो । एफआईको कथा सन् २०२४ मा यामाहा एफजेड भी३ स्ट्यान्डर्डको परिचयसँगै अझै जारी छ । यस कोटीमा सबैभन्दा राम्रो मूल्यसहित एफजेड शृंखलामा एक नयाँ पर्फर्मर थपिएको कम्पनीले जनाएको छ ।"
प्रिमियर कप जित्दै यूएई एसिया कपमा,"काठमाडौं (कास) यूएई एसीसी ट्वान्टी२० प्रिमियर कप क्रिकेट प्रतियोगिता जित्दै अर्को वर्ष हुने एसिया कपका लागि छनोट भएको छ । यूएईले आइतबार भएको फाइनलमा घरेलु टोली ओमानलाई ५५ रनले पराजित गर्यो । योसँगै यूएईले समूह चरणमा ओमानसँग पाएको ९ विकेटको पराजयको बदला पनि लिएको छ ।कप्तान मोहम्मद वासिमले शतक बनाएपछि टस हारेर ब्याटिङको निम्तो पाएको यूएईले मस्कटस्थित अल अमेरेत मैदानमा निर्धारित २० ओभरमा ४ विकेट गुमाई २ सय ४ रन बनाएको थियो । प्लेयर अफ द फाइनल वासिमले ५६ बल खेली ६ चौका र ७ छक्का प्रहार गर्दै १ सय रन बनाएका थिए । अर्का ओपनर अलिसान सराफुले २८ बलमा समान २ चौका र छक्कासहित ३४, विष्णु सुकुमरनले १४ बलमा १ चौका र १ छक्काको मद्दतले १८ तथा आसिफ खानले १६ बलमा ५ चौका र २ छक्काको मद्दतले अविजित ३८ रन बनाए । ओमानका बिलाल खानले २ तथा सकिल अहमद र कप्तान जिसान मक्सुदले ११ विकेट लिए ।जवाफमा आएको ओमानले ९ विकेट गुमाई १ सय ४९ रन मात्र बनाउन सक्यो । तल्लो क्रममा प्रतीक अथाभालेले ३० बलमा ४ चौका र ३ छक्काको मद्दतले ४९ रन बनाएपछि मात्र ओमानको स्कोर हेर्न लायक बनेको थियो । त्यस्तै खालिद काइलले २५ बल खेली ४ चौका र १ छक्कासहित ३० र मक्सुदले १४ रन बनाए । कश्यप प्रजापति १ र अकिब इल्याजले ७ रन मात्र बनाउन सके ।यूएईका जुनाइद सिद्धिकीले ३ विकेट लिए । उनले ४ ओभरमा ३८ रन खर्चेका थिए । त्यस्तै मोहम्मद फारुकले ४ ओभरमा ३० रन खर्चेर र आयन अफ्जल खानले ४ ओभरमा २९ रन खर्चेर २२ विकेट लिए । यूएईका कप्तान वासिम प्लेयर अफ द सिरिजमा चुनिए । उनले प्रतियोगितामा २ सय ६९ रन बनाउनुका साथै १ विकेट लिएका थिए ।यूएईले सेमिफाइनलमा नेपालको चुनौतीलाई सजिलै ६ विकेटले पन्छाएको थियो । सेमिफाइनलमा यूएईसँगको हारपछि एसिया कपबाट बाहिरिएको नेपाल शनिबार हङकङसँग तेस्रो स्थानका लागि भएको खेलमा ४ विकेटले पराजित भएपछि नोभेम्बरमा हुने एसीसी इमर्जिङ कपबाट पनि बाहिरिएको थियो ।"
बोरिस र आशिषलाई सफलता,"काठमाडौं (कास) बोरिस अधिकारी र देव आशिष रेउलेले १० औं सिटिजन्स बैंक खुला टेनिस प्रतियोगिताको पुरुष सिंगल्समा आइतबार जित हात पारेका छन् । भद्रकालीस्थित आर्मी क्लबको कोर्टमा बोरिसले मुकिम थापालाई ६४ र ७५ तथा देवले रञ्जित अछामीलाई ६७, ६३ र ७५ को सेटमा पराजित गरे । सो स्पर्धाको अन्य खेलमा आयुषमान हजुर घले, सविन श्रेष्ठ, निहालजंग थापा, प्रसिद्ध मोक्तान, गोविन्द नेपाली र दर्शिल श्रेष्ठले पनि आआफ्नो खेल जिते ।राष्ट्रिय खेलकुद परिषद्को कभर्डहलमा भएको भेट्रान ३५ वर्षमाथि पुरुष सिंगल्समा अमित गुरुङ, रामबहादुर नेपाली, सोवित गौचन, दावा सोनाम शेर्पा, नवीन श्रेष्ठ, प्रवेश पन्त, इलम दीक्षित, कुमार तामाङ र अक्ष्य थापा विजयी भए । ५५ वर्षमाथि पुरुष सिंगल्समा शिवप्रसाद सेढाईं, जोरोम इडउ, राम राणा, लाक्पा शेर्पा, राजेश क्षेत्री, अमृतरत्न कंसाकार, उत्तम बोगटी र मनोजविक्रम शाहले पहिलो चरणमा जित निकाले ।नेपाल टेनिस संघको प्राविधिक सहयोग तथा सिटिजन्स बैंकको मुख्य प्रायोजनमा भइरहेको प्रतियोगिताको भेट्रान ४५ वर्षमाथि पुरुष सिंगल्समा युवराज थापा, कमलबहादुर भण्डारी, अमृत रोक्का, सूर्य गिरी, बलराम सापकोटा र सुकमान तामाङले विजयी सुरुआत गरे । काठमाडौं जिल्ला टेनिस संघद्वारा आयोजित प्रतियोगिताको ६५ वर्षमाथि पुरुष डबल्समा भिक्ट्री राणा र भिक्टर राणाको जोडीले सफलता पाए ।प्रतियोगिताको सिटिजन्स बैंकका प्रमुख कार्यकारी अधिकृत गणेशराज पोखरेलले उद्घाटन गर्दै प्रतियोगितालाई सिटिजन्स बैंकले निरन्तर प्रायोजन गर्ने प्रतिबद्धता जनाए । प्रतियोगितामा ११ स्पर्धामा १ सय ५१ खेलाडी सहभागी छन् । सबै स्पर्धामा नगद पुरस्कार राखिएको प्रतियोगिताको कुल पुरस्कार राशि ५ लाख ८२ हजार ५ सय रुपैयाँ रहेको छ ।"
कोलकाताको रोमाञ्चक जित,"कोलकाता (एएफपी) कोलकाता नाइट राइडर्सले आइतबार रोयल च्यालेन्जर्स बेंगलुरुलाई इन्डियन प्रिमियर लिग क्रिकेटमा एक रनको झिनो अन्तरले हराएको छ । बेंगलुरुले खेलको अन्त्यतिर तेर्साएको चुनौतीलाई निस्तेज पार्दै कोलकाता विजयी रहेको हो । बेंगलुरुका विराट कोहली आफूलाई जसरी आउट दिइएको, त्यसमा आक्रोशित पनि रहे । इडेन गार्डेनमा पहिले ब्याटिङ गर्दै कोलकाताले ६ विकेटमा २ सय २२ रन बनाएको थियो । त्यसमा फिल साल्टले १४ बलमा ४८ रन बनाए भने कप्तान श्रेयस ऐयरले ५० रनको योगदान दिए । बेंगलुरुलाई मिचेल स्टार्कको अन्तिम ओभरमा जितका लागि २१ रन चाहिएको थियो । त्यसमा दसौं क्रमका ब्याटर करण शर्माले तीन छक्का प्रहार गरे । तर दोस्रो अन्तिम बलमा उनलाई स्टार्कले आफैं क्याच लिए । त्यसपछि विकेट किपर साल्टले अन्तिम बलमा लुकी फर्गसनलाई रनआउट गरे । खराब थ्रोमा पनि साल्टले उत्कृष्ट रनआउट सम्भव पारेका थिए ।त्यससँगै बेंगलुरु २ सय २१ रन बनाएर अलआउट भयो । त्यस अगाडि कोहलीले सात बलमा १८ रन बनाए । उनी हर्षित रानाको बलमा कट एन्ड बोल भए । तर भारतीय क्रिकेट टिमका पूर्वकप्तान कोहलीको त्यो फुलटस बल रहेको र आफ्नो कम्मरभन्दा माथि रहेको हुनाले नोबल हुनुपर्ने दाबी रह्यो । टीभी अम्पायर माइकल गफले भने आउटको निर्णय सुनाए । उनको मत थियो, बल ब्याटरको कम्मरमुनि रहेको छ ।यस्तोमा कोहलीले रिसाउँदै अनफिल्ड अम्पायरसँग झगडा गरेका थिए । पूरा घटना क्रममा कोहलीको अर्को छेउ रहेका ब्याटर तथा कप्तान फाफ डे फ्लेसिसले बल कम्मरमाथि नै रहेको जिकिर गरे । उनले भने, नियम भनेको नियम हुन्छ । तर आज अचम्मै भयो । हामी दुवैले बल कम्मरमाथिबाट गएको देखेकै थियौं । यस्तो स्थितिमा सधैं एउटा टिम खुसी हुन्छ भने अर्को टिमलाई निर्णयमा ठूलै आपत्ति हुन्छ । पूरा स्थिति बेंगलुरुका लागि फाइदाजनक सावित भएन ।कुल १० टिम सम्मिलित प्रतियोगितामा बेंगलुरु आठ खेलमध्ये सातमा पराजित रहेर पुछारमा रहेको छ । त्यस अगाडि कोलकाताले आक्रामक सुरुआत गरेको थियो र इंग्लिस विकेटकिपर ब्याटर साल्टले सात चौका र तीन छक्का प्रहार गरे । त्यसपछि फास्ट बलर यस दयाल र क्यामरुन ग्रिनले २२ विकेट लिए र कोलकातालाई शान्त पार्ने कोसिस गरे । तर ऐयरले ३५ बलमै आफ्नो अर्धशतक पूरा गरे । उनले रिन्कु सिंहसँग ४० रनको साझेदारी गरे ।रिन्कुले २४ रन बनाए । यस्तै आन्द्रे रसेलले २० बलमा २७ रन बनाए भने रनदीप सिंहले ९ बलमा २४ रन प्रहार गरे । उनीहरूले अविजित ४३ रनको साझेदारी गरे । बेंगलुरुको इनिङ्समा रसेलले तीन विकेट लिए । वेस्ट इन्डिजका अर्का खेलाडी सुनील नारानलाई सस्तोमा आउट गर्दै बेंगलुरुले कोलकातालाई दबाबमा राख्ने काम गरेको थियो । बेंगलुरुका इंग्लिस ब्याटर विल ज्याकले ५५ रन र रजित पाटिडरले ५२ रन बनाए । उनीहरूले १ सय २ रनको साझेदारी गरे ।"
एथलेटिक्स टोली दुबईतर्फ,"काठमाडौं (कास) एसियाली यु२० एथलेटिक्स च्याम्पियनसिपमा सहभागी हुन ४ खेलाडीसहित ५ सदस्यीय नेपाली टोली सोमबार दुबई जाँदै छ । वैशाख १२ देखि १५ गतेसम्म हुने प्रतियोगितामा ३ पुरुष र १ महिला गरी ४ खेलाडीले नेपालबाट प्रतिस्पर्धा गर्नेछन् ।पुरुषतर्फ ८ सय र १ हजार ५ सय मिटर दौडमा बादल कार्की, १ सय र २ सय मिटर दौडमा आदेशकुमार यादव तथा १ हजार ५ सय र ३ हजार मिटर दौडमा अजय विकले प्रतिस्पर्धा गर्नेछन् । महिला १ हजार ५ सय र ३ हजार मिटर दौडमा कल्पना बुढा सहभागी हुनेछिन् । चारै खेलाडी बिहीबार सम्पन्न १४ औं राष्ट्रपति रनिङ सिल्डका पदक विजेता हुन् । प्रशिक्षक एथलेटिक्सकी मुख्य प्रशिक्षक कान्ति महतो रहेकी छन् । टोलीलाई राखेपका सदस्यसचिव टंकलाल घिसिङले आइतबार बिदाइ गरे ।"
महावीरको जित,काठमाडौं (कास) महावीर क्लबले सहिद स्मारक लिग सी डिभिजनमा आइतबार महत्त्वपूर्ण जित हात पारेको छ । उसले सातदोबाटोको एन्फा कम्प्लेक्समा भएको खेलमा सोसियल वेलफेयरलाई ३२ ले हरायो । चौथो चरणमा महावीरले तीन बहुमूल्य अंक बटुलेको हो र पहिलो जितसँगै उसको पाँच अंक भएको छ ।सोसियलको भने यो पहिलो हार हो । यो नतिजापछि सोसियल पनि पाँचै अंकको स्थितिमा रह्यो । अंक तालिकामा सोसियल छैटौं स्थानमा छ भने महावीर सातौं स्थानमा उक्लेको छ । महावीरको जितमा सन्दीप श्रेष्ठ नायक रहे र उनले दुई गोल गरे । उनले नवौं मिनेटमा पहिलो गोल गरेपछि ५० औं मिनेटमा दोस्रो गोल थपे ।यसबीच मनोज नेपालीले सोसियलका लागि ४८ औं मिनेटमा एक गोल फर्काए । सुरज थारूले ६८ औं मिनेटमा महावीरका लागि थप एक गोल गर्दै खेल ३१ को स्थितिमा पुर्याए । खेल सकिन दुई मिनेट अगाडि शरद राईले सोसियलका लागि एक गोल फर्काए र खेल अन्त्यसम्म रोमाञ्चक रह्यो ।
क्लाउड फ्याक्ट्रीलाई सुपर एक्सको उपाधि,"काठमाडौं (कास) क्लाउड फ्याक्ट्रीले सुपर एक्स कर्पोरेट प्रतियोगिता जितेको छ । एरो सोलुसनअन्तर्गत रहेको गेटसेटगेम कम्पनीले आयोजना गरेको प्रतियोगिताको आइतबार भएको फाइनलमा क्लाउड फ्याक्ट्रीले फाइनलमा आईएमई ग्रुपलाई १६ रनले पराजित गर्यो । टस जितेर ब्याटिङ रोजेको क्लाउड फ्याक्टीले तल्लो मूलपानी क्रिकेट मैदानमा निर्धारित १० ओभरमा २ विकेट गुमाई १ सय २३ रन बनायो । प्लेयर अफ द फाइनल सुरज शाहीले ५२ रन जोडे । सुबोध ढुंगेल ४५ रनमा अविजित रहे । आईएमई ग्रुपका वृजन श्रेष्ठ र कप्तान अजित बगालेले ११ विकेट लिए । अजित बगालेले अविजित ४३ रन बनाए पनि जवाफमा आएको आईएमई ग्रुपले २ विकेट गुमाई १ सय ७ रन मात्र बनाउन सक्यो । त्यस्तै आयुष राजोपाध्यायले २४ रन बनाए । सेमिफाइनलमा क्लाउड फ्याक्ट्रीले कर्मयोगलाई ३ रनले र आईएमईले केएफसीलाई ३ विकेटले पराजित गरेको थियो । क्लाउड फ्याक्ट्रीका सुबोध ढुंगेल प्लेयर अफ द सिरिजमा चुनिए । उनले नै बेस्ट बलर र केएफसीका गौतम शाहले बेस्ट ब्याटरको उपाधि पाए । क्लाउड फ्याक्टी, आईएमई ग्रुपसहित डोग्मा ग्रुप, सुरी टेक्नोलजी, केएफसी र कर्मयोगले प्रतिस्पर्धा गरेका थिए । एउटा टोलीले मैदानमा ८ खेलाडी उतार्न पाउने प्रतियोगिता १०१० ओभरको खेलाइएको थियो ।"
