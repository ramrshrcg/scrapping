शीर्षक,विवरण
बोलेजति लगानी किन आउँदैन ?,"लगानी एकमुष्ट रूपमा स्वीकृत हुन्छ । तर विभिन्न चरणमा भित्रन्छ, उनले भने, परियोजनाका लागि अध्ययनका चरणमा पनि लगानी भित्रने गरेको छ । बोर्डले केही वर्षयता प्रोजेक्ट बैंक गाइडलाइन समेत कार्यान्वयनमा ल्याएको उनले जनाए । परियोजनाको विस्तृत अध्ययन नहुँदै र भएपछि हुने लगानी स्वीकृति तथा प्रतिबद्धतामा फरक पर्ने भट्टको भनाइ छ । लगानीकर्ताले आशय र प्रतिबद्धता गर्दैमा लगानी नभित्रिने लगानी बोर्डका प्रवक्ता प्रद्युम्नप्रसाद उपाध्यायले बताए । लगानी सम्मेलनमा धेरै आउँछन् । लगानी गरिहाल्छु नि भन्दै प्रतिबद्धता गरेर फर्कन्छन्, उनले भने, सम्मेलनमा विश्लेषण नगरी लगानीकर्ताले प्रतिबद्धता गरेका पनि हुन सक्छन् । अहिले कमिटमेन्ट गरौं, पछि देखिहाल्छ भन्ने ट्रेन्ड विश्वमै छ । हरेक प्रतिबद्धता रकम सबै भित्रन्छन् भन्ने सम्भावना नहुने उनको भनाइ छ । अहिलेको शिथिल अर्थतन्त्रलाई लयमा फर्काउन लगानी सम्मेलन आवश्यक रहेको लगानी बोर्डका पूर्वप्रमुख कार्यकारी अधिकृत (सीईओ) राधेश पन्त बताउँछन् । आगामी लगानी सम्मेलनका लागि कन्ट्री रेटिङ गर्नॅपर्ने उनको सुझाव छ । दुईपक्षीय लगानी प्रवर्द्धन तथा संरक्षण सम्झौता (बिप्पा) र हेजिङ नीतिलाई पनि समयानुकूल परिमार्जन गर्नॅपर्ने उनले जनाए । निवर्तमान अर्थमन्त्री प्रकाशशरण महतले लगानी सम्मेलनअगावै कन्ट्री रेटिङ गरिसक्ने बताएका थिए । अर्थ मन्त्रालयले कन्ट्री रेटिङको प्रक्रिया अघि बढाइसकेको छ । यद्यपि सम्मेलनअगावै सकिन्छ वा सकिँदैन भन्न नसकिने मन्त्रालयका प्रवक्ता उत्तरकुमार खत्रीको भनाइ छ । लगानी सम्मेलनलक्षित कन्ट्री रेटिङको प्रक्रिया अघि बढिसक्यो । तर सम्मेलनअगावै सकिन्छ वा सकिन्न भन्न सकिन्न, उनले भने ।सरकारले लगानी सम्मेलनअगावै वा लगत्तै कन्ट्री रेटिङ गर्न सके लगानी भित्र्याउन सहज हुने पूर्वसीईओ पन्त बताउँछन् । कन्ट्री रेटिङ भएन भने लगानी भित्र्याउन गाह्रो हुन्छ, उनले भने, जुनसुकै मुलुकको विदेशी तथा स्वदेशी लगानीकर्ताले बैंकबाटै लगानी ल्याउने हो । बैंकले पनि उक्त देशको कन्ट्री रेटिङको अवस्था हेरेर ऋण दिने हो । प्रतिबद्धताअनुसार लगानी नभित्रनु कानुनमा व्यवस्था भए कार्यान्वयनमा ढिलाइ, समयमा काम नहुने र प्रतिबद्धता गरेका लगानीकर्तालाई फलोअप नगर्नॅ मुख्य कारण हुन् । प्रतिबद्धता जनाएका लगानीकर्तालाई फलोअप गरियो कि गरिएन भन्ने मुख्य विषय रहेको विज्ञ बताउँछन् । तसर्थ लगानी सम्मेलनअघि र पछि लगानीकर्तालाई फलोअप गरिराख्नुपर्ने पन्तको भनाइ छ । लगानी बोर्डमा स्थायी कर्मचारी छैनन्, नेपाल सरकारले जुनसुकै बेला बोलाउन सक्ने गरी कर्मचारी पठाउँछन्, उनले भने, धेरैजसो करारका कर्मचारी छन् । सीईओ पनि करारमै छन् । त्यसकारण अकाउन्टेबिलिटी र ओनरसिप नै छैन । लगानी सम्मेलनमा कुन लगानीकर्ताले के भने ? कसको प्रतिबद्धता के भयो ? यावत् विषय कर्मचारीले फलोअप गर्न सक्छन् । त्यसका लागि बोर्डमा स्थायी कर्मचारी हुनुपर्ने उनको तर्क छ ।दुईदुई पटक लगानी सम्मेलन भइसके पनि त्यसको आंशिक रकम पनि भित्रन नसकेको अर्थविद् केशव आचार्यले जनाए । लगानी आएन भन्ने मात्र चिन्ताको विषय होइन, उनले भने, सम्मेलनमा लगानी गर्छु भन्दै प्रतिबद्धता गरेका लगानीकर्तालाई हामीले कत्तिको फलो गर्यौं भन्ने मुख्य हो । एनसेलले नेपालमा लगानीको वातावरण छैन भन्दै निस्कन खोजेको छ, यसले नेपालमा लगानी सुरक्षित छैन भन्ने सन्देश गएको छ, उनले भने, बैंकसँग लगानीयोग्य रकम छ, ब्याजदर घटेको छ । तर ऋण कसैले लिएको छैन ।लगानी सम्मेलनमा गरिएको लगानी प्रतिबद्धता भित्र्याउन लगानीकर्तालाई फलोअप नगरिएको नेपाल उद्योग परिसंघका अध्यक्ष राजेश अग्रवालले बताए । प्रतिबद्धता गरिएको रकम सबै भित्रिँदैन । तर लगानी सम्मेलनपछि लगानीकर्ताहरूलाई फलोअप गर्नॅपर्यो नि, उनले भने, हाम्रोमा फलोअप नै हुँदैन । लगानी भित्र्याउन कानुनमा खासै समस्या नरहेको र पुराना कानुन भने परिमार्जन गर्न आवश्यक रहेको अग्रवालको भनाइ छ । भूमि, वन जस्ता पुराना कानुन संशोधन हुन जरुरी छ, सरकारले पनि संशोधन गर्ने भनेको छ, उनले भने, विदेशी लगानी भित्र्याउन लगानी बोर्ड नै मुख्य निकाय हो । यसलाई पूर्ण अधिकार दिन जरुरी छ । केही नीतिगत एवम् व्यावहारिक जटिलता रहेकाले नेपालमा अपेक्षित रूपमा विदेशी लगानी आउन नसकेको नेपाल उद्योग वाणिज्य महासंघका अध्यक्ष चन्द्रप्रसाद ढकालले बताए । धेरैभन्दा धेरै विदेशी लगानी भित्र्याउने वातावरण बनाउन सरकारले लगानी सम्मेलनअघि १२ वटा कानुन नै संशोधन गर्नुपर्नेछ । सबैभन्दा पहिले नीतिगत अवरोध फुकाउनुपर्यो, त्यसपछि सम्भाव्य र प्रभावकारी परियोजना मात्र आयोजना बैंकमा राखेर देखाउन सक्नुपर्यो, उनले भने, विगतका लगानी सम्मेलनमा आएका प्रतिबद्धताहरूको फलोअप नियमित रूपमा गर्नुपर्छ । अहिले विदेशी लगानीसँगै स्वदेशी लगानीकर्तालाई पनि प्रोत्साहन गर्ने नीति सरकारले अवलम्बन गर्नुपर्ने उनको सुझाव छ । अन्य मुलुकमा एक दिनमै हुने काम नेपालमा महिनौंसम्म नहुने विज्ञ बताउँछन् । कानुनमा भन्दा पनि कार्यान्वयनमा समस्या रहेको उनीहरूको भनाइ छ । सरकारले लगानी सम्मेलनअगावै १० वटा ऐन र २ वटा नियमावली संशोधन गर्ने बताउँदै आएको छ । निजी क्षेत्रले पनि लगानी भित्र्याउन कानुन संशोधन गर्नुपर्ने भन्दै सुझाव दिँदै आएको छ । सरकारले औद्योगिक व्यवसाय ऐन ०७६, विदेशी लगानी तथा प्रविधि हस्तान्तरण ऐन ०७५, विशेष आर्थिक क्षेत्र ऐन ०७३, वन ऐन ०७६, राष्ट्रिय निकुञ्ज तथा वन्यजन्तु संरक्षण ऐन ०२९ संशोधन गर्ने तयारी गरेको छ । भूमिसम्बन्धी ऐन ०२१, जग्गा प्राप्ति ऐन ०३४, वातावरण संरक्षण ऐन ०७६, विद्युतीय (इलेक्ट्रोनिक) कारोबार ऐन ०६३, र नेपाल नागरिक उड्डयन प्राधिकरण ऐन ०५३ संशोधन गर्ने जनाएको छ । विदेशी लगानी तथा प्रविधि हस्तान्तरण नियमावली ०७७ र वन नियमावली ०७९ संशोधन गर्ने तयारी अघि बढेको बताइएको छ । केही नेपाल ऐन संशोधनमार्फत गर्ने गरी प्रक्रिया अघि बढाइएको छ । सम्मेलनअगावै संशोधन हुने गरी काम अघि बढाइएको अर्थ मन्त्रालयका प्रवक्ता खत्रीले बताए । उद्योग विभागले ६ अर्ब रुपैयाँसम्म र २ सय मेगावाटभन्दा कम जलविद्युत् आयोजनाको विदेशी लगानी स्वीकृत गर्छ । लगानी बोर्डले ६ अर्ब रुपैयाँभन्दा बढी र २ सय मेगावाट क्षमताभन्दा माथिका आयोजनाको विदेशी लगानी स्वीकृत गर्दै आएको छ । गत भदौमा १२औं स्थापना दिवस मनाएको लगानी बोर्डले १२ खर्ब ५० अर्ब लगानी स्वीकृत गरेको छ । बोर्डले ४२ वटा परियोजनामा उक्त रकम बराबरको लगानी स्वीकृत गरेको हो । ऊर्जा क्षेत्रका २८ र गैरऊर्जा क्षेत्रका १४ परियोजना रहेको बोर्डको भनाइ छ । हालसम्म ५ खर्ब २५ अर्ब रुपैयाँ बराबरको लगानी परिचालन भएको बोर्डले जनाएको छ । यस अवधिमा १ खर्ब ३७ अर्ब ८६ करोड रुपैयाँ लगानी भित्रिइसकेको छ । बाँकी स्वीकृत गरेको लगानीसमेत आउने क्रम जारी रहेको बोर्डका प्रवक्ता उपाध्यायले बताए । होङ्सी शिवम् सिमेन्ट र ह्वासिन सिमेन्ट, बेस्ट टु इनर्जी परियोजना सञ्चालनमा आइसकेको बोर्डले बताएको छ । आगामी सम्मेलनमा १ सय ३४ वटा परियोजना सोकेस गर्ने तयारी भइरहेको बोर्डले जनाएको छ । सम्मेलनमा तीन सय २७ मेगावाट क्षमताको अपर मर्स्याङ्दी२, चीननेपाल मैत्री औद्योगिक पार्क र राइजेन सोलारको परियोजना विकास सम्झौता (पीडीए) गर्ने निधो भएको छ । डाबर नेपालको विस्तारका लागि परियोजना लगानी सम्झौता (पीआईए) गर्ने तयारी छ । बोर्डका अनुसार १६ वटा परियोजनामा आशयपत्र र बजारीकरण गरेर लगानी माग गरिने ११ परियोजना तय भइसकेका छन् । बोर्डका अनुसार अध्ययनको चरणमा रहेका ३७ परियोजना, वित्तीय व्यवस्थापन गर्न बाँकी रहेका २९ परियोजना, निजी लगानी (सरकारी परियोजना) ९ परियोजना र निजी क्षेत्रकै ७ वटा परियोजना सोकेसका लागि तय गरिएको छ । स्थानीय तहका ४ र अन्य परियोजना १७ गरी १ सय ३४ परियोजना सोकेस गरिने भएको हो । वित्तीय व्यवस्थापनका लागि घुन्सा खोला हाइड्रोइलेक्ट्रिक परियोजना, सिम्बुवा खोला हाइड्रोइलेक्ट्रिक परियोजना, मुगु कर्णाली स्टोरेज, बेतन कर्णाली परियोजना, इनरुवा अनरमनी ४०० केभी प्रसारणलाइन, तिंगलादूधकोशीढल्केवर ४०० केभी प्रसारणलाइन, मातातीर्थडुकुछाप २२० केभी प्रसारणलाइन, डकुछापटेकु २२० केभी प्रसारणलाइन, दूधकोशी स्टोरेज परियोजना, अपर अरुण परियोजना, बुढीगण्डकी प्रोक, सेती नदी३ र सुनकोशी३ परियोजना सोकेसमा राखिनेछ । चैनपुर सेती हाइड्रोपावर, लम्छीछिन्छुदोधारान्यु अत्तरिया ४०० केभी प्रसारणलाइन, तिंगला हबन्यु खिम्तीसुनकोशीढल्केवर ४०० केभी प्रसारणलाइन, बुढीगण्डकी करिडोर ४०० केभी प्रसारणलाइन, दमौलीकुश्माबाफीकोट डबल सर्किट ४०० केभी प्रसारणलाइन, सम्बुवा खोला परियोजना, तमोरढुंगेसाँघु २२० केभी प्रसारणलाइन, हितरसीतापाटी (अरुण करिडोर) ४०० केभी, ४१७ मेगावाट क्षमताको नलगाड परियोजना, ७१ मेगावाट क्षमताको टाक्सु खोला परियोजना, जगदुल्ला ए जलविद्युत् परियोजना, ८२८ मेगावाट क्षमताको उत्तरगंगा स्टोरेज परियोजना, ५४ मेगावाट क्षमताको माकाली सेती क्यास्केड पिकिङ परियोजना र ७२ मेगावाट क्षमताको सेती नदी पिकिङ परियोजना छन् । सम्मेलनमा १७ वटा परियोजनाको आशयपत्र मगिने बोर्डले जनाएको छ । दैजी औद्योगिक ग्राम, बबरमहलमा बहुउपयोगी प्रशासनिक भवन, हाई ईएनडी रिसोर्ट, महादेश खोला खानेपानी परियोजना, १० मेगावाट क्षमताको कर्णाली चिसापानी, २१८ मेगावाट क्षमताको नौमुरे परियोजना र १२१६ मेगावाट क्षमताको खिम्ती स्टोरेज परियोजना छन् । यस्तै ६१०२ मेगावाट क्षमताको हुम्ला कर्णाली जलविद्युत् आयोजना, ५३८५ मेगावाट क्षमताको अपर चमेलिया, विशेष आर्थिक क्षेत्र पाँचखाल, ३० मेगावाटको खाउदी खोला जलविद्युत् योजना, ६५० मेगावाट क्षमताको कालीगण्डकी२ स्टोरेज परियोजना, ३७७१ मेगावाट क्षमताको भारबुङ, ४० मेगावाटको बुढीगण्डकी जलविद्युत् आयोजना, ३४९३ मेगावाटको सुपर बुढीगण्डकी जलविद्युत् परियोजना राखिएको छ ।"
नयाँ वर्षदेखि दरबारमार्ग र ठमेल चौबिसै घण्टा खुला !,"छलफलमा वैशाख १ देखि दरबारमार्ग चौबिसै घण्टा खुला राख्ने सहमति भएको दरबारमार्ग विकास बोर्डका सचिव उद्धव ढकालले जनाए । गृह मन्त्रालय, जिल्ला प्रशासन कार्यालय, काठमाडौं महानगरपालिका, यातायात विभाग, प्रहरी, सशस्त्र प्रहरी प्रमुख, व्यवसायी, ठमेल क्षेत्रका घरभेटीलगायत सबै सरोकारवाला निकायससहितको छलफलमा दरबारमार्ग र ठमेललाई चौबिसै घण्टा खुला गर्नेबारे चर्चा भयो । यसका लागि सुरक्षा, सीसीक्यामरा जडान, श्रमिकलाई सरकारले सोचेअनुसार तलब दिने, डान्सबार पूर्ण साउन्ड प्रुफ हुनुपर्नेलगायत सर्त प्रशासनको छ, ढकालले भने, यसअनुसार व्यवस्थापन गरी नयाँ वर्षदेखि दरबारमार्ग चौबिसै घण्टा खुलाउने सहमति जस्तै भएको छ । सरसफाइमा विशेष ध्यान दिने, ग्राहकलाई मेन्युभन्दा बढी शुल्क र मूल्य लिन नपाइने, खानेकुरा गुणस्तरयुक्त हुनेलगायत विषय सरकारी मापदण्डमा छन् । यी विषयमा ग्राहकले उजुरी गरे लाइसेन्स खारेजसम्म गर्न सकिने विषयमा छलफल भएको ढकालले जनाए । रात्रिकालीन व्यवसाय सञ्चालन गर्दा मेन्युभन्दा बढी शुल्क लिने, ग्राहकले नखाएका कुरा पनि जोडेर बिल बनाउने गरेका जस्ता गुनासा धेरै छन्, ढकालले भने, व्यवसायीले ठगी गर्न पाइन्न । अत्यधिक मूल्य लिएको उजुरी परे लाइसेन्स खारेजीसम्मका विषय चर्चामा छन् । यही विषयलाई दृष्टिगत गरी व्यवसायीले पनि सीसीक्यामरा जडान गर्नॅपर्ने, सामुदायिक सुरक्षा गार्ड राख्ने, प्रहरी र ट्राफिक परिचालन गर्नेलगायत तयारी थालिएको छ । बोर्डका अनुसार महिनाको एक पटक दरबारमार्गमा फुड फेस्टिभल सञ्चालन गर्ने विषयमा पनि छलफल भएको छ । यी निर्णयले अर्थतन्त्रलाई चलायमान बनाउन धेरै सहयोग पुग्छ । अहिले दरबारमार्गमा ५ हजारले रोजगारी पाएका छन् । यो क्षेत्र चौबिसै घण्टा सञ्चालन भए थप दुई हजारले रोजगारी पाउनेछन्, उनले भने, नयाँ वर्षदेखि रेस्टुरेन्टबाट सुरु गरेर ब्रान्डेड कपडाका स्टोर पनि चौबिसै घण्टा खुलाउन पहल गर्छौं । यसले कोरोनाले थला परेको व्यवसाय चलायमान हुने, व्यवसायीमा पनि उत्साह बढ्ने र राजस्वसमेत वृद्धि हुने बोर्डको भनाइ छ ।ठमेल पर्यटन विकास परिषद्का महासचिव राजीव पाण्डेले भने ठमेललाई तत्काल चौबिसै घण्टा खुलाइहाल्ने अवस्था नदेखिएको बताए । चौबिसै घण्टा सञ्चालनका लागि राति हुने हल्ला, घरधनीका समस्या, बत्ती, सुरक्षालगायत केही समस्या रहेको उनको भनाइ छ । पहिलो चरणमा दरबारमार्गलाई चौबिसै घण्टा सञ्चालन गर्ने सहमति भएको छ । ठमेलको हकमा अहिले जे छ, त्यहीअनुसार चलाउने घरधनी, बत्ती सुरक्षालगायतका समस्या समाधान भएपछि त्यहाँको बजार पनि चौबिसै घण्टा खुलाउँछौं, उनले भने ।ठमेलमा रातिमा बढी होहल्ला हुने गरेको छ । घरभेटीहरूले सुत्न पाएनौं भनेर गुनासो गरिरहेका छन् । त्यसका लागि डिस्को एवं बार आदि रेस्टुराँलाई साउन्ड प्रुफ बनाउनुपर्ने उनीहरूको माग छ । सुरक्षाको हिसाबले थप प्रहरीको आवश्यकता पर्छ । पछिल्लो समय पर्यटक ठमेलभन्दा उपत्यका बाहिर बस्न खोज्छन्, यही विषयलाई दृष्टिगत गरी केही काम गर्नुपर्नेछ, पाण्डेले भने, ५७ दिनमा फेरि बैठक बसेर यो विषयलाई टुंगोमा पुर्याउँछौं । परिषद्का अनुसार ठमेल क्षेत्रमा करिब १० हजार व्यवसायी छन् । जिल्ला प्रशासन कार्यालय, काठमाडौंका सहकायक प्रमुख जिल्ला अधिकारी हरिप्रसाद शर्माले पनि दरबारमार्ग र ठमेललाई चौबिसै घण्टा चलाउन तयारी तीव्र पारिएको जानकारी दिए । वैशाख १ देखि नै चौबिसै घण्टा चलाउने गरी सबै निकायसँग छलफल जारी राखेका छौं । मापदण्डको मस्यौदा बनाएर छलफल गरिरहेका छौं । त्यसमा सुरक्षालगायत सबै समेट्न खोज्दै छौं, शर्माले भने, छलफलमा सरोकारवाला सबै पक्ष सकारात्मक देखिएका छन् । रातिको समयमा यातायातको समस्या हुन सक्ने भएकाले आफूहरूले यातायात व्यवस्था विभागलाई पनि छलफलमा बोलाएको उनले जनाए । नगर बस सञ्चालन गर्ने कुरा पनि उठेको छ, शर्माले भने, हामीले माहोल बनाइदिने हो, भनेअनुसार भए व्यवसायी चौबिसै घण्टा चलाउन तयार देखिएका छन् । व्यवसायीको पहलमा यस्तो निर्णय नौ वर्षअघि पनि सरकारले घोषणा गरेको थियो । दुई वर्षअघि पनि यसको तयारी गरिएको थियो । तर सफल भएन । पूर्वाधार, सीसीटीभी नभएर कार्यान्वयन हुन नसकेको ठमेल पर्यटन विकास परिषद्का महासचिव राजीव पाण्डेले बताए । अहिलेको अवस्था भने फरक रहेको उनको भनाइ छ । ठमेल क्षेत्रमा मात्रै १ सय ८ वटा सीसीटीभी जडान गरिएको छ । पूर्वाधार राम्रो छ । चार सयभन्दा बढी बत्ती जडान गरिएको छ । केही बत्तीमा समस्या भएको गुनासो भए पनि वैशाख दोस्रो सातासम्म सबै समाधान गर्छौं, पाण्डेले भने, केही समस्या बुँदागत रूपमै दिएका छौं, त्यो समाधान हुनेबित्तिकै ठमेल पनि चौबिसै घण्टा खुल्छ ।"
सम्पदा संरक्षणमा युनेस्को र नेपाल सरकार सँगसँगै छन्,"युनेस्कोले नेपालमा कसरी काम गरिरहेको छ ?पक्कै पनि हामी नेपाल सरकारसँग नजिक रहेर काम गर्छौं । यो कुनै अनौठो कुरा होइन । संयुक्त राष्ट्रसंघको हामी मात्र यस्तो एजेन्सी हौं, जसको कार्यालय शिक्षा मन्त्रालयमा छ । सरकारसँग हाम्रो निकै नजिकको सम्बन्ध छ । मैले नयाँ शिक्षामन्त्रीलाई भेटिसकेको छु । किनकि, उहाँ नै युनेस्को नेसनल कमिसनकी प्रमुख हुन् । युनेस्कोका लागि यो काम गर्ने भन्ने होइन । उदाहरणका लागि शिक्षा, विज्ञान, कला, संस्कृति र मिडियासम्बन्धी सूचनामा काम गर्नेभन्दा पनि मुख्य गरी ती क्षेत्रमा पहुँच पुर्याउनका लागि मैले भूमिका निर्वाह गर्ने हो । युनेस्कोको काम गर्ने शैली फरक छ । युनेस्कोले उत्प्रेरकको भूमिका खेल्छ । हामी नेपाल सरकार, यहाँको निजी क्षेत्र र नागरिक समाजलाई समेटेर अघि बढिरहेका छौं । हामीले यी तीन क्षेत्रमा उत्प्रेरकको भूमिका खेलेर प्रभाव पार्यौं भने त्यो नै हाम्रो महत्त्वपूर्ण काम हुनेछ । हामीले सम्बन्धित स्थानीय तहका प्रमुखलाई त्यहाँको सांस्कृतिक पक्षका बारेमा भनिदिने हो । तर, स्थानीय तह भवन निर्माण, फोहोर व्यवस्थापन र अन्य काममा लाग्छन् । जसले गर्दा कला र संस्कृतिका काम ओझेलमा परेका छन् । हामीले ओझेलमा परेका कला र संस्कृतिलाई उजागर गरिदिन भूमिका खेल्ने हो ।"
पहिलो विश्वयुद्धमा अमेरिका,"(काठमाडौं)मयन्क यादव यसअघि कहाँ लुकिरहेका थियौ ? डेल स्टेयनको प्रश्न थियो यो । साँच्चै यी मयन्क को हुन्, के हुन् भनेर अहिले सबैको कौतूहल छ । उनको प्रदर्शनले भारतीय क्रिकेटमा सनसनी मच्चिरहेको छ र भन्न सुरु भएको छ, मयन्क नेक्ट्स बिग थिङ्ग हुन् । चर्चामा आउन पनि भाग्यमानी हुनुपर्दो रहेछ । मयन्कले इन्डियन प्रिमियर लिग (आईपीएल) २०२४ मा ठीकठाकसँग जम्माजम्मी दुई खेल खेलेका छन् । तर, यति नै क्रिकेट मन पराउनेबीच छाउनका लागि पर्याप्त रह्यो । दक्षिण अफ्रिकी स्टेयन आफैं फास्ट बलर हुन् । मयन्कको खेल हेरेर उनी पनि मक्ख छन् । उनलाई पनि लागेको रहेछ, यति तीव्र गतिमा बलिङ गर्न सक्ने युवा भारतीय बलर यसअघि थिएचाहिँ कहाँ ? लखनउ सुपर जायन्ट्सका खेलाडी हुन्, मयन्क । उनको प्रदर्शन मद्दतले लखनउले दुई प्रभावशाली जित निकालेको छ । अहिलेसम्म खेलेका तीन खेलमध्ये पछिल्ला दुईमा जित हात परेको हो र यी दुवैमा प्लेयर अफ द म्याच रहे यिनै मयन्क । आइतबार डबल हेडरको खेल हुने दिन राति लखनउले गुजरात टाइटन्सको सामना गर्नेछ र सारा क्रिकेटप्रेमीको नजर फेरि एकपल्ट मयन्कमा पर्नेछ । उनले कामै यस्तै गरेका छन् । दुवै खेलमा उनले तीनतीन विकेट लिए । खासमा कुरा यत्ति मात्रै होइन, चर्चा उनको बलिङ गतिकै हो । फास्ट बलिङ विश्व क्रिकेटमा छाउने ग्लामर हो । मयन्क नियमित १ सय ५० किलोमिटर प्रतिघण्टाको गतिमा बलिङ गर्छन् र यो विश्व क्रिकेटकै लागि दुर्लभ हो । उनी भर्खर २१ वर्षका भए । भारतका पुराना खेलाडी तथा कमेन्टेटर नवजोतसिंह सिद्धु पनि मयन्कको प्रदर्शनबाट खुसी छन् । सिद्धुले उनको खेलको विश्लेषण गरेका छन् । उनका अनुसार मयन्कको बलिङमा पेस छ, लाइन एन्ड लेन्थ ठ्याक्कै मिल्छ । बल ठीक ठाउँमै झर्छ पनि । यस्तो प्रकारको बलिङ ब्याटरलाई फिटिक्कै मन पर्दैन, किनभने अप्ठ्यारो बनाउने नै यस्तै बलिङले हो । यसको अर्थ रन पनि बन्दैन, अनि पूरा विपक्षी टिमलाई नै दबाब हुन्छ । मयन्कको प्रतिभाको प्रशंसा गर्दै सिद्धुले सिधै भारतीय टिममा राख्नुपर्ने र अब आउने ट्वान्टी२० विश्वकपमा खेलाउनुपर्नेसम्म बताएका छन् । पञ्जाव किंग्सविरुद्धको खेलमा उनले जोनी बियरस्टो, प्रभसिमनर सिंह र रजत पाटिडरको विकेट लिए । सो खेलबाटै उनले आईपीएलमा डेब्यु गरिरहेका थिए । त्यसै खेलमा उनले शिखर धवनविरुद्ध १५५८ किलोमिटर प्रतिघण्टाको गतिमा कीर्तिमानी बलिङ गरे ।त्यो खेलमा पञ्जाव निश्चित जितकै संघारमा थियो । तर मयन्कको बलिङले खेल एकाएक लखनउको पक्षमा मोडियो । तर, सबथोक बाहिरबाट हेर्दा जति सजिलो देखिन्थ्यो, दिल्लीका बलर मयन्कका लागि त्यति सजिलो भने थिएन । उनी एकाएक क्रिकेटमा आएका पनि होइनन् । यसका लागि उनले अलिकति गाह्रै बाटो तय गरिसकेका छन् । सन् २०२१ तिरको कुरा हो, जतिबेला दिल्ली र उत्तर प्रदेशले एउटा अभ्यास खेल खेलेका थिए । त्यस खेलमा मयन्क पनि थिए । उत्तर प्रदेशका प्रशिक्षक थिए, पूर्वखेलाडी विजय दहिया । उनी आफैं पनि मयन्कको गति देखेर अचम्ममा परे । उनले तुरुन्तै लखनउका त्यतिबेलाका प्रशिक्षक गौतम गम्भीरलाई मयन्कबारे जानकारी दिए । उनले त्यही बेला जिद्दी गरेका थिए, जतिसक्दो चाँडो मयन्कलाई आफ्नो बनाउनु । सन् २०२२ को खेलाडी लिलामीमा लखनउले २० लाख भारुमा उनलाई किन्यो । तर त्यो सिजन उनले खेल्नै पाएनन् । डेब्युको हल्लाबीच घाइते भए । चोटले उनको पूरा सिजन किरकिरा पारिदियो । यसबीच तय थियो, उनी पूरा निराश भए, आत्मविश्वास पनि गुमाए ।पञ्जावविरुद्धको त्यही खेलअगाडि पनि प्रशिक्षक जस्टिक ल्यान्गरले मयन्कलाई डेब्यु गर्दैछौं भनेर सुनाए । एकछिन त आत्तिए । अब के गर्ने कस्तो गर्ने हो भनेर द्विविधामा परे । तर एकपल्ट बल हातमा के लिए, पछाडि फर्केर हेरेनन् । उनले अहिलेसम्म तय गरेको छोटो क्रिकेट यात्रालाई हेर्ने हो भने उनी फास्ट बलिङकै लागि बनेका जस्ता देखिन्छन् । सानोमा उनी तिनै स्टेयनसँगै मोर्ने मोर्केल र मिचेल जोन्सनको बलिङ हेर्थे । उनीहरू सबै आफ्नो समयका नामी फास्ट बलर थिए । तिनीहरूलाई हेरेर मयन्कले पनि आफू फास्ट बलर हुने सपना बुने । फास्ट बलिङका क्रममा बलले ब्याटरको हेल्मेट र बाँकी शरीरमा लाग्दा मयन्कालाई खुसी मिल्थ्यो । यही त हो, साँच्चैको फास्ट बलरको गुण । उनलाई सबै खाले गतिले लोभ्याउँथ्यो । जस्तो रकेट, प्लेन अथवा सुपर बाइक । उनी ६ फिट १ इन्चका छन् । शरीर दुब्लै देखिन्छ । तर शरीरमा जति मांसपेशी छन्, ती बलिया छन् ।उनले यति तीव्र गतिले बलिङ गर्न सक्नुको एउटै कारण हो, उनको बलिङ शैली, जुन सुमधुर छ । बलिङका क्रममा उनको शरीर र टाउकोको स्थिति सटीक हुने गर्छ । अस्ट्रेलियाली ब्रेट ली पनि आफ्नो जमानाका लागि उत्तिकै राम्रा फास्ट बलर हुन् । उनी पनि मयन्कको बलिङबाट प्रभावित भएका छन् । ली पनि मान्छन्, मयन्कको बलिङ गर्ने शैली आफैंमा राम्रो हो र यसै कारण उनले तीव्र गतिमा बलिङ गर्न सकेका हुन् । फेरि यसका लागि उनले मिहिनेत पनि उत्तिकै गरेको हुनुपर्छ । पारम्परिक रूपमा भन्ने हो भने भारतीय क्रिकेटको सबैभन्दा ठूलो विशेषता भन्नु नै स्पिन बलिङ हो, चाहे त्यो लेग स्पिन होस् अथवा अफ स्पिन । स्पिन बलिङ आक्रमणकै मद्दतले भारत अन्तर्राष्ट्रिय क्रिकेटमा आफ्नो प्रभाव छोड्थ्यो । पछिल्लो समय यसमा केही परिवर्तन आएको छ । अचेल भारतीय फास्ट बलिङको भाग पनि उत्तिकै बलियो बनेको छ । पछिल्लो वानडे विश्वकपमा भारतले तय गरेको फाइनलसम्मको यात्रामा प्रमुख कारण यही फास्ट बलिङ थियो । अब यसमै मयन्क पनि जोडिएका छन् । यहाँनिर मूल प्रश्न हो, उनले चोटबाट कतिसम्म आफूलाई जोगाउने हुन् । फास्ट बलिङ भन्नु नै चोट बोक्नु पनि हो । मयन्कले यसको अनुभव पनि गरिसके । सब मज्जाले चल्ने हो भने मयन्कलाई भारतीय क्रिकेट टिममा प्रवेश गर्नका लागि लामो समय कुर्नुपर्ने छैन । स्टिभ स्मिथले त उनलाई निम्तो पनि दिइसकेका छन्, अस्ट्रेलियामा आएर खेल्ने, जहाँ फास्ट बलरलाई स्वर्ग साबित हुने पिच छन् ।"
"भारतका जोडी, रूपन्देहीमा जग्गे","(भैरहवा)बुद्ध जन्मस्थल लुम्बिनी केन्द्रित रूपन्देहीको पर्यटनमा पछिल्लो समय नयाँ कार्यक्रम थपिँदै गएका छन् । मार्केटिङ र कर्पोरेट बैठकसँगै गोष्ठी र सेमिनारका लागि यहाँका होटल रोजाइमा छन् । अहिले पर्यटन व्यवसायीले डेस्टिनेसन वेडिङलाई जोड दिएर पूर्वाधारमा लगानी गरिरहेका छन् । यसले रूपन्देही स्वदेशी र विदेशीका लागि विवाह गन्तव्य बनेको छ । घरभन्दा टाढाको गन्तव्यमा पुगेर विवाहको रमाइलोमा झुम्ने परम्परासँगै यहाँ सञ्चालित सानाठूला लगानीका होटलको प्रमुख आम्दानी सामाजिक गतिविधि बनेका छन् । जिल्ला र आसपासबाट होटल र पार्टी प्यालेसमा विवाह गरिनु सामान्य बनेको छ । पछिल्लो समय भारतका विभिन्न सहरबाट यहाँका होटलमा दुलाहादुलही पक्ष आएर आवासीय रूपमा विवाह कार्यक्रम गरिरहेका छन् । यसरी प्याकेजमा सञ्चालन हुने विवाहबाट आम्दानीसँगै गन्तव्यको प्रचार भइरहेको व्यवसायीले बताए । विवाहका लागि भारतबाट सम्बन्धित परिवारसँगै आफन्त र पाहुना आउने गरेका छन् । ठूलो संख्यामा उनीहरू आउँदा होटलमा कोठा नपुग्ने तिलोत्तमा१५ स्थित पाँचतारे टाइगर प्यालेस रिसोर्टका प्रमुख कार्यकारी अधिकृत (सीईओ) दीपक लेखकको भनाइ छ । आठ महिनामा रिसोर्टमा ११ विवाह वटा कार्यक्रम भए, उनले भने, काठमाडौंका अतिरिक्त भारतको लखनउ, कानपुर, नयाँदिल्लीबाट यहाँ आएर विवाह गरेका हुन् ।यसरी आउने पाहुनाको बसाइँ अवधि कम्तीमा दुई रात तीन दिनको हुने गर्छ । केटाकेटी पक्ष आउने भएकाले रिसोर्ट भरिएर अन्य होटलमा कोठा लिएर सेवा दिनुपरेको लेखकको भनाइ छ । नेपाल र भारतका मारवाडीलगायत व्यापारिक समुदाय लामो समयदेखि विवाह कार्यक्रमका लागि माल्दिभ्स, बाली र दुबई जाने गरेको उल्लेख गर्दै उनले भने, रूपन्देही त्यस्ता विवाहलाई डाइभर्ट गर्न सकिने सम्भावनास्थल बनेको छ । काठमाडौंमा रहेका पाँचतारे होटलको कुल आम्दानीमध्येमा २० देखि ३० प्रतिशत सामाजिक क्रियाकलापले योगदान पुर्याइरहेको लेखकले जनाए । यस्ता विवाहलगायत सामाजिक क्रियाकलापलाई लक्ष्य गरेर होटलको डिजाइन तयार गरिरहेको र त्यसले छिट्टै मूर्त रूप पाउने उनले बताए । कस्तो बनाउने भन्नेबारे परामर्शदातासित कुराकानी भइरहेको छ, लेखकले भने, चाँडै नयाँ स्वरूपमा आउँछौं । भारतको उत्तरप्रदेश र नयाँदिल्लीबाट यहाँ आएर विवाह गर्ने धेरै छन् । नेपालभारतबीच सांस्कृतिक सम्बन्धले यस्ता कार्यक्रम आयोजनामा मद्दत मिलेको व्यवसायी बताउँछन् । भारतको उत्तर प्रदेशका सहरमा स्तरीय र ठूला होटलको कमी छ । होटलमा विवाह कार्यक्रम गर्दा भारतीय पाहुनलाई मानसम्मान धेरै चाहिने भएकाले राम्रो हस्पिटालिटीका लागि उनीहरूले यहाँका गन्तव्य रोजिरहेको होटल पौवाका ब्रान्डिङ प्रमुख विष्णु भण्डारीको भनाइ छ । रूपन्देहीको भैरहवा र बुटवलमा रहेका होटल पौवाका शाखामा धेरै भारतीय विवाहका लागि आउने गरेका छन् । दिल्ली र लखनउबाट धेरै परिवार विवाहका लागि आइरहेका छन्, भण्डारीले भने, पौवामा मात्रै भारतबाट आएर वार्षिक सरदर ५० विवाह भइरहेका छन् । विवाहका लागि आवश्यक सजावट र खानपानको व्यवस्था होटलले गर्छन् । विवाहका पाहुनाले होटलका कोठा भरिन्छन् । भारतभन्दा नेपालमा विवाह गर्दा सस्तो पर्छ, भण्डारीले भने, यहाँको वातावरण पनि राम्रो र सुरक्षित छ ।जिल्लामा रहेका होटलले कोठा र रेस्टुराँमा मात्र लगानी गरेका छैनन् । उनीहरूले ब्याङवेट हल र सजावटमा धेरै लगानी गरिरहेका छन् । यहाँ सामान्य होटलले समेत कार्यक्रम हल निर्माण गरेका छन् । परम्परागत रूपमा खाना र कोठा बिक्री गरेर लगानीअनुसार नाफा आर्जन नहुने भएपछि उनीहरू समूह पर्यटनमा आकर्षित बनेका हुन् । आगामी वैशाखमा ६७ विवाह कार्यक्रम आयोजना हुने भैरहवास्थित चारतारे होटल एसियन बुद्धका अपरेसन म्यानेजर जेपी सुवेदीको अनुमान छ । दुई वटा बिहे बुकिङ भइसकें, सुवेदीले भने, एक हजार जना सहभागी हुने विवाह कार्यक्रमका लागि छलफल भइरहेको छ । होटलमा मण्डपदेखि विवाह लक्षित सजावट गरिएको उनले जनाए । एक महिनामा ६७ विवाह भइरहेका छन्, उनले भने, एकदुई जना पाहुनाको बाटो कुर्नुभन्दा सोसल फङ्सनबाट धेरै आम्दानी हुन्छ । विवाहबाहेक कर्पोरेट कार्यक्रम आयोजनामा जोड दिएर प्रचारप्रसार गरिरहेको उनको भनाइ छ । यहाँका होटलले भारतका प्रमुख सहरमा मार्केटिङ समूह पठाएर यस्ता कार्यक्रमबारे प्रचारप्रसार गरिरहेको जनाएका छन् । होटलमा विवाह गर्ने संस्कार नै बनिसकेको होटल व्यवसायी महासंघ नेपालका उपमहासचिव तथा होटल सनस्टारका सञ्चालक राजेश महोत्राले बताए । विवाह गर्न भारतबाट यहाँ आउने परम्परा जस्तै बन्दै छ, उनले भने, यहाँका पाहुना सत्कार गर्ने विशिष्ट शैलीका कारण भारतीय आकर्षित बनेका हुन् । खर्चभन्दा एकै स्थानमा विवाहलगायत सामाजिक क्रियाकलाप उम्काउँदा सहज हुने भएकाले सर्वसाधारणले होटल रोज्न थालेको उनको भनाइ छ । स्वदेशी विवाह कार्यक्रममा हल र खानाको प्रयोग हुन्छ । भारतबाट आएर यहाँ विवाह गर्दा कोठा पनि बिक्री हुन्छन् । दुईतीन दिन यहीं बसेर विवाह उम्काउने भएकाले आम्दानी राम्रो हुने गरेको महोत्राले बताए । बढ्दो सहरीकरणले बस्तीमा स्थान अभाव भएकाले सहजताका लागि हल चाहिने उनले जनाए । विवाहबाहेक मार्केटिङ, कर्पोरेट मिटिङ, सरकारी र निजी क्षेत्रका कार्यक्रमबाट आम्दानी भइरहेको छ, उनले भने, पर्यटन क्षेत्र फेरिन थालेको छ ।रूपन्देहीको भैरहवामा स्तरीय नयाँ होटल सञ्चालन हुने क्रम बढेको छ । गौतमबुद्ध अन्तर्राष्ट्रिय विमानस्थलका कारण होटल तथा रेस्टुराँमा लगानी बढिरहेको छ । नयाँ व्यवस्थापनसहित तिलोत्तमामा पाँचतारे टाइगर प्यालेस रिसोर्ट पुनः सञ्चालनमा आएको छ । भैरहवामा पाँचतारे होटल सिद्धार्थ भिलासा सञ्चालनमा आएको छ । भैरहवाको बेलहिया नजिकै चार तारे स्तरको होटल ल्यान्डमार्क सञ्चालनमा छ । भैरहवाको मध्यभागमा चारतारे भैरहवा गार्डेन रिसोर्ट सञ्चालनमा छ । चारतारे स्तरका होटल नान्स, मौर्य, निर्वाणा, बोधी रेडसन, एसियन बुद्धलगायत अपरेसनमा छन् । बुटवलभैरहवा व्यापारिक मार्ग खण्ड आसपास ठूला लगानीमा होटल सञ्चालनको होड छ । व्यापारिक केन्द्र बुटवल, सियारी, शुद्धोदन, सैनामैना, देवदह र लुम्बिनीमा स्तरीय होटल सञ्चालनमा छन् ।"
'उत्पादनशील क्षेत्रमा लगानी बढाउनुस्,"(काठमाडौं) नेपालमा रोजगारी सिर्जना र उत्पादकत्व बढाउने क्षेत्रमा केन्द्रित भई लगानी बढाउन अर्थमन्त्री वर्षमान पुनले विकास साझेदारहरूलाई आग्रह गरेका छन् । विश्व बैंकको दक्षिण एसिया र नेपाल विकास अपडेट, २०२४ सार्वजनिक कार्यक्रममा शुक्रबार अर्थमन्त्री पुनले दक्षिण एसियामा अन्य मुलुकको तुलनामा नेपालले राम्रो प्रदर्शन गरिरहेको बताए । मुलुकभित्र रोजगारी अभावले युवा पलायन भइरहेको र यहाँ रोजगारी सिर्जनाका कार्यक्रमको आवश्यकता रहेको उनको भनाइ छ । एकातिर पूर्वाधार क्षेत्रमा उच्च रोजगारीको आवश्यकता छ । र, अर्कोतर्फ काम गर्ने उमेरका युवाशक्ति काम अनि अध्ययनका लागि विदेशिरहेको सन्दर्भमा मुलुक भित्रै रोजगारी सिर्जना र उत्पादकत्व सिर्जना गर्नु आवश्यक छ, उनले भने । तसर्थ सोहीअनुसारको स्रोत बढाउन अर्थमन्त्री पुनले विकास साझेदारसँग आग्रह समेत गरे । विश्व बैंकको यो प्रतिवेदन नेपालको नीति निर्माणमा सहयोगी हुने उनको विश्वास छ । सरकार उच्च प्राथमिकताका साथ आर्थिक गतिविधिलाई सहज बनाउनेतर्फ केन्द्रित रहेको अर्थमन्त्री पुनले बताए । चालु आर्थिक वर्षको अन्त्यसम्ममा आर्थिक पुनरुत्थान हुने उनको दाबी छ । राजस्व संकलन न्यून भएकाले सरकारले खर्चलाई प्राथमिकता दिँदै पुँजीगत खर्च बढाउने प्रयास गरिरहेको छ, उनले भने, हामीले वित्तीय स्थायित्वलाई दिगो स्तरमा कायम राख्न आवश्यक नीति अवलम्बन गरेका छौं ।सार्वजनिक लगानीको प्रभावकारिता र दक्षता अभिवृद्धि गर्न विश्व बैंक र अन्य विकास साझेदारहरूसँग पनि नजिकबाटै काम गरिरहेको उल्लेख गर्दै अर्थमन्त्री पुनले राष्ट्रिय परियोजना बैंकको कार्यान्वयन यसको एउटा उल्लेखनीय उदाहरण भएको दाबी गरे । विश्व बैंकले अर्थ मन्त्रालय र अन्य सरकारी निकायको बृहत् आर्थिक पूर्वानुमान गर्न सक्ने क्षमतामा सुधार गर्न मद्दत गरिरहेको छ, अर्थमन्त्री पुनले भने । विश्व बैंकको यो पहलले भविष्यमा अझ यथार्थपरक बृहत् आर्थिक रूपरेखा प्रदान गर्ने उनको अपेक्षा छ । सरकार तेस्रो लगानी सम्मेलन आयोजना गर्ने तयारीमा रहेको जानकारी गराउँदै पुनले यो शिखर सम्मेलनले विश्व लगानीकर्ताहरूका लागि नेपाललाई उदीयमान गन्तव्यका रूपमा चिनाउने दाबी गरे । देशको सम्पूर्ण लगानीको इकोसिस्टमका लागि कुशल र प्रभावकारी सहजीकरण गर्न लगानी, प्रतिफल र लाभांश फिर्ता लैजाने विषयको आवश्यक संरक्षण र सुरक्षा सुनिश्चित गरिने उनको भनाइ छ । यस्तो शिखर सम्मेलनले लगानीसम्बन्धी नीतिगत सुधारसँगै उल्लेख्य लगानी ल्याउन र नेपाल आर्थिक अपडेट प्रतिवेदनमा पनि औंल्याइएका मध्यम अवधिको वृद्धि सम्भावनालाई अगाडि बढाउन मद्दत गर्नेछ, अर्थमन्त्री पुनले भने । आगामी आर्थिक वर्षको बजेट निर्माणको चरणमा रहेको समेत जानकारी गराउँदै वर्तमान आर्थिक विकासलाई मार्गदर्शन गर्ने राम्रो नीति र विनियोजनका लागि हाम्रा विकास साझेदारहरू र सम्बन्धित क्षेत्रहरूबाट रचनात्मक सुझावहरूको स्वागत गर्ने बताए । उनले भने, नेपाल सरकारको तर्फबाट, म विश्व बैंकलाई अर्थतन्त्रमा प्रभाव पार्ने विभिन्न विषयहरूमा अनुसन्धान र प्रकाशनहरूसहित हाम्रो विकासका विभिन्न क्षेत्रहरूमा निरन्तर सहयोगका लागि धन्यवाद दिन चाहन्छु ।कार्यक्रममा त्रिभुवन विश्वविद्यालय केन्द्रीय अर्थशास्त्र विभागका प्रमुख रेशम थापाको सहजीकरणमा पूर्वअर्थमन्त्री युवराज खतिवडा, राजस्व सचिव रामप्रसाद घिमिरे, साउथ एसियन वुमेन डेभलपमेन्ट फोरमकी संस्थापक अध्यक्ष प्रमिला आचार्य रिजाल र नेपालका लागि स्विस राजदूतले नेपालमा रोजगार सिर्जनाको सम्भावनाबारे छलफल गरे । कार्यक्रममा पूर्वअर्थमन्त्री खतिवडाले नेपालको आर्थिक वृद्धिको सन्दर्भमा विश्व बैंकले गरेको प्रक्षेपण दशकौंका लागि चामत्कारिक संख्या भएको बताए । नेपालका लागि विश्व बैंकको ३ देखि ३५ प्रतिशतसम्मको आर्थिक वृद्धिदरको अनुमान यथार्थपरक रहेको उनको भनाइ छ । यद्यपि ऊर्जाबाहेक समग्र उत्पादन र औद्योगिक क्षेत्रले राम्रो काम गर्न नसकेको उनको बुझाइ छ । त्यो हामीलाई थाहा छ । त्यसकारण, हाम्रो अर्थमन्त्रीले बजेट वक्तव्यमा बोल्नुभएको भन्दा कम्तीमा आधा वृद्धिदर हासिल गर्ने सम्भावना बढी छ । दोस्रो, अर्को वर्षका लागि ५ प्रतिशत वृद्धि गर्नु कठिन काम भने होइन, खतिवडाले भने । दक्षिण एसियामा विकास दर बढेको भए पनि भारतकै कारण यो सबैभन्दा छिटो विकास हुने क्षेत्र हुने गरेको विश्व बैंककी प्रमुख अर्थशास्त्री फ्रन्जिस्का लिजेलट अन्सर्जले जनाइन् । मार्च २०२२ देखि प्रमुख केन्द्रीय बैंकहरूले सन् १९७० को दशकयताकै सबैभन्दा छिटो र कडा मौद्रिक नीतिमा आफ्ना नीतिगत दर बढाएको उनको भनाइ छ । धेरैजसो उदीयमान बजार र विकासशील अर्थतन्त्रहरूले भुक्तानी सन्तुलनको तनावमा परेका करिब एक चौथाइ समूहको अपवादबाहेक, यो राम्रोसँग सामना गरेका छन्, अन्सर्जले भनिन् ।"
सामाजिक सञ्जालमा सामान किन्दा ठगी,"(काठमाडौं)पछिल्लो समय सामाजिक सञ्जालमा विज्ञापन गरिएका सामान खरिद गर्ने क्रममा ग्राहक ठगिने क्रम बढेको छ । हालै इन्स्टाग्राममा गरिएको विज्ञापनमा विश्वास गरेर कपडा अर्डर गर्दा काठमाडौंकी एक ग्राहक ९ हजार २ सय रुपैयाँ ठगिइन् । उनले मान्सी कलेक्सन नाम गरेको इन्स्टाग्राम खातामा विज्ञापन गरिएका गर्मीमा लगाउने कपडा अर्डर गरेकी थिइन् । यो खाताका फलोअर ३१ हजारभन्दा बढी छन् । महिलाले लगाउने कुर्तासुरुवाल, टिसर्टलगायत कपडाको विज्ञापन गरिएको हुन्छ । बायोमा बुटवल गोकुल मार्ग, मिलनचोक ठेगाना लेखिएको कलेक्सनमार्फत कपडा अर्डर गर्दा देशैभर निःशुल्क डेलिभरी गरिदिने उल्लेख छ । हजारौं फलोअर भएको र आफूलाई मन पर्ने खालका लुगा देखेर काठमाडौंकी ती ग्राहकले मान्सीको मेसेज बक्समा गएर अर्डर गरेकी थिइन् । बैंक खातामा अग्रिम भुक्तानी गर्नुपर्ने सर्त थियो । सोहीअनुसार ग्राहक मान्सीले खातावालाले मेसेजमा पठाएको बैंक खातामा भुक्तानी गरिदिइन् । भुक्तानी गरेको १० दिनसम्म कपडा डेलिभरी नगरिदिएपछि मेसेज र बायोमा राखिएको मोबाइल नम्बरमा सम्पर्क गर्न खोजिन् । सम्पर्क नभएपछि सोही इन्स्टाग्राम खाताको कमेन्ट बक्समा गएर टिप्पणी गरिन् । उनको टिप्पणी केही समयमै मेटियो । आफू ठगीमा परेको शंका लागेर उनले नेपाल प्रहरीको काठमाडौं भोटाहिटीस्थित साइबर ब्युरो कार्यालय पुगेर उजुरी दिइन् । त्यहाँ पुगेपछि उनले थाहा पाइन् सोही इन्स्टाग्राम खाताबाट कपडा खरिद गर्दा आफूजस्तै थुप्रै ग्राहक ठगिएका रहेछन् । पीडितले दिएको उजुरीका आधारमा ठगीको अनुसन्धान भइरहेको साइबर ब्युरोका प्रहरी उपरीक्षक एवम् प्रवक्ता दीपकराज अवस्थीले बताए । प्राप्त उजुरीहरूलाई विशेष ध्यानमा राख्दै अनुसन्धान सुरु गरिसकेको र ग्राहकका पैसा फिर्ता गर्ने प्रयास जारी रहेको अवस्थीको भनाइ छ । इन्स्टाग्राममा फेसनेबल कपडा र हजारौं फलोअर्स देखेर, भरपर्दो सोचेर मैले अर्डर गरेकी थिएँ, ठगिएकी काठमाडौंकी ती ग्राहकले कान्तिपुरसँग भनिन्, ग्राहकलाई प्रभु बैंक, एनआईसी एसिया, ग्लोबल र सानिमा बैंक गरेर चार फरक बैंकमा पैसा जम्मा गर्न लगाउँदो रहेछ, पैसा भुक्तानी गरेपछि सम्पर्कविहीन भएर ठग्दो रहेछ ।इन्स्टाग्राम खातामा अर्डर गरेको सामान हात नपारेका ग्राहकले थुप्रै गाली गरेका कमेन्ट छन् । ठगिएकाहरू जतिको एक समूह बनाएर साइबर ब्युरोमा उजुरी गर्न जानुपर्ने एक जनाको कमेन्ट छ । युवा पुस्ताले रुचाएका कन्टेन्ट क्रिएटर राजी महर्जनले पाँच हजार मूल्य पर्ने सामान २५ सयमा बेच्ने लोभलालच देखाएर ग्राहकलाई ठग्ने गरेको टिप्पणी गरेकी छन् । अनेक फरक महिला मोडल राखेर कहिले कुर्ता, कहिले पाइजामा त कहिले जुत्ता प्रदर्शन गरेको झूटो र गलत हो भन्दै उनले आफ्ना फ्यानहरूलाई यस्ता ठगीबाट जोगिन सचेतनामूलक भिडियो बनाएर इन्स्टाग्राम खातामा राखेकी छन् । इन्स्टाग्राम र फेसबुकजस्ता सामाजिक सञ्जाललगायत अनलाइन प्लाटफर्ममार्फत हुने ठगी दिनहुँ बढिरहेको र पीडित निवेदन पेस गर्न कार्यालय धाइरहेको साइबर ब्युरोका प्रहरी अधिकृत सुनाउँछन् । गत वर्ष फागुन मसान्तसम्म अनलाइन ठगीविरुद्ध १ हजार ८ सय १५ वटा उजुरी परेको साइबर ब्युरोका प्रवक्ता अवस्थीले जनाए । उजुरीहरूउपर मुलुकी अपराध संहिता, ०७४ को ठगी, आपराधिक विश्वासघात तथा आपराधिक लाभ (एक्सटर्सन) सम्बन्धी कसुर बमोजिम कारबाही गर्दै आएको उनले बताए । यसमा बेइमानीका नियतले कमसल वा घटी परिमाणका माल, वस्तु वा सेवा आपूर्ति गर्न वा अन्य कुनै किसिमबाट तोकिएको भन्दा फरक गुणको माल, वस्तु वा सेवा उपलब्ध गर्ने वा गराउने व्यक्तिलार्ई पाँच वर्षसम्म कैद र ५० हजार रुपैयाँसम्म जरिवाना हुन्छ । एक्सटर्सनसम्बन्धी कसुरमा यस वर्ष गत फागुन मसान्तसम्म १ हजार ६ सय ६० उजुरी परेको नक्सालस्थित प्रहरी प्रधान कार्यालयले जारी गरेको विवरणमा उल्लेख छ । अनलाइन प्लाटफर्मबाट हुने ठगीहरूबाट सुरक्षित हुन उपभोक्तासमेत सचेत हुनुपर्ने प्रवक्ता अवस्थीले सुझाए । तत्कालका लागि इन्टरनेट प्रयोगकर्ताग्राहक आफैं सचेत रहनुपर्छ । कुनै पनि अनलाइन स्टोरबाट सामान किन्दा ती स्टोरका ग्राहक समीक्षा पहिला बुझेर मात्रै खरिद गर्ने नगर्ने निर्णय गर्नु जरुरी छ, उनले भने । सामाजिक सञ्जालको प्रयोग र पहुँच बढेसँगै अनलाइन विज्ञापन र व्यापारको ट्रेन्ड फस्टाएको देखिन्छ । लत्ता कपडादेखि भान्साका सरसामग्री सजिलै, छिटो, छरितो पाइने हुँदा ग्राहकले अनलाइन अर्डर छनोट गर्ने गरेका छन् । यही मौकामा अनलाइन माध्यमबाट आर्थिक अपराध पनि बढिरहेका छन् । उनीहरू सामान बिक्री गराउन अनेक जुक्ति लगाइरहेका हुन्छन् । भारी छुटमा सामान पाइने, दुइटा किन्दा अर्को एउटा फ्रि मा पाउने, विभिन्न मोडल महिला र ट्रेन्डिङका गीतसहितको भिडियो बनाएर सामाजिक सञ्जालमा राखेर ग्राहकलाई आकर्षक सामानको प्रलोभनमा पार्ने र ठगी गर्ने गरेका प्रहरी अधिकृतहरूको अनुसन्धानले देखाउँछ । अग्रिम भुक्तानी गरिदिन्छन्, बदलामा आफूले मगाएको सामान महिनौंसम्म हात पार्दैनन्, यसपछि उजुरी बोकेर हामीकहाँ आउँछन्, साइबर ब्युरोका प्रवक्ता अवस्थी भन्छन्, दिनमा १९२० जना पीडित अनलाइनमा आर्थिक ठगी भएको भन्दै आउँछन् । सामाजिक सञ्जालमा राखिने विज्ञापनमा गलत सूचना प्रवाह गरेर भइरहेका ठगी र बेथितिहरूको अनुगमन तथा नियमन गर्न सरकारी निकायले नसकेको उपभोक्ता अधिकारको सवालमा कानुन व्यवसायी विष्णु तिमिल्सिनाले बताए । खरिदबिक्री आफ्नो अधिकार क्षेत्रमा नपर्ने भए पनि विज्ञापनमार्फत ठगीमा परेको उजुरी आए कानुनी दायरामा ल्याइने विज्ञापन बोर्डका अध्यक्ष लक्ष्मण हुमागार्इंले जनाए । प्रशिक्षार्थी"
अर्थ संक्षेप,"सीजीको ॅनयाँ सोचौं, नयाँ रोजौं काठमाडौं (कास) इलेक्ट्रोनिक्स ब्रान्ड सीजीले नयाँ वर्ष २०८१ को उपलक्ष्यमा ग्राहकलाई नयाँ सोचौं, नयाँ रोजौं उपहार योजना ल्याएको छ । उपहार योजनाअन्तर्गत सीजीएसडीएको नवीनतम प्रविधि एवं गुणस्तरयुक्त घरायसी सामग्री खरिद गरी ग्राहकहरूले लक्की ड्रमार्फत हरेक साता सीजीएसडीएका उत्कृष्ट उत्पादन जित्न सक्ने कम्पनीले जारी गरेको विज्ञप्तिमा उल्लेख छ । बम्परमा दुई भाग्यमानी जोडीले थाइल्यान्ड र मेघौली सेराई घुम्न जान पाउने अवसर प्राप्त गर्न सक्नेछन्, विज्ञप्तिमा भनिएको छ । इस्लिङ्टनका १५७ विद्यार्थीलाई साढे चार करोड बराबरको छात्रवृत्ति काठमाडौं (कास) इस्लिङ्टन कलेजले प्राज्ञिक, अनुशासन र सहभागिताका क्षेत्रमा उत्कृष्टता हासिल गर्न सफल विद्यार्थीलाई छात्रवृत्तिबाट पुरस्कृत गरेको छ । प्राज्ञिकता, उपस्थिति र हाजिरी एवं आचरणलाई हेरेर छात्रवृत्ति प्रदान गरिएको कलेजले जारी गरेको विज्ञप्तिमा उल्लेख छ । छात्रवृत्तिको यस संस्करणमा आवेदकहरूको उत्साहपूर्ण सहभागिता थियो भने छनोट प्रक्रिया पनि निकै चुनौतीपूर्ण सावित भयो, विज्ञप्तिमा भनिएको छ, अन्त्यमा ४ करोड ५० लाख बराबरको पुरस्कार राशिको यस छात्रवृत्तिका लागि हाम्रा प्राज्ञिक तथा अन्य सम्बन्धित सदस्यले योग्यताका आधारमा १५७ उत्कृष्ट विद्यार्थी छनोट गरेका थिए । यिनै विद्यार्थीहरूको सम्मानमा आयोजित एक विशेष समारोहमा इनोभेट नेपाल ग्रुपका संस्थापक एवं अध्यक्ष सुलभ बुढाथोकीले पुरस्कार प्रदान गरेको विज्ञप्तिमा जनाइएको छ । यस किसिमको पुरस्कारले विद्यार्थीहरूलाई सक्रिय रूपमा विभिन्न गतिविधिमा संलग्न गराउदै शैक्षिक अग्रता हासिल गर्न प्रोत्साहन मिल्ने बताइएको छ । एलजीको नयाँ वर्ष उपहार योजनाकाठमाडौं (कास) नेपालको सबैभन्दा धेरै बिक्री हुने अन्तर्राष्ट्रिय ब्रान्ड एलजीले नयाँ वर्ष २०८१ लाई लक्ष्य गर्दै नयाँ वर्षको सुखद सुरुवात, नगद र उपहारको साथ योजना ल्याएको छ । योजनाअन्तर्गत ग्राहकले एलजीका घरायसी सामान किन्दा नगद छुट र पक्का उपहारका साथै १ लाखको दुर्घटना बिमा, लक्की ड्रमा एलजी ओलेड टीभी हरेक महिना जित्न सक्ने कम्पनीले जारी गरेको विज्ञप्तिमा जनाइएको छ । एलजी ओलेड टीभी, एलजी क्युनेड टीभी, एलजी यूएचडी टीभी, साउन्ड बार, होम अडियो, एलजी सिंगल डोर रेफ्रिजेरेटर र भ्याकुम क्लिनरको खरिदमा ग्राहकले ४० प्रतिशतसम्मको क्यास ब्याक प्राप्त गर्न सक्ने विज्ञप्तिमा जनाइएको छ । एलजी साइड बाई साइड फ्रेन्च डोर रेफ्रिजेरेटरको खरिदमा माइक्रोवेभ ओभन, एलजी डबल डोर रेफ्रिजेरेटर (३०८ लिटर र माथि) को खरिदमा मिक्सर वा भेजिटेबल प्युरिफायर, एलजी डबल डोर रेफ्रिजेरेटर (२८५ लिटर सम्म) को खरिदमा भ्याकुम फ्लास्क वा प्रेसर कुकर, एलजी फ्रन्ट लोड वासिङ मेसिन (१० केजी र माथि) को खरिदमा इन्डक्सन कुकर, एलजी फ्रन्ट लोड वासिङ मेसिन (९ केजीसम्म) को खरिदमा ६ केजी डिटरजेन्ट पाउडरलगायत सेवा पाउने कम्पनीले बताएको छ । नेपालभर एलजी ब्रान्डको आधिकारिक विक्रेता चौधरी ग्रुपअन्तर्गत सीजी इलेक्ट्रोनिक्स छ ।बजारमा एभरेस्ट एरोम्याटिक सुपर लङ ग्रेन चामल काठमाडौं (कास) आरजु राइस मिलले बास्नादार एभरेस्ट एरोम्याटिक सुपर लङ ग्रेन (बास्मती) चामल सार्वजनिक गरेको छ । बुद्ध एयरको भगिनी संस्था आरजु राइस मिलले स्थानीय किसानको सहकार्यमा प्रिमियम एक्स्ट्रा लङग्रेन बास्नादार चामल बजारमा ल्याएको हो । यसलाई एभरेस्ट एरोम्याटिक सुपर लङ ग्रेन चामल नाम दिइएको छ । आयातित लङ ग्रेनभन्दा स्वादिष्ट र उच्च एभरेस्ट सुपर लङ ग्रेन स्टिम र एभरेस्ट लङ ग्रेन स्टिम सार्वजनिक गरेको कम्पनीले जारी गरेको विज्ञप्तिमा जनाइएको छ । आयातितको तुलनामा यस चामलको लम्बाइ १७४६ मिलिमिटर लम्बाइ छ । मिलका कार्यकारी अध्यक्ष वीरेन्द्रबहादुर बस्नेतले शुक्रबार पेप्सीकोलास्थित कार्यालयमा यस चामलको औपचारिक बिक्री सुरुवात घोषणा गरे । हामीले धेरै मिहिनेत गरेर नेपाली किसानको मात्र धान किनेर त्यसलाई आम उपभोक्तामाझ ल्याएका छौं, उनले भने । चामलको मूल्य विदेशबाट आयातित बास्मती चामलको तुलनामा निकै सस्तो हुने बस्नेतको दानबी छ । इन्फिनिक्स मोबाइलमा १५ महिना वारेन्टीकाठमाडौं (कास) इन्फिनिक्स मोबाइलले ग्राहकका लागि नयाँ योजना ल्याएको छ । इन्फिनिक्सले आफ्ना सबै स्मार्टफोनमा १५ महिना वारेन्टी दिने घोषणा गरेको हो । यस योजनाले इन्फिनिक्सका उत्पादनको उत्कृष्टता र विश्वसनीयता देखाउने कम्पनीले जारी गरेको विज्ञप्तिमा उल्लेख छ । इन्फिनिक्स स्मार्टफोनले ग्राहकका बदलिएका आवश्यकतामा ध्यान दिने प्रणाली अपनाएको छ, विज्ञप्तिमा भनिएको छ, जसले ग्राहकलाई सबैभन्दा अद्यावधिक र प्राविधिक उत्पादनहरू प्रदान गर्नेछ । इन्फिनिक्स मोबाइलले युवाहरूको जीवनलाई सजिलो र सुन्दर बनाउन सघाउने कम्पनीको दाबी छ ।"
सुदूरपश्चिममा सरकार गठनको आह्वान,"भागबन्डा नमिल्दा कर्णालीमा दाबी पेश गर्नै सकस कर्णालीका मुख्यमन्त्री राजकुमार शर्माले गत बुधबार राजीनामा दिएपछि प्रदेश प्रमुख तिलक परियारले बुधबार नै नयाँ सरकार गठनका लागि आह्वान गरे । तर सत्ता गठबन्धनका दलहरूबीच भागबन्डा नमिल्दा अझै एमाले संसदीय दलका नेता यामलाल कँडेलले मुख्यमन्त्रीका लागि दाबी पेश गर्न सकेका छैनन् । माओवादीले सभामुखसहित महत्वपूर्ण चारवटा मन्त्रालय पाउनुपर्ने माग राखेको छ । प्याकेजमै सहमति गरेर मात्र सरकार गठनका लागि दाबी पेश गर्न मुख्यमन्त्रीज्यूले एमालेलाई आग्रह गर्नुभएको छ, एक माओवादी सांसदले भने, त्यसका लागि एमाले सहमत भएको छैन । माओवादीले भागबण्डा टुंग्याएर दाबी पेश गर्नुपर्ने अडानमा छ भने एमाले दाबी पेश गरेर अन्य छलफलमा जानुपर्ने पक्षमा छ । एमाले प्रमुख सचेतक टेकराज पछाइले भने माओवादीले माग थपेको थप्यै गर्न थालेपछि समस्या भएको बताए । हामीले त बिहीबार नै दाबी पेश गर्न खोजेका थियौं, तर शुक्रबार पनि दाबी पेश गर्न सकिएन, उनले भने, मन्त्रालयको भागबन्डामा त हाम्रो सहमति नै छ, तर सभामुखको कुरामा अझै सहमति गर्न सकेका छैनौं ।"
सुनसरीमा कर्फ्यु,"विराटनगर (कास) सुनसरी प्रशासनले जिल्लाका पाँच वटा स्थानीय तहमा कर्फ्यु जारी गरेको छ । शुक्रबार मध्याह्न १२ बजेदेखि हरिनगर गाउँपालिका र देवानगन्ज गाउँपालिका१ र ७ मा निषेधाज्ञा जारी गरेकामा स्थिति नियन्त्रणमा लिन समस्या भएपछि बेलुका ५ बजेदेखि थप कोशी, भेक्राह नरसिंह र इनरुवा नगरपालिकामा पनि अनिश्चितकालीन कर्फ्यु आदेश जारी गरेको हो । बिहीबार एसईई परीक्षाका क्रममा हरिनगर गाउँपालिका१ मा रहेको बालकृष्ण माविमा भएको कुटपिटपछि दुई समुदायका बीचमा तनाव बढेको थियो । बिहीबार साँझ स्थानीय जीवन मेहतामाथि कुटपिट भएको घटनापछि दुवै समूहबीच झडप भएको प्रहरीले जनाएको छ । मेहताले करिब तीन साताअघि एउटा भिडियो पोस्ट गरेका थिए । त्यसपछि केही युवाले झन्डाको मुद्दा बनाएर विवाद झिक्दै आएका थिए । भारतको अयोध्यामा हालै राम मन्दिरको प्राणप्रतिष्ठा हुँदाका बेला लगाइएका झन्डा भिडियोमा देखिएपछि ती युवाले आक्रोश पोख्दै मेहतालाई ती झन्डा हटाउन दबाब दिएका थिए ।जिल्ला प्रहरी कार्यालय सुनसरीका एसपी विपिन रेग्मीका अनुसार १५२० दिनअघि भिडियोको झन्डा हटाउने विषयमा दुई पक्षबीच मिलापत्रसमेत भएको थियो । पछिल्लो झन्डाको विषय र एकदुई वर्ष अघिदेखिको व्यक्तिगत इबीलगायतका कारण जोडिएर बिहीबार मेहतामाथि कुटपिट भयो र शुक्रबार थप घटना हुन गएको हो, एसपी रेग्मीले भने, बिहीबारको कुटपिटको प्रतिकारस्वरूप मेहता पक्षका केही व्यक्ति शुक्रबार आक्रोशित भएर सडकमा उत्रिएका हुन् । शान्ति सुरक्षाको संवेदनशीलतालाई मध्यनजर गरी सम्भावित क्षति कम गर्न तथा सार्वजनिक सम्पत्तिको सुरक्षा गर्न पाँच स्थानीय तहमा कर्फ्यु लगाइएको कामु प्रमुख जिल्ला अधिकारी वेदराज फुयालले जानकारी दिए ।"
फितलो ब्याटिङमा आइरिस हाबी,"(काठमाडौं)म्याथ्यु हम्फ्रेजको भनाइ आधार मान्ने हो भने स्पिनरका लागि कीर्तिपुरस्थित त्रिवि क्रिकेट मैदानको विकेट स्वर्गजस्तै छ । उनै हम्फ्रेजले लगातार दोस्रो खेलमा ५ वा सोभन्दा बढी विकेट लिएपछि आयरल्यान्ड उल्भस (ए) ले शुक्रबार दोस्रो एकदिवसीय खेल जित्दै नेपाल ए विरुद्धको क्रिकेट शृंखला जितेको छ ।हम्फ्रेजले ६ विकेट लिएपछि आयरल्यान्ड ए ले नेपाल ए लाई १ सय १४ रनले पराजित गर्यो । १ सय ७५ रनको लक्ष्य पाएको नेपाल ए १६५ ओभरमा ६० रनमा अलआउट भयो । आयरल्यान्ड ए ले पहिलो खेल २१ रनले जितेर तीन खेलको शृंखलामा अग्रता लिँदा पनि हम्फ्रेजले ५ विकेट लिएका थिए । प्लेयर अफ द म्याच हम्फ्रेजले ४५ ओभरमा १ मेडन राख्दै ८ रन खर्चेर सानदार बलिङ गरे । फिओन ह्यान्ड र थोमस मायेजले २२ विकेट लिए ।नेपालले राम्रो बलिङ गरेर हामीलाई अलि दबाबमा राखेको थियो । हामीले ५० रन बनाउँदा ६ विकेट गुमाइसकेको अवस्थामा नेपाल दाबेदार देखिएको थियो । तर, १ सय ७० रनभन्दा माथिको स्कोर यो विकेटमा खराब पनि थिएन । त्यसैले नतिजाबाट सन्तुष्ट छु, हम्फ्रेजले भने, यो विकेटमा हामी सातौं म्याच खेल्दै थियौं । विकेट राम्रो टर्न भइरहेको छ । हाम्रा बलरहरूले यो विकेटको मजा लिइरहेका छन् ।पावर प्लेपछि नेपालको ब्याटिङ धर्मराउने गरेको उनको विश्लेषण थियो । माथिल्लो क्रममा खेल्ने खेलाडीहरूले राम्रो खेलिरहेका छन्, पावर प्लेमा राम्रो देखिएका छन् । हुनसक्छ केही बलमा उनीहरूको निर्णय लिने क्षमता गलत भएको छ । तर हामी आफ्नै योजनाअनुरुप खेलिरहने भएकाले पनि विपक्षीलाई राम्रोसँग टिक्न दिएनौं, हम्फ्रेजले भने । नेपाल ए का कप्तान विनोद भण्डारी दुवै खेलमा राम्रो ब्याटिङ गर्न नसकेको स्वीकार्छान् । प्राविधिक हिसाबमा ब्याटिङमा केही समस्या नभए पनि मानसिकमा भने समस्या देखिएको छ । नियमित खेलिरहेका खेलाडीहरूले यो स्तरमा खेल्न सक्नुपर्ने हो, रनको पनि दबाब थिएन । किनभने दुवै खेलमा हामी मध्यम लक्ष्य पछ्याइरहँदा नै चाँडो आउट भइरहेका छौं । ब्याटरले समय लिएर खेल्न सकिरहेका छैनन्, कप्तान विनोदले भने । नेपालबाट भीम सार्की र विनोदले मात्र दोहोरो स्कोर बनाउन सके । भीमले २१ बलमा २ चौका र १ छक्कासहित १७ र विनोदले १९ बलमा २ चौकासहित १६ रन बनाए । नरेन भट्ट ६, अर्जुन कुमाल ५ र शाहब आलम १ रनमा आउट भए । देव खनाल, आरिफ शेख, मौसम ढकाल र रिजन ढकाल शून्यमै पेभेलियन फर्किए ।यसअघि नेपाली टिमले टस जितेपछि ब्याटिङमा आएको आयरल्यान्ड ए ३८४ ओभरमै १ सय ७४ रनमा अलआउट गरेको थियो । बुधबार पहिलो खेलमा आयरल्यान्ड ए लाई १ सय ५७ रनमा अलआउट गरे पनि जबाफमा नेपाल २५३ ओभरमा १ सय ३६ रनमा अलआउट भएको थियो । शाहब आलम र रिजन ढकालले ३३ विकेट लिँदै नेपाललाई शृंखला बराबरी अवसरको नजिक पुर्याएका हुन् ।आयरल्यान्डबाट ग्याभिन होयले अर्धशतक बनाए । आठौं नम्बरमा ब्याटिङ गरेका उनले ५९ बलमा ५ चौका र २ छक्कासहित ५० रन बनाए । उनले लिएम म्याकर्थीसँग आठौं विकेटमा ५४ रनको महत्त्वपूर्ण साझेदारी गरे । आउट हुने अन्तिम खेलाडी म्याकर्थीले ५४ बल खेल्दै ३ चौकासहित ३५ रन बनाए ।आयरल्यान्डको सुरुआत राम्रो रहेन । जेम्स म्याकलम पहिलो ओभरमै शून्यमा रनआउट भए । अर्का ओपनर स्टेफन डहनी पनि २ रनमा आउट भए । मोर्गन टपिङले पनि २ रनमात्र बनाउन सके । टेस्ट अनुभवी पिटर मुरले १७ बलमा ३ चौकासहित १७ रन बनाए । ग्यारेथ डेलानी शून्य, ह्यान्ड ५ रनमा आउट भएपछि आयरल्यान्ड ५०६ को स्थितिमा पुगेको थियो । कप्तान निल रक र होयले छैटौं विकेटमा ४४ रनको साझेदारी गरे । दबाबमा पनि आक्रामक खेलेका रकले ३८ बलमा समान ३ चौका र छक्का प्रहार गरे । मायेज ५ रनमा आउट भए ।देव्रेहाते स्पिनर शाहबले पहिलो ५ मध्ये तीन विकेट लिनेक्रममा १० ओभरमा १ मेडन राख्दै ३५ रन खर्चे । रिजनले ८ ओभरमा ३० रन खर्चे । लेग स्पिनर मौसमले ७४ ओभरमा ६० रन खर्चेर २ र कमलसिंह ऐरीले १ विकेट लिए ।तेस्रो तथा अन्तिम खेल आइतबार हुनेछ । आयरल्यान्ड ए ले नेपाल ए सँगको तीन ट्वान्टी२० खेल शृंखला २१ ले जितेको थियो ।"
फाइनलअघि नेपालको हार,"काठमाडौं (कास) नेपाली राष्ट्रिय क्रिकेट टोली गुजरातको भापीमा भइरहेको एसएमएस फ्रेन्डसिप कपमा त्रिकोणात्मक ट्वान्टी२० शृंखलामा लगातार तीन खेल जितेर फाइनलमा पुगिसकेको थियो । डबल राउन्ड रोबिन लिगको शुक्रबारको अन्तिम खेल नतिजाको हिसाबले नेपाललाई कुनै अर्थ राख्दैनथ्यो ।नेपालले बरोदाविरुद्धको अन्तिम लिग खेलमा कप्तान रोहित पौडेलसहित आसिफ शेख, सोमपाल कामी र अविनाश बोहरालाई आराम गर्न दिएको थियो । नतिजा नेपालले त्यहीअनुसार पाएको छ । यसअघिका तीनै खेल हारेको बरोदाले नेपाललाई ३७ रनले हराएको छ । शाश्वत रावतको ३१, ध्रुव पटेलले १४ बलमा समान २ चौका र छक्कासहित २९, अमित पासीले २६ र मोहित मोंगियाले २२ रन बनाएपछि टस जितेर ब्याटिङ रोजेको बरोदाले निर्धारित २० ओभरमा ८ विकेट गुमाई १ सय ५६ रन बनायो । नेपालबाट गुलशन झाले ४ ओभरमा २९ र करणले ४ ओभरमा ३५ रन खर्चेर २२ तथा आकाश चन्द, प्रतिश जिसी र ललित राजवंशीले ११ विकेट लिए ।जबाफमा नेपाल १८५ ओभरमा १ सय १९ रनमा अलआउट भयो । सन्दीप जोराले ५६ रन बनाए । उनले ४३ बलमा ३ चौका र ४ छक्का प्रहार गरे । कुशल भुर्तेल १६, अनिल साह र गुलशन ११, कप्तान दीपेन्द्रसिंह ऐरी २, विवेक यादव १७, कुशल मल्ल ३, करण शुन्य, प्रतिश ६, आकाश २ रनमा आउट भए । ललित १ रनमा अविजित रहे । प्लेयर अफ द म्याच बरोदाका ध्रुवले ३५ ओभरमा १६ र लक्षित तोक्सियाले ४ ओभरमा १ मेडन राख्दै १५ रन खर्चेर ३ विकेट लिए । नेपाल र गुजरातबीच आइतबार फाइनल हुनेछ । गुजरातले ४ मध्ये दुई खेल जितेको थियो । दुवै खेल टोलीले बरोदाविरुद्ध जितेको हो ।"
वाग्मतीको प्रभावशाली जित,(काठमाडौं) वाग्मती युथ क्लबले शुक्रबार सहिद स्मारक सी डिभिजन लिगमा प्रभावशाली जित निकालेको छ । सातदोबाटोस्थित एन्फा कम्प्लेक्समा भएको दिनको पहिलो खेलमा वाग्मतीले सानेपा क्लबलाई ३१ ले हरायो । दोस्रो खेलमा भने रानीबारी स्पोर्टस क्लब र महावीर स्टेडिज एन्ड एथलेटिक्स एसोसिएसनले ११ को बराबरी खेले । वाग्मतीले ३१ औं मिनेटमा विमल घिसिङको गोलमा अग्रता लिएको थियो । सिर्जनराज गौतमले ६० औं मिनेटमा दोस्रो गोल थपे । पेम्बा दोर्जे लामाले ७६ औं मिनेटमा पेनाल्टीबाट सानेपाका लागि एक गोल फर्काए । अमिर केसीले ८५ औं मिनेटमा आत्मघाती गोल गरेपछि वाग्मतीको जित सहज देखियो । खेलको अन्त्यमा सानेपा १० खेलाडीमा सीमित रह्यो । दोहोरो पहेँलो कार्डमा सुशान्त थापा मैदान छाड्न बाध्य रहे । यस जितसँगै वाग्मतीले अंक तालिकामा सुरुआती अग्रता लिएको छ । महावीरले पनि १० खेलाडीमा सीमित रहेर खेलेको थियो । गोलरक्षक आसिव राईले १५ औं मिनेटमा सिधा रातो कार्ड पाए । धनराज थापाले पहिलो हाफको इन्ज्युरी समयको पहिलो मिनेटमा गोलको खाता खोले । रानीबारी जितको संघार पुगिसकेपछि खेलको अन्तिम क्षणमा महावीरका लागि शिवप्रसाद चौलागाईंले बराबरी गोल फर्काए । उनले पेनाल्टीबाट गोल गरेर टिमलाई एक बहुमूल्य अंक दिलाए ।
मुवाँथाइका खेलाडी सम्मानित,"काठमाडौं (कास) नेपाल राष्ट्रिय मुवाँथाई संघले बैंककमा भएको १९ औं मुवाँथाई विश्व च्याम्पियनसिपमा पदक जितेका खेलाडीलाई मंगलबार नगदसहित सम्मानित गरेको छ ।नेपाली खेलाडीले मार्च १२ देखि २० तारिखसम्म भएको प्रतियोगितामा २ स्वर्ण, २ रजत र १ कांस्य जितेका थिए । गुणराज रुचालले सेमी प्रोको पुरुष ५४ केजीमा इटालीका ग्राभियल ओलारिउलाई पराजित गरी ऐतिहासिक स्वर्ण जितेका थिए । यसअघि विश्व च्याम्पियनसिपको सेमी प्रोमा नेपाली मुवाँथाई खेलाडीले स्वर्ण जितेका थिएनन् ।विश्व च्याम्पियनसिपको आठौं सहभागितामा गुणराज स्वर्ण जित्न सफल भएका हुन् । गुणराजको उपलब्धि मुवाँथाईमा नेपाली खेलाडीले पाएको ठूलो हो । यसअघि पलिस्था कक्षपतिले २०१९ र सञ्जय राईले २०१७ मा भएको विश्व च्याम्पियनसिको एमेच्योरतर्फ स्वर्ण जितेका थिए ।विश्व च्याम्पियनसिपको १९ औं संस्करणमै परिका बतासले पनि स्वर्ण जितेकी थिइन् । एमेच्योरतर्फ महिला ४५ केजीमा परिकाले तीन पटककी विश्व च्याम्पियन मौरिससकी रानिनी कुन्डास्वामीलाई पराजित गरी स्वर्ण जितेकी थिइन् । एमेच्योरतर्फ पुरुष ५१ केजीमा सुशील शाह ठकुरी र सञ्जय राईले रजत र ५७ केजीमा गुमान घर्तीमगरले कांस्य जिते ।गुणराजले १ लाख, परिकाले ५० हजार, सुशिल, सञ्जय र गुमानले १०१० हजार रुपैयाँ पुरस्कार पाए । उनीहरूलाई राष्ट्रिय खेलकुद परिषद्का सदस्यसचिव टंकलाल घिसिङ, नेपाल राष्ट्रिय मुवाँथाई संघका अध्यक्ष गणेशलाल कक्षपतिलगायतले सम्मान गरे । प्रशिक्षकद्वय राहुल मोक्तान र विगेन दराईलाई १०१० हजारसहित सम्मानित गरियो ।"
छोटकरी,"तिरुपति क्लब फाइनलमातिलोत्तमा (कास) तिरुपति क्रिकेट क्लबले शुक्रबार ड्रिम युनिक रुपन्देही सुपर लिग एकदिवसीय क्रिकेटको डिभिजन ए अन्तर्गत समूह बी को खेलमा विजय पाएको छ । तिरुपतिले लिगको एक खेलअगावै फाइनलमा स्थान पक्का गरेको छ । सिद्धार्थ क्रिकेट मैदानमा तिरुपतिले बुटवल ११ लाई २ सय ६८ रनले पराजित गरेको हो । टस जितेर ब्याटिङ गरेको तिरुपतिले निर्धारित ५० ओभरमा ८ विकेट गुमाई ३ सय ६६ रनको विशाल स्कोर खडा गरेको थियो । सानदार ब्याटिङ गर्दै सन्दीप मौर्यले १ सय २१ रन र आकाश त्रिपाठीले १ सय ७ रनको शतकीय इनिङ्स खेलेका थिए । एजाजुल हकले ५५ र तुलबहादुर थापाले ३० रन जोडे । बुटवल ११ बाट विनोद थापाले ४, प्रमिश अर्यालले २, विवश खाती र अश्विन भट्टराईले ११ विकेट लिएका थिए । ३ सय ६७ रनको लक्ष्य पछ्याएको बुटवलले २०२ ओभरमा सम्पूर्ण विकेट गुमाएर ९८ रनमात्र बनाउन सक्यो । विवेक शर्माले २३ र प्रमिश अर्यालले २१ रन जोडेका थिए । तिरुपतिका तुलबहादुरले ३, यम क्षेत्री र आकाश त्रिपाठीले २२, थमन सिन्जाली, सुभाष खत्री र सन्दीप मौर्यले ११ विकेट लिएका थिए । प्लेयर अफ द म्याच सन्दीप मौर्य घोषित भए । धरान एफसी विजयीसुनसरी (कास) धरान फुटबल क्लबले सातौं भरौल आमन्त्रण गोल्डकप फुटबल प्रतियोगितामा विजयी सुरुआत गरेको छ । सुनसरीको बराहक्षेत्र ५ मा शुक्रबार उद्घाटन खेलमा धरानले पाहुना टोली आमुक्त परिवार भारतलाई २१ ले पराजित गरी सेमिफाइनलमा स्थान बनायो । धरानका कप्तान दोर्जे तामाङले ३५ औं र एन्सन राईले ८१ औं मिनेटमा गोल गरे । भारतीय टिमबाट गुञ्जमान थापाले ६१ औं मिनेटमा एक गोल फर्काए । प्लेयर अफ द म्याच धरानका एन्सन राई भए । उनले ५ हजार पाए । विजेताले ४ लाख र उपविजेताले २ लाख रुपैयाँ प्राप्त गर्ने क्लबका अध्यक्ष भेषराज कार्कीले बताए ।दिलीप स्मृति तेक्वान्दो सुरुकाठमाडौं (कास) दिलीप स्मृति प्रतिष्ठानको आयोजनामा तेस्रो वाग्मती प्रदेश आमन्त्रण तथा सातौं दिलीप स्मृति तेक्वान्दो प्रतियोगिता सुरु भएको छ । पहिलो दिन आयोजक बी का आरभ तामाङ, द नेक्स्ट लेभलका निशान जर्घामगर, आयोजक ए का किरण तामाङ र ढल्कोका रिदम बीसीले स्वर्ण जिते । महिलामा आयोजक बी का सुप्रिमा बजगाईं र कृपा गौतम, आयोजक ए की कञ्चन नेपाली र काभ्रेकी एलिना श्रेष्ठ विजेता भएका छन् ।"
किन शान्त छन् ब्यान्ड ?,"लाइभ म्युजिकको मिठासकुनै समय चर्चित रहेर अहिले सेलाएका वा फेरि ब्यान्ड ब्युँताउने प्रयत्नमा रहेका सबैजसो संगीतकर्मी लाइभ संगीतको आकर्षण नघटेको धारणा राख्छन् । मंगोलियन हार्ट का बबी लामाको बुझाइ छ लाइभ संगीत सिर्जना र प्रस्तुतिमा ब्यान्ड म्युजिकको ठूलो महत्त्व हुन्छ र एक्लै स्टेजमा उभिएर ट्र्याकमा गाउनुभन्दा स्टेजभरी नै विभिन्न बाजागाजा बजाउँदै प्रस्तुति दिनुमा धेरै अन्तर रहन्छ । ट्र्याकमा गाउनेले गाएको हो कि लिप सिंक गरेको, छुट्याउनै गाह्रो हुन्छ, उनी भन्छन्, कतिले त दर्शकलाई गाएजस्तो गरी झुक्याइरहेका हुन्छन् । झन्डै तीन दशक नेपाली संगीतमा सक्रिय रहेका उनका लागि ब्यान्ड भनेको लाइभ म्युजिक र लाइभ म्युजिक भनेको कला सभ्यताको प्रतिबिम्ब हो । स्वप्निलको बुझाइमा, विशेषतः लाइभ संगीतकै कारण अहिले पनि ब्यान्डहरूको माग छ । कन्सर्टमा ब्यान्डले जति कसैले पनि ऊर्जा जगाउन र दर्शकसँग जोस साटासाटा गर्न नसक्ने उनी बताउँछन् । तर, अचेल आउटडोर कन्सर्ट हुनै छोडेकोमा उनलाई दुःख लाग्छ । ब्यान्ड भनेको इनडोरका लागि हुँदै होइन, यस्तै तारताम्य नमिलेर ब्यान्डहरू पहिलेजस्तो भाइब्रेन्ट नदेखिएका हुन्, स्वप्निल भन्छन्, ब्यान्ड कल्चर जोगाउन हामीले आफ्नोतर्फबाट केही प्रयास गर्दै आएका छौं । पर्पल हेज रक बारमा रक ब्यान्डलाई प्राथमिकता दिएर निरन्तर कार्यक्रम गर्दै आएका छौं । सन् २००४५ तिर ब्यान्ड सुरु गर्दा जताजतै रक ब्यान्डकै गीत सुन्न पाइने र टीभीमा पनि रक गीत नै बज्ने गरेको स्वप्निल सम्झन्छन् । त्यो बेला कार्यक्रमहरू पनि टन्नै हुन्थे । हामीले विभिन्न सहरका छतछतमा कन्सर्ट गर्यौं, उनी भन्छन्, काठमाडौं मल उद्घाटन गर्दा हामीले त्यसको छतमा कन्सर्ट गरेका थियौं । मलहरूको आँगनदेखि सडकसडकमै पनि कन्सर्ट गरियो । ती दिन असाध्यै रमाइला थिए । स्वप्निल र अशोक सेनले सन् २०११ मा पर्पल हेज स्थापना गरे । पर्पल हेजले वार्षिक रूपमा बिग फोर कार्यक्रम गरी चारवटा ब्यान्ड र अन्य आर्टिस्टलाई अनिवार्य स्टेजमा उभ्याउने गरेको छ । चार दिनसम्म चल्ने कार्यक्रममा स्थापित ब्यान्डहरूको प्रस्तुति विशेष आकर्षण हुन्छ । यसपालि पनि नयाँ वर्षका दिन यो कार्यक्रम हुँदै छ । त्यसमा सबिन राई एन्ड द फराओ, अल्बाट्रस, कर्मा र जन चाम्लिङ राईको ब्यान्ड को प्रस्तुति रहनेछ । नेपाली संगीत क्षेत्रलाई नजिकबाट नियाल्नेहरू ब्यान्ड संगीत सुस्ताउनुमा प्रविधि र प्रस्तुतिमा नयाँपन नहुनु, कमजोर बजार व्यवस्थापन, ब्रान्डिङको अभावसँगै बलियो व्यावसायिक योजना नहुनुलाई पनि प्रमुख कारण मान्ने गर्छन् । संगीत विश्लेषक सलिल सुवेदीका अनुसार, ब्यान्डहरू मरेका होइनन् तर सांस्कृतिक शैलीमा परिवर्तन आएको हो । रक फेरि फर्किन्छ । अहिले एनालग क्यामरा र क्यासेट चक्का खोज्न थालिएको छ, उनी भन्छन्, यो यस्तै चक्र हो, संस्कृति परिवर्तनशील हुन्छ र यसलाई अहिले प्रविधिले अत्यन्तै प्रभावित पारेको छ । कुनै बेला आयोनिका नामक रक ब्यान्ड र त्यसपछि त्रिकाल समूहमा आबद्ध सुवेदी अहिले आर्थिक, प्राविधिक, व्यवस्थापकीय लगायत विभिन्न कारण ब्यान्ड स्थापना गर्न कठिनाइ भए पनि संगीतकर्मीले आपसमा सहकार्य गर्न भने छाड्न नहुने धारणा राख्छन् । प्रविधिको हस्तक्षेपले गीत बनाउने र गाउने तरिका फेरिएको छ, मान्छेहरू बढी निजत्व भावका गीत बनाउने र सुन्ने गर्छन्, सलिल भन्छन्, सन् ७०, ८० र ९० को दशकका गीत ऊर्जावान् र खुसीयाली मनाउने भावका हुन्थे । त्यो बेला ब्यान्डहरूको लहर थियो । रक प्रस्तुतिमा कलाकारदर्शक दुवैको जोस र ऊर्जा उजागर भएर आउने सलिल बताउँछन् । अचेल आफैं पनि सोलो करियरमा भइरहँदा रक विधाको भाइब असाध्यै खड्किने उनको अनुभव छ । अहिलेका गीतहरू साह्रै सफ्ट, मेलोडियस र मीठा खालका हुन्छन्, उनले भने, कहिलेकाहीं लाग्छ किन सबै यति शान्त छन् ? किन कोही भित्रैदेखि चिच्याइरहेको छैन ? आफूभित्रको सबैथोक किन गीतमार्फत ओकलिरहेको छैन ? गीत सधैं मीठो मात्रै हुनुपर्दैन । संगीतमा अहिले पोलिटिकल करेक्टनेस हाबी भएको छ । यो माहोल जति धेरै उत्कर्षमा पुग्छ, रक विधा त्यति छिटो फर्किने सलिलको बुझाइ छ, किनभने रक विद्रोही विधा हो । सलिलका अनुसार, ब्यान्ड सदस्यहरूले एकै स्टेजमा उभिएर निकाल्ने संयुक्त ऊर्जाले समाजलाई पनि जोसिलो बनाउँछ, जस्तो थियो साइलेन्स फेस्टिभल को माहोल, जहाँ देशविदेशका हेभी मेटल ब्यान्ड एकै ठाउँ उभिएर विद्रोह र आक्रोश ओकलिरहेका सुनिन्थे । त्यो थियो साइलेन्स फेस्टिभल अर्थात् ब्यान्डहरूको उत्सव ।"
"बा, गुनकेसरी त फुलिरहेकै छ","पूरै चाउरी परेको हातले आफूजस्तै वृद्धवययुक्त लौरो टेक्दै आईसीयूभित्र छिर्ने बेला बाको अनुहार पूरै हँसिलोरसिलो देखिन्थ्यो । केही क्षणको आईसीयूको बसाइपछि बाहिर निस्किँदा भने आँसुले डब्डबाएका अनुहारबीच नियाल्यौं, हामीले । उहाँको अनुहार न हँसिलो, न त थियो रसिलो नै । निचोरिएको कागतीजस्तै पूरै रसविहीन देखिन्थ्यो । थरथर काँपिरहेको हात देखाउँदै भन्नुभयो, राजन धेरै बाँच्दैन अब । पूरै घुर गनाएको छ ।२०७२ साल वैशाख ३०३१ गते । ललितपुरस्थित अल्का अस्पतालमा उपचाररत मेरा माइला दाइ राजनको स्वास्थ्यस्थिति नियालेपछि बाले भन्नुभयो, के गर्नु ! दैवको अघि कसैको केही लाग्दैन ।घुर गन्हाएका मानिस धेरै बाँच्दैन भन्थे पूर्वजहरू । केही सत्यता होला पनि । तर, घुर गनाए पनि राजन दाइ बाँच्नुभयो । बा भने न घुर गन्हाई, न कुनै गम्भीर विमारले सताई, २०७५ सालको घटस्थापनाको अघिल्लो बिहान सदाका निम्ति पञ्चत्वमा विलिन हुनुभयो । मैले एउटा इच्छा पालेको थिएँ गुनकेसरीको फूल रोप्ने, घरमै, गमलामै । वनस्पतिविज्ञ डा तीर्थबहादुर श्रेष्ठले गुनकेसरी र काठमाडौंको संस्कृति एवं सभ्यतालाई जोडेर लेखेका रचनाहरू पढेका कारण मलाई गुनकेसरीले अधिक तानेको थियो । देखेकै थिइनँ, गुनकेसरी । काठमाडौंका रैथानेहरूलाई सोध्थें पनि, आदिकवि भानुभक्त आचार्यको चर्चित कविता अलकापुरी कान्तिपुरी नगरी मा उल्लिखित त्यस फूललाई । कण्ठस्थै थियो, चपला, अवलाहरू एक सुरमागुनकेसरीको फूल ली शिरमाहिड्न्या सखी लीकन वरिपरिअलकापुरी कान्तिपुरी नगरीआहा ! कसैका पनि पहिचानको सीमाभित्र त्यस वासनाहीन तर सौन्दर्यशक्तिले भरिपूर्ण फूलबारे जानकारी पाउन सकिनँ । कसैकसैले भन्थे, यो अलि सम्भ्रान्त वर्गले आफ्नो बगैंचामा लगाउने फूल हो । पहिलेपहिले राणा र राजाहरूका बगैंचामा पाइन्थे । अचेल भने यो फूल त्यतिसाह्रो देखिँदैन ।आदिकविको प्रिय फूलप्रति यतिविघ्न अन्याय ! यति धेरै उपेक्षाप्रदर्शन ! एकदिन भने मेरो घरमा गुनकेसरीको गुभोले प्रवेश पायो, लामो खडेरीपछि मनसुन भित्रिएजस्तै सुटुक्कसँग । गमलामा पनि हुर्किने र फुल्ने क्षमता बोकेको गुनकेसरीको गुभोलाई मैले सस्नेह गमलामा सारें । मलखाद हालें । हुर्किंदै गयो बिस्तारै । म उत्सुक थिएँ कहिले फुल्ला यो ? कस्तो होला यसका रूपाकृति ? कस्ता होलान् यसका पङ्खुडीहरू ? अफसोच ! जब मैले रोपेको गुनकेसरीको फूलमा गुभोहरू पलाउँदै थिएँ । फुल्ने अभ्यासमा निमग्न देखिन्थ्यो । त्यसै बेला मेरा बाले यो धर्तीलाई सदाका निम्ति बाइबाई गर्नुभयो ।मेरा बा धामी । मेरा बा झाँक्री । मेरा बा वैद्य । मेरा बा समाजसेवी । मेरा बा सरकारी सेवामा सक्रिय । अनेक परिचय छन् । मेरा बा किसान । मेरा बा नेता । मेरा बा हस्तशिल्पी । मेरा बा श्लोकवाचक । अनेकादि परिचय छन् । जब मेरासामु बाका अनुहार झल्किन्छ सोच्दछु, कुन परिचयले उहाँलाई सुशोभित तुल्याउँ ? धामी भनौं कि, झाँक्री भनौं कि, जडिबुटीहरूबारेका राम्रो ज्ञाता भनौं ? के भनौं, भनौं जस्तो हुन्छ । अनेक भूमिका निर्वाह गर्न सक्षम । सबैका नजरमा गडतिर भेकतिर फल्ने रातीगेडीझैं सुन्दर र आकर्षक । आँखामा हाले पनि कहिल्यै नबिझाउने स्वभावका हुनुहुन्थ्यो । घर वरपरका हरेक झारपतिङ्गर, वनजंगलका हरेक वनस्पति र बुट्यानहरूमा औषधीय गुण र तत्त्व देख्नुहुन्थ्यो बाले । सानैदेखि मैले बाको काँधमा बोकिएर विजयछापसिन्धुली माडीको यात्रा छिचोलें । करिब ३४ घण्टाका । सिन्धुली गढी इलाका पुग्ने बेला बाले स्थानीय जडिबुटी चिनाउँदै भन्नुहुन्थ्यो, यो पाखनभेद, यो गुर्जो, यो असुरो, यो निम, यो बर्रो । यसले यो रोग विशेक पार्छ, यसले यो रोग । कति औषधीय ज्ञान ! बोझो त उहाँ जहिल्यै टोकिरहनुहुन्थ्यो । खल्तीमै हुन्थ्यो सदैव । कसैलाई रगतमासी पर्दा हलेदो कुटेर ख्वाउनुहुन्थ्यो । कुनै बालबालिका बिमारी भए भने फुकफाक गरेको केही मिनेटपछि पूरै स्वस्थ । जोखाना पनि उत्तिकै राम्ररी हेर्नुहुन्थ्यो । खासगरी, काँसको थालमा आधा मुठीजति चामल राखेर यताउता, दायाँबायाँ सार्नुहुन्थ्यो । कुनै नामुद चिकित्सकले रोगको डायग्नोसिस गरेझैं भन्नुहुन्थ्यो, लागू लागेको छ । एउटा कुखुराको चल्ला भाकल उठाउनुपर्छ ।मूलतः बर्सात्को समयमा गाउँघरका अधिकांशलाई जन्ड पिलोले सताउँथ्यो । कोही कसैलाई पिलो आउँदा बाकै उपचारपद्धति पछ्याइने गरिन्थ्यो । तात्कालिक समय न स्वास्थ्यचौकी, न कुनै चिकित्सकीय सुविधा । गाउँमा अरूलाई पिलो कहिलेकाहीँ मात्रै आउँथ्यो । एक महिला आफन्तको भने अति नै संवेदनशील अङ्ग छेउछाउ पिलोले धावा बोल्थ्यो, हरेक वर्षजसो नै । न कुनै घिन, न कुनै लाज ! उपचार त उपचारै हो नि ! बाले लेकतिर फल्ने पाङ्ग्रा, हरियो दुवो र काँचो चामल पिसेर पिलो आएको भूभाग वरपर दलिदिनुहुन्थ्यो । पिलो त दुई दिनमै चट ! यस्तो औषधीय ज्ञान कसलाई थाहा ?प्रायः घरमा मासु पाक्थ्यो । तर, भदौ र चैतमा भने मासु खाइनखाई नै हुन्थ्यो । स्थानीयहरूले कोशीपारि (सुनकोशी पारिका रामेछापलगायतका भूभाग) लाई भाकल उठाउँथे । नामै थियो कोशीपारे पूजा । कोशीपारेको भाकलस्वरूप उठाइएका स्थानीय प्रजातिका भालेपोथीहरू रेटिन्थे, घर नजिकै अस्थायी देवस्थल बनाएर । कसैले एउटा साँप्रा ल्याइदिन्थे भने कसैले पकाइएका मासु । भदौ र चैत हाम्रा लागि रैथाने कुखुराका मासु खाने मौसमका रूपमा दर्ता हुन्थे ।दसैं, साउने संक्रान्ति, माघे संक्रान्तिका बेला त घरमा डालोभरि मासु भित्रिन्थ्यो । सधैंजसो जमानी बस्नुहुन्थ्यो, बा । जमानी भाग ले घरमा मासुको थुप्रो लाग्थ्यो । अँगेनोमाथिको भारभरि आलो मासु सुकाइन्थ्यो । हप्तौं दिनसम्म भान्सामा मासु पाक्थ्यो । यी त भइहाले । कहिले गोठपूजा, भालेको सत्यनास ! कहिले कुलोको मुहानपूजा, भालेकै सत्यनास ! कहिले आइतबारे पूजा, कुखुरा र अण्डाको सत्यनास ! कहिले देवीस्थानमा पूजा, बोको स्वाहा ! कहिले वैशाखे पूर्णिमाको पूजा, पाठी निमिट्यान्न ! सन्तानहरूप्रतिका स्नेह त अथाह नै । एक पटक, बर्सात्को बेला गाउँबाट सिन्धुली माडीतिर झर्दा केही पर पुगेपछि जंगलभरि च्याउ उम्रिएको देख्नुभएछ बाले । सम्भवतः त्यो कालुङ्गे च्याउ थियो । बाले करिब एक झोलाजति नै च्याउ टिप्नुभएछ र त्यो च्याउ बोकेर घरतिरै फर्किनुभयो । घरमा च्याउ छाडेर बा फेरि सिन्धुली माडीतिर जानुभयो । तात्कालिक समय गाउँ (विजयछाप) र सिन्धुली माडीमा दोहट थियो । दुवैतिर खेतीपाती । कहिले गाउँ र कहिले माडी धाउँदै बाको युवाकालीन जीवन बिते । बा भलुवाजोर, सिम्फुल (दुवै रामेछाप), काठमाडौं, विजयछाप, बोझे (सिन्धुली) र अन्तिम समय काठमाडौं । बाले आठ दशकीय यात्रा छिचोल्दै गर्दा जीवनमा बिताएका थलोहरू हुन् यी । धेरै समय भने विजयछापमै बिते । करिब तीन दशकसम्मै । २०५६ सालतिर दुई महिना मसँगै काठमाडौंमा बस्नुभो । डिल्लीबजारस्थित भूतबंगलामा बस्थ्यौं, त्यतिखेर । एकदिन कोठामा फर्किएपछि सुनाउनुभयो, नानी, पहिले हामी काठमाडौं बस्दाखेरिको घरभेटीलाई आज मैले भेटें नि ! त्यही पुतलीसडकनिर बस्दा रहेछन् । बूढाबूढी दुवै रहेछन् ।२०१८१९ सालतिर ट्राफिक सेवामा रहँदा बाआमा पुतलीसडकमा डेरा लिएर बस्नुभएको रहेछ । तर, काठमाडौंको बसाइ आमाका निम्ति स्वस्थदायक नभएपछि गाउँ फर्किनुभएको रहेछ । त्यस समय काठमाडौंमा जनघनत्व, घरघनत्व कति नै थियो होला र ! बाले भने साढे तीन दशकपछि घरभेटीलाई पत्ता लगाउनुभो । बा जनसम्पर्कमा उत्तिकै अगाडि । २०६४ सालयता वनस्थलीमा रहँदादेखि नै बा हामीसँगै बस्न थाल्नुभयो । टोलछिमेकका नचिनेका कोही भएनन् । आफ्ना समवयी वा आफूभन्दा कम उमेरका भए पनि दुवै हात जोडेर नमस्ते रूपी अभिवादन गर्नुहुन्थ्यो । प्रतिष्ठित व्यक्तित्व होस् वा सामान्य ज्यामी नै । सबैप्रति उत्तिकै सम्मान र आदरभाव प्रकट गर्नुहुन्थ्यो, हृदयदेखि नै । आफूभित्रका घमण्डीपन, बडप्पन र रिसरागलाई इरेजरले मेटाइसक्नुभएको थियो सायद । बा सदैव भनिरहनुहुन्थ्यो, चौध सालमा राजा महेन्द्र पूर्वतिर जाँदा म पनि सँगै गएको थिएँ । बाले राजासँगै करिब एक महिना पूर्वी पहाडी इलाकामा घुमफिर गरेको प्रसंग बारम्बार सुनाइरहनु हुन्थ्यो । त्यस समय बा नेपाली सेनामा हुनुहुँदो रहेछ । पछि भने नेपाल प्रहरीको ट्राफिक सेवामा सर्नुभएछ । पछिल्लो समय उहाँ भन्नुहुन्थ्यो, म कुनै समय टफीमा थिएँ ।भाषागत अशुद्धिका कारण हुनुपर्छ, उहाँले भन्नुभएको टफी शब्द मैले धेरै वर्षसम्म बुझिनँ । मलाई लाग्थ्यो, टफी भनेको कुनै सहकारी पद होला । पछिल्लो समय बुझ्दा भने टफी भनेको ट्राफिक पो रहेछ । त्यस्तै, २०७० सालतिर हुनुपर्छ, एकदिन बाले भन्नुभयो, बाबु ! गोविन्देलाई त आइसमा राखेको रहेछ नि !गोविन्द काकालाई आइस मा राख्नुको अर्थ खोज्दै जाँदा मैले अनुमान लगाएँ, उहाँ बित्नुभएछ र आइस मा राखिएको होला ! किनभने मानिस मरेपछि शव नसडोस् भनेर आइसमा राख्ने गरिन्छ । म मनमनै दुखित भएँ, ज्या है, गोविन्द काका पनि बित्नु भएछ । तर, बाले त आईसीयू लाई आइस भन्नुभएको रहेछ । त्यसपछि म ढुक्क भएँ, गोविन्द काका बित्नुभएको रहेनछ । बाको भौतिक अस्तित्व सकिएपछि चिनोस्वरूप दुइटा चिज रहे मसँग । ती हुन् रेडियो र घडी । रेडियो र मेरा बा पर्यायवाचीजस्तै हुन् । मलाई स्मरण भएसम्म बाले रेडियोसँगको आत्मीयता कहिल्यै मेट्नु भएन । सुत्दा पनि रेडियो, उठ्दा पनि रेडियो । मेलापातमा जाँदा पनि रेडियो । दोहट गर्दा पनि काँधमै रेडियो । हरेक क्षण रेडियो । तात्कालिक समय रेडियो बजाउन लाइसेन्स लिनुपर्थ्यो । जिल्ला पञ्चायतले स्वीकृति दिएपछि मात्र घरमा रेडियो राख्ने अनुमति मिल्थ्यो । नभए गैरकानुनी । एउटा लाइसेन्स बनाउनुभएको थियो बाले । रेडियोका निम्ति सिलाइएको खोलभित्र त्यही लाइसेन्स बोकेर विजयछापसिन्धुली माडी ओहोरदोहोर गर्नुहुन्थ्यो । बाको दिनचर्याको प्रारम्भ बिहान पौने पाँच बजेदेखि नै हुन्थ्यो । पाँच बज्न पाँच मिनेटअघि रेडियो नेपालले अलिक ठूलो स्वरमा स्याँ गर्न थालेपछि बाले रेडियोको बटम खोलिहाल्नु हुन्थ्यो । त्यसपछि बज्थ्यो पहिलो धुन । बिहानीको भजन, समाचार, गीत, नाटक सबै सुन्नुहुन्थ्यो । तर, दिनमा दुई पटक भने रेडियोले विश्राम पाउँथ्यो । एउटा अंग्रेजी समाचार आउँदा र अर्को शास्त्रीय धुन बज्दा । सायद, अंग्रेजी भाषाप्रति आफ्नो पहुँच नहुँदा र शास्त्रीय धुन एकोहोरो रूपमा बज्दा ती दुवै प्रसारणले बालाई कहिल्यै खुसी तुल्याउन सकेन । २०७५ साल असोज २४ गतेको बिहानयता मकहाँ रेडियो बजेको छैन, जसको अघिल्लो दिन बाले अन्तिम पटक रेडियो खोल्नुभएको थियो, बिहान सबेरै । पाँच नबज्दै । अचेल पनि हरेक दिन बिहानको पाँच बजिरहेकै हुन्छ । तर, बाको रेडियो भने बज्दैन अचेल । दराजमाथि मूकदर्शक बनेर टोलाइरहेको अवस्थाबीच छ । बा बित्नु भो, पाँच वर्षअघि । ठ्याक्कै गुनकेसरीको गुभो पलाउने बेला । मलाई लाग्थ्यो, बाले यति चाँडै हामीलाई कहाँ बाइबाई गर्नु हुन्छ होला र ! बाँच्नु होला, अझै केही वर्ष । शताब्दीसम्मै ।बित्नु भो तर । बा बितेपछि पनि गुनकेसरीहरू फुलिरहेकै छन् । हरेक वर्षको भदौतिर गुभो पलाइरहेकै हुन्छ । जब म गुनकेसरीका फूलहरू नियाल्छु, ती फूलहरूमा म मेरा बाका प्रतिबिम्बहरू देख्छु । कुनै पहाडी खोलाको पानीझैं कञ्चन, निर्मल । लाग्छ, मान्छेका जिन्दगी पनि यिनै फूलहरूभन्दा फरक छैनन्, नितान्त । कुनै समय मज्जाले फुल्छन्, बिस्तारै ओइलाउँदै जान्छ र अन्ततः सुकेर आफ्ना जीवनका अन्तिम पाइला गन्छन् ।"
वनकर्मीको संघर्षवृत्तान्त,"एक वनकर्मी हुन् डा जगदीश चन्द्र बराल र उनको हालै प्रकाशित किताब वन, समुदाय र म एउटा नेपाली वनकर्मीको गाथा हो, जहाँ छन् सामुदायिक वनका लागि गरिएका तमाम संघर्षका कथा । यो किताबमा बयान गरिएको एक कालखण्डको प्रत्यक्ष साक्षी म पनि हुँ । त्यसैले यसको सत्यतामाथि म जानकार छु । जगदीश चन्द्र बराल सिन्धुलीको घोक्सिलामा जन्मिए, पिता थिए स्कुलका शिक्षक । उनको बालापन त्यहीँ बित्यो । माध्यमिक स्तरको पठनपाठन सिन्धुली सदरमुकाममा भयो, कलेज पढाइ काठमाडौंमा । घोक्सिला हाल काठमाडौंबर्दिबास सडकछेउ छ, त्यसैले सुगममा दरिन्छ, तर उसबखत दुर्गम जस्तै थिएछ । स्नातक अध्ययन सकेर कहिले जियोलोजीमा र कहिले नापी अधिकृतमा जागिर खाँदै अन्त्यमा देहरादूनमा वनसम्बन्धी कोलम्बो प्लानमा पढेपछि बल्ल उनको जिन्दगीको स्थायी टुङ्गो बन्यो के बन्ने ? बेलायतबाट पुनः मास्टर्स र अस्ट्रेलियाबाट विद्यावारिधि गरेका उनले वनमा लगभग ३२ वर्ष जागिर खाए र निवृत्त भए । यो पुस्तक उनैको जीवनको निचोड हो, जिजीविषाको सूक्ष्म आलेख हो । किताबको मियोमा स्वाभाविक रूपमा छ म । खासमा यो उनको स्मरणीका हो । मेरो जन्मस्थली, मेरो बालापनको क्रीडा, मेरो अध्ययन, मेरो विज्ञता हुँदै, मेरो जागिरमा पुग्दा किताबमा बल्ल वन सेक्टरको प्रवेश हुन्छ्र । त्यसपश्चात् वन वरिपरि बसोबास गर्ने समुदाय टुप्लुक्किन्छन् । त्यसैले म, मेरो, मैले, मलाई लेख्दा त्यसले अरूलाई पनि छुन्छ । मैले के गरें मात्रै नभएर कसरी गरें भन्ने प्रक्रियागत सूक्ष्म व्याख्याले वैज्ञानिकता निम्त्याएको छ, जसको महत्त्व सामुदायिक वनको प्रारम्भिक र तत्पश्चातको विकासमा के, कसरी अघि बढेको रहेछ भन्ने बुझाउँछ । र, वन अहिलेको विकसित अवस्थामा आइपुग्न धेरैको निधारको पसिनामध्ये जगदीश चन्द्र बरालको पसिना पनि महत्त्वपूर्ण छ भन्ने प्रस्ट्याउँछ । बरालको बालापनका पाइलाहरूको डोब र ती डोबका व्याख्या सुन्दर ढंगले चित्रित गरिएको छ किताबमा । त्यहाँ छ गाउँघर, रनवन, उकालीओराली, दैनन्दिनी जिजीविषाका विभिन्न आयामको सूक्ष्म कथा । किताब पढ्दा पाठकको मन ग्राम्य जीवनका उसबखतका भोगाइको प्रत्यक्षीकरण नजिक पुग्छ । उनको बाल्यकालको व्याख्या केही नकारात्मक छ । र, छ मानसिक रूपले अपरिपक्व । जस्तो उनलाई मान्छेसँग भेट्न डर लाग्थ्यो, पढाइ कमजोर थियो । तर, मैले उनलाई एक स्थिर, निडर, परिपक्व, अन्यको समस्यामा चिन्ता लिने र सकेसम्म निदान गर्न प्रयास गर्ने व्यक्तिका रूपमा चिनेको छु । किताबमा उनले आफ्नो आध्यात्मिक उडानबारे पनि उजागर गरेका छन् । बाल्यकालका ती कटु अनुभव र मनोभावबाट मुक्ति पाएर आध्यात्म ध्यानका विभिन्न उपकरणको प्रयोगमाथि लेखेका छन् । अनि आफ्नो आस्थाप्रतिको दृढ विश्वासबारे व्याख्या गरेका छन् ।जागिरे जीवनका आरोहअवरोह, खुट्टा तानातान, क्षणिक उन्मुक्ति, प्रमोसन, अप्ठ्यारो परिस्थितिमा पनि उज्यालो आशा, केही चित्त बुझाइ, केही चित्त दुखाइमाथिका संस्मरणले किताबलाई सुन्दर बनाएको छ । ती भोगाइ घतलाग्दा छन् । किताबले भन्छ सानो खुसीले पनि फुरुक्क हुने र सानो दुःखले पनि कहिलेकाहीं हुरुक्क पर्ने केटाकेटीपनको केही भाव पछिसम्मै रहिरहँदो रहेछ । उनको विद्यावारिधिको वृत्तान्त विचित्र छ । बृहत् खुसीका लागि सानातिना अप्ठ्यारालाई कसरी तह लगाउने ? त्यो ठूलो अनुभवको सानो व्याख्या हो यो एक वृत्तान्त । र, हो एउटा अनुभवको आलेख, एउटा पीडाको उच्छवास, मनको सबलीकरणको उदाहरण र प्रत्येक कालो बाँदलमा चाँदीको घेरा हुन्छ भन्ने प्रत्यक्षीकरण । किताबमा आफ्नै अनुभूति मात्रै छैन, वन व्यवस्थापनको संवाद पनि छ । उपभोक्ता समिति बनाई विकेन्द्रीकरणको प्रावधानअनुसार सामुदायिक वन हस्तान्तरण गर्न सकिने प्रावधान २०४४ सालमै आइसकेको थियो । र, बराल २०४५ मा धनकुटामा डीएफओ भएर पुगेका थिए । त्यहाँ उनले गरेका क्रियाकलापले उनी कारबाहीको भागी हुने जोखिम देखिँदैन, नियममै उल्लिखित कार्य गर्दा कसरी पो कारबाहीमा पर्दा हुन् ? तर, उनले प्रस्ट्याएसरी सो उपभोक्ता समिति बनाउने र हस्तान्तरण गर्ने विषय नियममा आइसके पनि तालुक अड्डाले यकिनका साथ निर्देशन दिन नसकेकाले केही समस्या आइपरेको थाहा हुन्छ । वन कसरी हस्तान्तरण गर्ने ? चरणबद्ध रूपमा पाइलटिङ र दस्ताबेजीकरणपछि बराल र उनको टिमले त्यस विषयमा ठूलै गुण लगाएको हो । उनी त्यसबखत राष्ट्रिय योजना आयोगबाट सरुवा भएर त्यहाँ पुगेकाले सामुदायिक वनको समस्यामा विहंगम दृष्टि पुर्याउन उनलाई सजिलो भयो । त्यसबेलाको विदेशी परियोजना नुक्सेप उनी भएकै ठाउँमा अवस्थित रहेकाले उनको समूहलाई प्राविधिकआर्थिक सहयोग पनि पुगेको देखिन्छ । पहिले पहाडमा छँदा सामुदायिक वनको क्रियाकलाप र विकासमा त्यसरी महत्त्वपूर्ण अगुवाइ गरेका बराल किन तराईको वनको व्यवस्थापनमा त्यति सहज रूपमा अघि बढ्न सकेनन् ? यो जिज्ञासा स्वाभाविक हो । मेरो निर्क्योल छ पहाडको सामुदायिक वनसम्बन्धी उनको बुझाइ लगभग ७ वर्ष राष्ट्रिय योजना आयोगमा रहँदाको दृष्टि, प्रविधिक अनुभवको निचोडको संगम थियो । वनको व्यवस्थापन कृषिजस्तो सिजनल हुँदैन, केही गल्ती भए ठूलै नोक्सानी व्यहोर्नुपर्छ । वन व्यवस्थापनका अनेक झन्झटका कथा किताबमा सविस्तार लेखिएको छ । सामुदायिक वनको अवधारणमा आवश्यकतागत व्यवस्थापन नीति हुनुपर्नेमा हाल त्यसरी नजिकबाट नियाल्ने परिपाटी नभएको हो कि ? त्यत्रो दुःखले आर्जेको र संसारमै ख्यातिप्राप्त गर्न सक्षम सामुदायिक वनको अवधारणा खेर जाने त होइन भन्नेमा बराल सजग छन् । र, आवश्यकता अनुसारको पाइलटिङ गर्नुपर्ने सल्लाह दिन्छन् । समग्रमा यो किताब एउटा अटोबायोग्राफी हो र सामाजिक गतिशीलाताको जीवन्त व्याख्याको दस्ताबेज ।"
"नयन र म : न जमेका, न पग्लेका","कुन मितिमा मेरो र नयनको भेट भयो, म भन्न सक्दिनँ । तर, भेट भएको त्यो ठाउँ मेरो प्यारो सहर नेपालगन्ज थियो अनि भेट गराउने तत्त्व कविता थियो, त्योचाहिँ ठोकेरै भन्न सक्छु । पछि थाहा भयो, पुर्ख्यौली घर सल्यान भएको र काठमाडौंमा जन्मेको नयनलाई यस सहरले आफ्नो आत्मीय वे बनाइसकेछ । अर्थात् पूरै आफ्नो बनाइसकेछ । अर्थात् ऊ हुर्केको सहर रहेछ यो । म काठमाडौंबाट कामविशेषले नेपालगन्ज जाँदा उसले च्याप्पै मलाई समातेर दाइ भोलि बिहान मकहाँ खाना खाने गरी आउनुस् न भनेर गएको थियो । र, भोलिपल्ट बिहान म सुर्खेत रोडस्थित उसको घर गएको थिएँ । उसकी आमाले मलाई दालरोटीतरकारी ख्वाएर ऊ स्वयंलाई झैं स्नेहमयी आँखाले हेरेकी थिइन् । सुर्खेत रोडको पश्चिमी किनारमा पूर्व फर्केको दुईतले घर थियो उसको । म जाँदा ऊ कौसीमा केही चलफिर गरिरहेजस्तो देखेको थिएँ र आफू आएको सूचना दिन मैले नयन भनेर बोलाएको थिएँ । उसले सडकतिर एक लघुदृष्टि फ्याँकेर तल ओर्लेको थियो र मलाई डोर्याउँदै माथिल्लो तला उकालेको थियो । मानिस धेरै निकट भएपछि उससँग सम्बन्धित केही सूचना काम लागे पनि केही काम नलाग्दा रहेछन् । जस्तै उसको टाइमलाइन र डिटेल बायोग्रफिकल इन्फर्मेसन मलाई चाहिएको थिएन । अतः नयनको घर परिवार, इष्टकुटुम्ब र छरछिमेकमा कोको छन् ? कहिल्यै सोधिनँ । त्यसमा कमै जानकार छु । उसले पनि सोधेन । ऊ मेरो भाइको कानुन संकायको सहपाठी भएकाले कतै उसबाट केही बुझेको भए कुन्नि, नत्र उसले मेरोबारे पनि आवश्यक चासो मात्र राख्यो होला भन्ठान्छु । हामी दुई भाइबीच सम्बन्धमा न कहिल्यै अतिरिक्त मिठास रह्यो, न त तीतोपन नै । न हामी गर्मीले रन्केर पग्ल्यौं, न चिसिएर जम्यौं । एक अनौठो सन्तुलन कायम गरेको छ नयनले । अर्थात् मैले पनि लक्ष्मणरेखा नाघेको छैन । हो, दाइ नै हुन् उनी मेरा । रगतको साइनो छैन । तर, साहित्यले जोडिदिएको यो साइनोले म खुसी छु । उनलाई भेट्दा एउटा अभिभावकलाई भेटेजस्तै लाग्छ । उनी सधैं मेरो भलो चाहन्छन्, आफ्नो संस्मरण ग्रन्थ यार मा नयनले मेरोबारे यसो लेखेको छ । हुन पनि कुरो यही हो । ऊ मेरो प्यारो भाइ हो । ऊ समकालीन नेपाली साहित्यको आख्यान विधाको बलियो लेखक हो । ऊ कथ्यलाई छरितो शैलीमा ढाल्ने कलामा पोख्त छ । उसको पुस्तामा स्थानीय भाषा र परिवेशलाई यथारूप टिपेर आख्यानमा उन्न ऊ जत्तिको शब्दकर्मी अर्को भएजस्तो लाग्दैन । रिसर्च गरेर ऊ साहित्य लेखनलाई आधिकारिक बनाउन सक्छ । उलार, लू र सल्लीपिर यसका दृष्टान्त हुन् । यस विश्वासले मलाई उसप्रति आश्वस्ति भाव जगाइरहेको हुन्छ । उसो त नयन औपचारिक शिक्षाको हिसाबले वरिष्ठ अधिवक्ता भइसक्नुपर्ने हो, नेतागिरीमा लागेको हिसाबले मन्त्रीसन्त्री भइसकेको हुनुपर्ने थियो । लौ, त्यो भएन भने पनि जमुनाहा नाकामा यताउता गरेर अर्बौंको मालिक बन्न नसक्ने मानिस थिएन । म पनि साहित्यमा नहँॅदो हुँ वा अन्य कुनै पेसा व्यवसायमा हुँदो हुँ, साहित्यलाई सोख मात्र ठान्दो हुँ या त मन परेकी षोडशीलाई ताकेर दुईचार अनुप्रासयुक्त भावुकताले परिपूर्ण लाइन लेखेर साहित्यलाई त्यस स्तरमा नाप्तो हुँ त म पनि भन्ने थिएँ नयनवाले के गर्यो ? मन्त्रीसन्त्री भयो ? अर्बौं कमाउन सक्यो त ? गम्भीरतापूर्वक साहित्यको भीखमंगा मार्गमा हिँडेर उसले आफूलाई अररो, जिद्दी, आमसम्मानले गर्दा केही चमत्कारी विद्यामा लाग्न नसक्ने मजस्ता दाजुभाइ र मित्रहरू बनायो । गाडी त ऊ पनि चढ्छ, सेलिब्रिटी हो । उसका उपन्यासको बिक्रीले पनि उसलाई गाडी चढ्ने ल्याकतको बनाउँछ भन्छन् जानकारहरू । ऊ आफ्ना रचनामा मैले नजिकैबाट चिनेका नेपाली लोटाको खाँट्टी पिँधका समुदाय र मानिसहरूलाई तिनीहरूका परिस्थिति, मनोदशा र द्वन्द्वसहित साक्षात्कार गराउँछ । बाहिरबाट नदेखिने तर जीवनलाई बिछट्टै गिजोलिरहेको सामाजिक यथार्थलाई बडो प्रभावकारी छरितो लोकभाषामा लेख्छ । यस्तो लाग्छ, ऊ सीमान्त वर्गका मानिसका कथा भन्न जन्मेको हो । उसको यही पक्षले उसलाई मेरो नजिक ल्याउँछ । मैले लेख्नुपर्ने कुरा अर्कै भाषामा ल्याएका कारणले म पनि उसको छेउ पुगिरहेको हुन्छु । यो पारस्परिक साँध मिचाइ अत्यन्त प्रिय छ । यसरी हामी दुई दाजुभाइको मित्रता झाँगिइरहेको छ । साहित्यप्रति उसको आकर्षण र विश्वास घनीभूत भएपछि काठमाडौंमा आएर नाङ्गो मान्छेको डायरी र विक्रमादित्य एउटा कथा सुन शीर्षकका उपन्यास बजारमा ल्यायो नयनले । मलाई उसको डडडबाद अर्थात् आधा वाक्य लेखेर  लेख्ने पद्धतिमा रत्तिभर विश्वास भएन र मैले भनें, नयन भाइ, यो डडडबाद त्याग गर । यसले सम्प्रेषण भन्ने तत्त्वलाई बिगार्नेबाहेक खासै केही योगदान गरेन । मैले यसो भन्दा नयन गम्भीर मुद्रामा थियो । प्रतिरोध गरेन । आनो शैली उत्पातै राम्रो छ भनेन । दाइले ठीकै भने भनी ठानिदियो । पछिपछिका कथा, उपन्यासमा डडड आएन । वाक्यहरू छरिता भए । हुनचाहिँ ऊ सफल भएको थियो, मैले आफू सफल भएको ठानें । हामी दुई भाइबीच यस्तै केही समझदारी विद्यमान रहेछ र त सम्बन्ध पनि सुमधुर छ । उलार को पहिलो संस्करणको भूमिका लेख्न मात्रै होइन, उसले आवरण डिजाइन गर्न पनि मलाई नै लगायो । कोजी होटलको रेस्टुरेन्टमा बसेर मैले कभर डिजाइन तयार गरेर दिएँ । ममाथिको उसको विश्वास कति भने इन्द्रबहादुर राई, तारानाथ शर्मा, दयाराम सम्भव र कृष्णचन्द्रसिंह प्रधानजस्ता प्रकाण्ड समालोचकका अगाडि भूमिका लेख्न मलाई चुन्यो । शशी शाह, उत्तम नेपाली, मदन चित्रकार, केके कर्माचार्य र किरण मानन्धरजस्ता कुचिकार हुँदाहुँदै आवरण चित्र बनाउन मलाई नै भन्यो । यस विश्वासले पनि उसको र मेरो सम्बन्धलाई कसिदिएको होला । उलार को दोस्रो संस्करण निस्किँदा ऊ नेपालको उपन्यास बजारको हट केक थियो । उसले फाइन प्रिन्ट नामधारीे नयाँ प्रकाशक पाएको थियो । अनि प्रकाशकले विख्यात कलाकार दुर्गा बराललाई कभर बनाउन लगायो । यस संस्करणको प्रकाशन चर्चा गुरुकुलमा भयो । जल्दाबल्दा युवाहरूको आकर्षण भयो नयन । चर्चाकार मञ्जुश्री थापा र गगन थापा थिए । दर्शक दीर्घाबाट म पनि को के भन्छन् भनी उत्सुकतापूर्वक सुनिरहेको थिएँ । भर्खरै सांसद चुनिएका गगन थापाले भने, समयको अभावले म आउन सक्ने थिइनँ, उपन्यास पढेको पनि थिइनँ । यतिसम्म त सही नै थियो । उनले जे थपे त्यो आश्चर्यजनक थियो । उनले थपे, श्यामल दाइको भूमिका पढेपछि उपन्यास पढ्न मन लाग्यो र पढिसकेर हाजिर भएँ । त्यस कुराले एकछिन त तरंग ल्याएझैं लाग्यो मलाई । यस्तो लाग्नु पनि हामी दुई भाइबीचको सम्बन्धको न्यानोपन दर्शाउने कुरा हो भन्न सकिने भयो । नयनका तीनवटै उपन्यासमा कुनै न कुनै रूपमा म गाँसिएको छु । मैले उलार को भूमिका लेखेको छु । लू पढेर उसलाई सुझाव दिएको छु (लू को पाण्डुलिपि पढेर प्रभावित भएको मेरो छोरो समर्थले त्यसको एक अंश झिकेर अलग्गै चकलेट कथा बनाएको मन पराएको छैन । मैले त्यति नै बेला उसलाई सो प्रतिक्रिया भनिदिएको छु । ऊ अझै पनि नयन अंकलले ठीक गर्नुभएन भनिरहन्छ) देशमा विख्यात प्राज्ञजन र प्राध्यापकहरू, पहिले राजा र पछि राष्ट्रपति तथा प्रधानमन्त्री र मन्त्रीहरू छँदाछँदै मैले पर्यटन बोर्डको परिसरमा सल्लीपिर को विमोचन गरेको छु । शैली विज्ञान र विधाशास्त्रका उद्भट विद्वान्हरूको उपस्थिति हुँदाहुँदै मैले धेरै ठाउँमा उसको निदाएँ जगदम्बा शीर्षक कथाको कन्टेन्ट र टेक्निक बारे चर्चा गरेको छु । कथा विशारदहरूको उपस्थिति हुँदाहुँदै मजस्तो सामान्य मानिसले हिटलर, मुसो, खोरभित्रको जोकर जस्ता कथाबारे बरोबर उल्लेख गरेको छु । मलाई थाहा छ, उसको राजनीतिक मान्यता मेरोभन्दा फरक छ तर नियत र बुझाइ फरक छैन । त्यसैले नै उसलाई हामीले साझा प्रकाशनको सञ्चालक समितिमा उम्मेदवार बनायौं र जितायौं पनि । पछि उसले आमरण अनशन गरेर हामीलाई चकित बनाइदियो । अझ धुलिखेलमा प्रशिक्षण कार्यमा व्यस्त रहेको मलाई खगेन्द्र संग्रौलाले फोन गरेर नयनकाण्डबारे बेलिविस्तार लगाए र तुरुन्त काठमाडौं फर्की नयनसँग जोडिन आग्रह गरे । आनोआनो इमानदारी हाम्रो साझा पुँजी हो, तसर्थ यस तथ्यलाई सही सावित गर्न म सोही दिन अनशनरत नयनलाई भेट्न काठमाडौं आइपुगेको थिएँ तर प्रशासनका कृपाले उसलाई अन्तै कहीं लगिएकाले उतै भेट्न जानुपरेको थियो ।एउटा कुरा भनिदिऊँ, मैले उसको मसान नामक टेलिनाटक र मैना नामक फिल्मबाहेक अन्य हेरेको छैन । मैना मा नयनले मेरो कविता मैना सुनारकी आमा राख्न अनुमति मागेको थियो तर मैले कुन्नि किन हो, वास्तै गरिनँ । तर, उसले कुनै गुनासो गरेन । यसरी गुनासो नगर्नु पनि सम्बन्धलाई सामान्य राख्न सहयोगी सावित भएको छ । अर्थात् उहिल्यै साठी नाघेको श्यामल र दुईतीन वर्षमा साठी पुग्न लागेको नयनबीचको सम्बन्ध हालसम्म गुनासोमुक्त छ । अब बाँकी वर्ष पनि हाम्रो सम्बन्धलाई गुनासोमुक्त राखिराख्न मैले आफ्नो लेखनको गतिमा तीव्रता दिनुपर्नेछ र उसले कुनै बहानामा पनि मबाट कुरा लुकाउन र पछि लेख्न मिल्ने छैन (जस्तो उसले मलाई दिनुपर्ने पैसा नदिएर आफ्नो पर्स नै कतै खसालेर पछुतो मान्नुपरेको थियो ः हेर्नुहोस् संवेदना शीर्षकको संस्मरण, यार) । अर्को कुरा, उसले मैले आवश्यक ठानी फोन गरेको बेला फोन उठाएको हुनुपर्नेछ जस्तो उसलाई परेको बेला मैले तत्काल फोन उठाउने धृष्टता गरिआएको छु । नयन र मलाई जोडिरहने एउटा सेतु उसका साना बाबु अर्थात् हाम्रा उत्तम दाइको पत्रिका रूपरेखा पनि थियो । उत्तम कुँवर र बालमुकुन्ददेव पाण्डेको सम्पादन समूहमा केही वर्ष सम्पादन सहयोगीका रूपमा म त्यसका व्यवस्थापक किशोर कुँवरसँगै थिएँ । ऊ मलाई फटाफट शैलीमा चिठी लेखिरहन्थ्यो । २०३९ सालमा उत्तम दाइ बितेपछि त्यो टिम लथालिङ्ग भयो । रूपायन प्रेस बेचियो । बालमुकुन्दले आफूलाई चारु प्रेसमा होमिदिए । शान्ति भाउजू एक्लै परिन् । साहित्यमा बामे सरेको नयन केही समय शान्ति भाउजूको सहयोगीका रूपमा रूपरेखा मा खटियो । किनभने ऊ शान्ति भाउजूको साख्खै दिदीको छोरा थियो । अतः महादुःखको घडीमा ऊ विश्वासको एक बलियो आधार थियो । त्यसै बेला उसले मसँग कथा माग्यो र मैले विद्या शीर्षकको कथा दिएँ । सायद यो २०४३ सालको कुरा हो । (अहो, यो कथा छापिएपछि त मलाई डा ईश्वर बरालले उर्दूका विश्वविख्यात कथाशिल्पी सआदत हसन मन्टोका झैं प्रतिभा भएको भनेर चिठी पो लेखे त !) सो कथा उसले रूपरेखा मा छापेको छ ।कुनै बेला मैले लेखेको रहेछु, नयन भलादमी छ, न्यायप्रिय छ, मृदुभाषी छ । सुगठित देहयष्टिको, ठिक्कको उचाइ भएको, नेपाली वर्णको बहुरुचि सम्पन्न, बहुविधाचारी साहित्यिक मनुष्य हो ऊ । अचेल धेरैले उसलाई बढीजसो उपन्यासकारका रूपमा चिन्छन् तर आरम्भमा उसले कविता लेखेर कैयौं डायरी भरेको थियो । कथामा उसको राम्रो बजार छ । फिल्मको पटकथा लेखेर पनि उसले जीवनको पाङ्ग्रो गुडायो । यसरी गुडाउँदा गुडाउँदै उसले फिल्मको निर्देशन पनि गर्यो । विविध बान्कीका उत्तरोत्तर शैली प्रयोग गर्ने क्रममा उसले स्वयंमाथि पनि प्रयोग गर्यो । भद्रता उसमा जन्मजात छ, कहींकतै सहीनसक्नु लागे अभद्रताको पराकाष्ठामा पुग्न उसलाई लाज लाग्दैन । प्रेमस्रेमप्रति उसलाई रुचि नभएको होइन, तथापि उसलाई अघाएको प्रेमी भन्नु उचित हुन्छ । यसो भनिरहँदा पनि उसले सहेको छ, प्रतिवाद गरेको छैन । यसको अर्थ हो मैले ठीकै भनिरहेको छु । अर्थात् मैले गलतै भनिरहेको भए पनि उसले ठीकै मानिदिएको छ । उसकै यार वाला शब्द सापटी लिएर भन्ने हो भने श्यामल दाइले उसको भलै चिताउँछ । उसको कुभलो चिताइहाल्नुपर्ने कारण आजसम्म फेला परेको छैन । यस सोचले पनि हाम्रो सम्बन्धलाई गाढा, विश्वासिलो र मर्यादित बनाएको हुनुपर्छ । साहित्य र कलामा लागेपछि केही न केही पुच्छ्रे नाम जोड्ने चलन थियो । हामीले कहिल्यै खेती नगर्ने महानुभावलाई खेताला भनी विश्वास गर्यौं । जोरगणेश प्रेसका मालिकलाई गोठालो मान्यौं । रसिकजनलाई व्यथित, विकल, विरही मान्यौं । यसरी पढिआएकाले होला, आफ्नो साहित्यिक यात्राको उषाकाल (टुसाकाल भनौं) मा नयनराज पाण्डे पीयूष थियो । उसको नजिकै एक साहित्यिक रुचि सम्पन्न महिला पीताम्बरा पीयूष भनेर लेख्ने गर्थिन् । पछि, नयनले स्वविवेकले गाँसेको त्यो पुच्छर काटेर सदाकालका लागि फालिदियो । मलाई लाग्छ, सोही दिनदेखि उसमा निजत्व र मौलिकताको महत्त्वको बोध हुँदै गयो । बाबुले राखिदिएको काठमाडौंका पाण्डे खलकको आनुवंशिक मौलिकता झल्कने गरी ऊ नयनराज पाण्डे भयो । तर, उसको गद्यमा देखिने छरितोपन, न वंशभितर, न त वंश इतर नै छ । उसको खास मौलिकता उसको भाषा हो । म अरूका अगाडि छाती फुकाएर यसो भन्छु । सामान्य जनप्रतिको सरोकार र तिनको मर्यादाप्रतिको प्रतिबद्धता हामी दुई भाइका साझा सम्पत्ति हुन् । हाम्रो सम्बन्धलाई स्थिर र जीवित राख्ने एउटा कडी भाषा हो ।"
बुद्धका पाइला पछ्याउँदै,"मलाई असाध्यै मनपरेको एउटा पुस्तक छ जहाँ जहाँ चरण परे गौतमके । विख्यात बौद्ध भिक्षु थिक न्यात हन्हको त्यस पुस्तकमा बुद्ध कहाँ कहाँ गए र ककसलाई देशना दिए भन्ने सुस्वादु वर्णन छ । पुस्तक पढेपछि मलाई धेरैअघिदेखि एउटा इच्छाले सताइरहेको थियो बुद्धको पाइला पछ्याउँदै उनी हिँडेका ठाउँहरू चाहर्ने । बुद्धका देशनालाई हृदयभरि रङबङ्गिन दिने । अनि, २५ सय वर्षअघि उनको पुष्पवत् उपस्थितिको सुगन्धलाई मानस दर्शनका साथ महसुस गर्ने । लुम्बिनीमा जन्मेका र कपिलवस्तुमा हुर्केका बुद्धले बोधगयामा ज्ञान पाएपछि सारनाथ पुगी पहिलो धर्मदेशना गरे । त्यसपछि, उनको जीवनका ४५ वर्ष राजगृह, श्रावस्ती, जेतवन, वैशाली र कुशी नगरमा बित्यो । एकपटक बुद्धका पाइला पछ्याउँदै यी ठाउँहरू पुग्न चाहन्थें । काम र परिस्थितिको अविश्राम उपस्थितिले हामीलाई कहीं जाने अवकास हम्मेसी दिँदैनन् । अब त जानैपर्छ को बोध भएपछि यसपालि हिउँदमा सबै काम तपसिलमा राखें र अपर्झटसँग निक्लें बुद्ध हिँडेको बाटो पछ्याउँदै । मलाई बुद्धसँग गहिरो लगाव छ । उनका देशना जति पढे पनि अघाउन्न । सपनामा दौडिन नसक्दा हत्तु भएजस्तो, अथाह श्रद्धासाथ जान चाहेको ठाउँमा पुग्न नपाउनुको वेदनाले म सायद थाकिसकेको थिएँ, अचानक सब छाडेर म निक्लें घरबाट । संसारभरि नै बुद्धका पाइला पछ्याउँदै मानिसहरू लुम्बिनीदेखि बोधगया र त्यस आसपासका स्थलमा ओइरिन्छन् । म भने नजिकको तीर्थ हेलाँ भनेजस्तो यत्तिका वर्ष बितिसक्दा पनि जान कसैको कागजी अनुमति नचाहिने सुविधाको समेत लाभ लिन नसकिइरहेकोमा एक किसिमको लघुताभाषले व्यथित थिएँ, जसलाई जेतवनमा पुगेर बुद्धले नुहाउने तलाउको किनारमा शान्तसँग उभिएको क्षणमा मिलेको आनन्दले फेरि फर्किन नसक्ने गरी लखेट्यो । लुम्बिनीदेखि बोधगयासम्म देखिएको भीड र चहलपहलले के प्रस्ट भयो भने नेपाल र भारतको सीमावर्ती राज्यहरूमा फैलिएको बुद्धपथले पृथ्वीका हरेक कुनाका मुमुच्छुहरूलाई बेहद आकर्षित गर्दोरहेछ । बुद्ध जन्मेको ठाउँ लुम्बिनी र उनले ज्ञान पाएको ठाउँ बोधगयालाई पवित्रस्थल मानेर अन्तरमनका हजारौं यात्री यहाँ प्रणिधान गर्न आउँछन् । कुशल चित्तावस्थामा गरिने गहिरो अभिसंकल्प जति सबै प्रणिधान हो । र, कम्पासको सुईले सधैं उत्तरतिरै देखाएजस्तो कुशल चित्तले जहिले पनि आफ्नो र सत्त्व सबैको दुःख मोचनकै मार्ग पहिल्याउँछ । हाम्रा जति पनि दुःखहरू छन्, ती अविद्याको फन्दामा बाटो नचिन्नाले मिल्न गएको विपरिणाम नतिजाका कारण छन् । आफ्नै कर्म र क्लेसको कारण पासोमा परेको मृगसमान दुःखहरूले सत्त्वहरू सब तड्पिरहेका छन् । पासोमा परेको जीवले जुन सघनताका साथ छुट्ने कामना गर्छ, त्यही गहिराइका साथ दुःखबाट सदाका लागि छुट्कारा मिलोस् भन्ने अभिसंकल्पले चित्तमा कुशल कर्मबिज रोप्ने अभ्यर्थना नै प्रणिधान हो, जसलाई तिब्बतीहरू मोन्लाम भन्छन् । यस्तो प्रणिधान गर्न बुद्धचरणको स्पर्श भएका ठाउँहरूमा विशेषतः हिउँदमा संसारैभरबाट अन्तरपथगामीहरू ओइरिन्छन् । चित्त कुशल कर्ममा रत होस् भन्ने अभिसंकल्प जगाउँदै म पनि त्यो विशाल सरोबरमा मिसिन पुगें जनवरीको मध्यतिर । निःसन्देह, बुद्धपथको सुरुवात बिन्दु लुम्बिनी थियो । सिद्धार्थ गौतमको प्रथम पाइला परेको भूमिमा उभिएका बोधिवृक्ष र त्यसमा चलेको सिरसिर हावाको मौन आनन्दमा मैले केहीबेर आँखा चिम्लिएँ अनि आफूलाई घचेटेर २५ सय वर्षअघिको समयमा उभ्याउँदै बालक सिद्धार्थको मानस दर्शन गरें । तत्कालै, कपिलवस्तु दरबारबाट माइती देवदह हिँडेकी मायादेवी लुम्बिनीको जंगलमा आइपुगिन् । यहीं उनलाई प्रसव वेदनाले छोयो । तलाउ र वटवृक्षहरूले सुभोषित त्यस उद्यानको एक वृक्षको सहारा लिएर उनी उभिँदाउभिँदै बालक सिद्धार्थ जन्मिए । त्यस मानस यात्रामा मैले के देखें भने, ज्योतिषीहरूको भविष्यवाणीबाट अताल्लिएका राजा शुद्धोधनले परम विलासमा राजकुमारलाई हुर्काए । र, त्यसैबाट वाक्क भएर राजकुमार सिद्धार्थले एक शान्त रात दरबार छोडे । परम रूपवती उनकी पत्नी यशोधरा बालक छोरालाई अँगालेर निदाइरहेकी थिइन् । सिद्धार्थले निक्लनुअघि आमाछोराको अनुहार पुलुक्क हेरे र बिरालाको चालले दरबार छाडे । उनको तेज घोडा छन्दक र सारथि छन्न दुवै चकित थिए । दरबारभन्दा धेरै पर, कपिलवस्तुको सीमावर्ती जंगलमा पुगेर राजकुमार घोडाबाट ओर्ले । छन्नले यति सुवर्ण जीवन त्यागेर कहाँ जान लाग्नुभयो राजकुमार ? भनेर हात जोडेर फर्काउन खोज्यो । सिद्धार्थको प्रेमले व्याकुल ऊ रुन थाल्यो । तर, हाम्रा राजकुमार गहिरो अभिसंकल्पले मोक्षको खोजमा निक्लेका थिए । पूर्णिमाको रात, पर जंगलबाट पनि कपिलवस्तु दरबार ताराझैं जगमग र चम्किलो थियो । छन्नले यस्तो ऐश्वर्य किन छाड्नु हुन्छ राजकुमार ? भनेर रुँदै पाउ समात्यो सिद्धार्थको । तिमी जहाँ परम सुख छ भन्छौ छन्न, म त त्यहाँ आगो नै आगोको भयंकर तेज लप्का मात्रै देख्छु राजकुमारले भने र छन्नलाई बेहद प्रेमका साथ अंकमाल गर्दै आफ्ना जुहारतहरू दिएर फर्काए । भारी मनले छन्न फर्कियो, हलुका मनले सिद्धार्थ जंगलहरूमा अघि बढे । त्यसपछि, जंगलहरूमा उनी हराए र म यता मानिसहरूको कल्याङबल्याङले २५ सय वर्ष वर घिसारिएँ । अनि मायादेवी मन्दिर अघिल्तिरको उद्यानमा मेरो आँखा खुल्यो । म मानौं सिद्धार्थलाई भेट्न आतुर थिएँ । तत्काल लुम्बिनीलाई छाडेर उनी गएतिरै दौडिएँ । भैरहवाबाट कार भाडामा लिएर गोरखपुरसम्म पुग्दा पनि बुद्ध हिँडेको जंगल भेटिएन, त्यहाँ त घरैघर, खेतैखेत र बाटैबाटो मात्र थियो । संयोग के भने, २२ जनवरीमा अयोध्यामा राम मन्दिर उद्घाटन गर्ने भारतीय प्रधानमन्त्री नरेन्द्र मोदीको आयोजनामा पूरा भारतमा सनसनी मच्चिएको समय परेछ त्यो । राममूर्ति अनावरण हुने केही दिनअघि म भारत प्रवेश गर्दै रहेछु । उत्तर प्रदेशमा बाटैभरि तिरंगावाला बिजुली र झिलिमिली बत्तीको लावालस्कर थियो । म झल्यास्स भएँ अहो, कहाँ गए मेरा सिद्धार्थ ? गोरखपुर ट्रेनस्टेसनमा चौरीचौराह एक्सप्रेस कुर्दै मध्यरातसम्म म मानिसैमानिसले सिलिङबिलिङ प्लेटफर्ममा घण्टौं भौंतारिइरहें । ज्ञान पाएपछि बुद्ध भएका उनै सिद्धार्थकै अनुभवसिद्ध वाणी थियो सर्वम अनित्यम । माने, सबै अनित्य छ, यहाँ चीर सत्ता केहीको पनि छैन, सबै परिवर्तनशील छन् । वज्जीय गणराज्यभित्र पर्ने त्यत्रो घना जंगल अहिले खोइ ? खोइ त्यसबेलाको समाज ? खोइ कपिलवस्तु दरबार ? खोइ बुद्ध हिँडेको बाटो ? म व्याकुल हृदय लिएर यी सब खोजिरहेको थिएँ, एक मौन पुकारका साथ । गोरखपुरको हलचल, रेलवे स्टेसनको कोलाहल र ढिलो आएको रेलले यस्ता विचारहरू गर्न प्रशस्त समय दिएको थियो । रातको दुई बजेको हुँदो हो, छुकछुक गर्दै रेल आयो । आआफ्ना रेलमा हजारौं यात्री चढ्ने र उत्रने क्रम जारी थियो । त्यसमा म पनि मिस्सिएँ । भित्र बसेपछि लाग्यो, अचेल हुन्थ्यो भने सिद्धार्थ राजकुमारको वेश बदलेर यसैगरी मध्यरातमा रेल चढेर भाग्थे कि ? यो रोमाञ्चक कल्पना गर्दै रेलभित्र आफ्नो डब्बामा पुगेपछि यसो ढल्केको आँखा लागेछ, खुल्दा बिहान भइसकेको थियो र रेल वाराणसी पुगिसकेको थियो । झटपट ओर्लेर म केहीबेर त्यहाँको होहल्लामा हराएँ । शीतलहरको कहरले कैयौं दिनदेखि घाम निक्लन पाएको रहेनछ । अलिक पर सारनाथ छ, जहाँ म पहिले पनि पुगिसकेको थिएँ । बुद्धले दिएको पहिलो धर्मदेशनास्थल सारनाथमा पुग्दा मैले आफैंलाई फेरि २५ सय वर्षको अन्तरालबाट मुक्त पारें । घरबाट निराश अनुहारले हिँडेका सिद्धार्थ बुद्ध भएपछि धपक्क बलेको अनुहार लिएर पानीमाथि तैरिएको हाँसजस्तो हलुका चालमा बिहार गर्दै सारनाथ आइपुगे । कुनै समय सिद्धार्थसँगै ज्ञानको खोजीमा भेट हुन पुगेका कोडण्य, भद्दीय, बप्प, महानम र असज्जी बुद्धको महाप्रकाशित मुहार देखेर चकित र आनन्दित भए । बुद्धले तिनलाई आफ्नो वरिपरि राखे । अनि भने, भिक्षु हो, संसारमा दुःख छ । यो दुःख सत्य हो । दुःखको कारण छ, यो समुदय सत्य हो । यसलाई हटाउने उपायहरू छन्, यो निरोध सत्य हो । दुःखभन्दा परको अवस्था छ, यो मार्ग सत्य हो ।बुद्धले भने यो चार आर्यसत्य हो । यसभन्दा पर जीवनको सत्य छैन । यसको व्याख्या सुन्दासुन्दै, बुद्ध वाणीको ओज, उनको उपस्थितिको मधुर र प्रसादपूर्ण अनुभूतिले पाँचै जना बुद्धको शरणमा गए, धर्मको शरणमा गए र संघको स्थापना गरे । त्यसै क्षण, पाँचै जनाको सघन जागृति कारण चित्तको सबै दुःख नास भयो र उनीहरू परम निर्वाणपदमा प्राप्त भए । त्यसपछि, बुद्ध निरन्तर मानिसहरूलाई जगाउने काममा लागिरहे । उनका पाँच शिष्यले प्रथम धर्मचक्र प्रवर्तनमा तथागतको ज्ञानलाई चारै दिशातिर फैलाउने काम गर्न थाले । हेर्दाहेर्दै पूरै भारत बुद्धको अनुयायी बन्यो र हजारौं मानिसले उनको उपस्थितिमै मोक्ष प्राप्त गरे । अहो ! यस्तो आनन्दपूर्ण दृश्यबाट वरपरको होहल्लाले मलाई फेरि पच्चीस सय वर्ष वर ल्याएर पछारिदियो । म बुद्धका पाइलाहरू पछ्याउँदै वाराणसीबाट अर्को रेल पक्रेर पुगें गया र त्यहाँबाट ट्याक्सी पक्रेर सिधै ओर्लिएँ बोध गया । रातको अन्धकारबाट फुत्त प्रकट भएको चम्किलो घामजस्तो बोधगयाको कालातित आकर्षणले हृदयमा एउटा अवर्णनीय कम्पन ल्यायो । मैले एक लामो सास लिएँ, बुद्धले फेरेका सासको सुदूर स्पन्दन यी हावाका कणहरूमा कतै गुप्त रूपले छिपेको छ कि भनेर त्यसलाई केही क्षण फोक्सोमै थुनिराखें । बिहारै बिहार, मान्छे नै मान्छे र व्यापारै व्यापारले बोधगयालाई घेरेको रहेछ । अलिक पर निरञ्जना नदीको शान्त प्रवाह अहिले पनि सुरक्षितै देख्नेबित्तिकै मेरो मानस दर्शनमा समययात्रा सुरु भयो र म फेरि बुद्धकै समयमा फर्किएँ । निरञ्जना नदीको मध्यधारमा पुग्दा घनघोर तपले गलेको सिद्धार्थको शरीर ढल्न पुग्यो । उनी यति शान्त नदी पनि पार गर्न नसक्ने गरी कमजोर कसरी हुन पुगे ? यसबारे तत्काल उनमा विमर्श चल्यो । कसैगरी घिस्रेर उनी किनारमा आइपुगे । तर, किनारमा पुग्दा नपुग्दै कमजोरीले अचेत हुन भई ढले । त्यसैबेला, अचेल बोधगया भनिने उरुबेला गाउँकी किशोरी सुजाता आमाले अह्राएअनुसार वनदेवतालाई खीर चढाउन आइपुगिन् । हो न हो, यी अचेत सिद्धार्थ नै वनदेवता हुन् भन्ने लाग्यो १३ वर्षकी सुजातालाई । उनले सिद्धार्थको मुखमा अलिकति खीर हालिदिइन् । तातो खीरको स्वादले कैंयौं दिनको उपवासले सुक्खा हुन पुगेको सिद्धार्थको मुख रसायो । अनि उनको होस फिर्ता आयो । बाँकी खीर उनले कपाकप खाए । वनदेवता जागेको देखेर सुजाता हुनुसम्म प्रसन्न हुन पुगी । त्यसै क्षण सिद्धार्थमा एक मधुर ज्ञानको उदय भयो अति त्याग मुक्तिको मार्ग होइन, न अति भोग नै मुक्तिको मार्ग हो । अतिले पार लाउँदैन, सधैं खति नै गर्छ । आफ्नै अनुभवमा उत्रिएको यो समझदारीका साथ सिद्धार्थले तपका नाममा शरीरलाई सुकाउने, गलाउने र दुःख दिने काम त्यस दिनबाट बन्द गरे । दिनमा एक पटक भिक्षाटन गरेर भोजन गर्ने, निरन्जना नदीमा नुहाउने र बोधी वृक्षमुनि बाँकी समय ध्यान गर्ने उनको नित्य चर्या सुरु भयो । उनका पाँच साथीहरू भद्दीय र असज्जीहरूले उनले खाएको देखेपछि सिद्धार्थ भ्रष्ट भयो भनेर निन्दा गरे र उनलाई छाडेर हिँडे । उरुबेलाको भैंसी गोठालो बालक स्वस्तीले सिद्धार्थलाई ध्यान गर्न सजिलो होस भनेर कुशको मुठो ओछ्याउन दियो बरु । एक दिन बोधी वृक्षमुनि त्यही कुशको आसनमा बसेर सिद्धार्थ आरामले चिन्तन, ध्यान र अन्तर खोज गर्न थाले । पद्मासन कस्नुअघि उनले महाअभिसंकल्प गरे चाहे मेरो प्राण यहीं जाओस्, चाहे मेरो रगत सुकेर हड्डी मात्र बाँकी रहोस् र चाहे म यहींको माटोमा बिलाऊँ, बुद्धत्व प्राप्त नगरी यहाँबाट उठ्ने छैन, आँखा खोल्ने छैन ।गहिरो समाधिमा सिद्धार्थको जागरण एकदम भरपूर भएर आयो । सृष्टिको रहस्य अचानक उनको अघिल्तिर प्रकट भयो । रात्रिको अन्तिम प्रहरसम्म उनले प्रस्टसँग देखे संसार दुःखैदुःखले भरिएको छ र यसको एकमात्र कारण अविद्या हो । हजारौं ताराहरू जन्मेको र निभेको, कल्पकल्पसम्म प्राणीहरू एक जीवनबाट अर्को जीवनमा सर्दै आनन्द दुःखभोगमा परेको र आफ्नै अविद्याका कारण तृष्णा र त्यसले जन्माउने अनेकन क्लेसको फन्दामा सत्त्वहरू तड्पिन पुगेको उनले प्रस्ट देखे । दृष्टि, संकल्प, वाणी, कर्म, आजीविका (पेसा), अभ्यास, स्मृति र समाधिमा सम्यकता ल्याउन सके यो दुःखबाट पार पाउन सकिन्छ भन्ने पनि उनले प्रस्टै देखे । हजारौं वर्षको जेलबाट आफू मुक्त भएको आनन्दपूर्ण अनुभव भएपछि उनले आँखा खोले । निरन्जना नदी तरे र आफूसँगै ज्ञानका लागि तपस्यारत भद्दीय र असज्जीहरूलाई खोज्दै सारनाथ पुगे । बोधीवृक्ष वरपर अनेकन नरनारीको कण्ठबाट आइरहेको ओम मणि पद्यमे हुँ को आवाजले मेरो समय यात्रा टुट्यो । निरञ्जना पारि बुद्धले ज्ञान पाएपछि सात दिनसम्म मौन बसेको स्थलमा विशाल विहार उभिएको छ । महाविहार भनेर चिनिने त्यस ठाउँमा संसारभरका मानिस ओइरिन्छन् र रात दिनै पद्मासन कसेर प्रणिधान गरिरहन्छन् । त्यस महाविहारको वरिपरि मैले सुस्तरी पाइलाहरू चालें । बुद्धलाई मौन तपस्यामा बसेको क्षणको कल्पना गरें र आँखा चिम्लिएँ । जीवनका ससाना छुद्रता, आक्रोश र वासनाहरूले फनफनी रिंगिरहेको समयभन्दा पर बुद्धका पाइला पछ्याउँदै समययात्राको मानस दर्शनका क्रममा मलाई एक भावातीत रोमाञ्चकताले लपेटिरह्यो । भोलिपल्ट बोधगयादेखि सय किलोमिटर पर श्रावस्ती, राजगिर, नालन्दा, गृद्धकुट पर्वत र जेतवनमा मैले बुद्धका पाइलाको पच्चीस सय वर्ष पुरानो डोबलाई हेर्न खोजें । आफ्नो जीवनकालको सर्वाधिक लामो समय २५ वर्षावास बुद्धले जेतवन विहारमा बिताए । अनेक जातका फूल, वृक्ष, लता र लहराको सौन्दर्यले धपक्क बलेको एक उद्यान रहेछ जेतवन, जसको माझमा ठूलो तलाउ थियो । त्यहाँ बुद्ध दिनहुँ नुहाउँथे रे । श्रावस्ती नगरको महाधनी सुदत्त गरिब गुरुवालाई खुवाउन प्रख्यात हुनाले उसको नाम अनाथपिण्डक हुन गएको थियो । बुद्ध कोशल राज्यको राजधानी श्रावस्ती आएपछि उनलाई राख्ने बिहार बनाउने उपयुक्त ठाउँ उपहार दिने संकल्प अनाथपिण्डकले गर्यो । राजकुमार जेतको विशाल उद्यान थियो । अनाथपिण्डक सिधा राजकुमारकोमा गएर त्यो किन्ने प्रस्ताव राख्यो ।राजकुमारले अनौठो मोल तोके जति जमिनमा सुनको असर्फीले ढाक्न सक्छौ त्यति मात्रै किन्न पाउँछौ । चल्तीको भन्दा हजारौं गुना दाम थियो त्यो । र पनि, अनाथपिण्डकले तत्काल आफूसँग भएको सुनको असर्फीले जेतवनलाई ढाक्न थाले । यो खबर आगोझैं फैलियो र राजा बिम्बिसार स्वयं त्यो हेर्न आए । यति धेरै चासो प्रकट भएपछि असर्फीले ढाक्न बाँकी केही जमिन राजकुमार जेतले बुद्धको नाममा आफ्ना तर्फबाट चढाए । बेचेकोमा र अन्तमा केही जमिन दान पनि दिएकामा अनाथपिण्डक खुसी भए, उनले त्यहाँ भव्य विहार बनाए र त्यसको नाम नै राजकुमार जेतसँग जोडेर राखिदिए जेतवन । जीवनका २५ वर्ष बुद्धले यहीं बसेर बिहार, उत्तरप्रदेश र आसपासका ठाउँमा देशना दिए । बौद्ध साहित्यमा अनाथपिण्डकको यो दानको गौरवपूर्ण स्थान छ । सधैं सुन्दै र पढ्दै आएको यस्तो महत्त्वपूर्ण उद्यानको सौन्दर्य नियाल्न पाएको क्षण मलाई बुद्ध त्यहीं कतै छन् जस्तो ताजा सुगन्धको अनुभूति भयो ।बुद्धको पाइला पछ्याउँदै जाँदा समयको सीमा मेटिएको र त्यस ठाउँको ऊर्जाले सहजसँग अतिक्रमणको स्थितिमा लगेको अनुभव ज्यादै पारलौकिक थियो । बुद्धपथमा आइपुग्ने हजारौं यात्री जेतवन, श्रावस्ती, बोधगया, सारनाथ र लुम्बिनीजस्ता ठाउँमा पुगेपछि मौन समाधिको एक साझा परिधिमा समेटिन आइपुग्दारहेछन्, जहाँ भाषा, संस्कृति, देश र पहिचानका सबै विभाजनकारी रेखा मेटिन्छन् र मानिसहरू शुद्ध चेतनाको एउटै तहमा भेटिन पुग्छन् ।"
