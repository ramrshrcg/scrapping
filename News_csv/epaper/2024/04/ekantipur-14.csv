शीर्षक,विवरण
दीपेन्द्रको नयाँ वर्ष उपहार एकै ओभरमा ६ छक्का,"(काठमाडौं)एकै ओभरमा लगातार ६ छक्का प्रहार गर्नु चानचुने कुरा हैन । त्यसैले पनि यो उपलब्धि विश्व क्रिकेटमै दुर्लभ मानिन्छ । जस्तोसुकै उम्दा ब्याटरका लागि पनि एकै ओभरका छ बलमा लगातार ६ छक्का प्रहार गर्नु ठूलो उपलब्धि हो । अन्तर्राष्ट्रिय क्रिकेटमै पनि ब्याटरले देखाएको प्रदर्शनले भन्छ, यो सजिलै बन्ने कीर्तिमान होइन ।नेपालका दीपेन्द्रसिंह ऐरीले शनिबार एकै ओभरमा लगातार ६ छक्का प्रहारको कीतिमान बनाएका छन् । एसीसी ट्वान्टी२० प्रिमियर कप क्रिकेटमा कतारविरुद्धको खेलमा दीपेन्द्रले उक्त कीर्तिमान बनाएका हुन् । उनले मस्कटस्थित अल अमेरातमा कतारका बलर कामरान खानले अन्तिम ओभरमा फालेको सबै बलमा छक्का प्रहार गरेका हुन् । लगातार चौथो छक्का गएपछि भने पूरा ओभर नै छक्का हान्छु भन्ने मनसाय बनाएको थिएँ, सफल पनि भएँ, दीपेन्द्रले आफ्नो पछिल्लो उपलब्धिबारे खुसी व्यक्त गर्दै भने । अन्तर्राष्ट्रिय क्रिकेटमा एकै ओभरमा लगातार ६ छक्का प्रहार गर्ने उनी पाँचौं र ट्वान्टी२० अन्तर्राष्ट्रियमा तेस्रो खेलाडी बनेका छन् । यसअघि दक्षिण अफ्रिकाका हर्षल गिब्सले सन् २००७ को एकदिवसीय विश्वकपमा नेदरल्यान्ड्सका डान भान बुङ्गेलाई वेस्ट इन्डिजको बेसटेरेमा र भारतका युवराज सिंहले २००७ कै ट्वान्टी२० विश्वकपमा इंग्ल्यान्डका स्टुवार्ट ब्रोडलाई दक्षिण अफ्रिकाको डर्बनमा एकै ओभरको सबै ६ बलमा छक्का प्रहार गरेका थिए । त्यसैगरी वेस्ट इन्डिजका किइरन पोलार्डले सन् २०२१ मा श्रीलंकाका अकिला धनन्जयको ओभरमा र अमेरिकाका जसकरण मलहोत्राले २०२१ मै पपुवा न्युगिनीका गौडी टोकाको एकै ओभरमा लगातार ६ छक्का प्रहार गरेका थिए । मल्होत्राले दीपेन्द्रको सफलतापछि सामाजिक सञ्जालमा लेखेका छन्, लगातार ६ छक्का प्रहार गर्नु सजिलो विषय होइन, लगातार ६ छक्का प्रहार गर्ने क्लबमा स्वागत छ ।दीपेन्द्रले लगातार ६ छक्का प्रहार गरेको यो पहिलो भने होइन । चीनको हाङचउमा गत वर्ष भएको १९ औं एसियाली खेलकुदमा पनि उनले मंगोलियाविरुद्ध दुई ओभरभित्रका लगातार ६ बलमा ६ छक्का प्रहार गरेका थिए । एकै ओभरमा ६ छक्का प्रहार गरेको भने उनले पहिलो पटक हो । कतारसँगको अन्तिम २० औं ओभरमा ६ छक्का प्रहार गरेपछि दीपेन्द्रले भारतका युवराज सिंहको दुई कीर्तिमानको बराबर गरेका छन् । एसियाली खेलकुदमा दीपेन्द्रले ९ बलमै अर्धशतक बनाएर ट्वान्टी२० अन्तर्राष्ट्रियमा अजेय कीर्तिमान राखेका थिए । दीपेन्द्रको उक्त कहिल्यै नतोडिने कीर्तिमानले भने त्यसअघिको युवराजले १२ बलमा बनाएको अर्धशतकको कीर्तिमानलाई तोडेको हो । कतारविरुद्ध अन्तिम ओभर खेल्नुअघि दीपेन्द्र १५ बलमा २८ रन बनाएर खेलिरहेका थिए । १९ बलमा अर्धशतक पूरा गरेका दीपेन्द्रले २१ बलमा अविजित ६४ रन बनाए । जसमा उनका सात छक्का र ३ चौका सामेल छन् । नेपालले कतारलाई ३२ रनले पराजित गरी प्रतियोगितामा लगातार दोस्रो विजय पनि हात पारेको छ ।दीपेन्द्रले यसै खेलमा २ विकेट पनि लिए । अन्तर्राष्ट्रिय क्रिकेटमा एकै ओभरमा लगातार ६ छक्का प्रहार गरे पनि यसअघिका चार खेलाडीले सोही खेलमा विकेट भने लिएका थिएनन् ।"
"परराष्ट्रको पहल कर्मकाण्डी मात्र, कुशको दाहसंस्कार गर्दै आफन्त","(काठमाडौं) गत माघ पहिलो साता युक्रेनको दोनवासबाट काठमाडौंकी बुद्धिमाया तामाङलाई फोन आयो, तपाईंको श्रीमान् शुक्रबहादुरको युक्रेनसँग युद्ध लड्न गएको पहिलो दिनमा नै मृत्यु भयो ।खबर दिनेमा झोर महाँकाल६, काठमाडौंका ४८ वर्षीय शुक्रबहादुरका साथीहरूमध्येका एक थिए । परिवारका अनुसार शुक्रबहादुरको समूहमा ४८ जना थिए । शुक्रबहादुरको मृत्युबारे भने फरकफरक खबर थिए । शुक्रको मृत्यु कोही अस्पतालमा भएको भनिरहेका थिए भने कोही युद्ध मैदानमै भएको बताइरहेका थिए । बुद्धिमायाले दुवैसँग प्रमाण पठाइदिन भने पनि यसरी खबर दिने दुवैले मृत्युको अरू कुनै प्रमाण दिएनन् ।कसैले आमुन्नेसामुन्ने गोली चलाउँदा मृत्यु भएको भन्छ, कसैले हात छिनेर अस्पताल लगिएकोमा त्यहीं ज्यान गयो भन्छन् । तर प्रमाण कोही दिन सक्तैनन्, बुद्धिमायाले कान्तिपुरसँग भनिन्, हामीलाई केही त केही एउटा प्रमाण चाहियो । प्रमाणबिना कसरी मान्छेको मृत्युलाई विश्वास गर्न सकिन्छ ? बिनाप्रमाण दिएको सूचनालाई नपत्याउने भनेपछि बुद्धिमायाको दोनवासमा रहेका नेपालीको समूहसँग सम्पर्क टुटेको छ । गत पुस २८ देखि उनको शुक्रसँग सम्पर्क भएको छैन । मेरो मान्छे जीवित छ, उनलाई विश्वास छ, उहाँ एक दिन अवश्य आउनुहुन्छ । युद्धमा गएका सोही समूहकामध्ये रूपन्देहीका लालबहादुर बुढा, नेत्रबहादुर घर्ती, शिवालय५ जाजरकोटका नवीन शाही, भैरवी२ दैलखका प्रेमबहादुर थापा, मेलौली२ बैतडीका मनोजसिंह भाट, सिन्धुलीका कमल थापा, खोटाङका विनोद राई र प्रकाश गुरुङ पनि परिवारसँग सम्पर्कमा छैनन् ।युद्धमा लड्न गएका साथीहरूले दिएको सूचनाका आधारमा लालबहादुर र नेत्रबहादुरका आफन्तले कुशको शव बनाएर दाहसंस्कार गरिसकेका छन् । उनीहरू आफ्नै भिनाजु र साला हुन् । एकातिर मृत्यु भएका भनिएका परिवारले साथीहरूले दिएको सूचनाका आधारमा दाहसंस्कार गर्नुपरेको छ भने अर्कोतिर बिनाप्रमाण आएका सूचनाको पुष्टि नहुँदा परिवारलाई झन् मानसिक यातना सहनु परिरहेको छ । रुसी सेनामा गैरकानुनी रूपमा भर्ती भएर युक्रेनसँगको युद्धमा मारिने नेपालीको संख्या ३२ पुगिसकेको छ । तर हालसम्म उनीहरूको शव कहिले नेपाल आइपुग्छ भन्नेबारे न नेपाल सरकारलाई थाहा छ, न त उनीहरूको परिवारसँग भरपर्दो सूचना नै छ । रुसी सरकारले पनि नेपालमा शव पठाउने वचन दिए पनि त्यसको कार्यान्वयन कहिलेबाट कसरी सुरु हुन्छ भन्ने टुंगो लागेको छैन । फलतः रुसी सेनामा भर्ती भएकाहरूको परिवारजनहरूमा अत्यासलाग्दो छटपटी जारी छ । रुसमा भर्ती भई लडिरहेका र घाइते भएकाहरूलाई फिर्ता पठाउन र मृत्यु भएकाहरूको शव र क्षतिपूर्ति पठाउन परराष्ट्र मन्त्रालयले पटकपटक कूटनीतिक नोट पठाइसकेको छ । काठमाडौंस्थित रुसी राजदूत एलेक्सेई नोभिकोभलाई बोलाएर रुसी सेनामा भर्ती भएको नेपालीबारे सूचना दिन पनि परराष्ट्रले आग्रह गरिसकेको छ । यसका अलाबा गैरकानुनी रूपमा भर्ती भएका नेपालीहरूको उद्धारका लागि नेपालले रुससँग उच्च तहको संवाद पनि गरिसकेको छ । तर ती सबै प्रयत्नबाट कुनै पनि उपलब्धि हासिल भइसकेको देखिन्न ।उपप्रधान तथा परराष्ट्रमन्त्री नारायणकाजी श्रेष्ठ रुसी सेनामा भर्ती भएका नेपालीहरूका बारेमा सरकारले गम्भीर भएर काम गरिरहेको बताउँछन् । उनले भने, हामीले आफ्नोतर्फबाट सक्दो प्रयास गरिरहेका छौं । हामीले आफ्ना नागरिकको हितमा हुने गरी सबै पक्षबाट पहल गरिरहेका छौं । उनले नेपाली पक्षले रुसी पक्षसँग रुसी सेना भर्ती भएर युद्धमा मृत्यु भएका नेपालीको शव नेपाल पठाइदिन, युद्धमा मृत्यु हुने नेपालीहरूका परिवारलाई क्षतिपूर्ति उपलब्ध गराइदिन, युद्धमा घाइते भएका र रुसी सेनामा भर्ना सबैलाई फिर्ता पठाइदिन, नेपालीहरूलाई रुसी सेनामा भर्ती नगराउन, रुसी सेनामा भर्ती भएका नेपालीहरूको संख्या नेपाल सरकारलाई जानकारी दिन, रुसी सेनामा भर्ती भएर युक्रेनी सेनाको कब्जामा परेकाको जानकारी दिन तथा उच्च तहको भ्रमण मिलाउन आग्रह गरिरहेको पनि बताए । परराष्ट्रमन्त्री श्रेष्ठका अनुसार अहिलेसम्म रुसी पक्षबाट भने शव नेपाल पठाइदिन्छौं र मृत्यु हुनेको परिवारलाई क्षतिपूर्ति दिन्छौं भन्नेबाहेक कुनै पनि विषयमा थप जवाफ आएको छ । परराष्ट्रमन्त्री श्रेष्ठले फागुन २४ मा रुसी विदेशमन्त्री सर्गेर्ई लाभ्रोभसँग यही विषयमा टेलिफोन संवाद गरेका थिए । उक्त कुराकानीमा पनि रुसी पक्षसँग उनले उही कुरालाई जोड दिएका थिए । तर त्यस बेला पनि रुसी विदेशमन्त्री लाभ्रोभले युद्धका क्रममा मारिएकाका परिवारलाई क्षतिपूर्ति दिन रुस तयार भए पनि अन्य विषयमा भने चर्चा गर्न चाहेनन् । उक्त कुराकानीमा श्रेष्ठले लाभ्रोभसँगको कुराकानीमा सम्भव भए रुसबाट नेपाल भ्रमण वा नेपालबाट रुस भ्रमण गर्न आग्रह गरेका थिए । तर त्यसबारे पनि रुसले कुनै प्रतिक्रिया दिएको छैन । श्रेष्ठअघिका परराष्ट्रमन्त्री एनपी साउदले पनि नेपालीहरूको अवस्था बुझ्नका लागि आफू मस्को भ्रमण गर्न तयार रहेको रुसी पक्षलाई बताएका थिए । तर मस्कोबाट त्यतिबेला पनि कुनै सकारात्मक सन्देश आएन । रुसी सेनामा नेपालीहरूको प्रयोगको सम्बन्धमा पहिलो पटक साउन १६ मा परराष्ट्र मन्त्रालयमार्फत विज्ञप्ति जारी गर्दै परम्परागत रूपमा रहेको सम्झौताअन्तर्गत केही मित्रराष्ट्र (भारत र बेलायत) बाहेक अन्य विदेशी सेनामा भर्ना हुन अनुमति दिने कुनै नीति नरहेको उल्लेख गरेको थियो । दोस्रो पटक, मंसिर १८ मा परराष्ट्रले नेपाली नागरिकलाई रुसी सेनामा भर्ना नगर्न र गरिएको भए उनीहरूलाई तत्काल नेपाल फर्काउन भन्दै रुसलाई कूटनीतिक नोट पठाएको जानकारी दिएको थियो । रुसका लागि नेपाली राजदूतले पनि मस्कोस्थित परराष्ट्र मन्त्रालयमा गएर नेपाल सरकारको सन्देश सुनाएका थिए । यसका अलाबा मंसिर तेस्रो साता काठमाडौंस्थित रुसी राजदूत एलेक्सेईलाई बोलाएर सरकारले यही विषयमा कूटनीतिक नोट हस्तान्तरण गरेको थियो । पुस ४ मा पनि तत्कालीन परराष्ट्रमन्त्री एनपी साउदले नेपालका लागि रुसी राजदूतलाई बोलाएर नेपालीलाई पूरा तालिम नदिई रेड जोन मा नपठाउन तथा त्यहाँ भएका नेपालीलाई यथाशीघ्र फिर्ता गर्न आग्रह गरेका थिए ।त्यसअघि माघ पहिलो साता युगान्डाको राजधानी कम्पालामा भएको असंलग्न आन्दोलन अभियानको १९ औं शिखर सम्मेलनका क्रममा तत्कालीन परराष्ट्रमन्त्री साउदले रुसी उपविदेशमन्त्री वर्सिनिन सर्गेई वसिलिइविचसँग भेटघाट गरेका थिए उक्त भेटमा परराष्ट्रमन्त्री साउदले रुसी सेनामा नेपालीको गैरकानुनी भर्तीबारे नेपालको असन्तुष्टि राखेका थिए । उपप्रधानमन्त्री श्रेष्ठले फागुन २४ मा रुसी राजदूत नोभिकोभलाई फेरि मन्त्रालयमा बोलाएर अहिलेको परिस्थितिमा नेपाल वा रुसबाट उच्च तहको भ्रमण आवश्यक रहेको बताएका थिए । यद्यपि रुसी पक्षबाट त्यो स्वीकार भएको छैन । तर चैत ७ मा अर्थमन्त्री वर्षमान पुनसँगको भेटवार्तामा रुसी राजदूत नोभिकोभले नेपालीहरूलाई रुसले फिर्ता पठाउन चाहे पनि सबै नेपाली स्वदेश फर्कन इच्छुक नभएको आफूले खबर पाएको दाबी गरेका थिए । उनले उल्टै अवैध बाटोबाट रुसी सेनामा भर्ती हुन जाने युवालाई नेपालले रोक्नुपर्ने भनाइ राखेका थिए । नोभिकोभले युक्रेनी सेनाले बन्धक बनाएका नेपालीलाई युद्धबन्दी साटासाट गरेर भए पनि मुक्त गराउने तयारी भइरहेको जानकारी मन्त्री पुनलाई दिएका थिए । नोभिकोभले भनेका थिए हाम्रो सेनाको नियन्त्रणमा रहेका युक्रेनी फौजका सदस्यहरूसँग साटेर भए पनि नेपालीलाई युक्रेनबाट मुक्त गर्ने तयारी छ । रुसी सेनामा आबद्ध नेपालीको जीवनरक्षार्थ अभियानकी संयोजक कृतु भण्डारी रुसी सेनामा आबद्ध भएका परिवारहरू ठूलो मानसिक तनावबाट गुज्रिरहनुपरेकी बताइन् । रुस गएका सबै नेपालीको अवस्था पुष्टि गरी सूचना सार्वजनिक गर्न सरकार चुकिरहेको छ । सरकारले मृत्युको पुष्टि भइसकेको शव पनि ल्याउन ठोस कूटनीतिक कदम चाल्न नसक्नु हाम्रा लागि दुःखद विषय हो, उनले भनिन्, कहिलेसम्म आफ्ना प्रियजनको शव पर्खेर बस्नुपर्ने हो ? क्षतिपूर्ति कहिले कसरी आउने हो ? यसमा राज्यले आफ्नो अभिभावकत्व देखाउन सक्नुपर्छ ।"
गैंडाले लियो गाइडको ज्यान,"(चितवन) पर्यटक घुमाउन चितवन निकुञ्ज गएका एक पथप्रदर्शक (टुरिस्ट गाइड) को शनिबार गैंडाले आक्रमण गर्दा निधन भएको छ । गोरखा आरुघाट गाउँपालिका८ पोखरी घर भई चितवन रत्ननगर नगरपालिका६ सौराहामा डेरा गरी बसेका जंगल वर्ड रिसोर्ट सौराहाका गाइड ३३ वर्षीय सुवास रेग्मीको आक्रमणमा परी ज्यान गएको हो ।चितवन प्रहरी प्रवक्ता डीएसपी श्रीराम भण्डारीका अनुसार रेग्मीलाई बिहान नौ बजेतिर गैंडाले आक्रमण गरेको थियो । चितवन निकुञ्जको खोरसोर हात्ती प्रजनन केन्द्रदेखि लगभग दुई किलोमिटर पर जंगलमा बब तालनजिक उनलाई गैंडाले आक्रमण गरेको थियो । बच्चासहितको माउ गैंडाले उनलाई आक्रमण गरेको थियो । वन्यजन्तुले आक्रमण गर्दा पर्यटक गाइडको ज्यानै जाने घटना विरलै हुने गर्छन् । चितवनका नेचर गाइड बासु बिडारीका अनुसार वन्यजन्तुको आक्रमणमा परेर निकुञ्जभित्र गाइडको निधन भएको घटना ३० वर्षयता पाँचवटा जति भएको बताए । ३६ वर्षदेखि यस पेसामा संलग्न बिडारी पनि २० वर्षअघि गैंडाकै आक्रमणमा परेका थिए । म घटनास्थलमा खोजीमा पनि संलग्न भए । रेग्मी दुई विदेशी पर्यटकलाई पैदलै जंगल लिएर गएका रहेछन् । बच्चासहितको गैंडा देखेपछि पर्यटकलाई सुरक्षित हुन भनेछन् । तर आफैं भने आक्रमणमा परेछन्, बिडारीले भने । चितवन निकुञ्जका सूचना अधिकारी रहेका संरक्षण अधिकृत गणेशप्रसाद तिवारीका अनुसार निकुञ्जको हात्तीसहितको टोलीले गम्भीर घाइते अवस्थामा फेला परेका रेग्मीको उपचारका क्रममा भरतपुरस्थित चितवन मेडिकल कलेजको शिक्षण अस्पतालमा निधन भएको थियो । आक्रमणमा परेपछि दौडेर जंगलभित्र हराएका कारण समयमै उद्धार गर्न सकिएन । सायद यसैका कारणले समयमा नै उद्धार हुन नसक्दा पो ज्यान गयो कि ? समयमै उपचार भएको भए बचाउन सकिन्थ्यो कि, गाइड बिडारीले भने । निकुञ्जका प्रमुख संरक्षण अधिकृत दिलबहादुर पुर्जा पुनले नेचर गाइडको निकुञ्जभित्र वन्यजन्तुले आक्रमण गरेर ज्यानै गएको घटना पहिलो पटक सुनेको बताए । यस्तो घटना पहिलो पटक सुनें । घटना के कसरी भएको हो ? बुझ्दै पनि छौं । यस्ता घटना नदोहोरियोस् भनेर थप सजगता अपनाउनुपर्ने भएको छ, प्रमुख संरक्षण अधिकृत पुनले भने । लाइसेन्स प्राप्त गाइडको वन्यजन्तुले आक्रमण गर्दा निकुञ्जभित्रै निधन भए पनि राहतस्वरूप १० लाख रुपैयाँ पाउने नयाँ राहत निर्देशिकाले व्यवस्था गरेको पनि उनले जानकारी दिए ।"
आयुर्वेदिक औषधि उत्पादनमा गोरखा ब्रान्ड,"(गोरखा)सीमान्तकृत स्थानीय समुदायलाई सघाउ पुर्याउने उद्देश्यका साथ २०४० सालमा स्थापना भएको गोरखा आयुर्वेद कम्पनीले सुरुका वर्ष गुडुची (गुर्जो) चिया मात्र उत्पादन गर्थ्यो । २०४५ सालसम्म गुडुची चियामा कम्पनीले पहिचान बनायो । उत्पादन विस्तार गर्दै ४० वर्षको अवधिमा कम्पनीले शास्त्रीयसँगै प्याटन अर्थात् आफ्नै ब्रान्डका १ सय ८४ भन्दा बढी औषधि उत्पादन गर्दै आएको छ । ४० वर्षे इतिहास बोकेको गुडुची चियाको माग अहिले पनि उस्तै छ । स्थापनाकालमा यहाँ उत्पादन भएका गुडुची चिया इटली र फ्रान्सका बजारसम्म पुग्थ्यो । परापूर्वकालमा वैद्य, कविराजले प्रयोग गर्ने जडीबुटीबाट बन्ने औषधि अहिले परिमार्जित गर्दै अध्ययनपश्चात् आफूहरूले उत्पादन गर्दै आएको कम्पनीका कविराज जीवन रेग्मी बताउँछन् । कम्पनीमा शास्त्रीय र आफ्नै ब्रान्डका औषधि उत्पादन हुन्छन्, उनले भने, आयुर्वेद ग्रन्थमा उल्लेख भएका औषधि जुन परम्परादेखि चलनचल्तीमा रहेका छन्, ती उत्पादन हुन्छ, यस्ता औषधि पहिले गाउँघरमा वैद्यहरू प्रयोग गर्थे । शास्त्रीय विधिसँगै कम्पनीका कविराजहरूले डाक्टर विधि पनि प्रयोग गरेर औषधि उत्पादन हुने उनले बताए । शास्त्रमा उल्लेख भएका वाथ, पित्त, कफका लागि कस्तो सम्मिश्रण भएका औषधि चाहिन्छ भनिएको छ, त्यही आधारमा आफूहरूले फलो गरिरहेको उनले सुनाए । साइड इफेक्ट नगर्ने, शरीरका सेलहरूलाई असर नगर्ने भएर यसको लोकप्रियता बढ्दै गरेको कविराज रेग्मी बताउँछन् । अन्य उत्पादन भने कम्पनीका आफ्नै हुन् । गोरखा च्यवनप्रास, तुलसी चिया, गुड्ची चिया, स्लिम चिया, डायबिटी, आरम तेल, शिलाजित क्याप्सुल, शक्तिटोन क्याप्सुल, निम फ्रेस, वेदिकजी साबुन, वेदिक जी आयुर्वेदिक फेसवास लगायतका उत्पादन कम्पनीका लोकप्रिय छन् । पावर टी, गुड्ची टी, तुलसी चिया, स्लिम चिया पनि कम्पनीले उत्पादन गर्दै आएको छ । कम्पनीले उत्पादन गर्ने अभिपत्तिकर चूर्ण ग्यास्टिकका लागि उपयोगी रहेको रेग्मीले बताए । पायल्सका लागि पिलगरिन, च्यवनप्रास, कासारिन, बालमृत गोरखा आयुर्वेद कम्पनीका उत्पादन हुन् । आयुर्वेद कम्पनीले उत्पादन गर्ने च्यवनप्रास देशभर लोकप्रिय छ । यार्सागुम्बु, केसर लगायतका जडीबुडीको सम्मिश्रण भएर बन्ने स्पेसल, साधारण र शक्तिवर्द्धक च्यवनप्रास कम्पनीले उत्पादन गर्दै आएको छ । तनाव कम गर्ने, अनिन्द्रा, मानसिक तथा शारीरिक दुर्बलता सुधार गर्ने औषधि पनि कम्पनीले उत्पादन गर्दै आएको छ । जेठीमधु, शंकपुष्पी लगायतका जडीबुटी मिसाएर त्यस्ता औषधि उत्पादन गरिँदै आएको छ । कब्जियत हुने, जोर्नी दुख्ने, मधुमेह, सुगर, प्रेसरका बिरामीका लागि उपयोगी औषधि कम्पनीबाट उत्पादन हुने गरेको छ । चुर्ण (धूलो), सिरफ (झोल) र ट्याब्लेट औषधि उत्पादन हुँदै आएको छ । जन्डिस, कब्जियत, मधुमेह, ब्लडप्रेसर, पायल्स, दमको रोगी, महिलाहरूको तल्लो पेट दुख्दा प्रयोग हुने लगायतका औषधि उक्त कम्पनीले उत्पादन गर्दै आएको जनाएको छ ।२०५२ सालमा फ्रान्सबाट ३५ हजार बट्टा चियाको अर्डर आएपछि त्यो तयार गर्न आफूहरू त्यतिबेला मध्यरातसम्म खटिएको अजिरकोट गाउँपालिका२ खरिबोटका खडानन्द धिताल अझै सम्झिन्छन् । अदक्ष कामदारका रूपमा त्यतिबेला भर्खर कम्पनीसँग जोडिएका उनी कम्पनीका उत्पादन स्वदेश मात्र नभएर विदेशमा समेत निर्यात हुन थालेपछि आफूहरू ज्यादै खुसी भएको सुनाउँछन् । फ्रान्सबाट चियाको अर्डर आएपछि हामी १८२० जना कामदार राति १२ बजेसम्म खटेर काम गर्थ्यौं, उनले भने, अर्डरअनुसार चिया उत्पादन भएपछि तीनवटा ट्रकमा हालेर काठमाडौं पठाएका थियौं । धितालका अनुसार आयुर्वेद कम्पनीमा औषधि उत्पादनका लागि जिल्लाका विभिन्न क्षेत्रमा तत्कालीन समयमा जडीबुटीका नर्सरी थिए । खरिबोटबाट मात्र कुट्की, जटामसी लगायतका हावापानी सुहाउँदा ५ वटा नर्सरीबाट उत्पादित कच्चा पदार्थ गोरखा आयुर्वेद कम्पनीमा आउँथ्यो । स्थानीय स्तरमा समूह बनाएर जडीबुटीका खेती हुन्थे । गोरखा आयुर्वेद कम्पनीसँग जोडिन मलाई नर्सरी माध्यम बन्यो, जागिर पाएँ, उनले भने, त्यसबेला अदालतको सुब्बाको भन्दा हाम्रो तलब धेरै हुन्थ्यो, सुब्बाको २२२५ सय थियो, हाम्रो त्यतिखेर नै ३३ सय तलब थियो । अदक्ष, अर्धदक्ष, दक्ष हुँदै वरिष्ठ उच्च दक्ष पदमा कार्यरत धिताल आगामी वर्ष अवकाश पाउँदै छन् । ५५ वर्षमा अनिवार्य अवकाश दिने कम्पनीको प्रावधानअनुसार धिताल रिटायर्ड हुन लागेका हुन् । २७ वर्ष आयुर्वेद कम्पनीमा काम गरेका उनी जडीबुटीसम्बन्धी विशेष दख्खल राख्छन् । जडीबुटी जति पनि पाइन्छ, खपत गर्न सकिएको छैन, स्रोत भए पनि उपयोग गर्न नसक्दा खेर गइरहेको छ, उनले भने, मेरो अनुभवले पनि उत्पादन गरे बिकेन भन्न पर्दैन, लोकल जडीबुटी हाम्रै घरआँगनमा जति पनि छन्, यसलाई चिन्न भने सक्नुपर्यो । कोभिडमा थप उत्पादनको अवसरकोडिभ१९ महामारीका बेला अधिकांश उद्योग बन्दाबन्दीको अवस्थामा पुगे । गोरखा आयुर्वेद कम्पनीलाई भने त्यतिबेला झन् औषधि उत्पादनको चाप बढेको थियो । कोभिड महामारीका बेला रोग प्रतिरोधात्मक क्षमता बढाउने खालका उत्पादन र बिक्रीमा कम्पनी लागिपरेको थियो । इमुनो केयर, अशोगन्धा, शिलाजित, कफसिरफ, हर्वल चिया लगायत उत्पादनको माग कोभिड महामारीका बेला झन् बढेको कम्पनीका कविराज रेग्मी बताउँछन् । तत्कालीन समयमा क्वारेन्टाइन र आइसोलेसनमा कम्पनीका शक्तिवर्द्धक औषधि पुर्याउने गरिएको थियो ।कम्पनीमा गुर्जो सम्मिश्रण भएको उत्पादनको माग पनि कोभिडका बेला बढेको उनले बताए । आयुर्वेदिक औषधिको पद्धतिअनुसार गुर्जोको डाँठले पेटसम्बन्धी समस्यालाई निराकरण गर्छ । यसले पित्तलाई सक्रिय बनाउँछ भने दम, खोकी, ज्वरो, मधुमेह, अमलपित्त, जन्डिस, छालासम्बन्धी रोग, पिसाबसन्बन्धी रोग तथा कुष्ठरोगीलाई समेत यसको सेवनले फाइदा पुर्याउँछ । खानामा रुचि जगाउनुका साथै शक्तिवर्द्धक औषधिका रूपमा गुर्जोका लहरालाई लिइने कम्पनीका कविराज बताउँछन् । कोभिड१९ लाई लक्षित गरी कम्पनीले इमुनोकेयर को उत्पादन थालेको थियो । गुर्जो, किटु, भुइँअमला, तुलसीलगायतका जडीबुटीको सम्मिश्रण रहेको इमुनोकेयर गोरखामा मात्र नभई देशका विभिन्न भागमा पठाइएको थियो ।कम्पनीमा गोरखासँगै, तनहुँ, चितवन, धादिङ लगायतका जिल्लाबाट समेत नियमित किसान जडीबुटी बिक्रीका लागि आउने गर्छन् । करिब १ सय ५० प्रजातिका जडीबुटी कम्पनीले खरिद गर्दै आएको छ । गाउँघरमै पाइने हर्रो, बर्रो, अमला, जटामसी, कुट्की, चिराइतो, असुरा, सिमली, अश्वगन्धा, कुरिलो, गुर्जो, सिमला, कोइराला, वन खिर्रो, रिठ्ठा लगायतका जडीबुटी पनि कम्पनीले खरिद गर्दै आएको छ । जिल्लाभित्रकै जंगल र निजी बारीमा भएका ७५ प्रतिशत कच्चा पदार्थले भरथेग गरेको छ । हिमाली जडीबुटी गोरखाकै उत्तरी क्षेत्रबाट ल्याउने गरिएको छ । धादिङबाट कुरिलो, तनहुँबाट गुर्जो, हुम्ला, जुम्लाबाट यार्सागुम्बु, दाङबाट अमलालगायतका कम्पनीलाई चाहिने जडीबुटी ल्याउने गरिएको छ । हर्रोबर्रोलगायत जडीबुटी कम्पनीले तराईका जिल्लाबाट पनि आयात गर्छ । ५७ वटै जिल्लाबाट कच्चा पदार्थ कलेक्सन गर्छौं, उनले भने । स्थानीय स्तरबाटै संकलन भएर आएको कच्चा पदार्थ कम्पनीले खरिद गर्ने गरेको छ । स्थानीय स्तरमा पाइने जडीबुटी कम्पनीमा बिक्री गरेर आम्दानी लिनेको संख्या ६० भन्दा बढी छ ।१२ करोड रुपैयाँ लगानी रहेको कम्पनीले अहिले वार्षिक १५ देखि २० करोडसम्म कारोबार गर्ने गरेको छ । उत्पादन गर्ने फ्याक्ट्री यही एउटा हो, यहाँको उत्पादन नेपालभरि जान्छ, उनले भने । कम्पनीको मुख्य कार्यालय भने काठमाडौंको सोल्टीमोडमा रहेको छ । यसमार्फत कम्पनीका उत्पादन देशका विभिन्न सहरमा पुर्याइने गरेको उनले बताए । केन्द्रीय कार्यालय काठमाडौं र गोरखामा गरी ६५ जना कर्मचारी कम्पनीमा कार्यरत छन् । हरेक दिन बिहान ९ बजेदेखि बेलुका ५ बजेसम्म आयुर्वेदिक औषधि उत्पादन गर्ने कार्यमा ३५ जना कामदार खटिन्छन् । कम्पनीका उत्पादनबारे फार्मेसी पढ्दै गरेका विद्यार्थीहरू पनि कार्यस्थलमा पुगेर अध्ययन गर्ने गर्छन् । वार्षिक ५० देखि ६० समूहमा त्यस्ता विद्यार्थीहरू कम्पनीका उत्पादनबारे चासो राख्न आइपुग्ने गरेको रेग्मी बताउँछन् ।गोरखा आयुर्वेद कम्पनीले आफ्ना उत्पादनलाई स्वदेशमै बिक्री वितरणका लागि विशेष जोड दिएको छ । कम्पनीका उत्पादन बिक्रीका लागि देशभर ८० वटा डिलर रहेको कम्पनीका सञ्चालक रामहरि सुवेदी बताउँछन् । हाम्रा सबै उत्पादन डिलर थ्रु पठाउँछौं, उनले भने, कम्पनीका लागि चाहिने कतिपय कच्चा पदार्थ बाहिरबाट पनि ल्याउनुपर्छ, प्याकिङ म्याट्रियल इन्डियाबाट आउँछ, भनेका बेला सामान पाइँदैन । कम्पनीका उत्पादन अहिले स्वदेशमै बढी खपत भइरहेको पनि उनले सुनाए । औषधि निर्यात गर्न कडाइ पनि छ, उनले भने, त्यसैले हाम्रो फोकस अहिले स्वदेश केन्द्रित छ । जडीबुटी खेती गर्न प्रोत्साहन २०४० सालमा फ्रान्सको सीआईडीआर संस्था र नेपालीको संयुक्त लगानीमा खुलेको आयुर्वेद कम्पनी आजसम्म अनवरत सञ्चालनमा रहँदै आएको छ । तत्कालीन समयमा स्थानीयको जीवनस्तर उकास्न जडीबुटी नर्सरीमा सीआईडीआरले प्रोत्साहन गरेको थियो । तराई, पहाड र हिमालसँग जोडिएको विषमताको जिल्ला भएकाले पनि तत्कालीन समयमा जडीबुटी खेतीका लागि गोरखा रोजाइमा परेको हुन सक्ने कम्पनीका पुराना कर्मचारी बताउँछन् । कम्युनिटी डेभलपमेन्ट भनेर फ्रेन्चहरू नेपाल आएका थिए, कम्पनीका सञ्चालकमध्येका खेमराज भट्टराईले भने, स्थानीय स्तरमा जडीबुटी खेतीको प्रमोट गर्ने भनेर खेती सुरु भएपछि बजारको आवश्यकतालाई ध्यान दिएर कम्पनी स्थापना भएको हो ।तत्कालीन समयमा फ्रेन्च र नेपालीको आधाआधा लगानीमा कम्पनी स्थापना भएको उनले बताए । सीआईडीआरले व्यवस्थापनको जिम्मा आयुर्वेद कम्पनीलाई लगाएको पनि उनले बताए । अहिले पनि फ्रेन्चको केही सेयर छ, उनले भने । तत्कालीन समयमा सुरु भएको जडीबुटीको नर्सरी खेती भने राम्रो नभएको भट्टराई बताउँछन् । गोरखा आयुर्वेद कम्पनीमा २२ जना सेयर सदस्य रहेको कम्पनीका सञ्चालकसमेत रहेका भट्टराईले बताए । उनका अनुसार आयुर्वेद औषधिको माग धेरै छ । फ्याक्ट्रीमा उत्पादन हुन नपाउँदै अर्डर आइसकेको हुन्छ, काठमाडौं नपुग्दै औषधि सकिन्छ, उनले भने, उत्पादनको क्वालिटी राम्रो भएकाले पनि माग उच्च छ ।कम्पनीलाई चाहिने आवश्यक कच्चा पदार्थ उत्पादनका लागि गोरखा नगरपालिका१४ देउरालीस्थित गोर्वुङमा जडीबुटी खेती थालिएको छ । साउथ एसियाकै नमुना जडीबुटी फार्म बनाउने उद्देश्यका साथ २ सय रोपनी क्षेत्रफलमा २०७६ सालबाट खेती थालिएको हो । गोर्वुङको गोरखा अर्गानिक हर्वल फार्ममा रूख र भुइँ प्रजातिका जडीबुटीको खेती गरिएको कम्पनीका सञ्चालक भट्टराई बताउँछन् । उनको अगुवाइमा जडीबुटी खेती थालिएको हो । रूख प्रजातिका जडीबुटीबाट उत्पादन लिन अझै डेढदुई वर्ष लाग्ने भयो, उनले भने, भुइँ प्रजातिका जडीबुटी आयुर्वेद कम्पनीलाई उपलब्ध गराउन थालिसकेका छौं । फार्ममा घ्युकुमारी, निम, रिठ्ठा, तुलसी, अमला, शीतल चिनीलगायत ५० भन्दा बढी प्रजातिका जडीबुटीको खेती भइरहेको छ । यस वर्षबाट अमलाको उत्पादन सुरु भएको छ । आयुर्वेद कम्पनीका उत्पादनमा सबैभन्दा धेरै प्रयोग हुने अमला मात्र उक्त फार्मबाट डेढ सय टन उत्पादन गर्ने लक्ष्य राखिएको छ । फार्ममा लगाइएका १५ सय अमलाका बोट हुर्कंदो अवस्थामा छन् । आयुर्वेद औषधि उत्पादन गर्ने कम्पनीको आफ्नै जडीबुटी फार्म भएको नेपालमै यो एउटा मात्र हो, भट्टराईले भने । फार्ममा रूख कटहर, लिची, ड्रागन फुड लगायतका फलफूलको पनि खेती गरिएको छ । उक्त फार्म स्थापनाका लागि ३ करोड लगानी गरिएको छ । फार्मको ५ रोपनी क्षेत्रफलमा लज्जावती झारको खेती गरिएको छ । आयुर्वेदमा लज्जावती झारको छुट्टै महत्त्व रहँदै आएको छ । सुगर, मुटुसम्बन्धी रोगको औषधि बनाउन यही झारको प्रयोग गरिन्छ । भारतबाट आयात हुने जडीबुटी प्रतिस्थापनका लागि पनि क्षेत्रफल बढाएर खेती विस्तारको योजना रहेको उनले बताए । कम्पनीका लागि, आवश्यक ७५ प्रतिशत कच्चा पदार्थ यही फार्मबाट उत्पादन गर्ने लक्ष्य राखेका छौं, भट्टराईले भने, कम्पनीलाई आत्मनिर्भर बनाउनका लागि पनि जडीबुटी खेती सुरु गरिएको हो ।जडीबुटीलगायत आयुर्वेदिक औषधि बनाउन प्रयोग हुने कच्चा पदार्थमा भारतको भर पर्नुपर्ने अवस्था दुःखद रहेको भट्टराई बताउँछन् । खेती गरेको जडीबुटी बजारसम्म पुर्याउन पनि नीतिगत समस्या छ, उनले भने, दुःखद कुरो त के भने सालको बोक्रा पनि भारतबाट ल्याउनुपर्छ, अशोकका बोक्राले सालको बोक्राको काम गर्छ, तर हामीकहाँ त्यही पनि भारतबाट नल्याई हुँदैन । जडीबुटी संकलनमा पनि कतिपय नीतिगत अस्पष्टताका कारण झमेला पर्ने गरेको उनले सुनाए ।"
अलमलिएको राजनीति,"संसद्को अधिवेशन चलायमान छ । सदनमा प्रतिपक्ष र सत्तापक्षको भनाभन चल्दै छ । उपप्रधानमन्त्रीको मानसम्मानसहित गृहमन्त्रीमा नियुक्त भएका रवि लामिछानेमाथि खग्रास ग्रहणको प्रभाव देखिएको छ । यो संसदीय परिदृश्यलाई सकारात्मक हिसाबले हेर्ने कि नकारात्मक व्याख्या गर्ने ? जनता रनभुल्लमा छन् । संसद्को अहिलेको गतिविधिमा राजधानी काठमाडौं र देशका विभिन्न भागमा विकसित भइरहेका सहरबजारका सीमित मानिसबाहेक गरिब किसान, रोजगारीको खोजमा घरजग्गा बन्धक राखेर विदेश पलायन भइरहेका लाखौं तन्नेरीहरूको कुनै रुचि देखिएको छैन । नेपाली जनताको मनमस्तिष्क नकारात्मक विचारको गहिराइमा फसेको छ । जनताले आफ्नै भाष्य निर्माण गरेका छन् यी नेताले हाम्रा लागि केही गर्दैनन् । आदिकालमा नीति हरूमा सर्वश्रेष्ठ मानिने राजनीति अहिले अन्य उद्योगव्यवसायका रूपमा देखा परेको छ । राजनीतिक दलका नेताहरू कर्पोरेट प्रमुख का हैसियतमा रहेका छन् । यो संसदीय हलचलको रापताप बीचबाट एउटा निकै महत्त्वपूर्ण समाचार चुहिएको छ । मोरङको क्षेत्र नम्बर ६ बाट संसद्मा प्रतिनिधित्व गर्ने नेपाली कांग्रेसका प्रभावशाली नेता तथा सांसद शेखर कोइराला तथा नेपाल कम्युनिस्ट पार्टी (एमाले) का अध्यक्ष खड्गप्रसाद शर्मा ओलीका बीच अहिलेको गठबन्धनको विकल्पमा नयाँ गठबन्धनको आवश्यकतालाई प्रमुख कार्यसूची बनाउन वार्ता भएको छ । वार्ता अहिले कुनै निष्कर्षमा पुगेको छैन । त्यसका लागि थप छलफलको आवश्यकता होला । तत्कालका लागि यो समाचारको कुनै उपादेयता देखिँदैन । तर, बितेको संसदीय चुनावमा पहिलो र दोस्रो दलको हैसियत प्राप्त गर्ने कोइरालाओली वार्तालाई सामान्य रूपमा हेर्न पनि मिल्दैन ।राजनीतिक पृष्ठभूमिका हिसाबले हेर्दा नेपाली कांग्रेस र नेपाल कम्युनिस्ट पार्टी (एकीकृत मार्क्सवादीलेनिनवादी) बीचको गठबन्धन स्वाभाविक देखिँदैन । देशमा प्रजातन्त्रको पुनःस्थापनाका लागि भएको २०४६ को राष्ट्रिय जनआन्दोलनमा यी दुवै पार्टी सहयात्री थिए । आन्दोलनको सफलतापछि दुवै प्रतिस्पर्धाको बाटोमा लागे । यो स्वाभाविक थियो । २०४६ पछि कांग्रेस र एमालेका बीच मित्रताभन्दा कटुताको मात्रा धेरै थियो । दासढुंगा दुर्घटनामा एमालेका प्रखर नेता मदन भण्डारीको निधनपछि एमालेकांग्रेस सम्बन्ध झनै बिग्रियो । राजा ज्ञानेन्द्रले प्रत्यक्ष शासन सुरु गरेपछि सम्बन्धमा केही सुधार नआएको होइन । नेपाली कांग्रेसले माओवादी समस्याको समाधानका लागि पहल गरेपछि २०४७ सालमा जारी भएको संविधानको नक्सा परिवर्तित भयो । नयाँ राजनीतिक सेट अप मा कांग्रेस र एमाले आआफ्नै बाटोमा लागे । बत्तीस जना निर्वाचित सांसदको भरमा प्रधानमन्त्रीको आसनमा स्थापित भएका पुष्पकमल दाहाल प्रचण्डको राजनीतिक कौशल र वैशिष्ठ्य थियो । आफूलाई प्रधानमन्त्रीको आसनमा पुर्याउन उनले पहिलो पारी खेल्ने दिन एमाले अध्यक्ष ओलीलाई मनाए । प्रचण्डलाई थाहा थियो, एमालेसँगको गठबन्धन उनका लागि कहिल्यै पनि सुगम र सुविधाजनक रहँदैन । त्यसपछि, उनी राष्ट्रपतिको चयन राष्ट्रिय सहमति को आधारमा गराउने अभियानमा लागे । प्रचण्डको प्रस्तावले नेपाली कांग्रेसका सभापति शेरबहादुर देउवा सन्तुष्ट नहुने कुरै थिएन । किनभने, कांग्रेस नेता रामचन्द्र पौडेल यसका लागि सर्वाधिक सुयोग्य पात्र थिए । पौडेल सम्मानित पदमा पुगे । कांग्रेसका नेताहरू धन्य भए । प्रचण्डको नेतृत्वमा कांग्रेस माओवादीसँग गठबन्धनमा गाँसियो । कांग्रेसका लागि यो गठबन्धन मात्रै थिएन, बीपी कोइरालाले खोजेको राष्ट्रिय सहमति र मेलमिलापको एउटा हिस्सा पनि थियो । तर, कांग्रेस महासमितिको बैठकमा पार्टीका जिम्मेवार नेताहरूले राष्ट्रिय सहमति र मेलमिलाप को धागो चुँडाले । माओवादी नेतृत्वको जनयुद्ध का बारे कांग्रेसका नेताहरूले २०५६ सालअघिकै वक्तव्य विवरण दोहोर्याए । धर्मनिरपेक्षतालाई चुनौती दिँदै हिन्दु धर्मको कुरा उठाइयो । तै, कुनै कांग्रेसी नेताले संवैधानिक राजतन्त्र पुनःस्थापनाको पक्षमा आवाज उठाएनन् । उता, प्रधानमन्त्री प्रचण्ड कांग्रेसका मन्त्रीहरूको आचरणले दिक्क भइसकेका थिए । कांग्रेसका कतिपय मन्त्रीले आफ्नो मन्त्रालयका महत्त्वपूर्ण निर्णयका सम्बन्धमा प्रधानमन्त्रीलाई जानकारी दिन छाडिसकेका थिए । नेपाली कांग्रेसका सभापति देउवालाई यी कुराको जानकारी थिएन सायद । यहींनिर जोडिन्छ एमाले अध्यक्ष ओलीसँग कांग्रेस नेता शेखर कोइरालाको भेटवार्ता । माओवादीले कांग्रेससँगको गठबन्धन तोडेर एमालेसँग नयाँ नाता जोडेपछि कोइरालाओली भेटवार्ताको प्रसंग हालका लागि टुंगिएको छ । तर, राजनीति सम्भावनाको खेल हो । माओवादी र एमालेबीचको गठबन्धनमा स्थायित्वको प्रश्न शंकास्पद रहने गरेको छ । प्रारम्भमा प्रचण्डओली गठबन्धनले प्रदेश सरकार बदलेका छन् । कोशीमा शेखर कोइरालाको प्रयत्नले बनेको कांग्रेस नेतृत्वको सरकार अल्पमतमा परिसकेको छ । तर पनि कांग्रेस र एमालेका बीच मिलनबिन्दुको खोजी जारी छ । नेपालको पहिलो राजनीतिक परिवारका कनिष्ठ सदस्य कोइराला पेसाले चिकित्सक हुन् । व्यक्तिगत हिसाबले उनमा राजनीति गर्ने चाहना खासै रहेको देखिँदैन । तर, कोइराला निवासको आँगनमा हुर्किएका उनमा राजनीतिको तृष्णा हुँदै नभएकोचाहिँ पक्कै होइन । नेपालकै प्रजातान्त्रिक संस्कारको केन्द्रका रूपमा रहेको कोइराला निवासमा हुर्किंदा उनले राजनीतिका हितोपदेश र मित्रलाभ का सूत्रहरूबारे ज्ञान हासिल गरिसकेका थिए । उनको मस्तिष्कमा कोइराला निवासको राजनीतिक संस्कारले जरो गाडिसकेको थियो । यसबाहेक, उनका लागि राजनीति अलिकति बाध्यता पनि बन्दै गयो । बीपी कोइरालाका ज्येष्ठ सुपुत्र प्रकाशको राजा ज्ञानेन्द्र शाहको वृत्तमा पलायन, बीपीका कनिष्ठ पुत्र शशांकको राजनीतिप्रतिको बढ्दो निरपेक्षता, आफ्ना दाजु नीरञ्जन कोइरालाको राजनीतिप्रतिको वितृष्णा र काका गिरिजाप्रसाद कोइरालाकी सुपुत्री सुजाताको असफलता शेखरका लागि कोइराला परिवारको राजनीतिक धरोहरलाई निरन्तरता दिने चाहना मात्र नभएर बाध्यता बन्यो । सबैभन्दा पछिल्लो समयमा जब दाजुभाइका बीच कोइराला निवासको भागबन्डा भयो, शेखरले आफ्नो भागमा परेको जमिनजायदातलाई कोइराला निवास कै रूपमा निरन्तरता दिए । यो निकै महत्त्वपूर्ण राजनीतिक संकेत थियो । देशको विकसित हुँदै गएको राजनीतिक परिस्थितिलाई शेखरले कसरी सम्हाल्छन् ? यो महत्त्वपूर्ण विषय हो । प्रजातन्त्रको बिगुल फुक्ने पूर्वको सर्वाधिक महत्त्वपूर्ण सहर विराटनगर र त्यसको केन्द्रबिन्दु रहेको कोइराला निवास अहिले विकेन्द्रित भइसकेको छ । कुनै बेला विराटनगरले पूरै देशलाई प्रभावित गर्थ्यो । अहिले त्यो अवस्था छैन । पहिलो ऐतिहासिक जनआन्दोलनले निर्दलीय पञ्चायत व्यवस्थालाई विस्थापित गरेपछि विराटनगरदेखि राजविराज, जनकपुर, वीरगन्ज, भैरहवा हुँदै नेपालगन्जसम्मका सहर आफैं शक्तिकेन्द्रका रूपमा विकसित भएका छन् । मध्य र उत्तरी पहाडमा रहेका दार्चुलादेखि ताप्लेजुङसम्मका बजारमा पनि शक्तिको विस्तार भइरहेको छ । यस्तो परिस्थितिमा कोइरालाले आफ्नो राजनीतिक शक्तिको विस्तार खोज्नु असम्भव छैन, तर असहज छ । यति हुँदाहुँदै पनि केन्द्रको राजनीतिमा देखिएको विसंगतिको निवारणका लागि नेपाली कांग्रेसलाई एक तहमा ल्याउनु आवश्यक छ । सभापति देउवामा न त बीपीको जस्तो वैचारिक दर्शन छ, न गणेशमान सिंहको जस्तो शौर्य, न कृष्णप्रसाद भट्टराईको जस्तो आदर्शवाद छ । तैपनि उनले पश्चिम नेपालको मौलिक चातुर्य को प्रयोग गरेर नेपाली कांग्रेसलाई अहिलेको परिस्थितिसम्म ल्याइपुर्याएका छन् । यो नै उनको ठूलो उपलब्धि हो । तर, कोइरालाका लागि समय सुविधाजनक छैन । नेपालको राजनीतिमा थरीथरीका खेलाडीको उदय भएको छ । यी खेलाडीले आर्थिक, सामाजिक र विसंगत राजनीतिका कारण दीनहीन अवस्थामा पुगेका नेपाली जनतालाई ललिपप देखाएर मन जित्न खोजेका छन् । उनीहरूको उपस्थितिपछि संसद् बरालिएको छ । बरालिएको संसद्लाई न प्रधानमन्त्रीले, न प्रमुख प्रतिपक्षी नेताले, न सभामुखले, कसैले पनि नियन्त्रण गर्न सकेका छैनन् ।यस्तो अवस्थामा कोइरालाले एमाले अध्यक्ष ओलीसँग वार्ता गरेर राजनीतिक स्थिरता का लागि परिवर्तन वा सुधारको खोजी गर्नुपर्ने बताएका छन् भने त्यो अस्वाभाविक होइन । त्यसका लागि निर्वाचन प्रणालीमा परिवर्तन कोइरालाको पहिलो प्रेस्क्रिप्सन बनेको छ । उनले निर्वाचन प्रणाली नसुधारिएसम्म देशको विकास सम्भव नहुने निष्कर्ष निकालेको समाचार आएको छ । मूल कुरा के हो भने नेपालले अहिले भोगिरहेका समस्या गणतान्त्रिक संविधान, निर्वाचन र यस्तैयस्तै अरू कारणबाट भोग्नुपरेको होइन । संघीय गणतान्त्रिक नेपालले यी समस्या विरासतमा पाएको हो । राजा महेन्द्रले २०१७ सालमा प्रगतिशील सुधारमा लागेको संसद् खारेज गरेका थिए । त्यतिबेला, कांग्रेस, कम्युनिस्ट तथा अन्य कुनै पनि पार्टीका नेता अनैतिक आचरणमा लागेका थिएनन् । राजा वीरेन्द्रको सुधारिएको पञ्चायत व्यवस्थाले राजा महेन्द्रकै नीतिलाई फरक शब्दावलीमा प्रस्तुत गरेर निरन्तरता दिएको हो । राष्ट्रिय जनआन्दोलनपछिका सरकारहरूले पनि निर्दलीय पञ्चायत व्यवस्थाका समयमा लागू गरिएका नीतिहरूको शब्दान्तरण मात्र गरे । प्रजातान्त्रिक व्यवस्थाका अर्थमन्त्रीहरूले पञ्चायत व्यवस्थाका तत्कालीन अर्थमन्त्री प्रकाशचन्द्र लोहनीका नीतिलाई नै यथावत् स्वीकार गर्नुको कारण अन्तर्राष्ट्रिय दातृ संस्थाहरूको दबाब पनि थियो । अहिलेको यत्रो आमूल परिवर्तनपछि पनि देश रसातलमा नै छ भने यसको दोष आजका राजनीतिज्ञहरूले लिने कि नलिने ?कोइराला र एमाले अध्यक्ष ओलीबीच केके कुराकानी भयो ? त्यसको विवरण आएको छैन । तर, परिवर्तित परिस्थितिमा दुईबीच कुराकानी भएर मात्रै समस्या सल्टिँदैन । अहिलेको मुख्य खेलाडी माओवादी हो । संसद्मा उसले कति स्थानमा विजय हासिल गर्यो भन्दा पनि उसको उपस्थितिले परिस्थितिमा सुधार आएको हो कि होइन ? राजनीतिक निष्कर्ष निकाल्नु आवश्यक रहेको छ । प्रचण्ड नेतृत्वको अहिलेको सरकारले यथास्थितिलाई निरन्तरता दिनुबाहेक माखो पनि मार्न सकेको छैन । मोबाइलको टोनमा मौसमअनुसार कहिले इदको महिमा गायो, कहिले बुद्धको भजन बजायो, शिवरात्रिमा महादेवको महिमा गायो । जीवन नियमित चलेको छ । सरकार छ भन्ने भान दिन सडकमा ट्राफिक प्रहरी सक्रिय रहेको छ । राम आए रामलाई स्वस्ती गर्यो, रावण आए रावणको अगाडि टाउको निहुरायो । जनयुद्धका कमान्डर प्रचण्डमा रहेको क्रान्तिको राप घट्दै गएको देखिन्छ ।कोइरालाओली संवाद राम्रो सुरुवात हो । सबै नेताहरूको संवाद सबैसँग हुनुपर्छ । एउटा कांग्रेस र एउटा एमाले मिलेर मात्रै यो देश हाँक्न सक्ने अवस्था अहिले छैन । देश अकर्मण्यताको बन्दी बनेको छ । विषयहरू विविध छन्, तर ती सबै निष्कर्षविहीन छन् । नेताहरूले बुझ्नुपर्छ, सरकारको संकुचनको कारण के हो ? अहिले त यस्तो लाग्छ, सरकारसँग विकास र प्रगतिको समाचार नै छैन । पूरै सरकारी संयन्त्र भ्रष्टाचार र दुराचारका काण्डहरूमा अलमलिएको छ ।"
दलीय दाउपेचको कोपभाजनमा संसद्,"संघीय संसद्को हिउँदे अधिवेशन अन्त्य हुने संघारमा छ । केही विधेयक तत्काल पारित गर्नैपर्ने परिस्थिति हुँदाहुँदै आइतबार रातिदेखि अधिवेशन अन्त्यका लागि सरकारले राष्ट्रपतिलाई शुक्रबार नै सिफारिस गरिसकेको छ । संसद्मा जारी गतिरोध समाधान गरेर अत्यावश्यक विधेयक अघि बढाउनेभन्दा अधिवेशन नै अन्त्य गर्ने विकल्प सत्तारूढ दल र सरकारले रोजेका हुन् । कानुन निर्माणको मुख्य थलो संसद्कै प्रक्रिया रोकिएपछि अत्यावश्यक केही कानुन निर्माण एवं संशोधनका लागि अध्यादेश ल्याउने तयारीमा सरकार छ । सत्तारूढ दल वा सरकारले आफूलाई संसद्मा अप्ठ्यारो पर्नासाथ यसरी अधिवेशन अन्त्य गराइदिने प्रवृत्ति पनि गलत छ । यसले संसदीय प्रणालीको अवमूल्यन गर्छ । अत्यावश्यक कानुन अध्यादेशमार्फत ल्याउनु संविधानसम्मत भए पनि यो अस्थायी प्रबन्ध मात्र हो । यसलाई स्थायी कानुनमा रूपान्तरण गर्न संसदीय प्रक्रियामा छिर्नैपर्छ । लोकतान्त्रिक शासन प्रणाली सुदृढीकरणका लागि राज्यका तीनै अंग न्यायपालिका, कार्यपालिका र व्यवस्थापिका (संसद्) उत्तिकै सक्रिय र सबल हुनुपर्छ । तर सत्ता स्वार्थ र दलीय दाउपेचको कोपभाजनमा पारिँदा संसद् अपेक्षित रूपमा प्रभावकारी हुन सकेको छैन । कानुन निर्माणका सन्दर्भमा संघीय संसद् सधैं कमजोर देखिँदै आएको छ । प्रतिनिधिसभाको अघिल्लो कार्यकाल नै संविधान कार्यान्वयनसँग सम्बन्धित दर्जनौं कानुन नबनाई सकिएको थियो । त्यसले अहिलेको प्रतिनिधिसभालाई चाप परेको छ । तर त्यसको अनुभूत राजनीतिक दल, सरकार र संसद् कसैले गरेको पाइँदैन । गत वर्ष आमनिर्वाचनपछि गठित प्रतिनिधिसभाको पहिलो हिउँदे अधिवेशन एउटै विधेयक पारित नगरी सकिएको थियो । विधेयक अधिवेशन भनेर चिनिने हिउँदे अधिवेशन चल्दा राजनीतिक दलहरू सरकार निर्माण र मन्त्रिपरिषद् विस्तारमै अलमलिए । मिनी संसद् भनिने संसदीय समिति गठन र त्यसको नेतृत्व चयनमै महिनौं लाग्यो । गएको बर्खे अधिवेशनमा बजेटसम्बन्धी बाहेक एउटा मात्र विधेयक (अनुचित लेनदेनसम्बन्धी) पारित भयो । चालु हिउँदे अधिवेशन सुरु भएको दुई महिनाभन्दा बढी भइसक्दा सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवर्द्धनसम्बन्धी केही ऐनलाई संशोधन गर्न बनेको विधेयक र अनुगमन तथा मूल्यांकन विधेयक गरी जम्मा दुइटा विधेयक पारित भएका छन् । जबकि सरकारले हिउँदे अधिवेशनमा ४६ विधेयक अघि बढाउने लक्ष्य राखेको थियो । त्यसबाहेक संसद्मा पहिल्यै दर्ता गरिएका विधेयक १३ वटा थिए । संक्रमणकालीन न्याय निरूपण प्रक्रिया लामो समयदेखि अवरुद्ध रहेकाले सत्यनिरूपण तथा मेलमिलाप आयोगसम्बन्धी कानुन संशोधन गर्ने विधेयक यही अधिवेशनमा पारित हुने अपेक्षा थियो । यही वैशाखमा लगानी सम्मेलन आयोजना गरिएकाले निजी क्षेत्रलाई लगानीमा प्रोत्साहन गर्ने गरी कानुन निर्माण एवं संशोधन पनि यसैपालि हुनुपर्ने थियो । प्रदेश र स्थानीय तहको गुनासो बढिरहेकाले संघीयता कार्यान्वयनसँग जोडिएका निजामती कर्मचारी र प्रहरी लगायतका कानुन पनि बनाइहाल्नुपर्नेछ । तर यही बीचमा राजनीतिक दलहरू सत्ता गठबन्धन हेरफेरमा अलमलिए । गठबन्धन फेरिएलगत्तै संसद्मा सत्तारूढ र विपक्षी दलबीच टकराव सुरु भयो, जुन जारी छ । सहकारी संस्थाको बचत अपचलनमा उपप्रधान तथा गृहमन्त्री रवि लामिछाने जोडिएपछि प्रमुख प्रतिपक्ष कांग्रेसले संसदीय छानबिनको माग गर्दै संसद्को कामकारबाही अघि बढाउन दिएको छैन । कांग्रेसको मागमा साथ दिने राजनीतिक दल थपिँदै गएका छन् । यसले सत्ता गठबन्धनमै संकट सिर्जना गर्ने जोखिम बढेकै बेला सरकारले हिउँदे अधिवेशन अन्त्यको सिफारिस गरेको छ । आगामी जेठ १५ मा सरकारले बजेट पेस गर्नुपर्ने र त्यसअघि बजेट अधिवेशन बोलाएर नीति तथा कार्यक्रममाथि छलफल गर्नुपर्ने भएकाले यो हिउँदे अधिवेशन धेरै दिन लम्बिँदैनथ्यो । त्यसमाथि दुइटा अधिवेशनको अन्तर १५ दिन राख्ने गरिन्छ । तर राजनीतिक दलहरूले संसद्मा जारी गतिरोध तत्काल अन्त्य गर्न सकेको भए केही अत्यावश्यक विधेयक यही अधिवेशनबाट पारित गर्न सकिन्थ्यो । विपक्षी दलले उठाएको विषयलाई यसरी नै पन्छाउन खोजे बर्खे अधिवेशनसमेत सहज रूपमा चल्न सक्दैन । त्यसैले विपक्षी दलको मागलाई ढिलोचाँडो सम्बोधन गर्नुको विकल्प छैन । त्यसैले राजनीतिक दलहरूले वार्तासंवादमार्फत यथाशीघ्र निकास खोज्नुपर्छ । संसद् नचलेका बेला अत्यावश्यक कानुनका लागि सरकारले अध्यादेश ल्याउन त मिल्छ तर संसद् छलेर आफ्नो अनुकूलताका लागि अध्यादेश ल्याउने प्रवृत्तिलाई प्रश्रय दिनु हुँदैन ।"
नयाँ वर्षमा उच्च शिक्षा सुधारको अवसर,"नयाँ वर्ष २०८१ को सुरुवातमै त्रिभुवन विश्वविद्यालयमा राजनीतिक भागबन्डा अन्त्य गर्दै प्रतिस्पर्धाका आधारमा पदाधिकारी चयन भएको समाचार पढ्न पाइयो । पहिलो पटक खुला प्रतिस्पर्धाबाट गत फागुनमा केशरजंग बराल उपकुलपति नियुक्त भएका थिए । वैचारिक संगठनको सिफारिसबिना उपकुलपतिकै सिफारिसमा चैतको अन्तिम दिन शिक्षाध्यक्षमा खड्ग केसी र रजिस्ट्रारमा केदार रिजालले नियुक्ति पाएका छन् । यसबाट अब साँच्चै विश्वविद्यालयमा राजनीतिक हस्तक्षेप न्यूनीकरण गर्ने र देशको उच्च शिक्षा सुधार हुने आशा जागेको छ । विश्वविद्यालयहरू राजनीतिक क्रीडास्थल बनेको दशकौं भइसकेको अवस्थामा अब भने उद्धार हुन सक्ने विश्वास सबैले गरिरहेका छन् । विश्वविद्यालयको गरिमा बढाउन नवनियुक्त उपकुलपति, शिक्षाध्यक्ष र रजिस्ट्रारले सामूहिक प्रयत्न गर्नेछन् भन्ने आम सरोकारवालाको समेत अपेक्षा छ । विश्वविद्यालयमा विधिको शासन स्थापित गर्न र अधिकतम खुलापन अपनाउँदै पारदर्शी कामकारबाही गर्ने गराउने कुरामा पदाधिकारीहरूको प्रतिबद्धता व्यवहारमा देख्न पाइएला कि नपाइएला, त्यो त हेर्न बाँकी नै छ । अब उपकुलपतिको भिजन र चारवर्षे कार्ययोजना वेबसाइटमार्फत सार्वजनिक गर्ने र त्यसमा सबै सरोकारवालाको अपनत्व गराउने, अनि तीनै जना पदाधिकारीले त्यसलाई साझा दस्ताबेजका रूपमा अंगीकार गरी अनुभव र सक्षम व्यक्तिहरूसँग मिलेर कार्यान्वयन गर्नुपर्छ । वार्षिक शैक्षिक क्यालेन्डर र परीक्षा प्रणालीमा सुधार गर्दै प्रशासनिक पुनःसंरचना गरेर सिंगो विश्वविद्यालयको पुनःसंरचना गर्न सके कार्यकाल उपलब्धिमूलक हुन सक्छ । विश्वविद्यालयमा सुशासन पनि पुनर्जीवित हुनेछ । नोदनाथ त्रिताल, पनौती२, काभ्रे"
२०८० लाई फर्केर हेर्दा,"नयाँ वर्ष २०८१ सुरु भएको छ । बितेका वर्षहरूमा के राम्रा भए, के नराम्रा भए र त्यसलाई सुधार गर्न के गर्न सकिन्छ भन्ने विषयमा समीक्षा हुन सके नयाँ वर्षहरू सफल हुन सक्छन् । वर्ष २०८० लाई सरसर्ती हेर्दा यस्तो देखिन्छः१ भ्रष्टाचार र बेथितिका धेरै काण्डमा अनुसन्धान भए, मुद्दा दायर भए । ललिता निवास काण्ड, बाँसबारी जग्गा काण्ड, भुटानी शरणार्थी काण्ड, वाइडबडी काण्ड, सुन काण्डमा अनुसन्धान पूरा भई मुद्दा दायर भए । कतिपय अनुसन्धानका क्रममा छन् । तर अदालतले बालकृष्ण खाँणलाई थुनामा नराख्नु, बाँसबारी काण्डमा अरुण चौधरीलाई ६ दिनमै छाड्ने आदेश गर्नु र सुन काण्डका मुख्य आरोपित जीवन गुरुङलाई केवल १५ लाख धरौटीमा छोड्ने आदेश गर्नु बिझाउने खालका विषय थिए । २ भारतले १० वर्षमा १० हजार मेगावाट विद्युत् किन्छु भनेर गरेको सम्झौता पनि उत्साहजनक छ । तथापि भारतको खासै भर भने छैन । किनभने प्रतिस्पर्धामा विद्युत् खरिद गर्नेसम्बन्धी अनुमति १ वर्षका लागि दिँदै आएकामा यस पटक भारतले ३ महिनाका लागि नवीकरण गरेको छ । ३ सहकारी, लघुवित्त र मिटरब्याजीका समस्याले ठूलै आँधीबेहरी ल्याए । सहकारीहरूलाई कानुनको दायरामा ल्याउन सरकारले प्रभावकारी कदम चाल्न सकेन । त्यही कारण ठगी धन्दामा संलग्न भरत महर्जन, जीबी राई, केबी उप्रेतीहरू विदेश भाग्न सफल भए । ४ गठबन्धन फेरबदलले संघ र सातवटै प्रदेशमा सरकार अस्थिर बन्न पुग्यो । सरकार गिराउने र बनाउने खेलमै दलहरू केन्द्रित भए । राजनीति अस्थिर हुँदा देशमा विकासको गति सुस्त हुन पुग्यो ।५ सरकार र राष्ट्र बैंकको नीति सही नहुँदा बजारमा पैसाले चलायमान हुने अवसर पाएन । राष्ट्र बैंकले कर्जामा चाहिनेभन्दा बढी कडाइ गर्यो । सरकारले विकासे आयोजनामा पैसा समयमै भुक्तानी गरेन । बैंकमा खराब कर्जा बढ्न पुग्यो । देशमा रोजगारी बढ्न सकेन ।६ वर्षको अन्तमा शिक्षामन्त्री सुमना श्रेष्ठले चिकित्सा शिक्षा जाँचबुझ आयोगको प्रतिवेदन सार्वजनिक गरेर ठूलो आशा सञ्चार गरेकी छन् । शिक्षकहरू कुनै पनि राजनीतिक दलको सदस्य बन्न नपाउने उनको नीति सराहनीय छ । गोपाल देवकोटा, गोकर्णेश्वर, काठमाडौं"
सम्पत्ति छानबिन होला ?,"अहिले संसद्मा राष्ट्रिय स्वतन्त्र पार्टीले सार्वजनिक पदमा बसेका व्यक्तिको सम्पत्ति छानबिन गर्नुपर्ने बताइरहेको छ । यस सम्बन्धमा प्रमुख प्रतिपक्षी नेपाली कांग्रेसका तीन सांसद उपसभापति धनराज गुरुङ, सहमहामन्त्री बद्री पाण्डे र जीवन परियारले गत शुक्रबार संसद्मा सार्वजनिक महत्त्वको प्रस्ताव नै दर्ता गराएका छन् । २०४६ सालयता जोजो सार्वजनिक पदमा थिए, उनीहरूको सम्पत्ति सरकारले छानबिन गर्नुपर्छ । देखाउनका लागि होइन, निष्पक्ष तथा गहन रूपमा छानबिन हुनुपर्छ । राजनीतिमा लागेपछि गैरकानुनी काम गरेर सम्पत्ति आर्जन गर्ने छुट कसैलाई दिइनु हुन्न । पुरुषोत्तम घिमिरे, जोरपाटी, काठमाडौं"
शिक्षामन्त्रीलाई प्रश्न,"सरकारी स्कुलमा भवन आफ्नै छ, भाडा तिर्नु पर्दैन । शिक्षकलाई सरकारले तलब दिन्छ । विद्यार्थीलाई खाजासमेतको व्यवस्था हुन्छ । तर किन सरकारी स्कुलको शैक्षिक गुणस्तर कमजोर भयो ? स्कुलमा सीपमूलक शिक्षालाई किन पहिलो प्राथमिकता दिइँदैन ? त्रिभुवन विश्वविद्यालयले किन समयमा रिजल्ट निकाल्दैन ? कोर्स किन समयमा सिध्याउँदैन ? दुर्गाप्रसाद सापकोटा, गोकर्णेश्वर ५ काठमाडौ"
तागत हुनुपर्यो,"सोच्ने, खोज्ने, प्रश्न गर्ने मान्छे हुनुपर्योत्यो प्रश्नको जवाफ दिने कोही त हुनुपर्योआँखा, कान, मुख छोपी शासन गर्नेहरूलाईसडकतिर फाल्न सक्ने कोही त हुनुपर्योसेवक बन्छौं भन्नेहरू जंगे शासक भएतिनको कुर्सी हल्लाइदिने कोही त हुनुपर्योफोस्रा नारा, आश्वासनका खेती चलाएरसिधासादा देशवासीलाई मूर्ख बनाएरसमृद्धिका बाटाहरूमा काँडा लगाउनेलाईपन्छाएर अघि बढ्ने तागत हुनुपर्यो । कृष्ण कुम्पुरे, आदमटार, धादिङ"
मनाऔं सबैले नयाँ वर्ष,"सधैं माथि बस्ने बनोस् सत्य धर्मखुलुन् भ्रष्टका ती सबै पाप कर्मयहाँ झूट पापी हराएर जाऊन्यहाँ देश लुट्ने डराएर जाऊन् बनोस् राज्य ज्ञानी इमानीहरूकोचलोस् राज्य प्यारा र दानीहरूकोनयाँ सोच आओस् नयाँ राज्यनिम्तिनहोस् जोस जाँगर हामीभित्र कम्तीबनुन् देशवासी विवेकी र आँटीनहोस् है कुनै पल बिनाकाम बाँकीसबैले सबैमा उमारेर हर्षमनाऔं सबैले नयाँ यो छ वर्ष इन्द्रकुमार श्रेष्ठ, ओखलढुंगा"
'आईटीसम्बन्धी उचित कानुन र पूर्वाधार बनाए विदेशबाट युवा फर्काउन सकिन्छ',"डिजिटल नेपाल फ्रेमवर्क अन्तर्गतका ८ क्षेत्रमध्ये फिनटेकले मात्र लय लिएको देखिन्छ होइन ?कृषिको सन्दर्भमा एग्रिटेक कार्यान्वयनमा ल्याउन सरकारी अनुदान जरुरी छ । सरकारी अनुदान नहुँदा किसानले पैसा तिर्न सकेनन् । नेपालमा कम र छोटो अवधिको लगानी गर्ने प्रचलन छ । कम लगानीमा काम गर्दा सामान्य र अटोमेटेड विषयलाई म्यानुअल अर्थात् हातले काम गर्नुपर्छ । डिजिटल बैंक बनाउनका लागि सातवटा प्रक्रिया पुर्याउनुपर्छ । तर, नेपालका बैंकमा एक वा दुईवटा मात्रै सिस्टम छ, बाँकी हातैले गरिरहेका छन् । डिजिटलको मुख्य अवधारणा भनेकै अनुभव हो, जहाँ अनुभव गर्न सकिएन त्यसलाई डिजिटल भन्न मिल्दैन ।बैंकहरूले नै फिनटेक बनाई आफैं सेवा दिन थालेको अवस्थामा फिनटेक दिगो नहोला कि भन्ने छ नि ?सबै ग्राहक डिजिटल कम्पनी (फिनटेक) ले लैजाने हो कि भनेर बैंकिङ क्षेत्र आत्तिन थालेको छ । अधिकांश बैंक एप मोडलमा गएका छन् । फिनटेकसँग भएका एप खरिद गर्ने र सञ्चालन गर्नेमा उनीहरूको ध्यान गएको छ । तर ग्राहकको डाटा कम्पनीले कसरी ह्यान्डल गर्ने, नाफा कसरी बाँडफाँट गर्ने, समग्र इकोसिस्टमलाई कसरी विकास गर्नेतर्फ थोरै बैंकले मात्र ध्यान दिएका छन् । फिनटेकसँग काम गर्न बैंकहरूले साझेदारी मोडल अपनाउनुपर्छ । सरकारले क्लाउड एप्लिकेसनमा जान नदिँदा मुलुकमा फिनटेक क्षेत्र महँगो बनेको छ । हरेक एप्लिकेसनको एउटाएउटा कम्पोनेन्ट सफ्टवेयर डेभलपरले आफैं विकास गर्नुपर्छ । जबकि क्लाउड एप्लिकेसनमा जाँदा डेभलप भइसकेको एप्लिेकसन कनफिगर गरे पुग्छ । हरेक बैंकमा डिप्लोई गर्दा सानासाना एप्लिकेसन बनाउँदा पनि पहिले नै कन्फिग गरिदिन्छ । हामीकहाँ त्यस्तो व्यवस्था छैन, मल्टिपल डाटा सेन्टर बनाउँदा मल्टिपल सिस्टम कन्फिगरेसन गर्नुपर्ने भएकाले सञ्चालन लागत उच्च हुन्छ । त्यसकारण सरकारले जति छिटो फिनटेकलाई क्लाउडमा जान दिन्छ, त्यति नै छिटो वृद्धि हुन्छ । आफ्नो क्षमताअनुसार फिनटेक इन्डस्ट्री ग्रो हुन नसक्नुको एउटा कारण सरकारले क्लाउडमा जान नदिनु पनि हो । कुनै पनि नयाँ कुरा बनाएर एकैपटक फिनटेक उद्योगमा जोड्न खर्चिलो हुन्छ । इन्नोभेसनको लागत नेपालमा उच्च छ । भारतमा नयाँ एप्लिकेसन बनाएर इन्डिया स्ट्याक जोड्ने हो । आधार कार्ड, जन्म दर्ता, मृत्य दर्ता सबै उसैले गर्छ । सरकारले बनाइदिएको हाइवेमा आफ्नो सर्भिसेस र एप्लिकेसन रन गर्न सकिन्छ । तर हामीकहाँ हरेक पटक हाइवे बनाउनुपर्छ । हरेक विषयका लागि छुट्टाछुट्टै एप्लिकेसन बनाउनुपर्छ । नागरिक एपबाट स्ट्याक बनाउने विषय लामो समयदेखि छलफलमा छ । फिनटेकमा सरकारीभन्दा निजी क्षेत्र धेरै अगाडि छ । तर सरकारी निकायले निजी क्षेत्रसँग सहकार्य नै गरेको छैन । डाटा एक्सचेन्ज र एपसँग सम्बन्धित सीमित व्यक्तिसँग मात्रै सरकारले सहकार्य गर्दा थोरैले लाभ लिइरहेका छन् । फिनटेकका लागि कस्तो आर्किटेक्चर हुनुपर्छ भन्ने विषयमा छलफल हुन सकेको छैन । भारतले यस्तो प्लाटफर्म ल्यायो कि जहाँ एउटा सानो पान पसलदेखि अमेजन कम्पनीले आफ्नो वस्तु बेच्न सक्ने भए । त्यसैले साझा नोमिनेटर खोजेर सिस्टम बनाउनुपर्छ । सरकारले निजी क्षेत्रसँग सहकार्य गरेर काम गरिरहँदा सरकारी कर्मचारीले हामीले काम गर्न सकेनौं भनिरहेका छन् नि ? सरकारी निकायअन्तर्गत सूचना प्रविधि क्षेत्रमा पढेकै मानिस पुगे । तर उनीहरूले व्यवहारमा प्रयोग गर्न पाएनन् । सबै आउटसोर्सिङ मोडलमा जाँदा विक्रेताले नियन्त्रणमा लिन थाल्यो । विक्रेता कम्पनी आफ्नो सर्भिस तथा अनुरोधमा गएसँगै सरकारी जनशक्तिले वृद्धिविकास गर्न पाएनन् । अहिले पनि धेरै सिस्टम त्यसमै फसेको छ । सरकारी निकाय र आउटसोर्सिङ कम्पनी सँगसँगै बसेर काम गर्नुपर्थ्यो । सरकारी क्षेत्रका सूचना प्राविधिकले सम्पूर्ण काम विक्रेताबाट आउटसोर्स गर्नुपर्थ्यो । त्यसकारण सरकारको नीति, कार्यविधि र बिजनेस प्रोसेस स्पष्ट हुनुपर्छ । सिस्टमले काम गरिरहेकाले मान्छेले पनि त्यसरी नै सोच्न जरुरी छ । पछिल्लो समय आउटसोर्सिङ क्षेत्रप्रति आशा जागेको छ । त्यसैले अर्थतन्त्रको रिफर्मका लागि पनि आईटी नै भनिरहेका छन् । यसको सम्भावना कस्तो छ ?पछिल्लो समय आईटी सेवाको माग घट्दै गएको छ । आवश्यक छ तर महँगो । सुरुमा आएको अध्ययनले आईटी क्षेत्रले कुल गार्हस्थ्य उत्पादन (जीडीपी) को १५ प्रतिशत र विदेशी विनिमयमा ५५ प्रतिशत योगदान गरेको देखाएको थियो । एक किसिमले हेर्दा यो तथ्यांक धेरै र अर्को किसिमले हेर्दा कम हो । मुलुकमा अझै पनि धेरै कम्पनी दर्ता भएका छैनन् । कतिवटा संस्था व्यक्तिगत रूपमा काम गर्छन् । बाहिरको अर्थतन्त्रको अवस्था राम्रो भयो भने धेरै काम आउटसोर्स हुन्छ । कतिपय कम्पनीले कर्मचारी कटौती गरिरहेको अवस्थामा पनि कतिपयले ग्रो गरिरहेका छन् । आउटसोर्सिङ काम ल्याउन नसक्दा कुनै कम्पनीले १५० जनासम्म कर्मचारी कटौती गरेको छ । नेपालमा एउटा सफ्टवेयर बनाउन १० डलर लाग्छ भने अन्य मुलुकमा १५ डलर । त्यसैले नेपालमा कम लागत, लगानीको प्रभाव र अवसर भएकाले आउटसोर्सिङ हुन्छ । नेपालमा खर्च गर्यो भने नेपालीले अवसर पाउँछन् । नेपालमा सफ्टवेयर निर्यात गर्दा कम खर्च हुन्छ भनेर पनि लगानीकर्ता आउने गरेका छन् । यो उद्योगलाई आवश्यक नीति, पूर्वाधार बनाएको अवस्थामा धेरै सफ्टवेयर निर्यात गर्न सक्ने ठूलो हब बन्न सक्ने सम्भावना छ कि छैन ? हाम्रोमा त्यस्तो जनशक्ति छन् कि छैनन् ? सम्भावना आईटीमा मात्र नभएर हरेक क्षेत्रमा हुन्छ । पोलिसी रिफर्मले मात्र उद्योगको अवस्था सप्रिँदैन । आउटसोर्सिङको भ्यालुचेन अन्य देशमा पनि घटेको छ । करको दर मात्र घट्यो भने आईटी क्षेत्र बुम हुन्छ भन्नेमा मलाई विश्वास लाग्दैन । यद्यपि सम्भाव्य क्षेत्र भने हो । पछिल्लो समय प्रशस्त आईटी इन्जिनियर उत्पादन भएका छन् । उनीहरूलाई सही किसिमबाट कम्पनी तथा आउटसोर्सिङ जबमा च्यानलाइज गर्न सक्ने सम्भावना छ । आईटी क्षेत्रमा ट्यालेन्ट, एजुकेसन र पूर्वाधार आवश्यक पर्छ । नयाँ नियम आइसकेपछि बाहिरका कम्पनीसँग भएको पूर्वाधारलाई पनि नियमानुसार दर्ता गर्नुपर्ने हुन्छ । आउटसोर्सिङ कम्पनीले काम गर्दा रियलटाइम अनलाइन इन्फ्रास्ट्रक्चर निर्माण गर्छ । तपाईंले यहाँ बसेर काम गरेको उता हेरिरहेका हुन्छन् । निर्यातमा आधारित उद्योग हो भने सरकारले केही अनुदान दिनैपर्छ । उनीहरूको अनुरोध तथा मागलाई फास्टट्र्याक गर्नुपर्यो । नयाँ ऐनकानुन ल्याउँदा पनि सम्बन्धित क्षेत्रसँग सल्लाह, छलफल गर्नुपर्छ । कर छुट पनि दिनुपर्छ । किनभने नेपालले अन्य देशसँग प्रतिस्पर्धा गर्नुपर्छ । अन्य देशले अनुदान र छुट दिइरहेका छन् । भियतनामले ५ वर्षअघि नै यस्तो काम गरिसक्यो । आज उसको आईटी सेक्टर बुम भइरहेको छ । ऐनकानुन, पूर्वाधार बनाएर राम्रो पैसा दिन सक्यो भने जुनसुकै देशका मान्छे आउन तयार छन् । लो लेभल कोडिङ, लो लभेल इन्टिग्रेसन, डकुमेन्टेसन, डेटा साइन्सलगायत क्षेत्रमा नेपालमै पर्याप्त जनशक्ति छ । कुनै कम्पनीको मुख्य बिजेनस एआई र कम्प्युटर भिजनमा छ भने त्यससम्बन्धी विज्ञ बोलाएर आफ्ना कर्मचारीलाई ट्रेन्ड गराउँछ । थोरै मात्रा लाभ लिन सक्यौं भने पनि हाम्रो अर्थतन्त्रको लागि दिगो हुन सक्छ । नेपालीहरू प्राविधिक क्षेत्रमा विदेशमा पनि काम गरिरहेका छन् । प्राकृतिक रूपमा नेपालमा अवसर र आफूले योगदान दिएको जस्तो लागे विदेश जाने युवाको दर घट्छ । त्यस्ता मान्छेलाई स्थानीय उद्योगमा राख्न सकिन्छ । सरकारले उचित सुधार गरी आईटी क्षेत्रको क्षमता प्रयोग गरे धेरै युवालाई विदेशिनबाट रोक्न सकिन्छ । २००९२०१० मा भारतका धेरै मान्छे आफ्नै देशमा विकास हुन थाल्यो भन्दै भारतमै भित्रिए । आफ्नै देशमा केही गर्नुपर्छ भनेर अमेरिकाबाट धेरै जना भारत फर्के । नेपालमा पनि त्यस्तो वातावरण बनाउन सक्नुपर्छ ।आईटी क्षेत्रको आन्तरिक बजार कस्तो छ ?आन्तरिक बजारमा क्रेताहरू सीमित छन् । सीमित ग्राहकमाझ सेवा आपूर्ति गर्नुपरेकाले प्रतिस्पर्धा तीव्र छ । अन्य ठाउँमा एप्लिकेसन दिइसकेपछि २० हजार मान्छे सपोर्ट गर्छ कि गर्दैन भन्ने प्रश्न आउँछ तर नेपालमा एप्लिकेसनको मूल्य कति हो भनेर सोध्छन् । एप्लिकसनको भ्यालुलाई तुलना गर्न नसकेर प्राइसलाई तुलना गरी जुन सस्तो त्यही राम्रो भन्ने भाष्य बसेको छ । अन्य उद्योगमा पनि यस्तै हो । भ्यालु एट्रिब्युट्स नै इन्डस्ट्रीलाई स्पष्ट नभएकाले ती कम्पनीले राम्रोको सट्टा सस्तो कसरी बनाउने भन्नेमा ध्यान दिन थालेका छन् । आईटीको मूल्य अपारदर्शी र अस्पष्ट छ । आईटीको काम भनेको दक्षता र उत्पादकता बढाउनुका साथै काम गर्न सजिलो बनाउँछ भन्ने विषयमा छलफल हुँदैन । छलफलमा यति पैसा खर्च गरे यति आउँछ भन्ने हुन्छ । आईटीको बजारमा चरम प्रतिस्पर्धा र मूल्य कटौतीका उपाय पनि अपनाउन थालिएको छ । आन्तरिक बजारमा वर्षौंदेखि काम गरिरहेका कम्पनीले लाभ वृद्धि देख्न छोडिसके । नेपालमा सफ्टवेयर सेवा र उत्पादनका रूपमा मात्र केन्द्रित भइरहेको छ । हार्डवेयरका लागि सम्भावना छ कि छैन ?नेपालमै हार्डवेयर निर्माण हुँदैन । झन्डै १५ वर्षअघि कतिपय कम्पनीले हार्डवेयरको कम्पोनेन्ट आयात गरी फिट गरेर स्थानीय ब्रान्डको नाममा बिक्रीवितरण गर्थे । त्यस्ता कम्पनी र उत्पादन दिगो भएनन् । आयातित ब्रान्डेड कम्प्युटरको मूल्यसँग प्रतिस्पर्धा गर्न सकेनन् । सफ्टवेयर कम्पनीहरूको ट्रेन्ड ट्रेडिङ बिजनेसजस्तो भयो । लागतको मूल्य तय गर्ने, बिक्री मूल्य राख्ने, बीचको नाफा आफूले कर तिर्ने र बाँकी आवश्यक वस्तु किन्ने मानसिकता छ । यस्तो मानसिकताबाट सफ्टवेयर उद्योग चल्न सक्दैन । संसारभर सर्भभाइभ गरेका सफ्टवेयर इन्डस्ट्रीले आफ्नो ७० प्रतिशत रकम अध्ययन अनुसन्धानमा लगाएर फेरि लगानी गर्छन् । एक पटक सफ्टवेयर बेचेर पैसा कमाउने भन्ने मानसिकता व्यवसायीमा हुनु हुँदैन । १० वर्षदेखि धेरै कम्पनीले ७० देखि ७५ प्रतिशत नाफा आफ्नै कम्पनीमा लगानी गरिरहेका छन् । अनुसन्धान, विकास र आर्किटेक्चर निर्माणमा खर्च गरिरहेका छन् ।सस्तो डिल, टुटल, ईसेवा पसललगायत होम ग्रो कम्पनी बन्द भइरहेका छन् । उनीहरू असफल हुनुको कारण के हो ?तत्काल लगानी गर्न नसकेर पनि धेरै स्वदेशी कम्पनी बन्द भएका हुन् । आफूलाई प्रतिस्पर्धी बनाउन कम्पनीले जोड दिनुपर्छ । अन्तर्राष्ट्रिय कम्पनी दराज लगानी र आफ्नो कोर इन्जिनसमेत लिएर नेपाल भित्रियो, त्यसैले टिकिरहेको छ । ईकमर्स कम्पनी सफल हुन ५ देखि ६ वटा महत्त्वपूर्ण मापदण्ड पूरा गर्न सक्नुपर्छ । जस्तैः ईकमर्स भ्यालु चेन । एप्लिकेसन त राम्रो थियो तर लोजिस्टिक, रिटर्न पोलिसी, बिलिङ, कस्टमर अनबोर्डिङ तुलनात्मक रूपमा राम्रो थिएन । भ्यालु चेन निर्माण गर्न नसक्दा स्वदेशी स्टार्टअप असफल भए । नेपालमा ठूलो लगानी गरेका व्यवसायीसँग भ्यालु चेन नभई कसरी व्यवसाय सुरु गर्नुभयो भनेर सोध्दा प्रस्ट जवाफ आउँदैन । यद्यपि विदेशी लगानीका कम्पनीले सबै लिएर आएका हुन्छन् । अमेजन र दराज उस्तै देखिन्छन् । दराजमा मान्छेले काम गर्छ भने अमेजनमा एआई र मेसिन लर्निङले काम गर्छ । त्यहाँको रिफन्ड सजिलो छ, नेपालको गाह्रो छ । भ्यालु चेन गाह्रो विषय हो । तर भ्यालु चेनलाई ध्यान दिन सक्यो भने स्वदेशी स्टार्टअप सफल हुन्छन् । आफ्नो व्यवसाय सञ्चालन गर्नुअघि नै बिजनेस सफल हुन केके काम गर्नुपर्छ त्यसमा तयारी भएर आउनुपर्छ । बिजनेसले प्रतिस्पर्धा गर्ने होइन्, भ्यालु चेनले प्रतिस्पर्धा गर्ने हो ।तयार नभई आउने अनि प्रतिस्पर्धा गर्न नसक्दा व्यवसायबाट बाहिरिनुपरेका उदाहरण पनि छन् । यस्तो हुने हो भने समग्र बजारमा अन्तर्राष्ट्रिय कम्पनीले कब्जा गर्ने अवस्था आउला नि ? बाहिरबाट आएकालाई भन्दा स्वदेशी कम्पनीलाई राज्यले संरक्षण दिनुपर्छ । नत्र स्वदेशी कम्पनी बाहिरिन्छन्, विदेशी लगानीका कम्पनीको दबदबा हुन सक्छ । किनभने बाहिरबाट आएका कम्पनीसँग अनुभव हुन्छ, लगानीको अवसर हुन्छ, तरलता र प्रोसेस पनि हुन्छ । एउटा ब्लकलाई झिकेर अन्यत्र बनाउन सकिनेजस्तै ईकमर्सको पनि त्यस्तै हो । मान्छेको नाम मात्र परिवर्तन हुन्छ । त्यो अवसर विदेशी लगानीका कम्पनीसँग हुन्छ । स्वदेशी कम्पनीसँग हुँदैन ।इन्टरनेटको आर्किटेक्चर कनेक्टिभिटी ओरिन्टेड मात्रै छ, सेक्युरिटी ओरिन्टेड छैन । पछिल्लो समय साइबरसँगसम्बन्धी केस आइरहेका छन् । हाम्रो रेस्पोन्स मेकानिजम कस्तो छ ?साइबर सुरक्षाका मुद्दाहरू जुनसुकै मुलुकमा हुन्छ । आईटी र फिनटेक इन्डस्ट्रीमा साइबर सुरक्षाको घटना अलि ठूलो छ । गेटवे र प्लाटफर्म नभएकाले एक किसिमको क्लोज आर्किटेक्चरमा काम गर्नुपर्ने बाध्यता छ । सुरक्षाका हिसाबले गर्न सक्ने विषय धेरै हुँदाहुँदै पहिले भएका आर्किटेक्चरले सपोर्ट गर्दैन । त्यो भित्रको आर्किटेक्चरले सपोर्ट गर्नका लागि राष्ट्र बैंकले पनि पेमेन्ट मार्केट स्ट्रक्चर हेरिरहेका छन् । कसरी बलियो बनाउनेलगायत विषयमा कार्यपत्र पेस गरेर छलफल भइरहेको छ । मुलुकको डिजिटल साक्षरताको अवस्था कस्तो छ ? काम भएका छन् कि छैनन् ?सिस्टम कसरी चल्छ, भएका सिस्टम कसरी चलाउने हो, केके विषयमा ध्यान दिनुपर्छ, सेक्युरिटी ब्रिज भएको अवस्था के हो लगायत विषय सिकाउनुलाई नै डिजिटल साक्षरता भनियो । यद्यपि डिजिटल साक्षरता र डिजिटल जागरुकता दुई किसिमका विषय हुन् । डिजिटल साक्षरताभन्दा धेरै डिजिटल सचेतना जरुरी छ । धेरै संघसंस्थाहरूले डिजिटल साक्षरतामा काम गरेका छन् । कर्पोरेट सामाजिक उत्तरदायित्वअन्तर्गत डिजिटल साक्षरतामा लगानी पनि गरिरहेका छन् । सहरी क्षेत्रमा बढी भए पनि ग्रामीण क्षेत्रमा वास्तविक पहुँच पुग्न सकेको छैन । ग्रामीण क्षेत्रका केही भागमा अहिले पनि प्रभावकारी दूरसञ्चार सेवा पुग्न सकेको छैन । राज्यका निकायको प्रविधि क्षेत्रसम्बन्धी अनियमितता बढ्दै गएको देखिन्छ । यसमा धेरैको जानकारी नभएका कारण यस्तो भएको हो कि अनियमितता गर्नेले प्रविधिलाई अवसर मानेका हुन् ? सरकारमा रहेका कर्मचारीहरू बुढा भइसके, प्रविधि नयाँ आउन थाल्यो । अन्य ठाउँमा भ्रष्टाचार गर्न गाह्रो छ तर आईटीमा सजिलो छ । किनभने आईटी बुझ्ने मान्छे निकै कम छन्, प्रविधिसँग काम गर्नेहरू विक्रेता नै संलग्न हुन्छन् । उनीहरूले लोकल भ्यालु चेनलाई बाइपास गरेर अन्तर्राष्ट्रिय भ्यालु चेनलाई अपनाएका छन् । तपाईले कुनै वस्तु लोकल कम्पनीमार्फत किन्न चाहनुभयो भने लोकल कम्पनी संलग्न हुन्छ । तर सिधै अन्तर्राष्ट्रिय कम्पनीसामु जानुहुन्छ भने स्थानीय रूपमा थाहा हुँदैन । नियम, निर्देशिका नभएर प्रविधिको भ्रष्टाचारमा धेरै खेल्ने ठाउँ भयो । गलत खरिद प्रक्रिया अपनाइयो । राष्ट्रको लगानी बिग्रेर गयो । नागरिकका लागि किनेर ल्याएको सिस्टमलाई उपभोग गर्न पाइएन । आईटीमा भएको संयन्त्र पनि निकाल्दै गयो । एनआईटीसीलाई हटाइयो । विकास समितिअन्तर्गत आएको पनि खारेज गर्यो । यी सबै प्रक्रिया खारेज गरेकाले आईटी क्षेत्रको आगामी दिन आशाजनक देखिँदैन । काम गर्ने मान्छेको मनोबल घटेर गएको छ । झन्झटमा किन पर्ने भन्दै आईटीमा लगानी गर्न छोडिसकेका छन् । प्रशिक्षित जनशक्ति बढ्न सकेको छैन । आईटीमा सरकारले लगानी गर्यो भने यो क्षेत्र समुन्नत होला । आईटीमा भएको अत्यधिक भ्रष्टाचारले बाहिरका कम्पनी नेपालमा काम गर्न संशकित छन् । सरकारले लगानी सम्मेलनको तयारी गरिरहेको छ । त्यसमा नेपालका कुनै आईटीसम्बन्धी परियोजना प्रस्तुत गर्न सकिन्छ कि सकिँदैन ? व्यक्तिगत संगठनले काम गरिरहेका छन् । तिनले नेपालले सोकेस गर्न सक्ने प्यारेन्टिङ कम्पनीसँग अनुमति नलिई देखाउन सक्दैन । मुलुकमा लगानी गर्न चाहने कम्पनीले नेपालभित्र पस्न र निस्कने नीति कस्तो छ भनेर हेर्छ । सबैभन्दा बढी एक्जिट पोलिसीमा ध्यान दिन्छ । आफूले कमाएको पैसा फिर्ता लैजान कतिको सजिलो छ, त्यो बुझ्छ । नेपालमा मात्र नभएर विश्वमै प्रतिस्पर्धा हुने भएकाले कर नीति पनि हेरिन्छ । लोकल कम्पनीले यस्ता विषयमा याद राखेन भने प्रतिस्पर्धा गर्न गाह्रो हुन्छ । अबको १० वर्षमा ७० प्रतिशत इन्टरप्राइजेजमा डिजिटल ट्रान्सफरमेसन हुन्छ भन्ने छ । आगामी दिनमा डिजिटल इकोनोमी कसरी अगाडि बढ्छ ?पछिल्लो समय डिजिटल अर्थतन्त्रलाई वालेट र चेक क्लियरिङ (कनेक्ट आईपीएस) ले मात्र डोर्याइरहेको छ । डिजिटल अर्थतन्त्रमा वालेट र चेक क्लियरिङ २४० प्रतिशत वृद्धि भएको छ । अन्य क्षेत्र शून्य अवस्थामा छन् । भारतमा ३५ खर्ब डलरको बिजनेस डिजिटल ऋण लिन सक्ने अवस्था छ । तर हामी त्यसमा जान सकेका छैनौं । पोर्टफोलियो म्यानेजमेन्ट, एजुकेसन टेक्नोलोजीमा लगानी बढ्न सकेको छैन । क्रसबोर्डर पेमेन्ट सिस्टम बल्ल सुरु हुन थालेको छ । सन् २०२० देखि २०२४ मा अन्य फिनटेक क्षेत्र विकास हुनुपर्ने हो । कम्पनीहरू ठाउँ ओगटेर चुप लागेर बसेका छन् । नियामक निकायले ल्याउने नियमअनुसार आफ्नो व्यवसाय अगाडि बढाउने वा जस्तो अवस्थामा छ त्यसमै सञ्चालन गर्ने भन्नेमा छ । यी सबै विषयमा पारदर्शी हुन जरुरी छ । अर्थ व्यवस्था वृद्धि हुन बैंक मात्र नभएर फिनटेक पनि ग्रो गर्नुपर्छ । एउटा निकाय मात्र ग्रो गरेर हुँदैन ।"
द रेड सुटकेस भित्र रित्तिँदो नेपाली समाज,"(काठमाडौं)दरेड सुटकेस मा एउटा दृश्य छ, जहाँ सामान बोक्ने पिकअप ट्रक काठमाडौंको तीनकुनेबाट कोटेश्वरतिर लम्कँदै हुन्छ । विदेशबाट फर्केको बाकस बोकेर गुड्दै गरेको पिकअपसहितको त्यही दृश्यमा विदेश उड्दै गरेको विमान पनि अटाएको छ । यो दृश्यलाई निर्देशकले त्यत्तिकै राखेका भने होइनन् । सिनिमेटोग्राफर सुसन प्रजापतिले पिकअप दृश्य खिच्दै गर्दा त्यत्तिकैमा विमानको दृश्य खिचिएको पनि होइन ।निर्देशकले सोचविचार गरेरै यो विरोधाभास फिल्ममा राखेका हुन्, जुन दृश्यले द रेड सुटकेस ले उठाएको विषयको गम्भीरता बोक्छ । यो एउटै फ्रेमले नेपाली समाजको तीतो यथार्थ बोल्छ, विदेश गइरहेका युवा अनि बाकसमा फर्किरहेका अधुरा सपनालाई उजागर गर्छ । यही दृश्यमा यस फिल्मको मूल सार पनि भेटिन्छ । विश्व प्रतिष्ठित फिल्म फेस्टिभल भेनिसमा प्रिमियर भएको द रेड सुटकेस ले यसरी नै बिम्बहरूको प्रयोगमा विद्यमान समाज, ग्रामीण अर्थतन्त्र अनि नेपाली नियति पस्किएको छ । फिडेल देवकोटा निर्देशित यो फिल्मले ८६ मिनेटमै नेपाली समाजको पीडा र यथार्थ बोलेको छ । साथै, सत्ताप्रातिको गुनासो, जनतामा भएको निराशा, स्वास्थ्य क्षेत्रको दुर्गतितर्फ पनि व्यंग्य गरिदिन्छ । त्यसरी नै रेमिट्यान्ससँग सम्झौता गरिएका रहर, आशा अनि भविष्य देखाउँछ ।यो फिल्मको कथा खासै नयाँ होइन । नेपालीले भोग्दै र देख्दै आएको व्यथा नै फिल्ममा देखाइएको हो । यो त्यस्तो फिल्म पनि होइन, जहाँ असम्भव देखिने समस्या एक मुक्कामै हिरोले समाधान गरोस् । यो त्यस्तो फिल्ममा पनि पर्दैन, जहाँ हिरो र हिरोइन बारीको डिलछेउ नाचिहिँड्छन् । धुमधडाका अनि बलिउडको मसलाभन्दा पर रहेर यसले सुस्त गतिमा वैदेशिक रोजगारी र यसले दिएको घाउ उदांगो पारिदिएको छ । जुन घाउले नेपाली समाजलाई दुखाउन कहिले छाड्ने हो, जसको कुनै टुंगो छैन । कतारबाट आइपुगेको कफिन र एउटा रातो सुटकेसलाई बेयुल पुर्याउन पिकअप चालक (सौगात मल्ल) ले त्रिभुवन विमानस्थलबाट आफ्नो गन्तव्यतर्फ यात्रा गर्छन् । त्यही यात्रामा चालकले अनुभव गर्दै जाने अनुभूति, भेट्ने पात्र र देख्ने समाजमार्फत फिल्ममा कथा भनिएको छ । चालकको बेयुलतर्फको यात्रासँगै, अर्का एक व्यक्तिले पनि आफ्नो यात्रा सँगसँगै थाल्छन् ।नीलो पहिरनमा रातो सुटकेस गुडाउँदै हिँडिरहेका ती व्यक्तिको गन्तव्य कहाँ होला ? उनी को होलान् ? पिकअप चालकसँगै ती व्यक्तिले आफ्नो यात्रा किन थाले ? यस फिल्मले पिकअप चालकमात्रै होइन, रेड सुटकेस गुडाइ हिँड्ने ती अज्ञात व्यक्तिको कथा भन्दै जान्छ । यही कथा भन्न प्रयोग गरिएका बिम्ब नै फिल्ममा बेजोड लाग्छन् । फिल्ममा अर्को सशक्त दृश्य छ । पिकअप चालक ती कफिनलाई आँगनसम्म पुर्याउन सहयोगका लागि चारैतिर आँखा डुलाउँछन् । आँगनछेउ भेला भएका समूहमा वृद्धा र महिलामात्रै देखिन्छन् । त्यो भीडमा जवान युवा कतै देखिँदैनन् । वृद्धा, महिला र बालबालिकालाई मात्रै क्यामराले बारम्बार देखाउँछ । ग्रामीण भेगमात्रै होइन, यो दृश्यले बिदेसिँदै गएका युवासँगै रित्तो भएको नेपाली समाज देखाउँछ । त्यस्तै, श्रम र पढाइका लागि बिदेसिएका लाखौं युवा जनशक्तिको चित्रण गर्दै कमजोर राज्य सत्ता अनि आशाविहीन बन्दै गएको राजनीतिमाथि व्यंग्य गर्छ ।फिल्मको अर्को दृश्यमा पिकअप चालक र जम्मुकश्मीरको लडाइँ लडेका पूर्वसेना (विपिन कार्की) बीच लामै वार्तालाप चल्छ । गफगाफ चलिरहँदै पिकअप चालकले बाकसमा फर्किरहेका युवाहरूको दोष राज्यलाई लगाउँछन् । पिकअप चालकको कुरा टुंगिन नपाउँदै पूर्वसेना झोक्किएर सोध्छन्, खोइ सरकार ?, यो देशमा गरिब निमुखाहरूका लागि पनि सरकार छ र ?यो दृश्यले नेपाली युवाको राज्यसत्ता र राजनीतिप्रतिको आक्रोश, निराशा अनि गुनासो देखाउँछ । यसरी नै जलवायु संकटले हिमाली जनजीवनमा पार्दै आइरहेको असरको खबर अनि स्वास्थ्य सेवाबाट टाढा रहेका जीवनलाई देखाउन गरिएको एम्बुलेन्सको प्रयोगले पनि नेपाली समाजको गहिरो समस्या द रेड सुटकेस ले देखाएको छ । पात्रहरूको नाम नै पनि व्यंग्यात्मक छ । यहाँ धनेहरू नै धन कमाउन बिदेसिएका छन्, आशाविहीन राज्यबाट झिनो आशा लिएर छोरीको नाम आशा राखिरहेका छन् ।रातो रङलाई फिल्ममा सुरुदेखि अन्तिमसम्म कलात्मक ढंगले प्रयोग गरिएको छ । रातो सुटकेसले त्यो सुटकेससँग जोडिएकाको रहर, सपनासँगै आक्रोश व्यक्त गरिदिन्छ । तर, पेट्रोल पम्पको रातो रङले भने अगाडिको यात्रा खतरामय हुने संकेत गर्छ । त्यस्तै, धनेकी जहान (सृष्टि श्रेष्ठ) ले लगाएकी रातो लाछा डोरी र रातै सिन्दुरले पतिप्रतिको उनको अथाह प्रेम देर्शाउँछ ।त्यसरी नै फिल्ममा ध्वनिको प्रयोगमा पनि ध्यान पुर्याइएको छ । कथामा ध्वनि त्यसै प्रयोगमा आउँदैन, निर्देशकले सिर्जना गरेको संसारभित्र गुञ्जने ध्वनिलाई नै प्रयोग गरिएको छ । पृष्ठभूमिमा कुनै संगीत गुञ्जँदै छ भने त्यसको मूल कारक पनि देखाइएको छ । सिनिमेटोग्राफर प्रजापतिले रहस्यमय पात्रलाई कुहिरोभित्र, अँध्यारोमा जसरी खिचेका छन्, त्यसरी नै अन्य पात्रलाई सिल्वेट दृश्य (छायाचित्र), फ्रेमभित्रको फ्रेम का सुन्दर दृश्यमा अर्थपूर्ण ढंगले कैद गरेका छन् ।ऐनाहरूको बीच एउटा ऐनामा पिकअप चालकलाई देखाइएको दृश्य त निकै शक्तिशाली र अर्थपूर्ण छ । यो दृश्यले चालकको मनोविज्ञानसँगै त्यसपछि प्रवेश गर्ने रहस्यमय संसारको संज्ञा दिइरहेको भान हुन्छ । यस्ता सशक्त दृश्य र बिम्बबीच फिल्ममा कमजोरी नै छैन भन्ने होइन । फिल्म बिम्बहरूले मात्रै सशक्त बन्ने होइन, कथ्य शैलीको मजबुती पनि आवश्यक हुन्छ । म्याजिक रिजलिज्म मिसाउँदै निर्देशक देवकोटाले जुन शैलीमा द रेड सुटकेस को कथा प्रस्तुत गरेका छन्, त्यसमा उनी इमान्दार देखिन्छन् । तर, कमजोर पटकथा र अपरिपक्व कथ्य शैलीले फिल्मले उठाएको विषयवस्तुको गहिराइमा दर्शक डुब्न पाउँदैनन् ।द्वन्द्व निर्माणमा फिल्म चुकेको छ । उक्त बाकसलाई गन्तव्यसम्म पुर्याउन पिकअप चालकले खासै संघर्ष गर्नु पर्दैन । पिकअप बिग्रिएकै दृश्यमा पनि त्यो संघर्ष स्थापना हुँदैन । त्यस्तै फिल्ममा अर्को एउटा दृश्य छ, जहाँ बाकस छेउ एक पात्र गहिरो शोकमा आँसु खसालिरहेकी हुन्छिन् । उनीभित्रको छटपटी, त्यो पीडा र त्यो दुखाइको भाव दर्शकमा सञ्चार नै हुँदैन । पात्र स्थापना र द्वन्द्व निर्माण कमजोर बन्दा यी भाव सतही रूपमै दर्शकमा सञ्चार हुन्छ, जसले फिल्मले बोकेको मूल मर्मसँग दर्शक जोडिनै पाउँदैनन् । यो फिल्मलाई सम्पादनमै पनि अझै छोट्याउन सकिथ्यो । फिल्मका केही दृश्य त सजिलै अनुमान गर्न सकिने किसिमका छन् । जस्तो ः विपिनको चरित्र । यी कमजोरीबीच दर्शकलाई कलाकारको अभिनयले फिल्ममा बाँधेर राख्छ । छोटो भूमिकामा विपिनले आफ्नो अभिनय अब्बलता फेरि पस्केका छन् । यो भूमिकामा विपिन निकै फरक र चरित्र सुहाउँदो देखिएका छन् । पिकअप चालकका रूपमा अभिनेता मल्लले गरेको अभिनयमा पनि त्यो पात्रको मनोविज्ञान, गुम्सिएर बसेको गुनासो र चरित्रभित्रको गम्भीर स्वभाव देखिन्छ । छोटो भूमिकामै अभिनेता प्रवीण खतिवडा र सृष्टि श्रेष्ठको अभिनय तारिफयोग्य छ ।"
लिंकनमाथि गोली प्रहार,आजकै दिन (१४ अप्रिल) सन् १८६५ मा अमेरिकी राष्ट्रपति अब्राहम लिंकनमाथि गोली प्रहार भएको थियो । अमेरिकी गृहयुद्ध अन्त्य भएलगत्तै वासिङ्टन डीसीको फोर्ड्स थिएटरमा नाटक हेरिरहेका बेला लिंकनमाथि गोली प्रहार भएको हो । रंगकर्मी जन विक्स बेथले लिंकनलाई गोली हानेका थिए । गोली लागेको भोलिपल्ट ५६ वर्षको उमेरमा लिंकनको निधन भएको थियो । गोली प्रहार गर्ने बेथ आफैं रंगकर्मी थिए । अमेरिकाका १६ औं राष्ट्रपति लिंकनकै कार्यकाल सन् १८६३ मा अमेरिकामा दास प्रथा अन्त्य भएको थियो । लिंकनले अमेरिकाको संविधानको १३ औं संशोधनमार्फत दास प्रथाको अन्त्य गराएका थिए ।
भिजिट भिसा को घोषणा,काठमाडौं (कास) नयाँ वर्ष २०८१ को अवसर पारेर नेपाली फिल्म भिजिट भिसा निर्माणको घोषणा गरिएको छ । छत्रेश्वरी म्यानेजमेन्टको ब्यानरमा निर्माण हुने पारिवारिक फिल्मको थिम पोस्टर शनिबार सार्वजनिक गरिएको हो । मोती विष्ट प्रस्तुतकर्ता रहेको यस फिल्मका निर्माता टोपेन्द्र विष्ट हुन् ।विराज विष्टको कथा रहने फिल्ममा यम थापाको पटकथा रहेको छ । विराजले यसअघि बुलाकी फिल्म निर्माण गरेका थिए । यस फिल्मले राष्ट्रिय चलचित्र पुरस्कार २०८० मा विशेष फिल्मको अवार्डसमेत पाएको थियो ।
धितोपत्र बोर्ड अध्यक्ष चयन प्रक्रिया लम्बियो,"(काठमाडौं) गत पुस २० यता रिक्त रहेको नेपाल धितोपत्र बोर्ड (सेबोन) को अध्यक्ष चयन प्रक्रिया झनै लम्बिने भएको छ । पहिलो चरणमा छानिएका उम्मेदवारको विषयमा अर्थमन्त्री वर्षमान पुन सहमत नभएपछि प्रक्रिया लम्बिने भएको हो । राष्ट्रिय योजना आयोगका उपाध्यक्ष मीनबहादुर श्रेष्ठको संयोजकत्वमा गठित सिफारिस समितिले परेका आवेदनमध्ये पहिलो चरणमा पाँच जना उम्मेदवार छनोट गरेको थियो । समितिले निकै ढिलो गरी आवेदन आह्वान गरेको र आवेदन प्राप्त भएको करिब एक महिनापछि मात्र पहिलो चरणको छनोट गरेकाले त्यसै पनि अध्यक्ष चयन प्रक्रियामा ढिलाइ भएको छ । यसैबीच पहिलो चरणमा छनोट भएकाहरूको कार्यपत्र प्रस्तुति प्रक्रिया नै रोकिएपछि अध्यक्ष चयन अनिश्चित बनेको हो । श्रेष्ठ संयोजक रहेको सिफारिस समिति सदस्यमा अर्थ सचिव कृष्णहरि पुष्कर र विज्ञ सदस्यमा उदय निरौला छन् । खासगरी सिफारिसमा परेका पाँच जनामध्ये सन्तोष नारायण श्रेष्ठका नाममा अर्थमन्त्री पुन सहमत नभएपछि पहिलो चरणमा छानिएका सबैको कार्यपत्र प्रस्तुति रोकिएको हो । वैशाख २ देखि १० गतेसम्म अर्थमन्त्री देशबाहिर जाँदै हुनुहुन्छ, उहाँ फर्केपछि मात्र प्रक्रिया अघि बढ्ने देखिन्छ, स्रोतले भन्यो, पहिलो चरणमा सर्ट लिस्ट भएकाहरूको नाममा अर्थमन्त्रीको असन्तुष्टि धेरै देखिन्छ । यसकारण अहिलेसम्मका सबै प्रक्रिया रद्द गरेर फेरि आवेदन आह्वान भएछ भने पनि आश्चर्य मान्नु पर्दैन । सिफारिस समितिले गत फागुन १६ मा आवेदन आह्वान गरेको थियो, जसमा १९ वटा आवेदन परेको थियो । त्यसमध्ये पहिलो चरणमा गत आइतबार पाँच जना कृष्णबहादुर कार्की, चिरञ्जीवी चापागाईं, नवराज अधिकारी, मुक्तिनाथ श्रेष्ठ र सन्तोष नारायण श्रेष्ठलाई छनोट गरेको थियो । छनोट भएकाहरूलाई कार्यपत्र प्रस्तुतिका लागि बिहीबार (चैत २९) डाकिएको थियो । तर, कुनै औपचारिक सूचना जारी नगरी गत बुधबार अर्थ मन्त्रालयका कर्मचारीले उम्मेदवारहरूलाई टेलिफोन गरेर कार्यपत्र प्रस्तुति स्थगित भएको जानकारी दिएका थिए । अब कहिले हुन्छ भनेर सोध्दा खबर गर्छौं भने, एक प्रत्याशीले भने । कार्यपत्र प्रस्तुतिको अर्को मिति नतोकिएकाले अन्योल बढेको ती अधिकारीले बताए । यसअघि धितोपत्र बोर्डको अध्यक्ष छनोट गर्दा तत्कालीन सिफारिस समितिले पहिलो चरणमा पाँच जना छनोट गरेसँगै जारी भएको सूचनामा उनीहरूको कार्यपत्र प्रस्तुति र अन्तर्वार्ताको दिन र समय पनि तोकेको थियो । यसपालि न कार्यपत्र प्रस्तुतिको तालिका सार्वजनिक गरियो, न त स्थगित भएको सूचना नै जारी भयो, अर्का एक प्रत्याशीले भने, यसले पनि छनोट प्रक्रियाको पारदर्शितामा प्रश्न उठेको छ । कार्यपत्र प्रस्तुति किन रोकियो भन्नेबारे छनोट समिति र अर्थ मन्त्रालयले केही जानकारी दिएको छैन । अर्थ मन्त्रालय र सिफारिस समितिका संयोजक एवं सदस्यहरूलाई पटकपटक सम्पर्क गर्दा उनीहरूले औपचारिक रूपमा केही बताउन चाहेनन् ।बोर्डको अध्यक्षका लागि उल्लिखित पाँच जनासहित कृष्णराज पोखरेल, गोपालप्रसाद भट्ट, नीरज गिरी, केशवप्रसाद श्रेष्ठ, कृष्णप्रसाद अधिकारी, रघुराज काफ्ले, प्रविन पन्दाक, सूर्यप्रसाद अधिकारी, रामदेव यादव, सीताराम थपलिया, विमलकुमार तिवारी, रामकृष्ण खतिवडा, खगेन्द्र कटुवाल र मुक्ति अर्यालले आवेदन गरेका थिए । पहिलो चरणमा छनोटमा परेका पाँच जनामध्ये कृष्णबहादुर कार्की हाल नेप्सेका प्रमुख कार्यकारी अधिकृत हुन् । नवराज अधिकारी र मुक्तिनाथ श्रेष्ठ धितोपत्र बोर्डका कार्यकारी निर्देशक हुन भने चिरञ्जीवी चापागाईं साविकको नेपाल बिमा समितिका पूर्वअध्यक्ष हुन् । सन्तोष नारायण श्रेष्ठ जलविद्युत् कम्पनी र लघुवित्त वित्तीय संस्थाका सेयरधनी हुन् । करिब पाँच वर्षअघिसम्म धितोपत्र बोर्डको अध्यक्ष पदमा धेरै आकर्षण थिएन । व्यक्तिगत रूपमा त्यहाँ जान चाहने धेरै भए पनि व्यापारिक घनाराहरूको खासै चासो रहँदैनथ्यो । पछिल्लो पाँच वर्षयता परिस्थिति निकै बदलिएको छ । पछिल्ला वर्षहरूमा बोर्ड अध्यक्ष बन्न चाहने मात्र होइन, कसलाई अध्यक्ष बनाउने भन्नेमा व्यापारिक घरानाहरू निकै सक्रिय भएका छन् । आफ्ना मान्छेलाई बोर्ड अध्यक्ष बनाउँदा आफ्नो हित हुने गरी विभिन्न संस्थाको लाइसेन्स फुत्काउन सकिने, प्रिमियममा सेयर निष्कासन गर्न सकिनेलगायत विभिन्न व्यावसायिक लाभ लिन सकिने भएपछि व्यवसायीहरू मरिहत्ते गरेरै भए पनि आफ्नो मान्छेलाई अध्यक्ष बनाउन लागिपरेको जानकारहरू बताउँछन् । सेबोनको अध्यक्ष को बनाउने भन्ने विषय अर्थमन्त्री, अर्थ सचिव, आयोगका उपाध्यक्षभन्दा माथिल्लो तहको हो, उनीहरू मतियार मात्र भएका हुन्, सेबोनका एक पूर्वअध्यक्षले भने, प्रतिस्पर्धा व्यापारिक घरानाबीचको हो, जसले धेरै पैसा दिन सक्छ, उसैको मान्छे अध्यक्ष बन्ने पक्का हो । अध्यक्ष छनोट प्रक्रियामा सिफारिस समिति स्वतन्त्र मात्र भएको भए सेबोनले धेरै पहिले नै अध्यक्ष पाइसक्ने ती अधिकारीको दाबी छ । यस्ता नियुक्तिमा सरकारले कानुनअनुसार औपचारिकता पूरा गरेको कागजमा देखाउने मात्र हो, ती अधिकारीले भने, व्यक्ति पहिले नै निश्चित हुन्छ । प्रक्रिया यसरी अघि बढाइन्छ कि त्यही व्यक्ति मात्र छनोट होस् ।अध्यक्ष छनोट प्रक्रिया नै पारदर्शी नभएपछि, छानिने व्यक्ति सर्तसहित आएपछि उसले गर्ने काम कारबाही ठीक नहुने उनको तर्क छ । बोर्डको अध्यक्षमाथि व्यापारीहरू पहिले अलि कम हाबी हुन्थे, तर तत्कालीन अध्यक्षद्वय भीष्मराज ढुंगाना र रमेशकुमार हमालको कार्यकालदेखि बाहिर छताछुल्ल हुने गरी नै व्यापारिक घरानाहरू हाबी हुन थालेका छन्, ती अधिकारीले थपे, त्यतिबेला निश्चित व्यापारिक घरानाकै हितका लागि नीति र निर्देशिकाहरू परिमार्जन गरिएर, नाजुक कम्पनीहरूलाई पनि महँगो मूल्यमा सेयर जारी गर्न दिइयो, मनपरी रूपमा लाइसेन्स बाँडियो । यसरी चलखेल गर्न पाएपछि व्यापारीहरू जीउज्यान लगाएर शक्ति संघर्षमा लागेका हुन् ।बोर्डका निवर्तमान अध्यक्ष रमेशकुमार हमालले योजनाबद्ध रूपमै निश्चित व्यापारिक घरानालाई स्टक एक्सचेञ्जको लाइसेन्स दिन लागेका थिए । तर विवादित बनेपछि सरकारले उक्त लाइसेन्स वितरण रोकेको छ । अब आउने अध्यक्षले नयाँ स्टक एक्सचेञ्जको लाइसेन्स वितरण गर्नुपर्ने छ । यसकारण पनि व्यापारिक घरानाहरू आफ्नो मान्छे अध्यक्ष पठाउन शक्ति संघर्ष गरिरहेको जानकारहरू बताउँछन् । यत्तिको शक्तिको टकराब राष्ट्र बैंकको गभर्नर नियुक्तिमा पनि हुँदैन, जति पछिल्ला वर्षहरूमा धितोपत्र बोर्ड अध्यक्ष नियुक्तिमा भएको छ, एक प्रत्याशीले भने, यसकारण छनोट हुनेलाई पनि काम गर्न निकै गाह्रो छ । छनोट समितिका विज्ञ सदस्य उदय निरौलाको योग्यताको विषयमा पनि प्रश्न उठेको छ । केही व्यक्तिले प्रधानमन्त्री तथा मन्त्रिपरिषद्को कार्यालयमा निरौलाको योग्यताको प्रमाण लिखित रूपमै माग गरेका छन् । धितोपत्रसम्बन्धी ऐन २०६३ को दफा ३ मा बोर्डको विज्ञ सदस्य नियुक्त हुन अर्थशास्त्र, व्यवस्थापन, आर्थिक, वित्तीय, वाणिज्य वा कानुन विषयमा मान्यता प्राप्त विश्वविद्यालयबाट कम्तीमा स्नातकोत्तर उपाधि हासिल गरी धितोपत्र बजार, व्यवस्थापन, पुँजी बजार विकास, वित्तीय वा आर्थिक क्षेत्रमा कम्तीमा सात वर्षको अनुभव प्राप्त विज्ञहरूमध्येबाट नेपाल सरकारले मनोनीत गरेको एक जना सदस्य हुने व्यवस्था छ । निरौलाले त्रिभुवन विश्वविद्यालयमा अध्यापन गरे पनि त्यसले मात्र ऐनमा उल्लेख भएअनुसारको विज्ञ हुनका लागि योग्यता नपुग्ने स्रोतको दाबी छ । धितोपत्र बोर्ड अध्यक्षका लागि आवेदन दिने अन्तिम म्याद गत फागुन ३० सम्म थियो । यसरी आवेदन दिने अन्तिम मिति सकिएको २५ दिनपछि मात्र समितिले सर्ट लिस्ट तयार पारेको थियो । समितिले पहिलो चरणमा छनोट गरेका ५ जनामध्येबाट दोस्रो चरणमा ३ जना छनोट गरी नियुक्तिका लागि सरकारलाई सिफारिस गर्नुपर्नेछ । समितिले सिफारिस गरेका ३ जनामध्ये एक जना सरकारले बोर्ड अध्यक्षमा छनोट गर्नुपर्ने व्यवस्था छ ।बोर्ड अध्यक्षका लागि मान्यता प्राप्त विश्वविद्यालयबाट कम्तीमा स्नातकोत्तर उपाधि हासिल गरी धितोपत्र बजार व्यवस्थापन, पुँजी बजार विकास, आर्थिक, वित्तीय, वाणिज्य, व्यवस्थापन वा कानुन क्षेत्रमा कम्तीमा सात वर्ष काम गरेको व्यक्ति हुनुपर्नेछ । नेपाल धितोपत्र बोर्डको रिक्त अध्यक्ष पदमा नियुक्ति गर्न धितोपत्रसम्बन्धी ऐन, २०६३ को दफा ७ बमोजिम नाम सिफारिस गर्ने प्रयोजनका लागि गठन भएको समितिले सोही दफाको उपदफा (५) मा रहेको व्यवस्थाबमोजिम कार्यविधि निर्धारण गरेको छ । गत पुस २० देखि सेबोनमा अध्यक्ष पद खाली छ । नयाँ अध्यक्ष नियुक्तिका लागि सरकारले गत माघ पहिलो साता सिफारिस समिति गठन गरेको थियो । अध्यक्ष नहुँदा कम्पनीहरूको प्रारम्भिक निष्कासन, हकप्रद, बोनस, ऋणपत्रलगायत सबै प्रकारका धितोपत्र निष्कासन अनुमति रोकिएको छ भने नयाँ लाइसेन्स र कारबाही प्रक्रिया ठप्प छ ।"
नौ महिनामा ३२ प्रतिशत पुँजीगत खर्च,"काठमाडौं (कास) चालु आर्थिक वर्षको नौ महिनामा सरकारले ९७ अर्ब ३७ करोड ७४ लाख रुपैयाँ पुँजीगत खर्च गरेको छ । यो वार्षिक लक्ष्यको ३२२४ प्रतिशत हो । चालु आर्थिक वर्षमा सरकारले ३ खर्ब २ अर्ब रुपैयाँ पुँजीगत खर्च गर्ने लक्ष्य राखेको छ । गत आर्थिक वर्षको नौ महिनासम्म लक्ष्यको २८१९ प्रतिशत पुँजीगत खर्च भएको थियो । त्यसको तुलनामा यस वर्ष लक्ष्यको तुलनामा पुँजीगत खर्च बढी देखिए पनि रकमका आधारमा भने कम हो । गत आर्थिक वर्षको नौ महिनासम्म सरकारले कुल १ खर्ब ७ अर्ब २४ करोड रुपैयाँ पुँजीगत खर्च गरेकोमा यस वर्ष ९७ अर्ब ३७ करोड रुपैयाँ मात्र पुँजीगत खर्च भएको छ । विदेशी विनिमय सञ्चिति दबाबमा रहेको भन्दै गत आर्थिक वर्ष सरकारले १० प्रकारका वस्तुको आयात प्रतिबन्ध लगाएको थियो भने राष्ट्र बैंकले पनि प्रतीतपत्रमा नगद मार्जिनको व्यवस्था गरेको थियो । यहीकारण गत वर्ष पछिल्लो ५२ वर्षयताकै सबैभन्दा कम राजस्व संकलन भएको थियो । यसकारण गत वर्ष असामान्य रहेको जानकारहरू बताउँछन् । तथ्यांकहरूको विश्लेषण (तुलना) गर्दा असामान्य वर्षसँग सामान्य वर्षको तुलना गरिँदैन । तर अहिले सरकारले गत आर्थिक वर्षको तुलनामा यस वर्ष सरकारी वित्तका सूचकहरूमा सुधार भएको भन्दै खुसीयाली मनाइरहेको देखिन्छ । चालु आवका लागि सरकारले कुल १७ खर्ब ५१ अर्ब ३१ करोड २१ लाख बराबरको बजेट विनियोजन गरेको थियो । हालसम्मको कुल बजेट खर्च वार्षिक विनियोजनको ५१९३ प्रतिशत मात्र खर्च भएको छ । यो ९ खर्ब ९ अर्ब ३९ करोड १४ लाख बराबर हो । जसअनुसार चालुगत शीर्षकमा ११ खर्ब ४१ अर्ब ७८ करोड ४१ लाख बराबर विनियोजन भएकामा हालसम्म ६ खर्ब ४४ अर्ब (५६४१ प्रतिशत) र वित्त व्यवस्थापनमा तीन खर्ब सात अर्ब ४५ करोड विनियोजन भएकोमा १ खर्ब ६७ अर्ब ९८ करोड (५४६४ प्रतिशत) खर्च भएको महालेखा नियन्त्रकको कार्यालयको तथ्यांक छ । बजेट खर्चमा मात्र नभई राजस्व संकलनको अवस्था पनि कमजोर देखिएको छ । चालु आवका लागि १४ खर्ब ७२ अर्ब ४८ करोड ४७ लाख बराबर कुल आय संकलन गर्ने सरकारको लक्ष्य छ । चैत मसान्तसम्ममा ७ खर्ब ७३ अर्ब ३ करोड रुपैया (वार्षिक लक्ष्यको ५२५ प्रतिशत) प्राप्ति भएको छ । जसमध्ये कर राजस्वतर्फ वार्षिक लक्ष्यको ५१४१ प्रतिशत (६ खर्ब ७१ अर्ब ११ करोड ५६ लाख र गैरकरतर्फ लक्ष्यको ६५७१ प्रतिशत (७६ अर्ब ९२ करोड ५६ लाख) बराबर संकलन भएको सरकारी तथ्यांक छ । चालु आवका लागि सरकारले ४९ अर्ब ९४ करोड ३० लाख रुपैयाँ बराबरको वैदेशिक अनुदान लिने लक्ष्य राखेकामा हालसम्म लक्ष्यको ५५२ प्रतिशत (२ अर्ब ७५ करोड ८० लाख) बराबर अनुदान लिइएको देखिन्छ । गत वर्षको यही अवधिमा २ अर्ब ८० करोड रुपैयाँ अनुदान प्राप्त भएको थियो । यस्तै, चालु आर्थिक वर्षको नौ महिनासम्म सरकारी वित्त १ खर्ब ३७ अर्ब रुपैयाँले घाटामा छ । उक्त अवधिमा सरकारलाई प्राप्त आयभन्दा खर्च हुँदा उल्लिखित रकमले सरकारी वित्त घाटामा गएको हो ।राष्ट्र बैंकको प्रतिवेदनअनुसार हरेक महिनामा विदेशी विनिमय सञ्चितिले नयाँ कीर्तिमानी बनाउँदै आएको छ, रेमिट्यान्स निरन्तर बढिरहेको छ, शोधनान्तर स्थिति र चालु खाता निरन्तर बचतमा छन्, ब्याजदर घटिरहेको छ । तर सरकारी वित्ततिर हेर्दा अपेक्षित रूपमा पुँजीगत खर्च बढ्न सकेको छैन, राजस्व संकलनको अवस्था नाजुक छ । राजस्व संकलनले बल्लतल्ल चालु खर्च मात्र धान्न सकेको छ । अर्थतन्त्रको बाह्य क्षेत्र सबल बन्दै गएकाले सरकारलाई पूर्वाधार विकासमा खर्च गर्न पर्याप्त अवसर दिए पनि खर्च हुन नसक्दा आन्तरिक अर्थतन्त्रमा सुधार हुन नसकेको जानकार बताउँछन् । शिथिल अर्थतन्त्रका कारण निजी क्षेत्रको आत्मविश्वास खस्किएको छ । यही कारण बैंकहरूमा पर्याप्त तरलता र ब्याजदर निरन्तर घटिरहँदा पनि निजी क्षेत्रले लगानी विस्तारको हिम्मत गर्न सकेको छैन । यस्तो अवस्थामा सरकारले पूर्वाधार विकास तथा उत्पादनमूलक क्षेत्रमा पर्याप्त लगानी बढाएर थप लगानी विस्तारका लागि निजी क्षेत्रलाई प्रोत्साहन गर्नुपर्ने नेपाल राष्ट्र बैंकका अधिकारीहरू बताउँछन् ।सबल बाह्य क्षेत्रले सरकारलाई विकास खर्च गर्न पर्याप्त अवसर दिएको छ, राष्ट्र बैंकका एक उच्च अधिकारीले भने, तीन तहका सरकारले खर्च गर्न नसक्दा आर्थिक गतिविधि चलायमान बन्न सकेको छैन । राजस्व संकलनलगायत समग्र सरकारी वित्तको अवस्था कमजोर हुँदा बजारमा कर्जा माग बढ्न सकेको छैन । कर्जा माग नबढ्दा वित्तीय प्रणालीमा लगानीयोग्य रकम थुप्रिएर बसेको छ । यस्तो अवस्थामा अर्थतन्त्रलाई चलायमान बनाउन तीनवटै तहका सरकारले तीव्र रूपमा विकास खर्च बढाउनुपर्ने सुझाव विज्ञहरूको छ । यस्तो अवस्थामा सरकारले बाँकी रहेको दायित्व भुक्तानी गर्दै जानुपर्ने उनीहरूको भनाइ छ ।"
'छिपछिपे सहकारीमा १६ करोड हिनामिना',"(पूर्वी नवलपरासी) कावासोतीस्थित छिपछिपे उपभोक्ता सहकारी संस्थामा सञ्चालक समिति र कर्मचारीको मिलेमतोमा बचतकर्ताको १६ करोडभन्दा बढी रकम हिनामिना भएको छानबिन प्रतिवेदनले देखाएको छ । गण्डकी प्रदेश सहकारी रजिस्ट्रारको कार्यालयले तयार गरेको छानबिन प्रतिवेदनमा उक्त सहकारीमा १६ करोड ५८ लाख ९२ हजार रुपैयाँ हिनामिना भएकाले असुलउपर र क्षतिपूर्ति भराउन पर्ने राय दिइएको छ । कार्यालयले गत माघ २१ मा उक्त सहकारीको अनियमितता छानबिन गर्न कार्यालयका वित्तीय विश्लेषक तथा परामर्शदाता निर्मल गौतम खटाएको थियो । गौतमले गत फागुन २९ मा प्रतिवेदन बुझाएका थिए । कान्तिपुरलाई प्राप्त प्रतिवेदनमा सहकारीका तत्कालीन अध्यक्ष तथा व्यवस्थापक योगेन्द्र पाण्डेसहितका सञ्चालक समितिका सदस्यहरू र कर्मचारीको समेत मिलेमतोमा हिनामिना भएकाले उनीहरूबाट रकम असुल गर्नुपर्ने राय दिइएको छ । बर्दिया निवासी पाण्डे ०७२ सालदेखि ०७९ सम्म ७ वर्ष सहकारी ऐनविपरीत संस्थाको अध्यक्ष र व्यवस्थापक थिए । सहकारी ऐनअनुसार एउटै व्यक्ति अध्यक्ष र व्यवस्थापक हुन पाइँदैन । छिपछिपेमा अध्यक्ष हुँदाकै बेलामा पाण्डे चितवनस्थित सनराइज सहकारीका सचिव पनि थिए । उनकै पालामा कोषाध्यक्ष रहेका प्रकाश सापकोटासमेतको मिलेमतोमा नक्कली कर्जा खाता तयार गरेर बिनाधितो रकम हिनामिना गरेको प्रतिवेदनमा उल्लेख छ । ०७९ पुस १ देखि सहकारी सञ्चालक समिति अध्यक्षमा गोपीकृष्ण शर्मा छन् । त्यसअघि पाण्डे अध्यक्ष रहँदा उनी लेखा समिति संयोजक थिए । पाण्डे हालसम्म व्यवस्थापक छन् । गोपी त्यसअघि पनि पटकपटक विभिन्न उपसमितिमा रहेको कागजातले देखाउँछ । तर प्रतिवेदन बुझाएको एक महिना बित्दा पनि रकम फिर्ता गर्नेबारे पहल हुन नसकेको बचतकर्ताको गुनासो छ । बचतकर्ताहरूले दिनहुँ कार्यालय घेराउ गर्ने गरेको बचतकर्ता लक्ष्मी सुनार बताउँछिन् । दुःखजिलो गरेर आर्जेको रकम सुरक्षित हुन्छ भनेर राखियो अहिले प्रहरीमा निवेदन दिएका छौं, उनले भनिन् । ०६६ सालमा स्थापना भएको यो सहकारीले धेरै ब्याज दिने प्रलोभनमा पारी बचत उठाउँदै आएको थियो । सहकारीले शनिबार र सार्वजनिक बिदाका दिन पनि बचतकर्ता घरघर पठाएर नगद संकलन गर्थ्यो, बचतकर्ता शिव भुवाइले भने, धेरै ब्याज आउने लोभमा परेर बचत गर्नेहरूको संख्या पनि धेरै थियो । गण्डकी प्रदेश सहकारी रजिस्ट्रार कार्यालयका प्रमुख भेषराज रिजालले पाण्डेले सहकारीकै रकम झिकेर मिटरब्याजमा समेत लगानी गरेको, आफू नजिककालाई बिनाधितो ऋण दिएको र कतिपय ऋण असुली नहुँदै जग्गा फुकुवा दिएको अनुसन्धानले देखाएको बताए । प्रतिवेदनका आधारमा गएको चैत मसान्तसम्म ऋणको सावाँब्याज असुली गर्न संस्थालाई निर्देशन गरेको रिजालले जानकारी दिए । सहकारीको रकम हिनामिना भएको समाचार कान्तिपुरमा चैत २५ मा प्रकाशित भएपछि पाण्डेसहित ६ जनालाई पक्राउ गरेर प्रहरीले अनुसन्धान गरिरहेको छ । जिल्ला प्रहरी कार्यालय पूर्वी नवलपरासीले ४ दिनअघि सूचना प्रकाशन गरेर सहकारी पीडितहरूलाई निवेदन दिन आह्वान गरेको थियो । जिल्ला प्रहरीका सूचना अधिकृत वेदबहादुर पौडेलका अनुसार ठगीमा परेको प्रमाणसहित शुक्रबारसम्म ४ सय जनाले निवेदन दिएका छन् । सहकारीमा सेयर सदस्य र बचतकर्तासमेत २३ सय ९३ जना छन् । रकम पाउन नसकेका बचतकर्ताबाट निवेदन आउने क्रम पनि जारी छ । सहकारी सम्बद्ध ६ जनालाई हिरासतमा लिएर म्याद थप्दै अनुसन्धान भइरहेको छ, पौडेलले भने ।"
म्यानमारबाट पनि बाहिरियो आजियटा,"(काठमाडौं) नेपालमा लगानीको वातावरण नभएको र टेलिकमको बजार खस्किएको भन्दै एनसेलमा रहेको आफ्नो सेयर बेचेर बाहिरिएको आजियटाले अर्को एसियाली देश म्यानमार पनि छोड्ने निर्णय गरेको छ । कम्पनीले बिहीबार गरेको घोषणामा म्यानमारको आफ्नो एदोत्को नामक मोबाइल टावर व्यवसाय नाम नखुलाइएको एक कम्पनीलाई १५० मिलियन अमेरिकी डलरमा बिक्री गरेको घोषणा गरेको हो । तर खरिद गर्ने कम्पनी योमा स्ट्राटेजिक होल्डिङको पन टावर इन्भेस्टमेन्ट भएको सञ्चारमाध्यमहरूले उल्लेख गरेका छन् । यसअघि डिसेम्बरमा आजियटाले नेपालको प्रमुख टेलिकम कम्पनी एनसेलमा भएको आफ्नो ८० प्रतिशत सेयर ५० मिलियन अमेरिकी डलरमा बिक्री गरेर बाहिरिएको थियो र कम्पनीका यी प्रयासलाई विश्लेषकहरूले ऋणको दायित्व घटाउने प्रयत्नका रूपमा व्याख्या गरेका छन् । सन् २०२१ मा सेनाले शासनसत्ता आफ्नो हातमा लिएपछि व्यवसाय गर्न कठिन बन्दै गएको म्यानमार छोड्ने आजियटा एकमात्र कम्पनी भने होइन । यसअघि कतारी कम्पनी ओरिदो र डेनमार्कको कम्पनी टेलेनोरले पनि सैनिक सरकारले कस्दै लगेको सामाजिक आर्थिक वातावरणबीच म्यानमार छोड्ने घोषणा गरिसकेका छन् । आगामी १२ महिनाभित्र पूरा हुने भनिएको यो सम्झौतालाई आजियटाले ऋण घटाउँदै बलियो ब्यालेन्स सिट राख्ने र सेयर स्वामित्वकर्ताहरूलाई भरोसा दिलाउने निर्णय भनेको छ । सन् २०१५ को डिसेम्बरमा झन्डै २२१ मिलियन अमेरिकी डलरमा डिजिसेल म्यानमार टावर कम्पनीबाट झन्डै ७५ प्रतिशत सेयर खरिद गरेको आजियटाले आफ्नो उच्च बिन्दुमा म्यानमारमा झन्डै २ हजार वटा टावरहरू व्यवस्थापन गर्थ्यो । यसैबीच प्रख्यात जापानी कम्पनी केडीडीआई कर्पोरेसनले भने म्यानमारमा आफ्नो सेवा जारी राख्ने भएको छ ।नेपाल र म्यानमारबाट बाहिरिए पनि एसियाकै प्रख्यात टेलिकम कम्पनीका रूपमा आजियटाले मलेसिया, इन्डोनेसिया, सिंगापुर, श्रीलंका, बंगलादेशलगायत भारतमा समेत लगानीलाई निरन्तरता दिएको छ । वर्ष २०२३ को अन्त्यमा आजियटाको मार्केट क्याप झन्डै २४ अर्ब अमेरिकी डलर र इन्टरप्राइज भ्यालु लगभग ५७ अर्ब अमेरिकी डलर रहेको याहु फाइनान्सको अनुमान छ ।गत डिसेम्बरमा नेपाल छाड्ने घोषणा गरेको आजियटाको निर्णय तत्कालीन समयमा राजनीतिक तहमै विवादित बन्न पुग्यो । यसअघि नै २० प्रतिशत सेयर साझेदार रहेका नेपाली मूलका सिंगापुरे व्यवसायी सतिशलाल आचार्यको कम्पनीलाई खरिद गरेको भन्दा निकै कम मूल्यमा सेयर बिक्री गरेको घोषणा गरेपछि आजियटाको निर्णयमाथि सदन र अदालतमा समेत प्रश्न उठेको थियो ।लगभग एउटै समयमा खरिद गरेको नेपाल र म्यानमारको टेलिकम व्यवसाय आजियटाले लगभग उस्तै कारण देखाउँदै र तत्कालीनभन्दा कम मूल्यमा छोड्ने निर्णय गरेको हो ।"
नागढुंगासिस्ने खोला सुरुङमार्ग सोमबार 'ब्रेक थ्रु' हुँदै,"(काठमाडौं)निर्माण थालेको ५३ महिनापछि नागढुंगासिस्ने खोला सुरुङ सोमबार ब्रेक थ्रु हुने भएको छ । अब दुई मिटर सुरुङ खन्न बाँकी छ, जुन ब्रेक थ्रु गर्ने दिन पूरा हुनेछ । विस्फोटक पदार्थ प्रयोग गर्दै बाँकी खनेर ब्रेक थ्रु गरिनेछ । सुरुङबाट सवारीसाधन सञ्चालन गर्न भने थप एक वर्ष लाग्ने आयोजनाले जनाएको छ । सुरुङ सञ्चालनमा आएपछि भने काठमाडौंको थानकोटबाट तीन मिनेटमै धादिङको सिस्ने खोला पुगिनेछ । कुनै समस्या नआए सोमबार सुरुङको ब्रेक थ्रु हुने नागढुंगासिस्ने खोला सुरुङ निर्माण आयोजनाका उपआयोजना निर्देशक गोविन्द दुमरुले बताए । काठमाडौंतर्फ बलम्बुबाट साढे आठ किमि दूरीमा पुगिने सिस्ने खोला सुरुङमार्ग भएर जाँदा भने २६८८ किमिमै पुगिने भएको आयोजनाले जनाएको छ ।अहिले भने तोकिएकै समयभित्र ब्रेक थ्रु गर्ने गरी तयारी गरिएको सडक विभागअन्तर्गत विकास सहायता कार्यान्वयन महाशाखा प्रमुख विजय जैशीले बताए । फागुनमै यसको ब्रेक थ्रु गर्न सकिएको भए अहिले फिनिसिङको काम सुरु भइसक्थ्यो, उनले भने, अब ब्रेक थ्रु हुनासाथ फिनिसिङको काम थालिनेछ । मुख्य सुरुङ २६८८ किमि र आपत्कालीन सुरुङको दूरी २५५७ किमि छ । आपत्कालीन सुरुङको गत साउन २२ मा ब्रेक थ्रु भइसकेको छ । अहिले फिनिसिङ भइरहेको छ । मुख्य सुरुङ गत फागुन २३ मा ब्रेक थ्रु गर्ने तयारी थियो । १४ मिटर खन्न बाँकी छँदा स्थानीयले खानेपानी, सिँचाइलगायत नयाँपुराना माग अघि सार्दै धादिङ र काठमाडौंतर्फ एक महिना काम ठप्प पारे । जसले सुरुङ खन्ने काम अघि बढ्न सकेन । भौतिक पूर्वाधार तथा यातायात मन्त्रालयमा मन्त्रालय र स्थानीयबीच नौबुँदे सहमतिपछि चैत ६ देखि निर्माण सुरु भएको थियो । अहिले ८८ घण्टाको सिफ्ट बनाएर सुरुङमा चौबीसै घण्टा काम भइरहेको आयोजनाले जनाएको छ । ड्रिल एन्ड ब्लास्ट मेथड अपनाएर सुरुङ निर्माण गरिएको हो । मुख्य सुरुङबाट आपत्कालीन सुरुङमा जाने सातवटा द्वार निर्माण गरिएको छ । सुरुङभित्र केही भवितव्य घटना भएमा मुख्य सुरुङबाट छिटो निस्कन आपत्कालीन सुरुङ निर्माण गरिएको आयोजनाका उपआयोजना निर्देशक दुमरुले बताए । ब्रेक थ्रु पछि सुरुङभित्र लाइटिङ, अक्सिजन जडान, सडक ढलानको काम हुनेछ । यता बलम्बुतर्फ फ्लाइओभर निर्माण धमाधम भइरहेको छ । स्थानीयले अवरोध गर्दा यो खण्डको काम पनि ठप्प बनेको थियो । तीनवटा पुल र ६ वटा कर्ल्भट निर्माण भइसकेका छन् । बलम्बुदेखि सुरुङमार्ग प्रवेश गर्ने मुख टुटिपाखासम्म २३०७ किमि दुई लेन सडक कालोपत्र हुँदै छ । धादिङको सिस्ने खोलातर्फ ५६५ मिटर पहुँच सडक निर्माण गरिनेछ । फ्लाइओभर निर्माण र बलम्बुबाट सुरुङसम्म पुग्ने सडक कालोपत्रको काम धमाधम भइरहेको छ, दुमरुले भने । सुरुङमार्ग निर्माणको मुख्य उद्देश्य नागढुंगा उकालोमा हुने ट्राफिक जामको व्यवस्थापन नै रहेको उनको भनाइ छ । मुख्य सुरुङमा दुई लेनको सडक हुनेछ । अहिले नागढुंगाबाट सानाठूला गरेर दैनिक करिब १० हजार सवारी ओहोरदोहोर गर्छन् । तर पेट्रोलियम पदार्थ बोक्ने सवारीसाधन, मोटरसाइकल र ओभरलोड सवारीले सुरुङमार्ग प्रयोग गर्न पाउने छैनन् । सीसीक्यामराबाट सुरुङमार्गको निगरानी गरिनेछ । त्यसका लागि काठमाडौंतर्फ प्राविधिक बस्नेछ । सुरुङमार्गमा सवारीसाधन चलाएबापत टोल शुल्क लिनेबारे चर्चा भइरहे पनि यसबारे अहिलेसम्म कुनै निर्णय भएको छैन । सुरुङमार्ग निर्माणको काम जापानी कम्पनी हाज्मा एन्डो कर्पोरेसनले गरिरहेको छ । २२ अर्ब रुपैयाँमा ठेक्का लागेको यो आयोजनामा जापानको साढे १६ अर्ब रुपैयाँ ऋण सहयोग छ । यसमा नेपाल सरकारको ६ अर्ब रुपैयाँ लगानी छ । सुरु सम्झौताअनुसार आयोजनाको समयावधि ०८० वैशाखमा सकिएको हो । उक्त समयभित्र काम नसकिएपछि ०८१ वैशाख १३ सम्मलाई म्याद थपिएको छ । ०७६ कात्तिकमा निर्माण थालिएको सुरुङको काम सम्झौताअनुसार ४२ महिनाभित्र सकिनुपर्ने थियो ।"
कतारमा ५५ नेपाली भोकभोकै,"(काठमाडौं)अल नासेर ओभरसिजले दुईदेखि तीन लाख रुपैयाँसम्म लिएर कतारको इमदाद अलक्युबिदा कम्पनीमा पठाएका ५५ नेपाली कामदार भोकभोकै अलपत्र परेका छन् । जसमा महिलासमेत छन् । कम्पनीले तलब नदिनुका साथै खाने व्यवस्थासमेत नगर्दा उनीहरूको बिजोग भएको हो । उनीहरूलाई कम्पनीले ३ देखि ५ महिनासम्मको तलब दिएको छैन । दोहास्थित नेपाली दूतावासले खानाको व्यवस्था गर्न अल नासेर ओभरसिज र इमदाद क्युबिदा कम्पनीलाई ताकेता गरे पनि सुनुवाइ भएको छैन । हिजो बेलुकासम्म जसोतसो मिलाएर आधा चामल र आधा खबुज मिलाएर खाएका थियौं । अब खाने केही छैन, क्याम्पमा अलपत्र छौं, खबुज किन्ने पैसासमेत छैन, जाजरकोटका कृष्ण विकले शुक्रबार कान्तिपुरसँग भने, दूतावासमा कुरा गर्दा म्यानपावर देखाइन्छ । म्यानपावरले गर्छु भन्छ तर खाना पठाउँदैन ।दूतावासले रोजगारदाता कम्पनी र म्यानपावर कम्पनीलाई तत्काल खानाको व्यवस्था गर्न अनुरोध गरेको थियो । कम्पनीको व्यवस्थापक दूतावासमा आएर नै समस्या समाधान गर्ने प्रतिबद्धता जनाएको थियो, श्रम सहचारी कृष्ण पौडेलले भने, तर व्यवहारमा मानेका छैनन् । अल नासेर म्यानपावरलाई २ लाख ३० हजार रुपैयाँ तिरेर कृष्ण विक वेटरको काम गर्न गत नोभेम्बर १० मा कतार पुगेका थिए । अहिलेसम्म कतारी आवासीय परिचयपत्र (आईडी) दिएको छैन । आईडी नभए अस्पतालसमेत जान पाइँदैन । न बैंकको एटीएम दिएको छ न त तलब र खाना नै, उनले कान्तिपुरसँग भने, एक सहयोगीले दाल र चामल दिएको थियो, त्यो पनि सकियो ।कम्पनीले कामदारको अवस्थाबारे चासो दिएको छैन । तलब नपाएपछि उनीहरूले अप्रिल १ देखि काम छाडेका छन् । हामीसँग खाना छैन, खाना नदिएपछि काम गर्न नसकेको हो । तलब दिए ड्युटी जान्छौं, सल्यानका भरत योगीले भने । अक्टोबर १५ मा कतार पुगेकी पार्वती कुँवरले कम्पनीसँग तलब माग्दा उल्टो धम्की दिइएको बताइन् । तलब माग्दा भोलिभोलि भन्दाभन्दै ६ महिना पुर्यायो । अहिले त पैसा माग्यो कि कामदारविरुद्ध उजुरी गर्छु भनेर उल्टो हामीलाई धम्क्याउँछ । प्रहरी लगाइदिन्छौं भन्छ, उनले भनिन्, यहाँ आफन्त हुनेलाई जसोतसो सजिलो छ । खानाका लागि पैसा खोज्न सक्छन् । आफन्त नहुनेको बिजोग छ ।उनले अक्टोबर १६ देखि अप्रिल १ सम्म अलबिदा पार्कमा क्लिनरको काम गर्दा १२ सय ३१ रियाल मात्र तलब पाएको बताइन् । कसैले त यो पनि पाएको छैन । पैसा हातमा दिन्छ, हस्ताक्षर गराउँछ । बैंकबाट दिँदैन । पहिला आउँदा दुई सय दियो । त्यसमा काम गर्दै गयो । फेरि दुई सय दियो । आधी महिनाको ६ सय दियो, उनले भनिन् । उनीहरूले समस्या समाधान गर्न नेपाली दूतावास र कतारको श्रम अदालतमा उजुरी दर्ता गरेका छन् । कतारका श्रम काउन्सेलर टीकामणि न्यौपानेले समस्या समाधानका लागि रोजगारदाता कम्पनी र पठाउने म्यानपावरबीच दूतावासले पहल गरिरहेको बताए । म्यानपावरका सञ्चालक रौतहटका दिनेशकुमार राय हुन् । कम्पनीमा दुई वर्षदेखि कार्यरत कामदारलाई पनि आईडी कार्ड दिइएको छैन । गुल्मीका खिमबहादुर ओलीले २० महिना काम गर्दा पनि कम्पनीले आईडी कार्ड नदिएको बताए । यो ठूलो कम्पनी हो । कम्तीमा तीन सय नेपाली कामदार छन् । साइडअनुसार तलब र सेवासुविधा फरक छ । म क्लिनर भनेर आएको हो । खाना र पानीसमेत नदिई ड्युटी गर्न पठाएको छ । कुनै बेला क्याम्पमा पानी छैन । कहिले बिजुली छैन । हामी कति सहेर बस्नु ?, ओलीले भने । उनले आईडी नहुँदा घर जानसमेत नपाएको बताए । विमानस्थलमा ब्लक छ । जरिवाना नतिरी विमानस्थलको कालोसूची हट्दैन । टिकट काटेर जान पाइएको छैन । आफैं टिकट काट्न पैसा पनि छैन, उनले भने, टिकट काट्न ६७ सय रियाल लाग्छ । हामीसँग खबुज खानेसमेत पैसा छैन ।"
आगलागीबाट सातामा ७ जनाको मृत्यु,"(सुर्खेत) च्याउ टिप्न गएका तीन बालकको डोल्पाको त्रिपुरासुन्दरी नगरपालिका४ स्थित सुँ सामुदायिक वनमा लागेको आगलागीमा परी निधन भएको छ । गत बिहीबार लागेको आगलागीमा परी शुक्रबार १० वर्षीय सुलस बुढाको डोल्पा जिल्ला सदरमुकाममा मृत्यु भएको थियो भने दुई जना १२ वर्षीय विवश बुढा र १३ वर्षीय समन्त बुढाको शनिबार दिउँसो काठमाडौंमा उपचारका क्रममा ज्यान गएको हो । एकै गाउँका ३ बालकको मृत्यु भएपछि पूरै गाउँ नै शोकमा डुबेको स्थानीय शिक्षक कमल बुढाले बताए । उनका अनुसार विद्यालय बिदाको मौका पारी उनीहरू च्याउ टिप्न गाउँ नजिकैको सामुदायिक वनमा गएका थिए । गुच्ची च्याउ टिप्न गएका बेला वनमा आगो लागेको देखेपछि उनीहरूले आगो निभाउन खोज्दा घाइते भएछन्, उनले भने । त्यसैगरी डोल्पाकै ठूलीभेरी नगरपालिका४ स्थित मष्टाभवानी सामुदायिक वनमा पनि गत सोमबार डढेलो लागेको थियो । उक्त डढेलो नियन्त्रणमा लिने क्रममा देवीदत्त गुल्मका ४ जना सैनिक घाइते भएका थिए । उनीहरूमध्ये काभ्रे घर भएका ३८ वर्षीय जमदार केशवबहादुर जर्घा मगर र हुम्लाका २३ वर्षीय सिपाही आशिष बुढाको कीर्तिपुरस्थित बर्न अस्पतालमा उपचारका क्रममा मृत्यु भएको थियो भने सोमबार नै जुम्लाका २४ वर्षीय सिपाही हेमन्त रावतको पनि डोल्पा अस्पतालमा ज्यान गएको थियो । सुरक्षाकर्मीहरूसँग अग्नि नियन्त्रणका लागि पर्याप्त उपकरण नहुनु र तीव्र गतिमा चलेको हावाका कारण बढी क्षति हुन पुगेको डोल्पाका प्रमुख जिल्ला अधिकारी तुलसीप्रसाद दाहालले बताए । दुवै घटनाका घाइतेलाई बचाउन ठूलो कोसिस गर्यौं । तर समयमै उपचार हुन नसक्दा दुःखद् घटना भयो, दाहालका अनुसार अहिले भने दुवै ठाउँको आगो नियन्त्रणमा आइसकेको छ । बुधबार राति पनि आगलागीका कारण हुम्लाको सर्केगाड गाउँपालिका८ रादेउका ५५ वर्षीय हर्के ऐडीले ज्यान गुमाएका छन् । गाउँभन्दा झन्डै अढाई घण्टा पैदल दूरीको कुरिल्ला लेकको भेडीगोठमा उनको मृत्यु भएको प्रहरीले जनाएको छ । राति सुत्दा ननिभाइएको आगो फैलिएर गोठमा रहेका ६० वटा भेडासमेत मरेका थिए । कर्णालीमा एक साताको अवधिमा आगलागीमा परी ७ जनाको ज्यान गएको छ । प्रदेश प्रहरी कार्यालयका अनुसार अहिले विभिन्न जिल्लाका झन्डै १३ वटा सामुदायिक वनमा आगलागी भइरहेको छ ।एक सातामा १७ वटा घरगोठ आगलागीबाट नष्ट भएका छन् । आगलागीको मुख्य कारण नै असावधानी भएको रुकुम पश्चिमस्थित वन डिभिजन कार्यालयका प्रमुख शेरबहादुर परियारले बताए । आगोजन्य वस्तु असावधानीवश वन क्षेत्रमा छोडिँदा पनि ठूलो समस्या देखियो, केही ठाउँमा त उपभोक्ताले नै घाँस राम्रो पलाउने लोभमा वनमा आगो लगाएको पनि पाइयो, उनले थपे, सचेतना र घटनामा संलग्नलाई कारबाहीको दायरामा ल्याउनु नै यसको निराकरणको उपाय हो । वन क्षेत्रमा चुरोट खाएर जथाभाबी फाल्दा, आगो लगाएर स्याउला नष्ट गर्न खोज्दा र वनभोजलगायत प्रयोजनमा बालिएको आगो ननिभाउँदा पनि वन क्षेत्र मासिने गरेको उनको भनाइ छ ।३ वर्षको अवधिमा कर्णालीमा ४ सय ५१ आगलागीका घटना भएका छन्, जसमा परी ४३ जनाको मृत्यु भएको तथ्यांक छ भने ५१ जना घाइते भएका छन् । आगलागीबाट ५ सय २ घर नष्ट हुँदा सवा ५६ करोड रुपैयाँको क्षति भएको प्रदेश प्रहरी कार्यालयको तथ्यांक छ । कार्यालयका अनुसार यस वर्ष मात्रै १ सय ४३ वटा आगलागीका घटना भएका छन् । जसमा परी १७ जनाले ज्यान गुमाइसकेका छन् भने ११ जना घाइते भएका छन् । झन्डै १२ करोडको क्षति भएको प्रदेश प्रहरी कार्यालयको आँकडा छ । पहाडी क्षेत्रका अधिकांश घर कच्ची र फुसको छानाका भएकाले आगो छिटो फैलिने समस्या रहेको प्रदेश प्रहरी प्रमुख डीआईजी लालमणि आचार्यले बताए । घरमा हुने आगलागी धेरैजसो असावधानीका कारण हुने गरेको छ, उनले भने, टुकी ननिभाई सुत्दा, भान्साको आगो ननिभाउँदा र विद्युत् सर्ट हुँदा पनि आगजनी हुने गरेको छ । कर्णालीका हिमाली जिल्लामा अधिकांश घर काठका हुने र कोठाको उचाइ कम हुँदा पनि आगोले छिटो टिप्ने र फैलने गरेको उनले बताए । आचार्यले अधिकांश स्थानीय तहमा बारुणयन्त्र नहुँदा, भौगोलिक विकटताका कारण घटनास्थलमा पुग्न ढिलाइ हुँदा, आगो निभाउने उपकरण र पानीको स्रोत नजिक नहुँदा पनि ठूलो क्षति हुने गरेको बताए ।"
दीपेन्द्रको कीर्तिमानमा जित कायमै,"(काठमाडौं)दीपेन्द्रसिंह ऐरीले एकै ओभरमा लगातार ६ छक्का प्रहार गर्दै नयाँ कीर्तिमान बनाएको खेलमा नेपालले एसीसी ट्वान्टी२० प्रिमियर कप क्रिकेटमा लगातार दोस्रो जित पाएको छ । यसले नेपाली टिम सेमिफाइनलतर्फ अग्रसर भएको छ । दीपेन्द्रको अलराउन्ड प्रदर्शनमा नेपालले ओमानमा भइरहेको प्रतियोगितामा कतारलाई ३२ रनले पराजित गरेको छ । मस्कटस्थित अल अमेरातमा कतारका बलर कामरान खानको अन्तिम ओभरको सबै बलमा छक्का प्रहार गरेपछि टस जितेर ब्याटिङ गरेको नेपालले २० ओभरमा ७ विकेट गुमाई २ सय १० रन बनायो । १९ बलमा अर्धशतक पूरा गरेका दीपेन्द्रले २१ बलमा अविजित ६४ रन बनाए । पहिलो १० ओभरमा ८५ रन जोडेको नेपालले दीपेन्द्रको आक्रामक ब्याटिङमा नेपालले पछिल्लो १० ओभरमा १ सय २५ रन जोडेको थियो । नेपालले अन्तिम २ ओभरमा मात्र ५१ रन जोड्यो । दीपेन्द्रले कुल ३ चौका र ७ छक्का प्रहार गर्दै ट्वान्टी२० अन्तर्राष्ट्रियमा आफ्नो नवौं अर्धशतक बनाए । ओपनर आसिफ शेखले ४१ बलमा ६ चौकासहित ५२ रन बनाए । कुशल भुर्तेल १२, कप्तान रोहित पौडेल १८, कुशल मल्ल १८ बलमा २ चौका र ३ छक्का प्रहार गर्दै ३५, सन्दीप जोरा ७ तथा गुलशन झा र विवेक यादव समान ५ रनमा आउट भए । कतारका हिमांशु राठौर र मुसावर साहले ३३ विकेट लिए । जबाफमा कतारले ९ विकेट गुमाई १ सय ७८ रन बनायो । कप्तान मोहम्मद तानभिरले ३३ बलमा ६ चौका र ४ छक्कासहित ६३ र मोहम्मद अनाफले २३ रन बनाए । नेपालबाट दीपेन्द्र, ललित राजवंशी र गुलशनले २२ तथा मल्ल र अविनाश बोहराले ११ विकेट लिए । नेपालले शुक्रबार पहिलो खेलमा मलेसियालाई ५ विकेटले हराएको थियो । नेपालले सोमबार हङकङसँग समूह चरणको तेस्रो खेल खेल्नेछ । यसै समूहको अर्को खेलमा मलेसियाले साउदी अरेबियालाई १२ रनले पराजित गरेको छ ।"
मुकेश च्याम्पियन,"धनगढी (कास) नयाँ वर्षको दिन धनगढी जेसिजले शनिबार आयोजना गरेको हाफ म्याराथन दौडमा आर्मीका धावक मुकेश पाल विजयी भएका छन् । जब धनगढी दौडिन्छ नारासाथ दसौं संस्करणको २१ किलोमिटर दूरीको हाफ म्याराथन मुकेशले १ घण्टा ७ मिनेट ५७ सेकेन्डमा पार गरेका थिए । दुर्गाबहादुर बुढा १ घण्टा ८ मिनेट १२ सेकेन्डबाट दोस्रा र आर्मीकै नरेन्द्रसिंह रावत १ घण्टा ८ मिनेट ४९ सेकेन्डबाट तेस्रो भए । विजेताले ६६ हजार ६ सय ६६ रुपैयाँ, दोस्राले ४४ हजार ४ सय ४४ र तेस्राले ३३ हजार ३ सय ३३ रुपैयाँ पुरस्कार पाए ।महिलातर्फ ५ किमि दौडमा कमला बडुवाल १८ मिनेट ५० सेकेन्डबाट पहिलो भइन् १९ मिनेट ३ सेकेन्डबाट बागेश्वरी धामी दोस्रो र १९ मिनट ४४ सेकेन्डबाट तुलसी रावत तेस्रो भए । कर्पोरेट मिडियातर्फ ५ किमि दौडमा कविर कामी, विकासबहादुर बोहरा र विकास सिंह क्रमशः पहिलो, दोस्रो र तेस्रो भए । दुवै विधाका पहिलोले ६ हजार ६६६, दोस्रोले ४ हजार र तेस्रोले ३ हजार रुपैयाँ पाए ।"
पुलिस फाइनलमा,"बारा (कास) नेपाल पुलिस क्लब शनिबार जगदम्बा स्टिल १४ औं जितपुर सिमरा गोल्डकप फुटबलको फाइनलमा पुगेको छ । सिमरा रंगशालाको मैदानमा पुलिसले विभागीय प्रतिद्वन्द्वी एपीएफ क्लबलाई ३२ ले हराउँदै उपाधिमाथि दाबेदारी प्रस्तुत गरेको हो । खेल सुरु भएको ४७ सेकेन्डमै पुलिसका आशिष राईले गोल गरे । उज्ज्वल राईको क्रसमा आशिषको प्रहार गोलमा परिणत भयो । २० औं मिनेटमा रामचन्द्र बाजीको गोलमार्फत पुलिसले अग्रता दोब्बर बनायो । एपीएफका लागि ४२ औं मिनेटमा प्रदीप लामाले गोल गरे । उनले बुद्धिमान राईको पासलाई सदुपयोग गरे । ६१ औं मिनेटमा युवराज खड्काको गोलले एपीएफ खेलमा फर्कियो । प्रशिक्षक सुमन श्रेष्ठले युवराजलाई खेलको ३१ औं मिनेटमा महेश लामाको स्थानमा मैदान प्रवेश गराए । युवराजले अनिश महर्जनको पासमा वान भर्सेस वानको स्थितिको सदुपयोग गर्दै खेल बराबरीमा ल्याए । पुलिसले पुनः सुजन मगरको गोलमा अग्रता लियो । ८८ औं मिनेटमा सुजन एपीएफका गोलरक्षक बिट गर्दै गोल गर्न सफल भए । पृथ्वी चौधरीको पासमा सुजनको पहिलो प्रहार एपीएफका गोलरक्षक एन्जल श्रेष्ठले बचाउको प्रयास गरे, तर रिबाउन्ड बल खोस्दै सुजनले सुन्दर गोल गरे । इन्जुरी समयमा एपीएफ १० खेलाडीमा सीमित भयो । एपीएफका विश्वास उदासले पुलिसका खेलाडीसॅग विवाद गर्न थालेपछि रेफ्री उमेश बिॅडारीले उनलाई रातो कार्ड देखाए । दोस्रो पटक जितपुर सिमरा गोल्डकपको फाइनल पुगेको पुलिसले अब उपाधिका लागि मछिन्द्रसॅग सोमबार प्रतिस्पर्धा गर्नेछ ।"
जुम्लारारा अल्ट्रा म्याराथन सुरु,"(जुम्ला) कर्णालीको प्राकृतिक सुन्दरता विश्वसामु चिनाउन पाँचौं जुम्लारारा अल्ट्रा म्याराथन सुरु भएको छ । युवा तथा खेलकुदमन्त्री बिराजभक्त श्रेष्ठले सिठी फुकेर कर्णालीको धार्मिक पर्यटकीय केन्द्र मानिएको चन्दननाथ भैरवनाथ मन्दिर अगाडिदेखि म्याराथन सुरु भएको घोषणा गरे । म्याराथनमा ५० स्वदेशीसहित ४ विदेशी खेलाडी सहभागी छन् । कर्णाली स्पोटर््स क्लब जुम्लाको आयोजनामा जुम्लादेखि रारातालसम्मको ४९ किलोमिटर अल्ट्रा म्याराथन हो । कर्णाली प्राकृतिक सुन्दरताले मात्रै भरिपूर्ण छैन, खेल पर्यटनका हिसाबले पनि उच्च म्भावना बोकेको रुपमा चिनिन सक्छ भन्ने हेतुले हरेक वर्ष म्याराथनको आयोजना हुँदै आएको छ । युवा तथा खेलकुदमन्त्री श्रेष्ठले जुम्लारारा अल्ट्रा म्याराथनलाई राष्ट्रिय खेलकुद परिषद्को क्यालेन्डरमा राख्ने बताए । उनले म्याराथनले हजारौं हजार हरिबहादुरहरू जन्माएर नेपालको नाम विश्वसामु चिनाउने विश्वास व्यक्त गरे । उनले भने, अभावै अभावमा हरिबहादुर रोकायले कीर्तिमानी कायम गरे । अब कुनै चिजको अभाव हुन नदिइकन हजारौं हरिबहादुर जन्माउनुपर्नेछ । जसको सुरुआत जुम्लादेखि भइसकेको छ ।कर्णाली र्स्पोट्स क्लबका अध्यक्ष सरोज शाहीले जुम्ला अल्ट्रा म्याराथनमा खेलाडीको आकर्षण बढेको बताए । हरेक वर्ष म्याराथनमा दौड्ने धावक थपिरहेको उनको भनाइ छ । यसअघि २०७५ मा पहिलो संस्करणको खेल आयोजना गरिएको थियो । जुम्ला सदरमुकाम खलङ्गाको चन्दननाथ भैरवनाथको आँगनबाट सुरु हुने म्याराथन डाँफे लेक, चुच्चेमारा लेक हुंदै राराताल छेउमा पुगेर सकिने छ । जुम्लादेखि दुई दिनको पदयात्रा रहेको उक्त रुटमा व्यावसायिक खेलाडीले विगतका प्रतियोगितामा ५ देखि ७ घण्टामा पार गरेका छन् । आयोजकका अनुसार प्रथम हुनेलाई एक लाख पुरस्कार राशि राखिएको छ भने द्वितीयले ७५ हजार पुरस्कार पाउनेछन् । यसपालि उत्कृष्ट ५ खेलाडी पुरस्कृत पनि हुनेछन् । सो रकमबाट रारातालको बाससहित टिसर्ट तथा खाजाखानाको प्रबन्ध गरिएको आयोजकले जनाएको छ । म्याराथनका लागि ७७ जनाले नाम दर्ता गराएको भए पनि ५४ जनामात्रै सहभागी भएका छन् । म्याराथनसँगै पाॅच किलोमिटरका रेसहरू पनि भएका थिए । जहाॅ बालक देखि बृद्धा सम्मले भाग लिएका थिए । धावक हरिबहादुर रोकायले जुम्ला रारा म्याराथनले दर्जनौं राष्ट्रिय स्तरका खेलाडी जन्माइसकेको बताए । उनले भने, अब दौड्नका लागि जुम्ला आउने वातावरण बनाउन हरेक वर्ष जुम्लामा म्याराथन भइरहेको छ । म्याराथनका लागि जुम्लाका हरेक स्थानीय तहले साथ दिएका छन् ।"
नेपाली क्रिकेटको जर्सी अमेरिकामै,काठमाडौं (कास) आईसीसी ट्वान्टी२० विश्वकप क्रिकेटमा नेपाली राष्ट्रिय क्रिकेट टोलीले लगाएर खेल्ने केल्मीको जर्सीको बिक्री अधिकार अमेरिकामा एकजोवेले पाएको छ । एकजोवेले मे महिनाबाटै अमेरिकामा जर्सी बिक्री सुरु गर्ने जनाएको छ । एकजोवे अमेरिकाका व्यवस्थापकद्वय सुमन क्षेत्री र केशव दाहाल तथा केल्मी नेपालका निर्देशक प्रदीप न्यौपानेबीच मेरिल्यान्डको बाल्टिमोरमा सम्झौता भएको एकजोवेले जनाएको छ । अमेरिकामा नेपाली टोलीको यो जर्सीको मूल्य ३९९९ डलर पर्नेछ । एकजोवेका अनुसार हरेक जर्सीबाट ३ डलर नेपाली क्रिकेटको खेलाडी रिलिफ फन्डमा जम्मा गरिने छ ।
बुद्धिचालमा हेराकाजी निर्वाचित,"काठमाडौं (कास) नेपाल बुद्धिचाल महासंघको शनिबार सम्पन्न नवौं तथा विशेष साधारणसभाले हेराकाजी महर्जनलाई अध्यक्षमा निर्वाचित गरेको छ । रिक्त अध्यक्ष पदको निर्वाचनमा महर्जन विजयी भएका हुन् । उनले ४९ मत पाएर निर्वाचित हुँदा उनको प्रतिद्वन्द्वी प्रवीण भँडेलले ३१ मत पाएका । उपाध्यक्षमा बुटवलका माधवप्रसाद प्रधान निर्वाचित भए । प्रधानले ४२ मत पाए भने बाराका राजाबाबु रौनियारले ३६ मत प्राप्त गरेका थिए । वरिष्ठ उपाध्यक्षमा भने इलामका दीपेन राई निर्विरोध चुनिए । निर्वाचनमा ८४ प्रतिनिधिको उपस्थिति थियो । खेलाडी जीवनदेखि नै सक्रिय अध्यक्ष महर्जन सचिव, महासचिव, उपाध्यक्ष हुँदै २०८० सालको वैशाखमा सम्पन्न साधारण सभामार्फत वरिष्ठ उपाध्यक्षमा निर्वाचित भएका थिए । विदुरप्रसाद गौतमले केही महिनापछि नै महासंघको अध्यक्षबाट राजीनामा दिएपछि हेराकाजीले कार्यबाहकको जिम्मेवारी पाएका थिए ।"
घलेगाउँमा फुटबल सुरु,लमजुङ (कास) घलेगाउँमा प्रथम पुरस्कार ५ लाख ५० हजार ५ सय ५५ रुपैयाँ राशिको सातौं स्मार्ट भिलेज आमन्त्रित गोल्डकप फुटबल प्रतियोगिता सुरु भएको छ । घलेगाउँको स्वर्गभूमि रंगशालामा नयाँ वर्षको दिन शनिबार त्रिवेणी युवा क्लव बेंसीसहरले देवदह नगरपालिका रुपन्देहीलाई १० ले हरायो । दोस्रो हाफमा त्रिवेणीका अश्विन गुरुङ (जोर्डन) ले फ्रिकिकमार्फत गरेको गोल निर्णायक बन्यो । दोस्रो खेलमा फ्रेन्डसिप युवा क्लव तनहुँले वाकओभर पाएको छ ।
