शीर्षक,विवरण
"बचत डुबाइयो, विपन्न महिला खोजेर अध्यक्षउपाध्यक्षमा उभ्याइयो","योजनाकारहरूलाई उम्काउने योजनाअनुसार मासिक १५ हजार तलब हुने भन्दै फकाई फुल्याई निमकुमारीलाई अध्यक्ष राखिएको महानगरको प्रारम्भिक अनुसन्धानबाट पनि देखिएको छ । आफू अध्यक्ष रहेको सहकारीको बचत रकम अपचलन भएको, यसका सञ्चालक सदस्यहरू फरार रहेको तथा यसबारे प्रहरी र महानगरपालिकाले अनुसन्धान गरिरहेको तथ्य निमकुमारीले समाचार आएपछि मात्रै थाहा पाएकी थिइन् । तपाईंको नाम पत्रपत्रिकामा आएको छ भनेर अरूले भनेपछि पो थाहा पाएँ, सुन्नेबित्तिकै मेरो त होसहवास नै उड्यो, उनले भनिन् । कान्तिपुरसँगको कुराकानीमा निमकुमारीले आफू कसरी सहकारीको अध्यक्ष भएँ भन्नेबारे पनि खुलाइन् । सात वर्षअघि श्रीमान् बितेपछि तीन छोराछोरीको पढाइ खर्च जुटाउन अप्ठ्यारोमा परिरहेकाले जागिरको खोजीमा थिएँ, सहकारीमा धेरै केही गर्नु पर्दैन । अध्यक्ष बन्नुस्, कहिलेकाहीं अफिस जाने हो । महिनाको १५ हजार तलब आउँछ भनेर मलाई अध्यक्ष बनाए, उनले भनिन् । अध्यक्ष बनेपछि उनी केही दिन सहकारीको अफिस पनि गइन् । तर सहकारीमा बचत गर्न आउन छाडिसकेका थिए भने बचत फिर्ता माग्नेहरू धाउन थालिसकेका थिए । सञ्चालकहरू पनि हराउन थालेपछि उनी अफिस जान त छाडिन् । उनलाई अध्यक्ष बनाउन कोही साथीको नागरिकता दिनुस् भनिएको थियो, त्यसैले बाजुराकी साथी निशा खड्काको नागरिकता दिएकी थिइन् । यही नागरिकताका आधारमा निशालाई सहकारीको उपाध्यक्ष बनाइएको थियो । उसलाई पनि मलाई जस्तै केही थाहा छैन, ऊ त अहिले वैदेशिक रोजगारीमा दुबई पुगिसकेकी छ, निमकुमारीले भनिन् ।कागजमा सहकारीको अध्यक्ष बनाइएकी निमकुमारीले सहकारीबाट प्रवाह भएको कर्जा र यसको सम्पत्ति हिनामिनाबारे आफूले केही थाहा नपाएको बताइन् । सहकारीको विषयमा प्रहरी र महानगरपालिकाले गरेको अनुसन्धानबाट आफूले दुःख पाउनुपर्ने हो कि भन्ने चिन्ता उनीमा छ । सहकारीका निवर्तमान अध्यक्ष रहेका जंगमले आफू अध्यक्ष बन्ने बेलामा सहकारीमा राखेको ५० लाख रुपैयाँ आफूले समेत नपाएको र आफू न्यायका निम्ति दौडधुप गर्नुपर्ने बाध्यतामा परेको बताए । उनले आफू यो सहकारीमा रामहरि अधिकारीका कारण जोडिएको बताए । रामहरि यो सहकारीमा २०७५ पुस २८ को साधारणसभापछि लेखा समिति संयोजक थिए । जंगम भने सहकारीको अध्यक्ष । साई स्वागत सहकारी डुबाएका रामहरिसहितको समूहले काठमाडौंकै राधास्वामी सहकारीबाट अध्यक्ष जंगमको हस्ताक्षर किर्ते गरेर ९५ लाख अन्तरसहकारी कर्जा लिएको भन्दै काठमाडौं जिल्ला अदालतमा मुद्दा छ । साई स्वागत बचत तथा ऋण सहकारी संस्थाको अध्यक्ष निमकुमारीलाई बनाएपछि रामहरिले यो सहकारीलाई हाम्रो नयाँ कृषि सहकारी मा मर्ज गर्ने प्रक्रिया थालेको पनि भरतमणिले बताए । हाम्रो नयाँ कृषि सहकारी त्यही संस्था हो, जसको उपाध्यक्षमा वर्तमान श्रममन्त्री तथा रास्वपाका उपसभापति डोलप्रसाद अर्याल र केन्द्रीय सदस्य कवीन्द्र बुर्लाकोटी थिए । हाम्रो नयाँ कृषि सहकारीका एक पदाधिकारीले साई स्वागतलाई मर्ज गर्ने भनिए पनि प्रक्रिया बीचमै अवरुद्ध भएको बताए ।काठमाडौं महानगरपालिकाले भने साई सहकारीको विषयमा अनुसन्धान जारी रहेको बताएको छ । यो सहकारीमा उपप्रधान तथा गृहमन्त्री रवि लामिछानेकी श्रीमती निकिता पौडेल उपाध्यक्ष रहेका बेला उनले बिनाधितो ५० लाखको कारोबार गरेको तथ्य भेटिएको महानगरको दाबी छ । चार्टर्ड एकाउन्टेन्टहरूले यो सहकारीको विषयमा अध्ययन गरिरहनुभएको छ । केही दिनभित्रै मेयरलाई प्रतिवेदन बुझाउनु हुनेछ, अनुसन्धानमा संलग्न महानगरका एक अधिकारीले भने, प्रतिवेदनका आधारमा यो सहकारीलाई के गर्ने भन्नेबारेमा टुंगो लाग्छ । अनुसन्धान जारी छ । सम्पत्ति शुद्धीकरण अनुसन्धान विभागले उक्त सहकारीको दर्ता, सञ्चालक समिति, कारोबारलगायत विवरण उपलब्ध गराउन भन्दै गत मंसिर २१ मा काठमाडौं महानगरलाई पत्राचार गरेको थियो । यसपछि महानगरले अनुगमन थालेको थियो ।"
चिकित्सा शिक्षा जाँचबुझ आयोगको प्रतिवेदन ६ वर्षपछि सार्वजनिक,कारबाही सिफारिसमा परेका ४२ जनाडा तीर्थराज खनियााडा सुधा त्रिपाठीडिल्ली उप्रेतीरामप्रसाद खतिवडाडा ताराप्रसाद सापकोटाराजेन्द्र पौडेलहरि पराजुलीडा हिराबहादुर महर्जनप्राडा करवीरनाथ योगीप्राडा ज्योति शर्माप्राडा केशवप्रसाद सिंहप्राडा प्रमोदकुमार श्रेष्ठप्राडा परशुराम मिश्रप्राडा रामप्रसाद उप्रेतीप्रल्हाद पन्त डा अनिल झाडा शशि शर्माडा सरोज श्रेष्ठअधिवक्ता नारायणप्रसाद खनाललोकमानसिंह कार्कीडा रामकण्ठ माकाजुडा बलभद्र दासडा चीनबहादुर (सीबी) पुनडा नीलमणि उपाध्यायडा प्रकाशराज न्यौपानेप्रा भरत झाप्राडा गोविन्दप्रसाद शर्माप्राडा त्रिलोकपति थापाप्राडा केबी राउतडा मनोहरप्रसाद गुप्ताचन्द्रलाल श्रेष्ठहिरेन्द्रमान अमात्यडा सीडी चावलाप्रा श्यामसुन्दर मल्लप्राडा पन्ना थापाप्राडा रमेशप्रसाद सिंहडा जगदीश चटौतप्रद्युम्न श्रेष्ठडा रमेशकुमार अधिकारीडा रोहित श्रेष्ठडा ओजस्वी नेपालडा अंकुर साह
जिन्दगी चल्न त चल्या छ पीरै पीरमा छ,"(काठमाडौं) फूल फुलेर के गर्नु भीरै भीरमा छ जिन्दगी चल्न त चल्या छ पीरै पीरमा छएक महिनाअघि युट्युबमा सार्वजनिक पीरै पीरमा गीत यति बेला चर्चामा छ । १० वर्षदेखि गायन क्षेत्रमा संघर्षरत भूपू पाण्डेलाई यही गीतले अहिले भुइँमान्छेबीच जबर्जस्त रूपमा चिनाउने काम गरेको छ । हुन त यसअघि पनि भूपूका गीतलाई ६० लाख दर्शकले हेरेकै हुन् । पैदल हिँड्न अत्यधिक मन पराउने भूपूलाई यो गीत गाउनुअघि धेरैले वास्ता गर्दैनथे । चिने पनि नचिनेजस्तो गर्थे । तर, जब पीरै पीरमा चल्यो, तरकारी किन्न जाँदा पनि दर्शकले सोध्न थालेका छन्, तपाईंलाई मैले कतै देखेको छु । सधैं रासन किन्ने पसलका साहुजीले भूपूलाई सोधे, जिन्दगी चल्न त चल्या छ भन्ने गीत गाउने तिमी नै हो ? भूपूको युट्युब च्यानलमा सार्वजनिक भएको यो गीत सबैभन्दा छोटो समयमा धेरै हेरिएको भिडियो हो । आखिर भूपूको यो गीतले दर्शकको अत्यधिक साथ कसरी पायो त ? जवाफ सजिलो छ, गीतले उठाएको विषयवस्तु । आमनेपाली युवाबीचको चरम निराशा, राजनीतिक अगुवाप्रतिको गुनासो र बेरोजगारीको मूल समस्यामाथि केन्द्रित यस गीतमा अधिकांश युवाले आफूलाई भेट्छन्, देख्छन् र पाउँछन् । त्यसैले सार्वजनिक हुनेबित्तिकै युवा समूहमा गीत अत्यधिक रुचाइयो । सामाजिक सञ्जालतिरको समूह एमआरआर, दारी ग्याङ देखि टिकटक मै गीत हिट भयो । अधिकांशले कमेन्टमा भन्न थाले, यो त मेरो गीत हो । खासमा यस पटक तीन गीत लिएर भूपू पाण्डे आफ्नै जन्मघर दाङ, देउखुरी फर्कंदै थिए । तीनै गीतलाई दाङको पहाडमा छायांकन गर्ने उनको चाहना थियो । एउटा भिडियोमा कपाल छोटो भएको दृश्य चाहिने थियो । वर्षौंदेखि पाल्दै आएको लामो डेडलकको माया लाग्यो । त्यसैले डेडलकको सम्झना राख्न एउटा भिडियो त्यही हुलियामा खिच्ने सोचे अनि सुटिङमा जानुअघि आफ्नो डायरी पल्टाए । झट्ट आँखा पुग्यो ८९ महिनाअघि कोरेको खेस्रामा । त्यहाँ लेखिएको थियो, फूल फुलेर के गर्नु भीरै भीरमा छ, जिन्दगी चल्न त चल्या छ, पीरै पीरमा छ । यिनै भावनासँगै थप्दै गए अन्तरा । गीतलाई बेरोजगारीसँगै जोड्न चाहन्थे । रोजगारी नपाएका युवा मात्रै होइन, रोजगारी पाएर पनि क्षमताभन्दा कम पारिश्रमिकमा खुम्चिएका युवाको पीडा पोख्न चाहन्थे । भूपू गीत लेख्नेहरूमा त पर्दैनन् तर यो गीतमा उनी समग्र युवाको अनुहार चित्रण गर्न चाहन्थे । दुई दिनमै गीतको शब्द तयार भयो, सुटिङ गर्न दाङ झरे । गाउँ जाँदा रमाइलो गर्न साथीहरूसँग डाँडा पुग्दाको क्षण देखाउन वनभोजको दृश्यलाई भिडियोमा खिचे । अनि काठमाडौं फर्केर गीतको रेकर्ड गरे । खासमा सुटिङमा हिँड्नुअघि भूपूले घरमै गीत अरेन्ज गरेर डमी तयार पारे, त्यही डमी भर्सनमा भिडियो बन्यो । काठमाडौं फर्केपछि १० दिन लगाएर गीत रेकर्ड भयो । युट्युबमा सार्वजनिक भइसकेपछि गीतलाई दर्शकले आफ्नो बनाए । यो गीतको मुखडा बिम्ब नै बलियो छ । हुर्केका युवालाई ढकमक्क फुलेको फूलसँग दाँजिएको छ । त्यस्तो फूल जुन भीरमा फुल्यो, बेकार ठाउँ, फुल्नुको खासै औचित्य नभएको स्थान । पीरै पीरमा छ भन्नुको अर्थ सबैको जिन्दगीमा पीर छ भन्ने नै हो । हातमा डिग्री बोकेका छोराछोरी बेरोजगार हुँदा आमाबुबालाई पीर छ । आफ्नो देशमा रोजगारी नपाउँदा र विदेशिन बाध्य हुँदा युवा पीरमा छन् । नेपालमा कसले नै भविष्य देखेको छ र अहिले ? अरू त अरू, बैंकिङ क्षेत्रमा काम गरिरहेकाहरू नै देश छोडिरहेका छन्, भूपू भन्छन्, चट्ट हेर्दा उनीहरूको जिन्दगी दामी छ । तर, उनीहरू पनि त्यही क्षेत्रमा खुसी छैनन् । त्यसैले त विदेश गइरहेका छन् । त्यसैले होला सबैलाई यो गीत आफ्नो लागेको । भूपूले आफ्नो फ्रस्टेसन पोखेको यो गीतमा नेपाली युवाको कथा र व्यथा गाइएको छ । त्यसैले भूपू भन्ने गर्छन्, यो गीतको कथा मेरै हो । प्रस्तुत गरिएको फस्ट्रेसन मेरो आफ्नै हो । गायक बन्छु भनेर १८ वर्षको उमेरमा भूपू २०६२ मा काठमाडौं छिरे । आरआर क्याम्पसमा शास्त्रीय संगीत पढे । २ वर्षपछि परिवारले पढाउन सक्दैनौं भन्यो । पारिवारिक पृष्ठभूमि त्यति बलियो थिएन । काठमाडौंमा बाँच्नकै लागि संघर्ष सुरु भयो । पढाइ खर्च र कोठा भाडा तिर्नै पर्यो । एल्बम निकाल्न पैसाको अभाव थियो । गीत कम्पोज गर्नै ५० देखि १ लाख रुपैयाँ मागे । त्यसैले बाध्य भएर आफैं गीत कम्पोज गरें, भूपूले भने, काम गर्दै पहिलो एल्बम सार्वजनिक भयो । लगभग ३४ लाख त्यसमै खर्च भयो होला । सोही लगानी उकास्न अर्को २४ वर्ष नंग्र्रा खियाएँ । दोस्रो एल्बम मायावी सन् २०१६ मा आयो । एल्बमको चम्पा बोलको गीत केही हदसम्म चल्यो तर लगानी उठाउने गरी चलेन । त्यो एल्बमको ऋण तिर्न अर्को २३ वर्ष खर्चियो । बुबाआमाप्रतिको जिम्मेवारी वहन गर्न नसक्दाको पीडा पनि थियो । यस्तै निराशा र पीडालाई भूपूले पीरै पीरमा गीतमा पोखे । गायन क्षेत्रको लामो संघर्षबीच भूपूले निराशा धेरै पाए । त्रिभुवन विश्वविद्यालयबाट शास्त्रीय संगीतमा डिग्री त हासिल गरे तर गायन क्षेत्रमा भने उनको लगानी निरन्तर डुबिरह्यो । पीरै पीरमा गीतमा देशको नेतृत्वकर्तालाई पनि व्यंग्य गरिएको छ । भूपूलाई थाहा छ, कुशल नेतृत्वकै अभावमा बेरोजगारी समस्या बढेको हो, युवामा चरम निराशा फैलिएको हो । यो बूढो भइसकेको नेतृत्व, ढुंगा हानेर देश चलाउने ठाउँमा आइपुगेका नेताभन्दा पनि भिजन बोकेको नेतृत्व अब युवालाई चाहिएको छ, उनले भने, हुन त नयाँले आशा त देखाउँछन् । तर, उनीहरू पनि कहाँ र के कुरामा अल्झिरहेका छन्, उनीहरूलाई नै थाहा छैन । अहिलेको अवस्था आउनुमा पुरानै नेतृत्व कारण भएको उनको निष्कर्ष छ । देशका अगुवा त हाम्रा अभिभावक हुन्, हामी चोकमा उभिएर उनीहरूलाई गाली गलौज गर्न सक्दैनौं । तर, अहिले चोकमा उभिएर नेतालाई गाली गरिरहेका छौं, आखिर किन त ? पीरै पीरमा को भिडियो गीतको अन्तिमतिर भूपूले नेतालाई झकझकाएका छन् । मापसे गरेजसरी देशलाई नचलाऔं । बेरोजगार युवालाई खाडीतिर होइन, स्वदेशमै रोजगारी र उद्यमतिर धकेलौं, उनले भनेका छन् । मापसे गरेजसरी देश चलाउँदा कहाँ पुगिन्छ भन्ने व्यंग्यात्मक सन्देश पनि भिडियोमा देखाइएको छ । भूपू विद्यमान बेरोजगारीले सिर्जित समस्या समाधानका लागि एक घर एक रोजगारीको आवश्यकता देख्छन् । हाम्रा नेताले आफ्नो देशका जनतालाई आफ्नै छोराछोरीलाई झैं व्यवहार गर्नुपर्थ्यो, उनले भने, प्रमुख कुरा त एक घर एक रोजगारी आवश्यकजस्तै भइसक्यो । देशमा रोजगारी र अवसर नपाएपछि विदेश जाने लक्ष्य बनाइरहेका युवालाई गीतका विभिन्न अन्तरामा व्यंग्य पनि गरिएको छ । न त पढाइ हजुर, न ठूलो लगानी अब खाडी हजुर जाने त होला नि, उनले भनेका छन्, घरजग्गा भएका, आमाबुबाले सहयोग गर्न सक्नेहरू क्यानडा, अमेरिका, अस्ट्रेलिया पुग्छन् । भूपू आफूले कहिल्यै पनि विदेश जाने सोच बनाएनन् । डीभी भर्ने कल्पनासमेत गरेनन् । उनलाई अहिले पनि लाग्छ, कुनै दिन हार खाइएछ भने विदेश जाऔंला तर अहिलेलाई यही देशमा परिश्रम गरौं भन्ने हो । पुराना गीतमा लगानी डुबाएका भूपूले पीरै पीरमा लाई भने ७० हजार रुपैयाँ खर्च गरेर बनाएको सुनाए । १० मिनेटको यो गीतमा भूपूले देशप्रतिको चिन्तालाई पनि केही अन्तरामा पस्केका छन् । हामी काठमाडौं बसेर लिपुलेक, कालापानीको कुरा गर्छौं । सीमाछेउ बस्ने जनतालाई त्यसले सास्तीमा पारेको विषय वास्तै छैन । अर्कोतिर सीमातिर दशगजा स्तम्भ सारेको कुरा सुनिरहन्छौं । हामी छिमेकीले आफ्नो जग्गा अलिकति मिच्दा मारामार गर्छौं तर त्यता कति किलोमिटर मिचेको कुरा सुन्दा पनि वास्ता गर्दैनौं । लोकशैलीले पहिचान विसं २०६२ तिर आईए पढ्दै गर्दा टिप्सकै लागि दोहोरी साँझमा निःशुल्क मादल बजाए । गजल र लाउन्जतिर ड्रम प्याड ठोके । काठमाडौंमा बाँच्नकै लागि भूपूले गरेको संघर्षको कथा लामो छ । क्यासिनोमा ड्रम प्याड बजाएपछि भजनतिर लागे । बीए पहिलो वर्षपछि धर्म दर्शनको कुवेर गुरुसँग ६ वर्ष लगातार ड्रम प्याड बजाउँदै जाँदा पूर्वी नेपाल घुमे । विद्यालय हुँदै संगीतमाथिको रुचि भूपूले थाहा पाइसकेका थिए । ६ कक्षा पढ्दा गाउँमा फिल्म हल खुल्यो, हरेक फिल्म नछुटाई हेर्थे । पढाइ बिग्रियो, लाहुरे बन्न भारत गए । मनभित्र लोभ थियो, भारतमा भारतीय फिल्म हेर्न सकिन्छ । छोटु (घरायसी सहयोगी) भएर काम गर्दा मालिकको गाली खुबै खाए । २ वर्ष भारतमा हन्डर खाइसकेपछि १४ वर्षको उमेरमा फेरि गाउँ फर्के । कक्षा ६ मै पुनः भर्ना भएर पढ्न थाले । एक दिन विद्यालयको कार्यक्रममा गीत गाउँदा उनले नसोचेको तारिफ पाए । मौरीघाट माविमा पढाउने सीता रिजालले त्यसपछि उनलाई सधैं गीत गाउन हौस्याइरहिन् । विद्यालयमा हुँदा सीता म्यामलाई गीत सुन्न मन लागे मलाई भनिहाल्नुहुन्थ्यो, उनले भने, म दायाँबायाँ केही नसोची गाइदिइहाल्थें । विद्यालय जीवन सकिएसँगै उनै रिजालले नै भूपूलाई संगीत पढ्न हौसला दिइन् । त्यसपछि उनी संगीत पढ्न आरआर क्याम्पमा भर्ना भएको सुनाए । आरआर पढ्दै गर्दा बुबासँग खर्च मागेर किनेको ड्रम प्याडले नै भूपूलाई बाँच्ने आधार दियो । त्यसरी ड्रम प्याड बजाउँदै भूपूले पहिलो एल्बम मोक्षपथ (भजन) निकालेको बताए । त्यसपछि करिब पाँच लाख रुपैयाँ खर्चेर मायावी एल्बम निकाले । भजन गाउँदा जोहो गरेको सबै कमाइ यही एल्बमले डुब्यो । त्यसपछि रंगकर्मी संगीता थापासँग मिलेर २ लाख रुपैयाँ बजेटमा ट्याग नगर गीत निकाले । कम्पनीबाट सार्वजनिक गरेको गीतबाट नगद पनि खासै हात परेन । त्यसपछि छाता बोलको गीत आयो, बाँकी रहेको अढाई लाख रुपैयाँ त्यसैमा सकियो । यसरी गीतको लगानीमै गोजी रित्तो भएपछि भूपूले अरेन्ज सिके । विभिन्न गीतमा अरेन्ज गरिदिन थाले । शिव परियारको रानी, प्रेमको फूल गाए । प्रमोद खरेलको मञ्जरी मा अरेन्ज गरे । मेलिना राई, प्रविशा अधिकारीले गाएका गीत अरेन्ज गरेकै पैसाले शास्त्रीय संगीत गरे, आयो रे सावन । त्यसमा पनि खासै उपलब्धि भएन । त्यसपछि मरेको लास भन्ने गीत गरे । त्यसको पनि लगानी डुब्यो । काठमाडौं बाँच्न र संगीतमा जिउन गरेको अथक मिहिनेत पानीमा मिसियो । जीवन निराशातर्फ धकेलिरह्यो तर भूपूले कहिल्यै हार मानेनन् । लहै लहै मा लगानी गर्नुहुन्न भन्नेबारे भने बल्ल परिपक्व बने । पहिलो लकडाउनका बीचमा गरेको गीतमा भने भूपूले सफलताको सानो झिल्को देखे । छोटो छ जिन्दगी, फोटो खिचेर राख भन्ने गीतले लगानी उठाइदियो । संगीतमा हौसला थपियो तर त्यसबीच नै लकडाउन भयो । गीतको छायांकन भारतको राजस्थान र सुदूरपश्चिम पुगेर गरेका थिए । सम्पादन गर्ने बेलामा लकडाउन भयो । त्यसपछि प्रहरीको आँखा छलेर लुक्दै भिडियो सम्पादन गर्न हिँडेरै अनामनगर पुग्न थाले । यसरी यो गीत बन्यो । गीतले युट्युब च्यानलको सब्सक्राइबर बढाइदियो । गीतमा नेपालको कुनै गाउँबाट राजस्थान पुगेर दुःख गरिरहेका युवकको कथा छ । कान्तिपुर फिल्म एकेडेमी पढेका योगेश दाहालले गीतलाई खिचेका हुन् । गीतमा भूपूसँगै कलाकार उषा उप्रेतीको अभिनय छ । उक्त गीतले लगानीको ९० प्रतिशत उठाइदियो । आफ्नो बुलेट किन्ने सपना पनि यही गीतले पूरा गरेको भूपूले सुनाए । लकडाउनबीच नै चर्चामा आएको हो, जाँदा जाँदै बन्दीपुर पुग्यो । लकडाउनबीच सिनिमेटोग्राफर योगेशकहाँ पुगिरहन्थे, भूपू । उनी दुईलाई देख्नेबित्तिकै घरबेटी आमै नन्द पन्त आफूलाई पनि गाउने चाहना रहेको बताउने गर्थिन् । आमाले बारम्बार गीत गाउने रहर हामीसामु राख्नुभयो । अनि हामीले एक दिन आमालाई गाउन लगायौं । उहाँले आफूलाई आउने सबै गीत गाउनुभयो, भूपूले भने, उहाँले पुराना गीत गाइरहँदा नै बन्दीपुरवाला गीत सुनाउनुभयो । अनि मैले त्यो भाकालाई अरू ठाउँमा खोजें, कसैले नराखेको देखेपछि हामीले आमालाई रेकर्ड गर्न लगायौं । बन्दीपुरपछि भूपूलाई लाग्यो, नेपालीको पहिचान त लोक संगीतमै छ । अनि, शास्त्रीय संगीतमा डिग्री गरेका उनी लोक संगीततिर ढल्किए । हाम्रो माटोको धुन भनेको लोकगीत नै हो । हाम्रो पहिचान नै संगीत हो । मैले सिकेको त भारतीय संगीत हो । त्यसपछि मलाई लोक संगीत गर्नुपर्छ भन्ने लाग्यो, ३६ वर्षका भूपूले भने । भूपूको यही बुझाइ पीरै पीरमा गीतमा देखिन्छ । लोकशैलीको यही गीतले भूपूलाई पनि पहिचान दिलायो । क्लासिकल संगीत त सिकेको, पढेको भयो । तर, लोकगीत त हामी नेपालीको नसानसामा छ, भूपू भन्छन्, त्यसैले लोकगीत सिक्न मलाई गाह्रो परेन । अन्ततः यसैले मलाई पहिचान पनि दिलायो ।"
दरबार हाईस्कुलको पुनर्जीवनले दिएको सन्देश,"नेपालको शिक्षा क्षेत्रमा वैभवपूर्ण इतिहास बोकको दरबार हाईस्कुल पठनपाठनको स्तर खस्कँदै गएर विद्यार्थी पाउनै मुस्किल पर्ने अवस्थामा पुगेको थियो । आर्थिक अवस्था राम्रो भएका परिवारका बालबालिका निजी विद्यालयमा जान्थे, विपन्न वर्गका लागि पनि रोजाइमा अन्तैका सामुदायिक विद्यालय पर्थे । तर अहिले स्थिति उल्टिएको छ । विद्यार्थी निजी विद्यालयसमेत छाडेर दरबार हाईस्कुल आउन चाहन्छन् । क्षमताभन्दा बढी इच्छुक देखिएपछि स्कुलले छानेर भर्ना गर्नुपर्ने भएको छ । छोटो समयमै यस्तो कायापलट हुनुको कारण यसको आकर्षक भव्य भवन मात्र होइन, पठनपाठन शैलीमा गरिएको रूपान्तरण पनि हो । दरबार हाईस्कुलमा बढ्दो विद्यार्थी आकर्षणले भौतिक पूर्वाधार र शैक्षिक गुणस्तर सुधार गर्ने हो भने सामुदायिक विद्यालयमा विद्यार्थीको समस्या हुँदैन भन्ने प्रस्ट पार्छ । १ सय ७० वर्षअघि खोलिएको दरबार हाईस्कुल नेपालकै सबैभन्दा पुरानो विद्यालय हो । जंगबहादुर राणाले बेलायत भ्रमणबाट फर्केपछि दरबार हाईस्कुल खोलेका थिए । सुरुवाती समयमा यो विद्यालय राणा परिवारका सन्तानको मात्र पहुँचमा थियो । राणा परिवारको सेवामा खटिने कामदारले आफ्ना सन्तानलाई १९३३ सालदेखि दरबार हाईस्कुलमा पढाउन पाए । १९५७ सालदेखि भने अरू सर्वसाधारणका छोराछोरीका लागि पनि खुला गरियो । तर जब निजी विद्यालय फस्टाउँदै गए, सामुदायिक विद्यालयमा पढाइको स्तर खस्कँदै गयो, दरबार हाईस्कुल विपन्न वर्गका बालबालिका मात्र पढ्ने विद्यालयमा सीमित हुन पुग्यो । हाईस्कुलको वैभव फर्काउन सरकारले पनि चासो दिएन । २०७२ सालमा भूकम्पले भवन भत्काएपछि अवस्था झन् असहज भयो । १० कक्षासम्म पढाइ हुने हाईस्कुलमा २०७५ सालमा ७६ जना मात्र विद्यार्थी थिए । तर त्यसपछि पाँच वर्षमै विद्यार्थी संख्या ६ सय ९३ पुग्यो । आगामी शैक्षिक सत्रमा ७ सय ५० विद्यार्थीलाई पढाउने हाईस्कुलको लक्ष्य छ । यसका लागि अपुग १ सय १२ विद्यार्थी लिन सूचना आह्वान गर्दा ७ सय ७१ जनाको आवेदन परेको छ । आवेदन दिनेमध्ये ७५ प्रतिशत विद्यार्थी निजी विद्यालय पढ्दै गरेका हुन् । भूकम्पले भत्काएको भवन पुनर्निर्माणपछि दरबार हाईस्कुल तंग्रिएको हो । काठमाडौंको रानीपोखरी छेउमा रहेको हाईस्कुलमा विज्ञान प्रयोगशाला, योगाभ्यास कक्ष, आयुर्वेदिक प्रयोगशाला, कम्प्युटर प्रयोगशाला, पुस्तकालय, चमेनागृह छन् । कक्षाकोठाभित्र टेबल, कुर्सीजस्ता पूर्वाधार पनि आकर्षक र व्यवस्थित छन् । डिजिटल माध्यमबाट पढाउने व्यवस्था पनि छ । शैक्षिक पूर्वाधारको पर्याप्तताले पठनपाठनको स्तर उकास्न सहज बनाएको छ । हाईस्कुलमा अतिरिक्त क्रियाकलाप पनि भइरहन्छ । प्रत्येक कक्षामा दुइटा सेक्सन सञ्चालन गरिएको छ । एउटा सेक्सनमा ४० देखि ५० जनासम्म विद्यार्थी पढ्छन् । विद्यार्थीको चाप बढेपछि विद्यालय प्रशासनले बिहान र दिउँसो गरी दुई सिफ्टमा कक्षा सञ्चालन गर्ने विषयमा छलफल चलाइरहेको छ । काठमाडौं महानगरपालिकाले पनि सामुदायिक विद्यालय सुधारमा जोड दिइरहेकाले दरबार हाईस्कुलको उन्नयन अझै हुने सम्भावना छ । दरबार हाईस्कुलजस्तै शैक्षिक स्तर राम्रो हुनासाथ विद्यार्थीको चाप बढेका सामुदायिक विद्यालय अरू थुप्रै छन् । कतिपय सामुदायिक विद्यालयले चाप थेग्न नसकेर प्रवेश परीक्षा लिएर मात्र विद्यार्थी भर्ना गर्छन् । त्यस्ता विद्यालयमा पढ्न चाहनेहरू निजी विद्यालयका विद्यार्थीसमेत हुन्छन् । यसले राम्रो पठनपाठन हुने हो भने विद्यार्थी र अभिभावकको रोजाइमा सामुदायिक विद्यालय नै पर्छ भन्ने देखाउँछ । तल्लो कक्षा निजी विद्यालयमा पढाएर एसईई दिने बेला सामुदायिक विद्यालयमा भर्ना गराउने चलनले समेत यसलाई थप इंगित गर्छ । विद्यार्थी र अभिभावकको यस्तो आकांक्षालाई समेत मनन गर्दै अरू सामुदायिक विद्यालयले शैक्षिक स्तर अभिवृद्धिलाई प्राथमिकता दिनुपर्छ । विद्यालयले गुणस्तरीय शिक्षा दिनु भनेको मुलुकका लागि दक्ष जनशक्ति उत्पादन गर्नु हो, विद्यार्थी स्वयंको भविष्य उज्ज्वल बनाइदिनु हो । नयाँ संविधानले विद्यालय व्यवस्थापनको अधिकार स्थानीय सरकारलाई तोकेको छ । यसको अर्थ स्थानीय तहलाई मूल्यांकन गर्ने एउटा आधार सामुदायिक विद्यालयको स्तर हो । स्थानीय सरकारले विद्यालयका लागि पर्याप्त शैक्षिक पूर्वाधार व्यवस्थापन तथा पठनपाठनका लागि अनुकूल वातावरण निर्माण गर्न सहयोग एवं सहजीकरण गरिदिनुपर्छ । प्रधानाध्यापकको कुशल व्यवस्थापन, शिक्षकहरूमा पेसागत इमानदारी र अभिभावकको नियमित रखवारी भए सामुदायिक विद्यालयहरू सधैं सफल हुन्छन्, विद्यार्थी अभाव भयो भनेर छटपटाउनुपर्दैन, अर्को विद्यालयसँग गाभिने झन्झट पनि निम्तिँदैन ।"
व्यवहारमा नयाँ हुन नसकेका रवि,"जुनसुकै क्षेत्रमा लागेका वा लाग्दै गरेका जोकोही पनि आफूलाई अरूभन्दा फरक देखाउन चाहन्छ भने अन्यभन्दा फरक शैलीले प्रस्तुत हुनैपर्छ । बोलेर मात्रै फरक र नयाँ हुँ भन्ने तर व्यवहारमा अन्यभन्दा फरकशैली अपनाउन नसक्ने हो भने त्यसलाई नयाँ मान्न सकिँदैन । गत वर्ष भएको संघीय निर्वाचनसम्म आइपुग्दा राजनीतिमा पनि आफूलाई नयाँको दर्ज दिएर केही राजनीतिक दलहरू उदाए र तिनलाई जनताले राम्रैसँग अनुमोदन पनि गरे । जनताबाट अनुमोदित भइसकेपछि तिनको व्यवहारमा अपेक्षाकृत नयाँपन देख्न सकिएन । उनीहरू पनि सत्ताकै गन्ध लिँदै पुरानै दलको बुई चढेर हिँड्न थाले । यसरी उदाएकामध्ये सबैभन्दा ठूलो दल हो राष्ट्रिय स्वतन्त्र पार्टी (रास्वपा) । पत्रकारिताको माध्यमबाट नै जनतामाझ परिचित भइसकेका रवि लामिछानेको नेतृत्वमा आएको यो पार्टीलाई आम जनताले अन्य दलभन्दा फरक दृष्टिले हेरेका थिए । पुराना दलप्रतिको वितृष्णाले नयाँको व्यग्र प्रतीक्षामा रहेका जनताको साथका कारण रास्वपाले स्थापनाको छोटै समयमा राजनीतिमा छलाङ मारेकामा कसैको दुईमत रहेन । जब रास्वपा निर्वाचनबाट आफूलाई संसद्को चौथो शक्तिमा स्थापित गराउन सफल भयो, त्यसपछि यसले पनि उही पुरातन दलले जस्तै जनसरोकारलाई लत्याउँदै जान थाल्यो । एक पटक सत्ताबाट निस्किसकेको दल पुनः सत्तामा जाने बाटो ढुकेर बसिरह्यो र करिब एक वर्षपछि उसले त्यस बाटामा यात्रा गर्ने अवसर पनि पायो । यसले यो दल पनि सत्ताविमुख भएर बस्न नसक्ने नै रहेछ भन्ने देखिन पुगेको छ । पुराना दलको यस्तै प्रवृत्तिबाट आजित भएर नै जनताले नयाँ दललाई रोजेका थिए । काम गरेर नतिजा देखाउनका लागि सत्ता नै प्राथमिकतामा होला । त्यसलाई स्वीकार्ने हो भने पनि रास्वपा सभापति रवि लामिछानेमा त्यसको कुनै गुञ्जायस भेटिएन । उनले गत वर्ष पुसमा पहिलो पटक गृहमन्त्री भएकै दिन निर्मला पन्तबारे बोलेका थिए ।दोस्रो पटक गृह मन्त्रालय सम्हाल्दा पनि त्यसतर्फ कुनै प्रगति भएको देखिँदैन भने लामिछानेबाट अरू आस कसरी गर्ने ? आफूलाई नयाँ राजनीतिक शक्तिका रूपमा स्थापित गराउन चाहने लामिछानेले व्यवहारमा त्यसलाई कतै पनि प्रयोग गरेका छैनन् । यसअघिका गृहमन्त्रीले लिने सेवा सुविधालाई उनले पनि निरन्तरता दिएकै छन् । सहकारीको रकम ठगीको आरोप लागिसकेपछि उनले निष्पक्ष छानबिनका लागि मार्ग प्रशस्त गरिदिएको भए उनको राजनीतिक यात्रामा आइलागेको अवरोध हट्ने थियो । आफू निर्दोष छु भन्ने तर संसदीय समिति बनाउन किन यति डर मानेको होला ? सुजन देवकोटा, पालुङ्टार४, गोरखा"
राप्रपा र ज्ञानेन्द्रको महत्त्वाकांक्षा,"राष्ट्रिय प्रजातन्त्र पार्टी आन्दोलनको ज्वारभाटा उठाउन भनेर लागेको छ । आन्दोलनबाटै नेपालमा राजतन्त्र र हिन्दु राष्ट्र स्थापना गर्ने बताइरहेको छ । त्यसका लागि मंगलबार राजधानीमा कार्यकर्ता उतारेको थियो । ती कार्यकर्ता स्वस्फूर्त रूपमा आएका हुन् कि पूर्वराजाबाट परिचालन गरिएका हुन् भन्न सकिन्न । उनीहरूले सरकारले तोकेको निषेधित क्षेत्रमा प्रवेश नगरेको भए पक्कै पनि झडप हुँदैन थियो । टाउको फुट्ने र अश्रुग्यास छाड्ने अवस्था आउँदैन थियो ।बल प्रयोग गरेको भनेर गृहमन्त्रीको राजीनामा माग्नुको कुनै तुक छैन । अचेल पूर्वराजा ज्ञानेन्द्र शाहको चहलपहल र महत्त्वाकांक्षा निकै बढेको छ । उनलाई उकास्नेहरूको संख्या पनि निकै छ । उनलाई पुनः सत्तामा ल्याउन पाए फेरि पहिलेकै झैं हालीमुहाली गर्न पाइएला कि भन्ने मोह र स्वार्थले पनि यसमा काम गरेको छ । पूर्वराजा ज्ञानेन्द्रमा बढिरहेको महत्त्वाकांक्षाले उनैलाई अनिष्ट गर्छ । २०७९ को चुनावमा राजा ल्याउनुपर्छ भनी नारा दिने राप्रपाले खसेको मतको ५ प्रतिशत मात्र पायो । के ५ प्रतिशतले राजतन्त्र ल्याउन सम्भव छ ? गोपाल देवकोटा, जोरपाटी, काठमाडौं"
एसईईपछिको फुर्सद सदुपयोग,"एसईई दिइसकेका विद्यार्थी अहिले फुर्सदिला छन् । शिक्षाले ज्ञान दिन्छ तर आफ्ना लागि सम्मान आफ्नै व्यवहारले निर्धारण गर्छ । त्यसैले यो समय उनीहरूले सम्मान पाउने काममा व्यस्त बनाउनुपर्छ ।उनीहरू हिजोसम्म स्कुलमा शिक्षकहरूको निगरानीमा र घरमा बुबाआमाहरूको निगरानीमा थिए । उमेर परिपक्व भइरहँदा आफ्नो भविष्य निर्धारण गर्ने जिम्मा पनि आफ्नै हातमा आउँछ भन्ने बुझ्नुपर्छ । कुलतमा फसेका साथीहरूसँग लाग्दा आफ्नो भविष्य मात्र बिग्रँदैन, बुबाआमाले देखेका सपनासमेत चकनाचुर हुन्छन् । त्यसैले एसईई दिएर बसेका नानीबाबुलाई आफूलाई सामाजिक कार्यमा सक्रिय बनाउन सुझाव छ । यो समय घरमा आमाबुबाबाट विभिन्न सीप सिक्ने अवसर पनि हो । दुर्गाप्रसाद सापकोटा, गोकर्णेश्वर, काठमाडौं"
गौतमका गम्भीर प्रश्न,"राजाराम गौतमले चैत २६ को कान्तिपुरमा लेखमार्फत के तेस्रो जनआन्दोलनको आधार बन्दै छ ? भन्ने मूल प्रश्न गर्नुभएको छ, जुन गम्भीर लाग्यो । लेखकले भन्नुभएको छ, राजसंस्थाको अन्त्य भए पनि लोकतन्त्र केही सीमित नेता र स्वार्थशक्तिको खेलौना बनेको छ । लेखकको अर्को प्रश्न झन् व्यंग्यात्मक र पेचिलो छ । उहाँको प्रश्न छ, के नेपाली जनताले राजसंस्था अन्त्य गरेर सीमित नेताको सिन्डिकेट र दलीय अधिनायकवादको विकल्प रोजेका हुन् ?यस्ता केही प्रश्नमा लेखकले गणतन्त्र र यसका सञ्चालकहरू अनुत्तरित प्रश्नैप्रश्नको घेरामा परेको पुष्टि गर्नुभएको छ । शीर्ष नेताको आशीर्वाद पाउनेले मात्रै अवसर पाइरहेकामा प्रश्न उठाउनुभएको छ । लेखक गौतमले खुला सडकमा आत्मदाह गर्न विवश युवाको सुसाइड नोटमा पनि सामाजिक न्याय र लोकतन्त्रका असफलताका कथाहरू भेटिन्छ भनी लेख्नुभएको छ, जुन पढ्दा म भावुक बनेको छु ।लेखकले अनेक विकृति र खराब प्रवृत्तिविरुद्ध बृहत् जनसंघर्षको खाँचो औंल्याउनुभएको छ । उहाँले गणतन्त्र भासिने र मासिने संकेत त गर्नुभयो तर विकल्पबारे उहाँको स्पष्ट विचार मुखरित भएको पाइँदैन । मलाई लाग्छ, नेपाल निर्माण गरेर संरक्षण र संवर्द्धन गर्ने स्थायी राष्ट्रवादी र परम्परावादी शक्तिलाई किनारा लगाउँदा नेपाल झन् अँध्यारो सुरुङमा फसेको हो र विदेशी षड्यन्त्रको प्रयोगभूमि बनेको हो । युवराज गौतम, चन्द्रागिरि६, काठमाडौं"
चीनको उतारचढावपूर्ण नेपाल नीति,निष्कर्षचीनले नेपालको परम्परागत शक्ति भारतको प्रभाव र गतिविधिलाई भन्दा पनि अमेरिकी सक्रियतालाई बढी चासोका साथ प्रतिक्रिया दिएको पाइन्छ । एमसीसी परियोजना कार्यान्वयन गराउन बाक्लिएका अमेरिकी भ्रमण र सक्रियतासँगै चीनले नेपालमा अलि बढी आक्रामक कूटनीति बढायो । सुरुसुरुमा चीनको नेपाल नीति अलि बढी कम्युनिस्ट पार्टीमैत्री जस्तो रह्यो । भारत र अमेरिकाको पनि नेपालमा आआफ्नै चासो र स्वार्थ छन् । चीन नेपालमा बढी सक्रिय र आक्रामक बन्ने हो भने दुवै शक्ति मिलेर उसलाई रोक्न सहकार्य गर्ने सम्भावना रहन्छ । तर कतिपय विश्लेषक अहिले पनि चीनलाई रोक्न भारत र अमेरिकाबीचमा अघोषित सहकार्य भइरहेको ठान्छन् । कुनै विचारधाराका आधारमा कुनै एक अमुक पार्टीसँग मात्र नजिक हुन खोज्ने चिनियाँ नीति पछिल्लो समय परिवर्तन हुन थालेको देखिन्छ । नेपालको पूर्वाधार विकासमा सबैभन्दा बढी र निरन्तर सहयोग गर्दै आएको चीन नेपालको प्रमुख विकास साझेदार हो । अझ चीन प्रत्येक वर्ष १५ अर्ब अनुदान दिएर नेपालको ठूलो अनुदानदाता बनिसकेको छ । अझै पनि नेपाली जनता माझमा चीनको छवि त्यति बिग्रिसकेको छैन । त्रिभुवन विश्वविद्यालयको नेपाल र एसियाली अनुसन्धान केन्द्र (सिनास) का कार्यकारी निर्देशक मृगेन्द्रबहादुर कार्कीले भनेजस्तो नेपाल आफैंमा अद्वितीय अग्राख राष्ट्रियता भएको मुलुक हो । इतिहासदेखि अहिलेसम्म कसैको पराधीन नभएको नेपालका जनता देशको सार्वभौमसत्ता र स्वतन्त्रतामा कसैसँग पनि झुक्दैनन् । २०७२ सालमा भूकम्पले थिलथिलो भएको नेपालविरुद्ध भारतले मधेश आन्दोलनलाई समर्थन गर्ने गरी अघोषित नाकाबन्दी लगायो । त्यसका कारण नेपालमा दिल्लीलाई हेर्ने दृष्टिकोण नयाँ पुस्तासम्म नकारात्मक बनेको छ । त्यसैगरी चीनले पनि आक्रामक कूटनीति बढाउने र कुनै एक अमुक राजनीतिक दलसँग मात्र सहकार्य गर्ने नीति नत्याग्ने हो भने बेइजिङ पनि नेपालमा बदनाम र आलोचनाको पात्र बन्ने सम्भावना रहन्छ ।गिरी सिनासको चीन विभाग सदस्य हुन् ।
सीमाविद् श्रेष्ठ पुरस्कृत,"काठमाडौं (कास) यस वर्षको दण्डपाणिनन्दकुमारी अर्ज्याल राष्ट्रिय पुरस्कारबाट सीमाविद् बुद्धिनारायण श्रेष्ठलाई सम्मानित गरिएको छ । श्रेष्ठलाई त्रिवि उपकुलपति प्राध्यापक केशरजंग बरालले ताम्रपत्रसहित ५० हजार नगद राशिको पुरस्कार प्रदान गरेका हुन् । त्यस अवसरमा बरालले सीमाविद् श्रेष्ठ कृतित्व, व्यक्तित्व र अस्तित्वको हिसाबले पुरस्कारका लागि उचित पात्र भएको बताए । सीमाविद् श्रेष्ठले गोरखामा जन्मिएर इतिहास, ज्योतिषशास्त्र, तन्त्रशास्त्रका धुरन्धर व्यक्तित्व दण्डपाणि अर्ज्यालको नाममा स्थापित संस्थाबाट पुरस्कृत हुन पाउँदा निकै गर्व लागेको बताए । लिपुलेककालापानीलिम्पियाधुरा क्षेत्रको नेपालसँग लालपुर्जा भएर पनि भोगचलन गर्न नपाएको बताउँदै श्रेष्ठले कूटनीतिक माध्यमबाट अतिक्रमित नेपाली जमिन फिर्ता ल्याउनुपर्ने बताए । दण्डपाणि अर्ज्याल स्मृति केन्द्रका अध्यक्ष ईश्वरचन्द्र बानियाँले सीमा र सुरक्षाका विषयमा गहन अध्ययन गर्दै राष्ट्रिय योगदान पुर्याएबापत श्रेष्ठलाई पुरस्कृत गरिएको बताए । २०६२ सालमा स्थापित दण्डपाणि अर्ज्याल स्मृति केन्द्रले इतिहास, साहित्य, संस्कृति, ज्योतिष, समाज सेवालगायतका क्षेत्रमा योगदान पुर्याउने व्यक्तित्वलाई हरेक वर्ष पुरस्कार प्रदान गर्दै आएको छ ।"
अमिनको क्रूर शासन अन्त्य,सन् १९७९ मा आजकै दिन (अप्रिल ११) मा तान्जानियाको सेनाले युगान्डाको राजधानी कम्पाला कब्जा गरेको थियो । तान्जानियाको सेनाले कम्पालालाई नियन्त्रणमा लिएसँगै युगान्डाका तानाशाह इदि अमिन देश छाड्न बाध्य भएका थिए । त्यसलगत्तै उनले लिबियामा शरण लिएका थिए । इदि अमिन विश्वकै सबैभन्दा क्रूर शासक हुन् । अफ्रिकाको बौलाहा मान्छे का नामले चिनिने अमिनले मान्छेको मासु खान मन पराउँथे । खासगरी सुन्दरी युवतीलाई उनले आफ्नो सिकार बनाउँथे । उनको फ्रिजमा मानिसका काटेका टाउकाहरू भेटिएका थिए । १९७१ देखि १९७९ सम्म युगान्डाको राष्ट्रपति बनेका अमिनले आफ्नो शासनकालमा ६ लाखभन्दा धेरै मानिसको हत्या गरेका थिए । १९७९ मा युगान्डाका अमिनविरोधी सेनाले तान्जानियाको सहयोगमा अमिनलाई अपदस्थ गरेको थियो । त्यससँगै युगान्डामा उनको क्रूर शासन अन्त्य भएको हो । अपदस्थ भएसँगै लिबिया भागेका अमिन १९८० सम्म त्यहाँ बसेका थिए । त्यसपछि साउदी अरब पुगेका अमिनको २००३ अगस्ट १६ मा मृत्यु भएको हो ।
अर्थतन्त्र उकास्न र निजी लगानी बढाउन,"(काठमाडौं)प्रधानमन्त्री पुष्पकमल दाहालले सुस्त अर्थतन्त्रलाई लयमा फर्काउन र स्वदेशी तथा विदेशी लगानी आकर्षित गर्न अध्यादेशमार्फत सरकारले कानुन सुधार गर्ने घोषणा गरेका छन् । नेपाल उद्योग वाणिज्य महासंघको ५८ औं वार्षिक साधारणसभामा बोल्दै प्रधानमन्त्री दाहालले १२ वटा कानुन अध्यादेशमार्फत सुधार गर्ने घोषणा गरेका हुन् । आगामी लगानी सम्मेलनको सन्दर्भमा आवश्यक परे अध्यादेश नै ल्याएर भए पनि लगानी भित्र्याउन प्रतिकूल देखिएका १२ वटा ऐन, कानुन संशोधन गर्ने उनले प्रतिबद्धता जनाए । देशमा लगानीको वातावरण निर्माण गरी लगानी भित्र्याउन हाम्रा नीति, कानुन, सोच, संरचना र कार्यशैलीमा काफी चुनौती र सीमाहरू छन्, प्रधानमन्त्री दाहालले भने, त्यसलाई सम्बोधन गर्न सरकारले आवश्यक परे अध्यादेश नै ल्याएर भए पनि लगानी भित्र्याउन प्रतिकूल देखिएका ऐनहरू संशोधन गरी लगानीका लागि सरलीकृत नीति र प्रक्रियाको तयारी गरिएको छ ।सोही समारोहमा बोल्ने अर्थमन्त्री वर्षमान पुन र उद्योग वाणिज्य तथा आपूर्तिमन्त्री दामोदर भण्डारीले समेत अध्यादेशमार्फत कानुन सुधार गरी अर्थतन्त्र उकास्ने र लगानी बढाउने बताएका छन् । साथै निजी क्षेत्र र सरकारबीच सहकार्य आवश्यक रहेको उक्त समारोहमा बोल्ने वक्ताहरूको धारणा रहेको छ । कार्यक्रममा सरकारी निकाय, राजनीतिक दल र निजी क्षेत्रले एक स्वर पार्दै मुलुकको वर्तमान अर्थतन्त्रको सुधारका लागि निजी क्षेत्र र सरकारबीच सहकार्य र समन्वय आवश्यक रहेको बताएका हुन् । कार्यक्रममा प्रधानमन्त्री दाहालले निजी क्षेत्र मुलुकको अर्थतन्त्रको मुख्य संवाहक रहेको भन्दै आर्थिक विकासका लागि सरकारले निजी क्षेत्रसँग सहकार्य गरिरहेको बताए । निजी क्षेत्रलाई उच्च मनोबलका साथ काम गर्ने वातावरण बनाउन सरकार प्रतिबद्ध रहेको उनले दाबी गरे । निजी क्षेत्रका संघसंस्था र प्रतिनिधिले देखाउनुभएको चासो र मागलाई सम्बोधन गर्न सरकार र निजी क्षेत्रबीच बलियो एकता आवश्यक छ, उनले भने । सन् २०३० सम्म दिगो विकासका लक्ष्य हासिल गर्ने, सन् २०२६ मा अल्पविकसित मुलुकबाट स्तरोन्नति हुने र द्रुत साथै सन्तुलित विकास र समृद्धि हासिल गर्ने दिशातर्फ नेपाल केन्द्रित भएको जानकारी दिँदै प्रधानमन्त्री दाहालले निर्धारित लक्ष्य हासिल गर्नका लागि सरकार र निजी क्षेत्र दुवैबाट हुने लगानी विस्तार गर्नुपर्ने आवश्यकता औंल्याए ।अर्थमन्त्री वर्षमान पुनले आगामी बजेटमा नजिकका वा चिनेका घरानालाई लक्षित गरी बजेट र कर नीति नबनाउने प्रतिबद्धता जनाए । मेरा पार्टीका मान्छे, नजिकका र चिनेका घरानालाई हेरेर म कर नीति बनाउँदिनँ, उनले भने, व्यवसायी घरानाका साथीहरू व्यक्तिगत व्यवसायका लागि माग राखेर नआइदिनूस् । समग्र राष्ट्रको उद्योगव्यवसाय फस्टाउने गरी समूहमा आउनूस् । आगामी वर्ष पनि कर दर तथा दायरा हेरफेर हुन सक्ने संकेत देखाउँदै उनले करको दर बढे पनिघटे पनि कारण र पुस्ट्याइँसहित साझा गरिने दाबी गरे । आफूले अर्थ मन्त्रालयका कार्यभार सम्हालेको एक महिनाभित्र ७० अर्ब बराबरको निकासा गरी बजारमा पठाइसकेको दाबी गर्दै अर्थमन्त्री पुनले सार्वजनिक खरिद नियमावली संशोधनपछि निर्माण व्यवसायीको ४० अर्ब दायित्व सिर्जना भएकाले प्रक्रिया पूरा गरेर ल्याउन आग्रह गरे । महासंघले नै आयोजना गरेको अन्तरक्रियामा मन्त्री पुनले मन्त्रिपरिषद् पुनर्गठनपछि उपप्रधान तथा गृहमन्त्री रवि लामिछाने र आफूलाई सँगै राखेर प्रधानमन्त्री पुष्पकमल दाहालले निजी क्षेत्रलाई अकारण तर्साउने खालका प्रचारमुखी काममा नलाग्न निर्देशन दिएको अर्थमन्त्री पुनको भनाइ छ । गल्ती गर्नेलाई पर्याप्त छानबिन गरी तथ्यका आधारमा राज्यले कारबाहीको दायरामा ल्याउने भए पनि व्यक्तिको सामाजिक प्रतिष्ठामै आँच पुग्ने काम नगर्न अनुसन्धान गर्ने निकायका अधिकारीलाई आग्रह गर्नुभएको थियो, उनले भने, राज्यको शक्ति कुनै पक्षमा वा विपक्षमा दुरुपयोग गर्न हुँदैन, निजी क्षेत्र र राज्यले एकले अर्कालाई कमजोर बनाउने काम हुँदैन ।उद्योग, वाणिज्य तथा आपूर्तिमन्त्री दामोदर भण्डारीले देशको अर्थतन्त्रको मुख्य संवाहकका रूपमा रहेको निजी क्षेत्रले उत्पादन वृद्धि, रोजगारी सिर्जनालगायतका क्षेत्रमा महत्त्वपूर्ण योगदान पुर्याएको बताए । निजी क्षेत्रको क्रियाशीलताबिना मुलुकको समृद्धिको आकांक्षा पूरा हुन नसक्ने पनि उनको भनाइ छ । सरकारले निजी क्षेत्रलाई अर्थतन्त्रको मुख्य साझेदारका रूपमा लिएको उनले बताए ।नेपाल उद्योग वाणिज्य महासंघका अध्यक्ष चन्द्रप्रसाद ढकालले मुलुकको निजी क्षेत्र लगानी गर्न, विकास र समृद्धिको नेतृत्व लिन तयार भए पनि सरकारले त्यसका लागि वातावरण बनाउन नसकेको आरोप लगाए । मुलुकको अर्थतन्त्र धान्ने निजी क्षेत्र पखेटा फिँजाएर लगानी गर्न खोजिरहेको छ । तर यसका लागि आवश्यक सेवा र सुरक्षा पाउन सकेको छैन । निजी क्षेत्रले अहिले सरकारबाट थोरै मात्र भए पनि प्रोत्साहन चाहेको छ, उनले भने । आर्थिक विकास र समृद्धिको सम्भावनालाई यथार्थमा परिणत गर्न राजनीतिक प्रतिबद्धता महत्त्वपूर्ण रहेको उनको भनाइ छ । उद्यमशीलताका लागि नयाँ विचार, सोचसँगै समय र ठूलो रकमको आवश्यकता पर्छ, उनले भने, तर उद्यमीले श्रम पसिना बगाएर निर्माण गरेको उद्यमलाई सरकारी नीति र कर्मचारीको लहडले एकैछिनमा भताभुंग पारिदिन सक्ने अवस्था बन्यो । चालु आर्थिक वर्षको बजेट र मौद्रिक नीतिमा निजी क्षेत्रले साझा सुझाव पेस गर्दा पनि सुधारका उपाय अवलम्बन हुन नसकेको उनको भनाइ छ ।कार्यक्रममा पूर्वप्रधानमन्त्री झलनाथ खनालले देश औद्योगिकीकरण हुन नसक्नुका पछाडिका आधारभूत कारण पहिचान गरी देशलाई आधुनिक र औद्योगिक मुलुकमा रूपान्तरण गर्न आवश्यक रहेको बताए । औद्योगिकीकरण हुन नसक्नुका आधारभूत कारणहरू खोज्न सक्नुपर्छ, ती कारणलाई निवारण नगरेसम्म हाम्रो देशलाई आधुनिक र औद्योगिक मुलुक रूपान्तरण गर्न सकिँदैन, उनले भने, भारत र चीनजस्ता उदयीमान देश हाम्रोसामु छन्, बजार छन्, तर हामीले प्रयोग गर्न सकेका छैनौं । भ्रष्टाचार, तस्करी, अनियमितता अर्थतन्त्रको रोगका रूपमा रहेको तथा राजस्व अपचलन बढेको उनको आरोप छ ।पूर्वप्रधानमन्त्री बाबुराम भट्टराईले नेपालको आर्थिक नीति कस्तो हुने भन्नेबारेमा संविधानले स्पष्ट नीति लिएको भए पनि त्यसको कार्यान्वयनमा अस्पष्टता रहेको बताए । विश्वका विकसित मुलुकमा चौथो चरणको औद्योगिक क्रान्ति चलिरहे पनि नेपाल भने औद्योगिक क्रान्तिको पहिलो चरणमै रहेको उनको भनाए छ । अर्थतन्त्रको सुधारका लागि केही संरचनात्मक सुधार आवश्यक रहेको भन्दै उनले सबैभन्दा पहिला राजनीतिक सुधार अपरिहार्य रहेको बताए । स्थिर राजनीति र कुशल नेतृत्वबाटै अर्थतन्त्र सुधार सम्भव हुने उनको जोड छ ।पूर्वअर्थमन्त्री प्रकाशशरण महतले निजी क्षेत्र रोजगारी सिर्जना, आम्दानी वृद्धि र समृद्धिको वाहक हो भन्ने कुरामा कांग्रेस कहिले पनि दुविधामा नरहेको स्पष्ट पारे । राज्य संयन्त्र पारदर्शी, अनुशासित र बजेटरी सिस्टममा नचल्दासम्म राज्य प्रभावकारी हुन नसक्ने उनको भनाइ छ । राज्य विभेदकारी भयो भने राज्य वितरणमुखी र पार्टीमुखी मात्र भयो भने देशले अपेक्षा गरेको आर्थिक वृद्धि सम्भव हुँदैन भन्ने कुरा हामीलाई राम्रोसँग थाहा छ, महतले भने । दुई महिना अघि १० प्रतिशतले वृद्धि भइरहेको राजस्व ७ प्रतिशतमा झरिसकेको उनको दाबी छ ।पूर्वप्रधानमन्त्री माधवकुमार नेपालले स्वदेशमा उद्योगधन्दा बढ्दा रोजगारी पनि बढ्ने भएकाले औद्योगिकीकरणको आवश्यकता औंल्याए । रोजगारी बढेपछि बजार माग बढ्ने र खपत पनि बढ्ने उनको भनाइ छ । अर्थतन्त्रका संरचनागत समस्या पहिचान गरी समाधानतर्फ लाग्नुपर्ने उनको जोड छ । सांसद चित्रबहादुर केसीले सरकारको साधारण खर्च बढ्दा पुँजीगत खर्च घटेको र वार्षिक रूपमा विनियोजन भएको विकास बजेटसमेत खर्च हुन नसक्ने अवस्था रहेको बताए । संघात्मक राज्य व्यवस्थाले मुलुकलाई आर्थिक दायित्व थपेको उनले जनाए ।"
दुग्ध किसानले पाएनन् भुक्तानी,"(काठमाडौं) आफूले पाउनुपर्ने भुक्तानी समयमै नपाएपछि दुग्ध किसानहरू पुनः आन्दोलित हुने भएका छन् । आफूले बिक्री गरेको दूधको बक्यौता रकम तत्काल पाउनुपर्ने मागसहित किसानले विरोध गरेपछि दुग्ध विकास बोर्डले गत मंसिरमा डेरी, दुग्ध सहकारीलाई छलफलमा डाकेको थियो । मंसिर २६ मा कृषि सहसचिव सूर्य पौडेलको नेतृत्वमा बोर्डमा भएको छलफलमा किसानलाई तत्काल भुक्तानी गर्ने सहमति भएको हो ।दुग्ध विकास बोर्ड, दुग्ध विकास संस्थान, डेरी उद्योगी र किसानबीच भएको समझदारीअनुसार पुस महिनाभित्रै अधिकतम भुक्तानी गर्ने, माघ महिनामा पूर्ण भुक्तानी गर्ने र फागुन महिनादेखि प्रत्येक १५१५ दिनमा भुक्तानी गराउने सहमति भएको हो । तर सहमतिअनुसार डेरी उद्योगीले भुक्तानी गरेका छैनन् । मौज्दात बटर र धूलो दूध बिक्री नभएको भन्दै डेरी उद्योगीले भुक्तानी गर्न आलटाल गरेको किसानको गुनासो छ ।पछिल्लो समय किसानलाई तिर्नुपर्ने बक्यौता रकम साढे ६ देखि ७ अर्ब पुगिसकेको छ । किसानको मागमा सरकार गम्भीर नभएको भन्दै नेपाल किसान महासंघ तथा राष्ट्रिय किसान सञ्जाल, अखिल नेपाल किसान महासंघ, राष्ट्रिय प्रजातान्त्रिक किसान संगठन, केन्द्रीय दुग्ध सहकारी संघ नेपाल, नेपाल दुग्ध व्यवसायी संघ, दुग्ध उत्पादक किसान संघ नेपाललगायत १५ किसान संगठन विरोधमा उत्रिएका थिए । विरोधस्वरूप उनीहरूले सम्बन्धित जिल्ला प्रशासन कार्यालयअगाडि दूध खन्याए । राजमार्गसहित ३३ ठाउँमा चक्काजाम गरे । विरोधलाई निरन्तरता दिँदै सञ्जालले फागुन २१ मा माइतीघरमा धर्ना दिने कार्यक्रम तय गर्दा गत फागुन १९ मा कृषि तथा पशुपन्छी विकास मन्त्रालयले केन्द्रीय दुग्ध सहकारी संघ लिमिटेडसँग बक्यौता भुक्तानी गर्ने सम्झौता गरेको थियो ।पशुपन्छी सचिव रेवतीरमण पौडेल, सहसचिव सूर्य पौडेल, राष्ट्रिय दुग्ध विकास बोर्डका निमित्त कार्यकारी निर्देशक बालक चौधरी, पशु सेवा विभागका महानिर्देशक उमेश दाहाल, दुग्ध विकास संस्थानका उपमहाप्रबन्धक राजेन्द्र अधिकारी, नेपाल डेरी एसोसिएसन, डेरी उद्योग संघ केन्द्रीय दुग्ध सहकारी संघका प्रतिनिधिबीच ५ बुँदे सहमति भएको थियो । २०८० फागुन १९ मा कृषिमन्त्री वेदुराम भुसालको समुपस्थितिमा दुग्ध उत्पादक, प्रशोधकबीच भएको सहमतिअनुसार डेरी उद्योगीहरूले २०८० पुस मसान्तसम्मको भुक्तानी चैत २१ गतेसम्म गरिसक्ने, किसानले आन्दोलन फिर्ता लिने समझदारी थियो । तर, विगतजस्तै पछिल्लो पटक पनि किसानलाई धोका भएको छ । प्रधानमन्त्री पुष्पकमल दाहाल, निवर्तमान कृषिमन्त्री वेदुराम भुसाल, कृषिमन्त्री ज्वालाकुमारी साहले चैत महिनाभित्र किसानको बाँकी रकम भुक्तानी दिने वक्तव्य दिँदै आए पनि किसानले आफ्नो बक्यौता रकम अहिलेसम्म पाएका छैनन् ।विगतमा जस्तै पछिल्लो पटक फेरि धोका भएको छ । मन्त्रीकै उपस्थितिमा डेरी उद्योगीले भुक्तानी गर्ने सहमति गरे पनि किसानले पाएनन् । सरकारसँग सम्झैता गरेका थियौं, कार्यान्वयन भएन । त्यसको जिम्मा पनि सरकारले नै लिनुपर्छ, केन्द्रीय दुग्ध सहकारी संघ लि नेपालका अध्यक्ष अम्मरबहादुर कुँवरले भने, एक साताभित्र भुक्तानीको वातावरण नबनाए संघले कानुनी र आन्दोलनमार्फत किसानलाई न्याय दिलाउँछ ।किसानलाई बाइपास गरी सहमति गरिएकाले फेरि धोका खाएको राष्ट्रिय किसान सञ्जाल तथा नेपाल किसान महासंघका अध्यक्ष गणेशचन्द्र तिमिल्सिनाले बताए । किसानलाई धोका भएकाले फेरि विरोध गरिने उनले बताए । संघले मन्त्रालय र डेरी उद्योगीहरूसँग सहमति गरेर आन्दोलन फिर्ता लिएपछि राष्ट्रिय किसान सञ्जालले विरोध गरेको थियो । सञ्जालले विज्ञप्ति जारी गर्दै कुत्सित मनसायबाट उत्पादक किसान र किसान संगठनका प्रतिनिधिलाई बेवास्ता गर्दै भएको सहमतिमा ध्यानाकर्षण भएको बताएको थियो । संघले नाम मात्रैको सहमति गरेको थियो, किसानलाई झुक्याउने खेल भएको छ, तिमिल्सिनाले भने, महमतिको समय सकियो, किसानले पैसा पाएनन् । सम्झौता गर्ने मान्छे कहाँ छन्, के गरेका छन् ? तिमिल्सिनाका अनुसार पूर्व झापा, इलाममा दूध बिक्री भएको छैन । विगतको भन्दा झन् ठूलो समस्या भएको छ । तर, सरकार र उद्योगी गम्भीर नभएको उनले बताए ।डेरी उद्योग संघका अध्यक्ष राजकुमार दाहालले भुक्तानी गर्न नसकेको स्विकारे । डेरी उद्योगीसँग अर्बौं रुपैयाँको सामान मौज्दात रहेकाले किसानलाई भुक्तानी हुन नसकेको बताए । सहमति भएपछि सकेसम्म तिर्ने हो । तर, भुक्तानी गर्न सकेनौं । मौज्दात रहेको सामान विदेश पठाउन भनेका थियौं, त्यो पनि भएन, दाहालले भने, मौज्दातकै कारण समस्या भएको छ । हाम्रो प्रसास छिटोभन्दा छिटो भुक्तानी गर्नु थियो तर बाध्यात्मक अवस्था भयो । दाहालका अनुसार संघको करिब २ देखि ३ अर्ब रुपैयाँ किसानलाई तिर्नुछ । ३ देखि ४ अर्बको सामान मौज्दात छ । डेरी उद्योगसँगै डेरी एसोसिएसनमा आबद्ध उद्योगीको अवस्था पनि उस्तै छ । अर्बौं रुपैयाँ तिर्न बाँकी छ । सरकारी स्वामित्वको दुग्ध विकास संस्थानले पनि करिब २ अर्ब तिर्न बाँकी छ । स्रोतका अनुसार माघसम्म १ अर्ब २३ करोड बक्यौता थियो । चैतसम्म आइपुग्दा थप ६० करोड रुपैयाँ थपिएको छ । कृषि मन्त्रालयले भुक्तानी गर्ने सहमति गरे पनि सहजीकरण गरेन । चालु पुँजी बन्द हुँदा मन्त्रालयले निर्यात गर्न सहजीकरण गरेन, डीडीसीका एक अधिकारीले भने । दुग्ध विकास संस्थानका महाप्रबन्धक सूर्यप्रसाद पौडेलले अर्थ मन्त्रालयबाट ऋण निकासी हुने क्रममा रहेको र निकासी भएलगत्तै भुक्तानी गरिने बताए । अर्थले ३० करोड दिने भनेको रकम निकासा भइसकेको छैन । अर्थबाट निकासा भएर डीडीसीको खातामा जम्मा भएलगत्तै किसानलाई भुक्तानी दिन सुरु गर्छौं, उनले भने । उनका अनुसार डीडीसीले अर्थलाई तिर्नुपर्ने करिब ३५ करोड ऋण थियो । उक्त ऋणको साढे १ करोड ब्याज थियो । डीडीसीले ब्याज नतिरेकै कारण अर्थले थप निकासा गर्न ढिलाइ गरेको हो ।"
"दोधारा चाँदनी सुक्खा बन्दरगाहको ईआईए बन्यो, भोगाधिकार पाइएन","(कञ्चनपुर) दोधारा चाँदनीमा बन्ने सुक्खा बन्दरगाहमा जमिनको भोगाधिकार नपाउँदा काम अगाडि बढ्न सकेको छैन । निर्माणस्थलको वातावरणीय प्रभाव मूल्यांकन (ईआईए) निकुञ्ज तथा वन्यजन्तु संरक्षण विभागमै थन्किँदा भोगाधिकार उपलब्ध हुन नसकेको हो । दोधारा चाँदनी नगरपालिका१ को गौरीशंकर र मायापुरी सामुदायिक वनको जमिनमा सुक्खा बन्दरगाह निर्माण हुनेछ । यसका लागि ईआईए पनि भइसकेको छ । शुक्लाफाँटा राष्ट्रिय निकुञ्जको मध्यवर्ती क्षेत्रमा पर्ने उक्त क्षेत्रको ईआईए निकुञ्जले पनि प्रमाणित गरिसकेको छ । मध्यवर्ती सामुदायिक वनको ६२ बिघा जमिनमा करिब २ हजार रूख काट्नुपर्ने ईआईए प्रतिवेदनले औंल्याएको छ । निकुञ्जले पनि प्रमाणित गरेर एक साताअघि नै विभागमा पठाइसकेको छ, इन्टरमोडल यातायात विकास समितिका कार्यकारी निर्देशक आशिष गजुरेलले भने, तर त्यो विभागमै थन्किएको छ, विभागबाट मन्त्रालय हुँदै मन्त्रिपरिषद्मा गएपछि मात्रै भोगाधिकार पाउने हो । मन्त्रिपरिषद्को भोगाधिकारबारे पाएपछि मात्रै निर्माण कार्य अगाडि बढ्ने उनको भनाइ छ । सुक्खा बन्दरगाह निर्माणको काम भारत सरकारले नै गर्ने कार्यकारी निर्देशक गजुरेलले जनाए । जमिनको भोगाधिकार पाउनेबित्तिकै काम सुरु गर्ने तयारी पनि भएको छ । अहिले भारतीय क्षेत्रमा पहुँचमार्ग निर्माणको काम भइरहेको छ । सुक्खा बन्दरगाह निर्माणका लागि भारतीय पक्षले विस्तृत परियोजना प्रतिवेदन (डीपीआर) लाई अन्तिम रूप दिइसकेको छ । नेपालले डीपीआरमा केही संशोधन गर्न माग गरे पनि भारतीय पक्षले भने पुरानै प्रतिवेदनअनुसार काम अगाडि बढाउने तयारी गरेको हो । नेपालले एक गोदाम घर र कम्तीमा पाँच सय गाडी पार्किङस्थल निर्माणका लागि माग गरेको थियो । भारतीय पक्षले दुई गोदाम घर र दुई सय गाडी रोक्न मिल्ने गरी डीपीआर निर्माण गरेको छ । पछिल्लो पटक प्रधानमन्त्री पुष्पकमल दाहालको भारत भ्रमणका बेला तीन वर्षभित्र सुक्खा बन्दरगाहको काम सक्ने सहमति भएको छ । भारत सरकारको लगानीमा हुने निर्माणमा ६ अर्ब खर्च हुने अनुमान गरिएको छ । सुक्खा बन्दरगाह निर्माणपछि नेपालले गुजरातको मुन्द्रा र उडिसाको धम्र बन्दरगाहसम्म पहुँच पाउने इन्टरमोडल यातायात विकास समितिका कार्यकारी निर्देशक गजुरेल बताउँछन् । दिल्लीको सुक्खा बन्दरगाहमा पनि पहुँच हुनेछ । यस विषयमा भारत सकारात्मक रहेको उनले जनाए । अहिले नेपालबाट सिमेन्ट, जडीबुटी, अदुवा, अम्रिसो र ह्यान्डीक्राफ्टका सामान भारततर्फ निर्यात भइरहेका छन् । दोधारा चाँदनी सुक्खा बन्दरगाह निर्माणपछि निर्यातमा वृद्धि हुने गजुरेलको भनाइ छ । सुक्खा बन्दरगाह निर्माणकै लागि महाकाली नदीमा चार लेनको पक्की पुल र गड्डाचौकीदेखि दोधारा चाँदनीको मलेरिया नालासम्म पहुँचमार्ग निर्माणको काम अन्तिम चरणमा पुगेको छ । सुरुमा नेपाल सरकारले नै सुक्खा बन्दरगाह र एकीकृत जाँचचौकी सँगै विशेष आर्थिक क्षेत्रसमेत निर्माण गर्ने योजना थियो । त्यसका लागि गौरीशंकरसँगै मायापुरी सामुदायिक वनको जमिन अधिग्रहण गर्नुपर्ने हुन्थ्यो । करिब ३ सय बिघा जमिन आवश्यक पर्नेमा अपुग जमिन स्थानीयबाट समेत अधिग्रहण गर्ने योजना थियो । तर अहिले एकीकृत जाँचचौकी मात्रै निर्माण हुने भएकाले गौरीशंकर सामुदायिक वनको ६२ बिघा जमिन मात्रै उपयोग गरिनेछ ।"
सिद्धबाबा सुरुङको 'ब्रेक थ्रु कहिले ?,"(काठमाडौं)सिद्धार्थ राजमार्गअन्तर्गत पाल्पाको सिद्धबाबा सुरुङ मार्गमा दुई सिफ्टमा चौबिसै घण्टा काम गराएर ६ महिनाभित्र ब्रेक थ्रु गर्ने तयारी गरिएको छ । यो सडक खण्डमा बारम्बार पहिरो खसेर दुर्घटना बढ्न थालेपछि विकल्पका रूपमा सुरुङ बनाउन थालिएको हो । अहिलेसम्म १ हजार १ सय २६ मिटरमध्ये १ सय मिटर सुरुङ खन्ने काम सकिएको छ । मेसिनले मात्र खनेका कारण केही ढिलाइ भए पनि अब विस्फोट गराएर काम गर्दा प्रगति बढ्ने सडक विभागअन्तर्गत गुणस्तर अनुसन्धान तथा विकास केन्द्रका निर्देशक नरेशमान शाक्यको दाबी छ । बढीमा दुई साताभित्र विस्फोटक पदार्थ प्रयोग गरेर सुरुङ खन्ने कामलाई तीव्रता दिइने आयोजनाले जनाएको छ । बुटवलतर्फको चिडियाखोलाबाट ९ सय १० मिटर र पाल्पातर्फ ५ सय ६० मिटर दुई लेनमा सडक सुधारको काम हुनेछ । यस खण्डको चार किमि पहिरो आउने क्षेत्रभित्र पर्छ । सबैभन्दा बढी पहिरोको समस्या भएको ठाउँमा सुरुङ निर्माण गरिएको हो, शाक्यले भने, यस खण्डमा पहिरो नियन्त्रणका सबै काम गरिनेछ । पाँच वर्षभित्र निर्माण सक्ने गरी ०७८ फागुनमा ठेक्का सम्झौता भएको हो । सुरुङ मार्ग निर्माण थालेको २५ महिना हुन लाग्यो । अहिलेसम्म भौतिक प्रगति भने १२ प्रतिशत मात्रै छ । अहिलेको काम गराइले ६ महिनाभित्र ब्रेक थ्रु गर्न सकिन्छ, शाक्यले भने, केही समस्या नआए र अहिले जसरी चट्टान मात्र भेटिए काम छिटो र सजिलो हुने भएकाले तोकिएकै समयभित्र काम सकिन्छ । सिद्धबाबा मन्दिर नजिकैबाट सुरुङ छिरेर पाल्पातर्फ तिनाउ जलविद्युत् छेउमा निस्कन मिल्छ । २ सय ४३ मिटर दूरीका तीन वटा क्रस प्यासेज बन्नेछन् । सुरुङभित्र केही समस्या आए क्रस प्यासेजबाट निस्कन मिल्छ, उनले भने, त्यसको पनि निर्माणको काम भइरहेको छ । सुरुङ र क्रस प्यासेजसहितको दूरी १५७३ मिटर छ । अहिले निर्माणका क्रममा राम्रो चट्टान भेटिएको छ, ब्लास्टिङबाट काम गर्ने तयारी छ, उनले भने, ब्लास्टिङबाट सुरुङ खन्न थालेपछि एक पटकमा दुई मिटर ब्लास्ट गर्न सकिने र एक सिफ्टमा दुवैतर्फबाट ब्लास्टमार्फत दुईदुई मिटर खन्न सकिन्छ । क्रस प्यासेजसहित दिनमा ७ मिटर खन्न सकिने उनको अनुमान छ ।दुई सिफ्टमा काम गर्दा दिनमा १४ मिटर सुरुङ र क्रस प्यासेज खन्न सकिन्छ, उनले भने, यसरी काम भए ब्लास्टिङमार्फत काम गर्न थालेको ११२ दिनमा खन्ने काम सकिन्छ । बीचमा केही समस्या आइहाले पनि बढीमा ६ महिनाभित्र सुरुङको ब्रेक थ्रु गर्न सकिने उनको दाबी छ । पहिला सुरुङको काम सकेर त्यहाँबाट गाडी पास गरेर रक सेट बनाइनेछ । ब्रेक थ्रु भएको ६ महिनाभित्र सुरुङबाट गाडी चलाउने योजना रहेको आयोजनाले जनाएको छ । रक सेटको दूरी ७ सय ८० मिटर छ । सुरुङ निर्माण गरिएको क्षेत्रमा ढुंगा खसे तल झर्ने गरी ओरालो पारेर सिमेन्टेड रक सेट बनाइनेछ, उनले भने, कत्रो ढुंगा झर्छ र त्यसलाई धान्न सक्नेनसक्ने सबै विषयलाई आधार मानेर रक सेटको डिजाइन गरिएको हो । अहिले राति पहरो काट्ने काम भइरहेको छ । राति ५ घण्टा सडक बन्द गरेर काम भइरहेको छ, यो क्रम सय दिन चल्छ, उनले भने, सुरुङअन्तर्गत भएका सबै काम र ठेक्कामा चौबिसै घण्टा काम जारी छ । चाइना स्टेट कन्स्ट्रक्सन इन्जिनियरिङ कम्पनीले सुरुङ निर्माणको ठेक्का लिएको हो । सुरुमा यो कम्पनीले काम गर्न ढिलाइ गरेको थियो । आयोजनाले लगातार ताकेता गरिरहेकाले ठेकेदारले कामको गति बढाएको शाक्यको भनाइ छ । सुरुमा रूख काट्न नपाउँदा काम गर्न नपाएको ९ महिना समय थप दिनुपर्ने माग ठेकेदार पक्षबाट आएको छ, शाक्यले भने, ९ महिना होइन, समय तालिकाअनुसार कति दिन काम रोकियो, त्यो दिन प्रमाणित गरेर पठाउन भनेका छौं । आयोजना तोकिएकै समयमा सकिने दाबी गरिए पनि केही कारणले ढिला भए जरिवाना तिर्नुपर्ने डरले ठेकेदारले पहिल्यै म्याद थपको माग गरेको जनाइएको छ । सुरुङ दुई लेनको बन्नेछ । यसको ठेक्का रकम ७ अर्ब ३४ करोड २१ लाख रुपैयाँ हो । यो नागढुंगासिस्नेखोला सुरुङ मार्गभन्दा अग्लो हुनेछ । जमिनदेखि यसको उचाइ ९२ मिटर हुनेछ । नागढुंगासिस्नेखोला सुरुङको उचाइ ८२ मिटर छ । डिजाइनअनुसार भेन्टिलेसनका लागि १५ वटा जेट फ्यान जडान गरिने उल्लेख छ ।"
पर्यटन उद्योगको विकासका लागि महत्त्व दिन आग्रह,"काठमाडौं (कास) नेपाल उद्योग परिसंघका अध्यक्ष राजेशकुमार अग्रवालले नेपालको पर्यटन उद्योगमा थुप्रै सम्भावना हुँदाहुँदै पनि मुलुकले यसबाट अपेक्षाकृत फाइदा लिन नसकेको बताएका छन् । परिसंघले पर्यटन उद्योगको विकासका विषयमा केन्द्रित रही संसद्को अन्तर्राष्ट्रिय सम्बन्ध र पर्यटन समितिसँग मंगलबार गरेको छलफल कार्यक्रममा अग्रवालले उक्त कुरा बताएका हुन् । राष्ट्रिय ध्वजावाहकलाई बलियो बनाउन निगमको सुधार तथा विस्तार गर्दै अन्तर्राष्ट्रिय बजारमा प्रतिस्पर्धी बनाउन रणनीतिक साझेदार भित्र्याउनुपर्नेमा पनि उनको विशेष जोड थियो । युरोपेली मुलुकसँग सन् २०१३ देखि टुटेको सिधा हवाई सम्पर्क पुनः जोड्न ठोस पहल गर्नुपर्नेमा जोड दिँदै उनले त्यसको सुरुवात नेपाल नागरिक उड्डयन प्राधिकरणलाई सेवा प्रदायक र नियामकमा छुट्याउनु पर्ने बताए ।संस्कृति, पर्यटन तथा नागरिक उड्डयनमन्त्री हितबहादुर तामाङले भैरहवा र पोखरा अन्तर्राष्ट्रिय विमानस्थल राम्रोसँग सञ्चालन हुन नसकेको भन्दै यसको सञ्चालनका लागि सबैले सहयोग गर्नुपर्ने बताए । युरोपसँगको सिधा हवाई सम्पर्क पुनः जोड्न के कस्ता उपाय अवलम्बन गर्नुपर्छ भन्नेबारे सुझाव दिन पनि उनले आग्रह गरे । अन्तर्राष्ट्रिय सम्बन्ध र पर्यटन समिति सभापति राजकिशोर यादवले पर्यटन उद्योग कम लगानीमा धेरै प्रतिफल हासिल गर्न सक्ने क्षेत्र रहेको बताए । पर्यटन क्षेत्रको समग्र विकासका लागि समितिले उच्च महत्त्व दिइरहेको भन्दै उनले नीतिगत स्थिरता हुनुपर्ने आवश्यकता रहेको औंल्याए ।सांसद उदयशमशेर राणाले प्राधिकरणको सुधारका सम्बन्धमा आईकाओले दिएको प्रतिवेदन समितिले माग्दा ९ महिनासम्म नपाएको गुनासो पनि गरे । नेपाल एयरलाइन्स, नागरिक उड्डयन प्राधिकरण र पर्यटन बोर्डको सुधारका लागि समितिले उपसमिति बनाएर विस्तृत रूपमा अध्ययन गर्न लागेको उनको भनाइ छ । पूर्वपर्यटन मन्त्री तथा सांसद भीम आचार्यले पोखरा र भैरहवा विमानस्थल राम्रोसँग सञ्चालनका लागि सरकारले कुनै गृहकार्य नै नगरेको आरोप लगाए ।"
होम रोबोट बनाउँदै एप्पल,"(काठमाडौं) केही समयअघिसम्म विद्युतीय स्वचालित कार बनाउन तम्सिएको एप्पल कम्पनी अहिले व्यक्तिलाई घरभित्र लुखुरलुखुर पछ्याउने र विभिन्न काममा सघाउनसमेत सक्ने फुच्चे मोबाइल रोबोट निर्माणमा लागेको बुझिएको छ । एआईमा आधारित सेन्सर, क्यामरा र चिपसेटसहितको होम रोबोटसँगै एप्पलले स्वचालित रूपमा चल्ने डिस्प्ले भएको टेबलटप होम डिभाइस पनि बनाइरहेको अमेरिकी प्रविधि पत्रकारहरूले फेला पारेका हुन् ।ब्लुमबर्गका पत्रकार मार्क गुरम्यानका अनुसार होम रोबोट नै एप्पलको आगामी महत्त्वपूर्ण र विशेष प्रडक्ट हुने अधिक सम्भावना छ । कम्पनीको हार्डवेयर इन्जिनियरिङ विभाग र एआई एवं मेसिनलर्निङ समूहको संयुक्त पहलमा होम रोबोट निर्माणको काम धमाधम भइरहेको छ । एप्पलले यस्तो रोबोट बनाउन खोज्दै छ, जो प्रयोगकर्ताको साथी र सहयोगीका रूपमा रहन सक्छ, मार्कले एक भिडियो अन्तर्वार्तामा भनेका छन्, स्वचालित विद्युतीय कार बनाउन खटाइएका एप्पलका दक्ष इन्जिनियरहरूले नै स्वचालित होम रोबोट बनाइरहेका हुन् । वर्षौंको लामो पहलपछि एप्पलले दुई महिनाअघि मात्रै स्वचालित विद्युतीय कारको परियोजना रद्द गरेको अलजजिराले जनाएको छ । तर उस्तै प्रविधिमा आधारित होम रोबोट बनाउन थालेको बताइन्छ । स्वचालित कारभन्दा होम रोबोट कम जोखिमपूर्ण र दुर्घटना भइहाले पनि ठूलो क्षति नहुने भएकाले एप्पलले प्रयोगकर्तालाई घरभित्रको साथीजस्तो र कतिपय कामसमेत गरिदिने रोबोट बनाउन लागेको मार्कको बुझाइ छ । यसबारे लेख्ने उनी नै पहिलो पत्रकार हुन् । स्मार्ट स्पिकरसरह होम रोबोटलाई पनि भ्वाइस कमान्डमार्फत काम अह्राउन सकिन्छ । जस्तो कि, भुँइतलामा बिर्सिएको सामान माथि ल्याउन, भान्सामा तयार भएका खानेकुरा बैठक कोठमा पुर्याउन वा सरसफाइलगायत सानातिना काममा यस्ता रोबोटले सघाउने छन् ।एप्पलले तीन वर्षदेखि गोप्य रूपमा बनाइरहेको भनिएको टेबलटप रोबोट डिभाइसबारे पनि अहिले केही जानकारी बाहिर आएका छन् । यो डिभाइसचाहिँ विशेषगरी भिडियो कल गर्न, फिल्म हेर्न, कन्टेन्ट सेयरिङ र अन्य होम डिभाइससँग लिंक गरेर काम छरितो बनाउन बढी उपयुक्त हुने बताइन्छ । रोबोटिक्स प्रयोग गरी बनाइएको यसको स्मार्ट डिस्प्लेले भिडियो कलका क्रममा प्रयोगकर्तालाई फ्रेमभित्र रहन सघाऊने मात्रै होइन, अन्तर्त्रिया गर्दा हातको हाउभावबारे जानकारी पनि दिन्छ । यसले प्रस्तुति राम्रो बनाउन मद्दत गर्ने अपेक्षा गरिएको छ ।एप्पलका यी डिभाइसबारे कम्पनीले औपचारिक रूपमा जानकारी दिएको छैन । विद्युतीय कारको परियोजना रद्द गरेको हुनाले यी डिभाइस पनि सार्वजनिक हुनेनहुनेमा कतिपयको संशय छ । सार्वजनिक भइहाले पनि यस्ता डिभाइस निकाल्ने एप्पल पहिलो कम्पनी भने हुने छैन । यसअघि ईकमर्स जायन्ट अमाजनले सन् २०२१ मा एस्ट्रो नामक होम रोबोट सार्वजनिक गरेको थियो । विशेषतः घर वरिपरिको अस्वाभाविक गतिविधि पहिल्याएर पहरेदारी गर्ने प्रयोजनका लागि यो रोबोट विकास गरिएको थियो । प्रयोगकर्ताले आफू घरबाहिर छँदासमेत रिमोट प्रविधिमार्फत एस्ट्रोलाई कोठैपिच्छे कुनाकाप्चा चहार्न लगाएर माहोल बुझ्न सक्छन् । हिँडडुल गर्न नसक्ने घरका पाका सदस्य र घरपालुवा पशुको अवस्था बुझ्न र भिडियो कलसमेत गर्न मिल्ने एस्ट्रो होम रोबोटलाई समीक्षकहरूले भने त्यति गजब मानेका छैनन् । इन्डियन एक्सप्रेसका अनुसार आइरोबोट कम्पनीले बनाएको रुम्बा रोबोट भ्याकुम क्लिनर सबैभन्दा सफल र उपयोगी छ । हालसम्म यो रोबोट ४ करोड घरहरूमा पुगिसकेको कम्पनीको दाबी छ । यसको शक्तिशाली सेन्सरले सरसफाइका क्रममा चप्पल, मोजा, कार्पेटजस्ता उपयोगी वस्तु र काठको टुक्रा वा मिल्काइएको कागज जस्ता काम नलाग्ने वस्तु दुवै पहिल्याउन सक्ने भएकाले घर बढार्ने कामको जिम्मा ढुक्कैले एस्ट्रोलाई दिन सकिने आइरोबोटको दाबी छ । यसको सफलताकै कारण अमाजनले आइरोबोट खरिद गर्ने प्रयास गरे पनि सम्झौता भने हुन सकेन । इकोभ्याक्स रोबोटिक्सले पनि रोबोटिक भ्याकुम क्लिनर बनाउँदै आएको छ । सामसङ इलेक्ट्रोनिक्सले बगैंचाका झार छिमल्ने रोबोटिक डिभाइस बनाइसकेको छ भने साओमी कर्पोरेसनले पनि रोबोट भ्याकुम निर्माण गरिसकेको छ । जापानको प्रिफर्ड नेटवर्क्स कम्पनीले घरभित्रका सामान ओसारपसार गर्ने होम रोबोट डिजाइन गरेको छ । पछिल्लो समय विश्वमै होम रोबोटको बजार बढ्दो क्रममा रहेको अध्ययनले देखाएका छन् । गत वर्ष चारवटै त्रैमासमा एप्पलको आम्दानी घटेको द गार्डियनले जनाएको छ । एकै त्रैमासमा गत वर्ष चीनमा आइफोनको बिक्री २३९ अर्ब डलरबाट घटेर २०८ अर्ब डलरमा झरेको थियो भने आइप्याडको बिक्री पनि ९ अर्ब डलरबाट ७ अर्बमा झरेपछि कम्पनीले आम्दानीका नयाँ स्रोत खोजी गर्न थालेको विश्लेषक बताउँछन् । प्रयोगकर्ताका घरमा एप्पलको होम रोबोट वा टेबलटप डिभाइस पुर्याउन सके कम्पनीलाई नयाँ आर्थिक स्रोत मिल्नेमा दुई मत छैन ।"
मकैमा लागेन घोगा,"(पर्सा) मधेश प्रदेशका पर्सादेखि सर्लाहीसम्मका केही स्थानमा किसानको मकै बालीमा घोगा नलागेपछि स्थलगत अनुगमन गर्न केन्द्रीय टोली आइपुगेको छ । बीउबिजन गुणस्तर नियन्त्रण केन्द्रले राष्ट्रिय मकै बाली अनुसन्धान कार्यक्रमका अधिकृत भीमनाथ अधिकारीको संयोजकत्वमा गठन गरेको टोली स्थलगत अनुगमनका लागि आएको हो । टोलीले आइतबारदेखि पर्साबाट अनुगमन सुरु गरेको कृषि ज्ञान केन्द्र पर्साका प्रमुख कुशेश्वर साहले बताए । पर्सामा सबैभन्दा बढी प्रभावित पर्सागढी नगरपालिका३ झुलिटारबाट अनुगमन सुरु गरिएको हो, त्यहाँ ३०३२ जना किसानको मकै बालीमा घोगा नलागेको पाइयो, उनले भने, अनुगमन टोलीले सोमबार बाराको कलैया उपमहानगर२० कञ्चनपुर, फत्तेपुर, प्रसौनी गाउँपालिकाका विभिन्न क्षेत्रमा अनुगमन गरिरहेको छ, यो टोली रौतहट र सर्लाहीसम्म पनि पुग्ने योजना छ ।साहले पायनियर पी ३५५५ लगायत अन्य ३४ जातका मकैमा यो समस्या पाइएको बताए । अनुगमनका क्रममा प्रायः कात्तिक १० देखि मंसिर २०२५ सम्म छरिएको मकै बालीमा घोगा नलागेको पाइएको उनले बताए । त्यसअघि र पछि छरिएको मकैमा यो समस्या छैन, उनले भने, यस वर्ष पुस २० देखि यस भेगमा जाडो बढेको र ढिलोसम्म पनि जाडो रहेकाले मौसमी अनुकूलता नमिल्दा घोगा नलाग्ने समस्या देखिएको अनुमान छ ।किसान हकहित संघर्ष समिति पर्साका सचिव पृथ्वी साहले भारतीय हाइब्रिड जातको पायनियर पी ३५५५ नामको नेपालमा दर्तासमेत रहेको बीउमा समेत समस्या देखिनु दुःखद भएको बताए । अनुगमन टोलीका संयोजक अधिकारीले टोलीले सोमबार नै रौतहटको फतुहा विजयपुर नगरपालिका४ मा स्थानीय तहमार्फत गुनासो आएका किसानको खेतमा अनुगमन गरिएको बताए । यस क्रममा कात्तिक २० देखि मंसिर ४५ सम्मको अवधिमा छरिएको जुनसुकै जातको मकैमा घोगा नलाग्ने वा दाना कम लाग्ने समस्या देखिएको बताए । निश्चित अवधिमा छरिएका सबै मकै बालीमा यो समस्या देखिएको छ, उनले भने, कुनै घोगामा दाना लागेकै छैन, कुनैमा कम छ, समग्रमा उत्पादन २० देखि २५ प्रतिशत मात्र हुन्छ भन्ने हाम्रो प्रारम्भिक अनुमान छ ।"
अर्थ संक्षेप,"फोनपे, ईसेवा र होटल संघबीच समझदारीकाठमाडौं (कास) नेपालको फोनपे नेटवर्कमा यूपीआईको प्रयोग बढाउन फोनपेले भुक्तानी सेवा प्रदायक कम्पनी ईसेवा र होटल संघ नेपालसँग साझेदारी गरेको छ । नेपालमा यूपीआईको लोकप्रियता बढाउने उद्देश्यले फोनपेले ग्राहकहरूमाझ यूपीआई प्रयोगले डिजिटल भुक्तानीमा हुने सहजताबारे जानकारी दिनेछ । अप्रिल १११४ सम्म सञ्चालन हुने फेवा महोत्सवलाई लक्षित गरी फोनपेले यो साझेदारी गरेको हो । नेपालभरिका आन्तरिक पर्यटकमाझ मात्र नभई भारतीय पर्यटकमाझ पनि फेवा महोत्सव उत्तिकै लोकप्रिय छ । डिजिटल ब्रान्डिङका साथै डिजिटल भुक्तानी सेवा प्रयोग गर्ने तरिका सिकाउने तथा यूपीआईमार्फत भुक्तानी सेवामा सहजता देखाउने उद्देश्यले अन्य अन्तरक्रियात्मक गतिविधिहरूको नेतृत्व ईसेवा र भारतीय फोनपेले होटल संघ पोखराको सहकार्यमा गर्नेछ । महोत्सवमा तीन हजारभन्दा बढी व्यापारी सहभागी हुनेछन् भने एक लाखभन्दा बढी आन्तरिक तथा बाह्य पर्यटकको सहभागिता रहने जनाइएको छ । ह्याम्स अस्पतालको संवाद शृंखलाकाठमाडौं (कास) हस्पिटल फर एडभान्स्ड मेडिसिन एन्ड सर्जरी (ह्याम्स) अस्पतालले वार्षिकोत्सवको अवसरमा स्वास्थ्य सबैको सरोकार नारासहित संवाद शृंखला आयोजना गर्ने भएको छ । ह्याम्सले चैत ३० गते संवाद शृंखला आयोजना गर्न लागेको हो । भेपईसिगरेट ः बढ्दो गम्भीर स्वास्थ्य चुनौती र स्वास्थ्य क्षेत्रको जनशक्ति उत्पादन तथा पलायनका चुनौतीहरू बारे छलफल गरी समाधानका लागि सुझावसहित निष्कर्ष निकाल्ने जनाइएको छ । संवाद कार्यक्रमबाट छलफलका क्रममा आएका सुझाव लिपिबद्ध गरी स्वास्थ्य तथा जनसंख्या मन्त्रालयमा आवश्यक कार्यार्थ पेस गरिने ह्याम्स अस्पतालले जनाएको छ । प्रत्येक वर्ष यस्ता संवाद कार्यक्रम अब नियमित रूपमा सञ्चालन गरिने ह्याम्सका अध्यक्ष रामशरण भण्डारीले बताए ।"
वाग्मतीका मेयर थापाविरुद्ध साढे ५ करोड भ्रष्टाचारको मुद्दा,"(काठमाडौं)गैरकानुनी सम्पत्ति आर्जनको अभियोगमा सर्लाहीको वाग्मती नगरपालिकाका प्रमुख भरतकुमार थापाविरुद्ध भ्रष्टाचार मुद्दा दायर भएको छ । गत स्थानीय तह निर्वाचनमा माओवादीबाट वाग्मती नगरपालिका प्रमुखमा निर्वाचित थापाविरुद्ध अख्तियार दुरुपयोग अनुसन्धान आयोगले बुधबार ५ करोड ३३ लाख ५३ हजार १ सय ९० रुपैयाँ बिगो कायम गरेर विशेष अदालतमा भ्रष्टाचार मुद्दा दायर गरेको हो । बिगो कायम गरिएको रकम बराबरको धन घरजग्गा खरिद, कम्पनी स्थापना, सहकारीलगायतमा लगानी गरेको भेटिएको छ । २०७४ को स्थानीय तह निर्वाचनमा पनि थापा वाग्मतीबाटै नगर प्रमुखमा निर्वाचित भएका थिए । थापा सार्वजनिक पदमा आएयता स्रोत नखुलेको रकमबाट बढेबढाइएको चलअचल सम्पत्ति पनि जफत गर्न मागदाबी लिइएको अख्तियारका प्रवक्ता नरहरी घिमिरेले बताए । प्रतिवादी बनाइएका थापा सर्लाहीको मानव निर्मित भरत तालका सञ्चालक पनि हुन् । अख्तियारले थापाकी श्रीमती रेश्मीकुमारी घिमिरे (थापा), भाइ रामकुमार र भाइबुहारी द्वारिका राउतलाई समेत सम्पत्ति जफत प्रयोजनका लागि प्रतिवादी बनाएको छ । नगर प्रमुख थापाले सार्वजनिक पदमा आएपछि गैरकानुनी सम्पत्ति परिवार र आफन्तमार्फत व्यवस्थापन गरेको अख्तियारको अभियोगपत्रमा उल्लेख छ ।सार्वजनिक पदको दुरुपयोग गरी थापाले परिवार र नातेदारका नाममा कम्पनी खडा गरेर भ्रष्टाचारको धन व्यवस्थापन गरेको, गैरकानुनी सम्पत्ति सहकारी र जग्गामा लगानी गरेकोलगायत विषयमा उनीविरुद्ध उजुरी परेको थियो । त्यसपछि करिब १ वर्षदेखि उनीविरुद्ध अनुसन्धान अघि बढाइएको थियो । अनुसन्धानका क्रममा अख्तियारले थापा र उनको परिवारको सम्पत्तिको खोजबिन थालेको थियो । अख्तियारले विशेष अदालतमा दायर गरेको अभियोगपत्रमा थापा गत निर्वाचनबाट नगर प्रमुख भएयता १३ करोड २० लाख ३ हजार ३ सय ९१ रुपैयाँ बराबरको चलअचल सम्पत्तिको कारोबार गरेको देखिएकोमा ७ करोड ८६ लाख ५० हजार २ सय १ रुपैयाँ बराबरको मात्रै स्रोत खुलेको हो । अख्तियारले स्रोत नखुलेको सम्पत्तिलाई नै बिगो कायम गरेको छ ।थापा नगर प्रमुख रहेकै बेला २०७५ असार ३२ मा बुहारी द्वारिकाले मनोकामना बहुउद्देश्य सहकारीबाट २० लाख ९२ हजार ७ सय २४ रुपैयाँ ऋण लिएकी थिइन् । पछि उक्त सहकारीको ऋण तिरेको देखाइएको छ । तर त्यसको स्रोत भने खुलेको छैन । थापाले पनि सोही मितिमा १६ लाख १४ हजार ४ सय ७५ रुपैयाँ र आमा कृष्णमाया थापाले एक महिनापछि साउन ३२ मा १७ लाख ९ हजार ६ सय ८८ रुपैयाँ सहकारीमा ऋण तिरेको देखाइए पनि यसको समेत स्रोत खुलेको छैन । साउन ३१ मै बुहारी द्वारिकाले पनि सोही सहकारीमा १७ लाख ९ हजार ६ सय ८८ रुपैयाँ ऋण तिरेको देखाइए पनि स्रोत खुलेको छैन । २०७७ असोज ६ मा थापाका भाइ रामकुमारले रौतहटको जुडिबेलामा सरकारी न्यूनतम मूल्य कायम गरी ५२ लाख २५ हजारमा १० कट्ठा जमिन खरिद गरेकोमा यसको स्रोत कतैबाट नखुलेको अख्तियारको अनुसन्धानले देखाएको छ । नगर प्रमुख थापाले नै श्रीमतीको नाममा २०७७ असोज १ मै ऋषिपथ मसरुम (च्याउ) फर्म स्थापना गरी ४० लाख लगानी गरेको देखाएका छन् । यसको पनि कुनै स्रोत खुलेको छैन । थापासहित २ जनाका नाममा २०७७ माघ १७ मा सर्लाहीको हरिवनमा १ बिघा ६ कट्ठा ११ धुर जग्गा सरकारी मूल्यांकन ५१ लाख ७२ हजार ७ सय ५० रुपैयाँ कायम गरेर खरिद गरेकोमा पनि स्रोत खुलेको छैन । भाइ रामकुमारकै नाममा वाग्मती सहकारीबाट लिइएको १० लाखको ऋण चुक्ता रकमको स्रोत पनि उनले देखाउन सकेनन् । ग्लोबल आईएमई बैंकबाट लिएको १७ लाख २४ हजार ७ सय ३० रुपैयाँ २०७८ असार ३१ मा चुक्ता गरेको देखिन्छ । नगर प्रमुख भएकै बेला थापाले भाइ रामकुमारका नाममा त्रियोग पेट्रोलियम प्रोडक्सन डिस्ट्रिब्युटर्स प्रालि र आरबीजेएस कन्स्ट्रक्सन एन्ड सप्लायर्समा गरेको भनिएको लगानी ६१ लाख ३२ हजार ४ सय ५० रुपैयाँ पनि अवैध सम्पत्तिबाट भएको अख्तियारको ठहर छ । द्वारिकाले चुक्ता गरेको यो रकमको पनि स्रोत खुलेको छैन । छोरा पढ्ने काठमाडौंको एक बोर्डिङ स्कुलका लागि तिरेको रकमकै पनि स्रोत खुलेको देखिँदैन । नगर प्रमुख थापा र उनको परिवारका सदस्यहरूका नाममा विभिन्न बैंक वित्त संस्थामा देखिएको नगद २२ लाख ८६ हजारको पनि स्रोत खुलेको छैन । अनुसन्धानमा सामेल अख्तियारका एक अधिकारीका अनुसार थापाले आफू पदमा रहँदा पदको दुरुपयोग गरी आर्जन गरेको धन जग्गा, सहकारी, निजी कम्पनीलगायतमा व्यवस्थापन गरेको देखिन्छ । यसमध्ये जग्गा, सहकारी र बैंकको ऋण चुक्तासहित विभिन्न १४ वटा कारोबारको ३ करोड ५७ लाख ६८ हजार ६ सय ३२ रुपैयाँ बराबरको शतप्रतिशत स्रोत नखुलेको हो । नगर प्रमुख थापा र उनकी श्रीमती, आमा, भाइबुहारीलगायतमार्फत भएका १० वटा कारोबारको रकममध्ये आंशिक स्रोत नखुलेको रकम १ करोड ७५ लाख ८४ हजार ५ सय ५७ रुपैयाँ देखिन्छ । यसरी शतप्रतिशत १४ र आंशिक १० वटा लेनदेनकारोबारबाट स्रोत नखुलेको कुल सम्पत्ति ५ करोड ३३ लाख ५३ हजार १ सय ९० रुपैयाँ बराबर हुन आउँछ । मेयर बनेपछि विभिन्न १२ वटा कम्पनी र संस्थामा थापाले शंकास्पद लगानी गरेको देखिएको हो । अख्तियारले थापा र उनको परिवारको २०७४ असोज ७ देखि २०७९ माघ २९ सम्मको करिब ५ वर्षको कारोबारलाई अनुसन्धानको दायरामा ल्याएको थियो । अख्तियारले गैरकानुनी सम्पत्तिबाट बढे बढाइएको सम्पत्ति पनि गैरकानुनी नै हुने भन्दै त्यस्तो सम्पत्ति जफत हुने अभियोगपत्रमा उल्लेख गरेको छ । भ्रष्टाचारबाट आर्जित रकमबाटै जग्गा खरिद गरेको देखिएको भन्दै रौतहटको जुडिबेलाको १० कट्ठा र सर्लाही हरिवनको १ बिघा १४ धुर, श्रीमती रेश्मीका नाममा खोलिएको ४० लाख लगानीसहितको च्याउ फर्म पूर्ण रूपमा जफत गर्न मागदाबी लिइएको छ । हरिवनकै ८ कट्ठा जग्गामध्ये ४३१ प्रतिशत हिस्सा जफत गर्नुपर्ने मागदाबी छ । हैसियतभन्दा बढी रकम बराबरको आफू र एकासगोल परिवारका सदस्यहरूसमेतको नाममा घरजग्गा, कम्पनीमा लगानी, सेयर खरिद, बिमा प्रिमियम भुक्तानी, सवारीसाधन खरिद लगायतका चलअचल सम्पत्ति खरिद गरेको, छोराछोरी तथा भतिजाहरूको अध्ययनमा आफ्नो हैसियतभन्दा बढी महँगो खर्च गरेको देखिँदा निजको वैधानिक आयको तुलनामा खर्च एवं लगानीसहितको सम्पत्ति विवरण अमिल्दो र अस्वाभाविक देखिन आएबाट वैधानिक रूपले आर्जित सम्पत्तिको अनुपातमा मनासिब नदेखिने किसिमको निज भरतकुमार थापा र निजको एकासगोल परिवारका सदस्यहरूले अमिल्दो र अस्वाभाविक उच्चस्तरको जीवन यापन गरेको प्रमाणित हुन आएकाले ५ करोड ३३ लाख ५३ हजार १ सय ९० रुपैयाँ बराबरको सम्पत्ति गैरकानुनी रूपमा आर्जन गरेको पुष्टि हुन आयो, अख्तियारको अभियोगपत्रमा भनिएको छ । थापाले स्रोत नखुलेको सम्पत्ति आफन्तका नाममा व्यवस्थापन गरेको भन्दै अख्तियारले त्यस्तो सम्पत्ति पनि जफत गर्न मागदाबी लिएको छ । थापाले सार्वजनिक सेवाको पदमा रहँदाका बखत अख्तियारको दुरुपयोग गरी गैरकानुनी रूपमा आर्जन गरेको स्रोत नखुल्ने सम्पत्तिहरूबाट निजको एकासगोल परिवारका सदस्यहरूको नाममा खरिद गरिएका जग्गाहरू, कम्पनी लगानी, सेयर खरिद, जीबन बिमा प्रिमियम भुक्तानी र बैंक खाताहरूमा रकम मौज्दात लगायतमा गरिएका खर्चहरू बराबरको घरजग्गा खरिद र कम्पनी लगानीको पूरै स्रोत नखुलेको, आंशिक स्रोत नखुलेको, आंशिक स्रोत खुलेको र पूरै स्रोत खुलेको सम्पत्ति र त्यसबाट बढेबढाएको सम्पत्ति जफत गर्ने प्रयोजनार्थ रेश्मीकुमारी घिमिरे थापा, रामकुमार थापा र द्वारिका राउतलाई प्रतिवादी कायम गरिएको छ, अख्तियारको अभियोगपत्रमा भनिएको छ, यसरी स्रोत नखुलेको घरजग्गाहरू र कम्पनीमा भएको लगानीसमेतबाट बिगो असुल र जफत गरी पाउन मागदाबी लिइएको छ ।"
गण्डकी सरकार अब कामचलाउ,"(काठमाडौं)सर्वोच्च अदालतले गण्डकीमा नवगठित सरकारविरुद्ध अन्तरिम आदेश जारी गर्दै मुद्दाको टुंगो नलागेसम्म दीर्घकालीन महत्त्वको काम नगर्न भनेको छ । न्यायाधीश विनोश शर्माको इजलासले बुधबार गरेको आदेशमा मुख्यमन्त्री खगराज अधिकारीको नियुक्तिमा संवैधानिक प्रश्न आएकाले अन्तरिम आदेश जारी गर्न परेको उल्लेख छ । एमालेसँगको नयाँ गठबन्धनमा गएको माओवादीले गत फागुन २३ मा समर्थन फिर्ता लिएपछि गत वैशाख १५ मा गठन भएको मुख्यमन्त्री सुरेन्द्रराज पाण्डेको सरकार अल्पमतमा परेको थियो । समर्थन गरेको दलले फिर्ता लिएपछि एक महिनाभित्र विश्वासको मत लिन नसके राजीनामा गर्नुपर्ने संवैधानिक प्रावधान छ । विश्वासको मत लिनेतर्फ नलागी सिधै पाण्डेले गत चैत २१ मा प्रदेश प्रमुख डिल्लीराज भट्टसमक्ष राजीनामा बुझाएका थिए । संविधानको धारा १६८(२) बमोजिम दुई वा दुईभन्दा बढी दलको बहुमत प्राप्त गर्न सक्ने प्रदेशसभा सदस्यलाई गत मंगलबार ३ बजेभित्र दाबी पेस गर्नू भन्दै भट्टले पाण्डेबाट राजीनामा पाएलगत्तै नयाँ सरकार गठनका लागि आह्वान गरेका थिए । त्यसको चार दिनपछि आइतबार भट्टले एमालेका खगराज अधिकारीलाई मुख्यमन्त्री नियुक्त गरेका थिए । आह्वान गरेको अवधिसम्म नपर्खी दुई दिनअघि नै सभामुखसमेतको मतका आधारमा नयाँ मुख्यमन्त्री नियुक्ति गर्ने काम असंवैधानिक भन्दै नवनियुक्त मुख्यमन्त्री अधिकारीविरुद्ध पूर्वमुख्यमन्त्री पाण्डेले मंगलबार सर्वोच्चमा रिट दायर गरेका थिए । त्यसमाथि बुधबार भएको प्रारम्भिक सुनुवाइलगत्तै सर्वोच्चले अन्तरिम आदेश जारी गरेको हो । माओवादीबाट निर्वाचित कृष्णप्रसाद धिताल सभामुख भएपछि दलसँग आबद्धता त्याग गरेको र संविधानको धारा १८६ अनुसार बराबर मत भए मात्र सभामुखले निर्णायक मत दिन सक्ने प्रस्ट व्यवस्थाको उल्लंघन गर्दै अधिकारीको मतलाई समेत मुख्यमन्त्री नियुक्तिमा गणना गरिएको भन्दै पाण्डेले अन्तरिम आदेशका लागि निवेदनमा जिकिर गरेका थिए । तटस्थ भूमिका निर्वाह गर्नुपर्ने व्यक्तिको पक्षधरतालाई स्वीकार्न नहुने व्याख्या सर्वोच्चले यसअघि कोशी सरकारविरुद्ध भएको आदेशमा गरिसकेको छ । गण्डकीमा अधिकारीको नियुक्तिमा पनि संवैधानिक व्याख्याको प्रश्न, संसदीय अभ्यास, यस अदालतबाट स्थापित सिद्धान्तलगायत विषयमा निरूपण हुन आवश्यक देखिएको भन्दै त्यसविरुद्ध अन्तरिम आदेश जारी गरेको हो । तर सरकार शून्यताको अवस्था सिर्जना हुन दिनसमेत नमिल्ने हुँदा शर्माको इजलासद्वारा जारी आदेशमा भनिएको छ, प्रदेश सरकारका नियमित कार्य सञ्चालनबाहेक प्रत्यर्थी खगराज अधिकारीको नेतृत्वमा गठित प्रदेश सरकारबाट प्रस्तुत निवेदन पत्र टुंगो नलाग्दासम्म दीर्घकालीन असर पर्ने प्रकृतिका निर्णय नगर्नूनगराउनू ।यसका अतिरिक्त सर्वोच्चले निवेदकको मागबमोजिम गण्डकी सरकार बदर गर्न नपर्ने कारण भए वैशाख ७ गते ३ बजेभित्र लिखित रूपमा जवाफ पेस गर्न प्रदेश प्रमुख भट्ट, सभामुख धिताल र मुख्यमन्त्री अधिकारीका नाममा कारण देखाऊ आदेश पनि जारी गरेको छ । सर्वोच्चले अधिकारीलाई मुख्यमन्त्री पदमा गरिएको नियुक्ति र तत्सम्बन्धी कागजातको सक्कलै फायल लिखित जवाफका साथमै पेस गर्न पनि भनेको छ । प्रस्तुत रिट निवेदनपत्रमा दर्शाइएको विवादको निरूपण छिटो हुन वाञ्छनीय देखिएकाले आदेशमा भनिएको छ, पूर्ण सुनुवाइका लागि मिति २०८१।०१।१० गते सोमबारको पेसी तोकी अग्राधिकार दिई सोको जानकारीसमेत प्रत्यर्थीहरूलाई दिई पेस गर्नू ।"
पुलिस सेमिफाइनलमा,(बारा) नेपाल पुलिस क्लब बुधबार जगदम्बा स्टिल १४औं जीतपुरसिमरा गोल्डकप फुटबल प्रतियोगिताको सेमिफाइनलमा पुगेको छ । बुधबार राति सिमरा रंगशालामा भएको क्वाटरफाइनलमा पुलिसले आयोजक नवजनजागृति युवा क्लबलाई उसकै मैदानमा स्तब्ध बनायो । आयोजकलाई २१ गोलले पाखा लगाउँदै पुलिसले अन्तिम चारमा स्थान सुरक्षित गरेको हो । पुलिसको जितमा दुवै गोल उज्ज्वल राईले गरेका थिए भने आयोजक टिमका लागि मोहित गुरुङले पेनाल्टीबाट गोल फर्काएका थिए । खेलको तेस्रो मिनटमै आयोजकविरुद्ध पुलिसले अग्रता बनाएको थियो । आयोजकको समर्थनमा सिमरा रंगशालामा उपस्थित करिब ८ हजार घरेलु दर्शकलाई निराश पार्दै उज्ज्वलले उत्कृष्ट सुरुआत दिलाएका थिए । दायाँ कर्नर एरियाबाट आयोजकका डिफेन्डरहरू बिट गर्न सफल सुजन मगरको पासमा उज्ज्वलले गोल गरेका थिए । सुरुआतमै दबाबमा परेको आयोजक खेलको पाँचौं मिनटमा पेनाल्टीमार्फत गोल गर्दै खेलमा फर्कियो । पुलिस क्लबका नीरज खड्काले आयोजक टिमका मोहित गुरुङलाई बक्सभित्र फाउल गरेपछि फिफा रेफ्री प्रज्ज्वल थापामगरले आयोजकलाई पेनाल्टी अवसर प्रदान गरेका थिए । पेनाल्टीमार्फत गोल गर्दै मोहित गुरुङले आयोजकलाई बराबरीमा ल्याएका थिए । खेलको १९ औं मिनटमा उज्ज्वलले नै गोल गर्दै पुलिसको अग्रता दोब्बर पारे । बक्सबाहिरबाट आयोजकका डिफेन्डर बिट गरेर बल अघि बढाएका उज्ज्वलले उत्कृष्ट गोल गरी टिमको अग्रता दोब्बर पारेका थिए । प्रतिस्पर्धात्मक खेलको पहिलो हाफमा भएको गोल नै पुलिसको जितमा निर्णायक बन्यो । दुवै टिमले अन्तिमसम्म संघर्ष गरेका थिए । खेलमा दुवै टिमले आकर्षक अवसरहरू सिर्जना गरे पनि गोल थप्न सकेन । खेलको ११ औं मिनटमा पुलिसका उज्ज्वल राईले पेनाल्टी एरियामा पाएको अवसर खेर फाले । सुजन मगरको पासमा उज्ज्वलले गरेको प्रहार पोस्ट नजिकबाट बाहिरिएको थियो । खेलको १२ औं मिनटमा आयोजकले गोल गर्ने सुन्दर अवसर गुमायो । नीरज कार्कीले पुलिसका गोलरक्षकसमेत बिट गरिसकेको अवस्थामा गरेको प्रहार डिफेन्डर शिशिर चौधरीले उत्कृष्ट हेडिङ गर्दै गोललाइनबाट क्लियर गरेका थिए । पुलिसका आशिष राईले खेलको ८८ औं मिनटमा वान भर्सेन वानको अवसर खेर फाले । मध्यभागबाट एक्लै बल अघि बढाएका आशिष फिनिसिङमा चुक्दा आयोजकका डिफेन्डर बल रोक्न सफल भए । दोस्रो हाफको इन्ज्युरी समयमा बराबरी गर्ने अवसर आयोजकले सदुपयोग गर्न सकेन । विवेक गुरुङको पासमा मोहित गुरुङको हेडिङ क्रसबार माथिबाट बाहिररियो । खेलमा आकर्षक अवसरहरू बनाए पनि फिनिसिङमा चुक्दा आयोजक नवजनजागृति युवा क्लब घरेलु मैदानमा निराश बन्यो । खेलको म्यान अफ द म्याच पुलिसका उज्ज्वल राई घोषित भए । उनले शुभारम्भ कलेज अफ म्यानेजमेन्टले प्रायोजन गरेको १० हजार रुपैयाँसहित ट्रफी प्राप्त गरे । बिहीबार नेपाल एपीएफ क्लब र फ्रेन्ड्स क्लबबीच अन्तिम क्वाटरफाइनल हुनेछ ।
सद्भावसहित तीन खेलाडी अगाडि,"काठमाडौं (कास) फाल्डो जुनियर टुर नेपाल च्याम्पियनसिप गल्फको पहिलो दिन बुधबार सद्भाव आचार्य, इदान्तसिंह साउद र अवानी राई आफ्नो उमेर समूहमा शीषस्थानमा ओगटेका छन् ।रोयल नेपाल गल्फ क्लबमा पुरुष १७ देखि २१ वर्ष उमेर समूहमा सद्भाव ५ अन्डर ६३ को उत्कृष्ट स्कोरसहित शीर्षमा रहे । उनले संसार बिकेमाथि १३ स्ट्रोकको फराकिलो अग्रता बनाए ।सद्भावले फ्रन्टनाइन २ अन्डर ३२ मा सके । पहिलो, दोस्रो, चौथो र नवौं होलमा एकएक शट बचाए । तर ५ पारको तेस्रो होलमा डबल बोगी खेपे । ब्याकनाइनमा दसौंदेखि १३औं होलमा लगातार चार बर्डीको सफलता पाएको सद्भावले १८औं होलमा एक शट खेर फाले र ब्याकनाइन ३ अन्डर ३१ मा पूरा गरेका थिए । दोस्रो स्थानका संसारले ८ ओभर ७६ मा बुधबारको खेल सक्दा उनले फ्रन्टनाइन ३ ओभर ३७ र ब्याकनाइन ५ ओभर ३९ मा टुंग्याए । १० ओभर ७८ को स्कोरमा स्वप्निल भट्टराई तेस्रो स्थानमा छन् ।१२ देखि १६ वर्ष उमेर समूहमा इदान्त १६ ओभर ८४ सहित सिद्धान्त सापकोटालाई २ स्ट्रोकले पछि पार्दै शीर्षस्थानमा रहे । उनले फ्रन्टनाइन ७ ओभर ४१ र ब्याकनाइन ९ ओभर ४३ मा पूरा गरे । १८ ओभर ८६ को स्कोरमा सिद्धान्त दोस्रो स्थानमा छन् । सोहम अग्रवाल र दीपकबहादुर कामी २१ ओभर ८९ सहित संयुक्त तेस्रो स्थानमा छन् ।महिला खुलातर्फ अवानी राई २० ओभर ८८ सहित शीर्षस्थानमा रहेकी छन् । उनले आइन्स्टिना टन्डनलाई ५ स्ट्रोकले पछि पारिन् । आइन्स्टिनाले २५ ओभर ९३ को स्कोर बनाइन् । ५४ होलको तीन दिने प्रतियोगितामा पुरुषतर्फ २७ र महिला ४ गल्फरको सहभागिता रहेको नेपाल गल्फ संघले जनाएको छ । तीन विधाका विजेता खेलाडीले फाल्डो सिरिज एसिया फाइनल खेल्न पाउनेछन् । तीन विधाका विजेता खेलाडीको स्कोर संघले फाल्डो फाउन्डेसनलाई पठाउने र त्यसपछि स्पेन वा भियतनाममा उनीहरूले खेल्न पाउनेछन् ।प्रतियोगितामा काठमाडौंबाहेक पोखरा, धरान र चितवनका खेलाडीले सहभागिता छ । सन् २०१२ देखि निरन्तर भइरहेको प्रतियोगिता कोभिड महामारीका कारण रोकिएको थियो ।"
धनगढी हाफ म्याराथन वैशाख १ मा,"(धनगढी)धनगढी जेसिजले नयाँ वर्षको अवसरमा वैशाख १ गते आयोजना गर्दै आएको हाफ म्याराथनको दसौं संस्करणलाई नेपाल एथलेटिक्स संघले स्वीकृति दिएको छ । अब धनगढीमा हुने यस हाफ म्याराथनमा कुनै नयाँ कीर्तिमान बनेमा त्यसले मान्यता पाउने आयोजक धनगढी जेसिजले बुधबार पत्रकार सम्मेलन गरी जानकारी गराएको छ । धनगढी र सुदूरपश्चिम प्रदेशकै समग्र विकासका लागि अब धनगढी दौडिन्छ भन्ने नारासाथ हुने दसौं धनगढी हाफ म्याराथन प्रतियोगिताको तयारी अन्तिम चरणमा पुगेको छ । नयाँ वर्षको दिन हुने प्रतियोगिताको अधिकांश तयारी सकिएको संयोजक आशिष शाहले बताए । सन् २०१४ देखि धनगढी हाफ म्याराथन हुँदै आएको छ ।धनगढी हाफ म्याराथनले दसौं संस्करणबाट नेपाल एथलेटिक्स संघको स्वीकृति पाएको छ, संयोजक शाहले भने, यस म्याराथनमा कुनै रेकर्ड बनेमा त्यसले राष्ट्रिय मान्यता पाउने छ । धनगढी हाफ म्याराथन विजेताले ६६ हजार ६ सय ६६, उपविजेताले ४४ हजार ४ सय ४४ र तेस्रो हुनेले ३३ हजार ३ सय ३३ रुपैयाँ पुरस्कार प्राप्त गर्नेछन् । दौड धनगढी रंगशालादेखि सुरु भएर सहिद गेट हुँदै गेटा मेडिकल कलेजको मनहरा पुलको मोड भएर पुनः रंगशाला आएर समापन हुने धनगढी जेसिजका अध्यक्ष अरुण सिंहले बताए । महिला तथा कर्पोरेट र मिडियाको ५ किलोमिटर दुरीको दौड पनि हुनेछ । दुई विधाका विजेताले ६ हजार ६ सय ६६ उपविजेताले ४ हजार ४ सय ४४ र तेस्रो हुनेले ३ हजार ३ सय ३३ रुपैयाँ पुरस्कार पाउने अध्यक्ष सिंहले बताए । प्रतियोगिताको मुख्य प्रबर्धकमा जेसिज एभरेस्ट स्कुल र प्रायोजकमा चैतन्य पाठशाला छन् । प्रतियोगितालाई सुदूरपश्चिम प्रदेश खेलकुद परिषद्, सुदूरपश्चिम प्रदेश युवा परिषद्, धनगढी उपमहानगरपालिका र नवजीवन कोअपरेटिभ लिमिटेडको साथ छ ।"
गोपी लन्डन म्याराथन खेल्न जाने,"काठमाडौं (कास) धावक गोपीचन्द्र पार्की लन्डन म्याराथनमा भाग लिन शुक्रबार त्यसतर्फ जाने भएका छन् । लन्डन म्याराथन वैशाख ९ मा हुनेछ ।नवौं धारा नेपालगन्ज म्याराथनको उपाधि जित्दै गोपी लन्डन म्याराथनका लागि छनोट भएका थिए । नेपाल रन युकेको सहकार्यमा नेपालगन्ज म्याराथनले आफ्नो विजेतालाई लन्डन म्याराथनमा सहभागिता निश्चित गरेको हो । गोपी लन्डन रहँदाको व्यवस्थापन नेपाल रनले गर्नेछ । राष्ट्रिय खेलकुद परिषद्का सदस्यसचिव टंकलाल घिसिङ, लिनिङ आधिकारिक बिक्रेता चाइना ट्रेड लिंकका कार्यकारी अध्यक्ष राजन महर्जन, नेपालगन्ज म्याराथनका अध्यक्ष टीएस ठकुरीले बुधबार बिदाइ गरे । चाइना ट्रेडका महर्जनले लिनिङको ट्र्याकसुट र टिसर्ट प्रदान गरे । गोपीले तयारी राम्रो भएकाले उत्कृष्ट नतिजाका लागि प्रयास गर्ने बताए ।"
आरसीको लगातार जित,(काठमाडौं)कम्तीमा कागजमै यो खेल पूरा प्रतियोगिताकै सबैभन्दा महत्त्वको हुन सक्थ्यो । तर त्यस्तो केही रहेन र आरसी ३२ ले सहिद स्मारक लिग सी डिभिजनमा बुधबार प्रभावशाली जित निकालेको छ । सातदोबाटोस्थित एन्फा कम्प्लेक्समा भएको खेलमा आरसीले वाग्मती क्लबलाई सजिलै ३० ले हरायो । आरसीको यो लगातार दोस्रो जित हो । टिम २ खेलबाट ६ अंकसहित प्रारम्भिक लिग तालिकाको शीर्षमा रह्यो । यी दुवै खेलमा आरसीले क्लिन सिट कायम राखेको छ र आफूलाई बढुवाका लागि बलियो प्रत्याशी साबित गरेको छ । आफ्नो पहिलो खेल जितेको वाग्मतीको भने यो पहिलो हार हो र टिम ३ अंकमै सीमित रह्यो । आरसीका लागि विवेक सन्तोषीले २ गोल गरे भने एक गोल बबिन बोहराको नाममा रह्यो । बबिनले १० औं मिनेटमा पहिलो गोल गरेपछि विवेकले २९ र ६८ औं मिनेटमा गोल थपेका थिए । वाग्मतीमाथि पनि ठूलै अपेक्षा रहे पनि मैदानमा भने खेलाडीलाई त्यसलाई उतार्न सकेन र लिगको सुरुमै धक्का बेहोर्न बाध्य रह्यो । पूरा खेल अवधिमा वाग्मतीको प्रदर्शन फिक्का रह्यो र खेलाडीले मैदानमा गुनासो मात्र गरिरहेको देखियो । वाग्मतीका ५ खेलाडीले पहेँलो कार्ड पनि पाए । बिहीबार प्रतियोगितामा दुई खेल हुनेछ । त्यसमा खालीबारी र महावीरबीच पहिलो खेल हुनेछ । दोस्रो खेलमा सामाजिक र सानेपा क्लब भिड्नेछन् ।
तिलोत्तमा विजयी,"तिलोत्तमा (कास) नेपथ्य तिलोत्तमा क्रिकेट क्लबले ड्रिम युनिक रूपन्देही सुपर लिग एकदिवसीय क्रिकेट प्रतियोगितामा जित पाएको छ । डिभिजन ए अन्तर्गत बुधबार नेपथ्यले देवदह क्रिकेट क्लबमाथि ५६ रनको जित निकालेको हो । सद्धार्थ क्रिकेट मैदानमा टस जितेको नेपथ्यले ४६४ ओभरमा अलआउट हुँदै २ सय १२ रन बनाएको थियो । मनिष थापाले ६४ रनको अर्धशतक बनाए । कृष्ण भुसालले ३२, अमन बोहराले ३०, कृष्ण कार्कीले २४ र स्वस्तिक पराजुलीले १५ रन जोडे । देवदहका समीर विष्ट र विशाल ज्ञवालीले २२, शिव ज्ञवाली, शिवकुमार गुप्ता, सुरज खड्का र कृतिमान ढकालले ११ विकेट लिएका थिए । जवाफी ब्याटिङमा देवदह ३६ ओभरमा १ सय ५६ रनमै अलआउट भयो । विक्की कार्कीले ४४, सुमन पाण्डेले २४, कृष्ण पासीले २०, समीर विष्टले १३, विशाल ज्ञवाली र सुरज खड्काले ११११ रन बनाए । नेपथ्यका आशुतोष पाण्डेले ४, लेयर अफ द म्याच कृष्ण भुसालले ३ र लक्ष्मण कुमालले २ विकेट लिए ।"
छोटकरी,आर्मी र जावलाखेल च्याम्पियनकाठमाडौं (कास) दोस्रो उपत्यकास्तरीय ह्विलचेयर बास्केटबल प्रतियोगिताको उपाधि पुरुषमा विभागीय टोली त्रिभुवन आर्मी क्लब र महिलामा जावलाखेल ह्विलचेयर स्पोर्ट्स क्लब (जेडब्लूएससी) ले जितेका छन् । नेपाल स्पाइनल कर्ड इन्ज्युरी खेलकुद संघ (एनएससीआईएसए) को आयोजनामा त्रिपुरेश्वरस्थित राखेप कभर्डहलमा बुधबार विभागीय डर्बीमा आर्मीले एपीएफ क्लबलाई २११७ स्कोरले हराएर उपाधि जित्यो । एउटै समूहमा रहेका यी टोलीबीच समूह चरणको खेलमा आर्मी २६२१ ले विजयी भएको थियो । महिलातर्फ जेडब्यूएससीले स्पाइनल कर्ड इन्ज्युरी नेटवर्क नेपाल (एससीआईएनएन) लाई २६२१ स्कोरले पराजित गर्दै उपाधि जित्यो । पुरुषतर्फ एससीआईएनएनले तेस्रो स्थानको खेलमा बीआईएलाई १७१६ स्कोरले हरायो । महिलामा बीआईए तेस्रो बन्यो । टोलीले विनलाई ६० स्कोरले हरायो । दुवै विजेता आर्मी र जेडब्लूएससीले ५०५० हजार रुपैयाँ पुरस्कार पाए । उपविजेता एपीएफ र एससीआईएनएनले ४०४० हजार तथा तेस्रो हुने एससीआईएनएन र बीआईएले ३०३० हजार पाएका थिए । मोस्ट भ्यालुएबल प्लेयरमा पुरुषमा आर्मीका रामबहादुर तामाङ र महिलामा जेडब्लूएससीका रजनी राई चुनिए । पुरुषतर्फ आर्मीका रमेश खत्री र महिलातर्फ जेडब्लूएससीकी तुलसा मगर सर्वाधिक स्कोरर बने । पेरिस तयारीलाई रकम प्रदानकाठमाडौं (कास) नेसनल पारालम्पिक कमिटी नेपालले पेरिस पाराओलम्पिक प्रशिक्षणको तयारीलाई २ लाख १५ हजार रुपैयाँ प्रदान गरेको छ । पारालम्पिक कमिटीकी अध्यक्ष राधा घलेले उक्त रकमको चेक बुधबार नेपाल तेक्वान्दो संघका उपाध्यक्ष भानबहादुर चन्दलाई हस्तान्तरण गरेकी छन् । पलेशा गोवर्धनलाई पेरिस २०२४ पारालम्पिकको तयारी प्रशिक्षणका लागि उक्त रकम प्रदान गरिएको घलेले जानकारी गराइन् । चीनको तायानमा चैत पहिलो साता भएको एसियाली ओलम्पिक तथा पारा ओलम्पिक छनोटबाट पलेशा पेरिस पारालम्पिकका लागि छनोट भएकी थिइन् । उनले स्वर्ण जित्दै नेपाली खेलकुद इतिहासमा छनोट प्रतियोगिताबाट ओलम्पिक छनोट हुने तेस्रो खेलाडीमा आफूलाई उभ्याएक थिइन् । टोकियो २०२० पारालम्पिक खेलिसकेकी पलेशाले यसै वर्ष चीनको हाङचाउ पारा एसियाडमा कांस्य पदकसमेत जितेकी थिइन् । पलेशा पेरिस पारालम्पिकका लागि प्रशिक्षण गर्न चीनको सांघाईबाट वैशाख २ मा नेपाल आउने कार्यक्रम रहेको टिम व्यवस्थापक रामचन्द्र श्रेष्ठले जनाएका छन् । उनी उच्च शिक्षा अध्ययनका लागि सांघाईमा छिन् ।
