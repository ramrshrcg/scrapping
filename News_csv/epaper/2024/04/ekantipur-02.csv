शीर्षक,विवरण
त्रिविको हजार रोपनी जग्गा अतिक्रमण,"त्रिविको जग्गा लिएर स्थानीय व्यापारी मोहनबहादुर बस्नेतले टाटा सुमोको बसपार्क सञ्चालन गरेका छन् । विश्वविद्यालयले त्रिवि प्राध्यापक संघलाई भोगचलन गर्न दिएको जग्गा व्यापारीलाई भाडामा लगाएको थियो । संघले विश्वविद्यालयको पहलमा जग्गा भाडामा दिने सम्झौता रद्द गरे पनि बस्नेतले जबर्जस्ती प्रयोग गरिराखेको त्रिविका पदाधिकारी बताउँछन् । उच्च अदालत पाटनले समेत बस्नेतले भतिजी प्रशंसाका नाममा लिएको जग्गा त्रिविलाई फिर्ता गर्न आदेश दिइसकेको छ । भाडासमेत नतिरी ५ रोपनी जग्गा गैरशैक्षिक क्रियाकलापमा प्रयोग गरिएको श्रेष्ठले जनाए । उक्त जग्गा फिर्ता लिन जिल्ला प्रशासन कार्यालय काठमाडौं र प्रहरी परिसर काठमाडौंमा समेत जानकारी दिँदा पनि पहल नभएको रजिस्ट्रार कार्यालयको भनाइ छ । त्रिविले अदालतको फैसला कार्यान्वयन इकाईमा उजुरी दिएको छ ।प्रहरीसमेत अनधिकृत रूपमा त्रिविको जग्गा अतिक्रमण गरेर बसेको प्राध्यापकहरू बताउँछन् । कीर्तिपुर प्रहरी वृत्तले ५ रोपनी र बल्खु प्रहरी युनिटले एक रोपनी जग्गा नियन्त्रणमा लिएको छ । पूर्वउपकुलपतिलगायत पदाधिकारीले आफूखुसी निर्णय गरेर विश्वविद्यालयको जग्गा विभिन्न संघसंस्थालाई दिने गरेका हुन् । जबकि विश्वविद्यालयको जग्गाको विषयमा सर्वोच्च निकाय त्रिवि सभाले मात्रै निर्णय लिन सक्छ । तत्कालीन उपकुलपति तीर्थराज खनियाँले क्याम्पस आसपासमै कीर्तिपुर प्रहरीलाई जग्गा दिएपछि विद्यार्थीले विरोध गरेका कारण पूर्वउपकुलपति धर्मकान्त बाँस्कोटाले क्याम्पसभन्दा अलि टाढा विश्वविद्यालयको जग्गा दिने निर्णय गरेका थिए । कुनै पनि व्यक्ति, संघसंस्थालाई सभाबाटै निर्णय गरेर भने जग्गा दिइएको छैन । अरूले भोगचलन गरे पनि जग्गा त्रिविकै नाममा दर्ता रहेको सामान्य प्रशासन महाशाखाका प्रमुख श्रेष्ठले जनाए ।पूर्वशिक्षामन्त्री र पूर्वराज्यमन्त्रीको समूहले पनि त्रिविको जग्गा जबर्जस्ती कब्जामा लिएर निजी विद्यालय सञ्चालन गरेका छन् । एक सय ८ रोपनी त्रिविको जग्गामा ल्याबरोटरी (ल्याब) स्कुल सञ्चालन गरिएको छ । त्रिविले पटकपटक हटाउन पत्राचार गर्दा पनि पूर्वशिक्षामन्त्री तथा सांसद कृष्णगोपाल श्रेष्ठ र पूर्वराज्यमन्त्री तथा कांग्रेस नेता उमेश श्रेष्ठ समूहले अटेर गरेको रजिस्ट्रार कार्यालयले जनाएको छ । शिक्षा मन्त्रालयको आडमा पहुँचवाला नेता, सांसदले विश्वविद्यालयको जग्गा कब्जामा लिएर विद्यालय सञ्चालन गरेको उपकुलपति कार्यालयका एक कर्मचारीले बताए । २०५३ मा शिक्षा मन्त्रालयले अनधिकृत रूपमा सम्झौता गर्दा त्रिविको जग्गा १५ वर्षलाई ल्याब स्कुललाई दिने निर्णय गरेको थियो । तर अहिलेसम्म उक्त जग्गा फिर्ता हुन सकेको छैन । उल्टो ल्याब स्कुलले चैत पहिलो साता विश्वविद्यालयको जग्गामा आफूखुसी तारबार गर्न थालेपछि त्रिविले रोकेको थियो । उक्त विद्यालय हाल सार्वजनिक गुठीका रूपमा सञ्चालित छ । पूर्वमन्त्रीहरू श्रेष्ठद्वयलगायत पहुँचवाला व्यक्तिहरू गुठियार रहेका छन् । जग्गा फिर्ता गर्न दर्जनौं पटक पत्राचार गरे पनि शिक्षा मन्त्रालयले दिएको भन्दै ल्याब स्कुल सञ्चालन गरिराखिएको कर्मचारी बताउँछन् । कृष्णगोपाल श्रेष्ठ २०७८ मा शिक्षामन्त्री हुँदा कानुनविपरीत ल्याब स्कुल सञ्चालन गर्न निरन्तरता दिने निर्णय गराएका थिए ।यतिमात्रै होइन । त्रिविका प्राध्यापक, कर्मचारीले समेत विश्वविद्यालयको जग्गा अतिक्रमण गर्दै दुरुपयोग गरेको सामान्य प्रशासन महाशाखामा तथ्यांक छ । नेपाल प्राध्यापक संघ, त्रिवि प्राध्यापक संघले विश्वविद्यालयको जग्गा लिएर भवन निर्माण गरी भाडामा लगाएका छन् । बल्खुदक्षिणकाली सडकतर्फको त्रिवि मूलगेट अगाडिको जग्गामा भवन बनाएर प्राध्यापक संघले दर्जन सटर भाडामा लगाएका हुन् । भाडासमेत संघले नै उठाउँछ । प्राध्यापक संघसंगठनको कार्यालय बनाउन सम्झौता गरेर दिएको जग्गा अनधिकृत रूपमा भवन बनाई भाडामा लगाएको त्रिविका एक पूर्वकर्मचारीले बताए । त्रिवि कर्मचारीले संघले उक्त मूलगेट सँगैको जग्गामा पेट्रोल पम्प सञ्चालन गर्न व्यापारीलाई जग्गा भाडामा दिएको छ । हाल त्रिविको उक्त जग्गामा पेट्रोल पम्प सञ्चालनमा रहेको छ । हालसालै नियुक्त त्रिविका उपकुलपति केशरजंग बरालले विश्वविद्यालयको जग्गा संरक्षण र खोजबिन गर्ने आफ्नो कार्ययोजना रहेको सुनाए । जग्गाजमिन लगायत भौतिक सम्पत्तिको संरक्षण गर्ने र त्यसको लगत राख्ने रजिस्ट्रार कार्यालयले हो । अहिले रजिस्ट्रार नियुक्तिकै प्रक्रियामा छ, उनले भने, नियुक्ति भएलगत्तै कार्यदल नै बनाएर सम्पत्ति फिर्ता लिने, संरक्षण गर्ने र खोजबिन थाल्ने योजनामा छु ।कर्मचारी संघ र प्राध्यापक संघलाई करिब ५० रोपनी जग्गा दिइएको छ । त्यसमध्ये केही जग्गामा प्राध्यापक आवास गृह र कार्यालय स्थापना गरी अन्य जग्गा आफूखुसी भाडामा लगाइएको हो । प्राध्यापक संघले बल्खुदक्षिणकाली खण्डको जग्गा नर्सरी सञ्चालन गर्न दिएर भाडा असुल्छ । त्यस क्षेत्रको करिब २ सय रोपनी त्रिविको जग्गा मात्रै बाटोले अतिक्रमण गरेको कर्मचारी बताउँछन् । विश्वविद्यालय प्रशासनले गाईबस्तु पाल्न र मठमन्दिर निर्माणका लागिसमेत जग्गा दिएको छ ।यसैगरी बागवानी केन्द्रलाई २ सय ८१ रोपनी, बीपी प्लानेटोरियमलाई १ सय ५०, स्वास्थ्य मन्त्रालयअन्तर्गतको राष्ट्रिय आयुर्वेद अनुसन्धान तथा तालिम केन्द्रलाई ३० रोपनी जग्गा भोगचलन गर्न विभिन्न समयमा त्रिवि कार्यकारी परिषद्ले दिएको छ । काठमाडौं उपत्यका खानेपानी, सुन्दरीघाटलाई २४ र राधा स्वामी सत्संग व्यासलाई १३ रोपनी उपलब्ध गराइएको छ । तर उनीहरूले त्योभन्दा बढी जग्गा अतिक्रमण गरेको कर्मचारी बताउँछन् । बल्खु हाइटमा गणतन्त्र स्तम्भ निर्माण गर्न ६० रोपनी जग्गा दिने निर्णय सरकारले गरेको थियो । तर त्रिविले त्यहाँ महाराजगन्जस्थित शिक्षण अस्पतालको विशिष्टीकृत सेवा सञ्चालन गर्ने निर्णय गर्दै ६० रोपनी जग्गा दुई वर्ष पहिले फिर्ता लिएको छ । क्रिकेट मैदान बनाउन ८० रोपनी, बसपार्क र फोहर संकलन स्थललाई करिब १ सय रोपनी दिइएको छ । राधा सत्संगलाई दिइएको जग्गासँगैको करिब ३० रोपनी जग्गा मेलम्ची आयोजनाले लिएको छ । नेत्र ज्योति संघले १० रोपनी र नेपाल बैंक र ग्लोबल आईएमई बैंकले २२ रोपनी जग्गा भाडामा लिएर भोगचलन गर्दै आएका छन् । करिब २ सय रोपनी जग्गामा विश्वविद्यालयभित्र सार्वजनिक बाटो बनेको छ । कीर्तिपुर आउजाउ गर्ने सवारीसाधन दिनरात विश्वविद्यालयभित्रबाटै आउजाउ गर्छन् । त्रिवि रजिस्ट्रार कार्यालयका अनुसार सबैभन्दा बढी जग्गा उपकुलपति हिराबहादुर महर्जनको पालामा विभिन्न व्यक्ति र संघसंस्थालाई दिने निर्णय भएको देखिन्छ । उनी २०६८ साउनदेखि २०७२ साउनसम्म उपकुलपति थिए । विश्वविद्यालय स्थापनाका लागि २०१३ मा प्रतिरोपनी ४ रुपैयाँ र २०३३ मा प्रतिरोपनी ६ हजार रुपैयाँका दरले मुआब्जा दिएर जग्गा अधिग्रहण गरिएको थियो ।दाताले विश्वविद्यालयका नाममा अर्पण गरेको जग्गासमेत त्रिविले संरक्षण र भोगचलन गर्न सकेको छैन । कलंकीथानकोट सडक खण्डको नैकाप नयाँगाउँ भन्ज्याङ क्षेत्रमा त्रिविका नाममा रहेको १ सय २५ रोपनी जग्गा विभिन्न व्यक्तिको अतिक्रमणमा परेको छ । त्रिविले आफ्नो भोगाधिकार प्रयोग नगर्दा भूमाफिया मार्फत उक्त जग्गा बिक्रीवितरणसमेत भएर व्यक्तिले घर निर्माण गरेका छन् । ५६ वर्षदेखि विश्वविद्यालयले उपयोग गर्न नसकेको उक्त जग्गा विभिन्न व्यक्तिले किनेर घर बनाउँदै जाँदा सहर बसालेका छन् । त्रिविको लापरबाहीका कारण नैकापको १ सय २५ रोपनी जग्गा कसको हो भन्ने विवाद पनि देखिएको थियो । ५ वर्षअघि सर्वोच्च अदालतले उक्त जग्गा त्रिविकै रहेको ठहर गरिसकेको छ । रजिस्ट्रार कार्यालयका अनुसार यसअघिका त्रिवि पदाधिकारीको बेवास्ता र भूमाफिया को चलखेलका कारण जग्गा व्यक्तिका नाममा दर्ता भइसकेको थियो । सर्वोच्चले २०७५ भदौमा उक्त जग्गाको मालिक त्रिवि नै रहेको ठहर गरेको छ । २०६१ मा त्रिविका तत्कालीन पदाधिकारीले जग्गा रोक्का राख्न मालपोत कार्यालय कलंकीलाई पत्राचार गरेपछि मात्र रजिस्ट्रेसन पास रोकिएको थियो । त्यसयता पनि व्यक्तिगत लेनदेनका आधारमा जग्गा किनबेच हँॅदै आएको स्थानीयको भनाइ छ ।"
कसुर ठहर भएको ३८ वर्षपछि अर्कै व्यक्ति पक्राउ,"पक्राउ परेको एक महिना ९ दिनपछि सर्वोच्चले कृष्णबहादुरलाई झिकाएपछि दायाँबायाँ प्रहरीका साथ लगाएर सिन्धुपाल्चोक कारागारले सोमबार उनलाई न्यायाधीशद्वय प्रकाशकुमार ढुंगाना र महेश शर्मा पौडेलको इजलासमा पठायो । इजलासमा थापाका अतिरिक्त अधिवक्ता कमल कोइरालाले कसरी प्रहरीले निर्दोष वृद्धलाई शंकाका भरमा पक्राउ गरे भनेर बहस गर्दा कृष्णबहादुर निःशब्द भई सुनिरहे । जीवनमा एकपल्ट ३५ वर्षअघि आमा पुतली सार्की बितेको वर्ष पशुपतिमा सतबिज छर्न आएका बेलाबाहेक गाउँ छाडेर कतै नगएका कृष्णबहादुरको सर्वोच्चसम्मको यात्रा उनले हालसम्म तय गरेको सबभन्दा लामो यात्रा थियो । म त्यस दिन सञ्चो नभएर घरैमा सुतिरहेको थिएँ, जीवनभर ज्याला मजदुरी गरेर परिवार पाल्दै आएका उनी भन्छन्, केही प्रहरी आएर समातेर लगे । त्यस दिनदेखि सिन्धुपाल्चोक कारागारमा बस्दै आएका कृष्णबहादुर आफू चेलिबेटी बेचबिखनको कसुरमा पक्राउ परेको सुन्दा होसहवास् उड्यो । म काममा गएको थिएँ, बुबालाई समात्न पुलिस आएको थाहा पाएपछि घर गएँ, कान्छा छोरा अम्बरबहादुर भन्छन्, बुबा बिरामी हुनुभएकाले आजलाई छाड्दिनुस्, निको भएपछि हामी आफैं आउँछौं भन्दा पनि मानेनन्, पक्राउ पुर्जी देखाउनुस् भन्दा पनि देखाएनन् । बाबुलाई पक्राउ गरेर लगेपछि अम्बरबहादुरले हारगहार गरे । वकिल थापाले कागजात जाँची हेर्दा पक्राउ परेका वृद्ध काले सार्की होइनन् भन्ने प्रस्टसँग खुल्यो । अनि सर्वोच्चमा बन्दीप्रत्यक्षीकरणको मुद्दा दायर भयो ।अदालतले कैद कार्यान्वयनका लागि पठाएको कैदी पुर्जीको कागजातमा काले सार्की र पक्राउ परेका वृद्ध एउटै व्यक्ति हुन् भन्नेबारे भरपर्दो प्रमाणबाट नदेखिएको भन्दै कृष्णबहादुरलाई थुनामुक्त गर्न आदेश जारी गर्यो । कैद ठहर भएको भनिएका व्यक्तिको स्पष्ट रूपमा पहिचान र यकिन नभएको अवस्थामा शंका र अनुमानका आधारमा कुनै अर्को व्यक्तिलाई थुनामा राख्ने कार्यले व्यक्तिको वैयक्तिक स्वतन्त्रतामा आघात पार्ने हुन्छ, सर्वोच्चले भनेको छ, व्यक्तिको स्पष्ट पहिचान नगरी थुनामा राख्ने कार्यलाई कानुनी रूपमा थुनामा राखेको भन्न नमिल्ने मात्र होइन व्यक्तिको वैयक्तिक स्वतन्त्रता अपहरित हुने गरी प्रवृत्त धारणाकै रूपमा थुनामा राखेको मान्नुपर्ने हुन्छ ।सर्वोच्चले कृष्णबहादुर थुनामुक्त हुने आदेश गर्दा साँझ ६ बज्नै लागेको थियो । हतारहतार इजलासको आदेशलाई अधिवक्ताद्वय थापा र कोइरालाले रजिस्ट्रार नारायण पन्थीसमक्ष पेस गरे । पन्थीले मिसिल पढेर रिहा हुने कागजमा सही गरे । त्यो चाखपूर्वक हेरिरहेका कृष्णबहादुरले अन्तमा मिसिलमा सहीछाप ठोके । र, घाम डुब्नै लाग्दा उनलाई प्रहरीले साथै राखेर सिन्धुपाल्चोक लगे । राज्यको असावधानीले निर्दोष व्यक्ति थुनामा पर्नॅपर्यो, छोरा अम्बरले भने, यतिका दिन बुबालाई भएको कैद सजायको क्षतिपूर्ति कसले दिन्छ ? अदालतले जारी गरेको संक्षिप्त आदेशमा कृष्णबहादुरलाई थुनामुक्त गर्नेबाहेक कुनै क्षतिपूर्ति भराउने आदेश आएको छैन । यस मामिलामा राज्यले क्षतिपूर्ति त स्वयं बुझेर र क्षमा मागेर नै दिनुपर्ने हो, अधिवक्ता थापा भन्छिन्, तर, यसका लागि पनि अदालत धाउन र मुद्दामामिला गर्न पर्छ, कमजोर आर्थिक अवस्थाका कृष्णबहादुरसँग त्यो सब गर्न सक्ने क्षमता छैन, यो अन्याय त्यसै रहने भयो । चौतारा प्रहरीले कृष्णबहादुरलाई सोमबार राति जिल्ला सदरमुकाम पुर्याई छोराको जिम्मा लगाएर छाड्ने भएको छ । यो समाचार तयार पार्दासम्म (राति १०ः२५ बजे) कृष्णबहादुरलाई चौतारा पुर्याइन बाँकी थियो ।"
कृपया वैकल्पिक राजनीतिमाथि हुलहुज्जत नगर,"पछिल्लो निर्वाचनमा पूर्व र पश्चिम तराईमा आशा जगाएका दुई राजनीतिक दलका नेताकार्यकर्ताले वैकल्पिक राजनीतिको छविलाई नै धुमिल बनाउन लागेका छन् । मधेश प्रदेशसभामा जनमत पार्टीका संसदीय दल नेता तथा निवर्तमान शिक्षामन्त्री महेशप्रसाद यादवले आइतबार सरकारी कार्यालयका प्रमुखमाथि हातपात गरेका छन् । अर्को दिन नागरिक उन्मुक्ति पार्टीको बैठकमा नेताहरू आपसमा हात हालाहालमा उत्रिएर अराजनीतिक संस्कार देखाए । त्यति मात्र होइन, उन्मुक्ति पार्टीका संस्थापक रेशम चौधरीले कुटपिट गर्ने र ज्यान मार्नेसम्मको धम्की दिएको आरोप त्यही पार्टीका नेताहरूले लगाइरहेका छन् । राजनीतिक दलहरूका लागि यी दुवै घटना अशोभनीय मात्र होइन, कानुनी कारबाहीयोग्यसमेत हुन् । स्थापनाको एक वर्ष नबित्दै उन्मुक्ति पार्टीले प्रतिनिधिसभामा चार सिट जितेको मात्र छैन, सुदूरपश्चिम प्रदेशसभामा निर्णायक शक्ति बनेको छ, तर यही हैसियत उसका लागि भारी भएको छ । सुदूरपश्चिममा कसलाई समर्थन गर्ने भन्नेमा पार्टी अध्यक्ष रञ्जिता श्रेष्ठ र संरक्षक रेशम चौधरी पक्षबीच विवाद उत्कर्षमा छ । अध्यक्ष रञ्जिता सुदूरपश्चिम प्रदेश सरकारबाट फिर्ता हुनुपर्ने पक्षमा छिन् भने रेशम कांग्रेस नेतृत्वको सरकारमा यथावत् रहनुपर्ने अडानमा छन् । यही विवादका कारण अनामनगरस्थित पार्टी केन्द्रीय कार्यालयमा सोमबार बसेको संस्थापक केन्द्रीय समितिको बैठकमा दुई पक्षबीच हात हालाहाल भयो । रेशमले सुदूरपश्चिम सरकार ढाले ज्यान लिने धम्की दिएको आरोप अर्को पक्षका नेताहरूले लगाइरहेका छन् । यो घटनाक्रमले नागरिक उन्मुक्ति पार्टीमा राजनीतिक संस्कारको चरम अभाव रहेको प्रस्ट पार्छ । दल होस् वा अरू संस्था, कुनै पनि विषयवस्तुमा निर्णय लिने विधिसम्मत प्रक्रिया हुन्छ । तर नागरिक उन्मुक्तिको नेतृत्वले प्रक्रियाभन्दा प्रभाव, दबाब र धम्कीका भरमा निर्णय गर्ने अलोकतान्त्रिक पद्धति अंगीकार गर्न खोजेको देखिन्छ । निर्वाचनमा नागरिक उन्मुक्ति पार्टीका नेतालाई मत दिएका नागरिकले यस्तो संस्कारको अपेक्षा गरेका होइनन् । संगठन सञ्चालनमै यस्तो हुलदंगा गर्ने दल सत्ता सञ्चालनको भूमिकामा पुग्दाको अवस्थामा नागरिकले कस्तो अपेक्षा गर्ने ? यो प्रश्नले नागरिकलाई झन् चिन्तित बनाएको छ । स्थापनाको छोटो समयमै राम्रो जनाधार बनाएको जनमत पार्टीका नेताहरू पनि उस्तै अशोभनीय हर्कत गर्दै छन् । गत संसदीय निर्वाचनलगत्तै जनमत पार्टी केन्द्रीय सत्ता गठबन्धनमा सामेल हुँदा मन्त्री बनेका अब्दुल खान एउटा व्यक्तिगत भिडियोको विवादमा परेका थिए । यो पार्टीका नेताकार्यकर्ताले सरकारी कर्मचारीमाथि हुलहुज्जत गरेका उदाहरण विगतमा पनि छन् । त्यस्तै मधेश प्रदेशसभाका संसदीय दल नेता एवं प्रदेशका पूर्वशिक्षामन्त्री महेशप्रसाद यादवले आइतबार पूर्वाधार विकास कार्यालय राजविराजका प्रमुख प्रवीणप्रताप अधिकारीलाई दुर्व्यवहार गरेका छन् । यादवले प्रदेश सांसदद्वय सकिल अली, शम्भु साह तथा जनमतकै तर्फबाट निर्वाचित हनुमाननगर कंकालिनी नगरपालिका प्रमुख वीरेन्द्र माझीसहित कार्यालय पुगेर अधिकारीमाथि हातपात गरेका हुन् । मुख्यमन्त्रीका दाबेदारसमेत रहेका सांसद यादव कर्मचारीलाई त्रासमा राखेर आफूअनुकूल काम गराउन उद्यत् देखिन्छन् । यो वैकल्पिक राजनीति त हुँदै होइन, बरु गएगुज्रेको र जनताबाट अस्वीकृत भइसकेको राजनीतिको निरन्तरता हो । पुराना राजनीतिक दलमाथि प्रश्न उठाएर उदाएका नयाँ दल यस्ता प्रवृत्तिमा लाग्नु आफैंमा उदेकलाग्दो हो । जनजागरण र राजनीतिक परिवर्तनका लागि हरेक दलले कुनै न कुनै भूमिका खेलेका हुन्छन् । तर, ती दलले राजनीतिक संस्कार, सुशासन र समृद्धिका सवालमा जनअपेक्षा पूरा गर्न नसक्दा नयाँ दलका लागि स्थान तयार भएको हो । तर नाम मात्र वैकल्पिक भएर पुग्दैन, संस्कार र दृष्टिकोणले पनि फरक हुन सक्नुपर्छ । जनताको असन्तुष्टिलाई आक्रोशमा परिणत गर्ने र त्यसैलाई आफ्नो अभीष्ट ठान्ने हो भने अर्को दुर्भाग्य हुनेछ । यस्ता विषयप्रति नयाँ राजनीतिक दलको नेतृत्व साँच्चिकै संवेदनशील हुनुपर्छ । आफ्ना नेताकार्यकर्तालाई राजनीतिक रूपमा प्रशिक्षित गर्नुपर्छ । पुराना दलहरूप्रति असन्तुष्ट नागरिकको आशा र भावनाको भरमा उदाएका राजनीतिक दलका नेताहरूले आफू पनि परीक्षणमा छौं भन्ने बिर्सिएजस्तो देखिँदै छ, त्यसलाई व्यवहारबाट खण्डित गर्नुपर्छ ।"
लुम्बिनीको सामर्थ्य,"नवलपरासी, रूपन्देही र कपिलवस्तु विशेषांक लुम्बिनीको सामर्थ्य मा प्रकाशित पालिका प्रमुख, उपप्रमुख, अध्यक्ष एवं व्यवसायीको विकास अवधारणा स्थानीय आवश्यकतासँग सम्बन्धित छ । पूर्वाधार निर्माण, सिँचाइको व्यवस्थादेखि सुन्दर सहर बनाउनेसम्मको प्रतिबद्धता जिम्मेवार पदाधिकारीले दिनुलाई समृद्धिको नयाँ खुड्किला नभनिरहन सकिँदैन । स्थानीय आवश्यकता र सम्भावनामाथि ध्यान दिँदै भैरहवालाई पर्यटनको केन्द्र बनाउने, नगरहरूलाई सौन्दर्ययुक्त, हिलोमुक्त गराउने, स्मार्ट विद्यालय सञ्चालन गर्ने, नगरबाटै ठूला योजना सञ्चालन गर्ने अभिव्यक्ति आउनु स्वागतयोग्य छ । जिम्मेवार व्यक्तिका सुशासनमा जोड दिने, सचेत नागरिकलाई परिचयपत्र वितरण गर्ने, सबै वडामा एम्बुलेन्स सेवा पुर्याउने, घरघरमै सेवा प्रदान गर्ने, नागरिक सहायता केन्द्र सञ्चालन गर्ने, शिक्षा, स्वास्थ्य र बाटोघाटोलाई प्राथमिकता दिने विषय उल्लेखयोग्य छन् । उता व्यवसायीले उद्योग व्यवसायमार्फत रोजगारीको अवसर बढाउने, बजारलाई चलायमान बनाउने विचार व्यक्त गर्दै सरकारबाट व्यवसायीलाई प्रोत्साहित गरिनुपर्ने माग पनि गरेका छन् । केही पदाधिकारीले कृषिलाई प्रविधिमैत्री बनाई बजारीकरण सुनिश्चित पार्ने धारणा व्यक्त गर्दा कृषिकर्मीलाई प्रोत्साहन मिल्ने अनुमान गर्न सकिन्छ । लुम्बिनीको मर्ममाथि मध्यनजर गर्दै राष्ट्रिय, अन्तर्राष्ट्रिय ख्याति बढाउने विषयमा भने अधिकांश पदाधिकारी मौन देखिन्छन् । रामग्रामलाई शान्त सहर बनाउने, बुद्ध नगरीको प्रवेशद्वार बनाउने सन्दर्भबाहेक अरूले बुद्धभूमिको चर्चा गरेको पाइएन । केही विश्व परिवेश नियालौं ः इटालीको रोम, भेनिस, ग्रिसको एथेन्स पौराणिक सहरका रूपमा विश्वचर्चित छन् भने इजिप्टको कायरोमा अवस्थित पिरामिड, क्लियोप्याट्राको सालिक अवलोकन गर्न बर्सेनि करोडौं पर्यटक ओइरिने गर्छन्, इतिहासमा हराउन लालायित रहन्छन् । पर्यटकलाई भौतिक सुखसुविधाको मतलव रहँदैन । यता लुम्बिनीको पौराणिकता र इतिहासलाई मूर्तरूप दिने खासै प्रयत्न गरेको देखिँदैन । बुद्धकालीन कला, भाषा, साहित्य, सामाजिक परिवेश, खाद्यवस्तु उत्पादन, उपभोगलगायत विषयमा उल्लेख्य काम भएको पाइँदैन । गौतम बुद्धको जन्मस्थल शान्ति क्षेत्रको उद्गमस्थान बन्नुपर्ने होइन र ? जसरी सोलुखुम्बुको लुक्लाभन्दा माथि हिंसा, काटमार प्रतिबन्धित छ, त्यसैगरी संघ र प्रदेश समेतको अग्रसरतामा नवलपरासी (पश्चिम), रूपन्देही र कपिलवस्तु जिल्लाहरूमा पशुपन्छी वध, मदिरा निषेध गरी शान्ति क्षेत्रको अपूर्व नमुना बनाउनु अपरिहार्य देखिन्छ । भुवनेश्वर शर्मा, चन्द्रागिरि२, काठमाडौं"
सर्तैसर्तमा सरकार,"नयाँ सरकारमा फेरि दरार आएजस्तो देखिन्छ । कहिले कांग्रेससँग, कहिले एमालेसँग मिलेर सरकार बनाउन सफल प्रचण्डलाई अहिले एकीकृत समाजवादीका नेता माधवकुमार नेपालको सर्तले अप्ठेरो पारेको छ । अध्यक्ष नेपालले सत्ता सहकार्यका लागि एक मुख्यमन्त्री, राष्ट्रिय सभाको उपाध्यक्षसहित संवैधानिक अंगमा सम्मानजनक भागबन्डा खोजेका छन् । एकीकृत समाजवादी देश र जनताका लागि होइन, आफ्नो स्वार्थका लागि सरकारमा गएको प्रस्ट देखिन्छ । यसरी मोलमोलाइकै राजनीति चलेको देख्दा दिक्क लाग्छ । पुरुषोत्तम घिमिरे, जोरपाटी, काठमाडौं सुनको छडी मिल्ने होइनमौका कतै मिलेपछि फ्याट्ट विदेश जानुपर्नेएक्लै दुक्लै नगएर लावालस्कर लानुपर्नेके हेर्ने हो के सिक्ने हो देशको भण्डार रित्याएरजल्दाबल्दा समस्यालाई दराजभित्र थन्क्याएरसुन्ने के हो बोल्ने के हो आफ्नो देशको खाँचो के हो तातोछारो जान्दैनन् यी समृद्धिको साँचो के होपरायाको नक्कल गर्न पदका लागि शरण पर्नताँती लागी जान छोड हिस्स बुढी खिस्स पर्नदर्जन मुलुक कुदे पनि सुनको छडी मिल्ने होइन आफ्नो स्वार्थ नहेरी त कोहीले मद्दत गर्ने होइन कृष्ण कुम्पुरे, आदमटार, धादिङ"
'नयाँ समीकरणपछि अर्थतन्त्रमा उत्साह देखिएको छ : प्रधानमन्त्री दाहाल समाचारमा  बाट लिइएका केही टिप्पणी :,आफ्नो परिवार र नातेदारलाई उत्साह भएको होला । राजकुमार लावती
सुनको छडी मिल्ने होइन,"मौका कतै मिलेपछि फ्याट्ट विदेश जानुपर्नेएक्लै दुक्लै नगएर लावालस्कर लानुपर्नेके हेर्ने हो के सिक्ने हो देशको भण्डार रित्याएरजल्दाबल्दा समस्यालाई दराजभित्र थन्क्याएरसुन्ने के हो बोल्ने के हो आफ्नो देशको खाँचो के हो तातोछारो जान्दैनन् यी समृद्धिको साँचो के होपरायाको नक्कल गर्न पदका लागि शरण पर्नताँती लागी जान छोड हिस्स बुढी खिस्स पर्नदर्जन मुलुक कुदे पनि सुनको छडी मिल्ने होइन आफ्नो स्वार्थ नहेरी त कोहीले मद्दत गर्ने होइन कृष्ण कुम्पुरे, आदमटार, धादिङ"
सुन शासन र भ्रष्टाचार,"तमसुक गरेर तस्करीहुम्लाको सिमानामा पर्ने तिब्बतको ताक्लाकोटमा सुन तस्करी गर्न तमसुक खडा गरेको देखियो । तिब्बतसँग सीमा जोडिएका जिल्लाका ३० किमिभित्रका स्थानीय बासिन्दालाई नेपालचीन सम्झौताअनुसार तिब्बत आवतजावत र व्यापार गर्न पासपोर्ट चाहिँदैन । स्थानीयले पाउने छुटको फाइदा लिई तिब्बत आवतजावतको सुविधा पूर्वउपराष्ट्रपति नन्दबहादुर पुनका छोराले लिएको देखियो । हुम्ला निवासीको परिचयपत्रका आधारमा उनका स्वकीय सचिवसमेत रहेका जितेन्द्रले ताक्लाकोटको बाटो भई पटकपटक सुन तस्करी गरेछन् । एक खेप तमसुक गरेरै ब्याजसमेत तिर्ने गरी चिनियाँ व्यापारीबाट ४ किलो सुन अढाइ करोड रुपैयाँमा लिएको खुल्यो । तमसुकका साथै नागरिकता परिचयपत्र भिडियोबाट सार्वजनिक भइसकेको छ । पैसा फिर्ता नगरेपछि चिनियाँ अदालतमा मुद्दा परेर उनीसँग भराउने फैसला भएछ । पैसा फिर्ता गराउन बाबुले पनि चाख देखाएनछन् । तिब्बतमा चिनियाँ तस्करसँग सुन सापटी लिएर तस्करी गरेको पहिलो घटना बाहिर आएको छ । उपराष्ट्रपति सचिवालयको दुरुपयोग गरेर जितेन्द्रले तिब्बत आवतजावत गरी पटकपटक सुन तस्करी गरे । सचिवालयको प्रमाण पेस गरी तस्करीको सुन ल्याउनु राष्ट्रिय इज्जतकै सवाल पनि हो । एउटै भान्छामा खाने स्वकीय सचिव छोरो पटकपटक तिब्बत किन गयो भनेर थाहा नहुने होइन । छोराहरूबाट बाबुको शक्ति र ओहदाको दुरुपयोग गरियो । यति मात्र होइन बाबुको समर्थन र सहमतिबिना यस्तो कार्य हुनै सक्दैन । विद्रोहका बेला जनमुक्ति सेनाका कमान्डर रहेका उपराष्ट्रपति पुनका छोराहरू र उनको सचिवालय नै सुन तस्करीमा संलग्न हुनु राष्ट्रिय लज्जाको विषय हुन आएको छ । अब उनीउपर पनि छानबिन होला नै । हाम्रो देशमा उपराष्ट्रपति वा मन्त्री वा ठूला ओहदामा भएका बाबुको रापताप र दबाबमा भ्रष्टाचार, तस्करी र सहकारी ठगी हुँदै आएको पाइन्छ । उपराष्ट्रपति वा मन्त्री पदमा रहेका पदाधिकारीले परिवारका सदस्यले गरेको कामको जिम्मेवारी लिनुपर्छ । छोरा, छोरी वा पत्नीले गरेको क्रियाकलापमा आफूलाई थाहा छैन भनी जिम्मेवारीबाट कुनै पनि पदाधिकारी पन्छिन र उम्कन मिल्दैन ।पूर्वउपराष्ट्रपति पुनको सचिवालयका परराष्ट्रविज्ञ जीवनकुमार गुरुङले सुन ल्याउने, भरिया व्यवस्थापन गर्ने र विमानस्थलबाट भरियाले ल्याएको सुन बाहिर निकालेपछि ठाउँमा पुर्याउने गरेको प्रमाण भेटिएका छन् । उनीउपर १ अर्ब ४० करोड बिगोसहित फागुन २ मा काठमाडौं जिल्ला अदालतमा मुद्दा दायर भएको छ । तर, तस्करीमा संलग्न नै नभएजसरी उनी १५ लाख धरौटीमा छुटे । नक्कली भुटानी शरणार्थी प्रकरण, सुन तस्करी र सहकारीको बचत अपचलनजस्ता बेथिति प्रकरणमा ७ वर्ष उपराष्ट्रपति रहेका पुनका अर्का छोरा दीपेश पुन मुछिएका छन् । उनीसँग जोडिएका कोही कारागार छन्, कोही धरौटीमा छन् भने कोही फरार । तर, दीपेशमाथि गम्भीर अनुसन्धानसमेत भएन । उनी सत्तारूढ माओवादी भ्रातृ संगठन अखिल क्रान्तिकारीका महासचिव हुन् । त्यति मात्र होइन, पूर्वउपराष्ट्रपतिका छोराको हैसियतमा बेथिति मच्चाएका उनलाई सबैजसो खतमा माफीजस्तै छ । सुन जाँचबुझ आयोगले १ चैतमा प्रतिवेदन सरकारलाई बुझाएपछि मात्र २ चैतमा दीपेश पक्राउ परे । नक्कली भुटानी शरणार्थी प्रकरणमा पक्राउ परेका अभियुक्तद्वय इन्द्रजित राई र सन्दीप रायमाझीले अनुसन्धानका क्रममा समेत दीपेश पुनको नाम लिएका थिए । दीपेशमाथि त्यतिबेला अनुसन्धान अघि बढाइएन । अध्यक्ष जीबी राई (ओखलढुंगा) र कोषाध्यक्ष दीपेश पुन (रोल्पा) गैरकानुनी रूपमा बुटवल (रूपन्देही) मा सुप्रिम बचत तथा ऋण सहकारी संस्था सञ्चालन गरेर १० हजार सर्वसाधारण बचतकर्ताको साढे ७८ करोड बचत हिनामिनामा संलग्न थिए । जीबी फरार भएपछि सहकारीका अन्य पदाधिकारीलाई पक्राउ गरिएको छ, तर दीपेशलाई प्रहरीले सोधपुछसमेत गरेन । दीपेश करिब सात वर्षसम्म सहकारीको सञ्चालक पदाधिकारी थिए, जतिबेला ठूलो रकम हिनामिना भएको थियो । २०७२ फागुन ३० को साधारणसभाबाट उनी कोषाध्यक्ष भएका थिए भने २०७६ कात्तिक १६ को साधारणसभाबाट सचिव बनेका थिए । तर बचतकर्ताले रकम माग्न थालेपछि २०७९ मंसिर २४ मा राजीनामा दिएर सम्पर्कविहीन भएका थिए । जीबी आफैं अध्यक्ष र दीपेश कोषाध्यक्ष रहेको बखत विभिन्न ४ कम्पनीका नाममा १३ करोड ७० लाख ९२ हजार २ सय ७० रुपैयाँ ऋण लगेका थिए ।ओमप्रकाश गुरुङ अध्यक्ष र दीपेश सचिव भएको बखत जीबीले ४ वटा कम्पनीमा ६४ करोड ७९ लाख ८३ हजार रुपैयाँ ऋण लगेको प्रतिवेदनमा उल्लेख छ । जीबी र दीपेश पदाधिकारी रहेका बखत नेचर नेस्ट कम्पनीका निर्देशक रहेका कुमार रम्तेलका नाममा पनि २ करोड ९० लाख ८७ हजार रुपैयाँ ऋण प्रवाह भएको थियो । सहकारीको एउटै कारोबारमा संलग्न भएका जीबी फरार छन् भने दीपेश खुलेआम घुमिरहेका थिए । बचतकर्ता र सदस्यसमेत नरहेका दीपेशले पोखराको सूर्य दर्शन सहकारीबाट गैरकानुनी रूपमा ५० लाख ऋण लिएको देखिएको छ ।प्राविधिक प्रमाण र अन्य सुराक मिलेपछि सीआईबीका अनुसन्धान अधिकृतले दीपेशसँग मोबाइल मागेका थिए, तर नदिएपछि प्रहरीले कानुनी अधिकार प्रयोग गरेन । सामाजिक सञ्जाल भाइबर, वाट्सएप, फेसबुकम्यासेन्जर, वीच्याटलगायतको प्रयोग गर्ने स्मार्ट फोन लुकाएर दीपेशले सामान्य कल गर्ने टिकटिके मोबाइल मात्र दिए । अरू कोही सर्वसाधारणका लागि प्रयोग हुने प्रक्रिया पूरा नगरी उनीमाथिको अनुसन्धान सकिएको थियो । शंकास्पद अभियुक्तको मोबाइल मौकामा खिचेर प्रमाण संकलन गर्नेतिर सीआईबी लागेन । नक्कली भुटानी शरणार्थी र अन्य विवादमा समेत धेरै शंकास्पद व्यक्तिको मोबाइल मौकामै कब्जामा नलिएर प्रमाण नष्ट गराउन सीआईबीले सहयोग पुर्याएको देखिन आएको छ । राज्य सञ्चालकहरूले नेपालमा के मात्र गर्न बाँकी राखेका छन् र भन्ने माथिका केही घटनाबाट देखिन्छ । सत्ता र शक्तिको भरमा भ्रष्टाचार र तस्करी गर्ने गराउने सबै छुट हाम्रा नेताहरूले पाइराखेका छन् । यही ताल हो भने भ्रष्टाचार र सुन शासनले एक दिन देशलाई नै भड्खालोमा पार्नेछ । कार्की विशेष अदालतका पूर्वअध्यक्ष हुन् ।"
साइबर सुरक्षाको भविष्य र राज्यको बुझाइ,"केही समयअघि प्रधानमन्त्रीको ट्वीटर एकाउन्ट ह्याक भयो । त्यसपछि पनि स्वकीय सचिवालय कार्यालयका कर्मचारीको कम्प्युटर ह्याक गरी आन्तरिक पत्र दुरुपयोग भएको सार्वजनिक भयो । प्रधानमन्त्री र मन्त्रीहरूले बोक्ने मोबाइल र अन्य डिजिटल डिभाइस कति सुरक्षित होलान् ? सुरक्षित उपकरण प्रावधान को कस्तो प्रोटोकलमार्फत कुन निकायले सुरक्षित छ भनी प्रमाणित गरेका छन् ? वा, सुरक्षित उपकरण प्रावधान पालना नगरे त्यसमा कुनै ब्याकडोर, मालवेयरमार्फत सूचना चोरी हुन सक्छ भन्नेबारे सचिवालय वा उहाँहरूका विज्ञलाई थाहा होला ? हामीकहाँ संवेदनशील सूचना पूर्वाधार, संवेदनशील निकायका सूचना प्रविधि प्रणाली र उपकरण सुरक्षित बनाउने नीतिगत व्यवस्था, प्रक्रिया वा मापदण्ड केही बनेका छैनन् । यसले गर्दा विशिष्ट व्यक्तिलाई सरकारले दिने मोबाइल, ल्यापटप वा कम्प्युटरमा जे पनि हुन सक्ने खतरा छ । साइबर आक्रमण र जोखिमका अनेक घटना भइरहेका छन् । तर, यसबारे लेख्दा वा बोल्दा त्रास फैलाइयो भन्ने आरोप लाग्छ । हामीले साइबर सुरक्षाका विषयमा सार्वजनिक रूपमा उपलब्ध डेटा अध्ययन गरेर निकाल्दै आएको राष्ट्रिय जोखिम प्रतिवेदनसमेत पछिल्लो समय यस्तै आरोप लागेपछि बन्द गरेका छौं । रिपोर्टले हाम्रा सार्वजनिक निकाय साइबर सुरक्षाको क्षेत्रमा कत्तिको संवेदनशील स्थितिमा छन् भन्ने केही झलक दिन्थ्यो । पछिल्लो समय त्यो रिपोर्ट ननिकाल्न कतिपयले दबाब नै दिनुभयो र डेटाहरू पाउन पनि चुनौती भयो । रिपोर्टले साइबर सुरक्षाको विषयमा नेपाल साह्रै असुरक्षित छ भन्ने नकारात्मक सन्देश गयो, मान्छेमा डरत्रास धेरै फैलियो भन्ने गुनासा आएपछि हामीले अध्ययन गर्न छोडेका छौं । हाम्रो उद्देश्य राष्ट्रलाई सचेत गराउनु थियो । त्यसकारण साइबर सुरक्षासम्बन्धी कानुन वा बलियो मापदण्ड नआउन्जेल थ्रेट रिपोर्ट ननिकाल्ने निचोडमा पुगेका छौं । नेपालमा साइबर सुरक्षा नीति मात्रै रहेको अवस्थामा सरकारले हाल सूचना प्रविधि तथा साइबर सुरक्षासम्बन्धी विधेयकको मस्यौदा तयार गरेको छ । हामीलाई साइबर सुरक्षा कानुन नभई नहुने स्थिति आइसकेकाले यो प्रयास सराहनीय मान्नुपर्छ र विधेयक चाँडै कानुनका रूपमा आउनुपर्छ । तर प्रस्तावित विधेयकमा दुईचार महत्त्वपूर्ण विषय छुटेकाले त्यसलाई समेट्न जरुरी देखिन्छ । साइबर आक्रमणको घटना हुँदा कहाँ रिपोर्ट गर्ने, कति दिनमा गर्ने र रिपोर्ट नगरी साइबर आक्रमणका घटना लुकाइयो भने कस्तो सजाय हुन्छ भन्ने विधेयकमा खुलाइएको छैन । यसले गर्दा कानुनबाट जोगिन मान्छेहरूले घटना नै अगाडि नल्याउने जोखिम रहन्छ । घटना लुकाउनु पनि अपराध हो भन्नेबारे विधेयकमा उल्लेख छैन । हाम्रो देशमा साइबर खतराको सूचना साझा गर्ने नियमन नभएकाले यसबारे प्रस्तावित विधेयकमै व्यवस्था हुनुपर्छ । साइबर सुरक्षा क्षेत्रमा साइबर खतराको सूचना साझा गर्ने भनेको साइबर जोखिम र प्रणालीमा भएका कमीकमजोरीबारे एकअर्कालाई जानकारी दिनु हो ताकि आक्रमणका घटनाबाट जोगिन र प्रतिरक्षा गर्न सजिलो होस् । विदेशका कम्पनीलाई यस्तो जानकारी दियो भने उनीहरू खुसी हुन्छन् । नेपालमा चाहिँ यस्ता साइबर सुरक्षा रिसर्चरलाई गलत रूपले हेर्ने, धम्क्याउने परिपाटी छ । विधेयकमा राष्ट्रिय साइबर सुरक्षा केन्द्र स्थापना गर्ने भनिएको छ । तर यसको काम, कर्तव्य र अधिकारमा जोखिम अनुमगन गर्ने, साइबर सुरक्षासम्बन्धी प्राविधिक मापदण्ड बनाई निर्देशक समितिमा पेस गर्नेजस्ता विषय समेटिएका छन् । केन्द्रलाई साइबर आक्रमणका घटनाको अध्ययन र अनुसन्धान गर्ने अख्तियारी दिनुपर्छ । अहिलेसम्म यस्ता घटनामा प्रहरी संलग्न हुन्छन्, साइबर ब्युरोले अनुसन्धान गर्छ तर ब्युरोलाई थप सहयोग गर्ने कुनै निकाय छैन । तसर्थ, राष्ट्रिय स्तरका घटना हुँदा ब्युरो मात्रै नभई प्रभावकारी अनुसन्धान गर्ने निकायका रूपमा केन्द्रलाई सँगसँगै लैजानुपर्छ । विधेयकमा संवेदनशील सूचना पूर्वाधारको परिभाषा खुलाउन सकिएको छैन । सरकारले क्रिटिकल इन्फ्रास्ट्रक्चर तोक्नै नसकेकाले परिभाषा अधुरो छ । त्यस्तै, विधेयकमा डेटा सुरक्षाको विषय पनि समावेश छैन । यसका लागि छुट्टै अर्को कानुन बनाउने हो वा यसमै राख्ने, बुझ्न सकिएको छैन । छुट्टै कानुन आउँदैन भने यसमा समावेश गर्नैपर्छ । कुनचाहिँ डेटा नेपालमा राख्न दिने र डेटा बाहिर लानुपर्यो भने कुन प्रक्रियाबाट लग्ने, डेटा सुरक्षित राख्न अपनाउनुपर्ने अभ्यास केके हुन्छन्, डेटा दुरुपयोग भयो वा सुरक्षित राख्न सकिएन भने कस्तो कारबाही गर्ने भन्नेबारे खुलाउनुपर्छ । अहिले साइबर सुरक्षाको अवस्था कस्तो छ, हाम्रा डेटा सुरक्षित छन् कि छैनन् भनेर निर्क्योल गर्ने उचित आधार हामीसँग छैन । सरकारी निकायमा प्रयोग हुने डेटा र साइबर सुरक्षाको मापदण्ड के हो ? कस्तो बेन्चमार्कमा काम गर्नुपर्छ भन्ने आधार छैन । बल्ल त कानुन बन्दै छ । कानुन बनेपछि अरू निर्देशिका आउलान् । त्यसपछि मात्रै तोकिएको बेसलाइनभन्दा हाम्रा सार्वजनिक वा निजी विवरण (डेटा) सुरक्षाका हिसाबले कस्तो स्थितिमा छन् भन्न सकिएला । साइबर सुरक्षाको अवस्था मूल्यांकन गर्न कुनै एउटा आधारसमेत बनेको छैन भने यस्तो ठाउँमा साइबर सुरक्षा र डेटा सुरक्षाको अवस्था कमजोर छ भन्ने यसै पनि पुष्टि हुन्छ ।नियामकहरूमध्ये नेपाल दूरसञ्चार प्राधिकरण र नेपाल राष्ट्र बैंकले साइबर सुरक्षासम्बन्धी केही व्यवस्था गरेका छन् । प्राधिकरणले सन् २०२० मा साइबर सुरक्षा विनियमावली बनाएर दूरसञ्चार र इन्टरनेट सेवा प्रदायकहरूका सूचना प्रविधि प्रणाली र पूर्वाधारलाई साइबर आक्रमण र जोखिमबाट सुरक्षित राख्ने नीतिगत प्रयास गरेको छ । तीन वर्षअघि मात्रै विनियमावली बनेको हुनाले साइबर सुरक्षा र डेटा सुरक्षाका विषयमा यो क्षेत्रको पनि लामो अनुभव छैन । अर्को नियामक राष्ट्र बैंकले सन् २०१२ मा सूचना प्रविधि गाइडलाइन र गत भदौमा साइबर रेजिलियन्स गाइडलाइन जारी गरेको थियो । यी दुवै अनिवार्य लागू हुनैपर्ने नभएर संस्थागत सुशासनका लागि सुझावपूर्ण निर्देशिका मात्रै हुन् । नेपालमा हामीजस्ता साइबर सुरक्षासम्बन्धी अनुसन्धान गर्ने प्रोफेसनल वा निकायहरूले भोग्दै आएको मुख्य समस्या इन्फर्मेसन सेयरिङ सम्बन्धी ज्ञान र नीतिगत व्यवस्थाको अभाव हो । अनुसन्धानका क्रममा हामीले कुनै सार्वजनिक निकायका प्रणालीमा साइबर आक्रमण भइरहेको वा त्यहाँका डेटा चोरी भएर डार्क वेबमा बेचिएको पायौं र सम्बन्धित निकायलाई रिपोर्ट गर्यौं भने हामीलाई नै चुनौती हुन्छ । तैंले नै गरेको होस् कि भनेझैं गरिन्छ । धेरैजसो अवस्थामा रिसर्चरलाई नै फसाउने काम भइरहेको छ । त्यसकारण हिजोआज साइबर सेक्युरिटी रिसर्चरहरू सार्वजनिक वा निजी कुनै पनि निकायलाई जोखिमबारे जानकारी दिन रुचाउँदैनन् । अपराधीलाई पक्रिनु साटो रिसर्चरलाई प्रहरी चौकी पुर्याउने, सोधपुछ गर्ने, शंकास्पद आपराधिक क्रियाकलापको दायरामा ल्याएर कतिपयलाई एकदुई दिनसम्म प्रहरी चौकीमा राखिएका उदाहरण पनि छन् । यो गलत हो । रिसर्च गर्दा सार्वजनिक रूपमा उपलब्ध डेटा विश्लेषण गर्न पाइन्छ । अध्ययनका नाममा कुनै संस्थाको निजी र आन्तरिक सूचनामा अनधिकृत पहुँच कायम गर्न भने पाइँदैन । उदाहरणका लागि साइबर ब्युरोले सार्वजनिक गरेका १३१४ सय केस विश्लेषण गरेर अध्ययन गर्न पाइन्छ तर अनुमतिबेगर कुनै निजी कम्पनीका निजी विवरण अध्ययन गर्न पाइँदैन । नेपालको साइबर सुरक्षा क्षेत्र करिब ४० देखि ४२ मिलियन डलरको बजार हो । यसमा सरकारी क्षेत्रलाई पनि जोड्दा १५० मिलियन डलर बराबरको बजार हुन आउँछ । नेपालमा लगभग ५० मिलियन डलरजतिको साइबर सुरक्षासम्बन्धी सेवा र वस्तु खपत हुन्छन् । अहिलेको जनशक्ति र क्षमताअनुसार नेपालले २ सयदेखि ३ सय मिलियन डलरको साइबर सुरक्षा सेवा र साइबर सुरक्षा प्रोडक्ट निर्यात गर्न सक्ने सम्भावना छ । तर यो क्षेत्रका लागि अनुकूल ऐन, कानुन बन्यो र दक्ष जनशक्ति उत्पादनका लागि प्रशिक्षण एवं इन्क्युबेसन केन्द्रजस्ता राम्रा कार्यक्रम आए भने ३४ सय मिलियन डलरसम्म निर्यात गर्न सकिन्छ । अहिले यो क्षेत्रको जनशक्ति पूर्ण रूपमा निजी र त्यसमा पनि विदेशी विश्वविद्यालयसँग आबद्ध शैक्षिक संस्थाले उत्पादन गर्दै आएका छन् । साइबर सुरक्षा क्षेत्रका जनशक्ति उत्पादन गर्न सरकारी विश्वविद्यालयको योगदान बढीमा ५ प्रतिशत मात्रै छ । विदेशको कुनै ख्यातिप्राप्त साइबर सेक्युरिटी कम्पनीले नेपालमा ठूलो लगानी भित्र्याउँछु, एक हजार जना कर्मचारी देऊ भन्यो भने हामी त्यो माग पूरा गर्न नसक्ने अवस्थामा छौं । यसकारण निजीसँगै अब सरकारी शैक्षिक संस्थाले पनि साइबर सुरक्षासम्बन्धी दक्ष जनशक्ति उत्पादनमा जोड दिने बेला आएको छ । नेपालमै बसेर साइबर सुरक्षा क्षेत्रमा सक्रिय काम गर्नेको संख्या २ सयदेखि ५ सयसम्म छ । अमेरिका, क्यानडालगायत देशमा साइबर सुरक्षा विज्ञका रूपमा ठुल्ठूला कम्पनीमा नेपाली जनशक्तिले काम गरिरहेका छन् । नेपालमा स्लिङ्टनलगायत कलेजले वर्षको २५० देखि ३ सय जना साइबर सुरक्षाका जनशक्ति तयार गरिरहेका छन् । उनीहरूमध्ये कैयौं निजी र सरकारी क्षेत्रमा प्रवेश गर्छन् । उनीहरूले विकास गरेका साइबर सुरक्षा प्रोडक्ट र प्रदान गर्ने सर्भिसलाई सरकारले प्राथमिकतामा राख्नुपर्ने हो । तर अहिलेसम्म सरकारले सूचना प्रविधिसम्बन्धी जति पनि ठूला परियोजना लागू गर्न खोजेको छ, ती सबैमा प्रोडक्ट र सर्भिस विदेशबाट ल्याएको देखिन्छ । नेपालीले सक्दैनन्, त्यो स्तरको दक्षता छैन भन्ने मानसिकता छ । जबकि अमेरिकी स्टक एक्सचेन्ज नास्डाक मा सूचीकृत भएको फ्युजमेसिनजस्तो कम्पनी हामीसँगै छ । माइक्रोसफ्टका लागि काम गर्ने क्लाउड फ्याक्ट्रीजस्तो कम्पनी पनि हामीसँग छ । नेपाल सरकार र यहाँका विज्ञले किन नजरअन्दाज गरेका हुन्, बुझ्न सकिएको छैन । नेपालको निजी र सरकारी दुवै क्षेत्रलाई साइबर सुरक्षा अझै पनि नयाँ विषय हो । डिफेन्स (प्रतिरक्षा) र सेक्युरिटी एडमिनिस्ट्रेसन (सुरक्षा व्यवस्थापन) का लागि उहाँहरूलाई आआफ्नो आवश्यकताअनुरूप बेग्लाबेग्लै किसिमका धेरै प्रोडक्ट र प्रविधि चाहिनेवाला छ । त्यसका लागि सबैभन्दा पहिला स्वदेशी साइबर सुरक्षा कम्पनीसँग मिलेर प्रोडक्ट निर्माणमा लाग्नुपर्छ । विदेशी कम्पनीलाई ४५ मिलियन डलर तिरेर सामान ल्याउनुभन्दा यहाँका विश्वविद्यालय, निजी कलेज वा साइबर सुरक्षासम्बन्धी सेवा दिने कम्पनीसँग मिलेर आवश्यकताबमोजिम सर्भिस र प्रोडक्ट बनाइमाग्नु सस्तो र फाइदाजनक हुन्छ । विदेशी कम्पनीको सेवा लिँदा मर्मत सेवा तुरुन्त पाइँदैन, नेपालीलाई त छिटो आइज भन्न पाइयो । विदेशी प्रोडक्टभन्दा हामीले बनाएको प्रोडक्ट ३० प्रतिशतले सस्तो पर्छ । साइबर सुरक्षासम्बन्धी नेपालमा अहिले एन्टिभाइरस सफ्टवेयरदेखि इन्टेलिजेन्ट डिटेक्सन सिस्टम, भल्नराबिलिटी एक्सेसमेन्ट टुल बन्छन् । हाम्रोजस्ता कम्पनीले साइबर सुरक्षा मनिटरिङ गर्ने प्रोडक्ट बनाएका छन् । अन्य यस्ता कम्पनी आइरहेका छन्, जसले कम्प्लायन्स म्यानेजमेन्ट सिस्टम र रिस्क म्यानेजमेन्ट सफ्टवेयर बनाइसकेका छन् । कतिपयले त ब्लकचेन सेक्युरिटीदेखि एआईमा आधारित साइबर सुरक्षा प्रोडक्ट निर्माण गर्न थालेका छन् । अहिले नेपालमा कम्तीमा ८१० वटा कम्पनी छन्, जसले साइबर सुरक्षासम्बन्धी विभिन्न प्रोडक्ट बनाइरहेका छन् । नेपालमा शाखा कार्यालय खोलेर साइबर सुरक्षा प्रोडक्ट बनाइरहेका विदेशी कम्पनीदेखि विदेशी ग्राहकका लागि प्रोडक्ट बनाउने नेपाली कम्पनी पनि सञ्चालनमा छन् । हाम्रै कम्पनीले बंगलादेश, दुबई, इन्डोनेसियामा साइबर सुरक्षासम्बन्धी प्रोडक्ट बेच्दै आएको छ ।पछिल्लो समय सरकारले सूचना प्रविधि क्षेत्रको विकास र डिजिटल अर्थतन्त्र प्रवर्द्धनबारे चासो दिन खोजेको देखिन्छ । राजनीतिक दलका चुनावी घोषणापत्रदेखि वार्षिक बजेट, नीति तथा कार्यक्रम र अन्य साझा संकल्पहरूमा पनि विद्युतीय सुशासन, सूचना प्रविधि सेवा निर्यातका विषय समेटिएको पाइन्छ । तर यी सबै मीठा गफमै सीमित छन् । चालु आर्थिक वर्षको बजेटमा सरकारले सूचना प्रविधि सेवा निर्यात गर्ने उद्देश्यले खोलिएका कम्पनीले विदेशमा सम्पर्क कार्यालय खोल्न पाउने व्यवस्था गरेको थियो । नेपाल राष्ट्र बैंकको नयाँ व्यवस्थाले पनि आईटी कम्पनीले विदेशस्थित आफ्नो खातामा सोझै रकमान्तर गर्न सक्ने भनेको थियो । यही सुनेर हाम्रा कतिपय कम्पनी विश्व बजारमा पुगौं न त भनेर शाखा खोल्ने प्रक्रियाबारे बुझ्न जाँदा न अर्थ मन्त्रालय न राष्ट्र बैंकका अधिकारीले यसबारे जानकारी दिन सके । अनुमति लिन जानुपर्ने जुन जुन निकाय छन्, त्यहाँ नै यसबारे कसैलाई थाहा नभएको प्रतिक्रिया आयो । देशको डिजिटल रूपान्तरण गर्ने भन्दै त्यत्रो डिजिटल नेपाल फ्रेमवर्क बन्यो तर त्यसमा साइबर सुरक्षाको विषय समावेश भएन । जताततै डिजिटाइजेसनको कुरा हुँदा साइबर सुरक्षा छुटिरहेको हुन्छ । भारतका प्रधानमन्त्री नरेन्द्र मोदीले डिजिटल भारत साइबर सुरक्षाबिना अधुरो हुन्छ भनेका थिए । डिजिटल नेपाल पनि साइबर सुरक्षाबिना अधुरो हुने भएकाले सरकारी, निजी, व्यक्तिगत र सामूहिक तवरले यसलाई प्राथमिकतामा राख्न जरुरी छ ।पूर्वी युरोप र मध्यपूर्वी देशमा युद्ध चलिरहेकाले विश्वमा अहिले ह्याक्टिभिस्ट समूहको धेरै चहलपहल छ । यसले गर्दा हामीकहाँ पनि सरकारी निकायका सूचना प्रविधि प्रणालीमा डीडस आक्रमणका घटना पटकपटक दोहोरिरहेका छन् । निजी क्षेत्रतिर मालवेयर आक्रमण बढी भइरहेको छ । इन्फो स्टिलर मालवेयर भन्ने छ, यसले ब्राउजरको टोकन र हिस्ट्री चोर्ने काम गर्छ । ब्राउजरको टोकन चोर्दा हाम्रा विभिन्न प्लाटफर्मको सुरक्षा प्रबन्धलाई अपनाइने टु फ्याक्टर अथेन्टिकेसन बाइपास गर्न सम्भव हुन्छ । फेसबुक, ह्वाट्सएपजस्ता सामाजिक सञ्जाल र क्र्याक सफ्टवेयरमार्फत इन्फो स्टिलर मालवेयर इन्फेक्ट भइरहेको छ । यो स्तरको आक्रमण उल्लेख्य मात्रामा बढेको छ ।साइबर सुरक्षासम्बन्धी यस्ता आक्रमण आउनुअघि नै पहिचान गर्न र आइसकेपछि त्यसको प्रतिरक्षा गर्न सरकारले सन् २०१८ मा एनआईटर्ट (राष्ट्रिय सूचना प्रविधि आपत्कालीन प्रतिक्रिया टोली) स्थापना गरेको थियो । सरकारी प्रणालीमा आक्रमण भयो भने मात्रै एनआईटर्ट सक्रिय हुन्छ । यस्तो इमर्जेन्सी रेस्पोन्स टिम अन्य कुनै निकायले बनाएका छैनन् । नेपाल दूरसञ्चार प्राधिकरणले दुई वर्षअघि कम्प्युटर इमर्जेन्सी रेस्पोन्स टिम (सर्ट) बनाउने घोषणा गरेको थियो तर त्यो यत्तिकै सेलायो । अन्य नियामक निकायमा यस्तो समूह छैन । साइबर आक्रमणको घटना हुँदा त्यसबारे सतर्क हुन अन्यलाई जानकारी दिने, सूचना साटासाट गर्ने, सेवाग्राहीलाई सुसूचित गर्ने चलन हामीकहाँ छैन । कुनै एउटा वित्तीय संस्थाको प्रणालीमा आक्रमण भयो भने वित्तीय क्षेत्रको नियामक र दूरसञ्चार क्षेत्रको नियामक एकै ठाउँमा आएर त्यो घटनाको समाधान खोज्नुपर्ने हो तर अहिलेसम्म यस्तो समन्वय भएको पाइँदैन । हिजोआज त साइबर सुरक्षा भनेको काम अड्काउने विषय हो, यो आवश्यक छैन भन्न थालिएको छ । निजी र सार्वजनिकतिर ४० प्रतिशतले मात्रै चाहिन्छ भनेको सुनिन्छ, बाँकी ६० प्रतिशतले साइबर सुरक्षा भनेको काम नलाग्ने वस्तु हो, कम्पनीहरूले व्यापार बढाउन बढाइचढाइ गरिरहेका छन् भन्न थालेका छन् । दुईतीन वर्षअघि यस्तो बुझाइ थिएन, अहिले आएर हाम्रा कर्पोरेट क्षेत्र, सरकारी र नियामक निकायले समेत साइबर सुरक्षालाई अवरोध मानेको देख्दा अनौठो लाग्छ । उनीहरूले यसको महत्त्व नबुझेका हुन् । तसर्थ, नेपालमा साइबर सुरक्षाबारे माथिल्लो तहदेखि साक्षरता बढाउन थाल्नुपर्छ, निकायहरूमा साइबर सुरक्षा प्रबन्धलाई अनिवार्य गरिनुपर्छ । साइबर सुरक्षाबारे नेपालमा जति धेरै जनता सचेत भइरहेका छन्, त्यो अनुपातमा संस्थाहरू सचेत हुन सकेका छैनन् । जस्तैः हाम्रा बैंक तथा डिजिटल वालेटहरू साइबर सेक्युरिटी सर्टिफाइड छन् तर नियामक नेपाल राष्ट्र बैंक आफैं भने सर्टिफाइड छैन । राष्ट्र बैंक मात्रै होइन, कुनै पनि नियामक र सरकारी निकाय साइबर सुरक्षामा सर्टिफाइड छैनन् । अब साइबर सुरक्षाबारे सर्वसाधारणलाई जानकारी फैलाउनुअघि संस्थाहरूलाई सचेत बनाउन जरुरी छ । प्रधानमन्त्री कार्यालयदेखि सबै मन्त्रालय, महाशाखा, विभाग र नियामक निकाय सबैभन्दा पहिला यस विषयमा साक्षर हुनुपर्छ । उहाँहरूले आफ्ना डिभाइस र सिस्टम जोगाए मात्रै अरूलाई पनि जोगाऊ है भनेर निर्देशन दिन सहज हुन्छ । आफैं सुरक्षित नभइरहेका बेला अरूलाई सुरक्षित हुन आदेश दिँदा कसले पत्याउने ? साइबर सुरक्षा प्रत्याभूतिको प्रक्रिया माथिल्लो तहबाट सुरु गरिनुपर्छ, तलबाट होइन । लिम्बू भैरव टेक्नोलोजीका प्रमुख कार्यकारी अधिकृत हुन् ।"
वैवाहिक हिंसाका सामाजिक दाग,"मार्च महिना महिलाका विषयमा बहस, छलफल, वकालत, सेलिब्रेट गरेर मनाइने महिना हो भनिन्छ । महिलासँग सम्बन्धित घरेलु समस्यादेखि लिएर कैयौं मुद्दा उजागर पनि भई नै रहेका छन् । हुन त एकथरी मानिस रिसाउन सक्छन्, नेपालमा लेख्ने र दुखेसो पोख्ने अरू कुनै अस्त्र छैन भनेर । त्यस्तै परे डलरे, पश्चिमा पनि भन्दिन सक्छन् । तर धर्मविरोधी पनि नभईकन र सबै कुरा पश्चिमले भनेअनुसार गर्नुपर्छ नभनीकन हामीले भन्नुपर्ने धेरै कुरा रहेछन् । विशेष गरेर महिलाका सन्दर्भमा । अनेक खालका यौनजन्य विकृति, बलात्कारजन्य अपराध फैलिएकै छन् हाम्रो समाजमा । कलिला मुनाहरू बलात्कृत हुने, कतिपयले आत्महत्या गर्ने, जातको आधारमा पूरै समाज खनिएर किशोरकिशोरी मारिनुपर्ने जस्ता घटना हाम्रो समाजका परिचय बनेका छन् । ती घटनामा धर्म, समाज, संस्कृति, रीतिथितिले प्रमुख भूमिका खेलेका छन् । तर, विश्वमै पवित्र र वैज्ञानिक खोज गर्न सकिने भनिएका शास्त्रार्थ पनि एसियामै छ, अझ भारतनेपाल लगायतका हिन्दु बाहुल्य समाजमा त धर्मलाई सामाजिक नियमका रूपमा अभ्यास नै गरिन्छ । तर यही अभ्यासभित्रैबाट हामीले गरिआएका सामाजिक, सांस्कृतिक अभ्यासमा कहीं त्रुटि छ कि, कुनैलाई छोड्नुपर्ने पो हो कि या परिमार्जन गर्नुपर्ने हो कि भन्न खोज्दा कतिपयको आँखी हुन पुग्छौं । केही समुदाय छन्, जोसँग सबैथोक छ शिक्षा, सम्पत्ति, देशपरदेशका अनुभव, राम्रो जागिर या सरसंगत । उनीहरू हाम्रो संस्कृति जोगाउनुपर्छ भन्दै अनेक आध्यात्मिक र धार्मिक पर्यटन गर्दै हिँडी पनि रहेका हुन्छन् । एकातिर पश्चिमा भनिएका सबै संसाधनको उपभोग गर्ने र अर्कोतिर आफ्ना रीतिथिति, जात, धर्म, संस्कृति जोगाउन पर्दैन भन्दै हप्काउन पनि पछि पर्दैनन् । तर जो सांस्कृतिक मान्यतालाई फलो गरिरहेका छन्, जो पौराणिक कथालाई ध्रुवसत्य मान्दै पछ्याइरहेछन् अनि आधुनिकतातर्फ आकर्षित पनि छन्, तिनीहरूलाई हो यी धर्मकर्मले गाँजेको । हामीलाई हाम्रा धर्म संस्कारले दयालु हुन सिकाउँछ, त्यहीबेला फेरि ईर्ष्या पनि सिकाउँछ । परम्परागत हुन सिकाउँछ, त्यतिबेलै आधुनिक र बजारवादी दुनियाँमा फिट हुनुपर्छ भन्ने पनि सिकाउँछ । हामीलाई अंग्रेजी नयाँ वर्षले पनि तान्छ र नेपाली नयाँ वर्ष त झन् मनाउनैपर्यो । हामी विवाह पञ्चमीलाई पनि सीता दिवस भन्दै मान्छौं र उता भ्यालेन्टाइन्स डे पनि मन पराइरहेकै छौं । यस्तो स्थितिमा हामी ढोंगी भइरहेछौं । राम नाम, कृष्ण भजन सबै जपिरहेछौं । पुराणका कथा वाचन गर्दै हिँड्ने युवा बाबाजीहरू पनि निस्किएका छन् । त्यो एउटा व्यवसाय र आफ्नो संस्कृति जोगाउने सिलसिलामै आइरहेको छ । ज्ञान बाँड्ने मान्छे एकदम निष्कलंक र नैतिकताको कडीमा खरो उत्रनुपर्छ भन्ने हामीलाई लाग्छ । शुद्ध विचार, शुद्ध आनीबानी, शुद्ध व्यवहार एक पण्डितबाट आशा गर्छौं । हुन त समाजमा नैतिकता र कर्मकाण्ड सिकाउने थुप्रै स्वामी महाराज छन् । तर आशाराम बापु, राम रहिमजस्ता निर्दयी र हिंसात्मक पनि थिए भन्ने कुरा बाहिर नआएका होइनन् । त्यो क्रम आधुनिक समाजमा पनि धार्मिक शास्त्रलाई आफ्नो जीवनयापन बनाएका युवा पण्डितमा नसर्ला भन्न सकिएन । हालै एक महिलाले आफ्ना श्रीमान् कथावाचक पण्डितले आफूलाई गुमराहमा राखेर अन्य महिलासँग सम्बन्ध बनाएको सार्वजनिक गरिन् । अरू महिला पीडित नहोऊन् भन्नका लागि पण्डित, महाराज को छवि बनाएर समाजमा ख्याति कमाउनेहरूको भित्री कर्तुत खोल्नुपरेको उनको भनाइ थियो । उनको दाबी मान्ने हो भने उनी तीन वर्ष अगाडि ती पण्डितसँग वैवाहिक जीवनमा गाँसिइन् । तर, केही समयपश्चात् अन्य महिलासँगको सम्बन्धबारे शंका उठ्न थाल्यो । बिहे अगाडिका सम्बन्ध जेसुकै हुन्, ती कुरा बिर्सेर अगाडि बढ्न चाहे पनि विवाहेत्तर सम्बन्धलाई श्रीमान्ले अगाडि बढाउन चाहेको पीडितको भनाइले बुझिन्छ । एउटी महिला आफूमाथि घरेलु हिंसा भयो, आफ्नो श्रीमान् गलत निस्किए भन्दै मानसिक रिलिफ का लागि सार्वजनिक हुन चाहन्छिन् भने महिला अधिकारकर्मी वा सचेत वर्गले केही धारणा राखी नै हाल्छन् । राख्नु पनि पर्छ । चाहे ती जुनसुकै धर्म, वर्ग वा भूगोलकी होऊन् । यी सब भन्नका लागि अदालत जानुपर्थ्यो या जहाँ भने पनि हुन्छ भनेर निर्णय गर्ने पनि हामी होइनौं । समाजमा दैनिक भइरहने तर बाहिर नआएका यस्तै घटनाले समाजमा वैवाहिक सम्बन्धभित्रका तिक्तता र महिला संख्यात्मक रूपमा बढी पीडित छन् भन्ने देखाउँछ । ती पीडित महिलाले आफूले भोगेको हिंसा व्यक्त गरिसकेपछि केही प्रतिक्रिया यस्ता आए कि, जहाँ मानवीयताको सानो अंशसम्म देखिएन । यिनको अनुहारमा कुनै पीडाको झल्को छैन, हेर कस्तो प्रतिस्पर्धी नेताको भाषण जस्तो, सिउँदोमा सिन्दुर छैन, बानी खराब भएपछि यस्तै हो, पश्चिमाका दलाललाई खुसी बनाउने एक पात्र । लाग्छ, सामाजिक सञ्जालले नै निर्णय दिइसक्यो कि उनी पीडित छैनन्, श्रीमान् गलत हुन सक्दैनन् । अनि अर्को भाष्य यसैले बनाउने देखिन्छ । जस्तोः पीडित देखिन रोएको रोयै गर्नुपर्छ, पतिव्रता हो भने सिउँदोमा सिन्दुर र वैवाहिक नारीको झल्को लिएर हिँड्नुपर्छ । हुन त हामीले अन्य कैयौं पीडित महिलाका सन्दर्भमा पनि समाचार आउँदा अधिकांश मानिसले पीडक पुरुषलाई भन्दा महिलालाई नै लाञ्छना लगाएका देखेकै हौं । हामी एकपक्षीय भएर र महिला संवेदनाप्रति उदासीन भएर नै हो यस्ता प्रतिक्रिया महिलाको सन्दर्भमा आइरहेका । समाजको संरचनाले नै हाम्रो मस्तिष्कको पनि संरचनालाई ढालिसकेको छ । यी पीडित भनिएकी महिला साँच्चै यस्ता विषाक्त लाग्ने सम्बन्धबाट बाहिर निस्कन चाहन्छिन् भने सात जुनी काट्ने, बाआमाले पाउ पुजेर दिएका, यिनले छोडे म कहाँ जाने जस्ता भाष्य र असुरक्षाको भय छोड्न आँट गर्नुपर्ने हुन्छ । यिनी पढेलेखेकी र जीविकोपार्जनका लागि कुनै पेसा अँगाल्न पनि सक्षम नै देखिन्छिन् । सम्बन्धबाट प्रताडित भएर एकै ठाउँ जकडिनु विवाह संस्था बचाउनु होइन कि मक्किएको घरमा बस्नु जत्तिकै हो, जुन घर जुनसुकै बेला भत्किन सक्छ । यी युवती जस्तै भित्रभित्रै तड्पिएका तर मानसिक यातना सहेर बसेका जोडीले अगाडि बढ्ने निर्णय लिँदा पनि राम्रो । अनि संस्कार, संस्कृति, धर्म बचाउने, जोगाउने जिम्मा महिलाको मात्र पनि होइन । धर्मको नाममा मखुण्डो लगाएर अन्य दर्शकलाई सम्मोहन गर्ने कलालाई अज्माउने पण्डित, पुरोहित या जुनसुकै धर्मका अगुवाले अब यस विषयमा सोच्नुपर्छ ।बाबा बन्ने (माता बन्ने क्रम पनि बढेकै देखिन्छ) र अरूलाई अर्ती उपदेश दिने तर आफ्नै बुद्धि र विचारमा भने भ्रष्ट हुँदै जाने परिपाटीले समाजलाई नै हानि पुर्याउँछ । धर्म, संस्कृति जोगाउन चाहने, धार्मिक दर्शनलाई कायम राख्न चाहने जमातलाई पनि घाटा नै पुग्ने हो । जुनसुकै धर्मका अगुवाको प्रवचन सुन्न ती धर्मका अनुयायीको रुचि हुनु स्वाभाविक हो । तर, आफ्नो आइडल मानेका त्यस्ता अगुवाहरूको द्वैध चरित्रबारे पनि अब ख्याल गर्नुपर्ने बेला आएको छ । धार्मिक ग्रन्थ कुनै बेलाका समाजका कानुन पनि थिए । ती धार्मिक कानुनलाई निरन्तर मान्छु भनेर प्रतिबद्धता गर्दै अरूलाई उपदेश दिनेहरू विशेष सतर्क हुनुपर्छ र रोलमोडल पनि हुनुपर्छ अनि पो समाज सकारात्मक बाटोमा हिँड्नेछ ।अर्को महत्त्वपूर्ण कुरा, अहिलेको समयमा मागी विवाहमै पनि युवायुवतीले प्रशस्त कुराकानी र छलफल राख्ने परिपाटी बनाउनुपर्छ । कोही लमीले फोटो देखाएको भरमा हुन्छ भनेर विवाह गरिवरी सम्बन्ध टिकाउने युग त सकिइसकेको छ । कन्यादान, पाउ पुज्ने कुरालाई पछाडि नै छोडिदिऊँ । आफ्ना जीवनसाथी कस्तो कल्पना गरिएको छ भन्नेबारे एरेन्ज म्यारिजमा पनि छलफल गरौं । महिलाहरूले पनि आश्रित खालको वैवाहिक जीवन चाहेको हो या आत्मनिर्भर र स्वतन्त्र खालको भन्ने पनि सोचविचार गर्नुपर्ने हुन्छ । वैवाहिक जीवनको प्रतिबद्धता सात जुनी काट्ने भन्दा पनि यही एउटै जुनीका लागि कसरी सहज जिउने भन्ने हुनुपर्छ । नभए त फेरि अलगअलगको सिद्धान्त छँदै छ ।"
केकीकै लागि बनेको बोक्सीको घर,"(काठमाडौं)कोभिड कति समय लम्बिएला ? के जीवन फेरि सामान्य दैनिकीमा फर्केला ? लकडाउनबीच धेरैजसोले यसैगरी भविष्यको चिन्ता गरे । तर, अभिनेत्री केकी अधिकारी भने विगततिर फर्किन् । आफूले गरेको कामको मूल्यांकन र समीक्षा गरिन् । अब एउटै फिल्म बनाउने मौका पाए कुन विषयवस्तु उठाउने होला ? यही प्रश्नको उत्तर खोजिरहँदा केकीले झट्ट सम्झिइन्, बोक्सीको घर । सन् २०१५ तिर सुलक्षण भारतीद्वारा निर्देशित यो नाटक हेर्दा केकीलाई निकै मनोरञ्जनात्मक लाग्यो । कलाकार सरिता गिरीको एकल अभिनय दमदार । नाटकले उठाएको विषयले केकीमा यतिसम्म छाप छोड्यो कि लामो समय उनी त्यही मुद्दामा अल्झिरहिन् । हरेक दिन एउटा फिल्म हेर्ने दैनिकीमा ब्रेक लाग्यो, उनी यही विषयमाथि घोत्लिरहन्थिन् । लकडाउनबीच त्यही विषय झल्यास्स सम्झिएपछि नाटकमाथि फिल्म बनाउने निर्णयमा पुगिन् । त्यतिबेला दुःख गरेर कमाएको पैसा अन्य ठाउँमा लगानी गर्न सक्थें । तर, यो विषयमाथि फिल्म बन्नुपर्छ भनेर आफ्नो बचतलाई खर्च गर्ने सोचें, केकीले फिल्म निर्माणको सुरुवाती चरण सम्झिइन् । रंगकर्मी भारतीले सुरुमा नाटकमाथि फिल्म बनाउने प्रस्तावलाई अस्वीकार गरे । त्यतिबेला उनमा फिल्म बनाउँछु भन्ने आँट थिएन । तर, उनले केकीको आँखामा यो प्रोजेक्टका लागि भोक देखे । फिल्म बनाउँछु भनेपछि डर लाग्दो रहेछ, फिल्म भनेपछि ठूलो प्रोजेक्ट । तर, केकीले सुरुमै तपाईंले मात्र यो कथामा फिल्म बनाउन सक्नुहुन्छ भनेर उत्साह दिनुभयो, सुलक्षण सम्झिन्छन् । नाटकमाथि फिल्म बनाउने चर्चापछि त्यतिबेला स्वर्गीय समीक्षकपत्रकार गोकर्ण गौतमले सुलक्षणलाई सोधेका थिए, नाटकजस्तो बनाउन सक्छौ त ? जवाफमा सुलक्षणले सक्छु भनिदिए । केकीले बोक्सीको घर को जस्तो पात्रमा कहिल्यै अभिनय गर्न पाएकी थिइनन् । त्यसैले उनलाई भित्र मनमा कतै लोभ थियो, उक्त पात्रको अभिनय आफूले गर्ने । महिलालाई पर्दामा चित्रण गर्दा जुन पक्षहरूको अभाव लेखनमा खट्किन्छ, बोक्सीको घरको चरित्रमा ती सबै पक्षमाथि ध्यान पुर्याइएको थियो । तर, केकीले उक्त पात्रको अभिनय आफूले गर्छु भन्ने चाहना कहिल्यै व्यक्त गरिनन् । फिल्म गर्ने तय भइसकेपछि निर्देशक भारतीले केकीलाई प्रश्न गरे, यो फिल्ममा बोक्सीको एकदमै बलियो चरित्र छ । अडिसन कहिले सुरु गर्ने त ? निर्देशकबाट अप्रत्याशित रूपमा यस्तो प्रश्न आएपछि केकीले उक्त चरित्रप्रतिको आफ्नो भोक देखाउनै पाइनन् । मुखबाट फुत्त फुस्कियो, तपाईंलाई जसलाई कास्ट गर्न मन लाग्छ, त्यसैलाई लिनुस् । त्यतिबेला सुलक्षणले नै केकीलाई उक्त पात्र गर्न हौस्याए, त्यसका लागि केही सर्त पूरा गर्नुपर्ने थियो । अडिसन दिनुपर्ने, चरित्र निर्माणमा ३४ महिना खर्चनुपर्ने । त्यो पात्रले कपाल खौरनुपर्ने, अनि वर्कसप लिनुपर्ने । उहाँले मलाई सबै सर्तहरू राखिरहँदा सत्य घटनामा आधारित यो कथामा पात्रले समाजमा भोगेका भोगाइ छन् । त्यो भोगाइ फिल्ममा तपाईंले भोग्न सक्नुभएन भने त्यसको औचित्य नै छैन भन्ने कुरा गर्नुभएपछि त्यसले मनन गर्न लगायो, केकीले भनिन् । बोक्सीको घर गरिरहँदा केकीले सुलक्षणबाट मेथड एक्टिङ सिक्न पाइन् । उनी त्रिभुवन विश्वविद्यालयको चौरमा बिहानको साढे पाँच बजे पुग्नुपर्थ्यो । आँखामा पट्टी बाँधेर रूखको वरपर हिँड्थिन् । त्यसरी हिँड्दै गर्दा निर्देशक भारती केकीलाई पछ्याउँथे । कहिले उनलाई ध्यान गर्न लगाउँथे । १५ वर्षको फिल्म करिअरमा ३३ फिल्म गर्दा केकीले कहिल्यै यसरी काम गरिनन् । हुन त हरेक फिल्मका चरित्र बेग्लै हुन्छ । तर, हरेक फिल्ममा केकीको अभिनयमा एउटै कुरा दोहोरिन्थ्यो । बोल्ने शैली, शारीरिक हाउभाउ सधैं उस्तै । हिँडाइ त्यस्तै । अभिनयमा आफू कहाँ छु भन्ने केकीलाई राम्रोसँग थाहा थियो । त्यसैले यस किसिमको अभिनयको अभ्यास गर्न उनी तयार भइन् । मानिसको जीवनमा एउटा टर्निङ प्वाइन्ट आउँछ । जसबाट अगाडि र पछाडिको जिन्दगीलाई उसले दुई भाग गरेर हेर्छ । बोक्सीको घरलाई मैले त्यसरी नै लिएको छु । बोक्सीको घरभन्दा अगाडिको मेरो अभिनय जीवन र यो फिल्मपछाडिको अभिनय भनेर छुट्याएर हेर्छु । यसअघि केकीले चरित्र निर्माणमा यति लामो समय खर्चेकी थिइनन् । स्क्रिप्ट पढ्थिन्, झट्ट अभिनय गरिदिन्थिन् । सेटमा ताली बज्थ्यो, हलमा दर्शकले रुचाइदिएकै थिए । तर, यो फिल्ममा अभिनयको फरक प्रक्रिया उनले समातेकी छन् । फिल्ममा बोक्सीको आरोप लगाइएको एक पात्रको कथा छ । त्यही पात्रको चरित्र निर्माणमा केकीलाई ६ महिना लाग्यो । केकी अभिनय पढेर आएकी होइनन्, परेर अभिनय सिकिन् । मेथोड एक्टिङलाई निर्देशक भारतीमार्फत छुन पाएकोमा उनी दंग छिन् । उनले आफ्नो स्वरमा, बडी ल्याङ्वेज मा काम गरिन् । तीन महिना भारतीसँग अभिनयको वर्कसप लिइन् । त्यसपछि बाँकीको तीन महिना चरित्र चित्रणमा खर्चिन् । यो चरित्रमा केकीले गरेको अभिनय सबैका लागि सरप्राइजिङ रहेको निर्देशक भारतीको भनाइ छ । फिल्म कस्तो बन्यो ? अहिल्यै भन्न सक्दिन । तर, यो फिल्म हेरिसकेपछि केकीको अभिनयले हामीलाई अचम्ममा पार्नेछ, भारतीले भने । फिल्म क्षेत्रमा यस किसिमको चरित्रका लागि अझै पनि अभिनेत्रीहरूलाई विश्वास गर्दैनन् । त्यसमाथि महिला केन्द्रित मुद्दामा कमै फिल्म बन्छन् । हातमा गन्न सकिने केही फिल्ममा मात्रै महिला चरित्रको बलियो भूमिका पाइन्छ । किन अझै निर्माण टोलीले महिला चरित्रलाई विश्वास गर्दैनन् ? बजारको गलत धारणाले अझै पनि महिलाहरूका लागि यस किसिमको चरित्र नलेखिएको प्रस्ट्याउँछन्, निर्देशक भारती । भारती यो फिल्ममार्फत केकीले पुरुषले प्रभुत्व जमाएको फिल्म क्षेत्रलाई चुनौती दिने धारणा राख्छन् । टोखा बस्दा सुलक्षणको साथीको आमालाई धेरैले बोक्सी भन्ने गर्थे । साथी त्यसबारे अनविज्ञ । साथीकी आमाले सुलक्षणलाई पनि असाध्यै माया गर्थिन् । तर, भित्रबाट कतै डर लाग्थ्यो । सिनामंगलमा हुर्केका भारतीले त्यहाँको ठूलो पिपलको बोटमा तारन्तार देखिरहने पात्रलाई धेरै समय नियाले । उनलाई पनि धेरैले बोक्सीको आरोप लगाउँथे । म उहाँको पछिपछि लाग्थें, पातहरू टिपेर भगवान्लाई चढाउनुहुन्थ्यो । अनि भगवान्लाई गाली गर्नुहुन्थ्यो, सुलक्षण सुनाउँछन्, यस्ता घटना देख्दै आएँ । अनि पत्रपत्रिकामा छापिने बोक्सीको आरोप लगाउँदै आएको समाचार पढेपछि साथीको आमा याद आयो । त्यसपछि यो कथा भन्छु भनेर लेखें । नेपाली समाजको यस्तो गम्भीर मुद्दालाई धेरै मानिससम्म पुर्याउन नाटकलाई फिल्ममा रूपान्तरण गरिएको भारती र अधिकारीको भनाइ छ । त्यतिबेला ३ हजारले नाटक हेरे होलान् । अब यो कथा कम्तीमा ३ लाखलाई देखाउँछु, भारतीले भने, म फिल्मलाई व्यापारसँग जोड्दिनँ । तर, केकीको पैसा उठोस् । फिल्म चल्नलाई चाहिने कथा र अभिनय छ, त्यसैले चल्छजस्तो लाग्छ । एकल नाटकलाई पटकथामा उतार्न निर्देशक भारतीलाई चुनौती थियो । तर, नाट्य लेखक भारतीले यही चुनौती मोल्दै पटकथा लेखेका छन् । म सन्देश दिने फिल्मको लेखक परिनँ । प्रश्न सोध्ने लेखक हुँ । यो फिल्ममार्फत पनि प्रश्न सोधेको छु, भारतीले भने ।"
इलाममा पर्यटनका लागि साहित्यिक महोत्सव,"(इलाम)पर्यटनका लागि साहित्य नाराका साथ सञ्चालन भएको तेस्रो इलाम साहित्य महोत्सव सम्पन्न भएको छ । इलामनगर साहित्यकला संगीत प्रतिष्ठान र इलाम साहित्य समाजको संयुक्त आयोजनामा चैत १६ र १७ गते महोत्सव आयोजना गरिएको हो । महोत्सवमा साहित्य, कला, संस्कृति, राजनीति, अर्थतन्त्र र समाजसँग सम्बन्धित झन्डै २० सत्र समेटिएका थिए । ६० भन्दा बढी वक्ता र विज्ञहरू प्यानल छलफलमा सामेल थिए ।कार्यक्रमको औपचारिक उद्घाटन नेपाल प्रज्ञा प्रतिष्ठानका कुलपति भूपाल राईले गरेका थिए । त्यसपछि पूर्वप्रधानमन्त्री बाबुराम नेपालको संरचनात्मक संकट र दिगो समाधानको बाटो शीर्षकमा आफ्नो विचार प्रस्तुत गरेका थिए । महोत्सवको पहिलो दिन पत्रकार बच्चु हिमांशुले सहजीकरण गरेको संघीयता ः यस्तै वा कस्तो सत्रमा नेताहरू नवीना लामा, मिलन पाण्डे र डिल्लीराम सुवेदीबीच बहस भयो । कवि हेमन यात्रीले सहजीकरण गरेको कवितामा के छ सत्रमा कविहरू सोझो गाउँले, सुन्दर कुरूप र सुमिना बीच बहस भएको थियो ।उपप्राध्यापक राजिन पनेरुले सहजीकरण गरेको मिथकदेखि मिथकसम्म सत्रमा डाअरुण गुप्तो र धनप्रसाद सुवेदीले मिथकको अर्थ, यसको गठन, इतिहाससँग मिथकको सम्बन्ध र मौखिक परम्पराबारे चर्चा गरे । कवि वियोगीले सहजीकरण गरेको सीमा, साहित्य र संस्कृति सत्रमा लेखकहरू डा कविता लामा, गणेश खनियाँ र दीपक लुंगेली मगरले बहस गरेका थिए भने पोइट्री इनमुभमेन्ट मा कवि राजा पुनियानीको एकल प्रस्तुति थियो । पत्रकार प्रजु पन्तले सहजीकरण गरेको बदलिँदो विश्व ः फेरिँदो स्थानीयता सत्रमा धर्मेन्द्र नेम्वाङ, रोहेज खतिवडा र रञ्जित तामाङबीच बहस भएको थियो । सुनिता तामाङले सहजीकरण गरेको चारखोलको रंगमञ्च सत्रमा सुरेश पोर्तेल र चेतन आङ्थुपोबीच बहस भएको थियो । नेपाल२०३० ः समुन्नतिका लक्ष्य, चुनौती र इलाम सन्दर्भ शीर्षकमा अर्थविद् तथा राजनीतिज्ञ डास्वर्णिम वाग्लेले मन्तव्य दिएका थिए । पहिलो दिन कविताको स्वर सत्रमा गद्य कविता वाचन रहेको थियो भने छन्द सुगन्ध सत्रमा कविता वाचन पनि आयोजना भएको थियो । वाचन भएका कविताहरूमा डा तुलसी गौतमले टिप्पणी गरेका थिए । महोत्सवको दोस्रो दिन प्रा अभि सुवेदीसँग उमेरको कथा शीर्षकमा निबन्धकार तथा पत्रकार दीपक सापकोटाले विमर्श गरेका थिए । सुवेदीले सन् ६० को दशकमा काठमान्डुमा हिप्पीहरूले बिताएका पुराना दिन स्मरण गरे, आफ्ना युवावस्थाका दिनहरू साझा गरे, स्कटिस गीतहरू पनि गाए । लुना खतिवडाले सहजीकरण गरेको संरक्षण र पर्यापर्यटनका कुरा सत्रमा दीपेन्द्र कर्ण र डाअस्मिता बिष्टबीच बहस भएको थियो । सुमन लिङ्देनले सहजीकरण गरेको मातृभाषाको सकस सत्रमा सुरेश किरण, चन्द्रकिशोर र गौरी तमुबीच बहस भएको थियो । पत्रकार सुरज सुवेदीको सहजीकरणमा सिनेमा ः कस्तो मौलिकता सत्रमा नायिका केकी अधिकारी र फिल्म निर्देशक मीन भामबीच बहस भएको थियो । समीक्षक राजकुमार बानियाँले सहजीकरण गरेको आख्यान ः अन्तिम पात र नयाँ पालुवा सत्रमा लेखकहरू नारायण ढकाल र बसन्त बस्नेतबीच बहस भएको थियो भने उदय अधिकारीले सहजीकरण गरेको अक्षर मोह ः अक्षर यात्रा सत्रमा लेखकहरू शैलेन्द्र अधिकारी, शंकर तिवारी र टीका आत्रेयबीच कुराकानी भएको थियो । राजा पुनियानीले सहजीकरण गरेको प्रतिरोधी साहित्य सत्रमा प्रणय शंकर (दार्जिलिङ), विक्रम हथवार (कर्नाटक) र रुमीलस्कर बोरा (असम) बीच बहस भएको थियो । पत्रकार टीकाराम यात्रीले सहजीकरण गरेको महोत्सवको अन्तिम सत्र कस्तो राजनीति सत्रमा नेताहरू डा सीके राउत, प्रदीप ज्ञवाली र विश्वप्रकाश शर्माबीच बहस भएको थियो । गजल साँझसँगै महोत्सव समापन भएको थियो । महोत्सव संयोजक तथा प्रतिष्ठानका अध्यक्ष प्रकाश थाम्सुहाङले नेपालको संघीय संरचना अनुसार देशका विभिन्न भागमा साहित्यिक कार्यक्रम आयोजना गरिनुपर्ने बताए ।"
अर्जेन्टिनाद्वारा फोकल्यान्ड टापुमा आक्रमण,सन् १९८२ मा आजकै दिन (अप्रिल २) मा अर्जेन्टिनाले बेलायती उपनिवेशमा रहेका फोकल्यान्ड टापुमाथि आक्रमण गरेको थियो । त्यही कारण अर्जेन्टिना र बेलायतबीच युद्धसमेत भयो । ७४ दिनसम्म चलेको उक्त युद्धमा अर्जेन्टिना पराजित भएको थियो । १९८२ जुन १४ मा अर्जेन्टिनाले हार स्वीकार गरेपछि युद्ध अन्त्य भएको थियो । युद्धका क्रममा ७ सय ५० अर्जेन्टिनी र २ सय ५६ बेलायती सेनाको ज्यान गएको थियो । बेलायती सेनाको गोर्खा रेजिमेन्ट युद्धको अग्रमोर्चा खटिएको थियो । बेलायतलाई युद्धमा जिताएकै कारण गोर्खा सैनिकको बहादुरीको चर्चा विश्वभर भएको थियो । फोकल्यान्ड युद्धको हारको केही समयपछि अर्जेन्टिनामा सैनिक शासनको अन्त्य भएर नागरिक शासन बहाल भएको थियो । बेलायतमा भने प्रधानमन्त्री थ्याचरको लोकप्रियता शिखरमा पुग्यो र सन् १९८३ को संसदीय चुनावमा थ्याचरको लेबर पार्टीले भारी बहुमत प्राप्त गर्न सफल भयो ।
लगानी सम्मेलनको तयारीमा जुटे नेपाली नियोग,"(काठमाडौं)सरकारले गर्न लागेको तेस्रो लगानी सम्मेलन२०२४ को तयारीमा विदेशस्थित नेपाली नियोग जुटेका छन् । तयारीस्वरूप कुनै नियोगले प्रिसमिट कार्यक्रम गरिसकेका छन् भने केहीले सम्बद्ध मुलुकमा रहेका व्यापारी तथा व्यवसायीसँग भेटवार्ता गरिरहेका छन् । साथै केही नियोग अझै कार्यक्रम गर्ने तयारीमा रहेको जनाइएको छ । तेस्रो लगानी शिखर सम्मेलन आगामी वैशाख १६ र १७ मा काठमाडौंमा हुँदै छ । सम्मेलनलाई दृष्टिगत गरी गत शुक्रबार अर्थमन्त्री वर्षमान पुनले विदेशस्थित नेपाली नियोगका प्रमुख तथा राजदूतहरूसँग भर्चुअल बैठक गरेका थिए । नेपालको अहिले विदेशमा ३० दूतावास छन् । पोर्चुगलमा थप एक दूतावास खुल्ने चरणमा छ । नेपालका ७ वटा महावाणिज्य दूतावास छन् । संयुक्त राष्ट्रसंघका लागि नेपालका तीन वटा स्थायी नियोग छन् ।लगानी शिखर सम्मेलनको तयारीस्वरूप शनिबार बंगलादेशमा नेपाली दूतावासले कार्यक्रम गर्यो । बंगलादेशका लागि नेपाली राजदूत घनश्याम भण्डारीले त्यहाँका लगानीकर्तालाई नेपालमा आउन आग्रह गरे । नेपालले तेस्रो लगानी सम्मेलन गर्न लागेको र नेपालमा लगानी गर्न बंगलादेशको लगानीकर्तालाई सहजीकरण गरिदिने उनको भनाइ छ । उक्त कार्यक्रममा बंगलादेशका राज्यमन्त्री नस्रुल हमिद, सांसद, उच्च सरकारी तहका अधिकारी, अन्य अधिकारी, थिंक ट्यांकका अधिकारी, चर्चित व्यापारी नेतालगायत ८० भन्दा बढी व्यक्तिको सहभागिता थियो ।चैत १३ मा बेइजिङस्थित नेपाली दूतावासले कार्यक्रम गर्दै चिनियाँ लगानीकर्ताहरूलाई लगानी सम्मेलनमा निम्तो दिएको थियो । कार्यक्रममा चीन भ्रमणमा रहेका उपप्रधान तथा परराष्ट्रमन्त्री नारायणकाजी श्रेष्ठले चिनियाँ लगानीकर्ताहरूलाई सम्बोधन गर्दै आसन्न लगानी सम्मेलनमा उत्साहजनक सहभागिताका लागि आग्रह गरे । चिनियाँ लगानीकर्ताका लागि नेपाल उत्कृष्ट गन्तव्य हुने दाबी गर्दै उपप्रधानमन्त्री श्रेष्ठले वर्तमान सरकार चिनियाँ लगानीकर्तालाई आवश्यक सुविधा दिन तयार रहेको बताए । उक्त अवसरमा चिनियाँ लगानीकर्ताहरूलाई नेपालको लगानी सम्मेलनमा सहभागिता जनाउँदै यथोचित लगानी गर्न प्रधानमन्त्री दाहाल र अर्थमन्त्री पुनको भिडियो सन्देशमार्फत पनि अपिल गरिएको थियो ।फागुन १६ मा स्पेनस्थित नेपाली राजदूत शर्मिला पराजुली ढकालले राजधानी म्याड्रिडमा चेम्बर अफ कमर्सका लगानीकर्तासँग भेटवार्ता गर्दै लगानी सम्मेलनमा सहभागिताका लागि आग्रह गरिन् । भेटवार्तामा स्पेन चेम्बर अफ कमर्सका अध्यक्ष जोसे लुइस बोनेट र प्रमुख कार्यकारी अधिकृत इनमाकुलादा रिइकाले राजदूत पराजुलीलाई स्वागत गरे । उक्त अवसरमा स्पेनका मन्त्रालय, नीति लगानीकर्ताहरूको पनि उपस्थिति थियो । भेटवार्तामा दुई मुलुकबीच व्यापार, पर्यटन, प्राविधिक सहकार्य, विद्युत् तथा अन्य विषयमा काम गर्न सकिने विषयमा छलफल भएको दूतावासले जनाएको छ । राजदूत ढकालले स्पेनी लगानीकर्ताहरूलाई नेपालमा लगानीको सम्भावनाबारे बताइन् । नेपालमा सेवा क्षेत्रसहित पर्यटन, नवीन ऊर्जा, विद्युत् र ग्रिन हाइड्रोजनमा सम्भावना भएको पनि उनको भनाइ छ । आर्थिक कूटनीतिको अवलम्बन गर्दै आएको विदेशस्थित नेपाली नियोगहरूलाई अर्थमन्त्री पुनले अबको एक महिना लगानी सम्मेलनमा केन्द्रित भएर सरकारका तर्फबाट काम गर्ने निर्देशन दिएका थिए । लगानी सम्मेलन राष्ट्रको इज्जत, प्रतिष्ठा, गौरवको विषयसँग जोडिएको छ । सम्माननीय प्रधानमन्त्री (पुष्पकमल दाहाल) कै तर्फबाट म यहाँहरूलाई आग्रह गर्छु कि अबको एक महिना यसमा लाग्नुस्, उनले राजदूत र नियोग प्रमुखहरूलाई भनेका थिए । विदेशी विकास साझेदार, ठूला लगानीकर्ता, सम्भावित लगानीकर्ता, कार्यक्रमका वक्ता र उच्चपदस्थ सरकारी व्यक्तित्वहरूलाई यसअघि नै निम्ता पठाइसकिएको जानकारी गराउँदै राजदूत तथा नियोग प्रमुखलाई सम्मेलनमा आउन निश्चित भएकाहरूको सूची तयार पारेर पठाउन पनि मन्त्री पुनले निर्देशन दिए । बैठकमा मुख्यसचिव वैकुण्ठ अर्याल, परराष्ट्र सचिव सेवा लम्साल र लगानी बोर्डका प्रमुख कार्यकारी अधिकृत (सीईओ) सुशील भट्टलगायत अधिकारी सहभागी थिए । नेपालमा लगानीमैत्री वातावरण बनाउन सरकारले नीतिगत, प्रक्रियागत र कानुनी सुधारको काम अघि बढाएको पनि अर्थमन्त्री पुनको भनाइ छ । त्यसका लागि एक दर्जनभन्दा बढी कानुनमा संशोधनमार्फत सुधारको प्रक्रिया अघि बढाइएको विषयमा आफू रहेको देशका लगानीकर्ता र सरकारी एजेन्सीहरूलाई जानकारी गराउन पनि मन्त्री पुनले आग्रह गरेका थिए । १२ वटा कानुन र कतिपय द्विपक्षीय समझदारी गर्ने विषयमा पनि छलफल चलिरहेको छ । लगानीमैत्री कानुन बनाउन भइरहेका प्रयासबारे लगानीकर्ता र सरकारी एजेन्सीलाई जानकारी दिनुहोस्, नियोग प्रमुखहरूलाई भनेका थिए । गठबन्धनमा भएको फेरबदललाई पनि राजदूतहरूसँगको छलफलमा अर्थमन्त्री पुनले उल्लेख गरे । सरकारको मूल नेतृत्व उही रहेको र केही मन्त्री मात्र फेरिएकाले लगानी सम्मेलन र लगानीसम्बन्धी नीतिमा कुनै फेरबदल नभएको विषयमा समेत अन्तर्राष्ट्रिय समुदायलाई आश्वस्त तुल्याउन प्रयास गर्नुपर्ने उनको भनाइ थियो । परराष्ट्र मन्त्रालयका अनुसार केही दूतावासले लगानी सम्मेलनको तयारीस्वरूप काम गरिसकेका छन् भने केहीले गर्न बाँकी छ । लगानी सम्मेलनलाई दृष्टिगत गरी सरकारको नीतिअनुसार परराष्ट्र मन्त्रालयले आफू मातहतका सम्पूर्ण नियोगलाई तयारी गर्न पत्राचार गरिसकेको छ, परराष्ट्र मन्त्रालयका प्रवक्ता तथा सहसचिव अमृत राई भन्छन्, सोहीअनुसार दूतावासहरूले गृहकार्य गरिरहेका छन् ।"
एक वर्षपछि नागढुंगा सुरुङबाट तीन मिनेटमै सिस्नेखोला !,"(सिस्नेखोला, धादिङ)नागढुंगासिस्नेखोला सुरुङको ब्रेक थ्रु हुन वर्ष, महिना होइन, केही दिन मात्र बाँकी छ । केही समयअघि लगातार एक महिना काममा अवरोध भएर खुलेको नागढुंगासिस्नेखोला सुरुङ निर्माण आयोजनाले यतिबेला कामलाई तीव्रता दिएको छ । र, आउँदो वैशाख पहिलो साताभित्रै ब्रेक थ्रु गर्ने तयारी छ । आयोजनाले लक्ष्यअनुसार काम गरिरहे र काममा कुनै अवरोध नभए सर्वसाधारणले सुरुङमार्ग प्रयोग गरेर एक वर्षपछि आवतजावत गर्न पाउनेछन् । काठमाडौंतर्फ बलम्बुबाट साढे आठ किमि दूरीबाट पुगिने सिस्नेखोलामा सुरुङमार्ग भएर जाँदा भने तीन मिनेट मात्र लाग्ने आयोजनाको दाबी छ । २६८८ किमि दूरीको मुख्य सुरुङ ४ मिटर मात्र खन्न बाँकी छ । दुई मिटर खन्न बाँकी राखेर आयोजनाले ब्रेक थ्रु गर्ने मेलोमेसो मिलाउँदै छ । यसका लागि आफूहरूले ८८ घण्टाको सिफ्ट बनाएर चौबीसै घण्टा काम गरिरहेको आयोजनाका उपआयोजना निर्देशक गोविन्द दुमरुले जनाए । ब्रेक थ्रु भएपछि त्यसलाई फिनिसिङ गरेर यातायातका साधन चलाउन थप एक वर्ष लाग्छ, सुरुङ खन्न २ मिटर बाँकी राखेर विशेष कार्यक्रममार्फत ब्रेक थ्रु गर्छौं, उनले भने, ब्रेक थ्रु गर्ने मितिबारे भने निर्णय भइसकेको छैन । ड्रिल एन्ड ब्लास्ट मेथड अपनाएर सुरुङ निर्माणको काम भइरहेको नागढुंगा सुरुङमार्गको परामर्शदाता कम्पनीका इन्जिनियर रमेश कोइरालाले बताए । खनिसकेको ठाउँमा सपोर्ट राखेपछि त्यसले काम गरेको छछैन भनेर धेरै समयसम्म हेर्नुपर्छ, उनले भने, सपोर्ट थप्दै लैजानुपर्ने पनि हुन सक्छ । त्यस्तो अवस्था आए क्रंक्रिटिङ गर्नुपर्ने हुन सक्छ । त्यसैले आवश्यकताअनुसार के चाहिन्छ, त्यही नै गर्छौं । पछि बलियो भएर लोड धान्न सक्ने भएपछि लाइनिङ गर्छौं । अक्सिजन, लाइट आदिको व्यवस्थापन पनि गर्छौं । मुख्य सुरुङबाट आपत्कालीन सुरुङमा जाने सात वटा द्वार हुने उनको भनाइ छ । सुरुङभित्र केही भवितव्य आइपरे मुख्य सुरुङबाट छिटो निस्कन आपत्ज्ञालीन सुरुङ निर्माण गरिएको आयोजनाका उपआयोजना निर्देशक दुमरुले बताए । ब्रेक थ्रु भएको एक वर्षसम्म सेफ्टी, लाइटिङ, अक्सिजन जडान गर्नुपर्छ, उनले भने, त्यस्तै यस अवधिमा सुरुङभित्रको सडक ढलान गर्न पनि समय लाग्छ । सुरुङमार्ग निर्माणको मुख्य उद्देश्य नागढुंगा उकालोमा हुने ट्राफिक जामको व्यवस्थापन नै रहेको उनको भनाइ छ । मुख्य सुरुङमा दुई लेनको सडक हुनेछ एउटा जाने र एउटा आउने हुनेछ । अहिले नागढुंगाबाट सानाठूला गरेर दैनिक करिब १० हजार सवारी ओहोरदोहोर गर्छन् । दूरीभन्दा यात्रा गर्दा लाग्ने समय बचत हुन्छ, उनले भने, इन्धनको बचत हुन्छ, सवारीसाधन बिग्रने खतरा कम हुन्छ । बलम्बुमा फ्लाईओभरमा सब स्ट्रक्चरको काम अन्तिम चरणमा पुगेको छ । सुपर स्ट्रक्चरको काम सुरु गर्न लागेका छौं, दुमरुले भने, तीन वटा पुल र ६ वटा कर्ल्भटको निर्माण भइसकेको छ । बलम्बुदेखि सुरुङमार्ग प्रवेश गर्ने मुख टुटिपाखासम्म २३०७ किमि दुई लेन सडक कालोपत्र र ग्राभेल गरिँदै छ । धादिङको सिस्नेखोलातर्फ ५६५ मिटर पहुँच सडक निर्माण गरिनेछ । सुरुङमार्गमा यातायातका सवारी चलायबापत टोल शुल्क लिनेबारे निर्णय भइसकेको छैन, दुमरुले भने, तर शुल्क निर्धारण गरिएको छैन । यसमा सरकारले नै व्यवस्थापन गर्छ । पेट्रोलियम पदार्थ बोक्ने सवारीसाधन, मोटरसाइकल र ओभर लोड सवारीले सुरुङमार्ग प्रयोग गर्न पाउने छैनन् । सुरुङमार्गको निगरानी सीसी क्यामराबाट गरिनेछ । सुरुङमार्ग सञ्चालन गर्ने छुट्टै टोली बन्ने उनको भनाइ छ । सुरुङमार्गमा कसरी सवारीसाधन चलेका छन्, केही घटना घटिहाले कसरी उद्धार गर्ने भनेर सवारीसाधनको निगरानी सीसी क्यामराबाट गरिनेछ, उनले भने, जुन काम काठमाडौंतर्फ बस्ने टिमले गर्नेछ । सुरुङमार्ग निर्माणको काम जापानी कम्पनी हाज्मा एन्डो कर्पोरेसनले गरिरहेको छ । २२ अर्ब रुपैयाँमा ठेक्का लागेको यो आयोजनामा जापानको साढे १६ अर्ब रुपैयाँ ऋण सहयोग छ । यसमा नेपाल सरकारको ६ अर्ब रुपैयाँ लगानी छ । यो आयोजना निर्माण सुरु भएको ५१ महिना बितिसकेको छ । आपत्कालीन सुरुङको ब्रेक थ्रु भने गत साउन २२ मा भएर अहिले फिनिसिङको काम भइरहेको छ । यसको दूरी २५५७ मिटर छ । सुरु सम्झौताअनुसार आयोजनाको समयावधि ०८० वैशाखमा सकिएको हो । उक्त समयभित्र काम नसकिएपछि ०८१ वैशाख १३ सम्मलाई म्याद थपिएको छ । ०७६ कात्तिकमा निर्माण थालिएको सुरुङको काम सम्झौताअनुसार ४२ महिनाभित्र सकिनुपर्ने थियो ।"
राजापुरमा पर्यटक भित्र्याउने कार्ययोजना,"(बर्दिया)चार दशकअघिसम्म पश्चिम नेपालकै बुटवल र नेपालगन्जपछि तराईको ठूलो व्यापारिक केन्द्र थियो राजापुर । पूर्वपश्चिम राजमार्ग र रत्नराजमार्ग निर्माणपछि वीरेन्द्रनगर, टीकापुर, भजनी, चिसापानीलगायत ठाउँमा बजार विस्तारपछि साविक कर्णाली र सुदूरपश्चिमाञ्चलका पहाडी जिल्लाबाट राजापुरमा व्यापारी आउन छाडे ।बजार विस्तारका क्रममा राजापुरबाहेक शान्तिबजार, मनाउ, खैरीचन्दनपुर, गोलालगायत ठाउँमा धान खरिदबिक्री गर्ने व्यवसायी भरिँदै गएपछि यहाँ किसान आउने क्रम घट्दै गएको हो । राजापुर साविक सुदूरपश्चिम र मध्यपश्चिमाञ्चल विकास क्षेत्रका पहाडी जिल्लाका व्यापारिक केन्द्रका रूपमा विकसित हुँदै गएको थियो । पुरानो राजापुर बजार २०१६ सालमा आएको बाढीले बगाएपछि पूर्वतर्फ रहेको राजापुरकी क्षमाकुमारी उपाध्यायले बस्ती बसाल्न जग्गा दिएकी थिइन् । उनको नाममा १८ बिघा १० कट्ठा जग्गामा बस्ती र बजार बसेको स्थानीय ६७ वर्षीय गोपालध्वज जीसी बताउँछन् । ०२१ सालमा हदबन्दी लागू भएपछि उपाध्यायका नाममा रहेको उक्त जग्गा सरकारले आफ्नो नियन्त्रणमा लिएको थियो । अहिले उनको निधन भइसकेको छ । त्यस जग्गामा बसोबास गर्दै आएका व्यवसायी र सर्वसाधारणले भने उक्त जग्गामा हकदाबी गर्दै आएका छन् । नेपालगन्जलगायत भारतबाट आएका व्यवसायीले यहाँ व्यापार गर्थे । यहाँको सबैभन्दा पुरानो कर्णाली वस्त्रालय, सरला राइस मिल, हीरालाल गुप्तालगायत पसल सञ्चालनमा थिए, जीसीले भने, व्यवसायमा मन्दी आएपछि धेरैजसो पुराना व्यवसायी अन्यत्र पलायन भए । द्वन्द्वकालमा कैयौं भारतीय व्यवसायी पलायन भए । नेपाली व्यवसायी भने नेपालगन्ज र कैलालीमा स्थानान्तरण भए । धानको उर्वरा भूमि मानिएको राजापुरबाट ०२१ सालअघि करिब २ लाख ५० हजार क्विन्टल धान विदेश निर्यात भएको जीसीको भनाइ छ । राजापुर नगर र गेरुवा गाउँपालिकामा करिब १६ हजार हेक्टर क्षेत्रफलमा धान खेती हुने गर्छ । करिब १४ हजार हेक्टर क्षेत्रफलमा सिँचाइ सुविधा छ । समुद्री सतहबाट १ सय ५४ मिटर उचाइमा रहेको राजापुर ०७३ सालमा नगरपालिकाले गरेको जनगणनाअनुसार ६३ हजार २ सय ९४ जनसंख्या छ । १ सय ६ वर्गकिमि क्षेत्र ओगटेको राजापुर यहाँको पुरानो जमिनदारमध्येका राजाराम कुर्मीका नामबाट राजापुर भएको स्थानीय बताउँछन् । ४० वर्षअघि पहाडबाट सुन्तला, स्याउ, घिउ, गलैंचा, जडीबुटीलगायत सामान राजापुर ल्याउने र यहाँबाट नुन, तेल, चामल, गहुँको पिठोलगायत कपडा आदि खरिद गरी लैजाने गर्थे । अहिले मुस्किलले कर्णाली प्रदेशका व्यापारी गलैंचा, न्याना कपडा र जडीबुटी बेच्न आए पनि यहाँबाट सामान भने नकिन्ने उद्योग वाणिज्य संघ, बर्दियाका अध्यक्ष केदार थापाको भनाइ छ । राजापुर बजार ०३० सालसम्म गोलाहाट मण्डीका रूपमा परिचित भएको स्थानीय व्यवसायी काशीराम शर्मा बताउँछन् । पुरानो बजार भएको ठाउँ अहिले बगर बनेको उनले जनाए । सन् १८६० नोभेम्बर १ तारिखमा बाँके, बर्दिया, कैलाली र कञ्चनपुर ब्रिटिस साम्राज्यले भारतमा शासन गर्दा नेपाललाई जंगबहादुर राणाका समय भूभाग फिर्ता भएको थियो । यसै कारण पश्चिम तराईका चार जिल्लालाई नयाँ मुलुक भन्ने गरिन्छ । यस क्षेत्रमा अधिकांश थारू समुदायको बाहुल्य छ । यसबाहेक पहाडी, अवधी मूलका बासिन्दा बसोबास गर्छन् ।कर्णाली नदीमा पर्यटकका लागि मोटरबोट सञ्चालनमा ल्याइएको छ । नेपालकै लामो पुल कोठियाघाट लगायत कर्णाली नदीमा रहेको पर्यटकको आकर्षण डल्फिन, प्रसिद्ध गणेश मन्दिरमा श्रद्धालु बढीभन्दा बढी भित्र्याउने लक्ष्य छ । प्राकृतिक तालतलैया, सिमसार क्षेत्र तथा नदीहरू र हरियाली अत्यन्तै नजिकबाट अवलोकन गर्न सकिने आन्तरिक तथा बाह्य पर्यटकलाई आकर्षण भएकाले कार्ययोजना तयार पारिएको छ । यसबाहेक थारू संस्कृति पनि पर्यटकका लागि ऐतिहासिक गन्तव्य छ ।"
अमेरिकी लगानीको कम्पनीविरुद्ध सवा १० अर्ब दाबीसहित मुद्दा,"(काठमाडौं)राजस्व अनुसन्धान विभागले सेयर स्वामित्व हस्तान्तरणका क्रममा लाभ कर र मूल्य अभिबृद्धि कर (भ्याट) नतिरेर कर छली गरेको अभियोगमा अमेरिकी लगानी रहेको कोटिभिटी नेपाल प्रालिविरुद्ध १० अर्ब ३६ करोड ४५ लाख २० हजार माग दाबीसहितको मुद्दा उच्च अदालत पाटनमा दायर गरेको छ । अमेरिकामा रहेको कम्पनीले नेपालमा स्वास्थ्यसम्बन्धी सफ्टवेयरको कामका सिलसिलामा नयाँनयाँ कम्पनी खोल्दै सेयर हस्तान्तरण गर्दै आएको सूचनाका आधारमा गरिएको अनुसन्धानबाट कर छलीको प्रमाण भेटिएको हो । ५ अर्ब १८ करोड कर छली बिगो र शतप्रतिशत जरिवाना कायम गरी उच्च अदालतमा मुद्दा दायर गरिएको विभागका महानिर्देशक नवराज ढुंगानाले जनाए । एउटै कम्पनीविरुद्ध यति ठूलो रकम दाबी गरेर मुद्दा दायर गरेको विभागको इतिहासमा पहिलो भएको ढुंगानाको दाबी छ । काठमाडौंमा ६२० जनाभन्दा नेपाली इन्जिनियरसहित कर्मचारी राखेर उक्त कम्पनी सञ्चालनमा रहेको पनि पाइएको छ । कम्पनीले सफ्टवेयर निर्माण गरेर अमेरिका पठाउने गरेको अनुसन्धानबाट खुलेको छ । कम्पनीले विशेषतः स्वास्थ्यसँग सम्बन्धित विश्लेषण गरेको देखिन्छ । उसले कर छलीको नियत राखेर मूल कम्पनीबाट विभिन्न कम्पनीमा सेयर हस्तान्तरण गर्दै आएको भेटिएको छ । विभागले कर छलीको विषयमा छानबिन गर्न अख्तियार दुरुपयोग अनुसन्धान आयोगलाई पनि अनुरोध गरेको छ । कम्पनीले वस्तु निर्यातबापत भ्याट ४ अर्ब ७६ करोड ५८ लाख ४३ हजार र लाभकर ४१ करोड ६४ लाख १७ हजार तिर्नुपर्ने देखिएको छ । स्वामित्व परिवर्तन हुँदा सबै कर छली गरेको देखिएको बताइएको छ । सेयर स्वामित्व हस्तान्तरण हुँदा कम्पनी रजिस्ट्रारको कार्यालयले पनि कर तिरेनतिरेको सोधपुछ नगरेको विभागले जानकारी दिएको छ । सेयर स्वामित्व परिवर्तन हुँदा कानुनअनुसारको कर तिरेकोनतिरेको सोध्ने जिम्मेवारी कम्पनी रजिस्ट्रार कार्यालयको हो, अनुसन्धान अधिकृत केदार कोइरालाले भने, सेयर अपडेट गर्दा सोधिने यो सामान्य प्रक्रियाको पनि पालना गरेको रेकर्ड कतै देखिए । ०६१ सालदेखि नेपालमा एक जना कम्पनी सचिव नियुक्ति गरेर राखे पनि उनको औपचारिक हस्ताक्षर कतै नभेटिएको कोइरालाले जानकारी दिए । विभागले कम्पनी सचिवलाई पनि बयान लिएको थियो । नेपालमा दर्ता गरेर सञ्चालन गर्दै आएको पूर्ण रूपमा विदेशी लगानी रहेको कम्पनीले सफ्टवेयर अमेरिकामा निर्यात गर्दै आएको देखिन्छ । पान नम्बर ३०१६१६१९२ रहेको उक्त कम्पनीको सेयर आर्थिक वर्ष ०७२०७३ मा १७ लाख ५ हजार २०२ कित्ता रहेको विभागका सूचना अधिकारी नवराज अधिकारीले बताए । उक्त सेयर बेलाबेलामा विभिन्न कम्पनी खोलेर स्वामित्व हस्तान्तरण गर्दै आएको देखिन्छ । सेयरधनी दर्ता किताबअनुसार अहिले उक्त सबै सेयरको स्वामित्व कोटिभिटी कम्पनीको एकल नाममा कायम देखिन्छ ।मुद्दामा विभागले कम्पनीका प्रतिनिधिका रूपमा काम गरिरहेका डा एमाद रिजेक, केरी एस्किन, मिटर क्यास्पो, अर्पणा कथुर र ब्रेट मगुनलाई पनि विपक्षी बनाएको छ । दुई वर्षदेखि लगातार गरिएको अनुसन्धानबाट कारोबार देखिएको कोटिभिटी नेपाल प्रालि कम्पनी बन्द गर्ने तयारी गरिरहेका बेला मुद्दा दायर गरिएको हो । मुद्दा दायर भइसकेकाले अब कम्पनी बन्द गर्न नमिल्ने सूचना अधिकारी नवराजको भनाइ छ ।"
अर्थ संक्षेप,"होन्डाले भित्र्यायो एनएक्स२००काठमाडौं (कास) होन्डाले नयाँ बाइक एनएक्स२०० नेपाली बजारमा भित्र्याएको छ । एनएक्स२०० बाइकलाई सिटी राइडिङ र लामो दूरीको यात्रा दुवैका लागि उपयुक्त रहेको कम्पनीले जनाएको छ । उक्त बाइकको सुरुवाती बिक्री मूल्य ४ लाख ७९ हजार ९ सय रुपैयाँ तोकिएको छ । यसको अपराइट पोजिसन र टायरको टफ ट्रेड प्याट्रन ले आरामदायी यात्रा सुनिश्चित गर्नेछ । एनएक्स२०० मा उपलब्ध वाइन्ड भाइजर र एलईडी विंकर सहितको नकल कभरले सुरक्षा फिचरलाई बढाउनुका साथै बाइकलाई आकर्षक बनाएको कम्पनीको दाबी छ । १० वर्षसम्मको वारेन्टी प्याकेजमा हाललाई विभिन्न चार रङमा उपलब्ध हुनेछ । कम्पनीले एनएक्स२०० को औपचारिक बिक्री वितरण चैत १५ बाट सुरु गरेको छ । बीवाईडीको ॅसाइमेक्स इंक लाई सम्मान काठमाडौं (कास) चीनको सियानमा आयोजित बीवाईडी एसिया प्यासिफिक २०२४ डिलर कन्फ्रेन्समा साइमेक्स इंक सम्मानित भएको छ । साइमेक्स इंक नेपालमा बीवाईडी अटो इन्डस्ट्री कम्पनी लिमिटेडको आधिकारिक वितरक हो । साइमेक्सले एसिया प्यासिफिक मेजर कन्ट्रिब्युसन डिस्ट्रिब्युटर अवार्ड र सेल्स कन्ट्रिब्युसन अवार्ड गरी दुई महत्त्वपूर्ण पुरस्कार पाएको हो । साइमेक्स इंकले चीनको सियानमा नेपाल एनुअल डिलर्स मिट २०२४ समेत आयोजना गरेको छ । उक्त अवसरमा साइमेक्सको सन् २०२४ को योजनामार्फत यसको नेटवर्क विस्तारलाई प्रस्तुत गरिएको छ । हाल विभिन्न १५ स्थानमा बीवाईडी सोरुम स्थापना गरिएका छन् । थप ३ सोरुम स्थापित हुने क्रममा रहेका छन् । साइमेक्स इंकले हाल विभिन्न स्थानमा २३ डीसी फास्ट चार्जर स्थापना गरेको छ । हामी बीवाईडीबाट सम्मानित भएका छौं । र, यी प्रतिष्ठित पुरस्कार ग्रहण गरेका छौं, साइमेक्स इंकका अध्यक्ष अनिल श्रेष्ठले भने, यो पहिचान हाम्रो टिमको कडा परिश्रम र समर्पणका साथै मूल्यवान् ग्राहक र साझेदारहरूको अटुट समर्थनको प्रमाण हो ।जीडब्लूएमको ॅसानदार नववर्षकाठमाडौं (कास) जीडब्लूएमको आधिकारिक वितरक भीजी इम्पेक्सले नेपाली नयाँ वर्ष २०८१ को अवसरमा आकर्षक सानदार नववर्ष २०८१ योजना ल्याएको छ । जीडब्लूएमका लोकप्रिय मोडेल हाभलएच सिक्स, जोलायन, इलेक्ट्रिक ओरा ०३ र पावर पिकअप गाडीमा आकर्षक अफर ल्याएको हो । ग्राहकले जीडब्लूएमका ओरा ०३ ईभीमा नगद छुट, फ्री एसेसरिज, एक वर्षको बिमा र फास्ट चार्जरसहित ५ लाख रुपैयाँसम्मको फाइदा पाउने बताइएको छ । हाभलका एच सिक्स र जोलायनमा ८५ लाख रुपैयाँसम्मको नगद छुट, एक वर्षसम्मको व्यापक बिमा, एक्सचेन्ज बोनस र फ्रि एसेसरिज छ । पावरमा १० लाख रुपैयाँसम्मको फाइदासहित इलेक्ट्रिक सनरुफ, लेदर सिट्स, सिक्स एयरब्याग र रिभर्स पार्किङ क्यामेरा समावेश छन् । यी सुविधामार्फत अटोमोटिभ उत्साहीहरूले उत्कृष्ट ड्राइभिङ अनुभवका साथ यो नयाँ वर्ष अविष्मरणीय बनाउन सक्ने कम्पनीले जनाएको छ ।"
"रेक्टर, रजिस्ट्रार नियुक्तिमा चौतर्फी दबाब","(काठमाडौं)त्रिविको रिक्त रेक्टर र रजिस्ट्रार नियुक्तिमा अन्योल भएको छ । उपकुलपति बरालले त्रिवि ऐनअनुसार रजिस्ट्रारमा केदार रिजाल र रेक्टरमा खड्ग केसीलाई नियुक्ति गर्न नाम सिफारिस गरेका छन् । तर, सरकार, विभिन्न प्राध्यापक र विद्यार्थी संगठनले आआफ्नै मान्छे नियुक्त गर्न दबाब दिएपछि उपकुलपति अप्ठ्यारोमा परेका छन् । नियुक्तिमा विभिन्न समूहबाट अनुचित दबाब आएका कारण गत सातादेखि बरालले गृह मन्त्रालयलाई जानकारी गराएर प्रहरी प्रधान कार्यालयबाट अंगरक्षक (पीएसओ) को सुविधासमेत लिएका छन् । विद्यार्थी संगठनले पार्टीमा निकटका व्यक्तिलाई रेक्टर र रजिस्ट्रार बनाउन दादागिरी शैलीमा भीसी सर (उपकुलपति) लाई दबाब दिन थालेपछि असुरक्षाको महसुस गरी पीएसओ माग गरिएको हो, उपकुलपति कार्यालयका एक कर्मचारीले भने । नेविसंघ, अनेरास्ववियु र अखिल क्रान्तिकारीले विभिन्न नाममा ज्ञापनपत्र बुझाए पनि भित्री रूपमा आफूनिकट पदाधिकारी नियुक्ति दिन बार्गेनिङ गरेको ती कर्मचारीले बताए । ऐनमा उपकुलपतिको सिफारिसमा कुलपतिले रेक्टर र रजिस्ट्रार नियुक्त गर्ने व्यवस्था छ । बरालले इच्छुक प्राध्यापकहरूबाट आवेदन मागेर व्यक्तिगत विवरणका आधारमा रेक्टर र रजिस्ट्रारको नाम सिफारिस गरेका थिए । पूर्वउपकुलपतिलगायत शिक्षाविद्ले पनि प्रतिस्पर्धाका आधारमा उपकुलपति नियुक्ति गर्नुपर्ने र रेक्टररजिस्ट्रार उपकुलपति आफैंले नियुक्ति गरेर टिम बनाउन पाउनुपर्ने माग सरकारसँग राख्दै आएका छन् । गत फागुन ११ मा बराल उपकुलपति नियुक्त भएका थिए । सहकुलपति तथा शिक्षामन्त्री सुमना श्रेष्ठ र उपकुलपति बरालले रिजाल र केसीको नाम गत साता कुलपति दाहाललाई बुझाएका थिए । सिफारिस भएका रिजाल खुला विश्वविद्यालयका डिन र त्रिवि वातावरण विज्ञान विभागका प्राध्यापक हुन् भने केसी अन्तर्राष्ट्रिय सम्बन्धन विभागका प्राध्यापक हुन् । त्रिविमा रेक्टर ५ महिना र रजिस्ट्रार ३ महिनादेखि निमित्तको भरमा छ । सिफारिस भएका रिजाल कांग्रेस र केसी एमालेनिकट मानिन्छन् । तर, ती पार्टीका नेताहरूले आफूनिकट प्राध्यापक संगठनले सिफारिस गरेको व्यक्ति मात्र नियुक्ति गर्न प्रधानमन्त्रीलाई दबाब दिएका कारण ढिलाइ भएको प्रधानमन्त्री कार्यालय स्रोतले जनायो । कांग्रेसनिकट प्रजातान्त्रिक प्राध्यापक संघले अध्यक्ष जगत तिमिल्सिना र एमालेनिकट प्रगतिशील प्राध्यापक संगठनले अध्यक्ष वेदराज केसीलाई रजिस्ट्रार बनाउन सिफारिस गरेका थिए । रजिस्ट्रार नपाउँदा रेक्टर संगठनले सिफारिस गरेका व्यक्ति हुनुपर्ने उनीहरूको माग थियो । उपकुलपति बरालले रेक्टर, रजिस्ट्रार बन्न कम्तीमा प्राध्यापक उपाधि प्राप्त गरेको हुनुपर्ने मापदण्ड तोकेर दरखास्त आह्वान गरेपछि तिमिल्सिना प्रतिस्पर्धाबाट बाहिरिए । उनी सहप्राध्यापक हुन् । प्रजातान्त्रिक प्राध्यापक संगठनले सिफारिस गरेको व्यक्ति मात्रै नियुक्ति हुनुपर्ने माग राखेको छ । एमालेका नेताहरू र संगठनले अध्यक्ष वेदराज केसीलाई रजिस्ट्रार बनाउनुपर्ने अडान लिएको संगठननिकट एक प्राध्यापकले बताए । बरालले कान्तिपुरसितको कुराकानीमा भने सिफारिस भएका व्यक्ति रेक्टर र रजिस्ट्रारमा नियुक्ति भएर आउने विश्वास व्यक्त गरे । नियुक्ति प्रक्रियामा रहेको भन्दै थप कुरा गर्न चाहेनन् ।"
जम्कट्टेललाई तेस्रो पटक विश्वासको मत,"(मकवानपुर)वाग्मती प्रदेशका मुख्यमन्त्री शालिकराम जम्कट्टेलले विश्वासको मत प्राप्त गरेका छन् । सोमबार बसेको प्रदेशसभा वैठकबाट माओवादी केन्द्र संसदीय दलका नेता जम्कट्टेलले तेस्रो पटक विश्वासको मत प्राप्त गरेका हुन् । प्रदेश सरकार गठन भएको करिब १६ महिना अवधिमा मुख्यमन्त्रीले विश्वासको मत लिएको तेस्रो पटक हो । उनले यसअघि अघिल्लो वर्ष माघ ३ र चैत १० गते विश्वासको मत लिएका थिए । सोमबार मुख्यमन्त्री जम्कट्टेलले सदनमा विश्वासको मत माग्दै पेश गरेको प्रस्तावको पक्षमा ५६ जना सांसदले मात्र मतदान गरेका थिए । उनको विपक्षमा ३७ जनाले मत व्यक्त गर्दा १५ जना तटस्थ बसे । शालिकरामलाई एमालेका २७, माओवादी केन्द्रका २१, एकीकृत समाजवादीका ७ जना र हाम्रो नेपाली पार्टी (हानेपा)का १ सांसदले मतदान गरेका थिए । वाग्मती प्रदेशसभामा ११० सांसद छन् । उनको विपक्षमा कांग्रेसले मात्र मत जाहेर गरेको थियो । राप्रपा र नेपाल मजदुर किसान पार्टीका सांसदले तटस्थमा मतदान गरेका थिए । मतदान प्रक्रियामा १०८ सांसदको सहभागिता रहेको थियो । हानेपाका १ सांसद अनुपस्थित थिए भने सभामुख भुवनकुमार पाठकले मतदान गरेनन् । दिउँसो १ बजेका लागि बोलाइएको प्रदेशसभा बैठक करिब ३ घण्टा ढिलो गरी सुरु भएको थियो । मुख्यमन्त्री जम्कट्टेलले पहिलो पटक २०७९ माघ ३ मा विश्वासको मत लिएका थिए । तत्कालीन समयमा उनले एमाले, माओवादी केन्द्र, राप्रपा र एकीकृत समाजवादीको गठबन्धनबाट विश्वासको मत पाएका थिए । सो समयमा मुख्यमन्त्री जम्कट्टेलले कांग्रेससमेत गरी १०५ सांसदको विश्वासको मत पाएका थिए । त्यतिबेला उपस्थितमध्ये नेमकिपाले मात्रै उनलाई मत दिएको थिएन ।उनले २०७९ चैत १० मा दोस्रो पटक संसदबाट विश्वासको मत प्राप्त गरेका थिए । त्यतिबेला कांग्रेस, माओवादी र एकीकृत समाजवादी, हानेपासहित ६७ मत प्राप्त गरेका थिए । तत्कालीन समयमा उनको विश्वासको मत सम्बन्धी प्रस्तावको विपक्षमा १७ जना सांसदले हस्ताक्षर गरेका थिए भने ७ सांसद तथस्ट बसेका थिए । विश्वासको मत प्राप्त गरेसँगै मुख्यमन्त्रीले बहुमत सिद्ध गर्ने चुनौती पन्छाएको बताए । संख्या धेरैथोरैभन्दा पनि सरकारसँग बहुमत रहेको प्रष्ट भएको छ, उनले भने, हामी सरकारलाई छिट्टै पूर्णता दिन्छौं । मन्त्रालयको संख्या घटाउने विषयमा हामीले आन्तरिक छलफल गरिरहेका छौं । मुख्यमन्त्री जम्कट्टेलले माओवादी केन्द्रका मन्त्री समेत फेरबदल हुन सक्ने संकेत गरे ।"
नेपाललाई अन्तिम ओभरको रोमाञ्च,"(काठमाडौं)आयरल्यान्ड उल्भस (ए) लाई नेपाल ए विरुद्धको तीन ट्वान्टी२० क्रिकेटको शृंखला क्लिन स्विप गर्न अन्तिम ओभरमा जितलाई २० रन आवश्यक थियो । फिओन ह्यान्डको अन्तिम प्रयासका बाबजुत र अम्पायरको कमजोर निर्णय छिचोल्दै नेपाल ए ले ३ रनको रोमाञ्चक जित हात पारेको छ । अन्तिम ओभरमा रशिद खानको पहिलो बलमै ह्यान्डले छक्का प्रहार गरे । तर वेस्ट हाइ माथि रहेको उक्त बललाई अम्पायरद्वय वासु कर्ण र अदीप प्रधान नो बल दिन चुकेका थिए । त्यसपछिको अर्को तीन बलमा ८ रन जोडेका ह्यान्ड पाँचौं बलमा २ रन लिने प्रयासमा रनआउट भए ।अन्तिम बलमा विजय निम्ति ५ रन चाहिएको अवस्थामा लिएम म्याकर्थीले लेग बाइबाट १ रनमात्र लिन सके । तर, यसमा अम्पायरद्वय दुई गल्ती गर्न पुगे । रशिदको उक्त बल ओभर स्टेपका साथै वेस्ट हाइ भएको थियो । खेलपछि आयरल्यान्डको व्यवस्थापक टोलीले अम्पायरसँग लामो भलाकुसारी गरिरहेको थियो । २ सय १४ रनको लक्ष्य पाएको आयरल्यान्ड ए ले ७ विकेट गुमाई २ सय १० रनमात्र बनाउन सक्यो । शृंखलामा नेपालले यो सान्त्वना जित हो । आयरल्यान्ड ए ले पहिलो दुई खेल क्रमशः २१ र ४० रनले जितेर यसअघि नै शृंखला हात पारेको थियो ।ग्यारेथ डेलानी र मोर्गन टपिङले शतकीय साझेदारी गर्दै आइरिस टोलीलाई विजय नजिक पुर्याएका थिए । ओपनर रस एडेयरले ३१ रन बनाए । उनले १४ बल खेल्दै ५ चौका र १ छक्का प्रहार गरे । अर्का ओपनर जेम्स म्याकलम ७ र पिटर मुर २ रनमा आउट भए । यी तिनैलाई विपिन खत्रीले आउट गरे । विपिनले ४ ओभरमा १ मेडन राख्दै २३ रनमात्र खर्चे ।कप्तान निल रक २ रनमा आउट भएपछि डेलानी र टपिङ नेपाली बलरमाथि हाबी भए । यी दुईले ६५ बलमा पाँचौं विकेटमा १ सय १९ रनको साझेदारी गरे । टपिङले ६० रन बनाए । १८ औं ओभरमा आउट भएका उनले ३७ बल खेल्दै समान ४ चौका र छक्का प्रहार गरे । डेलानीले ६८ रन जोडे । उनले ३७ बल खेल्दै समान ५ चौका र छक्का प्रहार गरे । विपिनबाहेक नेपालबाट कमलसिंह ऐरी, रशिद खान र नारायण जोशीले ११ विकेट लिए । तर कमल र रशिद निकै महँगा बने । रशिदले ४ ओभरमा ५५ र कमलले ४२ रन खर्चे ।यसअघि आयरल्यान्ड ए ले टस जितेपछि ब्याटिङ निम्तो पाएको नेपाल ए ले निर्धारित २० ओभरमा ७ विकेट गुमाई २ सय १३ रन बनाएको थियो । प्लेयर अफ द म्याच आरिफ शेखले सर्वाधिक अविजित ९३ रन बनाए । उनले ४८ बल खेल्दै ७ चौका र ६ छक्का प्रहार गरे । शृंखलाको पहिलो दुई खेलमा आरिफले क्रमशः ४९ र १४ रन बनाए ।आरिफ र रशिद खानले सातौं विकेटमा १९ बलमा ४६ रनको साझेदारी गरे । रशिदले १३ बल खेल्दै ३ छक्कासहित २४ रन बनाए । उनले तीनै छक्का म्याथ्यु फोस्टरको १८ औं ओभरमा प्रहार गरे । रशिदलाई फोस्टरले त्यही ओभरमा आउट गरे । फोस्टरको त्यो ओभरमा नेपालले २७ रन जोडेको थियो ।आरिफ र कमलसिंह ऐरीले पनि आठौं विकेटमा १४ बलमा ४६ रनको साझेदारी गरे । कमलले ७ बलमा २ चौका र १ छक्कासहित अविजित १९ रन बनाए । नेपालले अन्तिम ५ ओभरमा १ विकेट गुमाई ८४ रन बनाएको थियो ।नेपालबाट अन्यले खासै गतिलो योगदान दिन सकेनन् । देव खनाल ६, लोकेश बम ८, कप्तान विनोद भण्डारी ११, बसिर अहमद १९, पवन सर्राफ १३ र नारायण जोशी १ रनमा आउट भए । आयरल्यान्ड ए बाट फिओन ह्यान्डले ४ ओभरमा ४१ रन खर्चेर २ विकेट लिए ।सात विकेट लिनुका साथै ४१ रन बनाएका ह्यान्ड प्लेयर अफ द सिरिज भए । नेपाली राष्ट्रिय टोलीसँगको पहिलो दुई ट्वान्टी२० खेलमा पराजित आयरल्यान्ड उल्भसले अब नेपाल ए सँग तीन एकदिवसीय खेलको शृंखला खेल्ने छ । पहिलो खेल बुधबार हुनेछ ।"
एरिकालाई अमेरिकामा दुई पदक,काठमाडौं (कास) कराते खेलाडी एरिका गुरुङले अर्को अन्तर्राष्ट्रिय पदक सफलता प्राप्त गरेकी छन् । १९ औं एसियाली खेलकुदमा रजत पदक जितेकी एरिकाले अमेरिकामा भएको युएसए कराते ओपन च्याम्पियनसिपमा स्वर्ण र रजत पदक जितेकी छन् ।टेक्ससमा सोमबार च्याम्पियनसिपको महिला ६८ केजी तौल समूहमा यू२१ उमेर समूहतर्फ स्वर्ण जितेकी एरिकाले सिनियरतर्फ भने रजत पदकमा चित्त बुझाइन् । युएसए ओपनमा नेपाली खेलाडीले सिनियरतर्फ पहिलो पटक जितेको हो । सिनियर फाइनलमा उनी अमेरिकाको इलिनोइ राज्य (आईएल) की खेलाडी सिरस लिङ्टसँग ३२ अंकले पराजित भएकी थिइन् । त्यसअघि उनले क्यानडाकी मारी जेनी ब्राउल्टलाई ३१ ले र आईएलकी साजा ताहिरलाई ५१ अंकले हराएकी थिइन् । एरिकाले यू२१ तर्फ स्वर्ण जित्दा फ्लोरिडाकी मारियनलाई ४३ लेह हराएकी थिइन् । त्यसअघि उनले उमेर समूहमा पनि सिनियरकी प्रतिस्पर्धी क्यानडाकी मारी जेनी ब्राउल्टलाई ९० ले र आईएलकी साजा ताहिरलाई ४० ले हराएर फाइनल सुरक्षित गरेकी थिइन् । एरिका मिसन २०२६ को ट्रेनिङ क्याम्पमा रहेर प्रशिक्षण गरिरहेकी खेलाडी हुन् । नेपालका अर्का खेलाडी विप्लवलाल श्रेष्ठ भने ८४ केजीमुनि तौल समूहको सेमिफाइनलमा पराजित भएका थिए । एरिका र विप्लवसहित प्रशिक्षकद्वय दीपक श्रेष्ठ र कुशल श्रेष्ठले नेपालको प्रतिनिधित्व गरेका थिए ।
चर्च ब्वाइजसँग एपीएफको बदला,(विराटनगर)इटहरी गोल्डकप च्याम्पियन चर्च ब्वाइज युनाइटेड क्लबलाई २० ले हराएर विभागीय टोली एपीएफ आठौं विराट गोल्डकप फुटबल प्रतियोगिताको अन्तिम चारमा पुगेको छ ।सोमबार रात्रिकालीन खेल जितेसँगै एपीएफले १० महिनाअघि सहिद स्मारक ए डिभिजन लिगमा भागेको हारको बदला लिएको छ । लिगमा एपीएफ चर्च ब्वाइजसँग ४१ गोलले पराजित भएको थियो । चर्च ब्वाइजले शनिबार त्रिभुवन आर्मीलाई १० ले हराउँदै १४ औं इटहरी गोल्डकप जितेको थियो ।खेलको पूरै अवधि चर्च ब्वाइजलाई दबाबमा राखेर खेलेको एपीएफबाट दुवै गोल दोस्रो हाफमा सम्भव भयो । एपीएफले फाइनल पुग्नका लागि घरेलु टोली सांग्रिला एफसी मोरङसँग बुधबार प्रतिस्पर्धा गर्नेछ । यो प्रतियोगितामा सहभागी अन्य विभागीय टोली नेपाल पुलिस र त्रिभुवन आर्मी पहिलो खेलबाटै घर फर्किए । पुलिस थिम्पुसँग ३० र आर्मी एनआरटीसँग २० ले पराजित भएको थियो । एपीएफको जितमा प्रदीप लामा र अनिश महर्जनले गोल गरे । खेलको ५७ औं मिनेटमा प्रदीपले मैदानको मध्यभागबाट बललाई अगाडि बढाएर डिफेन्सलाई बिट गरेर उत्कृष्ट फिनिसिङ दिएका थिए । म्यान अफ म्याच एपीएफका प्रदीप लामा चुनिए । उनी ११ हजार रुपैयाँबाट पुरस्कृत भए ।छैटौ संस्करण विजेता एपीएफका लागि ८१ औं मिनेटमा अनिशले थप गोल गरे । उनले विदेशी खेलाडी फोडे फोफोनाको पास सदुपयोग गर्दै टिमको जित निश्चित गरे । खेलको पूरा अवधि चर्च ब्वाइजले सम्झनलायक आक्रमण गर्न सकेन । टोलीका राजेश परियारले खेलको ४४ औं मिनेटमा बक्सवाट गरेको प्रहार पोस्टमाथिबाट बाहिरिएको थियो ।सुरुमा आक्रामक र एकपक्षीय खेल खेलेको एपीएफ १५ औं मिनेटमा अग्रता लिन चुकेको थियो । विपक्षी गोलरक्षक दीप कार्की बिट भएको स्थितिमा मणिकुमार लामाको प्रहार बाहिरियो । खेलको ३४ औ मिनेटमा पनि एपीएएफका जोनाह ग्लोरी गोल गर्नबाट चुकेका थिए । मंगलबार मछिन्द्र एफसी र कोलकोताको साउथ समिति एफसीबीच चौथो क्वाटरफाइनल खेल हुनेछ ।
मेयर कप बुद्धिचाल यसै साता,"(तिलोत्तमा)बुटवलमा चैत २४ देखि कर्णेल उजिरसिंह थापा स्मृति मेयर कप अन्तर्राष्ट्रिय बुद्धिचाल प्रतियोगिता हुने भएको छ । बुटवल उपमहानगरपालिकाको आयोजनामा स्पर्धा चार दिन चल्नेछ । आयोजक अध्यक्ष सुधिर पुनले नेपालसहित भारत, बंगलादेश, श्रीलंका, अमेरिकाका गरी १ सय १७ जनाले नाम दर्ता गराइसकेको बताए । उनका अनुसार ४ सय सहभागी हुने अपेक्षा छ ।सर्वाधिक पुरस्कार राशिको यो प्रतियोगिता जित्नेले २ लाख, दोस्रोले १ लाख १० हजार, तेस्रोले ६० हजार, चौथो हुनेले ४० हजार, पाँचौं हुनेले ३० हजार रुपैयाँ पाउनेछन् । विधाअनुसार ७१ जना नगद पुरस्कारको हकदार हुने प्रतियोगिताका संयोजक माधवप्रसाद प्रधानले बताए । २० विधामा प्रतिस्पर्धा हुनेछ । प्रतियोगिताको कुल पुरस्कार राशि नै १० लाख १ हजार रुपैयाँ रहेको छ । प्रतियोगिता सम्पन्न गर्न करिब ४६ लाख रुपैयाँ लाग्ने अनुमान आयोजकको छ । त्यसका लागि बुटवल उपमहानगरले १५ लाख तथा खेलाडी दर्ता शुल्कबाट १५ लाख संकलन हुने र बाँकी रकम सहयोग संकलन गरी प्रतियोगिता गरिने संयोजक प्रधानले बताए ।"
सीईसी र डीसीए फाइनल भिड्ने,भैरहवा (कास) छैटौं खड्गप्रसाद गौचन मेमोरियल यू१९ राष्ट्रिय क्रिकेट प्रतियोगिताको उपाधिका लागि क्रिकेट एक्सिलेन्स सेन्टर (सीईसी) काठमाडौं र धनगढी क्रिकेट एकेडेमी (डिसिए) भिड्ने छन् । आयोजक टिम स्टार क्रिकेट एकेडेमीलाई सोमबार पराजित गरेपछि धनगढी र आइतबार मदन भण्डारी स्पोर्ट्स एकेडेमीलाई पराजित गर्दै सीईसी प्रतियोगिताको फाइनल पुगेका हुन् । फाइनल मंगलबार हुनेछ । सोमबार सेमिफाइनलमा धनगढीले आयोजक स्टार क्रिकेट एकेडेमीलाई ३५ रनले हराएको हो । तिलोत्तमा नगरपालिकास्थित एक्स्ट्राटेक ओभल क्रिकेट मैदानमा सोमबार स्टारले टस जितेको डीसीएले ४० ओभरमध्ये २५२ ओभरमा सबै विकेट गुमाएर ९९ रन बनायो । आशिष लुहारले ३४ र निसान रेग्मीले १२ रन जोडे । स्टारका शुभम पाण्डे र प्रिन्स पालले समान ३ विकेट र शुभम खनालले २ विकेट लिए । प्रत्युत्तरमा १ सय रनको लक्ष्य पाएको स्टारले २७ ओभरमा सबै विकेट गुमाएर ६५ रन समेटियो । सुगम पाण्डे ८ रन र प्रदीप सहनीले ८ रन जोडे । डीसीएका प्लेयर अफ द म्याच सचिन साउद र सचिन मल्लले समान ३ विकेट लिए ।
छोटकरी,"पुलिस क्लब सेमिफाइनलमाकपिलवस्तु (कास) लुम्बिनीकै सर्वाधिक राशि पुरस्कारको प्रथम तिलौराकोट गोल्डकप फुटबल प्रतियोगितामा नेपाल पुलिस क्लब विजयी भएको छ । जीतसँगै पुलिस सेमिफाइनलमा पुगेको छ । जीतपुरस्थित बुद्ध रंगशालामा पुलिसले सोमबार सहारा क्लब पोखरालाई १० ले हरायो । शिशिर चौधरीले ४८ औं मिनेटमा गोल गरेका थिए । म्यान अफ द म्याच पुलिसका कप्तान सन्जित श्रेष्ठ भए । उनलाई कपिलवस्तु नगरपालिकाका प्रमुख सुदीप श्रेष्ठले ट्रफ्रीसहित १० हजार प्रदान गरे । उपाधि विजेताले ११ लाख ११ हजार १११ र उपविजेताले ५ लाख ५५ हजार ५५५ रुपैयाँ पुरस्कार पाउनेछन् । उत्कृष्ट खेलाडीलाई एक लाख पुरस्कार प्रदान गरिनेछ । मंगलबार त्रिभुवन आर्मी क्लब र सुदूरपश्चिम ११ बीच प्रतिस्पर्धा हुनेछ ।राखेप ६०औं वार्षिकोत्सव मनाउँदैकाठमाडौं (कास) राष्ट्रिय खेलकुद परिषद् (राखेप) ले आफ्नो ६० औं वार्षिकोत्सवमा विभिन्न ६ विधामा १८ अवार्ड प्रदान गरिने भएको छ । सिनियरजुनियर २२ गरी ४ खेलाडी, ८ कर्मचारी (२ करार कर्मचारीसहित), एक पारा खेलाडी र दुई खेल पत्रकारलाई अवार्डसहित नगदबाट पुरस्कृत गरिनेछ । खेल क्षेत्रमा उत्कृष्ट कार्य गरेवापत ११ स्थानीय तह, प्रायोजक र राष्ट्रिय खेल संघलाई पनि सम्मान गरिने छ । वार्षिकोत्सव कार्यक्रम राखेपका संरक्षक प्रधानमन्त्री पुष्पकमल दाहालको प्रमुख आतिथ्यतामा हुँदै छ । वार्षिकोत्सव कार्यक्रम भृकुटीमण्डपस्थित राष्ट्रिय सभागृहमा हुने राखेपले जनाएको छ । कार्यक्रममा वरिष्ठ हांस्य कलाकार हरिवंश आचार्य, लोकप्रिय गायक राजेशपायल राई र नृत्यकार सरोज प्रजा र विना रावतको आकर्षक प्रस्तुति रहने छ । महिला फुटबलरलाई सम्मानकाठमाडौं (कास) नेपाल स्पोर्ट्स फेलोसिपले नेपाली महिला फुटबल टिमलाई सम्मान गरेको छ । वाफ महिला फुटबल च्याम्पियनसिपमा उपविजेता बनेको नेपाली टोलीलाई ७५ हजार रुपैयाँ र गिफ्ट ह्याम्परसहित सम्मान गरेको हो । गत महिला वाफ च्याम्पियनसिपमा नेपाली महिला टिम जोर्डनसँग टाइब्रेकरमा ५३ ले पराजित भएको थियो । ब्याडमिन्टनमा त्रिपक्षीय सम्झौताकाठमाडौं (कास) विद्यालय तहदेखि ब्याडमिन्टनको विकास गर्ने उद्देश्यले नेपाल विद्यालय खेलकुद महासंघ, नेपाल ब्याडमिन्टन संघ र अन्तर्राष्ट्रिय विद्यालय खेलकुद महासंघबीच सोमबार त्रिपक्षीय सम्झौता भएको छ । विद्यालय खेलकुदका अध्यक्ष विनोद श्रेष्ठ, ब्याडमिन्टन संघका अध्यक्ष रामजीबहादुर श्रेष्ठ र अन्तर्राष्ट्रिय विद्यालय खेलकुद महासंघका कार्यकारी सदस्य राजकुमार कार्कीले सम्झौता पत्रमा हस्ताक्षर गरे । प्रतियोगिता, प्रशिक्षण, विद्यालयस्तरदेखि ब्याडमिन्टनको विकास र प्रवर्द्धन, अन्तर्राष्ट्रिय सहभागिता, भौतिक पूर्वाधारलगायतमा सहकार्य गरी अगाडि बढ्ने बताइएको छ ।"
