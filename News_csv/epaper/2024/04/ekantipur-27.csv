शीर्षक,विवरण
छोरालाई जिउँदै जलाउनेलाई सजाय दिलाउन जो साढे १६ वर्ष लडे,"संवाद गरिरहँदा आँसुले उनको आँखाको डिल छाडेको थिएन । घरीघरी हात वा गम्छाले आँसु पुछ्थे । न्यायपछि यो त खुसीको आँसु हो बाबु, उनले थपे । सिंह बसेको कोठाबाहिर आँगनमा रहेकी त्रिलोककी आमा कमलादेवी छोराको मृत्यु वियोगले धेरै बोल्न सक्ने अवस्थामा थिइनन् । उनी लट्ठीको सहाराले हिँडडुल गर्छिन् । छोराको मृत्युको खबरले थलिएकी उनी अहिलेसम्म छोराबारे कसैले सोध्यो भने खासै बोल्दिनन् । छोरा मार्नेहरू जेल त गए, तर उनीहरू सजाय काटेर बाहिर आउँछन् र परिवारसितै बस्छन्, उनले भनिन्, मेरो त काख रित्तिएको छ, कहिल्यै नआउने गरी छोरा मारिएको छ । सिंह परिवारका त्रिलोक कान्छा छोरा हुन् । जेठा सत्येन्द्रप्रताप सिंह सञ्चारकर्मी हुन् । उनी मध्यान्तर दैनिकमा रौतहट संवाददाताका रूपमा कार्यरत छन् । अहिले बुवाआमाको रेखदेख तिनै सत्येन्द्रले गरिरहेका छन् । भारतको सीतामाढीस्थित गोयन्का कलेजको बीएस्सी दोस्रो वर्ष अध्ययन गर्दै गरेका त्रिलोक २०६४ चैत १७ मा घर आएका बेला विस्फोटमा परेका थिए । पहिलो संविधानसभा निर्वाचनको अघिल्लो रात अर्थात् चैत २७ को राति राजपुर फरदहवास्थित कांग्रेसका नेता शेख इद्रिसको गोठमा विस्फोट हुँदा घाइते हुन पुगेका त्रिलोकलाई बेहोस हुने सुई लगाएर जिउँदै चिम्नी भट्टामा हालेको आरोपमा पूर्वमन्त्री एवं कांग्रेस नेता मोहम्मद आफताब आलम, उनका भाइ महताब आलमसहित ११ जनाविरुद्ध कारबाही माग राख्दै बुवा श्रीनारायणले काठमाडौं र गौर अदालत धाएका थिए । घटनाको १२ वर्षपछि २०७६ असोज ११ मा तत्कालीन जिल्ला प्रहरी प्रमुख एसपी (हाल एसएसपी) भूपेन्द्रबहादुर खत्रीले आलमलाई पक्रेपछि बल्ल अनुसन्धान अघि बढेको थियो । घटनाका दिन त्रिलोकलाई आफताबका मानिसहरू आएर चुनाव प्रचारका लागि भनेर लगेको श्रीनारायण सुनाउँछन् । चुनाव आलमले जिते, उनले भने, तर राजनीतिक यात्रा तय गर्न मेरो छोराको बलि चढाए । त्यस दिन विस्फोटको ठूलो आवाज आफ्नो कानसम्मै आएको श्रीनारायणले बताए । चुनावका बेला कतै केही भयो होला भनेर चुप बसें, उनले भने, तर बिहानपख गाउँका मानिसले विस्फोटमा त्रिलोक मारिएको खबर सुनाए । त्यसपछि सिंह दम्पती घरमै ढलेका थिए । घटनास्थल पुगेका तत्कालीन जिल्ला प्रहरी प्रमुख एसपी लक्ष्मण न्यौपाने (टीकापुर घटनामा मारिएका) ले कुनै किसिमको विस्फोट नभएको भन्दै मुचुल्का तयार पार्न लगाएका थिए । त्यही मुचुल्कालाई आलम पक्षका अधिवक्ताले नजिर बनाइरहे ।श्रीनारायण जाहेरी बोकेर २०६५ वैशाख ६ मा जिल्ला प्रहरी कार्यालय पुगे । तर त्यहाँ कुनै सुनुवाइ भएन । एसपी न्यौपानेले सिंहको जाहेरी दर्ता नै गरेनन् । घटनामा घाइते सरुअठाका २० वर्षीय ओसी अख्तरलाई पनि त्रिलोकसँगै जिउँदै भट्टामा हालेको भन्दै आमा रुक्साना खातुन पनि सिंहसँगै प्रहरीमा जाहेरी बोकेर गएकी थिइन् । दुवैको जाहेरीलाई प्रहरीले वास्ता नगरेपछि वैशाख ९ मा हुलाकमार्फत पठाए । वैशाख १८ मा जिल्ला प्रहरी पुगेको जाहेरीउपर प्रहरीले पीडित दुवैलाई बोलाएर सनाखत गरेको थियो । त्यसपछि प्रहरीले झारा टार्ने खालको अनुसन्धान गरेको सिंहको गुनासो छ । जाहेरी दर्तापछि २०६५ असार ९ मा आफताब आलमसहित ५ जना जिल्ला प्रहरीमा हाजिर भए । प्रहरीले त्यही दिन ५ जनासित बयान लियो र जिल्ला न्यायाधिवक्ताको कार्यालयमा मुद्दा बुझायो । न्यायाधिवक्ताको कार्यालयले आलमसहित सबैलाई मुद्दा नचल्ने निर्णय गर्यो । यसले न्यायका लागि लडिरहेका सिंह र रुक्सानालाई आघात पुग्यो । जिल्ला न्यायाधिवक्ताले गरेको निर्णय पुनरावेदन अदालत हेटौंडा हुँदै महान्यायाधिवक्ताको कार्यालय काठमाडौं पुग्यो र मुद्दा नचल्ने निर्णय सदर भयो । न्यायाधिवक्ताले गरेको निर्णय बदरको माग गर्दै श्रीनारायण र रुक्सानाले २०६५ साउन २५ मा सर्वोच्च अदालतमा निवेदन दिए । त्यसबेला देशमा न्याय मरेको भान भयो, श्रीनारायण सुनाउँछन्, जिउँदै मानिसलाई इँटाभट्टामा हालेको मुद्दा पनि नचल्ने भनेर निर्णय गरियो, त्यो अन्यायको पराकाष्ठा थियो । २०७९ जेठ १६ मा तत्कालीन प्रधानन्यायाधीश सुशीला कार्कीले महान्यायाधिवक्ताको निर्णयविरुद्ध परेको रिटमा फैसला सुनाउँदै गम्भीर रूपले अनुसन्धान गरी मुद्दा चलाउन सरकारका नाममा निर्देशनात्मक आदेश दिएकी थिइन् । त्यसपछि पीडितहरू फैसला कार्यान्वयन निर्देशनालय गए । त्यहाँ कुनै सुनुवाइ भएन । यसबीचमा माइती गएका बेला रुक्सानाको गोली हानी हत्या गरियो । यो घटनापछि श्रीनारायणले आफू पनि असुरक्षित महसुस गरे, डराए । कुनै पनि बेला आफू पनि मारिन सक्ने डर उनमा रहिरह्यो । २०७६ असार ६ मा आदेशको पालना किन नभएको भनेर सर्वोच्चले महान्यायाधिवक्ताको कार्यालयलाई पत्राचार गरेको थियो । त्यसबीच धेरै पटक राजधानी धाएका श्रीनारायण थाकेनन् । खर्चले धान्न नसकेपछि उनी काठमाडौंको न्युरोडस्थित धर्मशालामै सुत्थे । महान्यायाधिवक्ता कार्यालयको पत्रअनुसार तत्कालीन एसपी खत्री (हाल एसएसपी) ले आलमलाई पक्राउ गरेका थिए । यसबीचमा मुद्दाको मिलापत्रका लागि करोडौं रुपैयाँको लोभसमेत देखाएको र मुद्दाको सुनुवाइ हुँदै गर्दा घरमै केही मानिस आएर चुप बस्न धम्कीसमेत दिएको श्रीनारायणले सुनाए । तपार्इं कति पैसा लिनुहुन्छ लिनुस् तर अदालत नजानुस् भनेर आलमका मानिसहरू आए, उनले भने, छोराभन्दा पैसा ठूलो होइन, पैसा होइन छोरा दिनुस् भनेर मैले उनीहरूलाई फर्काएँ । आलमले गाउँकै मानिस लगाएर पैसाको लोभ देखाउने गरेको पनि उनको भनाइ छ । अदालतले बकपत्र गराउने बेला पनि ठूलो रकम दिन खोजे पनि सिधै इन्कार गरेको सिंहले सुनाए । विस्फोटमा श्रीनारायणका छोरा त्रिलोक र रुक्साना खातुनका छोरा ओसीलाई जिउँदै चिम्नी भट्टामा हालेर मारेको आरोपमा प्रहरीले मोहम्मद अफताब आलम, उनका भाइ मोहम्मद महताब आलम, शेख सेराज, शेख फजलेहक, शेख भदई, सगिर आलम, बद्री सहनी, गौरीशंकर साह, मुक्ति साह, मोहद मोबिन आलम र शेख जुमइन भन्ने शेख मलकारलगायत ११ जनामाथि कर्तव्य ज्यान, ज्यान मार्ने उद्योग र विस्फोटक पदार्थको कसुरमा जन्मकैद सजायको मागसहित २०७६ कात्तिक १८ मा अदालतसमक्ष अभियोगपत्र दर्ता भएको थियो । आलमलाई जिल्ला अदालत गौरले २०७६ कात्तिक २९ मा पुर्पक्षका लागि कारागार चलानको आदेश गरेको थियो । उनी अहिले नख्खु जेलमा छन् । भाइ महताब गौर कारागारमा छन् । २०७६ कात्तिक १८ मा दर्ता भएको मुद्दा साढे ४ वर्ष बितिसकेको थियो । विस्फोट घटनाको १२ वर्षपछि २०७६ असोज २६ मा आलम पक्राउ परेसँगै राजनीतिक आवरणमा गुमनाम उक्त घटनाको अनुसन्धानले सार्थकता पाएको थियो । त्यसपछि न्याय पलाएको श्रीनारायणले सुनाए । यही घटनामा ओसीका श्रीमती आमना खातुन र ससुरा समसुल मियाँले अदालतमा बयान बदलेका छन् । श्रीनारायण भन्छन्, रकम लिएर बयान बदलेको हुन सक्छ । दुवैले आलमको पक्षमा बयान दिएपछि श्रीनारायण झस्किएका थिए । तर पनि वृद्ध सिंहले हिम्मत हारेनन् । कहिल्यै थकान महसुस नगरी न्यायका लागि काठमाडौं र गौर यात्रा गरिरहे ।"
युवा नेपाली फिल्मकर्मीका वृत्तचित्र हेर्न मन पराउँछु,"यूएनएचसीआरले नेपाल सरकारसँग कसरी काम गरिरहेको छ ?यूएनएचसीआरनेपालले शिक्षा, स्वास्थ्य र सामाजिक सुरक्षालगायत सार्वजनिक सेवाहरूमा समावेश गरी शरणार्थी संरक्षण र समाधानका लागि संघीय, प्रादेशिक र स्थानीय सरकारहरूसँग नजिकबाट काम गरिरहेको छ । यूएनएचसीआरले वर्षौंदेखि नेपालको स्वास्थ्य र शिक्षा पूर्वाधारमा सहयोग गर्दै आएको छ । सन् २०१७ मा यूएनएचसीआरले सुरुका सात भुटानी शरणार्थी शिविरहरूलाई झापा र मोरङ जिल्लामा दुई वटा बस्तीमा परिणत गर्यो । बसोबास र सडक सुदृढ गर्यो । सौर्य ऊर्जाबाट बिजुली प्रदान गर्यो । र, शरणार्थी समुदायमा रहेका संस्थाहरूमार्फत शरणार्थीको क्षमतालाई अभिवृद्धि गर्यो । यूएनएचसीआरले सम्बन्धित सरकारी अधिकारीहरूका लागि नियमित जागरुकता र क्षमता विकास कार्यक्रमहरू सञ्चालन गर्दछ । विगतका केही वर्षहरूमा यूएनएचसीआरले शरणार्थीहरू र उनीहरू जोडिएका नेपाली समुदायहरूको सीप विकास र जीविकोपार्जनका अवसरमा लगानी गरेको छ । हामीले साँच्चै आत्मनिर्भरता हासिल गर्नका लागि बजारमा सीप, शरणार्थी हस्तकला र अन्य उत्पादनबीचको सम्बन्ध बलियो बनाउनमा ध्यान केन्द्रित गरिरहेका छौं । हामीले पाएको उत्कृष्ट सरकारी सहयोगको अतिरिक्त, हामीले नागरिक समाज, निजी क्षेत्र, संयुक्त राष्ट्रसंघका भगिनी संस्थाहरू र शरणार्थीसँग साझेदारी गर्यौं । यो शरणार्थी मुद्दालाई सम्बोधन गर्न सहयोग गर्ने यूएनएचसीआरले नेपालमा विकास गरेको साझेदारीको फराकिलो दायरा हो । यूएचएचसीआर नेपालका सबै शरणार्थीले सरकारी कानुनी पहिचान, कागजात र जन्म दर्ता प्राप्त गर्नुपर्छ भन्नेमा सचेत छ । शरणार्थीहरूले सरकारी कागजात हातमा लिएर मात्र नेपाली समाजको हिस्सा महसुस गर्न र योगदान गर्न सक्छन् ।"
बाल मन्दिरमा बृहस्पति स्कुल सञ्चालन गर्न दिने सम्झौता खारेज,"(काठमाडौं)नेपाल बाल संगठनको स्वामित्वमा रहेको नक्सालस्थित बाल मन्दिरको जग्गा कौडीको भाउमा निजी शैक्षिक संस्था बृहस्पति विद्या सदन (विद्यालय) लाई लिजमा दिने गरी भएको विवादित सम्झौता खारेज भएको छ । संगठनका तत्कालीन पदाधिकारी, कर्मचारी, शक्ति केन्द्र र स्वार्थ समूहको योजनामा २९ रोपनी ४ आना जग्गा बृहस्पतिलाई २१३१ सालसम्मका लागि लिजमा दिने गरी भएको सम्झौता शुक्रबार खारेज भएको हो । यो निर्णयसँगै बाल मन्दिर परिसरमा रहेको बृहस्पतिको संरचना पनि त्यहाँबाट हटाइने भएको छ । बाल संगठनकी अध्यक्ष विद्या न्यौपानेले बृहस्पतिसँग भएको लिज सम्झौता बदनियतपूर्ण र आर्थिक चलखेलका आधारमा भएको यथेष्ट तथ्य र प्रमाण भेटिएपछि खारेज गरिएको बताइन् । २०४९ सालदेखि नै बृहस्पति विद्या सदनलाई संगठनका तत्कालीन पदाधिकारी, कर्मचारी र केही शक्ति केन्द्रको दबाबप्रभावमा भित्र्याइएको देखिन्छ, सुरुमा थोरै जग्गा लिजमा लिएर छिरेको बृहस्पतिले संगठनका पदाधिकारी र कर्मचारीकै मिलेमतोमा बिस्तारै जग्गा हत्याउँदै २९ रोपनीभन्दा बढीमा कब्जा जमाइरहेको छ, अध्यक्ष न्यौपानेले कान्तिपुरसँग भनिन्, बृहस्पतिसँग विगतमा गरेको लिज सम्झौता विधि, प्रक्रिया, कानुन कुनै पनि हिसाबले सही देखिएन । त्यसैले यो सबै प्रक्रिया रद्द गरिएको हो । अध्यक्ष न्यौपानेले बृहस्पतिसँगको लिज सम्झौता कुन मितिबाट लागू हुने भन्ने विषय छिट्टै संगठनको अर्को बैठक डाकेर निर्णय लिइने बताइन् । २०४९ देखि साढे २ दशकसम्म बाल संगठनको अध्यक्ष रहँदा रीता सिंह वैद्य र उनको कार्यसमितिका पदाधिकारी एवं कर्मचारीको मिलेमतोमा बाल मन्दिरको जग्गामा बृहस्पतिले रजगज गरेको देखिएको हो । पछिल्लो पटक २०७२ सालमा सव लिज सम्झौता गरी उनै वैद्यले बृहस्पतिसँग पहिले भएको लिज अवधि १६ वर्ष बाँकी छँदै थप ४३ वर्ष (विसं २१३१ सम्म) का लागि बाल मन्दिरको जग्गा सुम्पिएकी थिइन् ।बृहस्पतिलाई जग्गा लिजमा दिएबापत संगठनले वार्षिक ९० लाख रुपैयाँ भाडा पाउने गरी सम्झौता भएको थियो । त्यसपछि बृहस्पतिले लिजमा जग्गा लिएपछि ५ रोपनीमा भारतीय बोर्डबाट सञ्चालित राय स्कुल लाई सव लिज दिएर वार्षिक ६० लाख असुल्दै आएको थियो । २०४८ को आम निर्वाचनपछि बनेको सरकारले रीता सिंह वैद्यलाई संगठनको अध्यक्ष नियुक्ति गर्यो । वैद्य गणेशमान सिंहकी छोरी र हालका कांग्रेस नेता प्रकाशमान सिंहकी दिदी पनि हुन् । वैद्य संगठनमा छिरेसँगै बृहस्पति विद्या सदन पनि बाल मन्दिरमा भित्रिएको हो ।कतिसम्म भने बाल मन्दिरको जग्गा बृहस्पतिलाई भाडामा दिँदा प्रतिस्पर्धा नै गराइएन । विभिन्न चरणका लिज सम्झौताअनुसार ३० वर्षे सम्झौता हुँदा प्रत्येक २ वर्षमा ५ प्रतिशतका दरले भाडा वृद्धि हुने तर सुरु र अन्तिम ५५ वर्ष बढेको भाडा तिर्नु नपर्ने उल्लेख थियो । सम्झौताको म्याद २०८८ सालसम्म थियो । तर, म्याद सकिन १६ वर्ष अगावै २०७२ जेठ २१ मा संगठनले प्रतिवर्ग फिट ६ रुपैयाँ कायम गरी बाल मन्दिरको २९ रोपनी ४ आना बृहस्पतिलाई भाडामा दिने सम्झौता गरियो । २०८८ पछि गणना हुने गरी थप ४३ वर्ष बृहस्पतिलाई नै सुम्पिन संगठनले त्यही मितिमा रहस्यमय ढंगले पूरक सम्झौता गरेको थियो । संगठनबाट लिएको जग्गामध्ये ५ रोपनी जग्गा बृहस्पतिले २०७६ कात्तिक १ मा भारतीय बोर्डबाट सञ्चालित राय स्कुललाई ५० वर्षका लागि सव लिजमा लगायो । यसबापत बृहस्पतिले उक्त स्कुलबाट ६० लाख रुपैयाँ वार्षिक भाडा असुल्दै आएको छ । जबकि बृहस्पतिले २९ रोपनीको वार्षिक भाडा ९० लाख मात्रै तिर्दै आएको थियो । यो सबै निर्णय तत्कालीन पदाधिकारी र कर्मचारीहरूको मनोमानी र गैरकानुनी कामबाट भएको देखिन्छ, त्यसैले हामी यो लिज सम्झौतालाई तोड्नुपर्छ भन्ने निष्कर्षमा पुगेर निर्णय गरेका हौं, हालकी अध्यक्ष न्यौपानेले भनिन् । बृहस्पति र राय स्कुल अहिले एउटै व्यवस्थापनबाट सञ्चालन भइरहेको छ । बाल मन्दिरको चल अचल सम्पत्ति दोहन भएको भेटिएपछि सरकारले २०७६ कात्तिकमा पूर्वन्यायाधीश हरिबाबु भट्टराईको अध्यक्षतामा जाँचबुझ आयोग बनाएको थियो । त्यही आयोगको सिफारिसमा वैद्यसहितको कार्यसमिति भंग भएको थियो ।आयोगले २०४९ बाटै तत्कालीन कार्यसमितिका पदाधिकारी, सदस्य र कर्मचारीको मिलेमतोमा बाल संगठनको सम्पत्ति दोहन गरेर व्यक्तिको भोगाधिकारमा लगिएको निष्कर्ष निकाल्दै गैरकानुनी निर्णय प्रक्रियामा सामेल भएका माथि कारबाही गर्नुपर्ने सुझाव दिएको थियो । प्रतिवेदनका आधारमा हाल यो प्रकरणमा अख्तियार दुरुपयोग अनुसन्धान आयोग र प्रहरीको केन्द्रीय अनुसन्धान ब्युरोले अनुसन्धान गरिरहेका छन् । अनुसन्धान चलिरहेका बेला संगठनले बृहस्पतिसँगको लिज सम्झौता भंग गर्ने निर्णय लिएको हो । आयोगको सिफारिसपछि वैद्यको कार्यसमिति भंग भएर २०७७ साउनबाट तदर्थ समिति अध्यक्षमा विद्या न्यौपाने आएकी थिइन् । उनी आएपछि नै यसको विस्तृत खोजबिन र छानबिन एवं अनुसन्धानको काम अघि बढेको थियो ।बाल संगठनले २०४९ वैशाख २६ मा बृहस्पतिसँग संगठनका नाममा रहेको कित्ता नम्बर ७६० को ९ रोपनी जग्गा र घरटहरा २०५३ माघ १० सम्म भाडामा दिने सम्झौता गरेको थियो । यो निर्णय हुँदा गिरिजाप्रसाद कोइराला प्रधानमन्त्री र शेरबहादुर देउवा गृहमन्त्री थिए । त्यसको वार्षिक भाडा दर ४२ लाख १६ हजार ६ सय ८ रुपैयाँ कायम गरिएको थियो । अग्रिम भुक्तानी दिए भाडा रकममा २० प्रतिशत छुट दिने अतिरिक्त बुँदासमेत सम्झौतामा घुसाइयो । तर, बृहस्पतिले कहिले कति रकम कुन माध्यमबाट भाडामा दियो भन्ने अभिलेख नै गोलमोटल रहेको र आर्थिक हिनामिना गर्ने नियतका साथ यो प्रपञ्च रचिएको संगठनकै अर्का एक अधिकारीको दाबी छ । ९ वर्षपछि बाल संगठनले २०५८ जेठ ८ मा थप ५ रोपनी २ आना जग्गा यसअघि तोकिएको वार्षिक भाडामा १० प्रतिशत वृद्धि गर्दै पूरक सम्झौतामार्फत बृहस्पतिलाई दिएको थियो । जबकि बृहस्पतिले २०५७ माघ ६ मा बाल संगठनलाई पत्र पठाउँदै थप २ रोपनी जग्गा मात्र मागेकामा मागेभन्दा बढी जग्गा अस्वाभाविक रूपमा सुम्पिइयो । पूरक सम्झौतामा संगठनका तर्फबाट तत्कालीन निर्देशक राजेश्वर निरौलाले हस्ताक्षर गरेका थिए । मागेको भन्दा बढी जग्गा दिएबापत बाल संगठनका पदाधिकारीले बृहस्पतिसँग अपारदर्शी लेनदेन गरेको पनि देखिएको अनुसन्धानमा संलग्न प्रहरी र अख्तियार स्रोतको भनाइ छ ।त्यसबेला बृहस्पतिले भोगचलन गरिरहेको जग्गाको वार्षिक भाडा ३० लाख थियो । बृहस्पतिले २०५९ साउन २१ मा थप १३ रोपनी जग्गा लिन भाडा अवधि ३० वर्ष र मासिक भाडा दर ४ लाख ८० हजार हुने गरी बाल संगठनलाई प्रस्ताव गर्यो । साउन ३० मै बसेको बाल संगठनको केन्द्रीय समिति बैठकले महासचिव रामकाजी कोनेलाई कित्ता नम्बर ७६० अन्तर्गतको १३ रोपनी १२ आना १ पैसा क्षेत्रफलको जग्गा २०८८ सम्मका लागि बृहस्पतिलाई भाडामा दिने गरी सम्झौता गर्न अधिकार दियो । यो निर्णय हुँदा हाल कांग्रेस सभापति रहेका शेरबहादुर देउवा प्रधानमन्त्री थिए । वैद्य संगठनको अध्यक्ष थिइन् । यो पटक पनि बृहस्पतिले मागेभन्दा १२ आना १ पैसा बढी जग्गा दिइएको थियो । बृहस्पतिको प्रस्तावअनुसार २ वर्षमा ५ प्रतिशतका दरले भाडा वृद्धि गर्ने, पहिलो र अन्तिम ५ वर्षमा भाडा वृद्धि नगर्ने र १५ वर्षभित्रमा ५ करोडको सम्पत्ति अभिवृद्धि गर्ने गरी सम्झौता गरियो । सोही आधारमा २०५९ भदौ ११ मा संगठन र बृहस्पतिबीच ३० वर्षका लागि सम्झौता भएको थियो ।"
धरौटीमा रिहा भएका दीपेश सीआईबीकोनिगरानी मा,"(बुटवल)बुटवलको सुप्रिम बचत तथा ऋण सहकारी संस्थाको रकम अपचलनको आरोपमा कारागार चलान भएका दीपेशकुमार पुन शुक्रबार धरौटी बुझाएर रिहा भएलगत्तै प्रहरीको केन्द्रीय अनुसन्धान ब्युरो (सीआईबी) को निगरानीमा परेका छन् । उनलाई वैशाख ७ मा जिल्ला अदालतले ४ लाख रुपैयाँ धरौटीमा छोड्न आदेश दिएको थियो । अनेरास्ववियु (क्रान्तिकारी) का केन्द्रीय महासचिवसमेत रहेका उनी पूर्वउपराष्ट्रपति नन्दकिशोर पुनका छोरा हुन् । सुन प्रकरणमा पनि जोडिएका उनलाई धरौटीमा रिहाइ हुनासाथ सीआईबीले निगरानीमा राखेको हो । जिल्ला कारागार भैरहवाबाट छुटेलगत्तै इलाका प्रहरी कार्यालय बुटवल पुर्याइएको थियो । प्रहरी स्रोतका अनुसार उनलाई केही समय त्यहाँ राखे पनि सीआईबीको सल्लाहमै तत्कालका लागि निगरानीमा राख्ने गरी छोडिएको हो । इलाका प्रहरी कार्यालयमा उनी आफैंले सीआईबीमा सम्पर्क गर्ने बताएका छन्, स्रोतले भन्यो, उनले आफैं सीआईबी जान्छु भनेपछि प्रहरीले निगरानी राख्ने गरी उनलाई छोडेको हो । सुन प्रकरणमा जोडिएकाले केही दिनभित्रै बयानका लागि सीआईबीले बोलाउने तयारी गरिरहेको एक प्रहरी अधिकृतले बताए । उनी अदालतको फैसला आएकै दिन वैशाख ७ मै धरौटी बुझाएर छुट्ने तयारी गरेका थिए । तर, तत्कालै सीआईबीले पक्राउ गर्न सक्ने सूचना पाएपछि धरौटी नबुझाई कारागार चलान भएका हुन् । उनीसँगै धरौटीमा छुट्ने आदेश पाएका सुप्रिमका कर्मचारी र व्यवस्थापकसहित ५ जना भने अघिल्लो शुक्रबार नै धरौटी बुझाएर छुटेका थिए ।ब्युरोका प्रमुख एआईजी श्याम ज्ञवालीले सुन तस्करी प्रकरणको अनुसन्धान जारी रहेको र उनको लिंक देखिएको अवस्थामा पक्राउ पर्न सक्ने बताए । सुन तस्करीसम्बन्धी जाँचबुझ आयोगमा पुनको विषय उल्लेख देखिन्छ, उनले भने, त्यसकै आधारमा अनुसन्धान जारी छ, आवश्यकताअनुसारका व्यक्ति निगरानीमै छन् । ब्युरोका एसपी तथा प्रवक्ता होविन्द्र बोगटीले पनि उनलाई अहिले पक्राउ नगरिए पनि बयानका लागि उपयुक्त समयमा बोलाइने बताए । आयोगले पुनको सन्दर्भमा ब्युरोले पर्याप्त अनुसन्धान नगरी बयान कागज मात्र गराएर छाडेको विषय औंल्याइएको छ । सुप्रिम सहकारीमा नियमित बचत गरेको सर्वसाधारणको १ अर्ब ३१ करोड रकममध्ये ८६ करोड १८ लाख २३ हजार अपचलन भएको प्रहरी अनुसन्धानले देखाएको छ । रकम अपचलन गर्नेमा सहकारीका संस्थापक अध्यक्ष एवं हालका संरक्षक रहेका गितेन्द्रबाबु (जीबी) राई, पूर्वसचिव रहेका पुनसहित २८ जनाविरुद्ध प्रहरीले मुद्दा दायर गरेको छ । अनुसन्धानका क्रममा पक्राउ परेर थुनामा रहेका मध्ये ६ जनालाई अदालतले धरौटीमा छाड्न आदेश दिएको थियो । अन्य सबै धरौटी बुझाएर रिहा भइसकेका छन् । अदालतले सहकारीका अध्यक्ष ओमप्रकाश गुरुङलाई मात्र कारागार चलान गरेको छ । १ हजार ८ सय ३१ जनाले सञ्चालकविरुद्ध उजुरी गरेका थिए । सहकारी समस्यामा परेपछि उनले २०७९ मंसिर २४ गते सचिव पदबाट राजीनामा दिएका थिए ।"
घानाका प्रथम राष्ट्रपतिको निधन,सन् १९७२ मा आजकै दिन (अप्रिल २७) मा घानाका प्रथम राष्ट्रपति क्वामे एन्क्रुमाहको निधन भएको थियो । उनको क्यान्सरको उपचारका क्रममा रोमानियाको बुखारेस्टमा निधन भएको थियो । १९०९ सेप्टेम्बर २१ मा जन्मिएका क्वामे घानाका राजनीतिज्ञका साथै राजनीतिक सिद्धान्तकार तथा क्रान्तिकारी हुन् । असंलग्न आन्दोलन र अर्गनाइजेसन अफ अफ्रिकन युनिटीका संस्थापक क्वामे सोभियत युनियनको लेनिन शान्ति पुरस्कार विजेतासमेत हुन् । क्वामे १९५२ देखि १९५७ सम्म गोल्ड क्वेस्ट (हाल घाना) को प्रधानमन्त्री बनेका थिए । बेलायतबाट घाना स्वतन्त्र भएसँगै १९५७ मार्च ६ मा प्रधानमन्त्री बनेका क्वामे १९६० जुलाई १ सम्म पदमा थिए । त्यसपछि उनी १९६० जुलाई १ मा घानाको प्रथम राष्ट्रपति बनेका थिए । क्वामे १९६६ फेब्रुअरी २४ मा कु मार्फत अपदस्थ हुनुअघिसम्म घानाको राष्ट्रपति थिए । उनी चीन भ्रमणमा रहेका बेला घानाको सेना र प्रहरीले सत्ता कब्जा गरेको थियो । त्यसपछि पश्चिम अफ्रिका फर्केका उनले गिनीमा निर्वासित जीवन बिताएका थिए ।
चिया चखाउँदै लेडिबग,"(इलाम)इलामको चोक बजार नपुग्दै नवीन चोक जोड्ने बाटोको घुम्तीमै छ, हरि गुरुङको इलाम टि हाउस । खासमा उनको त्यो पसलमा दर्जनौं स्वाद र जातका चिया बिक्रीमा छन् । त्यहाँ पुग्ने ग्राहक हुन् या पाहुना, चिया नचखाई उनी हतपत पठाउँदैनन् । टि हाउसभित्र छ, काठको मुढा चिल्याएर बनाएको टेबल । टेबल वरिपरि चारपाँच थान स्टुल । त्यही टुलमा पाहुनालाई राखेर चखाउँछन् सुगन्धित चियाको स्वाद । स्वाद चाख्न स्वदेशी मात्रै हैन, विदेशी पर्यटक पनि बाक्लै आउजाउ गर्छन् । कहिले चीन त कहिले जापानबाट आएका पाहुनालाई स्वादिलो चिया नचखाउने त कुरै भएन । चिया मन पराउनेले विदेश फर्किएपछि पनि सम्पर्क गर्छन् र चिया पठाइदिन भन्छन् । सन् २००९ मा मलेसियाबाट फर्किएका हुन् हरि । एक दशकपछि गाउँ फर्किएका उनले आफ्नै पौरख देखाउन थाले । मलेसियाबाट फर्किएपछि के गर्ने ? फेरि उतै जाने कि गाउँमै केही गर्ने ? उनलाई अन्योल नभएको हैन । तर, उनको भित्री मनले भन्यो, गाउँमै बस् केटा । गाउँमा त बस्ने तर के गरेर बस्ने ? मलेसियामा जोडेको थोरै जेथा केमा लगानी गर्ने ? पुनः उनमा द्विविधा जन्मियो । त्यसलाई भने चाँडै चिरे । र, अर्को वर्ष सुरु गरे, इलाम टि हाउस । खासमा चियासँग गुरुङ परिवारको गाढा सम्बन्ध छ । हरि पाँचौं पुस्ता हुन्, जसको चियासँग प्रत्यक्ष साइनो गाँसिएको छ । बाजेबराजुका पालादेखि सबै परिवार चियासँग जोडिएका छौं, ब्ल्याक टिको एक सुर्को तानेपछि हरिले सुनाए, चियासँगको लामो लिगेसीबाट बाहिर उम्किन मुस्किल भयो । उनलाई लाग्छ, चिया उनको जिनमै छ । यसको स्वाद नसानसामा दौडिरहेको छ । जसरी हाम्रो शरीरमा दौडिन्छ रगत । चिया प्यासन थियो, यसलाई प्रोफेसनमा ढालियो, चिटिक्कको किट्लीबाट कपमा चिया खन्याएपछि उनी बोले, चिया हाम्रो मौलिक संस्कृति बनिसक्यो । चिया व्यापार गर्ने निधो त गरे । तर, चियाका भेराइटीबारे उनी बेखबर थिए । उनले सुरुमा चिनेको चिया ब्ल्याक, लिफ्ट र सीटीसी मात्रै थियो । तर, चियाको पोखरीमा पौडिन थाले, बल्ल चाल पाए चिया त पौडिनै नसकिने समुद्र पो रहेछ । गहिराइमा डुब्दै जाँदा चियाबारे धेरै ज्ञान मिल्यो, उनी सुनाउँछन्, खासमा चिया मेरा लागि विश्वविद्यालय पनि हो । नेपालमा पहिलो पटक चिया इलाममै रोपिएको थियो । विसं १९२० मा तत्कालीन प्रधानमन्त्री जंगबहादुर राणा चीन भ्रमणमा गएका बेला चिनियाँ समकक्षीले चियाको बिरुवा उपहार दिएको इतिहासमा उल्लेख छ । जंगबहादुरले त्यो चिया रोप्ने आदेश तत्कालीन बडाहाकिम जंगबहादुरकै ज्वाइँ गजराजसिंह थापालाई दिए । अनि नेपालमा चिया खेती आरम्भ भयो । बडाहाकिमले रोपेको चिया गोडमेल गर्ने कामचाहिँ हरिका जिजुबाजेले गरेका थिए, जो सेनाका सुवेदार थिए । उनैको निगरानीमा चिया बगान फस्टाएको थियो । जिजुबाजेपछि बाजे, आमा, बा सबै चियामै जोडिए । वर्षौंदेखि चियाको बोटमै लुकामारी खेल्दै आए । जिजुबाजे, बाजेदेखि बुबाआमा अहिले बहिनी पनि चियामै संलग्न छन्, हरिले सुनाए, चिया हाम्रो नसानसामा छ भन्दा पनि हुन्छ । पछिल्लो समय भने हरि आफ्नै ट्रेडमार्कमा चिया बिक्री गर्छन् । लेडिबग नामको ट्रेडमार्क पूर्वमा चर्चित मानिन्छ । यो स्वादिलो चियाको ट्रेडमार्क दर्ताको कथा भने साह्रै बेस्वादिलो छ । ट्रेडमार्क दर्ता गर्न उनलाई महाभारत भयो । उद्योग तथा वाणिज्य मन्त्रालयमा ट्रेडमार्क दर्ता गर्न निकै पटक धाउनुपर्यो । दर्जनौं पटक त उनले ट्रेडमार्कका लागि नाम भिडाउन पठाए । सबैले ट्रेडमार्कको नाम दर्ता गरेर राखेका हुँदा रहेछन्, उनले त्यो भोगाइ सुनाए, दुई दर्जन बढी नाम भिडाउँदा पनि अर्कोसँग जुध्ने समस्या भयो । नाम भिडाउँदाभिडाउँदा थाकेर हैरान भएका उनले एक दिन सामाजिक सञ्जालमा कसैले रातो टिकटिके किराबारे पोस्ट गरेको देखे । उनले देखिरहेको त्यो रातो किराको अंग्रेजी नाम हो, लेडिबग । इन्टरनेटमा खोज्दै जाँदा लेडिबगका अनेकौं गुण पत्ता लगाए । यसले त वनस्पतिलाई मास्ने किराको सिकारी किरा पो रहेछ । इन्टरनेटका अनुसार एउटा वयस्क लेडिबगले आफ्नो जीवनकालमा करिब ५० हजार किराको सिकार गर्छ । अर्थात् प्रकृतिको कुचिकार किराबारे थाहा पाएपछि उनले चियाको ट्रेडमार्कको न्वारान गरे, लेडिबग । ट्रेडमार्क दर्ता सुरु गरेको करिब दुई वर्षपछि लेडिबग औपचारिक रूपमा दर्ता भयो, हरिले भने, धन्न योचाहिँ अरूले दर्ता नगरेको नाम परेछ । भिडाउँदा नाम जुधेन । फेरि नाम पनि क्याची सुनियो । टि हाउसमा न्यूनतम प्रतिकिलो ७ सयदेखि १२ हजार रुपैयाँसम्मको चिया पाइन्छ । उनको आफ्नै कारखाना त छैन । अरूको कारखानाले उत्पादन गरेका गुणस्तरीय चियालाई उनी आफ्नो ट्रेडमार्कमार्फत बजारीकरण गर्छन् । स्वदेशमा त खपत हुन्छ नै, भारत तथा तेस्रो देश पनि प्रशस्तै निर्यात गरेर मनग्ये आम्दानी गर्छन् । खासगरी जापान, क्यानडा, फिलिपिन्स, अस्ट्रेलियाजस्ता देशहरूले चिया मगाउँछन्, उनी प्रक्रिया पूरा गरेर निर्यात गर्छन् । इलामको भूबनोट छिमेकी दार्जिलिङको जस्तै छ । नागबेली बाटो, चिसो वातावरण अनि पहाडी भूगोल, ठ्याक्कै दार्जिलिङजस्तै छ इलाम । भूगोल मात्रै हैन, इलाम र दार्जिलिङमा उत्पादित कृषि उपजको स्वाद पनि उस्तै लाग्छ । हरेक उत्पादन अर्ग्यानिक अनि मीठो । त्यसैले भारत निर्यात भएको नेपाली चियालाई भारतीयले दार्जिलिङ ब्राण्डका नाममा तेस्रो देश पठाएर मनग्ये आम्दानी गरिरहेका छन्, चियाबारे निकै जानकार हरिले हिमालय सांग्रिलाको ब्ल्याक टिको अन्तिम सुर्को तानेपछि सुनाए, हाम्रो चिया दार्जिलिङ ब्राण्ड बनाएर भारतले तेस्रो देशमा निर्यातबाट डलर आर्जन गरिरहेको छ, हामी बेखबर छौं ।"
मेयर बालेनले ल्याए कविता संग्रह,"काठमाडौं (कास) काठमाडौं महानगरपालिकाका मेयर बालेन्द्र शाह (बालेन) ले जन्मदिनको अवसर पारेर कविता संग्रह अश्र सार्वजनिक गरेका छन् । सामाजिक सञ्जालमा शुक्रबार कविता संग्रहको एक तस्बिर सार्वजनिक गर्दै मेयरले जन्मदिनको शुभकामना दिने सबैलाई धन्यवादसमेत दिएका छन् । यसअघि र्याप गायकका रूपमा परिचित बालेनको अश्रमा एक सयभन्दा बढी कविता छन् । संग्रहको पहिलो खण्डमा प्रेम, दोस्रोमा प्रेमवियोग, तेस्रोमा राजनीति र चौथोमा दर्शनसम्बन्धी छोटाछोटा कविता समावेश छन् । कविता संग्रहका हरेक पृष्ठमा कवितासँग मिल्दा स्केच पनि समावेश गरिएका छन् । ६६६ रुपैयाँ मूल्यको कविता संग्रह बुकहिल पब्लिकेसन प्रालिले प्रकाशन गरेको हो । कविता संग्रह शनिबारदेखि बजारमा उपलब्ध हुने बालेनले जनाएका छन् ।"
बुद्धचित्त : अस्वस्थ प्रतिस्पर्धाले हिंसा बढ्दै,"(काभ्रे)असारसाउन नलाग्दै काभ्रेको रोशीमा बुद्धचित्तको मालाको कारोबारको चर्चा सुरु हुन्छ । तर, यस पटक भने चैत महिनामै बुद्धचित्त मालाको चर्चा चर्कियो । कारण, चैत २९ को मध्यराति रोशी गाउँपालिका५ नागबेलीस्थित शेरबहादुर तामाङको घरमा रहेको बुद्धचित्तको रूख काटियो । यो त्यही रूख थियो, जसमा फलेका बुद्धचित्त वार्षिक ९० लाखमा बेच्न शेरबहादुरले पाँच वर्षका लागि व्यवसायी सत्यमान लामा र समीप त्रिपाठीसँग सम्झौता गरेर अग्रिम ५० लाख रुपैयाँ बुझिसकेका थिए । बाँकी पैसा फल लागिसकेपछि दिने सम्झौता भएको थियो । घटनाको दिन शेरबहादुर काठमाडौंमा थिए । रातको २ बजेतिर उनलाई घरबाट फोन आयो । परिवारका सदस्यले त्रसित स्वरमा बुद्धचित्तको रूख काटिएको खबर सुनाए । त्यो रात परिवारका सदस्यले भोगेको घटना सुनाउँदै उनले भने, १२ः३० बजे एउटा समूह आएर गोली पड्काएर घरबाट बाहिर निस्कन नदिई त्रसित बनाएछ । कोही घरबाट बाहिर निस्किए मारिदिने धम्की दिएछन् । १५२० जनाको समूहमा आएका उनीहरूले रूख काटेर घर वरपर ४ वटा सकेट बम राखी जनमुक्ति सेना लेखेको ज्याकेट राखेर भागेका रहेछन् ।यो बुद्धचित्त रूख शेरबहादुरकी आमा ठाकुरानी तामाङको नाममा छ । ठाकुरानीका ४ छोरा छन् । साइँला छोरा शेरबहादुरले बुद्धचित्त मालाको कारोबारको जिम्मेवारी सम्हाल्दै आएका थिए । शेरबहादुरका अनुसार यति बेला बोटमा भर्खरै फूल लाग्दै थियो । शेरबहादुरले गरेको बुद्धचित्तको कारोबार अरू केही व्यवसायीहरूलाई मन परेको थिएन । गएको फागुन २२ मा परिचित व्यवसायीले गेम इच ओभर भनेर म्यासेज गरेका थिए, शेरबहादुरले भने, यो रूखमा बुद्धचित्त मालाको कारोबारीहरूले आँखा लगाइरहेका थिए, आफूले नपाएपछि बोट नै सिध्याउने कार्य गरे ।काभ्रेको रोशी र तेमाल गाउँपालिकाका सयौं स्थानीयको आम्दानीको मुख्य स्रोत बनिरहेको बुद्धचित्तको कारोबार पछिल्ला वर्षमा अपराध, हिंसा र बेमेल बढाउने माध्यम बनिरहेको छ । बुद्धचित्तको बढ्दो मूल्य र यसको कारोबारमा भइरहेका अस्वस्थ प्रतिस्पर्धाले कलह उब्जाइरहेको छ । जस्तो कि, शेरबहादुरले सम्झौता गरेको रूखबाट गत वर्ष मात्रै ३ करोड रुपैयाँ आम्दानी भएको थियो । यसैबाट बुझ्न सकिन्छ, बुद्धचित्तको कारोबार कति ठूलो छ भनेर ।कैयौं स्थानीयले बुद्धचित्तको चोरी रोक्न सुरक्षा दस्ता नै परिचालन गरिरहेका छन् भने कतिपयले तारजाली वा बेरबार गर्ने र क्लोज सर्किट क्यामेरा राख्ने काम गरिरहेका छन् । तर यतिले मात्रै बुद्धचित्तको सुरक्षा सम्भव भइरहेको देखिन्न । शेरबहादुरसँग बुद्धचित्त किन्ने सम्झौता गरेका समीपले सुनाए, पोहोर जेठको दोस्रो साताबाट सुरक्षा परिचालन गरिएको थियो, फल लाग्ने बेला भएपछि सुरक्षा व्यवस्था कडा पार्ने योजना बनाएका थियौं, फूल फुल्दै गर्दा आपराधिक समूहले बोट नै काटिदिए, यसबाट हामीलाई दुई करोडभन्दा माथिको क्षति भएको छ । यो घटनापछि उनीहरूले रूखको आम्दानीस्वरूप घटनामा संलग्न अपराधीबाट ३० वर्षको आम्दानी रकम र ठेकेदारबाट ५ वर्षको क्षतिपूर्ति रकम दिलाउनुपर्ने माग राखेका छन् ।जिल्ला प्रहरी कार्यालय काभ्रेले यो घटनामा ८ जनाविरुद्ध किटानी जाहेरी परे पनि तेमाल गाउँपालिका६ का ४१ वर्षीय मानबहादुर तामाङ, तेमाल गाउँपालिका३ का दुर्गालाल तामाङ र रोशी गाउँपालिका५ का ३६ वर्षीय धीरज भनिने श्यामकृष्ण मैनालीलाई पक्राउ गरिसकेको छ । प्रारम्भिक सोधपुछ, पुराना घटनाहरू हेरेर पनि अनुसन्धान गरिरहेका छौं, जिल्ला प्रहरी कार्यालय काभ्रेकी प्रमुख प्रहरी उपरीक्षक बसुन्धरा खड्काले भनिन् । घटनाबारे जिल्लास्तरीय सुरक्षा समितिको बैठकमा पनि छलफल भएको प्रमुख जिल्ला अधिकारी रुद्रादेवी शर्माले बताइन् । भनिन्, कतिपय अवस्थामा बुद्धचित्त धनीले गाउँपालिकामा शान्तिसुरक्षाका लागि निवेदन दिएपछि पनि प्रहरी परिचालन गर्ने गरिएको छ ।बुद्धचित्तले कलह निम्त्याएको यो पहिलो घटना भने होइन । ०७७ असार ११ को राति सवा ११ बजे एउटा समूहले नागबेलीस्थित शेरबहादुरकै घरबाट गोली चलाएर बुद्धचित्त लुटपाट गरेको थियो । प्रहरीका अनुसार त्यति बेला सीसी क्यामेरासमेत तोडेर ९० लाख रुपैयाँ बराबरको बुद्धचित्तको माला लुटिएको थियो । यो काममा कम्तीमा २० जनाको समूहको परिचालन रहेको प्रहरीको अनुसन्धानले देखाएको थियो । यस घटनामा प्रहरीले रोशी गाउँपालिका६ का काले भनिने राधाकृष्ण मैनालीलाई पक्राउ गरेको थियो । पक्राउ परेकाहरू काभ्रेपलाञ्चोक जिल्ला अदालतको आदेशले ०७७ असोज २७ मा जनही २ लाख रुपैयाँको धरौटी राखी तारिखमा छुटेका छन् । यो मुद्दामा अदालतबाट फैसला भइसकेको छैन । यस घटनामा संलग्न अन्य ९ जना अझै पनि प्रहरीको फरार सूचीमा छन् । ०७७ सालयता जिल्ला प्रहरीमा बुद्धचित्त कारोबारसँग सम्बन्धित दुई वटा मुद्दा दर्ता भएको देखिन्छ । बुद्धचित्तको कारोबारमा अस्वस्थ प्रतिस्पर्धाका कारण वर्षैपिच्छे मुद्दा दर्ता हुने गरेको जिल्ला अदालत काभ्रेका स्रेस्तेदार कर्णबहादुर राईको भनाइ छ । ०७४ सालयता काभ्रे जिल्ला अदालतमा बुद्धचित्त मालासम्बन्धी १४ वटा मुद्दाहरू दर्ता भएको देखिन्छ । ०७४ मा १, ०७६ मा १, ०७७ मा २, ०७८ मा २, ०७९ मा ४ र ०८० सालमा ४ वटा मुद्दा दर्ता भएका हुन् ।प्रहरी र अदालतका अलावा स्थानीय तहका न्यायिक समितिमा पनि बुद्धचित्तसँग सम्बन्धित मुद्दा पुग्न थालेका छन् । ०७९ यता रोशी गाउँपालिकाको न्यायिक समितिमा बुद्धचित्तसँग सम्बन्धित ६ वटा मुद्दा दर्ता भएका थिए । जसमध्ये ४ वटा फर्छ्योट भइसकेको र २ वटा बाँकी रहेको गाउँपालिकाका उपाध्यक्ष एवं न्यायिक समितिका संयोजक मिमबहादुर वाइबाले बताए । समितिमा बुद्धचित्तको रूख, जग्गा, साँधसिमाना, बुद्धचित्त माला कारोबार सम्झौता उल्लंघनलगायत विषयका मुद्दा दर्ता भएका छन्, उनले भने । बुद्धचित्त मालाको कारोबार सम्झौता र त्यसको उल्लंघनका विषयमा धेरै विवाद भएपछि पालिकाले बुद्धचित्तको कारोबार नियमन गर्न ०७६ मा कार्यविधि बनाएको थियो । यसलाई आर्थिक वर्ष ०८०८१ मा बुद्धचित्त फल दाना बिक्री तथा व्यवस्थापन कार्यविधि ०८० संशोधन गरिएको थियो । कार्यविधिअनुसार नै बुद्धचित्त फल दाना बिक्री तथा व्यवस्थापनका लागि जिल्लास्थित सुरक्षा निकायको समन्वयमा सुरक्षा र संरक्षण गर्ने गरिएको रोशी गाउँपालिकाका अध्यक्ष दिनेश लामाले बताए । कार्यविधिको कार्यान्वयनपछि विवाद अलि कम भएको थियो । तर, चैत २९ गते अकल्पनीय घटना घट्यो । तेमाल गाउँपालिकाका उपाध्यक्ष एवं पालिकाको न्यायिक समितिका संयोजक दलमान थोकरले भने काभ्रेको तेमाल गाउँपालिकामा बुद्धचित्त मालाको विषयलाई लिएर ठूला विवाद र अपारधजन्य गतिविधिहरू नभएको दाबी गरे । पालिकाको न्यायिक समितिमा आफूले जिम्मेवारी सम्हालेयता बुद्धचित्त मालाको विषयमा कुनै पनि मुद्दा दर्ता नभएको उनको भनाइ छ ।"
झुक्किएर मोबाइलमा २५ हजार रुपैयाँसम्म टपअप,"फिर्ता हुँदैन ब्यालेन्समोबाइल वालेटहरूबाट १० रुपैयाँदेखि १० हजार रुपैयाँसम्म मोबाइल टपअपको सुविधा छ । बैंकिङ एपमार्फत पनि प्रयोगकर्ताले मोबाइल टपअप गर्न सक्छन् । प्रायः बैंकका एपमा १० रुपैयाँदेखि ५ हजारसम्म टपअप गर्न मिल्छ । कनेक्ट आईपीएसमा ५ हजार रुपैयाँसम्म टपअप गर्न सकिन्छ । मोबाइलबाटै टपअप सुविधाका कारण रिचार्ज कार्ड छाप्ने र स्क्र्याच गर्ने झन्झट कम भएकामा टेलिकम अपरेटर र कतिपय प्रयोगकर्ताहरू खुसी छन् । तर टपअपमा समस्या आउँदा बैंक तथा वित्तीय संस्थाले टेलिकम कम्पनीलाई र टेलिकम कम्पनीले भुक्तानी सेवा प्रदायक संस्थालाई देखाउने हुँदा अलमलमा परिएको प्रयोगकर्ताको गुनासो छ । सरकारी स्वामित्वको नेपाल टेलिकमले प्रिपेड नम्बरमा हुने टपअपसम्बन्धी समस्या वालेट कम्पनी वा बैंकहरूबाट समाधान हुने जनाएको छ । पोस्टपेड सेवामा सजिलै रिफन्ड को सुविधा भए पनि प्रिपेडमा भने रकम फिर्ता गर्न असहज रहेको टेलिकमका प्रवक्ता हरि ढकालले बताए । हाम्रो कस्टमर सपोर्टमा यस्ता समस्या धेरै आउँछन्, उनले भने, वालेटहरूबाट टपअप भएको छ र त्यो रिफन्ड गर्न चाहेमा वालेटहरूले नै हामीलाई जानकारी गराए भने मात्रै हामीले पहल गर्न सक्छौं, नत्र सक्दैनौं । किनभने हामी आफैंले केकति टपअप भएको हो भन्ने भेरिफाई गर्न सक्दैनौं । धेरै नै ठूलो रकम टपअप भएको स्पेसल केसमा चाहिँ छुट्टै तरिकाले हेरिएला । तर सामान्यतया प्रिप्रेड नम्बरको टपअपसम्बन्धी समस्या हामी खासै हेर्दैनौं । निजी स्वामित्वको दूरसञ्चार सेवा प्रदायक एनसेलले पनि रिचार्ज गरिएको ब्यालेन्स फिर्ता नहुने स्पष्ट पारेको छ । तथपि त्यस्ता ग्राहकलाई आफ्नो ब्यालेन्स साथीभाइ वा आफन्तहरूलाई ट्रान्सफर सुविधामार्फत पठाउन सुझाव दिने गरेको एनसेलले जानकारी दिएको छ । जब ग्राहकले भूलवश ब्यालेन्स रिचार्ज गर्छन्, हामी ग्राहकले इच्छाएका अन्य एनसेलका सेवा प्रयोग गर्ने ग्राहकहरूलाई ब्यालेन्स समायोजन गरिदिन्छौं, एनसेलले इमेलअन्तर्वार्तामा भनेको छ, उदाहरणका लागि, मैले १०० रुपैयाँको सट्टा झुक्किएर १००० रुपैयाँ रिचार्ज गरें भने, त्यसरी रिचार्ज गरिएको बढी ब्यालेन्स मैले एनसेललाई भनेर आफूले चाहेको अन्य एनसेल नम्बरहरूमा बाँड्न सक्छु । एनसेलमा औसत प्रतिदिन १० देखि १५ वटा यस्ता खालका उजुरीहरू आउने गरेको कम्पनीले बताएको छ ।मोबाइल टपअपबापतको रकम फिर्ता माग्ने ग्राहकको संख्या बढेपछि यसमा उच्चतम सीमा तोक्ने व्यवस्था लागू गरिएको वालेट सेवा प्रदायक ईसेवाका प्रमुख कार्यकारी अधिकृत जगदीश खड्काको भनाइ छ । हामी भुक्तानीमा सहजीकरण गर्ने निकाय हौं, टपअपसम्बन्धी सम्पूर्ण इन्भेन्टरी टेलिकम अपरेटरको हुन्छ, उनले भने, अपरेटरको सिस्टम वा सर्भरमा एक पटक रकम जम्मा भएपछि त्यो फिर्ता गर्ने गरिएको छैन । कसैले ५० हजार रुपैयाँ रिजार्च गर्यो भने त्यो रकम फिर्ता हुँदैन । उनका अनुसार केही समयअघि एक व्यक्तिले झुक्किएर २५ हजार रुपैयाँ मोबाइल टपअप गरेका थिए र त्यो रकम फिर्ता भएको थिएन । त्रुटिवश ग्राहकलाई यस्तै ठूलो क्षति नहोस् भनेर आफूहरूले एनटीसीको मोबाइल टपअप रकममा एक पटकमा ५ हजार रुपैयाँ र एनसेलमा ३ हजार रुपैयाँ उच्चतम सीमा तोकिदिएको खड्काले जनाए । प्रभु बैंकको अल्टरनेट डेलिभरी च्यानलका प्रमुख ऋषिराम न्यौपानेले पनि यस्ता समस्या आउँदा ग्राहकलाई ब्यालेन्स ट्रान्सफरको सुझाव दिने गरेको बताए । यसबारे हामीले टेलिकम कम्पनीसँग कुरा गरेका थियौं, कम्पनीले प्राविधिक रूपमै रकम फिर्ता गर्न नमिल्ने बतायो, उनले भने, ग्राहक साक्षरता बढेसँगै पछिल्लो समय यस्ता समस्या कम भएका छन् । मोबाइल रिचार्ज र वालेट टपअपमा मान्छे झुक्किने गरेकाले यस्ता समस्या नआऊन् भनेर आफूहरूले ग्राहक सचेतनाका कार्यक्रम गरिरहेको एनसेलको दाबी छ । मोबाइलमा रिचार्ज गरेपछि त्यो ग्राहकको मेन ब्यालेन्सका रूपमा जम्मा हुने र रिचार्ज गर्नासाथ अपरेटरको बिलिङ प्रणालीबाट रिचार्जबापत सरकारलाई बुझाउनुपर्ने स्वामित्व कर र मूल्य अभिवृद्धि कर स्वतः काटिने भएकाले रकम फिर्ता गर्न नमिल्ने कम्पनीहरूको भनाइ छ । एक सय रुपैयाँको रिचार्ज गर्दा कुल २ रुपैयाँ करमा जाने एनसेलले इमेलमार्फत जानकारी दिएको छ ।"
सरकारले अनुदान रकम नदिँदा अन्योलमा कृषि बिमा,"काठमाडौं (कास) कृषि बिमामा अनुदानबापत रकम सरकारले नदिँदा बिमा कम्पनीहरूले कृषि बिमा लेखको बिक्री र दाबी भुक्तानी रोकेका छन् । कम्पनीहरूले जारी गरेको विज्ञप्तिमा कृषि बिमालेख बिक्री र दाबी भुक्तानी रोक्ने चेतावनी मात्र दिएका छन् । तर, भित्रभित्रै बिमालेख बिक्रीसँगै दाबी भुक्तानी रोकेको कम्पनीहरूले स्विकार्छन् । कम्पनीहरूले यही वैशाख १० मै विज्ञप्ति निकालेर अनुदानबापतका रकम तत्काल नआए दाबी भुक्तानी पनि रोक्ने चेतावनी दिएका थिए । बुधबार यसअघि जारी विज्ञप्तिलाई पुनः जारी गरेर नेपाल बिमक संघले तत्काल अनुदानबापत रकम भुक्तानीको माग गरेको हो ।विगत १० वर्षदेखि बिमा कम्पनीहरूले नियामक निकाय नेपाल बिमा प्राधिकरणको निर्देशिकाबमोजिम कृषि बिमालेख जारी गर्ने, क्षति हुँदा क्षतिको दाबी भुक्तानी गर्ने तर सरकारले तोकेको अनुदान सामान्यतया १ वर्षपछि मात्र प्राप्त हुने गरेको छ, विज्ञप्तिमा भनिएको छ, नेपाल सरकारले कृषि बिमा शुल्कमा तोकेको अनुदान रकम बिमा कम्पनीहरूलाई दिन करिब दुई अर्ब बाँकी छ । उपरोक्त अनुदान रकम उपलब्ध गराउन नेपाल सरकार कृषि तथा पशुपन्छी मन्त्रालय, कृषि विभाग र नेपाल बिमा प्राधिकरणलाई पटक पटक मौखिक तथा लिखित अनुरोध गर्दासमेत हालसम्म प्राप्त नभएका कारण बिमा कम्पनी अत्यधिक जोखिममा छन् ।एकतर्फ कृषि बिमाको अनुदान प्राप्त नहुने र अर्कोतर्फ दाबीको भुक्तानी तत्काल गर्नुपर्ने परिस्थितिका कारण बिमकहरूको नगद प्रवाहमा समस्या भएको छ । तसर्थ, निर्जीवन बिमा कम्पनीहरूको छाता संगठन नेपाल बिमक संघको मिति ०८१ वैशाख १० मा बसेको पूर्ण बैठकको निर्णयअनुसार नेपाल सरकारले भुक्तानी गर्नुपर्ने अनुदान रकम यथाशक्य उपलब्ध गराउन यसै प्रेस विज्ञप्तिमार्फत अनुरोध गर्दछौं । अन्यथा नगद प्रवाहको अभावमा बिमकहरूलाई दाबी भुक्तानी गर्न असहजता हुने व्यहोरा सम्पूर्ण सरोकारवाला निकायलाई जानकारी गराउँछौं, विज्ञप्तिमा भनिएको छ, यसबाट कृषि बिमा गर्ने बिमित तथा दाबीकर्तामा पर्न जाने असरप्रति क्षमाप्रार्थी छौं ।कृषि बिमालेख बिक्री नरोक्न नेपाल बिमा प्राधिकरणले बिमा कम्पनीहरूलाई निर्देशन दिएको छ । यसअघि बिमा कम्पनीहरूले कृषि बिमामा अनुदानबापतको रकम सरकारबाट नआएको भन्दै बिमालेख बिक्री नगर्ने भन्दै सूचना जारी गरेका थिए । बुधबार त्यही पुरानै धारणा दोहोर्याउँदै बिमक संघले पुनः विज्ञप्ति जारी गरेको थियो । त्यसपछि प्राधिकरणले बिमालेख बिक्री र दाबी भुक्तानी नरोक्न निर्देशन दिएको हो । नेपाल बिमक संघबाट ०८१ वैशाख १२ मा जारी कृषि बिमासम्बन्धी विज्ञप्तिबारे आफ्नो गम्भीर ध्यानाकर्षण भएको प्राधिकरणले जनाएको छ । कृषि तथा पशुपन्छी बिमा व्यवसायलाई भरपर्दो र विश्वसनीय बनाउने तथा नेपाल सरकारबाट प्राप्त हुन बाँकी अनुदान रकम यथाशीघ्र उपलब्ध गराउने विषयमा नेपाल सरकार कृषि तथा पशुपन्छी विकास मन्त्रालयसँग बारम्बार समन्वय तथा पहल भइरहेको छ, प्राधिकरणको निर्देशनमा भनिएको छ, निकट भविष्यमा रकम प्राप्त हुने नै हुँदा तत्काल उक्त विज्ञप्ति फिर्ता लिई कृषि तथा पशुपन्छी बिमा व्यवसाय तथा दाबी भुक्तानी सुरु गर्न निर्देशानुसार आग्रह गरिएको छ । आगामी दिनमा यस प्रकारका बिमा बजारमा भ्रम सिर्जना हुने तथा बिमाको विश्वसनीयतामा नै असर पर्ने खालका विज्ञप्ति एवं सूचना सम्प्रेषण नगर्नसमेत प्राधिकरणले भनेको छ ।"
अर्थ संक्षेप,"फुडमान्डु अब चितवनमा पनिकाठमाडौं (कास) फुड डेलिभरी कम्पनी फुडमान्डुले चितवनमा पनि आफ्नो सेवा विस्तार गरेको छ । फुडमान्डुको सेवा काठमाडौं, ललितपुर, भक्तपुर, कीर्तिपुर र पोखरा हुँदै चितवनमा पनि विस्तार भएको हो । काठमाडौं र पोखरामा पहिलेदेखि नै रहेको कम्पनीले यही शुक्रबार पत्रकार सम्मेलनमार्फत चितवनवासीले समेत अनलाइनबाटै खाने कुराहरूको अर्डर गर्न सकिने जानकारी दिएको हो । फुडमान्डु अब चितवनमा पनि विस्तार भएको घोषणा गर्न पाउँदा हामी धेरै हर्षित छौं, कम्पनीका ब्रान्ड एण्ड मार्केटिङ म्यानेजर इनेशा भट्टराईले भनिन्, चितवनमा रहेका प्रख्यात रेस्टुरेन्टका खानेकुरा घर, अफिस वा ग्राहकले चाहेको ठाउँमा नै अनलाइनमार्फत डेलिभर गर्न हामी उत्साहित छौं । चितवनवासीलाई डेलिभरी सेवा दिन अहिले फुडमान्डुले पहिलो चरणमा स्थानीय रेस्टुरेन्ट तथा होटलसँग सहकार्य गरेको छ । भविष्यमा अन्य सेवा पनि विस्तार गर्दै जाने कम्पनीको प्रतिबद्धता छ ।धेरै रेमिट्यान्स भित्र्याउने बैंकमा ग्लोबल आईएमई सम्मानितकाठमाडौं (कास) ग्लोबल आईएमई बैंक लिमिटेड आर्थिक वर्ष ०७९८० मा सर्वाधिक रेमिट्यान्स भित्र्याउने बैंक तथा वित्तीय संस्थाका रूपमा सम्मानित भएको छ । नेपाल राष्ट्र बैंकको ६९औं वार्षिकोत्सवका अवसरमा ग्लोबल आईएमई बैंक सम्मानित भएको हो । राष्ट्र बैंकको केन्द्रीय कार्यालय, बालुवाटारमा शुक्रबार आयोजित विशेष समारोहमा गभर्नर महाप्रसाद अधिकारीले ग्लोबल आईएमई बैंक लिमिटेडका प्रमुख कार्यकारी अधिकृत रत्नराज बज्राचार्यलाई प्रशंसापत्र प्रदान गरे । विप्रेषण आप्रवाहले मुलुकको समष्टिगत आर्थिक स्थायित्व, सामाजिक आर्थिक सुधारलगायत बाह्य क्षेत्र सन्तुलनमा समेत योगदान पुर्याएको भन्दै प्रशंसापत्र प्रदान गरिएको राष्ट्र बैंकले जनाएको छ । राष्ट्र बैंकले आफ्नो वार्षिकोत्सवका अवसरमा सर्वाधिक रेमिट्यान्स भित्र्याउने बैंक तथा वित्तीय संस्थाहरूलाई सम्मानित गर्दै आएको छ । ग्लोबल आईएमई बैंकले संयुक्त राज्य अमेरिका, संयुक्त अधिराज्य, क्यानडा, अस्ट्रेलिया, मलेसिया, दक्षिण कोरिया, जापान, साउदी अरेबिया, कतार, यूएई, बहराइन, कुवेत, भारत, जोर्डन, हङकङलगायत मुलुकबाट रेमिट्यान्स भित्र्याउँदै देशको छ । ३५ प्रतिशत लाभांश वितरण गर्दै सूर्यज्योतिकाठमाडौं (कास) सूर्यज्योति लाइफ इन्स्योरेन्सले ३५ प्रतिशत लाभांश वितरण गर्ने भएको छ । कम्पनीले मर्जरको एक वर्ष पूरा गरेको अवसरमा कम्पनीले उक्त लाभांश वितरण गर्ने भएको हो । सूर्या लाइफ इन्स्योरेन्स र ज्योति लाइफ इन्स्योरेन्सबीच मर्जर भई बनेको सूर्यज्योति लाइफ इन्स्योरेन्सले ०७९ पुस ७ मा संयुक्त कारोबार सुरु गरेको थियो । सूर्यज्योतिले ३५ घातक रोगविरुद्ध ५० लाख रुपैयाँसम्मको उपचार खर्चको आर्थिक सुरक्षा दिँदै आएको सूर्यज्योतिका प्रमुख कार्यकारी अधिकृत प्रकाशविक्रम खत्रीले बताए । सूर्यज्योति लाइफ इन्स्योरेन्स कम्पनीको चुक्ता पुँजी ४ अर्ब ५४ करोड रुपैयाँ छ । कम्पनीले १ सय ७८ शाखामार्फत सेवा दिँदै २८ लाख बिमालेख जारी गरिसकेको जनाएको छ । सिटिजन लाइफले ल्यायो भिडियो केवाईसी सेवाकाठमाडौं (कास) सिटिजन लाइफ इन्स्योरेन्स कम्पनीले वैशाख ९ देखि भिडियोमार्फत केवाईसी लिने प्रक्रिया जारी गरेको छ । विदेशमा बसोबास गर्ने व्यक्तिहरूको बिमा गर्दा ईएप्लिकेसन डिक्लेरेसन फर्मसहित आवश्यक सबै विवरण अभिकर्ता पोर्टलमार्फत प्राप्त हुने बताइएको छ । केवाईसीसम्बन्धी व्यवस्थालाई थप प्रभावकारी बनाउन कम्पनीले भिडियो केवाईसीको अवधारणा ल्याएको हो । प्रस्तावित बिमितले सम्पूर्ण आवश्यक विवरण अभिकर्ता पोर्टलमार्फत पेस गरेपछि ईएप्लिकेसन डिक्लेरेसन फर्ममा आवश्यक विवरण भरेपछि स्क्यान गरी अनलाइनमार्फत रजिस्टर्ड भएको प्रस्तावमा अपलोड गर्नुपर्नेछ । प्रस्तावित बिमितले कम्पनीद्वारा निर्धारण गरिएको विषयमा आफ्नो केवाईसीसम्बन्धी भिडियो बनाएर सिटिजन लाइफमा पठाउनुपर्नेछ । भिडियो केवाईसी सेवाले बिमा अभिकर्ताहरूलाई व्यवसाय गर्न थप सहज हुने कम्पनीको दाबी छ । तत्त्वले ल्यायो विभिन्न स्वादका सक्खर काठमाडौं (कास) परम्परागत रूपमा हरेक नेपाली भान्सामा गुलियोका लागि प्रयोग हुने सक्खर (ज्यागरी) लाई तत्त्व फार्म्सले विभिन्न स्वादमा बजारमा ल्याएको छ । मौलिक एवं औषधीय गुणयुक्त सक्खर ओरिजिनल, सिनेमन, स्याफ्रोन, मसला टी, टर्मरिक, ब्ल्याक पेपर र जिन्जर गरी सात फरक स्वादमा उत्पादन गरिएको कम्पनीले जनाएको छ । तत्त्वका उत्पादन काठमाडौं उपत्यकासँगै पोखरा, भैरहवा, नारायणगढ, बुटवल, नेपालगन्जलगायत सहरका भाटभटेनी, सेल्सबेरी, बिगमार्टमा उपलब्ध छन् । दराजमार्फत अनलाइन अर्डर गरी नेपालभर मगाउन सकिने कम्पनीले जनाएको छ । ३ सय ग्रामको ओरिजिनल सक्खरको एक सय ७५ रुपैयाँ र ६ सय ग्रामको तीन सय २५ रुपैयाँ मूल्य तोकिएको कम्पनीले बताएको छ । अन्य फ्लेवरको भने स्वादअनुसार फरकफरक मूल्य छ ।"
विश्वकपअघिको अवसर,"(काठमाडौं)स्ट इन्डिज र अमेरिकाले आयोजना गर्ने ट्वान्टी२० विश्वकप क्रिकेट सुरु हुनु एक महिनामात्र बाँकी छ । नेपालले वेस्ट इन्डिज ए सँग शनिबार सुरु ट्वान्टी२० शृंखला खेलिरहँदा विश्वकप खेल्ने अन्य टोलीको ध्यान पनि यसले तान्ने छ । नेपाल र वेस्ट इन्डिजसहित अन्य १८ टोलीले ५ दिनभित्र १५ सदस्यीय अन्तिम खेलाडी नामावली अन्तर्राष्ट्रिय क्रिकेट परिषद् (आईसीसी) मा बुझाइसक्नु पर्नेछ । नेपाल र वेस्ट इन्डिज दुवैले आफ्नो अन्तिम टोली घोषणा गर्नुअघि शृंखलाको दुई खेल खेल्ने छ । त्यसैले दुवै टोलीलाई अन्तिम टोली घोषणा गर्नुपूर्व यो दुई खेल महत्त्वपूर्ण हुनेछ । वेस्ट इन्डिजबाट नियमित खेल्दै आएका कप्तान रोभमन पोवेल, एन्ड्रे रसेल, निकोलस पुरन, केयल मेयर्स, सेरफान रदरफोर्ड, रोमारियो सेफर्ड, अल्जारी जोसेफ र सिमरन हेटमरले इन्डियन प्रिमियर लिग (आईपीएल) मा खेलिरहेका छन् भने पूर्वकप्तान जेसन होल्डर इंग्लिस काउन्टी क्रिकेट खेलिरहेका छन् । त्यसबाहेक अन्य सबैका लागि विश्वकपमा वेस्ट इन्डिज टोलीमा पर्न नेपालसहितका खेल अवसरको रूपमा रहेको छ ।नेपालसँगको शृंखला विश्वकप तयारीलाई लिएर हाम्रा खेलाडीका लागि अवसरको रूपमा रहेको छ, हाम्रो छनोटकर्ताले अझै वेस्ट इन्डिजको विश्वकप टोलीमा दुई स्थान खाली छ भनेका छन्, वेस्ट इन्डिजका कप्तान रोस्टन चेजले भने, त्यसैले पनि हाम्रा खेलाडी र नेपाली खेलाडीका लागि विश्वकपमा छानिने अवसर छ ।मे १ (बुधबार) सम्म सबै टोलीले अन्तिम टोली आईसीसीमा बुझाइसक्नुपर्ने प्रावधान रहेको छ । त्यसअघि शनिबार र आइतबार पहिलो दुई खेलमा नेपाल र वेस्ट इन्डिज ए प्रतिस्पर्धा गर्दै छन् । नेपालले आरिफ शेखलाई समेट्दै बिहीबार १६ सदस्यीय टोली घोषणा गरेको थियो । विश्वकपमा १५ सदस्य खेलाडी हुनुपर्ने प्रावधान छ । तर, नेपालले शुक्रबार आफ्नो टोलीमा विनोद भण्डारी, लोकेश बम, सागर ढकाल र कमलसिंह ऐरीलाई थपेर २० सदस्यीय बनाएको छ । खेलाडीको नामावली अन्तिम समय आइसकेको अवस्थाबारेको प्रश्नमा नेपालका मुख्य प्रशिक्षक मोन्टी देसाईले वान बल ब्याटल भन्दै कूटनीतिज्ञ जवाफ दिए । वेस्ट इन्डिज ए टोली हेर्ने हो भने नेपालले ठूलै चुनौती सामना गर्नुपर्ने देखिन्छ । वेस्ट इन्डिज टोलीमा वेस्ट इन्डिज ए को टोलीमा जोनसन चार्ल्स, फाबियन एलेन, एन्ड्रे फ्लेचर, हेडेन वाल्स, एलिक अथानाजे, किमो पाउल, ओसाने थोमस जस्ता खेलाडी रहेका छन् । वेस्ट इन्डिजका प्रशिक्षक फ्लोयड रेइफरले नेपालबारे आफूहरू जानकार रहेको बताए । गत वर्ष विश्वकपमा छनोटमा नेपालले वेस्ट इन्डिजसँग खेलेको हामीले हेरेका थियौं, नेपालले राम्रो खेलेको थियो, नेपालसँग प्रतिभाशाली खेलाडीहरू छन्, हामी कसैलाई कमजोर ठान्ने छैनौं, वेस्ट इन्डिजका पूर्व राष्ट्रिय खेलाडी रेइफरले भने, यो राम्रो शृंखला हुने अपेक्षा लिएको छु । जिम्बावेमा भएको विश्वकपमा छनोटमा वेस्ट इन्डिजले नेपाललाई १ सय १ रनले पराजित गरेको थियो । वेस्ट इन्डिजले बनाएको ३३९७ को जवाफ फर्काउने क्रममा आरिफ शेखले ६३ रन बनाएपछि नेपाल ४९४ ओभरमा २ सय ३८ रनमा अलआउट भएको थियो । विश्वकपअघि वेस्ट इन्डिज ए सँग खेल्नु नेपालका लागि ठूलो मौका हुनेछ । विशेष गरी ओमानमा साता दिनअघि एसीसी प्रिमियर कपमा गरेको निराशाजनक प्रदर्शन चिरेर नेपालसामु विश्वकपपूर्व आफ्नो कमजोरी सुधार्ने मौका छ । समूह चरणको चारै खेल जितेको नेपाल सेमिफाइनलमा यूएईसँग पराजित भएर अर्को वर्ष हुने एसिया कपबाट बाहिरिएको थियो भने हङकङसँग तेस्रो स्थानका लागि भएको प्लेअफ खेलमा पराजित भएर नोभेम्बर हुने एसीसी इमर्जिङ कपबाट पनि बाहिरिएको थियो । ओमानको प्रदर्शनलाई लिएर हामी निराश छौं । समूह चरणका खेलमा हाम्रो सबै मिलिरहेको थियो, तर सेमिफाइनलमा हारेपछि निराशा बढ्दै गयो, नेपालका कप्तान रोहित पौडेलले भने, यो सबै बिर्सिएर हामीले तेस्रो स्थानका लागि राम्रो खेल्नुपर्ने थियो । तर, त्यसमा पनि राम्रो भएन । एउटा ब्याटिङ युनिटका रूपमा हामीले राम्रो खेल्न सकेनौं । अब त्यसलाई बिर्सिएर वेस्ट इन्डिजसँगको शृंखलाप्रति हामी उत्साहित छौं । आफ्नो उत्कृष्ट दिन सबै तयार छन् । कीर्तिपुरको कन्डिसन हेर्ने हो भने ब्याटिङका लागि सहयोगी छ, एउटा बलिङ युनिट हाम्रो अझै चुस्त हुनुपर्नेछ ।वेस्ट इन्डिज दुई पटकको ट्वान्टी२० विश्वकप च्याम्पियन हो । वेस्ट इन्डिजको कुनै पनि टोली पहिलो पटक नेपाल भ्रमणमा आएको हो । नेपाली राष्ट्रिय टोलीसँग खेल्न काठमाडौं आउने वेस्ट इन्डिज चौथो टेस्ट टोली हो । पाकिस्तानको क्रिकेट एकेडेमी टोलीले सन् २००८ मा आएर नेपालसँग तीन ५० ओभरको खेल खेलेको थियो । गत वर्ष जिम्बावे ए र अघिल्लो महिना आयरल्यान्ड ए ले नेपालसँग खेलेको थियो ।नेपाल प्रशिक्षक देसाई तीन वर्षसम्म वेस्ट इन्डिजको ब्याटिङ परामर्शदाता थिए । गत वर्षको फेब्रुअरीमा उनी नेपालको प्रशिक्षक हुनुअघि वेस्ट इन्डिजमै थिए । उनले ओमानमा हार बेहोरेको पछिल्ला दुई खेलले नेपालको तस्बिर बोल्न नसक्ने जनाए । वेस्ट इन्डिजको क्रिकेट इतिहास निकै ठूलो छ, ५० ओभरको क्रिकेट संरचनामा आएपछि उनीहरू दुई पटक विश्वकप विजेता बनेका थिए, उनीहरू आफ्नो छवि ट्वान्टी२० मा पनि त्यहीअनुरुप बनाउँदै दुई पटक विश्व विजेता बनिसकेका छन् । वेस्ट इन्डिजले टेस्ट क्रिकेटमा आफ्नो वर्चस्व कसरी जमाएको थियो भन्ने हामीलाई थाहै छ । हामी हुर्कंदै गर्दा उनीहरूलाई धेरै आदर गर्थ्यौं, देसाईले भने, यस खेलमा प्रतिस्पर्धा अवश्य हुन्छ, तर हामीले नतिजाभन्दा यस शृंखलालाई आफ्नो आत्मविश्वास बढाउने अवसरका रूपमा लिएका छौं ।"
नीरजले जिते काठमाडौं ओपन गल्फ,"(काठमाडौं)नीरज तामाङले कोर्स रेकर्ड बराबरी गर्दै समग्रमा ८ अन्डर २ सय ६४ को स्कोरमा भुवन नगरकोटीलाई एक स्ट्रोकले हराएर करियरको पहिलो प्रतियोगिता सूर्य नेपाल काठमाडौं ओपन जितेका छन् । सूर्य नेपाल गल्फ टुर २०२३२४ अन्तर्गत सातौं प्रतियोगिता काठमाडौं ओपनको अन्तिम दिन शुक्रबार धरानका प्रो नीरजले ८ अन्डर ६० को सानदार नतिजामा शिवराम श्रेष्ठको कोर्स रेकर्ड बराबरी गरेका थिए । शिवरामले सन् २०१५ मा एनपीजीए प्रेसिडेन्ट्स कपमा ८ अन्डर स्कोर गरेका थिए । शुक्रबार खेल सुरु गर्दा नीरज तीन दिनका लिडर भुवनभन्दा सात स्ट्रोकले पछि थिए । तर, ८ अन्डरको प्रदर्शनसँगै उनले उपाधिसँगै १ लाख २० हजार रुपैयाँ पुरस्कार पाए । अन्तिम १८ होलको सुरु गर्दा भुवनसँग दिनेश प्रजापतिमाथि ६ स्ट्रोक र नीरजमाथि ७ स्ट्रोकको अग्रता थियो । तर, भुवनले शुक्रबार इभन पार ६८ मा खेल सक्दा समग्रमा ७ अन्डर २ सय ६५ सहित दोस्रो स्थानमा चित्त बुझाए । उनले ८२ हजार पाए । ४ अन्डर ६४ खेल्दै समग्रमा २ सय ७१ सहित जयराम श्रेष्ठ तेस्रो भए । उनले ६६ हजार जिते । इभन पार ६८ स्कोर गर्दै समग्रमा इभन पार २ सय ७२ सहित तोरणविक्रम शाही चौथो भए । उनले ५३ हजार पाए । समग्रमा २ ओभर २ सय ७४ सहित पाँचौं भएका धनबहादुर थापाले ४५ हजार थापे । उनले इभन पार ६८ खेले ।उपाधि दाबेदार मानिएका सुवास तामाङ समग्रमा ४ ओभर २ सय ७६ सहित छैटौं भए । प्रो टर्न भएपछि पहिलो पटक घरेलु टुर खेलेका सुवासले ३३ हजार ५ सय पाए । समग्रमा ५ ओभर २ सय ७७ सहित दिनेश प्रजापति र रवि खड्काले सातौं स्थान बाँडे । उनीहरूले जनही ३३ हजार ५ सय पुरस्कार पाए । १ ओभर ६९ सहित समग्रमा ६ ओभर २ सय ७८ स्कोरमा रामे मगर नवौं भए । उनले २८ हजार थापे ।समग्रमा ७ ओभर २ सय ७९ सहित सञ्जय लामा र भुवनकुमार रोक्काले संयुक्त दसौं स्थानमा प्रतियोगिता सके । सञ्जयले ५ ओभर ७३ र भुवनले १ ओभर ६९ मा खेल टुंग्याए । उनीहरूले जनही २४ हजार पाए ।एमेच्योरतर्फ समग्रमा १३ ओभर २ सय ८५ सहित सद्भाव आचार्यले उपाधि जिते । उनले ७ ओभर ७५ मा खेल सक्दै टासी छिरिङलाई १० स्ट्रोकले हराए । टासीले समग्रमा २३ ओभर २ सय ९५ स्कोर बनाए । शुक्रबार उनले १२ ओभर ८० मा खेल सकेका थिए । राष्ट्रिय टोलीका खेलाडी राहुल विश्वकर्मा कुल ३०० स्कोर सहित तेस्रो भए ।नीरजले कोर्स रेकर्ड बराबरी गर्नेक्रममा फ्रन्टनाइन ५ अन्डर २९ मा सके । उनले पहिलोदेखि चौथो होलमा लगातार चार बर्डी प्रहार गरे । नवौं होलमा एक शट बचाएपछि फ्रन्टनाइनको समाप्तिमा भुवनभन्दा मात्र एक स्ट्रोकले पछि थिए । भुवनले भने फ्रन्टनाइन १ ओभर ३५ मा सके । उनले दोस्रो र चौथो होलमा बर्डी प्रहार गरे पनि तेस्रो होलमा डबल बोगी र पाँचौं होलमा बोगी खेपे ।नीरजले फ्रन्टनाइनकै प्रदर्शनलाई निरन्तरता दिए । १० औं होलमा बर्डी प्रहार गर्दै नीरजले भुवनसँग स्कोर बराबरी गरे । यसपछि १३ र १४ औं होलमा लगातार दुई बर्डी प्रहार गर्दा नीरजले दुई स्ट्रोकको अग्रता बनाएका थिए ।१६ औं होलमा हजार्डबाट बोगी खेले पनि १७औं होलको उत्कृष्ट बर्डीले पुनः २ स्ट्रोकको अग्रता बनाए । उनले ब्याकनाइन ३ अन्डर ३१ मा सक्दा एक स्ट्रोकको जित निकालेका हुन् । भुवनले भने १२ औं होलको बोगीविरुद्ध ११ र १८ औं होलमा बर्डी प्रहार गरे । ब्याकनाइन १ अन्डर ३३ मा सके । जयरामले फ्रन्ट र ब्याकनाइन दुवै २ अन्डर ३२ मा सके । फ्रन्टनाइनमा उनले दोस्रो, चौथो र आठौं होलमा बर्डी प्रहार गरे भने नवौं होलमा एक शट खेर फाले । ब्याकनाइनमा १३, १४ र १७ औं होलमा एक एक शट बचाए भने १६ औं होलमा बोगी प्रहार गरे ।विजेतालाई सूर्य नेपाल प्रालिका मार्केटिङ उपाध्यक्ष दीप्रा लहरी, नेपाल गल्फ संघका अध्यक्ष टासी घले र रोयल नेपाल गल्फ क्लबका क्याप्टेन मिथुन राईले पुरस्कार प्रदान गरे ।"
एपीएफ र पुलिस फाइनलमा,"काठमाडौं (कास) एपीएफ क्लबले विभागीय प्रतिद्वन्द्वी नेपाल पुलिस क्लबविरुद्ध सातौं केएनपी नेरोलेक शेरबहादुर खड्का स्मृति राष्ट्रिय महिला भलिबल प्रतियोगिताको फाइनलमा प्रतिस्पर्धा गर्ने भएका छ । चार टिम सहभागी प्रतियोगिताको राउन्ड रोबिन लिगमा एपीएफ शीर्ष र पुलिस दोस्रो स्थानमा रहँदै फाइनलमा पुगेका हुन् । राखेप कभर्डहलमा साविक उपविजेता एपीएफले साबिक विजेता न्यु डायमन्ड भलिबल क्लबलाई राक्दे आफ्नो अपराजित यात्रा कायम राखेको थियो । लिगकै अन्तिम खेलमा एपीएफले न्यु डायमन्डलाई ३ २ को प्रतिस्पर्धात्मक सेटमा हरायो । एपीएफले २५ १६, २५ १८, १९ २५, १३ २५, १५ ११ ले सेट जितेको हो । एपीएफकी सृष्टि खड्गी प्लेयर अफ द म्याच घोषित भइन् । यसअघि एपीएफले पुलिस र आर्मीलाई हराएको थियो ।त्यसअघि शुक्रबारै पुलिसले त्रिभुवन आर्मी क्लबलाई २५ १९, १७ २५, २५ १५, २५ १३ को सेटमा हराएर फाइनलमा स्थान सुरक्षित गरेको थियो । पुलिसकी लक्ष्मी चन्द प्लेयर अफ द म्याच बनिन् । तीन खेलमा पुलिस दोस्रो जित निकाल्दै फाइनल पुगेको हो । पहिलो खेलमा एपीएफसँग पराजित पुलिसले दोस्रो खेलमा न्यु डायमन्डविरुद्ध जित निकालेको थियो ।केएनपी नेरोलेकको मुख्य प्रायोजनमा शेरबहादुर खड्का स्मृति प्रतिष्ठानद्वारा आयोजित प्रतियोगिताको फाइनल शनिबार हुनेछ । न्यु डायमन्ड र आर्मीले तेस्रो स्थानका लागि खेल्नेछन् । विजेताले ४ लाख ९९ हजार र उपविजेताले २ लाख ५० हजार रुपैयाँ पुरस्कार जित्नेछन् । तेस्रो हुने टोलीले १ लाख २५ हजार तथा चौथोले ६२ हजार रुपैयाँ पुरस्कार प्राप्त गर्नेछन् । सर्वोत्कृष्ट खेलाडीले ५० हजार र विधागततर्फ उत्कृष्ट हुने जनही २५ हजार पाउनेछन् ।"
नीलो जाकामान्डु,(लेखक वनस्पतिविद् हुन्)
जीवन अन्ततः प्याज रहेछ,"मेरो ओछ्यान नजिकको टेबुलमा उज्ज्वल प्रसाईं लिखित मेरो जीवनी छ । यो जीवनीमा उज्ज्वलनिर्मित असल चौतारी छ, जसमा बसेर आफ्नो अतीतलाई नियाल्दै लोकलाई मैले सुनाउन बाँकी यस्ता कष्टमय पुनःसंस्कारका अनुभवहरू अरू पनि छन् । हेरूँ, समय र जाँगरले के भन्छन् ।"
कोपिला भ्यालीमा अमेरिकी आमा,"अमेरिकाको न्युजर्सीमा एक युवती बिहान खाजा खाने बेला बुवाआमासँग भन्छिन्, म एक वर्ष कलेज ग्याप गर्न चाहान्छु । असल मान्छे हुने प्रयास गर्छु । छातीमा स्वतन्त्र जोस लिएर साहसिक काम गर्न चाहन्छु । यो सन् २०१५ को कुरा हो । मास्कुले जीवनमा गणितलगायत विषयले आकर्षण नगरेपछि एक युवतीले बुबाआमा समक्ष यो प्रस्ताव राखेकी थिइन् ।भ्रमणबाट पहिलो समेस्टरमा १७ देखि २१ वर्ष उमेर समूहका विद्यार्थीका कार्यक्षेत्रमा सांस्कृतिक पूर्वअभ्यासबाट प्रयोगात्मक ज्ञान लिनुपर्थ्यो । त्यसका लागि कक्षा कोठाको पर्खाल बाहिर जानुपर्ने थियो । पहिलो समेस्टरको भ्रमणमा उनकी साथी हानाले कलेज सुरु हुनुअघि सँगै भारत जाने प्रस्ताव गरिन् । उनी हानासँग भारत गंगाको तट ऋषिकेश रामनाको गार्डेन स्कुलमा पुग्छिन्, जहाँ माओवादी सशस्त्र युद्धका बेला मानव तस्करी, दुर्व्यवहारमा परेका र बेवास्ता गरिएका बालबालिकाको आश्रय घर थियो । बालबालिकाको त्यो अवस्था देखेर ती किशोरीलाई अमेरिका फर्कन मन लागेन । साथी हाना भने अमेरिका फर्केर कर्नेल विश्वविद्यालय पढ्न सुरु गरिन् । ती युवती भने केही महिना वेचिएका, दुर्व्यवहारमा परेका र अलपत्र पारिएका बालबालिकाको सेवामा लागिन् । उनी अर्थात् म्यागी डोयन्ले नेपाली बालबालिकाको माया भुल्न सकिनन् । उनी कर्णाली प्रदेशको सुर्खेतमा दुर्व्यवहारमा परेका, अनाथ, अलपत्र बालबालिकालाई निःशुल्क गुणतरीय शिक्षा दिन कोपिला भ्याली स्कुल स्थापनाको संघर्ष सुरु गर्छिन् । उनले बालबालिकाको शिक्षा, माया, स्याहार र संरक्षणका लागि स्कुल स्थापनामा गरेको कठोर संघर्षको कथा हो बिटविन द माउन्टेन एन्ड द स्काई । म्यागीले रामनाको गार्डेनमा दैनिक आवश्यक सामग्री जुटाउने काममा खटेका टोप मल्ललाई भेटिन् । त्यहाँ सुनितालाई भेटिन्, जो उनको पहिलो साथी पनि भइन् । उनी नेपालको कुन गाउँबाट त्यहाँ पुगेकी थिइन् ? केही थाहा थिएन । म्यागी र सुनिता नेपाल फर्केर सुनिताको गाउँ खोज्ने निधो गरे र सुर्खेत फर्किए । सुनिताका ठेगाना खोज्न गएका उनीहरूले कर्णालीमा अरु बालिकाको दयनीय अवस्था देखे । त्यही सिलसिलामा उनीहरूले बालिकाको शिक्षाका लागि पहल गर्ने जमर्को गरे । तत्काल खर्च जुटाएर पढ्ने व्यवस्थाले मात्र दीर्घकालीन समाधान दिनेवाला थिएन । विकल्पको रुपमा म्यागीले बालबालिकाका लागि घर र स्कुल बनाउनुपर्ने महसुस गरिन् अनि अमेरिकाका बुवाआमालाई फोन गरेर पैसा मागिन् । उनको कुरा सन्नेबित्तिकै बुबाआमाले सुरुमा दिन इन्कार गरे । पवित्र सेवाअघि बुबाआमा नतमस्तक भए । म्यागीले कलेज पढ्न बाल्यकालदेखि जम्मा गरेको पाँच हजार डलर नेपाल पठाइदिए । त्यही पैसाले उनले पढ्न नपाएका बालबालिकाका लागि सुर्खेत उपत्यकामा एक टुक्रा जमिन किनिन् । उनले देखेको सपनाको कोपिला बल्ल लाग्न सुरु भयो । जिल्ला प्रशासन कार्यालय, सुर्खेतमा बिभिन्न प्रक्रिया पूरा गरेपछि कोपिला भ्याली नाम रह्यो, जहाँ उनी असहाय बालबालिकाका लागि सुगन्धिन फूल रोप्न चाहन्थिन । किनेको जमिनबीचको उनले सयपत्रीको बिरुवा रोपिन्, आशाको फूल फुलाउने प्रतीक्षा गर्दै । कोपिला भ्यालीमा सुरुमा एक, दुई हुँदै बालबालिकाहरू मुस्काउन थाले ।स्कुलको नाम त राखियो, तर त्यहाँ भवन बनाउनु थियो । उनीसँग भवन बनाउने पैसा थिएन । सन् २००७ मा उनी अमेरिकाको न्युजर्सी पुगिन्, आमासँग अमेरिकाको ग्यारेज बेच्ने प्रस्ताव गरिन्, दुई हजार दुई सय डलर जुटाउन खुब दौडिइन्, सहयोग मागिन् । म्यागीले कोपिला भ्यालीमा आएका बिरामी बालबालिकाका लागि पढाइका साथै उपचार पनि गर्नु थियो । त्यही क्रममा उनी असहाय बालिका जुनताराको उपचार गर्न लन्डन पुगिन् । दुर्भाग्य उनी तिनलाई बचाउन असफल हुन्छिन् । उनको निधनमा जुनताराका नाममा मायाले भरिएको लामो चिठी लेख्छिन् । त्यसबाटै थाहा हुन्छ असहाय बालबालिकाका लागि उनले कति त्याग गरेकी थिइन् । सामान्य उपचार पनि नपाएकी बालिकालाई उपचारकै लागि लन्डन पुर्याएर प्रयास गर्दा पनि सफल हुन नसकेपछिको पीडा म्यागीले किताबमा लेखेकी छन् ।सन् २०१० अक्टोबरमा न्युयोर्क टाइम्स का पत्रकार निकोलस क्रिस्टोफले लामो लेख लेखेपछि कोपिला भ्याली चर्चा मात्र भएन, सहयोग पनि जुट्दै गयो । सन् २००७ मा गैरनाफामूलक संस्था ब्लिंक नाउ स्थापना भएपछि कोपिला भ्याली स्कुलको भवन बनाउन बाटो खुल्यो । ब्लिंक नाउबाट सहयोग जुट्न थालेपछि असहाय बालबालिकाका लागि कसरी भवन बन्यो ? म्यागीले संघर्षको कथामा लेखेकी छन् । म्यागीले १९ वर्षको उमेरमा आधारभूत आवश्यकता नपाएका बालबालिकाको शिक्षा, स्वास्थ्य, संरक्षण र उज्यालो भविष्यका लागि रोपेको कोपिला हाल तिनै बालबालिकाको सुन्दर फूल बनेर फुलिरहेका छ, जहाँ चार सय बढी बालबालिकाले कोपिला भ्यालीको सुगन्ध पाइरहेका छन् । कोपिला भ्याली स्कुल स्थापनाका लागि उनले रकम जुटाउनुपर्ने थियो, उनी त्यसको जोहो गर्न न्यजर्सी पुगिन् । म्यागीले भेरी नदीको गिट्टी कुटेर गुजारा चलाइरहेकी हिमालाई उद्धार गरी स्कुलमा भर्ना गरेकी थिइन् । हिमाबाट सुरु भएको असहाय बालबालिका र महिलालाई स्वास्थ्य उपचार दिन थालेको सेवामा हाल चार सय बढी पुगेका छन् । कोपिला भ्यालीमा बस्ने पहिलो बालिका निशाका लागि संरक्षण, शिक्षा र आवासको व्यवस्था गर्न पाउँदा उनलाई स्वर्गीय आनन्द महसुस हुन्छ । हिमा घरेलु नोकरको रुपमा बेचिएकी थिइन् । आफूले नजन्माएका सन्ताानलाई राम्रो शिक्षादिक्षा दिन, गुणस्तरीय जीवनको लागि खानेबस्ने व्यवस्था मिलाउन म्यागीको अभूतपूर्व श्रम र पसिना मात्रै बगेको छैन, मायाको सागरै जम्मा भएको छ । कोपिला भ्यालीमा हुर्कंदै गरेको बालक रविको उपचार २०१४ मा अमेरिकामा हुन्छ । उपचारबाट फर्केको केही समयपछि पौडी पोखरीमा डुबेर उनको मृत्यु हुन्छ । उनको मृत्यु म्यागीका लागि कहिल्यै नमेटिने घाउ भएको छ । उनले रविको मृत्युमा गहिरो शोक व्यक्त गरेकी छन् । हामी माथि आकाश खस्न थाल्छ, उसलाई सुनौलो रंगले चम्काएको छ त्यसपछि उसलाई अँध्यारोले तानेर लैजान्छ । म उज्यालोको लागि प्रार्थना गर्छु, तर त्यहाँ कोही छैन उनले लेखेकी छन् रवि गए । र, म पनि जान्छु ।सन् २०१५ मा सीएनएन हिरो विजेता हुँदा म्यागीले रविलाई सम्झेकी छन् । सीएनएन हिरो हुँदाको खुसी एकातिर थियो, त्यही महिना डिसेम्बरमा रवि गुमाउँदाको पीडा अर्कोतिर । त्यसबेला उनी निकै भावुक बनेकी थिइन् । सीएनएन हिरो विजेता भएपछि कोपिला भ्याली स्कुलको मुहार उज्यालिएको थियो भने रवि गुमाउँदा त्यहाँ निस्पट्ट अँध्यारों छाएको थियो । आफैंले हुर्काएको सुन्दर कोपिला थियो रवि । त्यो कोपिला झरेपछि म्यागीको मनमा गहिरो घाउ लाग्यो । त्यो घाउ निको पार्ने धेरै प्रयास गरेको उनले आफ्नो संस्मरणमा लेखेकी छन् । सन् २०१७ मा कोपिला भ्याली स्कुलबाट पहिलो ब्याच विश्वविद्यालय पढ्नका लागि तयार भयो । त्यहाँका एक विद्यार्थीले अमेरिकाको विश्वविद्यालयमा पूर्ण छात्रवृत्ति पाएपछि म्यागी खुसीले उफ्रिएकी छन् । आफूले नजन्माए पनि कर्म दिने आमा म्यागीको एउटा सपना त्यसबेला पूरा भएको थियो । सन् २०१७ मा म्यागी र जर्मीबीच विवाह हुन्छ । त्यसको एक वर्षपछि २०१८ यो दम्पत्तिको छोरी रुबी सनसाइन जन्मिछन् । करिब चार सय बालबालिकाकी आमाकी रुबीचाहिँ जन्माएकी छोरी थिइन् । छोरी जन्मेको बेला पनि उनले कोपिला भ्यालीको संरक्षणमा आएका, तर विभिन्न कारणले मृत्यु भएका बालबालिकाको शोकमै हुन्छिन् । एक बालिकालाई संरक्षण दिएर पढाउन सुरु गरिएको कोपिला भ्याली स्कुलमा हाल ५०० विद्यार्थीले प्रिस्कुलदेखि १२ कक्षासम्म स्वास्थ्योपचार र शैक्षिक मार्गदर्शनसहित गुणस्तरीय निःशुल्क शिक्षा पाइरहेका छन् । म्यागीले बिटविन द माउन्टेन एन्ड द स्काई मा लेखेकी छन्, नेपालले सुन्दर बालबालिकालाई जन्म दियो, अनि मलाई आमा बनायो । यो किताब एउटी आमाको माया, सन्तान गुमाउनुको पीडा, उपचार र आशाको सँगालो हो, जसले हृदयदेखि नै सेवाभाव झल्काएको छ ।"
पीडाबाट मोक्षको यात्रा,"निबन्धफाँटमा धमाकेदार उपस्थिति जनाएकी थिइन् मोमिलाले, २०६३ सालमा ईश्वरको अदालमा आउटसाइडरको बयान शीर्षकको ललित एवं आत्मपरक निबन्धसङ्ग्रह प्रकाशित गरेर । किताबमार्फत उनले केही अहं प्रश्न र केही महत् जिज्ञासा छोडेकी थिइन् । पश्चिमको अस्तित्ववादीविसङ्गतिवादी चिन्तनको चुरोमा टेकेर जिन्दगीको निरीक्षण गर्ने मोमिलाले आफूलाई तमाम सजिलाअप्ठ्याराहरूको एक्लो योद्धाको रूपमा प्रस्तुत गरेकी थिइन् । मानव समाज त के ईश्वरको अदालतमा पनि आफूजस्ता आउटसाइडर माथि न्यायको कुनै पनि संभावना उनले देखेकी थिइनन् । उनको यात्रा निराशाको किनारैकिनारै अनिश्चित गन्तव्यतिर हान्निएको आदि र अन्त्यको टुंगो नभएको एउटा आस्तित्विक यात्रीको भन्दा कुनै पनि दृष्टिले पृथक् देखिएको थिएन । आउटसाइडरको बयान, वास्तवमा, प्रश्नहरूको पुञ्ज थियो । उत्तर थिएन । एक्लोपनको र जीवनमा उद्देश्यविहीनताको दस्तावेज थियो । जीवनलाई उज्यालोको भन्दा पनि अँध्यारोको सापेक्षता बढी हेरिएको उक्त दस्तावेज काफ्का र कामुजस्ता अस्तित्ववादीहरूका चिन्तनको नेपाली निरन्तरताजस्तो लाग्थ्यो । सृष्टि, जिन्दगी, मृत्यु र ईश्वरसँग सिधै सिँगौरी खेल्ने आउटसाइडरको हार वा जितको कल्पना गर्नु पनि असम्भव थियो पाठकका लागि । यद्यपि, त्यस काव्यमय र रोमाञ्चकारी द्वन्द्वले दिने आह्लाद र विरेचनको आनन्द भने सबैले सहजै अनुभव गर्ने खालको थियो । उक्त किताब प्रकाशनको करिब १७ वर्षपछि मोमिलाको अर्को ललित निबन्धकिताब आएको छ प्रश्नहरू त बााकी नै रहन्छन् । पुस्तकले फेरि पनि जीवनको अर्थ र महत्तासँग सम्बन्धित प्रश्नहरूको कुनै उत्तर त दिएको छैन, तर जीवनलाई हेर्ने कोण भने बदलेको छ । यहाँ उठाइएका प्रश्न वास्तवमा प्रश्न होइनन्, ती रेटरिकल क्वेसन हुन्, र प्रश्नभित्रै तिनको उत्तर निहित छ । हुन पनि, सृष्टि, जीवनको पटाक्षेप र ईश्वरका सम्बन्धमा क्षणभङ्गुर जीवन बोकेर बाँचेको विरोधाभासी मान्छेसँग के नै प्रस्टता हुन्छ र उत्तर दिनु ? तर पनि, यस कृतिमा कृतिकारले जीवनलाई उज्यालोको सापेक्षतामा हेर्ने प्रयास गरेकी छन् । यहाँ आशावादिताको बाहुल्य छ । पृष्ठभूमिमा अँध्यारो, दुःख, विछोड र मृत्यु बोकेर बाँचेको जिन्दगी, मोडहरूमा नृत्यमग्न पनि छ, संगीतमग्न छ । जोन किट्ले भनेजस्तो मान्छेले नेगेटिभ क्यापेबिलिटी, यानि कल्पनाशक्तिले आफ्नो आहत् यथार्थलाई केही क्षणकै लागि सही स्थगित गर्न सक्छ, र आनन्दको एउटा उपल्लो पडाउमा रमाउन सक्छ । मोमिलाका निबन्धहरू यसै कल्पनाशक्तिको जगमा उत्सवमय बनेका छन् । निबन्धहरू दुई खण्डमा विभाजित छन् अस्तित्व उत्सव र संवेदनहरू । अस्तित्वउत्सव खण्डमा चौधवटा निबन्ध छन्, र ती तर्कहरूमा उभ्याएका मस्तिष्कभेदी प्रस्तुति हुन् । यी निबन्धहरूमा सर्जक मोमिलाले जीवनसँग गाँसिएर आएका, तर बढारेर फाल्न नसकिने छाया, दुःख र मृत्युजस्ता अपरिहार्य अँध्याराहरूसँग कसरी उत्सवमय भएर बाँच्ने भन्ने प्रश्नमा आफ्ना बुझाइ प्रस्तुत गरेकी छन् । मेरै छायाको विद्रोह र अस्वीकृत ग्रहण मा उनी इतिहासका काला पाटाबारे चिन्तनशील छिन् । तर, मान्छेको विगतसँग गाँसिएर आएको इतिहासबाट मान्छे सर्वथा मुक्त हुन सक्तैन । त्यसैले, दुःखसँग लडेरै दुःखबाट मुक्ति पाउन सकिन्छ भन्ने उनको तर्क छ, र यो सत्य पनि हो । आफ्नै इतिहासको पृष्ठभूमिमा उभिएर, इतिहासको कालो पाना नदोहोरिने गरी नयाँ इतिहास निर्माण गर्ने उनको ध्येय छ, जससँग सहजै सहमत हुन सकिन्छ । उनको प्रस्ट घोषणा नै छ इतिहास वर्तमानको सहुलियतमा टुंगिनु हुँदैन । निबन्धकार मोमिलाले सिर्जना र चिन्तनको उज्यालोलाई पनि मृत्यु र अनिवार्य छायाजस्ता अँध्यारा अनुभवहरूकै सापेक्षतामा हेरेकी छन् । देवकोटासँग एउटा साँझको कायान्तरण मा उनले महानतम् सिर्जनाहरू दिएर पनि देवकोटोले आफैँलाई क्रमशः मृत्युतिरै धकेल्दै लानुको आस्तित्विक व्याकरण केलाएकी छन् । कलाको जोखिम उठाउने देवकोटाको उक्त हठप्रति निबन्धकार मोमिला नतमस्तक छिन् । त्यस्तै, गायक फत्तेमानले पनि सुखका भन्दा पनि दुःखका गीत गाएर नै शीतबिन्दुको सौन्दर्य निर्माण गरेको उनको ठम्याइ छ । प्रथम खण्डका निबन्धमा मोमिलाले लैंगिक यथार्थ र सुखदुःखको सन्तुलनमाथि आफूलाई खुलेरै प्रस्तुत गरेकी छन् । सर्जक लिंगनिरपेक्ष हुँदाहुँदै पनि सर्जकले बाँकेको मानवीय काया भने लिंगसापेक्ष हुन्छ नै । पितृसत्तात्मक नेपाली समाजमा जन्मेहुर्केकी मोमिलासँग पनि नारी भएकै कारण पटकपटक विभेदको सिकार हुनुका अनुभव छन् । यी अनुभवको प्रतिध्वनि उनका यस खण्डका कतिपय निबन्धहरूमा परोक्ष रूपमा अभिव्यक्त भएका छन् । नायकको भूमिकामा उनी शीर्षकको निबन्धमा उनले कुनै नारीलाई आफ्नो जीवनको नायकको रूपमा कल्पना गरेकी छन् । भन्छिन्, कठपुतली आफ्नै हातले भाँचेर आगो बालिसकिन् । किनकि उनी अब खिया लागेको शास्त्रीय बन्धनबाट मुक्त आफ्नै जिन्दगीको प्रवाहलाई निजी स्वप्नको पवित्रता एवं आफ्नै उज्यालो संवेदनाभन्दा पनि बढी नजिकबाट माया गर्न थालेकी छन् । सम्भावित पुलतीको वर्तमान मा उनी आफ्नै बाल्यकालमा फर्किएकी छन्, र आफ्ना वरिपरि खडा गरिएका निषेधका पर्खालहरूलाई प्रश्नवत् स्मरण गरेकी छन् । प्रिय पात्रहरू अस्तित्वउत्सवमा १ शीर्षक निबन्धमा उनका आमन्त्रिहरू सबै नारी हुन् इब्सेनकी नोरा, विजय मल्लकी अनुराधा र आफ्नै अल्टरइगो, यानि आउटसाइडर । उनी महिला स्वतन्त्रता र अस्तित्वका प्रतीक यस्ता नारी पात्रहरूको आत्मविश्वसपूर्ण उपस्थितिको कल्पना गरिरहेकी छन् । लैंगिक समानताको पक्षमा मोमिलाको यो क्रुसेड उनको निबन्धकारिताको एउटा परिचायक स्वभाव हो । मोमिलाका निबन्धहरूभित्रको पात्र दुःखबाट कहिल्यै भाग्दैन । भयपूर्ण छ भन्दैमा मृत्यसँग डराउँदैन । बरु, दुःख र मृत्युको सीमान्त बिन्दुबाट जिन्दगीको सम्मोहक सौन्दर्यकै अवलोकन गर्छ । मृत्यु सौन्दर्य मा उनी लेख्छिन्, मृत्युको पृष्ठभूमिमै गुलाफका पत्रदलहरूको रंग र भंगिमा बदलिरहने रोमाञ्चक शास्त्रीय नृत्यसरि मलाई उही जिन्दगीको सम्मोहनले तानि नै रहेछ समग्र जिन्दगीलाई नै चट्टान र फूलको दोहारी मान्ने उनी, फेरि पनि, फूलकै पक्षमा मतदान गर्न उभिएकी छन् । यो सकारात्मकता उनको निबन्धकारितमा आएको एउटा स्पष्ट परिवर्तन हो । मोमिलालाई काल्पनिक स्वर्गभन्दा दुःखपीडा र मृत्युका कहरसहित उभिएको धरती नै प्रिय छ । स्वर्गको ग्रिनकार्ड च्यातेर, ईश्वरलाई नै चुनौती दिएर धरतीतिर फर्किएको उनीभित्रको हठी धरतीप्रेमी पात्र भन्छ, भूल नै सही अब यही संसारमा माया, प्रेम, प्रीति, स्नेह, सद्भाव बाँड्नु छ । यो जीवनको, यो संसारको सुन्दरतम् कवितालाई महसुस गर्नु छ । अर्को एक निबन्ध प्रातःकाल हुनुअघि मा उनी भन्छिन्, तर जूनतारा त आकाशलाई नै सुहाउँछ क्यारे । यस अर्थमा बरु, सुनको थालीमा जूनको चहक भरेर प्रातः हुनुअघि नै म धर्तीमै ओर्लने मन गर्छु । प्रश्नहरू त बाँकी नै रहन्छन् मा उनको प्रस्ट घोषणा छ तर, मलाई कुनै स्वर्ग चाहिएन । मलाई तिमीले मानेको नरकरूपी आफ्नै धरतीको दुःख प्यारो छ । धरती र जीवनको पक्षमा यो नै मोमिलाको बोटमलाइन हो । दोस्रो खण्ड, यानि संवेदनहरू मा छोटाछोटा ९ वटा निबन्ध संग्रहित छन्, र यी भावप्रधान निबन्ध हुन् । संवेदनलाई नै सम्बोधित गरिएका यस खण्डका अधिकांश निबन्धमा मोमिलाले आफ्नो सिर्जनात्मक अवधारणा प्रस्तुत गरेकी छन् । लेखन उनका लागि एउटा विमोक्ष समारोह हो, एउटा विरेचनको उपक्रम हो । आफू अभिव्यक्तिमा मोक्ष खोज्दै अभिव्यक्तिकै यात्रामा भएको जिकिर गर्दै उनी भन्छिन्, जब भक्कानो छाडेर हृदयात्मक रुन्छ, उसका आँसुका हेक्काहरू नै उत्कृष्ट कविता बन्छन् । यसरी बन्ने सबैभन्दा सुन्दर कविता उज्यालोका कविता हुन् । कविता भने पनि, निबन्ध भने पनि मोमिलाका लागि लेखन एक मोक्षयात्रा हो, जहाँ अहंलाई प्रवेश निषेध छ, जहाँ स्वघोषित अभिमानी बादशाहहरूका लागि ढोका बन्द गरिएको छ । अस्तित्ववाद र विसंगतिवादजस्ता आफैंमा क्लिस्ट मानिएका दर्शनमा उभिएका हुनाले कतिपय पाठकले यी निबन्ध दुर्बोध्य भए भन्न पनि सक्छन् । कवितात्मक र विम्बात्मक भाषालाई डिकोड गर्ने बानी नपरेकाहरूले उनको निबन्धमा जमिनी यथार्थको जग नभेट्टाउन पनि सक्छन् । यी निबन्धहरू पूर्वीय र पाश्चात्य सिर्जना र दर्शनका धेरै पात्रहरूसँगको संवादमा आधारित भएकाले ती पात्र र दार्शनिकसँग खासै परिचित नभएका पाठक अलमलिन पनि सक्छन् । निबन्धहरूले विषय दोहोर्याएको आरोप पनि लाग्न सक्छ । तर पनि, यसको उत्तर मोमिलासँगै छ प्रश्नहरू त बाँकी नै रहन्छन् ।"
उपेन्द्र सुब्बाको मुन्धुमी लय,"जट्टाधारी, खिर खुवाउने झाँक्री धेरैका लागि परिचित पात्र हुन् । झाँक्री मात्रैको ट्रेलर हेर्नेको कम लामो ताँती छैन । ट्रोल त कति बनेको छ कति ! साउन पन्ध्र आयो कि झाँक्रीकै कुरा आइहाल्छ । जमाना सेल्फीको छ । तर, यी झाँक्रीसित खिचेको सेल्फी, खासगरी छोरीमान्छेले फेसबुक वा इन्स्ट्राग्राममा पोस्ट गरे भने कमेन्ट मा यस्तो आइहाल्छ बूढाले खिर खुवाउलान् है! उपद्रै गसिप र उपद्रै चर्चित छन् यी पात्र । यी पात्र कबड्डी फिल्मका हुन् भनेर भनिराख्नै परेन । खिर खुवाउने चरित्र त्यो झाँक्री जति चर्चित छ, त्यो चर्चित पात्रको सामाजिक आयामबारे बहस गर्ने ल्याकत म राख्दिनँ । तर, त्यो झाँक्रीको भूमिका निर्वाह गर्ने उपेन्द्र सुब्बाचाहिँ मेरा साथी हुन् । पच्चीस वर्षपहिले काठमाडौंको किम्ची क्याफे, न्यु प्लाजामा भेटिएका हामी त्यसयता निरन्तर साथी छौं । उनी हाम्रो साहित्यिकसांस्कृतिक मोर्चाका सिर्जनशील सदस्य हुन् । क्याबिनेट का मान्छे हुन् । तब उपेन्द्रजीबारे केही भन्ने हक र हैसियत दुवै राख्छु म । मैले उनलाई मन नपराउने भनेको चाहिँ खास यही झाँक्री पात्रमै हो । माघको पहिलो साताको बिहान । बाखाम्मा ः मुन्दुममा मान्छे नाटक लेखनको अन्तिम छेको चलिरहेको छ । ग्रिन टी पिउँदै छु । ठस्स गन्ध आउने वाग्मती किनाराकै घरको छतमा आउने घामको न्यानो पर्खिंदै म नाटकका पात्रहरूको अझ बलियो ब्याक स्टोरी सोच्दै आफैं हैरान भइरहेको छु । एक किसिमले दिमाग फनफनी भइरहेको छ । गिजिङमिजिङ घटनाहरू आइरहेका छन् । अचानक ज्याकेटको गोजीमा भएको मोबाइलमा भाइब्रेसन हुन्छ, बज्छ । ग्रिन टीको कप सम्हाल्नै पर्यो, उसमाथि चिसो हात, मोबाइल झिक्दाझिक्दै भाइब्रेसन सकिन्छ । मोबाइल झिकेर हेर्छु । उपेन्द्रजीको कल रहेछ । मिस्ड भएको । सम्झिन्छु निकै भइसकेको छ हाम्रो कुराकानी, भेटघाट नभएको । गज्जप हुने भयो आजको बिहान । अबचाहिँ पक्कै अघि बढ्छ मेरो काम । यस्तो लागिहाल्यो । हो, उपेन्द्रजीसित बोल्न, भेट हुन पाउँदा उम्दा ऊर्जा मिल्छ मलाई । मैले उपेन्द्रजीको नम्बरमा डायल गरिहालेँ । उताबाट उठ्यो । सेवारो सर । कता हुनुन्छ ? सेवारो सर । म घरतिरै छु । तपाईं नि ?म झम्सिखेल ।अहो ! बिहानै ?अँ सर । यहाँ किरण चाम्लिङको अफिसमा । किरणको अफिस ?हो नि सर ।लौ मलाई त केही भन्दैन किरणले ।आउनोस् सर । भेटघाट पनि गरौं । यसो साथीभाइलाई बलतागत मिल्छ ।हस् सर । म आउँछु । उज्यालो भवनछेउमै है लोकेसन ।हस् सर । सोध्दै आउँछु ।मोबाइलको कुराकानी सकेर मैले पूर्ण भाइलाई फोन गरेँ । पूर्ण भाइ अर्थात् नेपाल प्रज्ञाप्रतिष्ठानका सवारी चालक पूर्ण तामाङ । पूर्ण भाइ प्रायः बिहानै ब्याडमिन्टन खेल्न अफिस आउँछन् भन्ने थाहा छ । नभन्दै आज पनि आएका रहेछन् । उनको समय बुझेँ । उनले पुर्याइदिन भ्याउने भए । पन्ध्रदेखि बीस मिनेटका बीचमा आइपुग्ने बताए । म तयार भएर पूर्ण भाइलाई पर्खिंदै मोबाइलमा केही खोज्दै थिएँ । किरण चाम्लिङको फोन आयो । उठाएँ ।दाजु, सेवा ।सेवा । कता छौ ?म उपेन्द्र दाजुको अफिसमा । झम्सिखेल । आउनोस् न यता ।आउँदै छु ।हस् दाजु ।फोन राखिसकेपछि पो झसङ्ग भएँ । उपेन्द्रजीले भन्नुहुन्छ किरण चाम्लिङको अफिस, किरणले भन्छ उपेन्द्रजीको अफिस । साथीहरूले गतिलै सप्राइज दिँदै छन् कि क्या हो ? केही त पक्कै हुँदै छ, गर्दै छन् । यस्तै लाग्यो । पूर्ण भाइ आइपुगे । हामी फोनमै लोकेसन सोध्दै उज्यालो भवननेर पुग्यौं । अलि परको सडकछेउमा उपेन्द्रजी उभिरहनुभएको देखिहालेँ । गाडी रोकेर हामी उपेन्द्रकिरणको अफिसतिर लाग्यौं । दोस्रो तलाको बरन्डाभरि जुत्ताहरूको मेला नै लागेको छ । लाग्यो अफिस उद्घाटन पो हो कि क्या हो ? भित्र पसियो । शैलेन्द्र डी कार्की, किरण चाम्लिङ, सिजन दाहाल, मानहाङ लावती, शुभम चाम्लिङलगायतका प्रायः सबै परिचित साथीभाइहरू नै भेटिए । तब लागिहाल्यो नयाँ सिनेमाको काम हुँदै रहेछ । कफी आयो, कुराकानी चल्यो । नभन्दै नयाँ सिनेमा बन्दै रहेछ मनसरा । निर्माता रहेछन् शैलेन्द्र । उपेन्द्रजी निर्देशक र किरण मुख्य सहायक निर्देशक रहेछन् । अन्तमा उपेन्द्रजीले मनसरा को स्क्रिप्ट पढेर इन्करेक्ट पक्षबारे सुझाव दिन भन्नुभयो । मनसरा को स्क्रिप्ट हात लाग्यो । म अफिस आएँ । स्क्रिप्ट पठन को सन्दर्भमा उपेन्द्रजीसँगकै नगतिलो घटना पनि छ मेरो । त्यसले निकै नमिठो गराइरहन्छ पनि । उबेला नेपाली सिनेमाका लागि रामबाबु गुरुङ र उपेन्द्र सुब्बा सुरुवाती चरणमै थिए । रामबाबुले अनारिक बनाएका थिए । त्यो हलमा चलाइएन, भीसीडीबाट स्क्रिनिङ भयो होला धेरै । उनको अनुभव त्यही थियो । रामबाबु र उपेन्द्रले गेटपास नामको स्क्रिप्ट पढ्न दिएका थिए । लाहुरे हुन चाहने युवाहरूको कथा थियो । त्यो स्क्रिप्टले मलाई खै किन हो खासै तानेन, छोएन । मैले कुनै प्रतिक्रिया दिइनँ । त्यो सन्दर्भलाई लिएर पछि कतै उपेन्द्रजीले भन्नुभएको छ राजन सरले पत्याउनुभएन । त्यस्तै पनि पो हो कि ? संयोग पनि कस्तो भयो भने त्यो स्क्रिप्टको फिल्म पनि बनेन । त्यसपछि त दुवै जना कबड्डी ब्रान्ड बाट अघि आइहाले । गेटपास अब छुट्यो होला, ठानौं । खासमा म स्क्रिप्टपाठक हुन थालेको भनेको चाहिँ युप्पारुङ को स्क्रिप्ट पढ्दादेखि हो । पहिले स्क्रिप्ट पढ्दा युप्पारुङ नाम थियो, पछि त्यही युप्पारुङ जारी भएर आएको हो । उपेन्द्र सुब्बालिखित त्यो स्क्रिप्ट पढ्दापढ्दै यस्तरी तानिएको हुा कि धेरै पटक हाँसेको, रोएको थिएँ म । अनि पटकपटक पढेको थिएँ त्यो स्क्रिप्ट । फिल्मका बारे त यहाँ भन्नै परेन । मनसरा को स्क्रिप्ट हात लाग्नसाथ हुटहुटी बढेको हो । अफिसमा आउनसाथ अरूतिर ध्यान दिइनँ । खराखर पढ्न थालेँ । लगभग अढाई घण्टामा एकसरो पढिसकाएँ । पहिलो पटक पढिसक्दै मानौं कि म कुनै सिनेमा हलबाट बाहिरिँदै छु भन्ने भइरहेको छ । असीम आनन्दको अनुभव आइरहेको छ । मानाङ, मनरानी (मनसरा), दधिराम, नानमैया, केहरसिंलगायतका पात्रहरूले मथिङ्गल हल्लाइरहेका छन् । तिनका ब्याक स्टोरी हरू हुरुरु आइरहेका छन् । दधिरामले सन्तान प्राप्त गर्न बढाउँदै लगेको सपना, दूधसहित बढाउन थालेको रक्सीको व्यापार, खुवा पसलको साहुजीले बेहोरेको बेथा आदि इत्यादि कुराहरूले क्लिकक्लिक गराउँदो छ । मानाङले मनरानी लाई खोजिरहेको काठमाडौं सहर, सहरमा उसले गरेको यात्रा, यही काठमाडौं सहरदेखि नजिकैको अर्को सहर ललितपुरको नख्खुखोला, त्यही खोलाको किनारमा सुंगुर पालेर रक्सीको पैकार गर्दै छोरा हुर्काइरहेकी मनरानी, मनरानीप्रति दधिरामको प्रेम, नानीमैयाको छिनाझम्टीशङ्का, अहो ! यी सब द्वन्द्वहरूबीच थाहै नपाई पसिगएका लिम्बू समुदायको सांस्कृतिक पहिचान, लय (ख्याली, पालम) र जीवन, दुःखलाई पनि हाँसेर भन्न सक्ने कला, साँच्चै छोइएँ म । कलामार्फत उठाइने पहिचानको मुद्दा, कति सरल र सहज रूपले प्रकट हुँदो रहेछ । म गर्वले ढक्क भएँ ।अघि नै कलाकारहरू कोको हुन् भनेर सोधिएन । ठिकै त गरियो होला । उसै पनि पछिल्लो समय दयामिरुना नेपाली सिनेमामा रुचाइएका जोडी हुन् । दर्शकहरूले उनीहरूलाई खोजिहाल्छन् । यी दुईको जोडी नेपाली सिनेमामा सुरक्षित लगानी अथवा ब्रान्ड । यसो गर्नैपर्ने बाध्यता नै छ । नत्र निर्माता पाउनै सकस । जस्तो कि झन्डै एक दशक दयाहाङलाई गाली गरेर नथाकेका नवीन सुब्बाले पनि अन्ततः गाउँ आएको बाटो मा दयालाई नै साथ नलिई धरै पाएनन् । अथवा दयाबाहेकमा निर्माताहरूलाई कन्भिन्स गर्नै सकेनन् । त्यसमाथि उपेन्द्र सुब्बा, जसले दया र मिरुनाबाटै जारी मा राम्रो रेस्पोन्स पाए । उनले यी दुईलाई छाडेर अरु आँट्लान् भन्ने लाग्ने कुरै भएन । मानाङ मा दया र मनरानी मा मिरुना पक्का हो भन्ने भइहालियो । तर, प्रश्न त आइहाल्यो । कतै जारी को नामसाङ जस्तै मनसरा को मानाङ पनि पो देखिने हो कि ? फरक मनोविज्ञान र चरित्रको त छ, तर सामुदायिकसांस्कृतिक अवस्थाले उस्तै पो देखिने हो कि ? मनरानी पक्कै मिरुना हुन् । जारी की हाङ्मा पो देखिने, बुझिने हुन् कि ? उत्तर पनि आफैं आयो मानाङ र मनरानीको कथा अर्कै हो । जारी मा छोरो नपाएर हैरान थियो उनीहरूलाई । यता त फहिल्यै छोरो छ । त्यही छोरो त कथाको कडीमा छ । म थामिन सकिनँ । तुरन्तै उपेन्द्रजीलाई भेट्न गएँ । कुरा चल्यो । कास्टिङ बारे फ्यास्सै सोधिहालेँ । अघिका अनुमानित दुई जना परिहाले । थपमा प्रवीण खतिवडा र मेनुका प्रधानको नाम आयो । मेनुकाको काम पुरानो डुंगा मा बेजोडको हेरेको हुँ । प्रवीण त नाट्यकर्ममै भेट भइरहने, उम्दा कलाकार भइहाले । प्रवीणमा दधिराम कल्पना गर्दा यस्तो आभास भयो कि अब यो सिनेमाबाट प्रवीणले खास काम देखाउने भयो । बहुत सुहाउँदो कास्टिङ । मेनुकाले त झनै हिरिक्कै पारिहाल्नेछिन् । यी दुईले निःसन्तान भएर अस्पताल चाहरेको दृश्य सम्झेर निकै संवेदनशील भइयो । डाक्टरले माग गरेको पैसा कमाउने ध्याउन्नमा दधिरामले गरेको मिहिनेत र दुःखले हिरिक्क भइहालिँदो रहेछ । मनपरेको अर्को पात्र केहरसिंबारे सोधेँ । उपेन्द्रजी आफैं त्यो चरित्रमा देखिनुहुने रहेछ । मैले झन्डै त्यही चरित्र खेल्छु है भनेको थिएँ । उपेन्द्रजी आफैं खेल्ने भनेपछि मैले आफ्नो इच्छालाई मनभित्रै थप्थपाएँ । रोकेँ आफैंलाई । जिन्दगी झिंगालाला भन्ने गज्जबको थेगो छ मनसरामा । त्यही भएर स्क्रिप्ट पढेकै दिनदेखि मनसरा को थोरै हल्ला हुँदै गरोस् भनेर फेसबुक स्टाटस मा पहिलोपल्ट मैले नै राखेँ । यसलाई धेरैले लेख्न थाल्नुभयो पनि । भर्खरै थाहा भयो डिग्री माइला मा पनि यो संवाद छ । हँ ! हो र ? यसरी दच्किनुपर्ने भइहाल्यो । यस्तो नहुनुपर्ने हो, भयो । तर कसरी ? अलि विस्तारै सोचिल्याइयो र एउटा सकारात्मक निष्कर्षमा पुगियो कि रामबाबु (गुरुङ) र उपेन्द्रजी दुवै साथसाथ काम गरेकाहरूले सोच्ने धेरै थोक मिल्छ, मिलिहाल्छ नि ! यसै पनि रामबाबुले नै उपेन्द्रजीलाई सिनेमातिर तानिलगेको हो । साहित्यिक यात्राको मेरा साथी बढी नै सिनेमातिर लहसिएका हुन् । उता त कता हो कता स्थापित भएका हुन् । कोइकोइ बेला लाग्थ्यो रामबाबुले एक्लायो मलाई । मेरो साथीलाई भुलायो रङ्गीन दुनियाँतिर । तर जब उनीहरू दुईका सिनेमाहरूले नेपाली सिनेमामा सांस्कृतिक कुराहरू ल्याए । सामुदायिक स्वादलाई फैलाए । अनि लाग्यो झन् बृहत् हुँदो छ हाम्रो अभियान ।हो कविता, कथा वा सिनेमाको सन्दर्भमा उपेन्द्र सुब्बा सबैका लागि प्रिय र आत्मीय छँदै छन् । झर्रा कुराहरू, झर्रा दर्शनहरू र झर्रा चिन्तनहरू भनूम्, ठेट विम्ब र प्रतीकहरूले संयोजित सरल र सपाट ढंगले लेख्न माहिर, मुन्धुमी लय र तानसहित लोरी सुन्दासुन्दै जसरी शालीन बनिसकेर बालक निदाउँछ, ठीक त्यसरी नै भद्र बन्न बाध्य पार्छन् उपेन्द्रका विम्बहरूले । कत्ति पनि उग्रता पाइँदैन उनका विम्बहरूमा, न त शास्त्रीय जडताहरू नै जबरजस्त घुस्छन् । पाठक र दर्शकको दिमागलाई ड्यामेज गरिदिने दुस्साहस गर्दैनन् उनी । बरु, पाठकहरूले सहज पढ्छन् र दर्शकहरूले सहज हेर्छन्, अनि रिफ्रेस हुन्छन् आफू । नेपाली साहित्यमा खोलाको गीत कविता संग्रहका लोकप्रिय कवि, लाटो पहाड कथा संग्रहका प्रिय लेखक । नेपाली सिनेमामा कबड्डी सिग्नेचर, एक अब्बल स्क्रिप्ट राइटर । अघिल्लो वर्ष मात्र सुपर हिट चलचित्र जारी मार्फत निर्देशकका रूपमा स्थापित उपेन्द्र सुब्बा । कवि कम देखिन थालेका हुन् कि भन्ने भ्रम तोड्दै जारी मार्फत कवितात्मक विम्बलाई दृश्यमा बुनेर उपेन्द्रजीले आफ्नो कवित्वको रक्षा गरेका मात्रै छैनन्, निर्देशकीय अब्बलतासहित अझ ओजपूर्ण बनाएका छन् । अझ आयामिक बनाइदिएका छन् । तर, पछिल्लो समय एकाध साथीभाइले उपेन्द्र सुब्बालाई निकै नै गाली गरिरहेको देख्छु, खासगरी जारी सफल भएपछि । यही क्रम मनसरा को टिजर र ट्रेलर आएपछि पनि दोहोरिएको छ । उपेन्द्रजीले लिम्बू समुदायको हास्यरस र जीवन शैलीलाई आफ्नो लेखन र प्रस्तुतिको ढाँचा बनाउँछन् । तर, यही कुरालाई लिएर ती साथीभाइले समुदायको कमजोरीलाई बेपार गर्ने भनिरहेको देख्छु । मानौं कि उपेन्द्र केही जान्दैनन्, तर साथीहरू भने सबकुछ जान्दछन् । उनीहरूचाहिँ साम्बा, फेदाङ्मा वा विद्वान्हरू हुन्, उपेन्द्रचाहिँ पट मात्रै हुन् । सुरुसुरुमा त म आफैं अघि सरेर ती साथीभाइसित बाझेको छु । भनेको छु बनाओ न आफैं, के पर्खिहेरी बस्छौ ? तर, अचेल त्यस्तो लाग्दैन । अब बाझ्न छोडेको छु । घरीघरी चाहिँ रन्को छुटिहाल्छ । भन्न मन लाग्छ कोही सबकुछ बुझ्छन् र केही बुझ्दैनन् । उपेन्द्र सुब्बा भने केही बुझ्दैनन् र सबकुछ बुझ्छन् । यहाँनेर यस प्रसंग उठाएर कसैलाई होच्याएको भन्ने अर्थ नलागोस् । उपेन्द्रजीका तर्फबाट प्रतिवाद वा प्रतिरक्षा गरिएको पनि होइन । न त एनेठेने कुरा ठेसेको मात्रै पनि हो । हामी ढुक्क छौं कि जुन पुस्ता वा संगतले उपेन्द्रजीलाई गाली गर्छ नि, त्यही पुस्ता र संगत नै उपेन्द्र सुब्बाको असली शुभचिन्तक हो । जस्तो कि मनसरा धानको एक प्रजाति हो । यसको विशेषताचाहिँ यो धान मात्रैको बीउले धान फल्दैन, फैलिँदैन । त्यस्तै हो मानिस र उसको समाज । एकल मानिस र एकल विचारले मात्रै समाज अगाडि बढ्दैन, गतिशील हुँदैन । धेरै विचारको मन्थन, संश्लेषण र प्रयोगबाट नै अगाडि बढ्ने हो । सुन्दर विम्ब छ मनसरा को । मुन्धुमी लयमा बग्ने सुन्दर कथा र स्क्रिप्ट छ । सिनेमा उसै राम्रो बनेको होला । सकारात्मक हुने पारा यही हो ।"
'खुङ्खार डाँका हर्केको सम्झनामा,"व्यापारको उद्देश्य लिएर भारत भित्रिएको बेलायतको दी इस्ट इन्डिया कम्पनीले सानासाना विभाजित राज्यहरूमा विस्तारै आफ्नो प्रभुत्व जमाउँदै गरेको बखत थियो त्यो । कम्पनीको कुटिल नियत बुझ्ने शासकहरूमा एक थिए दक्षिणका मैसुर राज्यका शासक टिपु सुल्तान (सन् १७५११७९९) जसलाई टाइगर अफ मैसुर भनिने गर्थ्यो । उनले खुला रूपमै यी फिरंगीहरू एक एकलाई भारतबाट नखेदी छोड्दिनँ भनेर प्रतिज्ञा नै लिएका थिए । स्वरूपमा पनि श्याम वर्णका उनी खुङ्खार देखिन्थे । टिपु सुल्तानको नाम लिएर अंग्रेजहरू आफ्ना बालबच्चालाई तर्साउने गर्थे । अंग्रेज आमाहरू रातमा आफ्ना नानीहरू सुत्न नमानेका खण्डमा टिपु सुल्तान आयो है भन्दै त्रास देखाएर सुताउने गर्थे । यस्तै सानो छँदा हामीलाई पनि हर्के कामी आयो है भन्दै दिदीहरू तर्साउँदै सुताउने गर्थे । को थियो हर्के कामी ? बुढापाकाका परिभाषामा हर्के कामी नेपालका एक खुङ्खार डाँका थिए । बेलाबखत दार्जिलिङ पनि झर्ने गर्थे । धनकुटा साइडबाट आउँथे कि इलाम साइडबाट, कसैलाई थाहा थिएन । हर्के कामीको परिचय हामीले यसरी पनि पाएका थियौँ एक छिमेकी बुढी बज्यैको मुखारबिन्दबाट । उनी यसरी वर्णन गर्थिन्, एक मध्याह्न म नजिकैको पसलमा बसिराखेकी थिएँ । एक्कासि एक बान्की परेको, खाइलाग्दो, अग्लो जवान पसलमा आएर काँक्रा किन्यो । हातमा काँक्रा लिएर साथै ल्याएको एउटा लामो लौरोको एक छेउ दबायो । दबाउना साथ लौरोको अर्को छेउबाट एउटा चमचमाउँदो, धारिलो छुरा निस्कियो । त्यही छुराले काँक्रा काटेर खायो र हिँडी पनि हाल्यो । मलाई त जादूको खेल हेरेको जस्तै लाग्यो । ऊ हिँडिसकेपछि एक हुल मानिसहरू आत्तिँदै आए अनि सोधे हर्के कामी यताबाट भर्खरै गएको थियो, तपाईंहरूले देख्नुभो ? यत्ति सुनेपछि बज्यैको आङ त सिरिङ भएछ । स्वयं बज्यैले उसको यस्तो परिचय दिएकी थिइन् । भन्थिन्, अझ पनि त्यस दिनको घटना सम्झँदा मुटु लगलग काम्छ र हातखुट्टा लुलो भएजस्तो लाग्छ । यस्तो व्यापक थियो, हर्के कामीको त्रास । किंवदन्तीजस्तै अरु पनि कुरा सुनिन्थ्यो । हर्के कामी आफ्नो परिवारका सदस्यलाई केहीको कमी हुन दिँदैनथे । मासु खाने मन भए घरमै खसीबोका आइपुग्थ्यो । पैसा, दाल, चामल इत्यादिको कहिल्यै अभाव हुँदैनथ्यो । घरका मानिस कहीँ कत्तै जानै पर्दैनथ्यो । सबै हर्के कामीले नै जुराइदिन्थे । कसरी ? जवाफ हुन्थ्यो चोरेर, लुटेर । हामी छक्क पर्थ्यौं, मज्जा पनि लाग्थ्यो । तथापि उनको नाम सुन्दै त्रासको लहर शरीरमा पसेको भान हुन्थ्यो । अन्त्यमा उनी पक्राउ परे र राणा शासकहरूले सजाय दिए ठिंग्रोमा राख्ने । ठिंग्रो भनेको के हो ? हाम्रो जिज्ञासाको उत्तर दिँदै बुबा भन्नुहुथ्यो, मानिसको साइजको लामो बक्साभित्र अपराधीलाई माछाझैं उनेर राख्नु हो । प्रत्येक दिन शरीरको कुनै भागमा छुरीले काटेर घाउ बनाउने र त्यस आलो काटेको घाउमा नुन र चुक दलिदिने । प्राण नगएसम्म यही क्रम जारी राख्ने ।यी दुई पात्र टिपु सुल्तान र हर्के कामीलाई लिएर घोत्लिन्छु । अंग्रेजहरूको साम्राज्यवादप्रति विरोध थियो टिपु सुल्तानको । निःसन्देह उनी देशभक्त थिए । हर्के कामी ? उनी दलित थिए, हिन्दु धर्मशास्त्रअनुसार शूद्र र अछूत थिए । अब भारतका संविधान निर्माता तथा दलित मुक्ति संघर्षका अथक योद्घा बाबा साहेब भीमराव अम्बेडकरद्वारा व्यक्त यी शब्द उद्घृत नगरी भो र ?गुलामी र पतनका कारण ःमहाभारत भन्छ शूद्र राजा बन्न सक्दैन ।गीता भन्छ शूद्रले ब्राह्मण, क्षत्रीय र वैश्यको गुलामी गर्नुपर्छ ।रामायण भन्छ ज्ञान प्राप्त गरेमा शूद्रलाई मृत्युदण्ड दिनुपर्छ ।वेद भन्छ शूद्र ब्राह्मणको पाइतालाबाट पैदा भएका हो, उनीहरू नीच हुन् ।मनुस्मृतिअनुसार शूद्रहरूले कमाएको धन जबर्जस्त खोस्नुपर्छ ।पुराण भन्छ शूद्र केवल गुलामीका लागि जन्मिन्छन् ।रामचरित्र मानस भन्छ शूद्रलाई पिट्नु धर्म हो ।एक सहनशील शूद्र अहिले पनि यी हिंस्रक धर्म ग्रन्थ छातीमा लगाउँदै हिँड्छन् । विश्वास गर्नुस्, यो नै तपाईंको गुलामी र पतनको कारण हो । डा भीमराव अम्बेडकर ।आचार्य रजनीश (ओशो) को कथनअनुसार, हिन्दुहरू मनुस्मृतिलाई विधान मान्छन् र यो नै भारतको निम्ति दुर्दशा हो ।हर्के कामीले यी सबै उसबेला बुझेका थिए भन्न मिल्दैन । तर, उनले र उनको समुदायले खेपिरहेका सामाजिक, आर्थिक, मानसिक र धार्मिक शोषणविरुद्घ विद्रोह थिए उनका क्रियाकलाप । यो विद्रोह लगभग ८०९० वर्षअघिको हुन सक्छ । अहिलेको अवस्थामा हर्के कामीको जस्तो विद्रोह सम्भव छैन । तर, सन् १९६६ मा अमेरिकाको क्यालिफोर्नियाामा जन्मेको ब्ल्याक प्यान्थर नामक काला युवाहरूको जस्तो समूह भने नजन्मिएला भन्न सकिन्न । दलितलाई भेदभाव गर्ने चलन शिक्षित उपल्लो जातका विद्वान्हरूमा समेत अझै कायम छ । नेपालको संविधानमा दलितलाई भेदभाव गर्नु कानुनको उल्लंघन हो र यसको उल्लंघन गर्ने अपराधी सजायको भागी हुनुपर्छ भन्ने उल्लेख नभएको होइन । शब्द जेजस्तो लेखिए पनि दैनिक जीवनमा भेदभाव र हिंसा जारी छ । कारागारका बन्दीहरूमा दलितहरूका नाममा कसैको थर लेखिएको पाइँदैन । कामी, मिजार, दमाई, सार्की जात मात्रै लेखिएको देखिन्छ । लेखक पारिजातको नेतृत्वमा स्थापित बन्दी सहायता नियोगमा स्वयंसेवकको हैसियतले मैले काम गर्दाको अनुभव हो हो । उनको निधनपश्चात १५ वर्षसम्म काम गर्दा सोच्थें, यो कस्तो हेपाहा प्रवृत्ति, बाबै !लेखक तथा अभियन्ता सरिता परियार भन्छिन्, जातीय भेदभाव गन्हाउने लाश हो, जुन कोठाबाट मिल्काउनै चाहन्न यो समाज, बरु गन्ध सुँघ्दै बस्न निको मान्छ ।हिन्दु धर्मावलम्बीहरूको बाहुल्य रहेको देशमा नेसनल क्रिस्चियन कम्युनिटी सर्भेका अनुसार, चर्चको संख्या ७,७५८ पुगेको छ, जुन द्रुतगतिमा बढ्ने क्रममा छ । नेपाली इशाईहरूको संख्या दस लाख पुगिसकेको छ, जसमा पहिलोमा दलित समुदाय र दोस्रोमा तामाङ जनजातिको संख्या कसरी बढी देखियो ?डा अम्बेडकर दलितको समस्यालाई राजनीतिक मुद्दा मान्थे, तर महात्मा गान्धीचाहिँ यसलाई सामाजिक मुद्दा मात्रै मान्थे । गैरदलितहरूको मन परिवर्तन गर्नुपर्छ भन्ने विचार राख्थे गान्धी । डाअम्बेडकर गान्धीलाई महात्मा नभएर एक राजनीतिज्ञ मान्थे । गान्धीकै आमरण अनशनले दलितहरूको प्रतिनिधित्वको निम्ति अम्बेडकरद्वारा राखिएको सेपरेट (कम्युनल) इलेक्टोरेक्टको प्रस्ताव सफल भएन । सेड्युल कास्टमा दर्ता गराएर केवल केही रिजर्भेशनसको प्राप्तिमा चित्त बुझाउनुपर्यो ।केही युवा सांसदको उपस्थितिले आशा जगाएको छैन भन्न त मिल्दैन, तर यस्ता सांसद पनि छन्, जो नेपाललाई हिन्दु राष्ट्र घोषित गर्नुपर्छ भन्ने विचार राख्छन् । उनीहरूसाग के योजना छ दलित समुदायले गरेको धर्म परिवर्तनको विषयलाई लिएर ? उनीहरु मनुस्मृतिलाई नै हिन्दु धर्मको विधान मानेर अघि बढ्लान् कि ? हुन त धर्मान्तरण रोकथाम गर्न २०१८ सालमै एन्टी कर्न्भसन ल पास गरिएको थियो । उक्साएर धर्म परिवर्तन गराउने व्यक्ति कानुनतः दोषी ठहरिने छ र यस्ता क्रियाकलाप प्रमाणित भए पाँच वर्ष सजायको भागी बन्नुपर्नेछ । २०६३ सालमै धर्मनिरपेक्ष घोषित भइसकेको नेपालको दलित नागरिकले विभेद र अपमानले आजित भएर अरुको उक्साहटबिनै लोकतान्त्रिक अधिकारको प्रयोग गर्दै धर्म परिर्वतन गर्न पाउने भए ।आशा गरौं, हालै उदय भएका युवा सांसदहरूको ध्यान धर्मान्तरणको कारणतिर पनि जाओस् । उनीहरू अन्वेषण गर्न सक्षम होऊन्, किन यी भेद्य समुदायका मानिसले इशाई किन धर्म अंगीकार गरे ?"
सिरानीलाई माइतमानको पीर,"सिरानी घर्ती मगरलाई माइतमानले पैसा खोज्ने छोटो समय दिए । नेपाली सेनामा १८ वर्ष अवधि कटाएपछि राजीनामा दिई कामविहीन बनेका माइतमान ८ महिनादेखि काठमाडौंमा वैदेशिक रोजगारीको बाटो खोजिरहेका थिए । कात्तिक ६ गते मेरो उडान छ । भिसा आइसक्यो । १२ लाख रुपैयाँ लाग्ने भयो । ५ गतेभित्र पैसा बुझाइसक्नुपर्छ, सिरानीलाई माइतमानले फोनमा भने, तुरुन्तै पैसा खोजेर पठाइदिनु । यो थियो २०८० कात्तिकको कुरा । त्यो दसैंको समय थियो । तुलसीपुर१७ बिझौरी दाङमा एउटा सानो टहरो बसाएकी सिरानीलाई तुरुन्तै १२ लाख रुपैयाँ झिक्नु पहाड फोर्नु बराबर थियो । आफन्तनातागोता सबै पूर्वी रुकुम पुठा गाँउपालिका२ माइकोट बस्छन् । तुरुन्तै माइकोट जानु पनि सम्भव थिएन । डोल्पाको सिमानामा पर्ने यो गाँउमा गाडी पुग्दैन । हिउँदमा टक्सिरासम्म मात्रै गाडी पुग्छ । माइकोट पुग्न टक्सिराबाट तीनचार घण्टा उकालीओराली हिँड्नुपर्छ ।फोनमा हारगुहार गर्दा पूर्वी रुकुमबाट आफन्तले ५ लाख ७३ हजार रुपैयाँ पठाइदिए । बिझौरीमा ५ लाख रुपैयाँ जुटाइन् । आफूसँग भएको एक लाख थपेर ११ लाख ७३ हजार रुपैयाँ काठमाडौंमा पठाइदिइन् सिरानीले । कात्तिक ६ गते बिहान उडान हुनेबेला सम्म पनि श्रीमान् कुन देश जाँदै छन्, सिरानीलाई पत्तो थिएन । हामीलाई फरक बाटोबाट लाँदै छ । अरु मान्छेलाई अर्कै बाटो लैजान्छ । अहिले फोन गर्न मिल्दैन । चेकिङमा छौं । पछि भनौँला, माइतमानले भने ।दुवईमा तीन घण्टाको ट्रान्जिट थियो । दुबई पुगेपछि सिरानीले उनलाई फेरी सोधे, होइन, तपार्इं कुन ठाउँ जान लागेको ?दुबई पुगेपछि भने माइतमानले बल्ल देश खुलाए, हामी भिजिट भिसामा रुस जान लागेको हौं । १५ जनाको समूहमा छौं । सबैको अलगअलग एजेन्ट छन् । हाम्रो एजेन्टका हामी चार जना छौं ।कात्तिक ७ को बिहान ८ बजे माइतमान रुस पुगे । उनीहरूलाई विमानस्थलमा लिन एक नेपाली पुगेका थिए । खानेबस्ने व्यवस्था उनैले मिलाइदिए । त्यही दिन बैंकखाता खोलिदिए । अन्य कागजात पूरा गरिदिए । सेना भर्ती गर्ने ब्यारेकभित्र छिराइदिए । माइतमान रुसी सेनामा भर्ती भए । उनलाई एक हप्तापछि तालिममा लगियो । अब तालिमतिर लाँदै छ । यो तालिम तीन महिनासम्म चल्छ । त्यसपछि ठाउँअनुसार तलब दिन्छ रे । कुनै ठाउँमा कम तलब दिन्छ, कुनै ठाउँमा धेरै, फोनमा सिरानीलाई माइतमानले भने, अहिले हामीलाई ल्याइएको ठाउँ युक्रेन हो । यहाँ कोही मान्छे छैन । सबै भवन खाली खाली देखिन्छन् । परपर एकदुई जना मात्रै मान्छे देखिन्छन् । युक्रेन पुगेको सूचना पाएपछि मात्रै सिरानीले श्रीमान् युद्धमा जाने तयारीमा रहेछन् भन्ने मेसो पाइन् । त्यस अघिसम्म श्रीमान् गएको रुस र युद्ध भइरहेको रसिया अलगअलग देश भन्ने लागिरहेको थियो । तीन महिना भनिएको तालिम एक महिनामै सकियो । म अब रेडजोनमा १५२० दिनका लागि जाँदै छु । मोबाइल साथमा हुँदैन, माइतमानले मंसिर १२ गते भ्वाइस सन्देश पठाए । त्यो दिनदेखि माइतमान सिरानीको सर्म्पकमा छैनन् ।माओवादी जनमुक्ति सेना मा प्रवेश गरेकै वर्ष (२०६१) माइतमानसँग सिरानीको विवाह भएको थियो । रुकुमको विकट गाउँ माइकोटलाई द्वन्द्वले नछुने कुरै थिएन । घरमा पाँच बहिनी थिए, सिरानी कान्छी । उनकी एकल आमालाई माओवादीले छोरीहरू लैजाला भन्ने सधैं डर हुन्थ्यो । छोरीहरूलाई द्वन्द्वबाट जोगाउन आमा आफैं माओवादीमा लागिन् । माओवादीको हरेक कार्यक्रममा सहभागी हुन्थिन् । प्रहरीमाओवादी गाउँ छिरेको खबर आउनासाथ ५ जना दिदीबहिनी लुक्न जंगल छिर्थे । सेना समायोजनको कुरा चलेपछि माइतमान अवकास रोज्ने कि समायोजनामा जाने भन्ने द्विविधामा थिए । तपाईं आफैंले रोजेको बाटो हो । मैले पठाएको होइन । तपाईं आफैं निर्णय गर्नुस्, सिरानीले भनिन्, छोराछोरी पढाउने जिम्मा तपाईंको हो । अरू म के भनम् । २०६९ सालमा माइतमान नेपाली सेनामा समायोजन भए । त्यसपछि उनी काठमाडौं सुन्दरीजलमा पोस्टिङ भए । सेवा अवधिभर सुन्दरीजलमै खटिए । २०७१ मा सिरानी पनि छोराछोरी लिएर रुकुमबाट दाङ झरिन् । जेठी छोरी १२, छोरा ६ र कान्छी छोरी एक कक्षा पढ्छन् ।२०७९ जेठमा माइतमानले सेनाबाट राजीनामा दिएको खबर पाइन् । उनी जागिर छोड्ने विषयको विपक्षमा उभिइन् । जहाँ गए पनि कामै गर्ने हो । नजिक भए पो दुःखसुखमा सहभागी हुन पाइन्छ । बाआमालाई हेर्न सकिन्छ । भइराखेको जागिर छोड्नुहुन्न, सिरानीले सेनाको मुख्यालयमा फोन गरेर भनिन्, मेरो सहमतिबिना राजीनामा लेख्नुभएको रहेछ । त्यो फिर्ता गराइदिनुपर्यो ।नेपाली सेनाले माइतमानको राजीनामा रद्द गरिदिए । त्यसपछि माइतमानले सिरानीलाई नियमित फकाउन थाले । यहाँको तलबले केही हुन्न । बच्चाहरू ठूला हुँदै गए । अब यहाँबाट निस्कन्छु । दुई वर्षपछि पेन्सन आइहाल्छ, माइतमानको आशा देखाए, म कतै युरोप वा कुनै राम्रो देश जान्छु । मलाई निस्कन देऊ । असोजमा उनी सेनाबाट निस्किए । सिरानीले फेरि रोक्न चाहिनन् ।उनी चार महिना परिवारसँगै बसे, दाङमा । तलब आउँदैनथ्यो । सेना छोड्दा पाएको उपदानबाट घरखर्च चलिरहेको थियो । घरमा बसेर त केही हुन्न । म काठमाडौं नै जान्छु । सुरक्षा गार्डको भए पनि काम गर्छु । बाहिर जाने प्रोसेस पनि गर्छु, सिरानीलाई यति भनेर माइतमान काठमाडौं गए । उनले क्रोएसिया जाने प्रक्रिया पनि अगाडि बढाए । दलालले आजआज, भोलिभोलि भन्दै गयो । ७ महिना खेर गइसकेको थियो । क्रोएसियाको पहिलो प्रयास सफल भएन । त्यही दलालले फेरि ट्राई गर्ने भए ८ महिना समय लाग्ने बताए । भिजिट भिसाबाटै कतै जाने तरखर गरिरहेका माइतमानले रुस लैजाने दलाल भेट्टाए । तर, रुस पुगेको महिना दिनमै माइतमान हराए । श्रीमान् हराएपछि सिरानी बेचैन छिन् । बच्चाहरू सानै छन् । श्रीमान्को पेन्सन छैन । ऋणको भारी छ । घर बैंकमा राखेर लिएको ७ लाख ऋण छ । त्योभन्दा बाहिर पाँच लाख छ । बैंकमा महिना महिनामा १८ हजार रुपैयाँ किस्ता बुझाउनुपर्छ । त्यो पनि यता ऋण काढ्यो, उता लगेर तिर्यो । ब्याज बढिराख्छ । घर खर्च टार्न दुईचार बोतल रक्सी होटलमा रक्सी लैजाने ठेक्का पाएकी छन् । त्यसबाट बच्चाहरूको खाना खर्च चलेको छ । किस्ताका लागि कुवेत गएकी काइँली दिदीले पैसा पठाइदिन्छिन् । रुसमा कोहीसँग उनको सर्म्पक छैन । उनी मान्छेपिच्छे अलगअलग कुरा सुन्छिन् । कोही भन्छन्, दुईतीन महिनापछि कन्ट्याक्टमा आँउछन् । कसैले भन्छन्, ५ महिनासम्म पनि नआउँदा त मान्छे नै हुँदैन । मरिसक्यो । लास पनि उठाउँदैन । बाहिरबाट मोबाइलमा पनि त्यस्तै डरलाग्दो भिडियोहरू आइराख्छ । चार महिनासम्म आज आउँछन् कि भोलि भनेर फोनको पर्खाइमा बसिरहिन् सिरानी । यत्रो महिना बितेपछि चैतको पहिलो साता श्रीमान्को खोजीमा जिल्ला प्रशासन कार्यालय दाङ पुगिन् उनी । तपाईंको बुढाहरू त इलिगल गएको हो । कहाँ राज्यले जिम्मा लिन्छ त ?, जिल्लाको जवाफ थियो । हाम्रो बुढाहरू मुसा भए पो छिरेर जान्छन् । चिल पनि होइन उडेर जान । सरकारले स्वीकृति दियो अनि मात्रै गए । नेपालकै विमानस्थलबाट गएका हुन्, सिरानीले जिल्लालाई जवाफ फर्काइन, ठीकै छ, हाम्रा बुढाहरू इलिगल गाका हुन् । श्रम स्वीकृति नलिई गएका हुन् । त्यो मान्य हुम् । तर, राज्यले अनुमति दिने व्यवस्था नै नभएको भए त जाने नै थिएनन् । जिल्लामा निवदेन पेस गरेको १५ दिनसम्म केही जवाफ आएन । उनी फेरि जिल्ला गइन् । हामीले यहाँदेखि उता काठमाडौंमा पेस गर्ने हो । माथिबाट जवाफ आएदेखि मात्रै तपार्इंलाई पेस गर्ने हो, जिल्लाको जवाफ थियो । माइतमानका साथी मिलन ओलीले सिरानीलाई रुसी सेनामा गएकाको उद्धारका लागि काठमाडौंमा आन्दोलन भइरहेको खबर दिए । उनले कृतु भण्डारीको नम्बर उपलब्ध गराइदिए । भण्डारीले रुसमा बेपत्ता नागरिकको खोजी, मारिएकाको शव फिर्ता, क्षतिपूर्ति र बाँचेकाहरूलाई उद्धार गर्न परिवारको साथ लिई अभियान चलाइरहेकी छन् । भण्डारीसँग सर्म्पक गरी सिरानी चैत १७ गते छोराछोरी कसैलाई जिम्मा लगाएर काठमाडौं आइन् । यसअघि उनी तीनपटक मात्रै उपचारका लागि आएकी थिइन् काठमाडौं । कान्छी छोरीलाई बुबा विदेश गएको मात्रै भनिएको छ । ६ कक्षा पढ्ने छोरालाई बुबा हराएको कुरा लुकाइएको छ । काठमाडौं आउने बेला छोरासँग औषधी उपचार गर्न जान्छु भनेर आइन् । लगत्तै श्रीमान् खोजीका लागि कन्सुलर विभागमा उजुरी दिइन् । अर्को निवदेन बोकेर रुसी दूतावास गइन् । रुसी दूतावासले निवदेन लिएन । सरकारले उद्धार र बेपत्ता खोजीका लागि बलियो कूटनीति नगरेको भन्दै चैत १९ मा निषेधित क्षेत्र सिंहदरबारको दक्षिण गेटमा पीडित परिवारहरूले प्रदर्शन गर्ने कार्यक्रम थियो । सरकारलाई दबाब नदिई दाल गल्दैन भन्ने निचोडमा सिरानी पुगिसकेकी थिइन् । काठमाडौंमा रहेकी आफ्नी भान्जी, नन्द, भतिजा र उनीहरूका साथीहरू लिएर सिंहदरबार गेटअघि धर्ना दिन गइन् सिरानी । उनीहरू त्यहाँ नपुग्दै एक हुललाई प्रहरीले पक्राउ गरिसकेको थियो । उनीहरू जता जान्थे, प्रहरी भ्यान त्यतै आउँथ्यो । सिरानीले मोबाइलको डाटा खोलेर हेर्दा थाहा पाइन्, प्रदर्शन गर्न आएका साथीहरूलाई प्रहरीले पक्राउ गरी अनामनगर प्रहरी बिटमा लगेर राखिसकेको रहेछ । उनीहरूलाई छुटाउन उपप्रधान तथा परराष्ट्रमन्त्री नारायणकाजी श्रेष्ठ आफैं पुगे र त्यसपछि चीनतिर उडे । परराष्ट्रमन्त्रीसँग कुरा गर्ने मेसो मिलेन । उपप्रधान तथा गृहमन्त्री रवि लामिछानेसँग समय मिलाएर भेट्न गृह मन्त्रालय पुगिन् उनी । साथमा अरु परिवार पनि थिए । गृह मन्त्रालयभित्र छिर्न धेरैलाई पास दिइएन । दुईचार जनालाई मात्रै अनुमति थियो । जबर्जस्ती केही भित्र गयौं । गृहमन्त्रीलाई भ्ट्न दुई घण्टा कुर्नुपर्यो, सिरानीले भनिन् । उनीहरूले ध्यानकर्षण पढेर सुनाउँछौं भने । गृहमन्त्रीले भने, होइन, आफैं अध्ययन गर्छु । मैले सबैको पीडाहरू जानिसकेको छु । बुझिसकेको छु ।गृहमन्त्रीसँग खुलस्त रूपमा दिलको बह पोख्न पाइएन । तीनचार जनाले मात्रै आफूले भोगेको, सहेको, व्यहोरेको पीडा थोरैथोरै भन्न पाए । मृतकका परिवारले क्षतिपूर्ति दिलाइदिनुपर्छ भने । बेपत्ताका परिवारले खोजिदिन भने । युद्धमा रहेकाको उद्धार गरिदिन भने । म रुकुमबाट तपार्इंलाई अभिभावक ठानेर आएको छु । मसँग फोन नम्बर छ । नागरिकताको प्रमाणपत्र छ । त्यो भएपछि जहाँबाट पनि मान्छे निकाल्न सक्छ नि राज्यले, सिरानीले गृहमन्त्रीसमक्ष भनिन्, यतै रोजगारको व्यवस्था नभएको कारण सानो बच्चा छोडेरै पनि खाडी मुलुक जानुपर्या छ । त्यस्तो युद्धमा भएको देशमा जानुपर्या छ । यस्तो अवस्थामा उद्धार गरौं, जसरी हुन्छ आफ्नो नागरिकको खोजी गरौं । फर्काऔं । अन्तिममा गृहमन्त्रीले उता जानेको पनि दोष देखाए । सिरानीलाई आफ्नो सुप्रिमो कमान्डर सँग भेट्न मन थियो । प्रचण्ड अहिले प्रधानमन्त्री हुनुभएको छ । उहाँले धनीगरिब बराबर, महिलापुरुष बराबर, दलितको अन्त्य, छुवाछूत हटाउँछौं, सबैको सम्पत्ति राष्ट्रियकरण गर्छु भनेर हामी उहाँको पछाडि लागेका थियौं । हामीलाई जनयुद्ध लडाएको हो । हाम्रो टाउकोमा टेकेर गएको मान्छे हो, सिरानीको आशा थियो, हामीलाई नहेर्ने हुन्छ ? उनले प्रधानमन्त्रीसँग जनमुक्ति सेना को खोजी गरिदिन भेट्न चाहिन् । तर, कतैबाट पनि प्रधानमन्त्रीसम्म पहुँॅच पुगेन । उनीहरूले फेरि वैशाख ६ गते सिंहदरबार अगाडि प्रदर्शन गरे । त्यो दिन पनि उनी पक्राउ परिन् । आशा बोकेर कामाडौं आएका उनीहरूलाई राज्यले पीडामाथि पीडा थपिदिएको कुरा मनमा गहिरोसँग बिझेको छ । राज्य त हामीजस्ता जनताको अभिभावक पो हो त । देश छ र पो हामी नेपाली छम् । हामी जनता छौं र पो नेता, प्रधानमन्त्री जो पनि छन्, उनी भन्छिन्, हाम्रो मुद्दालाई कसैले गम्भीर रूपमा हेरेन ।सिरानीले राज्यसँग लड्न निधो गरिन् । वैशाख ७ गतेदेखि रुसी सेनामा आबद्ध नेपालीको जीवन रक्षा अभियानकी संयोजक भण्डारी, सिरानी र किसन थापा आमरण अनसनमा वसिरहेका छन् ।"
दुई किनाराको जयपराजय,"वस्ती र सहर सीमारेखाले मात्रै छुट्याउँदैन्, फुटबलले पनि छुट्याउँछ । इटालीको प्रसिद्ध सहर मिलान पनि यस्तै उदाहरण हो । यो सहरको एउटा परिचय भन्नु नै फुटबल हो । यति भनेपछि एउटा प्रश्न त्यसै अगाडि आउँछ, कुनचाहिँ क्लबको समर्थक हो भन्ने । त्यो भनेको कि त इन्टर मिलान, होइन भने एसी मिलान । यी दुई सहर परस्पर विरोधी हुन् । कुनै पनि हालतमा एक आपसमा मिल्दैनन् । सयौं वर्ष भयो, मिलानको फुटबल यसरी नै अगाडि बढेको छ ।प्रायः इन्टर मिलानलाई इन्टर मात्रै भनिन्छ । एसी मिलानलाई भने मिलान । इन्टर भनेको निलो र कालो धर्सो धर्सो भएको जर्सी । मिलानको जर्सिमा भने रातो र कालो धर्सो धर्सो हुन्छ । दुवैमा साझा एउटै कुरा छ, उनीहरू दुवैको घरेलु मैदान सानसिरो हो । इतिहास पल्टाउने हो भने एसी मिलान पुरानो हो । यो सहरमा अंग्रेजले फुटबल भित्र्याएको मानिन्छ र यसको धेरै श्रेय हबर्ट किल्पिनलाई जान्छ । सन् १८९९ तिर उनले केही साथीसँग मिलेर फुटबल क्लब बनाए ।केही वर्षमै क्लबभित्र एउटा द्वन्द्व सुरु भयो विदेशी खेलाडी खेलाउने कि नखेलाउने ? जसले विदेशी खेलाडी खेलाउनु हुन्न भने ती पछि एसी मिलानमा रहे । विदेशी खेलाडी खेलाउनुपर्छ भन्नेहरू इन्टर मिलान भए । रमाइलो के भने किल्पिन आफैं विदेशी थिए । उनी पनि विदेशी खेलाडी खेलाउने पक्षमा थिए । तर, यो विचारको समर्थक को रह्यो भने छुट्टिएर गएको क्लब । त्यतिबेला चिरा परेको फुटबल विचारधारा अहिले विदेशी खेलाडीलाई खेलाउने र नखेलाउनेमा अडिएको छैन ।मिलानमा को कहाँ जन्मे, तिनको परिवार कस्तो छ, अझ तिनको आर्थिक हैसियत के कस्तो छ, त्यसले पनि कसले कुन क्लब समर्थन गर्छ भन्ने निर्धारण गर्छ । यो सबै चर्चा किनभने इटालीको सिरी ए ले च्याम्पियन टिम पाएको छ । यो सिजनको विजेता रह्यो, इन्टर । उसले लिग जित्ने निश्चित भएको थियो, मिलानलाई हराएर । त्यो खेल इन्टरले २१ ले जितेको थियो । यस्तोमा आधा मिलान असाध्यै खुसी छ । आधा मिलानलाई सकुन मिलेको छैन् ।इन्टरले जितेको यो २० औं उपाधि थियो । पछिल्लो सिजन जसरी नेपोलीले मज्जाले लिग जितेको थियो, यसपल्ट इन्टरको यात्रा त्यस्तै रह्यो, सुमधुर विना कुनै रोकतोक । सिजन सुरु हुँदा धेरैको अपेक्षा थियो, यसपल्ट लिग उपाधि जित्ने होड चर्को चल्नेछ । तर, त्यस्तो भएन । सुरुदेखि नै नेपोली फिक्का रह्यो । त्यसको ठीक विपरीत इन्टर सुरुदेखि पक्का बलियो रह्यो । मानौं यस्तो थियो, यसपल्ट लिग उपाधि इन्टरकै लागि लेखिएको थियो ।इन्टरले मिलानलाई हराएपछि शीर्षमा १७ अंकको निर्णायक अग्रता लियो । लिगमा अब पाँच चरणकै खेल मात्र बाँकी छन् । त्यो भनेको १५ अंकको खेल मात्रै । यस्तोमा यो यस्तो अग्रता बन्यो, जसलाई कोही कसैले चुनौती दिन सक्दैन । लिग यात्रामा इन्टरलाई जहाँ खेलाडीको चोटले धेरै दुःख भएन्, त्यही उसले विरलै मात्र हारको समना गर्यो । यो सफलताको धेरै श्रेय जानेछ, प्रशिक्षक सिमोनी इन्जाघीलाई । अब उनको नाम रहने छैन्, किङ्ग अफ कप भनेर ।प्रशिक्षकका रूपमा उनले केही कपहरू जिते, तर लिग भने जित्न सकेका थिएनन् । तर, अब ४८ वर्षे यी प्रशिक्षकलाई कुनै गुनासो रहने छैन । गत सिजनमा पनि उनकै नेतृत्वमा इन्टरले युरोपली च्याम्पियन्स लिगको फाइनल यात्रा तय गरेको थियो । यसपल्ट लिगमा इन्टरको प्रदर्शन च्याम्पियन जस्तै रह्यो । त्यसैले त पूरै सिजन इन्टर एकै खेलमा मात्र पराजित छ, त्यो पनि सेप्टेम्बरतिर । त्यसको अर्थ के भने इन्टरको आक्रमण जति राम्रो छ, त्योभन्दा राम्रो डिफेन्स पनि रह्यो ।इन्टरले अहिलेसम्म लिगमा ७९ गोल गरेको छ । यो कुनै पनि टिमले गरेको सबैभन्दा बढी गोल हो, दोस्रोमा रहेको मिलान भन्दा १५ बढी । यसबीच इन्टरले यस वर्षको सुरुमा सबै प्रतियोगितामा गरि १३ खेल लगातार जितेको थियो । फेरि इन्टरले पस्केको खेल पनि आफैंमा राम्रो रह्यो, निरश रहेन् । यसले आलोचकको पनि मन जित्यो । खासमा प्रशिक्षक इन्जाघीले खेलाडी व्यवस्थापन सटिक ढंगले गरे । उनले चाहिएको बेला खेलाडीबीच रोटेसन प्रक्रिया त चलाए नै । त्यसको अर्थ के भने जत्तिकै नाम चलेको खेलाडी भए पनि उसलाई पनि आराम दिइयो, बीचबीचमा । लगभग सबै खेलमा पाँच सब्टिच्युटको नियम पनि मज्जाले प्रयोग गरे । अब न इन्जाघी पनि एलिट म्यानेजर को सूचीमा परेका छन् । इन्टरले यसै सिजनका लागि आफूलाई उपयुक्त खेलाडी पनि भित्र्याएको थियो । सिजनको सुरुमा डर थियो, दुई स्टार खेलाडी रोमेलु लुकाकु र इडिने जेको बािहरिएपछि कतै ठूलै समस्या हुने त होइन ?तर, त्यस्तो केही भएन । नयाँ अनुबन्धित खेलाडी मार्कस थुरामले लउतारो मार्टिनेजसँग मीठो साझेदारी गरे । उनीहरूको आक्रामक जोडीले लगभग सबै विपक्षी टिमलाई तहसनहस बनाएको थियो । अहिलेका २६ वर्षीय थुराम पूर्व डिफेन्डर लिलियन थुरामका छोरा हुन् । उनले १२ गोल गर्दै सात गोलमा सहभागी भूमिका निभाएका छन् । कप्तान लउतारोले भने सबैभन्दा बढी २३ गोल गरेका छन् । भेट्रान गोलरक्षक यान सोमरको आगमन पनि उत्तिकै सुखद रह्यो ।अर्को तथ्य । यसपल्ट इन्टरका प्रतिद्वन्द्वी टिम सबै कमजोर सावित भए । सबैभन्दा कमजोर प्रदर्शन त नेपोलीकै रह्यो । रोमा र लाजियो आफैंमा गडबडीबाट गुज्रे । अरु बेला युभेन्ट्सले राम्रो गर्न सक्ने सम्भावना देखिएको थियो, तर त्यो पनि बिलाएर गर्यो । एक समय लिग तालिगकामा युभेन्ट्सले अग्रता पनि लिएको थियो, तर बीचमा क्लबले यति नराम्रोसँग लय गुमाएको थियो कि उसका लागि शीर्ष चार नै ठूलो उपलब्धि देखियो । यसको भरपुर फाइदा कसैलाई मिलेको थियो भने त्यो इन्टरलाई नै थियो । र, रह्यो, मिलानकै कुरा । उसले बरू सक्दो इन्टरलाई रोक्ने प्रयास गरेको थियो । तर सकेन नै । मिलानको फुटबलमा कहिले को बलियो भइरहन्छ, कहिले को ? अहिले पालो इन्टरकै । मिलानविरुद्धका पछिल्ला छ डर्बी खेलमा इन्टरले जितेको छ । यसले पनि देखाउँछ, यी दुई टिममा को साँच्चै बलियो भन्ने । इन्जाघीले ठीकै भनेका छन्, हामीले यस्तै जितका लागि लामो समयदेखि प्रतीक्षा गरिरहेका थियौं ।"
