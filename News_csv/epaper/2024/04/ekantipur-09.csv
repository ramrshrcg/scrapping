शीर्षक,विवरण
त्रिविको १२५ रोपनी जग्गा बिचौलियाद्वारा निरन्तर किनबेच,"त्यसयता पनि जग्गाको बिक्रीवितरण, घर निर्माणलगायतका कार्य रोकिएको छैन । २०६१६२ सम्म जग्गा रजिस्ट्रेसन पास गरेर विभिन्न व्यक्तिले लिने गरेका थिए । २०६१ मा त्रिविका तत्कालीन पदाधिकारीले जग्गा रोक्का राख्न मालपोत कार्यालय कलंकीलाई पत्राचार गरेपछि रजिस्ट्रेसन पास रोकिएको थियो । त्यसयता पनि व्यक्तिगत लेनदेनका आधारमा जग्गा किनबेच हुँदै आएको छ । त्रिविको उक्त जग्गामा पक्की घर निर्माण गरेर विभिन्न व्यक्ति बसोबास गरेको जानकारी पाएको त्रिवि सामान्य प्रशासन महाशाखाका प्रमुख राजकुमार श्रेष्ठले जनाए ।सर्वोच्चले नै विश्वविद्यालयकै जग्गा भएको ठहर गरेको ५ वर्ष भइसक्दा पनि अझै त्रिविले नामसारी गरेको छैन । पदाधिकारीले चासो नदिएको र त्रिवि प्रशासनिक ढिलासुस्तीका कारण नामसारी हुन नसकेको सामान्य प्रशासनका एक कर्मचारीले बताए । दाताले दिएको जग्गा अतिक्रमणमा परेकाले त्रिवि सामान्य प्रशासनले फिर्ता ल्याउन तत्कालीन उपकुलपति धर्मकान्त बाँस्कोटाले गत वर्ष नै कार्यदल गठन गरेका थिए । त्रिवि केन्द्रीय क्याम्पसका प्रमुख ध्यानेन्द्रबहादुर राई संयोजकत्वको समितिमा मालपोत, नापी, गुठी कार्यालयका प्रतिनिधि सदस्य छन् । तर कार्यदलले एक वर्षसम्म पनि जग्गाको नापनक्सा गरेर पुर्जा लिन सकेको छैन ।पूर्वरजिस्ट्रार पेशल दाहालले अदालतको फैसलापछि कार्यदल गठन गरेर जग्गा नामसारी प्रक्रिया सुरु गरिएको बताए । नैकापमा त्रिविको जग्गामा घर बनाएर बसिसकेको भेटियो, फिर्ता लिन मन्त्रिपरिषद्बाटै निर्णय गराउनुपर्ने देखिएको छ, उनले भने । त्रिविलाई दाताले दान दिएको जग्गा रेखदेख नभएर अलपत्र परेको अवस्थामा भेटिएको उनले जनाए । व्यक्तिहरूले घर बनाएर बसेको अवस्थामा भेटियो, विश्वविद्यालयले अदालतमा आफ्नो दाबी प्रस्तुत गर्यो, अदालतले विश्वविद्यालयका नाममा नामसारी गर्नु भनेको छ, दाहालले भने । तर सरकारी निकायले सहयोग नगर्दा जग्गा फिर्ता लिन नसकिएको उनले गुनासो गरे । मालपोत र नापी कार्यालयले प्रतिनिधि पठाएनन्, मेरो कार्यकालमा सरकार र उसका निकायले सहयोग नगर्दा अतिक्रमित जग्गाजमिन फिर्ता लिन नसकिएको हो, पूर्वरजिस्ट्रार दाहालले भने ।तत्कालीन नैकाप गाविस५ का ८० वर्षीय रामबहादुरका अनुसार उक्त जग्गाको धनी पुष्पराज भण्डारी थिए । स्थानीय महर्जन परिवार १ सय २५ मध्ये केही जग्गाको मोही रहेको उनले दाबी गरे । हदबन्दीका कारण पुष्पराजले त्रिविलाई जग्गा चन्दा दिएछन्, त्रिविले मुखका भरमा लिँदैनौं भनेपछि पुष्पराजले २०२४ मा सरस्वती राज गुठीमा दर्ता भई सोको आयस्ता त्रिविले खाने भन्दिएछन्, उनले कान्तिपुरसित भने, त्रिवि कुत माग्न आयो, पुष्पराजलाई दिँदै आएको कुत त्रिविलाई दिन तयार थियौं तर त्रिविले कुत धेरै मागेपछि २०३४ देखि नै विवाद सुरु भयो । त्यतिबेला त्रिविले मोहीबाट समेत हटाउन खोजेको उनले स्मरण गरे । पुष्पराजलाई दुई डल्ला रातो माटो, १ काइँयो केरा, दुई झुत्ता मकै र धुरीको १ मोहोर दिए पुग्थ्यो, त्रिविले रोपनीका हिसाबले बाली माग्न थाल्यो, उत्पादनभन्दा धेरै मकै बुझाउनुपर्ने भयो । २०४१ मा त्यो जग्गाको विवाद भूमि सुधार कार्यालयमा पुग्यो । त्यतिबेला कार्यालयले त्रिविको हकको जग्गा रहेकाले उसले बाली पाउनुपर्ने आदेश दिएको थियो । तर त्रिविका पदाधिकारी त्यतिबेला पनि उक्त जग्गा लिन चुके ।त्रिविबाट प्राप्त दस्ताबेजअनुसार २०२३ फागुन १५ को मन्त्रिपरिषद्ले राजभण्डारी परिवारका नाममा रहेको जग्गाको लगत कट्टा गरेको थियो । मन्त्रिपरिषद्ले त्रिविलाई जग्गा अर्पण गर्ने भण्डारी परिवारको निवेदनका आधारमा निर्णय लिएको थियो । तर त्रिविले आफ्नो नाममा प्राप्त जग्गाको दर्ता नामसारीको काम गरेन । पुष्पराजका छोरा केदारराज २०४४ तिर स्थानीयको सम्पर्कमा आए । केदारराज जग्गा आधा लिनु वा पूरै किन्नु भन्न आए, १ रोपनीको २५ हजार मागे, मेरो भागमा २ रोपनी थियो । हामी किसानीले ५० हजार त ३ पुस्तामा कमाउन सक्दैन थियौं, रामबहादुरले थपे, पछि रोपनीको १० हजारसम्म दिन तयार भए तर छिमेकी मानेनन्, हामीले किनेनौं । त्यसपछि मालपोत कर्मचारीको मिलेमतोमा त्यो जग्गामा भूमाफियाहरूको आँखा परेको स्थानीयको भनाइ छ । २०५१ यता जग्गा किनबेच गर्न थालिएको उनीहरूले जनाए । केदारले भूमाफिया, मालपोत कार्यालयका कर्मचारीलाई जग्गा देखाएछ, काठमाडौंको जग्गा, राजमार्गको नजिक भित्री बाटो बनिसकेको थियो, उनले भने, त्यसपछि त रोपनीको २ लाखमा पनि जग्गा दिन्न भन्न थाले, त्यही बेलादेखि बाहिरका मान्छेले त्यो जग्गा किन्न थाले, अहिले त यो डाँडै बाहिरकै मान्छेले किनिसकेको छ । राजभण्डारी परिवारले त्रिविलाई जग्गा दिएर गद्दारी गरेको स्थानीयले सुनाए । स्थानीयको माग भने वर्षौंदेखि कमाइ गर्दै आएको जग्गामा आफूहरूको पनि हक लाग्नुपर्ने दाबी छ । त्रिविका पुराना कर्मचारी केदारराजले नै झुक्याएर जग्गा व्यवसायीमार्फत बिक्रीवितरण गरेको जनाए । जग्गा लिनेमध्येका संखुवासभाका तुलसीराम पौडेल र काठमाडौंका कुन्दन गिरी आफ्नो नाममा जग्गा कायम गर्न सर्वोच्च अदालत गएका थिए । न्यायाधीशहरू दीपककुमार कार्की र आनन्दमोहन भट्टराईको संयुक्त इजलासले जग्गा त्रिवि मातहतमा रहेकाले व्यक्तिका नाममा हुन नसक्ने फैसला गर्यो । सर्वोच्चले विवादास्पद र कपटपूर्ण हक हस्तान्तरण गर्न खोजिएको भन्दै रिट नै खारेज गरिदिएको थियो । २०७५ भदौ ७ मा गरिएको फैसलामा त्रिवि मातहतको उक्त जग्गा व्यक्तिका कारण जोखिममा रहेको उल्लेख छ । दाताले दिएको जग्गा त्रिविले संरक्षण गर्न नसक्दा भूमाफियाको आँखा लागेको देखिन्छ, त्रिविका अहिलेसम्मका कुनै पनि पदाधिकारीले चासो नदेखाएका कारण जग्गा जोखिममा परेको हो, फैसलामा भनिएको छ ।तुलसीरामले २०५१ मा जग्गा किनेको र कुन्दनलाई बिक्री गरेको अदालती बयानमा स्वीकार गरेका छन् । तुलसीरामले ५० कित्ताभन्दा बढी जग्गा किनेका थिए । २०५१ कात्तिकमा जग्गा किनेर केही कित्ता फागुनमा कुन्दनलाई बिक्री गरिएको थियो । उनैले अन्य व्यक्तिलाई समेत जग्गा बिक्री गरेका हुन् । नक्साल बस्ने राजभण्डारी परिवारका नाममा मालपोत कार्यालय कलंकीबाट बकसपत्र लिखत रजिस्ट्रेसन पास गरिदिएको दाबीसहित तुलसीराम पौडेल २०७१ माघ १९ मा सर्वोच्च पुगेका थिए । पौडेलसँगै कुन्दनले पनि जग्गाधनी प्रमाणपत्र लिएको दाबी गरेका थिए । त्यसबाहेक अन्य व्यक्तिले पनि पुर्जा पाएको उनीहरूको भनाइ थियो । पुष्पराज राजदरबार प्रशासनका बडाकाजी थिए ।पौडेलले त्रिविले रोक्का गरिराखेको जग्गा मालपोत कार्यालय कलंकीबाट फुकुवा गरेको दाबी सर्वोच्चमा बुझाएको निवेदनमा गरेका छन् । मालपोत कार्यालय कलंकीले भने रोक्का जग्गा फुकुवा नगरेको जवाफ अदालतमा पेस गरेको छ । फुकुवा गरिदिनुपर्छ भन्ने कानुनी व्यवस्था नभएकाले निवेदकले माग गरेका कित्ता जग्गा फुकुवा गर्न नमिलेकाले २०७१ मंसिर २६ मा तामेलीमा राखिदिने निर्णय भएको थियो, मालपोतले जवाफमा स्पष्ट पारेको छ । सर्वोच्चले फैसलामा राजभण्डारी परिवारको जग्गामा हक टुटिसकेको प्रस्ट्याएको छ । हक टुटिसकेको व्यक्तिबाट हक हस्तान्तरण लिएको भन्ने आधारमा निवेदकहरू अदालत प्रवेश गरेको देखियो, फैसलाको पूर्णपाठमा भनिएको छ, विवादास्पद एवं कपटपूर्ण हक हस्तान्तरणका आधारमा परेको रोक्का फुकुवासम्बन्धी माग स्वीकार गर्नुपर्छ भन्ने हुँदैन । फुकुवा गर्नुपर्ने निवेदकको मागसम्बन्धी निवेदन खारेज हुने ठहर भएको थियो ।त्रिविका पदाधिकारीले जिम्मेवारी वहन नगर्दा विश्वविद्यालयको जग्गा हिनामिनाको जोखिममा परेको सर्वोच्चले जनाएको छ । विश्वविद्यालयमा विभिन्न समयमा फेरिने पदाधिकारीले दाताले अर्पण गरेको सम्पत्ति जुन तदारुकतासाथ संरक्षण र व्यवस्थापन गर्नुपर्ने थियो, सो नगरेको कारण एउटा विडम्बनापूर्ण स्थिति उत्पन्न हुन गएको पाइयो, जिम्मेवारी वहन नगरी सुत्ने, जिम्मेवारी भुल्ने वा अख्तियारको दुरुपयोग गर्ने छुट कसैलाई छैन, फैसलामा उल्लेख गरिएको छ, विश्वविद्यालयको सम्पत्तिउपर जे जुन कोणबाट वा स्वार्थबाट धावा बोल्ने कार्य भए पनि त्यस्तो आक्रमणलाई विधिको शासन एवं न्यायको जिम्मेवारी बोकेको यस अदालतले स्वीकार गर्न सक्ने अवस्था भएन । गुठी संस्थानले अभिलेख दुरुस्त नराख्ने, नापीमालपोतले विश्वविद्यालयको सम्पत्तिको दुरुस्त स्रेस्ता नराख्ने, मालपोत विभागले रोक्का राखेको सम्पत्ति उक्त विभागको स्पष्ट सहमतिबेगर गाविसको पत्रका आधारमा फुकुवा गर्ने, दाता र उनका सन्तानहरू लोभलालचमा परी जग्गा दर्ता र हक हस्तान्तरणमा उद्यत रहेकाले जग्गा स्वार्थ समूहको चंगुलमा परेको जनाइएको छ । स्रेस्तासम्बन्धी अभिलेख राख्ने काम बाँकी रहेकाले दाताले पवित्र उद्देश्य राखी अर्पण गरेको १ सय २५ रोपनी जग्गा हिनामिनाको जोखिममा परेको सर्वोच्चले जनाएको छ । त्यसअघि पनि नैकापका ३४ जना महर्जन परिवारले जग्गा रोक्का फुकुवा गर्न पुनरावेदन अदालत पाटनमा रिट निवेदन दिएका थिए । उनीहरूले निवेदनमा राजभण्डारी परिवारबाट जग्गा किनेको दाबीसमेत गरेका छन् । २०७२ भदौ १६ गते उक्त रिट पुनरावेदन अदालतले खारेज गरिदिएको थियो । न्यायाधीशद्वय तिलप्रसाद श्रेष्ठ र विदुरविक्रम थापाको संयुक्त इजलासले मन्त्रिपरिषद्को निर्णयबाट तत्कालीन जग्गाधनीहरूले त्रिविलाई दिएको जग्गा बिक्री गरेको आधारमा खरिद गर्ने निवेदकहरूको निर्विवाद हक नरहेको पुनरावेदनको ठहर थियो । त्रिविले दर्ता नामसारी गर्न बाँकी रहेकै कारणले मात्र मन्त्रिपरिषद्को निर्णयले लगत काट्ने निर्णय भइसकेको जग्गामा साविक जग्गाधनीको हक कायम रहिरहन्छ भन्न सकिँदैन, त्रिविले जग्गाधनीको हैसियत प्राप्त गरिसकेको छ, एक पटक राजीखुसीले कसैले आफ्नो हकभोगको जग्गा कुनै संस्थालाई अर्पण गरी मन्त्रिपरिषद्बाट सम्बन्धित जग्गाधनीको नामको लगत कट्टा गर्ने निर्णय भइसकेको अवस्थामा जग्गा पाउने निकायले आफ्नो नाममा दर्ता नामसारी गराउन बाँकी रहेको कुराले मात्र पुनः यी जग्गाहरू साविक जग्गाधनीको हकभोगमा फिर्ता भएको मान्न न त कानुनसम्मत नै हुन्छ, न त विबन्धनको सिद्धान्तअनुरूप पनि हुने देखिन्छ, फैसलाको पूर्णपाठमा भनिएको छ । हक टुटिसकेका व्यक्तिबाट जग्गा लिइएको भन्ने आधारमा व्यक्तिहरू अदालतमा पुगे पनि सर्वोच्च र पुनरावेदन अदालतको फैसलाले सार्वजनिक जग्गा भूमाफियाको हातमा पुग्नबाट बचेको छ । निवेदकहरूले मागेका सबै कित्ता नम्बरका जग्गा त्रिविको हुने ठहर भए पनि फैसलामा भनेजस्तै विश्वविद्यालयको पदाधिकारीको बेवास्ताले अझै शैक्षिक प्रयोगमा आउन सकेको छैन ।"
सशस्त्रको गोदाममा आगलागी,"(काठमाडौं)सशस्त्र प्रहरी बल (एपीएफ) को बलम्बुस्थित केन्द्रीय गोदाम घरमा आगलागी भएको छ । सशस्त्र प्रहरी बलमा कार्यरत फौजका लागि चाहिने लत्ताकपडालगायत बन्दोबस्तीका सामान भण्डारण गरिएको गोदाम घरमा सोमबार साँझ पौने ५ बजेतिर आगो लागेको हो । आगलागीबाट ठूलो धनमाल नोक्सान भएको सशस्त्र प्रहरी बलले जनाएको छ । क्षतिको विवरण खरिदसम्बन्धी कागजात र भण्डारणका विवरण हेरेर मात्रै यकिन गर्न सकिने सशस्त्र प्रहरी सहायक प्रवक्ता शैलेन्द्र थापाले बताए । आगलागी भएको स्थान बलम्बुस्थित सशस्त्र प्रहरीको नौ नम्बर पशुपतिनाथ बाहिनी र एपीएफ अस्पताल नजिकै पर्छ । केन्द्रीय गोदाम घरमा ताला लगाइएको थियो । गोदाम सुरक्षार्थ बाहिरी सुरक्षाकर्मी तैनाथ हुन्छन्, थापाले कान्तिपुरसँग भने, अहिलेसम्मको विवरणमा विद्युत् सर्टबाट आगलागी भएको देखिन्छ । यद्यपि आन्तरिक छानबिन र अनुसन्धानबाट यसको कारण टुंगो लाग्नेछ । आगलागीपछि उपत्यकाका विभिन्न निकायबाट नौ वटा दमकलसहित खटिएका सुरक्षाकर्मीको सहयोगमा आगो नियन्त्रणमा लिइएको थियो । आगलागीबाट धेरैजसो सामान जलेका छन् । आगलागीको कारण पत्ता लगाउन अनुसन्धान अघि बढाइएको सहायक प्रवक्ता थापाले जानकारी दिए । आगलागीको कारण र क्षतिबारे सत्यतथ्य पत्ता लगाउन सशस्त्र प्रहरी महानिरीक्षक राजु अर्यालले सोमबार साँझ नै कार्य विभागका प्रमुख एआईजी वंशीराज दाहालको नेतृत्वमा नौ सदस्यीय समिति गठन गरेका छन् । गोदाममा आगलागी भएपछि सोमबार साँझ नै उपप्रधान तथा गृहमन्त्री रवि लामिछाने, गृह मन्त्रालयका सचिव एकनारायण अर्यालले घटनास्थल पुगेर जानकारी लिएका थिए । मन्त्री लामिछानेले आन्तरिक समिति बनाएर सत्यतथ्य पत्ता लगाउन निर्देशन दिएका थिए । मन्त्री लामिछानेले घटनास्थल वरपरका बस्तीका सीसी क्यामेराबाट समेत जाँच गर्न निर्देशन दिए । त्यसपछि महानिरीक्षक अर्यालले एआईजीको नेतृत्वमा प्राविधिक अधिकृतहरूसमेत सम्मिलित समिति गठन गरेका हुन् । २०७२ को भूकम्पअघिसम्म हल्चोकस्थित सशस्त्र प्रहरी बल मुख्यालय परिसरमै केन्द्रीय गोदाम घर थियो । भूकम्पले घर भासिएपछि हातहतियार र गोलीगट्ठा भण्डारण मात्रै हल्चोकमा राखेर बाँकी बलम्बुमा छुट्टै भवन बनाएर सारिएको थियो ।"
विप्लवकी ऊर्जा,"(काठमाडौं) कुनै पनि मानिस जस्तोसुकै क्रान्तिकारी होस्, आमाको सम्झनामा आँखामा आँसु टलपल नहुने कुरै हुँदैन । त्यसैमध्येका एक हुन्, नेत्रविक्रम चन्द विप्लव । आमा संवादका क्रममा सम्झनाहरूले रफ्तार लिँदै थिए, उनका आँखा रसाए । आँसु अनुहार हुँदै भुँइतिर टप्किए । उनको मन आमाले बाँचेका जिन्दगीका लेकबेंसीमा तलमाथि गर्दै थियो । उनी आमामै घोत्लिरहेका थिए । उनकी आमाको जीवनमा थिए सम्झन सकिने सुख र अनगिन्ती दुःखहरू । २०३४ सालतिरको एक साँझ, बालक छोरालाई टाढा पठाउनुपर्दा भक्कानिएकी थिइन् आसिकादेवी घर्तीमगर चन्द (१९८६२०७९) । डाँडामाथिबाट परसम्म हेरिरहेकी थिइन् उनले, छोराका पदचाप । कवि रमेश क्षितिजको कविताले भनेजस्तै आसिकादेवी डाँडामा थचक्कै भइन् अर्को साँझ पर्खेर साँझमा । मानौं, उनी छोरा फर्किने साँझको पर्खाइमा टोलाइरहेकी थिइन् । छोरासँग त सपनाहरू हुर्किसकेका थिएनन्, तर आमासँग थिए केही सपना छोराले खुब पढोस्, ठूलो मान्छे बनोस्, संसारै बदलोस् ।नेत्रविक्रम जन्मेको रोल्पा इरिवाङ, केउरीमा स्कुल थिएन । त्यसैले ९१० वर्षको हुँदा पढ्न भनेर दुई दिनको बाटो एक्लै हिँडेर लिवाङ झरे । झोलामा आमाले हालिदिएकी थिइन् २४ वटा रोटी, एक पोको गुन्द्रुक र एक बट्टा घ्यू । नेत्रविक्रमका दुई दाइ लिवाङमै पढ्थे । आसिकादेवीले नेत्रविक्रमलाई घरबाट ३ घण्टा तलको बाटोसम्म छोडिदिइन् र डाँडामा उभिएर तलतिर एकोहोरो घोरिइरहिन् । आमा गाउँमा, म लिवाङमा । त्यसबेला आमा दुःखी हुनुभयो । सायद छोरो काखबाट टाढा जाँदै छ भन्ने चिन्ता र दुःख पनि थियो, अनि खुब पढोस् भन्ने चाहना पनि, चैतको एक बिहान, चर्किंदै गएको घामतिर हेर्दै नेत्रविक्रम आमाका विगतमा छिर्दै थिए, त्यसबेला आमाको अवस्था कस्तो थियो भने सुख पनि सँगै कतै दुःख पनि मिसिएको थियो । सुख र दुःखको एक मिश्रित अनुभूति । नेत्रविक्रमले लिवाङको बालकल्याण माविबाटै १९ वर्षको छँदा एसएलसी उत्तीर्ण गरे । क्याम्पस पढ्न काठमाडौं पुगे र नेपाल ल क्याम्पसमा भर्ना भए । आमाको सपना हामी छोराछोरी नै थियौं । हामीलाई पढाउनु नै उहाँको जिन्दगीको खास चाहना थियो, म अहिले जहाँ उभिएको छु, त्यो आमाकै कारण सम्भव भएको हो । शिक्षाको महत्त्व बुझ्नुभएको थियो आमाले, थप्छन्, जसरी पनि पढाउन खोज्नु नै आमाको हामीप्रतिको ठूलो योगदान हो । िििहेर्दाहेर्दै ४६ वर्षहरू बितेछन् उनी इरिवाङबाट पढ्न लिवाङ झरेको । त्यही भेगबाट उनले प्रचण्ड नेतृत्वको जनयुद्ध मा विशेष भूमिका खेले । २०५२ फागुन १ मा सुरु माओवादी जनयुद्ध मा भूमिगत भएपछि उनले उपनाम राखे विप्लव । आजकल उनी शान्त साँझहरूमा पहाडका थुम्कामाथि हिँडिरहेको चन्द्रमा हेर्दै लिवाङका अँध्यारा दिनतिर फर्किन्छन् । एउटा मृदुल चेतनाले डोर्याएको थियो उनलाई जनयुद्ध मा । मनमा थियो, केवल परिर्वतनको आकांक्षा । बन्दुक बोकेर अँध्यारा जंगलमा दौडिरहेको, भागिरहेको असिनपसिन आफ्नै अनुहारको सम्झनाले उनी बेलाबेला एकोहोरिन्छन् । अनि सोध्छन् आफैंलाई कहाँबाट कहाँ आइपुगिएछ ? ती संघर्षका रापिला दिनहरूमा घोरिँदा उनलाई लाग्छ त्यो समय कविताजत्तिकै प्रिय थियो । उनलाई जनयुद्ध का ती दिनहरू एक क्रान्तिकारीको ध्यान जस्तो लाग्छ । मस्तिष्क हल्लाएर गए ती संर्षघका दिनले, भन्छन्, एउटा ऊर्जाले जीवनको बाटो बदलिदिन सक्छ । हामीसँग उसबेला आन्तरिक शक्ति र ऊर्जा अथाह थियो । त्यो आन्तरिक शक्ति र ऊर्जा आमाले नै भरिदिएकी थिइन्, उनीभित्र । आमा सन्तानका जीवनको सर्वोत्कृष्ट साक्षी हुन्, जो सधैं सत्य, इमान र साहसको भाषा बोल्छिन् । संसारका दुःखहरूको बोझ सबै आफ्नै टाउकोमा बोक्छिन् र सन्तानको सुख खोज्छिन् । आमा नै नेत्रविक्रमका लागि परिवर्तनको वाहक हुन् । आमा नै उनको मुक्तिको पक्षधर । आमासँग परिवर्तनकामी सोच थियो, उनी घोरिन्छन् ।नेत्रविक्रम हाइस्कुल पढ्दापढ्दै राजनीतिमा लागे । पञ्चायतका ती काला दिनमा ६ कक्षा पढ्दा विद्यार्थी आन्दोलनसँग परिचित भए । ९ कक्षामा त संगठित नै भए । १० कक्षामा पुग्दा उनी रोल्पाको विद्यार्थी संगठनको अध्यक्ष भए । आमा चासो दिन्थिन्, छोराको राजनीतिकयात्राबारे । खतरा देखेरै पनि उनी कहिल्यै अवरोध बनिनन् । म भूमिगत भएपछि पनि मेरो राजनीतिमाथि आमा सकारात्मक हुनुभयो, चिन्ता लिएरै भए पनि, नेत्रविक्रम भन्छन्, बुबालाई कैयौं कुरा थाहै नदिई आमाले मलाई सधैं सहयोग गर्नुभयो राजनीतिमा लाग्न । पञ्चायत भोगिसकेकी आमा सोधिरहनुहुन्थ्यो बाबु यो परिर्वतन सम्भव छ र ? तिमीहरू हिँडेको बाटो के सम्भव छ ? नेत्रविक्रमका बुबा चित्रबहादुरले भने छोराको राजनीतिबारे खासै चासो दिएनन् । त्यो बाटो ठीक होइन भनिरहे । तर, भावनात्मक ढंगले उनको राजनीतिक यात्राको प्रेरणा बनिरहिन्, उनकी आमा । आसिकादेवीका तीन छोरा र तीन छोरी भए । नेत्रविक्रम कान्छा हुन् । बाहरू छोराछोरी आफ्नो ट्र्याकमा हिँडोस् भन्ने चाहन्छन्, आमाहरूचाहिँ छोराछोरीकै ट्र्याकमा आउँछन्, उनको निष्कर्ष छ ।आमाको उनीप्रतिको विश्वास, सद्भाव र प्रेमको तुलना संसारको कुनै पनि विषयसँग हुन सक्दैन भन्छन् नेत्रविक्रम । आमाको प्रेम र आशिषको पनि कुनै मूल्य हुन्छ र ?, भन्छन्, आमाको सम्झना मात्रैले पनि मेरो हृदयका नशाहरू झंकृत पार्छ । जीवनको दर्शन र संस्कृति निर्माणको सबै जश उनी आमालाई दिन्छन् । आमाले नै मेरो जीवन सिर्जनशील र गतिशील बनाउन योगदान गर्नुभयो, भन्छन्, यो राजनीतिक न्यायको बाटोमा हिँड्न आमाले नै अभिप्रेरित गर्नुभयो ।िििवर्तमानमा नेपाल कम्युनिस्ट पार्टीका महासचिव हुन् नेत्रविक्रम । माओवादी जनयुद्ध सुरु हुँदा उनी अनेरास्ववियु (क्रान्तिकारी) का उपाध्यक्ष थिए । त्यसपछि ललितपुर पार्टी सेक्रेटरी, कर्णाली उपक्षेत्रीय ब्युरो इन्चार्ज, केन्द्रीय सदस्य, पोलिटब्युरो सदस्य हुँदै रुकुमरोल्पा आधार इलाका ब्युरो इन्चार्ज भए । २०७४ को निर्वाचन बहिष्कार, एनसेलको प्रधान कार्यालयमा विस्फोटजस्ता क्रियाकलापपछि उनी नेतृत्वको पार्टीलाई २०७५ मा सरकारले प्रतिबन्ध लगायो । २०७७ मा शान्तिप्रक्रियामा आउने प्रतिबद्धतापछि प्रतिबन्ध हटाइयो । सहरगाउँमा उनको छवि विद्रोही नेता को छ । माओवादीबाट २०७१ सालमा अलग भएपछि उनको फरक छवि बन्यो । लामो समय सरकारविरुद्ध सशस्त्र संघर्ष गरेकोउनको पार्टी अहिले खुला राजनीतिमा छ ।नेत्रविक्रमको छवि विद्रोही भए पनि बोलीमा नरमपन छ । त्यो उनले आमाबाट सिकेको बताउँछन् । मौनतालाई तोड्दै संवादमा बेलाबेला हो नि भनिरहनु उनको शैली हो । जनयुद्ध हुँदै खुला राजनीतिसम्म आइपुग्दा उनको जीवनरेखाले अनौठा कुइनेटो पार गरिसकेको छ । उनलाई बुझ्नु देशको एक सचेत युवाको जीवन र उसले बाँचेको समयमा आएगएका थुप्रै उतारचढाव सँगसँगै बुझ्नु हो । जीवनको त्यो उतारचढावमा उनकी आमाको प्रमुख स्थान छ । नेत्रविक्रमको मस्तिष्कमा प्रायः ओहोरदोहोर गरिरहने केही दृश्य छन् । कलेजपछिका दिनहरूमा उनी इरिवाङका अन्धकार रातहरूमा बाक्लो धुँवा फाल्ने टुकीको उज्यालोमा पढिरहेका हुन्थे । आमा छोरालाई ध्यानपूर्वक सुनिरहेकी हुन्थिन् । समाजवादी सभ्यता, जीवनजगत, संस्कृतिका किताबहरू पढेर सुनाउँथे बाआमालाई । उनकी आमालाई लेखपढ गर्न आउँदैनथ्यो, बुबाचाहिँ अक्षरसम्म ठम्याउँथे । नेत्रविक्रम चिनियाँ साहित्य, कृष्णसेन ईच्छुक र केवलपुरे किसानका कविता, रुसी कथाहरू पढेर सुनाउँथे । सबै सुनेपछि आमा भन्थिन् तँ त निकै जान्नेसुन्ने भइछस् । नेत्रविक्रम भूमिगत हुँदा उनको परिवार रोल्पाबाट कपिलवस्तुशिवगढी झरिसकेको थियो । छोरो भूमिगत भएपछि आमाले बढी नै चिन्ता लिएकी थिइन् । घरमा पुलिस आइरहन्थे, खानतलासी गर्थे । त्यसले दुःखी बनाउँथ्यो उनलाई । २०५४ मा उनका बुबा चित्रबहादुरको निधन भयो, कलेजोको समस्याले । शव जलाउन दिएन राज्यले । ललितपुरको सेक्रेटरी रहेका नेत्रविक्रम घर जान सक्ने अवस्थामा थिएनन् । बाबुको शव हेर्न छोरा पक्कै आउला सोचेर जलाउन ठिक्क पारिएको लास घेर्यो पुलिसले । त्यो समय पनि उनकी आमा पहाडझैं अटल उभिइरहिन् । बुबा बितेपछि विप्लव कर्णाली गए, पछि ०५८ मा राप्ती । आमा छोरा भेट्न राप्ती पुगिन्, सँगै बसिन् ६ महिना । उनले त्यसबेला सरकारी सेना र विद्रोही सेनाबीचका भयंकर ठुल्ठूला लडाइँ देखिन् । आँखैअघि थुप्रै छोराहरू ढलेको देखिन्, दुःखी भइन्, सम्हालिइन् । क्षति हुन्छ, तर परिर्वतन पनि अवश्य हुन्छ भन्ने सोच्थिन् । नेत्रविक्रम भूमिगत भएपछि उनको घरको धेरै सम्पत्ति नष्ट भयो । उनको परिवारै लाहुरे हो (बन्दुक पनि थियो घरमा, त्यो क्रान्तिमै प्रयोग भयो) । घरमा राम्रो पुँजी जम्मा भएको थियो । उनकी आमा घरमा एक्लै हुन्थिन् । भन्छन्, सरकारी सेना, पुलिसले सुनगरहगहना लुटपाट गर्थ्यो । पुलिसले आमालाई हातपात त गरेन, तर कागजपत्र च्यातिदियो, घर फोरिदियो । नडराई प्रतिवाद गरिरहिन् उनकी आमाले । तर, त्यसबेला उनी निकै दुःखी भइन् । गाउँमा जाँडरक्सी खानेहरूभन्दा संगठनमा लागेका युवा अनुशासित, समाजप्रति उत्तरदायी थिए । नेत्रविक्रमहरू श्रम गर्थे । त्यसैले उनकी आमालाई लाग्थ्यो छोरो राम्रै बाटोमा छ, परिवर्तनको बाटोमा । तर, अर्को पक्ष थियो, लडाइँ । उनमा तनाव थपिन्थ्यो । भूमिगतकालमा छोरालाई आमाले भनिरहन्थिन् सुरक्षित रहनु, म त जसोतसो बसिहाल्छु । बुबा बित्दा पनि लास जलाउन जान नपाएकोमा आमा दुःखी हुनुभएन किनभने उहाँलाई थाहा थियो मलाई सुरक्षाको खतरा छ । बरू तनाव नलिनु हामी मिलाउँछौं भन्नुभएको थियो, नेत्रविक्रम सम्झन्छन् । नेत्रविक्रम आमाका केही बानीव्यहोरा सम्झिन्छन्, सामाजिक ढंगले आमा सबैलाई मिलाउनुहुन्थ्यो, खुवाउनेपियाउने काममा खुसी हुनुहुन्थ्यो । कसैसँग नरिसाउने बानी थियो । पार्टीका साथीहरूलाई पनि सम्मान गर्नुहुन्थ्यो । कुशल सामाजिक व्यवहार थियो । इरिवाङमा पुरुषहरू एक सिजन विदेश जानैपर्थ्यो, महिलाले नै घर व्यवस्थापन गर्थे । लाहुरेहरू लाहुर जान्थे । जो लाहुरे थिएनन्, ती कालापहाड जान्थे रोजगारी गर्न सिम्ला र गढवालतिर । गाउँमा ५६ महिना त महिला मात्रै हुन्थे, त्यो पुरुषविहीन गाउँमा फेरिन्थ्यो । ती ग्रामीण आमाहरू बर्खामा लेकतिर उक्लिन्थे गाईगोरु लिएर । असारदेखि असोजसम्म लेकको गोठमै बस्थे । र, चिसोमा गाउँ झर्थे । आमाको पछिपछि स्याँस्याँ गर्दै लेकतिर उकालो लागेका ती दिन नेत्रविक्रमको दिमागीकोषागारमा थपक्क बसेकै छ । उनी पनि लेकमा ग्वाला भएका छन् । गाउँको आर्थिक जीवन अडिएको थियो कृषिमा । भैंसी पाल्नु, घ्यू बनाउनु र मधेस पुर्याएर बेच्नु अनि मधेसबाट नुन र कपडा लिएर फर्कनु आमाहरूको दिनचर्या थियो । दसैंदेखि गाउँमा जात्राहरू सुरु हुन्थे । त्यहीबेला प्रवासमा गएका श्रीमान्हरू गाउँ फर्किन्थे, माघ लागेपछि फेरि प्रवासै फिर्थे । नेत्रविक्रम बिदामा गाउँ पुगेका बेला बेस्सरी काम गर्थे खेतबारी जोत्थे, घाँस काट्थे । आमा जाँतोमै अन्न पिस्थिन् । नेत्रविक्रमलाई लाग्छ, जनयुद्ध मा सबैभन्दा दुःखी नै आमाहरू थिए । युद्धभूमिमा भकाभक छोराछोरीहरू ढलिरहेका दृश्यले आमाहरूको भक्कानो फुट्थ्यो । तिनका आँखाबाट बलिन्द्र धारा आँसु झरिरहन्थे, पीडाको भयंकर समुद्रमा डुब्थे र मनमा हिउँ झरिरहन्थ्यो । विद्रोही र राज्यपक्षका जो मरे पनि सन्तान वियोगको पीडा सबै आमालाई उस्तै हुन्थ्यो, नेत्रविक्रम भन्छन्, तर, त्यसलाई व्यक्त गर्ने क्रममा जनयुद्धमा लागेका छोराछोरीका आमाहरूमा पीडाबोध कम हुन्थ्यो । सायद, देशका लागि बलिदान भयो भन्ने सोच्थे उनीहरू । हामी ती आमाहरूका घर पुग्दा उहाँहरू भन्नुहुन्थ्यो अब मेरो छोराछोरीको सपना तपाईंहरू साकार पार्नुस् । तर, पुलिस आर्मीका आमाहरूलाई राज्यतिर लागेर छोराछोरीले ठीक गर्यो कि गरेन भन्ने दुविधा थियो । आसिकादेवी पनि जनयुद्ध मा अनौपचारिक रूपले सामेल थिइन् । उनले गाउँका मान्छेहरूलाई बुझाइन् जनयुद्ध ठीक हो । जनयुद्ध को उत्कर्षमा उनी नेत्रविक्रमसँगै बसिन्, नजिकैबाट लडाइँ बोध गरिन् । नेत्रविक्रम भूमिगत छँदा आमालाई बरोबर चिठी पठाउँथे, म ठीक छु, जित्छु, पक्कै सफल हुन्छु, मलाई केही भए पनि पीर नमान्नुस् आमा ! साथीहरू घरमा आएइहाल्नु हुनेछ । नेत्रविक्रमले उनकी आमाको जिन्दगीबाट के सिके ? सामाजिक व्यवहार, भन्छन्, जस्तोसुकै अप्ठेरोमा पनि खुसी भएर सामाजिक व्यवहार गर्ने । आसिकादेवी घर्तीमगर चन्दको निधन भयो ९३ वर्षको उमेरमा । २०७९ मंसिर १७ मा । नेत्रविक्रम किरिया बसेनन् । उनको पार्टीको नयाँ किरियाप्रक्रिया छ । त्यो प्रक्रियाअनुसार, पहिलो दिन आमाको शोकसभा आयोजना गरियो, दोस्रो दिन वृक्षरोपण । तेस्रो दिन दुःखीगरिबलाई सहयोग वितरण गरियो । चौथो दिन स्मृतिकोष खडा गरियो र पाँचौं दिन श्रद्धाञ्जलीसभा । बुबाको किरिया नगरेकोमा आमाको मन दुखेको थिएन, नेत्रविक्रम भन्छन्, आमालाई भन्थें म तपाईं बाँचुन्जेल सेवा गर्छु, मरेपछि किरिया गर्दिनँ । आमा पनि भन्नुहुन्थ्यो, मरेपछि गिद्धले खाए पनि, कौवाले खाए पनि केही छैन, बाँचुन्जेल सुख हुनुपर्यो । आमालाई बारबार सपनामा देख्ने बताउँछन् नेत्रविक्रम । सपनामा पनि यसो गर उसो गर, समयमा खाना खा भनिरहनुहुन्छ, विप्लव भन्छन्, आमास्मरण झन् ताजा भएर आउँछ । अभाव भएपछि, सास टुटेपछि त्यसको झन् महत्त्व हुने रहेछ । आमा भन्ने शब्दसँग मेरो जीवन जोडिन्छ । आमा हामीलाई जीवन दिने स्रोत हो सबैभन्दा संवेदनशील सिर्जना र रचना हो । नेत्रविक्रमको विचारमा बच्चाको अनुभूति, भावना, व्यवहार सबै आमासँग जोडिन्छ, सन्तानको पहिलो शिक्षक र निर्देशक नै आमा हुन् । यदि आमाले मलाई पढ्न प्रेरित नगरेको भए म कि लाहुरे हुन्थेँ कि कालापहाडे हुन्थेँ । जनयुद्ध ले आमाहरूको जीवन परिवर्तन भएको दाबी गर्छन् नेत्रविक्रम । उनीहरूले संसार फराकिलो देख्न थालेका छन्, तर अवस्थामा परिवर्तन भएको छैन । उनीहरूको जीवनमा परिवर्तन गर्नुपर्ने थुप्र्रै विषय छन् । ग्रामीण आमाहरूमा पवित्र भावना र मन छ, उनी भन्छन् । नेत्रविक्रमका अनुसार जनयुद्ध मा नेपाली आमाहरूको भयानक योगदान छ । हामी घरघर पुग्दा आमाहरू आफ्ना लड्न गएका छोरा याद गर्थे । आफ्नै छोरा आएसरी माया र भावना व्यक्त गर्थे । सायद मेरो छोरा पनि यसरी कोही आमासँग पुगे होलान् सोच्थे । त्यो सहयोग अद्भुत थियो, उनी भन्छन् । होलटाइमर छोराछोरीलाई आमाहरूले टीका लगाएर रुँदै बिदा गरेका ती दिनको सम्झनाले उनी बेलाबेला विह्वल हुन्छन् । आमा आसिकादेवी सम्झँदा उनको मस्तिष्कमा मसिना धर्काजस्ता दुरुस्त उही दृश्य दोहोरिन्छन् इरिवाङको कुनै अग्लो डाँडामा अस्ताउँदै गरेको घाममुनि उभिएर लिवाङ झरिरहेको बालक छोरालाई हेरिरहेकी आमा । रसाएका आँखा पुछ्दै नेत्रविक्रम भन्छन्, कहिलेकाहीँ फेरि बालक हुन मन लाग्छ, स्कुले जीवनमै फिर्न मन लाग्छ, आमाकै न्यानो काखको गाढा याद आउँछ ।"
सरकार र मानवअधिकार आयोगबीच द्वन्द्व,"(काठमाडौं)नागरिक हकको पहरेदार गर्ने संवैधानिक जिम्मेवारी पाएको मानवअधिकार आयोग र सरकारबीच नै द्वन्द्व देखिएको छ । लामो समयदेखि रिक्त सचिव पदमा आयोगले गरेको सिफारिस सरकारले फिर्ता गरेपछि द्वन्द्वको परिस्थिति बनेको हो । आयोगले सचिव पदका लागि मुरारीप्रसाद खरेललाई सिफारिस गरेको थियो । खरेलको सिफारिस पारदर्शी नभएको भन्दै सरकारले फिर्ता पठाइदियो । तर, आयोगले स्वायत्ततामाथि प्रहार भएको भन्दै खरेललाई नै सचिवमा सिफारिस गरेर मंगलबार पुनः पत्र पठाउन लागेको छ । ऐनमै आयोगको सिफारिसमा सरकारले सचिव नियुक्त गर्नुपर्छ भन्ने प्रस्ट लेखिएको छ, हामीले त्यसैअनुसार सिफारिस गरेका हौं, आयोगका सदस्य सूर्य ढुंगेल भन्छन्, तर, सरकारले सिफारिस फिर्ता पठायो । जवाफसहित पुनः उहाँलाई नै सचिव नियुक्त गर्न सिफारिस पठाउँदैछौं ।आयोगले गरेको सिफारिस सरकारले रोक्नु स्वायत्तताको हनन हुने र आयोगले गरेको निर्णय प्रक्रियाको फाइल हेर्छु भनेर माग्नु गोपनीयताविरुद्ध हुने व्याख्यासहित आयोगले पुरानै सिफारिसलाई फेरि पठाउन लागेको ढुंगेलले बताए । आयोगमा हाल कायममुकायम सचिव भएर काम गरिरहेका खरेललाई आयोगले गत कात्तिक १३ मा सचिवमा सफारिस गरेको थियो । सिफारिसविरुद्ध आयोगकै कर्मचारीबाट उजुरी परेको थियो । आयुक्त मिहिर ठाकुरले असहमति पनि जनाएका थिए । यसरी, आयोगको सिफारिसमा विवाद देखिएपछि सरकारले आयोगसँग सिफारिस प्रक्रिया र मूल्यांकन पद्धतिको निर्णयसँग सम्बन्धित कागजात मागेको थियो । पटकपटक पत्राचार गर्दा पनि आयोगले सम्बन्धित कागजात नदिएपछि गत चैत १३ मा खरेलको नाम अस्वीकृत भएको पत्र पठाएको प्रधानमन्त्री कार्यालयले जनाएको छ । सरकारले कसैलाई सचिव नियुक्त गर्दा आवश्यक पर्ने योग्यतासँग सम्बन्धित कागजात बारम्बार माग्दा नदिएपछि मन्त्रिपरिषद्मा फिर्ता गर्नुपरेको प्रधानमन्त्री कार्यालयको कानुन तथा मानवअधिकार सचिव लीला गड्तौलाले बताइन् ।मन्त्रिपरिषद्मा नियुक्तिको निर्णय पेस गर्दा योग्यताको प्रमाण चाहिन्छ तर आयोगले त्यो पठाएन, माग्दा पनि दिएन, गड्तौला भन्छिन्, त्यसैले सिफारिस फिर्ता गर्नुपरेको हो, सरकारले कसलाई सिफारिस गर्ने भन्ने आयोगको अधिकारलाई प्रश्न गरेको होइन, कसलाई कति अंक दियौ भनेर हेर्न खोजेको पनि होइन, कुन प्रक्रियाले कसरी छनोट गरेको हो भनेर आधार र कारण मागेको मात्रै हो ।आयुक्त ढुंगेल संयोजक भएको तीन सदस्यीय छनोट समितिले कामु सचिव खरेल तथा सहसचिवहरू यज्ञप्रसाद अधिकारी र टीकाराम पोखरेललाई कुन आधारमा अंक दिएको र त्यसमाथि आयोगले के कस्तो मूल्यांकनका साथ खरेललाई सिफारिस गरेको भन्ने खुल्ने कागजात नियुक्तिको निर्णय गर्न चाहिएकाले मगाइएको तर आयोगले नदिएको उनले बताइन् । सिफारिससम्बन्धी कार्यविधि बनाएर सचिव पदका लागि आयोगमा हाल उपलब्ध तीन सहसचिवमध्ये बढी अंक ल्याउनेलाई सिफारिस गरिएको जगजाहेर हुँदाहुँदै सरकारले थप कागजात मगाएकामा आयोग असन्तुष्ट भएको ढुंगेलले बताए । यस विषयलाई लिएर आइतबार पाँचै आयुक्तबीच तीन घण्टा छलफल भएको थियो । त्यसमध्ये, अध्यक्ष तपबहादुर मगर तथा सदस्यहरू लिली थापा र मनोज दवाडीले पुरानै सिफारिसलाई फेरि पठाउने निर्णयमा हस्ताक्षर गरे । छनोट समितिका संयोजक ढुंगेलले भने आयोगको स्वतन्त्रता र स्वायत्ततामा सरकारले हस्तक्षेप गरेको भन्दै आइन्दा यस्तो नहोस् भन्ने चेतावनीका साथ खरेललाई नै पठाउने बहुमतको निर्णयलाई सदर गरे । तर, सदस्य ठाकुरले भने सरकारले अस्वीकृत गर्दागर्दै फेरि उनैको नाम सिफारिस गर्न नसकिने रायसहितको निर्णय दिए । सरकारले सिफारिसमा पारदर्शिता, योग्य र निष्पक्षताको प्रश्न उठाइसकेपछि फेरि पुरानै सिफारिसलाई समर्थन गर्ने अधिकार आयोगलाई छैन र गर्न मिल्दैन पनि, ठाकुरले कान्तिपुरसँग भने ।आयोगले मंगलबार पाँच आयुक्तको तीन थरी रायमध्ये अध्यक्षसहित तीन जनाको निर्णय र त्यसमा ढुंगेलको चेतावनीसहितको सहमतिको निर्णयका साथ खरेललाई नै नियुक्त गर्नुपर्नाको कारण लेखेर पुनः पत्र पठाउने तयारी गरेको छ । तर सरकारले मागेको फाइल भने यस पटक पनि नपठाइने ढुंगेलले बताए । त्यो फाइल त हामी कोर्टले माग्यो भने मात्रै दिन्छौं, उनले भने ।आयोगले फाइल पठाउन नमान्ने र सरकारले त्यो जसरी पनि खोज्ने उपक्रमको थप निरन्तरताले टकरावको स्थिति सिर्जना भएको भन्दै पूर्वआयुक्त तथा पदाधिकारीहरूले चिन्ता व्यक्त गरेका छन् । मानवअधिकार आयोग अरू आयोगभन्दा बढी स्वतन्त्र र स्वायत्त छ किनभने अन्तर्राष्ट्रिय तहमा यही स्वायत्तताका आधारमा यसको श्रेणी विभाजन हुन्छ, आयोगका पूर्वआयुक्त गौरी प्रधान भन्छन्, तर, सचिव नियुक्तिको सिफारिसमा निर्णय गर्दा आयोगले गरेको निर्णयको फाइल भने सरकारले हेर्न सक्छ, यसले स्वायत्ततामा कुनै असर पर्दैन ।सचिव नियुक्त गर्दा आयोगले गरेको सिफारिस सरकारले माग्दा आयोगले दिनुपर्ने उनको सुझाव छ । मानवअधिकार उल्लंघनका घटनामा आयोगको सिफारिसमा सरकारले हस्तक्षेप गर्यो वा आयोगलाई काम गर्न दिएन भने त्यो स्वायत्तताको हस्तक्षेप हो, प्रधानले भने, तर आयोगले गरेको प्रशासनिक निर्णयको फाइल नियुक्तकर्ताले हेर्न खोज्यो भने त्यो पारदर्शिताको प्रश्न हो, त्यसमा आयोगले अन्यथा सोच्न हुँदैन । त्यस्तै आयोगका पूर्वसचिव वेदप्रसाद भट्टराई सचिव नियुक्तिको निर्णय सरकारको अधिकार भएकाले योग्यता र मापदण्डअनुसार कागजात खोज्नु प्रक्रियागत कुरा भएको बताउँछन् । आफ्नो पद पाउनका लागि र त्यो जोगाउनका लागि आयुक्तहरू राजनीतिक साँठगाँठमा लागेकाले सरकारले आयोगलाई हेपेको कानुनविद्हरूको विश्लेषण छ । आयुक्तहरूको नियुक्तिमै संवैधानिक प्रश्न उठेको र त्यसविरुद्ध अदालतमा मुद्दा उठेकाले आयोगको ओज घटेको तथा त्यसको फाइदा सरकारले लिएको हुँदा सचिव नियुक्तिमा यो टकराव आएको अधिवक्ता ओमप्रकाश अर्यालको विश्लेषण छ । सामान्य अवस्थामा आयोगको सिफारिस कसुरजन्य छैन भने र नियुक्त हुनै नसक्ने मान्छेलाई नियुक्त गर्न सिफारिस गरेको छ भन्ने प्रस्ट अवस्था उजागर भयो भने मात्र सरकारले त्यसमाथि प्रश्न गर्न वा चासो दिन मिल्छ, अर्याल भन्छन्, होइन भने आयोगले गरेको सिफारिसमा कानुनी प्रश्न भए पुनरावलोकन गर्ने अदालतले हो । आयुक्तहरू आफैं राजनीतिक साँठगाँठमा लागेकाले सरकारले उनीहरूलाई टेरेन, यो भनेको मानवअधिकारको रक्षा गर्ने आयोगको क्षमतामा ह्रास आएको हो ।"
अमेरिका र नेपालमा व्यवसायको बिँडो,"(भैरहवा)अमेरिकाबाट वर्षमा एक पटक नेपाल आउनु नियमित कर्म नै बनिसक्यो । प्रत्येक वर्ष आफ्नो होलिडे र नेपालमा चाडबाडको अवसर पारेर जन्मभूमि आउँथे । यहाँ आएपछि गृहजिल्ला चितवनमा मन अडिँदैन । परिवारका सदस्य र साथी बटुलेर उनी मुलुकका विभिन्न गन्तव्य पहिचान गरेर यात्रामा निस्किन्छन् । पहिले वर्षमा एक पटक आउँथे, चितवनको माडीस्थित ब्रहमपुरीमा जन्मिएका पुष्पराज सुवेदीले भने, यस वर्ष चार पटक आइसके । पहिले बिदा मनाउन र पारिवारिक भेटघाटमा आउँथे । यस पटक व्यावसायिक सिलसिलामा धेरै पटक आउनुपरेको उनले बताए । चितवन निकुञ्जले घेरिएको माडी उपत्यकामा जन्मिए पनि बाल्यकाल भरतपुरमा बित्यो । भरतपुरको कल्याणपुरस्थित स्मल हेभन विद्यालयबाट २०६२ सालमा एलएलसी उत्तीर्ण उनलाई आफ्नो रहनसहन र बाल्यकालको स्मरणले पनि मुलुक डोर्याइरहन्छ । उनका अनुसार मुलुकमा एसएलसीसम्म अध्ययनका क्रममा उनले पोखरा मात्रै घुमेका थिए । बाँकी भूगोलको सौन्दर्य वर्णन सुनेका उनले घुम्ने अवसर पाएका थिएनन । आफ्नो अपूरो धोको अहिले पूरा गरिरहेका छन् । अमेरिकी राज्य विस्किन्सनका स्थायी बासिन्दा उनी नेपाल आउँदा विभिन्न स्थान घुम्छन् । अहिलेसम्म इलाम, मुस्ताङ, मुक्तिनाथ, कास्कीको मार्दी घुमिसकेका छन् । पछिल्लोपटक साइकिलिङ गर्दै लमजुङको घलेगाउँ घुमेको सम्झनाले उनलाई धीत मारेर आराम गर्न दिएको छैन । अहिलेसम्म पूर्वी र मध्य नेपाल घुमियो, उनले भने, अब पश्चिम नेपाल घुम्ने योजना छ । उनी एक्लै विरलै घुम्छन् । निकट सहयात्री उनका दाइ नवराज हुन् । अमेरिकामा बिदा मिल्यो कि दाजुभाइ मुलुक आएर नयाँ गन्तव्यमा पुगिहाल्छन् । आउँदो सिजन राराताल पुग्ने योजना छ, पुष्पले सुनाए, यति राम्रो मुलुक घमेर अघाइँदैन, पुग्न पर्ने धेरै ठाउँ बाँकी नै छन् ।परिवारमा शैक्षिक माहोल थियो । बुबा बुद्धिसागर सुवेदी त्रिभुवन विश्वविद्यालयअन्तर्गत प्रध्यापनमा थिए । उनले त्रिभुवन विश्वविद्यालयअन्तर्गत मीनभवन क्याम्पस पढाउँथे । आफ्नै इन्स्टिच्युट पनि थियो । सन् २००३ मा बुद्धिसागरलाई डाइभर्सिटी भिसा (डीभी) पर्यो । डीभी परेपछि बुबा अमेरिका जानुभयो, पुष्पले भने, त्यसको ६ वर्षपछि दाइ, आमा र म पनि गयौं । अमेरिका जाने बेला पुष्पले एसएलसी उत्तीर्ण गरेका थिए । दाइ नवराज १२ कक्षा उत्तीर्ण गरेर बसेका थिए । आमा गृहिणी हुनुहुन्थ्यो, उनले भने, यहाँ पनि नराम्रो थिएन । बुबा एक्लैले व्यवसाय थालेर संघर्ष गरिरहनुभएको थियो । त्यसैले हामी पनि गयौं । अमेरिका पुगेपछि दाजुभाइले पढाइलाई अगाडि बढाएको उनले बताए । पढाइ पूरा नहुन्जेल बुबाले व्यवसायमा हात हाल्न नदिएको उनको भनाइ छ । पुष्पले एरोस्पेस इन्जिनियरिङमा स्नातकोत्तर पूरा गरे । दाइ नवराजले कम्प्युटर साइन्समा स्नातकोत्तर पूरा गरेका छन् । अमेरिकामा उनीहरूको ग्यास, होटल, रियलस्टेट र अपार्टमेन्टको व्यवसाय छ । थुप्रै हन्डर सहेर बुबाले व्यापार स्थापित गर्नुभयो, पुष्पले भने, पढाइ सकिएपछि दाजुभाइले सघाउन थाल्यौं । आफ्नो संलग्नतापछि व्यवसाय फस्टाएको उनले बताए । सन् २०२२ पछि दाजुभाइले व्यवसाय हेरिरहेको उनले बताए । अहिले बुबाको सामाजिक जीवन सुरु भयो, उनले भने, हामीले बिजनेस ह्यान्डिल गरिरहेका छौं । अहिले अमेरिकामा होटलतर्फ हायात प्लेस, ह्याम्टन इन, होलिडे इन र क्यान्डलवुड स्वीट्स सञ्चालनमा छन् । विभिन्न चार राज्यमा २५ वटा ग्यास स्टेसन छन् । यिनमा केही साझेदार पनि छन् । यसबाहेक एकल लगानीको रियलस्टेट र अपार्टमेन्टको व्यवसाय फस्टाइरहेको छ । विविधतालाई ध्यान दिएर व्यवसाय विस्तार गरिरहेको उनी बताउँछन् । अहिले अमेरिकामा उनका प्रतिष्ठानमा एक सय कामदार छन् । बुबा बुद्धिले दाजुभाइलाई एउटै मन्त्र सिकाएका थिए कि लर्न इट, कि अर्न इट । यो मन्त्र सुनेपछि बुबाको बाटो पछ्याएको उनको भनाइ छ । विदेशमा कमाएपछि मुलुकमा केही गर्नुपर्छ भन्ने कुराले उनलाई चिमोटिरहन्थ्यो । त्यसैले अमेरिकाको आर्जनलाई नेपालमा ल्याएर होटल व्यवसायमा लगानी गरेका छन् । त्यही मेसोमा रूपन्देहीको तिलोत्तमा१५ स्थित पाँचतारे टाइगर प्यालेस रिसोर्ट खरिद गर्ने कुरा आयो । यस्तो प्रस्ताव आएपछि तीन बाबुछोरा बसेर सल्लाह गर्यौं, उनले भने, अनि बुबा र म रिसोर्ट हेर्न आयौं । होटल हेरेपछि एकदमै राम्रो लाग्यो । वैदेशिक लगानीमा निर्माण भएको होटल जोगाउन सकिएन भने पछुतो हुने र मुलुकमा लगानीको वातावरण पनि बिग्रिने डर थियो । त्यसैका कारण पनि रिसोर्ट हेरेको आठ महिनापछि खरिद गर्ने निर्णय गरेका हौं, पुष्पले भने, अहिले यहाँ देखिएका ९० प्रतिशत समस्या हल भइसके । दाजुभाइ मिलेर व्यवसाय हेरिरहेका छन् । पुष्प यहाँ भएकाले दाइ नवराजले अमेरिकाको व्यवसाय सम्हालेका छन् । दाजुभाइबीच राम्रो बुझाइ छ, उनले भने, दुवै जना मिलेर ग्रो गर्ने हो भन्ने बुझेका छौं । हरेक दिन पुष्पले यहाँको कार्यप्रगति दाइलाई सुनाउँछन् । उताबाट दाइले दैनिक अपडेट सुनाउँछन् । म एक वर्षमा चार पटक नेपाल आइसकें, पुष्पले भने, फेमिली अन्डरस्ट्यान्डिङ नहुने हो भने व्यावसायिक सफलता मिल्दैन । पुष्पले अमेरिकामा १४ वर्ष बिताए । त्यहाँ र यहाँको काम गर्ने कल्चर फरक रहेको उनी सुनाउँछन् । पछिल्लो समय नेपालमा विदेश जाने लहर चलेकाले कामदार नटिक्ने समस्या रहेको पुष्प बताउँछन् । म विदेश जानेलाई हतोत्साहित बनाउन चाहन्न, उनले भने, तर, यहाँ सम्भावना छ, विदेशमा सीप सिकेपछि फर्किएर मुलुकमा केही गर्नुस् भन्छु । अहिले टाइगर प्यालेस रिसोर्टमा विदेशको हस्पिटालिटी क्षेत्रमा काम गरेर फर्किएका कर्मचारी रहेकाले सेवा दिन सहज भएको उनले बताए । पाँचतारे होटल गएर खान र बस्न सकिँदैन भन्ने नेपालीमा रहेको मानसिकता हटाउन चाहेको उनले बताए । यस्तो मानसिकता हटाउन नेपाली र छिमेकी मुलुक भारतका पर्यटकलाई लक्षित गरेर कार्यक्रम ल्याउँछौं, उनले भने, होटललाई नेपाली र भारतीयको विवाह गन्तव्यस्थल बनाउने उद्देश्य छ । त्यसका लागि लगत्तै ८० कोठाको नयाँ भवन निर्माण गर्ने उनको तयारी छ । एक हजार जना अट्ने हल पनि बनाउँदै छौं, उनले भने, विवाह, कर्पोरेट र परिवारसहितका पर्यटकलाई आकर्षित गर्न खोजिरहेका छौं ।"
चर्चिललाई अमेरिकाको मानार्थ नागरिकता,"सन् १९६३ मा आजकै दिन (अप्रिल ९) मा बेलायती प्रधानमन्त्री विन्स्टन चर्चिललाई अमेरिकाको मानार्थ नागरिकता प्रदान गरिएको थियो । उनलाई अमेरिकाका तत्कालीन राष्ट्रपति जोन अफ केनेडीले मानार्थ नागरिकता प्रदान गरेका थिए । चर्चिल अमेरिकाको मानार्थ नागरिकता पाउने प्रथम व्यक्ति हुन् । अमेरिकाले हालसम्म आठ व्यक्तिलाई मात्र मानार्थ नागरिकता प्रदान गरेको छ । प्रेरणादायी राजनेता, लेखक तथा वक्ताका रूपमा परिचित चर्चिल मानिसहरूलाई प्रभावित पार्न सक्ने अद्भुत क्षमता र रणनीतिक चातुर्यताका कारण विश्वभर चर्चित थिए । बेलायतको अक्सफोर्डसायरमा १८७४ नोभेम्बर ३० मा जन्मिएका चर्चिल दुई पटक बेलायतको प्रधानमन्त्री भएका थिए । उनी पहिलो पटक दोस्रो विश्वयुद्धका बेला १९४० देखि १९४५ सम्म र दोस्रो पटक १९५१ देखि १९५५ सम्म बेलायतको प्रधानमन्त्री थिए ।१८९५ मा बेलायती सैनिक सेवामा प्रवेश गरेका चर्चिल युद्धसम्बन्धी रिपोर्टका कारणसमेत चर्चामा आएका थिए । चर्चिलको १९६५ जनवरी २४ मा स्ट्रोकका कारण बेलायतको लन्डनस्थित निवासमा मृत्यु भएको थियो ।"
धुम्म काठमाडौं,"(काठमाडौं)देशभर डढेलो लाग्ने क्रम सुरु भएसँगै राजधानी काठमाडौंसहितका स्थानमा केही दिनयता वायु प्रदूषण बढेको छ । सुक्खायामका कारण डढेलो र गहुँका छ्वालीजस्ता कृषि अवशेषहरू जलाउने क्रम बढेकाले अघिपछिभन्दा वायु प्रदूषण उच्च भएको हो ।वातावरण विभागका अनुसार सोमबार दिउँसो ५ बजेतिर पछिल्लो २४ घण्टामा उपत्यकाको औसत वायु गुणस्तर सूचकांक (एक्यूआई) १६९ थियो । सबैभन्दा बढी भैंसेपाटीमा १८०, रत्नपार्कमा १७८, शंखपार्कमा १७७, त्रिभुवन विश्वविद्यालय कीर्तिपुरमा १६३, खुमलटारमा १६० र भक्तपुरमा १५८ थियो । विभागले १५० सम्मको एक्यूआईलाई सन्तोषजनक, १५० देखि २ सयसम्मलाई अस्वस्थ र ३०१ देखि ५ सयसम्मलाई आपत्कालीन अवस्था मानेको छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार दुई सातायता देशभर ३३७ स्थानमा डढेलो लागेको छ । सोमबार दिउँसो देशभर १३३ आगलागी सक्रिय देखिएको थियो । विश्व स्वास्थ्य संगठनका अनुसार स्वस्थ वातावरणका लागि हावामा २५ माइक्रोनभन्दा सानो व्यास भएका कण (पीएम २५) को मात्रा प्रतिघनमिटरमा ५ माइक्रोग्राम वा त्यसभन्दा कम हुनुपर्छ । काठमाडौंमा सोमबार बेलुकी सात बजेतिर हावामा २५ माइक्रोनभन्दा सानो व्यास भएका कणको मात्रा ८७ माइक्रोग्रामसम्म पुगेको थियो । जुन विश्व स्वास्थ्य संगठनको मापदण्डभन्दा १७ गुणा बढी हो । मौसम पूर्वानुमान महाशाखाका मौसमविद् रोजन लामिछानेका अनुसार पश्चिमी वायुको प्रभावले देशभरि तथा भारतको आगलागीका धूवाँधूलो तथा तुवाँलो काठमाडौंमा थपिँदै गएको र स्थानीय वायु स्थिर रहेकाले वायु प्रदूषण उच्च भएको हो । आइतबार वायु प्रदूषण यस वर्षकै सबैभन्दा उच्च तहको थियो, सोमबार केही मात्रामा हावा चलेकाले अलि कम भएको थियो तर प्रदूषण एकदमै छ, उनले भने ।कचौरा आकारको भएकाले पानी नपरेसम्म र ठूलो हावाहुरी चलेसम्म काठमाडौं उपत्यकामा वायु प्रदूषण लामो समयसम्म रहने वायु गुणस्तर विज्ञ डा भूपेन्द्र दास बताउँछन् । हरेक वर्ष प्रिमनसुनका बेला काठमाडौं उपत्यकाले यो समस्या झेल्दै आएको छ । सामान्य अवस्थामा काठमाडौंमा तराईबाट आएको हावा दक्षिणकालीवाग्मती किनार हुँदै र दक्षिण पश्चिमको धादिङबाट आएको हावा थानकोट तथा भीमढुंगा भन्ज्याङ हुँदै भित्रिने गर्छ । उत्तर पश्चिमको नुवाकोटबाट आएको हावा मुड्खु तथा तीनपिप्ले भन्ज्याङ हुँदै उपत्यका प्रवेश गर्छ । वर्षात् नभए उपत्यकाको वायु प्रदूषण रहिरहने र स्वास्थ्य जटिलता थपिँदै जाने तथा दैनिकीमा प्रत्यक्ष असर पार्ने दासले बताए । एक सातायता उपत्यकामा वर्षा भएको छैन । आगामी तीन दिनसम्मको मौसम पूर्वानुमानले यो सम्भावना एकदमै न्यून देखिएको छ । वायु प्रदूषण थपिँदै जाने क्रम बढ्ने हो भने हवाई उडानमा असर पार्ने मौसमविद् लामिछानेले बताए ।वायु गुणस्तर विज्ञ दासका अनुसार डढेलो र कृषि अवशेष जलाउनेबाहेक काठमाडौंमा वायु प्रदूषणको समस्या पैदा गर्ने अरू कारणहरू छन् । इँटाभट्टा, कलकारखाना, इन्धनजन्य सवारीसाधनहरूको प्रयोग साथै फोहोरमैला जलाउँदा वायु प्रदूषण हुने गरेको छ । उनका अनुसार काठमाडौं उपत्यकामा मात्रै बर्सेनि ७ हजार ४ सय मेट्रिक टन फोहोरजन्य पदार्थ, ४४ हजार मेट्रिक टन कृषि अवशेष जलाइन्छ । हरेक वर्ष १५ देखि १६ प्रतिशतका दरले सवारीसाधनको प्रयोग बढ्छ । देशभर भने प्रत्येक वर्ष ३० लाख मेट्रिक टन कृषि अवशेष जलाइन्छ । दासले छिमेकी राष्ट्रहरूमा औद्योगिकीकरण र कोइलाको उच्चतम प्रयोगले पनि नेपालमा असर पारिरहेको बताए । वायु प्रदूषणको सिमाना हुँदैन, ठूला शक्ति राष्ट्रहरूको औद्योगिक गतिविधिले निस्केको धूवाँधूलो जहाँसुकै पुग्ने भयो, अहिले सुक्खा भएकाले फैलावट झन् छिटो हुन्छ, उनले भने । वायु प्रदूषण भर्खर सुरु भएकाले यो स्थिति अप्रिल महिनाभरि रहने उनले बताए । २५ माइक्रोनभन्दा सानो व्यास भएका कण (पीएम २५) मा नाइट्रेट्स, सल्फेट, ब्ल्याक कार्बन, एमोनियम र धूलो हुन्छन् । यस्ता कण श्वासप्रश्वास नलीको भित्री तहसम्म सजिलै प्रवेश गर्ने भएकाले स्वास्थ्यका लागि खतरनाक हुने श्वासप्रश्वाससम्बन्धी विशेषज्ञ डा अर्जुन कार्कीले बताए । वायु प्रदूषण बढेका बेला सास फेर्न गाह्रो हुने, आँखा पोल्ने, नाक चिलाउने, हाछ्युँ लाग्ने, खोकी लाग्ने, घाँटी दुख्ने समस्याहरू देखिन्छ । पहिल्यै दम रोग लागेका वा दीर्घरोगीहरूलाई बिरामले झनै च्याप्छ । यस्तो धूलोले श्वासप्रश्वास नलीको भित्री तहलाई बिगार्छ, दमरोगी, दीर्घरोगीहरूलाई यस्तो बेला बढी च्यापेर अस्पतालतिर लैजानुपर्ने सम्भावना बढ्छ, कार्कीले भने । स्वास्थ्य समस्याहरू हुन नदिन वा जोगिन सकेसम्म घरबाहिर ननिस्कने, निस्कनै परे एन९५ मास्क लगाएर निस्कने, घरभित्र बस्दा झ्यालढोका बन्द गरेर बस्ने, बिहानको समयमा काठमाडौं उपत्यकामा वायु प्रदूषण बढी हुने हुँदा मर्निङ वाक सकेसम्म नजान कार्कीले सुझाए । अघिपछिको प्रदूषणभन्दा उच्चदरको वायु प्रदूषणका बेला धूमपान गर्नेका लागि श्वासप्रश्वाससम्बन्धी दोहोरो जोखिम हुन्छ । वातावरण निरीक्षक गोविन्दप्रसाद लामिछानेले वायु प्रदूषणको जोखिम बढेकाले फोहोर जलाउने, सवारीसाधन मर्मत गर्नेजस्ता कार्यहरू नगर्न सुझाएका छन् । स्टेट अफ ग्लोबल एयर२०२० को तथ्यांकअनुसार नेपालमा वायु प्रदूषणका कारण बर्सेनि ४२ हजार १ सय मानिसको मृत्यु हुने गरेको छ । सन् २०१८ को रिपोर्टअनुसार करिब ३७ हजार जनाको मृत्यु भएको देखिएको थियो ।"
पूर्वप्राथमिकका पाठ्यपुस्तक स्वीकृतिबिना बिक्री,"(काठमाडौं)पाठ्यक्रम विकास केन्द्रको स्वीकृतिबिनै केही निजी प्रकाशनले पूर्वप्राथमिक कक्षा (ईसीडी) का प्रतिबन्धित पाठ्यपुस्तक बिक्रीवितरण गरिरहेको पाइएको छ । नाम चलेका करिब २५ वटा प्रकाशन गृहले त्यस्ता पाठ्यपुस्तक बिक्री गरिरहेको उजुरी आएको केन्द्रले जनाएको हो ।केन्द्रले ईसीडीका ३ देखि ५ वर्ष उमेर समूहका विद्यार्थीका लागि छुट्टाछुट्टै पाठ्यक्रम स्वीकृत गरी कार्यान्वयनमा ल्याएको छ । २०८० वैशाखमा पाठ्यक्रम विकास तथा मूल्यांकन परिषद्ले पाठ्यक्रम स्वीकृत गरेको थियो । त्यसअनुसार पाठ्यपुस्तक छपाइ र बिक्रीवितरणका लागि १५ भन्दा बढी प्रकाशन गृहले स्वीकृति पाएका थिए । ती प्रकाशन गृहको पाठ्यपुस्तक बजारमा पुगिसकेको छ । तर नाम चलेका केही प्रकाशन गृहले काठमाडौं उपत्यका तथा विभिन्न जिल्लामा स्वीकृतिबिनै पाठ्यपुस्तक बिक्रीवितरण गर्दै आएका हुन् । केन्द्रले भने स्वीकृतिप्राप्त पाठ्यपुस्तक, पाठ्यसामग्री र सिकाइ सामग्री मात्र प्रयोग गर्न सूचित गरेको छ । चैत १६ मा सूचना जारी गर्दै केन्द्रले स्थानीय तह, सामुदायिक तथा निजी विद्यालयलाई स्वीकृत नभएका पाठ्यपुस्तक प्रयोग नगराउन भनेको हो । केन्द्रका महानिर्देशक बैकुण्ठ अर्यालले कक्षा सुरु भएपछि अनुगमन गरिने बताए । शैक्षिक सत्र सुरु हुने चरणमै छ । विद्यार्थीले कस्ता पाठ्यपुस्तक किनेका छन्, यकिन भएको छैन, उनले भने, कक्षा सुरु भएपछि अनुगमन, नियमन गछौं । अनुमति नलिएका पुस्तक प्रयोग गरिएको भेटिए प्रकाशन गृहलाई कारबाही हुने उनले जनाए । केन्द्रबाट प्राप्त स्वीकृति पत्र पाठ्यपुस्तकको पहिलो पृष्ठमा उल्लेख गर्नुपर्ने व्यवस्था छ ।गत वर्ष पनि स्वीकृतिबिना पाठ्यपुस्तक बिक्रीवितरण गरेको भेटिएपछि केन्द्रले ती पुस्तक जफत गरेको थियो भने प्रकाशन गृहहरूलाई दुई वर्षसम्म पाठ्यपुस्तक उत्पादनमा समेत रोक लगाएको थियो । केही प्रकाशन गृहले अघिल्लो वर्ष नै छापिएका पाठ्यपुस्तक पठाएको पुस्तक तथा स्टेसनरी व्यवसायीले बताए । स्वीकृति पाएका पाठ्यपुस्तकभन्दा नपाएका पुस्तक बिक्री गर्दा बिक्रेतालाई बढी कमिसन दिने गरिएको छ । महानिर्देशक अर्यालले गतवर्षको स्टक भन्दै बिक्री गरेको भेटिए प्रकाशन गृहलाई कारबाही गरिने बताए ।पूर्वप्राथमिक कक्षामा बर्सेनि १० लाखभन्दा बढी बालबालिका भर्ना हुन्छन् । सामुदायिक विद्यालयमा एक वर्ष बालविकास कक्षा सञ्चालन हुँदै आएको छ भने निजी विद्यालयले नर्सरी, केजी, एलकेजी, यूकेजी चलाउँदै आएका छन् । शिक्षामन्त्रीको अध्यक्षतामा रहने परिषद्ले विद्यालय तहको पाठ्यक्रम स्वीकृति र अनुमति दिने काम गर्दै आएको छ । केन्द्रले पूर्वप्राथमिक र प्रारम्भिक बालविकास तहमा पहिलो पटक स्वीकृत मापदण्डमा आधारित एकीकृत पाठ्यसामग्री कार्यान्वयनमा ल्याएको हो । प्रारम्भिक बालविकास र शिक्षाको पाठ्यक्रम२०७७ अन्तर्गत पूर्वप्राथमिक र प्रारम्भिक बालविकास तथा शिक्षाका सिकाइसम्बन्धी पाठ्यसामग्री विकास गरेको हो । पाठ्यक्रम स्वीकृत नहुँदा प्रकाशकहरूले आफूखुसी पाठ्यसामग्री उत्पादन गरेर बिक्रीवितरण गर्दै आएका थिए । विद्यालय तहमा २०७६ मा नयाँ पाठ्क्रम प्रारूप लागू गरिएको थियो । जसअन्तर्गत नयाँ पाठ्यक्रमअनुसार पठनपाठन गर्ने पहिलो ब्याच विद्यार्थीले गत चैत १५ गतेदेखि एसईई परीक्षा दिएका छन् ।"
अनुमतिप्राप्त विद्यालयमा मात्र भर्ना हुन आग्रह,"शिक्षा, विज्ञान तथा प्रविधि मन्त्रालयले विदेशी शिक्षण संस्था र बोर्डबाट सञ्चालित अनुमतिप्राप्त विद्यालयमा मात्र विद्यार्थी भर्ना गर्न आग्रह गरेको छ । आईबी, सीबीएसईलगायत विदेशी बोर्डबाट सञ्चालित विद्यालयहरूको सम्बन्धमा मन्त्रालयमा उजुरी र गुनासो आएको भन्दै अनुमति नै नलिई पठनपाठन गराउँदै आएका शिक्षण संस्थामा विद्यार्थी भर्ना नगर्न मन्त्रालयले सूचित गरेको हो । आईबी, सीबीएसई र एलेभलको कक्षा सञ्चालन गर्न अनुमति पाएका ४९ वटा शिक्षण संस्थाको सूचीसमेत मन्त्रालयले सार्वजनिक गरेको छ । अनुमति पाएका विद्यालयमा मात्र विद्यार्थी भर्ना गर्नगराउन भनिएको छ । केही विद्यालयले अनुमतिबिनै आईबीको कक्षा सञ्चालन गरेको पाइएपछि विद्यार्थी, अभिभावकलाई सचेत गराइएको शिक्षामन्त्री सुमना श्रेष्ठको सचिवालयले जनाएको छ । त्यस्ता शिक्षण संस्थालाई प्रचलित कानुनबमोजिम कारबाही प्रक्रिया अघि बढाइएको समेत शिक्षा मन्त्रालयले उल्लेख गरेको छ ।मन्त्रालयबाट अनुमति पाएकामध्ये एलेभलका ३० वटा, इन्टरनेसनल व्याकलरियट (आईबी) का दुईवटा, केन्द्रीय माध्यमिक शिक्षा बोर्ड (सीबीएसई) का १३ र कूटनीतिक नियोगको सिफारिसमा सञ्चालित ४ वटा विद्यालय छन् । एलेभल बेलायत, आईबी स्विजरल्यान्ड र सीबीएसई भारतका शिक्षण संस्थाबोर्डका शैक्षिक कार्यक्रम हुन् । अवैध रूपमा आईबी डीपी सञ्चालन भएको समाचार एडुखबरले प्रकाशित गरेको थियो । मन्त्रालयको सूचीअनुसार युलेन्स स्कुल र प्रिमियर स्कुलले ११ र १२ मा आईबी डीपी कार्यक्रमको मात्रै अनुमति लिएका छन् । प्रिमियरले १११२ मा अनुमति पाए पनि कक्षा १ देखि नै उक्त कार्यक्रम सञ्चालन गर्दै आएको छ । यसबाहेक अरू कुनै पनि विद्यालयले आईबी कार्यक्रमको अनुमति लिएका छैनन् । काठमाडौं तीनकुनेको ह्वाइटहाउस, टोखाको काठमाडौं युरो स्कुल, सानो भर्याङको स्वस्तिश्री गुरुकुल, ललितपुर एकान्तकुनास्थित माछापुच्छ्रे स्कुल, जिनियस स्कुल र पोखराको फिस्टेल एकाडेमीले अवैध रूपमा आईबी सञ्चालन गरेको पाइएको थियो । यी विद्यालयले सञ्चालन गरेको आईबी कार्यक्रम कानुनविपरीत भएको भन्दै कारबाहीको दायरामा ल्याउनुपर्ने मन्त्रालयले जनाएको छ ।विदेशी सम्बन्धनमा कलेजसमेत गरी ८९ वटा शिक्षण संस्था नेपालमा सञ्चालित छन् । यी कलेज र विद्यालयको अनुमति र सम्बन्धन शिक्षा मन्त्रालयले दिँदै आएको छ । मन्त्रालयले विद्यालय, कलेज सञ्चालन गर्न स्वीकृति दिए पनि यिनीहरूको नियमित अनुगमन, नियमन गर्न नसकेको भन्दै आलोचना हुँदै आएको छ । यी शिक्षण संस्थाका शुल्क, छात्रवृत्ति पारदर्शी नभएको गुनासो छ ।"
नियुक्तिमा नेताको हस्तक्षेप खेदजनक,"कान्तिपुरमा आइतबार प्रकाशित त्रिवि रेक्टर र रजिस्ट्रारको नियुक्तिमा दाहाल र ओलीको हस्तक्षेप शीर्षकको समाचारले मन निकै कुँडियो । विश्वविद्यालय सुधारका लागि आएका उपकुलपति केशरजंग बराललाई नेताहरूले दिएको दबाबलाई आम जनताले राम्रो मानेका छैनन् । यस्तो हस्तक्षेपले नेपालको शिक्षा क्षेत्रमा कहिले पनि सुधार आउने छैन । हाम्रा नेताहरू यति सामान्य कुरा पनि किन बुझ्न सक्दैनन् ? ज्ञान नभएर हो या जे गरे पनि के नै हुन्छ भन्ने हेपाहा मानसिकताले हो ? बुझ्न सकिएको छैन ।सार्वजनिक मञ्चमा शीर्ष नेताहरू नै शिक्षामा राजनीति गर्नु हुन्न, राजनीति बढी हुँदा नै शिक्षा क्षेत्र लथालिंग भएको हो, गुणस्तर खस्केको हो भन्छन् । उनीहरू शिक्षा क्षेत्रमा राजनीतिक हस्तक्षेप नगर्ने प्रतिबद्धता पनि सुनाउँछन् । तर यता तिनै नेता नातेदार र आफ्नो पार्टीको मान्छेलाई नियुक्ति गर्नुपर्यो भनेर दबाब दिन्छन्, धम्क्याउँछन् । विद्यार्थीलाई उचालेर आन्दोलन गर्छन्, ताला लगाउँछन् । यस्तो दोहोरो चरित्रले नै शिक्षालगायत सबै क्षेत्र लथालिंग हुन पुगेका हुन् । यसको जिम्मा साना पार्टी र साना नेताहरूले होइन, ठूला पार्टी र तिनका शीर्ष नेताहरूले लिनुपर्छ । शिक्षा जस्तो पवित्र थलोमा पनि राजनीति गर्नु जस्तो घृणित र अशोभनीय कार्य अरू के होला ? एमाले अध्यक्ष केपी शर्मा ओलीले उपकुलपतिलाई निर्णय नसच्याए विश्वविद्यालयमा तालाबन्दी हुन्छ, अवरोध आउँछ भनेर धम्की दिनु अनुचित र अशोभनीय छ । कहिलेसम्म यसरी शिक्षामा राजनीति गरिरहने नेताज्यू ? पुराना दलका पुरानो मानसिकता बोकेका ओली र प्रचण्डहरूले सुधार गर्न नखोजे पनि नयाँ दल रास्वपाकी शिक्षामन्त्री सुमना श्रेष्ठले यसलाई कसरी सम्हाल्छिन् भनेर सबैले हेरिरहेका छन् । यो उनको परीक्षाको घडी हो । पद गए जाओस् तर शिक्षामा हस्तक्षेप हुन दिन्नँ भनेर उनले अडान लिन सक्नुपर्छ । ओली र प्रचण्डले जे जे भन्छन्, त्यही गरिन् भने उनको पनि छवि पुराना दलका नेताहरूको झैं हुनेछ । त्रिविकी सहकुलपतिसमेत रहेकी शिक्षामन्त्री श्रेष्ठले उपकुलपतिलाई आफ्नो टिम बनाएर विश्वविद्यालयमा सुधार गर भनेर प्रोत्साहन गर्नुपर्छ । गोपाल देवकोटा, जोरपाटी, काठमाडौं"
अंग्रेजीको आवश्यकता र बहुलट्ठीपन,"कतिपय आलोचकहरू भन्ने गर्छन् अंग्रेजी पढ्ने लहडमा हाम्रा विद्यार्थीले न त अंग्रेजी नै जाने न आफ्नो मातृभाषा राम्ररी सिक्न सके । मलाई लाग्छ यसमा सत्यता छैन । अंग्रेजी भाषाको सिकाइले आफ्नो भाषामा अभिव्यक्त गर्न कठिनाइ हुँदैन । हामीले समाजमा विभिन्न समुदायका मानिस देखेका छौं, जसले नेपाली दोस्रो भाषाका रूपमा सिकेका छन् र उनीहरूलाई आफ्नो मातृभाषामा अभिव्यक्त गर्न कुनै कठिनाइ छैन र उनीहरूको अभिव्यक्ति अझ सशक्त र परिपक्व देखिन्छ । धेरै भाषा सिक्ने र जान्ने कुरा आफैंमा एउटा सुन्दर पक्ष हो र यो प्रतिभाको विषय पनि हो । अंग्रेजी भाषाको प्रयोग व्यापार र राजनैतिक सामर्थ्यका लागि मात्र नभई प्राविधिक ज्ञान र सूचनाका लागि समेत महत्त्वपूर्ण मानिन्छ । विभिन्न अन्तर्राष्ट्रिय फोरम, सेमिनार, गोष्ठी तथा महत्त्वपूर्ण शैक्षिक लेखहरूको माध्यम भाषा पनि प्रमुख रूपमा अंग्रेजी नै हो । त्यस्तै मिडिया, यात्रा र पर्यटन, विद्यालय र विश्वविद्यालय, औषधि विज्ञान, प्रविधि, इन्टरनेट आदि जस्ता महत्त्वपूर्ण क्षेत्रमा अंग्रेजी भाषा नै प्रयोगमा भएको तथ्यले समेत यो भाषाको महत्त्वलाई उजागर गरेको छ । अंग्रेजी भाषाको द्रुततर प्रचार र फैलावटले पनि यसको लोकप्रियतालाई प्रस्ट्याउँछ । आज हाम्रो देशमा रोजगारीका पर्याप्त अवसर छैनन् । यस्तो अवस्थामा नयाँ पुस्ताका लागि अंग्रेजी भाषाको ज्ञान अनिवार्य प्रायः छ । चीन, जापान, रुस, कोरिया जस्ता मुलुकले आफ्नै प्रविधि विकास गरिसकेका छन् र उनीहरू आर्थिक रूपबाट आत्मनिर्भर छन्, त्यसैले त्यहाँका नागरिकलाई अंग्रेजी भाषाको त्यति महत्त्व र अनिवार्यता नहोला, जति हामीलाई आज छ । भाषा माध्यम हो, अंग्रेजी भाषाको माध्यमबाट मानिसले अवसर प्राप्त गर्न सक्छन् भने यसमा के गलत भयो त ? अंग्रेजी भिन्नभिन्न भाषा बोल्ने भिन्नभिन्न समुदायका मानिसलाई जोड्ने भाषासमेत हो । आजकल कतिपय निजी विद्यालयमा बालबालिकालाई नेपाली बोल्नसमेत निषेध गरिएको छ भनिन्छ । यदि यस्तो भएको छ भने यो सरासर गलत कुरा हो । हाम्रा विद्यार्थीमा अंग्रेजीको भाषिक सीप विकास आवश्यक छ तर आफ्नै मातृभाषा र राष्ट्र भाषालाई अपमान गर्ने या बिर्सने हदमा होइन । कुनै पनि भाषा सिक्नु या जान्नुको अर्थ त्यही भाषामा मात्र अभिव्यक्त गर्ने र आफ्नो मूल भाषा र संस्कृतिलाई नै तिलाञ्जली दिएर अर्कैको संस्कृतिमा समायोजन हुनु भन्ने होइन ।विद्यालयको नाम, कलेजको नाम र अझ आफ्ना छोराछोरीको नामसमेत अंग्रेजीमै राख्न रुचाउने अनि जन्मदिन, नयाँ वर्षलगायत चाडबाड अंग्रेजी शैलीमै मनाउने विषय गलत र बहुलट्ठीपन मात्र हो । कतिपय मानिसले अंग्रेजी भाषामा अभिव्यक्त गर्न नसक्ने या नजान्ने विषयलाई लघुताभासका रूपमा लिने गर्छन् । अंग्रेजी भाषामा अभिव्यक्त गर्न जान्नु राम्रो हो तर यसैकारण समाजमा आफ्नो गौरव र विद्वता बढेको भनेर नाक फुलाएर हिँड्नु मूर्खताबाहेक केही होइन । हामीले आफ्नो पहिचान, राष्ट्रियता, संस्कृतिप्रति गर्व गर्नुपर्छ र भावी सन्ततिलाई यो कुरा सिकाउनुपर्छ । सही अर्थमा अंग्रेजीको भाषिक सीप सिक्न प्रेरित गरौं, हाम्रा कर्णधारहरूको भविष्य उज्ज्वल बनाउन सहयोग गरौं । राजेन्द्र रिजाल, नाम्सालिङ, इलाम"
सुशासन नभएपछि,"कुर्सीमा पुगेपछि शक्ति हुन्छशक्ति भएपछि कान सुनिँदैनशक्तिसँगै सुविधा हुन्छसुविधा भएपछि आँखा देखिँदैनसुविधासँगै सम्पत्ति हुन्छसम्पत्ति भएपछि दिमागले काम गर्दैनशक्ति, सुविधा र सम्पत्तिसँगै भक्ति हुन्छभक्ति भएपछि आफूलाई मान्छे ठानिँदैनमान्छे नठानिएपछि मानवता हराउँछमानवता हराएपछि सुशासन हुँदैनसुशासन नभएपछि के हुन्छ सोचौं नहुनुपर्ने कुरा बाँकी रहँदैन इन्द्रकुमार श्रेष्ठ, ओखलढुंगा"
विधि निर्माणमा नागरिक संलग्नता,"जुनसुकै शासन व्यवस्था सञ्चालनका लागि कानुन चाहिन्छ । संविधान पनि कानुन नै हो । तर सबै विषय संविधानमा लेखिँदैन । संविधानले दिशानिर्देश गर्दछ । यो मूल कानुन हो । यससँग बाझिएका कानुन अमान्य हुन्छन् । यो सर्वोपरि सिद्धान्त नै हो । संविधानलाई टेकेर ऐन निर्माण गरिन्छ । यसलाई प्राथमिक कानुन भनिन्छ । ऐनको तर्जुमा गर्ने काम संसद् (व्यवस्थापिका) ले गर्छ । संसद्ले सहायक कानुन (नियमावली, विनियमावली, निर्देशिका, कार्यविधि, गठन आदेश, मापदण्ड आदि) तर्जुमा गर्ने अधिकार कार्यपालिकालाई प्रत्यायोजित गरेको हुन्छ । तर, कार्यपालिकाबाट जारी भएका अधिकांश सहायक कानुन ऐनले दिएका अधिकारभन्दा बाहिर गएर जारी भएको पाइएको छ । अख्तियार दुरुपयोग अनुसन्धान आयोग, महालेखा परीक्षकको कार्यालय लगायतका निकायको प्रतिवेदनमा भ्रष्टाचारको सबभन्दा ठूलो हतियारका रूपमा सहायक कानुन कारक रहेको उल्लेख छ । मन्त्रालय तथा निकायले आफूअनुकूल सहायक कानुन जारी गर्छन् र अधिकांशले सार्वजनिक गर्दैनन् । हामीकहाँ सहायक कानुन कति छन् भन्ने यकिन विवरण छैन । राष्ट्रिय सभाको प्रत्यायोजित व्यवस्थापन समितिका अनुसार नेपालमा जारी भएका कानुनमा पुगनपुग २० प्रतिशत प्राथमिक कानुन छन् । ८० प्रतिशतभन्दा बढी सहायक कानुन छन् । भ्रष्टाचारको अनुपात पनि यस्तै रहेको अख्तियार लगायतका निकायको निष्कर्ष छ । प्राथमिक कानुन तर्जुमामा नागरिकको सहभागिता सामान्य छ । सिद्धान्ततः सार्वभौम नागरिकको अधिकारको प्रयोग गर्ने थलो संसद् हो । यो सिद्धान्तले वैधता प्राप्त त गर्ला । तर नागरिकको पूर्ण स्वामित्व ग्रहण भने गर्दैन । सरकारले संसद्मा विधेयकको मस्यौदा पेस गर्छ । संसद्मा छलफल हुन्छ । संसद्पछि विधेयकहरू संसदीय समितिमा जान्छन्, त्यहाँ छलफल हुन्छ । आवश्यक परेमा विषयगत विज्ञसँग रायपरामर्श पनि हुन्छ । तर, संसद्को मेरो छोटो कार्यकालको अनुभवले विधेयकहरूमा बिचौलियाको दबदबा छ । विशेषगरी राजनीतिक दलका नेताहरू बिचौलियाको दबाबमा विधेयकहरू ल्याउने र आफ्ना सांसदलाई जस्ताको त्यस्तै अनुमोदन गर्न निर्देशन दिन्छन् । कैयौं विधेयकको सन्दर्भमा त संसद् र समितिहरूमा गर्ने छलफल केवल नाटक हो भनेर संसद् र समितिमा नै बोलेको छु । अझ विधेयकहरू त संघीयताको पक्षमा त छँदै छैनन् । प्रदेश र स्थानीय तहको एकल अधिकारको समेत हनन हुनेगरी विधेयक पेस हुने गरेका छन् । संसद्मा छलफल हुने विधेयकको स्थिति त यस्तो छ भने विभिन्न मन्त्रालय र निकायले बन्द कोठाबाट जारी गर्ने सहायक कानुनको स्थिति कस्तो होला । अधिकांश यस्ता कानुन नागरिक र सुशासनको पक्षमा छैनन् ।यस स्थितिमा विधेयक तर्जुमा प्रक्रियालाई पारदर्शी गर्ने, नागरिकको संलग्नताको सुनिश्चितता गर्ने र प्रदेश र स्थानीय तहलाई पनि संलग्न गराउने उद्देश्यसहित राष्ट्रिय सभाको प्रत्यायोजित र विधायन समितिको संयुक्त प्रयासमा सरकारले विधायनसम्बन्धी विधेयक संसद्मा पेस गरेको छ । राष्ट्रिय सभाबाट यो विधेयक अनुमोदन भई प्रतिनिधिसभामा विचाराधीन छ । लोकतान्त्रिक शासन व्यवस्थाको प्रमुख आधार नागरिक भएकाले कानुन पनि जनताद्वारा र जनताकै लागि हुनुपर्छ भन्ने मान्यता छ । कानुन तर्जुमासहित सरकारको निर्णय प्रक्रियामा नागरिक र सरोकारवालाको संलग्नता भएमात्र शासन व्यवस्था स्थायी र दिगो हुँदो रहेछ भन्ने शिक्षा मैले स्वीट्जरल्यान्ड भ्रमणबाट पनि सिकेको हो । कानुन तर्जुमा गर्दा र सरकारले नयाँ योजना ल्याउँदा नागरिक र सरोकारवालासँग अनिवार्य छलफल गर्नुपर्छ भन्ने व्यवस्था स्वीट्जरल्यान्डको संविधानमा नै छ । संसद्ले पास गरेको विधेयक र सरकारले ल्याएको कुनै परियोजनालाई समेत नागरिकले उल्ट्याइदिन सक्ने अधिकार त्यहाँ छ । त्यहाँको संसद् र सरकारले जहिले पनि नागरिकलाई सर्वोपरि ठानेर निर्णय गर्छन् । संविधानको कुनै धारामा चित्त बुझेन भने जनमतसंग्रहको अधिकार नागरिकमा सुरक्षित छ । संसद् र सरकारका निर्णयमा नागरिकको पूर्ण अपनत्व भएमा मात्र मुलुकले विकास लगायतमा फड्को मार्न सक्छ भन्ने शिक्षा स्वीट्जरल्यान्डबाट सिक्न सकिन्छ । अन्तर्राष्ट्रिय मुद्राकोषको अनलाइन डेटाअनुसार नेपालको कर्णाली प्रदेशभन्दा अलिकति ठूलो स्वीट्जरल्यान्डको जीडीपी ९ सय ६ अर्ब अमेरिकी डलर छ । जबकि नेपालको जम्मा ४१ अर्ब अमेरिकी डलर छ । प्रतिव्यक्ति आय जम्मा १ हजार ३ सय ५३ अमेरिकी डलर छ । जबकि स्वीट्जरल्यान्डको एक लाख ३ हजार डलर छ । विधि निर्माण मात्रै होइन जुनसुकै विषयमा पनि नागरिकको सहभागिताका कारण नै स्वीट्जरल्यान्डले हरेक क्षेत्रमा छलाङ मारेको हो । उनीहरूले विधिनिर्माण लगायतमा नागरिकको सहभागिता संविधानमा नै लेखेका छन् । हामीले कम्तीमा विधि निर्माणमा त नागरिकलाई जोडौं भन्ने अभिप्रायः पनि यो विधेयकको हो । संविधानमा त लेखिएनलेखिएन । कानुनमा किन नलेख्ने भन्ने आशयले पनि यसको निर्माणमा विशेष पहलकदमी गरिएको हो । राष्ट्रिय सभाले पारित गरेको यो विधेयकको चर्चा गर्दा नेपाल सरकारका मन्त्रालयले प्रत्येक वर्ष निर्माण गर्नुपर्ने विधेयक पहिचान गरी जेठभित्र कानुन मन्त्रालयमा र मन्त्रालयले असार मसान्तभित्र संघीय संसद्मा पठाउनुपर्छ । विषयगत मन्त्रालयहरूले विधेयकको मस्यौदा लगायतका सम्बन्धमा कानुन मन्त्रालयसँग राम्रोसँग समन्वय नगर्ने समस्या छ । के कति विधेयकका मस्यौदा बन्दै छन् भन्ने जानकारी संसद्लाई पनि हुँदैन । यस व्यवस्थाले यो समस्याको समाधान गर्ने अपेक्षा छ ।सरकारबाट स्वीकृत प्राप्त गरेपछि विषयगत मन्त्रालयले नागरिकहरूको राय सुझावका लागि वेबसाइटमा प्रकाशन र विधेयकको मस्यौदा तर्जुमा प्रक्रियामा सम्बन्धित मन्त्रालयले विषय विज्ञ र सरोकारवालालाई छलफलमा सहभागी गराउनुपर्ने व्यवस्था विधेयकमा छ । विधेयकको मस्यौदा ३० दिनसम्म सम्बन्धित मन्त्रालयले वेबपेजमा राख्नुपर्ने व्यवस्थासमेत छ । विधेयकको मस्यौदामा नै नागरिकको सुझावका लागि गरिएको यो महत्त्वपूर्ण व्यवस्था हो । विधेयकको मस्यौदा रातारात पेस गर्ने, मन्त्रिपरिषद्बाट स्वीकृत मस्यौदा पनि लुकाएर राख्ने प्रचलन थियोछ । उदाहरणका रूपमा निजामती सेवा विधेयकलाई लिन सकिन्छ । यो विधेयक भदौ २१ को मन्त्रिपरिषद् बैठकबाट अनुमोदित भएको चर्चा थियो । तर ६ महिनापछि फागुन २१ मा मात्र संसद्मा दर्ता भयो । शिक्षा विधेयककै चर्चा गर्दा सरोकारवालासँग छलफल नै नगरी संसद्मा पेस भयो । सुरुमा निजी स्कुललाई गुठीमा लग्ने भनेर मन्त्रिपरिषद्बाट स्वीकृत भयो । पछि उल्ट्याइयो । सरकारका तहहरू बीचको साझा अधिकारका विषयमा विधेयक निर्माण गर्दा प्रदेश र स्थानीय तहसँग पनि छलफल गर्नुपर्छ भन्ने व्यवस्था विधेयकमा छ । यसका लागि सम्बन्धित मन्त्रालयले अन्तरसम्बन्ध ऐन, २०७७ बमोजिमको विषयगत समितिमा छलफल गराउनुपर्छ । विषयगत समितिमा सातै प्रदेशका सरोकारवाला मन्त्री र स्थानीय तहका प्रतिनिधि हुने व्यवस्था छ । यो विधेयकले प्रत्यायोजित विधायन (सहायक कानुन) को निर्माण र सीमा निर्धारण गरेको छ । सहायक कानुन जारी गर्दा विचार गर्नुपर्ने पक्षलाई लिपिबद्ध गरेको छ । कोष स्थापना र सञ्चालन गर्ने विषय, सञ्चित कोष वा अन्य सरकारी कोषबाट आर्थिक दायित्व पर्ने विषय, कुनै कार्यलाई कसुर कायम गर्ने वा भइरहेको कसुरलाई हटाउने, सजाय निर्धारण वा तत्सम्बन्धी सारवान विषय, कर लगाउने वा उठाउने, करको दर घटाउने, बढाउने वा खारेज वा मुलतबी राख्ने विषय दफा १५ मा छ । न्यायिक वा अर्धन्यायिक निकायको गठन गर्ने तथा त्यस्तो निकायको क्षेत्राधिकार सिर्जना गर्ने, मौलिक हकमाथि कुनै तरिकाले सीमा तोक्ने, नियुक्ति, अवकाश वा योग्यता निर्धारण गर्ने, पुनः प्रत्यायोजित विधायन जारी गर्ने, प्राकृतिक न्यायको सिद्धान्तविपरीत हुनेजस्ता विषय प्रत्यायोजित विधायनमा समावेश गर्न पाइँदैन भन्ने व्यवस्था यसमा छ । नियमावली, विनियमावली, निर्देशिका, कार्यविधि र मापदण्डमा के कस्ता विषय उल्लेख गर्ने भन्ने आधार विधेयकमा छ । प्रत्यायोजित विधायनको मस्यौदामा कानुन मन्त्रालयबाट सहमति लिनुपर्ने व्यवस्थासमेत विधेयकमा छ । अहिले कानुन मन्त्रालयलाई समेत जानकारी नगराई आफूअनुकूल प्रत्यायोजित विधायन जारी हुने गरेको छ । यस व्यवस्थाले यसको अन्त्य हुन्छ । प्रत्यायोजित विधायन स्वीकृत भएपछि त्यस्तो विधायन स्वीकृत गर्ने निकायबाट प्रमाणीकरण भई प्राप्त भएको मितिले सात दिनभित्र सम्बन्धित मन्त्रालय वा निकायले कानुन मन्त्रालयमा दर्ता गर्न पठाउनुपर्ने र दर्ता नम्बर प्राप्त भएको मितिले सात दिनभित्र सम्बन्धित मन्त्रालय वा निकायको वेबसाइटमा प्रकाशन गर्नुपर्ने व्यवस्थासमेत विधेयकमा छ । नेपाल राजपत्रमा प्रकाशन गर्नुपर्ने भए गर्ने अन्यथा वेबसाइट वा अन्य माध्यमबाट प्रत्यायोजित विधायन प्रकाशित नभएसम्म कानुनी मान्यता प्राप्त नगर्ने भन्ने व्यवस्था विधेयकको दफा २७ मा छ । लुकीछिपी प्रत्यायोजित विधायन जारी गर्ने प्रवृत्ति अन्त्यका लागि यो व्यवस्था जरुरी थियोछ । नेपाल सरकारबाट स्वीकृत वा जारी भएका प्रत्यायोजित विधायनको प्रमाणित एक प्रति प्रधानमन्त्री तथा मन्त्रिपरिषद्को कार्यालयमा राखी अन्य एकएक प्रति सम्बन्धित मन्त्रालय र कानुन मन्त्रालयमा सुरक्षित राख्नुपर्ने र प्रत्यायोजित विधायनको अद्यावधिक विवरण प्रत्येक चार महिनामा सम्बन्धित मन्त्रालयले कानुन मन्त्रालयमा पठाउनुपर्ने व्यवस्थासमेत विधेयकमा छ । कानुन मन्त्रालयले प्रत्यायोजित विधायनको एकीकृत र अद्यावधिक विवरण तयार गरी आफ्नो वेबसाइटमा असार मसान्तभित्र प्रकाशन गर्नुपर्छ । यो व्यवस्थाले प्रत्यायोजित विधायनको विवरणका लागि मन्त्रालयमन्त्रालय चहार्नुपर्ने परिस्थितिको समेत अन्त्य गराउनेछ । प्रत्यायोजित विधायन जारी भएको ३० दिनभित्र संसदीय समितिको जानकारीका लागि त्यस्तो विधायन सम्बन्धित मन्त्रीले समितिलाई उपलब्ध गराउनुपर्ने भन्ने व्यवस्थासमेत विधेयकमा छ । विधि निर्माणका सवालमा कार्यपालिका दिशाहीन र लापरबाह छ । लापरबाह कार्यपालिकालाई सही दिशामा ल्याउनका लागि पनि यो विधेयक जरुरी थियोछ । विधायिकी प्रक्रियालाई पूर्वविधायिकी चरण, विधायिकी चरण र उत्तरविधायिकी चरणका रूपमा विभाजन गर्ने प्रचलन छ । पूर्वविधायिकी चरण भनेको संसद्मा विधेयकको मस्यौदा पेस हुनुभन्दा अगाडिको अवस्था हो । यो विधेयकले पूर्वविधायिकी चरणलाई व्यवस्थित गर्न खोजेको छ । अराजकताको स्थितिमा रहेको प्रत्यायोजित विधायन पद्धतिलाई सुव्यवस्थित गर्ने विषय त छँदैछ । प्राथमिक कानुनको मस्यौदामा नागरिकको सहभागितालाई समेत सुनिश्चित गरेको छ । सरकारले संसद्मा विधेयकको मस्यौदा दर्ता गरेपछि विधायिकी चरण सुरु हुन्छ । यस सम्बन्धमा संविधानको भाग ९ मा उल्लेख छ । प्रतिनिधिसभा नियमावली र राष्ट्रिय सभा नियमावलीमा त झन् विस्तृत चर्चा छ । व्यवस्थापिका संसद् सञ्चालनलगायत सम्बन्धमा यी नियमावली निकै शक्तिशाली दस्ताबेज हुन् । यसबाट भएगरेका कामकारबाहीका विषयमा अदालतमा प्रश्न गर्न पाइँदैन । तर, संसद्बाट अनुमोदित जुनसुकै कानुनका विषयमा संसद्मा प्रश्न उठ्छ । यो विधेयकमा संसद्भित्रको व्यवस्थापकीय अधिकारका विषयमा पनि लेखियो भने भोलि संसद् कमजोर हुन्छ । सरकार हाबी हुन्छ । कार्यपालिकाले अध्यादेशका माध्यमबाट ऐनमा भएका अधिकार खुम्च्याउन सक्छ । यससम्बन्धी प्रशस्तै तितो अनुभव हामीसँग छ । यस तथ्यलाई पनि मनन गरेर विधेयकमा संसद्भित्रका विधायिकी गतिविधिका बारेमा नलेखिएको हो । विधेयकमा उत्तरविधायिकी चरणका बारेमा पनि केही चर्चा छ । यो चरण कानुन कार्यान्वयन र अनुगमनसँग जोडिएको हुन्छ । संसद्बाट पारित कानुनले सरकारलाई सहायक कानुन जारी गर्ने अधिकार प्रदान गरेको हुन्छ । सहायक कानुनहरूलाई काबुमा राख्ने काम यो विधेयकले गर्नेछ । विधि निर्माणका लागि यो विधेयक नागरिकको पक्षमा छ । यसले मुलुकको सुशासन अभिवृद्धिमा सहयोग पुर्याउँछ । विधेयक तर्जुमा प्रक्रियामा पारदर्शिता कायम हुने हुँदा बिचौलियाले चाहेअनुसार विधेयकमा चलखेल गर्ने सम्भावना कम रहन्छ । प्रदेश र स्थानीय तहलाई थाहा नदिईकन सुटुक्क विधेयक ल्याउने परिपाटीको पनि यसले अन्त्य गर्छ ।"
अंग प्रत्यारोपणमा आत्मनिर्भरको बाटो,"निष्कर्ष सन् २००८ मा डब्लूएचओको कहालीलाग्दो प्रतिवेदनको इतिहासबाट फड्को मार्दै केन्द्रले १ हजार २ सय २८ मिर्गौला प्रत्यारोपण गरिसकेको छ । जसमध्ये ९८ प्रतिशत सक्रिय जीवन बिताइरहनुभएको छ र डायलसिसमा ९५ प्रतिशत बिरामी छन् । केन्द्र स्थापनाको १२ वर्षमा नै सरकारी स्वास्थ्य क्षेत्रबाट यस्तो उपलब्धि हासिल गर्नु नेपालीका लागि गौरवको विषय हो । सबै प्रदेशमा प्रत्यारोपण केन्द्रको सेवा विस्तार गर्न सकियो भने मिर्गौला फेल भएका व्यक्तिका लागि सुखद समाचार बन्न सक्छ । सबै क्षेत्रबाट सक्रिय सहयोग पाए विदेशमा जस्तै ८० प्रतिशत प्रत्यारोपण नेपालमा पनि मस्तिष्क मृत्युपश्चात् हुने अंग दानबाट सम्भव हुनेछ । अंगको कमीले कुनै पनि नेपालीले प्रत्यारोपण गर्न नपाई मृत्युवरण गर्नुपर्ने अवस्थाको अन्त्य हुनेछ । र, अंग प्रत्यारोपण क्षेत्रमा नेपाल आत्मनिर्भर हुन सक्नेछ । श्रेष्ठ सहिद धर्मभक्त राष्ट्रिय प्रत्यारोपण केन्द्र भक्तपुरका वरिष्ठ मिर्गौला तथा कलेजो प्रत्यारोपण शल्यचिकित्सक हुन् ।"
घडेरीतन्त्रमा फसेको अर्थतन्त्र,"समाधानआर्थिक समस्या गणितको जस्तो एउटा सूत्रले समाधान हुँदैन । मुख्य काम सरकारी विकास खर्च बढाउनु नै हो । कैयौं कानुनी झमेला र नीतिगत बाधाका कारण नेपालमा पर्याप्त विकास खर्च हुन सक्दैन । विकास खर्च बढाएर मन्दीको सामना गर्न सकिन्छ । यसका लागि कानुनी तथा नीतिगत बाधा हटाउन आवश्यक छ । यसका लागि लामो समय लाग्छ । अर्थतन्त्र बिरामी छ, उपचार तत्कालै चाहिएको छ, तसर्थ कानुनी र नीतिगत सुधार जस्तो लामो बाटोको मात्र भर पर्न सकिँदैन । हामीलाई छोटो बाटो पनि चाहिएको छ । यसका लागि ठूला अपार्टमेन्ट अर्थात् सामूहिक आवास निर्माण हुन सक्छन् । प्रमुख सहरमा ठूला अपार्टमेन्ट बनाउन सुलभ कर्जा र कर छुट दिनुपर्छ । यसका लागि प्रशासनिक सहजीकरण गरिदिए पुग्छ । यति गरे निर्माण उद्योग व्यापक रूपमा चलायमान हुन सक्छ । विशाल सामूहिक आवास निर्माणले जग्गाको अत्यधिक पुँजीकरण नियन्त्रण गर्दै व्यवस्थित सहर बनाउने बाटो पनि खोल्छ । सामूहिक आवास निर्माण अभियान चलाउनु धेरै ठूलो काम नहोला तर यसले नेपालको अर्थतन्त्रमा रहेको दीर्घकालीन कैयौं रोगको समाधान दिन सक्छ । यसले भूमिको अत्यधिक पुँजीकरणलाई नियन्त्रण गर्छ, आवास समस्या समाधान गर्छ । यसैबाट सुकुम्बासी समस्या समाधान गर्न सकिन्छ । मुख्य कुरा, सामूहिक आवास अर्थात् ठूलाठूला अपार्टमेन्ट निर्माण थाल्ने हो भने तत्काल पुँजी परिचालन हुन सक्छ । पुँजीको व्यापक परिचालन हुनु भनेको आर्थिक शिथिलताको समाधान पनि हो । न्यौपाने राष्ट्रिय सभा सदस्य हुन् ।"
आप्रवासनसम्बन्धी नयाँ नियममा ईयूले मतदान गर्दै,"ब्रसेल्स (राससएएफपी) युरोपेली संघ (ईयू) ले आप्रवासन नीतिमा व्यापक फेरबदल गर्नेबारे बुधबार मतदान गर्ने भएको छ । मतदानले नयाँ प्रस्ताव पारित गरेमा विशेष गरी शरणार्थीहरूका लागि युरोप प्रवेश प्रक्रियालाई कडा बनाउनेछ । साथै, समूहका सबै देशहरूले जिम्मेवारी साझेदारी गर्न आवश्यक हुनेछ । युरोपेली संसद्ले सेप्टेम्बर २०२० मा पहिलो पटक गरिएको युरोपेली आयोगको प्रस्तावको आधारमा समूहको आप्रवासन र शरण सम्झौताको गठन गर्ने कानुनहरूको एक शृंखला तय गर्नेछ । ईयूका सदस्य राष्ट्रहरूबीच वर्षौंदेखिको तनाव र विभाजनलाई पार गरेपछि मात्र यो परिवर्तन भएको हो । मतदानले प्रस्तावित कानुन पारित गरेमा यो कानुन सन् २०२६ देखि कार्यान्वयनमा जानेछ । यो पारित हुनुका साथै युरोपियन युनियनले युरोप पुग्ने लक्ष्यका साथ आफ्नो क्षेत्र छोड्ने आप्रवासीको संख्या घटाउने प्रयास गर्न धेरै बाह्य देशहरूसँग सम्झौताहरू गर्दै आएको छ । ईयूमा शरण आवेदनमा वृद्धि भएसँगै ईयू सदस्यबीच विवादित बनेको यो कानुनमा मतदान हुन लागेको हो । शरणार्थीका लागि गत वर्षसम्म ११ लाख ४० हजार व्यक्तिले आवेदन दर्ता गराएका छन् । यो सन् २०१६ पछि उच्चतम स्तर हो । ईयूको सीमा र तटरक्षक निकाय फ्रन्टेक्सका अनुसार गत वर्ष मात्रै समूहमा आवेदन दिने आप्रवासीको संख्यामा पनि वृद्धि भई ३ लाख ८० हजार पुगेको छ । आप्रवासन र शरण सम्झौताको भिन्नभिन्न कारण देखाउँदै अति दक्षिणपन्थी, अति वामपन्थी र केही समाजवादी सांसदहरूले विरोध गर्दै आएका छन् ।गैरसरकारी संस्था र आप्रवासी परोपकारी संस्थाहरू यस सुधारको विरोधमा उत्रिएका छन्, विशेष गरी यसको प्रावधानले शरण खोज्नेहरूलाई समायोजित गर्न सीमा निर्धारण गर्छ र अयोग्य ठानिएकाहरूलाई तुरुन्तै फिर्ता पठाउँछ । यसो भएमा यसले व्यवस्थित हिरासतलाई बढावा दिने उनीहरूको चिन्ता छ । यस सुधारले धेरै हदसम्म आधारभूत नियमलाई कायम राख्छ र शरण खोज्ने व्यक्ति प्रवेश गर्ने पहिलो ईयू देश नै उनीहरूको व्यवस्थापनका लागि जिम्मेवार हुन्छ ।तर यसले एक ऐक्यबद्धता संयन्त्र थपेको छ जसले सबै ईयू देशहरूलाई इटाली र ग्रीसजस्ता अग्रपंक्तिमा रहेका राज्यहरूमा दबाब देखिएका समय उनीहरूलाई केही शरणखोजीकर्ताहरूलाई लिन वा समान वित्तीय योगदान प्रदान गरेर मद्दत गर्नुपर्ने आवश्यकतालाई जोड दिन्छ । युरोपेली संसद्मा फ्रान्सका मध्यमार्गी सांसद फेबिएन केलरले यस सम्झौतालाई निकै सन्तुलित बताएका छन् ।"
मोदीविरुद्ध निर्वाचन आयोगमा कांग्रेसको उजुरी,"(नयाँदिल्ली)भारतमा विपक्षी दल कांग्रेसले प्रधानमन्त्री नरेन्द्र मोदीविरुद्ध निर्वाचन आयोगमा उजुरी दिएको छ । मोदीले कांग्रेसको चुनावी घोषणापत्रमाथि लाञ्छना लगाएपछि त्यसविरुद्ध कांग्रेस आयोग पुगेको हो ।मोदीले आफ्नो चुनावी भाषणमा कांग्रेसको घोषणापत्रलाई मुस्लिम लिगको कामसँग दाँजेर त्यसमा लिगको छाप भेटिएको टिप्पणी गरेका छन् । भारत स्वतन्त्रताको समयमा छुट्टै मुलुक पाकिस्तानको माग राख्दै मुस्लिम लिग पार्टीले संघर्ष गरेको थियो । उक्त पार्टीकै माग र अडानका कारण भारतबाट पाकिस्तान छुट्टिएको थियो । प्रधानमन्त्री मोदीले भनेका छन् कांग्रेसको घोषणापत्रमा स्वतन्त्रताको आन्दोलनका बेला मुस्लिम लिगमा देखिएको सोच झल्किन्छ । कांग्रेसले प्रधानमन्त्रीले गरेको त्यस्तो तुलनाप्रति गम्भीर आपत्ति मात्रै जनाएको छैन, आवश्यक कारबाहीमा उत्रिन आयोगलाई गुहारेको छ । कांग्रेस महासचिव जयराम रमेशसहित वरिष्ठ नेताहरू सोमबार आयोग पुगेर उजुरी दर्ता गराएका हुन् । कांग्रेसले ६ बुँदामा आयोगसमक्ष गरेको गुनासो तथा उजुरीमा दुई बुँदा प्रधानमन्त्रीसँग सम्बन्धित छन् । प्रधानमन्त्रीको अभिव्यक्तिले निर्वाचन आचारसंहिता पनि उल्लंघन गरेको कांग्रेसको दाबी छ । प्रधानमन्त्रीले गरेको चुनावी कार्यक्रमलाई सरकारको आधिकारिक एक्स ह्यान्डलबाट प्रचार गरिएको प्रति पनि कांग्रेसले आपत्ति जनाएको छ । त्यस्तै, कांग्रेसले सरकारी स्थानमा प्रधानमन्त्रीको होर्डिङ बोर्ड लगाएर चुनावी प्रचार गरिएको गुनासो पनि गरेको छ । कांग्रेसले चुनावको मुखमा बिनापूर्वसूचना सरकारको पहलमा युट्युब च्यानलहरू पनि बन्द गरिएको प्रति आपत्ति जनाएको छ । त्यस्तै, केरल त्रिवेंद्रमबाट भाजपाका उम्मेदवार केन्द्रीय राज्यमन्त्री राजीव चन्द्रशेखरले उम्मेदवारी दर्ता गराउँदा आफ्नो सम्पत्तिको गलत विवरण पेस गरेको भन्दै त्यसमाथि कारबाहीको माग पनि कांग्रेसले गरेको छ । कांग्रेसले चुनावमा सबै दललाई समान अवसर र मौका दिनुपर्ने आयोगसँग माग गरेको छ । कांग्रेसले आयोगले आफूले पाएको संवैधानिक स्वायत्तताको अधिकार प्रयोग गरेर देखाउनुपर्ने आशा गरिएको भनेको छ । कांग्रेसले गत साता ल्याएको चुनावी घोषणापत्रमा २५ वटा ग्यारेन्टीको कुरा गरिएको छ । त्यसमा गरिब महिलालाई प्रतिवर्ष एक लाख रुपैयाँ प्रदान गर्ने, कृषि उत्पादनको न्यूनतम मूल्य तोकिने, सरकारी नोकरीमा महिलालाई ५० प्रतिशत ग्यारेन्टी प्रदान गरिने, सेनाका लागि ल्याइएको अग्निवीर कार्यक्रम खारेज गरिने उल्लेख छ । कांग्रेसले भाजपाको हिन्दुत्वको कार्डलाई जातिगत गणनामार्फत काट्ने प्रयास गरिरहेको छ । जातिगत जनसंख्याअनुसार सरकारी सेवा र पहुँचमा त्यसैअनुसारको अवसर दिने नारा दिएर मतदातालाई रिझाउने कांग्रेसको प्रयास छ । त्यस्तै, ३० लाख सरकारी पदमा नियुक्ति, बेरोजगार बसेका स्नातक युवकलाई वार्षिक एक लाख भत्ताजस्ता ग्यारेन्टी कांग्रेसले आफ्नो घोषणापत्रमा गरेको छ । जातिगत जनसंख्याको विषयलाई लिएर भाजपाले घुमाउरो पारामा देशलाई बाँड्न खोजेको भन्दै कांग्रेसको घोषणापत्रको विरोध गरेको छ । भाजपाका पार्टी अध्यक्ष जेपी नड्डाले पनि कांग्रेसको घोषणापत्रलाई मुस्लिम लिगको घोषणापत्रसँग तुलना गरेर अभिव्यक्ति दिएका छन् ।"
सुनका गहनाको उपभोक्ता मूल्य तोलाकै डेढ लाखभन्दा बढी !,"(काठमाडौं)सुनचाँदी व्यवसायी महासंघले सोमबार सुनको मूल्य तोलामा १ लाख ३६ हजार २ सय रुपैयाँ तोक्यो । तर सर्वसाधारणले गहना किन्दा तोलाकै डेढ लाख रुपैयाँभन्दा बढी खर्चिनुपर्यो । महासंघले तोकेको मूल्यमा गहना व्यवसायीले ज्याला, जर्ती र मुनाफा जोडेर बिक्री गर्दा सर्वसाधारणलाई महँगो परेको छ । काठमाडौंलगायत सहरी क्षेत्रका व्यवसायीले १६ देखि १८ प्रतिशत ज्यालाजर्ती जोड्दै आएको नेपाल सुनचाँदी व्यवसायी महासंघका पूर्वअध्यक्ष तेजरत्न शाक्य बताउँछन् । स्थानीय बजारमा करिब १२ प्रतिशतसम्म ज्यालाजर्ती जोडेर बिक्री गर्ने गरिएको उनको भनाइ छ । नेपालमा अन्तर्राष्ट्रिय मूल्य र भारतको बजारलाई आधार मानेर सुनको भाउ तोक्ने गरिएको छ । अन्तर्राष्ट्रिय बजारको हकमा ७५ र भारतीय बजारलाई २५ प्रतिशत आधार मानेर यहाँ मूल्य निर्धारण गर्ने गरिएको शाक्यले जनाए । त्यसमा १५ प्रतिशत भन्सार शुल्क र १ प्रतिशत नाफा राखिन्छ । महासंघले यसरी एउटा मूल्य निर्धारण गरे पनि गहना व्यवसायीले थप केही प्रतिशत मूल्य जोडेर बिक्री गर्दै आएका छन् । फलस्वरूप सर्वसाधारणलाई महँगो परेको हो । शाक्यकै भनाइअनुसार सोमबारको भाउमा १२ प्रतिशत ज्यालाजर्ती जोड्दा सर्वसाधारणले एक तोला गहनामा १ लाख ५२ हजार ५ सय ४४ रुपैयाँ तिर्नुपर्छ । १८ प्रतिशतको दरले जोड्दा १ लाख ६० हजार ७ सय १६ रुपैयाँ हुन आउँछ । अन्तर्राष्ट्रिय बजार मूल्य, डलरको विनिमय दर, १५ प्रतिशत भन्सार दर र १ प्रतिशत नाफा राखेर महासंघले बजार मूल्य निर्धारण गर्छ, महासंघअन्तर्गत मूल्य निर्धारण समितिका संयोजकसमेत रहेका शाक्यले भने, उक्त मूल्यमा व्यवसायीले थप ज्यालाजर्ती जोडेर गहना बिक्री गर्छन् । महासंघले मूल्य निर्धारण गर्दा १ प्रतिशत मुनाफा राखिदिए पनि व्यवसायीले थप केही प्रतिशत मुनाफा असुल्छन् । तर, पुराना गहना बिक्री गर्दा महासंघले निर्धारण गरेको मूल्यमा बिक्री गर्न सर्वसाधारण बाध्य हुन्छन् । गहना क्षेत्रमा मूल्य र गुणस्तरमा मनोमानी हुँदा त्यसबारे सरकारी निकाय मौन छन् । मूल्यका विषयमा वाणिज्य आपूर्ति तथा उपभोक्ता संरक्षण विभाग र गुणस्तरसम्बन्धी गुणस्तर तथा नापतौल विभागले अनुगमन नियमन गर्ने हो । यी दुई निकाय मौन छन् । गहनाको डिजाइन र पसलअनुसार ज्यालाजर्ती फरक पर्ने महासंघका महासचिव धर्मसुन्दर बज्राचार्यले बताए । औसतमा व्यवसायीले १० देखि १५ प्रतिशत ज्यालाजर्ती लिने गरेको उनको भनाइ छ । गहना (मंगलसूत्र, चुरा, नेकलेस, औंठीलगायत) को डिजाइनअनुसार ज्याला फरक पर्छ । ज्याला कालीगडका लागि हो, ज्याला धेरै हुँदैन, बज्राचार्यले भने, जर्तीबाट पसलले नाफा राख्ने हो । जर्ती भनेको सुनबाट खेर जाने वस्तु हो । केही वर्षअघि वाणिज्य विभागले गरेको अनुगमनमा ज्यालाजर्ती शीर्षकमा मूल्य नलिन निर्देशन दिएको थियो । ज्यालाजर्तीभन्दा मुनाफा शीर्षकमा शुल्क लिन भनेको थियो । तर व्यवसायीले अझै पनि ज्यालाजर्तीकै नाममा अतिरिक्त शुल्क लिँदै आएका छन् । मूल्यमा नयाँ कीर्तिमानी पछिल्ला दिनमा सुनको मूल्यले दिनदिनैजसो नयाँनयाँ कीर्तिमानी बनाएको छ । अन्तर्राष्ट्रिय बजारमा भइराखेको उत्तारचढावले यहाँ पनि कीर्तिमानी बनाएको महासंघले जनाएको छ । महासंघले सोमबार प्रतितोला १ लाख ३६ हजार २ सय रुपैयाँ मूल्य तोक्दा कीर्तिमानी मूल्य बनेको हो । आइतबार प्रतिऔंस २ हजार ३ सय ३० अमेरिकी डलरमा कारोबार भएको सुन सोमबार १२ डलर बढेको महासंघका पूर्वअध्यक्ष शाक्य बताउँछन् । जसले गर्दा मूल्यले फेरि कीर्तिमानी बनाएको हो । शुक्रबार मात्रै अमेरिकी बजारमा प्रतिऔंस सुन ५३ डलरले बढ्यो । बिहान २ हजार २ सय ७७ डलरमा कारोबार भएको सुन बजार बन्द हुँदा २ हजार ३ सय ३० डलर पुग्यो । सोही कारण आइतबार नेपाली बजारमा प्रतितोला १ लाख ३५ हजार ६ सय रुपैयाँ पुग्यो, शाक्यले भने, अन्तर्राष्ट्रिय बजारमा सोमबार प्रतिऔंस सुन २३४२ डलर पुग्यो । एकै दिन प्रतिऔंस १२ डलरले मूल्य बढ्दा यहाँ १ लाख ३६ हजार २ सय रुपैयाँ पुग्यो । नयाँ रेकर्ड बन्यो । शाक्यका अनुसार अन्तर्राष्ट्रिय बजारमा प्रतिऔंस सुन २५ सय डलर पुग्ने अनुमान छ । अन्तर्राष्ट्रिय बजारमा प्रतिऔंस २५ सय डलर हुँदा यहाँ महासंघको मूल्य प्रतितोला १ लाख ५० हजार पुग्नेछ । त्यति बेला सर्वसाधारणले खरिद गर्ने मूल्य १ लाख ८०८५ हजार रुपैयाँसम्म पुग्नेछ । अन्तर्राष्ट्रिय बजारमा करेक्सन आएको छैन । मूल्य तलमाथि भइराखेको छ, सोमबार बिहानकै मूल्य हेर्दा प्रतिऔंस २ हजार ३ सय ४६ डलरसम्म पुगेर केही कम भयो, शाक्यले भने ।महासंघका अनुसार मूल्य बढ्नुको प्रमुख कारण भने अमेरिकी केन्द्रीय बैंक (फेडरल रिजर्भ बैंक) को ब्याजदर, भारत र चीनमा सुनको बढ्दो माग, ग्लोबल सेन्ट्रल बैंकले डलरभन्दा सुन मौज्दात गर्नु र रुसयुक्रेन अनि इजरायलहमास युद्ध हो । यति बेला लगानीकर्ताले सुरक्षित लगानी खोजेका छन्, शाक्यले भने, सोहीअनुसार सुनमा लगानी गरे, फलस्वरूप भाउ बढ्यो ।"
द्विपक्षीय लगानी सम्झौताको ढाँचा स्वीकृत,"पहिले बिप्पा र अहिले बीआईए भनेको नेपाल सरकारले अर्को कुनै राष्ट्रसँग गर्ने द्विपक्षीय लगानी सम्झौता हो । बिप्पा र बीआईए सैद्धान्तिक हिसाबले एउटै हो । बिप्पा राष्ट्रिय हितविपरीत भयो कि भन्ने रूपमा विश्लेषण गरियो । त्यसकारण बीआईए ल्याइएको हो । अहिले हामीले राष्ट्रित हित र कानुनलाई सबैभन्दा बलियो बनाएका छौं, स्रोतले भन्यो, विवाद व्यवस्थापनमा पहिले राष्ट्रिय कानुन नै आकर्षित हुने व्यवस्था गरेका छौं । उदाहरणका लागि केही महिनाअघिदेखि एनसेलको सेयर बिक्री विषयमा विवाद देखिएको छ । यस्तो विवाद भविष्यमा नआओस् भन्न स्पष्ट व्यवस्था बीआईएमा गरिएको बताइएको छ । कुनै विदेशी लगानीकर्ताले कुनै अरु देशमा लगानी विस्तार गर्नुअघि त्यो देशसँग आफ्नो देशले लगानी सम्झौता गरेको छ कि छैन भनेर खोज्छन् र त्यसका आधारमा लगानी निर्णय गर्छन् । त्यो विषय छिट्टै कार्यान्वयनमा लिन अहिले सरकारले द्रुत गतिमा बीआईएको ढाँचा पारित गरेको छ । करिब एक दर्जन राष्ट्र बीआईए सम्झौताका लागि इन्छुक देखिएका छन्, स्रोतले भन्यो, अब छिट्टै ती राष्ट्रसँग द्विपक्षीय लगानी सम्झौता हुन्छ । बीआईएमा राष्ट्रको कर नीति कस्तो छ, राष्ट्रिय व्यवहार भएको छछैन, देशले लगानीलाई प्रोत्साहन गर्न कस्तो व्यवहार गरेकोलगायत विषय समेटिएको छ ।"
नेपाल उडानमा फर्किन खोज्दै एयर एसिया,"(काठमाडौं)वन अन्तर्राष्ट्रिय विमानस्थललाई बुझाउनुपर्ने २७ करोड हाराहारी बक्यौता नबुझाई बेपत्ता भएको मलेसियाको एयर एसिया नेपाल उडान पुनः सुरु गर्न इच्छुक देखिएको छ ।एयर एसियाले नेपाली (जीएसए) एजेन्ट कम्पनीमार्फत नेपाल उडान पुनः सुरु गर्न रुचि राख्दै बक्यौता बुझाउने भएको हो ।एयर एसियाले ०७५ असोजअघि बुझाउनुपर्ने २७ करोड हाराहारी बक्यौतामध्ये फ्रेब्रुअरी२८ र मार्च२८ तारिखमा १ करोड १५ लाखका दरले दुई किस्ता रकम प्राधिकरणलाई बुझाइसकेको विमानस्थलका महाप्रबन्धक जगन्नाथ निरौलाले बताए । नियमित उडानका लागि औपचारिक अनुमति मागिसकेको छैन, उनले भने, बैंक ग्यारेन्टीसहित बक्यौता बझाउन आएकाले मलेसियानेपाल उडान पुनः सुरु गर्न खोजेको देखिन्छ । एयर एसियाले हरेक अंग्रेजी महिनाको २८ तारिखमा प्राधिकरणको खातामा बक्यौता बुझाउने भनेको छ । यसरी उसले साँवा र ब्याज गरी २७ करोड बुझाउन कुल २४ वटा किस्ता बुझाउनुपर्नेछ । प्राधिकरणका अनुसार, एयर एसियालाई बक्यौता बुझाउन काठमाडौंमा रहेको युनिर्भसल टुर्स एन्ड ट्राभल्स प्रालिले सघाइरहेको छ । युनिर्भसलका तर्फबाट सञ्चालक परासर प्रसाईंले एयर एसियाको बक्यौता बुझाउन सघाएका छन्, प्राधिकरणका एक अधिकारीले भने, तर प्राधिकरणले औपचारिक रूपमा एयर एसियालाई मात्रै चिन्दछ । कानुनअनुसार एजेन्ट कम्पनीहरूलाई प्राधिकरणले आधिकारिक मान्दैन ।यसअघि एयर एसियाको बक्यौता विवादमा व्यवसायी हरिमान लामाको इन्सेन्टिभ ग्रुप अफ कम्पनी जोडिएको थियो । उक्त कम्पनीसँग विवाद लम्बिँदै गएपछि एयर एसियाले ०६९ देखि ०७५ सम्म त्रिभुवन अन्तर्राष्ट्रिय विमानस्थल र नेपाल पर्यटन बोर्डलाई गरी करिब ४८ करोड रुपैयाँ नबुझाई नेपालको उडान बन्द गरेको थियो ।मलेसियाका लागि जाने नेपाली कामदारलाई लक्ष्य गर्दै यसले ०६९ असारदेखि क्वालालम्पुरकाठमाडौंक्वालालम्पुर रुटमा सस्तो भाडादरमा ३ सय ७७ यात्रु क्षमताका वाइडबडी विमानबाट सेवा सुरु गरेको थियो । यस क्रममा यसले त्रिभुवन अन्तर्राष्ट्रिय विमानस्थलमा ०६९ देखि ०७५ सम्म अवतरण (ल्यान्डिङ), पार्किङ (बिसान), एयर नेभिगेसन (सञ्चार तथा उड्डयन सहाय सेवा), विमानस्थल विकास शुल्क, भाडासहितको रकम बुझाउनुपर्ने थियो । हाल मलेसिया उडानमा नेपाल वायुसेवा निगम, हिमालय एयरलायन्स छन् । त्यस्तै मलेसियाबाट मलेसिया एयरलायन्स र वाटिक (मालिन्दो) एयर र थाई लायन गरी यो रुटमा ५ वायुसेवा छन् ।"
अर्थ संक्षेप,"नयाँ वर्षमा बजाजको एक लाखसम्मको उपहार काठमाडौं (कास) बजाज मोटरसाइकलको नेपालका लागि अधिकृत वितरक हंसराज हुलासचन्द एन्ड कम्पनीले नयाँ वर्ष २०८१ को अवसरमा नव आरम्भ योजना सार्वजनिक गरेको छ । बजाजले यस नयाँ वर्षमा ग्राहकलाई विभिन्न आकर्षक छुट, उपहार र सुविधा प्रदान गर्ने भएको छ । योजनाअन्तर्गत ग्राहकले बजाजका कुनै पनि मोटरसाइकल किन्दा आकर्षक छुट पाउनेछन् भने भाग्यशाली विजेताले १ लाखसम्मको नगद उपहार पनि जित्न सक्नेछन् । ग्राहकले ३६ महिनाको ईएमआई अफरमा पनि मोटरसाइकल किन्न पाउनेछन्, जसमा ग्राहकलाई किस्ताको रकम धेरै कम हुन आउने कम्पनीले जारी गरेको विज्ञप्तिमा जनाइएको छ । ३० प्रतिशत डाउन पेमेन्टमा मोटरसाइकल किन्ने विकल्प पनि छ । नयाँ वर्षको अवसर पारेर ग्राहकका लागि यो योजना सार्वजनिक गर्न पाउँदा हामी निकै हर्षित छौं, कम्पनीका निर्देशक अभिमन्यु गोल्छाले भने, ग्राहकको आवश्यकतालाई बुझेर हामीले यस योजनामा स्योर सट क्यास डिस्काउन्ट, कम किस्तामा ईएमआई र डाउन पेमेन्ट जस्ता अफर लिएर आएका छौं । क्रम्पटनको नयाँ वर्ष योजना काठमाडौं (कास) होम अप्लाइन्स ब्रान्ड क्रम्पटनले यस पालिको नयाँ वर्ष २०८१ लाई लक्ष्य गर्दै क्रम्पटनको नयाँ वर्षे जात्रा, उपहारसाग थाइल्यान्डको यात्रा योजना सार्वजनिक गरेको छ । यस योजनाअन्तर्गत ग्राहकले क्रम्पटनका विभिन्न होम अप्लाइन्सको खरिदमा लक्की ड्रमार्फत विशेष उपहार प्राप्त गर्न सक्ने कम्पनीले जनाएको छ । ग्राहकले यो योजनाको लाभ सीमित अवधिका लागि नेपालभर रहेको कम्पनीले बताएको छ । योजनाअनुसार लक्की ड्रमार्फत हरेक साता एक ग्राहकलाई क्रम्पटनको सिलिङ फ्यान उपहार, हरेक महिना एक भाग्यशाली ग्राहकलाई माइडियाको साइड बाई साइड रेफ्रिजेरेटरका साथै बम्पर उपहारस्वरूप एक जोडीलाई थाइल्यान्ड जाने मौका रहेको कम्पनीको भनाइ छ । नेपालका लागि क्रम्पटन ब्रान्डको आधिकारिक विक्रेता चौधरी ग्रुपअन्तर्गतको सीजी इम्पेक्स छ । नेपालमा क्रम्पटनका एयर कुलर, सिलिङ फ्यान, स्ट्यान्ड फ्यान, वाल फ्यान, एक्सहस्ट फ्यान, वाटर हिटर, इलेक्ट्रिक गिजर, रुम हिटर, मिक्स्चर ग्राइन्डर, इन्डक्सन कुकर र आइरन उपलब्ध छन् ।"
आसलाग्दो पहिलो चरण,"(काठमाडौं)सहिद स्मारक सी डिभिजन लिगको सोमबार पहिलो चरणका खेल सकिएको छ । त्यसको अर्थ सबै १४ टिमले आआफ्नो पहिलो खेल खेलेका छन् । यी सात खेलले देखाएको प्रदर्शन आशलाग्दो छ । सम्भवतः प्राविधिक रूपमा केही कमजोरी छन् खेलाडीमा । तर, यिनै खेलाडीबाट भविष्यमा धेरै अपेक्षा गर्न सकिन्छ । सात खेलमा २० गोल भएको छ । दुई बराबरी भयो । बाँकी ५ खेलमा स्पष्ट नतिजा आएको छ । मनोहराविरुद्ध सोसियल वेलफेयर ५ गोलले विजयी भएको थियो । सोसियलले लिग अंकतालिकामा सुरुआती अग्रता लिएको छ । सम्भवतः वाग्मती र आरसी ३२ टिम अरूको तुलनामा केही बलियो देखिएको छ, तर लिग अगाडि बढ्दै जाँदा सबै खाले सम्भावना खुल्दै जानेछ । सातदोबाटोस्थित एन्फा कम्प्लेक्स मैदानमा भएको पहिलो चरणको अन्तिम दुई खेलमध्ये गोलबजार र स्वयम्भू क्लबले २२ को बराबरी खेले । साँगा भने झम्सिखेलमाथि १० ले विजयी रह्यो । स्वयम्भूले दुई गोलको अग्रता लिएर पनि त्यसलाई कायम राख्न सकेन । सिरहाको गोलबजारले रोमाञ्चक पुनरागमन रच्यो । सुरुमा स्वयम्भूले दुई गोलको अग्रता लिएको थियो । त्यसमा सुग्रित मगरले २३ र रञ्जन पुनले ४९ औं मिनेटमा गोल गरे । त्यसपछि गोलबजारको तर्फबाट आशाहाङ राईले ५५ औं र श्याम थापाले दोस्रो हाफको इन्ज्युरी समयको पहिलो मिनेटमा गोल गरेका थिए । साँगाले हात पारेको जितमा भने सजनराज गौतमले ८४ औं मिनेटमा निर्णायक गोल गरेका हुन् । अब दोस्रो चरणमा वाग्मतीले आरसी ३२, खालीबारीले महावीर, सामाजिकले सानेपा, सोसियल वेलफेयरले रानीबारी, स्वयम्भूले पुल्चोक, साँगाले मनोहरा तथा गोलबजारले झम्सिखेलको सामना गर्नेछन् । सम्भवतः लिगमा सर्वाधिक निर्णायक हुने सक्ने खेल बुधबार जुरेको छ वाग्मतीविरुद्ध आरसी ३२ को ।"
भीमनारायण गोल्डकप वैशाखमा,"(धनकुटा) सहिद भीमनारायण गोल्डकप फुटबल प्रतियोगिता सकिएको एक वर्षपछि बल्ल आयव्यय सार्वजनिक गरिएको छ ।२०८० वैशाखमा आयोजित प्रतियोगिताबारे वर्षको अन्तिम साता सोमबार पत्रकार सम्मेलनमार्फत आयव्यय सार्वजनिक गरिएको हो । १५ औं संस्करणको गोल्डकपमा ३५ लाख ८१ हजार ८ सय रुपैयाँआम्दानी भएको प्रतियोगिताको आयोजक सहिद भीमनारायण स्मृति प्रतिष्ठानले जनाएको छ । ३३ लाख ८६ हजार ४ सय ६६ रुपैयाँ खर्च भएको छ । प्रतियोगिताका संयोजक शम्भु प्रधानका अनुसार प्रतियोगिताबाट १ लाख ९५ हजार ३ सय ३४ रुपैयाँ बचत भएको छ । प्रतियोगिता सञ्चालन गर्न जिल्लास्थित पालिकाबाट अपेक्षाकृत सहयोग हुन नसकेको प्रधानले बताए । प्रतियोगितामा पुरस्कार र खेल आयोजनाका लागि व्यक्ति तथा संस्थाबाट समयमा रकम प्राप्त नभएकाले आयव्यय सार्वजनिक गर्न ढिलाइ भएको प्रतिष्ठानका अध्यक्ष पुरेन्द्रलाल श्रेष्ठले बताए । खेलकुदप्रति पालिकाको चासो कम गएकाले हामीले अपेक्षा गरेभन्दा ज्यादै न्युन मात्र सहयोग प्राप्त हुने गर्छ, प्रधानले भने, जिल्लाको सबैभन्दा प्रतिष्ठित प्रतियोगिता गर्न पालिकाबाट आर्थिक सहयोगमा चासो जाने गरेको छैन । २०५५ सालदेखि हुँदै आएको प्रतियोगितामा गत वर्ष नेपाल र भारतका गरी आठ टिमको सहभागिता थियो । सहिद भीमनारायण गोल्डकपको १६ औं संस्करण आउँदो वैशाख २३ देखि हुने भएको छ । धनकुटा५ तल्लो टुँडिखेलमा हुने प्रतियोगिताको तयारी, खेल मैदान मर्मतलगायतबारे सोमबार पत्रकार सम्मेलनमा जानकारी गराइयो । प्रतियोगितामा आयोजक धनकुटा, सुनसरी, मोरङ, झापा, एपीएफ, एनआरटी, मछिन्द्र, सिरहालगायत फुटबल क्लबसँग समन्वय भइरहेको प्रतिष्ठानका अध्यक्ष पुरेन्द्रलाल श्रेष्ठले जानकारी दिए । अघिल्लो वर्ष विजेताले ५ लाख र उपविजेताले २ लाख ५० हजार रुपैयाँ पुरस्कार पाएकोमा यस वर्ष वृद्धि गरिने जनाइएको छ । तर, वृद्धि रकमबारे खुलाइएको छैन । प्रतिष्ठानका संरक्षक तथा सहिद पुत्र मनोहरनारायण श्रेष्ठले प्रतियोगिता आयोजना गर्न अक्षयकोष खडा गर्ने योजना रहेको बताए ।"
सेमिफाइनलमा एपीएफ,(बारा)सिमरा रंगशालामा भइरहेको जगदम्बा स्टिल १४ औं जीतपुरसिमरा गोल्डकप फुटबल प्रतियोगितामा सोमबार प्रतिस्पर्धात्मक खेल्दै नेपाल एपीएफ क्लब सेमिफाइनलमा पुगेको छ । फ्लडलाइटमा भएको दोस्रो क्वाटरफाइनलमा एपीएफले मकवानपुर ११ हेटौंडालाई २० गोलले हराएर अन्तिम चारमा यात्रा तय गरेको हो । एपीएफको जितमा बिके तामाङ र प्रदीप लामाले गोल गरेका हुन् । मकवानपुरविरुद्ध सुरुदेखि नै आक्रामक खेलेको एपीएफबाट ३० औं मिनटमा बिके तामाङले गोल गर्दै अग्रता दिलाए । विश्वास उदासको पास सम्हाल्दै हेटौंडाका डिफेन्डर बिट गर्न सफल बिकेले पेनाल्टी एरियाबाट गरेको प्रहार गोलमा परिणत भयो ।पहिलो हाफ आफ्नो पक्षमा पार्न सफल एपीएफले खेलको ६८ औं मिनेटमा अग्रता दोब्बर बनायो । प्रदीपले सुमन श्रेष्ठको कर्नर प्रहारलाई बक्सभित्रबाट आकर्षक ढंगले गोलमा परिणत गरे । दोस्रो हाफमा एपीएएफविरुद्ध केही राम्रा अवसर बनाएर पनि फिनिसिङमा चुक्दा मकवानपुरले गोल निकाल्न सकेन । टोलीका थुप्रै प्रहार एपीएफका गोलरक्षक एन्जल श्रेष्ठले विफल तुल्याए । खेलको म्यान अफ द म्याच उनै गोलरक्षक एन्जल भए । उनले १० हजार रुपैयाँसहित ट्रफी पाए ।उनलाई कर अधिकृत राजकुमार खतिवडा र शुभारम्भ कलेजका अध्यक्ष लालप्रसाद पुडासैनीले पुरस्कृत गरे । मंगलबार ए डिभिजन टोली त्रिभुवन आर्मी र मछिन्द्र फुटबल क्लबबीच प्रतिस्पर्धा हुनेछ । वीरगन्जलाई हराउँदै क्वाटर फाइनल यात्रा तय गरेको आर्मीविरुद्ध विराट गोल्डकपको उपाधिका साथ लिएर विराटनगरबाट सिमरा आएको मछिन्द्र क्लबले सिधै सेमिफाइनल खेल्न लागेको हो ।
बिर्तामोड न्युस्टार विजयी,सुनसरी (कास) नेपाल पुलिस क्लबलाई पराजित गर्दै झापाको बिर्तामोड न्युस्टार क्लब सातौं आमन्त्रण भरौल गोल्डकप फुटबल प्रतियोगिताको सेमिफाइनलमा पुगेको छ । सुनसरीको बराहक्षेत्र ५ मा सोमबार अन्तिम क्वाटरफाइनल खेलमा बिर्तामोड न्युस्टारले २० ले नतिजा निकालेको हो । बिर्तामोडको जितमा गिल्सन कन्दङ्वा र अबोयामी फाकुन्लेले गोल गरेका थिए । गिल्सनले ४६ औं र अबोयामीले खेलको इन्ज्युरी समयमा गोल गरेका थिए । म्यान अफ द म्याच अबोयामी भए । उनले ५ हजार रुपैयाँ पाए । मंगलबार पहिलो सेमिफाइनलमा धरान फुटबल क्लब र प्लानिङ ब्वाइज युनियन काठमाडौंबीच प्रतिस्पर्धा हुनेछ । धरानले उद्घाटन खेलमा आमुक्त परिवार भारतलाई पराजित गर्दै सेमिफाइनलमा तय गरेको हो भने प्लानिङ ब्वाइजले हनामी बीएफसी चितवनमाथि जित पाएको थियो । शुक्रबार हुने प्रतियोगिता विजेताले ४ लाख र उपविजेताले २ लाख रुपैयाँसहित ट्रफी प्राप्त गर्नेछन् ।
तिलोत्तमा सफल,"तिलोत्तमा (कास) ड्रिम युनिक रूपन्देही सुपर लिग वानडे क्रिकेट प्रतियोगिताको डिभिजन ए अन्तर्गतको खेलमा नेपथ्य तिलोत्तमा क्रिकेट क्लब विजयी भएको छ । सिद्धार्थ क्रिकेट मैदानमा सोमबार नेपथ्यले मेलबर्न क्रिकेट क्लबलाई ४ विकेटले हरायो । टस जितेर ब्याटिङ गरेको मेलबर्नले निर्धारित ५० ओभरमा ३८ ओभरमै अलआउट हुँदा १ सय ३६ रन बनायो । समीर अलीले ४३, इकलख अहमदले ३६, रोशन थामीले १३ रन बनाए । तिलोत्तमाका लक्ष्मण कुमाल र आशुतोष पाण्डेले ३३, कृष्ण भुसालले २ विकेट लिए । तिलोत्तमाले ३७४ ओभरमा १ सय ३९ रन बनायो । ६ विकेट गुमाएको टोलीबाट ओपनर मनीष थापाले ६५, सन्दीप यादवले २३ र स्वस्तिक पराजुलीले १२ रन जोडे । मेलबर्नका कृष्ण पराजुली र रोशनलाल गुप्ताले २२ विकेट लिए ।"
