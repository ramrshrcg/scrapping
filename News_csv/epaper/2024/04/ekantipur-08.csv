शीर्षक,विवरण
अन्तःशुल्क स्टिकर प्रकरणमा पनि तानिए मुख्यसचिव अर्याल,"अर्याल र पौडेलसहितका अधिकारीको निर्णयले स्टिकर खरिदको ठेक्का लगाइएको थियो । अर्याल २०७८ साउन २५ देखि २०७९ चैत १४ सम्म सञ्चार सचिव थिए । सञ्चारबाट प्रधानमन्त्री कार्यालय सरुवा भएका अर्याल अवकाशको तीन दिनअघि जेठ ३२ मा मुख्यसचिव बनेका थिए । मुख्यसचिव शंकरदास बैरागीले ४ महिना कार्यकाल छँदै अस्वाभाविक रूपमा जेठ ३१ मा राजीनामा दिएपछि अर्याल भोलिपल्ट मुख्यसचिव बनेका थिए । बैरागीलाई हँॅदै नभएको मन्त्रीसरहको राष्ट्रिय सुरक्षा सल्लाहकार बनाएर राष्ट्रिय सुरक्षा परिषद्मा लगिएको थियो ।अन्तःशुल्क स्टिकर छपाउने ठेक्का लगाउँदा शाक्य आन्तरिक राजस्व विभागको महानिर्देशक थिए । उनी २०७८ फागुन २ देखि २०७९ मंसिर १४ सम्म विभागको महानिर्देशक रहे । शाक्य हाल अर्थ मन्त्रालयको बजेट महाशाखा प्रमुख छन् । शाक्यपछि मैनाली महानिर्देशक बने । मैनाली २०८० माघ २२ सम्म महानिर्देशक बनेका थिए । ठेक्का प्रक्रिया सुरु भएर आपूर्ति कम्पनी छनोटको चरण पुग्नै लाग्दा मैनाली विभागमा आएका थिए । मैनाली महानिर्देशक बनेको १२ दिनपछि मंसिर २६ मा प्रिन्टसेल प्रालिले स्टिकर छपाइको ठेक्का पाएको थियो । मैनाली हाल सार्वजनिक ऋण व्यवस्थापन कार्यालयका प्रमुख हुन् । अस्वाभाविक मूल्य कायम गरेर स्टिकर छपाइको जिम्मा प्रिन्टसेललाई दिएको विषय विवादित बनेको थियो । त्यसपछि अख्तियारले यो प्रकरणमा अनुसन्धान अघि बढाएकामा केही साताअघि मात्रै विभागका तत्कालीन महानिर्देशकद्वय शाक्य र मैनालीसँग बयान लिएको स्रोतको भनाइ छ । त्यसअघि यही विषयमा अख्तियारले सेक्युरिटी प्रिन्टिङका तत्कालीन कार्यकारी निर्देशक पौडेलसँग समेत बयान लिएको थियो । पौडेल गैरकानुनी सम्पत्ति आर्जनसहित १ दर्जन जति कसुरमा हाल अख्तियारकै नियन्त्रणमा छन् । उनीविरुद्ध सेक्युरिटी प्रिन्टिङकै उपकरण खरिद प्रकरणमा अख्तियारले २०८० वैशाखमा दायर गरेको भ्रष्टाचार मुद्दा विशेष अदालतमा विचाराधीन छ ।विभागका तत्कालीन महानिर्देशक शाक्य र मैनाली तथा सेन्टरका तत्कालीन कार्यकारी निर्देशक पौडेलसँग अन्तःशुल्क प्रकरणमा बयान लिएपछि अख्तियारले मुख्यसचिव अर्यालमाथि पनि अनुसन्धान अघि बढाएको हो । अर्थ मन्त्रालय र सञ्चार मन्त्रालय स्रोतका अनुसार स्टिकर छपाइ र ठेक्कासम्बन्धी सबै कागजात अख्तियारले यसअघि नै लगिसकेको छ । टेरामक्स प्रकरणमा मुख्यसचिव अर्यालसहित तत्कालीन सञ्चारमन्त्रीद्वय मोहनबहादुर बस्नेत र ज्ञानेन्द्रबहादुर कार्की, तत्कालीन सञ्चार सचिव र हाल राष्ट्रिय सूचना आयोगका प्रमुख सूचना आयुक्त महेन्द्रमान गुरुङ, बहालवाला सचिव विनोदप्रकाश सिंह, दूरसञ्चार प्राधिकरणका तत्कालीन अध्यक्षद्वय दिगम्बर झा र पुरुषोत्तम खनालसहितका उच्च पदस्थ अधिकारी अख्तियारकै अनुसन्धानमा छन् । टेरामक्स प्रकरणमा उनीहरूसँग अख्तियारले बयान लिइसकेको छ । यो प्रकरणको टुंगो नलाग्दै मुख्यसचिवसहितका केही थप उच्च पदस्थ सरकारी अधिकारीहरू अन्तःशुल्क स्टिकर प्रकरणमा तानिएका हुन् । स्रोतका अनुसार मुख्यसचिव अर्यालले शुक्रबार अख्तियारमा पुगेर बयान दिएका छन् । उनीसँगको बयान अझै सकिएको छैन । सरकारी प्रिन्टिङबाटै स्टिकर छपाइ गर्दा खर्च हुने भनेको मसी र कागज मात्रै हो, त्यसका लागि लागत पनि घट्नुपर्ने थियो तर किन महँगोमा खरिद भयो भनेर अख्तियारबाट सोधपुछ भएको थियो, दुवै मन्त्रालयसम्बद्ध सरकारी अधिकारीहरूले कान्तिपुरसँग भने, सेन्टरबाट भएका विगतका खरिदमा जस्तै यसमा पनि बदनियत देखिएको भनेर सम्बन्धित सबै कागजात अख्तियारले लगेको छ । यो विषयमा अनुसन्धान भइरहेको भन्दै अख्तियारका अधिकारीहरू थप बोल्न चाहेनन् ।"
गण्डकीमा फर्कियो कोशी,"सत्ता गठबन्धनका नेताहरूले दलीय आधारमा सिट संख्या मात्र उल्लेख गरेर दाबी गरिएकाले कोशी र गण्डकीका राजनीतिक घटना एउटै प्रकृतिको नभएको बताउँदै आएका छन् । नवनियुक्त मुख्यमन्त्री खगराज अधिकारी सभामुखको नाम र हस्ताक्षर नभएकाले कोशी प्रदेशकै रूपमा गण्डकीको सरकार निर्माणलाई हेर्न नमिल्ने बताउँछन् । सभामुखलाई सरकार निर्माणमा हस्ताक्षर गराउने, मतदान गराउने काम गरेका छैनौं, संख्या मात्रै जोडिएको हो, कोशीको जस्तो गण्डकीमा भयो भन्नु गलत हो, अधिकारीले भने, यसले सर्वोच्चको आदेशको उल्लंघन भएको छैन । उनले आइतबार नै प्रदेश प्रमुख भट्टबाट शपथ लिनुका साथै माओवादीका हरिबहादुर चुमान र स्वतन्त्र दीपक मनाङेलाई मन्त्री नियुक्त गरेका छन् । कोशी प्रदेशसभाका एमाले संसदीय दलका नेता कार्कीले तत्कालीन मुख्यमन्त्री थापा, प्रदेश प्रमुख खापुङ र सभामुख गौतम (हाल सांसद) विरुद्ध दिएको रिटउपर साउन ११ मा आदेशको पृष्ठभूमिमा सर्वोच्चले भनेको छ, प्रदेशसभाको सभामुखको पद राजनीतिक रूपमा तटस्थ र निष्पक्ष रहनुपर्ने, निजले कुनै पनि प्रकारको राजनीतिक पक्षधरता कायम गर्न नहुने पदका रूपमा रहेको देखिन्छ । प्रदेशसभाको तथा सभामुखको निर्वाचनका सन्दर्भमा कुनै राजनीतिक दलसँग आबद्धता रहेको भए पनि सभामुखको पदमा निर्वाचित भइसकेपछि निजको दलीय आबद्धता कायम नरही निजको हैसियत स्वतन्त्र र तटस्थ अवस्थामा रहन्छ, रहनुपर्दछ ।सर्वोच्चले प्रदेश सरकार गठन र सभामुख सन्दर्भमा प्रस्ट सिद्धान्त प्रतिपादन गरिसकेको अवस्थामा दलहरूले कानुनी राजमाथि नै जबर्जस्ती हमला गर्नु चिन्ताको विषय भएको संविधानविद् विपिन अधिकारी बताउँछन् । गण्डकी प्रदेशमा जे भयो त्यसले दलहरू सच्चिनुको सट्टा हामी नै निर्णयकर्ता हौं । पछि अदालतले सच्चाए सच्चाउँला, अहिले नजिर मान्दैनौं, राजनीतिक फाइदा उठाइहालौं भन्ने प्रवृत्ति देखियो । संविधानमा प्रस्ट नहुँदा हिजो कोशीमा एउटा घटना भयो । पछि अदालतले नजिर स्थापित गरिसकेपछि गण्डकीमा त्यसको उल्लंघन गर्नु अदालतको अवहेलनासमेत हो । मुख्यमन्त्री र प्रदेश प्रमुख नै अदालतको अवहेलनामा कारबाहीको भागीदार हुनुपर्छ, अधिकारीले भने, यो काम संघीय सरकारको सहकार्यमा भएको छ । आफ्ना मान्छेलाई संविधान उल्लंघन गरेरै भए पनि निर्विकल्प शासन सत्तामा पुर्याउने यस्ता कामले अन्ततः व्यवस्थामाथि नै बदनाम गराउने काम भएको छ । अर्का संविधानविद् टीकाराम भट्टराई भने कोशी र गण्डकीका घटनालाई एउटै नजरबाट हेर्न नमिल्ने बताउँछन् । सभामुखको हस्ताक्षर नभएर सिट संख्या मात्र गणना भएकाले सर्वोच्चको नजिर गण्डकीको हकमा हुबहु आकर्षित नहुने दाबी उनको छ । एउटै अवस्था भएमा नजिर आकर्षित हुने हो । सभामुखले कुनै पनि अवस्थामा सरकार निर्माण गर्दा हस्ताक्षर र मतचाहिँ प्रयोग गर्न मिल्दैन । अन्तर्राष्ट्रिय अभ्यास पनि छैन । तर, सिट संख्या गणना गर्ने कुरालाई गैरसंवैधानिक भन्न मिल्दैन । मुख्य कुरा विश्वासको मतको हो । सभामुखले अब विश्वासको मत दिन जानुभयो भने त्यो गैरसंवैधानिक हुन्छ, भट्टराईले भने, निर्वाचन आयोगको रेकर्डमा पनि गण्डकीका सभामुख माओवादीबाट विजयी भएको भनेर राखेको छ । सिट संख्या गणना गर्ने र हस्ताक्षर गर्ने फरकफरक अवस्था हो । सभामुखलाई ह्विप नलाग्ने भए पनि निर्वाचन क्षेत्र खाली भएको हुँदैन । सभामुखले निर्वाचन क्षेत्रको प्रतिनिधित्व पनि गरेको हुन्छ ।तर, संविधानविद् अधिकारी सर्वोच्चले कायम गरेको नजिरले यस्तो तर्क आकर्षित नहुने दाबी गर्छन् । सभामुख भइसकेपछि राजनीतिक दलको ह्विप लाग्दैन । सत्तापक्ष वा प्रतिपक्षको हुनु भनेको ह्विपअन्तर्गत काम गर्नु हो । सभामुखका लागि त्यो विशेषाधिकार छैन, अधिकारी भन्छन्, अब सभामुखले या त म कतै पनि छैन भनेर सार्वजनिक रूपमा भन्नुपर्यो । कि त राजीनामा दिनुपर्यो । नत्र सभामुख पनि सत्ता गठबन्धनसँगै सहकार्य गरेको पुष्टि हुन्छ । सभामुख ट्रेजरीको एउटा घटक बन्न पुग्छ । केन्द्रीय सत्ता समीकरणमा परिवर्तन भएसँगै तत्कालीन मुख्यमन्त्री पाण्डेले राजीनामा दिएपछि प्रदेश प्रमुख भट्टले चैत २७ को ३ बजेसम्म दाबी पेस गर्न राजनीतिक दललाई समय दिएका थिए । गण्डकी प्रदेशको समीकरणमा निर्णायक रहेको दुई सिट संख्या भएको राप्रपा तटस्थ बसेपछि एमालेमाओवादी गठबन्धनले सांसदहरूको नाम र हस्ताक्षरबिना दलीय आधारमा मुख्यमन्त्री नियुक्तिको दाबी पेस गरेका हुन् । सभामुखसमेतको समर्थनमा दाबी पेस हुनासाथ कांग्रेस संसदीय दलका नेता पाण्डेले प्रदेश प्रमुख भट्टलाई लिखित रूपमै सर्वोच्चको नजिरबारे ध्यानाकर्षण गराएका थिए । सभामुखसमेतको समर्थनमा गरिएको दाबी नै सर्वोच्च अदालतले गरेको आदेशको विरुद्धमा छ । असंवैधानिक छ । तपाईंले यस्तो दाबीलाई स्वीकार्न मिल्दैन भनेर लिखित रूपमै मैले दलका तर्फबाट प्रदेश प्रमुखको ध्यानाकर्षण गराएँ । तर प्रदेश प्रमुख एउटा राजनीतिक दलको छाया हुन पुग्नुभयो । निष्पक्ष भूमिका निर्वाह गर्नुभएन । अदालतको आदेशको सम्मान गर्नुभएन, पाण्डेले भने, यसका विरुद्धमा हामी अदालतमा जान्छौं । त्यसैको तयारीमा छौं । उनले सर्वोच्चको आदेशविपरीत सरकार निर्माण गरेर वर्तमान गठबन्धनले अदालतको मानहानिसमेत गरेको बताए । गण्डकी प्रदेशसभामा माओवादी संसदीय दलका नेता एवं नवनियुक्त मन्त्री हरिबहादुर चुमान निर्वाचन आयोगको रेकर्ड आफूहरूले आधारका रूपमा लिएको बताउँछन् । आयोगको रेकर्डमा एमालेको २२, माओवादीको ८ सांसद संख्या उल्लेख छ । त्यसमा एक स्वतन्त्रको संख्या थपेर दाबी पेस गरेको हो, उनले भने, कोशीमा सभामुखको नाम लेखेर हस्ताक्षर गरिएको थियो । सभामुखले सही गराएको भएमा नजिरको उल्लंघन हुन्थ्यो । त्यसो नगरी निर्वाचन आयोगको रेर्कडबाट दाबी गरेको हो । अब मुख्य कुरा विश्वासको मत लिनुपर्छ ।विश्वासको मत लिने बेलामा सभामुखले मत दिने कि नदिने भन्ने सवालमा त्यतिबेला धेरै विकल्प हुने चुमानले बताए । सभामुखले राजीनामा दिएरै मत दिने अवस्था अन्तिम विकल्प हो । त्योबाहेक अरू विकल्प पनि छन्, ती विकल्प खुल्दै जान्छन्, उनले भने । संविधानको धारा १६८ (२) अन्तर्गत बनेको सरकारले ३० दिनभित्र विश्वासको मत लिनुपर्छ । विश्वासको मत लिन नसके ठूलो दलको हैसियतले संविधानको धारा १६८(३) अन्तर्गत प्रदेशसभाको ठूला दलको संसदीय दलको नेतालाई मुख्यमन्त्री नियुक्ति गर्ने संवैधानिक व्यवस्था छ ।"
छिपछिपे सहकारीका अध्यक्षसहित ३ पक्राउ,"(पूर्वी नवलपरासी)बचतकर्ताको रकम हिनामिना गरेको आरोपमा छिपछिपे उपभोक्ता सहकारीका सञ्चालक समिति अध्यक्षसहित तीन जना पक्राउ परेका छन् । पूर्वी नवलपरासीको कावासोतीस्थित उक्त सहकारीका अध्यक्ष गोपी शर्मा भुसाल, शिवलाल लामिछाने र नगेन्द्रबाबु रिमाल पक्राउ परेका हुन् । सहकारीका पूर्वअध्यक्ष तथा व्यवस्थापक योगेन्द्र पाण्डे तीन दिनअघि पक्राउ परेका थिए । उनी आफैं अध्यक्ष र व्यवस्थापक (दुवै पदमा एउटै व्यक्ति) हुँदा आर्थिक अनियमितता गरेको सहकारी रजिस्ट्रारको कार्यालय पोखराको छानबिन प्रतिवेदनले देखाएको छ । पाण्डे अध्यक्ष हुँदा हालका अध्यक्ष शर्मा लेखा समिति संयोजक थिए । शर्माले पनि रकम निकालेर हिनामिना गरेको पाइएको सहकारी रजिस्ट्रारको कार्यालयको छानबिनको निष्कर्ष छ । जिल्ला प्रहरी कार्यालयका अनुसार लामिछानेमाथि सहकारीको रकम हिनामिना गर्न भूमिका खेलेको आरोप छ । उनले पाण्डेसँग मिलेर सहकारीको १ करोड लिएर फिर्ता नगरी हिनामिना गरेको अनुसन्धानमा देखिएको छ । रिमालले छिपछिपे सहकारीबाट रकम लिएको अनुसन्धानबाट खुलेको छ । उनी चितवनमा रहेको सनराइज बचत तथा ऋण सहकारी संस्थाका अध्यक्ष हुन् । हाल यो सहकारी बन्द छ । रिमाल त्यहाँ अध्यक्ष रहुँदा पाण्डे सचिव थिए । सहकारी रजिस्ट्रारको कार्यालयको छानबिन प्रतिवेदनमा रकम हिनामिनामा अन्य पनि संलग्न भएको उल्लेख गरेकाले अनुसन्धान भइरहेको प्रहरीले जनाएको छ । करिब २४ सय सदस्य रहेको छिपछिपे सहकारीमा वर्षौंसम्म एउटै व्यक्ति अध्यक्ष र व्यवस्थापक रहँदासमेत नियमनकारी निकायले बेवास्ता गरेका कारण अहिलेको स्थिति आएको बचतकर्ताको आरोप छ । बचतकर्ताले रकम फिर्ता नपाएपछि अख्तियारमा उजुरी गरेका थिए । अख्तियारले सहकारी रजिस्ट्रारको कार्यालय पोखरालाई छानबिन गर्न आदेश दिएको थियो ।छिपछिपे सहकारीको १० करोड बचत हिनामिना भएको आशंकामा गण्डकी प्रदेश सहकारी रजिस्ट्रारको कार्यालयले छानबिन गरेको थियो । त्यस क्रममा ०७२ देखि ०७९ सम्म पाण्डे अध्यक्ष रहँदा बचत हिनामिना गरेको छानबिनका क्रममा देखिएको थियो । पाण्डेले सहकारीको रकम मिटरब्याजमा समेत लगानी गरेको आशंकामा अनुसन्धान भइरहेको छ । गण्डकी प्रदेश सहकारी रजिस्ट्रार कार्यालय प्रमुख भेषराज रिजालले पाण्डेले सहकारीकै पैसा झिकेर मिटरब्याजमा लगाएको तथा बिनाधितो आफू र नजिकका व्यक्तिलाई कर्जा प्रवाह गरेकोसमेत छानबिनका क्रममा देखिएको बताए ।"
घूसको रकमले जग्गा खरिद,"(काठमाडौं)अख्तियार दुरूपयोग अनुसन्धान आयोगले लुम्बिनी विकास कोषका इन्जिनियर सरोज भट्टराईविरुद्ध आइतबार विशेष अदालतमा भ्रष्टाचार मुद्दा दायर गरेको छ । उनी कोषको योजना प्रमुख रहेका बेला ठेकेदारबाट घूस लिएको आरोपमा अख्तियारले मुद्दा दायर गरेको हो । कोषको निर्माणसम्बन्धी ठेक्का लिएका व्यापारी सफिक अहमदबाट इन्जिनियर भट्टराईले तेस्रो व्यक्तिमार्फत ८० लाख रुपैयाँ लिएको आरोप अख्तियारको छ ।अख्तियारका अनुसार घूससहितको रकमबाट भट्टराईले आमा जनकनन्दनीका नाममा भक्तपुरको गुन्डुमा छुट्टाछुट्टै कित्ताका २ रोपनी ९ आना र २ आना १ पैसा जग्गा किनेका थिए । त्यसैले भट्टराईसँगै उनकी आमालाई पनि प्रतिवादी बनाएर मुद्दा दायर गरेको अख्तियारले जनाएको छ । उनीहरूविरुद्ध जनही ८० लाख रुपैयाँ बिगो मागदाबी गरिएको छ ।अख्तियारका प्रवक्ता नरहरि घिमिरेले ठेकेदारबाट घूस लिएर जग्गा किनेको पुष्टि भएपछि मुद्दा दायर गरिएको बताए । भट्टराईसहितका अरू केही व्यक्तिमाथि गैरकानुनी सम्पत्ति आर्जनमा अनुसन्धान भइरहेको र त्यही क्रममा उनले घूस लिएर जग्गा किनेको अतिरिक्त प्रमाण भेटिएपछि अहिले यो प्रकरणमा मात्र मुद्दा दायर भएको हो । बाबुल निर्माणका अहमदले बैंकको बाबुल निर्माण सेवा र अर्घाखाँची बाबुल जेभीको खाताबाट तेस्रो व्यक्तिमार्फत भट्टराईले दिएको अख्तियारको भनाइ छ । भट्टराईले घूस रकम जग्गा खोजिदिने र जग्गा बेच्ने व्यक्तिका नाममा जम्मा गर्न लगाएको अख्तियारले जनाएको छ । घूस रकम सिधै आफूले बुझ्दा शंका उब्जिने भन्दै भट्टराईले जग्गा बेच्ने आइते तामाङ र जग्गा खोजिदिने नानीकाजी थापाको बैंक खातामा जम्मा गर्न लगाएको अख्तियारको अनुसन्धानबाट खुलेको हो । अख्तियारमा अहमदले दिएको बयानमा ठेक्काको काम पाएबापत आफूले इन्जिनियरले भनेअनुसार नै तोकिएका व्यक्तिका खातामा रकम जम्मा गरिदिएको उल्लेख छ । भट्टराईले तामाङका नाममा दर्ता रहेको जग्गा आमा जनकनन्दनी भट्टराईका नाममा २०७९ वैशाख २७ मा किनेको मालपोत अभिलेखबाट देखिन्छ । जग्गाको भुक्तानी बिचौलिया नानीकाजी थापा र जग्गाधनी तामाङकै नाममा जम्मा भएको थियो । जग्गा खरिदको अघिल्लो दिन बाबुल निर्माण सेवाको खाताबाट अहमदले वैशाख २६ मा थापाका नाममा ३० लाख र २२ गते १० लाख रुपैयाँ जम्मा गरेका थिए । अहमदले सोही खाताबाट जग्गाधनी तामाङको सल्लाघारीस्थित कृषि विकास बैंकको खातामा ९ लाख ९९ हजार रुपैयाँका तीनवटा चेकबाट २९ लाख ९९ हजार रुपैयाँ जम्मा गरेका थिए । सोही दिन तामाङको खातामा थापाले चाबहिलस्थित कृषि विकास बैंककै खाताबाट थप ९ लाख ९९ हजार रुपैयाँ जम्मा गरेको अख्तियारले जनाएको छ । भट्टराई आव २०७५७६ अघिसम्म कोषमा योजना प्रमुख थिए । भट्टराई कै पालामा अहमदले १ अर्ब २२ करोडको ठेक्का पाएका थिए । त्यही बेला भट्टराईले ठेकेदारबाट लिएको घूसको विवरण बाहिरिएपछि अख्तियारले अनुसन्धान गरेको थियो । अख्तियारले घूसबाट खरिद गरिएको जग्गा जफत गर्न पनि मागदाबी गरेको छ । जग्गा खोज्ने थापाले अख्तियारलाई दिएको बयानमा चिनजानका आधारमा भट्टराईलाई जग्गा खोजिदिएको र उनले भनेअनुसार नै आफूले रकम तामाङलाई उपलब्ध गराइदिएको बयान दिएका छन् । भट्टराईले आफैंले जग्गा खरिद गर्ने भनेको तर पास हुँदा आमाका नाममा कायम भएको देखिएको तामाङले बयान दिएका छन् । जग्गाधनी तामाङले भने उक्त जग्गा एक करोड ७२ लाख रुपैयाँमा जनकनन्दनीलाई बिक्री गरेको बयान दिएका छन् । जग्गा पास गर्दा भने भट्टराईले ३८ लाख मात्रै उल्लेख गरेको देखिन्छ । ठेकेदार अहमदले इन्जिनियर भट्टराईले भनेअनुसार नै आफूले तामाङ र थापाको बैंक खातामा ८० लाख रुपैयाँ जम्मा गरिदिएको बयान दिएका छन् । मैले लुम्बिनी विकास कोषमा निर्माणको काम गरेको हुँदा कोषमा योजना प्रमुखका रूपमा कार्यरत भट्टराईले भनेअनुसार आइते तामाङ र नानीकाजी थापाको खातामा हालिदिएको हो, उनले बयानमा भनेका छन् । प्रतिवादी भट्टराईले निर्माण व्यवसायीसँग चिनजान रहेको तर आर्थिक कारोबार आफू स्वयंले नगरेको दाबी गरेका छन् । भट्टराईकी आमा जनकनन्दनीले ठेकेदारबाट सापटी लिएको रकमले जग्गा किनेको जिकिर गरेकी छन् ।"
प्रधानमन्त्रीले दक्षिण कोरिया भ्रमण गर्ने,"काठमाडौं (कास) द्विदेशीय कूटनीतिक सम्बन्ध स्थापनाको ५० वर्ष पुगेको उपलक्ष्यमा प्रधानमन्त्री पुष्पकमल दाहालले दक्षिण कोरिया भ्रमण गर्ने भएका छन् । भ्रमणको मितिसहित एजेन्डाबारे गृहकार्य सुरु भएको परराष्ट्र स्रोतले पुष्टि गरेको हो । प्रधानमन्त्री तथा मन्त्रिपरिषद्को कार्यालय र दक्षिण कोरियाका तर्फबाट काठमाडौंस्थित दूतावासले भ्रमणको गृहकार्य गरिरहेको परराष्ट्रले जनाएको छ । प्रधानमन्त्री निवास बालुवाटारमा दाहालले शनिबार जुगल हिमालको आरोहण गर्न लागेको नेपालदक्षिण कोरिया संयुक्त टोलीलाई नेपालको झन्डा हस्तान्तरण कार्यक्रममा दक्षिण कोरिया भ्रमणबारे जानकारी दिए । दाहाललाई संयुक्त राष्ट्रसंघको अधिवेशन ७८ औं महासभाका दौरान न्युयोर्कमा दक्षिण कोरियाका राष्ट्रपति योन सुक योलले भ्रमणको निम्तो दिएका थिए । दाहालले भने, राष्ट्रपतिजीले मलाई निम्ता पनि गर्नुभएको छ । सकेसम्म त्यो निमन्त्रणालाई स्विकारेर कोरिया जाने तयारी गर्न खोज्दै छौं । सोहीअनुसार भ्रमणको तयारी भइरहेको प्रधानमन्त्री दाहालको सचिवालयका एक सदस्य पनि बताए । नेपाल र दक्षिण कोरियाबीच सन् १९७४ मा कूटनीतिक सम्बन्ध स्थापना भएको हो । नेपालबाट रोजगार अनुमति प्रणाली (ईपीएस) मार्फत दक्षिण कोरियामा एक लाखभन्दा बढी नेपालीहरू गइसकेका छन् । ५० वर्षको दौत्य सम्बन्धका अवसरमा दक्षिण कोरियाली दूतावासले नेपालमा कार्यक्रमको सुरुआतसमेत गरिसकेको छ । गत माघ १६ मा दक्षिण कोरियाका राजदूत पार्क थेयङले नेपालसँग मिलेर ५० वर्षको उपलक्ष्यमा कोरिया र नेपाल दुवै देशका झन्डाको रङ र तत्त्वहरू समावेश गरिएको लोगो सार्वजनिक गरेका थिए । नेपाली पक्षले कोरियाली पक्षलाई प्रधानमन्त्री दाहालको भ्रमण बजेट प्रस्तुत (जेठ १५) पछि मात्र हुन सक्ने जनाएको छ । त्यसपछि मात्र प्रधानमन्त्री दाहालज्यूको भ्रमण हुन सक्छ भन्ने सन्देश कोरियाली पक्षलाई दिएका छौं, परराष्ट्र स्रोतले भन्यो, अहिले दुवै पक्ष मिलेर मितिको बारेमा गृहकार्य भइरहेको छ ।"
"अवैध उत्खनन रोक, व्यवस्थित नियमन गर","ललितपुरको दक्षिणी भेगमा सञ्चालित खानी तथा क्रसर उद्योगले जथाभावी गतिविधि बढाउँदा त्यसको असर पर्यावरण र जनजीवनमा देखिएको छ । लेलेस्थित नल्लुको दम्सीडोल सामुदायिक वनको अवस्था कतिसम्म कहालीलाग्दो छ भने करिब २५ रोपनी क्षेत्र नांगै बनेको छ । कुनै बेलाको हरियो जंगल अहिले मरुभूमिझैं देखिन्छ । यहाँ उत्खननले निम्त्याएको असर भर्खरैको होइन । वर्षौंदेखि खानी व्यवसायीले एक्स्काभेटरलगायत भारी उपकरण प्रयोग गरेर उत्खनन गर्दाको परिणाम वन विनाश भएको छ । पानीको स्रोत नल्लु खोलालाई टिपर चल्ने रुट बनाएर अर्को दोहन गरिएको छ ।संसद्को प्राकृतिक स्रोत साधन समितिले खानी बन्द गर्न भन्दै २०६८ मै प्रधानमन्त्री तथा मन्त्रिपरिषद्को कार्यालयलाई निर्देशन दिएको थियो । समितिले स्थलगत अध्ययन गरी तयार पारेको प्रतिवेदन १२ वर्ष बित्दा पनि कार्यान्वयन हुन केले रोक्यो ? नियामक निकाय प्रश्नबाट उम्किन मिल्दैन । वातावरणीय प्रभाव मूल्यांकन प्रतिवेदनमा वन क्षेत्रको चरम दोहन भएको उल्लेख थियो । खानी सञ्चालनका कारण वन विनाश भएको र यसलाई रोकथाम गर्न राज्यले फरेस्ट रिसोर्स बढी भएको क्षेत्रमा खानी सञ्चालन अनुमति दिन नहुने, उपत्यकाको सांस्कृतिक तथा ऐतिहासिक महत्त्व र राजधानी सहरको सौन्दर्यलाई अभिवृद्धि गर्दै लानुपर्ने सुझाव प्रतिवेदनमा समेटिएको थियो । उपत्यकाभित्र भविष्यमा यस्ता खानी सञ्चालन गर्न दिन नहुने र देशभित्र कतै पनि खानी उत्खनन क्षेत्र निर्धारण गर्नुपूर्व त्यसको रणनीतिक वातावरणीय मूल्यांकन गर्नुपर्ने प्रतिवेदनमा उल्लेख थियो । राष्ट्रिय सतर्कता केन्द्रले पनि वन र सार्वजनिक जग्गा चरम दोहनमा परेको भन्दै छानबिन गरी कारबाहीका लागि अख्तियार दुरुपयोग अनुसन्धान आयोगलाई सिफारिस गरेको थियो । विडम्बना, नियामक निकायका प्रतिवेदन र सिफारिस कार्यान्वयन हुनुको साटो उल्टै दोहनको क्रम बढ्दै गएको छ । वनै मासेर खानी सञ्चालन गरिएपछि स्थानीय बासिन्दाले सरकारी निकायमा पटकपटक दिएका उजुरीमाथि पनि सुनुवाइ हुन सकेको छैन । ललितपुरको गोदावरी नगरपालिकाले पनि २०७७ भित्र लेलेनल्लु क्षेत्रमा गैरकानुनी रूपमा सञ्चालन भइरहेका खानी बन्द गर्ने निर्णय गरेको थियो । तर, लागू हुन सकेन । दक्षिणी ललितपुरका विभिन्न खानी र क्रसर उद्योगमा समस्या छ । लामो समयदेखि आजित स्थानीय बासिन्दाको पटकपटकको गुनासोपछि बल्ल गोदावरी नगरपालिका, जिल्ला समन्वय समिति, डिभिजन वन कार्यालय, प्रहरी लगायतको टोली लेलेनल्लु र देवीचौर क्षेत्रका खानीको अनुगमन गरेर फर्किएको छ । यो अनुगमनमा मात्रै सीमित रहनुहुन्न । प्रतिवेदन तयार गरी कुनकुन खानीले कतिकति वन अतिक्रमण गरे भन्ने यकिन तथ्य सार्वजनिक हुनुपर्छ । र, खानी उद्योग अनुगमन गर्ने जिम्मेवारी पाएको जिल्ला समन्वय समितिले पनि सक्रियता बढाउनुपर्छ ।खानी तथा क्रसर व्यवसायीले जथाभावी उत्खनन गर्दा नदीखोला, धार्मिक स्थल र शैक्षिक संस्था पनि प्रभावित छन् । अनियन्त्रित र अव्यवस्थित खानी सञ्चालनको असर बस्तीसम्म पुग्ने खतरा बढ्दो छ । क्रसर उद्योगका कारण लेलेनल्लु क्षेत्रका टीकाभैरव, राधागाउँ, गौरीगाउँका करिब डेढ सय घरधुरी पीडित छन् । गोदावरीमा पर्ने देवीचौरको अवस्था उस्तै छ । यहाँ पनि राष्ट्रिय वन मासेर ढुंगा उत्खनन भएको थियो । सार्वजनिक जग्गामा क्रसर उद्योग चलाइएको थियो । यसरी अवैध रूपमा घुसेका कम्पनीलाई कारबाही गर्न खानी विभागले गोदावरी नगरपालिका, जिल्ला प्रशासन कार्यालय र जिल्ला प्रहरी कार्यालयलाई पत्राचार गरे पनि थप प्रक्रिया अघि बढ्न सकेन । निश्चय नै विकास निर्माणलाई अघि बढाउन ढुंगागिट्टी, बालुवा आवश्यक पर्छ । तर, त्यसको स्रोतसम्म पुग्न ऐनकानुनले निश्चित सीमा तोकिदिएको छ । मापदण्डविपरीतका कुनै पनि काम अवैध हुन् । नियमित अनुगमन र नियमनको पाटो बलियो हुन सक्यो भने व्यवस्थित रूपमा यस्ता उद्योग सञ्चालन हुन सक्छन् । यस्ता खानीले ठूलै क्षति पुर्याइसकेको भए स्थानीय सरकारले खानी स्थानान्तरण गर्न सक्छ तर भविष्यमा आउन सक्ने जोखिम निर्क्योल गरेर मात्रै यस्ता निर्णय लिनुपर्छ । सञ्चालन अनुमति नपाएका र नवीकरण नगरेका उद्योग छन् भने तिनलाई पनि स्थानीय प्रशासनले कारबाहीको दायरामा ल्याउनुपर्छ । नियामक निकाय आफ्नो जिम्मेवारीबाट पन्छिन मिल्दैन । अहिले त यस्ता अवैध कामलाई नियन्त्रण गरी आफूलाई जनमैत्री बनाउन स्थानीय तहलाई अवसर पनि हो । क्रसर वा खानी उद्योग सञ्चालनको सन्दर्भमा स्थानीय बासिन्दा, व्यवसायी र सामुदायिक वनबीचको किचलो लम्बिनु हुँदैन । यसका लागि जनप्रतिनिधि, व्यवसायी, प्रशासनले निःस्वार्थ समन्वय गर्न जरुरी छ । वन क्षेत्र र नदीखोलामा बढिरहेको मनपरी उत्खननलाई बेलैमा रोक्न नसके विनाशको भयावह अवस्था निम्तिन धेरै समय लाग्ने छैन ।"
सुविधायुक्त बस कि सुरक्षित यात्रा ?,"पछिल्लो समय विशेषगरी लामो दूरीको यात्रामा धेरै प्रकारका अत्याधुनिक सुविधायुक्त बस सञ्चालनमा छन् । मिनीबस, माइक्रोबस, टुरिस्टबस, डिलक्स, एसी डिलक्स, सोफा सिटर, एयरबस, भीआईपी बसले सेवा दिइरहेका छन् । यात्रु पनि यस्ता बसप्रति आकर्षित भइरहेको देखिन्छ । सेवा प्रदायकले यात्रुलाई निःशुल्क वाइफाइ दिने, पिउने पानी दिने, तातोचिसो तापक्रमको व्यवस्था मिलाउने, भिडियो देखाउने, लक्जरी सिट, क्रु सर्भिस, खाजा, कफी, लन्च जस्ता कुराको व्यवस्था गरिदिन्छन् । कतिपय बसमा शौचालयको पनि सुविधा हुन्छ । सार्वजनिक यातायातको क्षेत्रमा आएको यो परिवर्तन सकारात्मक छ । तर, त्यस्ता सुविधाप्रदायक यातायात कम्पनीहरूले यात्रुको सुरक्षातर्फ त्यति सोचेको देखिँदैन । यात्रु स्वयं पनि सुरक्षित यात्राका बारेमा त्यति सचेत पाइँदैन । लामो दूरीको रात्रिबसमा दुई जना चालक हुनुपर्छ । बसको नियमित प्राविधिक जाँच गराउनुपर्छ । बसको बडी कत्तिको बलियो बनाइएको छ, निरीक्षण गर्नुपर्छ । इन्जिन, टायर, लाइटिङ सिस्टम, ब्रेकिङ सिस्टमको मौजुदा अवस्था कस्तो छ हेर्नुपर्छ । सिट बेल्ट हुनुपर्छ । बसको उचाइ र लम्बाइको अध्ययन गर्नुपर्छ । बसमा कार्बनडाइअक्साइड सिलिन्डर अनिवार्य हुनुपर्छ । हाइड्रोलिक डोरको बटन चालकसित मात्रै हुने हुँदा आपत्कालीन समयमा अन्य व्यक्तिले खोल्न सक्दैनन् । त्यसैले यस्तो ढोका कत्तिको उपयुक्त हुन्छ भन्ने कुरा नियमनकारी निकायले सोच्नुपर्छ । द्रुत गतिमा हाँकिने साना बस पनि धेरै जोखिमपूर्ण हुन्छन् । राज्यले नै यस सम्बन्धमा अनुगमन र निरीक्षण गर्नुपर्छ । मानवीय पक्ष सुरक्षित यात्राको महत्त्वपूर्ण तत्त्व हुने हुँदा चालकको अनुभव, उमेर, स्वास्थ्य अवस्था आदिलाई ध्यान दिनुपर्छ । बस हाँक्नुअघि चालकको सामान्य स्वास्थ्य परीक्षण गर्ने व्यवस्था गर्नुपर्छ । सुविधालाई ध्यान दिने यातायात व्यवसायीले यात्रुको सुरक्षालाई अझ धेरै ध्यान दिनुपर्ने देखिन्छ । यात्रुले पनि सुविधायुक्त यात्रा रोज्ने कि सुरक्षित यात्रा एकपटक सोच्नुपर्छ । शिवु ढकाल, पोखरा"
नल्लु खोलाको रक्षा गरौं,"ललितपुरको नल्लु खोला क्षेत्रको वातावरणीय विनाशका बारेमा कान्तिपुरको चैत २५ गतेको अंकमा समाचार पढें । पुराना दिन सम्झिएर म अतीततर्फ फर्किएँ । अहिलेको अवस्था देख्दा दुःख लाग्छ । म त्यो बेलाको खोला सम्झिन्छु हामी स्वच्छ बालुवा किनारमा हिँड्थ्यौं । रमाउँथ्यौं । केटाकेटीहरू गर्मीको समयमा आनन्दसँग पौडी खेल्थे । खोलाको चिसो पानीमा महिलाहरू लुगा धुने र नुहाउने गर्थे । स्थानीय बासिन्दा यहाँ माछा मारिरहेका भेटिन्थे । वरपरका हरिया जंगल दुर्लभ चरा र मधुर कोइलीका गीतहरूले गुञ्जिन्थ्यो । अब त ती दिन कहाँ रहे र ! बिस्तारै बुलडोजर र उत्खननका लागि ठूला मेसिन भित्रन थाले । भर्खरै बनेका घरहरूका फोहोर फ्यााँकिएपछि खोला प्रदूषित बन्न थाल्यो ।निरन्तर बालुवा र गिट्टी बोक्ने भारी ट्रकको लस्करले ध्वनि प्रदूषण र वायु प्रदूषणको जटिल समस्या बढ्दो छ । स्थानीयको जीवनको केन्द्र बनेको नल्लु र नख्खु खोला उपेक्षित र प्रदूषित बन्दै जानु चिन्ताको विषय हो । लोभी ठेकेदार, भ्रष्ट स्थानीय सरकारी अधिकारी, निष्क्रिय अनि अनभिज्ञ स्थानीय बासिन्दा यो पर्यावरणीय त्रासदीका लागि दोषी छन् । म विकासमा विश्वास गर्छु, विकास चाहिन्छ । तर, स्थानीय प्राकृतिक सौन्दर्यलाई नै नष्ट गर्ने विकास सामाजिक अन्याय होइन र ? उज्ज्वल श्रेष्ठ, जावलाखेल, ललितपुर"
वाग्मती करिडर खोलियोस्,"करिब ६ महिनाअघि वाग्मती करिडरको सिनामंगल छेउमा रहेको अवैध सुकुम्बासी बस्ती हटाई करिडरको बाटो निर्माण अघि बढाउन काठमाडौं महानगरका मेयर बालेन शाहले डोजर लोडरसहित ठूलो संख्यामा नगर प्रहरी पठाए । नगर प्रहरी पुग्नुअघि नै सुकुम्बासी बस्ती हटाउन आइरहेको कुरा बस्तीका बासिन्दाले थाह पाए र त्यसको प्रतिकार गर्न डोजरलोडर रोक्न आए । महानगरले तत्काल प्रहरी प्रशासनको सहयोग माग गर्यो । तर तत्कालीन गृहमन्त्री नारायणकाजी श्रेष्ठले प्रहरी परिचालन हुन दिएनन् । किनकि राजधानीको घेरैजसो सुकुम्बासी बस्तीमा राजनीतिक दलका कार्यकर्ताले नदी करिडर कब्जा गरी बसेका छन् । प्रहरी प्रशासनको सहयोग नपाएपछि महानगरको टोली फर्कन बाध्य भयो ।त्यो रिसको झोंकमा महानगरले राजधानीको २७ ठाउँमा प्रहरीले सार्वजनिक जग्गा मिचेर भवन चौकी बनाएकाले तत्काल हटाउन विज्ञप्ति जारी गर्यो । तर बौद्धलगायत ती सबै ठाउँको अवैध प्रहरी भवन अहिलेसम्म न प्रहरीले हटाएको छ न महानगर नै अघि बढेको छ । सिनामंगलको जस्तै अपरेसन थापाथली प्रसूति गृह छेउको बस्तीमा पनि गरिएको थियो । तर प्रहरी प्रशासनको सहयोग नपाउँदा उल्टो खेदिनुपर्यो । दर्जनौं नगर प्रहरीको टाउकोमा टाँका नै लाउनुपर्यो । राज्य संयन्त्र तमासा मात्र हेरेर बस्यो । एउटा अवैध बस्तीका कारण स्थानीय सरकार लाचार भएर बस्नु जस्तो विडम्बना अरू के होला ? बस्तीको कारण वाग्मती करिडर खोल्न नसक्दा पूरै राजधानीको ट्राफिक व्यवस्था अस्तव्यस्त छ । वाग्मती करिडर जुनसुकै सरकार आए पनि खोल्न सक्नुपर्छ । हाल गृहमन्त्रीमा रास्वपाका रवि लामिछाने छन् भने स्थानीय निकायमा कुनै कार्यकर्ता नभएका बालेन जस्ता ऊर्जावान् युवा छन् । रवि र बालेन मिलेमा वाग्मती करिडर १५ दिनभित्र खुल्न सक्छ । सुकुम्बासीको व्यवस्थापनका लागि पनि राज्यले बेलैमा भविष्य सोचेर काम गर्नुपर्छ । यसर्थ यस्तो सही बेलामा वाग्मती करिडर नखोलिए कहिल्यै खोलिन सक्ने छैन । के हामी राजधानीको जाम घटोस्, राजधानी सुन्दर बनोस् भन्ने चाहँदैनौं ? चाहन्छौं भने सबैको सहयोग अपरिहार्य छ ।गोपाल देवकोटा, जोरपाटी, काठमाडौं"
स्कुल पढ्ने मान्छे,"हाम्रा स्कुल स्कुल जस्ता हुन सकेनन्त्यो स्कुलमा नानीहरूले सिक्न सकेनन्सरलाई मिसलाई आफ्ना कुरा भन्नै सकिन्नकिताब घोकी के पाइने हो जान्न सकिन्न एउटा एउटा प्रतिभालाई कोही चिन्दैनतिनीहरूका मनका व्यथा कोही जान्दैनधेरै किताब, गृहकार्य, पाठ घोकाउन ध्याननेकटाईले घाँटी कस्दा बढ्ने हो त ज्ञान ?नानीहरूले मन पराउने रमाउने ठाउँखेलीखेली सिक्ने ठाउँलाई स्कुल बनाऊघोकाउनेले रटाउनेले के सिकाउला खै ?आत्मनिर्भर हुने बाटो के देखाउला खै ?त्यसै कारण स्कुलजस्तो स्कुल भएनत्यो स्कुलमा पढ्ने कोही खुसी रहेन ।कृष्ण कुम्पुरे, आदमटार, धादिङ"
के तेस्रो जनआन्दोलनको आधार बन्दैछ ?,"आज चैत २६ गते । नेपाली राजनीतिको ऐतिहासिक पानीढलो । राष्ट्रिय जनआन्दोलन दिवस । तीस वर्षे निरंकुश निर्दलीय पञ्चायती व्यवस्थालाई घुँडा टेकाएको दिन । नेपाली जनता प्रजाबाट नागरिक भएको दिन । नेपालमा बहुदलीय प्रजातन्त्रको पुनःस्थापना भएको दिन । यस्ता अनेक उपमा र विशेषता जोडेर इतिहासको त्यो गौरवको स्मरण गर्न सकिन्छ । तर, वर्तमान नेपाली राजनीति जुन मुकाममा आइपुगेको छ, इतिहासका ती गौरव र बलिदानी गाथाहरू कति सार्थक भए, कति निरर्थक ? प्रश्न उठेको छ । जहानियाँ राणा शासन र निरंकुश राजतन्त्रविरुद्ध पटकपटक संघर्षको बलिवेदीमा चढेका नेपाल आमाका सन्तानले बगाएको रगतले के न्याय पायो ? सहिदको रगतले सिञ्चित यो व्यवस्था कतै मुठ्ठीभर नवसामन्त हरूको जमिनदारीमै सीमित त भइराखेको छैन ? जनआन्दोलनको स्मृति गरिरहँदा यी कठोर प्रश्नहरू स्वाभाविक भएका छन् । स्वाभाविक यसकारण कि, हिजो जनआन्दोलन गरेर प्रजातन्त्रलोकतन्त्र ल्याउन लडेको राजनीतिक शक्ति र नेतृत्व नै ऐतिहासिक उपलब्धिको मानमर्दन गर्दै जनविरोधी देखिन थालेको छ । जनताको दुहाई दिँदै सडकबाट उठेका राजनीतिक पात्रहरू अभिजात वर्गमा परिणत भएका छन् । सत्तामा पुग्ने, जसरी पनि टिकिराख्ने र राष्ट्रिय सम्पत्तिको दोहन तिनको एकमात्र लक्ष्य हुन थालेको छ । भ्रष्टाचार र अनियमितताका शृङ्खलाबद्ध प्रकरण पर्दाफास भइरहँदा लाग्छ, राजनीतिकप्रशासनिक पात्रहरू नयाँपुराना, युवावृद्धवयस्क कोही चोखा छैनन् । दिनहुँजसो मिडियामा भ्रष्टाचारका खबर छाइरहँदा आम मनोविज्ञान यस्तै बन्न पुगेको छ । राजनीति र प्रशासनमा व्याप्त चरम भ्रष्टीकरणले राजनीतिक नेतृत्वप्रति अविश्वास, असन्तुष्टि र आक्रोश थपेको छ । दक्षिणपन्थी शक्तिहरू असन्तुष्टि र आक्रोश बढेको यही मौका छोपेर पुनर्उत्थानको अभीष्टमा केन्द्रित छन् । अर्थात्, एउटा जनक्रान्ति र दुईवटा जनआन्दोलनपछि प्राप्त लोकतान्त्रिक प्रणालीको स्थायित्वमा शंकाका बादल मडारिएका छन् । आखिर किन नेपालमा पटकपटक भएका जनआन्दोलनबाट प्राप्त उपलब्धि संस्थागत हुन सकेनन् ? किन सधैं लोकतन्त्र संक्रमणमै छ ? बहुदलीय प्रजातन्त्र हुँदै संघीय लोकतान्त्रिक गणतन्त्रको अभ्यास गरिसक्दा पनि किन सधैं भयग्रस्त मनोविज्ञान हट्न सकेको छैन ? जनआन्दोलनको स्मरण गर्दैगर्दा यी प्रश्नमा विवेचना सान्दर्भिक हुनेछ । किन सधैं लोकतन्त्र संक्रमणमै छ ? यो प्रश्नको जरा खोतल्न २००७ सालमै फर्किनुपर्छ, जुनबेला जहानियाँ राणा शासनको अन्त्य र प्रजातन्त्रको स्थापना भयो । २००७ सालमा राजा र कांग्रेस मिलेर गरेको संघर्षलाई जनक्रान्ति भन्ने गरिन्छ । राजनीतिका पण्डितहरू चाहिँ समाजको राजनीतिक, आर्थिक, सामाजिक अवस्थामा गुणात्मक रूपान्तरण ल्याउने जनसंघर्षलाई क्रान्ति भनी परिभाषित गर्छन् । तत्कालीन नेपाली सन्दर्भमा २००७ सालको क्रान्ति ऐतिहासिक उपलब्धि भएकामा दुईमत छैन । तर, सम्झौतामा टुङ्गिएको त्यो क्रान्ति ले नेपाली समाजको आर्थिकसामाजिक रूपान्तरण गर्न नसकेको यथार्थ यसको अर्को पाटो हो । राणा र कांग्रेस सम्मिलित सरकार गठन गरेर राजनीतिक शक्तिहरूबीच भागबन्डा, गुट र द्वन्द्वको बीजारोपण त्यतिखेरै भयो । राजनीतिक दर्शन, विचार र कार्यक्रमलाई भन्दा सत्तालाई प्रधान ठान्ने प्रवृत्तिले टाउको उतिबेलै उठायो । भूराजनीतिक हिसाबले चुनौतीपूर्ण अवस्थितिमा रहेको नेपालको आन्तरिक राजनीतिमा शक्तिकेन्द्रहरूको प्रभाव र चलखेल त्यहींबाट प्रारम्भ भइसकेको थियो । खासगरी भारतको प्रभाव र चासो हस्तक्षेपकै तहमा थियो । त्यसमाथि संविधानसभाको निर्वाचन गर्ने प्रतिबद्धता ओझेलमा मात्रै परेन, संसद्को चुनाव हुन झन्डै ८ वर्ष कुर्नुपर्यो । यसबीच ८ वटा त सरकार नै फेरिए । राजनीतिक दलबीच ध्रुवीकरण, दरबार र दलबीच बढ्दो द्वन्द्व, अस्थिर सरकार प्रजातन्त्रलाई मजबुत बनाउने बाटोका तगारा थिए । त्यसमाथि राजा महेन्द्रको महत्त्वाकांक्षाको लाठी बज्रिएपछि शिशु प्रजातन्त्र ठहरै भयो । तीस वर्षसम्म मूर्च्छित प्रजातन्त्रले २०४६ सालको ऐतिहासिक जनआन्दोलनपछि पुनर्जीवन पायो । धेरै नेपाल आमाका सन्तानले आहुति दिएर गुमेको प्रजातन्त्रलाई जीवनदान दिएका थिए । २०४६ फागुन ७ गते सुरु भएर चैत २६ मा टुङि्गएको ४९ दिने जनआन्दोलनको एउटा मुख्य विशेषता, त्यो कांग्रेस र कम्युनिस्टको संयुक्त मोर्चाबन्दीमा भएको जनसंघर्ष थियो । पञ्चायतकालभरि कांग्रेस र कम्युनिस्टहरू ध्रुवीकृत थिए । २०४६ सालमा गणेशमान सिंहको पहलमा कम्युनिस्टहरू पनि संयुक्त जनआन्दोलनमा सरिक हुन तयार भएपछि निरंकुश पञ्चतन्त्रविरुद्ध जनता सडकमा ओर्लिएका थिए । यो जनआन्दोलपछि प्रतिबन्धित अवस्थामा रहेका दलले खुला परिवेश मात्रै पाएनन्, निरंकुश राजतन्त्रको भूमिकालाई संकुचित बनाएर संवैधानिक राजसंस्थाको दायरामा ल्याउने सफलता मिल्यो । यद्यपि, यो जनआन्दोलन पनि दरबार र दलबीचको सम्झौतामै टुङ्गिएको थियो । त्यसैले प्रजातन्त्र पुनःस्थापनापछिका दिन खासै सुखद रहेनन् । दल र दरबारबीच खिचातानी जारी रह्यो । राजसंस्थाले व्यवहारमा संवैधानिक दायरामा आफूलाई सीमित गर्न चाहेन, अनेक चलखेल र षड्यन्त्र जारी राख्यो । संविधान निर्माणका बखत त्यो प्रकट रूपमा देखियो । संविधान सुझाव आयोगले प्रस्तुत गरेको संविधानका मस्यौदामा चित्त नबुझाएर दरबारले आफैं मस्यौदा गरेका कतिपय प्रावधान संविधानमा राख्न दबाब दियो । दरबारसँगको निरन्तर खिचातानी एकातिर थियो भने अर्कातिर दलहरू आन्तरिक रूपमा ध्रुवीकृत र गुटबन्दीमा लिप्त हुँदै थिए । २०४६ सालको जनआन्दोलनका सर्वोच्च कमान्डर गणेशमान सिंहले प्रधानमन्त्री पद अस्वीकार गर्दै कृष्णप्रसाद भट्टराईलाई अघि सारेर त्यागको राजनीतिको अनुपम नजिर स्थापना गरेका थिए । त्यो नजिर कांग्रेस मात्रै होइन, नेपाली राजनीतिकै लागि अनुकरणीय थियो । तर, पद र सत्तालिप्सा केन्द्रित नेताहरूले त्यो त्याग यति चाँडै बिर्सिए कि, पदका लागि जे सम्झौता गर्न पनि तयार देखिए । समकालीन नेताबीचको व्यक्तित्वको टकराव, पद र सत्ताका लागि जुन हदमा पनि ओर्लने सत्तामुखी प्रवृत्ति प्रजातान्त्रिक अभ्यासलाई कमजोर बनाउने कडी भइदिए । आम निर्वाचन २०४८ पछि कांग्रेसको बहुमतको सरकार बन्यो तर पार्टीभित्रको आन्तरिक कलहले सरकारले ५ वर्ष काम गर्न पाएन, बीचमै ढल्यो । त्यसपछि निरन्तर सत्ता संघर्षका नाममा अस्थिर राजनीति २०४६ पछिको प्रजातन्त्रको पर्यायझैं बन्यो । प्राडो पजेरो, सांसद् किनबेचलगायत गठबन्धन संस्कृतिका विरूप चित्रहरू आज पनि नजिरका रूपमा चर्चामा आइरहन्छन् । त्यसमाथि माओवादीको दसवर्षे सशस्त्र विद्रोह, मौलाउँदो भ्रष्टाचार, राजदरबार हत्याकाण्ड र त्यसपछि राजा बनेका ज्ञानेन्द्रको महत्त्वाकांक्षी कदमले संसदीय प्रजातन्त्रको डेढ दशक अस्थिर रह्यो । भूराजनीतिक चलखेलले पार्टीमा विभाजन र कलह बढायो । आमजनमा राजनीतिक दलप्रति निराशा बढेको अवसर छोपेर राजा ज्ञानेन्द्रले निर्वाचित प्रधानमन्त्रीलाई अक्षम करार गर्दै शासनसत्ता हत्याए । जनआन्दोलनको बलमा सहिदहरूको उत्सर्गहरूबाट आर्जित प्रजातन्त्र फेरि खोसियो । जनताका अधिकार कुण्ठित गर्दै राजसंस्थाले राजनीति आफ्नो अह्रनखटनमा बढाउन थालेपछि त्यसले फेरि प्रजातन्त्रको संघर्षको मैदान निर्माण गर्न थाल्यो । र, भयो दोस्रो ऐतिहासिक जनआन्दोलन । यस पटकको संघर्षमा पनि कांग्रेस र कम्युनिस्टहरू नै ओर्लिए । राजनीतिक दललाई कुनामा धकेलेर राजसंस्था अघि बढेपछि संसदीय राजनीतिक दल र हिंसाको राजनीति गरिरहेको माओवादी एकै ठाउँमा आइपुगेका थिए । दशक लामो हिंसाको राजनीति गर्दै आएको माओवादीले जनवादी सत्ता स्थापनाको अभीष्ट छोडेर संविधानसभाबाट संविधान निर्माण गर्दै लोकतान्त्रिक व्यवस्था स्थापनाका लागि तयार भएपछि दोस्रो पटक ऐतिहासिक जनआन्दोलन सफल भयो । मुलुक हिंसा र अस्थिर राजनीतिले आक्रान्त भएपछि नेपाली समाजले शान्ति स्थापना र लोकतन्त्रको पुनःस्थापनाको संघर्षमा दलहरूलाई साथ दिएको थियो । २०४६ को जनआन्दोलनले राजसंस्थाको भूमिकालाई संकुचित पार्दै ल्याएको थियो, यसले इतिहासको विषय बनाइदियो । संविधानसभाको निर्वाचन हुँदै मुलुक संघीय लोकतान्त्रिक गणतन्त्रको दिशामा अघि बढ्यो । विभिन्न उतारचढावका बीच दुई पटक संविधानसभा निर्वाचन गरेर नयाँ संविधान जारी गरियो । आवधिक निर्वाचन भए । समानुपातिक र समावेशी लोकतन्त्र अंगीकार गरेको दाबी गरियो । तर व्यवहार र कार्यशैलीमा लोकतन्त्र बाँच्न सकेको छैन । राजसंस्थाको अन्त्य भए पनि लोकतन्त्र केही सीमित नेता र स्वार्थ शक्तिको खेलौना बनेको छ । निश्चय पनि नेपाली लोकतन्त्रको अवस्था विगतजस्तो छैन । राजनीतिक रूपमा नेपाली समाज निकै अघि बढेको छ । अभिव्यक्ति स्वतन्त्रता छ, हामीले समाजवादउन्मुख संविधान लेखेका छौं । जनताका छोराछोरी राष्ट्र प्रमुख र कार्यकारी प्रमुख हुने व्यवस्था गर्न सकेका छौं । आवधिक निर्वाचन हुन्छन्, जनताबाट चुनिएका जनप्रतिनिधिले सरकार बनाएका छन् । लोकतन्त्रमा हालीमुहाली गरिरहेको राजनीतिक नेतृत्वका नजरबाट हेर्दा यी अभ्यासमा नेपालको लोकतन्त्र बाँचिरहेको, फस्टाइरहेको देख्न पनि सकिन्छ । अर्को कोणबाट अनेक प्रश्न उठ्छन्, के चुनावदेखि चुनावसम्मको लोकतन्त्र मात्रै हाम्रो चाहना हो ? के नेपाली जनताले राजसंस्थाको अन्त्य गरेर सीमित नेताको सिन्डीकेट र दलीय अधिनायकवादको विकल्प रोजेका हुन् ? के अहिलेको लोकतन्त्रबाट नेपालीजनले सामाजिक, आर्थिक रूपान्तरणको गुणात्मक लाभ लिन सकेका छन् ? सन्देह छैन, संविधानले कैयौं जनअधिकार सुनिश्चित गरेको छ । विश्व राजनीति र छिमेकमै पनि अतिवादी सोच हाबी भइरहँदा तुलनात्मक रूपमा लोकतन्त्रको अभ्यासमा हामी अगाडि छौं । तर, कार्यशैली र व्यवहारमा लोकतन्त्रको नाममा विकृत अभ्यास हुने क्रम रोकिएको छैन । शून्य सहनशीलताको नारा दिने राजनीतिक नेतृत्व नै भ्रष्टाचार र अनियमितताको आहालमा डुबेको छ । इमानदार, पारदर्शी र स्वप्नदर्शी नेता खोज्नु सिला खोजे बराबरको अवस्था छ । सरकारका प्रधानमन्त्री, गृहमन्त्री, सत्तारूढ दलका नेता, विपक्षी बेन्चका नेता कसलाई भ्रष्टको दाग लागेको छैन ? राजनीति आर्थिक, नैतिक सबै हिसाबले भ्रष्ट पथमा छ । हिजोदेखि नै दल र शीर्ष नेता तहमा हुर्कंदै आएको गुटको राजनीति संस्थागत हुँदै गएको छ । तहतहका नेताबीचको इगो टसल ले लोकतन्त्रको अभ्यासलाई कमजोर बनाएको छ । नेताको मोह विचार, लोककल्याण र जनजीविकाका मुद्दामा होइन, सत्ताकेन्द्रित छ । विधि र प्रणाली केही सीमित नेताको खल्तीमा बन्धक बनेको छ । पछिल्ला उदाहरण हेरौं । गठबन्धन फेरिएपछि सरकार गठनका क्रममा दलहरूले मन्त्रिमण्डलमा पठाउने सूची कसरी तय गरे ? दलहरूले बैठक गरे र त्यसको दायित्व आआफ्ना अध्यक्षलाई दिए । उपनिर्वाचनमा उम्मेदवार छनोटमा उही प्रवृत्ति दोहोरियो । जबकि उम्मेदवार वा मन्त्री अथवा अरू कुनै जिम्मेवारी दलले विधिसम्मत हिसाबले तय गर्ने परिपाटी बसाल्नुपर्ने होइन ? योग्यताका मापदण्ड बनाएर जो योग्य छ, त्यसैले अवसर पाउनुपर्ने होइन ? गुटका सदस्य र शीर्ष नेताको आशीर्वाद पाउनेले मात्रै अवसर पाइरहने ? कतिसम्म भने, पुराना पार्टीभन्दा भिन्न भनेर उदाएका नयाँ दलमा पनि यही प्रवृत्ति देखियो । यी ससाना लाग्ने तर आन्तरिक लोकतन्त्रलाई ध्वस्त पार्दै लैजाने जड प्रवृत्तिहरूका कारण लोकतन्त्र र विधि स्थापनाको मुद्दा कमजोर हुँदै गएको हो । तसर्थ, अविश्वास र आम निराशाको स्रोत पनि यही हो ।राजनीतिक नेतृत्व आम निराशा बढाउन मिडियाको भूमिका देख्छ । लोकतन्त्र कमजोर भएको देख्दैन । आधाभन्दा बढी सिट खाली भएर संसद् चलेकै छ । गणितको गोलचक्करमा फसेकै भए पनि सरकार गठन भएकै छ । मान्छेहरूले अभिव्यक्ति स्वतन्त्रता पाएकै छन् । समाजवादउन्मुख संविधान लेखिएकै छ । यस्तै सोच्ने नेतृत्वलाई लाग्छ, लोकतन्त्र कमजोर भयो भन्ने कुरा विरोधका लागि विरोध मात्रै हो । तर, मिटरब्याजबाट पीडितजनका फुटेका कुर्कुच्चा, सहकारीबाट ठगिएका निरीह जनता, विदेशिन एयरपोर्टमा लामबद्ध युवाका विवश अुनहार पढ्न सक्ने हो भने, त्यहाँ देख्न सकिन्छ, कमजोर हुँदै गएका लोकतन्त्रका नटबोल्ट हरू । खुला सडकमा आत्मदाह गर्ने विवश युवाको सुसाइड नोटमा पनि सामाजिक न्याय र लोकतन्त्रका असफलताका कथाहरू भेटिन्छ । शीर्ष राजनीतिक नेतृत्वको मुखियागिरी, दलीय अधिनायकवाद, लोकरिझ्याइँ र भ्रष्टाचार आदि यस्ता असफल कथाका मूल प्रवृत्ति हुन् । र, यतिबेला बलियो लोकतन्त्र र विधिको स्थापनाका लागि यी प्रवृत्तिविरुद्ध एउटा बृहद् जनसंघर्षको खाँचो छ । यद्यपि अहिले दक्षिणपन्थी राजनीतिक शक्ति राप्रपाले थालेको पुनर्उत्थानको आन्दोलन यसको विकल्प होइन, हुन सक्दैन । मूल्य र विधिको पक्षमा संघीय लोकतान्त्रिक गणतन्त्रको सीमाभित्रै व्यवहार र कार्यशैलीमा महसुस हुने समृद्ध लोकतन्त्रका लागि एऊटा सशक्त जनआन्दोलन चाहिँ देशले खोजेको छ ।"
दलित आन्दोलनको रोडम्याप,"मुख्य सवालअहिलेको आन्दोलनलाई थप उचाइमा पुर्याउन र परिणाममुखी बनाउन मूलधारको आन्दोलनले माथि चर्चा गरिएका समस्या सम्बोधन गर्ने गरी ठोस रोडम्याप तयार गर्न आवश्यक छ । यसका लागि मूलतः दुई पक्षमा ध्यान दिनुपर्छ, दलित पुनर्जागरण अभियान र दलित आन्दोलनको पुनःसंरचना ।दलित पुनर्जागरण अभियान ः पुनर्जागरणको शाब्दिक अर्थ पुनरुत्थान वा पुनर्जीवन भन्ने हुन्छ । अर्थात्, गौरवपूर्ण विगतको खोजी तथा क्रिटिकल इन्क्वायरी भन्ने हो । अन्धकारमा रहेको युरोपलाई पुनर्जागरण (रेनेसाँ) ले अहिलेको समृद्ध युरोप बनाएजस्तै दलित पुनर्जागरण अभियानका माध्यमबाट दलित मुक्तिको अभियानलाई समृद्ध बनाउन सकिन्छ । दलितको पहिचान, इतिहास, देश र समाजप्रतिको योगदान, विभेदको जड र अन्त्यको ठोस बाटो, आन्दोलनका उपलब्धि र चुनौती तथा कमजोरी पहिचान गर्न क्रिटिकल इन्क्वायरी जरुरी छ । यो देशका आविष्कारक, इन्जिनियर, डिजाइनर, सूचनावाहक, सफाइकर्मी तथा संगीतकर्मीका रूपमा दलित समुदायले स्वाभिमानपूर्वक गरेको योगदान गर्व गर्न लायक छ । आफ्नो सीप, कला, मिहिनेत र क्षमताले उनीहरूले ढुंगेयुग र जंगली युगमा रहेका मानवलाई सभ्य समाजतिर डोर्याएका थिए । आफूले चरम शोषणदमन, अन्यायअत्याचार सहेर मानव सभ्यताका लागि दलितहरूले गरेको योगदानको इतिहास र वर्तमानप्रति गर्व गर्दै त्यो गौरवपूर्ण इतिहासको व्यापक खोजीका लागि पुनर्जागरण आवश्यक छ । यसले नै दलितप्रतिको परम्परागत नकारात्मक भाष्य चिर्ने र सम्मानजनक नयाँ भाष्य वा पहिचान स्थापित गर्नेछ । आत्मनिर्भर, स्वावलम्बी र विद्रोही स्वभावका दलितलाई संगठित गरी भगत सर्वजितले २००४ सालमा सुरु गरेको दलित आन्दोलनको इतिहास गौरवपूर्ण छ । २०४५ सालमा उत्पीडित जातीय उत्थान मञ्च गठनसँगै देशव्यापी मन्दिर प्रवेश, दूध भराउ, पानी उभाउ, सहभोज, सिनो बहिष्कार, सिंहदरबार घेराउ तथा भद्रकाली अनशन, बादी समुदायको संघर्ष भए । ०६२६३ को जनआन्दोलनपश्चात् नयाँ संविधानमा दलित अधिकारका लागि गरिएका प्रतिरोधी आन्दोलनप्रति गर्व गर्दै त्यसबाट गम्भीर शिक्षा लिन आवश्यक छ । जटिल सामाजिक र राजनीतिक परिस्थितिसँग जुध्दै आन्दोलनमा लाग्ने अग्रजप्रति गर्व गर्दै दलितभित्र रहेको आत्मनिर्भर, स्वावलम्बी, स्वाभिमानी प्रवृत्ति र विद्रोही चेतलाई मजबुत बनाउनुपर्छ । इतिहासको लेखनपुनर्लेखन गर्ने, दलित स्वाभिमानको जगेर्ना गर्दै हीनताबोधबाट मुक्ति र आत्मसम्मानको खोजी गर्ने, आलोचनात्मक चेतको विकास गर्ने, ज्ञानको निर्माण र बौद्धिक योगदानको वातावरण बनाउने, सामाजिकसांस्कृतिक रूपान्तरण गर्दै वर्ण र जात व्यवस्था अन्त्यको दिशामा अगाडि बढ्ने काम दलित पुनर्जागरण अभियानबाट मात्र सम्भव छ ।दलित आन्दोलनको पुनःसंरचना ः ५० र ६० को दशकमा जहाँ विभेदका घटना हुन्थे, त्यहाँ सशक्त विरोध र प्रतिरोध हुन्थ्यो । तर, अहिले जतिसुकै ठूला घटनामा पनि प्रतिरोध आन्दोलन हुन सकेको छैन । यसको मूल कारण भनेको दलित आन्दोलनको पुनःसंरचना हुन नसक्नु हो । आन्दोलन समयानुकूल स्थानीय, प्रदेश र संघीय ढाँचामा रूपान्तरण नहुँदा प्रतिरोधका लागि चाहिने संगठन र नेतृत्व भएनन् भने दलितले व्यवहारमा अधिकार पाउन सकेनन् । एकात्मक, केन्द्रीकृत, सामन्तवादी राज्यसत्ता विरुद्धको संघर्षले राज्यको पुनःसंरचना भयो । तीन तहका सरकार बने । राज्यका एजेन्डा र प्राथमिकता बदलिए तर सोच, विचार, व्यवहार बदलिएन । विगतमा एउटै मात्र कार्यकारी अधिकारको सरकार संघमा हुन्थ्यो र संघर्ष पनि एकै ठाउँमा गर्दा पुग्थ्यो । तर, अहिले संवैधानिक अधिकारसहित तीन तहमा ७ सय ६१ वटा कार्यकारी सरकार छन् । यसैले तिनै तहका सरकारलाई दलित मुद्दाप्रति जवाफदेही बनाउन, नीति, कार्यक्रम र बजेट दलितमैत्री बनाउन तीनै तहमा दलित आन्दोलन शक्तिसहित उपस्थित हुनु अनिवार्य छ । अबको सन्दर्भमा नीतिगत रूपमा राजनीतिक, आर्थिक, सामाजिक मुद्दालाई राष्ट्रिय तथा अन्तर्राष्ट्रिय परिवेशअनुसार अनुकूलन गर्ने, संवैधानिक उपलब्धिलाई संस्थागत गर्ने र संविधानमा सम्बोधन नभएका मुद्दालाई निरन्तर उठाउनुपर्छ । वास्तविक दलित मुक्तिका लागि वर्ण तथा जात व्यवस्थाको खारेजी अनिवार्य छ । यसका लागि वर्गीय र जातीय मुक्ति आन्दोलनलाई सँगै लैजान आवश्यक छ । साथै विपद्, महामारी र जलवायु परिवर्तन, एसडीजी, दलित सशक्तीकरण, निर्णय प्रक्रियामा समानुपातिक प्रतिनिधित्व र दलितमैत्री विकास र समृद्धिका मुद्दालाई आन्दोलनको मुख्य रोडम्याप बनाउनुपर्ने देखिन्छ । नीतिसँगै तीन तहका संरचनासँग अनुकूलन हुने गरी दलित भ्रातृ संगठन, नागरिक समाज र अन्य सरोकारवाला निकायले आफ्ना संरचनालाई पुनःसंरचना गर्नुपर्छ । माथि उल्लिखित नीति र संरचनालाई बोक्न सक्ने भिजन भएको गतिशील नेतृत्व निर्माण गर्नुपर्छ । जनआन्दोलन र सशस्त्र संघर्षले पनि ढलाउन नसकेको सामन्तवादी, जातिवादी र विभेदकारी राज्य संरचनालाई धक्का दिन सक्ने, ज्ञानको दायरा फराकिलो भएको, राष्ट्रिय र अन्तर्राष्ट्रिय परिवेश बुझेको साझा नेतृत्व निर्माण गर्न आवश्यक छ ।अब दलित आन्दोलनले तत्कालीन रूपमा संवैधानिक प्रावधानको प्रभावकारी कार्यान्वयन गर्ने र दीर्घकालीन रूपमा वर्ण र जात व्यवस्थाको अन्त्य गर्ने लक्ष्यसहितको ठोस रोडम्याप बनाउनुपर्छ । यही रोडम्यापअनुरूप संगठन बनाएर आफ्ना सोच, विचार, व्यवहार, कार्यशैलीमा नयाँ व्यवस्था र प्रणाली अनि विश्व परिवेशअनुकूल हुने गरी पुनःसंरचना गर्न जरुरी छ । सूचना प्रविधि हाबी विश्वमा नयाँ पुस्ता फरक सोच, विचार, ज्ञान, आशा, अपेक्षा र उत्साह लिएर आएको छ । यस्तो परिवेशमा हिजोजस्तो परम्परावादी र तदर्थवादी तरिकाले अबको आन्दोलनको नेतृत्व गर्न कठिन छ । यसैले नयाँ पुस्ताका मनोभावनालाई समेत सम्बोधन गर्ने गरी नेतृत्वले ज्ञान, सीप, विज्ञान, सूचनाप्रविधि र भाषासहित भिजनरी र गतिशील नेतृत्वका रूपमा आफूलाई प्रस्तुत गर्न सक्नुपर्छ । संविधानमा भएको समाजवाद प्राप्तिको लक्ष्यसँग वर्ण र जात व्यवस्था अन्त्यको विषयलाई जोडेर आन्दोलनको नयाँ रोडम्याप तयार गर्नुपर्छ । यस्तो लक्ष्य प्राप्त गर्न डिजिटल प्लेटफर्म, सडक, सदन र सरकार चारै क्षेत्रबाट सशक्त संघर्ष गर्न आवश्यक छ ।"
मधेशमा भुइँमान्छेका समस्या,"मधेशमा कांग्रेस भर्खरै मुलुकमा सत्ता परिवर्तन भइरहेको छ । विगतमा एमालेमाओवादी, त्यसपछि कांग्रेसमाओवादी र अहिले माओवादीएमाले सम्मिलित सत्तारूढ गठबन्धन बनेको छ । हाम्रो संविधानको व्यवस्थाअनुसार कुनै पनि दलले बहुमत ल्याउन सक्ने अवस्था नबनेपछि गठबन्धनबाटै सरकार निर्माण गर्नु बाध्यताजस्तै भइसकेको छ । नेपाली कांग्रेस मुलुकको जेठो र लोकतान्त्रिक पार्टी भएकाले जनताप्रति दायित्व अरू दलको भन्दा धेरै छ । त्यसैले जहिले पनि जनतालाई केन्द्रमा राखेर काम गर्ने कांग्रेसले कहिलेकाहीं समयमा निर्णय गर्न नसक्दा देश र जनताले दुःख पाएका प्रशस्त उदाहरण छन् । अहिले सत्ताबाट प्रतिपक्षमा पुगेको कांग्रेस नयाँ सत्ता समीकरण बनाउने भन्दा पनि जनताका सवाललाई सदनमार्फत कसरी सम्बोधन गर्ने भन्ने कुरामै केन्द्रित हुन जरुरी छ ।जनसमुदायमा सरकार एकातिर अनि जनताका समस्या र गुनासा अर्कोतिर फर्किएको अवस्थामा कांग्रेस किन र केका लागि भन्ने प्रश्न उठेको छ । मधेशमा कांग्रेसका साथीहरूको ठूलो गुनासो भनेकै चुनावमा गरेको तालमेलप्रति रहेछ । किनभने कांग्रेसको उर्वर भूमि नै मधेश हो । चुनावी गठबन्धन गर्दा कांग्रेसका उम्मेदवार नै भएनन् भने चुनावी मतपत्रबाट चुनाव चिन्ह रूख नै गायब भएपछि पार्टीका लागि संघर्ष र ठूलो त्याग गरेकाहरूको मन कुँडिएको छ । मधेशवादी दलहरूलाई तालमेलका नाममा टिकट दिँदा कांग्रेसको संगठन नै भुत्ते हुने अवस्थामा पुगेकाले यतातर्फ अब गम्भीर भएर सोच्नुपर्ने बेला भएको पनि साथीहरूले बताउनुभयो । हुन त कांग्रेसले मधेश प्रदेशमा नेतृत्व गर्ने अवसर विगतमा पनि पाएको थिएन र अहिले पनि पाएको छैन । जसले गर्दा पनि त्यहाँका कांग्रेसी कार्यकर्ता अहिले प्रतिपक्षमा बस्दा खुसी नै देखिएका छन् । कांग्रेस सत्तामा गएर के गर्यो भन्दा पनि को सत्तामा गयो र त्यसको नजिककाले मात्रै कसरी अवसर पाए भन्ने चर्चा हुनु समग्र पार्टीका लागि दुर्भाग्य नै हो । जनताप्रति बफादार पार्टी र नेतृत्वले जहिले पनि आफूभन्दा पनि जनतालाई केन्द्रबिन्दुमा राख्नुपर्ने हो । तर, ठीक उल्टो बाटोमा पार्टी हिँडेको रूपमा स्थानीय कार्यकर्ता र मतदाताले बुझ्नु भनेको भविष्यमा चुनावका लागि कांग्रेसलाई सहज छैन है भन्ने सन्देश पनि दिएको छ । अब कांग्रेसले संगठन सुदृढीकरण गर्नुपर्छ । त्यो भनेको आफ्नै खुट्टामा उभिएर संगठन सुदृढीकरण गर्दै प्रतिपक्षको बेन्चबाट पनि जनताका सवाललाई उठाउने र संगठन बलियो बनाएर लैजाने हो ।मधेश प्रदेश लोकतन्त्र र संघीयताको जननी हो, राज्यको साधन र स्रोतमा मधेशी समुदायको समानुपातिक प्रतिनिधित्व हुनुपर्छ भनेर ठूलो आन्दोलन भएको कुरालाई हामीले बिर्सन हुँदैन । त्यो आन्दोलनपछि संविधान जारी भएर संघीयता कार्यान्वयन पनि भयो । संघीयता कार्यान्वयन पछाडि मधेशलाई हेर्ने हो भने जसले आन्दोलन गरेको थियो, तिनैको नेतृत्वमा सरकार पनि बन्यो । सरकार बने पनि हातखुट्टा बाँधिएको सरकार भएकाले आर्थिक, सामाजिक, राजनीतिक तथा सांस्कृतिक अधिकारको दृष्टिकोणले धेरै पछाडि भएको जस्तो पनि महसुस हुन्छ । तर, यो यथार्थबोध हामीले गर्नैपर्छ कि मधेशलाई बलियो बनाउने भनेकै मधेशका बासिन्दाले नै हो । प्रतिनिधिसभाकी पूर्वसदस्य संग्रौला नेपाली कांग्रेसकी केन्द्रीय सदस्य हुन् ।"
कंगना : क्विन अफ कन्ट्रोभर्सी,"(काठमाडौं) भारतमा लोकसभाको चुनावी मौसम चलिरहेका बेला कंगना रनावत फेरि एकपल्ट चर्चामा आइन् । खासमा चर्चा के हुनु, विवाद नै भन्दा हुन्छ । भएको के थियो भन्दा कंगनाले सुभाषचन्द्र बोस भारतको पहिलो प्रधानमन्त्री भएको बताइन् । उनले यसरी बोलेको भिडियो क्लिप अहिले भाइरल छ । उनी ट्रोलमा परेकी पनि छिन् । उनी आफैं चुनाव पनि लडिरहेकी छन् । हिमाञ्चल प्रदेशको मन्डीबाट उनी उम्मेदवार पनि छिन् । सत्तारूढ दल भारतीय जनता पार्टी (भाजपा) ले टिकट दिएको हो उनलाई । लोकसभाको चुनाव लड्ने, तर भारतको पहिलो प्रधानमन्त्रीसम्म को हो भनेर थाहा नहुने पनि हुन्छ र ? धेरैको पहिलो प्रतिक्रिया यस्तै रह्यो । विपक्षी राजनीतिक दलका नेताहरूले पनि उनलाई अहिले उडाउने काम गरिरहेका छन् । उनको सामान्य ज्ञान निकै कमजोर भएको आरोप पनि लागेको छ । कंगना आफैं पनि कहाँ त्यसै चुप रहने खालकी छन् ? उल्टै बोसलाई भारतको पहिलो प्रधानमन्त्री भन्नु पछाडि विशेष कारण भनेर स्पष्टीकरण दिइन् ।एक्स मा कंगनाले लगभग यस्तो लेखेकी छन्, सबैले भारतको पहिलो प्रधानमन्त्री को हुन् भनेर मलाई ज्ञान दिइरहेका छन् । उनीहरूलाई थाहा हुनुपर्ने हो, मैले आफैंले इमर्जेन्सी नामको सिनेमा लेखेकी थिएँ, त्यसमा अभिनय गरेकी थिएँ । अझ निर्देशन गरेकी थिएँ । यो सिनेमा मुख्यतः नेहरू परिवारको वरिपरि घुम्छ । कसैले मलाई माग्दै नमागेको सल्लाह नदिए पनि हुन्छ । मेरोसामान्य ज्ञान तपाईंको भन्दा धेरै अगाडि छ । मलाई केही थाहा छैन भन्ने लाग्छ भने यो तपाईंप्रति नै मजाक हो ।यो नै एउटा उदाहरण मात्रै हो, यस्तैको सूची बनाउनुपर्छ, कति हुन्छ कति । यस्तै यस्तै कारणले उनी लगातार मिडियामा छाइरहन्छन् । सामाजिक सञ्जालमा उनी नै उनी मात्रै हुन्छिन् । सन् २०१३ मा एउटा हिन्दी कमेडी ड्रामा सिनेमा आएको थियो, जुन बक्स अफिसमा असाध्यै सफल सावित भयो । नाम थियो, क्विन । यो सिनेमा लगभग एउटै पात्रको अगाडिपछाडि घुमेको थियो र तिनी थिइन्, यिनै कंगना । पात्रको नामै रानी ।पञ्जावकी यी युवतीको विवाह हुने कुरा थियो, तर त्यो बीचमै टुट्यो । अझ भन्दा हुन्छ, हुनेवाला दुलाहाले रानीसँग विवाह गर्न अस्वीकार गर्छन् । यी रानी पनि के कम, एक्लै हनिमुनमा निस्कन्छिन्, विवाह नभएर के भयो र ? त्यो पनि पेरिस र एम्स्ट्रडममा । धेरै हदसम्म त्यो पात्रको स्वभावसँग कंगनाको व्यक्तित्व मिल्छ भनिन्छ । असाध्यै आँटिली । जस्तै दुस्साहस पनि गर्न सक्ने । तर सोझी पनि । त्यसै त्यसै झमेलामा परिरहन्छन् । तर होइन, त्यो पात्रसँगको कंगनाको व्यक्तित्व फिटिक्कै मिल्दैन भन्ने पनि छिन् ।यस्तो किन भन्दा यी कंगना असाध्यै चलाख छिन् । धूर्त नै छिन् कि ? कति बेला के कस्तो गर्नुपर्छ, यो सबै उनलाई जत्तिको कसैलाई थाहा छैन भनिन्छ । चाहे, त्यसका लागि विवाद नै किन गर्नु नपरोस् ? जे होस्, कंगना हिन्दी सिनेमाकी त्यस्ता नायिका हुन्, जसलाई मन पराउनैपर्छ भन्ने पनि छैन । मन नपराउनुपर्छ भन्ने पनि छैन । तर मन परे पनि मन नपरे पनि उनी चर्चामा भनेखुबै आइरहन्छन् । त्यो पनि लगातार । बारम्बार, दोहोर्याए ।त्यसैले उनको नामै रहन थालेको छ, क्विन अफ कन्ट्रोभर्सी । कंगानाले सिर्जना गरेका यस्तै विवादमा कुरा चलाउँदा मज्जा भने आउँछ । एकपल्ट कंगनाले भारतको वास्तविक स्वतन्त्रता सन् २०१४ मै मात्र आएको पनि बताएकी थिइन्, जति बेला नरेन्द्र मोदी पहिलो पटक भारतका प्रधानमन्त्री भए । सन् १९४७ मा मिलेको स्वतन्त्रालाई उनी भिख मान्छिन् । त्यसलगत्तै कंगनामााथि पश्चिम बंगलाकी मुख्यमन्त्री ममता बनेर्जीविरुद्ध प्रोपागान्डा चलाएको आरोप पनि लाग्यो ।कंगना जस्तै उर्मिला मातोडकर पनि सिनेमा क्षेत्रबाट राजनीतिमा लागेकी थिइन् । उनी भने कंग्रेस पार्टीकी भइन् । तिनै उर्मिलाप्रति इंगित गर्दै भनेकी थिइन्, यी त सफ्ट पोर्न स्टार जस्तै हुन् । हिन्दी सिनेमाकै कुरा गर्ने हो भने कफी विथ करणमा करण जोहरलाई सिधासिधा नेपोटिजम चलाउने आरोप लगाएकी थिइन् । त्यसैपछि त हो, हलिउडमा कति धेरै भाइभतिजवाद चल्छ भन्ने कुरा निस्केको । कंगना र ऋतिक रोशनबीचको विवाद पनि लामै चल्यो । कुनै समय उनीहरू प्रेममा थिए । त्यसैले कंगनाले ऋतिकलाई सिल्ली एक्स समेत भनिन् । यति मात्र होइन, फिलिमफेयर अवार्डसँग खुलेरै झगडा गरिन् । कुरा यत्तिकैमा सकिन्न, उनले एकपल्ट मुम्बईलाई पाकिस्तानसँग समेत तुलना गरिन् । एक समय महाराष्ट्रको सत्तामा रहेको शिवसेना र त्यसका मुख्यमन्त्री उद्धव ठाकरेले दुःख दिएपछि मुम्बई पाकिस्तान जस्तै रहेको बताएकी थिइन् । विवादको यस्तो सूची जति लामो बनायो, त्यो उत्तिकै लामो हुँदै जान्छ ।कंगना सानदार अभिनय गर्छिन्, यसमा भने कुनै शंका छैन । सन् २००६ मा उनले बलिउडमा डेब्यु गरेकी थिइन् । त्यसक्रममा लगातार संघर्ष गरिन्, त्यसैले अहिलेको स्थितिसम्म आउन सकिन् । उनको जन्म सन् १९८७ मा जन्म भएको हो, त्यही मन्डी जिल्लामा । सुरुमा उनको इच्छा थियो, डाक्टर हुने । तर १२ कक्षामै फेल भइन् । त्यसपछि अभिनेत्री हुने इच्छा जागेको थियो । यसका लागि उनले घर परिवारसँग झगडा गरेर मुम्बई पुगेकी थिइन् ।सन् २००६ मा ग्याङ्गस्टरबाट उनलाई ब्रेक मिलेको थियो र त्यसैमा उनलाई प्राप्त भएको थियो, डेब्यु कलाकारको फिलिमफेयर । त्यसयता उनले पछाडि फर्केर हेर्नु परेन । पछिल्लो समय उनका अधिकांश सिनेमा महिलामा केन्द्रित हुने गर्छ । फेसनका लागि उनले राष्ट्रिय पुरस्कार पनि जितिन् । यस्तै उपलब्धि क्विन का लागि पनि हात पारिन् । कुरा त्यही हो, कंगना चुनाव हार्छिन् भने पनि चुप लाग्ने छैनन् । जित्यो भने त तय छ, भारतको केन्द्रीय राजनीतिमै उनको बोली गजबले चल्नेछ ।"
थ्याचरको मृत्यु,सन् २०१३ मा आजकै दिन (अप्रिल ८) मा बेलायती पूर्वप्रधानमन्त्री मार्गरेट थ्याचरको मृत्यु भएको थियो । थ्याचर युरोपेली देशको पहिलो महिला सरकार प्रमुख हुन् । १९७९ मे ३ मा प्रधानमन्त्री बनेकी थ्याचरले बेलायतमा करिब ११ वर्ष शासन गरेकी थिइन् । १९२५ मा इंग्ल्यान्डको ग्रानथाममा जन्मिएकी थ्याचर १९५९ मा सांसद निर्वाचित भएकी थिइन् । १९७० मा शिक्षा तथा विज्ञानमन्त्री बनेकी थ्याचर १९७५ को फेब्रुअरीमा कन्जरभेटिभ दलको नेता बनेकी थिइन् । त्यसलगत्तै राष्ट्रिय उद्योग तथा स्रोतको निजीकरण र राष्ट्रिय हितका विषयमा स्पष्ट अडान राखेकी थिइन् ।१९७८७९ मा तलब वृद्धिको मागसहित मजदुरहरूले गरेको आन्दोलनका कारण तत्कालीन प्रधानमन्त्री जेम्स कालाघानको सरकार ढलेपछि थ्याचर प्रधानमन्त्री भएकी थिइन् । उनी १९८३ मा दोस्रो कार्यकालका लागि प्रधानमन्त्री चुनिएकी थिइन् । १९८७ मा उनी तेस्रो कार्यकाल प्रधानमन्त्री बनेकी थिइन् । १९९० मा पार्टीको संसदीय नेताको प्रतिस्पर्धामा जोन मेजर निर्वाचित भएपछि उनले प्रधानमन्त्रीबाट राजीनामा दिएकी थिइन् ।
नयाँ वर्षको पूर्वसन्ध्यामा बिर्तामोडमा गुञ्जिँदै नेपथ्य,"काठमाडौं (कास) सांगीतिक ब्यान्ड नेपथ्यले नयाँ वर्ष २०८१ को पूर्वसन्ध्यामा बिर्तामोडमा कार्यक्रम गर्ने भएको छ । स्थानीय डोमालाल राजवंशी रंगशालामा चैत ३० गते शुक्रबार आयोजना हुने कन्सर्टमा नेपथ्यका लोकरक भाकासँगै पूर्वेली दर्शकहरू रम्न पाउने भएका हुन् । कुनै बेला झापाको बिर्ताबजार पूर्वी नेपालको व्यापारिक केन्द्र थियो । तर महेन्द्र राजमार्ग बनेसँगै सडक वरपरका क्षेत्रमा चहलपहल बढ्न थाल्यो । राजमार्गबाट बिर्ताबजार जाने बिन्दुलाई बिर्तामोड भन्न थालियो । यो सिंगो भेगका दर्शक हाम्रा लागि बहुमूल्य निधिका रूपमा रहँदै आएका छन्, गायक अमृत गुरुङ भन्छन् । कन्सर्टमा मुख्य गायक गुरुङलाई ड्रमसेटमा ध्रुव लामा, बेस गितारमा सुबिन शाक्य, गितारमा नीरज गुरुङ, मादलमा शान्ति रायमाझी र किबोर्डमा दिनेशराज रेग्मीले सघाउने छन् । नेपथ्यको प्रस्तुतिलाई स्वदेशका साना सहरबजारदेखि ठूला सहरसम्म एकरूपता प्रदान गर्न हामी सदैव प्रयासरत छौं, व्यवस्थापक नेपालयका अर्पण शर्मा भन्छन्, कलाकारबाहेक प्रविधि र प्राविधिकहरूसमेत गरेर ठूलो टिमका साथ उपस्थित हुँदा यो एकरूपतालाई बिर्तामोडका दर्शकहरूले पनि महसुस गर्न सक्नेछन् ।"
सन्देशमूलक 'स्वीकार,"काठमाडौं (कास) नरेश प्रधान र बुनु श्रेष्ठको म्युजिक भिडियो स्वीकार बजारमा आएको छ । आफ्ना बालबालिकामा देखिने अटिजमको अवस्थालाई समयमै स्वीकार गरेर उसको मौलिक क्षमता, विविधता र सीपलाई व्यावहारिक रूपमा बुझाउन र सिकाउन सकियो भने उनीहरूको दैनिक जीवनमा परिवर्तन ल्याउन सकिन्छ भन्ने सन्देशसहित म्युजिक भिडियो सार्वजनिक गरिएको हो । स्टुडियो साउन्ड मिल र अवानी फाउन्डेसनको संयुक्त आयोजनामा विश्व अटिजम दिवसको अवसर पारेर म्युजिक भिडियो सार्वजनिक गरिएको हो । अभियन्ता प्रधान र गायिका श्रेष्ठले केही वर्षदेखि गीतसंगीतका माध्यमबाट समाजमा सचेतना फैलाउँदै आएका छन् ।स्वीकार मा पावका शर्माको गीत कन्सेप्ट, हरि लम्सालको संगीत संयोजन, पुष्पन प्रधानको स्वर रहनुका साथै महेश्वरमान राजभण्डारीले मिक्सिङको काम गरेका छन् । म्युजिक भिडियोमा बाल कलाकार शुभम बर्तौला, खगेन्द्र लामिछाने र मेनुका प्रधानले अभिनय गरेका छन् । अंशु बस्नेतको छायांकन रहेको गीतको निर्देशन लोकेश वज्राचार्यले गरेका हुन् ।"
सेयर कर्जा बढिरहँदा पनि किन बढेन नेप्से ?,"(काठमाडौं) चालु आर्थिक वर्षको आठ महिनामा मात्र बैंक तथा वित्तीय संस्थाले ९ अर्ब ४० करोड रुपैयाँ सेयर कर्जा प्रवाह गरेका छन् । गत आर्थिक वर्षको आठ महिनाको तुलनामा यस वर्षको सोही अवधिमा सेयर कर्जा १२३ प्रतिशतले बढेको हो । गत आर्थिक वर्षको आठ महिनामा सेयर कर्जाको वृद्धिदर ६६ प्रतिशतले ऋणात्मक थियो । गत वर्षको माघ फागुनतिर सेयर कर्जा मात्र होइन, सेयर बजार पनि घटिरहेको थियो । तर यस आर्थिक वर्षका प्रायः महिनामा सेयर कर्जाको वृद्धिदर सकारात्मक छ भने गत माघदेखि दोहोरो अंकले बढिरहेको नेपाल राष्ट्र बैंकको मासिक तथ्याकले देखाउँछ । नेप्से घटिरहेका बेला सेयर कर्जा पनि घट्नु स्वाभाविक मानिए पनि सेयर कर्जा लगातार बढिरहँदा सेयर बजार बढ्न नसक्नुलाई आश्चर्यका रूपमा हेरिएको छ । चालु आर्थिक वर्षको सुरुका महिनादेखि नै वित्तीय प्रणालीमा पर्याप्त तरलता छ । ब्याजदर निरन्तर घटिरहेको छ भने कर्जा माग निकै कम छ । यसकारण पनि अहिले बैंकले सेयर लगानीकर्तालाई कर्जा लिन आग्रह गरिरहेका छन् । राष्ट्र बैंकको तथ्यांकले साना लगानीकर्ताले पनि बैंकबाट कर्जा लिएको देखाउँछ । तर पनि बजार किन बढ्न सकेन भन्ने प्रश्नको जिज्ञासामा स्टक ब्रोकर्स एसोसिएसनका पूर्वअध्यक्ष भरत रानाभाट भन्छन्, बजार बढ्नका लागि अहिले चाहिएको सकारात्मक संकेत (समाचार) मार्फत लगानीकर्ताको आत्मविश्वास वृद्धि हो । पछिल्ला दिनमा सेयर बजारमा कारोबारको प्रकृति हेर्दा लगानीकर्ताले लगानी बढाएको देखिन्छ । तर लामो समयदेखि घटिरहेको बजारमा लगानीकर्ताले सकारात्मक आशाको संकेत देखेका छैनन् । सरकारको गठबन्धन परिवर्तन पनि सरकार र राष्ट्र बैंकका नीतिहरूमा परिमार्जन भएका छैनन् । यसकारण मौद्रिक नीतिको तेस्रो त्रैमासको समीक्षामार्फत राष्ट्र बैंकले सेयर बजारका लागि केही खुकुलो नीतिगत व्यवस्था गर्ने लगानीकर्ताको अपेक्षा छ । सेयर बजार बढ्नका लागि आवश्यक धेरैजसो आधार तयार छन् । जस्तो तरलता पर्याप्त छ, ब्याजदर घटिरहेको छ । सेयर बजारमा थप गिरावट नहुँदा बैंकबाट मार्जिन कल आएको छैन, रानाभाट भन्छन्, तर, नयाँ सरकारका मन्त्रीहरूले सेयर बजार आफ्नो प्राथमिकतामा रहेको बताउँदै आएका छन् । उनीहरूको वक्तव्यअनुसार नीतिगत सुधार भएको छैन । यसकारण अहिले बजार वृद्धिका लागि सकारात्मक उत्प्रेरणा चाहिएको उनले बताए । यस्तो उत्प्रेरणाका लागि ठूलै नीतिगत परिवर्तन नहुन पनि सक्छ, सकारात्मक सन्देश दिने खालका नीतिगत परिमार्जन हुन सक्छन्, उनी भन्छन् । यसअघि ०७८ भदौमा राष्ट्र बैंकले ४ करोड र १२ करोडको सीमा लगाएपछि घट्न थालेको सेयर कर्जा त्यसपछिका प्रायः सबै महिनामा घटिरहेको थियो । चालु आर्थिक वर्षको मौद्रिक नीतिमार्फत राष्ट्र बैंकले ४ करोडको सीमा हटाएर १२ करोड मात्र कायम गरेको थियो । त्यति बेला राष्ट्र बैंकले ५० लाख रुपैयाँसम्मको सेयर कर्जामा जोखिम भार घटाएर एक सय प्रतिशत बनाएको थियो । यसअघि २५ लाख रुपैयाँसम्मको सेयर कर्जाको जोखिमभार मात्र एक सय प्रतिशत र त्योभन्दा बढी सबै कर्जाको एक सय ५० प्रतिशत थियो ।उक्त नीतिगत परिवर्तनले पनि सेयर लगानीकर्तालाई उत्साहित गर्न सकेको थिएन । त्यसपछि मौद्रिक नीतिको पहिलो त्रैमासिक समीक्षामार्फत राष्ट्र बैंकले (गत असोजमा) सेयर कर्जाको सीमा बढाएर व्यक्तिगत लगानीकर्ताले बढीमा १५ करोड रुपैयाँसम्म र संस्थागत लगानीकर्ताले २० करोड रुपैयाँसम्म सेयर कर्जा लिन पाउने व्यवस्था गरेको छ । यस्तो व्यवस्थापछि सेयर बजारमा सकारात्मक प्रभाव पर्ने नेपाल राष्ट्र बैंकका उच्च अधिकारीहरूले दाबी गरेका थिए । तर बजारले त्यो संकेत देखाएन । राज्यको नीतिगत व्यवस्थाले सेयर बजार प्रभावित हुने र पछिल्ला वर्षमा कसिला नीति आएकाले सेयर कारोबार मापक नेप्से परिसूचक बढ्न नसकेको अर्का एक सेयर ब्रोकरले बताए । नयाँ आर्थिक वर्ष सुरु भएपछि तरलता अवस्था सहज भएकाले बैंक तथा वित्तीय संस्थाले साना ठूला सेयर कर्जामा विभिन्न अफर ल्याइरहेका छन् । तर, शिथिल अर्थतन्त्र, अपेक्षाअनुरूप बढ्न नसकेको सेयर बजारलगायत कारण लगानीकर्ता कर्जा लिएर सेयरमा लगानी गर्ने हिम्मत धेरै लगानीकर्तामा आइनसकेको ती अधिकारीले जनाए । राष्ट्र बैंकको तथ्यांकअनुसार गत फागुनसम्म २५ देखि ५० लाख रुपैयाँसम्मको सेयर कर्जा ८८ र २५ लाख रुपैयाँभन्दा कमको कर्जा १८ प्रतिशतले बढेको छ । तर सोही अवधिमा एक करोड रुपैयाँभन्दा बढीको कर्जा १७४ प्रतिशतले बढेको छ । उल्लिखित तथ्यांकले सेयरका साना कर्जाको न्यून दरले बढ्दा ठूला कर्जा उच्च दरले बढेको देखाउँछ । यस्तै गत फागुनसम्म ५० लाखदेखि १ करोड रुपैयाँसम्मको कर्जा भने ३१ प्रतिशतले बढेको राष्ट्र बैंकको मासिक प्रतिवेदनले देखाएको छ । ०७९ फागुनसम्म २५ देखि ५० लाख रुपैयाँसम्मको सेयर कर्जा १७१ र एक करोडभन्दा माथिको कर्जा ५३ र २५ लाख रुपैयाँभन्दा कमको कर्जा १७१ प्रतिशतले घटेको थियो । सोही अवधिमा ५० लाखदेखि १ करोड रुपैयाँसम्मको कर्जा भने १० प्रतिशतले बढेको थियो ।"
सेबोन अध्यक्षको सर्ट लिस्टमा पाँच जना,"(काठमाडौं) नेपाल धितोपत्र बोर्ड (सेबोन) को रिक्त अध्यक्ष पदमा आवेदन दिएका १९ जनामध्ये पहिलो चरणमा पाँच जना छानिएका छन् । अध्यक्ष सिफारिस समितिले आइतबार उनीहरूलाई छानेको हो । छनोट हुनेमा कृष्णबहादुर कार्की, चिरञ्जीवी चापागाईं, नवराज अधिकारी, मुक्तिनाथ श्रेष्ठ र सन्तोषनारायण श्रेष्ठ रहेको स्रोतले बताएको छ । अध्यक्षका लागि सूचना आह्वान भएपछि १९ जनाले आवेदन दिएका थिए । तीमध्ये पहिलो चरणमा पाँच जना छानिएका हुन् । बोर्डको अध्यक्षका लागि कृष्णराज पोखरेल, गोपालप्रसाद भट्ट, नीरज गिरी, केशवप्रसाद श्रेष्ठ, कृष्णप्रसाद अधिकारी, रघुराज काफ्ले, प्रविन पन्दाक, सूर्यप्रसाद अधिकारी, रामदेव यादव, सीताराम थपलिया, विमलकुमार तिवारी, रामकृष्ण खतिवडा, खगेन्द्र कटुवाल र मुक्ति अर्यालले आवेदन गरेका थिए ।राष्ट्रिय योजना आयोगका उपाध्यक्ष मीनबहादुर श्रेष्ठको संयोजकत्वमा गठित समितिले यही फागुन १६ मा अध्यक्षका लागि आवेदन आह्वान गरेको थियो । आवेदनको अन्तिम म्याद गत फागुन ३० सम्म थियो । यसरी आवेदन दिने अन्तिम मिति सकिएको २५ दिनपछि मात्र सर्ट लिस्ट तयार पारिएको हो । समितिले पहिलो चरणमा छनोट गरेका ५ जनामध्येबाट दोस्रो चरणमा ३ जना छनोट गरी नियुक्तिका लागि सरकारलाई सिफारिस गर्नेछ । समितिले सिफारिस गरेका ३ जनामध्ये एक जना सरकारले बोर्ड अध्यक्षमा छनोट गर्नेछ ।सेबोनको अध्यक्षका लागि मान्यता प्राप्त विश्वविद्यालयबाट कम्तीमा स्नातकोत्तर उपाधि हासिल गरी धितोपत्र बजार व्यवस्थापन, पुँजी बजार विकास, आर्थिक, वित्तीय, वाणिज्य, व्यवस्थापन वा कानुन क्षेत्रमा कम्तीमा सात वर्ष काम गरेका व्यक्ति हुनुपर्नेछ । नेपाल धितोपत्र बोर्डको रिक्त अध्यक्ष पदमा नियुक्ति गर्न धितोपत्रसम्बन्धी ऐन, २०६३ को दफा ७ बमोजिम नाम सिफारिस गर्ने प्रयोजनका लागि गठन भएको समितिले सोही दफाको उपदफा (५) मा रहेको व्यवस्थाबमोजिम कार्यविधि निर्धारण गरेको हो ।समितिले अध्यक्ष छनोटका लागि मूल्यांकन आधार पनि तयार गरेको छ । यसअनुसार व्यावसायिक कार्ययोजनामा ४०, शैक्षिक योग्यतामा ४०, व्यावसायिक कार्ययोजना प्रस्तुतीकरणमा १८ अंक र अन्तर्वार्तामा ३० अंक छुट्याइएको छ ।गत पुस २० देखि सेबोनमा अध्यक्ष पद खाली छ । नयाँ अध्यक्ष नियुक्तिका लागि सरकारले गत माघ पहिलो साता सिफारिस समिति गठन गरेको थियो । समितिका सदस्यमा अर्थ सचिव कृष्णहरि पुष्कर र विज्ञ सदस्यमा उदय निरौला छन् । झन्डै तीन महिनादेखि सेबोनमा अध्यक्ष पद खाली छ । अध्यक्ष नहुँदा कम्पनीहरूको प्रारम्भिक निष्कासन, हकप्रद, बोनस, ऋणपत्रलगायत सबै प्रकारका धितोपत्र निष्कासन अनुमति रोकिएको छ भने नयाँ लाइसेन्स र कारबाही प्रक्रिया रोकिएको छ ।"
नौ वर्षपछि तातोपानी हुँदै खासाबाट सामान लिएर फर्किए तीन कन्टेनर,"चिटिक्क चीन, खण्डहर तातोपानीचिनियाँ कम्पनीले बनाइदिएका अत्याधुनिक मितेरी पुल र तातोपानी सुक्खा बन्दरगाहबाहेक अन्य अध्यागमन, गेट, सीमा सुरक्षा पोस्ट जस्ता महत्त्वपूर्ण सबै टहरा, जीर्ण भवनमा चलाइएका छन् । सीमा जोड्ने कोदारी राजमार्ग २६ किमि अझै क्षतिग्रस्त हुँदा कन्टेनरलाई धराप थापेझैं अवस्था छ । स्थानीयले मितेरी पुलपारिका चिनियाँ बजारबाट घरायसी प्रयोजनका लागि सामान ल्याउन पनि सीमामा सुरक्षाकर्मीबाट घण्टौं रोकेर झन्झटिलो बनाउने गरेको व्यवसायीले दुखेसो गर्दै आएका छन् । भूकम्पअघि तातोपानीबाट हस्तकला, वनस्पति, जडीबुटी, चाउचाउ जस्ता एक सय ८२ प्रकारका सामग्री चीनको खासा, सिगात्से र ल्हासा बजारमा निर्यात हुन्थ्यो ।"
अर्थ संक्षेप,"पिज्जा हटको ॅमेल्ट्सकाठमाडौं (कास) पिज्जा हट नेपालले पिज्जा हट मेल्ट्स ल्याएको छ । पिज्जा हट, नेपालको सबैभन्दा मनपर्ने र भरपर्दो पिज्जा ब्रान्ड, नयाँ वर्षका अवसरमा ल्याइएको कम्पनीले जारी गरेको विज्ञप्तिमा उल्लेख छ । यसैबीच नेपाली स्ट्यान्डअप कमेडियन, अभिनेता एवं टेलिभिजन कार्यक्रम प्रस्तोता सन्दीप क्षेत्रीलाई कम्पनीले नेपालमा ब्रान्ड एम्बेसडरसमेत नियुक्त गरेको छ । सबै नयाँ मेल्ट्समा स्वादपूर्ण फिलिङ्सले भरिएको पातलो र क्रिस्पी क्रस्ट, पग्लिएको सय प्रतिशत मोजारेला चिज, स्वादयुक्त सस, फोल्ड गरी पूर्णतामा बेक गरिएको बटरी ग्लेज र अनौठो मसला स्प्रिंकल छन्, विज्ञप्तिमा भनिएको छ । व्यवस्थापन संघले गर्यो पूर्वबजेट छलफल काठमाडौं (कास) नेपाल व्यवस्थापन संघले पूर्वबजेट छलफल गरेको छ । काठमाडौंको होटल मेरियटमा समृद्धिका बाटोमा पथप्रदर्शक २०८१८२ विषयक पूर्वबजेट छलफल कार्यक्रम गरिएको संघले जारी गरेको विज्ञप्तिमा उल्लेख छ । अर्थमन्त्री वर्षमान पुनको प्रमुख आतिथ्यमा भएको कार्यक्रममा अर्थशास्त्री, निजी क्षेत्रका व्यावसायिक नेतृत्वकर्ता, संघका सदस्यलगायत नागरिक समाजका विभिन्न प्रतिनिधिको सक्रिय सहभागिता रहेको संघले जनाएको छ । विशेषगरी लगानी प्रवर्द्धन गर्ने, स्रोतको समानुपातिक वितरण एवं व्यावसायिक प्रवर्द्धन गरी रोजगारी सिर्जना हुने खालका विषयलाई सरोकारवालाले उठाएका थिए ।एम्बिसनले ल्यायो पढाइको प्रगति हेर्न मिल्ने एपकाठमाडौं (कास) अनलाइन माध्यममा अध्ययन गरिरहेका विद्यार्थीका अभिभावकले आफ्नै मोबाइलबाट छोराछोरीको अध्ययनको प्रगति हेर्न मिल्ने एप सार्वजनिक भएको छ । एम्बिसन गुरु नेपाल प्रालिले ल्याएको यो एपबाट अभिभावकले एम्बिसन गुरुमा अध्ययनरतले कति समय बसेर पढिरहेका छन्, उनीहरूको पढाइमा कति प्रगति भइरहेको छ, विद्यार्थीले कतिवटा लाइभ क्लास लिए, कतिवटा छुटाए, कुनकुन परीक्षामा सहभागी भएलगायतका जानकारी पाउन सक्ने बताइएको छ । प्रत्यक्ष गुरुसँग पनि परामर्श लिन सकिनेछ, एम्बिसन गुरुले जारी गरेको विज्ञप्तिमा भनिएको छ, एम्बिसन गुरुले एसईई, प्लस टु, साइन्स, म्यानेजमेन्टका ब्याच्लर र मास्टर्स लेबलका विभिन्न विषयका परीक्षाको तयारी अनलाइनबाट गराउँछ ।"
"दाउन्ने क्षेत्रमा धूलोले सास्ती, दिउँसै अँध्यारो","(पूर्वी नवलपरासी) रविमल खतिवडा (काठमाडौं)पूर्वपश्चिम राजमार्गअन्तर्गतको दाउन्ने खण्ड पार गर्न हिजोआज यात्रुले निकै कष्ट खेप्नु परिरहेको छ । नारायणगढबुटवल खण्ड विस्तार गर्न भत्काइएको सडक समयमै नबन्दा यहाँको १४ किलोमिटर दूरी पार गर्न ३ घण्टाभन्दा बढी समय लाग्ने गरेको छ । सडकमा २ फिटसम्म धूलो थुप्रिएको छ । बाटो छोप्ने गरी उड्ने धूलोका कारण सवारी आवागमनमा बाधा पर्दा दुर्घटनाको जोखिम उस्तै छ । तैपनि दिउँसै हेड लाइट बालेर हर्न बजाउँदै गाडीहरू गुड्न बाध्य छन् । आफू आइरहेको अर्को चालकलाई जनाउ दिन पनि हर्न बजाउने र इमर्जेन्सी लाइट बालेर हिँड्नु परिरहेको कपिलवस्तुबाट काठमाडौं जाँदै गरेका कार चालक जोतेन्द्रमोहन चौहानले बताए । राजमार्गको यस खण्डमा अधिकांश ठाउँमा ट्राफिक संकेतसमेत छैनन् । दुईपांग्रे सवारीसाधन त धूलोभित्रै हराउँछन् भने सवार गर्नेमा धूलोका कारण घाँटी दुख्ने र खोकी लाग्ने समस्या देखिने गरेको छ । गाडीले उडाउने धूलोका कारण सडक आसपासका होटल तथा रेस्टुरेन्ट चल्नै छाडेको दाउन्नेका होटल व्यवसायी पुरन गिरीले दुखेसो पोखे । यात्रा सहज हुँदा दाउन्ने खण्ड धेरैको खाना र खाजा खाने मुख्य गन्तव्य हुने गर्थ्यो । करिब ५ वर्षदेखि हामी धूलोको समस्या भोगिरहेका छौं, उनले भने, सकेसम्म यस खण्डमा चालकले गाडी रोक्न नपरे हुन्थ्यो भन्छन् । धूलो र ट्राफिक जामका कारण चालक र यात्रु दाउन्ने कटिहाल्न पाए हुन्थ्यो भन्ने ध्याउन्नमा हुन्छन् । दाउन्नेमा ६० भन्दा बढी होटल तथा रेस्टुरेन्ट छन् । धूलोबाट जोगिन अधिकांशले होटललाई त्रिपालले ढाकेका छन् । यो खण्ड भएर दैनिक १२ हजार सवारीसाधन ओहोरदोहोर गर्छन् । धूलोले नदेखिएर मालवाहक गाडी खाल्डोमा फस्दा दिनहुँ घण्टौं ट्राफिक जाम हुने गरेको छ । अत्यधिक धूलोका कारण राजमार्गमा ट्राफिक प्रहरी पनि खटिन चाहँदैनन् । सडक विस्तारको ठेक्का पाएको चाइना स्टेट कन्स्ट्रक्सन इन्जिनियरिङ कर्पोरेसन कम्पनीका ठेकेदारले धूलो नउडोस् भनी नियमित पानी हाल्नुपर्नेमा त्यसो गरेका छैनन् । दाउन्ने बजारदेखि बर्दघाटतर्फ ७ र पूर्वी दुम्कीवासतर्फ ७ किमिमा पानी नहाल्दा यो राजमार्ग हिँडिसाध्यै छैन । दाउन्नेदेखि पूर्वी चोरमारासम्मको २२ किमि खण्डमा सडक भत्काएपछि सवारी अस्तव्यस्त बनेको हो । यो खण्ड पार गर्नै झन्डै ४ घण्टा लाग्ने गरेको छ । देशकै व्यस्त मानिने यस सडक खण्डमा दैनिक यात्रा गर्ने यात्रुले सास्ती खेप्नु परिरहेको छ । कुल १ सय १३ किमि सडक खण्डको विस्तार थालिएको हो । दाउन्ने खण्डमा दैनिक तीन पटक पानी हाल्ने गरिएको आयोजना निर्देशनालय (एडीबी) का आयोजनाका प्रमुख चूडाराज ढकालको दाबी छ । यो खण्डमा धूलोले गर्दा धेरै समस्या छ, १४ किमि खण्डमा १ सय १२ वटा कर्ल्भट निर्माण गरिँदै छ, उनले भने, पहिल्यै ८१० वटाका दरले कर्ल्भट बनाउन सकेको भए यस्तो समस्या हुने थिएन, पहिला अन्त काम गरेर यो खण्डमा थाल्दा समस्या भएको हो । दाउन्ने खण्डको धूले सडकमा पानी हाल्ने मान्छे, यातायात सहज गर्नका लागि ट्राफिक प्रहरी राख्ने कुरामा ठेकेदारले ध्यान दिनुपर्ने उनले बताए । यो खण्डमा एकदमै समस्या छ, पानी हाले पनि घामले एक घण्टामा सुकिहाल्छ, त्यसका लागि पानी हाल्ने समय बढाउन भनेका छौं, उनले भने, सवारी चाप अत्यधिक हुने यो खण्डमा काम गर्न पनि उस्तै गाह्रो छ । यस सडक खण्डको निर्माण प्रगति कम हुँदा २०७९ असोज पहिलो साता सूचना निकालेरै ठेक्का तोड्ने चेतावनी दिइएको थियो । तर ठेकेदारले काम चाँडै सक्ने प्रतिबद्धता जनाएपछि आयोजना ठेक्का तोड्नबाट पछि हटेको हो । काममा उचित प्रगति नभए पनि दोस्रो पटक २०८१ असारसम्मका लागि म्याद थपिएको हो । तर थपिएको म्याद पनि ३ महिना मात्रै बाँकी रहँदा आयोजनाको भौतिक प्रगति ५० प्रतिशत भएको आयोजना बताउँछ । जबकि बाँकी काम ३ महिनाभित्र सक्ने सम्भावना भने देखिँदैन । एसियाली विकास बैंक (एडीबी) को ऋण सहयोगमा यस सडक खण्ड स्तरोन्नतिको ठेक्का लागेको हो । २०७५ पुस ५ मा सुरु भएको ठेक्काअनुसार २०७९ साउन २२ भित्र काम सकिसक्नुपर्ने थियो । निर्माण सुरु भएको ५ वर्ष बित्दा पनि निर्माण प्रगति भने सन्तोषजनक छैन । सम्झौताअनुसार यसको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । २०८१ असारसम्मको म्याद छ, उक्त अवधिभित्र काम सकिने देखिँदैन, ढकालले भने, कसरी म्याद थप गर्ने भनेर अन्योल भएको छ, म्याद नथपौं सडकको हालत यस्तो छ, थपौं काममा उल्लेख्य प्रगति छैन, यसबारे के गर्ने भनेर छलफल भइरहेको छ, निर्णय भइसकेको छैन । यस सडक खण्ड भएर ओहोरदोहोर गर्ने सवारी चाप उच्च रहेको र हालको ठेक्का तोडेर नयाँ ठेक्कामा जान समय लाग्ने भएकाले कसरी हुन्छ छिटो काम सक्न अहिलेकै ठेकेदारलाई दबाब दिइरहेको उनले बताए ।"
कुमालको कमाल,"आयरल्यान्ड उल्भसको ॅक्लिन स्वीपअर्जुन कुमालले शतक बनाए पनि आयरल्यान्ड उल्भस (ए) ले आइतबार तेस्रो एकदिवसीय क्रिकेटमा नेपाल ए लाई ६९ रनले पराजित गरेको छ । २ सय ८५ रनको लक्ष्य लिएर आएको नेपाल ए ३९४ ओभरमा २ सय १५ रनमा अलआउट भयो ।कुमालले २ रन जोड्दै ३४ औं ओभरमा आफ्नो शतक पूरा गरेका थिए । १ सय १४ बल खेली आफ्नो शतक पूरा गरेका उनी त्यसको अर्को ओभरमा १ सय २ रन बनाई आउट भए । उनले कुल १ सय १८ बल खेली १४ चौका प्रहार गरे । कुमालले अर्जुन साउदसँग पहिलो विकेटमा १२ ओभरमा ६८ रनको साझेदारी गरी नेपाल ए लाई राम्रो सुरुआत दिलाए । साउद ३० बल खेली ४ चौका र ३ छक्का प्रहार गरी ३६ रनमा आउट भए । देव खनालले ११ र नरेन भट्टले १५ रनमात्र बनाउन सके । नेपाली राष्ट्रिय टोलीका अनुभवी विनोद भण्डारी र भीम सार्कीले पुनः निराश बनाए । कप्तान विनोद ४ र भीम पहिलो बलमा डकआउट भए । रुपेश सिंहले १६ बलमा ३ चौका प्रहार गरी १५ रन जोडे । रिजन ढकाल पनि शून्यमा आउट भए । शाहव आलम ६ र विकास आग्री ३ रनमा आउट भए ।आयरल्यान्ड ए बाट बेन ह्वाइटले ५ विकेट लिए । लेग स्पिनर उनले १० ओभरमा १ मेडन राख्दै ६२ रन खर्चे । ग्याभिन होयले ४ विकेट लिए । उनले ७४ ओभरमा १ मेडन राख्दै २७ रन खर्चे । एक विकेट म्याथ्यु फोस्टरको नाममा रह्यो । यस खेल जित्दै आयरल्यान्ड ए ले शृंखला क्लिन स्वीप गरेको छ । आयरल्यान्ड ए ले पहिलो खेल २१ रनले र दोस्रो खेल १ सय १४ रनले जितेर यसअघि नै शृंखला जितिसकेको छ । आयरल्यान्ड ए ले नेपालविरुद्धको तीन ट्वान्टी२० खेलको शृंखला २१ ले जितेको थियो । नेपाली राष्ट्रिय टोलीसॅगको दुवै खेलमा भने आयरल्यान्ड ए पराजित भएको थियो ।यसअघि स्टेफन डहनीको शतकमा टस जितेर ब्याटिङ गरेको आयरल्यान्ड ए ले निर्धारित ५० ओभरमा ९ विकेट गुमाई २ सय ८४ रन बनाएको थियो । उनले १ सय २६ बलमा आफ्नो शतक पूरा गरेका थिए । ओपनर डहनीले कुल १ सय २९ बल खेली ७ चौका र २ छक्का प्रहार गर्दै १ सय ७ रन बनाए । रिजनले ४७ औं ओभरमा उनलाई विकेटको पछाडि अर्जुन साउदबाट क्याच गराए ।जेम्स म्याकलम ९ रनमा आउट भएपछि डहनीले पिटर मुरसँग दोस्रो विकेटमा ६६ रनको साझेदारी गरे । मुरले २५ बल खेली ४५ रन बनाए । मुरले शाहव आलमको बलमा लगातार ३ छक्का प्रहार गरेका थिए । उनै शाहवले मुरलाई आउट गरे । मुरले कुल २ चौका र ५ छक्का प्रहार गरे ।केड केरमाइकल ८, मोर्गन टपिङ २१, कप्तान निल रक १, होय १४ रनमा आउट भए । फिओन ह्यान्डले २० र म्याथ्यु हम्फ्रेजले रन बनाउँदै डहनीलाई राम्रो साथ दिए । हम्फ्रेज ३४ बल खेली २ चौका प्रहार गरी २३ रन बनाई इनिङ्सको अन्तिम बलमा आउट भए । ह्वाइट १२ बल खेली २ चौका र १ छक्का प्रहार गरी १९ रनमा अविजित रहे ।नेपालबाट रञ्जित र रिजनले ३३ विकेट लिए । शृंखलामा पहिलो खेल खेलिरहेका रञ्जितले १० ओभरमा १ मेडन राख्दै ५३ र रिजनले १० ओभरमा ७५ रन खर्चे । शाहवले १० ओभरमा ६० रन खर्चेर १ विकेट लिए ।"
एसीसी प्रिमियर कप कान्तिपुर टीभीमा,"काठमाडौं (कास) कान्तिपुर टेलिभिजनले एसीसी प्रिमियर कपको प्रत्यक्ष प्रसारण गर्ने भएको छ । चैत ३० बाट ओमनमा सुरु हुने प्रतियोगिताको विजेताले भारत, पाकिस्तान, श्रीलंका, बंगलादेश र अफगानिस्तानसँग एसिया कपमा खेल्न पाउनेछ । नेपाल, मलेसिया, हङकङ, कतार र साउदी अरेबिया समूह ए मा तथा यूएई, ओमान, कुवेत, बहराइन र कम्बोडिया समूह बी मा छन् । नेपालले पहिलो दिनमै मलेसियासँग प्रतिस्पर्धा गर्नेछ । त्यस्तै वैशाख १ मा कतार, ३ मा हङकङ र ५ मा साउदी अरेबियासँग खेल्नेछ । भारतको गुजरातमा भइरहेको एसएमएस फ्रेन्डसिप कप आइतबार जितेर नेपाली टोली उतैबाट ओमन भ्रमणमा निस्कनेछ । अघिल्लो पटक नेपालमा सम्पन्न प्रिमियर कपको ५० ओभरको संरचनामा फाइनलमा यूएईलाई पराजित गर्दै नेपालले एसिया कप खेलेको थियो । यस पटक पनि नेपाललाई उपाधि रक्षा गर्दै एसिया कपमा स्थान बनाउनुपर्ने चुनौती छ ।"
प्रथम अन्तर प्रदेश राष्ट्रिय खेलकुद भरतपुरमा सुरु,"(चितवन) प्रथम अन्तर प्रदेश राष्ट्रिय खेलकुद प्रतियोगिता भरतपुरमा सुरु भएको छ । आइतबार साँझ भरतपुरको रामपुरमा निर्माणाधीन क्रिकेट रंगशालामा प्रधानमन्त्री पुष्पकमल दाहालले प्रतियोगिताको उद्घाटन गरेका छन् । सातै प्रदेशका प्रदेशस्तरीय टिमले विभिन्न नौ खेलमा प्रतिस्पर्धा गर्नेछन् । प्रतियोगिता वैशाख १ गते शनिबारसम्म चल्नेछ ।उद्घाटन कार्यक्रममा बोल्दै वाग्मती प्रदेश खेलकुद विकास समितिका सदस्यसचिव सूर्यलाल भण्डारीले राष्ट्रियस्तरको मजबुत टिम निर्माणका लागि प्रदेश टिम पनि बलियो हुनुपर्ने बताए । प्रदेशस्तरीय टिमबीच हुने प्रतियोगिताले खेलाडीहरूले खारिने अवसर पाउने र यसले गर्दा अन्तर्राष्ट्रियस्तरमा हुने प्रतिस्पर्धामा खेलाडीको प्रदर्शन बलियो हुँदै जाने अपेक्षा लिएको बताए ।प्रत्येक वर्ष हरेक प्रदेशले आलोपालो रूपमा प्रतियोगिता गर्दै जाने योजना रहेको पनि उनले बताए । प्रतियोगितामा फुटबल, भलिबल, क्रिकेट, बक्सिङ, कराँते, तेक्वान्दो, एथलेटिक्स, ब्याडमिन्टन र पौडीका खेलहरू हुनेछन् । भलिबलको महिलापुरुष दुवै समूहको खेल भरतपुरको गेस्टहाउस चौरमा हुनेछ । महिला फुटबल भरतपुर शारदानगरको बखान स्मृति रंगशालामा हुनेछ भने पुरुष फुटबल गौरीटार रंगशाला हेटौंडामा हुनेछ । पुरुषमहिला दुवैको क्रिकेट रामपुरमा निर्माणाधीन रंगशालाको नमुना मैदानमा हुनेछ । बक्सिङ, कराँते र तेक्वान्दो भरतपुरमा रहेको चितवन उद्योग संघको प्रदर्शनी केन्द्रमा सम्पन्न हुनेछ । ब्याडमिन्टन भरतपुर कभर्डहलमा र एथलेटिक्स भरतपुर शारदानगरको चित्रवन रंगशालामा हुनेछ । त्यसैगरी पौडी खेल भरतपुर देवनगरमा रहेको एक रिसोर्टको स्विमिङ पुलमा सम्पन्न हुँदै छ । प्रतियोगितामा दुई हजार पाँच सय खेलाडी, पदाधिकारी र निर्णायक थप पाँच सय गरेर कुल तीन हजारको हाराहारीमा सहभागी छन् । सहभागी खेलाडीले नेपाल सरकारको सहसचिवसरह दैनिक भत्ता पाउने र ३० लाख रुपैयाँ बराबरको बिमा पनि गरिएको प्रदेश खेलकुद सदस्यसचिव भण्डारीले बताए । समापन हेटौंडामा हुनेछ ।"
छोटकरी,"सोसियलको जितमा रोशनको ह्याट्रिककाठमाडौं (कास) रोशन क्षेत्रीको ह्याट्रिकको मद्दतले सोसियल वेलफेयरले आइतबार सहिद स्मारक लिग सी डिभिजनमा मनोहरालाई ५० ले हराएको छ । रोशनले ३४, ४३ र ८० औं मिनेटमा गोल गरे । थप दुई गोल नीरज परियार र सञ्जीव अर्यालको नाममा रह्यो । सातदोबाटोको एन्फा कम्प्लेक्समा भएको पहिलो खेलमा पुल्चोकले सामाजिकलाई ३० ले हरायो । त्यसमा सुमन श्रेष्ठ, स्यारबलो तामाङ र सागर थिङले गोल गरे । त्यसमध्ये सुमनको गोल सुरुआती ३९ सेकेन्डमै सम्भव भएको थियो ।जुनियर र क्याडेट वर्ल्ड च्याम्पियनसिपमा कृपाकाठमाडौं (कास) नेपालकी कृपा गुरुङले जुनियर र क्याडेट वर्ल्ड फेन्सिङ च्याम्पियनसिपमा सहभागिता जनाउने भएकी छन् । प्रतियोगिता साउदी अरेबियाको रियादमा अप्रिल १० देखि २० सम्म हुनेछ । नेपाली टिमको व्यवस्थापकमा विजयी शाही रहेका छन् । नेपाल ओलम्पिक कमिटीमा आइतबार आयोजित विशेष कार्यक्रमबीच उपाध्यक्ष तथा कार्यकारी निर्देशक चतुरानन्दराज वैद्यले बिदाइ गरे र कृपाले प्रतियोगितामा राम्रो प्रदर्शन गर्ने विश्वास पोखे । टिम आइतबार नै त्यसतर्फ प्रस्थान गरेको छ । कृपाले वुमेन्स इन्डिभिजुएल ईपीको क्याडेट र जुनियर दुवैमा आफ्नो चुनौती पेस गर्नेछिन् ।मुम्बईले हात पार्यो पहिलो जितमुम्बई (एजेन्सी) मुम्बई इन्डियन्सले आइतबार इन्डियन प्रिमियर लिग (आईपीएल) को यस सिजनमा आफ्नो पहिलो जित निकालेको छ । उसले दिल्ली क्यापिटल्सलाई वानखडेमा भएको खेलमा २९ रनले हराएको हो । लगातार तीन हारपछि मुम्बईको यो पहिलो जित हो । यसले कप्तान हार्द्धिक पान्ड्यामाथिको दबाब केही कम हुनेछ । हारले दिल्ली भने दुई अंकमै सीमित रहेर अन्तिम स्थानमा झरेको छ । दिल्लीको पाँचौं खेलमा यो चौथो हार हो । पहिले ब्याटिङ गरेको मुम्बईले पाँच विकेटमा २ सय ३४ रन बनाएको थियो । त्यसमा रोहित शर्माले सर्वाधिक ४९ रन बनाए । यस्तै ईशान किसनले ४३ र टिम डाभिडले ४५ रन बनाए । जवाफमा दिल्लीले आठ विकेट गुमाएर २ सय ५ रन मात्रै बनाउन सक्यो । ट्रिस्टिन स्टब्सले ७१ र पृथ्वी सले ६६ रन बनाए पनि त्यसको कुनै अर्थ रहेन ।"
