शीर्षक,विवरण
ऊर्जामन्त्री बस्नेत र श्रममन्त्री अर्याल आबद्ध सहकारीमा पनि बचत अपचलन,"अनौठो के भने हाम्रो नयाँ कृषि सहकारी मा पनि गितेन्द्रबाबु (जीबी) राई जोडिन्छन् । लामो समय सहकारीमा रहेका बस्नेतले छाडेपछि सूर्यबहादुर गुरुङ र जीबी राई अध्यक्ष भएका थिए । अर्याल र बुर्लाकोटी राजनीतिमा लाग्ने भएपछि योजनाबद्ध रूपमै संस्था जीबी राईलाई सुम्पिएको बचतकर्ताहरूको भनाइ छ । तर त्यसअघि संस्थामा गुरुङ अध्यक्ष, अर्याल उपाध्यक्ष र बुर्लाकोटी सञ्चालक भएको बेला रकम हिनामिना गरिएको साढे चार करोड नदिएको भन्दै उजुरी परेको छ । गत माघ ११ मा यो सहकारीलाई समस्याग्रस्त घोषणा गर्दा सरकारले दुई निर्णय गरेको थियो । एउटा संस्थाको सम्पत्ति तथा दायित्व व्यवस्थापन गर्ने र अर्को प्रहरीको केन्द्रीय अनुसन्धान ब्युरोबाट अनुसन्धान गर्ने । दाबी पेस गर्न ३५ दिने सूचना प्रकाशित भएको छ, यस अवधिमा साढे ४ करोडभन्दा बढीको दाबी परेको छ । अध्ययन गर्दा त्यो अवधिमा अध्यक्ष सूर्यबहादुर गुरुङ, उपाध्यक्षमा रास्वपाका डोलप्रसाद अर्याल र सञ्चालक सदस्य कवीन्द्र बुर्लाकोटी जिम्मेवारीमा देखिन्छन्, समस्याग्रस्त सहकारी व्यवस्थापन समिति कार्यालयका सदस्यसचिव केशवप्रसाद पौडेलले भने, वर्तमान कार्यसमितिका अध्यक्षमा भने गितेन्द्र बाबु राई छन् । सहकारी विभागको पत्रका आधारमा सीआईबीले पनि अनुसन्धान अघि बढाएको छ । हाम्रो नयाँ कृषि सहकारी संस्थाका बचतकर्ताले रकम फिर्ता नपाएको उजुरी परेको छ । सीआईबीले अनुसन्धान सुरु गरेपछि त्यहाँ पनि उजुरी आउने क्रम जारी छ । उजुरी आउँदै छ, हाम्रो अनुसन्धान पनि जारी छ, सीआईबीका डीएसपी जीवन निरौलाले भने ।देशैभरि सहकारी ठगी गर्ने जीबी राई समूहका अन्य सदस्य यो सहकारीमा पनि जोडिएको भेटिएको छ । बुटवलस्थित सुप्रिम सहकारी संस्थाका पदाधिकारीहरू हाम्रो नयाँ कृषि सहकारी संस्था मा सञ्चालक रहेको पुष्टि प्रहरीले गरेको छ । ओमप्रकाश गुरुङ र दुर्गा चापागार्इं दुवैतिर सञ्चालक थिए, उनीहरूलाई बुटवलको सहकारी ठगीमा प्रहरीले पक्राउ गरेको छ भने काठमाडौं झिकाएर अनुसन्धान भइरहेको निरौलाले बताए । काठमाडौंमै पक्राउ गरेको एक जना र बुटवलबाट झिकाइएका दुई जना गरी तीन जनालाई हिरासतमा राखेर अनुसन्धान गरिरहेका छौं, उनले भने, यो संस्थाको अनुसन्धान भर्खर सुरु भएकाले टुंगिन केही समय लाग्छ ।श्रम, रोजगार तथा सामाजिक सुरक्षामन्त्री अर्यालले आफू सहकारीको उपाध्यक्ष रहेको स्विकारे । संस्थामा सदस्य हुँदै क्रमशः उपाध्यक्ष भए पनि आफ्नो कार्यकालमा समस्या नभएको उनको दाबी छ । कोभिडपछि देशभर कृषि क्षेत्रमा काम गर्ने गरी राष्ट्रियस्तरको सहकारीमा नेतृत्व गर्ने भनेर हाम्रो नयाँ कृषि सहकारी संस्थामा हामी गएका हौं, म सदस्य हुँदै उपाध्यक्ष पनि बनें । तर, मेरो अवधारणा अनुसार काम नभएपछि सहमतिमै उपाध्यक्षबाट १ महिनामै राजीनामा दिएँ, मन्त्री अर्यालले भने, मैले राजीनामा दिँदा सहकारीमा समस्या थिएन । मेरो पनि २३ लाख रुपैयाँ लगानी छ, उजुरी दाबी गरेर पैसा चाहियो भन्ने अवस्था छ । तर म आफैं व्यस्त भएकाले पैसा भएपछि दिनु भनेर छाडेको हुँ । नयाँ सञ्चालक समितिको अध्यक्षमा जीबी राईको ग्रुप छ । सहकारीमा देखिएका समस्या समाधान गर्न रास्वपाले प्रधानमन्त्रीलाई प्रतिवेदन बुझाएको बताउँदै उनले भने, अहिले सहकारीमा देखिएको समस्या समाधान गर्न हामी आफैं लागेका छौं, प्रधानमन्त्रीलाई प्रतिवेदन बुझाएका छौं, उनले भने, हामीबाट केही समस्या भए सच्याउँछौं तर ठगी गर्ने छैनौं ।मन्त्री अर्यालले अहिले उक्त सहकारीमा आफ्नो कुनै लेनदेन नरहेको भनी गरेको दाबी पुष्टि हुने आधार भने छैन । बचतकर्ताले उजुरी गरेपछि रकम फिर्ता गर्न गत असार २७ मा सहकारी विभागको रोहबरमा भएको सहमतिमा जीबी राईसहित अर्यालको पनि हस्ताक्षर छ । जसमा जीबी राईले स्थिर सम्पत्ति बिक्री गरेर बचतकर्ताको पैसा फिर्ता गर्ने लिखित प्रतिबद्धता गरेका थिए । मञ्जुरीनामा दिने मुख्य सेयरधनी सूचीको चौथो नम्बरमा अर्यालले पनि हस्ताक्षर गरेका छन् । यसले गत असारसम्म पनि उनी यो संस्थाको मुख्य सेयरधनी रहेको पुष्टि हुन्छ । त्यतिबेला उक्त संस्थामा मन्त्री अर्यालको १० लाख रुपैयाँ बराबरको सेयर रहेको देखिन्छ । यस संस्थाका सञ्चालक अध्यक्ष तथा सञ्चालक समितिका पदाधिकारीले दस करोड पचास लाख रुपैयाँ बराबरको रकम स्प्रिङउड रियल स्टेट एन्ड हाउजिङ प्रालिको स्वामित्वमा रहेको रूपन्देही जिल्ला आनन्दवन८ किनं ६२४,६२५,६२८ को क्षेत्रफल ६१८०१८ वर्गमिटर जग्गाबाट असुलउपर गर्न ०८० असार ३ मा अध्यक्ष गितेन्द्रबाबु राईले विभागका रजिस्टार तथा बचतकर्ताको रोहबरमा गरेको सहमतिमा हामी सबै जना सहमत छौं, सहकारी विभागमा बुझाइएको कागजमा भनिएको छ । तर यो सहमति भने बेवारिसे भएको छ । विभागबाट संस्थाका सञ्चालक समितिका सदस्य र बचतकर्ता सदस्यलाई सँगै छलफल गराएर समस्या समाधानका लागि लिखित प्रतिबद्धता गराए पनि कार्यान्वयन भएन, सहकारी विभागले ०८० असोज २५ मा सीआईबीलाई लेखेको पत्रमा भनिएको छ, प्रतिबद्धताअनुसार कार्य नगरी उल्टै संस्था बन्द गरी विभागको सम्पर्कमा आएनन् । संस्थाका सञ्चालक समिति र व्यवस्थापनका कर्मचारीहरूले सहकारी ऐनविपरीत कसुर गरेको देखिन्छ । सजायका लागि थप अनुसन्धानमा पठाएका छौं ।"
गृहमन्त्रीपत्नी उपाध्यक्ष रहेको सहकारीमा महानगरको अनुगमन,"काठमाडौं महानगर क्षेत्रका सहकारीमा बेथिति बढेको र सर्वसाधारणको बचत संकटमा परेको भन्दै उजुरी परेपछि महानगरले सीएसहितको टोली बनाएर अनुगमन सुरु गरेको छ । यसक्रममा धेरै उजुरी आएको मध्ये साई स्वागत बचत तथा ऋण सहकारी संस्था मा पनि अनुगमन गरिएको महानगरका प्रवक्ता नवीन मानन्धरले बताए । उजुरीका आधारमा अनुगमन गरिएको हो, अन्य सहकारीमा पनि अनुगमन हुन्छ, प्रतिवेदन तयार भएपछि कसलाई कस्तो कारबाही गर्ने भन्ने तय हुन्छ, उनले भने । महानगरको सहकारी विभागबाट प्रमुखसहित चार जना, नगर प्रहरीका तीन जना र तीन जना सीएसहितको टोली अनुगमनमा गएको थियो । भरतमणि जंगम अध्यक्ष रहेका बेला ०७५ देखि ०७९ सम्म निकिता सहकारीमा उपाध्यक्ष थिइन् । भ्रष्टाचारविरोधी अभियन्ता भनेर चिनिने भरतमणि कुनै बेला न्युज २४ टेलिभिजनमा कार्यक्रम पनि चलाउँथे । वर्तमान गृहमन्त्री लामिछानेसँग त्यही टेलिभिजनमा मित्रता बढेपछि सहकारीको ऋण दिलाउन आफूले सहयोग गरेको बयान उनले महानगरलाई दिएको अधिकारीहरूले बताएका छन् । निकिताका नाममा भएको उक्त कारोबार फर्छ्योट भएको जानकारी पनि भरतमणिले दिएका छन् । तर, उपाध्यक्ष स्वयम्ले धितो नराखी ५० लाख लिएको र त्यस्तै प्रवृत्तिमा ऋण प्रवाह हुँदा सहकारी संकटमा परेको भन्दै बचतकर्ताले महानगरमा उजुरी गरेका छन् । निकिता ०७५ सालमा संस्थाका उपाध्यक्ष थिइन् । भरतमणि र निकिता अहिले सहकारीको पदाधिकारी छैनन् । तर, कारोबार बिग्रिएकाले एक सर्वसाधारण महिला निमकुमारी छन्तेललाई अध्यक्ष बनाइएको छ, जबकि संस्थाले सात करोड रुपैयाँ बचत तिर्न बाँकी छ । सम्पत्ति शुद्धीकरण अनुसन्धान विभागले उक्त सहकारीको दर्ता, सञ्चालक समिति, कारोबारलगायत विवरण उपलब्ध गराउन भन्दै गत मंसिर २१ मा काठमाडौं महानगरलाई पत्राचार गरेको थियो । त्यस महानगरपालिकाअन्तर्गत साई स्वागत बचत तथा ऋण सहकारी संस्था दर्ता भए नभएको, दर्ता भएको भए सोको पदाधिकारीहरूको विवरण खुलाई उक्त सहकारीविरुद्ध त्यहाँ कुनै उजुरी परेनपरेको सम्बन्धमा खुलाई उजुरी परेको भए सोको एक प्रति अनुसन्धान प्रयोजनका लागि यस विभागमा पठाइदिनु भई सहयोग गरिदिनुहुन अनुरोध छ, विभागले महानगरपालिकालाई लेखेको पत्रमा भनिएको छ ।तर यो संस्थाका बारेमा त्यसअघि र पछि पनि महानगरमा उजुरी परेको थियो । काठमाडौं महानगरपालिकाभित्र १ हजार ९ सय ३५ वटा सहकारी छन् । त्यसमध्ये हरेक वडामा कम्तीमा एक सहकारी गरी तत्काल करिब ४० सहकारीको अनुगमन गर्ने योजना महानगरले बनाएको छ । धेरै गुनासो आउन थालेपछि त्यस्ता सहकारीलाई विशेष अनुगमन गर्ने निष्कर्षमा महानगर पुग्यो, एक पदाधिकारीले भने, चार्टर्ड एकाउन्टेन्टस् (सीए) सहितको टोली नियुक्ति गरेर अनुगमन प्रक्रिया सुरु भएको हो । अब हरेक वडामा नियमित रूपमा अनुगमन गर्ने हो । त्यसमध्ये बुधबार साई स्वागत बचत तथा ऋण सहकारी संस्थामा अनुगमन भयो । सञ्चालकहरूले सर्वसाधारणबाट संकलन गरेको रकम कोठे बैठक बसेर परिचालन गरेको, कानुनअनुसार पनि नचलेकोलगायत गुनासो आएपछि साई स्वागतबाटै अनुगमन सुरु गरेको महानगरले बताएको छ । सहकारीहरू महानगरपालिकामा हस्तान्तरण भएको ०७५ साउनदेखि नै हो । पछिल्लो साढे २ वर्षदेखि यो संस्थाका बारेमा पनि नियमित रूपमा उजुरी आइराखेको छ । पैसा नदिएको, साधारणसभाले गर्नुपर्ने काम आफूखुसी गरेको, महाराजगन्जमा रहेको कार्यालय अचानक अनामनगर सारेकोलगायत धेरै विषयमा उजुरी परेको छ, अधिकारीले भने ।"
"ग्वार्कोमा फ्लाइओभर, दुई सिफ्ट मा काम","सडक विभागअन्तर्गत गुणस्तर, अनुसन्धान तथा विकास केन्द्रका निर्देशक नरेशमान शाक्यले चार लेन सडकको बीच खण्डमा ३५ मिटर लामो चार लेनकै फ्लाइओभर बन्ने बताए । आवतजावतको संरचनासहित ५ सय ४० मिटर लामो फ्लाइओभरको १७ करोड ६ लाख ८८ हजार रुपैयाँमा ठेक्का सम्झौता भएको हो । फ्लाइओभरमा राख्ने पुलका ७ वटा बिम बनाइसकिएको छ, त्यसलाई भारतबाट क्रेन ल्याएर माथि राखी फिट गरिनेछ, उनले भने, त्यसका लागि भारतीय सीमावर्ती क्षेत्रमा क्रेन आइसकेको छ, भैरहवा हुँदै १० दिनभित्र काठमाडौं आएपछि बिमलाई राखिनेछ । यो काम क्रेन आएपछि १० दिनभित्र सकिने उनको दाबी छ ।असार अन्तिमसम्म सबै काम सकिनेछ, शाक्यले भने, सवारीसाधन भने साउन पहिलो साताबाट सञ्चालनमा ल्याउने योजना छ । नेपाल सरकारको लगानीमा नेपाली निर्माण व्यवसायीले मात्र निर्माण गरेको फ्लाइओभर यो पहिलो रहेको शाक्यको दाबी छ । सम्झौतामा उल्लेख भएअनुसार जिम्मेवारी पूरा गर्न नसकेको खण्डमा म्याद थप हुन्छ, उनले भने, तर सम्झौतामा भएभन्दा बढी काम गरायौं, त्यसका लागि छुट्टै रकम र समय दिनुपर्ने हुन्छ । सुरु डिजाइनमा र्याम्पको दुई मिटरसम्म पिलरको काम गर्ने उल्लेख भए पनि जमिनमुनिको कुरा नभएको शाक्यको भनाइ छ ।फाउन्डेसन इम्प्रुभमेन्ट टेक्निकको काम निर्माण व्यवसायीले दुई मिटरसम्म गर्ने डिजाइनमा थियो, शाक्यले भने, त्योभन्दा बढी थिएन, हामीले थप १० मिटर जमिनमुनिसम्म भारवहन क्षमता अभिवृद्धि गर्ने गरी काम गराएका छौं । त्यसरी ४ हजार १ सय २ वटा पिलर निर्माण गरिएको उनको भनाइ छ । यसमा निर्माण व्यवसायीले घाटा सहेर काम गरे पनि थप रकम भने नदिने भनिएको उनले सुनाए ।"
विरहका भाका बोल्ने फिरन्ते गायक,"(काठमाडौं)नीलो ट्रेकिङ ब्यागको साइड पाकेटमा उकुलेले अड्काइएको थियो । एक जोडी बुट त्यसैको तुनाले झोलामै बाँधिएको थियो । ढोरपाटनतिर जानका लागि देवेन्द्र बब्लु तयार थिए । घाटु हुँदै छ । त्यही हेर्न जान लागेको, उनले अर्थ्याए, मुड चल्यो भने ढोरपाटनतिरै घुम्न जान पनि सक्छु । अहिले तीनचार दिनका लागि भनेको हो । तर, धेरै दिन पनि लाग्न सक्छ । मेरो ठेगान केही छैन ।बाग्लुङमै जन्मिए, हुर्किए पनि कहिल्यै ढोरपाटन नघुमेकाले उनलाई त्यो परिवेश हेर्न मन छ । फिरन्ते भएर हिँड्न रमाइलो लाग्छ, उनले भने, त्यसले मलाई नयाँ सिर्जनाका लागि प्रोत्साहित पनि गर्छ । जीवन भन्नु खोजी नै त हो । फिरन्ते भएर ढोरपाटन ढुल्न निस्किएका देवेन्द्र बब्लु सांगीतिक क्षेत्रमा अगाडि बढ्न खोजिरहेका गायक हुन् । उनका गीतका शब्द सरल हुन्छन् र लबज मौलिक । त्यसैले पनि एक पटक उनलाई सुन्नेले दोहोर्याएर सुन्न छुटाउँदैनन् । गाउँले परिवेशमा हुर्किएका जोकोहीलाई पनि उनका गीतका लबजले त्यहाँको सम्झना दिलाइदिन्छ । बाग्लुङ, धम्जाका देवेन्द्र सांगीतिक क्षेत्रका स्थापित नाम प्रकाश सपुतका साइँला भाइ हुन् । मैले निकै ढिला थाहा पाएँ जीवनमा के गर्ने भनेर । गाउँमा एसएलसी दिएर काठमाडौं आउँदा पढ्ने र नयाँ केही गर्ने भन्ने त थियो तर के गर्ने थाहै थिएन, आफूलाई अन्तर्मुखी दाबी गर्ने बब्लु खुल्दै गए, काठमाडौं आएपछिका केही वर्ष त मेरो सम्झनामा पनि छैन भने पनि हुन्छ । जब मैले के गर्ने भनेर थाहा पाएँ, त्यसपछि पनि भौंतारिंदै हिँडिरहेको छु ।उनी टंगालस्थित बोधी बुक्समा आफ्नो सांगीतिक यात्राका उतारचढावबारे गफ गरिरहेको अवस्थामा कतै हराइरहेका थिए । छुस्स दारी, केही लामो र स्ट्रेट पारिएको कपाल, फुङ्ग उडेको अनुहार, मण्डलाको चित्र भएको टिसर्ट अनि अगाडि झुन्ड्याएको कालो चस्मा, ब्यागी पाइन्ट अनि चप्पल । केको खोजीमा ढोरपाटन जाँदै ? यस प्रश्नमा उनी एकैछिन अकमक्क परे । खोइ, मेलामा नाचगान हुन्छ । रमाइलो हुन्छ । नयाँ मान्छे भेटिन्छन् । नयाँ कथा सुनिन्छ, उनले भने, सायद, आफैंलाई पनि कतै त्यहाँ भेटिन्छ कि ? उनी मुसुक्क हाँसे । तर, उनको मुस्कानमा सन्तुष्टिको भाव भने थिएन ।देवेन्द्रका प्रायः गीतमा माया गर्नेहरूको विरह छुट्दैन । पहिलो पटक उनका गीत सुन्ने जो कोहीलाई उनी सायद घायलप्रेमी हुन् या कुनै बिछोडको चोटबाट बौरिन हिँडिरहेका डुलुवा भन्ने लाग्न सक्छ । उनी भने त्यसमा सहमत छैनन् । मैले प्रेम पनि गरेको छैन । त्यसैले बिछोड पनि भएको छैन, उनले हाँस्दै भने, साथीभाइको अनुभव सुनेरै हो मैले गीत कोर्ने । म त्यस्तो अनुभवीचाहिँ होइन । आफू प्रेममा नपरेको स्थापित गर्न खोजिरहँदा उनको मुखाकृतिले भने उनलाई साथ नदिइरहेको भान हुन्थ्यो ।कहिल्यै, कोही मन परेन त ? अन्तर्मुखी भएकाले अभिव्यक्त गर्न नसकेको एकतर्फी प्रेमको पीडा पो छल्किएको हो कि ? यस प्रश्नमा उनी थोरै लजाए । अनि थोरै हौसिएर भने, खोइ ? त्यो त हुन सक्छ है । उडेर गए कोइली चरी शून्य भयो वनैमाहितैको माया आउला कि भनी पर्ख्या छु मनैमा देवेन्द्रको पछिल्लो गीत सेती दोभान का शब्द हुन् यी । यस गीतले युट्युबमा बिस्तारै दर्शक र श्रोता बटुल्दै गइरहेको छ । दुई साता अगाडि सार्वजनिक गरिएको उक्त गीत यो आलेख तयार पार्दासम्म २ लाख ५५ हजारले हेरिसकेका छन् । युट्युबको नेपाली संगीत क्याटेगोरीमा ११ नम्बरमा ट्रेन्डिङ छ ।दुई लाख बढी सब्सक्राइबर रहेको देवेन्द्रको आफ्नै युट्युब च्यानलमा राखिएका उनका अन्य गीत पनि दर्शकले राम्रै रुचाएको भ्यु काउन्टले देखाउँछ । गीतमा आउने कमेन्टले पनि उनलाई दर्शक श्रोताले कुन रूपमा लिएका छन् भन्ने भेउ पाउन मद्दत गर्छ । तर, उनी फटाफट गीत सार्वजनिक गर्ने गायकमा भने पर्दैनन् । मलाई गीत सार्वजनिक गर्न निकै कठिन हुन्छ । म नतिजामा भन्दा प्रक्रियामा रमाउँछु । त्यसैले जहिले पनि सार्वजनिक गर्ने कि नगर्ने भन्ने दोधारमा हुन्छु, उनले भने, सेती दोभान सार्वजनिक गर्न नौ महिना बढी समय लाग्नुको कारण पनि त्यही हो । केही नयाँ गरुँ भन्ने लाग्छ । तर, मेरा आफ्नै सीमितता पनि छन् ।गाउँमा रोधी, मेलापात, भोज र जमघटमा बूढापाकाको पछि लागेरै मादल बजाउन सिकेको बताउने देवेन्द्रलाई आफ्नो कमजोरीका बारेमा पनि ज्ञान छ । उनी त्यसलाई नै आफ्नो शक्ति बनाउने कोसिसमा लागेको दाबी गर्छन् । मलाई संगीतको औपचारिक ज्ञान छैन । जुन बेलामा सिक्नुपर्थ्यो, त्यस बेला बाँच्नकै लागि संघर्ष गरियो । अहिले सिक्नुपर्छ भन्ने थाहा छ । तर, भएकै सीप पनि हराउने हो कि भन्ने डर लाग्छ, उनले भने, मेरा प्रायः गीत एकै प्रकारका हुने कारण पनि मेरो सीपको सीमितता हो । थाहा छैन, के गर्ने भनेर ।कुनै पनि विधामा महारथ हासिल गर्ने लालसा छ भने पहिला आफूले जानेका कुरा बिर्सिन पनि सक्नुपर्छ । नयाँ सिक्नु भनेको पुरानो बिर्सनु पनि हो । देवेन्द्रलाई नयाँ कुरा सिक्न मन नभएको होइन । तर, आफूले जानेको बिर्सन उनलाई कठिन छ । मलाई संगीतमा सात सुर हुन्छ भन्नेबाहेक धेरै कुरा थाहै छैन । आफैंले कम्पोज गरेको गीत पनि कुन नोटबाट सुरु हुन्छ भन्ने थाहा छैन । स्टुडियोमा एरेन्जरले सोध्दा, सुनेर आफैं मिलाउनुस् भन्छु, उनले भने, मैले केही नजानेरै बनाएको संगीत स्टुडियोमा रेकर्ड गर्दा राम्रै भइरहेको छ । उनले गितार वा उकुलेले बजाउन सिक्न खोज्दै नखोजेको भने होइन ।सिक्दै जाँदा फेरि आफ्नै ताल हावी भइरहँदा कठिन भएको उनको तर्क छ । केही नजान्नु पनि कहिलेकाहीं त राम्रै हुँदो रहेछ । तर यसको सीमितता छ, उनले भने, मनमा धेरै कुरा खेले पनि त्यसलाई सांगीतिक रूपमा नयाँपन दिन गाह्रो हुन्छ । यसमा पनि के गर्ने भन्ने दोधारमा छु ।काठमाडौं आउनेबित्तिकै संगीत सिक्न पाएको भए अवस्था अर्कै हुन्थ्यो भन्ने देवेन्द्रलाई लाग्छ । त्यतिबेला बिहान कलेज, दिउँसोदेखि मध्यरातसम्म दोहोरीमा वेटर, उनले भने, त्यो दुईतीन वर्षको समय त मलाई सम्झनै छैन भने पनि हुन्छ । न कलेजमा कोही साथी बने, न त काममा । उनका अनुसार त्यो उनका लागि कठिन कालखण्डसरह थियो । कोठामा ड्रेस धुन नपाएर रेस्टुरेन्टको बेसिनमा लुगा धोएर सुकाउँथें । भोलिपल्ट त्यो लुगा लगाउँदा किचेनकै बास्ना आउँथ्यो, उनले भने, त्यो बास्ना मलाई अहिले पनि मन पर्दैन ।देवेन्द्र भौंतारिँदै हिँड्दा केही समय शैली नाटक घरको अंग बने । त्यहाँ तीन वर्षजति बस्दा अभिनय कला सिके । आफूले जानेको गीत ब्याक स्टेजबाट गाए । त्यहाँ मिलेको प्रोत्साहनले उनलाई गन्तव्य देखायो । आफ्नो मनको बह निकाल्ने माध्यम दियो । अब आफूमा के गर्ने भन्ने अन्तरद्वन्द्व बाँकी नरहेको उनको तर्क छ । अब मलाई जिन्दगीमा के गर्ने भन्ने दोधार छैन । कसरी अगाडि बढ्ने ? कसरी स्थापित हुने भन्ने हुटहुटी मात्रै छ, उनले भने, मलाई अब सिक्नेभन्दा पनि कसरी अगाडि बढ्ने भन्ने हतारो छ ।देवेन्द्र नाटक घरमा बिताएको समय सबैभन्दा सुन्दर भएको बताउँछन् । त्यतिबेला मैले नाटक मात्रै गर्न सिकिनँ, सँगै भिजुअल आर्ट भनेको के हो, कथा कसरी भनिन्छ भन्ने पनि जान्न पाएँ, उनले भने, त्यहाँ रहँदा केही नाटकमा अभिनय पनि गरें । काठमाडौं उपत्यकाका चोकचोकमा गएर सडक नाटक पनि गरें । त्यसैले हो मलाई आफ्नो बाटो देखाएको । उनको मनको अन्तरद्वन्द्व गीत र भिडियोमा पनि झल्कन्छ । अहिलेका प्रायः युवाको मनमा खेल्ने द्वन्द्व आफ्नो जस्तै रहेको उनको तर्क छ । आकाशै छुने मन, सागरै डुब्ने मनअझै नि यहीँ छु काँ हो काँ पुग्ने मनसत्तरी बाँचौंला आधी त गइसक्योसाँझमा पुग्नु छ, मध्याह्न भइसक्योथाकेझैं देखिन्छु, हारेझैं देखिन्छुदौडेको दौडै छु, पछाडि नै छेकिन्छुदेवेन्द्रको एक वर्ष अगाडि सार्वजनिक भएको गीत हालखबर का यी शब्दले आफैंमा धेरै कुरा बोल्छन् । उनले आफूमाथि लागेको विरही गायक को ट्यागलाई पन्छाउन रमाइलो पाराका गीत पनि नगाएका होइनन् । तर, त्यसमा ट्युन रमाइलो भए पनि शब्द भने विरहकै छन् । खोइ के हो दुःखी गीत धेरै भयो भनेर अलमल गरें । तर, त्यसको शब्द पनि त्यस्तै छ, उनले हाँस्दै भने, मेरो तरिकै यही हो भनेजस्तो भइसक्यो अब त ।अहिलेको राजनीतिक परिवेश र देशको स्थितिले सबैलाई निराश बनाएकाले त्यसैको झल्को आफ्नो सिर्जनामा पनि आएको हो कि भन्ने पनि देवेन्द्रलाई लाग्छ । गाउँमा छँदा द्वन्द्व थियो । द्वन्द्व सकिएर शान्ति आयो । जे हुन्छ भनेर द्वन्द्वपछि शान्ति आयो, दूरदराजका मानिसले त्यो अझैसम्म अनुभूति गरेका छैनन्, उनले भने, गाउँमा अहिले पनि अवस्था गाह्रो नै छ । त्यहीँ बस्दा त यस्तै हो भन्ने लाग्दो रहेछ । जब स्थान फेरिन्छ, ठाउँ देखिन्छ । अनि आफ्नो भोगाइ कति कठिन रैछ भन्ने थाहा हुन्छ ।देवेन्द्रको आफ्नै अनुभव पनि यस्तै छ । उनलाई गाउँमा हुँदा भएको छुवाछूत र भेदभाव ठूलो कुरा नलागे पनि सहर आएपछि भने अर्कै जीवन बाँचिएको रहेछ भन्ने महसुस भयो । त्यहाँ छँदा त यस्तै होला दुनियाँ भन्ने लाग्थ्यो, उनले बालसुलभ तर्क गरे, सहर आएपछि पो थाहा भयो, त्यो त ठीक होइन रहेछ । तर, त्यो परिवेश नै त्यस्तै थियो । एउटै जुनीमा धेरै जीवन बाँचेजस्तो लाग्छ अहिले सम्झिँदा ।उनलाई आफूले बालापन बिताएको गाउँसँग कुनै गुनासो छैन । त्यसैले त आमाले दिएको नाम बब्लु लाई उनले आफ्नो जरासँग जोडिने पुलेसो बनाएका छन् । बब्लु मलाई असाध्यै प्रिय लाग्छ । यसले आमाको स्नेह र गाउँको याद दिलाउँछ, उनले भने, त्यसैले पनि मैले नामका पछाडि बब्लु जोडेको हुँ । यति भनेर उनले ब्यागमा अड्याइएको उकुलेले झिकेर जी कर्डमा आफ्ना औंला चलाउन थाले ः कोरेको केश उडायो बतास फरर फररयो मन त्यतै उडेर जान्छ सलल सललजता नि तिम्रो मुहार देख्छु झलल झललझलमल झलमल जुनताराअलमल अलमल नपारबोल्छौ कुरा चपाएरअलमल अलमल नपार ।"
"कर्णालीमा एमालेले नेतृत्व गर्दै, गण्डकीमा राप्रपा निर्णायक","(कास्कीसुर्खेत)गण्डकी र कर्णाली प्रदेशका मुख्यमन्त्रीले बुधबार राजीनामा दिएसँगै दुवै प्रदेशमा सरकार गठनका लागि आह्वान गरिएको छ । गण्डकी प्रदेश प्रमुख डिल्लीराज भट्टले प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेशसभा सदस्यलाई चैत २७ भित्र मुख्यमन्त्रीमा दाबी पेस गर्न आह्वान गरेका हुन् । कर्णालीका प्रदेश प्रमुख तिलक परियारले मुख्यमन्त्रीको दाबीसहित प्रस्ताव गर्न ७ दिनको समय दिएका छन् । गण्डकीमा कांग्रेसका सुरेन्द्रराज पाण्डे र कर्णालीमा माओवादीका राजकुमार शर्माले मुख्यमन्त्रीबाट राजीनामा दिएका हुन् । तत्कालीन सत्ता साझेदार माओवादीले गत फागुन २३ मा समर्थन फिर्ता लिएपछि पाण्डे नेतृत्वको गण्डकी सरकार अल्पमतमा परेको थियो । विश्वासको मत जुटाउन नसक्ने भएपछि उनले राजीनामा बुझाएका हुन् । कर्णालीमा भने शर्मा फेरि विश्वासको मत लिएर मात्रै राजीनामा दिने अडानमा थिए । तर, केन्द्रीय नेतृत्वको दबाबपछि उनले राजीनामा दिएका छन् । अघिल्लो कार्यकालको प्रदेशसभामा एमालेको तर्फबाट मुख्यमन्त्रीका प्रमुख दाबेदार थिए यामलाल कँडेल । त्यसबेला एमाले र माओवादी मिलेर नेकपा बनेपछि माओवादीका महेन्द्रबहादुर शाही मुख्यमन्त्री बने । तर पार्टी एउटै भए पनि उनीहरूको सम्बन्ध कहिल्यै सुमधुर भएन । कँडेलकै नेतृत्वमा दुईपल्ट अविश्वासको प्रस्ताव पेस भयो । लगत्तै तत्कालीन एमालेका सांसदहरूले पहिलोपल्ट फ्लोरक्रस गरेपछि केन्द्रीय सत्ता नै परिवर्तन भयो भने तत्कालीन नेकपामा फुट आयो । यसपालि भने उनै शाहीले कँडेललाई मुख्यमन्त्री बनाउन प्रधानमन्त्री पुष्पकमल दाहालकै दूत भएर काम गरे । शर्मा भने गत वर्ष पुस २७ मा मुख्यमन्त्री भएका थिए । उनी मुख्यमन्त्री हुँदा सुरुमा संघीय सरकारमा एमालेमाओवादी समीकरण थियो । त्यसको झन्डै ३ महिनापछि सत्ता गठबन्धन फेरिएर माओवादीकांग्रेस नेतृत्वमा सरकार बन्यो । एक महिनाअघि फेरि केन्द्रीय सत्ता गठबन्धन भत्किएपछि कांग्रेसबाट सहभागी ३ मन्त्रीले राजीनामा दिएयता झन्डै ३ साता कर्णाली सरकार पुनर्गठनमा अन्योल भयो । अन्योलकै बीच मुख्यमन्त्री शर्माले गत आइतबार संसद्मा विश्वासको मत लिने गरी पत्र दर्ता गराए । प्रदेशसभा सचिवालयले मंगलबार उनले विश्वासको मत लिने गरी कार्यतालिका प्रकाशित गर्यो । तर प्रधानमन्त्री दाहालले सोमबार माओवादीका प्रदेश इन्चार्ज कालीबहादुर मल्ललाई फोन गरी गठबन्धनको निर्णयअनुसार मुख्यमन्त्री एमालेलाई दिन निर्देशन गरे । प्रधानमन्त्रीको निर्देशनले मंगलबारको संसद् बैठक स्थगित भयो भने एमाले र माओवादीबीच ३ चरणमा वार्ता भयो । तर सहमति जुट्न सकेन । सहमति जुटाउन प्रधानमन्त्री दाहालले कर्णालीका पूर्वमुख्यमन्त्री शाहीलाई आफ्नो दूतका रूपमा पठाए । पूर्वमुख्यमन्त्री शाहीकै सहजीकरणमा बुधबार बिहान फेरि दुवै दलको बैठक बसेपछि मुख्यमन्त्री शर्मा राजीनामा दिन तयार भएका हुन् । बुधबार दिउँसो बसेको प्रदेशसभाको दोस्रो कार्यकालको तेस्रो अधिवेशनको छैटौं बैठकलाई सम्बोधन गर्दै उनले राजीनामा दिए । संसद्मा राजीनामा दिने क्रममा मुख्यमन्त्री शर्माले संघको केन्द्रीकृत र सामन्ती सोचका कारण संविधान कार्यान्वयन गर्न नसकिएको बताए । यसले गर्दा कानुनी, वित्तीय संघीयता कार्यान्वयन गर्न नसकिएको उनको भनाइ थियो । प्रदेशलाई स्वायत्तता बनाउन सकिए मात्र राजनीतिक स्थिरता दिन सकिन्छ, उनले भने, कर्णालीको विकास गर्ने हो भने प्रदेश सरकारको स्थायित्वको आवश्यक छ । उनको आरोप प्रधानमन्त्री दाहालप्रति थियो । शर्माको राजीनामापछि अब एमाले संसदीय दलका नेता कँडेल नेतृत्वमा कर्णालीमा नयाँ सरकार गठन हुने निश्चितप्रायः भएको छ । २०५१ सालमा पर्यटनमन्त्री भइसकेका कँडेल मुख्यमन्त्री बन्नकै लागि २ पल्ट प्रदेशसभामै उम्मेदवार भएका हुन् । कँडेलले केन्द्रीय सत्ता गठबन्धनको निर्णयअनुसार सरकार गठन हुने बताए । कर्णालीलाई समृद्धिको दिशामा लैजान हामीसँग प्रस्ट भिजन र मिसन छ, उनले भने, अब सत्ता गठबन्धनकै दलहरूको सहमतिमा आवश्यक निर्णय र सरकार सञ्चालन हुनेछ । ४० सदस्यीय कर्णाली प्रदेशसभामा कांग्रेसका १४, माओवादी १३, एमाले सभामुखसहित १०, राप्रपा, एकीकृत समाजवादी र स्वतन्त्र एकएक सांसद छन् ।६० सदस्यीय गण्डकी प्रदेशसभामा कांग्रेस २७, एमाले २२, माओवादी ८, राप्रपा दुई र स्वतन्त्र सांसद एक जना छन् । सरकार बनाउन आवश्यक ३१ सांसदका लागि दुवै पक्षलाई सकस भएको छ । नयाँ गठबन्धनअनुसार एमालेमाओवादी मात्र भएर सरकार गठन गर्ने स्थिति छैन । एमालेमाओवादीलाई राप्रपाको साथ चाहिन्छ भने कांग्रेसलाई पनि सहजै सरकार बनाउने स्थिति छैन । चैत ५ मा भौतिक मन्त्री बनाएर पाण्डेले स्वतन्त्र सांसद दीपक मनाङेलाई आफू निकट ल्याएका छन् । राप्रपाले साथ दिए पनि सरकार बनाउने स्थिति नरहेपछि पाण्डेले माओवादीको चुनाव चिह्न लिएर गोरखाबाट निर्वाचित भएका बाबुराम भट्टराई नेतृत्वको नेपाल समाजवादी पार्टीका सांसद फणीन्द्र देवकोटालाई फकाएका छन् । राजीनामा पत्र बुझाएपछि उनले भने, मेरा लागि विश्वासको मत लिने या राजीनामा दिने दुई विकल्प थिए । राप्रपा निर्णायक भएकाले अहिले विश्वासको मत लिने अवस्था भएन । राप्रपाको निर्णयको पर्खाइमा छौं । सरकार गठनमा निर्णायक भूमिकामा रहेको राप्रपा कसैको बहुमत नपुगेर मध्यावधिमा जाने स्थिति भए मात्रै सरकारमा सहभागी हुने बताएको छ । दुई सांसद रहेको राप्रपा संसदीय दलका नेता पञ्चराम गुरुङले पहिले जस्तो सहजै सत्ता समीकरणमा कसैसँग हात नमिलाउने दाबी गरे । हामी सरकारमा जान खोजेका छैनौं, उनले भने, सबै दल मिलेर सरकार बनाउँदा हुन्छ । स्थिर सरकार हाम्रो चाहना हो । हामीबिना सरकार बन्दैन र मध्यावधिमा जाने स्थिति रह्यो भने सरकारमा सहभागी हुन्छौं ।"
संसदीय छानबिन समिति बनाउन कांग्रेसको अल्टिमेटम,"(काठमाडौं) सहकारीको बचत अपचलन प्रकरणमा उपप्रधान तथा गृहमन्त्री रवि लामिछानेमाथि छानबिनका लागि संसदीय समिति बनाउन कांग्रेसले संसद्बाट सरकारलाई अल्टिमेटम दिएको छ । बुधबार प्रतिनिधिसभाको बैठकमा कांग्रेस महामन्त्री विश्वप्रकाश शर्माले आगामी बैठकसम्म समिति नबनाए संसद्को कामकारबाही नै अवरोध गर्ने चेतावनी दिएका हुन् ।प्रधानमन्त्री पुष्पकमल दाहालले स्वार्थ बाझिने गरी लामिछानेलाई गृहमन्त्री बनाएदेखि कांग्रेसले उनीमाथि छानबिन हुनुपर्ने भन्दै संसदीय छानबिन समितिको माग उठाउँदै आएको छ । गृहमन्त्रीले बोल्ने, विधेयक प्रस्तुत गर्ने कार्यसूचीबाहेकमा अवरोध नगरेको कांग्रेसले अब भने संसद् नै ठप्प पार्ने चेतावनी दिएको हो । हामीले गृहमन्त्रीको राजीनामा मागिरहेका छैनौं । सुन प्रकरणमा जस्तो न्यायिक जाँचबुझ आयोगको माग गरिरहेका छैनौं । प्रमुख प्रतिपक्ष दलको तर्फबाट मात्रै बोलिरहेका छैनौं, ५० हजारभन्दा बढी सहकारीपीडित नागरिकको तर्फबाट बोलिरहेका छौं, शर्माले भने, सरकार आउँदो बैठकमा संसदीय छानबिन समिति लिएर आओस् । त्योभन्दा दायाँबायाँ हुनेवाला छैनौं । लामिछानेले जसरी पनि गृहमन्त्री बन्न चाहनुले सहकारी ठगीविरुद्ध परेको जाहेरीमाथि निष्पक्ष अनुसन्धान हुनेमा शंका लागेको शर्माले बताए । उनले गोरखा मिडिया नेटवर्कका अध्यक्षसमेत रहेका सहकारी ठगीका मुख्य आरोपित जीबी राई गृहमन्त्रीकै सम्पर्कमा रहेको आरोपसमेत लगाए । सरकारले जीबी राई खोज्नै चाहेन । आकाशमा होलान्, पातलमा होलान्, हामी लिएरै आउँछौं भनियो । जीबी राईलाई ल्याउने कुरामा के कुरामा ढिलाइ भइरहेको छ ? जीबी गृहमन्त्रीको सम्पर्कमा हुनुहुन्छ । आफूसँग सम्पर्कमा भएको व्यक्तिलाई किन ल्याउन भएन ? उनले प्रश्न गरे । लामिछाने र उनको पार्टीका अन्य नेताहरू पनि सहकारी ठगीमा संलग्न रहेको पाइएको भन्दै शर्माले उनीहरूमाथि छानबिन हुनेमा आशंका व्यक्त गरे । उहाँहरूमाथिको मात्रै होइन । सयौं व्यक्तिमाथिको अनुसन्धान रोकिने भयो, उनले भने । गृहमन्त्रीले सिंहदरबारभित्रको संसदीय समितिमा आएर खुला ढंगले बहस गर्न, जवाफ दिन र आफू निर्दोष रहेको प्रमाणित गर्न शर्माले चुनौती दिए । जीबी राई अध्यक्ष र लामिछाने सीईओ रहेको बेला गोर्खा मिडियामा काठमाडौं, पोखरा, चितवन, नेपालगन्ज र वीरगन्जका सहकारीबाट ५० हजारभन्दा बढी बचतकर्ताको ८० करोडभन्दा बढीको रकम गएको शर्माले बताए । म पुरानो दलका नेताहरू जस्तो होइन । ममाथिको आरोप गलत प्रमाणित नभएसम्म मन्त्री बन्दिनँ भन्नुपर्थ्यो । गएको निर्वाचनमा मतदाताले मत पनि यही प्रकारको मनोविज्ञानका जगमा दिएका थिए । सीके राउत दुवै पटक मन्त्री बन्न जानु भएन । प्रधानमन्त्रीकै कुरा आउँदा पनि नाइँ मलाई गृहमन्त्री नै चाहिन्छ भनेर भन्नुहुन्छ भने शंका गर्नुपर्छ कि पर्दैन ? बैठकमा राष्ट्रिय स्वतन्त्र पार्टीका उपसभापतिसमेत रहेका सांसद स्वर्णिम वाग्लेले गृहमन्त्रीलाई जवाफ दिन अवरोध गरेर कांग्रेसले नयाँ संसदीय संस्कृतिको विकास गर्न खोजेको बताए । आरोप लाग्नासाथ राजीनामा दिने हो भने मन्त्री मात्रै नभएर सांसदले पनि दिने गरी सर्वदलीय सहमतिमा जाने प्रस्ताव गर्दै उनले प्रस्तावमा सबैभन्दा पहिला रास्वपाले हस्ताक्षर गर्ने चेतावनी दिए । आज गृहमन्त्रीले तपार्इंहरूले (कांग्रेस) यति धेरै आक्षेप लगाउनुभएको छ यहीँ हलभित्र । म रोस्टममा उभिएर जवाफ दिन चाहन्छु भन्दाखेरि उहाँलाई निषेध गरिएको छ, यो हदसम्मको असहिष्णुता, यो अनुदारवाद कहाँबाट आयो ? उनको प्रश्न थियो ।"
प्रदेशलाई केन्द्रीय राजनीतिको बन्धक नबनाऊ,"कर्णालीका मुख्यमन्त्रीले विश्वासको मतको सामना गर्ने, होइन राजीनामा नै दिने । गण्डकीका मुख्यमन्त्रीले राजीनामा दिने, वैकल्पिक सरकार बनाउन पनि जटिल । सुदूरपश्चिम सरकारलाई नागरिक उन्मुक्ति पार्टीको भर, उन्मुक्ति आफैं भद्रगोलमा । वाग्मतीका मुख्यमन्त्रीले एक वर्षमा लिए तीन पटक विश्वासको मत, सरकार अझै कमजोर । मधेशका मुख्यमन्त्रीद्वारा जनमतका मन्त्री बर्खास्त, पहिले कांग्रेसको समर्थन, अब कस्को ? कोशीका मुख्यमन्त्री भन्छन् अर्को सरकार बन्ने विकल्प छैन, चुनावअघि यही हो अन्तिम सरकार । पछिल्लो दिनमा प्रेसमा आइरहेका समाचार यिनै हुन्, जसले राजनीतिक दल र तिनको शैलीप्रति जनमानसलाई थप निराश बनाएको छ । प्रदेश र स्थानीय तह केन्द्रको मातहतका निकाय होइनन् । विभिन्न राजनीतिक दाउपेचले माथि गठबन्धन फेरिने र त्यसको कम्पन प्रदेशमा सरिहाल्ने अवस्था दोहोरिँदै आएको छ । यो प्रवृत्तिले केन्द्रको मात्र होइन, प्रदेशको सरकार, त्यसका नीति तथा सार्वजनिक सेवा प्रवाह ठप्प हुँदै आएको छ । तर जनभावनालाई उपेक्षा गर्दै राजनीतिक दलहरू आफ्नै स्वार्थमा रुमल्लिएका छन् । केन्द्रमा सत्ता गठबन्धन फेरबदल हुनासाथ प्रदेश सरकार किन परिवर्तन हुन्छन् ? अघिल्लो सरकारको नीति, प्राथमिकता र सेवा प्रवाहमा के कमी थियो र नयाँ सरकारले के प्रतिबद्धता र अग्रसरता लिएको छ भन्ने जनतालाई कहिल्यै भनिएको छैन । यसले सार्वजनिक जीविकामा केही फरक ल्याएको छैन बरु निराशा मात्र बढाएको छ । जनसाधारण मात्र होइन, यस्ता खेलकुदले दलभित्र पनि आन्तरिक विवाद, असन्तुष्टि र अविश्वास छताछुल्ल बनाइरहेको छ । सुदूरपश्चिमका थारू समुदायमा आशा जगाएर प्रदेशसभामा निर्णायक मत पाएको नागरिक उन्मुक्ति पार्टीभित्रको विवादले वैकल्पिक राजनीतिमाथि नै भद्दा प्रहसन मन्चन गरिरहेको छ । सुदूरपश्चिममा कांग्रेसका मुख्यमन्त्री कमलबहादुर शाहले सरकार जोगाउने प्रयत्नस्वरूप उन्मुक्ति पार्टीका सातमध्ये पाँच सांसदलाई मन्त्री बनाइसकेका छन् । तर उन्मुक्ति पार्टी अध्यक्ष रञ्जिता श्रेष्ठले सरकारबाट फिर्ता हुन निर्देशन दिनुका साथै मुख्यमन्त्रीलाई विश्वासको मत नदिन ह्विप जारी गरेकी छन्, जबकि संस्थापक नेता रेशम चौधरीले यो सरकार ढले भौतिक कारबाही गर्ने धम्की दिएका छन् भनेर उनकै सांसदहरूले आरोप लगाएका छन् । त्यहाँ नागरिक उन्मुक्तिको आधिकारिक नेतृत्व कुन हो ? को वैधानिक हो र होइन भन्ने विवादले प्रदेश सरकारको भविष्य नै अन्योलमा पारेको छ ।त्यस्तै कर्णालीमा एमालेलाई मुख्यमन्त्री दिने गठबन्धनको सहमतिपछि पनि माओवादीका मुख्यमन्त्री राजकुमार शर्मा राजीनामा नदिने अडानमा थिए । केन्द्रले कारबाही गर्ने चेतावनी दिएपछि भने उनले राजीनामा बुझाएका छन् । वाग्मतीका मुख्यमन्त्री शालिकराम जम्कट्टेलले बहुमत जुटाउन हाम्रो नेपाल पार्टीका शैलेन्द्रमान बज्राचार्यलाई मन्त्री बनाए, जसले उक्त पार्टीभित्र विवाद चर्काएको छ । विश्वासको मत दिने बेला हाम्रो नेपाल पार्टीकी अर्की सांसद सरिता खड्गी अनुपस्थित भइन् । राजनीतिक मोलतोल गरेर तत्कालका लागि सरकार जोगाएका छन्, तर एकीकृत समाजवादीकै भरोसा जुटाउन सकेका छैनन् । राजनीतिक समीकरणका कारण लुम्बिनीमा सरकार फेरबदल निश्चितप्रायः छ । उता, गण्डकीमा स्वतन्त्र निर्वाचित राजीव गुरुङ (दीपक मनाङे) मन्त्री बन्ने अपेक्षासहित गत मंसिरमा एकीकृत समाजवादीमा प्रवेश गरेका थिए । गठबन्धन फेरिएपछि एकीकृत समाजवादी छाडेर चैत ५ मा मन्त्री भए । तर यो प्रयासले पनि गण्डकी सरकार बचाउन सकेन । सरकार गठनविघटनको उछलकुदमा दलहरू लागिरहँदा यस्ता अशोभनीय र अवाञ्चित गतिविधि झनै मौलाउन सक्ने देखिएको छ । कोशीको विवाद त प्रदेशसभा र सर्वोच्च अदालत ओहोरदोहोर गरिरहेको छ, । बहुमत पुर्याउने नाममा कानुनी प्रावधान मिच्ने, सभामुखको राजीनामा गराउने, बैठकको अध्यक्षताका लागि भागाभाग गर्ने जस्ता दृश्य यहीबीचमा देखिए । संविधानको धारा १६८ (५) अनुसार विश्वासको मत प्राप्त गरेका प्रदेशसभा सदस्य केदार कार्की अहिले मुख्यमन्त्री छन् । उनले विश्वासको मत गुमाउँदा सोझै मध्यावधि निर्वाचनमा जान्छ कि अर्को सरकार गठन गर्न सकिन्छ भन्नेमा मतभिन्नता छ । त्यही कारण स्पष्ट संवैधानिक व्याख्याको पर्खाइमा माओवादीले कार्कीलाई दिएको समर्थन फिर्ता लिएको छैन । यो पनि बलियो सरकारको संकेत होइन ।सबै प्रदेशसभाको कार्यकाल करिब चार वर्ष बाँकी छ । अझ, अहिले त देशका विभिन्न तहका सरकार आगामी आर्थिक वर्षको बजेटसम्बन्धी तयारीमा केन्द्रित हुनुपर्ने हो । तर अन्योल र अनिश्चितताबीच गुज्रिरहेका प्रदेश सरकारहरू न बजेटको तयारीमा जुट्न सकिरहेका छन् न अब बन्ने सरकारले त्यसका लागि पर्याप्त समय पाउने अवस्था छ । धेरै दल मिलाएर मुस्किलले बहुमत जुटाइएका प्रदेशमा जुनसुकै बेला सरकार ढल्ने जोखिम छ । उल्टै सरकार गठनविघटनको चक्करमा दलहरू केन्द्रित हुँदा जनसरोकारका जल्दाबल्दा मुद्दा ओझेलमा परिरहेका छन् । यो निराशाजनक अवस्थाबाट बाहिर ल्याउने जिम्मेवारी उनै राजनीतिक दलहरूको हो, जसले हिजो संविधानमार्फत प्रदेशसभाको व्यवस्था सुनिश्चित गर्दै कार्यान्वयनमा ल्याएका हुन् । संघीय व्यवस्था नेतालाई पद बाँडफाँट गर्न होइन, जनतालाई अधिकार पुर्याउन स्थापित भएको हो भन्ने हेक्का नेताहरूले राख्नुपर्छ । यसका लागि संविधानमा उल्लेख गरिएका अधिकार हस्तान्तरण गरेर प्रदेशलाई सुदृढ र सक्षम बनाउँदै स्वायत्त रूपमा सञ्चालन हुने वातावरण तयार गरिदिनुपर्छ । प्रदेशको अधिकार र जिम्मेवारीलाई केन्द्रीय राजनीति र महत्त्वाकांक्षाको बन्धक बनाउनु हुँदैन ।"
कवाडीखानाजस्तै ट्राफिक कार्यालय,"ट्राफिक प्रहरी कार्यालयहरू मोटरसाइकल कवाडीखानाजस्तै देखिन्छन् । कार्यालय परिसरमा सयौं मोटरसाइकल अलपत्र राखिएका छन् । ती मोटरसाइकललाई किन कवाडीजस्तै बनाएर फालिएको हो ? जोरपाटीमा ट्राफिक प्रहरी कार्यलय परिसरमा सयौं मोटरसाइकल आधा बाटो छेकर राखिएको छ । यसरी मोटरसाइकल राख्दा सडक साँघुरो भएको छ । ती मोटरसाइकल लिन सम्बन्धित व्यक्ति किन आएनन् ? एक वर्ष कर नतिर्दा अर्का वर्ष दोब्बर हुने भएकाले कतिपय व्यक्ति मोटरसाइकल लिन जाँदैनन् । प्रहरीले जाँच गर्दा आवश्यक कागजपत्र नभएर समातेको मोटरसाइकल सम्बन्धित व्यक्तिलाई दिन गरेको छ कि छैन ? चोरी भएको मोटरसाइकल भेट्टाउँदा प्रहरीले सम्बन्धित व्यक्तिलाई खबर गर्छ कि गर्दैनन् ? मोटरसाइकल लिन जाँदा प्रहरीले अनेक झमेला दिने गरेको त प्रायः सबैलाई थाहा छँदै छ । लामो समयसम्म पनि दाबी गर्दै कोही नआएका भए ती मोटरसाइकललाई लिलामी गरे हुन्न ? यसबाट राज्यलाई राजस्व त प्राप्त हुन्छ । पुरूषोत्तम घिमिरे, जोरपाटी, काठमाडौं"
विद्यालयमा भाग्यवादको प्रश्रय,"अहिले विद्यालयमा विद्यार्थी भर्नाको समय छ । राम्रा भनिएका विद्यालयले विद्यार्थी छनोटका लागि चिट्ठाको चलन चलाएका छन् । यसले कलिला विद्यार्थीको मानसपटलमा भाग्यवाद जस्तो अवैज्ञानिक कुराले जरा गाड्न मद्दत गर्छ । तसर्थ यस्तो प्रथालाई बन्द गरिनुपर्छ । निश्चित संख्यामा विद्यार्थी भर्ना गर्ने छनोटका अरू विकल्प हुन सक्छन् । त्यस्ता विकल्प प्रयोग गर्दा पद्धति पारदर्शी हुनुपर्छ । तेजबहादुर थापा, काठमाडौं"
उपचुनावमा गठबन्धन नभएकै राम्रो,"इलाम२ मा आगामी वैशाख १५ मा उपनिर्वाचन हुँदै छ । त्यसका लागि विभिन्न दलले उम्मेदवार घोषणा गर्ने, घरदैलो गर्ने सुरु भइसकेको छ । अहिलेसम्म घोषित गठबन्धन छैन । तर माओवादीले एमाले उम्मेदवारलाई सघाउनुपर्छ भन्ने अभिव्यक्ति एमाले अध्यक्ष केपी शर्मा ओलीले दिएका छन् । तर यसरी गठबन्धन गरेर चुनाव जित्नु भनेको एक किसिमको झेली खेल नै हो । झन् एक सिटले त तात्त्विक रूपमा कुनै फरक पर्दैन । न त केन्द्रीय सत्ता समीकरणमा कुनै प्रभाव नै पर्छ । बरु यो एक सिटका लागि भएको चुनावले कुन पार्टीको हैसियत कस्तो रहेछ, जनताले कुन पार्टीलाई मन पराउँदा रहेछन् भन्ने बुझ्न सजिलो हुन्छ । हिम्मत र जनताप्रति भरोसा हुने पार्टीले आफ्नो बलबुतामा जित्नुपर्छ नकि अरूको बैसाखीको सहयोगमा । गोपाल देवकोटा, गोकर्णेश्वर, काठमाडौं"
काठमाडौं के चाहन्छ ?,"प्रत्येक इलाकामा सहज पार्किङ सुविधा । सेनाको मुख्यालय अन्यत्र सार्नुपर्छ । सार्वजनिक विद्युतीय साइकल चार्जिङ स्टेसन प्रणाली ।  सडकका गाईगोरु र कुकुरहरूको व्यवस्थापन । निःशुल्क र सफा सार्वजनिक शौचालय । प्रदूषणमुक्त वाग्मती नदी । सार्वजनिक पुस्तकालयहरू । राम्रा र व्यवस्थित सार्वजनिक विद्यालयहरू । निजी विद्यालय र अस्पतालको शुल्क नियमन ।  ठगी गर्ने पसललाई कारबाही । पैदलयात्रीलाई ठाउँठाउँमा निःशुल्क पिउने पानी । धूमपानमा प्रतिबन्ध । उज्ज्वल श्रेष्ठ, ललितपुर, नेपाल"
त्रिविको जग्गा फिर्ता ल्याऊ,"त्रिभुवन विश्वविद्यालयको एक हजार रोपनीभन्दा बढी जग्गा विभिन्न संस्था र व्यक्तिहरूले उपभोग गरिरहेको समाचार पढ्दा दुःख लाग्यो । त्रिभुवन विश्वविद्यालयको प्रशासनिक अवस्था कस्तो छ र यसका संरक्षकहरू कतिसम्म गैरजिम्मेवार बन्दै गएका छन् भन्ने जग्गा अतिक्रमणकै विषयले छर्लङ्ग पार्छ । त्रिविको जग्गा कसका पालामा कसरी विभिन्न व्यक्ति र संस्थालाई भोगचलन गर्न दिइयो भन्ने विषयमा छानबिन गरेर सत्यतथ्य बाहिर ल्याउनुपर्छ । यसका लागि अधिकारसम्पन्न आयोग गठन गर्नुपर्छ । त्रिविले अतिक्रमित सम्पूर्ण जग्गा आफ्नो भोगचलनमा ल्याउनुपर्छ । रामकृष्ण बराल, काठमाडौं"
सगरमाथामा कसरी घटाउने 'ट्राफिक जाम ?,"सम्भव छ व्यवस्थापनगत वर्षकै तथ्यांक हेर्ने हो भने विदेशी र शेर्पा गरेर ६५० भन्दा धेरैले नेपालतर्फको मोहडा प्रयोग गरेर सगरमाथाको सफल आरोहण गरेका थिए । सामान्यतः मानव शरीरले काम गर्न नसक्ने त्यस्तो असहज ठाउँका लागि यो संख्या कति स्वाभाविक हो भनेर वैज्ञानिक समीक्षा हुनुपर्ने देखिन्छ । सफल आरोहण भएको त्यो संख्या निकै उच्च हो । खास गरी डेथ जोन भनिने ८,००० मिटरमाथि अर्थात् चौथो शिविरपछि चुचुरो पुगेर फर्कनेबाहेक रोकिने अर्को शिविर छैन । त्यहाँ पुग्ने सकसको तुलना केहीसँग हुँदैन । पुस्तक शेर्पा मा त्यस सकसलाई बुझाउन चकलेटको खोल पनि गह्रुँगो हुने र ठूलो आँट जुटाएर महत्त्वपूर्ण प्रत्येक पाइला चाल्नुपर्ने भनेर व्याख्या गरिएको छ । त्यहाँ सकेसम्म त्यसै गरी पुग्ने हो, नसके फर्कने हो । त्यस दोधारमा कोही आफ्नो क्षमताले नसक्दासमेत अनिर्णीत भइदियो, घाइते वा बिरामी भइदियो, उसको सहयोगीको साथ पनि काम लागेन भने हुने ट्राफिक जाम नै हो । निकै साँघुरो र प्रायःजसो त्यस भागमा हुने एकतर्फी डोरी टाँगिएको बाटोमा कसैले पाइला, दिमाग वा दुवै चलाउन सकेन भने उसका लागि त्यो घातक त हुन्छ नै । त्यो अन्य धेरैका लागि ठूलो समस्या हुन सक्ने अवरोध बन्न सक्छ ।प्रसिद्ध आरोही राइनहोल्स मेसनरले आरोहीको भीडलाई आरोहण को साटो उच्च उचाइका पर्यटक भन्छन् । किनकि ती आफूमा भन्दा अरूमा बढ्ता निर्भर हुन्छन् । त्यस प्रकारका आरोहीले पैसाका भरमा धेरै शेर्पाहरू गाइड बनाएर धकेलेर वा बोकिएरै चुचुरो पुग्न सकिन्छ भन्ठान्छन् । प्राविधिक रूपमा त्यसलाई असम्भव त भन्न मिल्दैन तर उचाइ भनेको सबैभन्दा पहिले स्वयंको शरीरसँग जोडिन्छ । निकै कम वायुमण्डलीय अक्सिजनमा शरीरले गर्ने काम आफ्नै शरीरले गर्नुपर्छ । मुटुको चाल, रक्तसञ्चार, मस्तिष्कले गर्ने कामको जिम्मा स्वयंले बाहेक कसैले लिन सक्दैन र बोतलका अक्सिजन जतिसुकै पर्याप्त भए पनि ती चुचुरोमा अचुक होइनन् । त्यसैले तुलनात्मक रूपमा केही होचा हिमालको अनुभव भएका, पर्याप्त मौसमी अनुकूलन भएका र उचाइमा प्रत्युत्पादक हुन सक्ने शारीरिक समस्या वा रोग नभएकाहरू मात्र सगरमाथाका लागि योग्य मानिनुपर्छ । तर मौसमी गडबडी वा भवितव्यका बेला सक्षम आरोहीसमेत समस्यामा पर्छन् । आरोहण कम्पनीबीचको सहकार्यमा जोसुकैलाई अठ्यारो पर्दा सहायता पुग्ने गरी चौथो आधारशिविरमा एउटा उद्धार टोली तैनाथ हुनुपर्ने व्यवस्था गरिनुपर्छ । सरकार र कम्पनीहरूले सुरक्षित आरोहणका लागि आपसी समन्वय मात्र होइन, यसरी एक अर्कालाई सघाउने गरी सगरमाथाको उद्योग सञ्चालन हुन आवश्यक छ । त्यस क्रममा काठमाडौंआधारशिविर र हिमालबीचमा सञ्चार सम्पर्कको बलियो सुविधा बन्न आवश्यक छ ।प्राविधिक रूपमा व्यवस्थापन गर्न सकिने केही उपाय छन् । जस्तो, सगरमाथा आरोहण मार्गमा पर्ने ओभरह्याङ भनिने डोरीका सहायतामा झुन्डिँदै जानुपर्ने ठाउँमा, चट्टानी विन्दुहरूमा, कडा बरफ भएको ठाउँमा आरोहणका बेला जान दुईवटा र फर्कनका लागि एउटा डोरी टाँग्ने व्यवस्था गर्न सकिन्छ । अहिले आरोहण याम चलिरहँदा जुनसुकै बेला पनि अनुमति जारी हुन सक्ने सरकारी व्यवस्था छ । अनुमति लिने उक्त काम कम्तीमा मार्चमै सकिनुपर्छ । जसले आरोहण व्यवस्थापन गर्ने सरकार, सगरमाथा प्रदूषण नियन्त्रण समिति (एसपीसीसी) वा पर्वतारोहण सञ्चालक संघ र सम्बन्धित कम्पनीसँग व्यवस्थापनको योजना बनाउने पर्याप्त समय हुनेछ । तर नेपालमा त्यस बेलै अन्य हिमाल चढिराखेका आरोहीका लागि भने अन्तिम अवस्थासम्मै सगरमाथा चढ्नका लागि अनुमति दिँदा फरक पर्दैन ।कम्तीमा सम्भावित सुरुवाती मुख्य तीनचार समिट विन्डोको योजना बनाउँदै त्यसमा पठाउने आरोहीको उच्चतम संख्या तोकिँदा राम्रो हुन्छ । समिट विन्डोको उच्चतम उपयोग गर्न कम्तीमा चौथो शिविरसम्म डोरी टाँग्ने काम विन्डोहरू खुल्नुअगावै गरे आरोहण यामको अवधि केही फराकिलो पार्न सकिन्छ ।जलवायु परिवर्तनको कारण बढ्दो तापक्रमबीच हाल मुख्य आरोहण यामका रूपमा रहेको वसन्त मासलाई कम्तीमा १५ दिनअगावै सुरु गर्दा धेरै समस्याको समाधान निस्कन्छ । त्यसले कम्तीमा दुईचारवटा समिट विन्डो थप गर्न सक्छ र सगरमाथामा ट्राफिक जाम समस्याका रूपमा देखिँदैन । व्यावहारिक रूपमा त्यसको सम्भावना आकलन गरिए पनि यसअघिका कम्तीमा पाँच वर्षको मौसमी प्रवृत्ति केलाउँदा त्यसको आधार प्रस्ट हुनेछ ।नेपाली र विभिन्न देशका उच्च स्रोत सम्पन्न विशाल आरोहण कम्पनीहरू हाल सगरमाथाको व्यवसायमा छन् । त्यहीं भर्खर उदाउँदै गरेका ससाना र न्यून क्षमताका कम्पनीसमेत पाइन्छन् । व्यवसायमा सानाठूलामा विभेद गर्नु हुँदैन तर मानिसको जीवन जोडिएको व्यवसाय भएकाले सगरमाथा आरोहणमा संलग्न हुने कम्पनीहरूको न्यूनतम क्षमता जाँच हुनैपर्छ । हिमाली गाइडको सीपतालिम र अनुभवको परीक्षण गरेर मात्र गाइड बन्न पाइने र उनीहरूको निर्णय अन्तिम हुने गरी अख्तियारी दिनुपर्छ । हिमालमा गाइडका रूपमा शेर्पा जातिको बाहुल्य छ । तर पछिल्ला वर्ष अन्य समुदायबाट समेत उल्लेख्य गाइड आएका छन् । उच्च संख्यामा विदेशी गाइडसमेत त्यसमा समावेश छन् । माथिल्ला शिविरमा गाइडको अस्वीकृतिका बाबजुदसमेत आरोहीहरूको ढिपीले गर्दा आरोही र गाइड दुवैको ज्यान गुमेका उदाहरण पछिल्ला वर्ष देखेका छौं । व्यावसायिकीकरण उच्च हुँदा देखापरेका नकारात्मक प्रतिस्पर्धाले आधारभूत पर्वतारोहणको तयारी र त्यसप्रतिको सम्मानबिनै रेकर्डको होडबाजीले सर्वोच्च शिखर पुग्ने सस्तो लोकप्रियता ले सगरमाथाको गरिमा घटाउँदो छ । अहिले सगरमाथाको सबैभन्दा ठूलो चुनौती त्यस्ता चुचुरो पुग्ने आकांक्षीहरू हुन् । प्रतिस्पर्धाका नाममा न्यूनतम शुल्कमा आरोही लैजाँदा उनीहरूको न्यूनतम सुरक्षा मापदण्ड पालना भइरहेको हुँदैन र हिमालमा अक्सिजन चोरीजस्ता विकृत अभ्यास देखिने गरेका छन् । जटिल अवस्थामा त्यस्ता कम्पनीको निर्णय क्षमतासमेत कमजोर पाइन्छ । त्यसमा नियन्त्रण हुनेबित्तिकै सगरमाथाको धेरैजसो समस्या समाधान हुन्छ र सगरमाथाको गरिमा चिरपर्यन्त रहिरहन्छ । श्रेष्ठ नेपाल सरकारका अधिकृत हुन् ।"
'देशेर क्यान्भासत राजवंशी,"जतिखेर संविधान जारी गर्ने उपक्रम चल्दै थियो र समानान्तरमा अनेकौं कोणबाट असहमति प्रकट हुँदै गएका थिए, त्यसै अवधिमा कुमार अम्बुजको हिन्दी कथा स्फटिक प्रकाशित भएको थियो । यो कथाले अत्यन्त कठोर यथार्थलाई सामुन्ने ल्याइरहेको थियो । कथ्य थियो कि अन्य कामजस्तै हत्या पनि एक काम हो, जो कानुनी रूपमा सही र नैतिक रूपमा उचित छ । यति मात्र होइन यस्ता काम गर्नेहरू अधिकांश भयानक अपराधी होइनन्, तिनीहरू बडा सभ्य, सम्मानित, सुरुचिपूर्ण र सौन्दर्यप्रेमी हुने गरेका छन् । कथाकारको संकेत स्पष्ट छ कि सत्ताद्वारा गरिने आफ्ना विरोधीहरूको हत्या एक भूमण्डलीय समस्या हो । यसको समाधान व्यक्तिगत वा स्थानीय स्तरमा होइन, भूमण्डलीय स्तरमा नै गर्न सकिन्छ । हत्याहरूको नीतिशास्त्र र हत्याराहरूको सौन्दर्य बोधबारे नघोत्लिँदासम्म वैचारिक स्तरमा नयाँ ढोका खोल्न सकिँदैन । वर्चस्वशालीहरूको कोलाहल कलहराजनीति याममा विचार विमर्शका अपेक्षा बहस लाई नै बढी प्रमुखता दिइन्छ । रचनाकारले आफ्नो वरिपरि अभाव र अधिकारको हनन देख्दा ऊ अभिव्यक्तिका लागि छटपटिन्छ । एउटा आदिवासी राजवंशी समुदायको गल्ती केवल यति हो कि ऊ राजवंशी हुनु हो । जब झापाका सुदूर देहातमा एक निर्दोष प्रश्नसँग तपाईंको जम्काभेट हुन्छ राजवंशी हुनु साँच्चिकै अपराध हो ? यी प्रश्नवाचक शब्दभित्र गहिरो संवेदनाका लय लहरिन्छन् । भुइँतहमा हाहाकार, अनाचार, अत्याचार, भय र अवसादको परिदृश्य व्याप्त छ कुनै अभिशापको जस्तै ।राजवंशी समाजलाई मुख्यधारामा ल्याउने सपना जति न्यायपूर्ण छ, त्यति नै संवेदनशील पनि । आधारभूत मानवीय गरिमाको प्यास, आफ्नै भूमिमा पराधीन हुनुको पीडा, हराउँदै गरेको विरासत, आफ्नै अतीतसँग अपरिचित हुँदै जाने गलपासो, सामाजिक उन्नयनका लागि आफू दिएर रित्तिँदै जानुको क्रूर यथार्थको कोचकथा पीडादायी छ । माछाले मात्र होइन भ्यागुताहरूले पनि यहाँको कनकाई, बिरिङ, रतुवा, बक्राहा नदीको फोहोर पानी बदलिदेऊ भनेर सुसाइरहेका छन् । सिउँडी पलाउन थामिएको छैन । छाती चिथोरिने तरिका पो फेरिएको हो, संविधान लेखिएका ती ठेलीहरू कति पढ्नु ? त्यसभित्र समस्याको गाँठो फुकाउने साँचो पो देखिनुपर्ने हो । विकासको नाममा खुनी ब्वाँसो पो पस्यो कि ? हिन्दी कवि शमशेरबहादुर सिंह यादमा आउन थालेेे हकीकत को लाए तखैयुल से बाहर, मेरी मुश्किलों का जो हल कोई लाए ।राजवंशीहरू नेपालमा जंगलजमिन जोगाउने संघर्षको एक जीवन्त इतिहास हुन् । भन्नैपर्छ, यस इतिहासलाई मुख्यधाराका इतिहासकारले उपेक्षाको नेपथ्यमा नै धकेलिपुर्याए । यस्तो पनि थिएन कि इतिहासकारहरू यी संघर्षबाट अपरिचित थिए । बरु पूर्वाग्रह तिनका तटस्थतामाथि हाबी थियो । यस्तो पनि थियो होला, सायद तिनीहरू इतिहासको देशज सामाजिक चेतनाको आधार नमान्ने र नभन्ने निजी अज्ञानताबाट ग्रस्त थिए, छन् पनि ।उत्पीडनको पराकाष्ठा पचाएर पनि अस्तित्वमा रहेका राजवंशीको पहिचानलाई अदृश्यकरण गर्ने सोच र शक्ति अझै सक्रिय छन् । यिनीहरू विकासबदलाव को प्रस्ताव लिएर आउँछन्, पहिलाभन्दा विकसित तरिकाले । किनकि लोकतन्त्रको उज्यालोमा आफूलाई फिजाउन यस्तैयस्तै संकथन पस्किनुपर्छ । तिनका कर्णप्रिय शब्दलाई विकासका वाचा बन्धन होइन भनेर भन्न पनि नसकिँदो रहेछ । जस्तो कि उनीहरू रेल्वे परियोजना सफल बनाउनका लागि पुराना बस्तीहरू उठाउन भन्छन् । तलदेखि माथिसम्मको निर्वाचन क्षेत्रको निर्धारणमा अल्पसंख्यक बनाई चुनाव नै जित्न नसक्ने प्रस्तावलाई स्वीकार गर्न तैयार गराउनु, नयाँनयाँ औपनिवेशिक औजार ल्याएर प्रयोग गर्नुलाई द्वन्द्व खडा गरिएको मान्नु हुँदैन । राजवंशीहरूका लागि कैयौं यस्ता चिज छन्, जसलाई उनीहरू यो सरासर नियोजन हो भनेर भन्न सकिरहेका छैनन् । दह्रो गरी उभिने अपरिहार्य आधार यही हो तर उठ्न सकिरहेका छैनन् ।रेल्वे परियोजनाका नाममा जग्गा रोक्कापछि परिवारबीचको अंश, बैंकिङ सेवाबाट वञ्चितजस्ता समस्या त छँदै छ, सानो आयतनमा रहेका जग्गाधनी तथा रैथाने पहिचान बोकेका बस्तीहरूको भने उठिबास हुने त्रास छ । स्थलगत अध्ययन र स्थानीयसँग समन्वय नगरेको प्रभावित क्षेत्रका बासिन्दाको आरोप छ । मेचीमहाकाली विद्युतीय रेलमार्गअन्तर्गत काँकडभिट्टाइनरुवा खण्डसँग जोडिएका यी सवाल हुन् । विकासको मेरुदण्ड भनेर बहुप्रचारित रेल्वे परियोजना पञ्चायतकालको पूर्वपश्चिम राजमार्ग निर्माणजस्तै राजवंशी लगायतका आदिवासीका लागि सामाजिक तथा आर्थिक जीवनसँग पनि जोडिएको छ । बस्ती नै उठिबास हुने भएपछि यसले स्थानीय शक्ति सम्बन्धमा हेरफेर गर्ने नै छ । रेलवे परियोजनाले आदिवासीहरूको बहुआयामी सम्बन्धहरूको पुनर्उत्पादन कसरी हुन्छ, त्यसबारे फराकिलो चर्चा देखिएन । सडक बनाउनुको श्रेय लिने सत्ताले यो बनाएकै कारणबाट निकट अतीतमा एउटा सभ्यता कसरी मासियो ? कहिल्यै सोचिएन ।हामीले नै गर्नुपर्छ, किनभने हामीले गरेनौं भने हाम्रो र हाम्रा राजवंशी जनहरूको संस्कृति र सामर्थ्य जोगाइदिन अर्को कोही आउँदैन । यस्ता भाव राख्ने जुनकिरीहरू समाप्त भएका छैनन् । यसै साता यो पंक्तिकार पूर्वी तराईको राजवंशी बहुल गाउँ पुग्दा चेतनाको भुइँचालो ल्याउने सपना राख्नेहरू कैयौं भेटिए । भलै उनीहरू एक दशकअघिसम्म मुखरित हुने नाराहरू तिरोहित हुँदै जानुका उपयुक्त जवाफ दिन सक्दैनन् । पूर्वी तराईमा पिँधमा रहेका आदिवासीहरूको मुक्ति आन्दोलन कहाँ हरायो ? किन हराइयो ? भनिन्छ, सामाजिकआर्थिक समतासहितको लोकतन्त्र भएन भने राजनीतिक लोकतन्त्र संकटग्रस्त हुन पुग्छ । संघीयतालाई सुदृढ बनाउन तथा विभिन्न क्षेत्र र समूहका जनताका माग समायोजन गर्न कैयौं पक्ष पुनर्गठन गर्नु आवश्यक भएको कुराले कोशी प्रदेशमा हालैका समय बढ्दो समर्थन प्राप्त गरेको छ । रणकुमार राजवंशी आफ्नो कविता संग्रह बागडुम्का मा हाँक र हौसला दिँदै लेख्छन् असम्भव कुन्ठे छे ? कोधोए ना ताकि, हरसम्भव प्राप्ति छे, मनत दृढ राखी । इतिहास जित्नेहरूले मात्र होइन लड्नेहरूले पनि लेख्न लगाउँछन् । लड्दालड्दै थाकेका, हारेकाहरूको मात्र होइन शकुनिको द्युतक्रीडामा आफ्नो सर्वस्व गुमाउन पुग्ने युधिष्ठिरहरूको पनि लेखिनुपर्छ । त्यसैले अनौपचारिक इतिहासमा हारेकाहरूको चर्चा ज्युँदै छ । झापा नेपालको राजनीतिमा संघर्ष गर्नेहरूको जिल्ला हो । पुराना राजनीतिकर्मी गोपालकुमार बस्नेतले आफ्नै सेरोफोरोभित्र मा लेखेका छन् झापामा दुईथरी मानिसहरू छन्, एउटा ठग्छ र ठगिरहन्छ । सधैं कुनै न कुनै चक्रव्यूह रचेर, कानुन, अदालत आदिलाई सिंगै आफ्नो पक्षमा उभ्याएर ठगीमात्र रहन्छ । अर्कोथरी जति इमानदार भए पनि, जति मिहिनेती भए पनि ठगीको जालोमा मात्र परिरहन्छ । धेरै किर्तेकाइतेहरूको कथा अलिखित छ । धेरैको कथा अवर्णित छ । धेरैको कथा छोपिएकै छ । त्यसैगरी झापाकै निरोज कट्टेलले २०२८ ः झापा विद्रोहको अन्तर्कथा मा वीरेन राजवंशी, विसुलाल राजवंशी जस्ताहरूको संघर्ष कथाको चर्चा गरेका छन् । यी दुई पुस्तकमार्फत पनि राजवंशीहरूले आफ्नै थातथलोमा सर्वस्व गुमाउँदै जानुको अवस्था र समताको खोजीमा संघर्ष गर्दै हिँड्नेहरूलाई चियाउन सकिन्छ । कोही जनतालाई बलियो बनाउन हिँडेकाहरू राजवंशीलाई कमजोर बनाउने खेलमा अन्जानवश सामेल हुन पुग्नुको त्रासदी कम चाखलाग्दो छैन । राजवंशी समाजको आदिवासियत भनेकै प्रकृतिसँगको निकटता, सहजीविता, सामाजिक सहिष्णुता, सामूहिकतामा प्रस्टिन्थ्यो । आज त्यही जोखिममा पर्दै गरेको छ । आदिवासियत केवल अवधारणा होइन, यो त यस्तो सभ्यता, संस्कृति र समाजबाट उब्जिएको विरासत हो जसलाई बाँकी समाजले त्यो स्थान दिएन, जसका तिनीहरू हकदार थिए । यिनीहरूका सर्वस्व छिन्ने जुन इतिहास सुरु भयो, त्यसले पूर्वी तराईका यी प्रथम समाजलाई सधैंका लागि दोस्रो दर्जामा धकेल्यो । यिनीहरूका ज्ञान उत्पादनलाई हेय बताइयो ।झापाकै राजगढस्थित राजवंशी चोकमा राजवंशी समुदायको संस्कृति झल्किने गरी राजवंशी समुदायकै नागरिकको पूर्णकदको प्रतिमा राखिएको छ । महिला र पुरुष राजवंशी समुदायको वेशभूषा र रहनसहन झल्किने गरी पवन राजवंशीद्वारा निर्मित दुई मूर्ति राखिएका छन् । ती प्रतीकात्मक मूर्तिको हातमा नेपालको राष्ट्रिय झन्डा फर्फराइरहेको छ । कलाकार पवनको अन्तर्य छ राजवंशीहरू नेपाली ध्वजमुनि सुरक्षित, सम्मानित र समृद्धशाली हुने सपना हो त्यो । के विराटनगर र काठमान्डुको सत्ताले यस्तो सपनाको सामना गर्ने क्षमता राख्छन् ? यसको जवाफ खोज्न बहुतहको सरकार चनाखो र संवेदनशील हुँदा मात्र भर्खरै छरिन लागेको लोकतन्त्रको बीउ मौलाउन सक्छ ।जनआन्दोलनका बखत राजवंशीहरूका लुकेका कथाव्यथा पोखिने अवसर थियो । संघर्षलाई बल पुर्याउन राजनीतिक दल आआफ्नो लोटा लिएर पुगे र पहुँच पनि बनाए । तर बिस्तारै वर्चस्वको राजनीति फेरि पिँधसम्म पुग्न थालेको छ । बरु पञ्चायतकालमा स्थानीय प्रमुखमा राजवंशीहरूले उछिन्थे, अहिले संख्याबलको राजनीतिमा मधेशी दलितजस्तै उनीहरू पनि प्रतिस्पर्धामा सफल हुन्न गाह्रो भयो । राजवंशीहरूको ठूलो तप्का आफ्नो आदिवासियतलाई सिरानीमा राख्दै दबिएर बस्नुमै आफ्नो हित देख्न थालेको छ । नवसत्ताका भाष्यकारहरू यस्तो अवस्थालाई पूर्वबाट नवसामञ्जस्यको सूर्य उदाउँदै गरेको बताउँछन् । यस्तोमा देशको क्यान्भासमा राजवंशीहरूको बहुलरंगवादको सपनाका सार र रूप बुझ्न कम जटिल छैन ।"
सहारा बन्दै सुदूरकी मैना,"(लुम्बिनी)घाममा हिँड्दा शिरदेखि पाउसम्मै जलन महसुस हुँदा दैलेखको आठबिस६ की २६ वर्षीया धना परियार छाया खोज्दै हिँड्छिन् । घाम चर्किएका बेला हिँड्न नपरे हुन्थ्यो जस्तो लाग्छ, उनले भनिन्, बाल्यकालको कहालीलाग्दो घटनाले दिएको पीडा भुल्ने प्रतीक्षा गर्नुभन्दा मजस्तै पीडितको सहारा बन्ने प्रयासमा लागेकी छु । महिनावारी भएका बेला महिलाले घरबाट पर छाउगोठमा बस्नुपर्ने चलन कर्णाली र सुदूरपश्चिममा व्यापक छ । धना तीन वर्षकी छँदा उनकी आमा नमसरा महिनावारी भएर एक वर्षको भाइसहित घरनजिकै छाउगोठमा बसेकी थिइन् । बिहान ७ बजेतिर बुबाले धनालाई तेल पैंचो लिन छिमेकी ठूलोबुबाको घर पठाए । पुसको ठिहिर्याउने जाडो, टाढा बसेकी आमा र भाइको न्यास्रोले धना ठूलोबुबाको घर नगई छाउगोठतर्फ दौडिन् । बस्तुभाउ बाँध्ने गोठसँगै छाउगोठ थियो, म आमा र भाइ भएको गोठमा पुगें, रूपन्देहीको तिलोत्तमामा आयोजित दलित ज्ञान उत्सवमा वक्ताका रूपमा आफ्ना अनुभव सुनाउन आएकी धनाले भनिन्, आमाले भाइलाई मेरो जिम्मा छाडेर घाँस काट्न गइन् । अगेनामा राति बालेको आगोको राप थियो । मैले भुस ल्याएर त्यहीं थपिदिएपछि त आगो दन्किन थाल्यो । आगोको मुस्लो देखेपछि घाँस काटिरहेकी आमा चिच्याउँदै आइन् । धनाले कपडाले छोपेर भाइलाई आगोबाट जोगाइरहेकी थिइन् । कसोकसो भाइलाई पहिला गोठबाट निकालियो, म त पोलिएपछि मात्रै निस्कन पाएँ, उनले भनिन्, भाग्य बलियो रहेछ र बाँचें । त्यही आगोको पीडा अहिलेसम्म बेहोरिरहेकी उनले घटनाबारे आमाले सुनाएपछि जानकारी भएको पनि बताइन् ।दाहिने हातका सबै औंला जलेका छन् । देब्रे हातले खानुपर्छ । सुरुको दिन भात खाँदा दुई गाँसपछि सबै पोखियो, उनले भनिन्, घरमा पनि अलग ठाउँमा राखेर खाना दिन थालियो । धेरै महिनासम्म आधा पेट मात्र खाने गरेको उनले सुनाइन् । आगोले शरीर जलेपछि पहिलेजस्तो रहेन । टाउकामा रौं छैनन् । अनुहारको धेरै भाग जलेको छ । हत्केला पनि जलेका छन् । शिरदेखि पैतालासम्म जलेकाले अहिले पनि शरीर पोल्ने समस्या छ । जलेपछि थप उपचारका लागि सहरका अस्पताल लैजान आर्थिक अभावले छेक्यो । त्यसपछि घाउ बोकेर बाँच्न बाध्य भइन् । ७ वर्ष पुगेपछि विद्यालयमा पाइला टेकेकी उनले बुबाबाटै पनि नराम्रो वचन सुन्नुपरेको उनले बताइन् । बुबाले पनि यस्तीले पढेर के गर्छे भन्नुभयो, उनले भनिन्, सधैंभरि पाल्न दुःख हुने भयो भनेर वचन लाउनुभो । धनाका दुई दिदी भने उनको सहारा बने । दाइ पनि सहृदयी थिए । धना मनमा लागेको कुरा दाइसित भन्थिन् । दाइको साथ र अडानले पढ्न पाइन् । मैले पढेर केही गर्नुपर्छ भन्ने ठानेर स्कुल गएँ, उनले भनिन्, तर, पहिलो दिनमै साथीले भूत भनेर सम्बोधन गरे । विद्यालयमा साथीभाइबाटै धेरै पटक पिटाइ खाएको पनि उनले सुनाइन् । ती दिन सम्झिँदा उनका आँखा अहिले पनि रसाउँछन् । त्यस बेलाका कुरा सम्झँदा आँसु थाम्नै सक्दिनँ, उनले भनिन्, भूत, राक्षस, लुली केके उपमा पाएँ केके । साथीहरूले हामीसँग पढ्न हुँदैन, यसलाई हेरे हाम्रो दिन खराब हुन्छ भनेर पनि दुःख दिने गरेको उनले सुनाइन् । गाउँको गणेश माविमा पढुन्जेल उनले यस्तै दुर्व्यवहार सहिन् । केही मिल्ने साथी त थिए तर तिनले पनि धनालाई साथ हिँडाउनुपर्यो भने बहाना गर्थे । त्यस्तो व्यवहारपछि मेरा लागि साथी रहेनछन् भन्ने लाग्थ्यो, उनले भनिन्, मैले कसैलाई छोएँ भने पाप लाग्छ भन्ने मानसिकता थियो ।अहिले धना संघीय राजधानीमा बस्छिन् । त्यहाँ पनि उनका साथी उनीजस्तै पीडा खेप्न बाध्य छन् । शारीरिक रूपमा सबलांग व्यक्ति उनीसित घुलमिल हुन खोज्दैनन् । त्यसले मनको घाउ चर्किने गरेको उनले सुनाइन् । अहिले कामको खोजीमा काठमाडौंका गल्ली चहारिरहेकी छन् । तैपनि, न काम पाएकी छन् न कसैको साथ ।२०७० मा एसएलसी परीक्षामा सहभागी भएकी उनी अनुत्तीर्ण भइन् । प्रयास छाडिनन् । २०७२ मा उत्तीर्ण भएरै छाडिन् । त्यसपछि क्याम्पस पढ्ने रहर जाग्यो । दाइलाई आग्रह गरिन् । बुबा अहिले पनि उनीसँग बोल्दैनन् । दाइ अर्जुनले सानो पसल खोलिदिने र त्यहीं काम गरेर ज्यान पाल्न सुझाए । म हिँड्न, आवाज उठाउन, पढ्न, सामाजिक व्यक्ति बन्न चाहन्थें, उनले भनिन्, पसलमा बस्नु भनेको पिँजडामा थुनेजस्तो हुन्थ्यो । परिवार अनुकूल नभएपछि उनले घर छाडेर काठमाडौं जाने निधो गरिन् । उनको उच्च शिक्षा अध्ययनको चाहना पूरा गर्न विद्यालयका शिक्षक सहयोगी बने । शिक्षककै सहयोगमा काठमाडौं पुगेर कलाकार बन्ने सपना देखिन् । उनी गुनगुनाउँथिन् । विद्यालयमा मौका पाउँदा गीत गाइहाल्थिन् । गीत गाएर धेरै पुरस्कार जितिन् । तर पुरस्कार लिन मञ्चमा जाँदा अरू विद्यार्थी डराउँछन् भनेर उनलाई मञ्चमा उक्लिन दिइँदैनथ्यो । प्रथम स्थान हासिल गरे पनि उनी मञ्चमा नगई घर फर्किन्थिन् । विद्यालय जाँदा, घर फर्कंदा धेरै पटक कुटिएकी उनलाई जोगाउँदा दिदीले समेत धेरै पटक पिटाइ खाएकी थिइन् ।२०७३ सालपछि काठमाडौंमा बसोबास थालेकी उनले सुदूरकी मैना बोलको देउडा गीत गाउने मौका पाइन् । आफ्ना शिक्षकका साढुभाइले गीत रचना गरेर उनलाई गाउन लगाएका थिए । अडियो मात्रै बज्ने बेला त्यो गीत रेडियोमा धेरै बज्यो । पछि भिडियोसमेत बनाइयो । उक्त गीतले धनालाई चिनाउन मद्दत गर्यो । त्यसपछि उनले ६५ भन्दा बढी गीतमा स्वर दिइसकेकी छन् । केही चले, केही अडियोमै बिलाए, उनले भनिन्, मलाई भूत भन्नेले पनि मेरा गीत सुनेको देख्दा राहत मिल्थ्यो । शब्द वाण प्रहारको डरले धना आफू युवावस्थामा पुगुन्जेलसम्म खुलेर हिँडडुल गर्न र बोल्न डराउँथिन् । त्यसैले पीडा सहेर भौतिक शरीरमा आगोले बनाएका खत लुकाउने प्रयास पनि गरिन् । टाउकामा रौं मात्रै भइदिएको भए पनि मुख छेक्ने गरी पाल्थें, उनले भनिन्, त्यसैले दाइलाई चिठी पठाएर नक्कली कपाल किनिदिन आग्रह गरें । घर छोडेर काठमाडौंमा पढ्न आउँदा दाइले दिएको पैसा ऋणस्वरूप लिएको उनले बताइन् । उक्त रकम फर्काउन पर्ने भएकाले दाइसँग लामो समयदेखि बोल्ने हिम्मत नगरेको उनले सुनाइन् । धनालाई दाइले भारतबाट कपाल किनेर ल्याइदिए । आफैं काठमाडौंसम्म छोड्न गए । यस्तो सहयोग र प्रेमले खुसी धना आफ्ना दाइको सबै गुन तिरेर मात्रै जीवन अन्त्य होस् भनेर कामना गर्ने गरेको सुनाउँछिन् । काठमाडौंमा जीवन सहज छैन । जसोतसो सहयोग मागेर, कहिलेकाहीं दोहोरी गीत गाएर जम्मा हुने रकमले अहिले स्नातक तह पढिरहेकी छन् । खाना खान नपाउँदा धेरै दिन भोकै सुत्नुपरेको छ, उनले भनिन्, भोकै आँसुमा भिजेका रातले पीडा बुझ्न सघाएको छ । केही समय अनलाइनमार्फत सामान बिक्री गरिन् । तर हेपाहा प्रवृत्तिले उनलाई त्यसमा टिकिरहने वातावरण बनेन ।काठमाडौंमा उनलाई खान, पढ्न र बस्न समस्या छ । अन्यत्र जाने ठाउँ छैन । आफूजस्ता अपांगता भएकालाई सघाउन गत असोजमा उनले अपांगता सहायता समाज नेपाल स्थापना गरिन् । संस्थाको उद्देश्य अपांगता भएकाहरूले सीप सिक्ने मात्र होइन, दीर्घकालीन रूपमा उक्त सीपको प्रयोग गरेर आफ्नो जीविकोपार्जन गर्न सकून् भन्ने रहेको उनले बताइन् । उनी स्वयं धेरै अपांगता भएका व्यक्तिको अभिभावक बनेर उनीहरूको उपचार, पढाइलगायतका विषयमा आर्थिक सहयोग जुटाउने प्रयास गर्छिन् । सहयोगी हात खोज्ने माध्यम बनेर सेवा गर्न सकिरहें भने जीवन धन्य हुनेछ, उनले भनिन्, सामाजिक विभेद, अशक्त हुनुको पीडा भोग्नेलाई मात्र थाहा हुन्छ । अहिले गीतसंगीतमा उनको लगन बढेको छ । बिहानै उठेर गीत गुनगुनाउँछिन् । रियाज गर्छिन् । सबैले चिन्ने कलाकार बन्ने धोको छ, उनले भनिन्, मलाई गाउन मन पर्छ, गाउँदा ज्यादै खुसी मिल्छ ।"
माछा मार्दै र्याफ्टिङ गाइड,"(कञ्चनपुर)बर्दियाको ठाकुरद्वारा नगरपालिका९ गेरुवाका कालुराम चौधरी कर्णाली किनारमै जन्मिए । बाल्यकाल कर्णालीसँगै बिताएका ३८ वर्षीय चौधरीका लागि सानोमा माछा मार्नु र पौडी खेल्नु नियमितजस्तै थियो । बर्खामा बाढी पसेर बस्ती नै जलमग्न हुँदा परिवार र छिमेकीलाई सुरक्षित स्थानमा सार्ने काममा उनी खटिन्थे । सानैदेखि नदीसँगै घुलमिल भएका चौधरी अहिले पनि नदीनालामै व्यस्त छन् । तर अहिले माछा मार्न वा पौडी खेल्न होइन, र्याफ्टिङ गाइडका रूपमा पश्चिम नेपालका नदीहरूमा पुगिरहेका छन् । अहिले उनलाई गाइडको काम गर्न भ्याइनभ्याइ छ । कर्णाली, महाकाली, भेरी र सेतीलगायतका नदीमा उनी र्याफ्टिङ गराउन पुगिरहेका छन् । साहसिक जलयात्रामा पर्यटकलाई सन्तुष्ट पार्ने काममै व्यस्त चौधरी दुई सातादेखि महाकाली नदीमा र्याफ्टिङ गराइरहेका छन् । भीमदत्त नगरपालिका९ खल्ला र मुसेट्टी क्षेत्रमा एड्रिफ्ट एडभेन्चर नामक कम्पनीले र्याफ्टिङ सञ्चालन गरिरहेको छ । चौधरीले बर्दिया ठाकुरद्वारामै होटलमा काम गर्दा गाइडको काम सिकेका हुन् । सुरुमा त उनी होटलमा सहयोगीको काम गर्थे । त्यतिबेला एडभेन्चर होटलले चिसापानीदेखि ठाकुरद्वारासम्म र्याफ्टिङ गराउँथ्यो । सुरुमा सोखले बोटमा चढ्ने उनी बिस्तारै गाइड बने । अहिले उनी साहसिक जलयात्राका लागि पश्चिम नेपालकै अब्बल गाइड बनेका छन् । कर्णालीको भँगालो बर्दिया राष्ट्रिय निकुञ्जको बीचोबीच भएर बग्छ । त्यही भँगालोमा पर्यटकलाई जलयात्रासँगै वन्यजन्तुको अवलोकन गराउन बेग्लै आनन्द आउँछ । कतिपय बेला त बाघ, हात्ती र गैंडाबाट आक्रमण हुने जोखिम पनि त्यत्तिकै हुन्छ । सानो भँगालो भएका कारण उक्त क्षेत्रमा बर्खामा पनि र्याफ्टिङ सञ्चालन हुने गरेको चौधरी बताउँछन् । सुरुमा त निकै डर लाग्थ्यो, बिस्तारै गाइडको काम सिकें, अहिले त रमाइलो लाग्छ, मंगलबार डडेलधुराको परशुराम नगरपालिकाको परशुराम क्षेत्रदेखि भीमदत्त९ खल्लासम्म पर्यटकलाई र्याफ्टिङ गराउँदाको अनुभव सुनाउँदै उनले भने, एडभेन्चर आफैंमा रमाइलो हुन्छ, त्यसमा नयाँनयाँ ठाउँमा र्याफ्टिङ गराउन पाउँदा झनै आनन्द आउँछ । उनले महाकालीसँगै कर्णालीमा पनि चिसापानीदेखि टीकापुर, सोल्टा चिसापानी र सेतीको दिपायल क्षेत्रमा र्याफ्टिङ गराएका छन् ।"
दिल्लीमा लगानी सम्मेलनलक्षित 'पावर समिट,"(नयाँदिल्ली) नेपाल सरकारले गर्न लागेको तेस्रो लगानी सम्मेलन२०२४ लाई लक्ष्य गरेर भारतस्थित नेपाली दूतावासले बुधबार नयाँदिल्लीमा ऊर्जा क्षेत्रका भारतीय लगानीकर्तालाई नेपालमा लगानीको अवसरबारे जानकारी दिएको छ । दूतावासले इन्डियन फेडरेसन अफ ग्रिन इनर्जीसँग सहकार्य गरेर नेपाल र भारतबीच ऊर्जा सहकार्यको वर्तमान स्थिति र सम्भावनामाथि छलफल चलाएको हो । दिन प्रतिदिन बढ्दै गएको भारतको ऊर्जा आवश्यकता पूर्तिका लागि नेपालमा रहेको ऊर्जाको स्रोत उपयोगी देखिएको राजदूत शंकरप्रसाद शर्माले बताए । नेपाली उत्पादानका लागि भारतमा ठूलो बजार रहेको र दुई देशका सरकार र लगानीकर्ताबीच सहकार्यको प्रशस्त ठाउँ रहेको उनको भनाइ छ । लगानीकर्तालाई लगानीमैत्री वातावरण दिन नेपाल सरकार तयार रहेको र आवश्यकताअनुसारको ऐन, नियममा समेत गर्दै लगेको उनको भनाइ छ । नेपालले आगामी १० वर्षमा भारतीय बजारमा १० हजार मेगावाट बिजुली बेच्न पाउने सम्झौताले पनि लगानीकर्ताहरूलाई बजारको सुनिश्चितता बढाएको उनले बताए । बंगलादेशसँग पनि बिजुली बजारको ढोका खुलेकाले लगानीकर्ताका लागि अवसर रहेको उनको भनाइ छ । आगामी वैशाख १६ र १७ मा काठमाडौंमा हुन लागेको लगानी सम्मेलनबारे जानकारी दिन उद्यमीहरूसँग अन्तर्क्रिया गरिएको राजदूत शर्माले बताए । नेपालमा लगानीकर्ताहरूको आकर्षण बढाउन तथा नेपाल र भारतका लगानीकर्ताबीच नेटवर्क विस्तारका लागि कार्यक्रम उपयोगी भएको उनले उल्लेख गरेका छन् । नेपालमा लगानीको कस्तो सम्भावना छ, कस्तो नीति छ, त्यसबारे बताउन र भारतीय उद्यमीहरूको जिज्ञासा मेटाउन अन्तर्क्रियाले लाभ मिलेको उनको भनाइ छ । भारतको निजी क्षेत्र नेपालमा लगानी बढाउन चाहिरहेको आफूले पाएको उनले जनाए । नेपालले लिएको लगानीमैत्री नीति र भारतले नेपालसँग ऊर्जा व्यापारमा गरेको सहजीकरणले नेपालले राम्रो अवसर पाएको आफूले अनुभव गरेको उनले बताए । कार्यक्रममा स्वतन्त्र ऊर्जा उत्पादकहरूको संस्था (इप्पान) का पदाधिकारीहरूले भारतीय लगानीकर्तालाई नेपाली निजी क्षेत्रसँगको सहकार्यमा लगानी गर्नसमेत आग्रह गरे । कार्यक्रममा ऊर्जा क्षेत्रमा संलग्न नेपाली र भारतीय उद्यमीहरूको सहभागिता थियो । नेपालले सन् २०३५ सम्म २८ हजार ५ सय मेगावाट बिजुली उत्पादनको लक्ष्य लिएको छ । त्यसका लागि ४६ खर्ब रुपैयाँ आवश्यक रहेको अनुमान छ । उक्त लगानी नेपालभित्रबाट मात्रै सम्भव नभएकाले विदेशी लगानीकर्तालाई लगानीका लागि आह्वान गरिएको इप्पानका अध्यक्ष गणेश कार्कीले जनाए । दिल्लीको ह्याबिटेट सेन्टरमा गरिएको पावर समिट मा भारतको ऊर्जा मन्त्रालयका अतिरिक्त सचिव श्रीकान्त नागुलापल्लीले दुई देशबीच ऊर्जा सहकार्य बढ्दै गएको बताए । भारतमा ठूलो औद्योगिक घराना अडानी समूहका उपाध्यक्ष जयरमण पुनीधानले नेपालमा सम्भावित लगानीको अवसरबारे आफूहरूले अध्ययन गरिरहेको जनाए । कार्यक्रममा उत्तर भारत हाइड्रोपावर र अन्य विभिन्न भारतीय कम्पनीका पदाधिकारीले पनि नेपालको ऊर्जा क्षेत्रमा आफ्नो रुचि देखाएका छन् । भारतीय उद्यमीहरूले दुई देशबीच थप प्रसारण लाइन बन्नुपर्नेमा पनि जोड दिए । लगानी सम्मेलनलाई लक्ष्य गरेर दूतावासले यसअघि गुजरात, लखनउ र दिल्लीमा पनि फरकफरक समूहसँग अन्तर्क्रिया गरेको थियो । अहिलेसम्म चार कार्यक्रम गरिसकेको राजदूत शर्माको भनाइ छ । ठुल्ठूलै ग्रुप डाकेर भाइब्रेन्ट गुजरातको एउटा सेसनमा छुट्टै नेपालको लगानी सम्मेलनबारे छलफल गरेका थियौं, इन्डियन चेम्बर अफ कमर्स, द एसोसिएटेड चेम्बर्स अफ कमर्स एन्ड इन्डस्ट्री तथा पर्यटनसँग सम्बन्धित व्यसायीहरूसँगै अलग्गै कार्यक्रम गरेका छौं, शर्माले भने, छलफलमा उद्यमी र उद्यमीका संगठनहरूले लगानी सम्मेलनमा सहभागी हुने इच्छा जनाउनुभएको छ । संगठनहरूले आफ्नो संगठनमा नेपालको लगानी सम्मेलनबारे सदस्यहरूलाई जानकारी दिन सूचना पनि निकालेका छन् । आशा छ, यताबाट राम्रै सहभागिता हुनेछ ।"
एआईसहितका स्मार्टफोनको बजार बढ्यो,"नेपालमा स्मार्टफोन आयातचालु आर्थिक वर्षको फागुनसम्म नेपालमा कुल १२ लाख ४९ हजार ४ सय ८१ वटा स्मार्टफोन आयात भएको भन्सार विभागको तथ्यांक छ । यसका लागि १९ अर्ब ३७ करोड ७७ लाख ६८ हजार रुपैयाँ खर्च भएको छ भने यसबापत सरकारले ३ अर्ब ६० करोड ७५ लाख ३६ हजार रुपैयाँ राजस्व संकलन गरेको छ । यस अवधिमा सबैभन्दा धेरै चीनबाट ९ लाख १८ हजार २४ वटा स्मार्टफोन नेपाल भित्रिएका छन् भने भारतबाट ३ लाख २७ हजार ५ सय ६० वटा फोन नेपाल ल्याइएको छ । तेस्रोमा संयुक्त राज्य अमेरिकाबाट ७११, जापानबाट भित्रिएका फोनको संख्या ६८२, भियतनामबाट ४७५, संयुक्त अरब इमिरेट्सबाट ४३१, दक्षिण कोरियाबाट ३ सय र कतारबाट २१९ वटा स्मार्टफोन आयात भएका छन् । अघिल्लो आर्थिक वर्षको फागुनसम्म नेपालमा १६ अर्ब ६० करोड २ लाख ७३ हजार रुपैयाँ बराबरको १० लाख ९४ हजार ८ सय ८९ वटा स्मार्टफोन नेपाल भित्रिएका थिए । त्यसबाट सरकारले ३ अर्ब ९८ हजार ५ सय ३२ रुपैयाँ राजस्व प्राप्त गरेको तथ्यांक विभागले जनाएको छ । अघिल्लो आर्थिक वर्षको फागुनसम्मको अवधिको तुलनामा यसपालि डेढ लाखभन्दा धेरै स्मार्टफोन नेपाल भित्रिसकेका छन् । यी सबै थ्रीजी र फोरजी फोन हुन् । नेपालमा फाइभ जी चल्ने फोनको संख्या असाध्यै कम भएको नेपाल टेलिकमले जनाउँदै आएको छ ।"
बारा र रौतहटमा पर्ने राजमार्गका प्रायः पुल जीर्ण,"(रौतहट)जनकपुरबाट बाराको निजगढ घर आउँदै गरेका ६५ वर्षीय सुन्दरकुमार तिमल्सिनाको गाडी आइतबार पूर्वपश्चिम राजमार्गको वाग्मती पुलमा केही समय रोकिँदा उनको सातो गयो । भूकम्पका बेला जस्तै गाडी हल्लिन थालेपछि उनी मात्र होइन, बसभित्रका धेरैजसो यात्रुले एकअर्कालाई हेर्न थाले । पुलमाथि सवारी जाममा पर्दा यसरी नै हल्लिन्छ । चन्द्रनिगाहपुरमा खाजा खान रोकिएका तिमल्सिनाले केहीबेर वाग्मती पुलमा गाडी रोकिँदा हल्लिएर सातो गएको सुनाए । भूकम्प आएको जस्तै गरी गाडी हल्लिँदो रहेछ । गाडी नै तल खस्छ जस्तो लागेको थियो, उनले भने, राजमार्गका सबैजसो पुलमाथि गाडी गुड्दा हल्लिन थालेको छ । यसले दुर्घटना निम्त्याउन सक्छ । पूर्वपश्चिम राजमार्गको पथलैयाढल्केवर खण्डमा पुराना रहेका प्रायः पुल सवारीसाधन आवतजावत गर्दा यसरी नै हल्लिन्छन् । करिब ४० वर्षअघि तत्कालीन सोभियत संघ रुसको सहयोगमा निर्माण गरिएका पुल नेपाल सरकारले समयमा मर्मतसम्भार गरेको पाइन्न । वाग्मती पुलको बीच भागमा केही भासिएको चन्द्रपुर१ वाग्मतीका स्थानीय राजनीतिक कार्यकर्ता गोपाल घिमिरेले बताए । बाराको दुधौरा पुल सवारी सञ्चालनकै बेला दुई पटक भासिएपछि अहिले भत्काएर निर्माणकै क्रममा छ । यहाँ तलबाट डाइभर्सन निर्माण गरी सवारीसाधन सञ्चालनको व्यवस्था मिलाइएको छ । पुरानो पुल जीर्ण भएकाले भासिएको सडक विभागअन्तर्गतको पुल महाशाखाले जनाएको छ । राजमार्गका पुलका पल्टा गार्डर लामो समयसम्म मर्मत नहुँदा खिया लागेर जीर्ण बनेका हुन् । फलाम खिया लागेर भाँच्चिने कारणले पुल धसिने गरेको प्राविधिक बताउँछन् । एक वर्षअघि वाग्मतीको पुल ६ इन्च र चाँदी पुल ४ इन्च तल धसिएको थियो । दुवै जीर्ण भएपछि सामान्य मर्मत गरिएको हो । यही पुलमा पनि गाडी हल्लिएर सात्तो जाने यात्रुको भनाइ छ । उक्त पुल गौरीपार्वती हिमालयन जेभी कम्पनीले मर्मत गरेको थियो ।०२६ सालमा तत्कालीन सोभियत संघको सहयोगमा राजमार्गका पुल निर्माण गरिएको हो । बाराको पथलैयादेखि धनुषाको ढल्केवरसम्मका पुलका बिम खिया लागेर भाँचिने अवस्थामा पुगेका छन् । राजमार्गका पुलमा जग खुल्ने, बेयरिङ बिग्रने, फलामे पुल खियाले बिग्रने, नदीको ढुंगा र गिट्टी जथाभावी निकाल्दा जग खोलिने जस्ता समस्या रहेको पुल महाशाखाले जनाएको छ । पुल पुराना भएकाले हल्लिएको हुन सक्ने महाशाखा प्रमुख ललिजन खनालले बताए । अब पूर्वपश्चिम राजमार्ग र पुल निर्माणका लागि टेन्डर आह्वान भइसकेको छ, उनले भने, बिस्तारै सबै नयाँ बन्नेछन् । ४ वर्षभित्र १ हजार २ सय १ नयाँ पुल निर्माण गरिने महाशाखाले जानकारी दिएको छ । पुल बनेपछि सवारी आवागमन सहज हुने उनको दाबी छ । कमलादेखि वाग्मतीसम्मको ७७ किमि सडक मर्मतको ठेक्का आह्वान भइसकेको महाशाखाले बताएको छ । यो क्षेत्रमा ७६ वटा पुल पर्ने सडक विभागका उपमहानिर्देशक डा विजय जैसीको भनाइ छ । वाग्मतीदेखि पथलैयासम्मको सडकको ठेक्का आह्वान हुन बाँकी रहेको उपमहानिर्देशक जैसीले जनाए । पथलैयाढल्केबर खण्डको करिब ५५ वटा पुलमा बढी समस्या देखिएको महाशाखाले बताएको छ । राजमार्गका सबै पुल सिंगल लेनका छन् । यस खण्डको सडक ९ मिटरको छ । पुल भने ५ मिटरको छ । त्यही भएर पुल थप्ने र पुराना पुलको ठाउँमा नयाँ बनाउने प्रक्रिया सुरु भएको महाशाखाको भनाइ छ । राष्ट्रिय राजमार्ग ४ लेनको बनाउने योजना रहेकाले त्यहीअनुसारको पुल बनाइनेछ । यो राजमार्गमा यहाँ दैनिक ५ हजारभन्दा बढी सवारीसाधन गुड्छन् । पुराना र साँघुरा पुलका कारण सवारीसाधन ओहोरदोहोरमा समस्या हुने गरेको छ । सधैं व्यस्त रहने राजमार्गका पुलमा रेलिङ भाँचिने, खाल्डो पर्ने जस्ता समस्या छन् । बाराको पसाहा निगगढको बकैया र रौतहटको लमाहा, चाँदी, वाग्मती पुलमा सवारी जामले हैरान पारेको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय पथलैयाले जनाएको छ । यी पुलमाथि ५६ वटा गाडी एकसाथ रोकिए हल्लिएर सातो जाने अवस्था हुन्छ । वाग्मतीमा दुवैतिरबाट एकै पटक सवारीसाधन आउँदा पर्ने जामले हैरान पारेको जिल्ला ट्राफिक कार्यालय रौतहटका प्रहरी निरीक्षक सुशील आचार्यले सुनाए । साँघुरा पुलका कारण सवारी आवागमन प्रभावित भइरहेको छ, उनले भने, साँघुरो पुलले सवारीसाधन ठोक्किने र पुलमै जाम हुने समस्या धेरै छ । दैनिक ५ हजारभन्दा बढी सवारीसाधन गुड्ने पूर्वपश्चिम राजमार्गअन्तर्गतका पुल ४० वर्षपछि गत वर्ष मर्मत गरिएको थियो । विश्व बैंकको सहयोगमा राजमार्गका सानाठूला नदीमा निर्मित पुल महाशाखाअन्तर्गत पहिलो पटक ठेकेदारमार्फत मर्मत गरिएको हो । रौतहटअन्तर्गत पूर्वपश्चिम राजमार्गमा १२ वटा सानाठूला पुल छन् । राजमार्गअन्तर्गत बारामा पर्ने बकैया पुल, पसाह, दुधौरा, १ नम्बर, २ नम्बर, ३ नम्बर र रौतहटतर्फ चाँदी, लामाहा, वाग्मती पुल जीर्ण छन् । अहिले पुलको भारवहन क्षमताभन्दा अत्यधिक सामान राखेर मालवाहक साधन गुडाउँछन् । एक दशकअघिसम्म ६ चक्काका ट्रक चल्थे । त्यसपछि १० चक्काको आउन थाल्यो । बिस्तारै १२ चक्का, १४, १८ र अहिले २४ चक्का भएका मालवाहक साधन अत्यधिक लोड राखेर चल्न थालेका छन् । यसले सडक र पुलको अवस्था कमजोर बन्दै गएको सडक विभागको भनाइ छ ।"
६ महिनापछि महाकाली पुलको काम,"(कञ्चनपुर) बजेट अभावका कारण रोकिएको महाकाली पुलको काम ६ महिनापछि पुनः सुरु भएको छ । गत आर्थिक वर्षसम्मको भुक्तानी भएपछि निर्माण कम्पनीले चैत पहिलो सातादेखि काम सुरु गरेको हो । बजेट अभावका कारण असोज २२ देखि पुल निर्माणको काम ठप्प थियो । निर्माणाधीन पुलमा रङरोगनदेखि पहुँचमार्गको बाँकी खण्डमा कालोपत्रसँगै पुलका दुवैतर्फ निर्माणाधीन पोखरीको तटबन्ध निर्माणको काम भइरहेको छ । तीन वर्षभित्र काम सक्ने गरी ०७४ मा पुलको काम सुरु गरिएको थियो । कोरोना संक्रमणदेखि बजेट अभावलगायतका कारण निर्माणमा ढिलाइ भएको हो । गत वर्षको भुक्तानी भयो, अब काम पुनः सुरु भएको छ, पुल निर्माण कम्पनी सीएफईसी कुमार श्रेष्ठ जेभीका इन्जिनियर किशोर पाण्डेयले भने, अब काम नरोकिए छ महिनाभित्रै हस्तान्तरण गर्ने लक्ष्य छ । पछिल्लो पटक थपिएको म्याद चैत १५ मा सकिएको छ । फेरि ०८१ कात्तिकसम्मका लागि थप म्याद मागिएको उनले जनाए । पुलको दुवैतर्फ निर्माणाधीन पोखरीको तटबन्ध निर्माण भइरहेको छ । सुरुमा ठूलो ढुंगा प्रयोग गरेर तटबन्ध निर्माण गर्ने डिजाइन बनाइएको थियो । तर ठूलो ढुंगा अभाव पनि परिवर्तन गरेर ग्याबिन जालीमा ढुंगा भर्ने र कंक्रिट ब्लकको प्रयोग गर्ने गरी डिजाइन परिवर्तन गरिएको छ ।पछिल्लो पटक १६ करोड निकासा भएको छ, जसमध्ये निर्माण कम्पनीलाई साढे ८ करोड भुक्तानी भएको महाकाली पुल योजनाका सूचना अधिकारी पदम पन्तले जनाए । अब काम सुरु भइसकेको छ, निर्माण कम्पनीले बर्खामा पनि निरन्तर काम गरेर समयमै सक्ने योजना बनाएको छ, उनले भने, यसकै आधारमा कात्तिकसम्मको म्याद थपका लागि विभागमा पठाएका छौं । भीमदत्त नगरपालिका र दोधारा चाँदनी नगरपालिका जोड्ने गरी महाकाली नदीमा निर्माणाधीन चार लेनको आठ सय मिटर पुल निर्माणको काम लगभग सकिएको छ । अहिले पुलमा रङरोगनको काम भइरहेको छ । तर पुलको ८ दशमलव ५ किलोमिटर पहुँचमार्ग र पुलको दुवैतर्फ निर्माणाधीन पोखरी निर्माणको काम बाँकी छ । पुल योजनाको काम करिब ९० प्रतिशत सकिएको निर्माण कम्पनीले जनाएको छ । पहुँचमार्गको बाँकी रहेको डेढ किलोमिटर कालोपत्रेको काम अगाडि बढेको छ । नदी किनारमा पनि तटबन्ध निर्माणको काम चलिरहेको छ । बर्खाअगावै तटबन्ध निर्माणको काम सकिनेछ, इन्जिनियर पाण्डेयले भने, नदीबाहेकको काम बर्खामा पनि चल्छ । सडकको बीच भागमा बिजुलीका पोल गाड्ने काम पनि भइरहेको छ । महाकाली पारिको दोधारा चाँदनी नगरपालिकालाई सडक सञ्जालसँग जोड्ने यो पुल उक्त क्षेत्रको विकासका लागि महत्त्वपूर्ण मानिएको छ । दोधारा चाँदनीमा निर्माण हुने भनिएको सुक्खा बन्दरगाहको पूर्वाधारका रूपमा पनि यो पुललाई हेरिएको छ । सुक्खा बन्दरगाहलाई नै लक्ष्य गरेर ६ लेनको पहुँच मार्ग र ४ लेनको पुल निर्माण भइरहेको हो ।"
पेट्रोलियम अन्वेषणमा साँघुरा सडक बाधक,"(दैलेख)चिनियाँ सरकारको अनुदानमा सञ्चालित पेट्रोलियम अन्वेषण परियोजनाका लागि पहिलो चरणमा २२ वटा मालवाहक ट्रक भित्रिए । १ सय २८ वटा ट्रक आउने क्रममा छन् । तर सडक साँघुरो हुँदा ती ट्रक अन्वेषणस्थल भैरवी गाउँपालिका१ जलजले पुग्न समस्या भएको छ । मालवाहक ट्रकका लागि रत्न राजमार्ग कोहलपुरसुर्खेत, दैलेखसुर्खेत सडक खण्ड र कर्णाली राजमार्ग साँघुरो भएको छ । सडक अति साँघुरा हुँदा उपकरण ढुवानीमा समस्या भएको खानी तथा भूगर्भ विभाग, पेट्रोलियम अन्वेषण परियोजनाका प्रमुख दिनेश नापितले बताए । हाल रत्न राजमार्ग हुँदै भित्रिएका ट्रक कर्णाली र मध्यपहाडी राजमार्गको रुट प्रयोग गर्ने गरिएको छ । जब कि यो सुर्खेतदैलेख सडक खण्डभन्दा दोब्बर बढी लामो दूरी रहेको खानी तथा भूगर्भ विभाग, पेट्रोलियम अन्वेषण परियोजनाका प्रमुख दिनेश नापितले जनाए । दैलेखसुर्खेत (६७ किमि) सडक अति साँघुरो हुँदा आयोजनाले सुर्खेतबाट कर्णाली राजमार्गको सांगेतडासम्म र त्यहाँबाट मध्यपहाडी राजमार्गको बाटो प्रयोग गर्नुपर्ने बाध्यता छ । सुर्खेतबाट आयोजनास्थल जलजले करिब ७५ किमि छ । तर कर्णाली राजमार्ग र मध्यपहाडीको बाटो प्रयोग गर्दा ट्रकलाई ९० किमि पार गर्नुपर्छ । यसले गर्दा समय बढी लाग्नुका साथै सडक सुरक्षाको जोखिम देखिएको छ । दैलेखसुर्खेत खण्ड साँघुरो हुँदा दुई गुना बढी समय लाग्ने गरेको आयोजना प्रमुख नापितले बताए । सडक फराकिलो नहुँदा ठूला ट्रकहरू पालैपालो भित्र्याइएको छ, उनले भने, एक महिनासम्म भन्सार छुट पत्र पाउन ढिलाइ भयो, अब त्यस्तै समय सडकले लिने देखिन्छ ।ट्रकसँगै डोजर, एक्स्काभेटर पठाएर सडक फराकिलो पार्दै ढुवानीको व्यवस्था मिलाइएको प्रमुख जिल्ला अधिकारी खिमराज भुसालले जानकारी दिए । यसअघि चिनियाँ टोलीसँगै साँघुरो सडकबारे अध्ययन भएको थियो । ट्रक आउन सक्छ भन्ने निष्कर्षमा पुगेका थियौं, तर ट्रकको आकार ठूलो हुँदा सम्भव देखिएन, भुसालले भने, कतिपय ठाउँमा फराकिलो पार्न समस्या हुँदा कर्णाली र मध्यपहाडी राजमार्गको बाटो प्रयोग गर्नुपर्ने बाध्यता भयो । चीनबाट भारतको कोलकाता हुँदै नेपालगन्जको बाटो भएर मालवाहक ट्रक सुर्खेत प्रवेश गर्छन् । उपकरणहरू स्थलमा पुगेसँगै धमाधम जडान गरेर अन्तिम अन्वेषण तयारीमा जुट्ने खानी तथा भूगर्भ विभागले जनाएको छ । ०७२ चैतमा नेपाल र चीनबीच पेट्रोलियम पदार्थ अन्वेषण तथा उत्खननमा सहकार्य गर्ने सहमति भएसँगै ०७५ माघमा चीन र नेपालबीच परियोजना स्वीकृत गरिएको थियो । उपकरण आयोजना स्थल पुगेसँगै जमिनबाट ४ हजार ५ सय मिटरसम्म गहिराइमा पुगेर अन्वेषण गरिने भएको छ । ड्रिलिङको काम सकिएलगत्तै पेट्रोलियम खानीको अवस्था र उत्खनन टुंगो लाग्नेछ । दैलेखका नाभिस्थान, श्रीस्थान, पादुकाका क्षेत्रलाई आधार मानेर ४ सय वर्गकिलोमिटर क्षेत्रफल समेट्ने गरी सर्वेक्षण गरिएको छ ।"
निगमको सेवा चौबिसै घण्टा अभियान,"(काठमाडौं)नेपाल आयल निगमले इन्धन सेवा चौबिसै घण्टा अभियान थालेको छ । उद्योग वाणिज्य तथा आपूर्तिमन्त्री दामोदर भण्डारीले बल्खुस्थित साझा पेट्रोल पम्पबाट अभियानको उद्घाटन गरे । अभियानअन्तर्गत साझा सेवा सहकारी (संस्था) ले सञ्चालन गरेको बल्खुको पेट्रोल पम्प चौबिसै घण्टा खुला हुनेछ । यो सुरुवात हो । महानगरपालिका, प्रदेशका मुख्य सहर र सवारीसाधनको अत्यधिक आवागमन हुने ठाउँमा चौबिसै घण्टा अभियानस्वरूप सञ्चालनमा पहल गरिनेछ, मन्त्री भण्डारीले भने, पेट्रोलको चुहावट नियन्त्रण गरी शुद्धतामा ध्यान दिइनेछ । अब पेट्रोल खरिद गर्न पैसा बोकेर होइन, नयाँ प्रविधिलाई समयअनुकूल गर्दै कार्ड, मोबाइल बैंकिङ प्रणालीको विकास गर्नुपर्छ । निगमका कार्यकारी निर्देशक चण्डिकाप्रसाद भट्टले इन्धन अत्यावश्यक वस्तु भएकाले पम्पहरू चौबिसै घण्टा सञ्चालन हुन जरुरी रहेको बताए । यो अभियानलाई देशभरै लैजाने बताए । इन्धन अत्यावश्यक वस्तु भएकाले जति बेला पनि आवश्यक पर्न सक्छ । त्यसका लागि इन्धन सेवा चौबिसै घण्टा अभियान ल्याएका छौं । अब मुलुकभरका नगरपालिकामा कम्तीमा एउटा पम्प चौबिसै घण्टा सञ्चालन गर्नुपर्ने जरुरी छ, उनले भने, यसका लागि निगमले पहल गर्छ । सेनाको पम्प पनि चौबिसै घण्टा खुलाउन पहल भइराखेको छ । यसअघि सरकारले नेपाल प्रहरी र सशस्त्र प्रहरी बलद्वारा सञ्चालित नेपाल प्रहरीको केन्द्रीय कार्यालय नक्साल, सशस्त्र प्रहरी बलको प्रधान कार्यालय हल्चोक र कास्कीको पोखरामा सञ्चालित पेट्रोल पम्प पनि चौबिसै घण्टा सञ्चालन गर्ने निर्णय गरेको थियो । सरकारको निर्णयसँगै चैत ८ देखि चौबिसै घण्टा सञ्चालन भइरहेको जनाइएको छ ।"
अर्थ संक्षेप,"अब नेपालका १७ सहरमा पठाओकाठमाडौं (कास) राइड सेयरिङ कम्पनी पठाओले मुलुकभर थप १७ सहरमा बाइक राइड सेवा विस्तार गर्ने भएको छ । मुलुकभर सेवा विस्तार गर्ने नीतिअनुसार वाग्मतीको काठमाडौं उपत्यका र चितवनमा मात्रै सीमित पठाओको सेवा छिट्टै थप सहरमा विस्तार गर्न लागिएको पठाओ नेपालका प्रबन्ध निर्देशक असिममान सिंह बस्न्यातले जानकारी दिए । राइड सेयरिङ सेवाको पर्याय बनेको पठाओको सेवा अब कोशीका ९ सहर विराटनगर, दमक, उर्लाबारी, विराटचोक, इटहरी, इनरुवा, धरान, बिर्तामोड, भद्रपुरमा उपलब्ध हुनेछ । मधेसको वीरगन्ज र जनकपुरमा पनि सेवा उपलब्ध गराइने कम्पनीले जनाएको छ । वाग्मतीको हेटौंडा, गण्डकीको पोखरा, लुम्बिनीको बुटवल, नेपालगन्ज र भैरहवा तथा सुदूरपश्चिमको धनगढीमा पठाओको सेवा विस्तार हुन लागेको हो । भविष्यमा अन्य सहरमा पनि सेवा विस्तार गर्ने योजनामा रहेको कम्पनीले जनाएको छ ।एनआईएमबीको खुद मुनाफा ३ अर्ब ७२ करोड काठमाडौं (कास) नेपाल इन्भेस्टमेन्ट मेगा बैंक लिमिटेडले आर्थिक वर्ष ०७९८० मा ३ अर्ब ७२ करोड रुपैयाँ खुद मुनाफा आर्जन गरेको छ । साविक नेपाल इन्भेस्टमेन्ट बैंक लिमिटेड र मेगा बैंक नेपाल लिमिटेडको गरी कुल निक्षेप ३ खर्ब ४३ अर्ब रुपैयाँ रहेकामा १६ अर्ब ९७ करोड रुपैयाँले वृद्घि भई आर्थिक वर्ष ०७९८० को अन्त्यमा बैंकको निक्षेप ३ खर्ब ६० अर्ब रुपैयाँ पुगेको बैंकले जारी गरेको विज्ञप्तिमा उल्लेख छ । आर्थिक वर्ष ०७९८० को अन्त्यमा बैंकको कुल कर्जा तथा सापटी रकम ३ खर्ब १२ अर्ब रुपैयाँ कायम रहेको पनि विज्ञप्तिमा जनाइएको छ । काठमाडौंमा भारतनेपाल शिल्प मेला काठमाडौं (कास) काठमाडौंमा भारतनेपाल लोक शिल्प मेला आयोजना भएको छ । गत मार्च २८ देखि अप्रिल १ सम्म छाया सेन्टर, ठमेलमा आयोजना भएको मेलाको उद्देश्य शिल्पमा आधारित द्विपक्षीय सम्बन्धहरूको प्रोत्साहन गर्ने रहेको बताइएको छ । भारतनेपाल शिल्प मेला दक्षिण एसिया फाउन्डेसनको एक पहल हो, जसले भारत र नेपालबीचको शिल्प र संस्कृतिको आदानप्रदान कार्यक्रमलाई बढावा दिएको छ, फाउन्डेसनले जारी गरेको विज्ञप्तिमा भनिएको छ, मेलामा विभिन्न शिल्पको लाइभ प्रदर्शनीका साथै पाँचदिने अनौपचारिक प्रदर्शनीका साथ भारत र नेपालका शिल्पकर्मीद्वारा बनाइएका अनौपचारिक आर्टिफेक्टहरूको प्रदर्शनी गरिएको थियो । व्यापार सुविधा, सांस्कृतिक कार्यक्रम, शिल्प प्रदर्शनको लाइभ डेमन्स्ट्रेसन, डिजाइन वर्कसप, भारत र नेपालका लोक कला र शिल्पलगायत मेलाका आकर्षणका रूपमा रहेको आयोजकले जनाएको छ । स्क्य्राम्बल गल्फ प्रतियोगितामा तेस्रो रनर अफ एनसेल काठमाडौं (कास) एनसेलले काठमाडौंको रोयल नेपाल गल्फ क्लबमा शनिबार सम्पन्न आरएनजीसी स्क्य्राम्बल गल्फ प्रतियोगितामा तेस्रो रनर अपको उपाधि जितेको छ । प्रो सञ्जय लामाको नेतृत्वमा रहेको एनसेल ए टोलीले१२ अन्डर स्कोर गर्दै तेस्रो रनर अप अर्थात् चौथो स्थान हासिल गरेको एनसेलले जारी गरेको विज्ञप्तिमा उल्लेख छ । यस एकदिवसीय प्रतियोगितामा २९ कर्पोरेट हाउसका सहभागीले प्रतिस्पर्धा गरेका थिए । प्रत्येक टोलीमा एक व्यावसायिक गल्फर र तीन एमेच्योर गल्फर रहेका थिए । प्रतियोगिता १८होलमा खेलाइएको थियो, विज्ञप्तिमा भनिएको छ ।"
वैवाहिक जबर्जस्ती करणीको आरोप लागेका न्यायाधीश गिरीलाई थुनामा राख्न आदेश,"काठमाडौं (कास) सर्वोच्च अदालतले वैवाहिक जबर्जस्ती करणीको आरोप लागेका निलम्बित जिल्ला न्यायाधीश भुवन गिरीलाई पुर्पक्षका लागि थुनामा पठाउन आदेश गरेको छ ।सर्वोच्च अदालतका न्यायाधीशद्वय हरिप्रसाद फुयाल र तिलप्रसाद श्रेष्ठको संयुक्त इजलासले बुधबार जिल्ला अदालत काठमाडौं र उच्च अदालत पाटनको आदेश बदर गर्दै गिरीलाई थुनामा पठाउन आदेश गरेको हो ।पीडितको शारीरिक परीक्षण प्रतिवेदनबाट प्रजनन अंगसँग सम्बन्धित हाइमेन ओल्ड टिअर भन्ने देखिएको छ, पीडित र प्रतिवादीबीच यसभन्दा पहिले पनि वैवाहिक जबर्जस्ती करणी र सम्बन्धविच्छेद मुद्दा चलिरहेको अवस्था देखिएको छ, आदेशमा भनिएको छ, सम्बन्धविच्छेद र वैवाहिक जबर्जस्ती करणी मुद्दा चली आपसी सम्बन्ध नै विवादमा रहेको अवस्थामा सहजै एक्लै पीडितको कोठामा जाने विषय स्वाभाविक देखिँदैन, यी समग्र परिस्थिति र प्रमाणलाई आधार मान्दा अहिले नै यी प्रतिवादी कसुरदार रहेनछन् भन्न सकिने अवस्था छैन ।जिल्ला अदालत काठमाडौं र उच्च अदालत पाटनले निलम्बित न्यायाधीश गिरीलाई धरौटीमा छाड्न आदेश गरेको थियो । सर्वोच्च अदालतले उक्त आदेशलाई बदर गरेको छ । गिरीकी पत्नीले आफूमाथि बलात्कार भएको उल्लेख गर्दै जाहेरी दिएपछि प्रहरीले निलम्बित न्यायाधीश गिरीलाई पक्राउ गरी अनुसन्धान गरेको थियो । उनीहरूले ०७५ सालमा विवाह गरेका थिए । विवाहपछि उनीहरूको दाम्पत्य सम्बन्ध बिग्रियो । आफूलाई बन्धक बनाएर कुटपिट, घरेलु हिंसा, यौनशोषण र हिंसा, अप्राकृतिक मैथुन गरेको भन्दै पीडितले पतिविरुद्ध ०७९ मंसिर २ मा कपिलवस्तु जिल्ला प्रहरी कार्यालयमा उजुरी हालिन् । कपिलवस्तु जिल्ला अदालतले चैत २० गते गिरीविरुद्ध पक्राउ पुर्जी जारी गर्यो । पक्राउ पुर्जी जारी गरेपछि गिरी मुद्दा फिर्ता गराउन सक्रिय बने ।छलफलका लागि धेरै पटक अनुरोध गरेपछि पीडितले ०७९ चैत २७ गते सुन्धारामा गिरीलाई भेट गरिन् । वैवाहिक बलात्कारविरुद्धको मुद्दा फिर्ता गराउन पटकपटक आग्रह गरे । नमानेपछि गिरी पीडितलाई पछ्याउँदै सामाखुसीस्थित डेरा नै पुगे । गिरीले डेरामै पीडितलाई फेरि जबर्जस्ती करणी गरे । चैत २८ गते गोंगबु प्रहरीले पीडितको उद्धार गर्यो र गिरीलाई पक्राउ गरेर कपिलवस्तु पठायो ।गिरीले सामाखुसी डेरामा बलात्कार गरेको विरुद्ध पीडितले प्रहरीमा जाहेरी दिइन् । जिल्ला अदालत काठमाडौंमा वैशाख १७ गते बलात्कार कसुरमा मुद्दा दर्ता भयो । कपिलवस्तु जिल्ला अदालतमा वैवाहिक बलात्कारको मुद्दा वैशाख १५ गते दर्ता भइसकेको थियो ।जिल्ला सरकारी वकिल कार्यालयले गिरीमाथि वैवाहिक बलात्कारको मुद्दा चलाएपछि निलम्बनमा परेका थिए ।"
"कमलको ह्याट्रिक, जोगिएन टिम","(काठमाडौं)म्याथ्यु हम्फ्रेजले ५ विकेट लिएपछि आयरल्यान्ड उल्भस (ए) ले पहिलो एकदिवसीय क्रिकेटमा बुधबार नेपाल ए लाई २१ रनले पराजित गरेको छ । १ सय ५८ रनको लक्ष्य पाएको घरेलु टोली कीर्तिपुरस्थित त्रिवि क्रिकेट मैदानमा २५३ ओभरमा १ सय ३६ रनमा अलआउट भयो । देव्रहाते स्पिनर हम्फ्रेजले १० ओभरमा ३२ रन खर्चेर ५ विकेट लिएका थिए । नेपालबाट शाहब आलमले सर्वाधिक ३७ रन बनाए । उनले ३४ बलमा ४ चौका र १ छक्का प्रहार गरे । शाहब र रिजन ढकालले नवौं विकेटमा ३४ रनको साझेदारी गरेर नेपाललाई विजयतर्फ पुर्याएको समयमा हम्फ्रेजले शाहबलाई २५ औं ओभरमा आउट गरी महत्त्वपूर्ण साझेदारी तोडे । त्यसको अर्को ओभरमा सागर (मौसम) ढकाल रनआउट भएपछि नेपाली टोली झन्डै आधा इनिङ्सको खेल बाँकी रहँदै अलआउट भयो । अर्का आइरिस बलर लिएम म्याकर्थीले ४ विकेट लिए । उनले ५ ओभरमा २९ रन खर्चे । नेपालले राम्रो सुरुआत गरे पनि त्यसपछि आफूहरूले सम्हालिएर बलिङ गरेको प्लेयर अफ द म्याच हम्फ्रेजले बताए । नेपालबाट ओपनर देव खनालले २६ रन बनाए । उनले २२ बलमा ४ चौका प्रहार गरे । देव र अर्जुन कुमालले पहिलो विकेटमा ५ ओभरमा ३५ रन जोडेका थिए । तर, १० औं ओभरमा पुग्दा नेपाल ५६६ को स्थितिमा पुग्यो । कुमाल ९, अर्जुन साउद ४, कप्तान विनोद भण्डारी ९ रनमा आउट भए । भीम सार्की र आरिफ शेख शून्यमै आउट भए । कमलसिंह ऐरीले ६ रन जोडे । खुलेर खेलेका बसिर अहमदले २० रन बनाए । उनले २१ बल खेली २ चौका र १ छक्का प्रहार गरे । रिजन ३५ बलमा १२ रनमा अविजित रहे । यसअघि कमलको ह्याट्रिक विकेटमा नेपाल ए ले आयरल्यान्ड उल्भसलाई सानो स्कोरमा अलआउट गरेको थियो । कमलले अन्तिम ३ विकेट लगातार बलमा लिएपछि टस जितेर ब्याटिङमा आएको आयरल्यान्ड ए ३८३ ओभरमा १ सय ५७ रनमा अलआउट भयो ।३९ औं ओभरमा आफ्नो सातौं ओभर लिएर आएका कमलले उक्त ओभरको पहिलो बलमा लिएम म्याकर्थीलाई मिडविकेटमा शाहब आलमबाट क्याच गराए । त्यसपछि लगातार बलमा कमलले म्याथ्यु हम्फ्रेज र बेन ह्वाइटलाई बोल्ड गरी ह्याट्रिक विकेट पूरा गरेका थिए ।लगातार दुई बलमा विकेट लिएपछि अन्तिम ब्याटर रहेका कारण आफूलाई ह्याट्रिक आस जागेको कमलले बताए । अन्तिम ब्याटर बाँकी थिए, उसले लेन्थको बल गुमाउने सम्झावना हुन्थ्यो, आयरल्यान्डसँगको यसै शृंखलाबाट पुनरागमन गरिरहेका कमलले भने, प्रत्येक खेलमा मलाई सहज हुँदै गइरहेको छ । यस प्रदर्शनले झन् राम्रो खेल्न प्रेरित गर्छ । नेपाल भ्रमणमा रहेको आयरल्यान्ड उल्भसविरुद्ध नेपाली खेलाडीको यो दोस्रो ह्याट्रिक विकेट हो । सोमपाल कामीले नेपाली राष्ट्रिय टोलीबाट खेल्दै आयरल्यान्ड उल्भसविरुद्धको दोस्रो खेलमा आफ्नो लगातार तीन बलमा विकेट लिएका थिए ।बुधबार कमलले ६३ ओभरमा १ मेडन राख्दै २१ रन खर्चेर ४ विकेट लिए । शाहब र मौसमले २२ विकेट लिए । शाहबले ९ ओभरमा १ मेडन राख्दै २१ र मौसमले १० ओभरमा ५० रन खर्चेका थिए । अर्को एक विकेट रिजनले लिए । आइरिस टोलीबाट केड केरमाइकलले सर्वाधिक ५१ रन बनाए । उनले ७७ बल खेल्दै ४ चौका प्रहार गरे । कप्तान निल रकले ३२ बलमा २ चौका र ३ छक्कासहित ३९ रन बनाए । पिटर मुर २१, जेम्स म्याकलम र स्टेफन डहनीले समान १२ रन बनाए । आयरल्यान्डले नेपाल ए सँग तीन एकदिवसीय शृंखला खेलिरहेको हो । दोस्रो खेल शुक्रबार हुनेछ । आयरल्यान्डले यसअघि नेपाली राष्ट्रिय टोलीसँगको दुई ट्वान्टी२० खेल हारेको थियो भने नेपाल ए सँगको तीन खेलको शृंखला २१ ले जितेको थियो ।"
गुजरातलाई हराएर नेपाल फाइनलमा,"काठमाडौं (कास) नेपाली राष्ट्रिय क्रिकेट टोली लगातार तेस्रो जित हात पार्दै एसएमएस फ्रेन्डसिप ट्वान्टी२० कपको फाइनलमा पुगेको छ । भारतको गुजरात स्थित भापीमा भइरहेको प्रतियोगितामा नेपालले बुधबार गुजरातलाई ८ रनले हरायो । नेपालले यसअघिका गुजरात र बरोदालाई हराएको थियो । कुशल भुर्तेल र आसिफ शेखले शतकीय साझेदारी गरेपछि टस हारेर ब्याटिङ गरेको नेपालले २० ओभरमा ७ विकेट गुमाई १ सय ८१ रन बनायो । जबाफमा आएको गुजरातले ७ विकेट गुमाई १ सय ७३ रनमात्र बनाउन सक्यो । ३७ बलमा अर्धशतक पूरा गरेका आसिफले कुल ५१ बलमा ८५ रन बनाए । प्लेयर अफ द म्याच उनले १० चौका र ५ छक्का प्रहार गरे । आसिफ र कुशलले पहिलो विकेटमा १ सय २५ रनको साझेदारी गरे । कुशल १४ औं ओभरमा आउट भएपछि यो साझेदारी टुटेको हो । कुशल ४४ बलमा ६७ रन बनाई आउट भए । उनले ९ चौका र २ छक्का प्रहार गरे । त्यसपछिका नेपाली ब्याटरहरू पालैपालो आउट भए । कप्तान रोहित पौडेल ३, सन्दीप जोरा २, कुशल मल्ल १, गुलशन झा ४ रन र अनिल साह शून्यमा आउट भए । विवेक यादव ५ बलमा ७ र प्रतिश जिसी ३ बलमा ४ रन बनाई अविजित रहे । गुजरातका जयमित पटेलले ४ ओभरमा ४६ रन खर्चेर ३ तथा ध्रुसन्त सोनी र आर्य देसाईले २२ विकेट लिए ।ओपनरद्वय रुद्र पटेल ८ र आर्य ९ रनमा आउट भए पनि गुजरातले नेपाललाई राम्रो चुनौती तेर्स्याएको थियो । अन्तिम ओभरमा गुजरातलाई खेल जित्न २० रन चाहिन्थ्यो । प्रतिशले फालेको अन्तिम ओभरको पहिलो बल वाइड गयो भने त्यसपछि दुई बलमा गुजराती ब्याटर हर्ष देसाईले लगातार २ चौका प्रहार गरे । बाँकी ४ बलमा प्रतिशले ४ रनमात्र दिएर नेपाललाई विजयी बनाए । कप्तान उमंग रोहित कुमारले गुजरातबाट सर्वाधिक ४७ रन बनाए । उनले २४ बल खेलमा ४ चौका र २ छक्का प्रहार गरे । अभिषेक देसाईले २० र प्रियस पटेलले १७ रन बनाए । हर्ष १६ बलमा ४ चौका र १ छक्कासहित २९ रनमा अविजित रहे । नेपालका सोमपाल कामी, गुलशन र कुशल मल्लले २२ विकेट लिए । सोमपालले ४ ओभरमा १८, गुलशनले ४ ओभरमा ३७ र कुशलले आफ्नो एकमात्र ओभरमा ३ रन दिए । विवेकले १ विकेट लिए । अविनाश बोहराले ४ ओभरमा ४९ रन खर्चन पुगे र कुनै विकेट लिन सकेनन् ।"
१८ खेल व्यक्तित्व सम्मानित,"काठमाडौं (कास) एथलेटिक्सका दीपक अधिकारी र बक्सिङकी सुष्मा तामाङले सर्वोत्कृष्ट खेलाडी अवार्डसहित ११ लाख पुरस्कार पाएका छन् । नेपाली खेलकुदको सर्वोच्च निकाय राष्ट्रिय खेलकुद परिषद् (राखेप) को ६० औं वार्षिकोत्सवमा बुधबार सियिनरतर्फ उनीहरू सर्वोत्कृष्ट खेलाडी भएका हुन् ।राखेपले आफ्ना संरक्षक प्रधानमन्त्री पुष्पकमल दाहालको प्रमुख आतिथ्यतामा विभिन्न ६ विधामा गरी १८ खेलव्यक्तित्वलाई सम्मान गरेको थियो । त्यसमा ५ खेलाडी (१ पारासहित), २ खेल पत्रकार, ८ कर्मचारी (२ करारसहित), प्रायोजक, स्थानीय तह र राष्ट्रिय खेल संघलाई सम्मान गरिएको हो ।नवौं राष्ट्रिय खेलकुदको १० हजार किमि दौडमा राष्ट्रिय कीर्तिमानसहित स्वर्ण जितेका दीपक नेपालमै भएको एसियाली क्रसकन्ट्री च्याम्पियनसिपमा दुई स्वर्ण विजेता हुन् । यस वर्ष उनको यो तेस्रो वर्ष खेलाडी अवार्ड हो । यसअघि दीपकले एनएसजेएफ पल्सर स्पोर्ट्स अवार्ड र एनएनआईपीए अवार्ड पाएका थिए । सुष्माले थाइल्यान्डको बैंककमा भएको एएसबीसी यू२२ एसियाली महिला बक्सिङ च्याम्पियनसिपमा रजत जित्दै इतिहास रचेकी थिइन् । एसियाली स्तरको बक्सिङमा नेपालले रजत जितेको पहिलोपल्ट थियो । सुष्माले नवौं राष्ट्रिय खेलकुदको ४८ केजीमा स्वर्ण जितेकी थिइन् । उनले पनि एनएसजेएफ पल्सर स्पोर्ट्स अवार्ड र एनएनआईपीए अवार्ड जितेकी थिइन् ।जुनियर पुरुषमा क्रिकेटका अर्जुन कुमाल र महिलामा पौडीकी डुवाना लामाले सर्वोत्कृष्ट भए । दुवैले ५०५० हजारसहित ट्रफी पाए । नेपाललाई आईसीसी यु१९ विश्वकपमा छनोट गराउन भूमिका खेलेका अर्जुन यू१९ मा दुई शतक बनाएका थिए । डुवानाले नवौं राष्ट्रिय खेलकुदमा उत्कृष्ट प्रदर्शन गर्दै ९ स्वर्ण र १ रजत जितेकी थिइन् । पारा एथलिटमा पौडीका भीमबहादुर कुमाल उत्कृष्ट चुनिए । खेल क्षेत्रमा उत्कृष्ट कार्य गरेवापत नवलपरासीको मध्यविन्दु नगरपालिकालाई उत्कृष्ट स्थानीय तह तथा नेपाल भलिबल संघलाई उत्कृष्ट राष्ट्रिय खेल संघमा पुरस्कृत गरियो । मध्यविन्दुका मेयर भीमलाल अधिकारी र भलिबल संघका अध्यक्ष जितेन्द्रबहादुर चन्दले अवार्ड ग्रहण गरे ।कर्मचारीको प्रशासनिकतर्फ भोजानन्द राई, सुनीलकुमार दाहाल र शारदा दाहाल परिषद् सेवा पुरस्कार प्राप्त गरे । प्रशिक्षणतर्फ कुस्ती प्रशिक्षक मुम्ताज अली इद्रिसी, क्रिकेट प्रशिक्षक मन्जुर आलम खान र भलिबल प्रशिक्षक उमादेवी गुरुङले परिषद् सेवा पुरस्कार पाए । दुवैतर्फ उनीहरूले क्रमशः २५ हजार, १५ हजार र १० हजार रुपैयाँसहित ट्रफी पाए । कर्मचारीतर्फ इन्जिनियर सविन महर्जन र सहायक बक्सिङ प्रशिक्षक राज श्रेष्ठले करार सेवा पुरस्कार प्राप्त गरे । दुवैले जनही १० हजार पाए ।खेलकुद पत्रकारिता पुरस्कारतर्फ नेपाल टेलिभिजनका दुर्गानाथ सुवेदी (देवेन्द्र) र कान्तिपुर टेलिभिजनकी सविना कार्की सम्मानित भए । दुवैले ट्रफीसहित जनही २० हजार रुपैयाँ पाए । उनीहरूलाई प्रधानमन्त्री पुष्पकमल दाहाल, युवा तथा खेलकुदमन्त्री विराजभक्त श्रेष्ठलगायतले पुरस्कार प्रदान गरे ।"
'सी डिभिजन फुटबल आजदेखि,"(काठमाडौं)नेपालको घरेलु फुटबलमा फेरि एकपल्ट लिगको मौसम फर्केको छ । एन्फा कम्प्लेक्स सातदोबाटोमा बिहीबार सुरु हुँदै छ सहिद स्मारक लिग सी डिभिजन । यसको छनोट सुरु हुँदा अखिल नेपाल फुटबल संघ (एन्फा) मा नेतृत्व अर्कै थियो । त्यसको दुई वर्षपछि यो प्रतियोगिता हुन लागेको हो । विवाद, आक्रोश र बेमेल नेपाली फुटबलमा अझै उत्तिकै रहँदा सी डिभिजन लिग हुन लागेको हो । एन्फाका सीईओ इन्द्रमान तुलाधरलाई विश्वास के छ भने एकपल्ट सी डिभिजनले गति लिएपछि घरेलु फुटबल लिग आफ्नो सर्कल पूरा गर्ने बाटोमा जानेछ । उनले बी डिभिजन हुने मिति पनि चाँडै घोषणा हुने बताए । यसपल्ट सी डिभिजनमा १४ टिम हुनेछ । राउन्ड रोबिनको आधारमा खेल हुनेछ । यस्तोमा कुल ९१ खेल हुनेछ र लिग कम्तीमा तीन महिना चल्नेछ । सी डिभिजनको इतिहासमा लिग यति लामो समय चल्न लागेको यो पहिलो पटक हो । लिगको समाप्तिमा शीर्ष दुई टिम बी डिभिजन उक्लने छन् भने पुछारका दुई टिम रेलिगेसनमा पर्नेछन् । उद्घाटन खेल आरसी ३२ एफसी र खालीबारी युवा क्लबबीच हुनेछ । सहभागी हुने टिममध्ये पाँच मोफसलका छन् । पहिलो पटक राजधानीबाहिरका ५ टिमले भाग लिन लागेको हो । अन्य प्रतिस्पर्धी टिममा सानेपा, रानीवन, पुल्चोक, मनोहरा युनाइटेड, गोलबजार, झम्सिखेल, स्पोटर््स एकेडेमी साँगा, स्वयम्भू, सामाजिक, सोसियल वेलफेयर, महावीर र वाग्मती क्लब रहनेछन् । विजेताले १० लाख, उपविजेताले ७ लाख, तेस्रोले ५ लाख रुपैयाँ पुरस्कार पाउनेछन् । फेयर प्ले टिमले ५० हजार, सर्वोत्कृष्ट खेलाडीले ५० हजार, उत्कृष्ट गोलरक्षकले ३५ हजार, सर्वाधिक गोलकर्ताले ३५ हजार रुपैयाँ पुरस्कार पाउँदा हरेक खेलको प्लेयर अफ द म्याचले ५ हजार पाउनेछन् ।"
एपीएफलाई रोक्दै सांग्रिला फाइनलमा,"(विराटनगर)छैटौं संस्करण विजेता एपीएफ क्लबलाई सडनडेथमा हराउँदै घरेलु टिम सांग्रिला फुटबल क्लब मोरङ आठौं विराट गोल्डकप फुटबल प्रतियोगिताको फाइनल पुगेको छ ।बुधबार राति सहिद मैदानमा भएको पहिलो सेमिफाइनलमा निर्धारित ९० मिनेट र अतिरिक्त ३० मिनेटको खेलमा जितहारको टुंगो नलागेपछि खेल टाइब्रेकरमा पुगेको थियो । टाइब्रेकरमा पनि दुवै टोलीले सुरुका ५५ पेनाल्टीमा ३३ गोलको बराबरी खेलेपछि सडनडेथका आधारमा नतिजा निस्केको थियो । पेनाल्टी शुटआउटमा सांग्रिलाका आशिष चापागाईं अभिषेक लिम्बु, उमेश कार्कीले गोल गरेका थिए । विदेशी खेलाडी एनकेट र सागर तिरुवाको प्रहार एपीएफका गोलरक्षक एन्जल श्रेष्ठले रोकेका थिए । एपीएफका अनिश महर्जन, सुमन श्रेष्ठ र विश्वास उदासका पेनाल्टी गोलमा परिणत भयो । एपीएफका दिपेश धिमाल र कुलदीप कार्कीको प्रहार सांग्रिलाका गोलकिपर विशाल सुनारले रोकेका थिए । सडनडेथको पेनाल्टीमा सांग्रिलाका किरण राईले गोल गर्दा एपीएफका प्रदीप लामाको पेनाल्टी भने बाहिरिएको थियो । एपीएफले इटहरी गोल्डकप च्याम्प्यिन चर्च ब्वाईज युनाइटेडलाई २० ले र सांग्रिलाले भुटानको आरटीसीएफसी ३२ ले हराउँदै सेमिफाइनल भेट गरेका थिए ।सांग्रिलाले उपाधिका लागि बिहीबार हुने दोस्रो सेमिफाइनलका प्रतिस्पर्धी मछिन्द्र क्लब र पाहुना टोली सिक्किम ड्रागनबीचको विजेतासँग शनिबार प्रतिस्पर्धा गर्नेछ । खेलका सांग्रिलाका आशिष चौधरीले खेलको १६ औं मिनेटमा गरेको कडा प्रहार एपीएफका गोलकिपर अञ्जन श्रेष्ठले उत्कृष्ट बचाए । लगत्तै विदेशी खेलाडी स्याङले गरेको प्रहार पनि उनले रोक्दै टिमको संकट टारेका थिए ।एपीएफका अनिष महर्जनले २५ औं मिनेटमा बक्सभित्रबाट गरेका कडा प्रहार बाहिरियो । ६४ औं मिनेटमा जोनको प्रहार पोस्ट माथिबाट बाहिरिँदा एपीएफ चुक्चुकाउनुपरेको थियो ।सांग्रिलाका गोलकिपर विशाल सुनार प्लेयर अफ द म्याच घोषित भए । उनले ११ हजार रुपैयाँ पुरस्कार पाए । घरेलु टोली सांग्रिलाका प्रशिक्षक रानु रानामगरले विभागीय टोली बलियो भए पनि पूरा समय आफ्ना खेलाडीले खटेर खेल्दा नियन्त्रण गर्न सफल भएको बताए । निर्धारित समयमा गोल गर्न नसक्नु हाम्रो कमजोरी हो । अर्को खेलमा सुधार गर्नेछौं, उनले भने ।एपीएफका प्रशिक्षक बुद्धिमान राईले निर्धारित समयमा खेलाडीले पाएका गोल अवसर चुकाउँदा पराजय भोग्नुपरेको बताए ।"
छोटकरी,"सागरले ओलम्पिक छनोट खेल्ने काठमाडौं (कास) भारोत्तोलनका खेलाडी सागर भण्डारीले थाइल्यान्डको फुकेटमा हुने आईडब्लूएफ वर्ल्डकप २०२४ मा आफ्नो चुनौती पेस गर्ने भएका छन् । प्रतियोगिता मार्च ३१ मा सुरु भइसकेको छ । यो अप्रिल ११ सम्म चल्नेछ । ओलम्पिक छनोट पनि रहेको यस प्रतियोगितामा सागरले १ सय ९ केजीमाथिको तौल समूहमा खेल्नेछन् । सागरसँगै तीन सदस्यीय टिममा प्रशिक्षक जीवन गौतम र व्यवस्थापक रामसुन्दर श्रेष्ठ छन् ।बास्केटबलसँग त्रिपक्षीय सम्झौताकाठमाडौं (कास) नेपाल विद्यालय खेलकुद महासंघ, नेपाल बास्केटबल संघ र अन्तर्राष्ट्रिय विद्यालय खेलकुद महासंघबीच बुधबार त्रिपक्षीय सम्झौता भएको छ । विद्यालय खेलकुदका अध्यक्ष विनोद श्रेष्ठ, बास्केटबल संघका अध्यक्ष भीमसिंह गुरुङ र अन्तर्राष्ट्रिय विद्यालय खेलकुद महासंघका कार्यकारी सदस्य राजकुमार कार्कीले सम्झौतापत्रमा हस्ताक्षर गरे । बास्केटबलमा उमेर समूहको प्रतियोगिता, प्रशिक्षण, विद्यालयस्तरदेखि बास्केटबलको विकास र प्रवर्द्धन, अन्तर्राष्ट्रिय सहभागिता, भौतिक पूर्वाधारलगायतमा सहकार्य गर्ने गरी सम्झौता भएको जनाइएको छ । पुलिस फाइनलमाकपिलवस्तु (कास) नेपाल पुलिस क्लबले लुम्बिनी प्रदेशकै सर्वाधिक राशि पुरस्कारको प्रथम तिलौराकोट गोल्डकप फुटबल प्रतियोगिताको फाइनलमा स्थान बनाएको छ । पुलिसले थ्रीस्टार क्लबलाई १० ले हरायो । खेलको ५१ औं मिनेटमा पुलिसका विवेक पाण्डेले गरेको गोल नै निर्णायक बन्यो । कपिलवस्तुको जीतपुरस्थित बुद्ध रंगशालामा बुधबार भएको खेलमा म्यान अफ द म्याच विवेक पाण्डे नै भए । उनलार्ई ट्रफ्रीसहित १० हजार प्रदान गरिएको छ । स्की झन्डासहित फुन्जुलाई बिदाइकाठमाडौं (कास) कीर्तिमानी पर्वतारोही फुन्जु लामालाई स्की संघ तथा स्नोबोर्ड संघ (फिस) को झण्डा हस्तान्तरण गरिएको थियो । विश्व खेलकुदमा स्की खेल सुरु भएको सय वर्ष पुगेको अवसरमा यी दुई संस्थाको झन्डासहित फुन्जुले सगरमाथा आरोहण गर्न लागेकी हुन् । कीर्तिमानी पर्वतारोही उनलाई नेपाल स्की संघले सफलताको कामना गर्दै बिदाइ गरेको छ । स्की संघका अध्यक्ष तथा नेपाल ओलम्पिक कमिटीका अध्यक्ष जीवनराम श्रेष्ठले बुधबार बिदाइ गरे । फुन्जुले कीर्तिमानी समयमा सगरमाथा आरोहण गरिसकिन् । सैनामैना विजयीतिलोत्तमा (कास) ड्रिम युनिक रूपन्देही सुपर लिग एकदिवसीय क्रिकेटमा बुधबार सैनामैना क्रिकेट क्लब विजयी भएको छ । सिद्धार्थ क्रिकेट मैदानमा सैनामैनाले बुटवल ११ लाई ४ विकेटले हरायो । टस जितेको बुटवलले ४४१ ओभरमा सबै विकेट गुमाएर १ सय ३६ रन बनायो । १ सय ३७ रनको लक्ष्य सैनामैनाले ३१२ ओभरमा ६ विकेट गुमाई १ सय ३९ रन बनाएर पूरा गरेको थियो । विक्रम गौतमले ४८ र सुनिल पौडेलले २५ रन बनाए । दुवै नटआउट रहे । प्लेयर अफ द म्याच सैनामैनाका गोपाल पौडेल घोषित भए । उनले ४ विकेट लिएका थिए ।"
