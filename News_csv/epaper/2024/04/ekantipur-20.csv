शीर्षक,विवरण
"सुनील पौडेल दोषी, सचिव मरासिनीसहित ८ लाई सफाइ","राष्ट्रिय भुक्तानी प्रणाली स्थापना गर्नुपूर्व सो प्रणालीलाई प्रभावकारी बनाउन राष्ट्र बैंक र अन्य बैंक तथा महालेखा नियन्त्रक कार्यालयलगायत वित्तीय संस्थाहरूसँग समन्वय र संयोजन गर्नुपर्नेमा त्यसको पहिचानसमेत नगरी र पूर्वतयारीबिना उपकरण र परामर्श सेवा खरिद गरेको र खरिद गरेका उपकरण प्रयोगमा नल्याई सरकारी सम्पत्ति हानिनोक्सानी गरेको अनुसन्धानबाट खुलेको थियो ।२०७५ असार २९ भित्र पेमेन्ट गेटवेको पूर्वाधार निर्माण सम्पन्न गर्ने गरी केन्द्रले स्वीडेनको सीएमए स्मल सिस्टम एबी सँग सम्झौता गरेको थियो । तीनवटा बोलपत्रदाता बंगलादेश र जेपी कम्पास यूकेको संयुक्त, मोन्ट्रान कर्पोरेसन अमेरिका र स्वीडेनी कम्पनीसँग केन्द्रले आर्थिक प्रस्ताव मागेकामा अरू दुईको प्रस्ताव खोल्दै नखोली स्वीडिसको सेटिङमा कम्पनीलाई ठेक्का सुम्पिएको थियो ।२०७५ जेठ १६ मा केन्द्रको कार्यकारी निर्देशक रहेका पौडेल आफैंले बोलपत्र मूल्यांकन समितिको संयोजकका हैसियतमा स्वीडिस कम्पनीलाई छनोट गर्ने गरी प्रतिवेदन पेस गरेका थिए । त्यसकै आधारमा त्यही वर्षको असार १ मा आर्थिक प्रस्ताव खोलेर स्वीडेनी कम्पनीलाई ठेक्का दिइएको थियो । स्वीडिसको कम्पनीसँग सिधै १९ लाख ८८ हजार अमेरिकी डलर (त्यस बेलाको २४ करोड २७ लाख ८० हजार) मा खरिद सम्झौता भएको थियो । यसका लागि १८ लाख ६७ हजार डलर (२३ करोड २७ लाख ५८ हजार) भुक्तानी गरिएको थियो । खरिद सम्झौता गरेको ५ वर्षसम्म कुनै काम नभएको तर ९३८६ प्रतिशत भुक्तानी भइसकेकामा यसलाई अख्तियारले सरकारी सम्पत्ति हिनामिनाका लागि भएको योजनाका रूपमा किटान गरेको थियो ।परामर्श सेवा खरिदका लागि प्रतिवादी सुनील पौडेलले केन्द्रका तर्फबाट कार्यकारी निर्देशकको हैसियतमा सीएमए स्मल सिस्टम एबीसँग परामर्श सेवा खरिद सम्झौता गरेको पाइन्छ । तत्पश्चात् परामर्श सेवा खरिद गरी प्रतिवादीले संस्थाको प्रमुखको हैसियतमा भुक्तानी दिने आदेश गरी २३ करोड २७ लाख ५८ हजार ७७ रुपैयाँ भुक्तानी गरेको देखिन्छ, अदालतको संक्षिप्त आदेशमा भनिएको छ, उक्त रकम भुक्तानी गरी खरिद गरिएको सफ्टवेयर सञ्चालनमा ल्याउनुपर्ने जिम्मेवारी संस्थाको प्रमुखका रूपमा निज प्रतिवादीको रहेकामा हालसम्म पनि सञ्चालनमा आएको देखिएन । अतः निज प्रतिवादीले आफ्नो ओहदाको कर्तव्य पालना गर्दा लापरबाही गरी उक्त मूल्य तिरी खरिद गरिएको परामर्श सेवा र सफ्टवेयर सञ्चालनमा नल्याई प्रयोगविहीन अवस्थामा रहेबाट प्रतिवादीको कारणले सरकारमाथि उल्लेखित रकम दुरुपयोग हुन गई हानिनोक्सानी पुगेको देखिन्छ ।यी आधार र कारण तथा प्रमाणबाट प्रतिवादी सुनील पौडेलले आरोप दाबीबमोजिम भ्रष्टाचार निवारण ऐन २०५९ को दफा १७ बमोजिम कसुर गरेको अदालतको ठहर छ । उक्त दफामा कुनै राष्ट्रसेवकले आफ्नो ओहदाको वा सो सम्बन्धी कर्तव्य पालन गर्दा नेपाल सरकार वा सार्वजनिक संस्थाको सम्पत्ति लापरबाही वा बदनियत गरी हिनामिना, हानिनोक्सानी वा दुरुपयोग गरेगराएमा वा मासेमा वा निजी प्रयोगमा लगाएमा निजलाई कसुरको मात्राअनुसार दफा ३ बमोजिमको सजाय हुनेछ र त्यसरी हिनामिना, हानिनोक्सानी वा दुरुपयोग गरेको वा मासेको वा मास्न दिएको सम्पत्ति पनि निजबाट असुलउपर गरिनेछ भनिएको छ । यो कसुर पुष्टि भएमा प्रतिवादीविरुद्ध ८ देखि १० वर्षसम्म कैद, बिगोबमोजिम जरिवाना र हिनामिना भएको रकम प्रतिवादीबाटै असुलउपर हुने व्यवस्था छ ।पेमेन्ट गेटवे प्रणालीका लागि उपकरण खरिद गर्न २०७४७५ को बजेटमा २५ करोड रुपैयाँको जोहो गरिएको थियो । त्यसका लागि सेटिङमै २४ करोड ७५ लाखको लागत अनुमान तयार पारिएको भेटिएको थियो ।निजी वालेट, बैंक तथा वित्तीय संस्थाले उपलब्ध गराउने कार्डबाट गरिने कारोबारसँगै अन्तर्राष्ट्रिय भुक्तानी प्रणाली सबैलाई जोड्न राष्ट्रिय पेमेन्ट गेटवेको अवधारणा ल्याइएको थियो । सरकारले गर्ने खर्च, सामाजिक सुरक्षा भत्ता र निजी क्षेत्रलाई दिनुपर्ने भुक्तानी एकद्वार प्रणालीमा ल्याउन यो संयन्त्र महत्त्वपूर्ण मानिएको थियो ।"
'नेपालमा जनसंख्याको ठूलो हिस्सा आधारभूत स्वास्थ्यसेवाबाट वञ्चित छ,"नेपालमा डब्लूएचओका जिम्मेवारी केके छन् ?विश्व स्वास्थ्य संगठन (डब्लूएचओ) संयुक्त राष्ट्रसंघको स्वास्थ्य क्षेत्रका लागि विशेष एजेन्सी हो । डब्लूएचओले सबैका लागि राम्रो स्वास्थ्य प्राप्त गर्न विश्वव्यापी प्रयासको नेतृत्व र सहयोग गर्छ । देश, मानिस र साझेदारहरूलाई जोडेर डब्लूएचओले सबैलाई सबै ठाउँमा सुरक्षित र स्वस्थ जीवनको समान अवसर दिन प्रयास गर्छ । डब्लूएचओका १ सय ९४ मुलुक सदस्य राष्ट्र छन् । र, यो संस्था हाम्रो समयको सबैभन्दा ठूला स्वास्थ्य चुनौतीको सामना गर्न र विश्वका मानिसको हितलाई मापन गरेर अगाडि बढाउन नेपालसहित १ सय ५० भन्दा बढी स्थानमा अग्रपंक्तिमा काम गरिरहेको छ । प्रत्येक वर्ष विश्व स्वास्थ्य सम्मेलनमा नेपाललगायत सबै सदस्य राष्ट्रहरूका प्रतिनिधि प्राथमिकता निर्धारण गर्न र विश्वव्यापी स्वास्थ्य प्रगतिका लागि पाठ्यक्रम तयार गर्नका लागि भेला हुन्छन् । त्यहीअनुसार हाम्रो काम देशहरूले निर्धारण गरेको आवश्यकता र प्राथमिकता कार्यान्वयन गर्नु हो । नेपालमा डब्लूएचओ प्राथमिक स्वास्थ्य सेवा र विश्वव्यापी स्वास्थ्य प्रचारप्रसार गर्न संस्थागत क्षमता निर्माणमा केन्द्रित छ । त्यसका साथै यहाँको स्वास्थ्य प्रणालीलाई सुदृढ गर्न, एचआईभीएड्स, क्यान्सर, मलेरिया, क्षयरोग, मधुमेह, हृदयरोगजस्ता दीर्घकालीन रोग, सरुवा रोगहरूको निरन्तरको खतरालाई सम्बोधन गर्ने गरी डब्लूएचओले काम गरिरहेको छ । रोग र क्यान्सरका साथै कोभिड१९ र अन्य महामारीजस्ता आपत्कालीन समयमा सरकारको कामलाई यसले सघाउने काम पनि गर्छ । नेपालमा डब्लूएचओ प्रमुखको हैसियतमा यहाँका स्वास्थ्य समस्याका चुनौती के कस्ता पाउनुभयो त ?नेपालमा स्वास्थ्यसँग सम्बन्धित विभिन्न चुनौती छन् । पहिलो, हामीले विश्वव्यापी स्वास्थ्य प्रचारप्रसार हासिल गर्न सकेका छैनौं । जसको अर्थ जनसंख्याको ठूलो हिस्सा अझै पनि आधारभूत स्वास्थ्य सेवामा पहुँच पुर्याउन असमर्थ छ । र, पहुँच भएकाहरूमध्येमा पनि हामीले सेवाहरू उपलब्ध, किफायती र स्वीकार्य छन् भनी सुनिश्चित गर्ने काम गर्नुपर्छ । दोस्रो, रोगको बोझ नसर्ने रोगहरूमा सरेको छ । जसले आफ्नै किसिमका चुनौती ल्याएको छ । त्यसपछि जलवायु परिवर्तनको असर स्वास्थ्यमा परेको छ । यी चुनौतीलाई सम्बोधन गर्न स्वास्थ्य क्षेत्रमा थप लगानी आवश्यक छ । डब्लूएचओ नेपालले यहाँको स्वास्थ्य समस्याबाट बच्नका लागि के गर्न सक्छ ?नेपालमा हाम्रो काम डब्लूएचओनेपालको रणनीतिद्वारा निर्देशित छ । उक्त रणनीति पाँच वर्षको अवधारणा दस्ताबेज हो । जसले देशका लागि रणनीतिक प्राथमिकता रेखांकित गर्छ । यो स्वास्थ्य तथा जनसंख्या मन्त्रालय र साझेदारहरूसँगको नजिकको सहकार्य र समन्वयमा तयार गरिएको हो । विश्वव्यापी स्वास्थ्य प्रचारप्रसार प्राप्त गर्न प्राथमिक स्वास्थ्य सेवा र संस्थागत क्षमता निर्माणमा केन्द्रित हुनुपर्छ । त्यसका साथै संघीय स्वास्थ्य प्रणालीलाई सुदृढ गर्दै स्वास्थ्य सुरक्षा खतरा व्यवस्थापन गर्न राष्ट्रिय क्षमता अभिवृद्धि, संघीय, प्रादेशिक र स्थानीय तहमा स्वास्थ्य योजनालाई सेवा प्रवाहमा प्रभावकारी वितरण गर्नुपर्छ । प्रभावकारी सेवा प्रवाहमा अनुगमनका लागि मार्गदर्शन गर्न तथ्यांक, अनुसन्धान र डिजिटल प्रविधिको प्रयोग गर्नुपर्छ । बहुक्षेत्रीय प्लेटफर्म र प्रभावकारी साझेदारहरूमार्फत राम्रो स्वास्थ्य परिणाम ल्याउन सन् २०२३ देखि २०२७ का लागि हामीले केही प्राथमिकता तोकेका छौं । डब्लूएचओले नेपालमा कुनै नयाँ कार्यक्रम पनि ल्याउँदै छ कि ?नेपाल विश्व स्वास्थ्य संगठनको बाल्यकाल क्यान्सरका लागि ग्लोबल इनिसिएटिभ (जीआईसीसी) केन्द्रित देश हो । जीआईसीसी सेन्ट जुड चिल्ड्रेन्स रिसर्च अस्पताललगायतका साझेदारहरूसँग मिलेर डब्लूएचओले गरेको पहल पनि हो यो । जीआईसीसीको उद्देश्य बाल्यकालको क्यान्सरबाट बच्ने दर बढाउनु हो । हालै स्वास्थ्य तथा जनसंख्या मन्त्रालय नेपालले विश्व स्वास्थ्य संगठनसँग ग्लोबल प्लेटफर्म फर एक्सेस टु चाइल्ड हुड क्यान्सर मेडिसिनबाट औषधि उपलब्ध गराउने सम्झौतापत्रमा हस्ताक्षर गरेको छ । यस पहलबाट नेपालले सन् २०२४ मा चार वर्षसम्म निरन्तर सहयोग गर्दै ३५ वटा निःशुल्क क्यान्सरसम्बन्धी औषधि पाउने अपेक्षा गरिएको छ । यो सहयोगी पहलले बाल्यकालको क्यान्सरविरुद्धको नेपालको लडाइँमा एक महत्त्वपूर्ण कदमलाई जनाउँछ । जीवन बचाउने उपचारहरूमा सुधारिएको पहुँचको प्रतिज्ञा गर्दै अन्ततः प्रभावित बालबालिका र उनीहरूका परिवारहरूका लागि उज्यालो सम्भावना छन् । आमजनतालाई स्वास्थ्यसम्बन्धी सचेतना जगाउनका लागि तपाईंहरूले सामाजिक सञ्जालको प्रयोग कसरी गरिरहनुभएको छ ?कोभिड१९ महामारीले हामी सबैलाई जनस्वास्थ्यसम्बन्धी जानकारी फैलाउने सन्दर्भमा सोसल मिडिया कत्तिको प्रभावशाली हुन सक्छ भनेर देखाएको छ । डब्लूएचओले आम जनतालाई विभिन्न स्वास्थ्य विषयमा सही, प्रमाणमा आधारित जानकारी प्रदान गर्न सामाजिक सञ्जाल प्रयोग गर्छ । ताकि जनता आफ्नो स्वास्थ्यका बारेमा सुसूचित भई सही जानकारी प्राप्त गर्न सकून् । हामी विशिष्ट स्वास्थ्य समस्याका बारेमा सचेतना जगाउन, सामान्य मानिससँग प्रत्यक्ष रूपमा उनीहरूका सरोकार र भावना बुझ्न र रोगको प्रकोपजस्ता कुरामा वास्तविक जानकारी र स्वास्थ्य सल्लाह फैलाउन सामाजिक सञ्जाल प्रयोग गर्छौं । अनलाइनमार्फत फैलाइने स्वास्थ्यसम्बन्धी गलत सूचनाविरुद्ध लड्न पनि सामाजिक सञ्जालमा हाम्रो उपस्थित महत्त्वपूर्ण छ जस्तो लाग्छ ।"
थाई एयरमा आएकी भारतीय महिलाबाट सुन बरामद,"काठमाडौं (कास) थाई एयरको उडानमा बैंककबाट आएकी एक भारतीय महिलाबाट प्रहरीले बिहीबार अन्दाजी ८ सय ५० ग्राम सुन बरामद गरेको छ । त्रिभुवन अन्तर्राष्ट्रिय विमानस्थलका प्रहरी वरिष्ठ उपरीक्षक (एसएसपी) कृष्णहरि शर्मा पोखरेलका अनुसार, कालो टेपले बेरेर ल्याइएको सुन अध्यागमनतर्फ आउँदै गर्दा प्रहरीले बरामद गरेको थियो । ती महिलाले कट्टुभित्र लुकाएर लैजाँदै गरेको अवस्थामा आगमन टनेल गेटमा पक्राउ गरिएको एसएसपी पोखरेलले बताए । ती महिलालाई पेसेवर सुन तस्करमा संलग्न भएको आशंका गरिएको छ ।"
जातीय विभेद : उजुरी गर्नै महाभारत,"(कालीकोट)कालीकोटको सान्नीत्रिवेणी गाउँपालिका८ का २८ वर्षीय तपेन्द्र बुढाले वडा ९ का वडाध्यक्ष नरपति तिरुवालाई गत फागुनमा जातीय भेदभावजन्य गाली गरे । गाउँपालिका मातहतकै स्वास्थ्य चौकीमा कार्यरत अहेव बुढाले अपमानजनक गाली गरेपछि सदरमुकाम मान्म पुगेका वडाध्यक्ष तिरुवाले २८ फागुनमा जिल्ला प्रहरी कार्यालयमा उजुरी दिए । प्रहरीले बुढालाई २९ फागुनमा घरैबाट पक्राउ गरेर सदरमुकाम ल्यायो ।वडाध्यक्षजस्तो पदमा रहेको व्यक्तिलाई समेत जातीय भेदभाव गरिएको भन्दै दलित अधिकारकर्मी र संघसंस्थाका प्रतिनिधिले पनि कारबाहीका लागि दबाब दिए । तर अन्तिममा वडाध्यक्ष तिरुवा नै मुद्दा प्रक्रियामा जान सकेनन् । जिल्ला प्रहरी कार्यालयमै मिलापत्र भएपछि अहेव बुढा अबदेखि त्यस्तो नगर्ने सर्तमा छुटे । वडाध्यक्ष तिरुवाले कान्तिपुरसँग भने, गालीगलौज गरेको हो, माफी मागेपछि मैले पनि जाहेरी फिर्ता लिएँ ।सान्नीत्रिवेणीमा दलित जनप्रतिनिधि नै जातीय भेदभावको पीडित भएर मिलापत्र गरिएको यो पहिलो घटना भने होइन । गएको साउनमा मात्रै कार्यपालिका सदस्य भरत विक कार्यपालिका बैठकमै भेदभावजन्य गालीले अपमानित भए, उनीमाथि कुटपिटसमेत भयो । गाउँपालिकामा अनियमितता भएको विषयमा कुरा उठाउँदा जनप्रतिनिधिहरू नै भेदभावजन्य शब्द प्रयोग गर्दै उनीमाथि जाइलागेका थिए । मुद्दा सदरमुकाम मान्मसम्म पुग्यो तर चौतर्फी दबाब भएपछि अन्तिममा गालीगलौज गर्नेले माफी मागे, मिलापत्र भयो । चार दिनसम्म निरन्तर प्रयास गर्दा पनि डीएसपीले उजुरी लिन मानेनन्, मुद्दा नगर्न चारैतिरबाट दबाब आयो, भरतले भने, अन्तिममा मिलापत्र नै भयो ।०७६ मा पनि सान्नीत्रिवेणी६ का वडाध्यक्ष रंगराज सार्कीमाथि वडा सचिव रामप्रसाद सन्ज्यालले जातीय भेदभाव गरेका थिए । घटनापछि वडाध्यक्ष सार्की उजुरी लिएर सदरमुकाम पुगे तर त्यसबेला पनि मुद्दा मिलापत्रमै टुंग्याइयो ।सान्नीत्रिवेणीमा मात्रै होइन, कालीकोटका गाउँगाउँमा जातका आधारमा गरिने भेदभाव र छुवाछूत व्याप्त छ । तर, त्यस्तो विभेद र छुवाछूतविरुद्ध प्रहरीमा उजुरी पर्दैनन् । भौगोलिक विकटता, गरिबी, अशिक्षा र चेतनाको कमीका कारण दलितहरू जातीय भेदभाव सहेर बस्न बाध्य छन् । सामान्य सर्वसाधारण दलित मात्रै होइन, निर्वाचित जनप्रतिनिधिसमेत यस्तो विभेद र अन्यायविरुद्ध बोल्न सक्ने अवस्थामा छैनन् । कसैले विभेदविरुद्ध बोल्ने हिम्मत गरे र प्रहरीसम्म पुगे पनि अनेक लोभलालच, दबाब र प्रभावमा मुद्दा मिलापत्रमै टुंग्याउने गरिएको छ ।पहिलेजस्तो अछूत भनेर गर्ने छोइछिटो त कमी भएको छ तर जातीय भेदभाव उस्तै छ, दलित अधिकारकर्मी रमेश नेपाली भन्छन्, दलित समुदायको सामान्य मान्छे मात्र होइन, गाउँका अगुवा र वडाध्यक्षमाथि नै जातीय भेदभाव भइरहेको छ, उनीहरूसमेत मुद्दा लिएर अदालतसम्म पुग्न सकेका छैनन्, यस्तोमा गाउँको सामान्य दलित परिवारको मान्छेमाथि विभेद हुँदा उजुरी गर्ने कसको हिम्मत ? कालीकोट त्यही जिल्ला हो, जहाँ चुरोट सल्काउन चुलो छोएको निहुँमा मनवीरे सुनार र धारा छोएको निहुँमा वडा सदस्य मना सार्कीको निर्घात कुटपिटपछि हत्या गरिएको थियो । ती दुवै घटनादेखि सान्नीत्रिवेणीका वडाध्यक्षहरू रंगराज सार्की र नरपति तिरुवासम्मका मुद्दालाई नजिकबाट नियालेका अधिकारकर्मी दलितहरूले अझै पनि ढुक्कसँग आफूमाथि भएको अन्यायविरुद्ध बोल्न सक्ने अवस्था नरहेको दाबी गर्छन् ।जातीय भेदभावको मुद्दा सरकारवादी हो तर पीडितले मुद्दा लिएर अदालतसम्म पुग्न सक्ने अवस्था छैन, उनी थप्छन्, मलाई अन्याय भयो भनेर जिल्ला आएका वडाध्यक्षहरूमाथि चारैतिरबाट दबाब हुन्छ, अन्तिममा मिलापत्र गर्न बाध्य बनाइन्छ । त्यो देखेपछि साधारण दलितले उजुरी लिएर प्रहरीसम्म आउने हिम्मत जुटाउनै सक्दैनन्, बरु सहेर बस्छन् ।जिल्ला प्रहरी कार्यालयका अनुसार यो वर्ष जातीय भेदभाव र छुवाछूतको एउटा मात्र मुद्दा छ, त्यो पनि वडाध्यक्षमाथि भएको घटना हो । गत पुसमा पचालझरना गाउँपालिका१ का गोकुल बोगटीले वडा २ का अध्यक्ष करवीरे विश्वकर्मालाई सामाजिक सञ्जालमा भेदभावजन्य गालीगलौज गरे । फोनमा समेत गाली गरेर धम्क्याए । बोगटी स्थानीय स्वास्थ्य चौकीका कार्यालय सहयोगी हुन् । सहयोगी कर्मचारीले अपमानजनक रूपमा विभेद गरेपछि वडाध्यक्ष विश्वकर्मा न्याय माग्दै सदरमुकाम मान्म पुगे । १२ पुसमा जातीय भेदभाव कसुरमा मुद्दा दर्ता गरे, प्रहरीले बोगटीलाई पक्राउ गरेर मुद्दा चलायो । उनी १९ दिन हिरासतमा बसेर ५० हजार धरौटीमा छुटेका छन् । डीएसपी अर्जुन केसी भन्छन्, हामीकहाँ उजुरी आएको अवस्थामा हामीले कानुनी रूपमा मुद्दा अघि बढाउने हो तर अहिले खासै त्यस्तो उजुरी परेको छैन ।भौगोलिक विकटता र गरिबीसँगै न्यून पहुँचमा रहेका दलित समुदायले प्रहरीसम्म उजुरी लिएर जाने अवस्था नरहेको अधिकारकर्मी विश्वकर्मा बताउँछन् । धारामा पानी छोएको निहुँमा वडा सदस्य मना सार्कीको हत्या भयो । ज्यानै जाने गरी भएको त्यो घटनामा समेत प्रहरीले जाहेरी लिन ७ दिन लगायो, विगत सम्झिँदै उनी भन्छन्, अहिले प्रहरी त्यस बेलाभन्दा सकारात्मक छ तर दलित समुदायले प्रहरीसम्मको पहुँच नै राख्दैनन् ।बरु पछिल्लो समय जनप्रतिनिधिमाथि नै भएका विभेद र मिलापत्रमा टुंग्याइएका घटनाले उल्टै पीडकलाई प्रोत्साहन मिलेको उनी बताउँछन् । जनयुद्धपछि देशैभरि दलितलाई हुने छोइछिटो घट्यो । तर विभिन्न स्वरूपमा विभेद जकडिएर बसेको छ, कि दलितले राम्रो लगाएर हिँडेको मन पराइँदैन । थोरै पढेको, केही राम्रो गरेको रुचाइँदैन । यतिसम्म कि राम्रो कपडा, चस्मा लगाएर हिँड्यो भने पनि ठूलो भएको भन्दै कुटपिट गर्छन्, उदाहरणका लागि पंख विकमाथि भएको घटना सुनाउँदै उनले भने । शुभकालिका गाउँपालिका७ का २२ वर्षीय पंखमाथि गाउँकै धल्पुरा देवताको मन्दिरमा जाँदै गर्दा गाउँका ६ युवाले राम्रो कपडा, चस्मा लगाएर हिँडेको भन्दै कुटपिट गरेका थिए, कुटपिटबाट उनको खुट्टा नै भाँचिएको थियो । विभेदको स्वरूप फेरिएको छ, पहिले सिधै डुमले छोएको खाँदैनौं भन्थे, उनी भन्छन्, अहिले सिधै तिमीले छोएको खाँदिनँ भन्दैनन् । खान मन छैन भनेर हिँड्छन् । पाइलैपिच्छे बहिष्कार र तिरस्कार छ । विभेदकारी सोच कायमै छ ।पछिल्लो जनगणनाअनुसार कर्णालीमा दलितको जनसंख्या २३ प्रतिशत छ । कर्णालीमा सबैभन्दा बढी जनसंख्या भएको जिल्ला भने कालीकोट हो, जहाँ २७ प्रतिशत दलित छन् । तर, त्यही अनुपातमा उनीहरूको न प्रतिनिधित्व छ, न विकासमा सहभागिता । दलितहरूसँग पर्याप्त जमिन छैन । ९० प्रतिशत दलितलाई आफैंले उब्जाएको अन्नले तीन महिनाभन्दा बढी खान पुग्दैन ।जातीय भेदभाव र छुवाछूतको अन्त्य गर्न दलित जनप्रतिनिधिले समेत भूमिका खेल्न नसकेको उनी बताउँछिन् । जातीय विभेद व्याप्त छ, म आफैं चुनावमा ढोकाबाहिर बसेर उपमेयरको भोट माग्दै हिँडेकी हुँ, उनले तीतो अनुभव सुनाउँदै भनिन्, दलित महिलाले राज्य संयन्त्रभित्रै विभेद खेपेर बस्न बाध्य छन् । उनले २७ प्रतिशत जनसंख्या भएको जिल्लाका ९ स्थानीय तहको प्रमुखउपप्रमुखमा एक जना पनि दलित समुदायबाट नहुनुले दलितको राजनीतिक पहुँच कमजोर भएको पुष्टि हुने दाबी गरिन् ।प्रमुख जिल्ला अधिकारी गणेश नेपाली उजुरी नपरेकै आधारमा जातीय भेदभाव नभएको भन्न नमिल्ने बताउँछन् । भौगोलिक विकटता, असहजता र चेतनाको कमीका कारण जिल्लामा दलितहरूमाथि हुने विभेदको अन्त्य नभएको उनको भनाइ छ । अशिक्षा छ, गरिबी र अभाव छ, सामाजिक समस्याले यहाँका मान्छेहरूको जीवन ग्रस्त छ, उनले भने, त्यसले पनि जातीय विभेद र छुवाछूतलाई प्रश्रय दिएको छ ।यहाँको नरहरिनाथ गाउँपालिका९ की वडा सदस्य मना सार्कीको ०७५ जेठ १७ गते धारामा पानी छोएको निहुँमा कुटपिट गरी हत्या भएको थियो भने तत्कालीन जुविथा गाउँका मनवीरे सुनारको ०६८ मंसिर २४ गते चुलो छोएको निहुँमा कुटपिट गरी हत्या भएको थियो ।"
माथिल्लो अरुण निर्माणको बाटो खुल्यो,जलवायु परिवर्तनको उच्च जोखिममा रहेका नेपालसहित विकासोन्मुख मुलुकले सामना गरिरहेको समस्याबारे विश्व समुदाय समयमै सचेत र गम्भीर हुनुपर्ने उनले बताए । जलवायु परिवर्तनको जोखिमबाट बच्न विश्वस्तरमै सामूहिक प्रतिबद्धताको खाँचो पनि उनले औंल्याए । जलवायु परिवर्तनको प्रभावका कारण नेपालमा खासगरी गरिब र सीमान्तकृत वर्गका मानिस प्रताडित हुने गरेको उनको भनाइ छ । नेपाल जलवायुको उच्च जोखिममा हुनुमा आफूहरूको योगदान न्यून रहेको अर्थमन्त्री पुनले प्रस्ट्याए । गत वर्ष संयुक्त अरब इमिरेट्सको दुबईमा सम्पन्न संयुक्त राष्ट्रसंघको जलवायु परिवर्तनसम्बन्धी सम्मेलन (कोप२८) लाई सम्बोधन गर्दै प्रधानमन्त्री पुष्पकमल दाहालले नेपालको भूमिका शून्य भए पनि जलवायु परिवर्तनको प्रभावबाट उच्च जोखिममा परेको विषयमा विश्व समुदायको ध्यानाकर्षण गराएको समेत अर्थमन्त्री पुनले स्मरण गरे ।
खोकनामा अड्कियो द्रुतमार्ग,"नसक्ने भए सकिन्न भन्न मलाई लाज लाग्दैन, उनले भने, त्यसैले तोकिएकै समयमा काम सकिन्छ, पूर्ण फिनिसिङ नभए पनि खोकनाबाट गाडी चढेर निजगढ पुर्याउन सके हजुरहरूले मलाई माला लगाइदिनुहुनेछ । यसका लागि पुल र सुरुङ निर्माण द्रुत गतिमा भइरहेको उनको भनाइ छ । यस खण्डमा ६ वटा सुरुङ बन्नेछन् । जसमध्ये ३ वटा सुरुङको निर्माण अन्तिम चरणमा पुगेको छ । थप ३ वटा ठेक्का प्रक्रियामा छन् । महादेवटार, धेद्रे र लेनडाँडा सुरुङको कुल दूरी ६ हजार ४ सय १५ मिटरमध्ये ४ हजार ८ सय ८६ मिटर सुरुङ खन्ने काम सकिइसकेको छ । अब १ हजार ५ सय २९ मिटर मात्र खन्न बाँकी छ । अर्थात् ७६ प्रतिशत सुरुङ खन्ने काम सकिइसकेको छ । ८९ पुलमध्ये ८५ पुलको ठेक्का भएर काम भइरहेको छ । खोकना खण्डमा पर्ने ४ वटा पुलको ठेक्का व्यवस्थापन हुन सकेको छैन । ८९ पुलमध्ये प्याकेज नम्बर ३ मा पर्ने ५ वटा पुलको निर्माण सकिइसकेको आयोजना प्रमुख एवं सहायक रथी विकास पोखरेलले जनाए । ०७६ असोजमा सरकारबाट विस्तृत परियोजना रिपोर्ट (डीपीआर) स्वीकृत भएर आएपछि मात्र आयोजनाको काम सुरु भएको उनको दाबी छ । त्यसैले ०७४ सालमै काम सुरु गरेको होइन, बाहिरी हल्ला काम थालेको ७ वर्ष भयो, काम सकिएन भनिएको छ, उनले भने, त्यो होइन, डीपीआरले गर्दा ढिलाइ भएको हो । अहिलेसम्म तोकिएकै बजेटअनुसार काम गरिरहेको पोखरेलको दाबी छ । आयोजनामा लागत बढेको छैन । तोकिएकै समयमा सक्ने गरी नियम कानुनमा रहेर काम गर्छौं, उनले भने, यो ठूलो आयोजना हो, यसमा कुलो, पुल बनाए जस्तो हुँदैन, यसले समय लिन्छ, त्यसैले हामी तोकिएको समय र बजेटभित्र काम सक्नेछौं । खोकना क्षेत्रमा विकल्प के हुन सक्छ भनेर प्राविधिक टोलीबाट अध्ययनको काम भइरहेको उनको भनाइ छ । अहिले फास्ट ट्र्याकमा निर्माणको काम धमाधम भइरहेको रक्षामन्त्री हरिप्रसाद उप्रेतीले बताए । यो मेरो घर (सर्लाही) जाने बाटो पनि हो, अहिले घर जान दिनभरि लाग्छ, यो सडक बने एक घण्टामा घर पुग्न सकिन्छ, उनले भने, मेरो क्षेत्रका मतदाताको माग पनि यही छ, फास्ट ट्र्याक छिटो बनाउन भनेका छन्, काम भइरहेको छ, अबको दुईतीन महिनामा सुरुङहरूको ब्रेक थ्रु हुन्छ । खोकना इलाकामा जग्गा प्राप्तिलगायत समस्या रहेकाले अपेक्षित रूपमा प्रगति हासिल गर्न समस्या भइरहेको उनको भनाइ छ । खोकना क्षेत्रको समस्या समाधान गर्न मन्त्रालय लागिपरेको छ, उनले भने, यो खण्डको समस्या समाधान हुनासाथ ठेक्का प्रक्रियामा जान समस्या छैन ।द्रुतमार्गलाई काम गर्न सजिलो हुने गरी वन क्षेत्र उपयोग गर्न र रूख हटाउन सहजीकरण गरिएको वन तथा वातावरण मन्त्रालयका सचिव दीपककुमार खरालले जनाए । ०७४ जेठ १४ मा शिलान्यास गरेसँगै आयोजना निर्माण सुरु भएको हो । अहिलेसम्म यसको भौतिक प्रगति ३३२० प्रतिशत छ । यो आयोजनाको सुरु लागत अनुमान १ खर्ब ७५ अर्ब रुपैयाँ हो । संशोधन गरेर अहिले २ खर्ब ११ अर्ब ९३ करोड रुपैयाँ पुर्याइएको छ । अहिलेसम्म ६० अर्ब ४४ करोड रुपैयाँ खर्च भइसकेको छ ।"
सडक फराकिलो नहुँदा वीरगन्ज अस्तव्यस्त,"(वीरगन्ज) ०६९ सालमा सरकारले ल्याएको व्यापारिक मार्ग विस्तार आयोजनाअन्तर्गत विराटनगर, भैरहवा, नेपालगन्जलगायत सहरका नाकासँग जोडिएका मुख्य सडक फराकिला भइसकेका छन् । उक्त योजनामा वीरगन्जको मुख्य सडक (त्रिभुवन राजमार्ग) समेत परेको थियो । तर ११ वर्ष बितिसक्दा पनि वीरगन्जको सडक विस्तार भएको छैन । बढ्दो जनसंख्या र सवारी चापले मधेशको एक मात्र महानगर सहर अस्तव्यस्त बनेको छ । सडक विस्तार हुने हो कि होइन भन्ने विषय नटुंगिँदा सडक दायाँबायाँका घरधनीले लामो समयदेखि घर रङरोगन तथा मर्मतसम्भारसमेत गरेका छैनन् । चाडपर्वमा समेत त्रिभुवन राजमार्ग छेउका घर रङरोगन हुन छाडेका छन्, यसले सहर कुरूप देखिँदै गएको छ । ट्राफिक व्यवस्थापनमा समेत समस्या देखापरेको छ । सरकारको व्यापारिक मार्ग विस्तार गर्ने निर्णयबमोजिम सडक विभागले ०६९ भदौ १५ मा पहिलो सूचना जारी गरी सडक क्षेत्रमा पर्ने घर टहरा भत्काउन आग्रह गरेको थियो । त्यसपछि ०६९ फागुन ११, २९, ०७१ फागुन २ र ०७३ पुस १८ मा पनि १५ दिने सूचना निकालेको थियो । सडक डिभिजन कार्यालय हेटौंडा र पथलैया कार्यालय रहेको व्यापारिक मार्ग विस्तार आयोजनाले ०७६ भदौमा समेत १५ दिने सूचना जारी गरेको थियो । त्यही क्रममा आयोजनाका प्राविधिकहरूले सडकको मध्य भागबाट २५२५ मिटर नापीसमेत गरेका थिए । धरधनीले आफूसँग जमिनको लालपुर्जा भएको, नगरपालिकाबाट घर नक्सा पास गरेको, कर दाखिला गरेको घरजग्गा सित्तैमा लिन नपाउने भन्दै विरोध गर्दै आएका छन् । उनीहरूले मुआब्जा वितरण गरेर मात्र जग्गा अधिग्रहण गर्न माग गर्दै आएका छन् । वीरगन्ज बचाउ संघर्ष समिति नै बनाएर उनीहरूले सर्वोच्च अदालतमा मुद्दा दायर गरेका छन् । संघर्ष समितिका अरविन्द गुप्ताका अनुसार सरकारले जसरी अन्य ठाउँमा व्यक्तिको जग्गा अधिग्रहण गर्छ, त्यहीअनुरूप वीरगन्जको मुख्य सडकको दायाँबायाँ घर भएका घरधनीलाई पनि मुआब्जा वितरण गर्नुपर्छ । मेनरोडका कतिपय घर बैंकमा धितो छन्, गुप्ताले भने, कानुनअनुसार तिरो तिरिएको छ, नक्सा पास भएको छ । वीरगन्जको पुरानो बस्तीलाई भत्काउनुभन्दा पनि यसलाई बिल्ड एरिया घोषणा गरी सहरी सडकको मापदण्डमा लैजाउनुपर्नेमा उनले जोड दिए । सरकारले सुकुम्बासीलाई व्यवस्थापन गर्छ, उनले भने, तर, मेनरोड भत्किँदा करिब १५ सय घरधनी घरविहीन हुन्छन्, उनीहरूलाई उचित मुआब्जा नदिई कसरी व्यवस्थापन गर्छ सरकारले ? ०७६ कात्तिक ७ मा स्थानीय लक्ष्मण साह रौनियारलगायतले प्रधानमन्त्री तथा मन्त्रिपरिषद्को कार्यालय सिंहदरबार, सडक डिभिजन कार्यालय हेटौंडा, व्यापारिक मार्ग विस्तार आयोजना कार्यालय, जिल्ला प्रशासन कार्यालय पर्सालाई विपक्षी बनाएर सर्वोच्च अदालतमा रिट दर्ता गराएका थिए । त्यसअघि ०७५ मंसिर ११ मा विक्रम गुरुङले प्रधानमन्त्री तथा मन्त्रिपरिषद्को कार्यालयसहित १० वटा सरकारी कार्यालयलाई विपक्षी बराएर मुद्दा दर्ता गरेका थिए । उत्प्रेषण आदेशको माग गर्दै ०७६ पुस २१ मा राजकुमारी देवी तुल्सयान, ०७६ कात्तिक १७ मा वीरेन्द्रकुमार संघाई र माघ २७ मा भरतप्रसाद रौनियारले समेत मुद्दा दर्ता गराएका छन् । पाँच वर्षअगाडि परेको मुद्दाको हालसम्म टुंगो लागेको छैन । गत असोज २२ मा सर्वोच्चले मुद्दाको पेसी तोकेको थियो । तर १८ औं पेसीमा पनि सुनुवाइ भएन, मुद्दा हेर्न नभ्याइनेमा राखियो ।गत फागुन २२ मा रहेको १९ औं पेसीमा सर्वोच्चको १० नम्बर इजलासले मन्त्रिपरिषद्को निर्णय झिकाउने आदेश गरेको वीरगन्ज महानगरपालिकाको कानुन शाखाले जनाएको छ । सर्वोच्चले आगामी जेठ २७ मा अर्को पेसी तोकेको छ । विपक्षी कानुन व्यवसायीले तत्कालीन मन्त्रिपरिषद्ले रक्सौलपथलैयासँगै सिर्सिया सुक्खा बन्दरगाहपथलैया सडक खण्डलाई त्रिभुवन राजपथ घोषित गरेको भन्दै मन्त्रिपरिषद्को निर्णयको प्रतिलिपि पेस गरेका थिए । न्यायाधीशद्वय कुमार चुडाल र तिलप्रसाद श्रेष्ठको संयुक्त इजलासले मन्त्रिपरिषद्को निर्णय झिकाउने आदेश गरेको थियो । सडक डिभिजन कार्यालय, हेटौंडाले सर्वोच्चको आदेशअनुसार अगाडि बढ्ने बताउने गरेको छ । पेसी चढाउने तर सुनुवाइ नहुने भएकाले समस्या भएको कार्यालयका एक प्राविधिकले बताए । राजमार्गअन्तर्गत पर्ने सडकको जग्गा मिचेर निर्माण भएका संरचनाको मुआब्जाको दाबी जायज नभएको सडक डिभिजन कार्यालयले बताउँदै आएको छ । कार्यालयका अनुसार ०२१ सालमा प्रकाशित राजपत्रमै राजमार्गको चौडाइ सडकको मध्य भागदेखि २५२५ गज रहने उल्लेख गरेको छ । त्यसपछि ०३१ सालमा आएको सडक ऐनमा त्यसलाई संशोधन गरी राजमार्गको चौडाइ मध्य भागदेखि २५२५ मिटर रहने उल्लेख छ । यस विषयमा सर्वोच्चले छिट्टै निकास दिनुपर्ने वीरगन्ज महानगरपालिकाका मेयर राजेशमान सिंहले बताए । अदालतले लामो समयसम्म अनिर्णयको बन्दी बनाएको छ, उनले भने, फैसला नआउँदा सडक फराकिलो गर्न सकिएको छैन, घरधनीले समेत आफ्नो घर मर्मतसम्भार तथा रङरोगन गरेका छैनन् । व्यापारिक सडक विस्तार आयोजनाअन्तर्गत बाराको पथलैयादेखि पर्साको गण्डक नहर चोकसम्म अतिक्रमण हटाएर सडक फराकिलो गरिसकिएको छ । गण्डक चोकदेखि मितेरी पुलसम्मको करिब ५ किलोमिटर सडक मात्र विस्तार हुन नसक्नु दुःखद विषय भएको मेयर सिंहको भनाइ छ । वीरगन्जको मुख्य भाग भएर निस्केको त्रिभुवन राजपथ साँघुरो भएकाले बढ्दो जनसंख्या र सवारी चापले सहर अस्तव्यस्त बनेको छ, मेयर सिंहले भने, सडक ऐनअनुसार नै चौडाइ कायम गर्नुपर्छ । राजपथ दायाँबायाँका घरधनीले लामो समयदेखि सम्पत्ति कर नतिरेको महानगरपालिका कार्यालयले जनाएको छ । सडक विभागले सडक विस्तार गर्ने सूचना जारी गरेदेखि धेरैजसो घरधनीले सम्पत्ति कर तिर्न छाडेको मेयर सिंहले बताए । भारतीय नाकासँग जोडिएका अन्य सहरका मुख्य सडक फराकिला गरिए पनि विभिन्न कारणले वीरगन्जको सडक फराकिलो नहुनु महानगरवासीका लागि दुःखद रहेको उनको भनाइ छ ।"
अर्थ संक्षेप,"बजारमा सामसङको ग्यालेक्सी एम १४ एलटीई काठमाडौं (कास) स्मार्टफोन ब्रान्ड सामसङले ग्यालेक्सी एम १४ एलटीई सार्वजनिक गरेको छ । ५० एमपी ट्रिपल क्यामरा, ५००० एमएएच ब्याट्री, अत्याधुनिक अक्टाकोर प्रोसेसर र शक्तिशाली सुविधासहितको स्मार्टफोन सार्वजनिक गरिएको हो । ग्यालेक्सी एम १४ एलटीईले उत्कृष्ट स्पष्टताका साथ असाधारण कम प्रकाशको फोटोग्राफीका लागि एफ १८ लेन्ससहितको शक्तिशाली ५० एमपी ट्रिपल क्यामरा सेट अप प्रदान गरेको छ । यो फोनमा १३ एमपी फ्रन्ट क्यामरा छ । ५००० एमएएच ब्याट्री र २५ डब्ल्यू द्रुत चार्जिङ छ । ग्यालेक्सी एम १४ एलटीईले तपाईंलाई रिचार्जबिना नै घण्टौंसम्म पावर अप राख्ने बताइएको छ । सामसङका अनुसार ग्यालेक्सी एम १४ एलटीई नीलो र गाढा नीलो रङमा पाइनेछ । यो ४६४ जीबीको संस्करणका लागि १६ हजार ९ सय ९९ रुपैयाँ तिर्नुपर्नेछ । साथै ६१२८ जीबीका लागि २१ हजार ९ सय ९९ रुपैयाँ मूल्य निर्धारण गरिएको छ । यो मोडल १८ मे २०२४ बाट देशभरका सबै रिटेल आउटलेटहरूमा उपलब्ध हुनेछ ।सिटिजन्स बैंकका ६ प्रिभिलेज काउन्टर काठमाडौं (कास) सिटिजन्स बैंक इन्टरनेसनल लिमिटेडले १७ औं वार्षिकोत्सवका अवसरमा सिटिजन्स स्मार्ट बचत खाता लाई १७ थरी आकर्षक सुविधा थप गरी नयाँ योजना सार्वजनिक गरेको छ । यस योजनाअन्तर्गत खाता खोल्दा आकर्षक थप १७ सुविधा निश्चित समयका लागि प्राप्त गर्न सकिने बैंकले जनाएको छ । बैंकले थप ६ वटा शाखाबाट प्रिभिलेज काउन्टर समेत सञ्चालनमा ल्याएको छ । उपत्यकाभित्र कुमारीपाटी, बौद्ध, कोटेश्वर र न्युरोड शाखा र उपत्यकाबाहिर बुटवल र हस्पिटललाइन शाखामा प्रिभिलेज काउन्टर सञ्चालनमा ल्याएको हो । देशभर बैंकको १९० शाखा, १५३ एटीएम र ९८ शाखारहित बैंकिङ इकाइ छन् । तुलसीपुरमा ग्लोबल आईएमईको नयाँ एक्सटेन्सन काउन्टर काठमाडौं (कास) ग्लोबल आईएमई बैंकले तुलसीपुरस्थित मालपोत कार्यालयमा नयाँ एक्सटेन्सन काउन्टर सञ्चालनमा ल्याएको छ । सेवाग्राहीको बढ्दो चाप र आवश्कतालाई हेरेर बैंकले नयाँ एक्सटेन्सन काउन्टर सञ्चालनमा ल्याएको हो । काउन्टर सञ्चालनमा आएसँगै बैंकका एक्सटेन्सन तथा राजस्व संकलन काउन्टरहरूको संख्या ६८ पुगेको छ । नयाँ एक्सटेन्सन काउन्टरबाट निक्षेप संकलन, नगद भुक्तानी, मोबाइल तथा अनलाइन बैंकिङ सेवा, रेमिट्यान्सको सुविधालगायत सबै किसिमका साधारण बैंकिङ सेवा उपलब्ध हुने बताइएको छ । बैंकको ३५४ शाखा कार्यालय, ३७९ एटीएम, २७७ शाखारहित बैंकिङ सेवा, ६८ एक्सटेन्सन तथा राजस्व संकलन काउन्टर तथा ३ वटा वैदेशिक प्रतिनिधि कार्यालयसमेत गरी ११ सयभन्दा बढी सेवा केन्द्र छन् । ईसेवा र सोल्टी होटलबीच सम्झौताकाठमाडौं (कास) भुक्तानी सेवा प्रदायक कम्पनी ईसेवा र पाँचतारे सोल्टी होटेल्स तथा रिसोर्ट्सबीच व्यावसायिक सहकार्यका लागि सम्झौता भएको छ । ईसेवाका प्रमुख कार्यकारी अधिकृत जगदीश खड्का र स्ट्रिम पिक इन्टरनेसनलका सञ्चालक तथा सोल्टी होटलका उपाध्यक्ष सुदर्शन चापागाईंले गत आइतबार सम्झौतापत्रमा हस्ताक्षर गरे । सोल्टी होटेल्स तथा रिसोर्ट्सको लोयल्टी प्रोग्राम हेरिटेज क्लबका सदस्यले ईसेवाबाट सोल्टी होटेल्स तथा रिसोर्ट्सको कुनै पनि होटलमा बसाइ बुकिङमा तथा खानपान गरेबापत क्यासब्याक र लोयल्टी पोइन्ट पाउनेछन् । सोल्टी होटल र ईसेवाको यो सहकार्यले विदेशी र स्वदेशी दुवै पर्यटकलाई निकै सजिलो र सहज हुने ईसेवाका प्रमुख कार्यकारी अधिकृत खड्काले बताए । ईसेवाका प्रयोगकर्ताहरूले पनि सोल्टी होटेल्स तथा रिसोर्ट्सका विभिन्न सेवा सुविधाको प्रयोगबाट सोल्टीको लोयल्टी प्रोग्राममा आबद्व हुनसमेत बाटो खुलेको सोल्टी होटलका उपाध्यक्ष चापागाईंको भनाइ छ ।उच्च शिक्षाका लागि भारत जाने विद्यार्थीलाई ग्लोबल आर्ईएमईको कर्जा काठमाडौं (कास) ग्लोबल आईएमई बैंक लिमिटेड र हब इन्टरनेसनल एजुकेसनबीच भारतमा उच्च शिक्षाका लागि जाने विद्यार्थीलाई सहज रूपमा शैक्षिक कर्जा प्रवाह गर्नेसम्बन्धी समझदारीपत्रमा हस्ताक्षर भएको छ । बैंकका नायब प्रमुख कार्यकारी अधिकृत सुमन पोखरेल र हब इन्टरनेसनल एजुकेसनका संस्थापक तथा अध्यक्ष उद्धवबहादुर खड्काले समझदारीपत्रमा हस्ताक्षर गरेका छन् । समझदारीअनुसार बैंकले हब इन्टरनेसनल एजुकेसनले सिफारिस गरेका विद्यार्थीलाई भारतका विश्वविद्यालयहरूमा उच्च शिक्षाका निमित्त आवश्यक वित्तीय दायित्व बहन गर्न आवश्यक शैक्षिक कर्जा सहज रूपमा प्रवाह गर्नेछ । हब इन्टरनेसनल एजुकेसनमार्फत सिफारिस भएका विद्यार्थी तथा अभिभावकले आवश्यक कागजात तथा विवरणसहित बैंकको शाखा कार्यालयमा निवेदन दिएपछि छिटो, सरल तथा सहज रूपमा यो कर्जा प्रवाह गरिनेछ । वैशाख १२ देखि हिमालयन हाइड्रो एक्स्पोकाठमाडौं (कास) यही वैशाख १२, १३ र १४ मा हुने चौथो संस्करणको हिमालयन हाइड्रो एक्स्पोको सबै तयारी पूरा भएको बताइएको छ । स्वतन्त्र ऊर्जा उत्पादकहरूको संस्था, नेपाल (इप्पान) र एक्स्पो एन्ड इभेन्ट म्यानेजमेन्ट सर्भिसेजले शुक्रबार पत्रकार सम्मेलन गर्दै एक्स्पोको सबै तयारी सकिएको जनाएको हो । भृकुटीमण्डपस्थित प्रदर्शनी कक्षमा हुने एक्स्पोमा भारतका अडानी ग्रुप, पीटीसीलगायतका कम्पनीका प्रतिनिधिसँग बिजनेस मिटिङ हुने बताइएको छ । एक्स्पोमा अहिलेसम्म १२ भन्दा बढी देशका १ सयभन्दा धेरै स्टल बुकिङ भइसकेको आयोजको भनाइ छ । आर्थिक गतिविधि सुस्त भइरहेको अहिलेको अवस्थामा पनि एक्स्पोमा उत्साहजनक सहभागिता भएको इप्पानका अध्यक्ष गणेश कार्कीले बताए ।दार्चुलामा भारतको उच्च प्रभाव सामुदायिक विकास परियोजना काठमाडौं (कास) नेपालभारत विकास सहकार्यअन्तर्गत भारत सरकारको २ करोड ७३ लाख रुपैयाँमा दार्चुलाको शैल्यशिखर नगरपालिकास्थित गलैनाथ माध्यमिक विद्यालयको विद्यालय भवन निर्माण सुरु भएको छ । शैल्यशिखर नगरपालिकाका मेयर विजयसिंह धामी र भारतीय राजदूतावास, काठमाडौंका द्वितीय सचिव प्रशान्तकुमार सोनाले संयुक्तरूपमा विद्यालय भवनको शिलान्यास गरे । भारत सरकारको उक्त रकम विद्यालयलाई आवश्यक अन्य सुविधासँगै दुईतले विद्यालय भवन, शौचालय, कार्यालय भवनको निर्माण र फर्निचरमा खर्च गरिनेछ । भारत सरकार र नेपाल सरकारबीच भएको सम्झौताअन्तर्गत उच्च प्रभाव सामुदायिक विकास परियोजनालाई उच्च प्रभाव सामुदायिक विकास परियोजनाका रूपमा अघि बढाइने बताइएको छ । सन् २००३ यता भारत सरकारले नेपालका विभिन्न क्षेत्रमा ५५१ वटाभन्दा बढी उच्च प्रभाव सामुदायिक विकास परियोजना अघि बढाएको छ भने ४८९ वटा परियोजना सम्पन्न गरिसकेको जनाएको छ । यीमध्ये सुदूरपश्चिम प्रदेशका विभिन्न क्षेत्रमा ४० वटा परियोजना छन्, जसमा १० वटा परियोजना दार्चुलामा छन् ।"
कानुनका प्राध्यापक पदपूर्तिमा त्रिविको बदनियतपूर्ण विज्ञापन,"(काठमाडौं)त्रिभुवन विश्वविद्यालय सेवा आयोगले आन्तरिक र खुला प्रतियोगिताबाट कानुन विषयको प्राध्यापक पदपूर्तिका लागि विद्यमान कानुनी प्रावधानविपरीत दरखास्त आह्वान गरेको छ ।शिक्षककर्मचारी नियुक्ति र सिफारिससम्बन्धी नियमविनियम संशोधन भए पनि सेवा आयोगले पुरानै व्यवस्थाअनुसार ९ जना प्राध्यापक पदपूर्ति गर्ने गरी विज्ञापन सार्वजनिक गरेको हो । निश्चित सहप्राध्यापकलाई प्राध्यापकमा बढुवा गर्ने उद्देश्यले संशोधित विनियमको साटो पुरानै कार्यविधिअनुसार प्रतिस्पर्धा गराउन लागिएको सेवा आयोग स्रोतले जनाएको छ । २०८० असोज १९ गते संशोधित उक्त विनियममा प्राध्यापक, सहप्राध्यापकले अनुसन्धान तथा कृति प्रकाशनबापत पाउने अंक बढाइएको छ । अनुसन्धान तथा कृति प्रकाशनमा कमजोर सहप्राध्यापकहरू बढुवामा छुट्ने डरले पुरानै कार्यविधि लागू गर्न बदनियतपूर्ण तरिकाले विज्ञापन खोलिएको त्रिविका एक प्राध्यापकले बताए । वैशाख १ गते सार्वजनिक विज्ञापनमा २०७९ मंसिर ११ गतेसम्मको संशोधन मात्रै लागू गर्ने उल्लेख छ ।आयोगका पूर्वअध्यक्ष लालु पौडेलले विज्ञापन सार्वजनिक गरेको दिन जुन ऐन, नियम, विनियम क्रियाशील छ, प्राध्यापककर्मचारी छनोट प्रतिस्पर्धामा पनि त्यही लागू हुने बताए । जुन कानुन क्रियाशील छ, त्यहीअनुसार विज्ञापन गर्ने हो, उनले भने, त्रिवि सेवा आयोगले पनि विगतमा त्यही अभ्यास गर्दै आएको छ, पुरानो विनियम कार्यान्वयन गरे गलत नजिर बस्छ । सेवा आयोगले भने त्रिवि कार्यकारी परिषद्ले २०८० असोज १२ गते ९ जना कानुनका प्राध्यापकको पदपूर्ति गरिदिन आग्रह गरेकाले त्यसभन्दा अघिको अन्तिम संशोधन लागू हुने निर्णय गरिएको दाबी गरेको छ । अध्यक्ष घनश्याम भट्टराईले कार्यकारी परिषद्ले पदपूर्तिका लागि दरबन्दी पठाउँदा जुन विनियम पठायो, त्यसैका आधारमा निर्णय गरिएको बताए । तर लोक सेवा आयोगले समेत विज्ञापन सार्वजनिक गर्दाको दिन जुन कानुन विद्यमान छ, त्यही आकर्षित हुने जनाएको छ । विभिन्न निकायबाट फरकफरक मितिमा कर्मचारी पदपूर्ति गरिदिन माग हुन्छ, लोक सेवाका एक अधिकारीले भने, जुन दिन विज्ञापन गरिन्छ, त्यही दिनको नियमकानुन लागू हुन्छ । त्रिवि सेवा आयोगले भने विगतको अभ्यासलाई समेत लत्याउँदै पदपूर्ति गरिदिन माग भएको मितिलाई आधार मानेको हो । कानुनका प्राध्यापक छनोटसम्बन्धी विज्ञापन २०७७ सालकै हो, सर्वोच्चमा मुद्दा परेपछि रोकिएको थियो, अध्यक्ष भट्टराईले भने, कार्यकारी परिषद्ले दरबन्दी माग गर्दाको बखत जुन विनियम सक्रिय थियो, त्यहीअनुसार विज्ञापन गरेका हौं । अब हुने विज्ञापनमा नयाँ विनियम नै लागू हुन्छ । कार्यकारी परिषद्ले रिक्त शिक्षक, कर्मचारीको दरबन्दी पठाएपछि सेवा आयोगले पदपूर्ति गर्ने व्यवस्था छ ।२०८० असोजमा विनियम संशोधन भएपछि त्यसलाई रोक्न राजनीतिक दलमा आबद्ध त्रिविका सहप्राध्यापकहरू सक्रिय भएका थिए । सेवा आयोगको सदस्य पदसमेत रिक्त रहेका बेला कानुनविपरीत विज्ञापन निकालिएकामा कतिपय प्राध्यापक असन्तुष्ट छन् । शिक्षामन्त्री अध्यक्षताको सिफारिस समितिले सदस्य नियुक्तिको प्रक्रिया अन्तिम चरणमा पुर्याएको छ । प्रतिस्पर्धामा सदस्य नियुक्तिको प्रक्रिया अघि बढिरहँदा आयोगले विज्ञापन गरेको हो । पुरानो विनियमअनुसार विज्ञापन गरेपछि नवनियुक्त उपकुलपति केशरजंग बराल र रजिस्ट्रार केदार रिजालले सोधिखोजी गरेका थिए । तर आयोगले कानुनी सल्लाहकारको सल्लाहअनुसार पुरानै कार्यविधि जारी हुने निर्णय गरेको जवाफ दिएको छ । त्रिवि सेवामा लोक सेवा आयोगका प्रतिनिधि पनि सदस्य हुने व्यवस्था छ । हाल लोक सेवाका सदस्य माधव बेल्बासे सदस्य छन् । उनले नियमकानुनबमोजिम नै त्रिवि सेवा आयोगमा विज्ञापन आह्वान गरिएको दाबी गरे । विस्तृतमा त्रिवि सेवा आयोगसँग नै बुझ्न उनले कान्तिपुरलाई आग्रहसमेत गरे ।२०७७ फागुनमा कानुनका प्राध्यापक बढुवाका लागि २ पदमा विज्ञापन भएको थियो । त्रिविले रिक्त दरबन्दी लुकाएको भन्दै सर्वोच्चमा मुद्दा दायर भएपछि उक्त विज्ञापन अदालतको आदेशमा रद्द भएको थियो । अदालतले रिक्त दरबन्दी ९ देखिएकाले सबैमा विज्ञापन गर्न २०७८ असोज १२ मा आदेश दिएको थियो । आन्तरिकतर्फ ७ र खुलामा २ गरी ९ पदमा सेवा आयोगले विज्ञापन आह्वान गरेको हो । २०८० असोजमा संशोधित विनियम कार्यान्वयन नगराउन यसअघि पनि चलखेल हुँदै आएको थियो । बढुवा कुरेर बसेका केही सहप्राध्यापकले तत्कालीन निमित्त उपकुलपति शिवलाल भुसाललाई २०८० मा संशोधित विनियम रद्द गर्न दबाब दिएका थिए । नयाँ विनियममा प्राध्यापक बढुवा गर्दा अनुसन्धानतर्फ ३० र सहप्राध्यापकलाई २७ अंक दिने व्यवस्था गरिएको छ । शैक्षिक योग्यताको नम्बर घटाएर अनुसन्धानतर्फ अंक थप गरिएको हो । यसअघि अनुसन्धानमा २१ अंकको मात्रै प्रावधान थियो । अब शैक्षिक योग्यतातर्फ प्राध्यापकले २५ को सट्टा १६ र सहप्राध्यापकले १९ अंक मात्रै प्राप्त गर्न सक्नेछन् ।यसअघि बढुवामा स्नातकको अंक पनि गणना हुन्थ्यो । संशोधित कार्यविधिमा हटाइएको छ । उपप्राध्यापक अर्थात् सेवा प्रवेशको न्यूनतम योग्यता स्नातकोत्तर हो । त्यसपछिको योग्यता मात्रै मूल्यांकन गर्न उपयुक्त हुने कार्यकारी परिषद्को जिकिर छ । प्राध्यापक, सहप्राध्यापक बढुवाका लागि शैक्षिक योग्यतामा २५, अनुसन्धान तथा कृति प्रकाशनमा २१, शिक्षण अनुभवमा ४०, कार्यसम्पादन मूल्यांकनमा ४ र अन्तर्वार्तामा १० पूर्णांकको पुरानो व्यवस्था छ ।"
नेपालको एसिया कप यात्रामा धक्का,"(काठमाडौं) फितलो प्रदर्शन गरेको नेपाल एसीसी ट्वान्टी२० प्रिमियर कप क्रिकेटको सेमिफाइनलमै रोकिएको छ । निकै खराब ब्याटिङ गरेको नेपाललाई शुक्रबार ओमानमा जारी प्रतियोगिताको सेमिफाइनलमा यूएईले ६ विकेटले पराजित गर्न खासै संघर्ष गर्नुपरेन । योसँगै नेपालको लगातार दोस्रो पटक एसिया कप खेल्ने लक्ष्य समाप्त भएको छ । प्रिमियर कप विजेताले अर्को वर्ष एसिया कपमा खेल्न पाउने प्रावधान छ । गत वर्ष नेपालले काठमाडौंमा यूएईलाई नै फाइनलमा पराजित गरि एकदिवसीय संरचनाको एसिया कप खेलेको थियो । यूएईले आइतबार हुने फाइनलमा आयोजक ओमानको सामना गर्नेछ । अकिब इल्याजले ५१ बलमा ४ चौका र २ छक्कासहित अविजित ६२ रन बनाएपछि ओमानले शुक्रबारै भएको दोस्रो सेमिफाइनलमा हङकङमाथि ५ विकेटको जित पाएको थियो । हङकङले बनाएको १३०९ को स्कोरलाई ओमानले ४ बलअगाडि पूरा गरेको हो । नेपाल र हङकङ शनिबार तेस्रो स्थानलाई खेल्नेछ । नेपाल र यूएईको सानो स्कोर खेल रह्यो । यूएईले १ सय २० रनको लक्ष्य १६ बलअगाडि नै १ सय २३ रन बनायो । अलिसान सराफु ५५ र आयान अफजल खान ३ रन बनाई अविजित रहे । प्लेयर अफ द म्याच सराफुले ४१ बल खेल्दै ४ चौका र २ छक्का प्रहार गरे । ओपनर एवं कप्तान मोहम्मद वासिम ७ बलमा ११ रन बनाई आउट भए । दोस्रो ओभरमा वासिमले सोमपाल कामीको बलमा छक्का प्रहार गरे । तर, त्यसको अर्को बलमै सोमपालले उनलाई बोल्ड गरे । गुलशन झाले विष्णु सुकुमरन र आसिफ खानलाई आउट गरे । सुकुमरनले २८ बलमा ३ चौका र १ छक्कासहित २८ र आसिफले ६ बलमा १ छक्कासहित १० रन बनाए । सैयद हैदरलाई ललित राजवंशीले १४ रनमा एलबीडब्लू आउट गरे । यसअघि सन्दीप जोराले अर्धशतक बनाए पनि टस हारेपछि ब्याटिङ निम्तो पाएको नेपाललाई यूएईले ११९९ को स्कोरमा रोकेको थियो । खेलको पहिलो बलमै कुशल भुर्तेललाई जुनैद सिद्दिकीले विकेटकिपरको पछाडि क्याचआउट गरेपछि नेपाली इनिङ्स मस्कटस्थित अल अमेरातमा पूरा दबिएको थियो । नेपालले पहिलो ५ ओभरमा २१२ र १० ओभरमा ५२४ को स्कोरमात्र बनाउन सकेको थियो । अर्का ओपनर आसिफ शेखले एक छक्का प्रहार गरे पनि ११ बलमा ८ रनमात्र जोड्न सके । कप्तान रोहित पौडेल पनि लामो टिक्न सकेनन् । उनले १८ बलमा ५ रनमात्र बनाए । कुशल मल्ल ५ बलमा ३ र दीपेन्द्रसिंह ऐरी ८ बलमा ५ रन बनाई आउट भए ।सन्दीप जोरा ५० रन बनाई आउट भए । ट्वान्टी२० अन्तर्राष्ट्रियमा यो उनको तेस्रो अर्धशतक हो । उनले ४० बलमा ४ चौका र २ छक्का प्रहार गरे । नेपालबाट दोहोरो स्कोर बनाउने अर्का दुई खेलमा गुलशन झा र करण केसी थिए । गुलशनले १६ बलमा समान १ चौका र छक्कासहित २० तथा करणले दुई छक्कासहित १२ बलमा १७ रन बनाए । सोमपाल २ रनमा आउट भए । अविनाश बोहरा १ र ललित राजवंशी २ रनमा अविजित रहे । यूएईका सिद्दिकी, अली नसिर र बसिल हमिदले २२ विकेट लिए । सिद्दिकीले ४ ओभरमा २६, नसिरले ४ ओभरमा २८ र हमिदले २ ओभरमा ४ रन दिएका थिए । सफी रहमान, आयान र मोहम्मद फारुकले ११ विकेट लिए ।"
"कर्णालीको कसरत, दुई अंकको स्वर्ण","(काठमाडौं)जुनियर खेलाडीको प्रतिभा उजागर गर्ने प्रमुख थलोमध्ये एक रहेको राष्ट्रपति रनिङ सिल्डबाट यसपालि कर्णाली प्रदेशले सुखद सन्देश छाडेको छ ।राजधानीमा बिहीबारमात्र १४ औं केन्द्रस्तरीय राष्ट्रपति रनिङ सिल्ड खेलकुद सकिएको छ । स्थानीय तह हुादै प्रदेशस्तरबाट छानिएर आएका सातै प्रदेशका कुल ६ सय ८६ खेलाडीले ६ फरक खेल (एथलेटिक्स, भलिबल, कबड्डी, कराते, तेक्वान्दो र उसु) मा प्रतिस्पर्धा गरेका थिए । सुदूरपश्चिम प्रदेश १९ स्वर्ण, १२ रजत र १८ कांस्य पदक जित्दै पहिलो पटक सिल्ड जित्न सफल भयो । वाग्मती प्रदेश १७ स्वर्ण, १३ रजत र १५ कांस्यसहित दोस्रो हुॅदा कर्णालीले १० स्वर्ण, ५ रजत र १६ कांस्यसहित तेस्रो स्थान हासिल गरेको थियो । कर्णाली पहिलोपल्ट दुई अंक को स्वर्ण जित्दै पदक तालिकाको तेस्रो स्थानमा रहेको हो । एथलेटिक्समा ७, करातेमा २ र तेक्वान्दोमा १ स्वर्ण जितेको कर्णालीवासीका लागि यो सुखद सन्देश हो ।कर्णाली प्रदेश बृहत १० औं राष्ट्रिय खेलकुद आयोजनाको संघारमा छ । यसै वर्ष मंसिरमा प्रतियोगिता हुने तालिका छ । त्यसले गर्दा कर्णालीले राष्ट्रिय खेलकुदमा आफ्नो बलियो उपस्थिति देखाउनेतर्फ रनिङ सिल्डको प्रदर्शन इङ्गित छ ।अरू प्रदेशको तुलनामा कर्णालीमा खेल पूर्वाधारका गतिला संरचना छैनन् । दसौं राष्ट्रिय खेलकुद हुने मुख्यस्थल सुर्खेतमा मात्र रंगशाला र कभर्डहल छ । अरू जिल्लामा त्यो पनि छैन । तथापि अहिले कर्णाली प्रदेशले दसौं राष्ट्रिय खेलकुदलक्षित गरेर आफ्नो टिम तयारी गरिरहेको छ । नवौं संस्करण पार गर्दासम्म राष्ट्रिय खेलकुदमा कर्णालीले दुई अंकमा स्वर्ण जित्न सकेको छैन । आठौंमा ३ र नवौंमा २ स्वर्ण जितेको कर्णालीसँग धेरैचोटि पदकविहीन हुनुपरेको पीडा छ । त्यसैले डबल डिजिट गोल्ड भन्ने अभियानमा कर्णाली प्रदेश खेलकुद परिषद् लागिपरेको छ । गत वर्ष सम्पन्न १३ औं राष्ट्रपति रनिङ सिल्डमा ४ स्वर्णसहित १७ पदक जितेर पाँचौ स्थानमा रहेको कर्णालीले यसपालि स्वर्ण पदकमा छलाङ नै मारेको छ । यसको मुख्य श्रेय निरन्तर प्रशिक्षण हो । कर्णालीले एथलेटिक्सका लागि थप प्रशिक्षक अनुबन्ध गरेर प्रशिक्षण गराइरहेको छ । सम्भवतः राखेपको कोटाबाहेक अरू प्रशिक्षक अनुबन्ध गरेर प्रशिक्षण गराउने कर्णाली पहिलो प्रदेश हो ।प्रदेशले एथलेटिक्सको पूर्व मुख्य प्रशिक्षक विक्रमजंग थापालाई आकर्षक तलबसहित अनुबन्ध गरेका छन् । राष्ट्रिय खेलकुद परिषद्बाट अवकाशपछि गृहनगर नेपालगन्जमै रहेका उनलाई कर्णालीले अनुबन्ध गरी एथलेटिक्सको अनुभव र योगदान खेर जान दिएन । उनले झन्डै एक वर्षयता कर्णालीको एथलेटिक्स टोली हेरिरहेका छन् ।त्यसैको नतिजास्वरुप राष्ट्रपति रनिङ सिल्डमा कर्णालीले ७ स्वर्ण, २ रजत र ५ कांस्य जितेको छ । अन्तर प्रदेश खेलकुदमा ६ स्वर्ण जितेको थियो । प्रशिक्षक थापा भन्छन्, राष्ट्रिय खेलकुदमा डबल डिजिट गोल्ड ल्याउने अवधारणामा कर्णालीको मुहार फेर्न लागिपरेको छु । त्यसैको सुरुआतमात्र हो यो सफलता । राष्ट्रिय खेलकुद परिषद्का सदस्यसचिव टंकलाल घिसिङ र कर्णाली प्रदेश खेलकुद परिषद्का सदस्यसचिव विश्वामित्र सन्ज्यालको मार्गनिर्देशनअनुसार आफ्नो टिम कटिबद्ध रहेको थापाले सुनाए । उनले भने, उहाँहरूले कर्णालीलाई खेलकुदमा माथिल्लो स्थानमा देख्न चाहिरहनुभएको छ । मैले पनि त्यहीअनुसार ट्रेनिङ प्रोग्राम बनाएर पेस गरेको छु । मलाई सपोर्ट पनि भइरहेछ ।आफ्नो अनुभव र क्षमतालाई फेरि फिल्डमा लगाउन पाउँदा प्रशिक्षक थापा दंग छन् । आफू कर्णालीसँग जोडिनुमा राखेपकै सिनियर प्रशिक्षक रामबहादुर ओलीको भूमिका रहेको उनले बताए । उहाँले मेरो क्षमता पहिचान गरेर कर्णालीसँग जोड्नुभयो, खुसी छु, थापाले भने ।उनीहरू र हरिबहादुर रोकायले कर्णालीको एथलेटिक्स टिम हेरिरहेका छन् । १४ खेलाडीलाई क्याम्पमै राखेर प्रशिक्षण दिइरहेका छन् । त्यसका लागि प्रदेश सरकारले मासिक ५ हजार रुपैयाँ भत्ता पनि दिन्छ । कर्णालीका खेलाडीले राष्ट्रपति रनिङ सिल्डमा दुई इभेन्टमा कीर्तिमान राख्दै स्वर्ण जितेका हुन् । सरिता खड्काले छात्रा ४०० र ८०० मिटर दौडमा दुई स्वर्ण जितिन् । छात्र ३ हजार मिटर दौडमा अजय विक, छात्रा १५ मिटर दौडमा कल्पना बुढा र छात्र सटपुट बालकुमार नकालले कर्णालीलाई स्वर्ण दिलाएका थिए । अर्को स्वर्ण सरिता, भावना फरसाल, हिमाली शाही र कृष्णा रानाको टिमले ४ गुणा ४ सय मिटर रिले दौडमा जितेको थियो । कीर्तिमान रिले र सरिताको ८०० मिटर दौडमा बनेको थियो । हाइअल्टिच्युडमा ट्रेनिङ गरिरहेकी कल्पनाबाट छात्रा ३ हजार मिटरमा स्वर्ण अपेक्षा गरिए पनि खेल्नु अघिल्लो रात उनमा शारीरिक समस्या आएपछि गुमाउनुपरेको प्रशिक्षक हरिबहादुर रोकायले सुनाए । कल्पनाबाट उक्त स्वर्ण सुदूरपश्चिमकी देवकी धामीले छिनेकी थिइन् । कल्पना तेस्रो भइन् । नत्र, एथलेटिक्समा कर्णालीले सुदूरलाई उछिन्ने थियो । यद्यपि दुवै प्रदेशले समान ७ स्वर्ण जितेका थिए । कर्णालीका सदस्यसचिव सन्ज्यालले पनि फेसबुक स्ट्याटसमार्फत खुसी साटेका छन् । उनले कर्णाली दुई अंकको स्वर्ण पदकमा प्रवेश भनेर सबैलाई बधाई दिएका छन् । प्रशिक्षक थापा राजधानीमा प्राप्त यो सफलताले दसौं राष्ट्रिय खेलकुदका लागि उर्जा भरेको बताउँछन् । भन्छन्, प्रदेशको शिर ठाडो पार्न सकेका छौं । प्रदेश सरकारले पनि पदक जित्नेलाई नगदसहित सम्मान गर्ने भनेको छ । हामीलाई त्यसले थप उर्जा दिनेछ । कर्णाली प्रदेश सरकारले दसौं राष्ट्रियमा स्वर्ण जित्नेलाई ४ लाख, रजतलाई ३ लाख र कांस्यलाई २ लाख दिने घोषणाले आफ्ना खेलाडीको मनोबल उच्च रहेको प्रशिक्षक थापाको बुझाइ छ । यसले आफ्नो प्रदेशका लागि खेल्दा खेलाडीमा गौरव महसुस गराउने उनले सुनाए । कर्णालीलाई थप स्वर्ण तेक्वान्दोबाट निशान प्याकुरेल र करातेबाट लक्ष्मणकुमार शाही र प्रियंका शाहीले दिलाएका थिए । राष्ट्रपति रनिङ सिल्ड उद्घाटनमै कर्णालीले आफ्नो पहिचान अनुभूत गराएको थियो । आफ्नै प्रदेशमा उत्पादन हुने अल्लोबाट बनेका पोसाकमा खेलाडीले मार्चपास गरेका थिए । त्यसलाई धेरैले प्रशंसा गरेका थिए ।देशको हरेक स्थानीय तह, जिल्ला र प्रदेश हुँदै केन्द्रसम्मको दायरामा हुने राष्ट्रपति रनिङ सिल्ड सहभागिता र प्रतिस्पर्धाको हिसाबले पनि ठूलो प्रतियोगिता हुन आउँछ । यसका लागि नेपाल सरकारले रातो किताबमै बजेट विनियोजन गर्छ । सरकारीस्तरमा हुने यो आधिकारिक खेलकुद प्रतियोगिता हो । तर, नियमित क्यालेन्डरमा हुन सकेको छैन ।यसलाई क्यालेन्डर नै बनाएर समयमै आयोजना गर्न सुझाउँछन् कर्णालीका प्रशिक्षक थापा । उनले भने, यसमा भाग लिने खेलाडी धेरै स्कुलका हुन्छन्, क्यालेन्डर नहुँदा उनीहरूको पढाइमा असर गर्छ । स्थानीय, जिल्ला, प्रदेश हुँदै केन्द्रसम्म आउनुपर्ने हुन्छ । क्यालेन्डरमा भयो भने योजनाबद्ध ढंगले तयारी गर्न पाइन्छ । जसले राम्रो नतिजा ल्याउन सकिन्छ ।उनले आफ्नै प्रदेशको उदाहरण दिए । हामीले समयमै स्थानीय र जिल्ला सकेर तयारीसाथ बसेका थियौं, त्यसले अहिले सजिलो भयो । राष्ट्रिय खेलकुद परिषद्का सदस्यसचिव टंकलाल घिसिङ पनि जुनियरस्तरको ठूलो खेलकुद प्रतियोगिता भएकाले यसलाई अरू खेल पनि थप्दै बृहत बनाउन र योजनाबद्ध ढंगले जान प्रयास गरिरहेको बताउँछन् । स्थानीयस्तरदेखि केन्द्रसम्म आउँदा ६ लाखभन्दा बढी खेलाडी यससँग जोडिन पुग्ने उनको दाबी छ ।"
वाग्मती र कर्णाली विजयी,"काठमाडौं (कास) वागमती प्रदेशले वीर गणेशमान सिंह राष्ट्रिय पुरुष टी२० क्रिकेट प्रतियोगितामा शुक्रबार जित हात पाएका छन् । मूलपानीको माथिल्लो क्रिकेट मैदानमा वाग्मतीले कोशी प्रदेशलाई ७ रनले हरायो । टोलीको यो दोस्रो जित हो ।टस हारेर ब्याटिङको निम्तो पाएको वाग्मतीले २० ओभरमा ८ विकेट गुमाएर १३८ रन बनाएको थियो । ईशान पाण्डेले ३१ र सोनु देवकोटाले ३० रन जोडे । गौतम केसी र रविन जोशीले समान १३ रन बनाए । कोशी प्रदेशका सर्वन यादवले ३ विकेट र ज्ञानेन्द्र श्रेष्ठले २ विकेट लिए । जवाफमा १ सय ३९ रनको लक्ष्य पाएको कोशीले सानदार सुरुआत गरेको थियो । कप्तान अंकित सुवेदी र मिनस थापाले पहिलो विकेटमा ५३ रनको साझेदारी गर्दै कोशीलाई राम्रो सुरुआत दिलाएका थिए । अंकितले ३६ र मिनसले ११ रन बनाए । सुजन थपलिया र सोनु अन्सारीले तेस्रो विकेटमा लागी २७ रनको साझेदारी गरे । उनीहरूको साझेदारी ईशान पाण्डेले सोनुको विकेट लिएर तोडे । रिजन ढकालले ३ विकेट, सुवास खत्रीले २ विकेट, शुभ कंशाकार र रामनरेश गिरीले ११ विकेट लिए । प्लेयर अफ द म्याच वाग्मतीका ईशान पाण्डे चुनिए ।गणेशमान सिंह फाउन्डेसनअन्तर्गत गणेशमान सिंह स्पोर्ट्स कमिटीद्वारा आयोजित प्रतियोगिताको अर्को खेलमा कर्णालीले सुदूरपश्चिम प्रदेशलाई ४ विकेटले हरायो । टस जितेर ब्याटिङ गरेको सुदूरपश्चिमले निर्धारित २० ओभरमा ५ विकेट गुमाई १४३ रन बनाएको थियो । अभिषेक पालले ५१ रन, नरेन भट्टले ४७ र किरण ठगुन्नाले २२ रन बनाए । कर्णालीका दिनेश अधिकारीले २ विकेट, युनिश ठकुरी, दीपेन्द्र रावत र प्रकाश जैसीले ११ विकेट हात पारे । जवाफमा १ सय ४४ रनको लक्ष्य कर्णाली प्रदेशले खेल सकिन ८ बल बाँकी ६ विकेट गुमाएर पूरा गरेको हो । कर्णालीलाई जित दिलाउन अर्जुन घर्तीले सर्वाधिक ३७ रन र दिनेश अधिकारीले अविजित ३१ रन प्रहार गरे । उनी दिनेश प्लेयर अफ द म्याच चुनिए ।"
चौथो मिल्स गोल्डकप सुरु,विराटनगर (कास) चौथो संस्करणको मिल्स गोल्डकप फुटबल प्रतियोगिताको उद्घाटन खेलमा शुक्रबार सशस्त्र प्रहरी बल पकली सुनसरीले महोत्तरीको नगर खेलकुद विकास समिति बर्दिवासलाई ४१ ले हराएको छ ।विराटनगर जुट मिलको मैदानमा सशस्त्रका हरि कार्कीले दुई गोल गर्दा दिसन राई र धनबहादुर श्रेष्ठले ११ गोल गरे । बर्दिबासका पवन पाख्रिनले एक गोल फर्काए । सशस्त्र टिमले फाइनल पुग्नका लागि आइतबार हुने टीडब्लूवाइसी विराटनगर र कन्काइ स्पोर्टिङ क्लब सुरुङ्गाबीचको विजेतासँग खेल्नेछ । एकपक्षीय खेल खेलेको सशस्त्रले ११ औं मिनेटमा हरि कार्कीले गोलमा अग्रता लियो । एक गोलको अग्रता लिएको एक मिनेट नबित्दै दिसन राईले २५ यार्डबाट गोल थपे । २२ औं मिनेटमा हरिले तेस्रो र व्यक्तिगत दोस्रो गोल गरे । भरत कपालीले कर्नरबाट निकालेको पासमा हरिले आकर्षक गोल गरे । दोस्रो हाफको अतिरिक्त समयमा एपीएफका धनबहादुरले चौथो गोल गरे । खेलको ५५ औं मिनेटमा बर्दिबासका पवन पाख्रिनले एक गोल फर्काए । म्यान अफ द म्याच हरि कार्की भए । उनले ३ हजार पाए । शनिबार पेमा युवा क्लब विराटनगर र पियर फुटबल क्लब धरानबीच प्रतिस्पर्धा हुनेछ । मिल्स गोल्डकप फुटबल ट्रस्टको आयोजनामा भएको प्रतियोगितामा प्रदेशस्तरीय ए डिभिजनका ८ टिमको सहभागी रहेको अध्यक्ष विष्णु डंगोलले जानकारी दिए । विजेताले २ लाख ११ हजार १ सय र उपविजेताले १ लाख ११ हजार १ सय रुपैयाँ पाउनेछन् ।
सन्तोषी बूढानीलकण्ठको ब्रान्ड एम्बासडर,"काठमाडौं (कास) प्रथम बूढानीलकण्ठ नगर सिल्ड खेलकुदका लागि आयोजक बूढानीलकण्ठ नगरपालिका र बूढानीलकण्ठ खेलकुद विकास बोर्डले धाविका सन्तोषी श्रेष्ठलाई ब्रान्ड एम्बासडर बनाएको छ ।बोर्डका संयोजक सुमन तामाङले सन्तोषी श्रेष्ठलाई खेलकुद महोत्सवको ब्रान्ड एम्बासडर चयन गरिएको शुक्रबार पत्रकार सम्मेलनमा जानकारी गराए । वैशाख १५ देखि सुरु हुने खेलकुदमा विभिन्न ८ खेल समावेश गरिएको छ । कराते, तेक्वान्दो, मुवाँथाइ, कुङ्फु, बास्केटबल, फुटबल, ब्याडमिन्टन र रोड रेसमा प्रतिस्पर्धा हुनेछ । रेस्लिङ र केही परम्परागत खेलको प्रदर्शनी खेल हुनेछ । महोत्सव वैशाख १९ सम्म चल्नेछ ।बूढानीलकण्ठ नगरपालिका६ मा बस्ने धाविका सन्तोषी १३ औं साग र बंगबन्धु ढाका म्याराथनकी स्वर्ण विजेता खेलाडी हुन् । संयोजक तामाङले राष्ट्रको प्रतिष्ठा अभिवृद्धि गर्ने खेलाडी सन्तोषीलाई खेलकुद महोत्सवको ब्रान्ड एम्बासडर घोषणा गर्न पाउँदा गर्व अनुभूति भएको बताए । संयोजक तामाङले सहभागी खेलाडीको सुरक्षालाई ध्यानमा राखी ७ दिनका लागि ५ लाख रुपैयाँ बराबरको बिमा गरिने बताउँदै स्थानीय र बसाइँसराइ गरेका खेलाडीले प्रतियोगितामा सहभागिताको अवसर पाउने बताए ।सन्तोषीले ब्रान्ड एम्बासडर बनाएकोमा आयोजकप्रति आभार व्यक्त गर्दै खेलकुद महोत्सव खेलाडीका लागि आफ्नो प्रतिभा देखाउने राम्रो प्लेटफर्म भएकाले खेलाडीलाई प्रोत्साहन गर्न सम्पूर्ण नगरवासीलाई आग्रह गरिन् । बूढानीलकण्ठ नगरपालिकाका मेयर मीठाराम अधिकारीले खेलकुद महोत्सवको टिसर्ट सार्वजनिक गरेका थिए । लोगो र प्रोमो पनि सार्वजनिक गरिएको थियो ।"
ड्रेक प्यासेजको चिहानमाथि,"समुद्रमा बेपत्ता भएका भूताहा जहाजका कथाले कुनै रहस्यलोकतिर लैजान्थे मलाई । ती तिलस्मी लाग्ने कथाश्रवणपछि मस्तिष्कमा अनेक नयाँ कथा जन्मिन्थे जस्तो गहिरो नीलो समुद्रमुनि बिस्तारै डुबिरहेको विशाल जहाजको चित्र आउँथ्यो । बिस्तारै टुक्रिँदै गरेका जहाजका पार्टपुर्जा धीमा गतिमा समुद्रमा तैरिरहेकाडुब्दै गरेका हुन्थे । जहाजमा सवार बाँच्न संघर्ष गरिरहेका, चिच्याइरहेका मान्छेहरू समुद्रपिँधमा चिरनिद्रामा लीन हुन्थे । पिंँधमा जहाजका पार्टपुर्जाभित्र माछाहरू आउजाउ गर्थे, समुद्री जीव बास बस्थे । समुद्रसंसारको यस्तो कल्पनाले उसै मन आत्तिन्थ्यो, डरले शरीरमा काँडा उम्रिन्थे । समयको रफ्तारमा अगणित सपना, वेगले दौडिरहेका महत्त्वाकांक्षा र रहरले पखेटा हालेपछि कल्पनालोकका ती भूताहा जहाज पनि मस्तिष्ककोषभित्रै कतै विलुप्त भए । तर, केही समयअघि विशाल समुद्रको त्यो मायावी रहस्यको साक्षी भएँ म ।युनाइटेड अरब इमिरेटको दुबई सहरबाट अर्जेन्टिनी राजधानी ब्युनर्स आयर्सको लामो प्लेनयात्रामा मन उद्वेलित थियो । नयाँ ठाउँ जाँदा मनमा यस्तो उद्वेलना कहिलेकाहीँ भइरहन्छ । यसपटकको अन्टार्कटिका यात्रामा भूताहा जहाजहरूको लास माथि तैरिँदै जानुपर्छ भन्ने थाहा पाउँदा पनि मन ढुकढुक भएको थियो ।पहिलो पटक अन्टार्कटिकाबारे कहाँ सुनेँ ? सम्भवतः विद्यालयमै हुनुपर्छ । हिउँ नै हिउँको प्रदेश ! केवल प्रदेश होइन, पूरै महादेश हिउँकै कारण स्थायी रूपमा मानवविहीन बस्ती ! ती बर्फिला मानवविहीन थलोका कथा सुन्दा साँच्चै रोमाञ्चित हुन्थेँ म । नहोऊँ पनि कसरी, तराईमा जन्मिएको म, कहिलेकाहीँ पर्ने असिनाले त रोमाञ्चित पार्थ्यो । झन् पूरै महादेश नै हिउँ । सुन्दै अनौठो । समुद्र र हिउँ मलाई असाध्यै मनपर्छ । जहाँ म जन्मेँ, हुर्किएँ, त्यहाँ समुद्र र हिउँको अभाव थियो । अभावले नै तान्छ भन्थे, हो कि ? सायद त्यही भएर पो तिनले मलाई आकर्षित गरेका थिए कि ! वेगवान समयको घोडाले मलाई हिमदेश पुर्याएर छाड्यो । अध्ययनका क्रममा म हिउँदेश पुगेँ रुस । त्यहाँ अघाउन्जेल हिउँ हेरेँ, खेलेँ, रोमरोममा हिउँ मसँग परिचित बन्यो । अथवा भनौं, मैले त्यसलाई आत्मसात गरेँ ।दोस्रो पटक अन्टार्कटिकाकथा फेरि रुसमै सुनेँ । त्यहाँको टेलिभिजन च्यानलमा पृथ्वीका अनौठा ठाउँहरूबारे प्रायः कार्यक्रम प्रसारण भइरहन्थे । शीतयुद्धको चरम अवधि थियो त्यो । को बढी विकसित ? भन्ने होडबाजीबीच त्यो बेला सोभियत संघले पनि अन्टार्कटिकामा गरिने अनुसन्धानका लागि ठूलै लगानी गरिरहेको थियो । त्यसैको परिणामस्वरूप टेलिभिजनमा त्यहाँका गतिविधि आइरहन्थे । हिउँ चिप्लेटी खेल्न सहजै पाइने ठाउँमा पनि जब अन्टार्कटिकाका प्रसंग आउँथे, जोर आँखा एकटक टेलिभिजनमै टाँस्सिइरहन्थे ।खासगरी रुसी समुद्रशास्त्री तथा आर्कटिकअन्टार्कटिक अनुसन्धान केन्द्रका वैज्ञानिक आर्थर चिलिंगारोभ र उनको टोलीले गरेको अन्टार्कटिका अनुसन्धानसम्बन्धी एउटा कार्यक्रम सन् १९९० को दशकतिर रुसी टेलिभिजनमा आउँथ्यो । त्यो कार्यक्रमले मलाई कहिले त्यहाँ पुगुँला भन्ने हुटहुटी अझै बढाइदिएको थियो । जुन दिन मैले एक्लै युरोपभरि रेलयात्रा गरेको थिएँ, त्यस क्षणदेखि नै ममा यात्रा गर्ने आत्मविश्वास बढ्यो । थोरैथोरै पैसा जोगाएर भए पनि म संसार डुल्छु भन्ने संकल्प मैले त्यतिबेलै गरेको थिएँ ।त्यसपछि नजाने कति ठाउँ गइयो । परिवारसँग डुलियो, साथीहरूसँग घुमियो, एक्लै पनि बरालिइयो । अन्टार्कटिकाको पालो भने आएन । त्यस बेलादेखि नै मैले अन्टार्कटिकाबारे लेखिएका किताबहरू पढेको थिएँ । टेलिभिजनका दृश्य, किताबका पाना, अखबारका पृष्ठमा अन्टार्कटिका देख्दा स्वाभाविक रूपमै नजर अडिने भइसकेको थियो । त्यही बेला मैले सर अर्नेस्ट स्याकलटनको बहुचर्चित अन्टार्कटिका यात्राबारे सुनेको थिएँ । अलि पछि किम स्टानली रबिन्सनको पुस्तक अन्टार्कटिका किनेको थिएँ । पछि त मेरो सानो पुस्तकालयमा अन्टार्कटिकामाथि लेखिएका आधा दर्जन किताब जम्मा भइसकेका रहेछन् । केही पुस्तक आधा पढेँ, केहीका खोल मात्रै सुम्सुम्याएँ, केही पुस्तक भने यत्तिकै थन्किए । लाग्थ्यो, अन्टार्कटिका जाने बेला सँगै लिएर जाउँला, उतै पढुँला ।अन्टार्कटिकामाथि एन्ड्रयु डेन्टनले भनेको सम्झन्छु, यदि अन्टार्कटिका संगीत हुन्थ्यो भने त्यो सायद मोजार्ट हुन्थ्यो । चित्रकारिता भएको भए, माइकल एन्जेलो हुन्थ्यो होला र साहित्य भएको भए त्यो सेक्सपियर । तर, त्यहाँ पुगिसकेपछि मलाई लाग्यो, ती सबैभन्दा पनि माथिल्लो चिज अन्टार्कटिका हो ।अन्टार्कटिका जाने प्रचलित केही रुट छन् । कोही चिलेको पुन्टा अरेनासबाट अन्टार्कटिकाको जर्ज आइल्यान्डसम्म हवाईजहाज यात्रा गर्छन् । तर, अधिकांश भने अर्जेन्टिनाको सुदूर दक्षिणमा रहेको उस्वाया पोर्ट सिटी हुँदै अन्टार्कटिका पुग्छन् । यो नै सबैभन्दा छोटो रुट हो ।मेरा लागि ९ डिसेम्बर २०२३ महत्त्वको मिति बन्न पुग्यो । मैले त्यही दिन स्वूप ट्राभल नामक कम्पनीमार्फत अन्टार्कटिका यात्रा सुनिश्चित गरेको थिएँ ।हुन त त्यसअघि पनि मैले जाने मिति तय नगरेको होइन । अन्टार्कटिका जाने प्रस्ताव राख्दा केही साथीभाइले चासो दिएनन् । केहीले डर माने, तर क्यानाडा निवासी घनश्याम राजभण्डारी तुरुन्तै तयार हुनुभयो । उहाँको स्वास्थ्य उति ठीक नभएकाले हामीले यात्रा सुनिश्चित गर्न सकेका थिएनौँ । उहाँको बढ्दो उमेर र मुटुसम्बन्धी समस्याका कारण सम्पूर्ण स्वास्थ्य जाँच गर्नुपर्थ्यो र चिकित्सकीय परामर्श चाहिन्थ्यो । सावधानीपूर्वक यात्रा गर्दा फरक पर्दैन भन्ने सुझाव चिकित्सकबाट आएपछि हामीले यात्रा निश्चित गरेका थियौँं ।युरोपअमेरिकाका कैयौँ ठाउँमा पटकपटक हामी दुईले मात्रै वा कहिलेकाहीँ सपरिवार यात्रा गरेका छौँ । उहाँ असाध्यै व्यावहारिक र आत्मीय हुनुहुन्छ । अन्टार्कटिकाको यात्रायोजना उहाँलाई सुनाउँदा सुरुदेखि नै अत्यन्त उत्साहित हुनुभयो । १५ वर्षअघि उहाँको मुटुमा पेसमेकर राखिएको थियो र मुटुसम्बन्धी औषधी नियमित सेवन गरिरहनुभएको थियो । चिकित्सकको सिफारिसबिना यात्रा गर्नु सम्भव थिएन । यात्रा तय भइसकेपछि एउटा पुरानो प्रतीक्षा सकिएको थियो । अन्टार्कटिका पुग्ने लामो समयदेखिको त्यो सपना बल्ल पूरा हुँदै थियो । चिकित्सकले घनश्याम दाइलाई स्वीकृति नदिएको भए म एक्लै भए पनि यो यात्रामा जाऊँ कि भन्ने नलागेको होइन, तर मनले साथी नै खोज्यो । पहिले त ब्याकप्याक लिएर पनि हिँडिहाल्थेँ ।क्रुइज यात्राका लागि धेरै कम्पनी थिए । दाइले नै स्वूप ट्राभल कम्पनी छान्नुभएको थियो । हामीलाई अन्टार्कटिका घुमाउने कम्पनीको नाम स्वान हेलेनिक र पानी जहाजको नाम स्वान हेलेनिक भेगा थियो । स्पिरिट अफ अन्टार्कटिका नाउँको एक्सपिडिसन कम्पनीले हामीलाई त्यहाँ डुलाउँदै थियो । उनीहरूले त त्यस यात्राको थिम बनाएका रहेछन्, सी ह्वाट अदर्स डोन्ट । त्यो हेर्नुस्, जो अरू हेर्न पाउँदैनन् वा सक्तैनन् वा हेर्नबाट जीवनैभर चुक्छन् । यो थिमले मलाई फेरि तान्यो । यात्रा संयोजन गर्ने कम्पनीबाट धमाधम सूचनाहरू आउन थाले । कम्पनीले हामीलाई १२ जनवरीभित्र अर्जेन्टिनाको राजधानी ब्युनर्स आयर्स पुगिसक्नुपर्ने जनाएको थियो । जाने निश्चित भएपछि मैले परिवारका सबै सदस्यलाई जानकारी दिएँ । कान्छो छोरा अनुकृतले तुरुन्तै गुगल गरेछ । म्यासेजमा उसले लेख्यो, अन्टार्कटिकामा पाइला टेक्ने पर्यटक, अन्वेषक, तिनका सहयोगी, ह्वेल सिकारीहरूसमेत जोड्दा अहिलेसम्म १० लाख पनि कटेका छैनन् । मुस्कानको इमोजी पठाउँदै उसले लेख्यो, यु विल बी एमोङ दोज ०१२५ पर्सेंट लक्की पिपल अन अर्थ हु ह्याभ ल्यान्डेड इन् अन्टार्कटिका सो फार । मनले भन्यो, अहो ! साँच्चि ? के म तिनै केही सीमित भाग्यमानीमध्येमा परेँं त ?त्यसपछि भने अचानक लाग्यो कति नेपाली अन्टार्कटिका पुगे होलान् ? पुगेकामध्ये उनीहरूसँगै म पनि जोडिने भएँ ।यसपछि मैले भिसाका लागि प्रक्रिया सुरु गरेँ । अर्जेन्टिनाले अमेरिका र कतिपय युरोपेली देशका नागरिकलाई अनअराइभल भिसाको सहुलियत दिएको छ । ती देशको भ्यालिड भिसा भएका विदेशी नागरिकलाई पनि अर्जेन्टिनाले पर्यटकीय भिसा दिन्छ । इलेक्ट्रोनिक ट्राभल अथोराइजेसन (एटा) नामक ट्राभल भिसा लिन त दूतावास पनि पुग्नुनपर्ने रहेछ । सबै अनलाइनबाटै लिन सकिने रहेछ । यो सुविधा नेपालसहित विश्वका ७० देशले उपयोग गर्न पाउँदा रहेछन् । अन्य कतै जान लागेका पर्यटकलाई बीचमा ट्रान्जिट पर्ने अवस्थामा पनि यो सुविधा दिइएको रहेछ । यात्राका लागि सबै तयारी भइसकेको थियो, तर भिसा अप्रुभल भइसकेको थिएन । अनलाइन एप्लाई गर्दा २० वर्किङ डेसम्म लाग्न सक्ने सूचना आयो । साँच्चिकै २० दिन लाग्ने भए त बुकिङ नै रद्द गर्नुपर्ने पो हो कि ? भन्ने चिन्ता बढेर आयो, तर २८ डिसेम्बरको बिहानै भिसा स्वीकृत भएको इमेल पाएँ ।त्यसपछि भने यात्राका लागि चाहिने आवश्यक सामग्री किनमेलमा लागियो । कम्पनीले नै किन्नुपर्ने सामग्रीको सूची पठाएको थियो । अन्टार्कटिकाको ठन्डी र चिसो बतास सामना गर्न सक्ने कपडा खरिद गरियो । ट्राभल कम्पनीले आफैं डाउन ज्याकेट र यात्रा अवधिभरिका लागि बुट उपलब्ध गराउने जानकारी दिएको थियो ।छोराहरू हुर्किएपछि यात्रामा एउटा आनन्दचाहिँ मलाई भइरहेको छ । यात्रामा छोटो समयमा कहाँ के गर्न सकिन्छ भन्ने सुझावसहित इमेल गरिरहन्छन् । उनीहरू ब्युनर्स आयर्स र रिओ डे जेनेरोमा हेर्ने ठाउँ केके हुन सक्छन्, केके भ्याउन सकिन्छ ? सुझाइरहेका छन् । अनुकृतले चेताउँदै भन्यो, दक्षिण अमेरिकाचाहिँ यात्रुका लागि साह्रै असुरक्षित छ है ! उनीहरूले मप्रति दर्साएको चिन्ताको एक झमट रमाइलो पनि लाग्छ र उताको तयारी सक्छु ।१० जनवरी काठमाडौंबाट दुबई र त्यहाँबाट ब्राजिलको रिओतिर लागियो । दुबईदेखि रिओको उडान समय १५ घण्टामा अल्बर्ट पोडेलको अराउन्ड द वर्ल्ड इन् फिफ्टी इयर्स किताब फेरि पढ्ने प्रयास गरेँ । केही बलिउड क्लासिक छानेँ । घनश्याम दाइ टोरन्टोबाट न्युयोर्क र त्यहाँबाट ब्युनर्स आयर्समा १२ जनवरीमा भेट हुनुभयो । त्यतिन्जेल मैले अर्जेन्टिनी राजधानीका केही ठाउँ हेरिभ्याइसकेको थिएँ । त्यहाँको रिकोलेत्ता चिहानघर हेर्नैपर्ने भन्ने सुनेकाले निकै भव्य र कलात्मक त्यो ठाउँ पुगियो । हाम्रातिर चिहानघर, चिहाने डाँडो निकै उपेक्षित छन् तर पश्चिमा र खासगरी क्रिस्चियनहरूले त्यसलाई निकै सजाउने गरेको पाएको छु । धेरै चिहानघरहरू घुमेँ म, तर रिकोलेत्ता जत्तिको सजाइएको चिहान कुनै लागेन । यहाँ समाधिस्थ हुन पाउनु निकै गौरव मानिँदो रहेछ । १३ जनवरी हामी उस्वाया पुग्यौँ । यहीँबाट हाम्रो अन्टार्कटिकाको यात्रा सुरु हुँदै थियो । उस्वाया पृथ्वीको सबैभन्दा दक्षिणमा रहेको मानवबस्ती रहेको सहरका रूपमा समेत चिनिन्छ । त्यसैले सायद होला यो ठाउँले इन्ड अफ दि वर्ल्ड भन्ने उपनाम पाएको छ । राति १० बजे हाम्रो जहाज जुन सामुद्रिक क्षेत्र प्रवेश गर्यो, त्यसलाई ड्रेक प्यासेज भनिन्छ । इतिहासमा यो ठाउँ निकै कुख्यात छ । साह्रै डरलाग्दो क्षेत्र मान्छन् यो लोकेसनलाई, नामुद सामुद्रिक यात्रुहरू पनि । जहाज उचाल्दै, पछार्दै गर्ने ठूला सामुद्रिक छालका कारण घनश्याम दाइलाई मोसन सिक्नेसले सुत्नै दिएनछ । म भने खाना खाइवरी सुतेको, भुसुक्कै निदाएछु ।ड्रेक प्यासेज, जहाँबाट हामी अन्टार्कटिका प्रवेश गर्दै थियौँ, त्यो संसारकै खतरनाक बाटो थियो । यहाँको सामुद्रिक छाल यति उग्र थियो कि मै हुँ भन्नेको पनि सातो जान्थ्यो । यस्तै उग्र छालका कारण यो प्यासेजमा ८०० भन्दा बढी पानी जहाज डुबिसकेका छन् । म मस्त निदाइरहेको बेला ती जहाजको कंकाल र करिब २० हजार नाविक तथा यात्रुहरूको चिहान पार हुँदै जाँदै थिएँ । यहाँबाट गुज्रँदै जानेहरू लामो श्वास तान्दै भन्छन्, हामीले समुद्रको पहाड पार गरेका छौँ । यो समुद्रको पहाड छिचोल्न त्यो बेला सहज थिएन । जहाज पनि अहिलेजस्तो यस क्षेत्रलाई छिचोल्ने गरी सायद बनेका थिएनन् । त्यसैले हजारौंको ज्यान गएको थियो । अहिले समय बदलिएको छ । एक जनालाई बचाउन पनि उनीहरू निकै ठूलो मिहिनेत गर्छन् भन्ने जहाजका एक जना चालक दलका सदस्यलाई निरन्तर उल्टी भएपछि हाम्रो एक दिनको कार्यक्रम नै परिवर्तन गरेर उनलाई रेस्क्यु गराएकोबाट बुझेको थिएँ ।जुन खतरनाक छालले हामी चढेको आधुनिक पानीजहाजलाई हल्लाइरहेको थियो, त्यसको मूल कारणचाहिँ प्रशान्त, एटलान्टिक र दक्षिणी महासागरको त्रिवेणी थियो । एकातिर प्रशान्त महासागर छ, अर्कोतिर एटलान्टिक । त्यसपछि तल दक्षिणी महासागर छ । अन्टार्कटिकाबाट आएर मिसिने चिसो पानी र तुलनात्मक रूपमा तातो महासागरको पानीको संगमस्थल नै ड्रेक प्यासेज बन्न पुग्छ । तातोचिसो पानीको संगमले यहाँ चक्रवात बन्ने गर्छ । यी दुई किसिमका पानीको संगमस्थलका कारण लगभग एक हजार किलोमिटर क्षेत्रमा फैलिएको यस क्षेत्रमा अति नै डरलाग्दो हुरी र पानीसँगै ठूला ठूला सामुद्रिक छाल आउँछन् । यो छालको प्रवाह यति ठूलो हुन्छ कि यसले कहिलेकाहीँ ५० देखि ६० फिटसम्म अग्लो छाल निर्माण गर्छ ।यो ठाउँबारे पहिलोपटक स्पेनी यात्रु फ्रान्सिस्को डि होसेले सन् १५२५ मा चर्चा गरेका थिए । पछि सन् १५७८ मा यो ठायउँ बेलायती सामुद्रिक डाकु फ्रान्सिस ड्रेकले पार गर्दा उनको जहाज दुर्घटनामा पर्यो । उनीसँगै यात्राम निस्केका दुई जहाज बेपत्ता भए पनि उनको जहाज गोल्डेन हिन्द लाई यहाँको सामुद्रिक छालले उचाल्दैपछार्दै किनारमा ल्याइदियो । उनी समुद्र पार गर्न नसकी हार मानेर अर्कै समुद्री रुट लिएर फर्किए । त्यो रुट उनले क्रस नगरे पनि यस खतरनाक ठाउँ नै अन्टार्कटिका पुग्ने छोटो बाटो हो भन्ने पत्ता लगाएकाले उनैको नाउँमा यसको नामकरण गरियो ड्रेक प्यासेज ।अरू केही अन्वेषक, नाविकहरूले पनि ड्रेक प्यासेज पार गर्ने प्रयास गरे । जेम्स कुकले त्यसको दुई सय वर्षपछि ड्रेक प्यासेज पार गरे पनि अन्टार्कटिकामा पुगिन्छ भन्ने मेसो पाउन सकेनन् ।अर्का यात्रु सर अर्नेस्ट स्याकलटन सन् १९१५ मा अन्टार्कटिका पत्ता लगाउने मनसुबाका साथ यात्रामा निस्केका थिए । ड्रेक प्यासेज पुगेपछि उनको जहाज दुर्घटनामा पर्यो । त्यसपछि पनि उनले हिम्मत नहारी अन्टार्कटिका पत्ता लगाउने धुनमा केही महिनासम्म कठोर यात्रा गरिरहे । दुर्घटना परे पनि उनले सकुशल आफू र आफ्ना साथीहरूको उद्धार गरे ।सन् १५२५ मा फ्रान्सिस्को डि होसेले खतरा जनाउ दिएको यो प्यासेजमा म पाँच सय वर्षपछि पानीजहाज यात्रामा निस्केको छु । सर अर्नेस्ट स्याकलटनले यो प्यासेज पार गरेको ठीक सय वर्षमा म यो प्यासेजमा हल्लिरहेको छु । बिहान तीन बजे मलाई पानीको छालले जहाजसँगै हल्लाएर ब्युँझाइदियो । आँखा मिच्दै र आङ तान्दै म शौचालय जाने प्रयास गर्दा निकैबेर हल्लिरहेँ । शौचादि काम सक्न पनि हल्लाएका कारण निकै समय लाग्यो ।बिहानको पहिलो किरण पर्दा मेरो आँखालाई अन्टार्कटिकाका हिउँथुप्राहरूले स्वागत गरिरहेका थिए । सर स्याकलटनले आफ्ना साथीहरू जोगाएको सय वर्षपछि म अन्टार्कटिका नाप्न गइरहेको पाउँदा मन रोमाञ्चित भयो । सय वर्षअघिको उनको अनुभवयुक्त २८३ पृष्ठको पुस्तक म श्रद्धा र रोमाञ्चले सुम्सुम्याइरहेको छु । समुद्रमा बेपत्ता भएका भूताहा जहाजका जुन कथाले मलाई रहस्यलोकमा लैजान्थे, म त्यही लोकमा थिएँ । त्यो तिलस्मीसंसार मेरै आँखा अघि थियो । र, त्यसबेला पनि मसँग अलिकति रोमाञ्चकता, कौतुहल, डर र उत्साह कायमै थियो ।"
आख्यानको खडेरी,"आख्यानको ऐँठन यस वर्ष आख्यानले पाठकको मन जित्न सकेनन् । कुमार नगरकोटीले वर्ष ८० मा दुई पुस्तककोसेली दिए । मंसिरमा संस्मरणात्मक कृति जोगियाना लिएर आएका उनी चार महिनापछि ग्राफिक नोभल जे थर्टी थ्री लिएर आए । फिक्सनका डिजाइनर नगरकोटीको यो उपन्यास नेपाली साहित्यमा पहिलो प्रयोग पनि हो । पुस्तक वितरकहरूका अनुसार, प्रोल्लास सिन्धुलीयको उपन्यास भग्न भैरव (भैरव अर्यालको जीवनीमा आधारित) पाठकको छनोटमा पर्यो । साहित्यमा कमै लेख्ने गरिएको लैंगिकता र यौनिकताको विषयमा रमेश सायनले अन्तर उपन्यास ल्याए । तर, अपेक्षित चर्चा पाउन सकेन । राजनीतिक विश्लेषक विष्णु सापकोटा उपन्यासकार अवतारमा उदाए, अडिएका पाइला लिएर । पीपला मा पत्रकार विमल नेपालले माओवादी जनयुद्ध को विषय उठान गरे । वर्षको अन्तिमतिर राजव क्रूर पृष्ठमा जो थिए लिएर आइपुगे भने चिरञ्जीवी वाग्ले बहादुर शाह उपन्यासमा देखिए । राजवले उपन्यासमा २०२८ सालको बारा, पर्सा, रौतहटमा हिन्दुमुस्लिम समुदायबीच भएको साम्प्रदायिक दंगाको विषय लेखेका छन् । राणाकालीन पात्र गोपी च्यामेको जीवनीमाथि विश्व कुइँकेलले गोपीचा उपन्यास ल्याए भने कृष्ण गौतम दार्शनिक उपन्यास अद्वैतका साथ देखापरे । नवलेखक सागर खड्काको उपन्यास राइपाली भन्ज्याङ, जीवन जीवन्तको चरैवेति, गोविन्द कुसुमको भृकुटी यसै वर्ष आए । विषयवस्तु र मुद्दाका हिसाबले भक्त स्याङ्तानको डम्फुको आत्मालाप पाठकको रोजाइमा पर्यो । तामाङ समुदायको सांस्कृतिक पहिचान उनका कथाले बोकेका छन् भने खेम बतासको बुढीपोल्ली ले सुदूरपश्चिमको समाजसस्कृंतिलाई उजागर गरेको छ । मनीषा गौचनको प्रतिवहन र प्रवासको परिवेश, समाजमनोविज्ञानका कथा संकलित कृष्ण कुसुमको पार्श्वधुन पाठकको औसत रोजाइमा परे ।यो वर्ष आख्यानको उपस्थिति कमजोर देखिए पनि इतिहास, संस्मरण र जीवनाख्यानले सुखद संकेत गरेको लेखक तथा समीक्षक महेश पौड्यालको मूल्यांकन छ । पाठकको स्वाद फेरिएकाले प्रकाशकले यतातिर अब सोच्नुपर्छ, उनले भने, आख्यानमा पहिलेजस्तो बाढी आएन । केही नयाँ कविले राम्रै उपस्थिति देखाए । सामान्य मान्छेको जीवन संघर्ष, उचारचढाव र सफलताको आफ्नै कथा बेच्न देश दौडाहामा लागेकाले महावीर पुनले भने धेरैको ध्यानाकर्षण गराए । हिमाल आरोहीका जीवनाख्यानमा नयाँ काम भएको पौड्याल बताउँछन् । पर्वतारोही ल्हाक्पा सोनाम शेर्पाको आत्मकथा हिम्बु, पर्यटन प्रवर्द्धक मिङ्मा शेर्पाको सगरमाथाको शेर्पा म जस्ता पुस्तकले हिमालको कथा विश्वसनीय तरिकाले भनेका छन्, उनले भने ।चितवनस्थित सम्पूर्ण किताबका सञ्चालक लेखराम सापकोटाको अनुभवमा पाठकले आख्यानमा बलियो कन्टेन्ट खोज्न थालेका छन् । अलिअलि मायाप्रेमका कथा मिसाएर लेखे बिक्छ भन्ने मानसिकता अब लेखकले हटाउनुपर्छ, किनकि पाठक नयाँ विषयको खोजीमा छन्, उनी भन्छन्, आख्यानमा पनि सामाजिक मुद्दा वा कसैको जीवन लेखियो भने त्यसले राम्रै बजार पाउँछ । योगमाया जस्ता आख्यान पाठकले रुचाउने रहेछन् । अघिल्लो वर्षभन्दा यसपालि पुस्तक बजार केही चलायमान रहेको उनको अनुभव छ । मुकाम रणमैदान, राष्ट्रपराष्ट्र, बहादुर शाहजस्ता पुस्तकको बिक्री ठिकै रह्यो, उनले भने ।सालाखाला कविता कवितामा भने राजु स्याङ्तानको ओ पेङ्दोर्जे यसपालि बढी चर्चा पाउने पुस्तकका रूपमा देखापर्यो । वर्षान्तमा कवि विप्लव प्रतीकको हाइकुकिताब शाडेनफ्रोएडा छापिएर आयो । स्थानीय काव्यिक सुगन्धका हिसाबले गगन योक्पाङ्देनको केवाफुङ्को गीत लाई कविपाठकले रुचाए । नयाँ पुस्ताका सुमिना (बागी स्त्रीको आत्मकथा), देवव्रत (अस्वत्थामाको निधारबाट बागमती बग्छ), गीलु रातोस (सिलीदुङ), निर्भीकजंग रायमाझी (त्यसरी त कहिल्यै सोचिएन), मिथोच (आगोको पिदार) सम्भावनासहित काव्यिक दुनियाँमा देखिए ।चर्चित कविता साला पहाडमें क्या है शीर्षककै संग्रहसहित आएका मीनबहादुर विष्टको सार्थक उपस्थिति रह्यो । न्याय, समानता, वर्गवर्णभेदविरुद्धका कवितासहित अभय श्रेष्ठ लहना र तीर लिएर आइपुगे । भूपिनले छानिएका कवितासहित भूपिनका कविता सार्वजनिक गरे । प्रकाश रम्घालीको साँझको संगत, विमल वैद्यको युगको तटमा उभिएर, रेशम विरहीको प्रतिरोधको लय, एलबी क्षेत्रीको को हो त्यो मान्छे ?, छविरमण सिलवालको डोरम्याट यसै वर्ष प्रकाशनमा आए । कवि एवं हेटौंडास्थित किताबघरका सञ्चालक छवि अनित्य वर्ष ८० मा आख्यान बजारबाटै बेपत्ता भएको टिप्पणी गर्छन् । गैरआख्यानमा बढी रुचि देखियो, आख्यानले पाठकको मन राख्न सकेन, उनी भन्छन्, बिस्तारै आत्मकथाहरू पनि आत्मा कम र कथा ज्यादा हुन थाले । मुकाम रणमैदान र राष्ट्रपरराष्ट्रले थोरै इज्जत धानेका छन् । कवितामा भने राम्रै पुस्तक आएको उनको मूल्यांकन छ । लहना र तीर, बागी स्त्रीको आत्मकथा, त्यसरी त कहिल्यै सोचिएन, साला पहाडमें क्या है लगायत पुस्तकको बिक्रीले थोरै आशा जगाएको छ, उनले भने । बेला पब्लिकेसन्सकी अध्यक्ष बन्दना ढकाल समाजमा जुध्नुपर्ने एकखालको समस्या भए पनि लेखन धार निराशा र पलायनवादी भइदिँदा साहित्य सतही हुने गरेको बताउँछिन् । भन्छिन्, अहिले देखाउनेभन्दा छोप्ने प्रवृत्ति बढी छ । ३०४० वर्षको कालखण्डमा मध्यममर्गीय साहित्य धेरै लेखिए । बढी समस्यामा गुज्रिएका सहरी मजदुर वा निम्नवर्गका आख्यान लेखिएन । आख्यानले नयाँ परिवेश निर्माण गर्न नसकैकै कारण पाठकको दूरी टाढिँदै गएको उनको भनाइ छ । हामीकहाँ अनुवादका काम कमै हुने गरेका छन् । यद्यपि थोरै अनुवाद चर्चामा रहे । अमेरिकी उपराष्ट्रपति कमला ह्यारिसको सत्यको जगमा उभिएर (दि ट्रुथ वी होल्डको अनुवाद, विप्लव प्रतीक), प्रज्वल पराजुलीको चित्रलेखाको चौरासी (ल्यान्ड ह्वेर आई फ्लीको अनुवाद, विभु लुइँटेल) विश्वका चर्चित लेखकविचारकको सामयिक आलेख संग्रह २१औं शताब्दीमा निगरानी र स्वतन्त्रता (रोहेज खतिवडा) जस्ता महत्त्वपूर्ण पुस्तक आए ।नेपाली साहित्यमाथिका गम्भीर समीक्षासमालोचना यस वर्ष झनै भुत्ते देखियो । यद्यपि, भेषबहादुर थापाको राष्ट्रपरराष्ट्र माथि पत्रकार जेबी पुन मगरले लामो समालोचना लेखे नेपालखबर मा । निरंकुश राजा महेन्द्रको मुहारमा भेषबहादुरले पोतेको प्रजातान्त्रिक रङ शीर्षकमा उनले तीन दर्जनभन्दा बढी सन्दर्भ सामग्रीसहित मिहिन आलोचना गरेका छन् । यस्तै, मोहन मैनालीको मुकाम रणमैदान माथि इतिहासकार महेशराज पन्तले मुकाम रणमैदान नियाल्दा शीर्षकमा हिमालखबर मा टिप्पणी लेखे । लगत्तै मैनालीले प्रत्युत्तर शैलीमा हिमालमै लेखे मुकाम रणमैदान नियालेको समीक्षा नियाल्दा । उनले यसमा पन्तले खुट्याएका कमजोरीमाथि आफ्ना तथ्यतर्क पेस गरेका छन् । बेला पब्लिकेसन्सकी अध्यक्ष ढकाल अहिलेका लेखकमा विचारधारात्मक संघर्षको अभाव देख्छिन् । पहिले लेखक निर्माण गर्ने समूह नै सक्रिय हुन्थे । मार्क्सवादी शिविर होस् या गैरमार्क्सवादी, उनीहरू समूहमा विमर्श गर्थे । राजनीति नै विकृत बन्दै गएपछि त्यस्ता शिविर भत्किए, उनी भन्छिन्, राजनीति नै निराशाजनक भएपछि त्यसको प्रभाव साहित्यमा पर्ने हो, जुन अहिलेको देखिएकै छ ।यद्यपि, आख्यान र कवितामा नयाँ पुस्ताको जबर्जस्त प्रवेश भने देखिन्छ । आञ्चालिक सौन्दर्यसहित सांस्कृतिक पहिचानका मुद्दा र स्थानीयता मुल स्वर बनिरहेको छ । राजनीतिक बेथिति, बेरोजगारी, विदेशिनुको पीडाका साथै पर्यावरणीय चिन्तनमा पनि कलम चलेको छ । तर, हतारको लेखन र प्रसिद्धिको मोहले नवोदित लेखकप्रति ठूलो आशा नरहेको समीक्षक अधिकारी बताउँछन् । साहित्य गम्भीर साधना हो, भाषाशिल्पमा काम गर्नुपर्छ, लगातार लेख्नुपर्छ र अध्ययन जरुरी छ भन्नेमा लेखकको चासै भएन, उनले भने, कतिपय पहिचानवादी र नारीवादी लेखकहरू बढी मनोगत भइदिँदा, बढी क्रान्तिकारी बन्न खोज्दा साहित्यको मूल मर्म नै छोपिने गरेको पनि देखिन्छ ।"
एकान्त आलाप,"यसरी नै मेरो परिकल्पनामा सहरको सुखसयल कतै तैरिादैनकिनभने,सहर त त्यो भीडको पहरा हो जहााबाट जिन्दगीका सपनाहरुदुर्घटनामा परिरहन्छन्जहाा भीडको बीच पनि मान्छेले एक्लोपनको क्यान्सरसाग लड्नुपर्छ जसको उपचार गर्नुभन्दा त्यो भीडबाट भाग्नु नै बुद्धिमानी हो त्यसैले मेरो मन भीडबाट भागिरहेको छ ।"
लेखक चम्काउने सम्पादकको कथा,"लेखक रामचन्द्र गुहाको नयाँ किताब द कुकिङ अफ बुक्स ले लेखकसम्पादकबीचको घनिष्ट सम्बन्ध वर्णन गर्छ, जसमा उनी आफैं मुख्य पात्र छन् र छन् अर्का प्रखर सम्पादक रुकुन अड्भानी । सोझै भन्नुपर्दा यो साहित्यिक संस्मरण हुन त गुहाले लेखेका हुन्, तर यसका हिरो चार दशक सँगै काम गरेर उनलाई लेखक बनाएका सम्पादक रुकुन अड्भानी हुन् । किताबभरि रुकुनसँगका सम्बन्धहरूको पुनः अवलोकन भेटिन्छ । किताब सात अंशमा विभाजन गरेका गुहाले समयकाललाई वर्णानुक्रम गरेर सुरुको अंशमा रुकुनसँगको पहिलो भेट स्मृति उतारेका छन् । राम्रा क्रिकेट खेलाडी हुन्छन् गुहा र सायद त्यसकै बलमा राम्रो मानिएको सेन्ट स्टेफेन्स कलेज, दिल्लीमा स्नातक पढेका हुन्छन् । उनको स्कुल शिक्षा डुन स्कुल देहरादूनमा भएको, अभिभावक लामो समय सरकारी सेवामा रहेको अनि मुख्य कुरा उनी राम्रो क्रिकेट खेलाडी भएकाले पनि सेन्ट स्टेफेन्स पुगेका हुन सक्छन् । यो किताब भिन्न प्रकारको संस्मरण हो किनकि यो संस्मरणले लेखन, प्रकाशन, सम्पादन, आवरण, डिजाइन, किताबको आइडियादेखि बजारसम्म लैजाने प्रक्रिया र त्यसवरिपरिका घटना मात्रै समेटेको छ ।गुहाले भनेका छन् धेरैजसो सम्पादक अनि प्रकाशकहरू लेखकको प्रशंसा गर्छन् र लेखककै कारण आफ्नो काम चिनिएको बताउँछन् । तर, गुहाका लागि उनीभित्रका लेखक चिन्ने क्षमता रुकुनको भएको, उनकै प्रतिक्रिया, बल, प्रोत्साहन र मार्गदर्शनले कैयौं किताब लेख्न सकेकाले उनले यो किताब प्रिय सम्पादक रुकुनलाई समर्पण गरेका हुन् । प्रायः संस्मरणमा तीता, अप्ठ्यारा, लाजलाग्दा, नमिठा, जटिल कुरा त्यति धेरै राखिँदैनन् र ती भरिएका हुन्छन् स्वयंको प्रशंसा र गाथा, उपलब्धि र प्राप्तिका सूचीले । गुहा सफल भएका छन्, कारण हो वास्तविकताको आत्मसात्, कमजोरीको स्वीकारोक्ति, अरू समकालीन साथीको प्रतिक्रियालाई सकारात्मक हिसाबले लिने बानी र भिन्न विचार ग्रहण गर्न सक्ने क्षमताले ।गुहा रुकुन अड्भानीको ब्याचभन्दा दुई ब्याच जुनियर हुन्छन् । कक्षामा खासै सहभागी नहुने उनी क्रिकेट खेल्न खप्पिस हुन्छन् र उनको परिचय बनेको हुन्छ, क्रिकेटरका रूपमा । गुहाकै शब्दमा भन्नुपर्दा अड्भानी एकदमै अध्यनशील थिए, अंग्रेजी विषयमा त्यो वर्षसम्मकै उच्च प्राप्तांक हासिल गरेर कलेजभरि कहलिएका । अंग्रेजी त्यस्तो विषय थियो, जसका प्राध्यापक अति नै कडा र अंक दिन लोभी थिए, त्यस्तो विषयमा अड्भानीले त्यति लामो इतिहास बोकेको कलेजमा सर्वाधिक अंक ल्याउनु मामुली थिएन । पहिलो भेटमा अड्भानीले गुहालाई हेयको दृष्टिले हेरेको हुनुपर्छ भनेर गुहाले लेखेका छन् कारण हुन सक्छ उनले लगाएको भद्दा क्रिकेटरको पोसाक र क्रिकेटर भएकाले अध्ययनशील नहोला भन्ने आकलन । गुहा स्वीकार गर्छन् कि अड्भानीको आकलन सही थियो उनी पढाइ कम गर्थे र क्रिकेट बढी खेल्थे र त्यसमै समय व्यतित गर्थे । गुहाले किताबको पछिल्लो अंशमा स्वीकार गरेका छन्, उनीहरूको कलेजको साथीको बिहेमा यदि उनको भेट रुकुन अड्भानीसँग हुँदैनथ्यो भने उनी सायद लेखक बन्ने थिएनन् र यदि बने पनि यो स्तरको पटक्कै बन्ने थिएनन् । यसले अड्भानीप्रति गुहाको सम्मान र सद्भाव प्रस्ट हुन्छ ।कलकत्ता आईआईएममा समाजशास्त्रमा विद्यावारिधि गर्दै गरेका गुहा वातावरण इतिहासप्रति रुचि राख्थे । उनका बुवा वन अनुसन्धान कार्यालयको अधिकारी भएकाले रिसर्च गर्न पर्याप्त सामग्रीहरूको पहुँच थियो । साथै चिप्को आन्दोलनको प्रसिद्धिको कारणले उनको शोध वनमा हुने सामाजिक द्वन्द्वमा आधारित थियो । उनको अक्सफोर्ड युनिभर्सिटी प्रेसमा सम्पादक रहेका रुकुन अड्भानीसँगको सम्बन्ध अझ नजिक हुन्छ जब अड्भानीले गुहाको विद्यावारिधिको शोध उनको प्रेसबाट प्रकाशित गर्ने जमर्को गर्छन् र त्यही नै गुहाका लागि राम्रो लेखक बन्ने टर्निङ पोइन्ट सावित हुन्छ । अड्भानीले उनको शोध त्यत्तिकै प्रकाशित भने गर्दैनन्, गहन विश्लेषण र प्रतिक्रिया दिन्छन्, सुधार र संशोधन गर्न लगाउँछन्, मानौं त्यो उनको आफ्नै किताब हो । गुहा अड्भानीको विद्वता देखेर निकै प्रभावित हुन्छन् र जेजे गर्न भन्छन् त्योत्यो गर्दै जान्छन्, सुरुको किताबमा मात्रै नभएर अन्य सबैजसो किताबमा ।पहिलो किताब नछापीकनै गुहा एकपछि अर्को किताबको प्रस्ताव लिएर अड्भानीसँग कुरा गर्छन् । दोस्रो किताब गुहाले क्रिकेटबारे लेख्छन्, जसप्रति अड्भानीको पूर्ण सहायता रह्यो कारण हुन सक्छ गुहाको क्रिकेटप्रतिको लगाब । विकेट्स इन द वेस्ट नाम दिइएको उक्त किताब ओयूपीजस्तो प्रकाशन गृहले छाप्दा पनि उनी असफल रहे, तर त्यही किताबले क्रिकेट लेखकका रूपमा गुहाले पहिचान थपे । गुहा स्वीकार गर्छन् कि क्रिकेटको किताबको सन्दर्भमा अड्भानीको आकलन फेल खायो । त्यसैगरी समाजशास्त्री भेरियर एल्विनको आत्मकथा लेख्ने क्रममा अड्भानीले गुहालाई धेरै परिमार्जन गर्न लगाए । यतिसम्म कि फेरि सुरुदेखि नै फरक शैलीमा लेख्न लगाए र आत्मकथा भएको कारण समाजशास्त्रीय तरिकाले भन्दा पनि भिन्न तरिकाले लेख्न लगाए । फेरि पूर्ण ड्राफ्ट अड्भानीलाई पठाए र हरियो मसी अनगिन्ती ठाउँमा कोरिएको ड्राफ्ट फिर्ता पाए, जसमा अन्तिम टिप्पणी थियो, एल्विन एक विद्वान् र बुद्धिजीवीका रूपमा गरिएको अध्ययन ठीक छ तर व्यक्तिगत एल्विन कहाँ छ ? एल्विनको आमा, बहिनी र साथीहरूसँगको पत्राचार अध्याय थपेर किताब थप सच्याएपछि फेरि अड्भानीले प्रतिक्रिया दिए, छोरा, भाइ, साथी, बुबा र पतिका रूपमा एल्विनको चरित्र ठीक छ, तर लेखक र विवादमा संलग्न हुन रुचाउने एल्विनको चित्रण कहाँ छ ?गुहाले फेरि सुरुदेखि सच्याउँदै लेखे । र, एल्विनको आत्मकथा सम्पादक अड्भानीलाई बुझाए, फेरि केही शैलीगत प्रतिक्रिया दिँदै किताबलाई अझ पठनीय कसरी बनाउन सकिन्छ भनेर अन्तिम सुधार गर्न भने । सोही अनुरूप गुहा काम गर्छन् र सन् १९९९ मा स्याभेजिङ द सिभिलाइज्ड ः भेरियर एल्विन, हिज ट्राइबल्स एन्ड इन्डिया शीर्षकमा पुस्तक ओयूपीले प्रकाशित गर्छ । करिब २० वर्ष ओयूपीमा काम गरेपछि रुकुन अड्भानीले प्रकाशन गृह छोड्नुपर्ने अवस्था आउँछ, जुन गुहाको भाषामा भन्नुपर्दा औपनिवेशिक विभेदले निम्त्याएको थियो । अड्भानीकी श्रीमती अनुराधा रोय पनि ओयूपीमा सँगै काम गथिन्, डिजाइनको । अचानक ओयूपी इन्डियाले श्रीमान् श्रीमती एकै संस्थाको एकै विभागमा काम गर्न नपाउने निर्णय ल्याउँछ, जुन अड्भानीलाई असहज हुन्छ किनकि मुख्य कार्यालय बेलायतमा श्रीमान् श्रीमती एकै विभागमा काम गरिरहेकै थिए । अन्य मनमुटाव पनि रहेको त्यस्तो असहज परिस्थितिले अड्भानी ओयूपी छोडेर आफ्नै प्रकाशन गृह पर्मानेन्ट ब्ल्याक सुरु गर्छन् दुर्गम पहाडी गाउँ रानीखेतमा ।आफ्नो प्रकाशन गृहबाट किताब छाप्नैपर्छ भनेर कहिले पनि दबाब दिएनन् अड्भानीले गुहालाई । कहिले पेन्गुइनबाट छाप्दा राम्रो हुन्छ भन्ने प्रतिक्रिया दिन्थे । जहाँबाट प्रकाशन गरे पनि गुहाका किताबका सम्पादक अड्भानी नै हुन्थे किनकि गुहाले सबैभन्दा विश्वास गर्न सक्ने पात्र थिए उनी । सेन्ट स्टेफेन्स कलेजका प्राध्यापक अड्भानीलाई एकान्तप्रेमी स्कोलर भनेर बुझ्थे, जुन गुहालाई पछि ठीक भनेका रहेछन् भन्ने लागेको थियो । २०१९ मा रिसर्चकै क्रममा उनी रानीखेत पुग्छन् र अड्भानीलाई आफू नजिक आएको बताउँछन् । अड्भानीले स्वागत गर्छन् र सँगै उनीहरू खाना खाँदै लामो कुरा गर्छन् इतिहास, साहित्य र लेखनका । अड्भानी आफू गुहासँग थप केही समय बिताउन चाहेको बताउँछन्, तर गुहा समय नपुग्ने बताउँदै त्यहाँबाट बिदा माग्छन् र पछि अड्भानीलाई उनकै प्रकृतिमा बस्न दिएकोमा ठीकै गरेँ सोच्छन् । शशि थरुर, अमिताभ घोष, राम गुहाजस्ता पात्रमाथि बुझ्न किताब सहयोगी छ । तर, रामचन्द्र गुहा केवल आफूले पढेको कलेज सेन्ट स्टेफेन्सबाट उत्तीर्ण लेखकहरूको मात्रै बढी चर्चा गर्छन्, जुन संकुचित लाग्छ । किनकि भारतमा अन्य थुप्रै संस्थामा पढेर पनि गुणस्तरिय लेख्ने बुद्धिजीवी प्रशस्तै छन् ।"
न्ह्यू सधैं समीप,"संगीतसँग बडो निकट छु म । यो मसँग मेरो बाल्यकालदेखि सँगसँगै छ, अटुट । संगीतको परख गर्न लामो स्वअध्ययन, संगत र त्यसमाथि मैले लिएको विविध आस्वादले काम गरेको हुनुपर्छ । डीलन, मेहंदी हसन, जगजित, आबिदा र आला पुगाचोभाका गीतहरू सुन्दा तिनकै धूनमा विलीनप्रायः हुन्छु म । किन यसरी संगीतसँग लहसिएँ होला ? सायद यसमा भएको विशिष्ट विशेषताले त्यसो भएको हुनुपर्छ । संगीतले जब तपाईंको हृदय स्पर्श गर्छ, त्यो स्पर्शप्रिय हुन्छ । प्रहार हो यदि त्यो भने त्यो दर्दरहित हुन्छ । प्रसिद्ध गायक बोनो त यसलाई संसार बदल्ने माध्यम भन्छन् । उनका अनुसार, संगीतले संसार बदल्न सक्छ, किनभने यसले मानिसलाई नै बदलिदिन सक्छ ।सन्दर्भ न्ह्यू बज्राचार्यको हो । संगीत, सोच र व्यवहारको मयूरप्वाँखले मेरो मन स्पर्श गर्नुअघि उसको संगीतले मलाई वशीभूत गरेको हो । उसको संगीत र संगतले मलाई स्मृतिमा कुँदिन सम्भव विशेष पलहरू दिएको छ । ऊबारे लेख्नुपर्दा दुविधामा हुन्छु । यति धेरै कुराहरू छन् कि के लेख्ने र के नलेख्ने ? ऊ असल साथी हो ? कुशल संगीतकार हो ? अरूको हित हुने र हौसला बन्ने कुरामा सँधै चनाखो रहने व्यक्ति हो ? साहित्य, सिनेमा र कलाको पारखी हो ? धन कमाउने होडबाट मुक्त कलासाधक हो ? के हो ? धेरै आयामले भरिएको मान्छे हो ऊ । त्योभन्दा विशेषचाहिँ मेरा लागि समीपको साथीमध्ये एक हो । साथी शब्द सुन्दा साधारण लाग्ला । तर, होइन है । शब्दमा रहेको रस सिकाउन कन्जुस्याइँ गर्ने हो या समय नभएको हो वा शब्दको रससँग अनभिज्ञ रहेको भान हुने शिक्षण संस्कारमा हुर्किएका हामीमध्ये धेरैलाई त्यो शब्दमा भएको भावको अर्थसँग मतलब नहुन सक्छ । मेरा लागि भने साथी शब्दले विशेष अर्थ राख्छ । अक्वेन्टेन्स र साथीमा फरक हुन्छ । साथी त्यो हो, जसलाई सम्झिनेबित्तिकै आफू मायाले सिञ्चित भएको महसुस हुन्छ र जोसँग आफ्ना सारा रहस्य साझा गर्न सकिन्छ । साथीले तपाईंबारे राय बनाउन जानेको हुँदैन, उसको प्रेम निःसर्त हुन्छ । आफ्ना त्रुटिलाई साथीले मायासहित सम्झाउँछ, अरुले तपाईंलाई चित्त दुखाउन खोज्दा अघि सरेर बचाउन उभिने पनि साथी नै हुन्छ । मैले न्ह्यूमा त्यो गुण पाएको छु । र, थाहा छ मलाई उसका ती गुण उसका साथीका निम्ति सदा उपलब्ध छन् । म कवि, ऊ कलाकार । निश्चित रूपमा जब हामी कुनै जमघटमा जान्छौँ, ऊ आकर्षण बन्छ । म ऊसको छेउमा बसेर रमाइरहेको हुन्छु । तर, मेरो अनुभवले भन्छ, त्यतिखेर ऊ आफूले पाएको सम्मानको मदमा लीन हुँदैन, बरु आफूसँग भएको साथीको उपस्थितिको हेक्का राख्छ र साथीको परिचय सबैलाई दिन्छ । अनि केही भीड मतिर आउँछन् । जुन भीडको लालसा हामी दुवैलाई छैन । किनभने ती चिजमा हामी रमायौँ भने हाम्रा रचनात्मकता र सिर्जनशीलताका दैलाहरू बिस्तारै बन्द हुँदै जान्छन् । भीडको स्नेहलाई आँखाले धन्यवाद भन्छौँ र मनमनै कृतज्ञ हुन्छौँ अनि आफ्ना कृतिमा ऊर्जा भर्न त्यो भीडले स्नेहीभावको उपयोग गर्छौँ, झन्झन् जिम्मेवार बन्छौँ, आआफ्ना रचना निर्माणमा । न्ह्यू साथीहरूका निम्ति सधैं साथी हो । साथीलाई कसैले चोट पुर्याउँदा उसलाई जोगाउन ऊ उभिएको मैले देखेको छु । ऊ झगडालु कहिले होइन, तर साथीको अपमान हुँदा त्यसको विरोधमा ऊ भीम भएर उभिन्छ । साथीका निम्ति ऊ कति स्नेही छ भन्ने थुप्रैपटक अनुभव गरेको छु मैले । तर, ऊ बोलेर माया गर्न जान्दैन । उसकै मनको गर्भमा हुन्छ उसको माया । अनपेक्षित रूपमा उसले देखाउने माया ताज्जुब तुल्याउने खालका हुन्छन् । म जब कुनै आनन्दभूमिमा पुग्छु, जब सुन्दर दृश्य देख्छु, जब विशिष्ट वस्तु खेलाउँछु मलाई न्ह्यूको याद आउँछ । ऊ पनि जबजब त्यस्तै परिवेशमा हुन्छ, मलाई सम्झिन्छ । कथंकदाचित उसले याद गरेन भने म आफैं टुप्लुक्क उसको घर या अफिस डोरेमी पुगेको हुन्छु, जुन नियोजित हुँदैन । यो कस्तो योजना हो कस्मसको, हामी दुवै चकित पर्छौँ ।म जस्तो हुँ उस्तै रूपमा उसले मलाई स्वीकार गरेको छ । ऊ मलाई उसको दृष्टिकोणको साँचोमा ढाल्न चाहँदैन । त्यसबारे ऊ सोच्दै सोच्दैन । म यो किन भन्न सक्छु भने साथीले नै हो साथीको मनमा लुकेको अनुभूति अनुमान गर्दछ र त्यो अनुमान सँधै सत्य साबित हुन्छ । कहिलेकाहीँ बोल्नु नपर्ने महफिलमा मैले अञ्जानमा अज्ञानतावश केही प्याट्ट बोलेँ भने ऊ त्यस बखतको कुराकानीलाई अन्तै कतै मोडिदिन्छ । र, अर्को भेटमा मैले राम्ररी महसुस गर्ने गरी र मेरो मनमा ठेस नपुग्ने गरी मैले सोच्ने दृष्टिकोण बदल्नुपर्ने चेत उसैले खुलाइदिन्छ । म असल छु, खराब छु, जे छु त्यसैलाई नतौलिकन स्वीकार गरेको छ उसले । मेरो जीवनको गुणवत्तालाई उसले सुधार गरिदिएको छ, धन दिएर होइन, अदृश्य आत्मीयता दिएर । मेरो आत्मविश्वासलाई उसले बढाएको छ, संवादबाट होइन उसको व्यवहारबाट । मानिसको प्रगति गाडी, घर र धनबाट होइन, मानसिक रूपमा हुनुपर्छ । मलाई यो थाहा नभएको कहाँ हो र ? तर, न्ह्यूसँगको सत्सङ्गबाट मैले त्यसलाई महसुस गरेको छु । म जीवनयात्रामा हारसँग निहुरिने मान्छे नहुँला । तर, जीवन न हो, मनोदशा हमेसा एकनास हुँदैन । कहिलेकाहीँ मेरा आँखामा उसले उदासी देख्दो हो । त्यस्तो बखत मेरो शक्ति उसले कुरैकुरामा सम्झाएको मलाई सम्झना छ । कहिलेकाहीँ उसलाई सम्झिँदा र ऊ सशरीर मेरो समीप नहुँदा अनायास मेरो आँखा रसाउनु सायद त्यसैको परिणाम हुनुपर्छ । ऊसँग लामो समयसम्म संवादमा नरहे पनि भेट्नेबित्तिकै फेरि सहजै आत्मीयताको उही पुरानो रूपमा आइपुग्न सक्छु म । यही त हो साथी भनेको । न्ह्यूमा आत्मरति छैन । एक दिन मेरा अर्का साथी सुरेन थामीले एउटा आईएनजीओको कार्यक्रम सुरुवात गर्न न्ह्यूको गीत खोजे जिन्दगी यो उत्सव हो, वरदान ईश्वरको । मैले न्ह्यूसँग त्यो गीत मागेँ । तर, गीत भेटेन उसले । कुनै बेला सिम्फोनिकमा रेकर्ड भएको त्यो गीत उसले आफ्नो अर्काइभमा राखेको थिएन । अर्को प्रचलित गीत मागेँ, त्यो पनि ऊसँग थिएन । ऊ काम गर्दै जान्छ, त्यसको सफलता वा असफलताको भुमरीमा रिंगिएर रहँदैन । साधारण संगीत मेरो कानसम्म पुग्छ, हृदयसम्म पुग्न मुस्किल हुन्छ । उसको संगीत मेरो कानलाई झुक्याएर कतिखेर हृदयभित्र बसिसक्छ, सुइँकै हुँदैन । यस्ता कुराले तन्तुहरूलाई खुसी दिन्छन् । र, यस्तो खुसीलाई अभिव्यक्त गर्ने शब्द म अक्सर खोजिरहन्छु । रैथाने, ब्लुज, ज्याज, सिम्फोनी, शास्त्रीय र पाश्चात्य संगीतमा पर्याप्त ज्ञान ऊसँग छ । कुन गीतलाई कसरी आकार दिने अर्थात् कस्तो खालको रंग दिने शिल्प छ ऊसँग । उसले हजारौं गीतमा संगीत भरेको छ । हिन्दुस्तानका केही समकालीन संगीतकर्मीहरू न्ह्यूको प्रतिभासँग कायल छन् । उसले आनी छोइङलाई बनाइदिएको गीतको धून सर्लक्कै उठाएर चीनमा एउटा लोकप्रिय गीत बनेको छ । मुद्दा हाले त प्रशस्त पैसा आउँथ्यो होला । तर, त्यसरी कमाउने ऊसँग जाँगर छैन । कुनै बखत म अमेरिकामा थिएँ । न्ह्यू त्यसै बखत अमेरिका आउने भयो । मेरो बालसखा रविन भण्डारीलाई उसले भनेको रहेछ विप्लवलाई २०२५ वटा गीत तयार राख्नु भन्नु । मैले पत्याइनँ, मलाई भन्नुपर्ने कुरा किन रविनलाई भनेको होला भनेर । यस अर्थमा ऊ अलि लजालु पनि छ, केही अर्न्तमुखी । ऊ अमेरिका आएलगत्तै उसले मेरो एउटा रोम्यान्टिक कविता कम्पोज गर्यो । बडो मदिर थियो धून । त्यतिखेर त्यसलाई फोनमै सही, रेकर्ड गर्ने शुद्धि आएन । अब त त्यसको धून उसैको स्मृतिबाट गायब भइसक्यो । त्यसपछि बाँकी गीत पनि उसले कम्पोज गर्यो, जुन रेकर्ड भएर प्रकाशित नभए पनि फोनमा अद्यापि छँदैछ । हामीमा भएको रोचक कुरा के छ भने, हामी दुवै आफ्ना कृति रेकर्ड गर्ने कुरामा चासो दिँदैनौँ । मैले लेखेको गीत उसले कम्पोज गर्दा, हामी दुवैले त्यसलाई स्वीकृत गर्दा, मैले शब्द र उसले धून परिमार्जित गर्दा, सँगै हुँदा कहिलेकाहीँ त्यस गीतलाई गुन्गुनाउँदा र गीतले यौटा आकार लिँदै गर्दा पाइने खुसीको उत्कर्ष हामीले अनुभूत गरेका छौँ । त्यस माध्यमबाट हामी आनन्दको वर्षामा निथ्रुक्क रुझ्दछौँ र त्यसपछि महसुस हुने तृप्तिको इन्द्रेणीमा बेरिन्छौँ । यौटा गीत तयार हुन काव्यले सजिएको रचना त चाहिन्छ नै । गीतलाई आकार दिन पनि संगीतकार सक्षम हुनुपर्छ, जसमा ऊ पारंगत छ । हामी सँगै बस्दा, गीतसंगीतका कुरा गर्दा, मलाई भने यस्तो विलक्षण शिल्पीको गीत किन नेपाली सिनेमामा सामेल हुँदैन भनेर मनमा कुरा खेलिरहन्थ्यो । नेपालको परिप्रेक्ष्यमा सिनेमाको धर्म सिनेमा बनाउनु मात्रै होइन, गीतसंगीतलाई अर्को स्तरमा पुर्याउनु पनि हो । तर, सिनेमाले गीतसंगीतलाई सीमान्तकृत अवस्थामा राखेको कुरा मैले भनिरहनु पर्दैन । नेपाली सिनेमालाई गम्भीर, जीवनसँग जोडिएका र स्पर्शी गीत धेरै वर्ष अघिदेखि चाहिएको छैन । एकपल्ट मैले न्ह्यूलाई नेपाली सिनेमाका निम्ति संगीत गर्न दबाब दिएको थिएँ । उसले एउटा फिल्मका लागि काम गर्यो पनि, तर जसका लागि गरेको थियो, उसकै उदासीनताले रेकर्डेड गीत पनि फिल्ममा आएन । यो एक प्रकारको अपमान थियो म भन्दिनँ, तर संवेदनशील काम भने थिएन । तर, न्ह्यू त्यतिखेर खिन्न भएन, न मसँगै ठुस्कियो । बरु नेपाली फिल्मकमीमाँझ गीतसंगीतको हैसियत कस्तो रहेछ भन्ने कुराचाहिँ त्यही घटनाबाट मैले सिकेँ । गीतलाई सही आकार दिएर संगीत बुन्न सक्ने मान्छेको कदर सिनेमामार्फत गराउन मैले सकिनँ । त्यसैले म थिएटरमार्फत त्यो काम गर्न चाहन्थेँ । कुनै थिएटरको यौटा नाटकमा मैले गीत लेख्ने अवसर आयो । संगीत न्ह्यूले गरिदेओस् भन्ने निर्देशकको चाहना थियो, जुन काम न्ह्यूले मेरा कारण सहर्ष स्वीकार गर्यो । तर, त्यहाँ पनि केही अनपेक्षित नरमाइलो घटना घट्यो । अपशोच, अब थिएटरमा संगीत दिने कुरामा पनि उसको मोहभंग भयो । तर, कुनै सुरतले मेरो भत्किएको मनलाई टालटुल पार्ने यौटा अवसर अन्ततः आइछाड्यो । अनुप बराल नाटक यौटा सपनाको अवसान बनाउँदै थिए । आर्थर मिलरकृत त्यस नाटकको अनुवाद अनुपले मलाई गर्न दिएका थिए । गीत पनि मैले नै लेखेको थिएँ । मलाई न्ह्यूको संगीतसँग मोह थियो, अनुपले मेरो कुरा खाए । पैसा बडो न्यून थियो त्यस काममा । तर, न्ह्यूले पैसालाई खास महत्त्व दिएन । संगीत गर्यो र त्यसमा कम्पोज भएका गीत जब अनुपले मन पराए, मेरो आहत मनले क्षतिपूर्ति पायो । डराइडराई मैले न्ह्यूलाई अनुरोध गरेको थिएँ । उसले म गर्छु भनिदियो । यस अर्थमा कुनै नरमाइलो विगतलाई सम्झिएर कुँडिने बानी ऊसँग छैन भन्ने कुरा मैले चाल पाएँ । कहिलेकाहीँ सोच्दछु, मेरो जीवनमा उसको उपस्थिति नहुँदो हो त के हुन्थ्यो ? मेरो जीवनमा अद्भुत सेन्स अफ ह्युमर भएको साथी हुँदैनथ्यो । मबाट टाढा रहँदा पनि उसको प्रेम र मित्रता अनुभूत भइरहने यौटा महसुसको अनुभव मैले गर्न पाउँदिनथेँ । तर, कहिलेकाहीँ मसँग हुँदा ऊ कताकता हराइरहन्छ । पहिले थाहा थिएन, अहिले बुझेको छु उसको दिमागमा संगीतका कर्डहरू ह्वारह्वार बर्सिरहेका हुन्छन् । धूनका पवन चलिरहेका हुन्छन् । तीमध्ये केही ऊमार्फत हाम्रा निधि बन्छन्, केही फुत्केर दूर जान्छन् । म रहुन्जेल उसको महत्त्वपूर्ण र अर्थपूर्ण उपस्थितिबाट कवै दूर नहुँ । यो मेरो दृढचाहना हो । र, दृढ भएर चाह्यो भने सुन्छु, कस्मसले सुन्छन् रे ।"
"हिँड्ने राजमार्ग, गुड्ने राजमार्ग",(लेखक चौलागाईंको कर्णालीमाथि लेखिएको किताब सपादलक्ष कर्णाली प्रकाशित छ)
एउटा नवोदित सहरको कथा,"नयाँ वर्षको रमझम सकिएको एक साता भयो । चैत मसान्तको साँझदेखि वैशाख एक गतेको झिसमिसेसम्म मात्दै, नाच्दै, गाउँदै, रुँदै, कराउँदै, मोबाइलबाट भिडियो खिच्दै संसारलाई आफ्नो अँगालोमा कसेर रमाइरहेका तन्नेरीहरू बिहानपख मस्त निदाए । निद्राले शरीरलाई आराम दिँदैन, दिउँसोका लागि ऊर्जाको संकलन गर्छ । नयाँ वर्षको भोलिपल्ट सडकमा जोजो देखिए ती सबैको अनुहारमा ऊर्जाको चमक थियो । रमाइलो भयो नि यार !नयाँ वर्षको दिनमा सडकमा त्यस्ता मानिसहरू पनि भेटिए, जो आउँदा दिनहरूका लागि आशाको दियो जगाइरहेका थिए । भलै, उनीहरूको हातको दियो निभ्ने अवस्थामा थियो । चिया पसलमा एक दर्जन मानिस हातमा कटिङ चियाको गिलास बोकेर जमजमाउँदै थिए, असी त गयो, गयो । अब एकासीमा केही त पक्कै हुन्छ । के हुन्छ ? अघिल्लो साँझको धङधङीको सुरमा एक जना युवक भन्दै थिए, कि रामीको विहे हुन्छ, कि मेरो भिसा लाग्छ । रामी उनकी प्रेमिका हुन् राम उनको नाम हो । रामकी रामी, रामीका राम । मनीषाको चिया पसलमा जम्मा भएका मानिसहरू राजनीतिको व्याख्या गर्दै थिए । एक जना युवा बम्किँदै थिए, साला नेताहरू गावार हुन् । आफ्नो र अर्काको छुट्याउन सक्दैनन् । लाग्दथ्यो उनी के बोली राखेका छन् ? उनैलाई थाहा छैन । तर, उनी आफ्नो व्याख्यामा आफैं रमाउँदै थिए । उनीहरूको आँखाको भाखा बोल्दै थियो, हुन त केही हुँदैन । माखो पनि मर्दैन । तै पनि, यो उनीहरूको साबिकको बयानबाजी थियो । वाग्मती ढलमतीमा रूपान्तरित भइसकेकी छन् । तर, दशक अगाडि वाग्मतीको पानी कञ्चन र निर्मल बनाउने अभियानमा एक्लै कस्सिएर लागेका थिए, हुतराम वैद्य । उनको नाम सम्झिने मानिस अहिले निकै थोरै छन् होला । हुतराम थापाथली छेउको वाग्मती किनाराका घाँस उखेल्थे र लेउ सफा गर्थे । त्यस यता मानिसका आशाहरू निरन्तर स्खलित भएका छन् । निर्दलीय पञ्चायतकालका शासकदेखि संघीय गणतन्त्रका शासक बाबुराम भट्टराईसम्म, सबै वाग्मतीको पानी स्वच्छ बनाउने अभियानमा लागेका थिए । पानी त स्वच्छ भएन, तर अभियान टुंगियो । तर किन हो, एसियाली विकास बैंक नै लागिपर्दा पनि वाग्मती जस्ताको तस्तै रहिन् । तैपनि, मानिसले पवित्र नदी वाग्मतीमा शुद्ध र स्वच्छ पानी बहने आशा अझै छाडेका छैनन् । उनीहरूलाई लागेको छ, उनीहरूकै जीवनकालमा ब्रम्हनालको जल सफा र स्वच्छ हुनेछ । बालक, वृद्ध र तन्नेरीहरू वाग्मतीप्रति भावविह्वल देखिन्छन् । मानिसमा वाग्मती नदीप्रतिको आस्था घटेको छैन । एक समय यस्तो पनि थियो चाबहिल स्कुलमा पढ्ने बालकहरू पौडी खेल्दा वाग्मतीको सूर्यघाटमा डुब्थे र राजराजेश्वरी घाटमा पानीबाट बाहिर निस्किन्थे । अहिले त वाग्मतीमा को पौडी खेल्छ र ? राजराजेश्वरीको किरियापुत्री आवासमा पितृको आह्वान गरेर बसेका मानिसहरू कलधारामा नुहाएर शुध्द हुन्छन् । किरियापुत्री आवास सधैं हाउसफुल हुन्छ । मानिसहरू भन्छन्, हाम्रो यो सहर बनारसभन्दा कुनै हिसाबले कम छैन । यो त धर्म र दर्शनको खानी हो । यो असत्य होइन । पहाडी सहर काठमाडौ र मैदानको सहर बनारसबीच भौतिक तुलना नहोला । तर, मानिसको विश्वास छ, दुवै सहरमा मर्नेले मुक्ति पाउँछन् । फरक यत्ति छ ः बनारसमा मर्नेहरूले मुक्ति पाउँछन्, काठमाडौंमा मर्नेहरूले मोक्षवरण गर्छन् । हो, यो कुरा तातो सत्य हो । काठमाडौंमा जति पनि मानिस आउँछन् ती सबै मोक्षवरणकै लागि आउँछन् । यहाँ आएपछि अनेक प्रयत्न गरेर युरोप जान्छन्, अमेरिका जान्छन्, खाडी देशहरूतिर भासिन्छन्, अफ्रिका, चीन, रुस कहाँ पुगेका छैनन् र नेपालीहरू ? सावगासले भ्याउनेहरू विदेशबाट मर्नकै लागि काठमाडौं आउँछन् । अमेरिकामा मर्नभन्दा मरेपछि खरानी हुन धेरै खर्च लाग्छ रे । यो पक्कै साँचो होला । जसको औकात हुँदैन, तिनका मृत शरीर बाकसमा काठमाडौं ल्याइन्छन् । आफ्नो मृत शरीर पशुपति क्षेत्रको भष्मेश्वर महाश्मसानमा जलोस् भन्ने ठूलो आकांक्षा हुन्छ मानिसहरूको । जन्मभूमिका लागि अरू केही गर्न नसके पनि मर्नका लागि जन्मभूमि नै फर्किने आशा नै हो जन्मभूमिप्रतिको स्नेहभाव । वाग्मती किनाराको विकास नभएको छैन । वाग्मती किनारामा बनेका करिडोरसडकका वारिपारि अलकत्रा छापिएका छन् । तिलगंगाको बगर क्षेत्रमा आँखा अस्पताल बनेको छ, जहाँबाट हजारौंले दृष्टि पाएका छन् । मानिस मरे पनि उसका आँखाहरू जीवित रहन्छन् भन्ने मान्यता छ चिकित्सा शास्त्रको । दाहसंस्कारका लागि भष्मेश्वरको महाश्मसानमा ल्याइएका मृत शरीरको आँखा निकालेर नेत्रविहीनहरूलाई संसार देखाउने योजना थियो त्यो अस्पतालको । त्यो योजना सफल वा विफल के भयो ? थाहा छैन । सायद जम्न सकेन । जीवित मानिसको शरीरमा मरेको मानिसको आँखा जडेर उसलाई सूर्यको उज्यालो देखाउनु पक्कै धर्म हो । तर, हिन्दुको संस्कार अलि बेग्लै छ क्यारे । जे भए पनि यो क्षेत्रको उखपात विकास भएको छ । भारतसरकारको सहयोगमा तीर्थयात्रीहरूका लागि बनेको धर्मशाला अहिले लक्जरी होटलमा परिणत भएको छ ः जहाँ शाकाहारी भोजन र मदिरा दुवै उपलब्ध हुने चर्चा सर्वत्र सुनिन्छ । पशुपति बिकास कोषलाई थाहा छ महादेव सर्वभक्षी परमेश्वर हुन् । उनलाई बलि पनि चढ्दछ र मद्य पनि । यस्तो आस्थाशील भूमिमा मदिराको वैधानिक व्यापारलाई कसरी अस्वाभाविक भन्नु ?कुनै बेला गौचर र भैमाल भनेर चिनिने यो क्षेत्रको अहिले अकल्पनीय विकास भएको छ । बत्तिसपुतली गाउँका बासिन्दाहरू सबैको घरमा गाई पालिन्थ्यो । यी गाईहरू त्रिभुवन विमानस्थलको पश्चिमतिरको डाँडामा चर्ने गर्दथे । त्यसैले यो ठाउँको नाउँ नै रहेको थियो गौचरन । अहिले त्यो डाँडा काठमाडौं सहरको शोभा बनेको छ । जताततै लक्जरी होटल खुलेका छन् । म्यानपावर कम्पनीका कार्यालय खुलेका छन् । नानीचाको चिया पसलदेखि सानदार कफी पसलसम्म, यो एउटा क्षेत्रलाई मात्रै हेर्ने हो भने पनि, अहिले यो काठमाडौंका धनाढ्यहरूको बस्ती बनेको छ । जहाँ समृद्धि हुन्छ, त्यहाँ दरिद्रता पनि त्यत्तिकै हुन्छ । अलि पर, नदी किनारामा दरिद्र मानिएका सुकुम्बासीहरूले घरबास बनाएका छन् । कति सुकुम्बासी टहराभित्र अत्याधुनिक वासिङ मसिनदेखि सुविधाजनक फ्रिजरहरू भेटिन्छन् । के नेपाल सानो छ ? महाकवि देवकोटालाई सुनाउन मन लाग्छ छैन कविवर, छैन । नेपाल सानो छैन । तपाईंले कल्पना गर्नुभएजस्तै यो सुन्दर छ, विशाल छ । तर, तपाईंले भन्नुभएजस्तो शान्त छैन । यो त कोलाहलमय छ । नयाँ वर्षकै दिन एक जना तन्नेरी नालामा परिणत भइसकेकी वाग्मतीको किनारामा पातलो प्लास्टिकमाथि कुशको आसन बिछ्याएर सजिलोसँग पलेँटी मारेर बस्न खोजिरहेको छ । उसको छेउमा एक जना पुरोहित कुशको बाहुन र मोटक बनाउँदै छन् । तन्नेरी केटाकी आमा नयाँ वर्षका दिन स्वर्गवासी भएकी थिइन् । तन्नेरी स्वर्गवासी आमालाई तर्पण र पिण्डदान दिन आएको थियो त्यहाँ । तन्नेरी आफ्नो छोरालाई वाग्मती नदी छेउमा बनेको आफ्नो घरको बाथरुमको धारामा प्लास्टिकको पाइप जोडेर त्यो पाइपबाट श्राद्धस्थलसम्म पानी ल्याउन कराउँदै थियो । वाग्मतीमा अहिले नालामा बग्ने पानी बगिरहेको छ । त्यो पानी पितृलाई चढाउने हो भने पितृ सिधै नर्कलोकमा पुग्छन् । यस्तै कुनै आशयको वशीभूत थियो त्यो तन्नेरी । हो त, अहिलेको समय परिवर्तन भएको छ । बाबुआमाको गुनासो हुन्छ अचेलका केटाकेटीलाई अह्राएर पुग्दैन, कराउनै पर्छ । कराएर पनि टेर्दैनन ।श्राद्ध स्थलको छेउबाट रामनामी ओढेका एक हूल मानिस पशुपतिनाथको जय को नारा लगाउँदै वाग्मती करिडोरको बाटो मन्दिरतिर लाग्दै छन् । ती मानिसको नजरमा आमाको श्राद्ध गर्न वाग्मतीको किनारामा आसन जमाएर बसेको तन्नेरी चढ्दैन । उनीहरूलाई यो पनि थाहा छैन होला, हिन्दु धर्मग्रन्थहरूमा पशुपतिनाथको महिमा र महत्त्व बढाउने वाग्मती नदीको योगदानको वर्णन छ । वाग्मती नदी छिन् र पशुपतिनाथ हुनुहुन्छ । पानीबिना माछाको परिकल्पना त मूर्खता नै हो । उनीहरू हिन्दु धर्मको जय जयकार गर्दै अघि बढ्दै छन् । छिमेकी भारतको अयोध्या नगरीमा हालै बनेको भगवान् रामको विशाल मन्दिर बनेको छ । भक्तजनहरू अयोध्या नगरी जान खर्च जुटाउँदै छन् । मानोमुट्ठी उठाएर धर्मकार्य गर्ने प्रवृत्ति पुरानै हो । उनीहरूको कुरा सुनेर म सोच्दछु भक्ति र दर्शनकै लागि हो भने त भगवान् रामको मूर्ति यहाँ पनि प्रतिष्ठित छ । मेरो घैंटोमा घाम लाग्दछ भक्तजनहरू अयोध्या नगरीमा बनेको भव्य मन्दिरको अवलोकन गर्न चाहन्छन् । मानिसहरू इन्टेलिजेन्ट छन् । उनीहरू पशुपतिको जात्रामा जान्छन् । भगवान् शिवको दर्शन गर्दछन् । पेटारोमा राखेर ल्याइएको सिद्रालाई स्थानीय बजारमा बेच्दछन् । त्यसपछि घर फर्किन्छन् ।काठमाडौं सहर पहिलेको जस्तो गुजमुच्च छैन । यो अहिले विशाल आयातनमा फैलिएको छ । यसको विस्तारको ठाउँ साँघुरिँदै गएको छ । तर पनि, बिस्तार रोकिएको छैन । सहरमा सवारी प्रशस्त छन् । कतिबेला लाग्छ, यी सवारीहरूले मानिसको संख्यालाई संकुचित बनाइदिनेछन् । जे छ, यहीं छ । यहाँ नभएको केही छैन र कहीं छैन । खरिदबिक्रीमा रोक लागेका पाँच सय र हजार रुपैयाँको नोट छाप्ने गुमस्ताहरू यहीं भेटिन्छन् । पशुपति क्षेत्रका सडकहरूमा थरीथरीका बाबा भेटिन्छन्, जो सामान्य मानिसलाई छिटो वैदेशिक रोजगारी पाउन पूजा लगाउने सुझाव दिन्छन् । पूजा त्यति महँगो छैन । पाँचै सय रुपैयाँमा दशामोचन हुन्छ । सहरको यो भागको अभावको आफ्नै गणित छ । अभावको पनि परिभाषा बदलिएको छ । आवरणमा देखिने हाम्रा संस्कृतिहरू परायाजस्तो लाग्दछन् । मानिसहरूले आफ्नो प्रार्थनाका भाव, भाषा र शैली बिर्सिन थालेका छन् । एक जना सहरविज्ञ साथीले बताए ः काठमाडौं हुनुको हाम्रो गौरव बिस्तारै हराउन थालेका छन् । यहाँका रैथाने सहरियाहरू सहरसँग उक्ताउन थालेका छन् । उनीहरू अर्को काठमाडौंको खोजमा युरोप र अमेरिकातिर भौंतारिइरहेका छन् ।यो नियति हो कि विडम्बना ? थाहा छैन ।"
