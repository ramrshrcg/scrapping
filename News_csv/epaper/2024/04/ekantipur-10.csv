शीर्षक,विवरण
०४७ यताको सम्पत्ति छानबिन गर्न कांग्रेस सांसदहरूबाटै सार्वजनिक महत्त्वको प्रस्ताव दर्ता,"कांग्रेसले यस्तो प्रस्ताव मान्दैन भनेर काउन्टर दिन ल्याइएको हो भने बेग्लै कुरा हो । नत्र अब समिति वा आयोग बनाउने विषय सरकार र मुख्यगरी रास्वपाको कोर्टमा छ । सार्वजनिक पदाधिकारीहरूको सम्पत्ति विवरण माग गर्ने र जाँचबुझ गरी प्रतिवेदन दिनका लागि उच्चस्तरीय न्यायिक आयोग गठन गर्ने अभ्यास विगतमा पनि भएको हो । ०४७ सालदेखि विभिन्न पदमा बहाल रहेका र अवकाश प्राप्त पदाधिकारीहरूको सम्पत्ति जाँचबुझ गर्न ०५८ फागुन २४ मा पूर्वन्यायाधीश भैरवप्रसाद लम्सालको नेतृत्वमा न्यायिक जाँचबुझ आयोग गठन गरिएको थियो । तर आयोगको प्रतिवेदन अहिलेसम्म सार्वजनिक भएन । उक्त समितिको प्रतिवेदन पनि सार्वजनिक गरी कार्यान्वयन गर्नु आवश्यक छ, संसद्मा दर्ता भएको सार्वजनिक महत्त्वको प्रस्तावमा भनिएको छ ।भ्रष्टाचार निवारण ऐन, ०५९ मा सार्वजनिक पद धारण गरेको व्यक्तिले आफ्नो र आफ्नो परिवारका नाममा रहेको सम्पत्तिको विवरण सम्बन्धित निकायमा पेस गर्नुपर्ने व्यवस्था रहे पनि त्यसअनुसार काम नभएको उनीहरूको भनाइ छ । भ्रष्टाचार निवारणसम्बन्धी कानुनी व्यवस्थाको प्रभावकारी कार्यान्वयन गरी सुशासनप्रति जनताको विश्वासलाई कायमै राख्न जाँचबुझ आवश्यक रहेको तर्क पनि प्रस्तावमा गरिएको छ । आधा दर्जन सहकारीबाट अर्बौं रुपैयाँ अपचलन भएको र त्यसमा गृहमन्त्री लामिछानेसमेतको संलग्नता देखिएको भन्दै संसदीय छानबिनको माग गर्दै आएको कांग्रेस मंगलबारदेखि संसद् अवरोधमा उत्रिएको छ । एक महिनासम्म पनि सरकारले छानबिन समिति बनाउन तत्परता नदेखाएपछि मंगलबारबाट संसद् बैठक अवरोध गर्न बाध्य भएको कांग्रेसको भनाइ छ । समिति नबनेसम्म अब संसद् बैठक चल्न नसक्ने चेतावनीसमेत कांग्रेसले दिएको छ ।कांग्रेसकै कतिपय नेताहरूले संसदीय छानबिनको मागलाई महामन्त्रीद्वय गगन थापा र विश्वप्रकाश शर्माको एजेन्डा जस्तो बनाएकाले पार्टी नै अलमलको स्थितिमा थियो । कांग्रेसभित्रै यस विषयलाई थरीथरीका दृष्टिकोण आइराख्दा मौन रहेका सभापति शेरबहादुर देउवासमेत संसदीय छानबिन समिति बनाउने मागमा प्रस्ट भएका छन् । यस विषयमा पहिलोपल्ट संसदीय दलको बैठकमा बोल्दै उनले संसदीय छानबिन समितिको मागबाट पछि नहट्ने बताएका छन् । हामी विपक्षमा छौं, विपक्षीले सरकारका गलत कुराको मुद्दा उठाउने हो, यसमा कांग्रेस पछि हट्ने कुरा छैन, देउवाको भनाइ उद्धृत गर्दै संसदीय दलका प्रमुख सचेतक रमेश लेखकले भने । उनले संसदीय दलको बैठकको निर्णयपछि कांग्रेस यस मुद्दामा अझै बलियो रूपमा अघि बढेको बताए ।तर, सत्तापक्ष संसदीय छानबिनको पक्षमा छैन । प्रधानमन्त्री पुष्पकमल दाहालले गृहमन्त्री लामिछाने निर्दोष रहेको भनेर संसद्मा बोलिसकेका छन् भने एमाले अध्यक्ष केपी शर्मा ओली संसदीय छानबिन सम्भावनालाई खारेज गर्दै आएका छन् । संसद् अवरुद्ध हुने भएपछि प्रधानमन्त्री दाहालले मंगलबार बिहान बालुवाटारमा राखेको बैठकमा दाहाल र ओली दुवैले संसदीय छानबिन समिति बनाउन नसकिने जवाफ दिएका थिए ।कांग्रेस संसदीय दलको बैठक चलिरहेकै बेला बालुवाटार बैठकमा भाग लिन नेता कृष्णप्रसाद सिटौला र महामन्त्री गगन थापा पुगेका थिए । सिटौला र थापा दुवैले संसदीय छानबिन समिति पार्टीको बटम लाइन भएको सुनाउँदा ओलीले प्रतिवाद गरेका थिए । कांग्रेसले पूर्वाग्रहका साथ संसदीय छानबिनको माग गरेकाले कुनै हालतमा स्वीकार्न नसकिने जवाफ ओलीले दिएको एक नेताले बताए । संसदीय समितिका विषयमा कुनै दायाँबायाँ हुन्न, व्यक्तिलाई जोडेर कुनै हालतमा संसदीय समिति बन्दैन, स्रोतका अनुसार ओलीको भनाइ थियो ।बालुवाटार बैठकमा लामिछानेले आफूमाथिको आरोप पूर्वाग्रही भएको बताएका थिए । उनले सूर्यदर्शन सहकारीको बचत अपचलनमा आफू कहीँकतै संलग्न नभएको भन्दै कांग्रेस नेताहरूलाई त्यही कागजको भरमा आफूमाथि आग्रह नराख्न भनेका थिए । व्यक्तिमाथि एउटा जाहेरीकै भरमा संसदीय समिति बनाउँदै जाने हो भने भोलि जोकसैको बारेमा पनि समिति बनाउने नजिर बस्छ, उनको भनाइ थियो । कांग्रेस महामन्त्री थापाले भने पोखराको सूर्यदर्शनको मात्र विषय नभएर बुटवल, चितवन, नेपालगन्ज, वीरगन्ज र काठमाडौंलगायतका सहकारीबाट गोर्खा मिडिया नेटवर्कमा करिब एक अर्ब रुपैयाँ आएकाले त्यो विषयमा छानबिन हुनुपर्ने आफूहरूले माग राखेको बताएका थिए । अहिलेसम्म सत्तापक्षले सहकारी ठगीमा गृहमन्त्रीको संलग्नता छैन भनेको छ । समितिको संयोजक र बहुमत सत्तापक्षकै हुन्छ । कांग्रेसका केही मान्छे रहने हुन् । सहकारी ठगीको एउटा पनि प्रमाण भेटिएन भने कांग्रेसकै विश्वसनीयता समस्यामा पर्ने हो । सहकारीको बचत अपचलन गरेको छैन भन्नेमा यति धेरै आत्मविश्वास छ भने किन डराउनु ?, थापाले कान्तिपुरसँग भने, एउटा व्यक्तिलाई लक्षित गरेर छानबिन समिति बनाउन पाइन्छ भन्ने हो भने आठदस वटा सहकारीबाटै अर्बौं रुपैयाँ ठगी भएको छ । यो कसरी सम्भव भयो ? सहकारी विभाग छ । राज्यका अरू निकायहरू छन् । ती निकायहरू कसरी पंगु भए ? कुनै न कुनै रूपमा राजनीतिक संरक्षण प्राप्त भएको होला । यस्ता ठगीमा शक्तिशाली व्यक्ति संलग्न छन् कि छैनन् भन्ने समिति बनाउँ भन्ने हाम्रो प्रस्ताव हो । यो विषयमा रवि लामिछानेमाथि केन्द्रित गर्न आवश्यक छैन । तर ठगिएको पैसा कसरी फिर्ता हुन्छ भनेर पनि छानबिन चाहिन्छ । मंगलबार संसद् बैठकमा पनि कांग्रेसले गोरखा मिडिया नेटवर्कमा विभिन्न सहकारीबाट अर्ब रुपैयाँ गएको र त्यसले सहकारीलाई तिर्नुपर्छ कि पर्दैन, यो गैरकानुनी हो कि होइन भन्ने विषयलाई आफूहरूले मुख्य छानबिनको विषय बनाउन खोजेको बताएको थियो । लामिछाने उपप्रधान तथा गृहमन्त्री भएपछि मात्रै कांग्रेसले यस विषयलाई मुद्दा बनाएको भन्दै त्यसलाई सत्ता गुमाउनुपर्दाको प्रतिशोधका रूपमा उठाएको आरोप लगाएका छन् । कांग्रेस संसदीय दलका प्रमुख सचेतक लेखक भने त्यसको प्रतिवाद गर्छन् । तत्कालीन गृहमन्त्री नारायणकाजी श्रेष्ठले राज्य व्यवस्था तथा सुशासन समितिमा गएर रविजीमाथि पनि अनुसन्धान भइरहेको भन्नुभएको छ र त्यतिबेला पोखरामा प्रहरी जानेसम्मका काम भएका छन । तर, त्यसैबीचमा रविजी गृहमन्त्री हुनुभयो । प्रहरीकै नेतृत्वले उहाँका विरुद्धमा प्रमाण छैन भनेर भन्न थाले । सरकारले प्रहरी संगठनलाई पनि व्यक्ति विशेषलाई बचाउने काममा प्रयोग गरिरहेको छ । त्यसकारण निष्पक्ष, विश्वसनीय र स्वतन्त्र छानबिन हुँदैन भन्नका लागि संसदीय समिति माग गरेका हौं, लेखकले भने, व्यक्तिगत रूपले रविजीसँग कांग्रेसले झगडा गर्नुपर्ने कुनै कारण छैन, उहाँ निष्कलंक हुनुहुन्छ भने समिति बनाउने कुरामा किन आपत्ति ?"
नैनीताल जिप दुर्घटनामा ७ नेपालीको मृत्यु,"(कञ्चनपुर) भारत उत्तराखण्डको नैनीताल जिल्लामा पर्ने बेतालघाट क्षेत्रमा ज्याला मजदुरी गर्ने कामदारबीच सोमबार साँझ अबेरसम्म नयाँ वर्ष मनाउन घरतर्फ हिँड्ने विषयलाई लिएर विवाद भइरहेको थियो सोमबार जाने कि मंगलबार भनेर । यसैमा एकदुई जनाले गाडी खोजेर ल्याए र मालसामान राख्न थाले । सबैले लत्ताकपडादेखि भाँडाकुँडासम्म राख्दा रातिको १० बजिसकेको थियो । बर्दियाको बाँसगढी नगरपालिकाका हर्कबहादुर गिरी र प्रेमबहादुर बुढा सबैभन्दा पछि जिपमा चढ्दै थिए । एक्कासि जिप स्टार्ट भयो, तर अगाडि नबढी भीरमा खस्यो । जिप २ सय मिटर तल खोचमा खस्दा ७ नेपालीसहित ८ जनाको मृत्यु भयो । दुई जना गम्भीर घाइते भए । गिरी र बुढाले हाम फालेर ज्यान जोगाए । हामीले त राम्ररी चढ्नै पाएनौं, गिरीले फोनमा भने, हाम फालेर जोगिएँ, हात र खुट्टामा चोट छ । दुर्घटनामा चालकसहित ८ जनाको मृत्यु भएको हो । तीमध्ये ७ जना नेपाली छन् । उनीहरू बर्दिया र बाँकेका भएको प्रारम्भिक अनुमान गरिए पनि यकिन ठेगाना पहिचान भइसकेको छैन । गिरीका अनुसार मृत्यु भएकामा बाँसगढीकै गोपाल भनिने ४० वर्षीय टोपबहादुर बस्नेत, ५० वर्षीय विश्राम चौधरी, ४० वर्षीय अन्तराम चौधरी, ५५ वर्षीय उदय चौधरी, ३८ वर्षीय विनोद चौधरी, ४५ वर्षीय तिलक चौधरी र ४५ वर्षीय धीरज चौधरी छन् । नैनीताल प्रहरीका अनुसार मंगलबार साँझसम्म अन्तराम, विनोद, उदय, तिलक, धीरज र टोपबहादुरको सनाखत भएको छ । घाइते शान्ति चौधरी र छोटु चौधरीको हल्द्वानीस्थित तिवारी राजकीय अस्पतालमा उपचार भइरहेको छ । बाँके र बर्दियाका १७ जना गहुँ छरेर मंसिरमा कामको खोजीमा बेतालघाट पुगेका थिए । उनीहरूलाई प्रेम बुढाले लगेका थिए । हिउँदमा कहिले वर्षा त कहिले हिमपातका कारण नियमित काम हुन सकेन । पाँच जना ४० दिन काम गरेर एक महिनाअघि नै फर्किए । अन्य ११ जनाले ७०७२ दिन मात्रै काम गरे । बाँकी ११ जना पनि सातादस दिनअघि नै आउन खोजेका थिए । तर ठेकेदारले ज्याला भुक्तानी नगर्दा आउन सकेनन् । अहिले पनि ज्याला त पाएनौं, घरसम्म पुग्ने भाडा लिएर आउन लागेका हौं, गिरीले भने, नयाँ वर्ष पर्नुका साथै गहुँ काट्ने बेला पनि भयो, त्यही भएर आउन लागेका थियौं, केही साथी बाटोमै रहे, केही अस्पतालमा । उच्चाकोट बेतालघाटबाट १८ किलोमिटरपूर्वतर्फ पर्छ । उक्त उच्चाकोटबाट भवाली हुँदै ७० किलोमिटर टाढा रहेको हल्द्वानीसम्म पुग्ने गरी नेपाली कामदारले बोलेरो जिप बुक गरेका थिए । उनीहरूको साथमा ओढ्ने ओछ्याउनेदेखि भाँडाकुँडासम्म भए पनि त्यति धेरै लोड नभएको बेतालघाट प्रहरी चौकी इन्चार्ज अनिस अहमदले बताए । उनका अनुसार जिप भिरालोमा रोकेका कारण स्टार्ट गर्नेबित्तिकै एक्कासि अनियन्त्रित भएको हुन सक्ने अनुमान छ । चालक राजेन्द्रकुमार स्थानीय हुन् ।"
दरबार हाईस्कुलमा बढे ७ वर्षमा १० गुणा विद्यार्थी,"जसमा अन्तिम दिन मंगलबारसम्म ७ सय ७१ जनाले आवेदन दिएका हुन् । आवेदन दिनेमध्ये ५ सय ७४ जना (७४४४ प्रतिशत) विद्यार्थी निजी विद्यालय छाडेर यहाँ भर्ना हुन चाहने रहेको विद्यालय स्रोतले जनायो । काठमाडौंका नाम चलेकादेखि मध्यम र सामान्य सबै स्तरका निजी विद्यालयका विद्यार्थीको रोजाइमा दरबार हाईस्कुल पर्न थालेको यहाँका शिक्षक बताउँछन् । भूकम्पले भवन ढालेपछि विद्यार्थी अभावको संकट खेपेको यस विद्यालयको भवन पुनर्निर्माणपछि भने तंग्रिन थालेको उनीहरू बताउँछन् । प्रअ पौडेलले लोभलाग्दो भौतिक संरचना, गुणस्तरीय शिक्षा, अतिरिक्त क्रियाकलाप, क्षमतावान शिक्षकहरूका कारण विद्यालयप्रति विश्वास बढ्दै गएको प्रअ पौडेलले दाबी गरिन् । ७ सय ७१ जनाले आवेदन दिए पनि सिट संख्याअनुसार १ सय १२ जनालाई मात्र आगामी शैक्षिक सत्रका लागि भर्ना लिन सकिने विद्यालयले जनाएको छ । प्रत्येक कक्षामा दुई वटा सेक्सन सञ्चालन गरिएको छ । एउटा सेक्सनमा ४० देखि ५० जनाका दरले विद्यार्थी पढ्छन् । विद्यार्थीको चाप बढेपछि विद्यालय प्रशासनले बिहान र दिउँसो गरी दुई सिफ्टमा कक्षा सञ्चालन गर्नेबारे विद्यालय व्यवस्थापन समितिसँग छलफल चलाइरहेको पनि पौडेलले बताइन् । दरबार हाईस्कुलमा पूर्वप्राथमिकदेखि कक्षा १२ सम्म पठनपाठन हुँदै आएको छ । यस विद्यालयबाट यसपालि ८५ जना विद्यार्थी एसईईमा सहभागी भएका छन् । विद्यालयमा २०७६ मा १ सय ४३ जना विद्यार्थी भर्ना भएका थिए । त्यसयता भने विद्यार्थी संख्या बढेको बढ्यै छ । विद्यार्थी संख्या बढेसँगै विद्यालयले पनि कक्षा क्षमता विस्तार गर्दै आएको छ । २०७७ मा ३ सय ३५ जना, २०७८ मा ५ सय १८ जना हुँदै २०७९ मा ४ सय ९१ र २०८० मा ६ सय ९३ जना विद्यार्थी भर्ना भएका थिए । विद्यार्थी संख्या बर्सेनि बढिरहेपछि विद्यालयले २०८१ को नयाँ शैक्षिक सत्रका लागि ७ सय ५० जनाका लागि सिट संख्या तोकेको हो । जसमा आवेदन दिनेको संख्या ७ सय ७१ पुगेको छ । २०७८ मा अनलाइन कक्षामा भर्ना भएका सबै विद्यार्थी भौतिक कक्षामा उपस्थिति नभएपछि २०७९ मा संख्या घटेको थियो । ईसीडीदेखि कक्षा १२ सम्म २५ जना शिक्षकको दरबन्दी रहेको यस विद्यालयले थप ६ शिक्षक निजी स्रोतमा राखेको छ । निजी स्रोतको शिक्षकसहित अन्य खर्चका लागि विद्यालयले अभिभावकसँग मासिक ५ सयका दरले स्वैच्छिक सहयोग संकलन गर्दै आएको प्रअ पौडेलले बताइन् । विद्यार्थीको चाप बढ्दै गएकाले ९ देखि १२ कक्षाका लागि बिहानी र ईसीडीदेखि ८ कक्षासम्मका लागि दिवा सत्रमा कक्षा सञ्चालन गर्ने प्रयास भइरहेको छ, उनले भनिन् ।काठमाडौं महानगरपालिका शिक्षा विभागका पूर्वप्रमुख रामप्रसाद सुवेदीले दरबार हाईस्कुलको गुमिसकेको पुरानो साख ५ वर्षयता फर्कंदै आएको बताए । महानगरको नीति तथा कार्यक्रम, प्रधानाध्यापक, शिक्षकहरूको सामूहिक सक्रियताले स्कुलले फड्को मारेको उनले जनाए । राष्ट्रियस्तरको विद्यालयका रूपमा विकास गर्न लगानी गर्दै महानगरले प्राथमिकता दियो ।"
भारतमा वैकल्पिक आवाज बनेका राठी,"(काठमाडौं)के भारतीय प्रधानमन्त्री नरेन्द्र मोदी तानाशाह बन्दै छन् ? २०२४ मा चुनाव जिते उनले २०२९ मा चुनाव नै गराउँदैनन् त ? के भारतीय जनता पार्टी (भाजपा) एक राष्ट्र, एक पार्टी को पथमा अघि बढ्दै हो ? युट्युबस्टार का रूपमा परिचित ध्रुव राठीको पछिल्लो भिडियोले मोदी तानाशाह बन्ने बाटोमा अग्रसर भइरहेको संकेत गर्छ ? मोदी सरकारबारे ध्रुव राठीले बनाएको पछिल्लो भिडियो यतिबेला चर्चामा छ । डराएका तानाशाह ? लेखेर मोदीको तस्बिरसहितको थम्बनेल बनाइएको उक्त भिडियो अहिलेसम्म २ करोड ५० लाखभन्दा बढी पटक हेरिएको छ । राठीले भारतमा अहिले नै तानाशाही शासन सुरु नभए पनि मोदी हुकुमी शासनको पथमा हिँडेको दाबी गर्छन् । विपक्षी दलका दुई मुख्यमन्त्री पक्राउ पर्नु, विपक्षी दलप्रति अनुसन्धान निकायहरू योजनाबद्ध रूपमा परिचालन गर्नु, सार्वजनिक संस्थान र आमसञ्चार माध्यमलाई आफ्नो कब्जामा लिनुलाई उनले यसका आधारका रूपमा प्रस्तुत गरेका छन् । यात्राका भ्लग बनाएर युट्युब करिअर सुरु गरेका राठीका पछिल्ला भिडियोले राजनीतिक तरंग नै ल्याइरहेका छन् । राठी त्यत्तिकै युट्युबस्टार भने भएका होइनन् । निरन्तरको मिहिनेत र लगनपछि मात्र उनका भिडियो अत्यधिक रुचाइएका हुन् । २०१४ जुनमा जेरो बाट सुरु भएको उनको युट्युबमा अहिले १ करोड ७० लाखभन्दा बढी सब्सक्राइबर्स छन् । राठीले युट्युबमा पोस्ट गरेको पहिलो सामग्री हो, जर्मनीको एउटा वाटरपार्कबारेको भिडियो । आइफोन५ एसले खिचेको भिडियो पोस्ट भएको झन्डै १० वर्षमा पनि भ्युज १० लाख नाघेको छैन । तर, १ वर्षअघि अपोलो११ चन्द्रयानबारे बनाएको उनको भिडियो मंगलबारसम्म २ करोड ५० लाख पटक हेरिएको छ । ५ वर्षअघि एनडीटीभी प्राइम टाइममा रवीश कुमारसँगको कुराकानीमा राठीले भनेका थिए, म पत्रकार होइन, आफूलाई युट्युबर भन्न रुचाउँछु । तर उनी मुख्यधारका पत्रकारले गर्नुपर्ने काम गरिरहेका छन् । उनले नभने पनि उनी खासमा जब्बर पत्रकारिता गरिरहेका छन् । नेता र कथित मुख्यधारका मिडियाका झूटलाई चिर्ने राठीले यति छिटो लोकप्रियता हासिल गरे कि उनलाई प्रतिष्ठित टाइम म्यागजिनले नेक्स्ट जेनेरेसन लिडर घोषणा गर्यो । युट्युब र ह्वाट्सएपमा आएका जुनसुकै कुरा पत्याउने जमात बढिरहेका बेला राठी युट्युब एडुकेटर का रूपमा उदाएका छन् । हरियाणाको रोहतकमा जन्मिएका उनले जर्मनीबाट मेकानिकल इन्जिनियरिङमा स्नातकोत्तर गरे । घुमन्ते भिडियोबाट युट्युब च्यानल सुरु गरी अहिले सामाजिक, राजनीतिक र शैक्षिक सामग्री पस्किरहेका छन् । उनी करिब २४ लाख सब्सक्राइबर्स भएको ध्रुव राठी भ्लग्स नामको अर्को युट्युब च्यानल पनि चलाउँछन् ।दैनिकजसो टेलिभिजन शोहरूमा देखाइने हिन्दुमुस्लिम र पाकिस्तान का बहसबाट वाक्कदिक्क दर्शकका लागि राठी विकल्प भएका हुन् । उनी मात्र होइन, लामो समय मुख्यधारको पत्रकारितामा संलग्न भएका रवीश कुमार, अजित अन्जुम, बर्खा दत्त, आकाश बनर्जीलगायतले पनि युट्युबलाई नै आफ्नो मुख्य प्लेटफर्म बनाएका छन् । पहिलो र दोस्रो भिडियो पोस्ट भएको करिब २ वर्षपछि राठीले तेस्रो भिडियोमा भाजपा आईटी सेल को चिरफार गरेका हुन् । उक्त भिडियोमा कसरी भाजपाको आईटी सेलले भ्रामक सूचना फैलाउन भूमिका निर्वाह गरेको छ भन्ने कुरा खुलासा गरेका छन् । यही बीचमा उनले उत्तर प्रदेशका मुख्यमन्त्री योगी आदित्यनाथबारे पनि भिडियो बनाए । योगी आदित्यनाथको वास्तविकता शीर्षक दिएर बनाइएको उक्त भिडियोमा योगी कसरी भड्किलो भाषण र हिंसात्मक अभिव्यक्ति दिँदै राजनीतिमा उदाए भन्ने खुलाइएको छ । आदित्यनाथ कुनै बेला भन्ने गर्थे, शाहरूख खान र हफिज सइदको भाषामा कुनै फरक छैन। शाहरूख खानहरू देशद्रोहीको श्रेणीमा आउँछन् । सूचना, जागरण, राजनीतिलगायतका विविध विषयमा राठीले अहिलेसम्म ६ सयभन्दा बढी भिडियो बनाइसकेका छन् । सबै भिडियोको भ्युज जोड्दा साढे २ अर्ब नाघ्छ । १ महिनाको बीचमा मोदीबारे बनाइएका दुइटा भिडियो चर्चायोग्य छन् । मोदीकाललाई भारतमा अमृतकाल र इतिहासमै तीव्र गतिमा विकास भइरहेको भन्ने पनि नभएका होइनन् । यस्तो परिस्थितिमा मुलुक अधिनायकवाद तर्फ गइरहेको संकेत दिने राठीका भिडियो अत्यधिक हेरिनुको तात्पर्य के हो त ? दिल्ली विश्वविद्यालयका प्राध्यापक एवं लेखक अपूर्वानन्द द वायरमा लेख्छन्, भारतमा सत्य जान्ने भोक अझै पनि बाँकी छ भन्ने संकेत त होइन यो ? भारतीय नागरिकलाई प्रजामा रूपान्तरित गर्न खोजिएकामा त्यसका विरुद्ध मानिसहरू लड्न तयार भएका हुन् त ? कथित सबै ठूला मिडिया बिहानबेलुका मोदी सरकारको महिमा गाइरहेका छन् । यस्तोमा वैकल्पिक आवाज का रूपमा राठी उदाएका हुन् । राठी पत्रपत्रिकामा आएकै कुरालाई रोचक र आलोचनात्मक तरिकाले प्रस्तुत गर्छन् । अपूर्वानन्द भन्छन्, ध्रुव राठीले नयाँ त केही भनेका होइनन्, उनीभन्दा पहिले पनि यस्ता विश्लेषण धेरै पटक गरिएका छन् । तर पनि भिडियोको महत्त्वलाई कम आँक्न भने हुँदैन ।त्यसो त द प्रिन्टका संस्थापक शेखर गुप्ता देशमा अधिनायकवाद आइनसकेको बताउँछन् । प्रिन्टकै हेडलाइनके पिछे क्या है शृंखलामा उनी भन्छन्, लोकतन्त्र समाप्तै भइसकेको भए त यस्ता चीज चल्नै सक्दैनन् यहाँ । राठीले पनि अधिनायकवाद आइसक्यो भनेका त होइनन् । खालि त्यसको बाटोमा भारत अग्रसर भइरहेको चेतावनी दिएका हुन् । गुप्तालाई राठीको जवाफ छ, अहिलेसम्म मेरो आवाज बन्द गरिएको छैन, त्यसमै खुसी मनाइरहेका छौं । तर, जसको आवाज दबाइसकिएको छ तिनीहरूको के नि ? राठी यसमा स्पष्ट छन् । सबै कुरा ठ्याक्कै ब्ल्याक एन्ड ह्वाइट मा नहुने उनी बताउँछन् । मैले कहिल्यै भनेको छैन कि देश शतप्रतिशत तानाशाहको हातमा गइसक्यो भनेर । मैले भनेको थिएँ, देश तानाशाही शासनतर्फ ढल्किरहेको छ । अहिले पनि यही भनिरहेको छु । स्वीडेनको भेराइटी अफ डेमोक्रेसी इन्स्टिच्युटको हालै प्रकाशित डेमोक्रेसी रिपोर्ट, २०२४ मा भारत पूर्ण रूपमा हुकुमी शासन बन्नबाट केही मात्र टाढा रहेको उल्लेख छ । उक्त रिपोर्टमा भारतमा इलेक्टोरल अटोक्रेसी रहेको बताइएको छ । इलेक्टोरल अटोक्रेसी यस्तो शासन व्यवस्था हो, जहाँ आवधिक रूपमा चुनाव त हुन्छ तर प्रजातान्त्रिक संस्थानहरूलाई संकुचित पारिन्छ । उत्तर कोरिया र रुसमा पनि नियमित चुनाव हुने तर ती सबै देखावटी मात्र भएको राठीको दाबी छ । भारतमा बहुदलीय चुनाव भइरहे पनि प्रतिस्पर्धाका लागि स्वच्छ र भयरहित वातावरण नभएकाले सत्ताको दुरुपयोग पुष्टि भएको राठीले बताएका छन् । राठीलाई कतिपयले कांग्रेस त कतिपयले आम आदमी पार्टीबाट परिचालित भएको आरोप पनि लगाउँछन् । तर, उनी आफ्नो परिवारको समेत राजनीतिसँग दूरदूरसम्म को कुनै नातासम्बन्ध नरहेको दाबी गर्छन् । इन्दिरा गान्धीको शासनकालको आलोचनात्मक भिडियो बनाएका उनले त्यसबेलाको संकटकाललाई भारतीय इतिहासको कालो धब्बा भनेका छन् । हिजोको गल्ती देखाएर आजको गल्तीलाई सही ठहर्याउन सकिँदैन, उनी भन्छन्, हिजो जे भयो त्यो पनि बहुत गलत हो, आज जे भइरहेको छ त्यो पनि बहुत गलत भइरहेको छ । भारतमा अधिकांश मिडियालाई ठूला व्यापारिक घरानाले किनेका छन् । निर्भीक पत्रकारिता गर्दै आएको एनडीटीभी पनि मोदीका मित्र गौतम अडानीले किने । त्यसपछि त्यहाँ कार्यरत वरिष्ठ पत्रकार रवीश कुमारले आफ्नै युट्युब च्यानल खोले । अहिले उनको च्यानलमा झन्डै १ करोड सब्सक्राइबर्स छन् । बीबीसीमा १५ वर्षभन्दा बढी काम गरेका पत्रकार नारायण बारेठ पछिल्लो समय पत्रकारहरूले प्रश्न सोध्ने काम छाडेको बताउँछन् । जुन समाजमा प्रश्न मर्छ, त्यस्तो समाज चेतनाशून्य बन्दै जान्छ । अब भारतमा कुनै पनि मञ्चमा प्रश्न सोधिँदैन । प्रश्न सोध्नु नै जोखिमपूर्ण काम बनेको छ, कान्तिपुरसँगको कुराकानीमा पत्रकारिताका अध्यापकसमेत रहेका उनले भने, यो यस्तो धर्तीमा भइरहेको छ, जहाँ सबैभन्दा बढी प्रश्न सोध्ने अर्जुन जन्मेका थिए, यदि उनले प्रश्न सोध्दैनथे भने संसार गीताजस्तो ग्रन्थ पाउनबाट वञ्चित रहन्थ्यो । सन् १९८४ मा संसद्मा भाजपाको २ सिट मात्र थियो । जनसत्ताका तत्कालीन सम्पादक प्रभास जोशीले भनेका थिए, प्रतिपक्षी कमजोर हुँदा सत्ताधारी पार्टीको मनोमानी बढ्छ । सञ्चारमाध्यमले खबरदारी गर्नुपर्छ । पछिल्लो समय युट्युब च्यानलहरूमा घृणा फैलाउने सामग्री पनि बढिरहेको बारेठको बुझाइ छ । उनी भन्छन्, अहिले गाली गर्ने र गाली खाने दुवैले पैसा पाइरहेका छन् । त्यति मात्र होइन, पैसावालाको कब्जामा पुगेको छ मिडिया । टेलिभिजनले नसमेटेका पक्षलाई उजागर गरेकाले राठी चर्चित बनेको उनी बताउँछन् । हिन्दी पत्रकारिताले चुनावी नतिजालाई नै उथलपुथल पार्ने क्षमता राख्छ । त्यसैले पनि सरकारले अधिकांश मिडिया हाउसलाई कठपुतली बनाएको आरोप लाग्दै आएको छ । टेलिभिजन बहस कार्यक्रममा प्रस्तोता नै भाजपाको प्रवक्ताजस्तो देखिने गरी प्रस्तुत भइरहेका देखिन्छन् । प्यानलिस्टका रूपमा बोलाइएका वक्ताहरूसमेत मिलेर विपक्षी दलमाथि प्रश्न बर्साउँछन् । प्रधानमन्त्री र गृहमन्त्री सहमत भए चुनाव आयुक्त नियुक्त गर्न सक्ने कानुनका बारेमा मूलधार का मिडियामा खासै बहस भएन । यसअघि प्रधानमन्त्री, विपक्षी दलका नेता र प्रधानन्यायाधीश सम्मिलित कमिटीबाट निर्वाचन आयुक्तहरू नियुक्त हुने व्यवस्था थियो । तर मोदी सरकारले आफूलाई सहज हुने गरी नयाँ कानुन ल्यायो । अब छनोट कमिटीमा प्रधानमन्त्री, संघीय मन्त्री र विपक्षी दलका नेता मात्रै रहने व्यवस्था गरिएको छ । अहिले दुई जना चुनाव आयुक्त यसरी नै छानिएका छन् । राठीले चुनाव आयुक्त छनोट प्रक्रियाबारे चर्चा गरे, एक रात पहिले २१२ नामको सूची थमाइयो विपक्षी दलका नेता अधिर रञ्जन चौधरीलाई । बैठकको केही मिनेटअघि मात्र उनलाई ६ जनाको संक्षिप्त सूची दिइयो । त्यसैले चौधरीले सूचीमा रहेका कसैको पनि पृष्ठभूमि हेर्न समय पाएनन् । प्रधानमन्त्री मोदी र गृहमन्त्री अमित शाहले मनमर्जी ढंगले दुई जना चुनाव आयुक्त नियुक्त गरे । चुनाव आयुक्तमा नियुक्त ज्ञानेश कुमार र सुखवीर सन्धु भाजपानिकट मानिन्छन् । कुमार अवकाशप्राप्त आईएएस अधिकारी हुन्, जो २०१६ देखि २०२१ को बीचमा अमित शाहको कार्यालयमा कार्यरत थिए । सुखवीर सन्धु २०१४ देखि २०२३ सम्म परिवहन मन्त्रालयअन्तर्गतको भारतीय राष्ट्रिय राजमार्ग प्राधिकरणमा कार्यरत थिए । कर्मचारी मात्र होइन, न्यायाधीश पनि सत्तारूढ दलनिकट व्यवहार देखाइरहेका छन् । केही समयअघि कोलकाता उच्च अदालतका न्यायाधीश अभिजित गंगोपाध्याय राजीनामा दिनासाथ भाजपा प्रवेश गरे । राजीनामा दिनुपहिले नै आफू भाजपाको सम्पर्कमा रहेको उनले खुलस्त पारेका छन् । यत्तिमै रोकिएनन् उनी । गान्धी र गोड्सेबीच एक छान्नुपर्दा आफूलाई निकै सकस हुने गरेको समेत उनले सुनाए । यसैमा राठीको प्रश्न छ, यस्ता न्यायाधीश राजनीतिक दलको सम्पर्कमा रहने हो भने के हाम्रो न्यायपालिका स्वतन्त्र छ भन्न सकिन्छ त ? बिनाप्रमाण जोकोहीलाई जेलमा राख्न सकिने सम्पत्ति शुद्धीकरणसम्बन्धी कानुन पीएमएलए एक्ट बारे पनि राठीको खरो टिप्पणी छ । बाँकी कानुनमा दोषी ठहर नभएसम्म निर्दोष मानिन्छ तर पीएमएलएमा निर्दोष सावित नभएसम्म दोषी ठानिन्छ, उनी भन्छन् । यसै ऐनमा टेकेर सरकारले चुनावअघि विपक्षी दलका नेताहरूलाई निसाना साधेको पनि उनको आरोप छ । त्यसको उदाहरण यो पनि हो कि, मदिरा नीति घोटालामा मुछिएका औरोबिन्दो फर्माका शरतचन्द्र रेड्डीसँगको भाजपाको हिमचिम । रेड्डीकै बयानका आधारमा दिल्लीका मुख्यमन्त्री अरविन्द केजरीवाललाई पक्राउ गरिएको थियो । सुरुमा केजरीवालको पक्षमा बोलेका रेड्डीले बारम्बार बयान फेरेपछि रिहा भए । पक्राउ परेको ५ दिनपछि औरोविन्दो फर्माले भाजपालाई ५ करोड भारु चन्दा दियो । मे २०२३ मा जमानतमा रिहा भएको करिब ६ महिनापछि भाजपाले रेड्डीको सोही कम्पनीबाट थप २५ करोड चन्दा पाएको छ ।इन्डिया टुडे च्यानलमा आबद्ध वरिष्ठ पत्रकार राजदीप सरदेसाई भने राठीको भिडियो हेरे पनि सबै लोकतन्त्रको रक्षाका लागि लड्न तयार छन् त भनेर प्रश्न गर्छन् । इन्दिरा गान्धीकालीन २१ महिनाको संकटकाल र सयौं नेतालाई पक्राउ गरेर गरिएको चुनावसँग २ जना विपक्षी दलका मुख्यमन्त्री पक्राउको घटना तुलना गर्न सकिँदैन, उनी भन्छन्, ध्रुव राठीको लोकतन्त्र खतरामा छ भन्ने भिडियो क्लिक गर्ने सबै मानिस सडकमा आउँछन् त ?सनसनी विषयमा खोजमूलक सामग्री प्रस्तुत गरेकै कारण राठी युट्युबस्टारका रूपमा उदाएका हुन् । प्रस्तुति शैली, सम्पादन र चुस्त रिसर्च टिम का कारण पनि उनलाई धेरैले रुचाएका छन् । राठीले आफ्नै उदयबारे पनि युट्युबमा भिडियो बनाएका छन् । २० लाख सब्सक्राइबर्स हुँदासम्म मोबाइलले नै भिडियो बनाउने गरेका उनी अहिले ११ जनाको समूहको नेतृत्व गरिरहेका छन् । १९ वर्षको उमेरदेखि सुरु भएको युट्युबकरिअरले अहिले आफूलाई आर्थिक स्थायित्व पनि दिएको उनी बताउँछन् । नेसनल जियोग्राफी वा डिस्कभरी च्यानलको प्रस्तोता बन्ने कल्पना गरेका राठी अहिले धेरैको सपना बन्न सफल भएका छन् ।"
मुख्यमन्त्री बन्ने काडेलको सपना अन्ततः पूरा,"(सुर्खेत) कर्णाली मुख्यमन्त्रीमा एमाले नेता यामलाल कँडेल नियुक्त भएका छन् । प्रदेश प्रमुख तिलक परियारले संविधानको धारा १६८ को उपधारा (२) बमोजिम कँडेललाई मंगलबार मुख्यमन्त्री पदमा नियुक्त गरेका हुन् । कँडेलले सत्ता गठबन्धनका २४ सांसदको समर्थनसहित मुख्यमन्त्रीका लागि दाबी पेस गरेका थिए । उनलाई एमालेका १०, माओवादीका १३ र एकीकृत समाजवादीका १ सांसदको समर्थन छ । ४० सदस्यीय प्रदेशसभामा सरकार बनाउन २१ सांसदको समर्थन आवश्यक पर्छ । कँडेल मुख्यमन्त्री नियुक्त भए पनि सत्ता गठबन्धन दलबीच मन्त्रालय भागबन्डा टुंगिएको छैन । माओवादीले सभामुखसहित ४ मन्त्रालय पाउनुपर्ने अडान राखे पनि बाँकी दुई दल सहमत भएका छैनन् । मुख्यमन्त्रीले बुधबार शपथ लिनुअघि नै मन्त्रालय भागबन्डामा सहमतिको प्रयास हुने एमाले प्रमुख सचेतक टेकराज पछाईंले बताए । मुख्यमन्त्रीको शपथपछि केही मन्त्रीलाई पनि शपथ गराउने तयारी छ, उनले भने, त्यसका लागि बुधबार बिहान गठबन्धन दलहरूको बैठक बस्नेछ ।२०५४ सालमा पर्यटन, संस्कृति तथा नागरिक उडड्यनमन्त्री बनेका कँडेल २०६४ सालमा संविधानसभा सदस्यमा निर्वाचित भएका थिए । संघीयतापछि २०७४ सालमा उनले आफूभन्दा कनिस्ठ नेतालाई प्रतिनिधिसभाको टिकट दिलाएर प्रदेशसभा २ (१) मा उम्मेदवारी दिए । जसको कारण थियो कर्णालीको पहिलो मुख्यमन्त्री बन्ने । तर तत्कालीन एमाले र माओवादीबीच एकीकरण भएर नेकपा गठन भएपछि उनी आफ्नो निर्णयबाट पछि हट्नुपर्यो । त्यसबेला कर्णाली प्रदेशको मुख्यमन्त्री तत्कालीन माओवादीको भागमा परेपछि महेन्द्रबहादुर शाही मुख्यमन्त्री बने । तर दुई नेताको सम्बन्ध सुमधुर हुन सकेन । तत्कालीन मुख्यमन्त्री शाहीविरुद्ध कँडेलकै नेतृत्वमा दुईपल्ट कर्णाली प्रदेशसभामा अविश्वासको प्रस्तावसमेत दर्ता भयो । पार्टी फुटेपछि कँडेलले लामो समय प्रमुख प्रतिपक्षी दलको नेतामै चित्त बुझाउनुपर्यो । उनी एमालेको स्थायी कमिटी सदस्यसमेत हुन् ।मुख्यमन्त्री हुने आकांक्षासहित गत वर्षको प्रदेशसभा निर्वाचनमा सुर्खेत २ (१) बाट उम्मेदवार बनी जितेका कँडेलको मुख्यमन्त्री बन्ने सपना झन्डै ६ वर्षपछि पूरा भएको छ । उनी कर्णालीको चौथो मुख्यमन्त्री बनेका छन् । योसँगै एमालेले पहिलोपल्ट कर्णालीमा सत्ताको नेतृत्व गरेको छ । सबैभन्दा वरिष्ठ नेता भए पनि पछिल्लो समय एमाले अध्यक्ष केपी शर्मा ओलीसँग बढेको दूरीका कारण पनि कँडेल अवसरबाट पटकपटक वञ्चित भएको एमालेका एक सांसदले बताए ।दैलेखको गुराँस गाउँपालिकामा २०१८ मा जन्मिएका कँडेलले त्रिभुवन विश्वविद्यालयबाट वाणिज्य शास्त्रमा स्नातकोत्तर गरेका छन् । २०३६ मा शिखर मावि रामघाटमा शिक्षण पेसामा संलग्न भएका बेला उनी पञ्चायत विरुद्धको आन्दोलनमा सहभागी भई राजनीतिमा प्रवेश गरेका थिए । अनेरास्ववियुमा लामो समय राजनीति गरेका उनले २०४१ सालमा ९ महिना जेलजीवन बिताएका थिए । २०४९ मा वीरेन्द्रनगर नगरपालिकाको पहिलो नगरप्रमुख बनेका उनले राजीनामा दिएर २०५१ को मध्यावधिमा सुर्खेत२ बाट प्रतिनिधिसभा सदस्यको उम्मेदवारी दिएका थिए । मुख्यमन्त्री महराले शुक्रबार विश्वासको मत लिनेदेउखुरी (कास) लुम्बिनीका नवनियुक्त मुख्यमन्त्री जोखबहादुर महराले शुक्रबार विश्वासको मत लिने भएका छन् । विश्वासको मत लिने प्रयोजनका लागि सभामुख तुलाराम घर्ती मगरले शुक्रबार प्रदेशसभा बैठक तोकेको प्रदेशसभा सचिवालयका सचिव दुर्लभकुमार पुनले जानकारी दिए ।महरालाई गत शुक्रबार प्रदेश प्रमुख अमिक शेरचनले मुख्यमन्त्रीमा नियुक्त गरेका थिए । उनी गठबन्धन दल एमालेका २९, माओवादीका १०, नागरिक उन्मुक्तिका ४, जसपाका ३, एकीकृत समाजवादी १ र स्वतन्त्र सांसद खड्क बस्नेत गरी ४८ सांसदको समर्थनमा मुख्यमन्त्री बनेका हुन् । प्रदेशसभाका ८७ सांसदमध्ये बहुमतका लागि ४४ सांसद आवश्यक पर्छ ।"
राप्रपाको प्रदर्शनमा प्रहरी हस्तक्षेप,"काठमाडौं (कास) राष्ट्रियता, राजसंस्थालाई एकताको प्रतीक, वैदिक सनातन हिन्दु अधिराज्य, धार्मिक सहिष्णुता र प्रत्यक्ष निर्वाचित कार्यकारी प्रधानमन्त्री हुनुपर्नेसहितका ४० बुँदे माग राखी राष्ट्रिय प्रजातन्त्र पार्टीले मंगलबार गरेको प्रदर्शनमा प्रहरीले हस्तक्षेप गरेको छ । प्रदर्शनकारीले निषेधित क्षेत्र तोड्न खोज्दा हस्तक्षेप गर्नुपरेको प्रहरीले जनाएको छ । काठमाडौंको भद्रकाली क्षेत्रमा प्रहरीले गरेको हस्तक्षेपबाट राप्रपाका ३५ नेता तथा कार्यकर्तासहित केही प्रहरी घाइते भएका छन् । राप्रपा प्रवक्ता मोहन श्रेष्ठले प्रहरी हस्तक्षेपबाट राप्रपा कोशी प्रदेश सांसद सविना बजगाईंलगायत तीन दर्जन नेता तथा कार्यकर्ता घाइते भएको बताए । प्रहरी हस्तक्षेपपछि राप्रपा अध्यक्ष राजेन्द्र लिङ्देनले उपप्रधान तथा गृहमन्त्री रवि लामिछानेको राजीनामा माग गरेका थिए । निषेधित क्षेत्र तोडेर सिंहदरबारको मूल गेटतर्फ अघि बढेका राप्रपाका प्रदर्शनकारीलाई प्रहरीले बल प्रयोग गरी तितरबितर पारेको थियो । त्यसक्रममा प्रहरीले पानीको फोहोरा, अश्रुग्यास र लाठीचार्जसमेत गरेको थियो । प्रदर्शनपछि नयाँ बानेश्वरमा आयोजित कोणसभालाई सम्बोधन गर्दै राप्रपा अध्यक्ष लिङ्देनले धार्मिक स्वतन्त्रता र प्रत्यक्ष निर्वाचित प्रधानमन्त्री हुनुपर्ने माग गरेका थिए । अहिलेका प्रधानमन्त्री कुनै निश्चित निर्वाचन क्षेत्रको हुन्छन् । त्यसैले उनीहरू आफ्नै निर्वाचन क्षेत्रप्रति बढी उत्तरदायी भएको देखिन्छ, उनले थपे, प्रधानमन्त्री जनताबाट चुनिने हुनुपर्छ । अब देशको प्रधानमन्त्री हुनुपर्छ ।लिङ्देनले नेपालका पार्टीहरू विदेशी शक्तिले चलाएको आरोपसमेत लगाए । कुन पार्टी कुन विदेशी शक्तिले चलाइदिन्छ, थाहा छैन, उनले पूर्ण धार्मिक स्वतन्त्रतासहित हिन्दु राष्ट्र हुनुपर्ने माग गरे, हिन्दु राष्ट्र हुँदा कुनै गैरहिन्दुले उपेक्षित भएको महसुस गर्नु पर्दैन । उनले मुलुकमा शिक्षा, स्वास्थ्य, रोजगारी अधिकारका रूपमा स्थापना हुनुपर्ने बताए । सरकारले सहकारी, मिटरब्याजपीडितका माग सम्बोधन गर्न सरकारलाई आग्रह गरे । २०४० सालयताको पदमा रहेका नेता र कर्मचारीको सम्पत्ति छानबिन गरी जफत गर्नुपर्नेसमेत माग गरे । राप्रपा प्रवक्ता श्रेष्ठले सरकारले आफ्ना माग नसुनेको उल्लेख गर्दै अर्को चरणको आन्दोलन घोषणा गर्ने बताए । राप्रपाले फागुन ९ मा प्रधानमन्त्री पुष्पकमल दाहाललाई भेटेर ज्ञापनपत्र बुझाएको थियो । आफ्ना माग पूरा नभएको भन्दै राप्रपाले मंगलबार प्रदर्शन गरेको थियो ।"
गण्डकीका मुख्यमन्त्रीको नियुक्ति बदर माग गर्दै सर्वोच्चमा रिट,"(कास्की)गण्डकीका मुख्यमन्त्री खगराज अधिकारीको नियुक्ति बदर माग गर्दै कांग्रेसले सर्वोच्चमा रिट दायर गरेको छ । निवर्तमान मुख्यमन्त्री एवं कांग्रेस संसदीय दलका नेता सुरेन्द्रराज पाण्डेले आफूलाई मुख्यमन्त्री पदमै निरन्तरताका लागि अन्तरिम आदेशसहितको परमादेश जारी गर्न माग गर्दै मंगलबार रिट दायर गरेका हुन् । पाण्डेले गण्डकी प्रदेश प्रमुख डिल्लीराज भट्टलाई समेत विपक्षी बनाएका छन् । रिटमा मुलुकको संविधान, कानुन र स्थापित नजिर परम्पराविपरीत देखिएकाले अधिकारीलाई मुख्यमन्त्रीको जिम्मेवारीमा रही कामकाज गर्नबाट रोक्न माग गरिएको छ । विपक्षीहरूले आफूलाई हकै नपुग्ने विषयमा अधिकार क्षेत्रात्मक त्रुटि गरी कार्य गर्नुभएको, अधिकारको प्रयोग गर्दा प्रवृत्त भावना लिई गलत ढंगले प्रयोग गरेको निजहरूको बदनियत र स्वेच्छाचारिताका कारणले निवेदक मेराउपर भेदभाव र अन्याय हुन पुगेको, विपक्षीहरूका प्रत्येक कामकारबाहीहरू छलकपटपूर्ण भएको, मुलुकको संविधान, कानुन र स्थापित नजिर परम्पराविपरीत देखिएकाले, विपक्षी खगराज अधिकारीलाई मुख्यमन्त्रीको जिम्मेवारीमा रही कामकाज गर्न रोकी म निवेदकलाई नै उक्त प्रदेशको मुख्यमन्त्री पदमा निरन्तरताका लागि अन्तरिम आदेशसहितको उत्प्रेषणयुक्त परमादेश समेतको आदेश जारी गरिपाऊँ रिटमा भनिएको छ ।सभामुख र स्वतन्त्र सांसदको समर्थनमा एमाले संसदीय दलका नेता अधिकारीले आइतबार प्रदेश प्रमुखसमक्ष मुख्यमन्त्रीमा दाबी पेस गरेका थिए । स्वतन्त्र सांसद राजीव गुरुङ (दीपक मनाङे) ले समर्थन गरे पनि अधिकारीलाई बहुमत नपुग्ने भएपछि माओवादीबाट सभामुख बनेका कृष्णप्रसाद धितालले समर्थन गरेका थिए । सभामुख धितालले पदबाट राजीनामा नदिई सरकार बनाउन समर्थन गर्नु कांग्रेसले असंवैधानिक भनेको छ । ६० सदस्यीय प्रदेशसभामा सरकार बनाउनका लागि ३१ सांसद आवश्यक पर्छ । अधिकारीले एमालेका २२, सभामुखसहित माओवादीका ८ र एक स्वतन्त्र सांसद संख्या जोडेर दाबी पेस गरेपछि प्रदेश प्रमुख भट्टले अधिकारीलाई आइतबार नै मुख्यमन्त्री नियुक्त गरेका थिए । सभामुखलाई समेत माओवादी संसदीय दलको सदस्यकै हैसियतमा दाबी पेस गरेर मुख्यमन्त्री नियुक्त हुनु अर्को कोशी प्रकरण का रूपमा रहेको कांग्रेसको भनाइ छ । विश्वासको मत लिने बेला मात्रै सभामुखको मतबारे परीक्षण हुने एमालेमाओवादीको दाबी छ भने कोशी प्रदेश प्रकरणमा सर्वोच्चको फैसलाले सभामुखलाई दलको सदस्यका रूपमा प्रयोग गर्न नहुने नजिरलाई लत्याएको कांग्रेसको दाबी छ । कोशीमा कांग्रेस संसदीय दलका नेता उद्धव थापालाई मुख्यमन्त्री बनाउन तत्कालीन सभामुख बाबुराम गौतमले गरेको हस्ताक्षरविरुद्ध एमाले सर्वोच्च गएको थियो । सभामुखको हस्ताक्षर गैरकानुनी भन्दै सर्वोच्चले कोशीमा थापा नेतृत्वको सरकारलाई बर्खास्त गरेको थियो । प्रदेशसभामा कांग्रेसका २७ सांसद छन् । दुई सदस्यीय रहेको राप्रपाले सरकारमा जानेनजाने निर्णय गरेको छैन । केन्द्रीय सत्ता समीकरणमा परिवर्तनपछि गण्डकीमा कांग्रेस नेतृत्वको सरकार अल्पमतमा परेको थियो । मुख्यमन्त्री सुरेन्द्रराज पाण्डेले विश्वासको मत पाउने अवस्था नरहेपछि चैत २१ मा पदबाट राजीनमा दिए । सोही दिन प्रदेश प्रमुख डिल्लीराज भट्टले सात दिनभित्र संविधानको धारा १६८ को उपधारा २ बमोजिम बहुमतको सरकार गठनका लागि दलहरूलाई दाबी पेस गर्न आह्वान गरेका थिए । एमाले, माओवादी र स्वतन्त्र सांसदको नयाँ समीकरण बनाएर आइतबार एमाले संसदीय दलका नेता अधिकारीलाई मुख्यमन्त्रीमा अघि सारिएको थियो । सभामुख धितालको पनि समर्थन देखाएर अधिकारीले मुख्यमन्त्रीमा दाबी गरेको भन्दै कांग्रेसले असंवैधानिक रूपमा सरकार गठन नगर्न प्रदेश प्रमुखसमक्ष आइतबार नै अनुरोध गरेको थियो । सोही दिन मुख्यमन्त्रीमा नियुक्त भएका अधिकारीले पद तथा गोपनीयताको शपथ लिएर तीन सदस्यीय मन्त्रिमण्डल गठन गरेका थिए ।"
त्रिविको जग्गामा बिचौलियाको रजगज,"त्रिभुवन विश्वविद्यालयको कीर्तिपुरस्थित केन्द्रीय कार्यालयबाट पाँच किलोमिटर दूरीभित्रै छ, साढे पाँच दशकअघि दाताले उपलब्ध गराएको १२५ रोपनी जग्गा । तर त्यो जग्गा त्रिविले भोगचलन त के, आफ्नो नाममा समेत दर्ता गरेको छैन । नैकाप नयाँगाउँ भन्ज्याङ क्षेत्रमा रहेको उक्त जग्गाको मालिक त्रिवि नै रहेको फैसला सर्वोच्च अदालतले सुनाइसक्दा पनि दर्ता गर्न र भोगचलनमा ल्याउन सक्रिय पहल चालिएको छैन । त्रिवि प्रशासनले संरक्षणमा चासो नदिएकै कारण भूमाफियाले जग्गा किनबेच गर्नेगराउने क्रम तीन दशकदेखि चलिरहेकै छ । सहरमा रूपान्तरण भइसकेको त्यस क्षेत्रलाई आफ्नो भोगचलनमा ल्याउन त्रिवि आफैंलाई चुनौती बनेको छ । भूमिसुधार ऐन लागू भएपछि जग्गाधनी पुष्पराज भण्डारीले हदबन्दीभन्दा बढी रहेको १२५ रोपनी २०२३ सालमा त्रिविलाई चन्दास्वरूप दिएका हुन् । भण्डारीले त्रिविलाई अर्पण गर्ने व्यहोराको निवेदन दिएअनुरूप २०२३ फागुन १५ मा मन्त्रिपरिषद्ले दाताबाट लगतकट्टा गर्ने निर्णय लियो । भण्डारीको घोषणा र मन्त्रिपरिषद्को निर्णयअनुसार त्रिविले जग्गा नामसारी भने गरेन । बीचमा स्थानीय र त्रिविबीच जग्गाको विषयमा विवाद भए पनि २०४१ सालमा भूमिसुधार कार्यालयले स्वामित्व त्रिविकै रहेको निर्णय गरेको थियो । तर २०५१ मा भूमाफिया प्रवेश गरे र जग्गा व्यक्तिका नाममा किनबेच थाले । २०५२ मा मालपोत विभागले जग्गा रोक्का राख्ने निर्णय गर्यो । तर एक दशक नबित्दै फेरि जग्गा किनबेच सुरु भयो । यो थाहा पाएपछि त्रिविले जग्गा रोक्का राख्न मालपोत कार्यालयलाई पत्र पठायो । पछि तत्कालीन पुनरावेदन अदालत हुँदै सर्वोच्च अदालतसम्म मुद्दा पुग्दा पनि जग्गाको मालिक त्रिवि नै रहेको फैसला आयो । सर्वोच्चले फैसला गरेको पनि पाँच वर्ष बितिसकेको छ । तर जग्गा अझै त्रिविका नाममा दर्ता हुन बाँकी छ । त्रिविको पत्रपछि मालपोत कार्यालयले जग्गा रोक्का राखे पनि व्यक्तिव्यक्तिबीच कागजबाट किनबेच चलिरहेको छ । त्रिविको जग्गा प्रतिआना सरदर १० लाख रुपैयाँमा किनबेच भइरहेको स्थानीयको भनाइ छ, जबकि आसपासमा अरू जग्गा ३५ देखि ८० लाख रुपैयाँसम्ममा कारोबार हुन्छ । त्रिविको जग्गामा रहेको बस्तीभित्र सरकारी बजेटबाटै सडक निर्माण गरिएका छन् । त्रिविको जग्गामा भइरहेको अवैध किनबेच तत्काल नरोक्ने हो भने अरू सर्वसाधारण ठगिँदै जान्छन् र समस्या पनि झन् जटिल बन्दै जान्छ । जग्गा फुकुवाका लागि भूमाफियाले पटकपटक प्रयास गरिरहेका छन् । उनीहरूले जुनसुकै बेला मिलेमतोमा आफ्नो पक्षमा निर्णय गराउने जोखिम पनि छ । अहिले नै अवस्था यस्तो भइसकेको छ कि त्रिविले आफ्नो मात्र प्रयासमा जग्गा सहजै नामसारी गर्न मुस्किल छ । त्यहाँ बिचौलियाको विश्वासमा परी जग्गा किनेर घर बनाईवरी बसेका सर्वसाधारण मात्रै छैनन्, मोहियानी हकका दाबेदारसमेत छन् । दाताले दिएको जग्गा त्रिविले बेलैमा नामसारी नगर्दा र संरक्षणमा चासो नराख्दा नै नैकापको जग्गामा समस्या सुरु भएको हो । तत्कालीन त्रिवि पदाधिकारीले गरेको कमजोरी सच्याउन त्यसपछिका पदाधिकारीले चासो नदिएर अर्को गल्ती गरे । सर्वोच्चले २०७५ भदौ ७ मा गरेको फैसलामै विश्वविद्यालयमा विभिन्न समयमा फेरिने पदाधिकारीले दाताले अर्पण गरेको सम्पत्ति जुन तदारुकतासाथ संरक्षण र व्यवस्थापन गर्नुपर्ने थियो, सो नगरेको औंल्याइएको छ । त्यसमा जिम्मेवारी बहन नगरी सुत्ने, जिम्मेवारी भुल्ने वा अख्तियारको दुरुपयोग गर्ने छुट कसैलाई छैन समेत भनिएको छ । यस्तै, गुठी संस्थानले अभिलेख दुरुस्त नराख्ने, नापीमालपोतले विश्वविद्यालयको सम्पत्तिको दुरुस्त स्रेस्ता नराख्ने, मालपोत विभागले रोक्का राखेको सम्पत्ति उक्त विभागको स्पष्ट सहमतिबेगर गाविसको पत्रका आधारमा फुकुवा गर्ने, दाता र उनका सन्तान लोभलालचमा परी जग्गा दर्ता र हक हस्तान्तरणमा उद्यत् रहेकाले जग्गा स्वार्थ समूहको चंगुलमा परेको निष्कर्षसमेत सर्वोच्चको छ । त्रिविले गत वर्ष जग्गा फिर्ता ल्याउने उद्देश्यका साथ ध्यानेन्द्रबहादुर राईको नेतृत्वमा कार्यदल गठन गरेको थियो । कार्यदलमा मालपोत, नापी र गुठी कार्यालयका प्रतिनिधि सदस्य रहने भनिएको थियो । तर मालपोत र नापी कार्यालयले प्रतिनिधि नपठाउँदा कार्यदल नै अलपत्र भयो । सरोकारवालाको यस्तो असहयोग रहिरहे त्रिविलाई जग्गा भोगचलनमा ल्याउन कठिन हुनेछ । त्रिविले आफ्नो नाममा रहेको जग्गा आफ्नै नाममा दर्ता गराउने प्रक्रियामा सक्रिय पहल चाल्नुपर्छ । विभिन्न सरकारी निकायबीच समन्वय गर्नुपर्ने, बस्ती बसिसकेको तथा मोहियानी हकको दाबीसमेत रहेको हुनाले यस प्रक्रियामा सरकारले सहजीकरण गरिदिनुपर्छ । त्रिविको कुलपति भएका नाताले जग्गा फिर्ता गर्ने दायित्व प्रधानमन्त्री स्वयंको पनि हो । यसका लागि पहल गर्ने जिम्मेवारी शिक्षामन्त्री एवं सहकुलपतिको समेत हो । त्रिविले अतिक्रमण परेको अरू करिब आठ सय रोपनी जग्गा पनि अविलम्ब आफ्नो भोगचलनमा ल्याउनुपर्छ ।"
गल्ती नभए छानबिनसँग किन डर ?,पैंतीस वर्ष शासन गरेकाहरूले दुई महिना शासन नगरेकासँग निहुँ खोज्न लाज लाग्नुपर्ने हो । सुरेश श्रेष्ठ
उद्देश्यविहीन समाजवादी मोर्चा,"त्यसपछि जनतामा जागरुकता बढ्यो । प्रत्येक परिवार उद्यमी बन्न सफल भए । १० वर्षमा ग्रामीण गरिबी शून्यमा झारेको, छोटो अवधिमा आफ्ना उत्पादनले विश्वबजार ढाक्न सफल भएको चीन विश्वको दोस्रो ठूलो अर्थतन्त्र बन्यो । यो यथार्थ हाम्रा निम्ति अनुकरणीय सन्दर्भ होइनन् र ? यसलाई मनन गर्दै समाजवादी मोर्चाले राजधानीकेन्द्रित अर्थहीन राजनीति न्यून गर्दै गाउँगाउँमा कालजयी अभियान थालेर प्रत्येक परिवारलाई सबल बनाई समृद्धिको स्तम्भ खडा गर्न सक्नुपर्छ । भुवनेश्वर शर्मा, चन्द्रागिरि२, काठमाडौं"
प्रदेश सरकार सधैं अस्थिर,"कोशी प्रदेशको सत्ता राजनीतिले नयाँ मोड लिएको छ । त्यहाँ अब नयाँ सरकार बन्छ कि मध्यावधि निर्वाचनमा जान्छ भन्ने अन्योल छ । यसमा मुख्य हात राजनीतिक दलहरूकै हुने देखिन्छ । मध्यावधिमा जाँदा पनि कुनै दलको बहुमत सुनिश्चित हुने आधार भने देखिँदैन । मध्यावधि निर्वाचन गर्न बजेट कहाँबाट जुटाउने ? देशको ढुकुटी निर्वाचनमै सकेर विकासचाहिँ कसरी गर्नर् े? कोशीमा सरकार गठनका लागि संविधानमा रहेका सबै विकल्प प्रयोग भइसकेको छ । अन्तिम विकल्पबाट ६ महिनाअघि मुख्यमन्त्री बनेका कांग्रेसका नेता केदार कार्की अल्पमतमा परिसकेका छन् । उनले राजीनामा पनि नगर्ने र विश्वासको मत पनि नलिने ढिपी गरेको सुन्दा अचम्म लाग्छ । उनको उद्देश्य के हो, बुझ्न सकिएन । प्रदेशमा यस्तो अस्थिरता राजनीतिक दलहरूकै कारण आएको हो । यस्तो खेल राजनीतिक दलहरूले खेल्नु हुँदैन । पुरुषोत्तम घिमिरे, काठमाडौं"
सबैलाई चाहियो सत्ता,"राजनीतिक दलहरूका नेताहरूको राजकीय सोच र जीवनशैलीका कारण सरकार संसदीय अंकगणितमा रुमलिन पुगेको छ । प्रदेशमा होस् कि संघमा, कुनै दलसँग स्पष्ट बहुमत छैन । तर राजनीतिको गन्तव्य सत्ता नै हो भन्दै दलहरू गठबन्धन बदलिरहन्छन् । त्यसले सरकार पनि परिवर्तन भइरहन्छ । यसले एक वा दुई सांसद भएका पार्टीहरूका लागि दिन फिरेजस्तो देखिन्छ । हिजो पनि थोरै सिट भएको राष्ट्रिय प्रजातन्त्र पार्टीका सूर्यबहादुर थापा र लोकेन्द्रबहादुर चन्दले प्रधानमन्त्रीको कुर्सी पाए र त्यो इतिहास यिनै एमाले र कांग्रेसले बनाएका हुन् । आज दुई दशकपछि पनि संसदीय अभ्यास त्यस्तै देखिएको छ । यही प्रक्रियामा जानु थियो त यति ठूलो परिवर्तन केका लागि ? हाम्रो निर्वाचन प्रणालीकै कारण कसैको पनि स्पष्ट बहुमत आउन नसकेको हो त ? प्रमुख राजनैतिक दलहरूका नेताहरूले यी सवालमा गम्भीर बन्नुपर्छ । आफूलाई देश र जनताका लागि समर्पण गर्नुपर्छ । रामकृष्ण बराल, जोरपाटी, काठमाडौं"
भूराजनीतिक भुंग्रोमा भारतीय र रुसी चुनाव,"पुटिन र मोदीमा समानता झन्डै बाह्र वर्षसम्मको जेल सजाय र स्नायुविषको प्रताडना झेल्दै आएका रुसी विपक्षी नेता एलेक्सी नाभाल्नीलाई पुटिन प्रशासनले जेलभित्रै समाप्त गरेको पश्चिमी मिडियाले लगातार लेखिरहेका छन् । तालिम प्राप्त मुक्केबाजको प्रयोग गरी मुटुमाथि मुक्का प्रहार गरेर १४ फेब्रुअरीमा उनको ज्यान लिइएको भनिएको छ । पश्चिमी नेताहरूले नाभाल्नीको मृत्युका लागि पुटिनलाई प्रत्यक्ष जिम्मेवार ठहर गरेका छन् । अमेरिकी राष्ट्रपति जो बाइडेनले नाभाल्नीको मृत्युलाई पुटिनको क्रूरताको अझ ठूलो प्रमाण भनेका छन् (दि गार्जिन, १६ फेब्रुअरी २०२४) । नाभाल्नीको शवसमेत पुटिन प्रशासनले उनकी श्रीमतीलाई दिएन । तर हजारौं समर्थकले श्रद्धाञ्जली व्यक्त गरिरहेका दृश्य र तस्बिरले पश्चिमी मिडियामा प्रमुखता पाइरहेका छन् । संयोगवश भारतको उत्तर प्रदेशबाट पाँच पटक सांसद रहेका मुख्तर अन्सारीलाई यूपीको बीजेपीवाला योगी सरकारले मन्द विष खुवाएर २८ मार्चमा जीवन समाप्त गरिदिएको छ । अन्सारी हमेशा गरिब, दीनदुःखी र निमुखाको पक्षमा सामन्तको विरुद्ध मुखर रूपले लड्दै आउनु नै उनको अपराध मानिएको छ । मुख्तरका भाइ अफजल अन्सारी (जो अहिले विधानसभा सदस्यसमेत हुन्) र उनका छोरा उमार अन्सारीले किटानीका साथ मोदी प्रशासनले षड्यन्त्रपूर्वक मुख्तरको हत्या गरेको भन्दै खण्डन गर्न चुनौती दिँदै आएका छन् । यो दोस्रो पटक देखिएको हो, लगभग ४० दिनपहिले पनि उनलाई विष दिइएको थियो । भर्खरै १८ मार्च र २२ मार्चमा उनलाई फेरि यो विष दिइएको थियो, जसका कारण उनको अवस्था बिग्रियो (बीबीसी, २९ मार्च, २०२४) । मुख्तर अन्सारी सन् २००५ देखि पन्जाब र उत्तर प्रदेशका जेलमा थुनिएका थिए, उनीमाथि झन्डै ६० भन्दा विभिन्न आपराधिक मुद्दा बीजेपी सरकारले लगाएको छ । बेलायती लेखक तथा इतिहासकार प्याट्रिक फ्रेन्चले आफ्नो पुस्तक इन्डिया ः ए पोर्ट्रेट मा उनलाई उत्तर प्रदेशका सबैभन्दा लोकप्रिय गडफादरमध्ये एक को रूपमा उल्लेख गरेका छन् (पेन्गुइन प्रकाशन, २००७) । प्याट्रिक फ्रेन्च भारतीय राजनीति, व्यापार र अपराधको दुनियाँका प्रायः सबैसँग भेटेर उनीहरूको कथा भन्नेमध्येका एक रोचक लेखक हुन् । के उनीहरूले मैले आक्रमण गरेको एक जना व्यक्तिको नाम बताउन सक्छन्, जो कमजोर वर्गबाट आएका होउन् ? मैले सधैं शक्तिशालीहरू विरुद्ध लडेको छु, मैले तिनीहरूबाट शक्ति खोसेको छु । म मेरो जीवनको अन्त्यसम्म जे गरिरहेको छु, त्यो जारी राख्नेछु मुख्तरले फ्रेन्चसँग भनेका थिए ।रुसमा जस्तै भारतमा पनि मुख्तरको मृत्यु भएको भनिएको ठीक एक महिनापछि मोदीको तेस्रो कार्यकालका लागि मतदान हुँदै छ । मुख्तरको अन्त्येष्टिका समयमा उत्तर प्रदेशमा कर्फ्यु लगाइएको थियो । रुसमा नाभाल्नीको मृत्यु भएको भनिएको ठीक एक महिनाकै बीचमा गत मार्चमा पुटिनले आफ्नो छैटौं कार्यकाललाई वैधता दिन निर्वाचन गराएका थिए । त्यो चुनावमा पुटिनले ८७ प्रतिशतभन्दा बढी मत पाएको बताइएको छ । यता मुख्तरको मृत्युमा पनि झन्डै मस्कोशैली नै देखिनु समग्र विश्वकै लागि अपशकुन बनेको हुनुपर्छ । सन् २०१४ देखि राज्यका सबै निकायमा कब्जा जमाएको मोदी प्रशासन तेस्रो कार्यकालका लागि निर्वाचन लड्दै गर्दा देश स्वतन्त्र भएको शतवार्षिकी सन् २०४७ सम्म आफैंले शासन गर्ने ऐलान गरेका छन् । त्यसका लागि उनले दिल्लीका मुख्यमन्त्री अरविन्द केजरीवाल र झारखण्डका आदिवासी नेतासमेत रहेका मुख्यमन्त्री हेमन्त सोरेनलाई थुन्नुपर्ने अवस्थाले भारतीय लोकतन्त्रको अधोगतिलाई विश्वव्यापी स्थापित गर्दै गएको छ । मोदी महत्त्वाकांक्षालाई तात्तातो मणिपुर हिंसा (जहाँ २०० भन्दा बढी नागिरकको हत्या भएको छ), भारतचीन सीमा विवादको घाउ, हिमाचल, मध्यप्रदेश, छत्तिसगढ, महाराष्ट्र, उडिसा र विहारका राज्य सरकारलाई उलटपुलट पारेको आरोप तथा ईडी र सीआईबीको चरम दुरुपयोग भएको भन्ने अन्तर्राष्ट्रिय जगत्को संशयसमेतले बीजेपी चुनावी अभियानलाई चुनौती दिएको छ । भारतीय सर्वोच्च न्यायालयको आदेशपछि बहुचर्चित कथित इलेक्टोरल बन्डको खुलासामा ६८ प्रतिशतभन्दा बढी (झन्डै १६ लाख करोड रुपैयाँ) बीजेपीले खिचेको विवादले दुनियाँभरका मिडियामा प्रमुखता पाइरहेको छ । बीजेपीलाई चन्दा दिनेहरूमा केजरीवाललाई गिरफ्तार गर्ने बहाना बनेका शराब कारोबारी मगुन्टा रेड्डीले नै बिजेपीलाई ५५ करोड चन्दा दिएको घटना आफैंमा मजाक बनेको छ । केजरीवालको गिरफ्तारीविरुद्ध युरोपको पावर हाउस जर्मनी र अमेरिकासहित विश्वका अधिकांश उदार लोकतन्त्रवादी देशहरूले खुलेर आलोचना गरेका छन् । मोदीको बाधक रूपमा प्रधानन्यायाधीश डीवाई चन्द्रचुढको साहसी न्यायाधीशका रूपमा अन्तर्राष्ट्रिय जगत्मा समेत चर्चा भइरहेको छ । यी विषयमा अन्तर्राष्ट्रिय मिडियामा भइरहेको प्रचारलाई विषयान्तर गर्न मोदीले विश्व बिलिनयर बिल गेट्ससँग चाय पे चर्चा गरे । ठीक त्यसैगरी, रुसी राष्ट्रपति पुटिनले चुनावको अघि अमेरिकी कन्जरभेटिभ पत्रकार टकर कार्ल्सनसँग झन्डै दुई घण्टा लामो क्रेमलिन अन्तर्वार्ता गराएर विश्वव्यापी भाइरल भएका थिए । लोकतन्त्रको निगरानी गरिरहेका अन्तर्राष्ट्रिय संस्थाहरूले सुरुदेखि नै चेतावनी दिँदै आएका छन् । विश्वको सबैभन्दा बढी जनसङ्ख्या भएको लोकतन्त्र, भारतले पनि यस वर्ष मतदान गरिरहेको छ । फ्रिडम हाउसका अनुसार भारतलाई अब प्रधानमन्त्री मोदीको नेतृत्वमा कार्यशील, स्वतन्त्र र निष्पक्ष लोकतन्त्र मान्न सकिँदैन (डेमोक्रेसी विदआउट बोर्डर, २०२४) ।निर्वाचन प्रक्रियाको वैधतामाथि प्रश्न उठाउँदै राहुल गान्धीले प्रधानमन्त्री मोदीमाथि चेतावनी दिँदै भनेका छन् यदि भाजपाले म्याच फिक्सिङ गरेर चुनाव जित्यो र त्यसपछि संविधान परिवर्तन गर्यो भने यसले देशमा आगो लगाइदिनेछ त्यो बेला यो देश बाँच्दैन यो सामान्य निर्वाचन होइन । यो चुनाव देशको रक्षा गर्न, हाम्रो संविधानको रक्षा गर्न विपक्षी गठबन्धनले जित्नुपर्छ (इन्डियन एक्सप्रेस, १ अप्रिल, २०२४) । सम्भवतः भारतीय चुनावका सन्दर्भमा कुनै पनि विपक्षी गठबन्धनले सन् १९७७ मा बाहेक यति गम्भीर आरोप नलगाएको भारतीय मिडियाले नै प्रमुखताका साथ उल्लेख गरेका छन् । विश्व भूराजनीतिक तानातानमा पश्चिमको विकल्पमा पुटिनसी चिनफिङ र मोदी एक ठाउँमा उभिनसक्ने अनुमान हुँदै गर्दा भारतले अमेरिकाबाट एउटै आणविक रिएक्टर नकिनेको भए पनि दिल्ली अहिले विगतको कुनै समयभन्दा बढी वासिङ्टनको नजिक पुगेको वास्तविकतालाई नजरजअन्दाज गर्न मिल्दैन (सी राजामोहन, इन्डियन एक्सप्रेस, २६ मार्च, २०२४) । सन्निकट चुनावलाई लक्षित गरेर मोदी प्रशासनले चीनविरोधी स्वर भने मत्थर पारेको छ । उता पुटिनको निरन्तरतामा मोदीले नै पहिलो बधाई सन्देश पठाएका थिए । तर पनि मोदीले बेइजिङ सहभागी भएको ध्रुवभन्दा अमेरिकी ध्रुवलाई नै पछ्याउने निश्चित छ । त्यसको गज्जब छनक उनले गाजा नरसंहार लगायतका घटनामा इजरायललाई धाप मारेर देखाइसकेका छन् ।"
युवाशक्ति परिचालनको अवसर,"युवालक्षित कार्यक्रमको अभावसंविधानको मार्गनिर्देशक सिद्धान्त, नीति र राज्यको दायित्व पनि राष्ट्र विकासमा युवा सहभागिता अभिवृद्धि गर्दै राजनीतिक, आर्थिक, सामाजिक र सांस्कृतिक अधिकारको पूर्ण उपयोगको वातावरण सिर्जना गर्नेछ । युवा सशक्तीकरण, अर्थपूर्ण सहभागिता, नेतृत्व विकास, शिक्षा, स्वास्थ्य, रोजगारी लगायतका क्षेत्रमा विशेष अवसर प्रदान गर्दै राज्यको सर्वांगीण विकास योगदानका लागि उपयुक्त अवसर प्रदान गर्ने योजना छ । यी सिद्धान्तका आधारमा राष्ट्रिय युवा नीति२०७२ र युथ भिजनसन् २०२५ जारी भएका छन् । यी दुई महत्त्वपूर्ण दस्ताबेजको कार्यान्वयनका लागि राष्ट्रिय युवा परिषद् ऐन२०७२ जारी गरी राष्ट्रिय युवा परिषद् स्थापना भइसकेको छ । राज्य पुनःसंरचनासँगै युवा नीतिलाई समयानुकूल बनाउन नीतिहरू पुनरावलोकन हुन थालेका छन् । राष्ट्रिय युवा नीति२०७२ परिमार्जन मस्यौदामाथि सातैवटै प्रदेशमा सरोकारवालासँग छलफल भइरहेको छ । नेपाल युवा संस्था सञ्जाल (आयोन) ले युनाइटेड नेसन्स फन्ड फर पपुलेसन एक्टिभिटिज (यूएनएफपीए) सँग मिलेर सन् २०२१ मा तीनै तहका सरकारले युवा क्षेत्रमा गरेको बजेट विनियोजनबारे अध्ययन गरेको थियो । युवाको विकास र परिचालनका लागि स्थापना भएका मन्त्रालयमा मात्र नभई अन्य मन्त्रालयबाट विनियोजित बजेट सम्बन्धित काम र क्षेत्रमा पुग्न सकेका छ्र्रैनन् । युवालक्षित कार्यक्रम र कार्यान्वयनमा तीन तहको सरकारको तालमेल र संयोजनमा अभाव देखिन्छ । अहिले युवा तथा खेलकुद मन्त्रालयको बजेट कुल बजेटको एक प्रतिशतमात्र छ । त्यो पनि खेलकुद र युवामा बाँड्नुपर्ने बाध्यता छ । मन्त्रालय अन्तर्गतको युवा परिषद्लाई थप बलियो र प्रभावकारी बनाउन सरकारी पक्षबाट अपेक्षाकृत पहल भएको छैन । संविधानको धारा ३३ को उपधारा १ मा प्रत्येक नागरिकलाई रोजगारीको हक र उपधारा २ मा नागरिकलाई रोजगारी छनोट गर्न पाउने हक छ । त्यसको कार्यान्वयनका लागि रोजगारीको हकसम्बन्धी ऐन२०७५ ल्याइएको हो । कार्यक्रमको लक्षित समूह १८ देखि ५९ वर्ष उमेर समूहका बेरोजगार व्यक्ति तथा निजका परिवार हुन् । तर, उक्त प्रावधानलाई सम्बोधन गर्न प्रस्ट रूपमा बजेट व्यवस्था गरेको देखिँदैन । केन्द्रीय सरकारले युवालाई केही प्राथमिकतामा राख्न खोजे पनि प्रदेशहरूको अहिलेसम्म ध्यान जान सकेको छैन । हालसम्म कर्णाली प्रदेशमा युवा तथा खेलकुद, वाग्मतीमा युवा परिषद् तथा खेलकुद, लुम्बिनी र सुदूरपश्चिममा युवा परिषद् गठन भएका छन् । गण्डकी प्रदेशमा बाहेक युवा तथा खेलकुद मन्त्रालय नै गठन भएको छैन । केन्द्रीय स्तरमा युवा तथा खेलकुद मन्त्रालय, राष्ट्रिय युवा परिषद् तथा प्रदेशमा प्रदेश युवा परिषद् गठन भएका छन् । जिल्लामा जिल्ला युवा परिषद् छन् भने स्थानीय तहमा पनि नगर युवा परिषद् गठन गर्ने अधिकार स्थानीय तहलाई छ । तर यी निकाय प्रभावकारी बन्न सकेका छैनन् । युवा नीतिलाई संघीय ढाँचामा रूपान्तरण गर्न र छरपस्ट रूपमा विभिन्न मन्त्रालय र निकायमा रहेका कार्यक्रमलाई एकीकृत रूपमा लैजान आवश्यक छ । युवा क्षेत्रमा काम गर्ने सरकारी निकायको केन्द्रमा अन्तरमन्त्रालय समिति र जिल्लामा युवा सम्पर्क केन्द्र विकास गर्न जरुरी देखिन्छ । जसले गर्दा युवासम्बन्धी कार्यक्रमको दोहोरोपनको अन्त्य हुनुका साथै युवालक्षित कार्यक्रमको प्रभावकारी कार्यान्वयन हुन मद्दत पुग्छ । युवा क्षेत्रमा काम गर्ने विकास साझेदार, संघसंस्था, विदेशी नियोगसँगको समन्वय बढाउने र युवालक्षित कार्यक्रमलाई बढावा दिनुपर्छ ।वैदेशिक रोजगारबाट सीप र पुँजी लिएर आएका युवालाई पुनःस्थापना गर्ने कार्यक्रमको अभाव छ । उनीहरूमाथि न नीति क्षेत्रले लगानी गरेको छ, न त राज्यले नै उचित रूपमा प्रयोग गर्न सकेको छ । केन्द्रीय तथ्यांक विभाग, अन्तर्राष्ट्रिय श्रम संगठनको तथ्यांक हेर्दा युवा सूचकांकमा नेपाल दक्षिण एसियामा निकै कमजोर छ । बढ्दो बेरोजगारीसँगै दुर्व्यसन, बिग्रँदो स्वास्थ्य, असुरक्षित खाद्य समस्या, सामाजिक सञ्जालको गलत प्रयोग, साइबर अपराधमा संलग्न, राजनीतिक अस्थिरताले युवालाई गाँजेको छ ।निष्कर्ष राष्ट्रिय तथा स्थानीय तहमा कार्यरत संघसंस्थालाई युवा अभियान, युवालक्षित कार्यक्रमका लागि सरकारी र गैरसरकारी सबै संस्थाहरूलाई परिचालन गर्न आवश्यक छ । समाजकल्याण परिषद्को तथ्यांकअनुसार २ सय ४० भन्दा बढी अन्तर्राष्ट्रिय गैरसरकारी संस्था र ४० हजारभन्दा बढी गैरसरकारी संस्थाहरू छन् । उनीहरूलाई युवा क्षेत्रमा लगानी, सीप सिकाउने र परिचालन गर्ने सम्बन्धमा पहल गर्नुपर्छ । त्यसमा मुख्य गरी युवालाई उत्पादन क्षेत्र र प्राविधिक क्षेत्रमा बढी जोड्न आवश्यक हुन्छ । सन् २०३० सम्म दिगो विकास लक्ष्यहरू (एसडीजी) हासिल गर्न पनि युवाहरूको सामूहिक प्रतिबद्धता, एकता, सहकार्य र योगदानबाट मात्र सम्भव छ । सरकारलाई युवा रोजगारी सिर्जना गर्न दबाब दिँदै युवालाई स्वदेशमै स्वरोजगार तथा उद्यमशीलतालाई अभिवृद्धि गर्न जरुरी छ । मन्त्रालयको नेतृत्वमा युवासम्बन्धी कार्यक्रमहरू एकीकृत गरेर कार्यान्वयन गरेर ल्याउन उपयुक्त हुन्छ । राष्ट्रिय युवा नीतिले १६ देखि ४० वर्ष उमेर समूहलाई युवा भनेर परिभाषित गरेपछि सरकारले कार्यक्रमहरू ल्याउँदा त्यसलाई केन्द्रमा राखेर कार्यक्रम ल्याउन उपयुक्त हुन्छ । संघीय सरकारले प्रदेश सरकारहरूसँग पनि समन्वय गरे युवा विकास तथा परिचालनको क्षेत्रमा थप टेवा पुग्ने देखिन्छ । युवामा लगानी गर्ने देशहरूले नै आज विश्वलाई नेतृत्व गरिरहेका छन् । युवालाई सबल, सक्षम बनाई देश विकासमा लगाउन सकेमात्र हाम्रो देशको मुहार फेर्न सकिन्छ । र, हामीले परिकल्पना गरे जस्तो राष्ट्र निर्माण गर्न सकिन्छ । ऐर युवा अभियन्ता हुन् ।"
"अनुसन्धानमा तर्क होइन, तथ्य","भनिन्छ, कानुनको हात लामो हुन्छ । यही लामो हातको फन्दामा ढिलोचाँडो सबै अपराधी पर्ने गर्छन् । तर, माछामाछा भ्यागुता को खेलले अनुसन्धानलाई तार्किक निष्कर्षमा पुर्याउँदैन । यहाँ बुझ्नुपर्ने कुरा, कानुनको त हात मात्रै लामो हुन्छ, अपराधीको त हात मात्रै लामो होइन खुट्टा पनि दह्रो हुने गर्छ । राज्य कुशासनको लामो चक्रको रबाफ, दबाब र प्रभावमा हुर्केका राज्यपोषित र संरक्षित ठूला अपराधीलाई नाङ्लो ठटाएर मात्र तर्साउन सकिन्न । कानुनमाथिको शासनलाई राजनीतिक व्यवसायको अभिन्न अंग बनाउन सफल भइसकेका राजनीतिक उद्यमीहरूको संगठित गिरोहलाई छिचोल्न र तोड्न प्रभावशाली, कारगर र विधिसम्मत अनुसन्धानको आवश्यकता पर्छ । विधिसम्मत अनुसन्धान भन्नाले प्रमाणले पुष्टि गर्ने, परिणाममा सुशासन र कानुनी राज्यको मान्यतालाई स्थापित गर्ने कानुनद्वारा निर्दिष्ट प्रक्रिया र प्रणाली बुझ्नुपर्ने हुन्छ । हल्लाबोल होइन तथ्यखोलको रणनीतिलाई चुपचाप र पदचापको कार्ययोजनामा परिणत नगरेसम्म अपेक्षित परिणाम हासिल हुन सक्दैन भन्ने हेक्का राख्न जरुरी छ । राजनीतिक मुद्दामा बहस र हल्ला जति गरे पनि हुन्छ तर प्रहरी अनुसन्धान भने अनुसन्धानकर्मीको व्यावसायिक क्षमताको सदुपयोगबाट संकलित प्रमाणको प्रकटतामा निर्भर हुन्छ । जहाँ अपराधीको संलग्नतालाई चुपचाप परिणाममा तथ्यपरक ढंगले प्रमाणित गर्ने काम गरिन्छ । घटनाको सम्बन्ध र सम्बद्धतालाई ठहर गर्नुपर्ने विषयसँग अपराधीको संलग्नता वा असंलग्नताको पुष्टि गर्ने विधि नै प्रहरी अनुसन्धान हो । अहिलेको मूलभूत समस्या भनेको ठूला माछा को सम्बन्ध अपराध कर्मसँग जोडिएको देखिन्छ तर तथ्यको सम्बद्धताले उक्त सम्बन्धलाई पुष्टि गर्न सकेको वा चाहेको देखिँदैन । यही ढंगले अनुसन्धान अघि बढ्ने, बढाउने हो भने या त ठूला माछाले हाजिरी जमानीबाटै मुक्ति पाउनेछन्, या त अदालतबाटै साधारण तारिखमा छुटिजानेछन् । विगतका घटना विवरणले यही पुष्टि गरेको देखिन्छ । जनभावना र जनमतलाई आकर्षित गर्ने वा दिग्भ्रमित गर्ने कुरालाई केन्द्रमा राखेर अनुसन्धानका फाइल खोल्ने र नाङ्लो ठटाउने ढंगको कारबाहीको मञ्चन गृहमन्त्री रवि लामिछानेका लागि पनि आत्मघाती हुनेछ । मुलुकमा सुशासन र परिवर्तनको अनिवार्य आवश्यकताको मुद्दालाई प्रतिनिधित्व गर्ने शक्तिले पनि हल्ला मात्रै गरिरहने हो भने विकल्पका लागि विकल्पमै मुलुकको समय खेर जाने निश्चित छ । मुलुकलाई नयाँ ढंगले दिशाबोध गराउनेको सोच, शैली र संयन्त्रमा परिवर्तनको आभास नदेखिनु आफैंमा विडम्बनाको विषय हो । फेसबुक स्टाटसमा निर्देशन जारी गर्ने, जतिबेला जहाँ पनि कसुर गर्ने कसैलाई नछाड्ने भनी हिँड्नेजस्ता गतिविधिलाई सकारात्मक सोचका रूपमा त ग्रहण गर्न सकिएला तर यो पदीय र राजकीय जिम्मेवारीसँग मेल खाने शैलीका रूपमा स्वीकार गर्न सकिन्न । किनभने यस किसिमको सोच र शैलीलाई प्रमाणबमोजिम परिणाममा लैजाने संयन्त्रले समर्थन गरिरहेको हुँदैन । पदीय र पर्दाको जिम्मेवारीबीचको भेद छुट्याउन नसक्दा पनि यो समस्या मनोवैज्ञानिक रूपमै देखा परेको हुन सक्छ । पर्दामा थरीथरीका भूमिका र तर्क पेस गर्न सकिएला । तर, पदीय जिम्मेवारी र अनुसन्धानमा तर्क होइन तथ्यले मात्रै परिणाम दिन सक्छ भन्ने हेक्का राख्नु जरुरी छ । चाणक्य नीतिमा भनिएको छ हल्ला र बहस मात्र गर्नेसँग कहिलै डराउनु पर्दैन, जसले केही गर्दैन, उसले हल्ला र बहस मात्र गर्छ । हल्लाबोल आत्मरक्षाको द्योतक हो, जसले आफूप्रतिको ध्यानलाई अर्कातिरै पन्छाइदिने रणनीति अख्तियार गरेको हुन्छ । तथाकथित ठूला माछालाई नाङ्लो ठटाउने रणनीतिले मात्रै काम गर्दैन । तसर्थ उनीहरूलाई अनुसन्धानको दायराभित्र ल्याउने र कानुनी प्रक्रियाको अभिन्न अंग बनाउने सोचअनुरूप योजनबद्ध ढंगले कारबाही गर्न आवश्यक देखिन्छ । यसका लागि राज्यको भरपर्दो अंग नेपाल प्रहरीको अनुसन्धनात्मक क्षमताको विकास, सूचना प्रणालीमा यथेष्ट लगानी, केन्द्रीय अनुसन्धान ब्युरोको क्षेत्राधिकारमा विस्तार, अनुसन्धान क्षेत्रमा देखिएका कार्यविधिगत र प्राविधिक बाधाअडचनको फुकाउ, विधि विज्ञान प्रयोगशालाको विस्तार र प्रभावकारितामा जोड दिने विषयलाई गृहमन्त्रीको कार्यसूचीमा समाविष्ट गरिनुपर्छ । पदीय गरिमा र क्षेत्राधिकारका विषयमा ध्यान दिनुको सट्टा हतपतमा परिणाम मात्रै खोज्ने प्रवृत्तिले अनुसन्धान प्रकृतिलाई गिजोल्ने मात्रै काम गर्छ । कृष्णबहादुर महरा र अरुण चौधरी हाजिर जमानीमा छुट्नु यसका पछिल्ला ज्वलन्त उदाहरण हुन् । तत्काल देखिएको प्रमाणले कसैलाई थुनामै राखेर अनुसन्धान गर्न आवश्यक नदेखिएको अवस्थामा हाजिर जमानीमा छाड्ने गरिन्छ । हाजिर जमानी अभियुक्तको सुविधाको विषय होइन । यो त प्रमाणले परिणाम दिन नसकेको अनुसन्धानको दुविधाको अवस्था हो । फौजदारी न्याय प्रणालीको सिद्धान्तमा पनि शंका र दुविधाको सुविधा अभियुक्तलाई प्राप्त हुने गर्छ । फौजदारी कसुर प्रमाणित गर्ने विधि र प्रणालीलाई अवमूल्यन गर्नु, प्रमाणको भार बोक्ने दायित्वका विषयमा सचेत नहुनुजस्ता गतिविधिका कारण पनि हठातमा अनुसन्धानको निष्कर्षमा पुगिहाल्ने प्रवृत्ति हाबी हुँदै गएको देखिन्छ । कानुनबमोजिम ठहर गरिनुपर्ने कुरालाई राजनीतिक निर्देशनको रहरसँग जोड्नु हुँदैन । फौजदारी अपराधको अनुसन्धानलाई राजनीतिक रहर र लहडको विषयभन्दा कानुनी ठहरको विषय बनाउनुपर्छ । कानुनबमोजिम तोकिएको विधिभन्दा बाहिर प्रहरी अनुसन्धानलाई राखिनु हुँदैन । तोकिएको विधि भन्नाले अंग, रंग र ढंग पुर्याउने विधि सम्झिनुपर्छ । उस्तै तथ्य र प्रमाणका आधारमा कोही कसैलाई कारबाही र कसैलाई किन उन्मुक्ति दिइयो ? यसले कानुनको समान प्रयोगमा राज्यले किन विभेद गर्यो भन्ने विषयलाई जन्माएको छ । वास्तवमा यो प्रहरीको अनुसन्धानभन्दा पनि राजनीतिक फाँटको मुद्दा हो । प्रहरीको अनुसन्धानलाई अनुसन्धानकर्मीकै विवेकमा सञ्चालन गर्न नदिएको परिणामस्वरूप यो मुद्दा सतहमा आएको हो । निष्पक्ष अनुसन्धानको पहिलो अनिवार्य सर्त भनेकै प्रहरी अनुसन्धानलाई राजनीतिक स्वार्थको छायाबाट टाढा राख्नु हो । यो भूमिका निर्वाहमा गृह प्रशासन र गृहमन्त्रीले महत्त्वपूर्ण निर्णय लिन सक्छन् । राज्यका संयन्त्र राज्यको राजनीतिक षड्यन्त्रको चंगुलमा फसेका छन् । यसबाट मुक्ति नदिलाएसम्म सबै ठूला माछालाई कानुनको कठघराभित्र नल्याई छाड्दिन भन्ने रविजीको सोच मात्रले प्रतिफल र परिणाम दिन सक्दैन । प्रहरी अनुसन्धानलाई प्रभावकारी र तथ्ययुक्त ढंगले सञ्चालन गर्दा धेरै कुराको चाँजोपाँजो मिलाउनुपर्ने हुन्छ । यसका लागि प्रहरीको अनुसन्धनात्मक क्षमताको विकास र विस्तारको रणनीति तय गर्ने र उक्त क्षमताको निष्पक्ष उपयोग गर्ने विषयमा मात्र गृहमन्त्रीले ध्यान दिने हो भने तपसिलका काम त संयन्त्र आफैंले फत्ते गर्ने नै छन् । सोच पनि आफ्नै, शैली पनि आफ्नै भन्ने एकांगी ढंगको निर्देशनात्मक शैलीले अनुसन्धनात्मक संयन्त्रलाई निष्क्रिय बनाउने हो भने प्रमाण एकातिर परिणाम अर्कैतिर पुग्न जान्छ । परिणामस्वरूप माछामाछा भ्यागुताको प्रवृत्तिकै पुनरावृत्ति हुन जाने सम्भावना नकार्न सकिन्न । विद्यमान क्रियाकलापको लाक्षणिक संकेतले त भ्यागुतै फेला पर्ने देखिन्छ, जुन परिवर्तनकामी भावनालाई प्रतिनिधित्व गर्ने पात्रबाट किमार्थ अपेक्षित थिएन र रहने छैन ।"
मझुवाभीरमा रक क्लाइम्बिङ,"(खोटाङ)दिक्तेल रूपाकोट मझुवागढी नगरपालिकाको मझुवाभीरमा रक क्लाइम्बिङको मज्जा लिन पाइने भएको छ । ऐतिहासिक, धार्मिक तथा पर्यटकीय स्थल मझुवागढी क्षेत्रको मझुवाभीरमा रक क्लाइम्बिङको सफल परीक्षणपछि यसमा रमाउन चाहनेका लागि अवसरको ढोका खुलेको हो ।खेलकुद तथा पर्यटन प्रवर्द्धन गर्ने उद्देश्यले रक ब्लाइम्बिङ सञ्चालनको सुरुवात गरिएको नगरपालिकाका प्रमुख तीर्थराज भट्टराईले बताए । रक क्लाइम्बिङ सञ्चालनपछि नगरको पर्यटन प्रवर्द्धनमा समेत सहयोग पुग्ने भट्टराईको भनाइ छ । ३२ मिटर अग्लो मझुवाभीरमा नेपाल नेसनल माउन्टेन्ट गाइडले रुट निर्माण गरिदिएको हो । रक क्लाइम्बिङ सञ्चालनका लागि पर्वतारोहण प्रशिक्षक संघले ६ दिनको तालिमसमेत दिएको छ । सात जना स्थानीय युवा र सशस्त्र प्रहरी बल हलेसी गुल्मका पाँच जना गरी १२ जनाले तालिम लिएका छन् । कृत्रिम भीरमा भन्दा प्राकृतिक भीरमा रक क्लाइम्बिङ गर्न रुचाउने भएकाले यो उपयुक्त थलो भएको नेपाल नेसनल माउन्टेन्ट गाइडका संस्थापक कोषाध्यक्ष तथा पर्वतारोहण प्रशिक्षक संघका निवर्तमान अध्यक्ष लाक्पा शेर्पाले बताए । पछिल्लो समय युवा पुस्ता यसप्रति आकर्षित हुँदै जानुका साथै पर्यटन विकासमा पनि यसले सहयोग गर्ने भएकाले रक क्लाइम्बिङ लोकप्रिय बन्दै गएको शेर्पा बताउँछन् । रक क्लाइम्बिङको भविष्य राम्रो छ, पछिल्लो समय युवा पुस्ता यो खेलमा रमाउन थालेको छ, शेर्पाले भने, खेलका कारण पर्यटक पनि बढेर गएका छन् । पोखरा, काठमाडौं, सोलुखुम्बुमा पनि रक क्लाइम्बिङ फस्टाएको शेर्पाले बताए ।"
कथाले मागेका दर्शकले रुचाएका,"(रुकुम पूर्व) दयाहाङ राई । नामै काफी छ । पछिल्लो समय नेपाली फिल्म क्षेत्रका हाई डिमान्डेट नायक हुन् उनी । १८ वर्षअघि अनागरिक फिल्मबाट नेपाली सिने जगत्मा पाइला राखेका हुन् दयाहाङले । यसपछि भने उनको यात्रा यसरी गतिवान् बन्यो कि उनले पछाडि फर्केर हेर्नुपरेको छैन । अभिनय यात्राको शिखरमा लामै समयदेखि टिकिरहेका छन् उनी । एकपछि अर्को चलचित्रमा अभिनय गर्न व्यस्त दयाहाङ ४२ वर्षअघि भोजपुरको पश्चिमी भेग खावा गाउँमा जन्मिएका हुन् । गाउँमै खोतीपाती अनि गाईबस्तुको गोठालो गर्दै बालापन बिताएका उनले खावाको दिल प्राथमिक विद्यालय, पशुपति मावि हुँदै अन्नपूर्ण उच्च मावि भोजपुरबाट एसएलसी उत्तीर्ण गरे । भोजपुरको बहुमुखी क्याम्पसमा आईएसम्म पढेर काठमाडौं छिरेपछि नै सुरु भयो उनको फिल्मी यात्रा । अनागरिक पछि सन् २००७ मा मेरो एउटा साथी छ मा सामान्य भूमिकामा देखिएका उनले २००९ मा दासढुंगा मा शीर्ष भूमिका निर्वाह गरे । मनोज पण्डित निर्देशित फिल्ममा उनको अभिनयको सवत्र चर्चा मात्रै भएन, चलेका नायकका लागि भारी भएर उभिन सफल भए उनी । त्यसपछि उनले अभिनय गरेको लुटले त झन् तहल्का मच्चायो । अभिनयका कारण उनले निकै प्रशंसा पाए । हाईवे, छड्के, वधशाला, साँघुरो, उमा, कर्कश, लोफर हुँदै कबड्डीसम्म आइपुगेपछि भने दयाहाङ राईबाट काजी साप का रूपमा चिनिन थाले । यसरी व्यस्त भइएलाझैं लागेकै थिएन । तर अहिले कामैकाम छ । मैले सकेको गरेको छु, उनले भने, कुनै बेला खालीखाली भएको म अहिले व्यस्त हुन रहेछ जस्तो लाग्छ ।अहिलेसम्म करिब ६० भन्दा धेरै फिल्म र १६ वटा नाटकमा अभिनय गरिसकेका छन् दयाहाङले । आधा दर्जन नाटक निर्देशनसमेत गरेको अनुभव छ उनीसँग । अहिले पनि मण्डला थियटरका व्यवस्थापक हुन् दयाहाङ । ४ वर्षअघि नाटक महाभोजमा काम गरेपछि चलचित्रमै व्यस्त छु । तर समय मिलेसम्म थियटर भने गइरहन्छु, उनले भने । नाटक र फिल्ममा अनुभव के छ त ? दयाहाङ भन्छन्, नाटकमा दर्शक र कलाकारबीच दूरी रहँदैन, तर फिल्ममा दूरी लामो छ । फिल्ममा काम गर्ने क्रममा देशका कुनाकन्धरा पुगेका दयाहाङलाई विविधतायुक्त नेपाली समाज बुझ्न पाएकोमा खुसी छ । हामी नेपालीहरूको जीवन जिउने कला बडो सुन्दर लाग्छ, फिल्मकै कारण नेपाली समाज बुझ्ने मौका पाएको बताउने दयाहाङ भन्छन्, म जहाँ पुगे पनि मौलिक जनजीवन र भूगोलसँग आनन्द लिइरहेको हुन्छु ।जीवन बाँच्ने मौलिक शैली नै हाम्रा लागि काफी भए पनि पछिल्लोपल्ट प्रविधिको विकास र यसको दुरुपयोगका कारण मौलिकतामा ह्रास आएकोमा भने दयाहाङको चिन्ता छ । प्रविधिले आत्मनिर्भरताभन्दा परनिर्भरता बढायो, उनी भन्छन्, यसको सदुपयोग गरेर कसरी फाइदा लिनेभन्दा पनि बिनाअर्थ प्रविधिमा अल्झिएका कारण हामीले पाउनेभन्दा गुमाउने कुरा धेरै भएजस्तो लाग्छ । अनिल बुढाद्वारा निर्देशित चलचित्र घरज्वाइँ को छायांकन सकेर केही साताअघि मात्रै रुकुमपूर्वबाट फर्किएका छन् दयाहाङ । रुकुमपूर्वको मौलिक सुन्दरताले भने राम्रैसँग बाँधेको मीठो अनुभव लिएको बताउँछन् उनी । सुन्दर प्रकृति, मौलिक भाषा र स्थानीय कलासंस्कृतिको मुक्तकण्ठले प्रशंसा गर्दै दयाहाङले त्यसको संरक्षण र संवद्धनका लागि अहिलेदेखि नै गम्भीर हुनुपर्ने सुझाव दिन्छन् । फिल्म कुन हेर्ने त्यो दर्शकको रोजाइको कुरा हो । पहिलो कुरा त हामीले नै राम्रो फिल्म दिन सक्नुपर्यो, दयाहाङले भने, फिल्मका लागि पात्रभन्दा पनि कथा ठूलो कुरा हो । बिस्तारै हामी हाम्रा कथाहरू भनिरहेका छौं । आशा गरौं, चाँडै नै हामी अझै राम्रो गरेर दर्शकको नजर घरेलु फिल्ममै केन्द्रित गर्न सक्नेछौं । बलियो र गज्जबको कथा भएमा चर्चित कलाकार नै जरुरी नपर्ने भन्दै उनले आफ्नो कथा आफैं भन्न सक्ने मौलिक पात्रलाई पनि फिल्ममा अभिनयका लागि तयार गर्न सकिने कुरामा जोड दिन्छन् । तर हाम्रो फिल्मका कलाकारमा पुस्तान्तरणको समस्या छ । अग्रजको सम्मान र अनुजलाई स्थान दिने कुरामा हामी अझै पनि चुकेकै छौं, उनी भन्छन्, नयाँ पुस्ता पनि अलि माझिएर आउनुपर्यो अनि हामीले पनि उनीहरूलाई सही तरिकाले मार्गदर्शन दिनुपर्यो । यसकारण अन्तरपुस्ता संवाद जरुरी छ ।नेपालमा केही भएन, सबै सकियो, यहाँ खराबै मात्रै छ भन्ने जस्ता कुरालाई प्रचार गरेर आफू पानीमाथिको ओभानो हुन खोज्ने प्रवृत्तिप्रति गम्भीर असहमति जनाउँछन् दयाहाङ । नेपाली शिक्षा र विकासको इतिहास लामो नभएकाले समयानुसार देश ठिकै गतिमा गएको उनको बुझाइ छ । गलत भयो र केही भएन भन्ने भाष्य स्थापित गर्न खोज्नेप्रति मेरो गम्भीर आपत्ति छ, उनले भने, नेपालमा केही नभएको हैन, धेरै भएको छ । तर अझै धेरै गर्नका लागि सम्भावनाहरूको खोजी गरेर अघि बढ्नुपर्छ । आफ्नो पहिलो फिल्म अनागरिक देखि पछिल्लो रंगेली सम्म आइपुग्दाको यात्रा नै सिनेमाको रिल जस्तो लाग्ने गरेको दायहाङ बताउँछन् । कहाँ थिए, कहाँ पुगेको छु । अझै कहाँ पुगिने हो, उनले भने, मेरो मात्रै हैन कसको के ठेगान छ र हउ ? यसकारण आफूले पाएको भूमिका गजबले निर्वाह गरेर जीवन सहज बनाउन प्रयत्न गर्ने हो ।फिल्मी नायकका लागि शारीरिक सुन्दरता हैन, अभिनयमा डुब्न सक्ने र दर्शकलाई रिझाउन सक्ने क्षमता चाहिन्छ भन्ने भाष्यसमेत निर्माण गर्न सफल भएका छन् उनी । दयाहाङले अभिनयका माध्यमबाट दर्शकको मन मात्रै जितेका छैनन्, नेपाली फिल्म बजारलाई बलियो बनाउन पनि मद्दत गरेका छन् । दयाहाङ अभिनीत चार फिल्म यतिबेला प्रदर्शनको दिन पर्खेर बसेका छन् । चैत ३० देखि डिग्री माइला वैशाख २१ देखि मनसरा, जेठ १८ देखि गाउँ आएको बाटो र असार २८ देखि घरज्वाइँ प्रदर्शनमा आउँदै छन् । त्यसपछि उनलाई फिल्म र फिल्मकर्मीले छाड्ने छैनन् । अनि, दर्शकले पनि । थुप्रै फिल्ममा अभिनय गर्नु छ र दर्शकलाई नयाँ केही पस्कनु छ । दयाहाङ मुस्कुराउँदै भन्छन्, कथाले माग्छ भने मैले सकेको अभिनय गर्नैपर्छ र गर्छु पनि ।"
बेनजिर भुट्टो स्वदेश फिर्ता,सन् १९८६ मा आजकै दिन (अप्रिल १०) मा पाकिस्तानी नेतृ बेनजिर भुट्टो निर्वासनबाट स्वदेश फर्किएकी थिइन् । १९८५ डिसेम्बरमा पाकिस्तानमा सैन्य कानुन हटाइएसँगै १९८६ अप्रिलमा बेनजिर बेलायतबाट पाकिस्तान फर्केकी हुन् । १९५३ को जुन २१ मा पाकिस्तानको कराँचीमा जन्मिएकी बेनजिर पाकिस्तानको एकमात्र महिला प्रधानमन्त्री हुन् । उनी १९८८ देखि १९९० र १९९३ देखि १९९६ सम्म पाकिस्तानको प्रधानमन्त्री थिइन् । उनको दल पाकिस्तान पिपुल्स पार्टी (पीपीपी) १९९७ को चुनावमा पराजित भएपछि बेनजिर पुनः स्वैच्छिक निर्वासनमा गएकी थिइन् । लन्डन र दुबईमा करिब दस वर्ष निर्वासित जीवन बिताएकी बेनजिर २००८ को चुनावी तयारीका लागि स्वेदश फर्केकी थिइन् । बेनजिरको २००७ डिसेम्बर २७ मा हत्या गरिएको थियो ।
कालीगण्डकी करिडोरको १७ किलोमिटर १५ वर्षदेखि अलपत्र,"(पाल्पा) कालीगण्डकी करिडोरअन्तर्गत पाल्पाको रानीमहलराम्दी १७ किलोमिटर सडकखण्ड १५ वर्षदेखि अलपत्र छ । यस खण्डमा ठाउँठाउँमा खसेको पहिरोसमेत नपन्छाउँदा सवारीसाधन सञ्चालन हुन सकेको छैन । कालीगण्डकी करिडोर आयोजना कार्यालयले यस खण्डलाई चासो नदिएकाले सडकमा सवारी सञ्चालन हुन नसकेको स्थानीयको आरोप छ । करिडोरअन्तर्गत सिद्धार्थ राजमार्गको राम्दीदेखि पर्यटकीयस्थल रानीमहल जाने सडकअन्तर्गतको यम्घाको मन्द्रान, मझेटा र रानीमहल नजिकै खसेका ठूला पहिरो हटाइएको छैन, जसका कारण सवारीसाधन सञ्चालन सहज हुन नसकेको स्थानीय शेरबहादुर बोटेले बताए । यहाँका विभिन्न स्थानमा खसेको पहिरो लामो समयदेखि नपन्छाइएको उनको गुनासो छ । पहिरो नहटाउँदा यस भेगका बासिन्दालाई १७ किलोमिटर पार गर्न ४० किमि टाढा घुमेर जानुपर्ने बाध्यता रहेको उनको भनाइ छ । ट्र्याक खुल्यो भनियो । तर वर्षायाममा सडकमा खसेका पहिरो पन्छाउने हो भने १४ किमिमै सिद्धार्थ राजमार्गको राम्दी पुग्न सकिन्थ्यो, बगनासकाली७ खानीगाउँ दैलातुङका बोटेले भने, यस विषयमा जनप्रतिनिधि, करिडोर आयोजना कार्यालयका कर्मचारीले सुनेको नसुन्यै गर्छन् । यस खण्डमा ट्र्याक खोल्ने काममै ढिला भएको स्थानीयको गुनासो छ । खानीगाउँको रानीमहल नजिक बराङदी खोल्सा दायाँबायाँका साथै यम्घाको मन्द्रानको दुई स्थानको भीरलगायतमा ट्र्याक खोल्नै समस्या भयो । वर्षौंसम्म निर्माण व्यवसायीले काम नगर्दा ट्र्याक नै खुल्न सकेन । जेनतेन गत वर्ष ट्र्याक खुले पनि पहिरो खसेर सडक सञ्चालनमा छैन । यम्घामा पर्ने मझेटामा पनि ठूलो पहिरो खसेर सडक अवरुद्ध छ । जनप्रतिनिधिले समयमै चासो नदिएकाले अहिलेसम्म ट्र्याकसमेत राम्रोसँग खुल्न नसकेको बगनासकाली गाउँपालिका७ खानीगाउँ दैलातुङका केशवराज खरालले जनाए । १२१४ किमिमा पुगिने राम्दी ४० किमि घुमेर जानुपर्छ, उनले भने । रानीमहल नजिकै बराङ्दी खोलाको वल्लोपल्लो भागमा १३ वर्षदेखि पहिरो पन्छाइएको छैन । सुरुमा ट्र्याक खुल्यो त्यसपछि पुनः डोजर लगाइएको छैन । पहिरो खसेर, जंगल बनेको छ । जसले गर्दा कालीगण्डकी नदी किनार भएर सवारीसाधन चल्नुपरेको छ । पुलसम्मको पहुँचमार्गबाट कालीगण्डकी नदीमा पुग्नुपर्ने उनले बताए । बराङ्दी खोलाको वल्लोपल्लो भागमा ट्र्याकसमेत राम्रोसँग खुलेको छैन । यही स्थानमा पुल निर्माणको कामसमेत अघि बढेको छैन । झन्डै एक किलोमिटर क्षेत्र जंगल बनेर बसेको छ । पहिरो फालिएको छैन । वर्षौंअघि खसेको पहिरो नपन्छाउँदा यात्रुले सास्ती खेप्नुपरेको स्याङ्जा सटुकाका अर्जुन पाण्डेयको भनाइ छ । पक्की पुल बनेको छ । तर वर्षको तीन महिना सवारी चलाउन सकिने अवस्था हुन्न, उनले भने । कालीगण्डकी करिडोर हुँदै सिद्धार्थ राजमार्गको राम्दी जानसमेत मन्द्रान र मझेटाको पहिरो नपन्छाएर समस्या भएको स्थानीयको गुनासो छ । कालीगण्डकी करिडोरको अन्य भागमा कालोपत्रको समेत काम सकिन लाग्दा यस खण्डमा सडक स्तरोन्नतिको काम अघि बढेको छैन । खन्न सुरु गरेको १४ वर्षपछि गत वर्ष मन्द्रानमा ट्र्याक खुलेको हो । गत वर्ष वर्षायाममा खसेको पहिरो नपन्छाउँदा यात्रुले लामो दूरीको सडक प्रयोग गर्नुपर्ने बाध्यता रहेको स्थानीय श्रीधर न्यौपानेले बताए । गाउँपालिकाको बजेटबाट पहिरो पन्छाउन ठूलो खर्च लाग्ने भएकाले आयोजनाअन्तर्गतको सडकमा लगानी गर्दैनन् । तत्काल पहिरो पन्छाउन कालीगण्डकी करिडोर आयोजनालाई सरोकारवाला निकाय कसैले पनि दबाब नदिएकाले समस्या भएको स्थानीय प्रेम बस्यालले जनाए । ट्र्याकको कामले अझै पूर्णता नपाएकाले पैदल नै अनुगमन गएको करिडोर आयोजना कार्यालयका सूचना अधिकारी अरुण खत्रीको भनाइ छ । मन्द्रानको भीरमा पहाडै खसेर ट्र्याक पुरेको र बनाउने बजेट नभएकाले समस्या भएको उनले बताए । आयोजना कार्यालयका अनुसार अर्थ मन्त्रालयले चालु आर्थिक वर्षमा १ अर्ब ४८ करोड बजेट सुनिश्चित गरेको छ । यही आर्थिक वर्षमै ठेक्का लाग्ने आयोजना कार्यालयका सूचना अधिकारी खत्रीले जनाए ।सबै सरोकारवालालाई राम्दीरानीमहलको स्थलगत अनुगमन पनि भइसकेको छ, उनले भने, यही आर्थिक वर्षमै टेन्डर प्रक्रिया अघि बढ्छ । केही दिनमै ठेक्का खुल्ने निश्चित भएको आयोजना कार्यालय बर्तुङका प्रमुख शंकर पौडेलको भनाइ छ । सिद्धार्थ राजमार्गको राम्दीदेखि झन्डै ३ सय मिटर क्षेत्र छाडेर अन्यत्र भागको ठेक्का लाग्ने उनले बताए । केही समय ढिलाइ भए पनि यस वर्ष नै काम सुरु हुन्छ, उनले भने, राम्दी पुल नजिकको भागमा पुल राख्ने वा अन्य के काम गर्ने भन्ने अझै निश्चित भएको छैन ।"
धराशायी बन्दै गएको हो टेलिकम क्षेत्र ?,"(काठमाडौं) सरकारी र निजी स्वामित्वका दुवै दूरसञ्चार सेवा प्रदायक कम्पनीले घट्दो आम्दानी र उच्च दायित्वका कारण आफूहरूको व्यवसाय जटिल अवस्थामा आइपुगेको उल्लेख गरेका छन् । दूरसञ्चार क्षेत्र आर्थिक रूपमा धराशायी बन्दै गएको टिप्पणी भइरहेका बेला सरकारले आयोजना गर्न लागेको अन्तर्राष्ट्रिय लगानी सम्मेलनमा दूरसञ्चारसँगै विज्ञान प्रविधि र स्टार्टअप क्षेत्रमा स्रोत जुटाउन विशेष पहल गरिने लगानी बोर्डका प्रमुख कार्यकारी अधिकृत सुशील भट्टले बताए । यी क्षेत्रमा उच्च प्राथमिकतासहित लगानी आह्वान गरिने उनको दाबी छ । प्रविधि पत्रकार मञ्च (टीजेएफ) ले मंगलबार आयोजना गरेको नेपालको दूरसञ्चार क्षेत्रको अवसर र चुनौती विषयक अन्तरक्रियामा लगानी बोर्डका सीईओ भट्टले दूरसञ्चार क्षेत्रमा संलग्न र विज्ञहरूका साथमा अगाडि बढ्ने प्रतिबद्धता जनाउँदै सल्लाहसुझाव दिनसमेत आग्रह गरे । दूरसञ्चार सेवाको अनुमतिपत्रको २५ वर्षे अवधि र बीचमा बुझाउनुपर्ने नवीकरणको शुल्कसम्बन्धी नीतिगत व्यवस्थालाई संकेत गर्दै सरकारले समयअनुसार कानुन परिमार्जन गर्नुपर्ने नेपाल टेलिकमकी प्रबन्ध निर्देशक संगीता पहाडीको भनाइ छ । सरकारले समयअनुसार कानुन बनाइदिनुपर्छ, २७ वर्षअघि स्टार्टअप अवस्थाका अपरेटरका लागि ल्याइएको कानुन अहिलेका स्थापित कम्पनीलाई त्यति सुहाउँदा भएनन्, उनले भनिन्, टेलिकम क्षेत्रलाई फस्टाउने स्वस्थ प्रतिस्पर्धाको वातावरण बनाउन आग्रह गर्छु । कार्यक्रममा तथ्यांकसहित प्रस्तुति दिएका नेपाल टेलिकमका वरिष्ठ इन्जिनियर मधुसूदन दाहालले यो क्षेत्रमा सरकारी दायित्व बढ्दै गएको र आम्दानी खुम्चिँदै गएकाले समस्या आएको बताए । कार्यक्रममा एनसेलका प्रमुख कार्यकारी अधिकृत एवं प्रबन्ध निर्देशक जाब्बोर कायुमोभले पनि दूरसञ्चार उद्योगलाई सरकारको सहायता आवश्यक रहेको औंल्याए । हामी सबैले मिलेर यो क्षेत्रको उत्थानका लागि काम गर्नुपर्छ, यो क्षेत्र अहिले धेरै समस्यामा परेको छ, उनले भने, हामी यहाँबाट कसरी अगाडि जान्छौं भन्ने मूल प्रश्न हो । दूरसञ्चार क्षेत्रका समस्यालाई समाधान गर्न अन्य देशले प्रभावकारी रूपमा सकारात्मक हस्तक्षेप र नियमनको प्रयास गरेका छन् । हामी चाहन्छौं, नेपाल सरकारले यो क्षेत्रका समस्यालाई सही ढंगले समाधान गरोस् । छिमेकी देशहरूका दूरसञ्चार क्षेत्रमा प्रत्यक्ष वैदेशिक लगानी भित्रिरहे पनि हामीकहाँ एफडीआई बाहिरिएको एनसेलका लिगल तथा चिफ रेगुलेटरी अफिसर विशाल उपाध्यायको भनाइ छ । गत मंसिरमा मात्रै दूरसञ्चार क्षेत्रमा अन्तर्राष्ट्रिय रूपमै प्रख्यात मलेसियन कम्पनी, आजिएटा समूह एनसेलमा रहेको आफ्नो सेयर स्वामित्व बेचेर नेपालबाट बाहिरिएको थियो । झन्डै तीन दशकअघिको कानुन र अहिलेको अपेक्षा मेल नखाएकाले विभिन्न समस्या आइरहेको नेपाल दूरसञ्चार प्राधिकरणका अध्यक्ष भूपेन्द्र भण्डारीले स्विकारे । यस्ता कानुन समयसापेक्ष बनाइनेसमेत उनको भनाइ छ । अपरेटरहरूले बुझाउने नवीकरण शुल्क असाध्यै महँगो र देश नै डुबाउने खालको भएको उनको दाबी छ । दूरसञ्चार ऐन ०५३ अनुसार मोबाइल सेवा सञ्चालन गर्ने कम्पनीहरूले अनुमतिपत्र पाएको १० वर्षमा पहिलो नवीकरण र त्यसपछि हरेक पाँच वर्षमा दुई पटक नवीकरण गर्नुपर्छ । नवीकरण शुल्क २० अर्ब रुपैयाँ छ । नेपालको टेलिकम क्षेत्र हाल १ सय ११ वर्षको इतिहास बोकेको भए पनि यसबारे पर्याप्त अध्ययन हुन नसकेको काठमाडौं विश्वविद्यालयका प्राध्यापक एवं अर्थशास्त्री अच्युत वाग्लेले औंल्याए । यस क्षेत्रमा आगामी पाँच वर्षका लागि कस्ता र कति जनशक्ति चाहिन्छ भन्नेबारे कुनै तयारी नहुनु विडम्बना भएको उनको टिप्पणी छ । दूरसञ्चार क्षेत्रमा प्रयोग हुने उपकरणसहित सबै वस्तु आयात गर्ने गरिएको भन्दै स्थानीय रूपमा उत्पादन हुने वस्तु तथा सेवाको पहिचानसमेत नभएको उनले बताए । यस क्षेत्रमा प्रयोग हुने सबै सामान डलरमा आयात हुन्छ, कुनै यस्तो समान वा सेवा छैन, जुन नेपालमै उत्पादन भएको होस्, उनले भने, वार्षिक करिब ६५० मिलियन त टेलिकम सामग्री आयातमै बाहिरिएको छ । देशको कुल गार्हस्थ्य उत्पादनमा दूरसञ्चार क्षेत्रले छिमेकी देश भारतमा ६६ र चीनमा ५४ प्रतिशत योगदान गरेको भए पनि नेपालमा यसको यकिन तथ्यांक नभएको उनको भनाइ छ । सरकारले पूर्वाधार बनाउनुपर्नेमा आफैँ निजी क्षेत्रसँग प्रतिस्पर्धामा आएको भन्दै यसरी टेलिकम क्षेत्रको विकास हुन नसक्ने उनको भनाइ छ ।"
आफ्नै चार्जिङ डिपोसहित साझाका ४० विद्युतीय बस,"(काठमाडौं)साझा यातायात सहकारी संस्था लिमिटेडले ११ मेगावाट क्षमताको चार्जिङ डिपोसमेत सञ्चालनमा ल्याएको छ । साझा यातायात सहकारी संस्था लिमिटेडको केन्द्रीय कार्यालय पुल्चोकमा मंगलबार आयोजित एक कार्यक्रममा उपप्रधान तथा भौतिक पूर्वाधारमन्त्री रघुवीर महासेठले चार्जिङ डिपो उद्घाटन गरे । मुलुककै ठूलो ११ मेगावाट क्षमताको विद्युतीय चार्जिङ डिपो निर्माण गरी सञ्चालनमा ल्याइएको साझाको दाबी छ । केन्द्रीय कार्यालय परिसरमा साझाले दुई नोजलयुक्त ११ वटा विद्युतीय चार्जरसहितको डिपो सुरुवात गरेको हो । डिपो उद्घाटनसँगै ४० वटा विद्युतीय बसको पनि शुभारम्भ गरिएको छ । जीबीटी टाइपको चार्जिङ पोर्ट रहेको हरेक चार्जरको क्षमता ८८ किलोवाट आवर छ । विद्युत् आपूर्तिका लागि ११०० किलोवाट (११ मेगावाट) को ४ वटा ट्रान्सफर्मर जडान गरिएको छ । डिपोमा एक पटकमा २२ वटा बस चार्ज गर्न सकिने साझाले जनाएको छ । सार्वजनिक यातायात सेवाका क्षेत्रमा साझाले पुर्याएको सेवा सकारात्मक रहेको उपप्रधान एवम् भौतिक पूर्वाधार तथा यातायातमन्त्री महासेठले बताए । यसअघि तत्कालीन प्रधानमन्त्री केपी शर्मा ओलीको कार्यकालमा आफू सोही मन्त्रालयको मन्त्री रहँदा साझालाई विश्वास गरी विद्युतीय बस खरिद र सञ्चालनका लागि ३ अर्ब रुपैयाँ प्रदान गरेको उनले सम्झिए । सार्वजनिक यातायात सेवालाई व्यवस्थित र सहज तुल्याउन देशभर नै विद्युतीय बसको सञ्चालनलाई प्राथमिकतामा राखिएको उनको भनाइ छ । साझा यातायात सहकारी संस्था अन्य सहकारी संस्थाको तुलनामा अब्बल बन्दै सबैलाई उदाहरणीय बन्न सक्नुपर्ने भूमि व्यवस्था, सहकारी तथा गरिबी निवारणमन्त्री बलराम अधिकारीले बताए । सुरुवातमा चार्जिङ स्टेसन निर्माणका लागि जग्गा अभाव रहने गरेकामा अहिले स्टेसन निर्माणको क्रमले तीव्रता पाएको नेपाल विद्युत् प्राधिकरणका कार्यकारी निर्देशक कुलमान घिसिङको भनाइ छ । साझाले समेत चार्जिङ स्टेसन निर्माण गरेकाले आफूलाई खुसी लागेको उनले जनाए । विद्युतीय बस चार्ज गर्दा दिनको १ लाख युनिट बिजुली खपत गरेको घिसिङले बताए । चार्जिङ स्टेसनको अभावमा संस्थाका विद्युतीय बस पूर्ण रूपमा सञ्चालनमा आउन नसकेकामा अब भने चार्जिङको समस्या नरहने र बस सेवालाई निरन्तरता दिन सकिने साझाका अध्यक्ष कनकमणि दीक्षितले जनाए । संस्थाले थप विद्युतीय बस खरिद गर्ने, सार्वजनिक यातायातसम्बन्धी प्राविधिक, आर्थिक र सामाजिक पक्ष अध्ययन गर्न साझा यातायात अध्ययन र परिचालन केन्द्र स्थापना गर्ने, वित्तीय संस्थासँगको सहकार्यमा यात्रा कार्ड पुनः प्रयोगमा ल्याउने, साझा प्रान्तीय सेवा सुरु गर्नेलगायत योजना लिएको दीक्षितको भनाइ छ ।"
सशस्त्र गोदाममा आगलागी घटना छानबिन गर्न समिति गठन,"काठमाडौं (कास) सशस्त्र प्रहरी बल (एपीएफ)को बलम्बुस्थित गोदाम घरमा भएको आगलागीसम्बन्धी घटनाको छानबिन गर्न गृह मन्त्रालयका सहसचिव भरतमणि पाण्डेको संयोजकत्वमा पाँच सदस्यीय समिति गठन भएको छ । गृह मन्त्रालयले मंगलबार सहसचिव पाण्डेको नेतृत्वमा सशस्त्र प्रहरी, गृह मन्त्रालय, कम्प्युटर अधिकृत र महालेखा नियन्त्रकको कार्यालयका प्रतिनिधि सम्मिलित समिति बनाएको हो । उपप्रधान तथा गृहमन्त्री रवि लामिछानेले राष्ट्रिय विपद जोखिम न्यूनीकरण तथा व्यवस्थापन प्राधिकरणका सहसचिव पाण्डेको संयोजकत्वमा सशस्त्र प्रहरीका डीआईजी किशोर प्रधान, गृह मन्त्रालयका उपसचिव सागरमणि पाठक, वरिष्ठ कम्प्युटर इन्जिनियर सुष्मा श्रेष्ठ र महालेखा नियन्त्रकको कार्यालयका प्रतिनिधि सम्मिलित समिति गठन गरेका हुन् । समितिलाई १० दिनभित्र प्रतिवेदन पेस गर्न समय दिइएको छ । गृह प्रवक्ता नारायणप्रसाद भट्टराईले सशस्त्रको गोदामघरमा भएको आगलागीको घटनाको कारण, क्षतिको विवरण, सरकारी निकायहरूका गोदामघरमा यस्तै किसिमका आगलागी हुन नदिन गर्नुपर्ने सुधारलगायत विषयमा सत्यतथ्य छानबिन गरी सुझाव पेस गर्न समिति गठन भएको बताए ।सशस्त्र प्रहरी बलमा कार्यरत फौजका लत्ताकपडालगायत बन्दोबस्तीका सामान भण्डारण गरिएको गोदाम घरमा सोमबार पौने ५ बजेतिर आगलागी भएको थियो । आगलागी सोमबार राती मात्रै नियन्त्रणमा आएको थियो । आगलागीबाट धेरैजसो सामान जलेर नष्ट भएको बताइएको छ । घटनापछि सशस्त्र महानिरीक्षक राजु अर्यालले सोमबार नै कार्य विभागका एआईजी वंशीराज दाहालको नेतृत्वमा नौ सदस्यीय समिति गठन गरिसकेका छन् । लामिछानेले घटनाको निरीक्षणपछि आन्तरिक समिति बनाएर सत्यतथ्य पत्ता लगाउन निर्देशन दिएका थिए ।"
रहेनन् प्रशिक्षक किनर,"(काठमाडौं)नेपाली फुटबलले पाएका अहिलेसम्मकै सबैभन्दा प्रख्यात फुटबल प्रशिक्षक जोए किनरको सोमबार निधन भएको छ । नेपाली राष्ट्रिय फुटबल टिमले चार दशकभन्दा लामो इतिहासमा उनी जत्तिको कहलिएका प्रशिक्षक पाएकै छैन । उनले इंग्लिस प्रिमियर लिग क्लब विम्बल्डन र न्युकासल युनाइटेड पनि सम्हाले । उनी ७७ वर्षका थिए । डब्लिनमा उनको जन्म भएको थियो । सन् २०१५ देखि बिरामी परेका किनरले लुटन टाउन र नटिङ्घम फरेस्ट पनि सम्हाले । उनको परिवारले अन्तर्राष्ट्रिय समाचार संस्थालाई भनेको छ, सोमबार साँझ जोए किनरको निधन भएको समाचार दिनुपर्दा हामी निकै दुःखी छौं । परिवारको सामु उनले शान्तिपूर्वक मृत्युको आत्मसात् गरे । खेलाडी छँदा उनले आयरल्यान्ड गणतन्त्रका लागि २६ क्याप जिते । क्लब फुटबल भने उनले टोटनहमबाट खेले । लन्डन क्लबका लागि उनले २ सय ५८ पटक खेले । टोटनहमका लागि उनले दुईपल्ट लिग कप, एकपल्ट एफए कप र एकैपल्ट यूईएफए कप पनि जितेका छन् । पछि उनले ब्राइटनबाट केही समय खेले । सन् १९७५ मा उनी बार्सिलोनासँग आबद्ध भएका थिए । तर, त्यहाँ लामो समय बिताउन पाएनन् र घुँडाको चोटका कारण खेलाडी जीवनबाट संन्यास लिन बाध्य भए । उनले सम्हालेको पहिलो इंग्लिस क्लब भने डोनकास्टर रोभर्स थियो । व्यवस्थापकीय जिम्मेवारीका रूपमा उनको अन्तिम कार्यकाल न्युकासलमा बित्यो । किनर उनी त्यस क्लबका निर्देशक पनि रहे । खेलजीवन टुंगिएको केही वर्षपछि उनी सन् १९८३ एसियामा आएका थिए । यूएईको अल सबाबमा एक वर्ष बिताए । सन् १९८४ मा उनले पहिलो पटक भारतीय राष्ट्रिय टिम सम्हाले । त्यसपछि उनी नेपाल आएका थिए र एक वर्षका लागि नेपाली टिम सम्हाले । फेरि दोहोराएर उनी नेपाल आएका थिए । उनी औपचारिक रूपमा नेपाली टिम सम्हाल्ने तेस्रो विदेशी प्रशिक्षक हुन् । उनी रुडि गुटेनडर्फ र जोन फिगीपछि नेपाली राष्ट्रिय टिमको प्रशिक्षण सम्हाल्ने विदेशी प्रशिक्षक हुन् । उनको नेतृत्वमा नेपालले सन् १९८५ मा ऐतिहासिक रूपमा पहिलो विश्वकप छनोट खेलेको थियो । त्यस छनोटमा नेपालको प्रतिद्वन्द्वी दक्षिण कोरिया र मलेसिया रहेको थियो । सन् १९८७ मा उनले दोस्रोपल्ट नेपाली टिम सम्हाले । त्यस वर्ष नेपालले भारतको कोलकातामा भएको तेस्रो दक्षिण एसियाली खेलकुदमा सहभागिता जनाएको थियो । त्यसमा नेपालले फाइनल यात्रा तय गरेको थियो । तर, कोलकाताको प्रसिद्ध साल्टलेक स्टेडियममा भएको उक्त खेलमा नेपाल घरेलु टोली भारतसँग १० ले पराजित भएको थियो । यसरी नेपालले उनको नेतृत्वमा ७ खेल खेलेकामा २ जित, १ बराबरी र ४ हार रहेको छ । त्यसमध्ये एक जित बंगलादेशविरुद्ध रह्यो भने अर्को भुटानविरुद्ध । भुटानविरुद्ध प्राप्त ६० को जितमा गणेश थापाले ह्याट्रिक गरेका थिए । त्यसलाई नै अन्तर्राष्ट्रिय फुटबलमा नेपालको पहिलो ऐतिहासिक ह्याट्रिक मानिन्छ ।"
आर्मीविरुद्ध मछिन्द्र हाबी,(बारा)सिमरा रंगशालामा भइरहेको जगदम्बा स्टिल १४औं जीतपुरसिमरा गोल्डकप फुटबलमा मंगलबार त्रिभुवन आर्मी क्लबविरुद्ध संघर्षपूर्ण जित निकाल्दै मछिन्द्र क्लब सेमिफाइनलमा पुगेको छ । फ्लडलाइटमा भएको खेलमा मछिन्द्रले १० को कठिन नतिजा निकालेको हो । मछिन्द्रको जितमा खेलको ६९ औं मिनटमा सौरभ लिम्बूले गरेको गोल नै निर्णायक बन्यो । खेलको ६३ औं मिनटमा अभिषेक गुरुङको स्थानमा मैदान छिरेका सौरभले आर्मीका गोलरक्षक विकेश कुथुको गल्तीको फाइदा उठाउँदै सहजै गोल गरेका थिए । सेन्टर लाइनबाट बल अघि बढाएका विमल घर्तीमगरको पासमा सौरभले बक्सबाहिरैबाट बललाई पोस्टको दिशा दिए । मछिन्द्रको प्रयास रोक्न बक्सबाहिरै आइपुगेका गोलरक्षक विकेशलाई बिट गर्दै सौरभले दर्शनीय गोल गरेका थिए । खेलको ८८ औं मिनटमा मछिन्द्रले अग्रता दोब्बर पार्ने मौका गुमायो । आर्मीका डिफेन्डर विमल पाण्डेले विमल घर्तीमगरलाई बक्सभित्र लडाएपछि रेफ्री उमेश बिँडारीले मछिन्द्रलाई पेनाल्टी मौका दिएका थिए । मछिन्द्रका देवेन्द्र तामाङको पेनाल्टी प्रहार क्रसबारबाट बाहिर गयो । खेलको अन्तिम समयमा पाएको उक्त अवसर गुमाउँदा मछिन्द्रले अग्रता जोगाउन अन्तिमसम्म संघर्ष गरेको थियो । प्रतिस्पर्धात्मक खेलमा दुवै टिमले आकर्षक अवसर सिर्जना गरे पनि पहिलो गोलका लागि ६९ मिनेटसम्म प्रतीक्षारत हुनुपरेको थियो । म्यान अफ द म्याच मछिन्द्रका मनीष डाँगी घोषित भएका थिए । उनले १० हजारसहित ट्रफी प्राप्त गरे । बुधबार आयोजक नवजनजागृति युवा क्लब सिमरा र विभागीय टोली नेपाल पुलिस क्लबबीच प्रतिस्पर्धा हुनेछ ।
भारतीयले जिते मेयर कप चेस,"(तिलोत्तमा)भारतीय १९६८ रेटेड खेलाडी सुधीरकुमार सिन्हाले मंगलबार कर्णेल उजिरसिंह थापाको स्मृतिमा भएको मेयर कप अन्तर्राष्ट्रिय बुद्धिचाल प्रतियोगिता जितेका छन् । उनले ८ अंक जोडेका थिए । बुटवल उपमहानगरपालिका बेलबास१३ मा सम्पन्न क्लासिकल चेसमा उनले अपराजित रहेर २ लाख रुपैयाँ पुरस्कार जितेका छन् । अन्तिम समयसम्म अग्रता बनाएका नेपालका रुपेश जैसवाल दोस्रो स्थानमा रहे । रुपेशले ८ अंकमै रहेर अपराजित रहँदै १ लाख १० हजार पाएका छन् । डाइरेक्ट इन्काउन्टर र प्रोग्रेसिभका आधारमा खेलाइएको प्रतिस्पर्धामा रुपेश आफ्नै साथीहरूको नतिजाबाट प्रभावित हुनुपरेको हो । सुधिरसँग दोस्रो बोर्डमा खेलिरहेका कृष्ण थापाले बराबरी खेले मात्र पनि रुपेशले उपाधि जित्ने तय थियो । उता तेस्रो बोर्ड सजिन महर्जन र सुरज महर्जनबीच चलिरहेको थियो । सजिनले जिते रुपेशको पहिलो हुने आस थियो । उनले बराबरी नै देखिने खेलको २३ औं चालमा परित्याग गरे । भाग्यमानी सुरज ७५ अंक जोडेर तेस्रो स्थान रहे । उनले ६० हजार पुरस्कार पाए ।नेपालका तीर्थ बिकले चौथो भएर ४० हजार, भारतका ऋषभ निशादले पाँचौं भएर ३० हजार पुरस्कार जितेका छन् । छैटौंदेखि दसौं स्थानसम्म राघव श्रीवास्तव, कृष्ण थापा, सजिन महर्जन, प्रखर त्रिपाठी र विपुल शुभमसी रहे । उनीहरूले जनही २० हजार पाए । एघारौंदेखि पन्ध्रौंसम्मका वृष्टि मुखर्जी, मिथिलेश श्रीवास्तव, आशिष फुँयाल, विनायक, पुरुषोत्तम चौलागाईंले १५१५ हजार पुरस्कार पाए । १६ देखि २०औं स्थानमा एमडी जमाल उद्दिन, आशुतोष, दिलीप त्रिपाठी, रोशन कुमार र सञ्जय काफ्ले रहे । उनीहरू १३१३ हजार पुरस्कार पाए ।बुटवल उपमहानगरपालिकाका मेयर खिलराज पाण्डेले खेलाडीलाई पुरस्कृत गरे । उनले यस प्रतियोगिता गर्न हरेकवर्ष सहयोग गर्ने प्रतिबद्धता जनाए । संयोजक माधवप्रसाद प्रधानले आर्बिटरलाई सम्मानित गरे ।"
फ्रेन्डसिप तेक्वान्दो वैशाखमा,"काठमाडौं (कास) चौथो राष्ट्रिय खुला फ्रेन्डसिप तेक्वान्दो प्रतियोगिता त्रिपुरेश्वरस्थित राखेप कभर्डहलमा वैशाख २ मा हुने भएको छ । कोटेश्वर तेक्वान्दो डोजाङले नेप्लिज तेक्वान्दो एकेडेमी (एनटीए) को सहआयोजन र इन्टरनेसनल ओपन फ्रेन्डसिप तेक्वान्दो च्याम्पियनसिप (आईओएफटिसी) को सहयोगमा उक्त प्रतियोगिता गर्न लागेको हो ।प्रतियोगिताका संयोजक तथा तेक्वान्दोका प्रमुख प्रशिक्षक नवीनकुमार श्रेष्ठले मंगलबार पत्रकार सम्मेलनमा प्रतियोगितामा देशका ६ सयभन्दा बढी खेलाडीले भाग लिने जानकारी गराए । ग्यारोगीतर्फ सिनियर पुरुष र महिलामा ६६ गरी कुल १२ स्पर्धा तथा जुनियरतर्फ पुरुष र महिलामा १०१० गरी २० स्पर्धामा प्रतिस्पर्धा हुनेछ । पुम्सेको व्यक्तिगत, युगल र समूहगतसहित १२ स्पर्धा रहेको छ । ग्यारोगी र पुम्सेमा गरी ४४ स्वर्ण पदकका लागि प्रतिस्पर्धा हुने जनाइएको छ ।यो प्रतियोगिता १४ औं इन्टरनेसनल ओपन फ्रेन्डसिप तेक्वान्दो च्याम्पियनसिप (आईओएफटिसी) को छनोट स्पर्धा पनि हो । यस प्रतियोगिताबाट छनोट हुने ३ महिला र ३ पुरुष खेलाडीले इन्टरनेसनल ओपन तेक्वान्दो च्याम्पियनसिपलाई छानिने छन् । सिनियर तौल समूहका स्वर्ण विजेतालाई ओलम्पिक तौल समूहमा विभाजन गरी पुनः प्रतिस्पर्धा गराइने छ । त्यसमा विजयी हुनेले दक्षिण कोरियामा हुने प्रतियोगितामा प्रतिस्पर्धा गर्न पाउनेछन् । त्यसमा पुम्सेबाट ११, ग्यारोगीका २२ महिला र पुरुष खेलाडी छानिने छ ।दक्षिण कोरियाका लागि छनोट हुनेले जनही ५० हजार रुपैयाँ पुरस्कार प्राप्त गर्नेछन् । उक्त प्रतियोगिता दक्षिण कोरियाको सोलमा अगस्ट २३ र २४ मा हुनेछ ।प्रतियोगिताका शीर्ष तीन टोलीले क्रमशः १ लाख, ५० हजार र २५ हजार रुपैयाँ पुरस्कार पाउनेछन् । उत्कृष्ट प्रशिक्षक र निर्णायकलाई जनही १० हजार प्रदान गरिनेछ । आईओएफटिसी हेडक्वाटरका निर्देशक ग्रान्ड मास्टर दिवाकर महर्जनले सन् २००० देखि सुरु भएको आईओएफटिसीको उद्देश्यअनुरुप विश्वको जुन कुनै पनि खेलाडी खेल्नबाट वञ्चित हुनु नपरोस् भन्ने प्रतियोगिताको उद्देश्य रहेको बताए । उनले खेलाडीलाई प्रोत्साहन र उनीहरूको प्रतिभा उजागर गर्न जस्तोसुकै परिस्थितिमा पनि आफू लागिरहने बताए । नेपालबाहिर अन्तर्राष्ट्रिय ओपन फ्रेन्डसिप तेक्वान्दो च्याम्पियनसिप आयोजना हुँदा खेलाडी छनोट गर्ने प्रावधानअनुरुप यसपालि पनि यो प्रतियोगिता हुन लागेको बताए ।नेप्लिज तेक्वान्दो एकेडेमीका अध्यक्ष तथा सहसंयोजक अशोक खड्काले यो खुला प्रतियोगिता भएकाले नेपालका जुनसुकै ठाउँका खेलाडीले पनि सहभागिता जनाउन सक्ने जानकारी गराए । प्रतियोगिताका लागि रेफ्री रिफ्रेसर कोर्स सञ्चालन भइसकेको आयोजक डोजाङले जनाएको छ ।"
छोटकरी,"प्लानिङ ब्वाइज उपाधि नजिकसुनसरी (कास) काठमाडौंको प्लानिङ ब्वाइज युनियन क्लबले मंगलबार सातौं आमन्त्रण भरौल गोल्डकप फुटबल प्रतियोगिताको फाइनल तय गरेको छ । सुनसरीको बराहक्षेत्र ५ मा मंगलबार सम्पन्न पहिलो सेमिफाइनलमा धरान फुटबल क्लबलाई २० गोलले पराजित गर्दै साबिक विजेता प्लानिङ ब्वाइज उपाधि नजिक पुगेको हो । प्लानिङको जितमा दुवै गोल विदेशी खेलाडी नेपोलियनले गरे । सुरुदेखि नै धरानमाथि दबाब बढाएको प्लानिङले ५८ औं मिनेटमा अग्रता बनायो । दोस्रो हाफमा इन्ज्युरी समयमा नेपोलियनले दोस्रो गोल गरेपछि धरान स्तब्ध बन्यो । नेपोलियन म्यान अफ द म्याच भए । उनले ५ हजार पाए । बुधबार सेमिफाइनलमा आयोजक न्युस्टार फुटबल क्लब र बिर्तामोड न्युस्टार झापाबीच प्रतिस्पर्धा हुनेछ ।गणेशमान सिंह क्रिकेट वैशाखमाकाठमाडौं (कास) वीर गणेशमान सिंह फाउन्डेसनको आयोजनामा वैशाखमा वीर गणेशमान सिंह राष्ट्रिय ट्वान्टी२० क्रिकेट प्रतियोगिता हुने भएको छ । प्रतियोगिता वैशाख ४ देखि १६ सम्म हुनेछ । मूलपानीस्थित माथिल्लो क्रिकेट मैदानमा हुने प्रतियोगितामा सात प्रदेशको सहभागिता रहनेछ । सहभागी टिमले राउन्ड रोबिनको आधारमा खेल्नेछ । प्रतियोगिता नार्गाजुन नगरपालिका र नार्गाजुन खेलकुद विकास समितिको सहयोगमा हुन लागेको हो । प्रतियोगिताबारे मंगलबार आयोजित पत्रकार सम्मेलनमा आयोजक फाउन्डेसनले यसको आयोजनाले नेपाली क्रिकेट विकासमा मद्दत पुग्ने विश्वास व्यक्त गरेको छ । फाउन्डेसनले यसअघि एथलेटिक्स, बक्सिङ, टेनिस, फेन्सिङका प्रतियोगिता गरिसकेको छ ।खुकुरी क्लब विजयीतिलोत्तमा (कास) लुम्बिनी खुकुरी क्रिकेट क्लबले ड्रिम युनिक रुपन्देही सुपर लिग एकदिवसीय क्रिकेट प्रतियोगितामा मंगलबार न्यु होराइजन क्रिकेट क्लबलाई २ विकेटले हराएको छ । सिद्धार्थ क्रिकेट मैदानमा टस जितेको होराइजनले ४५५ ओभरमा अलआउट हुँदा १ सय ६५ रन बनायो । अमर मिश्राले ६०, प्रदीप सावन्तले २८, महेश भारले १९ र निश्चल ज्ञवालीले १७ रन बनाए । खुकुरीका शाहब आलमले ३, सन्तोष यादव र अजयकुमार चौहानले २२, दुर्गेशकुमार गुप्ता र शंकर रानाले ११ विकेट लिए । १ सय ६६ रनको लक्ष्य खुकुरीले ३९१ ओभरमा ८ विकेट गुमाएर पूरा गर्यो । अन्तिम थापाले अविजित २५, प्रज्वल थापाले २४, सन्तोष यादवले २२, शाहब आलमले १७ रन जोडे । होराइजनका प्रनिश पालले ३, विपर्शन केसी र अमर मिश्राले २२ र निर्मल गुरुङले १ विकेट लिए । प्लेयर अफ द म्याच शाहब आलम चुनिए ।धनकुटामा लिग हुनेधनकुटा (कास) धनकुटामा जिल्लास्तरीय लिग फुटबल प्रतियोगिता हुने भएको छ । जिल्ला फुटबल संघ धनकुटाले वैशाख १९ देखि २२ सम्म जिल्लाको ए डिभिजन लिग डाँडाबजारमा हुने जानकारी गराएको छ । वैशाख ३० देखि बी डिभिजनको खेल धनकुटा बजारस्थित तल्लो टुँडिखेलमा हुनेछ । जिल्लामा १६ क्लब लिगमा आवद्ध छन् । त्यसमध्ये ए डिभिजनमा ६ र बी डिभिजनमा १० टिम रहेको संघका अध्यक्ष मणिकुमार चेम्जोङले बताए । लिगबाट क्लब घटुवा र बढुवा हुनेछन् । ए डिभिजन विजेताले ४० हजार र उपविजेताले ३० हजार तथा बी डिभिजन विजेताले २० हजार र उपविजेताले १५ हजार प्राप्त गर्ने आयोजकले जनाएको छ ।"
