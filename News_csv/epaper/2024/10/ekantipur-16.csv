शीर्षक,विवरण
एमालेले दान किन लियो ? वरदान के दिने हो ?,"गुरुङले आफ्नै खर्चमा एक वर्ष (२०८२ को घटस्थापना) भित्र भवन बनाइसकेर हस्तान्तरण गर्ने बताएका छन् । तर खर्च कति लाग्छ भन्ने यकिन छैन । एमाले महासचिव शंकर पोखरेलले भवन निर्माणको लागत आइनसकेको जनाएका छन् । आफू लामो समयदेखि एमालेको शुभचिन्तक रहेकाले कार्यालय भवन बनाउन सहयोग गरेको गुरुङको भनाइ छ ।बल्खुस्थित एमाले कार्यालय २०७२ को भूकम्पले भत्काएको थियो । त्यसपछि ओलीकै अग्रसरतामा धुम्बाराहीस्थित पासाङ ल्हामु पर्वतारोण प्रतिष्ठानमा पार्टी कार्यालय सारिएको थियो । २०६३ फागुन ८ को मन्त्रिपरिषद् बैठकले धुम्बाराहीमा मूल सडकसँगै जोडिएको ४ रोपनी ५ आना जग्गाको भोगाधिकार दिएपछि प्रतिष्ठानले भवन बनाएको थियो । तर सामाजिक कर्मका लागि प्रदान गरिएको सरकारी जग्गामा पार्टी कार्यालय राखेकोमा विरोध भए पनि एमालेले बेवास्ता गरेको थियो । त्यतिमात्र होइन, माओवादीसँग एकीकरण गरेर बनेको नेकपाको कार्यालय पनि प्रतिष्ठानमै थियो ।माओवादी अलग भएपछि एमालेले पार्टी कार्यालय थापाथलीस्थित एक निजी घरमा सारेको थियो । त्यो घर व्यापारी सञ्जय अग्रवालको हो । त्यसको समेत आलोचना भएपछि २०७९ वैशाखमा एमाले पार्टी कार्यालय च्यासलस्थित तुलसीलाल स्मृति प्रतिष्ठानको संरचनामा सारिएको थियो । राजनीतिक तथा सामाजिक अध्ययन अनुसन्धान गर्न भन्दै वामपन्थी नेता तुलसीलाल अमात्यको स्मृतिमा खोलिएको प्रतिष्ठानलाई २०५८ चैत १० को मन्त्रिपरिषद् बैठकले १२ रोपनी ६ आना ५ पैसा ३ दाम जग्गाको भोगाधिकार दिएको थियो । तर, सर्तसम्झौताविपरीत प्रतिष्ठानको संरचनामा एमालेको कार्यालय छ । त्यही कार्यालयमा पनि बाढी पसेपछि एमालेले अर्को भवनको खोजी गरेको थियो । जसको सुनुवाइ भाटभटेनीका सञ्चालक गुरुङले गरिदिएका छन् ।राजनीतिकशास्त्रका प्राध्यापक कृष्ण पोखरेल भाटभटेनी सुपरमार्केटका सञ्चालक गुरुङले सामाजिक उत्तरदायित्वअन्तर्गत अस्पताल भवन निर्माण, विपद् व्यवस्थापन कोषमा सहयोग जस्ता राम्रा काम गरेको भए पनि सत्तारूढ दलको मुख्यालय नै बनाइदिनु र त्यसलाई दलले स्वीकार गर्नुको पछाडि स्वार्थको द्वन्द्व प्रकट भएको टिप्पणी गर्छन् । प्रधानमन्त्रीको पार्टीले अर्बौंको सम्पत्ति दान लिनुको पछाडि राजनीतिक र आर्थिक स्वार्थ जोडिएको छ । बाहिर भन्ने कुरा कृत्रिम हुन्, उनले भने, यसमा लिने र दिने दुवैको स्वार्थ देखिन्छ । यो प्रथम दृष्टिमै गलत छ ।व्यवसायीबाट यति ठूलो दान लिने कार्यले पुष्पलाल, मदन भण्डारी, मनमोहन अधिकारीको छवि धूमिल बनाएको पोखरेलको टिप्पणी छ । यस घटनाले एमाले आसेपासे पुँजीवादीको फन्दामा पर्दै गएको स्पष्ट गरेको छ, उनले थपे, पार्टीलाई भौतिक लाभ भए पनि राजनीतिक हिसाबले कुनै फाइदा छैन ।त्यस्तै, एमाले स्थायी कमिटी सदस्य बिन्दा पाण्डेले भने एक व्यापारीले पार्टी कार्यालय भवन बनाइदिने कदमले पाँच लाख पार्टी सदस्य र २८ लाख मतदाताको अपमान भएको बताएकी छन् । पाँच लाख पार्टी सदस्यको स्वाभिमानी शिर झुकाउने र २८ लाख मतदाताको अपमान गर्ने कदम हो यो, उनले सामाजिक सञ्जाल फेसबुकमा लेखेकी छन् ।व्यापारव्यवसाय गर्नेले पारदर्शी रूपमा कम्पनीको सामाजिक दायित्वअन्तर्गत सामाजिक काममा सहयोग गर्नु कर्तव्य नै भए पनि राजनीतिक दलले कार्यालय बनाउन यस्तो सहयोग लिनु र व्यापारीले दिनु दुवै गलत भएको उनको भनाइ छ । दिनेले किन र कसरी दिए उनैलाई थाहा होला । तर, स्वीकार गर्नेले पार्टीको निर्णायक तहमा छलफल र निर्णय त परको कुरा जानकारीसमेत नहुने गरी गरिएको यो निर्णय दीर्घकालमा आत्मघाती सावित हुनेछ, उनको भनाइ छ ।ललिता निवासको जग्गा हिनामिना प्रकरणमा गुरुङ पक्राउ परेपछि तत्कालीन प्रतिपक्षी एमालेका अध्यक्ष ओलीले प्रतिरक्षा गरेका थिए । तर २०८० फागुन ३ मा विशेष अदालतले फैसला दिँदै गुरुङसहित १ सय ३१ जनालाई दोषी ठहर गरेको छ । विशेषले गुरुङलाई ८० लाख ४८ हजार रुपैयाँ जरिवाना र २ वर्ष कैद र उनी तथा परिवारका नाममा राखिएको ललिता निवासको जग्गा जफत गर्ने फैसला सुनाएको छ । असोज दोस्रो साता मात्रै फैसलाको पूर्ण पाठ आएको छ । विशेषको फैसलाविरुद्ध अख्तियार वा दोषी ठहर भएका व्यक्तिहरूले सर्वोच्च अदालतमा पुनरावेदन गर्न सक्छन् । तर, अहिलेसम्म न पुनरावेदनको प्रक्रिया सुरु भएको छ न फैसला कार्यान्वयनको ।ललिता निवासको जग्गा हिनामिनामा प्रहरीको सीआईबीले गरेको अनुसन्धानका आधारमा गुरुङसहित ३ सय ११ जनाविरुद्ध काठमाडौं अदालतमा दायर किर्तेसम्बन्धी मुद्दा विचाराधीन छ । त्यस्तै, विभिन्न फर्मको आवरणमा नक्कली बिलबिजक प्रयोग गरी कर छलेको ठहर गर्दै ठूला करदाता कार्यालयले २०६९ भदौ १ मा भाटभटेनीबाट १ अर्ब ५३ करोड असुल्ने निर्णय गरेको थियो । यो निर्णयविरुद्ध भाटभटेनी राजस्व अनुसन्धान विभाग, राजस्व न्यायाधिकरण, सर्वोच्च अदालत पुगे पनि २०८० माघ १६ मा सर्वोच्चले भाटभटेनीलाई नै दोषी ठहर गरेको थियो ।"
भक्तपुरको सहकारीको शाखाले सुर्खेतमा मजदुरको बिचल्ली,"भक्तपुरमा मुख्य कार्यालय रहेको शिवशिखर बहुउद्देश्यीय सहकारी संस्थाले सुर्खेतको वीरेन्द्रनगरमा शाखा खोलेपछि रमेश र नमराज जस्तै थुप्रै विपन्नको मिहिनेतको कमाइ डुबेको छ । वीरेन्द्रनगर२ का गणेश थापाले बुबाआमाको नाममा रहेको घर र जमिन बेचेर आएको १ करोड ६७ लाख रुपैयाँ शिवशिखर सहकारीमा रहेको आफ्नो खातामा जम्मा गरेका थिए । सहकारीमा गणेशको काकी नाता पर्ने लक्ष्मी दाहालले लेखा अधिकृतको काम गर्थिन् । लक्ष्मीले आफ्नो बढुवा हुने भन्दै बैंकबाट झिकेर सहकारीमा सदस्य बन्न थुप्रै पटक आग्रह गरेपछि गणेश २०७८ भदौमा सदस्य बनेका थिए । राष्ट्रिय वाणिज्य बैंक र सिद्धार्थ बैंकमा रहेको रकम सहकारीको खातामा सारेका उनी भन्छन्, जता राखे पनि बचत हुने, त्यसमा पनि आफ्नै काकीले काम गर्ने संस्था भनेर त्यत्रो पैसा जम्मा गरियो, बुबाआमाले डोकोमा तरकारी बेचेर जोड्नुभएको बजारको घर बेचेको पैसा हो त्यो, जिन्दगीभरको कमाइ डुब्दा बूढा बाआमाका दिन रुँदै बितिरहेका छन् ।सहकारीका एजेन्टले बैंकले भन्दा बढी ब्याज दिने स्किम सुनाउँदै वीरेन्द्रनगरका सदस्य बनाएका थिए । त्यही प्रलोभनमा परी धेरैले बैंकमा रहेको लाखौं रकम झिकेर सहकारीको सदस्य बने । सहकारी समस्याग्रस्त भएको खबर पाउनुअघि रकम झिक्न खोज्दासमेत कर्मचारीले नदिएको बचतकर्ताको अनुभव छ । वीरेन्द्रनगरकै प्रेम बीसी सहकारीमा जम्मा गरेको ८ लाख रुपैयाँ फिर्ता पाउन एक वर्षयता सहकारी विभाग, सहकारी मन्त्रालय र प्रहरीप्रशासन धाइरहेका छन् । लामो समय मोटरपार्ट्सको पसलमा काम गरेका उनले आफ्नै व्यवसाय सुरु गर्न सहकारीमा रकम बचत गरेका थिए । सहकारीका प्रबन्धक चन्दन थापामगरले आफूलाई कर गरेपछि रकम जम्मा गरेको उनको भनाइ छ । बैंकको भन्दा बढी ब्याज दिने भनेर दिनदिनै हाकिम नै घर आएपछि पैसा दिएँ, अहिले अलपत्र परेको छु, उनले भने । शाखा प्रबन्धक थापामगरले १९ करोड रकम उठाएको बीसी बताउँछन् । उनी भन्छन्, मेरै सम्पर्कमा २० जना पीडित आएका छन् । अन्य त कति छन् कति । भन्न कहाँ जाने, सुन्ने निकाय पनि छैन । उक्त सहकारीले दैनिक बचत, बालबचतजस्ता विभिन्न शीर्षकमा रकम उठाएको थियो । बाल बचत स्किम मा पाँच वर्षमा दोब्बर रकम दिने प्रलोभन देखाइएको बचतकर्ताहरूको गुनासो छ । वीरेन्द्रनगर११ गंगामाला पेट्रोल पम्प र भेरी ग्यास डिलर सञ्चालन गरिरहेका विनोद दाहालले पनि आफ्ना स्टाफसहित घरपरिवारका १० जनाको खाता सहकारीमा खोलेका थिए । उनले आमा नन्दा दाहालको नाममा १ करोड ६० लाख रुपैयाँ १५ प्रतिशत ब्याजदरमा तीन वर्षका लागि मुद्दती खातामा जम्मा गरेका थिए । आधा रकम त शंका लागेर पहिल्यै निकालेको थिएँ । पम्पमा काम गरेर दुई पैसा बचत होला भनेर कर्मचारीको खाता खोलिदिएको थिएँ, अहिले मलाई तनाव भएको छ, उनले भने । उक्त सहकारीमा अटो चलाउनेदेखि चिया बेच्ने, ढुंगागिट्टी कुट्नेदेखि अन्य मजदुरी गर्नेले बचत गरेका थिए । दोब्बर रकम हुन्छ भनेर ठूला व्यापारीभन्दा पनि सामान्य मानिसबाट रकम उठाएका रहेछन्, दाहालले भने । २०७९ फागुन १५ मा शिवशिखर सहकारी बहुउद्देश्यीय संस्थाले देशमा चलेको आर्थिक मन्दीका कारण सम्पूर्ण संघसंस्थाले मार खेपेको भन्दै केही दिनका लागि बन्द गरिएको सूचना टाँसेको थियो । सहकारीले आफैं गार्डेन मार्ट पनि सञ्चालन गरेको थियो । मार्टमा खाद्यान्न, फेन्सी, भाँडावर्तन, मदिरा, जुत्तालगायत सामग्री राखिएको थियो । सहकारीले सुर्खेतमा बचत गरेको रकमबाट दैलेखमा सहकारीका लागि जमिनसमेत खरिद गरेको थियो । मेहलकुनामा शिवशिखर अर्को शाखासमेत सञ्चालनमा थियो । सहकारीका एक कर्मचारीका अनुसार काम गर्ने मार्ट र सहकारीमा काम गर्ने कर्मचारीले समेत लामो समयसम्म तलब लिएका थिएनन् । सहकारीको कार्यालय बन्द भएपछि बचतकर्ताहरूले आफ्नो बचत फसेको विवरण संकलनसमेत गरेका थिए । शिवशिखरको वीरेन्द्रनगर र गुर्भाकोटको मेहलकुनामा गरी दुवै शाखामा ७ हजार ३ सय ९९ जना बचतकर्ताको ३१ करोड बचत जम्मा रहेको पीडित बचतकर्ता प्रेम बीसीले बताए । २०७६ मंसिरमा वीरेन्द्रनगर१० मंगलगढीस्थित गोविन्द आचार्यको घर मासिक १ लाख ७२ हजार रुपैयाँ दिने सम्झौतामा शिवशिखर सहकारीले भाडामा लिएको थियो । घरधनी आचार्यले २०७९ सालबाट घरभाडा पनि नपाएको बताए । पीडितहरू दिनदिनै घरमा आउँछन्, सहकारीवालाहरू घर नै बन्द गरेर भागे, उनी भन्छन्, म आफैं पीडित छु, २४ लाख बराबर भाडा असुल्नै बाँकी छ ।"
चर्कियो भारतक्यानडा तनाव,"क्यानडामा ठूलो संख्यामा सिख समुदायका मानिस छन् । खालिस्तान का पक्षमा क्यानडामा बेलाबेला प्रदर्शन हुने गरेको छ । त्यस्तो गतिविधि र प्रदर्शनमाथि नियन्त्रण गरिनुपर्ने र त्यसमा संलग्नलाई पक्राउ गरेर आफूलाई बुझाउनुपर्ने माग भारतले क्यानडासमक्ष राख्दै आएको छ । तर क्यानडा सरकारले आफ्नो देशमा अभिव्यक्ति स्वतन्त्रता रहेको भन्दै त्यस्ता गतिविधिमा रोक लगाउन मानेको छैन । यही विषयमा दुई देशबीच केही वर्षयता कूटनीतिक संवाद जारी रहेकै बेला क्यानडामा खालिस्तान समर्थक निज्जरको हत्या भएको थियो । क्यानडाका प्रधानमन्त्री जस्टिन ट्रुडोले गत वर्ष सेप्टेम्बरमा संसद्मा बोल्दै निज्जरको हत्यामा भारत सरकारको संलग्नता रहेको आरोप लगाएका थिए । भारतले त्यसको प्रमाण मागेको थियो । त्यसपछि दुई देशबीच कूटनीतिक तथा राजनीतिक तहमा तनाव बढेको थियो । दुवै देशले एकअर्काका केही कूटनीतिज्ञलाई देश निकाला गरेका थिए । पछिल्लो समय भने दुवैले एकअर्काको उच्चायुक्तलाई नै देश निकाल्न लागेका हुन् । दिल्लीस्थित क्यानडेली कार्यवाहक उच्च आयुक्त ह्वीलरले निज्जर हत्या मामिलासँग जोडिएको प्रमाण भारत सरकारले मागेअनुसार उपलब्ध गराइएको बताएका छन् । उनले यस मामिलामा आगामी कदम भारतले उठाउनुपर्नेसमेत बताएका छन् । विकसित घटनाक्रमबीच क्यानडाका प्रधानमन्त्री ट्रुडोले पत्रकार सम्मेलतमार्फत निज्जर हत्या मामिलामा भारत सरकारले सहयोग नगरेको आरोपसमेत लगाएका छन् । निज्जर हत्या घटनाको अनुसन्धानमा नसघाएर भारतले अनुचित बयानबाजी गरेको उनको आरोप छ । ट्रुडोले भारतक्यानडा सम्बन्ध कसरी सार्वजनिक विवादमा परिणत भयो भन्नेबारे सोमबार दिउँसो टेलिभिजनमा बोल्दै क्यानडामा भइरहेको आपराधिक कार्यलाई समर्थन गरेर भारतले आधारभूत त्रुटि गरेको टिप्पणी गरेका थिए । क्यानडेली प्रहरीले पनि भारत सरकारले क्यानडामा ठूलो संख्यामा हिंसा गराएको आरोप लगाएको छ । भारतले भने सबै आरोप अस्वीकार गरेको छ । क्यानडाले आफ्नो दाबीलाई पुष्टि हुने कुनै प्रमाण उपलब्ध नगराएको भारतको भनाइ छ । भारतले आफ्ना उच्चायुक्त बर्माको ३६ वर्षे कूटनीतिक करिअरको बचाउ गर्दै भारतले भनेको छ, क्यानडा सरकारले उनीमाथि लगाएको आरोप हास्यास्पद र अपमानजनक छ ।"
"बालबालिकामाथि बमबारी बोल्छ विश्व, बोल्दैन नेपाल","(काठमाडौं) लेबनानमा जन्मे हुर्केकी नौ वर्षकी फातिमालाई जीवनमा धेरै कुरा गर्नु थियो । स्कुलमा पढेका र बाआमाले भनेका अनि आफूले जानेका आधारमा उनी जीवनमा खास बन्नुपर्ने रहेछ भन्ने सोच्न थालेकी थिइन् । तर, गत सेप्टेम्बर १७ का दिन उनको भावी सपना र जीवन दुवै हठात् अन्त हुन पुग्यो । टेबलमा राखिएको पेजरमा म्यासेज आएपछि पितालाई दिन उनले त्यसलाई हातमा उठाएकी के थिइन्, त्यो ठूलो आवाजका साथ विस्फोट भयो र कोपिला समानकी कलिली फातिमाको शरीर क्षतविक्षत हुन पुग्यो । पेजर र रेडियो सेटहरू शृंखलाबद्ध रूपमा अकस्मात् पड्काएर मानिसहरू मार्ने इजरायलको यो कामको संसारभर विरोध भयो । किनभने यसले बालबालिका, महिला र निहत्था मानिस भएका ठाउँमा जथाभावी विस्फोट गराएर ज्यान लिएको थियो । यो एक उदाहरण मात्रै हो, ठीक एक वर्षअघि प्यालेस्टिनी लडाकु समूह हमासको हमलापछि आतंकवाद विरुद्धमा इजरायलको जवाफी कारबाहीले फातिमाजस्ता हजारौं बालबालिकाको ज्यान लिइसकेको छ । अन्तर्राष्ट्रिय मानवअधिकारवादी संस्थाहरूका अनुसार इजरायलबाट हताहती भएका मध्ये दुई तिहाइ प्रतिशत महिला र बालबालिका छन् । संयुक्त राष्ट्रसंघका विशेषज्ञहरूले महिला र बालबालिकाको आम नरसंहार गरेको भन्दै यस्ता घटनाको निन्दा गर्दै आएका छन् । तर पनि इजरायलले आतंकवाद समाप्त नभएसम्म कारबाही जारी राख्ने भन्दै आशंका लागेका सबै ठाउँमा बम हानेको छ । अस्पताल, विद्यालय, आवास र सार्वजनिक स्थल सबैतिर प्यालेस्टाइन र लेबनानका सहरमा आफ्ना विरोधीहरू लुकेको भन्दै उसले फालेका बमले धेरैले ज्यान गुमाएपछि संसारभर त्यसको विरोध भइरहेको छ । हालै, लेबनानमा उसले गरेको बमबारीमा एक सानी बालिकाको आँखाको ज्योति र बाबुआमा दुवै गुम्न पुगे । गत साता बेरुतमा गरिएको बम विस्फोटमा मात्रै ८ सयभन्दा बढी महिला बालबालिका मारिएको रोयटर्सले जनाएको छ । गएको मेमा प्यालेस्टाइनको एक अस्पतालमा यसै गरी बम विस्फोट गराउँदा ठूलो संख्यामा सर्वसाधारण मारिएका थिए । जसमा चिकित्सक, बिरामी, महिला र बालबालिकाको संख्या धेरै थियो । हामी गाजापट्टीमा हालै पत्ता लागेका सामूहिक चिहानको विवरणबाट भयभीत भएका छौं, नासेर र अल सिफा अस्पतालमा ३९० भन्दा बढी शव फेला परेका छन्, जसमा महिला र बालबालिका रहेका छन्, घटनाको केहीपछि मे ६ का दिन संयुक्त राष्ट्रसंघको मानवअधिकार उच्चायुक्तको कार्यालयले विज्ञप्ति जारी गर्दै भनेको थियो, ती शवमध्ये धेरैमा यातना र हत्या गरिएका लक्षण भेटिएका छन् । केहीलाई जिउँदै पुरिएको आशंका गरिएको छ । राष्ट्रसंघको यसरी विरोधपूर्ण वक्तव्य आउँदा नआउँदै संसारभर त्यसविरुद्ध प्रदर्शनहरू भएका थिए ।प्यालेस्टाइनमा मात्रै इजरायलको हमलाबाट ४० हजार हाराहारी यो वर्ष मारिए, जसमा १८ हजार बालबालिका र १२ हजार महिला भएको रिपोर्ट सार्वजनिक भइरहेका छन् । एक लाखको हाराहारीमा घाइते छन्, जसको ७५ प्रतिशत महिला र बालबालिका छन् । ८ हजारभन्दा बढी हराइरहेका वा भग्नावशेषमा फसेका छन् । तिनमा पनि आधाजसो महिला र बालबालिका भएको अनुमान छ । इजरायलको एकवर्षे सैन्य प्रतिरोधका घटनामा औसतमा दिनमा ७० महिला मारिएका छन्, जसमा ४० प्रतिशत जति आमा भइसकेकाहरू छन् । परिणामस्वरूप २५ हजारभन्दा बढी बालबालिका अनाथ भएका छन् । प्यालेस्टाइन र लेबनानमा गरी २० लाख मानिस आन्तरिक रूपले विस्थापित छन् भने १७ लाख खाद्य असुरक्षाको प्रत्यक्ष खतरामा छन् । संयुक्त राष्ट्रसंघको प्रतिवेदनअनुसार इजरायली सेनाले सुरु गरेको आक्रमणपछि धेरै महिला र युवतीहरूलाई बलपूर्वक बेपत्ता पार्ने काम पनि भएको छ । जारी हमलाका कारण लेबनानमा गर्भवती र स्तनपान गरिरहेका महिलाको उपचार झन् त्रासदीपूर्ण बनेको छ । इजरायली स्नाइपरहरूले अस्पतालको प्रत्यक्ष बमबारी र स्वास्थ्य सेवा केन्द्रमा जान नदिएको, बेड र चिकित्सा स्रोतको अभावले करिब ५० हजार गर्भवती र २० हजार नवजात शिशुलाई ठूलो खतरामा पारेको प्रतिवेदनहरूले विश्व उद्देलित छ । सयौं बच्चाहरू विद्युत् अभावका कारण इनक्युबेटरहरूमा मर्न विवश भए । यी भयावह अवस्थाले गर्भपतनको दरमा प्यालेस्टाइनमा यो वर्ष ३०० प्रतिशतले वृद्धि भएको छ । ९५ प्रतिशत गर्भवती र स्तनपान गराइरहेका महिला गम्भीर खाद्य अभावमा परेका छन् । विशेषज्ञहरूका अनुसार इजरायलको हमलाका कारण प्यालेस्टाइनमा मात्रै १ लाख ५५ हजार गर्भवती वा सुत्केरीले आधारभूत स्वास्थ्य सेवामा पहुँच पाउन संघर्ष गरिरहेका छन् । त्यसैगरी, करिब ६ लाख ९० हजार महिला र युवतीहरूलाई मासिक धर्म स्वास्थ्य सामग्री आवश्यक छ, तर गोप्य र सम्मानजनक रूपमा मासिक धर्म व्यवस्थापन गर्न उनीहरू असमर्थ छन् । शरणार्थी शिविरहरूमा असुरक्षित पालको बासस्थान र अस्थायी आवास अवस्थामा महिला र युवतीको व्यक्तिगत सुरक्षा र गोपनीयतामा ठूलो प्रभाव परेको छ । गाजामा आक्रमणमा मारिएकी आमाको गर्भबाट बचाइएकी एक शिशुको २६ अप्रिलमा मृत्यु हुँदा पूरा युरोप र अमेरिकाभर यसविरुद्ध प्रदर्शन भएको थियो । हामीलाई दुःख लागेको छ कि इजरायलले महिलामाथि यस्तो क्रूर, अन्धाधुन्ध र अनुपातहीन आक्रमणले निसाना बनाइरहेको छ, जुन उनीहरूको जीवन नष्ट गर्न र आधारभूत मानवअधिकारलाई नकार्न कुनै पनि साधन बाँकी नराख्ने देखिन्छ, संयुक्त राष्ट्रसंघले तयार पारेको प्रतिवेदनमा भनिएको छ, इजरायलले सबै शत्रुता बन्द गर्नुपर्छ र देशहरूले सबै हतियारको निर्यात तत्काल बन्द गर्नुपर्छ । यी देश (अमेरिका र नाटोका सदस्य देश) ले अब यसलाई नजरअन्दाज गर्न सक्दैनन् कि हतियार निर्दोष महिला र बालबालिका मार्न र घाइते गर्न प्रयोग गरिँदै छन् । अब कुनै बहाना हुन सक्दैन ।अन्तर्राष्ट्रिय मानवीय कानुन र मानवअधिकार कानुनअन्तर्गत महिला र बालबालिका विशेष सुरक्षाको हकदार भएकाले त्यसको प्रबन्ध गर्नबाट विश्व संयन्त्र नै चुकेकामा आलोचनाहरू पनि त्यत्तिकै भइरहेको छ । हालै मात्र लेबनानको बेरुतमा इजरायलले हानेको अन्धाधुन्ध बमले बस्ती नै खरानी हुन पुग्यो भने हजारौं महिला, बालबालिका मारिए । आफ्नो घरको भग्नावशेष बीचमा उभिएकी एक महिलाले एक भिडियो फुटेजमा भनेकी छन्, मेरा दुई सन्तान यहीँ ठाउँमा खेल्दाखेल्दै मारिए, उनीहरूको टाउकामाथि नै बमको वर्षा भयो । अर्को भिडियोमा भग्नावशेषमा उभिएर एक बालक रोइरहेको देखिन्छ । उनी स्कुल गएका बेला भएको बमबारीमा उनकी आमा र पूरै परिवारको हताहती भएको थियो । यसरी, आमा गुमाएका बालबालिका र सन्तान गुमाएका आमाको ठूलो भीड जन्मिसकेको छ प्यालेस्टाइन र लेबनानमा । यो सबका विरुद्ध संसारभर ठूल्ठूला प्रदर्शन गत सातादेखि भइरहेका छन् । तर, वर्षभरि नै नेपाल यस मामिलामा मौन रह्यो जो यहाँको सामाजिक समाजको गर्वपूर्ण विगतभन्दा बिलकुल फरक घटना भएको विश्लेषकहरूको टिप्पणी छ । पश्चिम एसियामा जुन ढंगले महिला र बालबालिका मारिइरहेका छन्, त्यो विश्वव्यापी चिन्ताको विषय हो, अन्तर्राष्ट्रिय सम्बन्धका विश्लेषक गेजा शर्मा वाग्ले भन्छन्, नेपालको नागरिक समाज, बौद्धिक समुदाय र सरकारले जसरी यसबारे बोल्नुपर्थ्यो, त्यसरी बोलेका छैनन्, अझ सडकमा त कुनै विरोधसम्म पनि भएन, यो रहस्यमय सन्नाटा बिझाउने खालको छ । उनको विश्लेषणमा नागरिक समाज र सरकार दुवै आन्तरिक मामिलामा अल्झिन पुगेर विश्वमा भइरहेका घटनामा कुनै दृष्टिकोण नै बनाउन नसक्ने गरी भुत्ते भएका छन् । नत्र यत्रो हिंसाका विरुद्ध त जागरुक समाजमा विरोध हुन्छ, इजरायललाई समर्थन गर्ने अमेरिका र युरोपकै देशहरूमा यसको विरोध भइरहेको छ, वाग्ले भन्छन्, हामीकहाँ भने कोही केही बोलिरहेका छैनन्, यो अचम्म लाग्दो घटना हो । स्वतन्त्रता आन्दोलनका अमेरिकी नेता मार्टिन लुथर किङको एउटा प्रसिद्ध भनाइ छ एक ठाउँको अन्याय सबै ठाउँको न्यायका लागि खतरा हो । किङले भनेझैं नेपाली समाजले विश्वमा भएका अन्याय अत्याचारका विरुद्ध आवाज उठाउँदै आएको इतिहास छ । पाकिस्तानका निर्वाचित प्रधानमन्त्री जुल्फिकार अलि भुट्टोलाई सत्ताच्युत गरी फाँसी दिने निर्णयका विरुद्ध २०३५ सालको हिउँदमा विद्यार्थीहरूले आन्दोलन गर्दा त्यसैको जगमा २०३६ सालमा पञ्चायतविरुद्ध जनमत संग्रहको चुनावसमेत भएको थियो । त्यसपछि पनि विश्वमा भएका मानवताविरोधी घटनामा विरोध हुँदै आएको सम्झना मानवअधिकारवादी चरण प्रसाईंलाई छ । तर, इजरायलले हमास वा हेजबुल्लाहलाई खत्तम पार्ने नाममा अस्पताल, विद्यालय, घर, सडक र बस्ती जताततै बमबारी गरेर महिला, बालबालिका, बिरामी, शिक्षक, किसानको हजारौंको संख्यामा ज्यान लिँदा काठमाडौंले भने यसविरुद्ध कुनै प्रदर्शन गरेन । यो अलिक अनौठो घटना भयो, प्रसाईं भन्छन्, त्यत्रो नरसंहार हुँदा संसारभर नै विरोध भएको छ, युरोप र अमेरिकी नागरिकले आफ्ना सरकारविरुद्ध ठूल्ठूला प्रदर्शन गरेका छन्, हामीचाहिँ चुपचाप छौं, म आफैं चकित छु, यो मौनता देखेर । बृहत् नागरिक आन्दोलनका अगुवा सञ्जीव उप्रेतीको बुझाइमा अन्याय र मानवअधिकार उल्लंघनका घटना नेपाली समाज संवेदनहीन हुँदै गएको हुनाले पनि विरोध नभएको हो । मध्यपूर्वमा भएका मानवताविरोधी घटनाको विरोधै नभएको त होइन, इजरायलको दूतावास अगाडि प्रदर्शन गर्नेदेखि माइतीघरमा उभिनेसम्मका काम एकाध पटक त भए जसमा म स्वयं पनि उपस्थित थिएँ, उनी भन्छन्, तर त्यो सानो स्तरको थियो र नियमित हुन सकेन, समाजको ठूलो तप्काले यो अन्यायलाई नजरअन्दाज गरेका हुनाले नै विरोध हुन नसकेको हो । एक ठाउँको अन्याय जहाँसुकैको न्यायप्रेमीका लागि चासोको विषय बन्नुपर्छ भन्ने सचेतना समाजमा नभएकाले हुनुपर्ने स्तरमा मानवताविरोधी अपराधको विरोध हुन नसकेको उप्रेतीको विश्लेषण छ । हामी संवेदना हराइरहेको समाजमा बाँचिरहेका छौं आज, उनी भन्छन्, त्यसैले जहाँ जत्रो अत्याचार र अन्याय भए पनि कोही बोल्दैन, यो त साह्रै दुःखदायी अवस्था हो ।उप्रेतीको विश्लेषणसँग प्रसाईं पनि सहमत छन् । आफू नागरिक आन्दोलनका घटनामा सक्रिय रूपले लागेका बेलामा जस्तो अहिले अवस्था नभएको हो कि भन्ने उनलाई पनि लागिरहेको छ । हामी पुराना पुस्ता सायद सुस्तायौं र थाक्यौं क्यार, यसबारे कहीँ कतै कुरै हुँदैन, उनी भन्छन्, नयाँ पुस्तालाई मानवअधिकार र विधिको शासनका पक्षमा जुनसुकै कुनाको घटना भए पनि उभिनुपर्छ है भनेर सामाजिक ज्ञानको तवरमा सिकाउने काम पनि हुन पाएनछ, बुझाइमा यो पुस्तान्तर ग्याप भयो । यति ठूलो तहमा अन्याय हुँदा काठमाडौंमा हुने सानै तहको विरोधले पनि ठूलो अर्थ र सन्देश विश्वमा नगए पनि त्यसले नेपाली समाजको चेतनालाई भने झकझक्याउने हुनाले मानवअधिकार उल्लंघनका घटनामा बोल्न जरुरी हुने उनी ठान्छन् ।अन्यायका विरुद्ध जुन समाज बोल्दैन, त्यो समाजमा अधिनायकवाद फस्टाउने र अराजकताले प्रश्रय पाउने हुन्छ, पत्रकार श्याम श्रेष्ठ भन्छन्, यस पटक काठमाडौंको मौनताले मलाई पनि बिझाएको छ, हाम्रो नागरिक समाज र सामाजिक चेत यति छिटो त ओइलाउन नपर्ने हो भन्ने लाग्छ । इजरायलकै पक्षमा सत्तासीन ठूला दलहरू उभिएकाले समाजमा मौनता छाएको हो कि भन्ने श्रेष्ठको बुझाइ छ । यी ठूला दलको सामाजिक पकड पनि उत्तिकै ठूलो छ, उनीहरूले नै अन्यायीको पक्षधरता लिएकाले नागरिक समाज चुप पो लागेको हो कि भन्ने लाग्छ, श्रेष्ठ भन्छन्, केही साना दल र नागरिक अभियन्ताको सानो टुक्राले यसको विरोध गरेको त छ, तर त्यो कतै देखिएको सुनिएको छैन किनभने मिडियाले यसको रिपोर्टिङ नै गरेन ।यसरी हराएर भएन भनेर श्रेष्ठले हारगुहार गरेर सत्ता बाहिर रहेका माओवादी, नेकपा एसलगायतका कम्युनिस्ट दल र बृहत् नागरिक आन्दोलनका सदस्यबीच तीन दिनअघि भेलासमेत गराएका थिए । भेलामा दसैं लाग्न लागेकाले आन्दोलन तत्काल नगर्ने भन्ने निर्णय भएको उनले बताए । हाम्रो नेपाली समाज कस्तो छ भने क्रान्तिको आवश्यकता र दसैं एउटै समयमा पर्न गयो भने क्रान्ति थाती राखेर पहिले दसैं मनाउन अघि सर्छ, यस पटक पनि त्यही भयो, उनले भने, सायद तिहारअघि ठूलो दायराको एउटा संयुक्त आन्दोलन सुरु हुन्छ । इजरायलले गरेको मानवताविरोधी गतिविधिको खुलेर विरोध गर्न नेपाली समाजले गरेको आलटालको अर्थ के हो ? के यहाँको मानवअधिकार र न्यायको पक्षमा उठ्ने जनमत तितरवितर भएको हो ? मानवअधिकारवादी वरिष्ठ अधिवक्ता राजु चापागाईंको विश्लेषण छ, नागरिक समाज सुस्ताएको पक्कै हो । हाम्रो विगत के थियो भने, स्वतन्त्रता र मानवअधिकारका लागि हामी आफैं लडिरहेका बेला विश्वको जुनसुकै कुनामा त्यसको हनन भयो भने हामी यहाँ आन्दोलन गर्न अघि सर्थ्यौं । अहिले नेपालमा स्वतन्त्रता र मानवअधिकार प्राप्त भएको आमरूपमा महसुस गरिएको छ, त्यसैले अन्यत्रको अन्यायले हामीलाई नछोएको होला सायद । देशभित्रै पनि राज्यले गरेका मानवअधिकार उल्लंघनका पछिल्ला सामाजिक सवालमा बोल्ने र त्यसको विरोध गर्ने स्वर मत्थर हुँदै गएको दृष्टान्त दिँदै चापागाईंले थपे, हाम्रो मानवअधिकारको आन्दोलन समग्रमा सेलाएकै हो ।"
"मन्त्रिपरिषद् निर्णय कुन नीतिगत हुन्, कुन होइनन् ?","(काठमाडौं) मन्त्रिपरिषद्का निर्णयहरू कुन नीतिगत हुन् र कुन होइनन् भन्ने कानुनमै प्रस्ट गर्ने विषयमा राज्य व्यवस्था तथा सुशासन समितिमा बहस जारी छ । समितिले यस विषयमा अध्ययन गरेर प्रतिवेदन तयार पार्न सांसद हृदयराम थानीको संयोजकत्वमा उपसमिति नै गठन गरेको छ । उपसमितिले विज्ञ र सरोकारवालासँग छलफल जारी गरिरहेकै बेला विज्ञहरूले सरकारले ल्याएको प्रस्तावित विधेयकमा नीतिगत भ्रष्टाचारबारे प्रस्ट परिभाषा हुनुपर्ने सुझाव दिएका छन् । अख्तियार दुरुपयोग अनुसन्धान आयोग ऐन, २०४८ को दफा ४(ख) मा मन्त्रिपरिषद् वा त्यसको कुनै समितिले सामूहिक रूपमा गरेको कुनै नीतिगत निर्णय र अदालतको न्यायिक कामकारबाहीका सम्बन्धमा आयोगले यस ऐनअन्तर्गत अनुसन्धान र तहकिकात तथा तत्सम्बन्धी कुनै कारबाही गर्ने छैन भन्ने व्यवस्था छ । यसमा प्रदेश र प्रदेश समितिका निर्णयलाई समेत अख्तियारको क्षेत्राधिकार बाहिर राख्ने प्रावधान थपेर सरकारले विधेयक ल्याएको छ । मन्त्रिपरिषद्का निर्णय र अख्तियारको क्षेत्राधिकारका सम्बन्धमा उक्त विधेयकमा गरिएको व्यवस्थालाई लिएर विज्ञहरूले चासो राखेका हुन् । आयोगका पूर्वप्रमुख आयुक्त सूर्यनाथ उपाध्याय नीतिगतको बर्को ओढेर भ्रष्टाचारबाट उन्मुक्ति नदिन पनि प्रस्तावित विधेयकमा प्रस्ट परिभाषा आवश्यक रहेको बताउँछन् । उपाध्यायका अनुसार विगतमा पनि मन्त्रिपरिषद्का सबै नीतिगत विषयलाई अख्तियारले हेर्न नपाउने भन्नेचाहिँ थिएन तर अख्तियारले आँट नगरेकै परिणाम सबै आर्थिक कारोबार जोडिएका विषय पनि मन्त्रिपरिषद्मा लगेर निर्णय गराउने प्रवृत्ति बढेको हो । पूर्वप्रशासक माधव पौडेल भने प्रस्तावित विधेयकमा नीतिगत भ्रष्टाचार के हो, के होइन भन्नेबारे प्रस्ट परिभाषा कानुनमै गर्न नसकिए कर्मचारी प्रशासनले भविष्यमा कुनै पनि काम गर्न नसक्ने बताउँछन् । ललिता निवासको सरकारी जग्गा प्रकरणमा मुख्य निर्णयकर्ता राजनीतिक नेतृत्वले उन्मुक्ति पाएको र कर्मचारीलाई मात्रै दोषी देखाइएको प्रसंग उल्लेख गर्दै पौडेलले निजामती प्रशासनलाई कति सक्षम बनाउने भन्नेबारे अख्तियारको ऐन २०४८ लाई संशोधन गर्न ल्याइएको विधेयक कसरी अघि बढ्छ भन्नेले निर्धारण गर्ने बताए । नीतिगत विषय भनेर ललिता निवास प्रकरणमा प्रधानमन्त्री र मन्त्रीले उन्मुक्ति पाए । त्यही क्याबिनेटको निर्णय कार्यान्वयन गर्ने पूर्वसचिवहरू दीप बस्नेत, छविराज पन्तसहित मालपोत, भूमिसुधार र नापीका कर्मचारीहरू कारबाहीमा परे । कानुनका अघि सबै समान हुन् भन्ने संविधानको मर्मसमेत पालना भएन, उनले भने, कर्मचारीमाथि मुद्दा चल्दा मन्त्रिपरिषद्को निर्णयाधिकारीमाथि किन नचल्ने ? निर्णय गर्नेहरू छाती फुलाएर हिँड्ने, निर्णय कार्यान्वयन गर्नेहरू जेल जानुपर्ने अवस्था विडम्बना छ । यस्ता घटना दोहोरिन नदिन प्रस्तावित विधेयकमा सुधार आवश्यक रहेको पौडेलको भनाइ छ । सरकार र मन्त्रिपरिषद्बाट बाहेक अरू निकायबाट हुने सार्वजनिक खरिद प्रक्रियाका निर्णय नीतिगत नहुने प्रस्ट व्यवस्था सर्वप्रथम ऐनमा प्रस्ट उल्लेख हुनुपर्छ । मन्त्रालयका सचिव, विभागका महानिर्देशक, कार्यालयका प्रमुखले गर्ने निर्णय क्षमता र अधिकारभित्रको कामलाई नीतिगत निर्णयमा पार्न मन्त्रिपरिषद्मा लैजान्छ भने त्यस्तो विषयलाई पनि नीतिगत नमानेर नीतिगत भ्रष्टाचारभित्र राखिने परिभाषा कानुनमै हुनुपर्छ, उनले भने, मन्त्रिपरिषद्बाट कुनै व्यक्ति, संस्था वा कम्पनीलाई सुविधा र छुट दिने कुरालाई नीतिगत भ्रष्टाचार भनेर लेखिनुपर्छ । ऐनलाई यसरी प्रस्ट नबनाएमा कर्मचारीले आफ्नै अधिकार क्षेत्रभित्रको कामसमेत पन्छाउन प्रवृत्ति अझै बढ्नेछ ।अख्तियारले समेत मन्त्रिपरिषद्ले गर्ने नीतिगत निर्णयबारे कानुनमा प्रस्ट व्याख्या गरिनुपर्ने माग गर्दै आएको छ । व्यक्तिगत र सामूहिक स्वार्थका सार्वजनिक खरिदसम्बन्धी प्रस्तावसमेत मन्त्रिपरिषद्बाट निर्णय हुने भएकाले नीतिगत निर्णयको परिभाषा कानुनबाटै स्पष्ट पारिनुपर्ने सुझाव आयोगका पदाधिकारीहरूले दिँदै आएका हुन् । मन्त्रिपरिषद्को निर्णयमाथि अख्तियारले छानबिन गर्न मिल्ने कि नमिल्ने भन्नेमा कानुनमा सीमारेखा र परिभाषा नभएकै कारण अख्तियारको अनुसन्धानमाथि प्रश्न उठ्ने गरेको गुनासो छ । अख्तियारले पछिल्लो समय मन्त्रिपरिषद्का निर्णयको आडमा भएका भ्रष्टाचारका घटनामा समेत अनुसन्धान गर्ने र मुद्दा चलाउने गरेको छ । तर, ती अनुसन्धानमा राजनीतिक नेतृत्वले भने उन्मुक्ति पाउँदै आएका छन् । एकातिर कानुनमा नीतिगत विषय के हो, के होइन भन्नेबारेमा प्रस्ट व्याख्या छैन भने अर्कोतर्फ सर्वोच्चको व्याख्याका आधारमा राजनीति नेतृत्वले कानुनी छिद्रमा सार्वजनिक खरिद, ठेक्का, भाडालगायत आर्थिक कारोबार जोडिने वैयक्तिक र कम्पनीका हकमा पनि मन्त्रिपरिषद्बाट निर्णय गराउने प्रवृत्ति मौलाउँदै गएको देखिन्छ । सर्वोच्च अदालतले नेपाल वायुसेवा निगमको धमिजा काण्डसँग जोडिएको एक मुद्दाको व्याख्याका क्रममा मन्त्रिपरिषद्को नीतिगत निर्णयमाथि अख्तियार प्रवेश गर्न नसक्ने फैसला सुनाएको थियो । जसको प्रभाव ललिता निवास, गिरिबन्धु टिइस्टेट, टीकापुर, तारा गाउँ विकास समिति, नेपाल ट्रस्टको जग्गालगायत, यती, ओम्नी, वाइडबडीलगायतका ठूल्ठूला भ्रष्टाचार प्रकरणमा देखिएको विश्लेषण हुँदै आएको छ । पूर्वप्रमुख आयुक्त उपाध्याय भने कानुनमा नीतिगतको परिभाषा नभएकै कारण भ्रष्टाचारका ठूला प्रकरणमा राजनीतिक नेतृत्वले उन्मुक्ति पाउँदै आएको तर्कसँग सहमत छैनन् । अख्तियार आँटिलो नभएकै कारण राजनीतिक नेतृत्वमाथि अनुसन्धान हुन नसकेको उनी बताउँछन् । अख्तियारका प्रमुख आयुक्त र आयुक्तहरू नै भागबन्डाका आधारमा नियुक्त हुन्छन् । क्षमता भएको भन्दा पनि आफूलाई कसले बचाउन सक्छ भन्ने पात्र खोजेर नियुक्ति दिइन्छ । पहिला त यो नियुक्ति प्रक्रियालाई सुधार गर्न संविधानमा परिषद्को संरचनामा नै सुधार गर्नुपर्छ, उपाध्यायले भने, तत्काल संविधान संशोधन गर्न सम्भव नभएकाले कानुनमा व्याख्या हुनु आवश्यक छ । उनले नीतिगत भने पनि कुन विषय हो वा कुन होइन भन्नेबारे आँटिलो प्रमुखले अहिले पनि अनुसन्धान मुद्दा दर्ता गर्न सक्ने बताउँछन् । मन्त्रिपरिषद्बाट हुने निर्णय दूषित भावनाले भएको हो कि होइन भन्नेबारे परिणामले देखाउने भएकाले अनुसन्धान गर्ने निकायले नीतिगत भनेर छाड्न मिल्दैन, नीतिगतको बर्को ओढेर बस्ने काम मूर्खता हो उनले भने । उपसमितिका संयोजक थानीले नीतिगत भ्रष्टाचारका विषयमा धेरै चरणमा विज्ञहरूसँग छलफल गरिएको बताए । मन्त्रिपरिषद्को निर्णयलाई रक्षाकवच बनाएर व्यक्ति र कम्पनीलाई लाभ पुर्याउने प्रवृत्ति बढेकाले नै प्रस्तावित कानुनमै नीतिगत भ्रष्टाचारका बारेमा प्रस्ट पार्न खोजिएको छ, उनले भने । उनले तल्लो तहबाटै निर्णय गराउनुपर्ने विषयसमेत मन्त्रिपरिषद्मा प्रस्ताव लगेर जिम्मेवारी पूरा नगर्ने र छानबिनबाट भाग्न खोज्ने प्रवृत्ति रोक्ने र तत्तत् निकायबाटै हुने कामलाई मन्त्रिपरिषद्मा लगिएमा त्यसलाई पनि भ्रष्टाचारको दायराभित्र पार्ने गरी ऐनमा संशोधन गर्न खोजिएको बताए । राज्य व्यवस्था तथा सुशासन समितिका सभापति रामहरि खतिवडाले भ्रष्टाचारसँग सम्बन्धित दुई वटा विधेयक (भ्रष्टाचार निवारण ऐन र अख्तियार दुरुपयोग अनुसन्धान आयोग) लाई एकैचोटि टुंग्याउने गरेर छलफल भइरहेको बताए । दसैंअघि नै टुंग्याउने समितिको लक्ष्य थियो तर बाढीपहिरोको विपद्ले गर्दा अलि पछाडि धकलियो, उनले भने, हिउँदे अधिवेशनको मुखमै पेस हुने गरी विधेयकलाई टुंग्याउने कोसिसमा छौं ।"
शान्ति सैनिकमाथिको आक्रमण : आत्मरक्षाको नाममा उन्माद,"प्यालेस्टाइनको हमास समूहलाई लक्षित गरेको भन्दै इजरायलले एक वर्षअघि सुरु गरेको हवाई तथा स्थल आक्रमणको दायरा फराकिलो बन्दै गएको छ । पछिल्लो समय लेबनानको हेजबुल्लाह समूहलाई लक्ष्य गरिएको भनिए पनि महिला, बालबालिकासहित निहत्था सर्वसाधारणको मृत्यु भइरहेको छ । अझ, संयुक्त राष्ट्रसंघीय शान्ति सैनिकसमेत इजरायली आक्रमणमा परेका छन् । मानवीय सुरक्षाको पहलमा खटिएका शान्ति सैनिकप्रति गैरजिम्मेवार आक्रमणको संसारभरबाट विरोध भएको छ । इजरायलले पछिल्लो एक वर्ष चर्काएको रणनीतिको विस्तारित स्वरूपले प्यालेस्टाइनदेखि लेबनानसम्म आम सर्वसाधारणको ज्यान गइरहेकामा मानवताका पक्षधरहरूले निरन्तर आलोचना गरेका छन् । तर, यसले इजरायललाई छोएको छैन, बरु उसको हठ बढेको छ । त्यसबाट पनि इजरायली रणनीति आत्मसुरक्षामा सीमित छैन, बरु युद्धलतमा परिणत भएको छ भन्ने पुष्टि हुन्छ ।इजरायल र लेबनानको सन् १९७८ को द्वन्द्वपछि संयुक्त राष्ट्रसंघले स्थापना गरेको अन्तरिम बल (युनिफिल) मा विभिन्न राष्ट्रका करिब नौ हजार पाँच सय सैनिक कार्यरत छन् । त्यसअन्तर्गत आठ सय ७७ नेपाली शान्ति सैनिक हुन् । इजरायली आक्रमणमा परी पछिल्लो साता मात्रै पाँच शान्ति सैनिक घाइते भएका छन् । यद्यपि नेपाली सैनिक भने हालसम्म सुरक्षित रहेको नेपाली सेनाको भनाइ छ । इजरायलले जानाजान आक्रमण गरेको आरोप राष्ट्रसंघीय मिसन युनिफिलकै छ । शान्ति सेनामाथि इजरायलले गरेको आक्रमणको नेपालसहित ३४ देश र ईयूले पनि निन्दा गरेका छन् । तर, इजरायलले त्यसलाई नजरअन्दाज गरेको छ । त्यसो त राष्ट्रसंघ, त्यसका प्रतिनिधि र नेतृत्वप्रति इजरायलको अर्घेल्याई छरपस्ट छ । प्यालेस्टाइनमाथि भइरहेको हमला रोक्न, नागरिकको जीवन सुरक्षा गर्न र खाद्यान्न तथा औषधिको आपूर्ति सहज बनाउन निरन्तर पहल गरिरहेको राष्ट्रसंघले पटकपटक पास गरेको युद्धविरामको प्रस्तावको पक्षमा बोल्ने महासचिव एन्टेनियो गुटेरेसलाई इजरायली नेताहरूले निरन्तर लाञ्छित गर्दै आएका छन् । इजरायल लेबनान पसेपछि मानवीय सुरक्षाको पक्षमा बोलेका महासचिव गुटेरेसलाई इजरायलले आफ्नो देश प्रवेशमा प्रतिबन्ध लगाएको घोषणा गरेर शान्ति र संवादको पहललाई अपमान पनि गरेको छ । पछिल्लो पटक इजरायली प्रधानमन्त्री बेन्जामिन नेतान्याहुले शान्ति सेना फिर्ता लग्न भन्दै संयुक्त राष्ट्रसंघलाई दबाब दिएका छन् । यद्यपि, राष्ट्रसंघले अस्वीकार गरिसकेको छ ।इजरायलको विपक्षी मोर्चामा रहेका समूह वा शासक दोषमुक्त छन् भन्ने होइन । हमासजस्ता समूहले गरेको बर्बर आक्रमणको विश्वभर निन्दा भएको छ । त्यस्ता समूह वा त्यसका अगुवामाथि हुने कारबाहीको विरोध कुनै पनि सभ्य समाजले गर्न सक्दैन । तर, निश्चित समूह वा व्यक्तिलाई ठेगान लगाउने बहानामा आम संहारको उन्माद अस्वीकार्य छ । एक वर्षयता प्यालेस्टाइनको गाजा क्षेत्रका बस्ती, विद्यालय, अस्पताल र शिविरमा भइरहेका आक्रमणले ४२ हजारभन्दा बढीको ज्यान गएको छ । यो आक्रमणले गाजामा मात्रै हरेक घण्टा ६ बालबालिकाको मृत्यु भइरहेको छ । एक महिनायता लेबनानमा पनि त्यही स्तरको आक्रमण भइरहेको छ । आक्रमणबाट सर्वस्व गुमाएका बालबालिकाहरूको चीत्कार र विश्वभरका सचेत समाजको सौम्य आग्रहलाई इजरायलले बेवास्ता गरिरहेको छ ।लेबनानमा शान्ति सैनिकमाथि गरिएको आक्रमणबाट इजरायलले शान्ति स्थापनाका दीर्घकालीन पहल सम्पूर्ण रूपमा खारेज गरेको ठहर हुन्छ । त्यसैले पनि पश्चिम एसियामा बढ्दो तनावलाई लिएर विश्वका शक्तिशाली तथा जिम्मेवार राष्ट्रको गम्भीर ध्यानाकर्षण हुन आवश्यक छ । शान्ति सेनामाथिको आक्रमणपछि गोली चलाउने काम बन्द गर्न अमेरिकाद्वारा गरिएको सकारात्मक आग्रहजस्ता औपचारिकता पर्याप्त छैनन् । खासगरी, बिनासर्त इजरायललाई सहयोग गर्दै आएका अमेरिका र पक्ष राष्ट्रहरूले इजरायललाई दिँदै आएको सैन्य सहयोग निलम्बन गर्नुपर्छ । कुनै पनि लोकतान्त्रिक देशले दिएको हतियार निहत्था नागरिकको हत्यामा प्रयोग हुनुहुन्न, त्यस्तो सहयोगले पुस्तौं पुस्तासम्म युद्धको चक्र निर्माण गर्छ भन्नेमा जिम्मेवार राष्ट्र सचेत हुनुपर्छ । त्यस्तै, इजरायलको विपक्षमा रहेका राष्ट्रहरूले पनि आफ्नो प्रतिक्रियालाई संयमतापूर्वक राख्न जरुरी छ । यति ठूलो युद्धमा विभिन्न देशका फरकफरक मत र पक्षधरता हुन सक्छन् तर त्यसको केन्द्रमा संवाद, शान्ति र मानवीय मूल्य नै हुनुपर्छ । उत्तेजना र प्रतिशोधलाई स्थान दिइनु हुँदैन । यस्ता घटनामा शासकहरूले आक्रामक अभिव्यक्ति दिने, त्यसमार्फत तनाव सिर्जना गर्ने गरेको पाइन्छ । तर, शासकको उन्मादले नागरिकको हित भएको उदाहरण कहीँ कतै छैन । त्यसैले समझदार समाजले युद्धको सम्भावनालाई सधैंभर निषेध गर्नुपर्छ । जतिसुकै ठूला युद्धको पनि अन्तिम गन्तव्य शान्ति नै हो । इतिहासको पाठ पनि यही नै हो ।"
एडिस लामखुट्टेको टोकाइबाट बचौं,"यसपालिको दसैंअघि राजधानी काठमाडौं र बाहिरी जिल्लामा समेत डेंगी व्यापक रूपमा फैलिन पुग्यो । वर्षासँगैको तापक्रम (१५३० डिग्री सेल्सियस) डेंगी संक्रमण सार्ने एडिस लामखुट्टेका लागि अनुकूल हुन्छ । अहिले एडिस लामखुट्टेलाई तापक्रम प्रतिकूल भएसँगै उपत्यकामा संक्रमण न्यून हुँदै गए पनि अब तराईमधेशमा यसले व्यापक रूप लिन सक्छ । डेंगी भाइरसको संक्रमणका कारण प्रतिमिलि १ लाख ५० हजार हुनुपर्ने रक्तस्राव रोक्ने प्लेटलेट (रक्तकोष) ३० हजारभन्दा तल झर्दा आन्तरिक रक्तस्रावको सम्भावना हुन्छ । झनै १० हजारभन्दा तल झर्दा निकै जोखिम बढ्न सक्छ ।बहुसंख्यक संक्रमित व्यक्तिमा कुनै खास लक्षण पैदा हुन्न । केही प्रतिशतमा ज्वरो, पेट दुख्ने, बान्ता आउने, नाक, गिजादेखि आन्तरिक रक्तस्राव जस्ता गम्भीर लक्षण पैदा हुन्छ । प्रति १ हजार संक्रमितमा एक जनाको मृत्यु हुन पनि सक्छ । विशेषगरी पाका उमेरका दीर्घरोगी एवं रोग प्रतिरोध क्षमता कम भएका व्यक्तिमा संक्रमण गम्भीर हुन सक्छ । ज्वरो र दुखाइका निम्ति सिटामोलबाहेक अन्य प्रभावकारी प्रतिविषाणु औषधि नभएकाले सुरक्षा, सावधानी, हेरचाह र निगरानी जरुरी छ । लक्षण देखिएमा मात्रै प्लेटलेटको सञ्चार गर्न सकिन्छ । तर ती रक्तकोष रगतमा सञ्चार गर्दा पनि सावधानी अपनाउनुपर्छ ।प्लेटलेटकेन्द्रित रगत दिँदा फाइदा पुग्न सक्छ तर प्लेटलेटसहितको प्लाज्मा नै रगतमा प्रवाह गराउँदा त्यसले मुटुमा अत्यधिक भार पुर्याउन सक्छ । आकाशबाट परेको पानी भाँडाकुँडा, बोतल, टायर, फूलदानी आदिमा रहँदा एडिस लामखुट्टे प्रजननका निम्ति अनुकूल बन्छ । त्यसैले, एडिस लामखुट्टेको प्रजनन हुन नदिन यस्ता वस्तुमा पानी जम्न दिनुहुन्न । कम्तीमा सूर्योदय र गोधूलिको समयमा जाली भएका झ्यालढोकाभित्र सुरक्षित हुन आवश्यक छ । शरीरमा पूरा बाहुला भएको लुगा लगाउनुपर्छ । कम्तीमा १५३० डिग्री सेल्सियस तापक्रम रहने कात्तिक महिनाभर एडिस लामखुट्टेको जोखिम रहने भएकाले यसबाट बचौं, बचाऔं । ढुण्डीराज पौडेल, कोहलपुर, बाँके"
कहिलेसम्म यसैगरी चलिरहन्छ मेरो देश ?,"नेपाल, जो संसारभरि स्वर्गका रूपमा चिनिन्छ, आफ्नै दुःखद यथार्थसँग संघर्ष गरिरहेको छ । न सरकारले स्थिरता देखाउन सक्छ, न विकासका कार्य निरन्तर रूपमा अघि बढ्छन् । पाँच वर्ष टिक्ने एउटा पनि सरकार किन हुँदैन नेपालमा ? सत्ता फेरिएपछि पनि किन उन्नति र प्रगति अघि बढ्न सक्दैन ? यो प्रश्नले प्रत्येक सचेत नेपालीलाई तान्छ । हाम्रो कानुन बलियो छैन, खाद्य सामग्री शुद्ध छैनन्, न त शिक्षा प्रणाली सुधारिएको छ । हामीले देख्ने गर्छौं, घाम लाग्दा धूलो र पानी पर्दा हिलोले छोपिएका सडकहरू । यहाँ कुनै पनि दीर्घकालीन योजनाबिना राजनीतिको खेल भइरहेको छ । राजनीतिज्ञहरूले देश बनाउनुभन्दा सत्ता प्राप्त गर्नमा बढी ध्यान दिएका छन् । जनताको आवश्यकतालाई बुझ्ने र सम्बोधन गर्ने तागत नभएको देशको अवस्था कहाँ पुग्दै छ ? नेपालको राजनीतिक इतिहासमा स्थिर सरकारको अभावले देशलाई धेरै पछाडि पारेको छ । यहाँ विकासका ठूला सपना देखाइन्छन्, तर ती कहिल्यै वास्तविकतामा परिणत हुँदैनन् । पाँच वर्ष टिक्ने सरकारको कल्पना गर्ने नेपाली जनतालाई बारम्बार निराशा मात्र मिलेको छ । हामीलाई हरकदममा यस्तो लाग्यो कि सत्तामा पुग्नेको प्राथमिकता देशको सेवा गर्नु होइन, आफ्ना व्यक्तिगत स्वार्थ पूर्ति गर्नु हो । नेपालमा विकास कार्य सुस्त गतिमा अगाडि बढ्छन् । सडक त बन्छन्, तर त्यसको गुणस्तरको ग्यारेन्टी छैन । हाम्रा मुख्य सहरमा आजसम्म राम्रो सडकको अभाव छ । न उद्योगमा लगानी छ, न रोजगारी सिर्जना भएको छ । युवा जनशक्ति विदेश पलायन भइरहेका छन्, किनकि देशभित्रै काम पाउने सम्भावना न्यून छ । विद्यालयहरूमा गुणस्तरीय शिक्षा छैन, न सरकारी अस्पतालमा राम्रो स्वास्थ्य सेवा उपलब्ध छ । देशको विकासका लागि हामीले भ्रष्टाचारमुक्त प्रशासन निर्माण गर्नुपर्छ । सुशासनको पालन गर्नुपर्ने आवश्यकता छ र जनताको सहभागितालाई सुनिश्चित गर्नुपर्छ । हरेक योजनामा दीर्घकालीन दृष्टिकोण हुनुपर्छ । सडक बनाउने काम मात्र होइन, तिनलाई दिगो बनाउने सोच राख्नुपर्ने समय आएको छ । हामीले राजनीतिज्ञलाई जवाफदेही बनाउनुपर्ने हो । कस्ता योजना कार्यान्वयन भए, तिनीहरूको सफलतामा हामी कसरी सहभागी हुन सक्छौं भन्ने कुरामा जनताको पनि ठूलो भूमिका हुन्छ । विकासका सपना देख्न मात्र होइन, ती साकार बनाउनका लागि सबैले कदम चाल्नुपर्छ । यदि हामीले परिवर्तनको माग गर्दै सशक्त जनदबाब सिर्जना गर्यौं भने मात्र देशको भविष्य उज्यालो हुनेछ । आजको समय चुनौतीपूर्ण छ, तर हाम्रो हातमा भविष्य निर्माणको अवसर छ । हामी सबै मिलेर मात्र नेपालको भविष्य उज्यालो बनाउन सक्छौं । नेपाल मात्र एक भूगोलको नाम होइन, यो हरेक नेपालीको सपना हो, यो हाम्रो अस्तित्व हो । प्रज्वलकुमार भट्टराई, भरतपुर, चितवन"
विकासवादका शिल्पी हात,"नौसिखुवा विकासवादीराजा महेन्द्रले शाहीसैनिक कु मार्फत क्रमशः निर्वाचित सरकारको खोसुवा, संसद्लाई बर्खास्त एवं संविधानसमेत खारेज गरेर राज्यसत्ताको सम्पूर्ण अधिकार हत्याएपछि अमेरिकी सल्लाहकारहरूले दीक्षित तुल्याएका विकासविद्हरूलाई केही सजिलो भयो । सन् १९५१ देखि सन् १९५९ बीचको राजनीतिक अस्थिरता एवं दुईतिहाइ बहुमतका साथ निर्वाचित सरकारको १८ महिने परिवर्तनकामी निश्चितताका तुलनामा राजा महेन्द्र आफ्ना विश्वासपात्रलाई कार्यान्वयनको स्वतन्त्रता तर स्वतन्त्र चिन्तनबाट पूर्ण मुक्ति दिएर प्रतिबद्ध नोकरशाही बनाउन लागिपरेका थिए । ऐतिहासिक वृत्तान्तहरूमा इतिहास निर्माताहरूको नाम अंकित हुन्छ र निर्माताका योजनालाई कार्यान्वयन गर्ने शिल्पी हातहरू ओझेलमा पर्न पुग्दछन् । राजा सिद्धिनरसिंह मल्लले बनाउन लगाएको ईशाको १७ औं शताब्दीको शिखर शैलीको कृष्ण मन्दिर हेर्दा त्यस संरचनालाई सुरुचिपूर्ण बनाउने वास्तुकारको ताल, अनुपात, जोड, सन्तुलन, ढाँचा, दोहराव, विविधता र एकात्मकता चेतको प्रशंसा नगरिरहन सकिँदैन ! तिनको नाम भने कसैलाई थाहा छैन । पञ्चायतका पिताको नाम लिइराख्नु पर्दैन, आमाका रूपमा भने एकताका तुलसी गिरीलाई उभ्याइएको थियो । तर, सूर्यबहादुर थापा जस्तो प्रतिबद्ध धाइआमा नभइदिएको भए कुपोषणले ग्रस्त भएर शिशु पञ्चायतको अल्पायुमै निधन हुने निश्चित थियो । लगभग पहिलो पुस्ताकै विकासविद् भन्न मिल्ने देवेन्द्रराज पाण्डेको मूल्यांकनमा सूर्यबहादुर थापा बहुगुणसम्पन्न थिए । उनी मिहिनेती थिए । आफ्नो कामका सबै विषयमा पूरा जानकारी राख्थे । राजनीतिमा जस्तै प्रशासन, कूटनीति, अर्थनीति, शिक्षा, स्वास्थ्य, व्यापार र व्यवसाय एवं बौद्धिक कर्ममा समेत राजा महेन्द्र अमेरिकी सल्लाहकारहरूद्वारा दीक्षा प्रदान गरिएका सक्षम विकासविद्हरूको पंक्ति तयार गर्न सफल भएका थिए । कालान्तरमा देवेन्द्रराज पाण्डे जस्तै कतिपय पञ्चायतका आलोचकहरू पनि विकासवादका बारेमा सत्ताभन्दा थोरै मात्र फरक विचार राख्ने गर्दथे । सत्ता र विपक्षमा विकासविद्हरूको वर्चस्व अद्यापि कायम छ ।आधुनिक कूटनीतिको जगमा इँटा हाल्नेहरूको नाम लिनुपर्दा दुईपल्ट परराष्ट्र सचिव तथा भारत, अमेरिका र चीनसमेत तीन महत्त्वपूर्ण देशमा नेपाली राजदूत भएका राजा महेन्द्रका विश्वासपात्र सरदार यदुनाथ खनालको नाम नलिइरहन सकिँदैन । सरदार भीमबहादुर पाँडे राजदूत पनि भए, तर उनी मूलतः आर्थिक रूपान्तरणका ज्ञाता थिए । शिक्षाविद् त्रैलोक्यनाथ उप्रेती, सार्वजनिक प्रशासनका ज्ञाता र अध्येता नन्दलाल जोशी, नारायणप्रसाद श्रेष्ठ र रञ्जनराज खनाल जस्ता व्यक्तिहरूका लागि देश र नरेश एकअर्काको परिपूरक थिए र एउटा बेगर अर्कोको कल्पना पनि निषेधित थियो । अर्थ र योजनामा योगदान दिएका भेषबहादुर थापा, भरतबहादुर प्रधान, रत्नशमशेर राणा, नरकान्त अधिकारी एवं गोरक्षबहादुर न्हुछे प्रधान प्रतिबद्ध नोकरशाह थिए । भौगोलिक योजनाका प्रणेता हर्क गुरुङ अध्ययन र आदेशमध्ये पहिलालाई रोज्दा जीवनको उत्तरार्धमा किनारामा पुर्याइएका थिए, यद्यपि विकासवादलाई संस्थागत गर्ने अन्य वैचारिक सिपाहीहरूभन्दा उनको भूमिका कति पनि कम छैन । सडक, भवन, खानेपानी, बिजुली वा टेलिफोन जस्ता विकासका सबै किसिमको भौतिक स्वरूप जमिनमा ठहरिने भए पनि इन्जिनियरहरूको भूमिका अक्सर ओझेलमा पार्ने गरिन्छ भन्ने कुरा गत हप्ता कर्णध्वज अधिकारीको देहावसानपछि स्पष्ट भयो । क्यारमबोर्डको टोले चैम्पियनको मृत्युमा गहिरो शोक व्यक्त गर्ने सार्वजनिक व्यक्तित्वहरूको मौनताका पछाडि दसैं पनि एउटा कारण रहेको हुन सक्छ, तर इन्जिनियर अधिकारी बेवास्ता गर्नै नसकिने नेपालमा विकासको इतिहासका अब्बल शिल्पकारहरूमध्ये एक थिए ।सन् १९५१ भन्दा अगाडिको पहिलो पुस्ताका किशोरनरसिंह राणा एवं डिल्लीजंग थापा जस्ता अग्रदूत (पाइअनिरिङ) इन्जिनियरहरू अहिले किंवदन्ती भइसकेका छन् । इन्जिनियरिङ शिक्षाको संस्थाकरणमा कुलरत्न तुलाधर सँगसँगै गौरीनाथ रिमालको नाम सम्मानका साथ लिइन्छ । स्थापत्य विधा एवं संरचनात्मक इन्जिनियरिङका अभ्यासकर्ता शंकरनाथ रिमाल आफ्ना प्रयोगधर्मी स्वभावका लागि सम्मानित छन् । हुन त इन्जिनियर अधिकारी जलस्रोत र गृह हुँदै तत्कालीन श्री ५ को सरकार का मुख्यसचिव र भारतका लागि राजदूतसम्म भए, तर सिँचाइ, खानेपानी र समग्र जलस्रोतको आजीवन अध्येताका रूपमा उनले आफ्नो इन्जिनियर परिचयलाई कहिल्यै ओझेलमा पर्न दिएनन् । आफ्ना राजनीतिक प्रतिबद्धताका बावजुत इन्जिनियर अधिकारी साह्रै सरल, असल र सहृदयी व्यक्ति थिए । इतिहासका निर्माता र विनिर्माताहरू द्वारा ओझेलमा पारिएका विकासवादका एक दक्ष शिल्पकारलाई हार्दिक श्रद्धाञ्जली ।"
जात व्यवस्था किन जीवित ?,"अन्त्यमाब्राह्मणवादका तीन आधार छन् जात व्यवस्था, पितृसत्ता र भाग्यवाद । बालिकाविवाह अझ छोरीको पहिलो महिनावारी सुरु हुनुअगावै कन्यादान दिनु धार्मिक हिसाबले पुण्य कर्म मानिन्छ । सुरुवातमा विधवा स्त्रीमाथि कुरूप, सामाजिक बहिष्कार गर्ने नियम लागू गरियो । त्यसको उद्देश्य स्त्रीलाई उनको विवाह, यौन सम्बन्धलगायत अन्य वैयक्तिक अधिकारमाथि पुरुषको नियन्त्रण बरकरार राख्नु थियो । पतिको मृत्युपश्चात् विधवा स्त्रीको पुनर्विवाह वर्जित यस कारण गरियो, उनी उमेर र विवेकले परिपक्व हुने हुँदा गैरजातीय विवाह वा यौनसम्बन्ध हुने प्रबल सम्भावना रहन्थ्यो । महिलाको गैरजातीय वा अन्य धर्मावलम्बी पुरुषसँग विवाह हुन गयो भने ब्राह्मणवाद समाप्त हुने खतरा रहन्छ । विधवा स्त्रीलाई अधिकारबाट वञ्चित गर्ने, कुरूप बनाउने आदि गर्दासमेत पुनः विवाह हुन सक्ने सम्भावनालाई पूर्णतया टार्न असम्भव देखिएपछि धर्मको नाममा मृत पतिसँगै स्त्रीलाई जिउँदै जलाउने अर्थात् सती प्रथाको षड्यन्त्र रचियो । जात व्यवस्थाको मूल कारण र आधार ब्राह्मणवाद हो । कतिपय दलित समस्या हटाउने कुरा गर्छन्, ती भ्रम मात्रै हुन् । ब्राह्मणवादको अन्त्यबाट मात्रै जात व्यवस्था र छुवाछूत प्रथाको समाप्ति सम्भव छ । त्यसैले सती प्रथाको अन्त्य गरियो तर जात व्यवस्था भने अझै जीवित रहन पुग्यो । अम्बेडकरको मान्यता छ बालिक स्त्रीपुरुषलाई स्वविवेकले वर, वधू छान्ने स्वतन्त्रता दिनुपर्छ । अन्तर्जातीय विवाह जात व्यवस्था समाप्त गर्न पर्याफ्त छ ।"
पहिला अधिकार,"धार्मिक अनुष्ठान होस् वा सांस्कृतिक कार्यक्रम, कन्ये केटी को हातबाट सुरुवात गर्नु शुभ मानिन्छ । छोरीलाई लक्ष्मीको स्वरूप मानेर लक्ष्मीपूजामा पैतालाका छाप बनाउने होस् वा बुहारी भित्र्याउँदा हत्केलाका छापले घर रङ्याउने परम्परा, हरेक रीतिथिति एवम् संस्कारसँग महिलाकै अनन्य सम्बन्ध गाँसिएको हुन्छ । दसैंको नौ दिनसम्म जुन शक्तिको पूजा आराधना गरिन्छ, ती देवी हुन्, महिला हुन् । यसर्थमा महिलालाई शक्तिको केन्द्रसमेत मानिन्छ, करुणाको मूर्ति मान्ने गरिन्छ । खेतीपाती र घर सम्हाल्नु, छोराछोरीको पालनपोषण, घरधन्दा गरीवरी सुरुमा सबैलाई खाना खुवाउनु, सानादेखि ठूलासम्मको मानमर्यादा र रेखदेख गर्नु हरेक गृहिणी एवम् कामकाजी नेपाली महिलाको दैनिकी हो । यसर्थमा पनि महिलाको काँधमा प्रथम एवम् प्रमुख जिम्मेवारीको भार परापूर्वकालदेखि नै राखिँदै आएको छ । राखिएको छैन त स्रोत र सम्पत्तिमा नाम, अधिकार र पहिचान । काममा सधैं अग्रणी भूमिका निर्वाह गर्नुपर्छ महिलाले, जब अधिकार र निर्णयको बेला आउँछ, महिलाको राय सोध्दा पनि सोधिँदैन । स्रोत र सम्पत्तिमाथि जसको नियन्त्रण हुन्छ, विचार र निर्णयको अधिकार उसैको रहने गर्छ । तसर्थ महिलालाई अघि बढ्नका लागि कार्यभार मात्र होइन निर्णयको अधिकार पनि हुन जरुरी छ ।हामी सुन्ने गर्छौं माइतीघर पनि छोरीकै हो, श्रीमान्को घर पनि छोरीकै हो । यसर्थमा छोरी त झनै अधिकारसम्पन्न, भावनात्मक सम्बन्ध र आश्वासनका मीठा शब्दले मात्र महिलाको हक सुनिश्चित हुँदैन । हकका लागि कानुनी कागजात र नाम स्पष्ट रूपमा चाहिन्छ । छोराछोरी बराबरी भन्ने कुरा त नारामा मात्र सीमित छ । सत्य यो हो कि, शिक्षा, रोजगारी एवम् राजनीतिक निकायमा महिलाको पहुँच बढेको छ । तर जुन दिनदेखि छोरीले पनि स्वस्फूर्त आमाबाबुको सम्पत्तिमाथि अधिकार पाउनेछिन्, छोराछोरी दुवैको नाममा पुर्ख्यौली सम्पत्ति बाँडफाँट हुनेछ, तब मात्र वास्तवमै छोराछोरी बराबरी हुनेछन् । संविधानको धारा ३८ ले महिलाको हक सुनिश्चित गरेको छ । जसबमोजिम, प्रत्येक महिलालाई लैंगिक भेदभावबिना समान वंशीय हक हुनेछ । सुरक्षित मातृत्व र प्रजनन स्वास्थ्यसम्बन्धी हक र सबैभन्दा महत्त्वपूर्ण त सम्पत्ति तथा पारिवारिक मामिलामा दम्पतीको समान हक हुनेछ । विडम्बना यो छ, संविधानद्वारा सुनिश्चित हकबाट आज पनि अधिकांश महिला वञ्चित छन् । न त उनीहरूले वंशीय हकअनुरूप आमाबाबुको सम्पत्तिमा स्वामित्वको अधिकार पाउन सकेका छन्, न त विवाहपश्चात् ससुरा र श्रीमान्को सम्पत्तिमा स्वामित्वको अधिकार । के अधिकारका कुरा कानुनका ढड्डामा लेखिएर मात्र पुग्छ ? महिला जननी हुन्, जो बीजलाई जीवनमा परिणत गर्ने सामर्थ्य राख्छिन् । बन्जर जमिन खनेर, माटोलाई मलिलो बनाउनेदेखि बीज रोप्ने, गोडमेल, स्याहार, मलजल गर्ने अनि फलाउनेसम्मको सम्पूर्ण अभिभारा अधिकांश महिलाकै काँधमा हुन्छ । काखे बालकको स्याहारसुसार गर्दै ज्याला मजदुरीसम्म गर्न पछि नपर्ने महिलाले यदि काम गर्न छोड्ने हो भने खाद्यान्न उत्पादन कसरी सम्भव होला ? जीवन कसरी सम्भव होला ? सदियौंदेखि महिला चुपचाप खेतीपाती, घरधन्दा र मजदुरी गरिरहेकै छन् । बिनाकुनै अधिकार, बिनाकुनै गुनासो पारिवारिक र भावनात्मक सम्बन्धको आडमा पुरुषको सम्पत्ति र अधिकारको अधीनमा बाँचिरहेकै छन् । आफ्नै परिवारका अन्य कसैको नाममा रहेको जमिन र घरमा शरण लिएजसरी बस्न बाध्य महिलामा आत्मविश्वास कसरी बलियो हुन सकोस् ? चाहेको खण्डमा न त उनीहरू सम्पत्ति धितोमा राखेर बैंकबाट ऋण लिन सक्छन्, न उद्यम सुरु गर्ने आँट लिन्छन्, न त राज्यबाट प्राप्त हुने सुविधा उपभोग गर्न सक्छन् । बाँचुन्जेल कि त बाबुको, कि त श्रीमान्को आश्रयमा चुपचाप खट्न बाध्य महिला तब मात्र आत्मनिर्भर हुन सक्छन् जब उनीहरूले संविधानले सुनिश्चित गरिदिएको अधिकार प्राप्त गर्न सक्छन् ।यति हुँदाहुँदै पनि खुसीको कुरा यो हो कि, महिलाले अब आफ्नो अधिकारका बारेमा बुझ्न थालेका छन् । सम्पत्तिमाथिको हक भनेको आफ्नो जीवन र सन्तानको भविष्यसँग जोडिएको सवाल हो भन्ने थाहा पाउन थालेका छन् । श्रीमान्सरह सम्पत्तिमाथि हक कायम गर्न सकेको खण्डमा श्रीमान्बाट वा उसको परिवारबाट अपहेलित हुनुपर्दैन भन्ने बुझ्न थालेका छन् । छोराले मात्र होइन छोरीले पनि वंशको प्रतिनिधित्व गर्न सक्छन् भन्ने मान्यता समाजमा स्थापना गराई छोरीको प्रजनन स्वास्थ्य र मातृत्वसम्बन्धी अधिकारको संरक्षण गर्नुपर्छ भन्ने कुरामाथि आवाज उठाउन थालेका छन् । आफू र आफ्ना सन्तानका हकका लागि सोचविचार गर्न र निर्णय लिन सक्षम हुन थालेका छन् । सम्पत्ति केवल नामका लागि मात्र होइन आत्मसम्मान, स्वनिर्णय र आत्मनिर्भरताका लागि पनि हो भन्ने महसुस गर्न थालेका छन् । तसर्थ जसले जमिन जोत्छ, जसले रगत पसिना बगाउँछ, जसले घरपरिवारका लागि सम्पूर्ण जीवन समर्पण गर्छ, उही महिलाले आफ्नो नाममा सम्पत्तिको हक पाउनैपर्छ । छोरीलाई पढाएर, लेखाएर मात्र पुग्दैन, देवी मानेर पूजेर मात्र हुँदैन, छोरासरह दर्जा दिनुपर्छ, सम्पत्तिमाथि अधिकार दिनुपर्छ । अनि मात्र घरसमाजमा समानता र न्याय स्थापना सम्भव छ । यसका लागि स्थानीय सरकार र सामाजिक संघसंस्था मिलेर भूमि र सम्पत्तिमा महिलाको स्वामित्व बढाउने अभियान नै चलाउन जरुरी छ ।"
चरा पछ्याउादै देवेन,"(विराटनगर)खासमा उनी वेडिङ फोटोग्राफी गरेर जीविका चलाइरहेका थिए । तर, स्टुडियो सुरु गरेको वर्ष दिन पनि नबित्दै रुचि अचानक फेरियो । नदीले धार फेरे जस्तै । यो करिब ८ वर्षअघिको कुरा हो, झापाको मेचीनगर६, काँकडभिट्टाका देवेन खरेलको । खासमा मेरो भित्री रुचि फोटोग्राफीबाट फरक काम गर्ने थियो, खरेलले सुनाए, बिहेको भिडियो खिचेर हुन्न भन्ने लागेपछि चराको फोटो खिच्न सुरु गरें । कार्जेहरूको फोटो खिच्ने काम छाडेर चराचुरुंगी खोज्दै हिँड्न थालेका खरेलले छोटो समयमा नयाँपुराना सयौं चराको फोटो मात्रै खिचेनन्, चरा अनुसन्धानमा उल्लेख्य काम पनि गरेर देखाए । २०७८ पुस ६ मा चरा खोज्दै इलामको सूर्योदय नगरपालिका१ सिमधाप पुगेर नजिकैको वन क्षेत्रमा टहलिँदै थिए उनी । अचानक एक जोडी रुफ्सनेक्ड हर्नबिल अर्थात् हङरायो देखे । पहिला त उनी अत्तालिए, पछि सम्हालिँदै र हत्तारिँदै क्लिक गरिहाले । हङरायो देखेर उनी आत्तिनु र हत्तारिनुको कारण के थियो भने हङरायो नेपालबाट लोप भइसकेको चरा थियो । हराइसकेको हङरायो फेला पर्ला भन्ने त मेरो कल्पनामै थिएन, खरेलले त्यो क्षण सुनाए, हङरायोको तस्बिरले मेरा जीवनमा नयाँ मोड ल्याइदियो । वनस्पतिविद् कमल मादेनका अनुसार अन्तर्राष्ट्रिय प्रकृति संरक्षण संघ (आईयूसीएन) ले सन् २०२० मा जारी गरेको एक सामग्रीमा नेपालमा रुफ्सनेक्ड हर्नबिल लोप भइसकेको उल्लेख छ । जसअनुसार यो पन्छी भुटान, उत्तरपूर्व भारत, म्यान्मार, दक्षिणपूर्व तिब्बत, चीन, थाइल्यान्ड, लाओस र भियतनाममा मात्रै पाइन्छ । आईयूसीएनले सन् १९९४ यता यो पन्छीलाई लोपोन्मुखमा सूचीकृत गरेको छ, मादेन भन्छन्, लोप भइसकेको ठानिएको चरा नेपालमा फेला पार्नु खरेलजीका लागि ठूलो उपलब्धि र अनुसन्धानकर्ताका लागि चुनौती हो । चरा अनुसन्धानकर्ता ब्राइन हड्सनले सन् १८२९ ताका भेटेयता नेपालमा हङरायोको अस्तित्व कसैले पुष्टि गर्न सकेका थिएनन् । विज्ञहरूको दाबी थियो, यो चरा नेपालमा लोप भइसकेको छ । तर, झन्डै दुई सय वर्षपछि फोटोग्राफर खरेलले हङरायो फेला पारेपछि अन्तर्राष्ट्रियस्तरमै तरंग पैदा भएको थियो । हाङ्ग्रोले पाङ्ग्रो निल्छ भन्ने नेपाली उखान पूर्वी पहाडमा चर्चित छ । तसर्थ पूर्वमा हङरायो भेटिन सक्ने दाबी वनस्पतिविद् मादेनको थियो । यही उखान सम्झिँदै जंगल चहार्दा संयोगले फेला पारेको हुँ, खरेलले सुनाए ।२०७७ मंसिर १४ मा खरेलले हरित परेवा प्रजातिको चरा फेला पार्दा देशभर तरंग पैदा भएको थियो । वैज्ञानिक नाम डुकुला एनिया र अंग्रेजी नाम ग्रिन इम्पेरियल पिजन नामको हरित परेवा मेचीनगर नगरपालिका७ को सतिघट्टा क्षेत्रमा फेला पारेका थिए । यो परेवा पनि नेपालमै पहिलोपल्ट फेला पार्ने श्रेय खरेलकै पोल्टामा जान्छ । फोटो खिचेर पन्छी संरक्षण संघ र चराविद् हेमसागर बराललाई पठाएपछि हरित परेवा नै भएको पुष्टि भएको थियो । हरित परेवा फेला पारेको केही समयपछि उनले पेरेगरिन फाल्कोन भनिने शाहीबाजको दुर्लभ तस्बिर खिचे । शाहीबाज विश्वकै तीव्र गतिमा उड्ने चरा हो । यसले प्र्रतिघण्टा ३ सय २० किलोमिटरसम्म उड्न सक्ने क्षमता राख्ने विज्ञहरूको दाबी छ । चरा खोजकै क्रममा करिब चार महिनाअघि खरेल उक्लिए, इलामको हिमाली क्षेत्र सन्दकपुर । त्यहाँ फरेस्ट पाइका नामक जंगली ठुटे खरायो पहिलो पटक नेपालमा भेटिएको दाबी गरे । भारतसँग सीमा जोडिएको उत्तरी इलामको सन्दकपुरमा उनले ठुटे खरायो फेला परेका थिए । धेरै चरा पाइने देशको सूचीमा नेपाल २२ औं स्थानमा छ । नेपालमा करिब ८ सय ८७ हाराहारी प्रजातिका चरा पाइने रेकर्ड छ । चरा पछ्याउँदै हिँड्न थालेको करिब ७ वर्षयता खरेलले विभिन्न प्रजातिका करिब ४ सय चराको तस्बिर खिचिसकेका छन् । जसमा मेचीनगर क्षेत्रमा मात्रै ३ सय ८२ प्रजातिका चराचुरुंगी फेला परिसक्यो, उनले सुनाए, सम्भवतः नेपालकै सबैभन्दा बढी चरा पाइने नगरपालिका मेची नगरपालिका हो । मेचीनगरलाई चरा संरक्षण क्षेत्र (बर्ड सेन्चुरी) का रूपमा विकास गर्न सके आन्तरिक र बाह्य पर्यटकहरूको थाम्ने नसक्ने भीड लाग्ने दाबी उनको छ । नगरलाई चरा सिकार निषेध क्षेत्र घोषणा गरेर संरक्षणमा जुट्न सक्दा विदेशी पर्यटक भित्र्याएर विदेशी मुद्रा आर्जन गर्न सक्ने उनले बताए । मेचीनगरका मेची र निन्दा नदी आसपास, सामुदायिक वन, सिमसार क्षेत्र र इलामसँगको सिमानामा रहेको चुरे जंगल आसपास अनौठा चरा देख्न सकिने उनी बताउँछन् । सर्वोच्च शिखर सगरमाथाभन्दा माथि उडान भर्ने बार हेडेड गुस भनिने खोया हाँस मेची नदीमा देखापरेको थियो, गत फागुन १८ मा । खरेलका अनुसार मेची नदीमा खोया हाँस देखिनु अनौठो कुरा हो । स्थानीय संरक्षणकर्मी सन्दीप लुइँटेलले मेची नदीमा टहलिरहेका २० वटा खोया हाँस फेला पारेका थिए । पन्छी संरक्षणकर्मीका अनुसार खोया हाँस मंगोलिया, चीन तथा मध्यएसियाबाट नेपाल हुँदै भारत पुगेर पुनः फर्किने गरेका छन् । यो लामो दूरीको यात्रा तय गरेर आएको चरा हो । मेचीमा देखिएको चाहिँ यो नै पहिलो पटक हो, खरेलले भने, खोया हाँससमेत देखा पर्नुले मेचीनगरमा चराका लागि स्वर्ग हो भन्ने पुष्टि गर्छ । मेचीनगरका भान्साखोला, बहुवन सामुदायिक वन, जोरसिमलदेखि उत्तरको क्षेत्रमा अनौठा र सुन्दर चरा चुरुंगीको बासस्थान छ । विश्वमै दुर्लभ मानिने राजधनेश, धनेश, जुरे रुप्पी, सिलसिले हाँस, नीलकण्ठे भुइँचर, किङ फिसर, हुटिट्याउँका विभिन्न प्रजाति, चित्राडगड, मुसे चील मात्रै होइन सुनचरी, सिक्का, जुरे कोइली, कालोटाउके मुनिया आदि दुर्लभ चरा पनि यहाँ पाइन्छन् । मेचीनगर३ मा विश्वमै दुर्लभ राजधनेश पनि पाइएको छ भने रैथाने चरा भुँडीफोर गरुड, फिस्टो र बुंगे चरा हराउँदै गएका छन् । खासगरी चराको बासस्थान क्रमशः मासिँदै गएको छ । यद्यपि भारतसँगको सीमावर्ती क्षेत्रका कारण मेचीनगर चराका लागि उपयुक्त गन्तव्य बन्न पुगेको छ । साइबेरिन चराहरूको आवागमन पनि यहाँ हुने गरेको छ । खरेलका अनुसार झापामै चरा संरक्षण गर्न सक्दा चरा हेर्न कोशी टप्पु या चितवनको सौराहा पुग्नैपर्ने बाध्यता टरेर जाने सम्भावना छ । मेचीनगर चराचुरुंगीको उचित गन्तव्य पुष्टि भइसकेको छ, उनी थप्छन्, स्थानीय सरकारले यो सम्पदालाई पर्यटनसँग जोड्न सक्दा फाइदै फाइदा छ ।"
'सखिया ले गुल्जार थारू बस्ती,"(धनगढी)कैलाली, कञ्चनपुरलगायत पश्चिम तराईका थारू बस्ती दसैंको रमझममा गुल्जार भएका छन् । थारू लोकभाका, मादल र मिजुराको लयमा पाइला मिलाउँदै थारू बस्ती सखिया नाच मा झुमेका छन् । कतिपय थारू गाउँ सोमबारसम्मै सखिया नाचले गुन्जिए । सखिया थारू समुदायको महत्त्वपूर्ण कलासंस्कृति हो । कैलालीको धनगढी उपमहानगरपालिका१६ स्थित भादा गाउँ सोमबारसम्मै मादल र मिजुराको धुनमा गुन्जिरहेको थियो । दसैं सुरु भएसँगै थारू समुदायमा सखिया नाच सुरु हुन्छ । आकर्षक देखिने परम्परागत पहिरनमा सजिएर थारू समुदायका महिला सखिया नाचगान गर्छन् । भादा होमस्टेका अध्यक्ष लक्ष्मीनारायण चौधरीले भादामा दसैं अवधिभर सखिया नाचगान चलेको बताए । अहिले धान काट्ने समय भएकाले केही रोकेर दीपावलीमा समापन गर्छौं, उनले भने, भादामा चार वटा टोल समूहमा सखिया नाचगान मनाइएको छ । भादा उत्तरपूर्वा, दक्षिणपूर्वा, तिलकपुर्वा र दहिटानपूर्वा टोलमा सखी भव्य भयो । थारू समुदायमा महिलाले महिला साथीलाई सखी भन्ने गर्छन् । सखी अर्थात् साथीहरू मिलेर नाच्ने नाच भएकाले यस नाचलाई सखिया नाच भन्ने गरिएको थारू समुदायकी अगुवा पूर्वराज्यमन्त्री चुनकुमारी चौधरी बताउँछिन् । थारू समुदायका अनेक मौलिक संस्कृति र परम्परा छन् । उनीहरू विभिन्न नाचगान ऋतुअनुसार मनाउँछन् । दसैंतिहार भने सखियाको सिजन हो । सखिया नाच्दा महिलाहरू आफ्नो संस्कृति झल्किने पहिरन तथा गरगहनामा सजिएका हुन्छन् । उनीहरूले सप्तरंगी मञ्जिरा, गोन्या, चोली, फरियालगायत पहिरन र बुलाकी, मगौरी, फेफी, ततैया, कारा, घुङ्ना, झुम्का, बिजुलीवाला, कनसेहरी, ऐरम, मंगौरी, तरिया, पछेला, गटैया, कुकरलगौतीजस्ता गहनामा सजिएर सखिया नाच्छन् । सखिया नाच्दा पुरुषहरूले मादल बजाउँछन् । त्यही मादलको तालमा ताल मिलाएर महिलाले मिजुरा बजाउँदै सामूहिक नृत्य गर्छन् । सखिया नाच सुरु गर्ने र समापन गर्ने पनि आफ्नै मौलिक परम्परा छ । थारू संस्कृतिका अध्येता बर्दियाका एकराज चौधरीका अनुसार दसैंतिहार र कृष्ण जन्माष्टमीमा सखिया नाच नाच्ने प्रचलन छ । उनका अनुसार कृष्णाष्टमीको भाखा र दसैंको भाका अलि फरक रूपमा गाइन्छ । सखियामा गाइने गीत खेतीपाती युग सुरु हुँदा र खाना बनाउन सुरु हुँदाको समयको हो । यसमा माया प्रेमका गीत हुन्छन् । सखिया नाच सुरुमा गाउँका भलमान्सा (अगुवा) को घरमा खेलिन्छ । त्यसपछि उनीहरू हरेकको घरघरमा पुग्ने गर्छन् । नाच घरमा आउँदा उनीहरूलाई त्यस घरका परिवारले खानेकुरा खुवाएर पठाउने चलन छ । गोलो घेरा बनाएर दुई समूहमा बाँडिएर महिलाहरू गीत गाउँछन् । पुरुषले गोलो घेराको बीचमा मादल बजाउँछन् । एकराज चौधरीका अनुसार सखिया नाच सुरु हुने बेला बरघरको घरमा गाउँभरिका मादल जम्मा गरेर झ्वाङ मर्ना गरिन्छ । अर्थात्, बरघरमा भेला भएर मादल बजाएपछि मात्र हरेक दिन सखिया नाच सुरु गरिन्छ । त्यस क्रममा गाउँका सबै देवताहरूको सम्झना गरेर गीतमार्फत पूजा गरिन्छ । मादलका विभिन्न तालमा गीत गाउनेहरूको समूहका महिला अगुवा (मोरिन्या) र सहायक अगुवा (पच्गुनिया) गीति नृत्य नाच्दै गाउँका साझा देवताको प्रार्थना गर्छन् । सखिया नाचका क्रममा घरघरबाट चामल उठाएर बरघरमा दिएका हुन्छन् । सखिया नाच सकिने दिन माछा, घोंघी मार्ने, गाउँभरिबाट तरकारी संकलन गरेर भोज गरिन्छ । कैलालीका भादा, मजगाउ, जोनापुर, फकलपुर, हसुलिया, पवेरा, बर्दियामा राजापुर गठवाताल, सटरियालगायत, बाँकेमा राप्तीसोनारीलगायत दाङमा सबैभन्दा धेरै र भव्य रूपमा सखिया नाच मनाइने गरेको अध्येता चौधरी बताउँछन् । पछिल्लो समय कन्सर्ट र महोत्सवको बोलवाला बढ्दै गएको छ । विभिन्न समुदायका मौलिक र परम्परागत संस्कृति मासिँदै गएका छन् । तर कतिपय समुदायले आफ्ना मौलिक कला र संस्कृति भने मासिन दिएका छैनन् । जसमा थारू समुदायकाले मौलिक रूपमा मनाउँदै आएको सखिया लगायतका नाचगान पर्छन् ।"
आर्थिक गतिविधि सुस्त हुँदा थुप्रियो विदेशी मुद्रा सञ्चिति,"घट्यो मूल्यवृद्धि गत भदौमा वार्षिक बिन्दुगत उपभोक्ता मूल्यवृद्धिदर (मुद्रास्फीति) ३८५ प्रतिशत कायम रहेको राष्ट्र बैंकले जनाएको छ । गत वर्षको सोही महिनामा यस्तो मूल्यवृद्धि ८१९ प्रतिशत थियो । सो अवधिमा खाद्य तथा पेय पदार्थ समूहको मूल्यवृद्धिदर ५०३ र गैरखाद्य तथा सेवा समूहको ३१९ प्रतिशत छ । गत वर्ष सोही अवधिमा यी समूहहरूको मूल्यवृद्धि क्रमशः ९७७ प्रतिशत र ७१९ प्रतिशत थियो । गत भदौमा खाद्य तथा पेय पदार्थ समूहअन्तर्गत दाल तथा गेडागुडी उपसमूहको वार्षिक बिन्दुगत उपभोक्ता मूल्य सूचकांक १०८०, तरकारीको ९८४, खाद्य तथा खाद्यजन्य पदार्थको ९३४ र फलफुलको ४९४ प्रतिशतले बढेको छ । तर, मरमसला उपसमूहको वार्षिक बिन्दुगत मूल्य सूचकांक २६९ प्रतिशतले घटेको छ ।गैरखाद्य तथा सेवा समूहअन्तर्गत विविध वस्तु तथा सेवा उपसमूहको वार्षिक बिन्दुगत उपभोक्ता मूल्य सूचकांक ८७१, मदिराजन्य पेय पदार्थको ६७६, कपडाजन्य तथा जुत्ताचप्पलको ६०८ र घरायसी उपकरणको ४८८ प्रतिशतले बढेको छ । तर, बिमा तथा वित्तीय सेवा उपसमूहको वार्षिक बिन्दुगत मूल्य सूचकांक स्थिर रहेको राष्ट्र बैंकले जनाएको छ ।गएको दुई महिनामा बैंक तथा वित्तीय संस्थाको निक्षेप ३५ अर्ब ३ करोड (०५ प्रतिशत) ले बढेको छ । गत वर्षको सोही अवधिमा यस्तो निक्षेप ७ अर्ब ५६ करोड (०१ प्रतिशत) ले घटेको थियो । वार्षिक बिन्दुगत आधारमा ०८१ भदौ मसान्तमा बैंक तथा वित्तीय संस्थामा रहेको निक्षेप १३८ प्रतिशतले बढेको छ ।गत साउन र भदौमा बैंक तथा वित्तीय संस्थाबाट निजी क्षेत्रमा प्रवाहित कर्जा ७३ अर्ब ३९ करोड (१४ प्रतिशत) ले बढेको छ । गत वर्षको सोही अवधिमा यस्तो कर्जा ३३ अर्ब ६० करोड (०७ प्रतिशत) ले बढेको थियो । वार्षिक बिन्दुगत आधारमा ०८१ भदौ मसान्तमा बैंक तथा वित्तीय संस्थाबाट निजी क्षेत्रतर्फ प्रवाहित कर्जा ६६ प्रतिशतले बढेको प्रतिवेदनले औंल्याएको छ ।"
बाढीले बगाएको बीपी राजमार्ग कहिले बन्छ ?,"जापानलाई फेरि बनाइदिन भन्ने कि नेपाल सरकार आफैंले बनाउने भन्नेबारे सरकारले निर्णय गर्छ, उनले भने, तत्कालको आवश्यकता सडक खुलाउने हो, त्यहीअनुसार अस्थायी रूपमा सडक खुलाइएको छ । स्थायी रूपमा सवारी साधन चलाउन मिल्ने सडक बनाउन दुई वर्ष लाग्ने उनको भनाइ छ ।अझै बाढीको खतरा रहेको ठाउँमा दिगो संरचना बनाउनुपर्छ, पोखरेलले भने, त्यसैले स्थायी र अस्थायी संरचना सँगसँगै निर्माण गर्दै लैजान्छौं । उनका अनुसार मध्यपहाडी राजमार्गमा पनि बाढीपहिरोले ठूलो क्षति भएको छ । अहिले कतै दुईतर्फी र धेरै ठाउँमा एकतर्फी रूपमा सडक सञ्चालनमा ल्याइएको छ, उनले भने, पहिला दुईतर्फी रूपमा चलाउने बनाउने हो । ठाउँठाउँमा वाल पनि निर्माण गर्नुपर्नेछ । राजधानीलाई पूर्वी तराईसँग जोड्ने गरी सन् १९९६ मा निर्माण सुरु गरेर २०१५ मा सम्पन्न गरी नेपाललाई जापानले हस्तान्तरण गरेको थियो । पछि फेरि भूकम्पले गर्दा सडकमा क्षति पुग्यो । १८ महिना लगाएर पुनर्निर्माण गरी जापानले नेपाललाई हस्तान्तरण गरेको थियो । अहिले सामान्य रूपमा सडक सञ्चालनमा ल्याइए पनि अझै राम्रोसँग गाडी चलाउने बनाउन १० दिन लाग्ने भौतिक पूर्वाधार तथा यातायात मन्त्रालयका सचिव केशवकुमार शर्माले बताए । फूलपातीमा पूरै दिन काम गरिएकाले नवमीका दिन सडक खुलाउन सकियो, म आफैं पनि त्यो दिन फिल्डमा खटिएको थिएँ, उनले भने, यो सडकलाई विशेष प्राथमिकतामा राखेर काम गरिरहेका छौं ।"
कित्ताकाट सहज हुँदा पनि बढेन घरजग्गा कारोबार,"(काठमाडौं)सरकारले नियमावली संशोधन गरेर कित्ताकाट सहज बनाउँदा पनि घरजग्गा कारोबार बढ्न सकेको छैन । गत वर्षको असोजको तुलनामा यस वर्षको असोजमा घरजग्गा कारोबार घटेको भूमि व्यवस्थापन तथा अभिलेख विभागको तथ्यांकले देखाउँछ ।भदौ लागेयता जग्गा वर्गीकरण नगर्दा मुलुकभरका ६ सय २० पालिकामा कित्ताकाट ठप्प थियो । कित्ताकाट रोकिएपछि भदौ २४ मा मन्त्रिपरिषद् बैठकले भूउपयोग (दोस्रो संशोधन) नियमावली, ०८१ संशोधन गरी भूउपयोग क्षेत्र वर्गीकरण नभएको स्थानीय तहमा ०८२ असार मसान्तसम्म चार किल्ला खुलाई कृषि क्षेत्र तोक्नुपर्ने व्यवस्था गरेको छ ।सरकारले कित्ताकाट खुलाएपछि पनि घरजग्गा कारोबारमा उत्साह नदेखिएको विभागको तथ्यांकले पुष्टि गर्छ । गत वर्षको असोज १२० गतेसम्मको तुलनामा यस वर्षको असोजको सोही अवधिमा समग्र कित्ताकाट १३५८ र कारोकार ८५६ प्रतिशतले घटेको छ । विभागका अनुसार राजस्व ९७३४ प्रतिशतले घटेको छ ।गत वर्षको असोजमा २९ हजार २ सय ७८ वटा कित्ताकाटको लिखत पारित हुँदा यस वर्षको असोजमा २५ हजार १ सय ७ वटा मात्रै भएको छ । यसरी हेर्दा कित्ताकाट लिखत पारित मात्रै १४२४ प्रतिशतले घटेको विभागको तथ्यांक छ ।कित्ताकाटसँगै कारोबार लिखत पारित घटेको छ । कारोबार लिखत पारित ७८१ प्रतिशतले घटेको छ । गत वर्षको असोजमा २५ हजार ४ सय २४ वटा कारोबार लिखत पारित हुँदा २३ हजार ४ सय ३६ वटा भएको छ । विभागका अनुसार गत वर्षको असोज (१ गतेदेखि २० गते) को तुलनामा यस वर्षको सोही अवधिमा राजस्व पनि ९७३४ प्रतिशतले घटेको छ ।गत वर्षको असोजमा २ अर्ब ५६ करोड २० लाख रुपैयाँ उठाउँदा यस वर्षको असोजमा ६ करोड ७९ लाख रुपैयाँ मात्रै राजस्व उठेको विभागको तथ्यांक छ । आर्थिक सुस्तता कारण घरजग्गा कारोबार बढ्न नसकेको नेपाल घरजग्गा व्यवसायी महासंघका अध्यक्ष भेषराज लोहनीले बताए । कित्ताकाट खुला छ, अन्य केही भएको अवस्था पनि छैन, तर कारोबार घटेको देखियो, उनले भने, घरजग्गा मात्रै नभई सेयर बजार पनि घट्यो । आर्थिक सुस्तताकै कारण हो । गत आर्थिक वर्षको भदौको तुलनामा चालु आर्थिक वर्षको भदौमा कित्ताकाटको लिखत पारित र कारोबारको लिखत पारित पनि घटेको छ । राजस्व भने १४५ प्रतिशतले बढेको विभागको तथ्यांक छ । कित्ताकाटको लिखत ७८१८ प्रतिशतले घटेको छ भने कारोबारको लिखत पारित ८ प्रतिशतले घटेको छ ।लिखत पारित भन्नाले सोही महिनामा मात्रै नयाँ भएको कारोबार वा कित्ताकाट बुझिन्छ । समग्र कारोबार र कित्ताकाटमा नामसारी, संशोधन, हाल साविक, जग्गा बाँडफाँटलगायत हुन्छ । यसरी हेर्दा कित्ताकाट र कारोबारको लिखत पारित बढेको विभागको तथ्यांक छ ।सरकारले ०७९ जेठ २३ मा भूउपयोग नियमावली जारी गरेको थियो, जसअनुसार पालिकाले कृषि र गैरकृषि छुट्याइसकेपछि मात्र कित्ताकाट गर्न पाइन्थ्यो । यो नीतिका कारण सोही वर्षको साउनदेखि कित्ताकाटसँगै समग्र घरजग्गा कारोबार घट्न थालेको थियो । व्यवसायीले कित्ताकाट नहुँदा घरजग्गा कारोबार बढ्न नसकेको बताउँदै आएका थिए ।पालिकाले कृषि र गैरकृषि छुट्याउन ढिलाइ गरेपछि ०७९ मंसिरदेखि कित्ताकाट ठप्प थियो । सरकारले नियमावली संशोधन गरेर आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकालाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ । पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो ।"
अहिलेसम्मकै नेपालको अनुभवी टिम मैदानमा,"सावित्रा भण्डारीदक्षिण एसियाली महिला फुटबलमा प्रतिद्वन्द्वी टिमलाई दबाबमा राख्न साम्बा नाम नै पर्याप्त हुनसक्छ । उनी हुन्, सावित्रा भण्डारी । उनी फ्रान्सको माथिल्लो डिभिजनमा अन आभान्ट ग्वेङ्गाम्पबाट खेलिरहेकी छन् । यो परिचय नै पर्याप्त छ । यसपल्ट नेपाली फुटबललाई सावित्राको गोल अझ बढी आवश्यक छ । कुल ४६ क्याप जितेकी सावित्राले सन् २०१४ को नोभेम्बर १२ मा भुटानविरुद्ध डेब्यू गरेकी थिइन् ।"
