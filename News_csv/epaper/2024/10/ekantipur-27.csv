शीर्षक,विवरण
"इजरायलद्वारा इरानमा आक्रमण, पश्चिम एसिया थप तनावपूर्ण","(काठमाडौं) करिब एक महिनाअघि इरानले गरेको आक्रमणको जवाफमा इजरायलले शनिबार बिहान इरानको सैन्य इलाकामा हवाई आक्रमण गरेसँगै पश्चिम एसियामा तनाव चर्केको छ । इजरायली सुरक्षा फौज (आईडीएफ) ले इरानका सैन्य अखडाहरूमा सटीक आक्रमण गरेको जनाएको छ । उक्त आक्रमण आफूविरुद्ध इरान र उसका साझेदारहरूले बारम्बार गरेका हमलाको जवाफ भएको इजरायलको दाबी छ । इरानले लेबनानस्थित इरान समर्थित समूह हेजबुल्लाहलक्षित आक्रमण गरेसँगै गत अक्टोबर १ मा इजरायलमाथि १ सय ८० वटा बलिस्टिक क्षेप्यास्त्र प्रहार गरेको थियो । त्यसको जवाफमा शनिबार आक्रमण गरेको इजरायलको भनाइ छ । आईडीएफ प्रवक्ता डानियल हगारीले तत्कालका लागि आफ्नो जवाफी कारबाही पूरा भएको र आक्रमणमा प्रयोग भएका विमानहरू सुरक्षित रूपमा फर्किएको जनाएको छ । इजरायलसामु आफ्नो प्रतिरक्षा गर्ने अधिकार र दायित्व भएको हगारीको भनाइ छ । आईडीएफले गुप्तचरी सूचनाका आधारमा इरानस्थित क्षेप्यास्त्र निर्माण केन्द्रहरूमा प्रहार गरेको जनाएको छ । आईडीएफले राजधानी तेहरानका साथै इलम र खुजेस्तानस्थित सैन्य शिविरमा गरेको आक्रमणबाट सीमित क्षति पुगेको इरानी सेनाले जनाएको छ । इजरायली आक्रमणमा चार सैनिकको ज्यान गएको इरानले जनाएको छ । इरानस्थित परमाणु वा तेल प्रशोधन केन्द्रमा भने इजरायलले कुनै निसाना नबनाएको जनाइएको छ । आक्रमणको जवाफमा लेबनानी समूह हेजबुल्लाहले उत्तरी इजरायलमा रेकट प्रहार गरेको छ । हेजबुल्लाहले उत्तरी इजरायलस्थित गुप्तचर निकायको मुख्यालय र तेल अभिभस्थित टेल नोफ सैन्य अखडामा साल्भो रकेट र ड्रोन आक्रमण गरेको अल जजिराले जनाएको छ । त्यस्तै, हेजबुल्लाहले लेबनानको आइता अलशाव गाउँको बाह्य क्षेत्रमा रहेका इजरायली सेनालाई लक्षित गरी आक्रमण गरेको जनाइएको छ । ती आक्रमणमा भएको क्षतिबारे भने केही उल्लेख गरिएको छैन । इरानले इजरायली आक्रमण अन्तर्राष्ट्रिय कानुनको उल्लंघन भएको र आफ्नो भूमिको रक्षा गर्ने अधिकार रहेको प्रतिक्रिया दिएको छ । इस्लामिक गणतन्त्र इरानले आफूलाई विदेशी आक्रमणविरुद्ध आफ्नो रक्षा गर्नु अधिकार र बाध्यता ठान्छ, संयुक्त राष्ट्रसंघीय बडापत्रको धारा ५१ लाई उद्धृत गर्दै इरानी विदेश मन्त्रालयले भनेको छ । उक्त धारामा आत्मरक्षाको अधिकार अन्तर्राष्ट्रिय कानुनको आधारभूत सिद्धान्त भएको र कुनै पनि देशले सशस्त्र आक्रमणविरुद्ध आफ्नो रक्षा गर्न सक्ने उल्लेख छ । आईडीएफले सिरियाको राजधानी दमास्कस सहित मध्य र दक्षिणी क्षेत्रका सैन्य स्थलमा पनि आक्रमण गरेको छ । इराकी राजधानी बग्दादनजिकै पनि विस्फोटन भएको बीबीसीले जनाएको छ । तर इजरायलले इरानबाहेक अन्य देशमा गरिएको आक्रमणबारे कुनै विवरण सार्वजनिक गरेको छैन । इरान र इराकले इजरायली आक्रमणका कारण बन्द गरिएको हवाई सेवा पुनः सञ्चालनमा आएको जनाएका छन् । अमेरिकाले इजरायली आक्रमणमा आफ्नो कुनै संलग्नता नभएको जनाएको छ । तर उसले इजरायलविरुद्ध बदला नलिन इरानलाई आग्रह गरेको छ । यदि इरानले फेरि जवाफ दिन खोज्यो भने हामी तयार हुनेछौं र इरानका लागि फेरि एक पटक भयावह परिणाम भोग्नेछ, अमेरिकी वरिष्ठ अधिकारीद्वारा जारी विज्ञप्तिमा भनिएको छ । अमेरिकाले त्यस्तो देख्न नचाहेको विज्ञप्तिमा उल्लेख छ । इजरायल र इरानबीचको प्रत्यक्ष आक्रमण र प्रत्याक्रमणको अन्त्य हुनुपर्छ, विज्ञप्तिमा भनिएको छ । लेबनानमा युद्धको अन्त्य सुनिश्चित गर्न र गाजामा युद्धविरामसँगै बन्धकहरूको रिहाइका लागि वासिङटन तयार रहेको विज्ञप्तिमा उल्लेख छ । बेलायतले भने इजरायलसँग इरानी आक्रमणबाट आफूलाई बचाउने अधिकार रहेको बताएको छ । इजरायलसँग इरानी आक्रमणबाट आफूलाई बचाउने अधिकार छ भन्ने कुरामा म स्पष्ट छु र हामीले थप क्षेत्रीय द्वन्द्वबाट बच्न र सबै पक्षलाई संयमता अपनाउन आग्रह गर्नुपर्छ भन्ने कुरामा पनि म स्पष्ट छु, समोआमा आयोजित पत्रकार सम्मेलनमा बोल्दै बेलायती प्रधानमन्त्री केअर स्टार्मरले भने । इरानले आक्रमणको प्रतिक्रिया दिन नहुने स्टार्मरको भनाइ छ । इरानले प्रतिक्रिया दिनु हुँदैन । हामी यस क्षेत्रको तनावपूर्ण अवस्था अन्त्यका लागि सहयोगीहरूसँग काम गर्न जारी राख्नेछौं, उनले भने । त्यस्तै, बेलायत सरकारका प्रवक्ताद्वारा जारी विज्ञप्तिमा बेलायत इजरायलको आत्मरक्षा र अन्तर्राष्ट्रिय मानवीय कानुनअन्तर्गत रहेर आफ्नो रक्षा गर्ने अधिकारको साथमा रहेको जनाइएको थियो ।रुसले विकसित घटनाक्रमले इरान थप आक्रामक हुने चिन्ता व्यक्त गरेको छ । हामी संलग्न सबै पक्षहरूलाई संयमता अपनाउन, हिंसा रोक्न र विनाशकारी परिदृश्यबाट बच्न आग्रह गर्दछौं, रुसी विदेश मन्त्रालयका प्रवक्ता मारिया जाखारोभाले भनिन्, इरानलाई प्रतिशोधात्मक कारबाहीमा उक्साउन रोक्न र अनियन्त्रित तनावबाट बाहिर निस्कनु आवश्यक छ । साउदी अरब, मलेसिया, संयुक्त अरब इमरेट्स (यूएई), कतार, इजिप्ट, पाकिस्तान, टर्की, इराक, जोर्डन, कुवेत, ओमानलगायत देशले आक्रमणको निन्दा गरेका छन् । इजरायली आक्रमणले इरानको सार्वभौमसत्ता र अन्तर्राष्ट्रिय कानुन र मान्यताको उल्लंघन भएको साउदी अरबको भनाइ छ । त्यस्तै, मलेसियाले इरानस्थित सैन्य अखडामा इजरायलले गरेको आक्रमण क्षेत्रीय सुरक्षालाई गम्भीर रूपमा कमजोर पार्ने अन्तर्राष्ट्रिय कानुनको स्पष्ट उल्लंघनको भएको जनाएको छ । मलेसियाले शत्रुताको तत्काल अन्त्य गर्न र हिंसाको चक्रको अन्त्य गर्न आह्वान गर्छ, मलेसियाको विदेश मन्त्रालयद्वारा जारी विज्ञप्तिमा भनिएको छ । विज्ञप्तिमा मध्यपूर्वका देशहरूमा इजरायलको निरन्तर आक्रमणले यस क्षेत्रलाई फराकिलो युद्धको छेउमा पुर्याइरहेको उल्लेख गरिएको छ । यूएईले इजरायली आक्रमणको निन्दा गर्दै जोखिम न्यूनीकरण गर्न र द्वन्द्व रोक्न अत्यन्त्र आत्मसंयम हुन आवश्यक भएको जनाइएको छ । त्यस्तै, कतारले इजरायली आक्रमणले अन्तर्राष्ट्रिय कानुनको स्पष्ट उल्लंघन भएको र सम्बन्धित सबै पक्षहरूलाई संयमता अपनाउन आग्रह गरेको छ । इजिप्टले मध्यपूर्वमा बढ्दो तनावबाट निकै चिन्तित भएको र क्षेत्रीय सुरक्षा तथा स्थिरतालाई खतरामा पार्ने सबै उपायहरूको निन्दा गरेको छ ।पाकिस्तानले इरानस्थित सैन्य अखडाहरूमा इजरायलले गरेको आक्रमणको निन्दा गर्दै पश्चिम एसियामा द्वन्द्व बढाउनका लागि इजरायल पूर्ण जिम्मेवार भएको जनाएको छ । इस्लामिक गणतन्त्र इरानविरुद्ध इजरायलले शनिबार बिहान गरेको आक्रमणको पाकिस्तानले कडा निन्दा गर्दछ, पाकिस्तानी विदेश मन्त्रालयले जारी विज्ञप्तिमा भनिएको छ । त्यस्तै, टर्कीले इजरायली आक्रमणको भर्त्सना गर्दै अन्तर्राष्ट्रिय समुदायले कानुन कार्यान्वयन गरी इजरायली प्रधानमन्त्री नेतान्याहु सरकारलाई रोक्नुपर्ने जनाएको छ । हामी यस क्षेत्रमा युद्ध, हिंसा वा अराजकता चाहँदैनौं, टर्कीको विदेश मन्त्रालयले भनेको छ । इराकी प्रधानमन्त्री कार्यालयले विज्ञप्ति जारी गर्दै गाजा र लेबनानमा युद्धविराम गरी स्थायित्वका लागि क्षेत्रीय र अन्तर्राष्ट्रिय प्रयास गरिनुपर्ने जनाएको छ । जोर्डन, कुवेत, ओमान र प्यालेस्टिनी समूह हमासले पनि इजरायली आक्रमणको निन्दा गरेका छन् । इजरायलले तत्कालका लागि इरानमाथिको आक्रमण पूरा भएको जनाए पनि शनिबारको घटनाले पश्चिमा एसिया क्षेत्रमा तनाव थप बढ्दै जाने देखिन्छ । खासगरी घटनापछि इरान र उसका साझेदारहरू इजरायलसँग थप क्रुद्ध भएका छन् । यसको अर्थ इरानले इजरायलमाथि आक्रमण गर्ने अवसरको पर्खाइ सधैं रहने निश्चित छ । (एजेन्सीहरूको सहयोगमा)कसको सैन्य सामर्थ्य कति ?जनसंख्या र भूगोलका आधारमा इरान इजरायलभन्दा निकै ठूलो छ । १६ लाख ४८ हजार १ सय ९५ वर्गकिमि क्षेत्रमा फैलिएको इरानको जनसंख्या करिब ९ करोड छ । २२ हजार १ सय ४५ वर्गकिलोमिटर क्षेत्रफल रहेको इजरायलको जनसंख्या ९४ लाख छ । भौगोलिक हिसाबले इजरायल र इरानबीचको हवाई दूरी १ हजार ७ सय २४ किलोमिटर छ । यस्तो अवस्थामा दुवै देशले एकअर्कामाथि आक्रमण गर्नका लागि सबैभन्दा सहज भनेको क्षेप्यास्त्र प्रहार नै हो । इरान पश्चिम एसियाकै सबैभन्दा ठूलो र विविधतायुक्त क्षेप्यास्त्र विकास गर्ने देश हो । इरानसँग कम्तीमा तीन हजार बलिस्टिक क्षेप्यास्त्र छन् । क्षेप्यास्त्रसँगै दुवै देशले एकअर्कामाथि आक्रमण गर्न ड्रोनको प्रयोग गर्ने गरेका छन् । इरानसँग छोटो र लामो दूरीमा प्रहार गर्ने मिल्ने ड्रोन पनि छन् । इजरायलले भने विभिन्न देशबाट क्षेप्यास्त्र आयात गर्ने गरेको छ । इजरायलको सबैभन्दा हातहतियार आपूर्तिकर्ता अमेरिका हो । अमेरिकी सहयोगमा नै इजरायल प्राविधिक रूपमा विश्वकै दक्ष सेना बनेको मानिन्छ । इजरायलले आयात गर्ने हातहतियार मध्ये करिब ६९ प्रतिशत अमेरिकी हुन् । त्यस्तै, अमेरिकाले दुई देशबीच भएको सम्झौताअनुसार इजरेललाई वार्षिक सैन्य सहायताका रूपमा ३ अर्ब ८ करोड अमेरिकी डलर दिने गरेको छ । अनुदानअन्तर्गत इजरायलले आक्रमणका लागि हालसम्मकै उत्कृष्ट मानिएको एफ३५ जोइन्ट स्ट्राइक फाइटर विमान किन्ने गरेको छ । इजरायलले अमेरिकासँग त्यस्ता ७५ वटा विमानको सम्झौता गरेकोमा ३० वटा पाइसकेको बीबीसीले जनाएको छ ।जर्मनीसँग इजरायलले हवाई प्रतिरक्षा प्रणाली र सञ्चार उपकरणका सामग्री किन्ने गरेको छ । हेलिकोप्टर र नौसेनाका अस्त्र भने इटालीसँग खरिद गर्ने गरेको छ । त्यस्तै, बेलायत र क्यानडासँग पनि अस्त्र किन्ने गरेको छ । रक्षा खर्च हेर्ने हो भने इरानको भन्दा इजरायलको छ । अघिल्लो वर्ष इजरायलको रक्षा बजेट १९ अर्ब अमेरिकी डलर थियो भने इरानको ७ अर्ब ४ करोड मात्र थियो । इजरायलसँग १ लाख ७० हजार र इरानसँग ६ लाख सैनिक छन् । दुवै देशबीच औपचारिक रूपमा युद्ध नभए पनि लामो समयदेखि अनौपचारिक द्वन्द्वमा छन् । भौगोलिक हिसाबले निकै टाढा भएका कारण दुई देशका सेनाबीच प्रत्यक्ष युद्ध हुने सम्भावना छैन । इरानसहित पश्चिम एसिया क्षेत्रका अन्य देशमा इरानी अधिकारीहरूको हत्याका लागि इजरायल जिम्मेवार ठानिन्छ । इरानले भने इजरायलमाथि अन्य कुनै पक्षमार्फत अर्थात् प्रोक्सी आक्रमण गर्ने गरेको छ । त्यसका लागि उसले हमास, हेजबुल्लाह वा हुथीलाई प्रयोग गर्ने गरेको छ । इरानले लेबनानस्थित सैन्य तथा राजनीतिक समूह हेज्बुल्लाह, यमनस्थित हुथी र गाजास्थित हमासलाई अस्त्र, गोलाबारुद र प्रशिक्षण प्रदान गर्ने गरेको छ । त्यस्तै, इराक र सिरियास्थित इरान समर्थित विभिन्न समूहहरू पनि शक्तिशाली रहेको बताइन्छ । इरानले सिरियाली सरकारलाई साथ दिन्छ र सिरियाली भूमिबाट समेत आफूमाथि आक्रमण गर्ने गरेको इजरायलको दाबी छ । इजरायलको प्रतिरक्षा प्रणालीका मेरुदण्ड आइरन डोम र एरो हुन् । यिनै प्रणालीमार्फत इजरायलले आफूमाथि प्रहार गरिएका क्षेप्यास्त्रलगायतका हतियारहरू निस्तेज पार्ने गरेको छ । इरानको प्रतिरक्षा प्रणाली भने प्राविधिक रूपमा इजरायलको भन्दा कमजोर छ । इजरायलसँग युद्धका लागि प्रयोग गर्न सकिने ३ सय ४० वटा सैन्य विमान छन् । इजरेलसँग लामो दूरीमा आक्रमण गर्न सक्ने एफ१५ जेट विमान, राडार छल्न सक्ने एफ३५ जेट विमान र तीव्र गतिमा आक्रमण गर्न सक्ने हेलिकोप्टरहरू छन् । तर इरानसँग ३२ वटा मात्र लडाइँमा प्रयोग गर्न सकिने विमान छन् । यस आधारमा हवाई आक्रमणका लागि इजरायल इरानभन्दा बढी क्षमतावान् देखिन्छ । इरानी जलसेनासँग २ सय २० वटा पानीजहाज छन् भने इजरेलसँग ६० वटा मात्र छन् । इजरालसँग परमाणु अस्त्र भएको ठानिन्छ । तर उसले त्यसको प्रस्ट रूपमा केही उल्लेख गरेको छैन । तर इरानसँग त्यस्ता अस्त्र नरहेको ठानिएको छ । इरानले परमाणु हतियार राखेको आरोप लाग्दै आएको भए पनि तेहरानले आफ्नो परमाणु कार्यक्रम अस्त्र निर्माणका लागि प्रयोग नगरेको दाबी गर्दै आएको छ ।"
डेढ महिनाभित्र बीपी राजमार्गमा स्थायी निर्माण थालिँदै,"(काठमाडैं)गत असोज १० देखि १२ सम्म परेको अविरल वर्षाका कारण क्षति पुगेको बीपी राजमार्गमा डेढ महिनाभित्र स्थायी संरचना निर्माण प्रक्रिया थालिने भएको छ । त्यसका लागि तयारी भइरहेको सडक विभागले जनाएको छ । काभ्रेभन्ज्याङनेपालथोक खण्डको १२ किलोमिटर सडकमा बाढीपहिरोले क्षति गरेको छ । यसको ८७ किमि सडक खण्ड रोशी खोलाले बगाएको छ । ३३ किमि सडक कतै भासिएको र कतै चिरा परेको छ । अहिले अस्थायी डाइभर्सन बनाएर यातायातका साधन चलाइएको छ । बाढीले सडक बगाएको १६ दिनपछि यस खण्डमा यातायात सञ्चालनमा ल्याइएको हो । विभिन्न आयोजनामा रहेका मेसिन लगेर अस्थायी रूपमा सडक खुलाई यातायात सञ्चालनमा ल्याइएको हो । अहिले पनि विभिन्न खण्डमा साँघुरो सडकका कारण ट्राफिक जामको समस्या छ । यो सडक बनाउने विषयमा विभिन्न अवस्थामाथि विश्लेषण गरिएको सडक विभागका महानिर्देशक रामहरि पोखरेलले बताए ।बाढी आउनुअघिको जस्तो सडक संरचना बनाउँदा साढे तीन अर्ब लाग्ने अनुमान छ, पहिलाकै जस्तो बनाउँदा यस्तै प्राकृतिक विपत्ति आएर क्षति नहोला भन्न सकिन्न, उनले भने, त्यसैले यो उपयुक्त हुन सकेन । त्यसपछि विभिन्न अप्ठ्यारो र समस्या भएको ठाउँमा सडकलाई सीधा गर्ने गरी पुल बनाउनुपर्ने देखिएको पोखरेलको भनाइ छ । यस्ता पुल एउटै खण्डमा बनाउने होइन, कतै ५० मिटर, कतै सय मिटर दूरी गरेर करिब एक किमि जति त्यस्ता पुल बनाउँछौं, उनले भने, तर बाटो सिधा बनाउन पुल बनाउन लागिएको हो, खोला भएर होइन । यस्तो संरचना बनाउँदा केही बढी खर्च लाग्ने र त्यो दिगो पनि हुने उनले सुनाए ।प्रतिकिमि दुई लेन सडक बनाउन ३० करोड रुपैयाँ लाग्छ, पोखरेलले भने, पुल बनाउँदा त्यसको लागत प्रतिमिटर २२ लाख लाग्ने अनुमान छ । सबै गरेर ७ अर्ब रुपैयाँ लाग्ने अनुमान रहेको उनको भनाइ छ । अहिले क्रंकिट वाल लगाइएको छ, अब ती ठाउँमा आरसीसी वाल र रकलाई एंकरिङ गर्छौं, उनले भने, यसअघि पानीको तहसम्म मात्र संरचना बनाएको देखिन्छ । धेरै भित्तो खन्दा पहिरोको जोखिम हुने भएकाले अब सडक बनाउँदा भित्तो नकाट्ने गरी काम गर्ने पोखरेलको दाबी छ । पहिला बनेको सडकको रेखांकन परिवर्तन गरेर बनाउनेछैनौं, केही तलमाथि भने हुन सक्छ, उनले भने, पहिला गरिएका कमीकमजोरीहरूलाई सुधार गरेर बलियो संरचना बनाउँछौं । काभ्रेको चौकी डाँडादेखि मुल्कोटसम्मै सडकमा समस्या छ । चौकीडाँडादेखि नेपालथोक खण्डमा बढी समस्या छ, उनले भने, सिन्धुली खण्डमा कम र काभ्रे खण्डमा बढी क्षति भएको छ ।नेपाल सरकारको आफ्नै स्रोतबाट बनाउने कि जापान अन्तर्राष्ट्रिय सहयोग नियोग (जाइका) को अनुदान सहयोगमा बनाउने भन्नेबारे निर्णय भइनसकेको पोखरेलको भनाइ छ । हामी छिटो काम गर्ने पक्षमा छौं, त्यसैले डिजाइन गर्न बजेटको समस्या छैन, उनले भने, निर्माणमा बजेट सुनिश्चितता चाहिएको छ, प्रधानमन्त्री केपी शर्मा ओलीज्यूले अर्थमन्त्री विष्णु पौडेल अमेरिकाबाट आएपछि बसेर फाइनल गर्ने भन्नुभएको छ ।यसबीचमा बर्खाअघि दिगो सडकको तयारीका लागि सानासाना ठेक्का गरेर काम थालिने पोखरेलको भनाइ छ । प्रधानमन्त्री र अर्थमन्त्रीले जाइकाका प्रतिनिधिसँग बीपी राजमार्ग बनाउनेबारे मौखिक कुरा गर्नुभएको हो, उनले भने, यसबारे कुनै निर्णय भएको छैन । तर अबको डेढ महिनाभित्र स्थायी निर्माणको प्रक्रिया सुरु हुनेछ । जाइकाले बनाउँदा डिजाइनमै दुई वर्षभन्दा बढी समय लगाउने भएकाले फेरि निर्माणमा ढिलाइ हुन सक्ने उनले बताए । नेपाल सरकारको स्रोत भए कुनै समस्या नआए ठेक्का भएको डेढदेखि दुई वर्षभित्र स्थायी रूपमै यसको निर्माणको काम सकिने उनको भनाइ छ । विगतका वर्षमा चाडबाडका बेला यो राजमार्ग भएर दैनिक १० हजार हाराहारी सवारी साधन गुड्ने गर्थे । अघिपछि पनि दिनको ७ हजारभन्दा बढी सवारीसाधन यो खण्ड भएर गुड्छन् ।अस्थायी रूपमा खुलाइएको सडक अस्तव्यस्त रहेको नेपाल यातायात व्यवसायी राष्ट्रिय महासंघका वरिष्ठ उपाध्यक्ष सरोज सिटौलाले बताए । सामान्य रूपमा सडक सञ्चालनमा ल्याइएको छ, फेरि कुनै पनि दुर्घटना नघट्ला भन्न सकिन्न, उनले भने, सडककै कारण यात्रुले कष्टकर यात्रा गर्नुपरेको र सवारी साधन बिग्रिने समस्या बढेको छ । यसलाई स्थायी रूपमा निर्माण नगर्दासम्म वैकल्पिक बाटोको व्यवस्था गर्नुपर्नेमा उनले जोड दिए । दसैंका बेला पनि काम गरेर बीपी राजमार्गलाई छिटो सञ्चालनमा ल्याउन सकिएको भौतिक पूर्वाधार तथा यातायात मन्त्री देवेन्द्र दाहालले बताए । स्थायी रूपमा सडक बनाउने विषय पहिलो प्राथमिकतामा राखेका छौं, उनले भने, जापानले बनाउने चाहना देखाए उसैलाई बनाउन दिन्छौं, यसबारे अहिले कुनै निर्णय भइसकेको छैन, ढिलो हुने देखिए आफैं काम थाल्छौं । बीपी राजमार्गअन्तर्गत काभ्रेको मम्तीखोला, कालढुंगा, बोक्सीकुना, नार्केपुल आसपास, पिनथली बेसी, डालाबेसी, भ्याकुरे खोला, चार सय बेसी, मंगलटारलगायत खण्डमा सडक बगेको छ । यी खण्डमा कालोपत्रे सडकको नामनिसानसम्म छैन । कतिपय स्थानमा भने खोलाबाटै सवारी साधन चलाउनुपर्ने बाध्यता छ ।बीपी राजमार्गअन्तर्गत काभ्रेको धुलिखेलदेखि महोत्तरीको बर्दिबाससम्म १ सय ५८ किलोमिटर सडक जापान सरकारको अनुदान सहयोगमा निर्माण गरिएको हो । करिब २० वर्ष लगाएर यसको निर्माण गरिएको थियो । राजधानीलाई पूर्वी तराईसँग जोड्ने गरी सन् १९९६ मा निर्माण सुरु गरेर २०१५ मा सम्पन्न गरी नेपाललाई जापानले हस्तान्तरण गरेको थियो । पछि फेरि भूकम्पले गर्दा सडकमा क्षति पुग्यो । १८ महिना लगाएर पुनर्निर्माण गरी जापानले नेपाललाई हस्तान्तरण गरेको थियो । त्यति बेला बीपी राजमार्ग निर्माणमा मात्र २८ अर्ब रुपैयाँ लागेको थियो ।"
तिहारलाई ४५ लाख माला,"(काठमाडौं)तिहारमा सयपत्री, मखमली, गोदावरी र थरीथरीका फूलबाट बनाएका माला गरी ४५ लाख २५ हजार खपत हुने अनुमान गरिएको छ । फ्लोरिकल्चर एसोसिएसन नेपालले समग्रमा ३७ करोड १८ लाख रुपैयाँ बराबरको फूलको माला खपत हुने अनुमान गरेको छ । गत वर्ष समग्रमा २७ करोड ४६ लाख रुपैयाँको फूलको माला खपत भएको थियो ।यो वर्ष ३२ करोड रुपैयाँको मात्र सयपत्री फूलको माला खपत हुने एसोसिएसनको दाबी छ । गत वर्षको तिहारमा भने २२ करोड ७५ लाख रुपैयाँको ३५ लाख वटा सयपत्री फूलको माला खपत भएको थियो । यो वर्ष तिहारमा खपत हुने सयपत्रीको मालामध्ये २५ लाख आन्तरिक उत्पादनले धान्नेछ र अपुग १५ लाख वटा भारतबाट आयात गरिनेछ, एसोसिएसनले जारी गरेको विज्ञप्तिमा भनिएको छ । तिहारमा कुल ३ लाख २५ हजार वटा मखमली फूलका माला आन्तरिक बजारमा खपत हुने एसोसिएसनले जनाएको छ । एक लाख ५० हजार वटा मखमली फूलका माला निर्यात गरिने एसोसिएसनका तदर्थ समिति अध्यक्ष सूर्यभक्त श्रेष्ठले बताए । पोहोर ३ लाख ३५ हजार वटा मखमली फूलका माला आन्तरिक बजारमा खपत भएका थिए । एक लाख वटा मखमली माला भने निर्यात गरिएको थियो, उनले भने, यसपालि आन्तरिक बजारमा ३ लाख २५ हजार वटा माला र एक लाख ५० हजार वटा मखमलीको माला निर्यात गरिन्छ । मखमली फूलको व्यावसायिक खेती काठमाडौंको इचंगुनारायण, भक्तपुरको गुन्डु, ललितपुरको गोदावरी बडिखेल, कैलाली, पाल्पा, धादिङ र इलामलगायत क्षेत्रमा भइरहेको छ ।गत वर्षको तिहार जस्तै यस वर्षको तिहारमा पनि २० हजार वटा गोदावारी फूलको माला खपत हुने एसोसिएसनको अनुमान छ । गोदावारी फूलको माला भने प्रतिमाला एक हजार रुपैयाँ पर्ने एसोसिएसनका पूर्वअध्यक्ष मीनबहादुर तामाङले बताए । हरेक वर्ष १० देखि १५ प्रतिशत फूलको माग बढ्दै गएको एसोसिएसनले जनाएको छ ।यस पटक सयपत्री फूलका माला र मखमली फूलका मालाको थोक मूल्य पनि बढ्ने सक्ने एसोसिएसनको अनुमान छ । गत वर्षको तिहारमा सयपत्री फूल प्रतिमाला ६५ रुपैयाँमा बिक्री भएको थियो । यसपालि भने प्रतिमाला ८० रुपैयाँ पुग्न सक्ने एसोसिएसनका पूर्वअध्यक्ष तामाङले बताए । गत वर्ष स्वदेशी र आयातित गरी ३० लाख वटा सयपत्री फूलको माला बजारमा पुगे, त्यसमध्ये स्वदेशी ९ लाख वटा र २१ लाख वटा माला भारतीय सयपत्री फूलको माला खपत भयो, उनले भने, स्वदेशी फूल धेरै फाल्नुपर्यो, पोहोर बिक्री नभएर फूल फालेका किसानले यसपालि फूल नै लगाएनन् । त्यसैले उत्पादन घट्यो ।गत वर्षको तुलनामा सयपत्री फूलको आन्तरिक उत्पादन घटेको र गत असोजमा आएको अविरल वर्षाले पनि क्षति पुगेकाले सयपत्री फूल मालाको मूल्य बढ्ने तामाङले जनाए । मखमली र गोदावरी फूलमा नेपाल आत्मनिर्भर भइसकेकाले मूल्यमा धेरै फरक नपर्ने एसोसिएसनले बताएको छ । गत वर्षको तिहारमा प्रतिमाला ४२ रुपैयाँ ६५ पैसामा बिक्री भएको मखमली यस वर्ष एउटै मालाको ४५ रुपैयाँ पर्नेछ ।एसोसिएसनले तिहारमा १५ लाख वटा सयपत्री फूलको माला भारतबाट आयात गर्ने अनुमान गरेको छ । तर सरकारले सयपत्री फूलको माला आयातका लागि अनुमति दिइनसकेको पूर्वअध्यक्ष तामाङको भनाइ छ । सरकारले १६ वटा रोगकिरामुक्त माला मात्रै आयात गर्ने भनेको छ, भारतले १६ वटा रोगकिरामुक्त रहेको पत्र दिन सकेन, त्यसैले प्लान्ट क्वारेन्टिन तथा विषादी व्यवस्थापन केन्द्रले सयपत्री फूल आयातका लागि अनुमति दिएको छैन, उनले भने ।सरकारले सयपत्री फूल आयातका लागि अनुमति नदिए पनि बजारमा फूल भित्रन थालिसकेको सूचना पाएको उनले जनाए । औपचारिक रूपमा फूल भित्र्याउन पाइँदैन, अनौपचारिक रूपमा भित्रने फूललाई सरकारले कडाइ गर्नुपर्छ, तामाङले भने, भारतबाट सयपत्री फूल नआएको अवस्थामा सयपत्री फूल अपुग हुन्छ । त्यस अवस्थामा मखमली र गोदावारी फूल नै प्रयोग गर्नुपर्छ ।सातै प्रदेशको अधिकांश भागमा सयपत्री फूलको व्यावसायिक खेती भइरहेको छ । सयपत्री फूलको बजार मागको आपूर्तिका लागि ग्रामीण क्षेत्रमा शतप्रतिशत आन्तरिक उत्पादनले नै धान्ने र मुख्य गरी सहरकेन्द्रित क्षेत्रहरूमा करिब ६२५० प्रतिशत आन्तरिक तथा ३७५० प्रतिशत आयात गरी पूरा गर्नु पर्ने अवस्था हुन सक्ने एसोसिएसनको अनुमान छ ।सयपत्री फूलको व्यावसायिक खेती सातै प्रदेशमा भइरहेको छ । काठमाडौं, भक्तपुर, ललितपुर, धादिङ, चितवन, काभ्रे, सिन्धुपाल्चोक, नुवाकोट, गोरखा, मकवानपुर, रामेछाप, झापा, इलाम, धनकुटा, सुनसरी, मोरङ, धनुषा, सर्लाही, सप्तरी, सिराहा, रूपन्देही, कास्की, स्याङ्जा, पाल्पालगायत जिल्लामा सयपत्री फूलको व्यावसायिक खेती हुँदै आएको छ ।"
कर्माचार्य ग्रुपको बिस्कुटदेखि तेलसम्मका कोसेली,"(पोखरा)मट्टीतेल होस् वा तोरीको तेल, त्यतिबेला टिनको डब्बामा आउँथ्यो । पोखराको कर्माचार्य ग्रुपले २०४२ सालमा गण्डकी आयल मिल स्थापना गरेर जर्किनमा तेल बेच्न थाल्यो । खुला रूपमा बिक्री गरिने तोरीको तेललाई जर्किनमा प्याकेजिङ गरेर ब्रान्ड को नाम दिइयो, कोसेली । भारतमा प्याकेटमा तेल बेच्न थालिएको थाहा पाएपछि यस समूहले हैदरावादबाट मेसिन ल्याएर पोखरामा त्यसै गर्यो । टिनको डब्बालाई बदलेर प्याकेटमा तोरीको तेल बिक्री गर्ने कामको सुरुआत भयो ।कर्माचार्य ग्रुपका अध्यक्ष चन्द्रकृष्ण कर्माचार्य तेल उद्योग स्थापना गर्दाको दुःख अझै सम्झन्छन् । टिनको डब्बामा वीरगन्ज र भैरहवाका व्यापारीले तोरीको तेल पठाउँथे । खोकनाको तेल केही मात्रामा पोखरामा आउँथ्यो । तेल लिनलाई घरबाटै भाडा लिएर पसलमा जानुपर्थ्यो । त्यसरी तेल खरिद गर्नु झन्झटिलो र अस्वस्थकर दुवै हुने कर्माचार्यले देखे । उनले आफ्ना दुई भाइ गोविन्द र हरिसँग सरसल्लाह गरे । पोखरामा आफ्नै उद्योग खोलेर तेल उत्पादन गर्ने निर्णयमा पुगे । उद्योग स्थापना गर्न उनले सोचेजस्तो सजिलो भएन । तेल मिल पहाडमा चल्दैन भनेर हतोत्साही बनाइयो । पोखरासम्म तोरी ल्याउनै सहज भएन । उनले जसोतसो नारायणगढबाट तोरी ल्याएर उद्योग सुरु गरे । तेल नपुगेपछि नेपालगन्जबाट ल्याउनुपर्ने भयो । नेपालगन्जका तोरी व्यापारी छोटेलाललाई ट्रंकलबाट सम्पर्क गरे । ती व्यापारीले पोखरामा तोरी पठाउन नसक्ने जवाफ दिए । त्यहीं आएर पैसा दिने हो भने दिन्छु भनेपछि नेपालगन्ज नै पुग्यौं, उनले सम्झिए, २३ पल्ट त्यसरी गएर ल्याएपछि बल्ल त्यतैबाट पठाउन थाले ।भारतको तोरी सस्तो हुन्छ भनेर उनी जयपुर पनि पुगे । जयपुरका व्यापारीले पनि वीरगन्जका व्यापारीबाहेकलाई तोरी दिन मानेनन् । उनले दुई जना व्यापारीलाई आफ्नै खर्चमा पोखरा ल्याएर घुमाए । पहाडी मूलका मान्छेले उद्योग गर्छ भनेर विश्वास नै मानेनन्, उनले भने, यहीं आएर देखेर फर्किएपछि बल्ल उताबाट तोरी पठाउन थाले । देशभरमै सुरुमा जर्किन र त्यसपछि प्याकेटमा तोरीको तेल बेच्ने ब्रान्ड सम्भवतः कोसेली नै पहिलो भएको उनी बताउँछन् । सुरुआतमा पोखरामा लोकप्रिय भएको कोसेली तेल त्यसपछि गण्डकी, धौलागिरि, लुम्बिनी क्षेत्रमा पुग्न थाल्यो । काठमाडौं र नारायणगढमा पनि आफ्नो बजार विस्तार गर्यो । उक्त ब्रान्डबाटै अहिले सूर्यमुखी र भटमासको तेलसमेत उत्पादन भइरहेको छ । गण्डकी प्रदेशमा मात्रै कोसेली तोरीको तेलको बजार हिस्सा २५ प्रतिशत रहेको कर्माचार्य ग्रुपका अध्यक्ष चन्द्रकृष्ण कर्माचार्यले बताए । यो समूहको व्यापारिक इतिहास भने काठमाडौं उपत्यकाबाट सुरु हुन्छ । भक्तपुरका जगतकृष्ण कर्माचार्य किराना पसलका सामानको घुम्ती व्यापार गर्थे । ठिमीमा रातो माटोको भट्टीमा बिस्कुट पोल्न थाले । किराना पसलका सामान बेच्दै उनी २०१३ सालमा आफ्ना अन्य तीन साथीसहित हिँडेरै पोखरा आइपुगे । व्यापार राम्रो भएपछि दुईतीनपल्ट ओहोरदोहोर गरे । २०१३ को अन्तिमतिर पोखरामै बसेर किराना पसले सुरु गरे । २०१५ सालमा उनकी श्रीमती सानुमाया, माइलो छोरा गोविन्द र कान्छो छोरा हरि कर्माचार्य पनि पोखरा आए । जेठो छोरा चन्द्रकृष्ण भने २०२५ मा एसएलसी सकेर पोखरा आएका थिए । रानीपौवाको किराना पसल महेन्द्रपुलमा सारे । त्यतिञ्जेल तीनवटै छोरा व्यापारमा छिरिसकेका थिए । २०३६ सालमा पोखराकै नयाँबजारमा आफ्नै घरमा काठमाडौंबाट चिनियाँ मेसिन ल्याएर सिन्के चाउचाउको उद्योग खोले । डाँफे र फेवा नाममा सिन्के चाउचाउले बजार लियो । २०४२ मा तेल उद्योग खोले । कर्माचार्य ग्रुपको व्यवसाय फैलिँदै गयो । गण्डकी प्लास्टिक प्रोडक्ट्स प्रालिले प्लास्टिक झोलाको उत्पादन थाल्यो ।३० वर्षअघि यही समूहले नवपरासीको गैंडाकोटमा एभरेस्ट रबर उद्योग खोलेर दुई पांग्रेको टायर र ट्युब उत्पादन थाल्यो । तर भारतबाट कालोबजारीका सस्तो सामान आउँदा उद्योगले गति लिन सकेन । तत्कालीन अर्थमन्त्री भरतमोहन अधिकारीलाई उद्योगमै लगेर वस्तुस्थितिबारे बुझाए पनि समस्याको समाधान भएन । उद्योग घाटामा गएपछि ५ वर्षमै बन्द हुन पुग्यो । समूहले भैरहवाको गोर्खा बिस्कुट उद्योगको उत्पादनको डिलर लिएर पोखरामा बेच्ने गरेको थियो । त्यतिबेला अर्का व्यवसायी जितप्रसाद द्वाले बूढीबजारमा रहेको आफ्नो बन्द बिस्कुट उद्योग चलाउन कर्माचार्य समूहलाई प्रस्ताव गरे । समूहले उद्योग भाडामा लिएर २० वर्षअघि ग्लुकोज, थिनआरारोट, मारीलगायत बिस्कुटको उत्पादन थाल्यो । चार वर्षपछि भने आफ्नै प्लान्ट स्थापित गरेर बिस्कुट उत्पादन थाले । यो समूह विशेषतः खाद्य प्रशोधन उद्योगमा केन्द्रित छ । गण्डकी आयल मिलबाट उत्पादित कोसेली तोरीको तेल र हाल कोसेली हेल्थ सन फ्लावर तेल बजारमा छन् । कर्माचार्य बेक्स एन्ड फुड्स प्रालिले सन् २०१७ बाट डाइजेस्टिभ बिस्कुट पनि उत्पादन गरिरहेको छ । कर्माचार्य टप, बीसमारी लगायत विभिन्न ब्रान्डका बिस्कुट यो उद्योगबाट उत्पादन हुन्छ । कर्माचार्य फुड्स ग्रेन्च प्रालिले कुमारी चामल, कुमारी गोल्ड आँटा र कुमारी गोल्ड चिउरा उत्पादन गर्छ । कागज तथा प्याकर उत्पादन कन्ट्री कन्फेक्स्नरी युनिटमार्फत हुँदै आइरहेको छ । यही कम्पनीमार्फत क्रन्च वेफर चकलेट पनि उत्पादन भइरहेको छ ।कर्माचार्य इन्टरनेसनल प्रालि तथा कर्माचार्य ब्रदर्शमार्फत विभिन्न उत्पादनको गण्डकी धौलागिरिमा आधिकारिक विक्रेता भएर काम गरिरहेको छ । हाल यी ट्रेडिङ फर्ममार्फत पूजा सोप एन्ड हाउस होल्ड प्रालि, मकालु सोप प्रालि, नेबुला फुड्स प्रालि, सूर्य नेपाल प्रालि, इस्टर्न सुगर मिल, एभरेस्ट सुगर मिल, वाग्मती सुगर मिलका उत्पादन कर्माचार्य ग्रुपले बिक्री वितरण गरिरहेको छ । चन्द्रकृष्ण, गोविन्द र हरिपछि तेस्रो पुस्ताले कर्माचार्य ग्रुप धानिरहेको छ । ग्रुपमा चन्द्रकृष्ण अध्यक्ष, माइलो भाइ गोविन्द उपाध्यक्ष, चन्द्रकृष्णका छोरा माइकल र गोविन्दका छोरा विक्रम निर्देशक छन् । कान्छो भाइ हरि कर्माचार्यले भने फिस्टेल डेरी प्रालि स्थापना गरेर नोभा ब्रान्डका दूध र दुग्धजन्य पदार्थ उत्पादन गर्छन् । जगतकृष्णको चार वर्षअघि निधन भइसकेको छ । कर्माचार्य बिस्कुटले अहिले बहुराष्ट्रिय कम्पनीका उत्पादनसँग प्रतिस्पर्धा गरिरहेको निर्देशक विक्रम कर्माचार्य बताउँछन् । बिस्कुट उद्योगमा धेरै आरोहअवरोह आए । मूल्यको प्रतिस्पर्धाजस्ता चुनौती आयो तर गुणस्तरमा सम्झौता गरेनौं, उनले भने, उपभोक्ताले पैसा तिरिसकेपछि गुणस्तर र परिमाणमा सम्झौता गर्नु हुँदैन भन्ने हाम्रो मान्यता छ । उपभोक्ताको विश्वास जितेको भएरै कर्माचार्य बिस्कुट नेपालको बिस्कुट उद्योगमा धेरै नै अगाडि आइसकेको अनुभूति भएको छ ।उनी कक्षा ८९ मा पढ्दादेखि नै बुबालाई व्यापारमा सघाउँथे । त्यतिबेला र अहिले व्यवसायको फरक उनले देखेका छन् । ३० वर्षअघिसम्म पनि नेपालमा यति धेरै आयातित वस्तु बेचबिखन हुने नगरेको उनलाई सम्झना छ । कर्माचार्य ग्रुप वितरक भएर काम गर्दा महाशक्ति साबुन उद्योगको पूजा साबुन, सोल्टी साबुन, एभरेस्ट कस्मेटिक प्रोडक्ट प्रालिको एभरेस्ट टुथपेस्टको बजार उच्च रहेको उनी सम्झन्छन् । पछि विदेशी मिडिया पनि नेपाली बजारमा बज्न थाले । त्यसको प्रभाव सँगसँगै यहाँको उद्योगले विज्ञापनको प्रभाव कति पर्छ भन्ने नबुझ्दा बिस्तारै पलायन हुने स्थिति बन्यो, उनले भने, यहाँको उद्योगलाई बचाउन उद्योगीले ब्रान्ड र विज्ञापनमा काम गर्नुपर्छ । बहुराष्ट्रिय कम्पनीले दिने गुणस्तर दिनुपर्छ । त्यससँग प्रतिस्पर्धा गर्ने हो भने गणस्तर दिनुपर्छ भनेर अगाडि बढ्यौं । सफल पनि भयौं ।उनी नेपालमा उद्योग सञ्चालन गर्न नीतिगत समस्या नरहेको बताउँछन् । उनका अनुसार कच्चा पदार्थ आयात गर्दा भन्सारमा लाग्ने कर र तयारी वस्तुको बीचमा एक तहको फरक छ । कच्चा पदार्थमा कम, आयातितमा धेरै कर लाग्छ । अर्थ मन्त्रालयको राजस्व विभागले व्यापारमा आयकर २५ प्रतिशत राखेको छ भने उत्पादनमूलक उद्योगमा २० प्रतिशत मात्रै छ । एक सय जनाभन्दा बढीलाई रोजगार दिने उद्योगलाई २० प्रतिशतको पनि १० प्रतिशत छुट अर्थात् १८ प्रतिशत मात्रै आयकर लाग्छ । एक तिहाइ महिला, दलित अथवा अपांग कामदार छन् भने १८ प्रतिशतमा अर्को १० प्रतिशत छुट दिइएको छ । यसो हुँदा १६२ प्रतिशत मात्रै आयकर तिरे पुग्छ । व्यापारको तुलनामा उद्योगमा विभिन्न छुट सरकारले दिएको छ । व्यवसायीहरूलाई यससम्बन्धी ज्ञानको कमी छ । सरकारले मात्रै जिम्मा लिनुपर्छ भन्ने होइन, व्यवसायीले पनि लिनुपर्छ, उनी भन्छन्, हामी व्यवसायीमा पनि व्यापार गर्न सजिलो, उद्योग गर्न गाह्रो हुन्छ भन्ने भ्रम छ । भोलि डुब्न सक्छ, बिग्रन सक्छ भन्ने छ । व्यापारमा बाहिरबाट सामान आयात गर्यो, बेच्यो, जोखिम कम छ भनेर व्यवसायी व्यापारतिर लागेका छन् । सरकारको नीतिले उत्पादनमूलक उद्योगलाई प्रोत्साहन नै गरेको छ ।बिस्कुटलाई चाहिने मैदा, चिनी र घिउमा नेपाल आत्मनिर्भर छैन । नेपालमा गहुँको माग २० लाख मेटिक टन हुँदा १० लाख टन नेपालमै उत्पादन हुन्छ भने बाँकी बाहिरबाटै ल्याउनुपर्छ । चिनी पनि ३ लाख टन नेपालको जम्मा माग हुँदा यहाँ १ लाख ४० हजारमात्रै उत्पादन हुन्छ । जग्गाजमिन महँगो हुँदा कृषिभन्दा प्लटिङ गर्न फाइदा देखेपछि उत्पादन पनि कम भएको उनको तर्क छ । कर्माचार्य ग्रुपले ५ सय जनालाई प्रत्यक्ष रोजगारी दिइरहेको छ । यहाँका सर्वसाधारणले स्वदेशी उत्पादन प्रयोग गर्ने र सरकारले पनि स्वदेशी उत्पादन प्रयोग गर्न प्रेरित गर्ने किसिमका कार्यक्रम ल्याउन सके युवा पलायन रोक्न सकिने तर्क उनले प्रस्तुत गरे । आफ्नो परिवारको सदस्य विदेश नजाओस् भन्नका लागि नेपालमै उत्पादित वस्तु खरिद गर्ने हो भने यहाँको उत्पादनको माग बढ्छ । माग बढ्दा उत्पादन बढाउनुपर्छ । त्यसले रोजगारी पनि बढ्छ, उनी भन्छन्, रोजगारी बढ्दा विदेश जानबाट रोक्न सकिन्छ । सर्वसाधारण पनि सचेत हुँदैनौं भने सरकारलाई मात्रै गाली गरेर हुँदैन ।कर्माचार्य ग्रुपका उत्पादन नेदरल्यान्ड्स, अमेरिका र बेलायतमा समेत केही वर्ष पुगेको थियो । व्यापार गर्ने क्रममा विकसित राष्ट्रले विकासोन्मुख राष्ट्रलाई भन्सार दरमा छुट दिने गरेको उनले थाहा पाए । नेपालबाट बाहिर निर्यात गर्दा भन्सार शुल्क कम लाग्ने भएकाले सम्भावना उनले देखे । नेपालमा अधिकांश सामान आयात हुने हो । त्यसरी सामान ल्याउने कार्गो जहाज, पानी जहाज खाली खाली नै फर्कन्छन् । त्यसैले यताबाट निर्यात गर्न खोज्दा सस्तो पर्दो रहेछ, उनले भने, यता कच्चा पदार्थ नै छैन, के निर्यात गर्न सकिन्छ र भनेर व्यवसायीमा सोच छ । तर यताबाट निर्यात गर्न सक्ने हो भने लगानी सुरक्षित गर्ने गरी त्यहाँको बजारमा प्रवेश गर्न सकिने रहेछ ।अर्का निर्देशक माइकल कर्माचार्य नेपालमै उत्पादन भएको वस्तु प्रयोग गर्न सरकारले सचेतनामूलक कार्यक्रम चलाउनुपर्ने बताउँछन् । ०७२७३ को अघोषित नाकाबन्दीपछि नेपालकै उत्पादन प्रयोग गर्नुपर्छ भन्ने सचेतना केही मात्रामा बढेको उनको अनुभव छ । लोडसेडिङको अन्त्य हुनु, गाउँगाउँसम्म मोटरबाटो पुगेर उत्पादन पुर्याउन सहज हुनु सकारात्मक रहको बताउँदै उनले निजी क्षेत्र, जनता र सरकार आआफ्नो ठाउँमा जिम्मेवार हुनुपर्ने विचार व्यक्त गरे । नेपाल सरकारले राजस्व संकलन गर्नेतिर मात्रै ध्यान जाँदा मुद्रा स्फीति नियन्त्रण गरेर जनताको जीविकोपार्जन सहज बनाउनुपर्छ भन्नेमा कम ध्यान पुर्याएको उनको भनाइ छ । मजदुरको न्यूनतम पारिश्रमिक प्रत्येक वर्ष बढाउनु मात्रै समस्याको समाधान होइन, मुद्रा स्फीतिको नियन्त्रण पनि प्रमुख विषय हो, उनी भन्छन्, तीन तहको सरकारको खर्च धान्न नेपाल सरकारले प्रत्येक वर्ष करहरू बढाइरहेको छ । मुद्रा स्फीतिलाई कसरी नियन्त्रण गर्ने भन्ने सरकारको दायित्व हो ।उनका अनुसार कर्माचार्य ग्रुप पुरानो व्यवसायमा सीमित छैन, कृषि, शिक्षा, जलविद्युत् र बैंकिङ क्षेत्रमा पनि लगानी गरिरहेको छ । हिजो नेपाली उद्योगीहरूमा १० रुपैयाँभन्दा बढीको बिस्कुट बिक्दैन भन्ने सोच थियो, अहिले ५० रुपैयाँको डाइजेस्टिभ बिस्कुट बिकिरहेको छ, उनले भने, उपभोक्ताको क्रयशक्ति बढिरहेको छ । उपभोक्ताले अब सस्तो होइन गुणस्तरीय उत्पादन खोजेका छन् । यो कुरालाई बुझेर ब्रान्डेड उत्पादन निकाल्ने प्रयास गर्नुपर्छ ।"
"अलि बिग्रियौं, अब सच्चिन चाहन्छौं: दाहाल","(काठमाडौं)माओवादी केन्द्रका अध्यक्ष पुष्पकमल दाहालले गठबन्धन सरकार ढाल्ने खेलमा आफूहरू नलागेको बताएका छन् । काठमाडौंमा शनिबार भएको खबरदारी सभालाई सम्बोधन गर्दै उनले कांग्रेस र एमालेसँग सहकार्य नगर्ने दाबीसमेत गरेका छन् ।सरकार ढाल्ने खेलमा माओवादी लागेको भन्ने आरोपको खण्डन गर्दै अध्यक्ष दाहालले सत्तामा जान आफूहरूलाई हतार नभएको बताए । माओवादीले सडकबाट सरकार ढाल्ने हतारो गरेको छ भनेर बुझ्नुभएको छ भने तपाईंहरू भ्रममा हुनुहुन्छ । अब हामीलाई मन्त्री, प्रधानमन्त्री बनाइदिनुस् भनेर आउने छैनौं । ढुक्कसँग सरकार चलाए हुन्छ, उनले भने । कांग्रेस र एमालेसँग विगतमा सत्ता सहकार्य गर्नु गल्ती भएको माओवादी अध्यक्ष दाहालको भनाइ छ । केही समय सहकार्य गरेर गल्ती गर्यौं । तपाईं (कांग्रेसएमाले) को रोग अलिअलि हामीलाई सर्यो भन्ने गम्भीर आत्म समीक्षामा छौं, उनले भने, हामीलाई बेलैमा निकालिदिएर जनतातिर फर्काइदिनुभयो । त्यसकारण हामीले धन्यवाद भनिराख्या छौं । भ्रष्ट पार्टी र जाली नेताहरूसँग लागेकामा जनतासँग आत्मालोचना गरेर भन्नेछौं अलि बिग्रियौं, सच्चिन चाहन्छौं । उनले अब जनतासँगको सम्बन्ध सुधारमा लाग्ने प्रतिबद्धता जनाएका छन् । प्रमुख प्रतिपक्षी दलका नेतासमेत रहेका दाहालले सरकारलाई खबरदारी गर्न आयोजित कार्यक्रमलाई लोकतन्त्र र संविधानविरोधी भन्नु आपत्तिजनक भएको बताए । खबरदारी सभा घोषणा गर्नेबित्तिकै सत्तापक्षमा आतंक देखापर्यो । सरकार आजै ढल्छ, भोलि ढल्छ भनेका छैनौं । खबरदार, तपाईंहरू सरकार ढल्छ भन्ने डरले अझ बढी बेथितिमा नजानुहोला, उनले भने । सरकार परिवर्तन गर्नु आफूहरूको मुख्य काम नभएको उनको भनाइ छ । प्रतिपक्षी दलहरूले संसद्को विशेष अधिवेशन माग गर्ने संकेत माओवादी अध्यक्ष दाहालले गरेका छन् । जरुरी पर्यो भने, सरकारले निहुँ खोज्यो भने सदनभित्र विशेष अधिवेशनको माग गर्नेछौं । विशेष अधिवेशन माग गर्ने संख्या विपक्षीसँग छ, उनले भने, संसद्मा भद्र तरिकाले जवाफ मागिन्छ । धेरै अभद्र भयो भने घिसारेर सडकमै अभद्र तरिकाले जवाफ मागिनेछ । संवैधानिक तरिकाले संघर्षमा जाँदा सरकार गम्भीर नभए विशाल विरोधसभा र आन्दोलन हुने उल्लेख गर्दै दाहालले त्यसप्रति हेक्का राख्न सरकारलाई चेतावनी दिएका छन् । सरकारका गलत कार्यविरुद्धको आन्दोलन शान्तिपूर्ण हुने उल्लेख गर्दै उनले भने, फेरि एउटा क्रान्तिको नेतृत्व गर्न सक्छु भन्ने आँट छ ।माओवादी अध्यक्ष दाहालले सहकारी ठगीसम्बन्धी अनुसन्धानका लागि पक्राउ परेका रास्वपाका सभापति रवि लामिछानेलाई बचाउन खबरदारी सभा नगरेको बताए । बरु अघिल्लो सरकारका बेला एमाले अध्यक्ष केपी शर्मा ओलीले लामिछानेलाई बचाउन खोजेको आरोप लगाए । रवि लामिछानेलाई मुद्दाबाट बचाउन प्रचण्डले यो खबरदारी सभा राखेको भनेर प्रचार गरिँदै छ । दोषी कोही बच्न हुँदैन, निर्दोष कोही फस्न हुँदैन, उनले भने, मैले विगतमा छानबिन समिति बनाउन उचित हुन्छ भनेको हुँ । दोषी भए कारबाही हुन्छ, निर्दोष भए उन्मुक्ति पाउनुहुन्छ भनेको हो । सहकारी छानबिन समिति बन्नु हुँदैन भन्ने ओलीजी हो । रविलाई हरहालतमा बचाउनैपर्छ भन्ने ओलीजी हो ।सरकारले सहकारी ठगीसँग जोडिएका कांग्रेस र एमालेका नेताहरूलाई अनुसन्धान नगरेको भन्दै अध्यक्ष दाहालले आपत्ति जनाए । सरकारले अपनाएको रबैयामा हाम्रो आपत्ति छ । त्यही प्रतिवेदन (सहकारी छानबिन) मा नाम उल्लेख भएका एमालेसँग सम्बन्धित व्यक्तिलाई गिरफ्तार गर्नु नपर्ने, कांग्रेसका नेताको पनि नाम छ, उनले भने, राजनीतिक पूर्वाग्रहले प्रतिपक्षलाई मात्रै गिरफ्तार गर्ने तरिका बेठिक छ ।नक्कली भुटानी शरणार्थी, गिरिबन्धु टीइस्टेट लगायतका अनियमिततामा ओली सरकारले अनुसन्धान नगरेको दाहालले टिप्पणी गरे । सय दिनमा प्रमाणित भइसकेको छ, बाढीपहिरो पीडितलाई राहत दिन सरकार देखिँदैन । कुलमान घिसिङ (विद्युत् प्राधिकरणका प्रबन्ध निर्देशक), उपसभामुख (इन्दिरा राना मगर) हटाउन देखिन्छ । दल विभाजन गर्न देखिन्छ सरकार, दाहालको सरकारप्रति व्यंग्य थियो, कहाँ पुग्यो भुटानी शरणाथी काण्ड ? कहाँ पुग्यो बाँसबारी जग्गा प्रकरण ? कहाँ पुग्यो गिरिबन्धु टीइस्टेट, कहाँ पुग्यो बालमन्दिर जग्गा काण्ड ? यो सरकार यी काण्ड खोतल्न होइन, काण्ड मिलाउन आएको सरकार हो । भाटभटेनी सुपरमार्केटका सञ्चालक मीनबहादुर गुरुङले एमाले मुख्यालय दानमा बनाइदिन लागेको विषयमा पनि अध्यक्ष दाहालले टिप्पणी गरे । दुई चार वर्षअघिदेखि भाटभटेनी प्रचण्डको हो भनियो । मैले होइन भन्दा पत्याउने कसैले होइन । हाम्रो नेतृत्वको सरकारले गिरफ्तार गर्दा पनि यो प्रचण्डकै हो भनेका थिए, उनले भने, अहिले कपीजीले क्लियर गर्नुभयो । धन्यवाद केपीजी । त्यसको सेयरहोल्डर तपाईं रहेछ ।कांग्रेस र एमालेले सरकार निर्माणका बेला संविधान संशोधन गर्ने बताए पनि अहिले त्यो विषय अघि नबढाइएको दाहालको टिप्पणी थियो । संविधान संशोधन एउटा बहाना थियो, उद्देश्य भ्रष्टाचारीलाई जोगाउनु थियो, उनले भने । माओवादी फुटाएर कमजोर बनाउन दुई ठूला पार्टी लागेको आरोप लगाउँदै उनले भने, प्रचण्ड रहिरह्यो भने शान्ति पाउने भएनौं भनेर माओवादी पार्टी सिध्याउन लाग्नुभएको छ । माओवादीलाई फेरि फुटाउन सकिन्छ कि भनेर षड्यन्त्र गरिरहनुभएको छ । नेतृत्वलाई बदनाम गर्न षड्यन्त्र गरिरहनुभएको छ ।माओवादी अध्यक्ष दाहालले आगामी निर्वाचनमा गठबन्धन नबनाई प्रतिस्पर्धा गर्ने उद्घोष गरे । आगामी निर्वाचनमा हामी जति ल्याए पनि एक्लै लड्छौं । हामीले बीचमा गल्ती गर्यौं, जनतासँगको सम्बन्ध कमजोर भयो, उनले भने, माओवादी फेरि एक हुन्छ, बनाइन्छ । एक्लै चुनाव लडेर कांग्रेसएमालेलाई जनताकै तहबाट सजाय दिइनेछ ।अध्यक्ष दाहालले मुलुकमा सुशासन कायम गर्न प्रत्यक्ष निर्वाचित कार्यकारी प्रमुख उपयुक्त हुने बताए । शासकीय प्रणाली गलत भयो भने भ्रष्टाचार रहिरहन्छ । जबसम्म चुनाव लड्नका लागि करोडौं खर्च गर्ने प्रणाली रहन्छ, तबसम्म भ्रष्टाचार रोकिँदैन, उनले भने, जनताद्वारा निर्वाचित कार्यकारी प्रमुख भयो र उसले विज्ञलाई मन्त्री बनाउने व्यवस्था भयो भ्रष्टाचार नियन्त्रण गर्न सकिन्छ । निर्वाचन प्रणाली पूर्ण समानुपातिक बनाइयो भने पनि भ्रष्टाचार हुँदैन । कांग्रेसएमाले संविधान संशोधनको बाटोमा अघि बढे प्रत्यक्ष निर्वाचित कार्यकारी प्रमुखको पक्षमा जाने माओवादीको तयारी छ ।"
मालपोतका कर्मचारी सरुवा प्रक्रियामा छानबिन,"(काठमाडौं) भूमि व्यवस्था, सहकारी तथा गरिबी निवारण मन्त्रालयले भूमि व्यवस्था तथा अभिलेख विभागका तत्कालीन महानिर्देशक कृष्णप्रसाद सापकोटाले चार सयभन्दा बढी कर्मचारी एकै पटक सरुवा गरेको विषयमा छानबिन सुरु गरेको छ । जग्गाको धेरै कारोबार हुने कार्यालयहरूमा जथाभावी सरुवा गरिएकाले आर्थिक चलखेलको समेत आशंकामा छानबिन सुरु गरिएको हो ।सरुवासम्बन्धी छानबिन गर्न मन्त्रालयले भूमि मन्त्रालय प्रशासन महाशाखाका सहसचिव मदन कोइरालाको संयोजकत्वमा तीन सदस्यीय समिति गठन गरेको छ । समितिमा मन्त्रालयका उपसचिव कृष्णप्रसाद भण्डारी र कानुन अधिकृत गोकुल भुजेल सदस्य छन् । समितिले निजामती कर्मचारी ऐन र नियमावली तथा मालपोतको स्थापित परम्पराअनुसार सरुवा भएको छ कि छैन भनी अध्ययन गर्नेछ । छानबिन गरेर प्रतिवेदन बुझाउन १० दिनको समय दिइएको छ । सापकोटाले गत असोज १४ र १५ को निर्णयबाट ४५ शाखा अधिकृत, २ सय २५ नायब सुब्बा र १ सय ४ खरिदार र ४४ कम्प्युटर अपरेटर गरी ४ सय १८ जनाको सरुवा गरेका थिए । एकैपटक ठूलो संख्या सरुवा गरिएपछि कर्मचारीहरूले अभिलेख विभागमा धर्ना दिएका थिए, जसका कारण सापकोटा कार्यालय जानै छाडेका थिए । सापकोटाले गत साउनमा पनि ७० कर्मचारीको सरुवा गरेका थिए । त्यतिबेला पनि जथाभावी सरुवा गराएको भन्दै कर्मचारीहरूबाटै विरोध भएको थियो । विभागमै राख्न अनुचित देखेपछि मन्त्रिपरिषद्ले गत कात्तिक १ मा सापकोटालाई राष्ट्रिय योजना आयोगमा सरुवा गरेको थियो । उनले जग्गा किनबेचको कारोबार बढी हुने उपत्यकाका भक्तपुर, कलंकी, ललितपुर, डिल्लीबजार लगायतका कार्यालयमा आफू निकटलाई पठाएको र एउटै व्यक्तिलाई पटकपटक अवसर दिएको आरोप कर्मचारीले लगाएका छन् । उनीहरूले सरुवा रद्द गर्नुपर्ने माग गर्दै आएका छन् ।"
ज्ञानको विपत्ले भोगेको प्रकोप,"दसैंअघि आएको विपत्ले सो चाडलाई लगभग बिथोलिदियो । हाहाकार भयो । कोलाहल भयो । तर तिहार आउँदासम्म हामीले त्यस विपत् बिर्सिसक्यौं । नेपालीहरूको सजिलोसँग बिर्सने कौशलले जीवनयापन सजिलो बनाएको छ । अब बिर्सिएर सुख भने छैन । नेपाल विपत्का हिसाबले अग्र सूचीमा छ । अब विपत्सँग जिउने र जुध्ने कसरी भन्ने ठूला चुनौती हामीसँग छन् । विपत्को भाष्य नै नेपालमा कमजोर छ । दैविक प्रकोप भनेर ईश्वरीय खेल मान्ने एउटा धार छ । प्राकृतिक प्रकोप भनेर प्रकृति रिसाएको व्याख्या गर्ने अर्को धार छ । वास्तवमा नेपालको विपत्को सही विश्लेषण हुन सकेकै छैन । विपत्का कारण र व्यवस्थापनका सही ज्ञान निर्माण अहिलेको सबैभन्दा अप्ठेरो विषय हो । हामी ज्ञानमा जुन आपत्विपत्मा छौं, त्यही कुरा खोलामा, पहिरोमा, डढेलोमा सरेको हो । अब हामीले विपत्बारे सही मान्यता, रणनीति निर्माण गर्न सकेनौं भने धेरै दुःख थपिन्छन् । हुन त विपत् जसलाई पर्यो, उसलाई भन्दा अरूलाई नाफामूलक छ । निजी क्षेत्रले सामान बेच्छ । घर भत्किएकालाई इँटा, सिमेन्ट र रड बेच्छ । विकासे संस्थाहरू विपत्को अनुसन्धानका नाममा जीविका चलाउँछन् । नेताहरूले विपत्मा पर्यटकीय भ्रमण गरेर करुणा पोख्छन् । तर यी सबै प्रक्रियाले विपत्लाई नजिकबाट बुझ्न सक्दैन । विपत् लामो कालखण्डको उपज हो । यो आकस्मिक घटना होइन । विपत्बाट जोगिनका लागि अब हामीले नयाँ मार्ग तय गर्नुपर्छ ।विपत्, प्रकृति र मानव सम्बन्धप्रकृतिको आफ्नो जीवन छ । लय छ । बाँच्ने तरिका छ । मान्छे बढी बाठो भयो । केही प्रविधिको विकास गर्यो । प्रकृतिमाथि हैकम चलाउन थाल्यो । प्रकृतिको आफ्नो लयलाई मानिसले आफ्नो हितमा अवरोध गर्न थाल्यो । खोलाको एउटै चाहना हुन्छ बग्नु । मानिस जसरी हुन्छ, खोलालाई बग्न नदिनेमा छ । इस्टइन्डिया कम्पनीले आफू भारतमा हुँदैमा ठूला बाँधको परिकल्पना गर्यो । इस्टइन्डिया कम्पनी फर्केपछि भारतका प्रधानमन्त्रीले बाँधलाई मन्दिर भने । ढोगे । हामी नेपालीले त्यही सिक्यौं । ठूला बाँध बनाउन हैसियत नभए पनि खोलालाई अवरोध गर्यौं । अहिले रोशीमा भएको यही हो । ढुंगा, गिट्टी, बालुवालाई अध्ययनबिनै जहाँ देख्यौं, त्यहीँ झिक्यौं । रोशीले आफूमाथि भएको अवरोधलाई विद्रोह गर्यो । अहिले प्रकृतिको विद्रोहका कारण मानिस हो । अब हाम्रो जीवनशैलीलाई पनि रूपान्तरण गर्न जरुरी छ । अब हाम्रा घरहरू कसरी ढुंगा, गिट्टी, बालुवाको कम प्रयोगमा बन्न सक्छन्, खोज्न जरुरी छ । आजभन्दा १०० वर्षअघिका घरहरूले प्रकृतिको जीवनमाथि धावा बोल्दैन थिए । अब हाम्रो जीवनशैली प्रकृतिको लयमा चल्नुपर्छ । हामीले रसायनमा आधारित कृषि गरेका छौं, जुन माटो बगेर नदीमा जान्छ । नदी प्रदूषित हुन्छ । नदीका जलचरहरू नष्ट हुन्छन् । नदी त्यो राम्रो हो, जहाँ ऊ अवरोधबिना नै बग्न पाओस् । जलचरहरू धेरै होऊन् । म आफैंले गरेको एउटा अध्ययनमा माछाको विविधता नष्ट हुनुका धेरै कारणमध्ये एउटा कारण रसायनमा आधारित कृषि थियो । माटोको आफ्नै जीवनपद्धति छ । तर, हामीले अध्ययनबिना नै शक्तिशाली डोजर लगाएका छौं । डोजरलाई सहन माटो विवश देखिन्छ, तर उसले पहिरोमार्फत विद्रोह गर्छ । प्रकृतिले गरेको विद्रोहलाई हामीले बुझ्न सक्नुपर्यो ।जब हामीलाई ठूला र ज्ञानी भनिएका पश्चिमा देशहरूले विकासको निर्यात गरिदिए । त्यो आयातित विकास र प्रकृतिबीचको अन्तर्द्वन्द्व अहिले देखिइरहेको छ । मानिसको जीवनपद्धति, प्रकृतिको लय र विकासबीच सम्बन्ध नखोज्ने हो भने हामी विपत्को ठूलो भुमरीमा पर्छौं । दीर्घकालीन रूपमा विपत्को न्यूनीकरण गर्नका लागि एउटा ठूलो काम हाम्रो सम्बन्ध खोज्नु नै हो । मानिसले आफ्नो जीवनपद्धतिलाई पुनःसंरचना नगरेसम्म हामी विपत्बाट जोगिन सक्दैनौं । क्षणिक स्वार्थका लागि अगाडि बढाइएको विकास प्रक्रियाले ल्याउने भयानक अप्ठेराहरूको चित्र हाम्रो समाजमा देखिन थालेको छ । प्रकोप कहिले डढेलोका रूपमा, कहिले पहिरोका रूपमा, कहिले बाढीका रूपमा निम्तिरहेको छ । यी सबै मानव सिर्जित प्रकोप हुन् । हाम्रा सडकहरू यस्ता छन् कि दुई दिनको झरीपछि राजधानी भित्रिनै नमिल्ने हुन्छन् । सडक यतिधेरै कमजोर किन भए ? ठेकेदार, गुणस्तर, राजनीतिक नेतृत्वको गठबन्धन एउटा विषय होला । त्योभन्दा खतरनाक कुरा हाम्रो इन्जिनियरिङ ज्ञान हो । हाम्रो भूगर्भको अध्ययन छैन । इन्जिनियरहरू पश्चिमा ज्ञानले सुसज्जित छन् । हाम्रोजस्तो ठाउँमा कसरी बाटो खन्ने, कस्तो बाटो खन्ने, कति चौडाइको खन्दा थेगिन्छ भन्ने विषयमा छलफल कमजोर छ । सडक निर्माण गर्दा हामीले हाम्रो स्थानीय भूगर्भको विशेषतालाई ख्याल गरिएन भने, हाम्रा सडकहरू कहिल्यै राम्रा बन्ने छैनन् । सडक वरिपरिका बस्तीहरूले कहिल्यै सुख पाउने छैनन् । अब सडक निर्माणको नयाँ प्राविधिक ज्ञानतिर हामी अघि बढ्नुपर्छ । यही ज्ञानलाई निरन्तरता दिनु मूर्खतापूर्ण हुन सक्छ । सडकमात्रै होइन, अब सिंगो भौतिक पूर्वाधार कस्तो मान्यतामा बनाउने, कस्तो किसिमको भौतिक पूर्वाधारले प्रकृतिलाई कम शोषण गर्दछ भनेर खोजिनुपर्छ । आफ्नो सुखसयलका लागि प्रकृतिभन्दा माथि भौतिक पूर्वाधारलाई राखेका छौं । त्यसले हामीलाई सही मार्गमा पुर्याउँदैन । अब हाम्रा भौतिक पूर्वाधारहरू प्रकृतिको लयमा ढालिनुपर्छ । अझ यसो भन्न सकिन्छ हाम्रो जीवन पद्धति नै प्रकृतितिर फर्कौं भन्ने हुनुपर्छ ।भूउपयोग योजनाको सही चिन्तनभूउपयोग योजनाको छलफल गर्न थालेको लगभग दुई दशक भयो । त्यसभन्दा अघि भूउपयोग भन्ने विषयलाई विषय नै ठानेनौं । अब उत्पादन, औद्योगिकीकरण र सहरीकरणको दृष्टिकोणले मात्रै होइन, विपत्का दृष्टिकोणले पनि भूउपयोग योजना बनाउनुपर्यो । उदाहरणका लागि रोशी किनारमा कति नजिकसम्म रिसोर्ट बनाउने र बस्ती बसाउन दिने भन्ने विषय ठूलो छ । अहिले भइरहेका र जोखिममा परेका बस्तीहरूको व्यवस्थापन त गर्नै पर्यो । तर भविष्यमा गरिने सहरी विकासलाई भूउपयोग र विपत्को चुनौतीसँग जोड्नुपर्छ । अन्यथा हाम्रा सहरहरूले प्रकोपको चर्को भारी बोक्नुपर्नेछ । सडक छेउछाउको बस्ती निर्माणमा पनि विपत् र भूउपयोगको योजना जोडेर हेरिनुपर्छ । स्थानीय सरकारको नेतृत्वमा जतिसक्दो चाँडो भूृृउपयोग योजना बनाउनु हाम्रा लागि अत्यावश्यक विषय हो । यसले दीर्घकालीन रूपमा विपत्बाट जोगिन मद्दत गर्दछ । भूउपयोग योजनामा प्रदेश र संघले बढी हस्तक्षेपकारी भूमिका निर्वाह गर्नु हुँदैन । भूगोल, जमिन र विपत्को सम्भावनाबारे स्थानीय सरकार नै बढी जानकार हुन्छन् । केवल संघ र प्रदेश सरकारले स्थानीय सरकारलाई आर्थिक र विज्ञ सहयोग गर्ने हो । स्थानीय सरकारले समुदायसँगको सहकार्यमा भूउपयोग योजना अगाडि बढाउनुपर्छ ।संस्थागत क्षमताको विकासविपत् व्यवस्थापनको हिसाबले हामीसँग संस्थागत प्रबन्ध नै छैन । गृह मन्त्रालयभित्र निरीह प्राधिकरण छ, जसले विपत् व्यवस्थापनको प्रक्रियालाई अगाडि बढाउनै सक्दैन । विपत् व्यवस्थापनको मुख्यतः चार काम हुन्छन् । पहिलो, अुनसन्धान हो । कहाँ कस्तो विपत्को जोखिम छ । त्यसको पहिचान गर्ने र जोगिने रणनीति तयार गर्ने । दोस्रो, विपत् आइहालेमा उद्धार गर्ने । तेस्रो, उद्धारपछि विपत्पीडित परिवारलाई समाजमा स्थापित गर्ने । चौथो, जीविकोपार्जन र शिक्षा, स्वास्थ्यको व्यवस्थापन गर्ने ।विपत् यस्तो कुरा हो, जसले खान, लाउन पुगिरहेको मानिसलाई एक रातमै गरिब बनाइदिन्छ र पूरै जीवन फेरिन्छ । यस्तो बेला राज्यको ठूलो मद्दत चाहिन्छ । अब हामीले स्वायत्त संस्थाको परिकल्पना गर्ने, सरकारले त्यसलाई मानवीय र पुँजीगत सहयोग नगर्ने हो भने हामीलाई ठूलो अप्ठेरो छ । सिंहदरबारबाट ६ किलोमिटर नजिक भएको विपत्लाई राज्यले व्यवस्थापन गर्न नसकेको हामीले देखिसक्यौं । यो भनेको संस्थागत तारतम्य नमिलेको हो । अब यस्तो स्वतन्त्र र स्वायत्त संस्था निर्माण गर्न जरुरी छ, जसले अनुसन्धान, विपत्को बेला उद्धार र पुनःस्थापनामा काम गर्न सकोस् । यस्तो संस्थाले स्थानीय सरकारलाई अनुसन्धानमा सघाउनुपर्छ र नेपालभरिको वस्तुस्थितिको विश्लेषण गरेर भावी योजनामा स्थानीय सरकारलाई सघाउनुपर्छ । अहिले स्थानीय सरकारसँग भएको आर्थिक पहुँचले ठूला विपत्हरूको पुनर्निर्माण हुन सक्दैन । वित्तीय सहयोग पनि उत्तिकै जरुरी छ । विपत् व्यवस्थापनको मुख्य मान्यता सहकार्य हो । अहिले सहकार्यको ठूलो खडेरी छ । यस्तो संस्थाले सहकार्यले वातावरण तयार पार्नुपर्छ । संस्थाहरू नबनाईकन अब हामीले समस्याको समाधान गर्न सक्दैनौं । सरकार भनेको केबल सिंहदरबारमा बस्ने प्रधानमन्त्री र मन्त्री होइन । सरकार भनेको विभिन्न बलियो संस्थाहरूको जगमा उभिनुपर्छ । विपत्का दृष्टिकोणले त यो काम झन् ढिलो भइसक्यो । सामुदायिक शिक्षा र विपत् अब हाम्रो सामुदायिक शिक्षालाई विपत्सँग जोड्नुपर्छ । अहिले स्थानीय सरकारले जुन स्थानीय पाठ्यक्रम निर्माण गर्ने अधिकार पाएको छ, यो अत्यन्तै फलदायी छ । अहिलेको शिक्षाले भूकम्प आए आफू कसरी जोगिने, समुदायलाई कसरी सहयोग गर्ने, बाढी आएको बेला के गर्ने, पहिरोमा कसरी जोगिने, वनमा डढेलो लागे कसरी निभाउने जस्ता विषयमा सामान्य ज्ञान पनि दिँदैन । हाम्रो शिक्षा केबल अक्षर चिन्नेमा मात्रै सीमित रह्यो । समस्यासँग कसरी जुध्ने, आफ्नो समाजको विश्लेषण कसरी गर्ने भन्नका लागि शिक्षाकै पुनःसंरचना गर्नुपर्छ । जसले गर्दा विद्यालय तहदेखि नै विद्यार्थीहरूले विपत्बाट आफू जोगिने मात्रै होइन, समुदायलई पनि सहयोग पुर्याउन सक्छन् । यसका लागि स्थानीय सरकारले संघीय र प्रादेशिक सहयोगमा अनुसन्धान गरी विपत्लाई पाठ्यक्रममा समावेश गर्नुपर्छ । माने पनि, नमाने पनि विपत् विश्वभर बेपत्ता बढेको छ । विपत्लाई न्यूनीकरण गर्दै विपत्सँगै जिउनु हाम्रो नियति हो । स्थानीय सरकार र समुदायमाथि विश्वासमाथि पनि एउटा स्वायत्त संस्थाको अवधारणाबारे चर्चा गरिसकिएको छ । तर स्वायत्त संस्थाको मूलमान्यता के हो भने, यसले स्थानीय सरकारमाथि विश्वास गर्नुपर्छ । स्थानीय सरकारले भने समुदायमा विश्वास गर्नुपर्छ । २०७२ को भूकम्पलाई विश्लेषण गर्ने हो भने ८० प्रतिशत काम समुदायले गर्यो । तर, हल्ला सरकार र सेनाको भयो । कोरोना महामारीमा स्थानीय सरकार र समुदायले विपत्को व्यवस्थापन गरे । मेरो हालसालै प्रकाशित पुस्तक सामुदायिक समाजवाद मा मैले लेखेको छु समुदायमा विपत्मा परेका मानिस पनि हुन्छन् । विपत्मा नपरेका मानिस पनि हुन्छन् । सबैभन्दा नजिक समुदाय हुन्छ । भावनात्मक सम्बन्ध हुन्छ । भावनात्मक सम्बन्धले सामुदायिक सक्रियता बढ्छ । सामुदायिक सक्रियता भनेको बिनानिर्देशनको स्वतःस्फूर्त सक्रियता हो । हामीले आफ्नै आँखाले देख्यौं । नख्खुमा चणिकलाल तामाङले दुई जनाको ज्यान जोगाए । सामुदायिकताको बृहत् सिद्धान्तलाई व्यवहारमा लागू गरे । राज्य संयन्त्रहरू मूकदर्शक बनेर बसे । सामान्य डुंगाको व्यवस्था भएन । भएका हेलिकोप्टर उडेनन् । नख्खु खोलामा ज्यान जोखिममा पारेर हाम फलेर चणिकलालले गरेको प्रयासबाट हामीले प्रशस्त सिक्नुपर्छ । विपत्का दृष्टिकोणले संस्थागत विकास, विकासको पुनःसंरचना, प्रकृतिको लयसँगको जीवनपद्धति हाम्रा लागि सर्वाधिक महत्त्वका विषय हुन् ।"
नेपालका विकास आयोजनामा भारतको अपेक्षित सहयोग,"नेपालभारतबीचको सम्बन्धका बृहत् र ऐतिहासिक आयाम राजनीतिक, आर्थिक, सांस्कृतिक, पारिवारिकलगायत अनेकौं तहमा फैलिएको छ । आधुनिक भारत समृद्ध बन्दै गर्दा नेपालले पनि आफ्नो आर्थिक विकासका निम्ति भारतबाट उदारतापूर्वक साथ लिन खोजिरहेकै छ । भारतले पनि औपचारिक रूपमा नेपालको विकासका लागि साथ रहने बताउँदै आएको छ । कतिसम्म भने पहिलो पटक भारतीय प्रधानमन्त्री हुँदा नरेन्द्र मोदी स्वयंले नेपालकै संविधानसभामा गरेको सम्बोधनमा नेपाललाई हिट गर्ने भन्दै एच हाइवेज (सडक), आई आइवेज (सूचना प्रविधि) र टी ट्रान्सवेज (प्रसारण लाइन) को व्याख्या गरेका थिए । त्यसअघि र पछि पनि नेपालमा अनेकौं क्षेत्रका पूर्वाधार निर्माणमा भारतीय साथ प्राप्त नभएका होइनन् । तर कतिपय अवस्थामा भने भारतीय पक्षको व्यवहारले उसको सानो छाती प्रदर्शित भइरहन्छ । विस्फोटक पदार्थ आयातमा उसको अर्घेल्याइँ त्यस्तै सन्दर्भ हो । यतिबेला भारतबाट सहज रूपमा विस्फोटक पदार्थ नआउँदा निर्माणाधीन १८३ आयोजनामध्ये १२० वटा आयोजना प्रभावित भएका छन् । र, यो यस्तो घटना केही समयको अन्तरालमा दोहोरिने गरेको छ ।भारतबाट आयात गरिने विस्फोटक पदार्थ नेपालमा मुख्य गरी जलविद्युत्, सडक, सुरुङमार्ग र सिमेन्ट उद्योगमा प्रयोग हुने गरेको छ । यस्ता आयोजनामा नेपाली, भारतीय, चिनियाँलगायत देशका कम्पनीहरू संलग्न छन् । भारतले आफ्नो देशका कम्पनीले जिम्मेवारी लिएका आयोजनाका लागि विस्फोटक पदार्थ आयात सहज गरे पनि अन्य कम्पनीका हकमा भने आयात प्रक्रियासँग असम्बन्धित कागजात माग्ने गरेको छ । कागजपत्र बुझाए पनि भारतीय दूतावासले विस्फोटक पदार्थ आयात अनुमतिपत्र अर्थात् नो अब्जेक्सन सर्टिफिकेट (एनओसी) दिन आनाकानी गर्ने गरेको छ । अझै अस्वाभाविक त, उसले कारण नदिने, प्रक्रियामै रहेको बताउने गरेर ठेकेदारहरूलाई निरुत्साहित गर्ने गरेको छ । यसबाट विशेषतः वैदेशिक लगानी र ठेकेदार प्रभावित हुने गरेका छन् । कुनै पनि देशले कुनै पनि आयोजनाको ठेकेदार आफूखुसी रोज्न सक्दैन । किनकि, यसको अन्तर्राष्ट्रिय कानुन हुन्छ । सामान्यतयाः जसले कम मूल्यमा कबोल गर्छ, उसैले आयोजना निर्माणको जिम्मेवारी प्राप्त गर्छ । यस प्रक्रियामा पारदर्शिता र सुशासन सुनिश्चित गर्ने जिम्मेवारी नेपालको हो । यही प्रक्रियाबाट नेपालमा कैयौं आयोजना चिनियाँ, भारतीय वा तेस्रो देशका कम्पनीबाट निर्माण सम्पन्न भएका छन् । तर, नेपालमा सञ्चालित अमूक आयोजनामा चिनियाँ संलग्नता भएकै कारण अप्राकृतिक अवरोध सिर्जना गर्नु भारतीय पक्षको आलोचनायोग्य कदम हो । यो उसको गैरकूटनीतिक व्यवहार हो । यो नेपालको विकास र समृद्धिमा सहयोग गर्ने भारतको सार्वजनिक प्रतिबद्धताविपरीत पनि हो । आर्थिक समृद्धिका लागि अनेक प्रयत्न गर्दै आएको छिमेकी मुलुक नेपाललाई उदार भावले सहयोग गर्नु वा कम्तीमा अवरोध नगर्नु भारतीय पक्षको दायित्व हो । विश्वशक्ति बन्ने महत्त्वाकांक्षा राखिरहेको भारतले छिमेकका लागि सहयोग गर्दै समृद्ध क्षेत्रको अवधारणा अघि सार्दै विश्वमाझ उदाहरण प्रस्तुत गर्नुपर्ने हो । त्यति मात्रै होइन, नेपालमा उत्पादन हुने जलविद्युत्बाट भारतसमेत लाभान्वित हुन्छ । भारतले नेपालबाट १० वर्षमा १० हजार मेगावाट विद्युत् खरिद गर्ने सम्झौतासमेत गर्नु त्यसकै उदाहरण हो । बंगलादेशलाई पनि विद्युत् बेच्ने भनेर नेपालले गरेको सम्झौताले त दक्षिण एसियाका थप केही मुलुकहरू नेपालको विद्युत्बाट लाभान्वित हुने प्रस्ट छ । तर यसका लागि भारतीय पक्षले सहकार्यको नीति प्रदर्शन गर्नु अपेक्षित हुन्छ । तर ऊ कहिले भारतीयबाहेकका कम्पनीले निर्माण गरेको आयोजनाबाट विद्युत् नकिन्ने भन्छ, कहिले चिनियाँ पक्षले निर्माण गरिरहेको योजनामै अवरोध पुग्ने गरी विस्फोटक पदार्थसमेतको आयातमा अवरोध गर्छ । उसको उद्देश्य र कदमको सार प्रस्ट छ नेपालको जलविद्युत् उत्पादनमा उसकै एकाधिकार रहोस् । तर, यो नेपालका लागि अस्वीकार्य छ ।विस्फोटक पदार्थ आयातमा भारतको पटकपटकको अवरोधले नेपालमा निर्माणाधीन आयोजनामा ढिलाइ हुने र लागत बढ्ने गरेको छ । ठेकेदार कम्पनीले पनि अनावश्यक हैरानी बेहोर्नुपरेको छ । र, मुख्यतः नेपालभारत सम्बन्धमा अविश्वास बाँकी रहिरहन सक्छ । नेपाल सरकारले पनि भारतीय पक्षसँग, सम्भव भएसम्म माथिल्लो तहमै यो विषयलाई उठाउन र निरन्तर कूटनीतिक पहल गरिराख्न आवश्यक छ ।"
अस्पष्ट विश्लेषणको आतंक,"टेकेन्द्र अधिकारी, विराटनगर"
दोषी राज्य कि रवि ?,"दलहरूप्रतिको वितृष्णाले ग्रस्त समाजमा जनपक्षीय काम गर्ने आश्वासन दिँदै रवि लामिछानेले पार्टी खोल्ने हतारो गरे, त्यो पनि निर्वाचनको मुखैमा । निर्वाचनमा जाँदा जनताबाट तिरस्कृत प्रदेश सरकारको चुनावमा भाग नलिने बरु आफू सरकारमा गए प्रदेश संरचनाविरुद्धका लागि लड्ने लोकप्रिय कुरा बताएर चुनावमा गए । चुनावमा उनको पार्टीले कल्पना नभएको सफलता हात पार्दै संसद्मा छिर्न सफल भयो, त्यो पनि चौथो ठूलो शक्तिका साथ । गृह मन्त्रालय लिएर उनी सरकारमा पनि गए । जसरी उनी उदाएका थिए, विगत त्यति स्वच्छ र सुखद रहेनछ । उनको नागरिकता, पासपोर्ट र सहकारीसम्बन्धी काण्ड यति बलियो भएर प्रमाणसहित आयो कि यसले उनलाई क्रमशः गलाउँदै लैजान थाल्यो । यसलाई ढाकछोप गर्न प्रखर वाक्कला भएका लामिछानेलाई पनि धौधौ भयो र नागरिकताको केसमा चिप्लिए । यही काण्डले उनको सांसद पद गयो र पुनः चुनाव लडेर जितेर संसद्मा छिर्नेसम्मका घटनाहरू घटे । सरकार, संसद्, छानबिनका निकाय र सुरक्षा निकायको शङ्कामा रहिरहेका उनी यतिबेला अर्को फन्दामा परेका छन् । सर्वसाधारण जनताको सहकारी रकम ठगीमा उजुरी परेपछि र उनीमाथि छानबिन हुनुपर्ने तत्कालीन प्रतिपक्ष कांग्रेसको अडानपछि संसदीय छानबीन समिति नै बन्यो । समितिले लामिछानेलाई दोषी देखाएर छानबिन गर्नुपर्ने प्रतिवेदन दियो । अन्ततः उनी पक्राउ परेपछि अहिले प्रहरी अनुसन्धान र अदालतको निर्देशनमा हिँडिरहेका छन् । उनको पक्राउपछि रास्वपाले सम्पूर्ण शक्ति पोखरामा केन्द्रित गर्यो । दिनहुँ धर्ना, कोणसभा र दबाबमूलक कार्यक्रम गरेर लामिछाने छाड्नुपर्ने र ओली सरकार ढल्नुपर्ने जिद्दी कसिरहेको छ । प्रक्रियागत तरिकाले केस अघि बढ्नुपर्नेमा भाँजो हाल्न, अदालत र स्वतन्त्र छानबिनका प्रक्रियामा अवरोध गर्न, प्रभाव पार्न र सर्वसाधारणलाई अन्योलमा राख्न रास्वपाले गरेको प्रदर्शन ठीक होइन भन्ने जनमत बलियो छ । लामिछाने पक्षबाट अदालतको फैसलाको प्रतीक्षा गर्नुपर्नेमा सरकारविरुद्ध विषवमन गर्दै सम्पूर्ण शक्ति प्रदर्शन गर्नु सुपाच्य छैनन् । यदि लामिछाने दोषी होइन रहेछन् भने अहिलेको प्रक्रियाले अदालतले सकारात्मक फैसला गर्छ र उनले सधैंका लागि सफाइ पाउँछन् । यदि दोषी नै रहेछन् भने उनले आफूले गरेको कर्तुतको सजाय पाउनेछन् र उनले सधैंका लागि राजनीतिबाट हात धुनेछन् । रास्वपाले त यतिबेला सहकारीपीडितलाई, सरकारलाई, सुरक्षा निकायलाई र अदालतलाई सहयोग गर्ने समय हो । नबिराउनु, नडराउनु भन्ने त उखानै छ । यसमा दोषी को हो, सरकार पक्ष वा लामिछाने ? यसको निष्पक्ष छानबिन गरी यथाशीघ्र सत्यतथ्य जान्न जनता आतुर छन् । नरनाथ पाण्डे, कावासोती, नवलपुर"
सरकारको सय दिनमा सयौं उपद्रो !,"नेकपा एमालेका अध्यक्ष केपी शर्मा ओलीको नेतृत्वमा बनेको सरकारले सय दिन पूरा गरेको छ । बिचौलियाको रोहबरमा भएको सरकारको गठनसँगै सर्वसाधारण जनताका चेहरा खुम्चिसकेको थियो । म भ्रष्टाचार गर्दिनँ, भ्रष्टाचार हुन पनि दिन्नँ भन्ने प्रधानमन्त्रीले आफ्नो मन्त्रिमण्डलमा आर्थिक अनियमितताका विभिन्न काण्डमा मुछिएका आरोपितको नेतृत्व गर्नुले सरकार कोप्रति बढी उत्तरदायी छ भन्ने कुरा स्पष्ट हुन्छ । करोडौंको भ्याट छलेर देशलाई कंगाल बनाउने भूमाफिया, तस्कर, दलाल, बिचौलिया, भ्रष्ट, घुसखोरीलाई संरक्षण गर्ने सरकार नै संरक्षक भएपछि जनताले के आस गर्ने ? भ्रष्टको जमात बोकेर भ्रष्टाचारको विरोध र सुशासनको पक्षमा बोल्ने नैतिक हैसियत छ, प्रधानमन्त्रीज्यू ? एमालेमा एकछत्र राज गर्दै आएका ओलीले आफ्नो पदीय मर्यादाको ख्यालै नगरी आर्थिक अपराधका मुद्दा खेपिरहेका व्यवसायी मीनबहादुर गुरुङबाट अत्याधुनिक पार्टी कार्यालयसमेत बनाइदिने गरी जग्गा दान लिए । चौतर्फी प्रधानमन्त्रीको चर्को विरोध भयो । पार्टीभित्रकै केही नेताले विरोध गरेकै आधारमा स्पष्टीकरणसमेत दिनुपर्यो । अध्यक्षले समातेको पतनमुखी बाटो फेर्न दबाब दिनुको सट्टा कमीमजोरी ढाकछोप गरेर उनको बचाउमा भक्तहरू लाग्नुजस्तो घिनलाग्दो अरू के हुन सक्छ ? राजनीतिलाई आयआर्जनको पेसा बनाएका प्रधानमन्त्रीले उहाँको व्यक्तित्व र कृतित्व झल्कने खालको अर्बौंको जग्गा हात लगाए । जुन मुलुकमा घरका प्रत्येक सदस्यको भागमा एउटा सिल्भरको कचौरा पर्दैन, त्यही मुलुकमा अर्बौंको जग्गा दान हुन्छ । सोझा र सिधा जनताको सामल खोसेर शासन गर्न पल्केका प्रधानमन्त्रीले देशलाई नै बदनाम हुने कैयौं दुराशययुक्त काम गरेका छन् । सरकारले जनता लाभान्वित हुने र देशको प्रगतिमा के काम गरेको छ ? सय दिनमा सयौं उपद्रोबाहेक केही भएका छैनन् । गम्भीरजंग आचार्य, सुनकोशी५, सिन्धुली"
लोकतन्त्रको विद्रुपीकरण र यो निराशा,"संयोग नै मान्नुपर्छ, गौतम बुद्ध र पश्चिम युनानका महान् दार्शनिक सुकरात समकालीन (६००५०० ईपू) थिए । गौतम बुद्धले अहिंसा र करुणाको उपदेश दिए । व्यक्तिलाई दुःखबाट मुक्ति अनि परिनिर्वाणको मार्ग देखाए । दार्शनिक सुकरातले व्यक्ति, समाज र राष्ट्रका लागि सत्यको उद्बोधन गरे । उनले असल राज्य सञ्चालन र सुशासनबारे पनि धेरै दार्शनिक अभिव्यक्ति प्रकट गरेका थिए । ती अहिले पनि उत्तिकै सान्दर्भिक छन् । वास्तवमा जनताको शासन अर्थात् डेमोक्रेसी शब्दको व्युत्पत्ति भएकै सुकरातको देश युनान (ग्रिक) मा हो । सुकरातले डेमोक्रेसीलाई निःसर्त रूपमा स्विकारेका छैनन् । उनले डेमोक्रेसीको औचित्यका लागि आधार र सर्तहरू प्रस्तुत गरेका थिए । उनी राज्य सञ्चालकहरू इमानदार, नैतिकवान्, बुद्धिमान् र दार्शनिक हुनुपर्छ भन्थे । त्यस्ता व्यक्ति चुन्न मतदाता पनि विवेकशील, चेतनशील र बुद्धिमान् हुनुपर्छ । तब बल्ल डेमोस् अर्थात् साधारण नागरिकहरूको शासनको औचित्यता रहन्छ उनले भनेका थिए । उनले इंगित गरे जस्तो पूर्ण आदर्श राज्य काल्पनिक जस्तो प्रतीत भए पनि विगत र वर्तमानमा विशेष गरी युरोपियन एवं अन्य मुलुकमा कैयौं निर्वाचित शासकहरू इमानदार, सादगी, बुद्धिमान्, विवेकशील र नैतिकवान् पनि देखिएका छन् । सुकरातले धर्म होइन नैतिकतामा आधारित लोककल्याणकारी आदर्श राज्य व्यवस्थाको समर्थन गरेका थिए । लोकतान्त्रिक पद्धतिभित्र कालान्तरमा एडम स्मिथ जस्ता अर्थशास्त्रीहरूले पुँजीवादको पक्ष लिए । मार्क्स, एङ्गेल्सहरूले उत्पादनका साधनहरूको सामूहिकीकरण र किसान, मजदुर जस्ता सर्वहारा वर्गको नेतृत्वमा स्थापित राज्य सत्ता र भारतका लोहिया, नेपालका बीपीसहितका नेताहरूले लोकतान्त्रिक व्यवस्थासहितको समाजवाद अर्थात् लोकतान्त्रिक समाजवाद वा तेस्रो धारको नेतृत्व गरे । नेपाल राजनीतिक रूपमा पनि ठीकविपरीत धार रहेका करिब डेढ अर्ब जनसंख्या रहेका मुलुकहरूबीच अवस्थित रहन गएको छ । तर न उत्तरले जस्तो अनुशासनकाबीच गरिबी उन्मूलनसहितको समृद्धि प्राप्त गर्न गर्न सक्यो न दक्षिणले जस्तो लोकतान्त्रिक पद्धतिअन्तर्गत स्थिरताको माध्यमबाट अपेक्षित प्रगति हासिल गर्न सक्यो । पछौटेपनका लागि सानो जनसंख्या, भौगोलिक अवस्थिति र भूगोललाई कारण बनाउन मिल्दैन । नेपालको जस्तो भूमिसहितको प्राकृतिक स्रोत पाएको भए इजरायली मात्रै होइन युरोपेलीहरूले समेत यो मुलुकलाई कहाँ पुर्याउँथे होलान् ? आज अन्न आयात गर्नुपर्छ, संघीय राजधानी जोड्ने कुनै मजबुत सडकसम्म छैन । जबकि देशलाई विद्युतीय ऊर्जाद्वारा सञ्चालित साधनहरूले जोड्न सक्ने स्रोत छ ।मुलुकका सबै नागरिक (एक अर्ब ४० करोड) लाई सर्भिलेन्स अर्थात् निगरानीमा राखेर चीनले कोभिड जस्ता रोगको संक्रमण मात्रै होइन सत्ताविरोधी राजनीतिक गतिविधिमाथि नियन्त्रण जमाउन सहज बनाएको छ । तर विरोधी राजनीतिमा अंकुश कायम रहे पनि आर्थिक रूपमा नियन्त्रण, निगरानी र भ्रष्टाचारमाथिको कडाइका बीच फस्टाएको आर्थिक उदारीकरणसहित कम्युनिस्ट शासनका केही आर्थिक नीति छन् । त्यसलाई कायम राख्दा ठूलो प्रतिशतको गरिबी हटाउन (शिक्षा, स्वास्थ्य, आवास, भोजन जस्ता आधारभूत आवश्यकता पूरा गर्न) सर्वाधिकार सम्पन्न कम्युनिस्ट नेता सी चिनफिङको नेतृत्व सफल भएको दाबी गरिएको छ । केही दशकअघि अहिले नेपालकै जस्तो आर्थिक अवस्था रहँदा साइकल नै प्रमुख सवारीसाधन रहेको चीनको राजधानी बेइजिङलगायतका कैयौं चकाचौंध हुन पुगेका सहरले अमेरिकाको न्युयोर्कदेखि जापानको टोकियो आदिलाई पछि पारेका छन् भनिन्छ ।नेपालको जस्तै संसदीय लोकतान्त्रिक गणतान्त्रिक पद्धति रहेको भारत राजनीतिक स्थिरता कायम गर्दै औद्योगिक एवं कृषि उत्पादनमा कायापलट गर्न सफल भएको छ । उसले विज्ञान प्रविधिको क्षेत्रमा पृथ्वीभन्दा पनि परको यात्रामा छलाङ मार्दै छ । नेपालको विपरीत उसलाई बाह्य सुरक्षा चुनौती पनि त्यत्तिकै छ । साठीको दशकमा भारतमा समाजवादी चिन्तनतिर ढल्केका नेहरू र चीनमा कट्टर कम्युनिस्ट माओले नेतृत्व गर्दैगर्दा नेपालमा भने लोकतान्त्रिक समाजवाद अँगालेका निर्वाचित प्रधानमन्त्री बीपीलाई विभिन्न आरोप लगाएर राजा महेन्द्रले अपदस्थ गरेर पञ्चायती व्यवस्थाको सूत्रपात गरे । राजा महेन्द्रले बहुदलीयतालाई अन्त्य गरी आफ्नै सक्रिय नेतृत्वमा मुलुकको सार्वभौमिकता, स्वाभिमानको रक्षा र मुलुकमा समृद्धि ल्याउने दाबी सम्भव हुने कुरा थिएन । उनको शासनकालमा सडक, यातायात, भारतको सिमानामा बस्तीको विकास, औद्योगिकीकरणदेखि राष्ट्रिय, आत्मनिर्भरताका केही संकेत देखिए पनि अवसानपछि तिनले खासै गति पाउन सकेनन् । पछि मुलुकमा एक किसिमको गतिहीनता कायम रह्यो । स्विकार्नैपर्छ, राजा वीरेन्द्रले न बाबुले जस्तो कसिलो शासन कायम गर्न सके न समयमै मुलुकलाई लोकतन्त्रीकरण गर्न सके । पञ्चायतकालमा एउटा सिंहदरबार हुन्थ्यो तर त्यसमाथि अर्को राजदरबार रहन्थ्यो । जिल्लामा शक्तिशाली प्रशासक रहन्थे । अञ्चलअञ्चलमा राजदरबारले खटाएका अञ्चलाधीश रहन्थे । गाउँगाउँ, जिल्लाजिल्लामा नाम मात्रका जनप्रतिनिधि रहन्थे । मनमा लागेको बोल्न नपाउँदा उकुसमुकुस थियो । देशभित्रै स्थायी सरकारी जागिर खान मात्रै होइन विदेश जाने प्रयोजनका लागि अनुमतिपत्र पाउन प्रहरी रिपोर्ट चाहिन्थ्यो । ०४६ सालको जनआन्दोलनले सक्रिय राजतन्त्रको अन्त्य गरी बहुदलीय व्यवस्थाको स्थापना भएदेखि नै केही वर्षबाहेक पटकपटक लोकतान्त्रिक समाजवादलाई आदर्श मान्ने कांग्रेस, नौलो जनवाद, बहुदलीय जनवाद हुँदै जनताको जनवादको नारा दिएका पुराना कम्युनिस्ट पार्टीहरूले नै सत्ताको बागडोर सम्हाल्दै आएका छन् । नेपालमा परम्परागत राजसंस्थाको समूल रूपमा अन्त्य भएको छ । यहाँ विश्वमै सर्वाधिक प्रगतिशील मानिएको समावेशी चरित्रसहितको गणतान्त्रिक व्यवस्था छ । यहाँ संघीय १, प्रादेशिक ७ र स्थानीय ७५३ गरी कुल ७८१ सरकार छन् । कर नछल्ने या छल्न नपाउने व्यक्ति या संस्थाबाट उठाइएको उच्चदरको कर या राजस्वले मुलुकका राष्ट्रसेवक कर्मचारी, सेनाप्रहरीदेखि सबै निर्वाचित जनप्रतिनिधिको पारिश्रमिक पनि धान्न धौ छ । मुलुकको राष्ट्रिय ढुकुटीमा थुप्रिएको विदेशी मुद्रा कुनै स्वदेशमा उत्पादित वस्तुको निर्यातबाट होइन अपितु जोखिम मोलेर विदेशमा श्रम गर्ने नेपालीहरूको कमाइ हो । त्यो मुद्रा सञ्चितिमा सरकारले के गर्व गर्नु ? त्यसको उत्पादनशील र ऊर्जाको क्षेत्रमा लगानी हुन सकेको छैन । सरकार अर्बौंका भ्यु टावरमा रमाएको छ भने निजी क्षेत्रले पहाड चढाएर मनोरञ्जन गराउने खर्चिला केबलकारमा जोड दिएको छ । मनोरञ्जन र अनावश्यक फजुल खर्च गर्न सकिने क्षेत्रहरूको विकास भने खुब भएको छ । नाफाखोर वित्तीय संस्थाहरू थपिएका छन् । सबैजसो क्षेत्रमा राजनीतिक दल र नेताहरूको स्वार्थ गाँसिएको छ ।अढाई सय वर्ष पुरानो राजसंस्थाको अन्त्य भयो तर एउटा राजा र राजपरिवारको सट्टा नेपालमा पटकपटक धेरै शक्तिशाली परिवारहरूले सरकारी निर्णयमा गैरकानुनी र ठाडो हस्तक्षेप गर्दै आए । बिहान १० बजे वरिष्ठताको आधारमा एउटालाई गरेको सरकारी नियुक्ति बेलुका सम्बन्धित पार्टी प्रमुखका निवासबाट आएको ठाडो आदेशले उल्ट्याइदिन्छ । कूटनैतिक, स्वास्थ्य, विज्ञान, प्राज्ञिक, अनुसन्धान, प्रविधि क्षेत्रका पदमा सम्बन्धित पार्टी नेताका परिवारको दबाबमा आर्थिक लेनदेन, व्यक्तिगत चाकडी, क्षेत्रीयता, नाता सम्बन्धका आधारमा असम्बद्ध व्यक्तिले नियुक्ति पाउँछन् र संस्थालाई नै ध्वस्त बनाउँछन् । अभिव्यक्तिहरूमा खरो र जुझारु प्रतीत हुने नयाँ एवं युवा पुस्ताका नेताहरूले सुरुमा असहमतिका स्वर उराले पनि पछि आफ्ना नजिकका एकदुई जनालाई भए पनि कसरी पद दिलाउने भन्ने ध्याउन्नमा रहेका हुन्छन् । त्यसो गर्नु उनीहरूको बाध्यता पनि बन्ने गर्छ ।राष्ट्रिय बजेटले विशेष प्राथमिकता दिए पनि अर्थात् अनुपातमा मनग्ये बजेट छुट्याइए पनि पटकपटक प्रधानमन्त्री बन्न सफल पार्टी नेताका जिल्लाहरूकै सार्वजनिक शिक्षा, स्वास्थ, कृषि, यातायात क्षेत्रमा उल्लेख्य प्रगति हुन सकेको देखिन्न । बरु विकास निर्माणको ठेक्का आफ्नालाई दिलाएर स्तरीयतामा सम्झौता गरेरै भए पनि आर्थिक लाभ लिने प्रवृत्ति छ । पार्टीभित्र चुनाव जित्नसमेत ठूलो रकम खर्चिने भएपछि आर्थिक भ्रष्टाचारले सीमा नाघ्ने रहेछ । विकास निर्माण र समृद्धिद्वारा सोझा जनताको मन जित्नभन्दा चुनावमा नगद नै खर्च गर्नुपर्छ भन्ने सोचाइ छ । त्यसैले जायज, नाजायज उपाय या कर छलीकै माध्यमबाट भए पनि अथाह आर्थिक आर्जन गर्न सफल अर्बपतिहरूलाई पार्टीभित्र हाबी गराएर चुनाव जित्न उनीहरूकै आर्थिक सहयोगमा भर पर्ने प्रवृत्ति छ । राजनीतिक नेतृत्वले नै भ्रष्टाचारलाई बढावा दिएपछि मुलुकको न्यायिक क्षेत्रदेखि संवैधानिक नियामक निकायसमेत संक्रमित हुने रहेछन् । सिंहदरबारभन्दा बालुवाटार, बालुवाटारभन्दा कहिले बूढानीलकण्ठ, कहिले बालकोट अनि कहिले खुमलटारका सहयोगी नातेदारहरू बढी शक्तिशाली बन्न पुग्छन् । कुनै पनि एक पार्टीको बहुमत नरहेको अवस्था र कुनै अर्को पार्टी र नेता कुनै पनि बेला सत्ता समीकरण बदलिएर सत्तामा जाने सम्भावना रहने भएकाले सबै जसो पार्टी प्रतिपक्ष होइन सत्तासीनकै रवाफमा रहने गर्दा रहेछन् । स्वयं प्रमुख नेताहरू नै सार्वजनिक रूपमा गठबन्धनको माध्यमबाट आाफूहरूलाई सत्तारूढ गराइदिएकामा कृतज्ञता प्रकट गर्छन् ।अपवादबाहेक नेपालका उच्च पदस्थ ब्युरोक्रेटहरू फेरिइरहने राजनीतिक नेतृत्वको खुसामदी गर्दै निहित स्वार्थपूर्तिमै लिप्त भइरहेका हुन्छन् । अझै अवकाशपछि राजनीतिक एवम कूटनैतिक नियुक्तिका लागि राजनीतिक नेतृत्वलाई राजी गराइसकेका हुन्छन् । बहुसंख्यक उच्च पदस्थले सरकारी सेवाबाट निवृत्त भएपश्चात् पनि आफन्तहरूका नाममा विदेशमा थुपारिएको सम्पत्तिमा पारिवारिक सदस्यसँग रमाउने व्यवस्था मिलाएका हुन्छन् । स्वार्थ गाँसिएका पार्टी नेताहरूको प्रयासमा आउन लागेको भ्रष्टाचारको ५ वर्षे हदम्यादसम्बन्धी विधेयक धन्न व्यापक विरोधका कारण फिर्ता गर्न सरकार बाध्य भयो ।नेपालमा पञ्चायतकालमा एउटा राजाको औपचारिक सवारीमा मात्रै देखिने कारगेडभन्दा चर्को तामझाम धेरै नेताहरूको सवारीमा देखिन्छ । जनतासँग के डर रहेछ कुन्नि महँगो डिजल, पेट्रोल निल्ने प्रहरीको गाडी धेरैको पछि गुडेको देखिन्छ । प्रत्यक्ष, अप्रत्यक्ष रूपमा साँघुरो सडकमा सवारी जाम बढाउन तिनीहरू पनि कारक छन् । त्यसो त अहिले संघीय राजधानी काठमाडौंका मेयरको सवारीमा पनि यदाकदा नगर प्रहरीको निकै तामझाम देखिन्छ ।विप्रेषण र सीमित इमानदार करदाताले बुझाएको करको भरमा चलेको देशमा जनप्रतिनिधि एवम् नेताहरूका लागि देशको ठूलो राजस्व खर्च हुन्छ । चुनावका बेलाबाहेक निजहरूले खुट्टा टेक्न नपर्ने वर्षैपिच्छे पिच उप्किने र भत्किने सडकको मर्मत र निर्माणमा कति रकम खर्च हुन्छ ? के त्यसको लेखाजोखा छ ? सडक, यातायात मात्रै होइन शिक्षा, स्वास्थ्य जस्ता सार्वजनिक सेवाको हालत पटक्कै सुध्रिन सकेको छैन । पार्टी नेतादेखि सरकारी कर्मचारीका छोराछोरीसमेत नपढ्ने सरकारी विद्यालयहरूमा हुने गरेको खर्चदेखि नेताहरू बिरामी पर्दा उपचारार्थ नजाने सरकारी अस्पतालको भवन निर्माण, उपकरण एवम औषधि खरिदको चर्को मूल्य र स्तरीयतामा सम्झौतामा कहिल्यै सम्बद्ध विज्ञहरूबाट छानबिन हुने गरेको छैन । ठूलो आर्थिक चलखेलमा भित्र्याएर थन्क्याइएका र नियतवश बिगारिएका सरकारी अस्पतालका महँगा उपकरणको मर्मतमा महावीर पुनको आविष्कार केन्द्रलाई कति सहजता मिल्ला ?पुराना पार्टीप्रति निराश भएका जनतामा अभिव्यक्तिको माध्यमबाट आशा जगाउन सफल नयाँ पार्टीप्रति पनि प्रमुख नेताका कारण अल्पावधिमै निराशा पैदा भएको छ । २०८४ सालसम्म २०७९ सालमा प्राप्त जनसमर्थन झनै खस्किने सम्भावना बढ्दै गएको छ । पुराना पार्टीप्रति विकसित वितृष्णाको जगमा स्थापित नयाँ पार्टीले समेत गत आम निर्वाचनमा उल्लेख्य मत प्राप्त गरी मुख्य नेतृत्वले महत्त्वपूर्ण मन्त्रालयसमेत सम्हाल्ने अवसर प्राप्त गरेका थिए । तर जे जस्ता उदेकलाग्दा प्रवृत्ति र चरित्र देखिए, तिनको यहाँ उल्लेख गर्न आवश्यक छैन । महान् सुकरातले भने जस्तो व्यक्तिभन्दा मौलाएको प्रवृत्तिकै उजागर गर्नु उपयुक्त हुन्छ । स्वयं प्रमुख दलका प्रमुख नेता नै भ्रष्टाचारमा संलग्न रहनु या दलहरूले आर्थिक रूपमा अनियमितता, अपचलन या कर छलीको आरोपबाट मुक्त भइनसकेका धनाढ्यहरूबाट अस्वाभाविक चन्दा सहयोग लिँदा कसरी सकारात्मक सन्देश प्रवाहित हुन्छ ? कसरी सुशासन कायम रहन्छ ?चुनावमा उभिने नयाँ पार्टीले पनि केही काल तरंग त ल्याउँछन् र सेलाउने गर्छन् । २०७४ मा साझा विवेकशील पार्टी, २०७९ मा रास्वपाले जस्तै २०८४ मा फेरि कुनचाहिँ फेरि नयाँ पार्टीले तरंग ल्याउने हो ? पुराना मात्रै होइन छोटो समयमै निराश जगाएका नयाँ पार्टीका प्रमुख एवं युवा नेताका कारण पनि लाग्छ, लोकतन्त्रकै विद्रुपीकरण बढ्दो छ । सबैजसो जिम्मेवारका कारण जागेको यो निराशाको अन्त्य कहिले ?"
वैदेशिक ऋणको चंगुलमा नेपाल,"नेपालले विपद् व्यवस्थापन गर्न विश्व बैंकबाट १ सय ५० मिलियन अमेरिकी डलर सहुलियतपूर्ण ऋण सहायता लिने सम्बन्धमा हस्ताक्षर भएको समाचारसँगै वैदेशिक ऋणको विषय बहसमा आएको छ । विश्व बैंक समूह र अन्तर्राष्ट्रिय मुद्राकोषको वार्षिक बैठकमा सहभागी हुन अर्थमन्त्री विष्णु पौडेल अमेरिकामा रहेको समयमा ऋण सहायतामा हस्ताक्षर भएको हो । बजेटरी सहायताका रूपमा उपयोग हुने उक्त रकम विपद् पुनःस्थापना, पुनरोत्थान र पुनर्निर्माणमा प्रयोग गर्ने भनिएको छ । त्यसो त सरकारले चालु आर्थिक वर्षको पहिलो तीन महिनामा मात्रै १ सय ३६ अर्ब ३१ करोड ऋण लिइसकेको छ ।नेपाल जस्तो मुलुकले विपद्जन्य घटनाबाट बेहोर्नुपरेको नोक्सानीको क्षतिपूर्ति विश्व जलवायु वित्तबाट अनुदानमा ल्याउनुपर्छ भनिरहेका बेला सरकारले विपद् व्यवस्थापनकै लागि ऋण सहायता स्वीकार गरेको छ । असोज दोस्रो साता नेपालले व्यहोर्नुपरेको विपद् जलवायु परिवर्तनकै कारण भएको वैज्ञानिक तथ्यांकलाई पन्छाउँदै सरकारले सोही विपद् व्यवस्थापनका लागि ऋण सहायता लिनु नेपाल र नेपालीका लागि ठूलो दुर्भाग्य हो । ग्लोबल क्लाइमेट फन्ड को पैसा ल्याउन स्वीकृतिको प्रस्ताव गरिएका परियोजनाका फाइल अर्थ मन्त्रालयमै अड्कने गरेका छन् । जलवायु परिवर्तनकै कारण भारी वर्षा भएको र त्यसले विपद्का घटना निम्त्याएको वैज्ञानिकको अनुसन्धान प्रतिवेदन आइसकेको अवस्थामा अनुसन्धानको तथ्यका आधारमा सम्बन्धित निकायमा विश्व जलवायु वित्तबाट हानि नोक्सानी बराबरको अनुदानका लागि पहल गर्नुपर्नेमा ऋण स्वीकार गरिएको छ । वर्ल्ड वेदर एट्रिब्युसन नामक अन्तर्राष्ट्रिय संस्थाको अगुवाइमा भएको अध्ययनले असोजको दोस्रो साता नेपालमा भएको भीषण वर्षाको कारक जलवायु परिवर्तन रहेको देखाएको छ । नेपाल, भारत, स्विडेन, अस्ट्रेलिया, संयुक्त राज्य अमेरिका र बेलायतका २० वैज्ञानिकले गरेको अध्ययनमा नेपालका तर्फबाट जलवायु हानि नोक्सानीका विज्ञ पनि सहभागी थिए । अध्ययनमा जलवायु परिवर्तनले वर्षाको सम्भावना, प्रवृत्ति र तीव्रतालाई पारेको प्रभावबारे समीक्षा गरिएको छ । जलवायु परिवर्तनका कारण भीषण वर्षा हुने क्रम १० प्रतिशतले बढाएको र यस्ता घटना हुने सम्भावना ७० प्रतिशत रहेको अध्ययनमा उल्लेख छ । यही प्रतिवेदनको निष्कर्षलाई आधारका रूपमा प्रस्तुत गरेर नेपालले जलवायुजन्य विपद्को हानि नोक्सानीका लागि अन्तर्राष्ट्रियस्तरमा दाबी गर्न सक्छ । सरकारले आसन्न संयुक्त राष्ट्रसंघीय जलवायु सम्मेलन (कोप२९) मा पनि यही अध्ययनको निष्कर्षलाई प्रस्तुत गरी विश्वको ध्यान आकर्षित गर्न सक्छ । सबैभन्दा बढी विश्व बैंकको ऋण छ । विश्व बैंक र आईएमएफ जस्ता अन्तर्राष्ट्रिय वित्तीय संस्थाहरूले बढाएको देशको ऋणको बोझ महत्त्वपूर्ण मुद्दा भईकन पनि कसैको ध्यान यसतर्फ पुग्न सकेको छैन । यस्ता ऋणले मुलुकका विकास आवश्यकतालाई पूरा गर्छन् वा दीर्घकालीन निर्भरता र गरिबीलाई बढाउँछ भन्ने आधारभूत प्रश्नको उत्तर खोज्न ढिला भइसक्यो । विश्व बैंकबाट ठूला ऋण लिएका विश्वका अन्य मुलुक उत्तरार्द्धमा कस्तो अन्तर्राष्ट्रिय दबाबमा परे र परिणाम के निस्कियो भन्ने विश्व राजनीतिक स्वार्थबारे बहस गरिनुपर्छ । सन् १९९० यता नेपालले विश्व बैंकबाट मात्रै ७२ बिलियन डलर (करिब ९ सय ६४ अर्ब नेपाली रुपैयाँ) ऋण लिएको छ, जुन यसअघिका दशकमा लिएको सामान्य रकमको तुलनामा नाटकीय वृद्धि हो । यो तथ्यांकले पछिल्लो समय मुलुकले सार्वजनिक ऋणमा डरलाग्दो वृद्धिको सामना गरिरहेको पुष्टि गर्छ । विश्व बैंक र आईएमएफ जस्ता पश्चिमा नेतृत्वमा रहेका संस्थाद्वारा प्रवर्द्धन गरिएको संरचनात्मक समायोजन भन्ने नवउदारवादी आर्थिक नीतिहरू अपनाएपछि मुलुकमा वैदेशिक ऋण वृद्धि भएको देखिन्छ । ऋण: विकास नामको खोलनेपालमा सन् १९९० को दशकको प्रारम्भमा प्रजातन्त्रको पुनःस्थापनापछि विकासको नाममा ऋणको भारी बोकाउने परिपाटी सुरु भयो । देशको राजनीतिक र आर्थिक परिदृश्यमा नवउदारवादी शासकीय ढाँचा पश्चिमा मुलुकका लागि आफ्ना एजेन्डा विस्तार गर्न उर्वर मैदान बन्यो । नेपालले कुल गार्हस्थ्य उत्पादनको झन्डै आधा अर्थात् ४५ प्रतिशत ऋण पश्चिमा विशेषगरी विश्व बैंकबाट लिएको छ । यस्ता ऋणको प्रभाव दूरगामी हुन्छन्, निर्भरताको चक्र सिर्जना गर्छ, देशको स्वायत्ततालाई कमजोर बनाउँछ ।भारतीय लेखक अरुन्धती रोयले सन् २००४ मा पश्चिमी राष्ट्रहरू र तिनका संस्थाले अघि सारेका प्रणालीगत असमानताको निन्दा गरेकी थिइन् । उनीहरूले सहुलियत ऋणको नाममा गरिब राष्ट्रलाई हानिकारक नीति अपनाउन प्रेरित गरिरहनेछन् भन्दै उनले धनी मुलुकप्रति कटाक्ष गरेकी थिइन् । विश्व बैंकले आफ्नो ऋणलाई कसरी विकासको औजारका रूपमा फ्रेम गर्छ भन्ने कुरालाई क्याम्ब्रिज युनिभर्सिटीका चेरिल पेयरले आफ्नो पुस्तक विश्व बैंक ः एक महत्त्वपूर्ण विश्लेषण मा उल्लेख गरेका छन् । विश्व बैंकबाट जारी भएका ऋणहरू प्रायः प्राप्तकर्ता देशको सट्टा ठूला अन्तर्राष्ट्रिय कम्पनीको हितमा हुन्छन् । जबकि ऋण गरिबी निवारण र पूर्वाधार निर्माणका लागि हो । तिनीहरूले अन्ततः बहुराष्ट्रिय निगमहरूको गतिविधिलाई अनुदान दिन्छ । उनीहरूलाई नेपाल जस्तै विकासोन्मुख राष्ट्रमा आफ्नो वित्तीय, व्यापारिक र औद्योगिक कार्य विस्तार गर्न सक्षम बनाउँछ । अर्बौं डलरको ऋणको सट्टामा, देशले आफ्नो अर्थतन्त्रमा केही हदसम्म नियन्त्रण गुमाउँछ, जबकि ग्रामीण र सहरी गरिबले यो विकृत विकासको मूल्य तिर्छन्, उनले लेखेका छन् । नेपालमा यो प्रवृत्ति परम्परागत पूर्वाधार परियोजनाहरूसँग जोडिएको ऋणमा मात्र नभई जलवायुसम्बन्धी पहलका लागि लिइएको ऋणमा पनि बढ्दै गएको छ । क्षति र नोक्सान कोषमार्फत जलवायु परिवर्तनका प्रभाव न्यूनीकरण गर्न गरिब राष्ट्रहरूले अनुदान प्राप्त गर्नुपर्छ, ऋण होइन । किनभने धनी राष्ट्रहरूले तीव्र औद्योगिकीकरण र विकासका लागि गरेको वातावरणीय विनाशको मार गरिब राष्ट्रले भोगिरहेका छन् । त्यसैले त्यसबापतको रकम गरिब मुलुकहरूले अनुदानका रूपमा पाउनुपर्ने उनीहरूको अधिकारभित्रै पर्छ । तर विश्व बैंकले ग्रिड (हरियो, लचिलो र समावेशी विकास) नाममा गरिब मुलुकलाई जलवायुजन्य कार्य र विपद् व्यवस्थापनका लागि पनि ऋणको बोझ बोकाइरहेको छ । नेपालको सन्दर्भमा पनि विश्व बैंक आफ्नो रणनीति स्थापित गर्न सफल भएको छ । ग्रिड परियोजना नेपालमा जलवायुसम्बन्धी परियोजनाका लागि ऋणको सुई लगाउने एक रहस्यमय रणनीति हो । जलवायुजन्य कार्यका लागि ऋण प्रस्ताव गर्नु लाजमर्दो हुने भएकाले विकसित मुलुकले ग्रिडमार्फत निरन्तर ऋणको भार बोकाइरहेका छन् । अस्थिर राजनीतिक अवस्था र वैदेशिक ऋणमा राजनीतिक दलहरूको स्पष्ट रणनीति नभएका कारण अर्थ मन्त्रालयका सहसचिवहरूको मनोमानीपूर्ण निर्णय नै अन्तिम निर्णय हुँदै आएको छ । विदेशी बैंकले दिने आकर्षक भ्रमण या पदको प्रलोभनमा पनि दीर्घकालीन प्रभावको पूर्वानुमानबिना करोडौं डलरको ऋण सम्झौतामा हस्ताक्षर गरिनु नागरिकमाथिको धोका हो । ज्वलन्त उदाहरण छिमेकी देशकै लिन सकिन्छ । जहाँ तत्कालीन अर्थ सचिव मोन्टेक सिंहले कर्पोरेट संलग्नता अर्थात् पदको लोभमा विनाशकारी एनरोन (डाभोल) सम्झौता अनुमोदन गर्न महत्त्वपूर्ण भूमिका खेलेका थिए । जुन भ्रष्टाचार ह्युमन राइट्स वाचबाट १९९९ मा सार्वजनिक गरिएको अनुसन्धानबाट सतहमा आयो । महाराष्ट्रको यो एनरोन सम्झौतालाई भारतको इतिहासमा सबैभन्दा ठूलो ठगीका रूपमा चिनिएको छ । राष्ट्रसंघको भूमिकामा सन्देहनेपाल र नेपाल जस्ता मुलुकले पाउने अनुदान सहयोगको सट्टा ग्रिडका नाममा विश्व बैंकले विस्तार गरेको ऋणको बोझमा संयुक्त राष्ट्रसंघ मौन बस्नु थप खतरनाक संकेत हो । राष्ट्रसंघले सन् २०१५ देखि नेपालको योजनालाई एसडीजीसँग मिलाउन अर्बौं रकम खर्च गरेको छ । दिगो विकास लक्ष्य प्राप्तिका लागि विषयकेन्द्रित बजेट कोडिङ गरिएको छ । दिगो विकास लक्ष्य विश्व बैंकको ग्रिडभन्दा बृहत् र सबै गरिब देशले निकै लामो समयको जोडले ल्याएको विकासको खाका हो । जुन अहिले धनी देशका यस्तै रणनीतिक चालले वित्तको कमीले अलपत्र परेको छ । दिगो विकास लक्ष्य २०२४ को प्रतिवेदनले विश्वव्यापी प्रगतिमा डरलाग्दो स्थिरता देखाएको छ । लक्ष्यहरूको १७ प्रतिशत मात्र ट्र्याकमा छ । गम्भीर प्रश्न छ विश्व बैंकले एसडीजी किन पालना गर्न सक्दैन ? गरिब देशलाई भ्रममा पार्न अर्को विकास ढाँचा किन बनाउनुपर्यो ?संयुक्त राष्ट्रसंघद्वारा अनुमोदित एसडीजी र यसको वित्तीय संयन्त्र, जसले ऋण नभई ओडीए (अफिसियल डेभलपमेन्ट एसिस्टेन्स), अनुदान र निजी क्षेत्रको संलग्नतालाई प्राथमिकता दिन्छ, जुन नेपाल जस्ता गरिब देशको हितमा छ । तर संयुक्त राष्ट्रसंघको ग्रिडप्रतिको सहमति र मौनताले यसअघि दिगो विकास लक्ष्य प्राप्तिका लागि भएका पहल र खर्चको औचित्यमाथि पनि प्रश्न उठाउँछ । वैदेशिक ऋण सहज बनाउन ग्रिड अपनाउने हो भने एसडीजीको औचित्य के ? नेपालले सदस्य राष्ट्रको धर्म निर्वाह गर्ने हो, राष्ट्रसंघकै नियमलाई टेकेर बहुराष्ट्रिय बैंकहरूको एसम्यान नभई गतल निर्णयमा विरोध या चुनौती दिन सक्नुपर्छ । नेपालस्थित संयुक्त राष्ट्रसंघले पनि गरिबी निवारणको आवरणमा धनी देश र त्यसका ठूला कर्पोरेट कम्पनीको हितमा काम गर्ने बहुपक्षीय बैंक र संस्थालाई चुनौती दिने र नेपाललाई अनुदानको वैध अधिकार प्राप्त गर्न ब्याकअप गर्ने साहस गर्नुपर्छ । तीन दशकको नेपालको राजनीतिक अस्थिरताले वैदेशिक स्वार्थका योजना स्वीकृत गराई थप आर्थिक शोषणलाई सहज बनाएको देखिन्छ । सरकारहरू बारम्बार परिवर्तन हुने र राजनीतिक नेतृत्वको प्राथमिकता मुलुकको दीर्घकालीन आर्थिक स्थायित्व र विकासभन्दा अल्पकालीन राजनीतिक लाभमा बढी केन्द्रित हुने गरेका छन् । यसको प्रत्यक्ष प्रभाव देश र देशवासीमा परेको छ । कुन कामका लागि ऋण लिने र कुन कामका लागि अनुदानको पहल गर्ने भन्ने विषयमा कुनै पनि सरकारको ध्यान गएको देखिँदैन । वैदेशिक ऋण सहायता सम्बन्धमा राज्यको स्पष्ट नीति नबन्ने हो भने भविष्यमा नागरिकमाथिको ऋणको बोझ थपिँदै जानेछ । अन्ततः मुलुक ठूला देशको स्वार्थमा लपेटिनेछ ।"
सारंगी उत्सवमा गन्धर्वका तीन पुस्ता,"(पोखरा)भर्खरै सारंगी सिक्दै गरेका बालबालिका, सारंगी सिकेर पारंगत भएका युवा र सारंगीमै आफ्नो जीवन बिताएको अघिल्लो पुस्ता शुक्रबार साँझ पोखरामा एकैठाउँ भेला भए । गन्धर्व समुदायका यी तीन पुस्तालाई राष्ट्रिय संगीतकर्मी संघ, कास्कीले सारंगी उत्सव मा उभ्याएको हो । उत्सवमा पोखरा वरपर रहेका गन्धर्व समुदायले आफ्नो प्रस्तुति राखेका थिए । पोखराको बाटुलेचौरमा रहेको झलकमान सारंगी पाठशाला र हेमजामा रहेको गन्धर्व सारंगी पाठशालाका प्रशिक्षार्थीले सारंगी र मादल बजाएर गीत प्रस्तुत गरे । बाटुलेचौर, हेमजा, बडहरे र गगनगौंडाका गन्धर्व समाजले समेत आफ्नो प्रस्तुति राखे । हालै गठन भएको कर्खा ब्यान्डले सारंगी, मादल, गितार र ड्रम सेटको फ्युजन गरेर झलकमान गन्धर्व, पूर्ण नेपाली, धनबहादुर गायकलगायतले गीत प्रस्तुत गरे । घराना इभेन्ट्ससँगको सहकार्यमा भएको कार्यक्रममा संगीतकर्मी संघले २०१३ सालमा जनकवि केशरी धर्मराज थापासँग चीन पुगेर माओत्से तुङलाई सारंगीको धुन सुनाएका खिमबहादुर गन्धर्वलाई सम्मान गर्यो । उनीसहित लालबहादुर गायक, सम्मरबहादुर गायक, गोविन्द गायक, हरि गन्धर्व र कृष्णजी गायक पनि सम्मानित भए । उक्त अवसरमा कात्तिक १५ मा प्रदर्शन हुने फिल्म पूर्णबहादुरको सारंगी को टोलीसमेत पुगेको थियो । फिल्मका मुख्य कलाकार प्रकाश सपुत ले यसअघिका फिल्ममा गन्धर्वलाई गाडी वा बाटोमा सारंगी बजाइरहेको दृश्यमा मात्रै सीमित गरिने गरेकोमा पूर्णबहादुरको सारंगी ले गन्धर्वकै कथा र चरित्रलाई मुख्य विषयवस्तु बनाएर देखाउन खोजेको बताए । कार्यक्रममा पोखरा महानगरपालिकाका प्रमुख धनराज आचार्यले पोखरा र सारंगी पर्यायवाचीजस्तै भएको बताउँदै सारंगी संरक्षणमा पोखरा प्रज्ञा प्रतिष्ठानमार्फत काम भइरहेको उल्लेख गरे । कलाकार पूर्ण नेपालीले गन्धर्वको जन्मदेखि मृत्युसम्मको आफ्नै संस्कार भएकाले त्यसलाई संरक्षण गर्न पनि सरकारले ध्यान दिनुपर्नेमा जोड दिए । राष्ट्रिय संगीतकर्मी संघ, कास्कीका अध्यक्ष सुनील गायकले सारंगीमा आफ्नो जीवन व्यतित गरेका अग्रजको सम्मान गर्दै सारंगी संरक्षणमा नयाँ पुस्तालाई प्रोत्साहित गर्न सारंगी उत्सव आयोजना गरेको बताए । नेपाललाई विश्वभर चिनाउने सारंगी संरक्षणको जिम्मा गन्धर्व समुदायको मात्र होइन, सबैको हो, उनले भने ।"
अमेरिकी चुनावमा सेलेब्रिटी,(एजेन्सीको सहयोगमा)
अब वैशाखभित्र ठेक्का नगरिए स्रोत सहमति रद्द,"(काठमाडौं) स्रोत सहमति प्राप्त बहुवर्षीय ठेक्कामा आर्थिक वर्षको वैशाखभित्र ठेक्का सम्झौता नभए त्यस्तो सहमति स्वतः रद्द हुने भएको छ । अर्थ मन्त्रालयले तयार पारेको आयोजनाको बहुवर्षीय ठेक्का सहमतिसम्बन्धी मापदण्ड, ०८१ अनुसार सहलगानीका आयोजनाका सम्बन्धमा नेपाल सरकारले बेहोर्ने अंशका लागि मात्र बहुवर्षीय ठेक्काको स्रोत सहमति प्रदान गरिनेछ ।बहुवर्षीय ठेक्काको स्रोत सहमति प्राप्त भएको आयोजनाको खरिद प्रक्रिया माघभित्र सुरु गरिसक्नुपर्ने मापदण्डमा उल्लेख छ । तर ०८० को मापदण्डमा भने स्रोत सहमति प्राप्त बहुवर्षीय ठेक्कामा आर्थिक वर्षको नौ महिनाभित्र ठेक्का सम्झौता गर्नुपर्ने र कात्तिकभित्र खरिद प्रक्रिया सुरु गरिसक्नुपर्ने उल्लेख थियो । अहिले गत वर्षको मापदण्डमा केही परिवर्तन गरेर जारी गरिएको हो ।ठेक्का मूल्यांकनको चरणमा रहेका आयोजनाको हकमा भने यस्तो समयसीमा लागू हुनेछैन । उच्च प्राथमिकतामा रहेको रणनीतिक महत्त्वको बहुवर्षीय आयोजनाका लागि मात्र स्रोत सहमति माग गर्नुपर्नेछ, बिहीबार राजपत्रमा प्रकाशित मापदण्डमा भनिएको छ, बहुवर्षीय ठेक्काको स्रोत सहमतिबाट आगामी आर्थिक वर्षका लागि सिर्जना हुने दायित्व बराबरको रकम सोही आवमा सम्बन्धित मन्त्रालय वा निकायलाई प्राप्त बजेट सीमाभित्रबाट इयरमार्क गरी व्यवस्थापन गर्नुपर्नेछ । राष्ट्रिय गौरवका बाहेकका आयोजनाको हकमा यस मापदण्डको अधीनमा रही प्रदान गरिएको बहुवर्षीय ठेक्काको स्रोत सहमतिको अवधि बढीमा तीन आर्थिक वर्षको हुने उल्लेख छ । आयोजनामा स्रोत सहमति माग गर्दा मन्त्रालय वा निकायले आगामी आर्थिक वर्षका लागि प्राप्त हुन सक्ने अनुमानित बजेट सीमाको आधारमा विगत आर्थिक वर्षमा स्रोत सहमति भएको आयोजनाका लागि आवश्यक बजेट छुट्याउनुपर्छ, मापदण्डमा भनिएको छ, बाँकी हुने रकम यकिन गरी नयाँ आयोजनालाई समेत स्रोत आवश्यक पर्ने पक्षलाई ध्यान दिई स्रोत सहमति माग गर्नुपर्नेछ ।प्रस्ताव पेस गर्ने मन्त्रालय वा निकायको चालु आर्थिक वर्षको बजेट र स्रोतको अवस्थासमेतका आधारमा अर्थ मन्त्रालयले बहुवर्षीय ठेक्काको स्रोत सहमति उपलब्ध गराउने जारी मापदण्डमा उल्लेख छ । बहुवर्षीय ठेक्काको सहमति वा स्वीकृति भएका आयोजनाको अनुगमन तथा मूल्यांकन राष्ट्रिय योजना आयोग र सम्बन्धित मन्त्रालय वा निकायले गर्नेछ, मापदण्डमा भनिएको छ, मन्त्रालय वा निकायले बहुवर्षीय ठेक्का स्वीकृति भएका आयोजनाका लागि वार्षिक बजेट प्रस्ताव गर्दा आगामी आर्थिक वर्षका लागि आवश्यक बजेट रकम अनिवार्य रूपमा प्रस्ताव गर्नुपर्नेछ । प्रत्येक वर्ष मापदण्ड आउने र त्यहीअनुसार बहुवर्षीय आयोजनाको कार्यान्वयन हुने गरेको अर्थ मन्त्रालयका सहसचिव एवं प्रवक्ता महेश भट्टराईले बताए । गत वर्ष तीन पटकसम्म मापदण्ड संशोधन गर्नुपर्ने अवस्था आयो, अहिले गत वर्षको जस्तो अवस्था नआओस् भनेर धेरै कुरा सुधार गरेर ल्याइएको छ, उनले भने, सरकारी तहमा पहिलाको मापदण्डअनुसार ठेक्का भएर काम हुन समस्या भयो, जसले गर्दा सुधार गरेर मापदण्ड ल्याइएको हो । मापदण्ड विनियोजन ऐनअनुसार आउने भएकाले त्यहीअनुसार जारी गरिएको उनले बताए । मन्त्रालय वा निकायले प्रत्येक वर्षमा बहुवर्षीय ठेक्का सहमति वा स्वीकृतिको विवरण राष्ट्रिय आयोजना बैंक व्यवस्थापन सूचना प्रणाली र मन्त्रालयगत बजेट सूचना प्रणालीमा अद्यावधिक गर्नुपर्नेछ ।बहुवर्षीय ठेक्काका लागि स्रोत सहमति प्राप्त आयोजना सञ्चालन गर्ने जिम्मेवारी सम्बन्धित मन्त्रालय वा निकायको हुने मापदण्डमा उल्लेख छ । राष्ट्रिय गौरवको आयोजना बाहेकका अन्य आयोजनाको हकमा अर्थ मन्त्रालयले चालु आर्थिक वर्षको सुरु विनियोजन रकमको बढीमा चार गुणासम्म स्रोत सहमति प्रदान गर्न सक्नेछ, मापदण्डमा भनिएको छ, खण्डखण्डमा निर्माण गर्न नसकिने वा स्रोतको अभावमा आयोजना अधुरा रहन गई राष्ट्रका लागि हानिनोक्सानी हुने प्रकृतिका आयोजनाको हकमा विनियोजनको सीमा लागू हुनेछैन । आयोजनाको बहुवर्षीय ठेक्का सहमतिसम्बन्धी मापदण्ड तयार भएर राजपत्रमा प्रकाशित भएसँगै कार्यान्वयनमा आएको अर्थ मन्त्रालयले जनाएको छ ।"
"बाढीपहिरोको क्षतिमा साढे ९ अर्बको बिमा दाबी, भुक्तानी ३० करोड मात्र","(काठमाडौं)असोज दोस्रो साता आएको बाढीपहिरोले पुर्याएको क्षतिमा करिब साढे ९ अर्ब रुपैयाँ बराबरको बिमा दाबी परेको नेपाल बिमा प्राधिकरणले जानएको छ । यो गत मंगलबारसम्मको तथ्यांक हो । गत असोज १० देखि कात्तिक ६ सम्म तीन हजार तीन सय ६ वटा आवेदनबाट ९ अर्ब ५४ करोड ६१ लाख रुपैयाँ बराबरको बिमा दाबी परेको हो । परेका दाबीमध्ये ७ अर्ब ३१ करोड ६८ लाख रुपैयाँ सम्पत्ति बिमाअन्तर्गतको छ । इन्जिनियरिङ तथा ठेकेदार जोखिम बिमाअन्तर्गत १ अर्ब ७४ करोड ८८ लाख रुपैयाँ बराबरको दाबी परेको छ । बाँकी दाबी मोटर बिमा (निजी), मोटर बिमा (सार्वजनिक), सामुद्रिक बिमा, कृषि बाली बिमा, पुशपन्छी बिमा र विविधअन्तर्गत रहेको प्राधिकरणको तथ्यांक छ ।करिब साढे नौ अर्ब रुपैयाँको दाबी परे पनि मंगलबारसम्म करिब साढे ३० करोड रुपैयाँको मात्र दाबी भुक्तानी भएको छ । परेकामध्ये २ सय ६१ वटा दाबीअन्तर्गत ३० करोड ३६ लाख ५४ हजार रुपैयाँ बराबरको दाबी भुक्तानी भएको बिमा प्राधिकरणले जनाएको छ । बाढीपहिरोले पुर्याएको क्षतिमा परेका दाबी छिटो भुक्तानी दिन बिमा प्राधिकरणले निर्देशन दिए पनि फर्छ्योट रकम हेर्दा अझै धेरै भुक्तानी दिन बाँकी छ । हाल विशेष परिस्थिति भएकाले सामान्य अवस्थामा आवश्यक पर्ने दाबी भुक्तानीसम्बन्धी कागजातमध्ये प्रहरी प्रतिवेदन र सम्बन्धित निकायको सिफारिस लगायत कागजात आवश्यक नपर्ने व्यवस्था मिलाउन पनि नेपाल बिमा प्राधिकरणका अध्यक्ष सूर्यप्रसाद सिलवालले यसअघि नै निर्देशन दिइसकेका छन् ।अन्य कागजातहरूको सूचीसमेत छोटो पार्न र बिमा सर्भेयरहरूलाई तोकिएकै समय सीमाभित्र प्रतिवेदन पेस गर्न पनि प्राधिकरणले भनेको छ । हालको विशेष परिस्थितिमा बिमा दाबी बिस्तारै थपिँदै जान सक्ने र बाढी तथा पहिरोका कारण बिमालेख हराएको पनि हुन सक्नेतर्फ ध्यान दिन पनि बिमा कम्पनीहरूलाई प्राधिकरणले यसअघि नै निर्देशन दिइसकेको छ । गत मंगलबारसम्म दाबी भुक्तानी भएकामध्ये पनि सबैभन्दा धेरै १ सय ३५ वटा दाबी सम्पत्ति बिमाअन्तर्गतका छन् । निजी मोटर बिमामा ८४ र सार्वजनिक मोटर बिमामा २१ वटा दाबी भुक्तानी भएको पनि प्राधिकरणको तथ्यांक छ । हालसम्म निजी मोटर बिमामा ८ सय ३८ र सार्वजनिक मोटर बिमामा ३३८ वटा दाबी परेका थिए । प्रादेशिक रूपमा हेर्दा सबैभन्दा बढी दाबी वाग्मती प्रदेशमा छ । यस प्रदेशमा हालसम्म दुई हजार ९ सय १० वटा दाबी संख्यामार्फत ८ अर्ब ९२ करोड ३९ लाख रुपैयाँ बराबर दाबी परेका छन् । तीमध्ये २ सय ४२ वटा दाबीअन्तर्गत २९ करोड १७ लाख ४७ हजार रुपैयाँ भुक्तानी भएको छ ।धेरै दाबी पर्ने प्रदेशको दोस्रो नम्बरमा कोशी छ । यस प्रदेशमा दुई सय २८ वटा दाबी संख्यामार्फत करिब ३३ करोड ६२ लाख १७ हजार बराबरको दाबी परेको छ । तीमध्ये हालसम्म ९ वटा दाबीमा ७६ लाख २० हजार रुपैयाँ भुक्तानी भएको छ । यसैगरी मधेशमा ९४ वटा दाबीअन्तर्गत १४ करोड रुपैयाँ बराबरको माग दाबी भएको थियो । त्यसमा ८ वटा दाबीअन्तर्गत २१ लाख ९२ हजार रुपैयाँ भुक्तानी भएको छ ।लुम्बिनीमा ४३ वटा दाबीअन्तर्गत ९ करोड रुपैयाँ माग दाबी गरिएको थियो । यसमा एउटा मात्र दाबीमा २० लाख ७५ हजार रुपैयाँ भुक्तानी भएको छ । गण्डकी प्रदेशमा २७ वटा दाबीअन्तर्गत ५ करोड ४८ लाख रुपैयाँ माग दाबी भएकोमा अझै एउटाको पनि भुक्तानी भएको छैन ।गत मंगलबारसम्म कर्णाली र सुदूरपश्चिम प्रदेशमा दुईदुई वटा दाबी परेका छन् । तीमध्ये कर्णाली प्रदेशमा कुनै दाबीको पनि भुक्तानी भएको छैन भने सुदूरपश्चिम प्रदेशमा एउटा दाबीको ९ हजार १ सय रुपैयाँ भुक्तानी भएको बिमा प्राधिकरणले जनाएको छ ।"
गौतम बुद्ध विमानस्थलमा अन्तर्राष्ट्रिय उडानले उत्साह,"(लुम्बिनी) रूपन्देहीको भैरहवास्थित गौतमबुद्ध अन्तर्राष्ट्रिय विमानस्थलमा दैनिक उडानको खबरले यहाँको निजी क्षेत्र उत्साहित बनेको छ । यस विमास्थलबाट केही महिना अन्तर्राष्ट्रिय उडान सञ्चालनपछि बन्द भएका थिए । स्थानीय उद्यमी, व्यवसायीको दबाब र विमानस्थल व्यवस्थापनको पहलपछि यसै महिनाबाट दुई वटा अन्तर्राष्ट्रिय विमान कम्पनीले उडान सुरु गर्दै छन् ।गौतमबुद्ध अन्तर्राष्ट्रिय विमानस्थल व्यवस्थापन अहिले उडान तयारीको अन्तिम चरणमा छ । आगामी नोभेम्बर ९ र १० तारिखबाट दुबईको फ्लाई दुबई र कुवेतको जजिरा एयरलाइन्सले उडान भर्ने पक्का भएको छ । दुवै एयरलाइन्सले अहिले बुकिङ खुला गरिसकेका छन् । यहाँबाट दैनिक उडान तालिका बनाएको फ्लाई दुबईले बुकिङ खुला गरिसकेको विमानस्थलका महाप्रबन्धक प्रतापबाबु तिवारीले जानकारी दिए । उक्त एयरलाइन्सले नोभेम्बर १० बाट दैनिक उडान गर्नेछ । उक्त कम्पनीका जहाज प्रत्येक दिन दिउँसो एक बजेर ४५ मिनेटमा भैरहवामा अवतरण गर्नेछन् । दुई बजेर ४५ मिनेटमा यहाँबाट उडान गर्नेछ । भैरहवामा सबैभन्दा पहिले अन्तर्राष्ट्रिय उडान थालेको कुवेतको जजिरा एयरलाइन्सले पनि बुकिङ खुला गरिसकेको छ । नोभम्बर ९ बाट सातामा तीन दिन उडान तालिका बनाएको जजिर एयरलाइन्सको जहाज बिहान ७ बजेटर ४५ मिनेटमा भैरहवामा अवतरण गर्नेछ । मंगलबार, बिहीबार र शनिबार उडान गर्ने जहाज भैरहवाबाट यात्रु लिएर बिहान साढे ८ बजे फर्किनेछ । यी दुईबाहेक थाइल्यान्डमा मुख्यालय रहेको थाई एयर एसियाले गौतमबुद्ध विमानस्थलबाट उडान भर्नेबारे अध्ययन गरिरहेको जनाएको छ । एयर एसियाले पनि छिट्टै नै उडान भर्छ भन्नेमा विश्वस्त छौं, तिवारीले कान्तिपुरसित भने, यसले हामीलाई उल्लास त थपेको छ नै, यहाँबाट निरन्तर नियमित उडानका लागि आवश्यक वातावरण सृजना गर्न लागिपरेका छौं । भैरहवाबाट उडान भर्न पाए नागरिकलाई सस्तो पर्ने, घरपाई सुविधा लिन पाए नागरिकलाई सहज हुने समेत तिवारीले जनाए । अन्तर्राष्ट्रिय उडानले बाहिरी बजारलाई चलायमान बनाउने र करोडौं लगानी गरेका व्यवसायीले समेत व्यापार गर्न पाउने भएकाले संरचनागत रूपमा तयार विमानस्थल सञ्चालन हुनुपर्छ भन्ने लागेको उनको भनाइ छ । सरकारले पनि विभिन्न सहुलियतका निर्णय गरेकाले यात्रु भैरहवाबाट उड्ने र बानी पर्ने तिवारीले जनाए । विमानस्थलभित्र सबै खालका काम हुने गरी सुविधा रहेको र केही खाडी मुलुकका लागि आवश्यक पर्ने स्वास्थ्य जाँचको काम नहुने भएकाले त्यसका लागि समेत पहल थालिएको उनले बताए ।विमानस्थलमा अन्तर्राष्ट्रिय उडान हुने भएपछि आफूहरू खुसी भएको सोसाइटी अफ ट्राभल एन्ड टुर अपरेटर नेपालका निर्वतमान अध्यक्ष सञ्जय बजिमयले जनाए । अन्तर्राष्ट्रिय उडानबाट लुम्बिनी क्षेत्रका पर्यटन व्यवसायी उत्साहित बनेको उनको भनाइ छ । यसअघि उडान भए पनि आशा बीचमै रोकिएका कारण फेरि पनि भरोसा गर्न नसकिएको उनको भनाइ छ । पहिला पनि सञ्चालनमा आएर रोकिएकाले भरोसा गर्न सक्दैनौं, उनले भने, एउटा मात्र जजिरा नियमित आएर लुम्बिनीको पर्यटनलाई खासै टेवा पुग्दैन । जजिराले उडान सुरु गरेपछि मुलुकको पश्चिम क्षेत्रबाट वैदेशिक रोजगारमा जाने व्यक्तिलाई सहजता हुने उनले बताए ।आन्तरिक तथा बाह्य पर्यटकीय सम्भावना प्रवर्द्धनका लागि र युरोपियनलगायत खाडी मुलुकका लागि पनि हुने गरी अन्य ठूला विमानसँग समयतालिका मिलाएर उडान गर्ने पक्का भए त्यसबाट केही राहत हुन सक्ने उनले जनाए । जसरी भए पनि प्रत्यक्ष यहाँको उडान हुनुपर्ने आफूहरूको चाहना रहेको बजिमयको भनाइ छ । आर्थिक क्षेत्र सोचेजस्तो चलायमान हुन नसकेको अवस्थामा विमानस्थल सञ्चालनपछि पर्यटन व्यवसाय उकासिन सक्ने सिद्धार्थ होटल एसोसिएसनका महासचिव इन्द्रलाल न्यौपाने (महेन्द्र) ले बताए । विमानस्थल सञ्चालनपछि बुद्ध सर्किट अवलोकन र अध्ययनका लागि पर्यटक लुम्बिनी आउने उनले विश्वास व्यक्त गरे । त्यसले लुम्बिनीसँगसँगै अन्य बुद्धस्थल घुम्ने र पर्यटकले बसाइ लम्बाउने जनाए । अहिले वार्षिक ६० हजार पर्यटक एक रातका लागि होटलमा बसेको भए पनि त्यस बसाइमा वृद्धि हुनेबित्तिकै आर्थिक वृद्धि हुने र देशमा समृद्धि छाउन सक्ने उनको भनाइ छ ।"
सात वर्षमा बन्यो कालीगण्डकीको पुल,"(बागलुङ)लामोप्रतीक्षापछि यहाँको रणनीतिक सडक जोड्ने पुल बनेको छ । पोखरादेखि पर्वतको फलेबास हुँदै बागलुङको जैमिनीदेखि गलकोट जोड्ने रणनीतिक सडकको कालीगण्डकी पुल तयार भएको हो ।कालीगण्डकी करिडोर र मध्यपहाडी लोकमार्ग जोड्ने लिंक रोड तथा पोखरादेखि गलकोट जाने वैकल्पिक मार्गका रूपमा यो सडक झन्डै ५ वर्षअघि नै सूचीकृत भएको हो । सोही सडकमा बन्दै गरेको पुल भने सात वर्षपछि सम्पन्न भएको हो । निर्धारित समयमा ठेकेदार कम्पनीले काम गरेको भए ०७६ असार मसान्तमा सकिनुपर्ने पुल बल्ल पूरा भएको हो ।रसुवाश्री गीताफेवा संयुक्त निर्माण कम्पनीले ०७३ असोज ९ मा सम्झौता गरेको ठेक्काको काम ढिला गरी सकिएको हो । उक्त पुलको पूर्वतर्फको खण्डमा सडकले जोड्न बाँकी छ । पहरो परेकाले झन्डै ५० मिटर सडक नयाँ बनाउनुपर्ने भएको हो । यो सडक बनेपछि मंसिरभित्र यो सडकमा मोटर गुड्न सक्ने ठेकेदार कम्पनीका प्रतिनिधि नीलकुमार राईले बताए ।पुल त सकियो, अब लिंक रोडको काम एक महिनामा सक्छौं, राईले भने, भुक्तानीका लागि भने अझै हामीले डिजाइन परिवर्तन (भीओ) को पत्र पाएका छैनौं । नदीमा पायल फाउन्डेसनबिना पुलको पिलर ठड्याउन नसकेपछि सडक विभागले डिजाइन परिवर्तन गरेको थियो । सोहीअनुसारको भुक्तानी स्वीकृति नभएको उनले बताए । डिजाइन परिवर्तन गर्नुपर्दा ठेकेदारले तीन पटकसम्म म्याद थपेका थिए । जैमनी नगरपालिका१ जैमिनीधामदेखि पर्वतको फलेवास नगरपालिकाको देवीस्थान जोड्ने १ सय मिटर लामो मोटरेबल पुल सम्पन्न भएपछि स्थानीयमा पनि आशा पलाएको छ । यो पुलले पोखरासम्म जाने नयाँ मार्गको ढोका खोलेको छ, जैमिनी नगरपालिकाका उपप्रमुख हरिहर शर्माले भने, जैमिनीका बासिन्दालाई अब पोखरा जान झन्डै ३० किमिसम्म छोटो पर्छ । मध्यपहाडी लोकमार्गदेखि करिडोर हुँदै पोखरा पुग्ने विकल्प पनि खुलेको उनले बताए ।गत असारमा अन्तिम म्याद भए पनि मंसिरसम्ममा काम सकेर हस्तान्तरण हुने भएको सडक डिभिजन कार्यालय बागलुङका डिभिजन प्रमुख हरिप्रसाद सुवेदीले जनाए । पुलको भौतिकतर्फ ९५ प्रतिशतभन्दा बढी काम सम्पन्न भए पनि वित्तीयतर्फ भने ८६ प्रतिशत मात्रै भुक्तानी भएको छ ।प्रसिद्ध जैमिनीधामदेखि पर्वतको फलेवासदेखि कार्कीनेटा, स्याङ्जाको पुतलीखेत हुँदै पोखरा जोड्ने यो वैकल्पिक र छोटो मार्ग हो । काम ढिला हुनुमा पायल फाउन्डेसनका लागि एस्टिमेट परिवर्तन गर्नुपर्दा लामो समय लागेको इन्जिनियर अनिल श्रेष्ठले बताए । पुलको पिलर राख्दा पायल फाउन्डेसन थिएन, पछि बनाएका हौं, त्यसैले ढिला भयो, उनले भने, जग खन्दा पनि पानी निस्केर धेरै अप्ठ्यारा परिस्थिति आएका थिए । पायल फाउन्डेसनका लािग उपकरण लैजान सडक नहुँदा एक वर्ष ढिला भएको उनको भनाइ छ । १३ करोड १२ लाख ४९ हजार ३ सय ६४ रुपैयाँको लागतमा यो पुलको सम्झौता भएको थियो ।"
कृषियन्त्रले किसानलाई सजिलो,"(धनगढी)दसैं सकिएलगत्तै तराईका किसान धान भित्र्याउनमा व्यस्त छन् । धान पाकिसके पनि चाडबाडका कारण रोकिएका किसान अहिले धमाधम काटेर भित्र्याउन लागिपरेका हुन् । धान भित्र्याउने र गहुँ तथा दलहन बाली लगाउने सिजन भएकाले प्रायः किसान खेतबारीमा व्यस्त छन् । यति बेला त हामीलाई कसैसँग कुरा गर्ने पनि फुर्सद छैन । हाम्रो गाउँका किसान परिवार केहीले धान काट्दै छन्, कतिपय थ्रेसिङको तयारी गर्दै छन्, कतिपय थ्रेसिङ गर्दै छन्, कैलारी गाउँपालिका५ का चरनलाल चौधरीले भने, आधाभन्दा बढी किसानले भित्र्याइसके । यसपालि धान राम्रै फलेको छ ।कैलारीकै किसान रेमन्त बोहराले पनि पछिल्ला वर्षमा कृषि क्षेत्रमा प्रविधि भित्रिएकाले सजिलो भएको बताए । धानमा पनि पहिलाको जस्तो हातले काट्ने, हातले चुट्ने, गोरुले दाइँ गर्नुपर्ने अवस्था अहिले छैन, बोहराले भने नयाँनयाँ मेसिन भित्रिएका छन् । यसपालि त धान काट्ने र चुट्ने मेसिन पनि भित्रियो । धेरै सजिलो भएको छ । खेत खनजोत गर्ने, बाली काट्ने र झार्नेजस्ता काममा आधुनिक कृषि औजारको प्रयोग बढ्न थालेपछि किसानलाई धान खेती गर्न सहज भएको छ । आधुनिक कृषि औजारको प्रयोगले खेती गर्दा समयको बचत हुनुका साथै परिश्रमसमेत कम गर्नुपर्ने हुँदा पहिलेको भन्दा निकै सहज हुने गरेको बोहराले जनाए । अन्नको भण्डार मानिने कैलाली कञ्चनपुरमा ६० प्रतिशत धान भित्र्याइसकिएको कृषि ज्ञान केन्द्रले जनाएको छ । कैलालीमा ६५ प्रतिशत किसानले धान भित्र्याइसके, कृषि ज्ञान केन्द्र कैलालीका प्रमुख हरि पनेरुले भने, अब केही दिनभित्र सबैले भित्र्याइसक्छन् । भूमि व्यवस्था कृषि तथा सहकारी मन्त्रालयका सूचना अधिकारी टिकेन्द्र कुस्मीका अनुसार कैलालीमा यस वर्ष ६७ हजार ४३६ हेक्टर र कञ्चनपुरमा करिब ४८ हजार हेक्टर क्षेत्रफलमा धान खेती गरिएको छ ।सबै किसानले धान भित्र्याइसकेपछि मात्र यस वर्ष धान उत्पादनको अवस्था जानकारी हुने कृषि ज्ञान केन्द्र कैलालीका प्रमुख पनेरु बताउँछन् । कैलालीमा धानको उत्पादकत्व ४१ टन हो, उनले भने हाम्रा प्राविधिक फिल्डमा खटिएका छन् । केही समयपछि धानको उत्पादन परिमाण प्रतिवेदन प्राप्त हुनेछ । मन्त्रालयका अनुसार गत आर्थिक वर्षमा सुदूरपश्चिममा ६ लाख ३६ हजार ९ सय ६८ टन धान उत्पादन भएको थियो । त्यसमध्ये ठूलो हिस्सा कैलाली कञ्चनपुरको छ । कैलालीमा तीन लाख २८ हजार र कञ्चनपुरमा १ लाख ९० हजार मेट्रिक टन धान उत्पादन भएको अभिलेख छ ।सुदूरपश्चिममा पछिल्लो दशकमा तराईका जिल्लामा खेतीयोग्य जमिनको खण्डीकरण तीव्र गतिमा बढिरहेको छ । बसाइँसराइको चाप र घडेरी खरिदबिक्री तीव्र छ । बढ्दो बसाइँसराइँसँगै कतिपय किसानले आर्थिक अभावका कारण खेतीयोग्य जमिन खडेरीमा बेचबिखन गर्ने क्रम बढ्दै गएकाले खेतीयोग्य जमिन मासिँदै गएको हो । यसबाहेक कतिपय ठाउँमा सार्वजनिक जग्गामा भौतिक संरचना निर्माण गर्नाले पनि खेतीयोग्य जमिनको क्षेत्रफल खुम्चिँदै गएको छ । यसरी बढ्दै गएको बसाइँसराइ र खेतीयोग्य जमिनमा भइरहेको भौतिक संरचना निर्माणको प्रत्यक्ष असर खाद्यान्न उत्पादनमा परेको भूमि व्यवस्था, कृषि तथा सहकारी मन्त्रालयका कर्मचारी औल्याउँछन् ।"
नागढुंगा सुरुङ निर्माण थालेको चार वर्षमा ८० प्रतिशत काम,"काठमाडौं (कास) नागढुंगासिस्नेखोला सुरुङमार्ग निर्माण थालेको चार वर्षमा भौतिक प्रगति ८०५ प्रतिशत पुगेको छ । अहिले काठमाडौंको बलम्बुमा फ्लाइओभर निर्माणको काम धमाधम छ । सुरुङभित्र लाइनिङको काम सकिएको र अन्य फिनिसिङको काम भइरहेको नागढुंगासिस्ने खोला सुरुङ निर्माण आयोजनाका प्रमुख ज्ञानेन्द्रकुमार झाले बताए । उनका अनुसार अहिलेसम्म ३ वटा अन्डर पास, तीनवटा बक्स कल्भर्ट, एउटा ओभर पास र ३ वटा पुल निर्माणको काम सकिएको छ ।गत वैशाख ३ मा मुख्य सुरुङको ब्रेक थ्रु भएसँगै अन्य निर्माणको काम अघि बढाइएको थियो । आर्थिक वर्ष ०८१८२ को बजेट वक्तव्यमा उक्त सुरुङ निर्माणका सबै काम सकेर यातायात सञ्चालनमा ल्याइने उल्लेख थियो । बलम्बुदेखि सुरुङमार्ग प्रवेश गर्ने मुख टुटीपाखासम्म २३०७ किमि दुई लेन सडक कालोपत्रको काम भएको छ ।आपत्कालीन सुरुङको ब्रेक थ्रु भने ०८० साउन २२ मा भएको थियो । यसको दूरी २५५७ मिटर छ । सुरु सम्झौताअनुसार आयोजनाको समयावधि ०८० वैशाखसम्म थियो । उक्त समयभित्र काम नसकिएपछि ०८१ वैशाख १३ सम्म म्याद थपिएको हो । तर उक्त समयमा पनि काम नसकिँदा फेरि डेढ वर्ष म्याद थपिएको छ । जसअनुसार ०८२ असोजभित्र सुरुङबाट सवारीसाधन सञ्चालनमा ल्याइने प्रमुख झाले बताए ।यसको निर्माण ०७६ कात्तिक ४ बाट सुरु भएको हो । तर कोभिड महामारी र पटकपटक स्थानीयको अवरोधले गर्दा तोकिएकै समयमा आयोजना सम्पन्न गर्न समस्या भएको आयोजना प्रमुख झाले बताए । सुरुङ सञ्चालनमा आएपछि १ अर्ब ७२ करोड रुपैयाँ बराबरको टायर, इन्धनको बचत हुनेछ, उनले भने, दुईपांग्रे र इन्धन बोकेका गाडी सुरुङमा चलाउन पाइनेछैन ।सुरुङमार्ग निर्माणको काम जापानी कम्पनी हाज्मा एन्डो कर्पोरेसनले गरिरहेको छ । २२ अर्ब रुपैयाँमा ठेक्का लागेको यो आयोजनामा जापानको साढे १६ अर्ब रुपैयाँ ऋण सहयोग छ । यसमा नेपाल सरकारको ६ अर्ब रुपैयाँ लगानी छ । मुख्य सुरुङको दूरी २६८८ किमि रहेको छ ।"
भारतविरुद्ध संयमित हुने नेपालको रणनीति,"(काठमाडौं) साफ महिला च्याम्पियनसिप फुटबल क्लाइमेक्सतर्फ अग्रसर छ । आइतबार अबेरसम्म स्पष्ट भइसक्नेछ, फाइनल खेल्ने दुई टिम ? सेमिफाइनल तिनै टिम पुगेका छन्, जसले यो यात्रा तय गर्नेछ भनेर अनुमान गरिएको थियो । यस्तोमा दिनको पहिलो सेमिफाइनलमा डिफेन्डिङ च्याम्पियन बंगलादेशले भुटानको सामना गर्नेछ अनि दोस्रो खेल नेपाल र भारतबीच हुनेछ । दक्षिण एसियाली महिला फुटबलको दृष्टिकोणले त यो ब्लकबस्टर्स नै हो । फेरि यो इतिहास दोहोरिए जस्तै हो । साफ च्याम्पियनसिप लगातार दोस्रोपल्ट काठमाडौंको दशरथ रंगशलामा भइरहेको छ । सन् २०२२ को संस्करणमा पनि यही सेमिफाइनल समीकरण जुरेको थियो । त्यसमा बंगलादेशले भुटानमाथि ८० को ठूलो अन्तरको जित रचेको थियो । दोस्रो सेमिफाइनलको निर्णय भने झिनो अन्तरले मात्र भएको थियो, त्यसमा नेपालले भारतलाई १० ले हराएको थियो । रश्मिकुमारी घिसिङको त्यो प्रख्यात गोलको मदतमा नेपाल पहिलोपल्ट भारतविरुद्ध हाबी भएको थियो । यसपल्टको संस्करणमा उदीयमान टिम रहेको छ भुटान । पछिल्लो केही समयदेखि सबैले महसुस गरिरहेको थियो, भुटानी फुटबल स्तर उकालो चढ्दै छ । यो तथ्य महिला फुटबलमा पनि लागू हुन्छ । भुटान दुई वर्षअगाडि पहिलो पटक सेमिफाइनल पुगेको थियो । अहिले टोलीले त्यस्तै उपलब्धि दोहोर्याएको छ । लगभग मान्न सकिन्छ, यसपल्ट बंगलादेशले फेरि दोहोर्याएर त्यस्तो ठूलो अन्तरको जित भुटानविरुद्ध निकाल्न सक्दैन । बरू उल्टै संघर्ष गर्नुपर्ने हुनसक्छ । भुटानी महिला फुटबल अहिले सही दिशातर्फ अग्रसर छ र हामीले सेमिफाइनलमा बलियो चुनौती पेस गर्नेछौं, भुटानी टिमका प्रशिक्षक निकोला डेमिन भन्छिन् । बंगलादेशी प्रशिक्षक पिटर बटलर पनि मान्छन्, अब भुटान पहिले जस्तो रहेन, बलियो प्रतिद्वन्द्वी भएको छ । त्यसैले बटलरलाई पनि लागेको छ, खेल प्रतिस्पर्धात्मक हुनेछ । उनले भनेका छन्, इतिहासमा के भएको छ, त्यसलाई मनमा राखेर खेल्नुहुन्न । हामी सेमिफाइनलमा राम्रो खेल्नेमा तत्पर छौं ।'सावित्रालाई सजिलै खेल्न दिन्नन'दोस्रो सेमिफाइनलमा नेपालले भारतको सामना गर्दा एउटा अपेक्षा हुनेछ, दशरथ रंगशाला पूरापूर भरिने । भारतलाई फेरि दोहोर्याएर हराउन नेपाली टिमलाई चाहिने भनेको तिनै समर्थक हुन् । त्यो पनि १२ औं खेलाडी का रूपमा । भुटानविरुद्धको खेलमा निराशाजनक बराबरी खेलेपछि नेपालले माल्दिभ्स र श्रीलंकाविरुद्धको खेलमा फेरि लय समातेको छ । त्यसमा गोलको दुःख भएन । अर्कोतर्फ भारत भने बंगलादेशविरुद्धको हारबाट माथि उठेर खेल्ने प्रयासमा हुनेछ । यस खेलको पूर्वसन्ध्यामा नेपाली टिमका प्रशिक्षक राजेन्द्र तामाङले भनेका छन्, अहिलेसम्म तीन खेलेका छौं । पहिलो खेलमा अलिकति गाह्रो भयो । अब भने यिनै तीन खेलले गर्दा हाम्रो टिमले एउटा स्वरूप लिएको छ । हाम्रासामु त्यस्तो बलियो भारतीय टिम छ, जसलाई हामीले दक्षिण एसियाली महिला फुटबलको सबैभन्दा ठूलो टिम मान्न सक्छौं । भारत पाँच पटकको च्याम्पियन हो । संयोगले ती पाँच फाइनलमा हार्ने टिम नेपाल नै हो । उनी थप्छन्, बंगलादेशविरुद्धको खेलमा हार्यो भन्दैमा भारतलाई अन्यथा मान्न सकिन्न । हामीले संयमित भएर सेमिफाइनल खेल्नुपर्ने हुन्छ । बलमाथि बढी नियन्त्रण राख्नुपर्नेछ । सक्दो अवसर बनाउन प्रयास गर्नुपर्छ । हामीले व्यक्तिगत खेलमा ध्यान दिएर हुन्न, एउटा टिमका रूपमा खेल्नुपर्ने हुन्छ । मलाई लाग्छ, भारतले सावित्रा भण्डारीलाई सजिलै खेल्न दिने छैन । त्यसैले यो हाम्रा अरू खेलाडीका लागि भने अवसर हुनसक्छ । हामीले भारतविरुद्ध बलियो रक्षापंक्तिमा जोड दिनेछौं ।"
लाइफ केयर च्याम्पियन,"(तिलोत्तमा)भारतको लाइफ केयर क्रिकेट क्लबले भैरहवामा वीपी कोइराला स्मृति कप टी२० आमन्त्रण क्रिकेट प्रतियोगिताको उपाधि जितेको छ । भैरहवास्थित सिद्धार्थ क्रिकेट रंगशालामा शनिबार फाइनलमा लाइफ केयरले नेक्सस रूपन्देही११ लाई २१ रनले पराजित गरेको थियो । लाइफ केयरले ५ लाख रुपैयाँसहित ट्रफी उचाल्यो । उपविजेता बनेको नेक्ससले ३ लाख रुपैयाँ पुरस्कार पायो । टस हारेर ब्याटिङ गरेको लाइफ केयरले ६ विकेट गुमाई १ सय ६४ रन बनायो । शुभम लम्बाले ३९, दीपक पुनियाले ३८, एकांश धोवलले २५, दिपांशु फोरेले २४ र राजेश शर्माले १७ रन जोडेका थिए । रूपन्देहीका दिपेश कँडेलले २, शाहब आलम, वसिर अहमद, दिनेश अधिकारी र कृष्ण कार्कीले ११ विकेट लिए । १ सय ६५ रनको लक्ष्य पाएको रूपन्देही भने १ सय ४३ रनमै अलआउट भयो । कृष्ण कार्कीले ३५, बसिर अहमदले २५, शंकर रानाले २४, सुमित महर्जनले २०, मृनाल गुरुङले १५, प्रतीक श्रेष्ठले ११ रन बनाएका थिए ।लाइफ केयरका सक्षम शर्माले ३, योगेश कुमार र जस्मित नैनले २२ तथा रोहित डङ्गवाल, शुभम लम्बा, क्षितिज त्रिपाठीले ११ विकेट लिए । प्लेयर अफ द म्याच शुभम लम्बा चुनिए । लाइफ केयरका दीपक पुनिया उत्कृष्ट खेलाडी र ब्याटर भए । उनले ५५ हजार रुपैयाँ पुरस्कार पाए । रूपन्देहीका शाहब आलम उत्कृष्ट बलर बने । उनले २० हजार पाए । नेक्सस क्रिकेट एकेडेमीले रूपन्देही क्रिकेट संघको प्राविधिक सहयोगमा आयोजना गरेको प्रतियोगितामा ५ दक्षिण एसियाली राष्ट्रका क्लब टिम सहभागी थिए । स्पर्धा ८ दिन चलेको थियो । कस्तो अनुभव गरे विदेशी खेलाडीले ?प्रतियोगितामा पाकिस्तानी स्टार क्रिकेटर इमरान नाजिरसहित मुम्बई इन्डियन्सबाट आईपीएल खेलेका दीपक पुनिया, बंगलादेशका आलोक कपाली र मुनिम साहरियर लगायतका खेलाडी सिद्धार्थ रंगशालाको अनुभव बटुले । इमरान लामो समयको इन्जुरीपछि पुनः खेलमा फर्किएका खेलाडी हुन् । उनले नेपाली खेलाडीसँग पहिलो पटक प्रतियोगितामा खेलेको र उनीहरूको खेलप्रतिको लगाव राम्रो पाएको सुनाए । बलिङ र फिल्डिङमा नेपाली खेलाडीले मिहिनेत गर्दा रहेछन्, उनले भने, ब्याटिङमा थप केही सिक्नुपर्ने देखिन्छ । सिद्धार्थ रंगशाला मैदानको प्रशंसा गर्दै उनले स्टेडियमका लागि केही पूर्वाधार थप्न सुझाए । मैदानको राम्रो हेरचाह र थप व्यवस्थित बनाउन सके मैदानले बाहिरी देशका खेलाडीलाई आकर्षित गर्न सक्ने इमरानको तर्क थियो ।यसअघि एकपटक एम्बासडरका रूपमा काठमाडौंसम्म आएका उनले क्रिकेट विकासमा यहाँका खेलाडी र खेलप्रेमी अघि बढ्न खोजिरहेको माहोल आफूले देखेको बताए । मैले नेपालको खेल हेरेर बस्ने मौका पाएको थिइनँ, उनले भने, अहिले प्रत्यक्ष खेल्दा मलाई गर्व लाग्यो, नेपाली खेलाडी र सम्बन्धित निकायले क्रिकेटलाई माया गरेको महसुस गर्न पाएँ । युवालाई खेलमा प्रोत्साहन गर्नु नै राम्रो पक्ष हो । भौतिक हिसाबले नेपाली भूमिमा देखाएको सद्भाव र हँसिलो अनुहारका साथ गरिएको स्वागतले आफू थप प्रभावित भएको उनले सुनाए । भारतीय क्रिकेटर दीपक पुनियाले पनि यहाँ आएर खेल्दा नेपालीहरू क्रिकेटमा लागिपरेको महसुस गरेको बताए । यहाँ मैदान भारतीय जस्तै बनाउन र थप खेलाडी उत्पादन गर्न केही समय लाग्ला, उनले भने, तर यसको प्रचुर सम्भावना देखेको छु, नेपालमा क्रिकेट विकास जुन रूपमा भइरहेको छ, यसले भविष्यमा राम्रो हुँदै जाने संकेत छ । खेलाडी उत्पादन भइसकेपछि कसरी खेलमा टिकाइराख्ने भन्नेतर्फ नेपाल क्रिकेट संघ क्यान) र देशको सरकारले ध्यान दिइराख्नुपर्ने बताए । आफूले नेपाली खेलाडीसँग पहिलो पटक खेलिरहेको भए पनि यहाँका खेलाडीबारे धेरै सुनेको बंगलादेशी टिमका कप्तान मुनिम साहरियरले बताए । आफूले सुनेजस्तै नेपाली खेलाडी मिहिनेत देखेको उनले प्रस्ट्याए । नेपालको खेलप्रति चासो राख्नेमा पर्छु, उनले भने, फुटबल, भलिबल र क्रिकेट सबैतिर नेपाली खेलाडीले विकास गरिरहेको पाएको छु । उनले ढाकादेखि नेपाल आउन भिसासमेत नचाहिने भएकाले भातृसम्बन्धमा रहेका दुई देशबीच खेलको माध्यमबाट मित्रता बढाउन पाउँदा खुसी लागेको बताए । नेपालको काठमाडौं र त्यहाँको मैदानबारे सुने पनि सिद्धार्थ रंगशालामा यो मौसममा खेल्न अति नै उपयुक्त रहेको अनुभव भयो, उनले भने, यही समयमा हरेक पटक टुर्नामेन्ट गर्न सकियो भने राम्रो हुन्छ । आयोजक नेक्सस क्रिकेट एकेडेमीका अध्यक्ष भरतबहादुर शाहीले प्रतियोगिता काठमाडौंमा गर्ने भनिए पनि मैदान खाली नभएपछि पोखरा र भैरहवामा रोज्दा यहाँ आएको बताए । यहाँ पीएम कप भइसकेको, एनपीएल खेलाइएकाले यो मैदानमा जानुपर्छ भन्ने लाग्यो, उनले भने, ग्राउन्डको स्तरोन्नतिसँगै पूर्वाधार थप्न सके खेलाडी उत्पादनमा टेवा पुग्नेछ ।"
नेपाल र अमेरिका दुवै दबाबमा,"(काठमाडौं)अमेरिकाविरुद्ध आइतबार डालासमा उत्रिँदा नेपाल विश्वकप क्रिकेट लिग २ को कठिन मोडमा हुनेछ । हालै खेलेका खेलमा औसत नतिजा निकाल्दै आए पनि नेपालले लिग २ मा अझै लय भेट्टाउन सकेको छैन । ८ राष्ट्र सहभागी प्रतियोगिताको अंकतालिकामा सातौं स्थानमा छ ।नेपालले लिग २ का दुई शृंखलामा खेलेका ८ खेलमा केवल एक जितमात्र निकालेको छ । ६ खेलमा पराजित नेपालको गत महिना ओमानसँग क्यानडामा खेलिएको खेल वर्षाले रद्द भएको थियो । क्यानडामा नेपालले क्यानडा र ओमानसँग २२ खेलमा बटुलेको त्यही १ अंक थियो । त्यसअघि नेपालले फेब्रुअरीमा घरेलु मैदानमा भएको नेदरल्यान्ड्स र नामिबियासँगको २२ खेलमा एकमात्र विजय हात पारेको थियो ।तर, नेपालले अघिल्लो साता अमेरिकाविरुद्ध डालासमै भएको ट्वान्टी२० अन्तर्राष्ट्रिय शृंखला ३० ले क्लिन स्विप गरेको छ । यही नतिजामा उच्च मनोबल लिएर नेपाल आइतबार अमेरिकाविरुद्ध लिग २ को खेलमा उत्रने छ । नेपाल, अमेरिका र स्कटल्यान्डबीचको लिग २ को यो शृंखला शुक्रबार नै सुरु भइसकेको छ ।स्कटल्यान्डले शुक्रबार अमेरिकालाई १० विकेटले हराएको थियो । ३९ रन बनाउँदा ६ विकेट गुमाएको अमेरिका १ सय ४४ रन बनाई ३९ औं ओभरमा अलआउट भयो । एन्ड्रयु उमिदले ७९ बलमा ९८ र चार्ली टियरले ७० बलमा ४३ रन बनाएपछि स्कटल्यान्डले २५ ओभरभित्रै लक्ष्य पूरा गरेको थियो । दबाबमा रहेको अमेरिकाले उपकप्तान एरोन जोन्सलाई शृंखलामा बाहिर राखेपछि घरेलु टोलीमाथि झनै दबाब बढ्दै गएको छ । नेपालले शनिबार १५ सदस्यीय टोली घोषणा गरेको छ । एकदिवसीयमा कमजोर प्रदर्शन गर्दै आएको नेपालले यो संरचनाका विशेषज्ञ ब्याटर देव खनाललाई रिजर्भमा राखेको छ । देवसँगै सागर ढकाल पनि रिजर्भमा छन् । रोहित पौडेलेको कप्तानीमा रहेको नेपाली टोलीमा आसिफ शेख, कुशल भुर्तेल, अनिल साह, भीम सार्की, आरिफ शेख, कुशल मल्ल, दीपेन्द्रसिंह ऐरी, अर्जुन साउद, सोमपाल कामी, करण केसी, गुलशन झा, रिजन ढकाल, सन्दीप लामिछाने र ललित राजवंशी छन् । नेपाल र अमेरिकाबीच भएको पछिल्ला ५ एकदिवसीय अन्तर्राष्ट्रियमा दुवै टोलीले २२ खेल जितेका छन् भने एक खेल टाइ भएको थियो । सन् २०२२ मा लिग २ का लागि अमेरिका जाँदा नेपालले अमेरिका र ओमानविरुद्धका ४ खेलमा २ खेलमा पराजित हुँदै १ खेल जितेको थियो भने १ खेल टाइ भएको थियो ।"
ऋतिक र सुनीरा विजेता,"काठमाडौं (कास) सुनीरा थापा र ऋतिक राना चौथो वीर गणेशमान सिंह राष्ट्रिय टेनिस प्रतियोगितामा च्याम्पियन भएका छन् ।गणेशमान सिंह फाउन्डेसनको आयोजनामा शनिबार भएको प्रतियोगितामा सुनीरा महिला र ऋतिक पुरुष सिंगल्समा च्याम्पियन भए । दुवैले समान एक लाख रुपैयाँ नगद पुरस्कार पाए । सातदोबाटोस्थित टेनिस कोर्टमा भएको महिला फाइनलमा सुनीराले अभिलाषा विष्टलाई ६४, ७५ को सेटमा हराइन् । प्राज्ना मानन्धर र स्वस्तिका विष्ट तेस्रो भए । पुरुष फाइनलमा ऋतिकले राजवीर प्रधानलाई ६१, ६३ ले हराए । प्रणव मानन्धर र आयुषमान घले संयुक्त रूपमा तेस्रो भए ।दुवै विधाका उपविजेताले ५० हजार र तेस्रो हुनले समान १२ हजार ५ सय रुपैयाँ पुरस्कार पाए । पुरुष ४५ वर्षमाथि सिंगल्समा कमलबहादुर भण्डारी च्याम्पियन भए । कमलले फाइनलमा छेवाङ लामामाथि ६१, ६२ को जित रचे । च्याम्पियन कमलले ३७ हजार ५ सय र छेवाङले १८ हजार ७ सय ५० रुपैयाँ पुरस्कार प्राप्त गरे । सोही उमेर समूहमा सुकमान तामाङ र महेश श्रेष्ठ तेस्रो भए । यी दुईले ३ हजार १२५ रुपैयाँ प्राप्त गरे ।पुरुष डबल्समा आयुष्मान र प्रदीप खड्काको जोडीले सफलता पाए । महिला डबल्समा भने खेलाडी संख्या नपुगेपछि प्रतिस्पर्धा रद्द गरिएको आयोजकले जनाएको छ । नेपाल टेनिस संघको प्राविधिक सहयोगमा सम्पन्न प्रतियोगिताको सिनियर, भेट्रान र जुनियरमा गरी २२ स्पर्धामा प्रतिस्पर्धा भएको थियो । पुरुषमा ३५ वर्षमाथि सिंगल्समा सन्तोष खत्री र डबल्समा सन्तोष खत्री र सुवास बस्नेतको जोडी, ५५ वर्षमाथि सिंगल्समा कमल थापा र डबल्समा उत्तम शेर्पा र चन्द्र शाहीको जोडी, ६५ वर्षमाथि सिगंल्समा कमल थापा र डबल्समा विदुर विष्ट र भिक्टर राणाको जोडी विजयी भएको थियो ।सबै विधाका शीर्ष तीन स्थानका विजेता खेलाडीले नगद पुरस्कार पाएका थिए । विजेतालाई उपप्रधानमन्त्री प्रकाशमान सिंह, गणेशमान सिंह फाउन्डेसनका सदस्य भाष्करमान सिंह र टेनिस संघकी अध्यक्ष ज्योति राणाले पुरस्कृत गरे ।"
फिदिम र याङवरक सेमिफाइनलमा,"पाँचथर (कास) फिदिममा आयोजित सातौं तरुण गोल्डकप फुटबलमा शनिबार विजयी हुँदै फिदिम नगरपालिका र याङवरक गाउँपालिका सेमिफाइनल पुगेका छन् ।पहिलो खेलमा कुम्मायक गाउँपालिकालाई ३१ ले पराजित गर्दै याङवरक र फालेलुङ गाउँपालिकालाई १० गोलले हराउँदै फिदिम नगरपालिका सेमिफाइनल पुगेका हुन् । फिदिम माध्यमिक विद्यालयको मैदानमा याङवरकबाट दीपेश योङया, सुदीप योङया र दिपेश लिम्बूले एकएक गोल गरे भने कुम्मायकका सुशील लावतीले एक गोल फर्काए । दोस्रो खेलमा फालेलुङविरुद्व फिदिमका आयुष राईले गरेको गोल नै निर्णायक बन्यो । नेपाल तरुण दलको ७२ औं स्थापना दिवसका प्रतियोगिता आयोजना गरिएको हो । प्रतियोगितामा जिल्लाका ८ स्थानीय तहका टिम सहभागी छन् । विजेताले १ लाख १ सय ७२ र उपविजेताले ५१ हजार १ सय ७२ रुपैयाँ पुरस्कार पाउने आयोजक तरुण दल पाँचथरले जनाएको छ । कात्तिक १३ सम्म चल्ने आयोजकका गजेन्द्र तुम्बापोले बताए ।"
आयोजक रोलिङलाई उपाधि,"(झापा)धुलाबारीमा सम्पन्न आठौं आमन्त्रण रोलिङ च्यालेन्ज कप फुटबल प्रतियोगिताको उपाधि आयोजक रोलिङ क्लबले जितेको छ । आयोजकले धुलाबारी माविको मैदानमा शनिबार फाइनलमा पाहुना टोली दार्जिलिङको मानेभञ्ज्याङ एफसीलाई टाइब्रेकरमा ३१ ले हराएको हो । उपाधिसँगै रोलिङले ३ लाख रुपैयाँ पुरस्कार र ट्रफी उचाल्यो ।निर्धारित समयमा ११ गोल भएपछि टाइब्रेकरबाट अन्तिम निर्णय लिइएको थियो । खेलको ४२ औं मिनेटमा रोलिङका रोहन कार्की र ६६ औं मिनेटमा मानेभञ्ज्याङका कप्तान सोनाम जाङ्पोले गोल गरेपछि खेल बराबरी भएको थियो । फाइनलको प्लेयर अफ द म्याच रोलिङका गोलरक्षक युवराज पुरी भए । उनले ५ हजार र ट्रफी पाए । उपविजेता मानेभञ्ज्याङले १ लाख ५० हजार पायो । उत्कृष्ट गोलकिप्पर रोलिङका अभिषेक बराल, उत्कृष्ट डिफेन्डर रोलिङका सीमान्त थापा, उत्कृष्ट मिडफिल्डर मानेभञ्ज्याङका रोबर्ट, उदीयमान खेलाडी रोलिङका नीरज कार्की, सर्वाधिक गोलकर्ता रोलिङका उत्सव राई र उत्कृष्ट प्रशिक्षक रोलिङका सचिन्द्र धिमाल पुरस्कृत भए । प्रतियोगिताको सर्वोत्कृष्ट खेलाडी रोलिङका रोहन कार्की चुनिए । उनीहरूले १५ हजार र ट्रफी पाए । विजेतालाई कोशी प्रदेशसभा सदस्य गोपाल तामाङ, अर्जुनधारा नगरप्रमुख बलदेवसिंह गोम्देन, नेपाल उद्योग वाणिज्य महासंघका सदस्य नरेन्द्रखड्का, मेची उद्योग वाणिज्य संघका अध्यक्ष खेमराज प्रसाईं, क्लबका अध्यक्ष नोभेम्बर नेम्वाङलगायतले पुरस्कृत गरे ।"
नवलपुरलाई ज्योतिपुञ्ज कप,"(पाल्पा) युनाइटेड युथ क्लब नवलपुरले पाल्पाकै सर्वाधिक राशिको दोस्रो ज्योतिपुञ्ज कप फुटबल प्रतियोगिताको उपाधि जितेको छ । युनाइटेडले शनिबार पेनाल्टी शुटआउटमा गन्नी फुटबल क्लब पोखरालाई ५४ ले हराएको हो । निर्धारित समयमा गोल हुन नसकेपछि खेल टाइब्रेकरमा पुग्यो । ट्राइब्रेकरमा गन्नीका विनोद घिमिरेले गोल गर्न चुकेसँगै उपाधि युनाइटेडको पोल्टामा पुग्यो । युनाइटेडका सुशान्त गुरुङ, सलिल ढकाल, सुशील राई, समीप ढकाल, रवीन्द्र श्रेष्ठले गोल गरे । गन्नीका सजिन थापामगर, लक्ष्मण मगर, रोशन रानामगर, अश्विन घोरासैनीले गोल गरे । युनाइटेड युथले ३ लाख ३ हजार ? र उपविजेता गन्नीले १ लाख ७७ हजार ७७७ रुपैयाँ नगद पुरस्कार पाए । विजेतालाई रामपुर नगरपालिकाका नगरप्रमुख रमणबहादुर थापा, आयोजक ज्योतिपुञ्ज युवा क्लबका अध्यक्ष सुदीप गौतम, जापानी समाजसेवी काजुमासा काकिमी (ओकेबाजे) ले पुरस्कार प्रदान गरे । नगरप्रमुख थापाले खेलकुदको क्षेत्रमा हरेक वर्ष लगानी गर्दै आएको र युवालाई थप उत्प्रेरणा दिने गरी काम गर्ने बताए । उत्कृष्ट खेलाडी युनाइटेडका अनिल रानाले १५ हजार ५५५ रुपैयाँ पुरस्कार पाए । उत्कृष्ट डिफेन्डर गन्नीका योगेश गुरुङ र उत्कृष्ट गोलकिपर युनाइटेडका राजन रानाले ७ हजार ७ सय ७७ रुपैयाँ पाए । संयुक्त सर्वाधिक गोलकर्ता बनेका युनाइटेडका अनिल राना, सन्दीप ढकाल र गन्नीका सन्दीप रानालाई ७ हजार ७७७ रुपैयाँ गरिएको संयोजक अनिल शाहीले बताए । ज्योतिपुञ्ज युवा क्लबको २८ औं वार्षिकोत्सवका अवसरमा किसानबारी मैदानमा भएको प्रतियोगितामा रूपन्देही, पोखरा, काठमाडौं, स्याङ्जा, पूर्वी र पश्चिम नवलपरासीका गरी १० क्लबले सहभागिता थियो ।"
आयुश र अनिशा विजयी,"नेपालगन्ज (कास) दसौं धारा नेपालगन्ज म्याराथनको प्रवर्द्धन गर्ने उद्देश्यले शनिबार आयोजित राप्तीसोनारी ५ किमि दौडको उपाधि आयुश केसी र अनिशा थारुले जितेका छन् । निर्धारित दुरी आयुशले १९ मिनेट २३ सेकेन्ड र अनिशाले २५ मिनेट २१०५ सेकेन्डमा पूरा गरे ।नेपालगन्ज म्याराथनको एक दशक यात्रा पूरा अवसरमा राप्तीसोनारी गाउँपालिका वडा २ बिनौनामा भएको दौडमा छात्रतर्फ करण नेपाली दोस्रो र मनोज थारु तेस्रो भए । छात्रातर्फ सुमित्रा राना दोस्रो र सन्तोषी थारु तेस्रो भए । विजेता खेलाडीलाई राप्तीसोनारी गाउँपालिका प्रमुख तप्त पौडेल, रेस डाइरेक्टर चन्द्र गुरुङ, राष्ट्रिय धावक तीर्थ ओली, नेपालगन्ज म्याराथन संस्थापक टीएस ठकुरीले पुरस्कार वितरण गरे ।"
सिर्जनको ह्याट्रिक,नवलपरासी (कास) कोल्हुवामा भइरहेको राइनो कप फुटबलमा शनिबार क्वाटरफाइनलमा सिर्जन क्षेत्रीको ह्याट्रिकप्रेरित नमोबुद्ध युवा क्लब सप्तरीले इलेभेन स्टार क्लब भारतलाई ५० ले हराएको छ । नमोबुद्धलाई सेमिफाइनल पुर्याउने क्रममा १५ औं मिनेटमा सिर्जनले गोल गरेर अग्रता दिलाए । ३४ औं मिनेटमा सामल सुनारले गोल थपे । दोस्रो हाफको ११ औं मिनेटमा सिर्जनले व्यक्तिगत दोस्रो र २६ औं मिनेटमा तेस्रो गोल गर्दै ह्याट्रिक पूरा गरे । आइतबार सेमिफाइनलमा देशभक्त र एपीएफ क्लबबीच प्रतिस्पर्धा हुनेछ ।
