शीर्षक,विवरण
मेलम्चीको उद्घाटन ४ वर्षमा ९ औं पटक,"बाढीले मेलम्चीको हेडवर्क्स बर्सेनि पुर्ने गरेको छ । मुहानको मर्मत गरेर पानी वितरणको तयारी हुनेबित्तिकै हरेक हिउँदमा प्रधानमन्त्री वा मन्त्रीले उद्घाटन गर्छन् । अध्ययन भएको झन्डै तीन दशक र निर्माण सुरु गरेको २२ वर्षपछि २०७७ असारमा सुरुङमा मेलम्चीको पानी पठाउने स्वीच थिचेर सिन्धुपाल्चोकका तत्कालीन प्रमुख जिल्ला अधिकारी उमेश ढकालले उद्घाटन गरेका थिए । बाढीले मुहानमा क्षति पुर्याएपछि पुनर्निर्माण गरेर ०७७ फागुन ११ मा तत्कालीन खानेपानीमन्त्री मणिचन्द्र थापा, खेलकुदमन्त्री दावा तामाङ र सहरी विकास राज्यमन्त्री रामवीर मानन्धरले पुनः सुरुङमा पानी पठाउने स्वीच थिचेर उद्घाटन गरेका थिए । ११ दिनपछि तत्कालीन प्रधानमन्त्री केपी शर्मा ओलीले सुन्दरीजलस्थित प्रशोधन केन्द्र फ्लसिङ टनेल को हाइड्रोमेकानिकल को बटम थिचेर पानी खसालेका थिए । एक महिनापछि अर्थात् २०७७ चैत २० मा तत्कालीन राष्ट्रपति विद्यादेवी भण्डारीले भृकुटीमण्डपमा बनाइएको ढुंगेधारामा पानी खसालेर उद्घाटन गरेकी थिइन् । २०७८ असारको बाढीले हेडवर्क्स पुरेपछि खानेपानी आपूर्ति बन्द भएको थियो । मर्मतपछि २०७८ चैत २९ मा तत्कालीन खानेपानीमन्त्री उमाकान्त चौधरीले हेडवर्क्स पुगेर डाभर्सन सुरुङमा पानी पठाएर उद्घाटन गरेका थिए । त्यसपछि २०७९ वैशाख ११ मा तत्कालीन खानेपानीमन्त्री चौधरीले नै मीनभवनस्थित ट्यांकीमा पानी खोलेर फेरि उद्घाटन गरे । तर बाढीपहिरोले पुनः मुहान पुरिने डर बढेपछि एक महिनामै सुरुङ बन्द गरियो । २०७९ मंसिर २३ मा चौधरीले फेरि काठमाडौंको महांकालस्थित पानी वितरण केन्द्रबाट दोस्रो पटक वितरण सुरुवात गरेका थिए । फेरि ६ महिनापछि बाढीको डरले २०८० असारमा सुरुङ बन्द गरियो । त्यो वर्ष पनि बाढीले मुहान पुरिएको थियो । गत पुसमा तत्कालीन प्रधानमन्त्री पुष्पकमल दाहालले सिंहदरबारस्थित आफ्नै कार्यालय परिसरमा बनाइएको धारा खोलेर पानी वितरणको उद्घाटन गरेका थिए । तर वर्षा सुरु भएसँगै गत असार दोस्रो सातादेखि मेलम्चीको पानी ल्याउन बन्द गरिएको थियो । काठमाडौं उपत्यका खानेपानी लिमिटेड (केयूकेएल) का प्रवक्ता प्रकाश राईले यस पटक विगतमा भन्दा तीन महिना अगावै सुन्दरीजलको प्रशोधन केन्द्रबाट उपत्यकाका तीनै जिल्लामा रहेका थोक वितरण केन्द्रमार्फत पानी वितरण सुरु गरेको बताए । अघिल्लो साताको बाढीले कीर्तिपुरलगायतका स्थानमा आंशिक रूपमा मात्र क्षति गरेकाले खानेपानी वितरण प्रणालीमा खासै अवरोध नआउने उनको भनाइ छ । उपत्यका आसपासका मुहान तथा वितरण प्रणाली बाढीपहिरोका कारण क्षति भएपछि दैनिक ६ देखि ७ करोड लिटर मात्र पानी वितरण हुँदै आएको थियो । केयूकेएलका अनुसार उपत्यकामा पानीको दैनिक माग करिब ४७ करोड लिटर छ । मेलम्चीबाट दैनिक १७ करोड लिटर पानी आउनेछ । हिउँदमा दैनिक करिब २४ करोड लिटर पानी वितरण हुने केयूकेएलले जनाएको छ ।वर्षात्मा पनि सुरुङ खाली नगरिएका कारण मेलम्ची मुहानबाट पठाएको केही घण्टामै सुन्दरीजलमा पानी झरेको मेलम्ची विकास समितिका कार्यकारी निर्देशक रत्न लामिछानेले जानकारी दिए । उनका अनुसार मुहानस्थित मेलम्ची खोलालाई ढुंगा र गेग्रानले छेकेर पानी सुरुङमा पठाइएको छ । प्राविधिकहरूका अनुसार धेरै वर्षा भयो भने सुरुङको मुख पुनः बन्द गर्नुपर्छ । वर्षात्बाट क्षति हुन नदिन मुहानमा चौबिसै घण्टा कर्मचारी तैनाथ रहने व्यवस्था मिलाइएको छ । लामिछानेका अनुसार सिन्धुपाल्चोकको हेलम्बुबाट २६ किमि सुरुङमार्फत अहिले दैनिक २० करोड लिटरभन्दा बढी पानी सुन्दरीजल आएको छ । तर प्रशोधन केन्द्रको क्षमता १७ करोड मात्र भएकाले बाँकी पानी वाग्मती खोलामा पठाइएको छ ।अघिल्लो साताको वर्षापछि आएको बाढीले उपत्यकाको पानीको स्रोतमा क्षति पुर्याएपछि मेलम्चीको पानी ल्याउन सरकारलाई दबाब परेको थियो । तर, २०७८ सालमा आएको बाढीबाट प्रभावित मुहान क्षेत्र हेलम्बुका बासिन्दा आन्दोलित थिए । उनीहरूले आफ्ना माग पूरा नभए पानी सुरुङमा पथान्तरण गर्न नदिने भन्दै लामो समयदेखि नाराजुलुस गर्दै आएका थिए । खानेपानीमन्त्री यादव सोमबार मेलम्ची मुहानमै गएर स्थानीयको माग पूरा गराउने लिखित प्रतिबद्धता जनाएपछि पानी सुरुङमा प्रवेश गराइएको हो ।सरकारका तर्फबाट मन्त्री यादवको नेतृत्वमा मेलम्ची विकास समितिका अधिकारीहरू तथा स्थानीयका तर्फबाट हेलम्बु गाउँपालिकाका अध्यक्ष निमाग्याल्जेन शेर्पा, स्थानीय संघर्ष समितिका अध्यक्ष पासाङ शेर्पासहितको राजनीतिक दलका प्रतिनिधिबीच सोमबार हेलम्बुमा वार्ता गरिएको थियो । बैठकमा हेलम्बुमा २०७८ सालमा आएको बाढीबाट प्रभावितको पुनःस्थापना, सडक, पुल, विद्यालय, साना उद्योगलगायतका भौतिक संरचना निर्माणमा सरकारको विशेष कार्यक्रममार्फत सहयोग रहने सहमति भएको छ । वार्तामा गरिएको सहमति कार्यान्वयनमा आफू इमानदारीपूर्वक लाग्ने मन्त्री यादवले बताए । हेलम्बुका अध्यक्ष निमाग्याल्जेनले सरकारलाई विश्वास गरेर फेरि एक पटक सहमति गरेको बताए । लिखित रूपमा गरेको सम्झौता कार्यान्वयन नभए पुनः आन्दोलनमा उत्रने उनको भनाइ छ ।"
दसैंका लागि चिटिक्क थारू बस्ती,"उनका जेठा छोरा प्रेम तीन वर्षदेखि परिवारसहित भारतको मुम्बईमा बस्छन् । जेठा छोराको घर पनि उनले नै लिपपोत गरिदिन्छिन् । घर लिपपोतका लागि जंगलबाट पहेंलो देखिने चाम्रो माटो ल्याउनुपर्छ । अहिले यस्तो माटो नजिक पाइँदैन, ट्र्याक्टरबाटै ढुवानी गर्नुपर्छ । प्रतिट्रली ३ हजारदेखि साढे ३ हजार रुपैयाँसम्म पर्छ । नजिकै शुक्लाफाँटा राष्ट्रिय निकुञ्ज छ तर माटो निकाल्न पाइँदैन । घरको भित्रपट्टि सेतो माटोले लिपपोत गरिन्छ । यस्तो माटो नदी, तलाउन वा पोखरीमा पाइन्छ । सेतो माटो भने महिलाहरू आफैं नदीमा गएर निकाल्छन् । यति बेला धान पाकेर पहेंलपुर भएका छन् । घर लिप्नेसँगै धानबाली भित्र्याउने पनि चटारो छ । दुवै काम सँगै भएकाले व्यस्तता बढेको जोनापुरकी सरिता पछल्डंग्याले बताइन् । उनका तीन वटा घर छन् । एक सातादेखि उनी लिपपोतमा लागेकी छन् । एक्लै नसक्ने भएपछि भीमदत्त नगरपालिका१९ बाग्फाँटा घर भएकी नन्द चाँदनीलाई पनि बोलाएकी छन् । पछल्डंग्याले भनिन्, खेतमा धान पनि पाकेको छ, त्यही भएर बढी चटारो छ । उनका श्रीमान् मिस्त्री काम गर्छन् । घरमा दृष्टिविहीन सासू र बिरामी ससुराको पनि रेखदेख गर्नुपर्छ । स्थानीय भीमबहादुर डंगौराका अनुसार दसैंमा घर लिपपोत नगरे देउता रिसाउँछन् भन्ने मान्यता छ । त्यसैले पक्की घर हुनेले पनि छेउमा सनो कच्ची घर बनाएकै हुन्छन्, उनले भने, लिपपोत गरेपछि मात्रै देउताको पूजा गरिन्छ । नवरात्रिको पञ्चमीका दिन थारू समुदायले घरमा विशेष पूजा गर्ने डंगौराले बताए । सप्तमीको दिन पनि पूजा गरिन्छ । राति ढिकरी र अनदी भात बनाउने सामग्री जुटाइन्छ । भोलिपल्ट ढिकरी र अनदीको भातसँगै खानाका विभिन्न परिकार बनाइन्छ । दशमीको दिन भलमन्साको घरमा सखिया नृत्य देखाइन्छ, गाउँभरिका सबै जना भलमन्साकै घरमा गएर टीका पनि लगाउँछौं, डंगौराले भने, सखिया नृत्यका लागि एकडेढ साताअघि नै तयारी सुरु हुन्छ । सखियामा पुरुषले मादल बजाउने, महिलाले नाच्ने गर्छन् ।"
भौतिक र चिकित्सा शास्त्रमा यसपालिका नोबेल विजेता,"(काठमाडौं)अन्तर्राष्ट्रिय क्षेत्रमा विभिन्न विषयमा हुने खोज तथा अन्वेषणमा चासो राख्ने जो कोहीलाई हरेक वर्ष अक्टोबर महिना निकै महत्त्वपूर्ण रहने गर्छ । त्यसको कारण हो, प्रतिष्ठित नोबेल पुरस्कार विजेताको नाम घोषणा । नोबेल पुरस्कार स्थापना भएको सवा एक शताब्दी भइसकेको छ । यो पुरस्कार हरेक वर्ष विभिन्न ६ विधामा प्रदान गरिँदै आइएको छ । स्वीडिस व्यापारी, इन्जिनियर तथा डाइनामाइटका आविष्कारक अल्फ्रेड नोबेलले सन् १९०१ मा स्थापना गरेको यस पुरस्कार सोही वर्षदेखि निरन्तर प्रदान गरिँदै आएको छ । चिकित्साशास्त्र, भौतिकशास्त्र, रसायनशास्त्र, साहित्य, शान्ति र अर्थशास्त्रमा उल्लेखनीय योगदान पुर्याउने व्यक्ति वा संस्थालाई नोबेल पुरस्कार प्रदान गरिन्छ । अर्थशास्त्रतर्फको पुरस्कार भने सन् १९६८ मा स्वीडेनको केन्द्रीय बैंकले स्थापना गरेको हो । अल्फ्रेड नोबेलको स्मृति दिवसमा हरेक वर्ष डिसेम्बर १० मा भव्य कार्यक्रम गरी नोबेल पुरस्कार प्रदान गर्ने गरिएको छ । चिकित्साशास्त्र, भौतिकशास्त्र, रसायनशास्त्र, साहित्य र अर्थशास्त्रतर्फको पुरस्कार स्टकहोम, स्वीडेनमा प्रदान गरिन्छ । नोबेल शान्ति पुरस्कारको विजेताको चयन नर्वेमा गरिन्छ । त्यसको जिम्मा नर्वेको संसद्ले नियुक्त गर्ने पाँच सदस्यीय समितिले गर्छ र पुरस्कार ओस्लोमा प्रदान गरिन्छ । विजेताहरूले नोबेल डिप्लोमा, नोबेल पदक र १ करोड १० लाख स्वीडिस क्रोनर (१० लाख अमेरिकी डलर) पाउँछन् । एकभन्दा बढी विजेता भएमा पुरस्कार रकम बाँडिन्छ । रकम पाउनका लागि विजेताले एउटा मन्तव्य दिनुपर्ने नियम छ । पुरस्कार विजेताको नाम भने करिब दुई महिनाअघि नै घोषणा गर्ने गरिएको छ । कमिटीले हरेक वर्ष पुरस्कारका लागि मनोनयन आह्वान गर्ने गर्छ । त्यसरी मनोनयन दर्ताका लागि सामान्यतया जनवरी अन्तिमसम्मको समय दिइन्छ । कसैले आफैंलाई मनोनयन गर्न पाउँदैन । नोबेल शान्ति पुरस्कारबाहेकका विधामा मनोनयनका लागि निमन्त्रणा आवश्यक पर्छ । शोध संस्थानका सदस्यहरू, विश्वविद्यालयका प्राध्यापकहरू, वैज्ञानिकहरू, पूर्वविजेताहरू र अन्यले मनोनयन दर्ता गर्ने गर्छन् । एउटा पुरस्कार बढीमा तीन जनालाई प्रदान गरिन्छ । नोबेल फाउन्डेसनको नियमअनुसार ५० वर्षसम्म अन्तिम छनोट सूची प्रकाशित गरिँदैन । नोबेल पुरस्कार विजेतालाई लरेट भन्ने गरिन्छ । यो शब्दले प्राचीन ग्रीसमा कुनै प्रतियोगिताका विजेताहरूलाई दिइने प्रतिष्ठित पुष्पहारको संकेत गर्छ । नोबेल फाउन्डेसनको नियमअनुसार यदि कुनै विधामा त्यस वर्ष पुरस्कृत हुन योग्य कोही ठहरिएनन् भने विजेताको नाम घोषणा गरिँदैन र पुरस्कार रकम अर्को वर्षका लागि राखिन्छ । पहिलो र दोस्रो विश्वयुद्धको समयमा केही वर्ष भने नोबेल पुरस्कार प्रदान गरिएको थिएन । नोबेल कमिटीले यस वर्षको विजेताका नाम घोषणाका लागि यसअघि नै मिति तय गरेको थियो । अक्टोबर ७ मा चिकित्साशास्त्र, अक्टोबर ८ मा भौतिकशास्त्र, अक्टोबर ९ मा रसायनशास्त्र, अक्टोबर १० मा साहित्य, अक्टोबर ११ मा शान्ति र अक्टोबर १४ मा अर्थशास्त्रतर्फको पुरस्कार विजेताको नाम घोषणा गर्ने जनाएको थियो । त्यसअनुसार यस वर्ष चिकित्साशास्त्र र भौतिकशास्त्र गरी दुई विधातर्फका विजेताको नाम घोषणा भइसकेको छ । कमिटीले सोमबार चिकित्सातर्फको विजेताको नाम घोषणा गरेको हो । चिकित्सातर्फको पुरस्कार अमेरिकी वैज्ञानिकद्वय भिक्टर एम्ब्रोस र ग्यारी रुभकुनलाई संयुक्त रूपमा प्रदान गरिने भएको छ । माइक्रोआरएनए को आविष्कार र आनुवंशिक प्रणालीको नियमनमा त्यसको भूमिकासम्बन्धी खोजका लागि एम्ब्रोस र रुभकुनलाई पुरस्कृत गर्ने निर्णय गरिएको कमिटीले जनाएको छ । वैज्ञानिकद्वयको अभूतपूर्व खोजले जीन नियमनमा नयाँ आयाम थपिएको कमिटीको भनाइ छ । माइक्रोआरएनए जीनहरूको गतिविधि नियमनसम्बन्धी आधारभूत सिद्धान्त हो । एम्ब्रोस र रुभकुनले आफ्नो अनुसन्धान एक प्रजातिको सानो जुकामा गरेका थिए । माइक्रोआरएनए जीनहरू बहुकोषीय जीवमा ५० करोड वर्षदेखि विकसित र विस्तारित हुँदै आएका छन् । मानव जातिमा विभिन्न माइक्रोआरएनएका लागि हजारभन्दा बढी जीन भएको पत्ता लागिसकेको नोबेल समितिले जनाएको छ । युनिभर्सिटी अफ मासाचुसेट्स मेडिकल स्कुलका प्राकृतिक विज्ञानका प्राध्यापक एम्ब्रोसको उक्त अनुसन्धानले यसअघि हार्वर्ड युनिभर्सिटीमा पुरस्कार प्राप्त गरेको थियो । मासाचुसेट्स जनरल अस्पतालमा आफ्नो अनुसन्धान गरेका रुभकुन हाल हार्वर्ड मेडिकल स्कुलमा आनुवंशिकीका प्राध्यापक हुन् । एम्ब्रोस र रुभकुनले पहिलो पटक माइक्रोआरएनएले गर्ने जीनको नियमन पत्ता लगाएका हुन् । मानिसको प्रत्येक कोषमा डीनएनएभित्र आनुवंशिक सूचना हुन्छ । हड्डीका कोष, स्नायुकोष, चर्मकोष, सेतो रक्तकोष, मुटुको कोष र अन्य विभिन्न कोषले त्यस्तो संकेत अति विशिष्ट किसिमले प्रयोग गर्छन् । वैज्ञानिकद्वयको अनुसन्धानले त्यो कसरी हुन्छ भनेर व्याख्या गरेको बीबीसीले उल्लेख गरेको छ । आनुवंशिक डीएनएबाट आरएनएमा प्रसारित सूचना प्रोटिन उत्पादनका लागि कोषभित्रको प्रणालीमा पुग्छ । डीनएनएमा संगृहीत आनुवंशिक निर्देशनबमोजिम प्रोटिन निर्माण हुने गरी त्यहाँ एमआरएनएको विस्तार प्रसारित हुन्छ । यसबारे हालसम्म पनि विभिन अनुसन्धान हुँदै आएका छन् । माइक्रोआरएनए नहुँदा कोष र तन्तुको विकास सामान्य रूपमा नहुने अनुसन्धानहरूले देखाएका छन् । माइक्रोआरएनएले मानिसमा असामान्य भएको खण्डमा हुने क्यान्सर र जीनमा हुने उत्परिवर्तनबाट हुने श्रवण शक्ति तथा आँखाको ज्योति गुम्ने तथा हड्डीसम्बन्धी समस्यालाई नियमन गर्न सक्छ । सोमबार घोषित पुरस्कार चिकित्साशास्त्रमा प्रदान गरिने ११५ औं नोबेल पुरस्कार हो । चिकित्सातर्फ हालसम्मका २ सय २९ विजेतामध्ये १३ जना मात्रै महिला छन् । गत वर्ष चिकित्सातर्फको नोबेल पुरस्कार कोभिड१९ को फैलावट रोक्ने एमआरएनए खोपमा काम गरेका कटालिन कारीको र ड्रियु वेइसम्यानलाई प्रदान गरिएको थियो । त्यस्तै, भौतिकशास्त्रतर्फको नोबेल पुरस्कार यस वर्ष आर्टिफिसियल इन्टेलिजेन्स (एआई) सम्बन्धी अनुसन्धानमा सक्रिय दुई वैज्ञानिकलाई संयुक्त रूपमा प्रदान गरिने भएको छ । नोबेल कमिटीले मंगलबार विजेताको नाम घोषणा गर्दै आर्टिफिसियल न्युरल नेटवर्कमार्फत मेसिन लर्निङलाई सक्षम बनाउनेतर्फ आधारभूत खोज तथा आविष्कार गरेकाले अमेरिकी वैज्ञानिक जोन जे होपफिल्ड र बेलायतीक्यानडेली कम्प्युटर वैज्ञानिक जियोफ्री ई हिन्टनलाई पुरस्कार दिने निर्णय गरिएको जनाएको हो । ९१ वर्षीय होपफिल्ड अमेरिकाको प्रिन्स्टन विश्वविद्यालयमा आणविक जीव विज्ञानका प्राध्यापक हुन् । ७६ वर्षीय हिन्टन क्यानडाको टोरन्टो विश्वविद्यालयका प्राध्यापक हुन् । उनले एआई विषयमा विद्यावारिधि गरेका छन् । उनी एआईको गडफादर का रूपमा पनि चिनिन्छन् । उनले सन् २०२३ मा गुगलबाट राजीनामा दिएका थिए र मानिसलाई पछाडि पार्न सक्ने मेसिनको खतराबारे चेतावनी दिएका थिए । एआईको महत्त्वपूर्ण अंग मेसिन लर्निङ ले कम्प्युटरलाई सूचना उत्पादन गर्न सक्ने बनाउँछ । हाल प्रयोगमा रहेका अनेकौं प्रविधिमा इन्टरनेट सर्फदेखि फोनमा तस्बिर सम्पादन गर्नेसम्ममा यसको प्रयोग हुने गरेको छ । नोबेल कमिटीले दुई वैज्ञानिकहरूको खोज र योगदानको महत्त्वपूर्ण प्रयोगको सूचीसमेत दिएको छ । त्यसमा जलवायु मोडलिङमा सुधार, सौर्य सेलको विकास र मेडिकल इमेजहरूको विश्लेषणलगायत छन् । पुरस्कार घोषणापछि हिन्टनले आफू आश्चर्यमा परेको बताएका छन् । मलाई यस्तो हुनेछ भन्ने कल्पना पनि थिएन । म आश्चर्यचकित भएको छु, हिन्टनले कमिटीसँग टेलिफोन कुराकानीमा भनेका छन् । प्राध्यापक हिन्टनको आर्टिफिसियल न्युरल नेटवर्क सम्बन्धी अनुसन्धानले नै च्याट जीपीटीजस्ता एआई च्याटबट विकसित गर्न सम्भव भएको हो । एआईमा न्युरल नेटवर्कहरू मानव मस्तिष्कसँग मिल्दोजुल्दो प्रणाली हुन् । तिनीहरूले कुनै कुरा सिक्ने र प्रशोधन गर्ने तरिकाका मानव मस्तिकसँग मिल्छ । न्युरल नेटवर्कले कुनै पनि व्यक्तिले जस्तै एआईलाई अनुभवबाट सिक्न सक्षम बनाउँछन् । प्राध्यापक हिन्टनले कृत्रिम न्युरल नेटवर्कमा आफ्नो काम क्रान्तिकारी भएको बताउँछन् । यो औद्योगिक क्रान्ति जस्तै हुन गइरहेको छ । तर हाम्रो शारीरिक क्षमताको सट्टा, यसले हाम्रो बौद्धिक क्षमतालाई पार गर्दै छ, उनले भने । तर उनी भविष्यबारे पनि उत्तिकै चिन्ता रहेको बताउँछन् । गत वर्ष उनलाई आफ्नो कामका लागि कुनै पछुतो छ कि भनेर सोधिएको थियो । त्यसको जवाफमा उनले त्यही काम पुनः गर्ने बताएका थिए । तर मलाई चिन्ता छ कि यसको समग्र परिणाम हामीभन्दा धेरै बुद्धिमानी प्रणालीहरू विकसित हुन सक्छन् र अन्ततः तिनले नियन्त्रणमा लिन सक्छन् भन्ने हो, उनले भनेका थिए । उनले सधैं सही जवाफ पाइँदैन भन्ने थाहा पाउँदा पाउँदै पनि आफूले धेरै चीजहरूका लागि च्याट जीपीटीको प्रयोग गर्ने गरेको बताउँछन् । प्राध्यापक जोन होपफिल्डले विभिन्न ढाँचाहरू परिवर्तन गर्ने र सुरक्षित राख्ने नेटवर्कको आविष्कार गरेका हुन् । यो हाम्रो मस्तिष्कले जस्तै कसरी कुनै कुरासँग सम्बन्धित तर अन्य शब्द प्रयोग गरेर भन्न खोजेका शब्दहरू सम्झाउने भन्नेबारेमा काम गर्छ । नोबेल पुरस्कार कमिटीले दुई वैज्ञानिकको काम अनुहार पहिचान र भाषा अनुवादजस्ता हाम्रो दैनिक जीवनको हिस्सा भएको बताएको छ । भौतिकशास्त्रका लागि नोबेल समितिका अध्यक्ष एलेन मुन्सले भन्छन्, यसको द्रुत विकासले सामूहिक रूपमा हाम्रो भविष्यबारे भने चिन्ता बढाएको छ । गत वर्ष यो पुरस्कार सूक्ष्म कालखण्ड पत्ता लगाउने प्रकाशसँग सम्बन्धित प्रयोगका लागि तीन जना भौतिकशास्त्रीले प्राप्त गरेका थिए । पदार्थमा इलेक्ट्रोनको गतिशीलताको अध्ययनका निम्ति प्रकाशको एटोसेकेन्ड पल्स उत्पन्न गर्ने प्रयोगात्मक प्रक्रिया पत्ता लगाएकामा पिएर एगोस्टिनी, फेरेन्ट्स क्राउस र एन ल हुलिएलाई उक्त पुरस्कार दिइएको थियो । सन् १९०१ यता भौतिकशास्त्रतर्फको नोबेल पुरस्कार १ सय १७ पटक घोषणा गरिसकिएको छ । यो विधाको नोबेल पुरस्कार हालसम्म २ सय २४ जनाले प्राप्त गरिसकेका छन् । तीमध्ये जोन बार्डिनले दुई पटक पाएका छन् । अर्थर अस्किन भौतिकशास्त्रमा नोबेल पुरस्कार पाउने हालसम्मकै पाका व्यक्ति हुन् । उनले ९६ वर्षको उमेरमा नोबेल पुरस्कार पाएका थिए । भौतिकशास्त्रतर्फ नोबेल पुरस्कार पाउने सबैभन्दा कम उमेरका व्यक्ति लरेन्स ब्यार्ग हुन् । उनले २५ वर्षको उमेरमा नै यो पुरस्कार पाएका थिए । गत वर्ष मोउंगी जी बवेन्डी, लुइस ई ब्रुस र एलेक्सी एकिमोभलाई रसायनशास्त्रतर्फको नोबेल पुरस्कार प्रदान गरिएको थियो । त्यस्तै, नाट्यकर्मी जोन फोसेलाई साहित्यतर्फको र इरानी मानवअधिकारकर्मी नर्गेस मोहमदीलाई शान्ति तथा क्लाउडिया गोल्डिनलाई अर्थशास्त्रतर्फको नोबेल पुरस्कार प्रदान गरिएको थियो । बालबालिकाको शिक्षासम्बन्धी अभियान चलाएकी मलाला युसुफजाई सबैभन्दा कम उमेरकी नोबेल पुरस्कार विजेता हुन् । सन् २०१४ मा नोबेल शान्ति पुरस्कार पाउँदा उनी मात्र १७ वर्षकी थिइन् । जोन बी गुडइनफ सबैभन्दा बढी उमेरका विजेता हुन् । उनले ९७ वर्षको उमेरमा सन् २०१९ मा रसायनशास्त्रतर्फको नोबेल पुरस्कार पाएका थिए । (एजेन्सीहरूको सहयोगमा)"
धौलागिरि प्रथममा ५ रुसी आरोहीको मृत्यु,"(म्याग्दी)धौलागिरि प्रथम हिमाल आरोहणका क्रममा दुई दिनदेखि सम्पर्कविहीन भएका पाँचै जना रुसी नागरिक मृत अवस्थामा फेला परेका छन् । ८ हजार १ सय ६७ मिटर अग्लो हिमाल आरोहणमा गएका अलेक्जान्डर डसीको, ओलेग क्रुग्लोभ, भाल्दिमिर किस्टिकोभ, मिखाइल नोसेन्को र दिमित्री स्पिलेभोई करिब साढे ७ हजार मिटर उचाइमा मंगलबार मृत भेटिएका हुन् । पर्यटन विभागका अनुसार २०८९ भदौ १९ मा आरोहण अनुमति लिएको १४ सदस्यीय रुसी टोली दुई समूहमा बाँडिएर शिखरतर्फ लम्किएको थियो । बेस क्याम्पसम्म मात्रै शेर्पाको सहायता लिएको ६ जनाको टोली बिनाअक्सिजन हिमाल आरोहण गर्ने गरी अगाडि बढेको थियो । तीमध्ये भ्यालेरी सिपिलेभोई स्वास्थ्यमा समस्या आएकाले आइतबार नै बीचबाटै फर्किएका थिए । विभागका अनुसार उनले माथि रहेका ५ जनालाई पनि फर्कन अनुरोध गरेका थिए । तर शिखर नजिक पुगेका कारण उनीहरू फर्कन मानेनन् । तर केही समयपछि आरोहण परित्याग गरी तल झर्दै गरेको उनीहरूले रेडियो सेटमा बताएका थिए । आइतबार राति ११ बजेपछि उनीहरू सम्पर्कविहीन भएको सम्पर्क अधिकृत र एजेन्सीहरूको भनाइ छ । ५ आरोही सम्पर्कविहीन भएको जानकारीपछि खोजी तथा उद्धारमा टोली परिचालन गरिएको थियो । मौसमको प्रतिकूलताका कारण सोमबार त्यस क्षेत्रमा हेलिकोप्टर जान सकेन । मंगलबार भने हेलिकोप्टरले उनीहरूलाई करिब ७ हजार ६ सय मिटरको उचाइमा मृत अवस्थामा फेला पारेको विभागले जनाएको छ । टोलीबाट छुट्टिएका सिपिलेभोईलाई मंगलबार नै क्याम्प १ बाट उद्धार गरेर उपचारका लागि काठमाडौं लगिएको जिल्ला प्रहरी प्रमुख प्रहरी नायव उपरीक्षक भरत श्रेष्ठले जानकारी दिए । अर्को टोलीमा रहेका ६ आरोही स्वास्थ्य खराब भएपछि बीचबाटै फर्किएका थिए । आरोहण व्यवस्थापन गर्ने एजेन्सी र सम्पर्क अधिकृतका अनुसार डेनिस एलेक्सेन्को र आर्टस्योम तेसेन्त्सेभित्स्की भने आरोहण सकेर बेस क्याम्पमा फर्किसकेका छन् । उनीहरू त्यहाँ सकुशल रहेको र सम्भवतः १२ दिनमा तल झर्ने योजनामा रहेको विभागले जनाएको छ । अलेक्जान्डर डसिकोले नेतृत्व गरेको टोलीले धौलागिरि प्रथम हिमाल आरोहणका लागि २०८९ भदौ १९ मा अनुमति लिएको थियो । आरोहणको व्यवस्थापन भने आईएम ट्रेकिङ एन्ड एक्सपिडिसनले गरेको थियो । एक्सपिडिसनका प्रमुख कार्यकारी अधिकृत पेम्बा ज्याङ्बु शेर्पाले कम्पनीको फेसबुक पेजमा धौलागिरिमा ज्यान गुमाएका डसिकोले असोज १२ मा खिचेको फोटो पोस्ट गरेका छन् । त्यसमा धौलागिरि बेस क्याम्प क्षेत्रमा भारी हिमपात भएको र क्याम्पमा पनि असर पुर्याएको देखिन्छ । यस सिजनको सुरुवाती चरणमै धौलागिरि आरोहणमा खराब मौसम बाधक बनेको छ ।"
कोरियाले ५ लाख डलर बराबरको सहायता दिने,काठमाडौं (कास) दक्षिण कोरिया सरकारले हालैको विपद्पछिको पुनर्निर्माणका लागि नेपाललाई ५ लाख अमेरिकी डलर बराबरको मानवीय सहायता उपलब्ध गराउने भएको छ । नेपालस्थित कोरियाली दूतवासले त्यहाँको सरकारले मंगलबार यस्तो निर्णय गरेको जनाएको हो । सहयोगबाट पुनर्निर्माण र विपद्बाट प्रभावितलाई छिट्टै आफ्नो नियमित दैनिक जीवनमा फर्कन मद्दत गर्ने अपेक्षा कोरिया सरकारले गरेको दूतावासले जनाएको छ ।
पहिरोले पुर्यो पारिवारिक पहिचान,"(काभ्रे) पाँच वर्षीय सगुन एक छेउमा साथीहरूसँग खेलिरहेका छन् । कहिले नजिकै रहेका आफन्तसँग लुटपुटिन्छन् । सगुन साथीसँग खेलेको, आफन्तको काखमा लुटुपुटु गरेको देख्नेहरूले असोज १२ को घटनालाई केही बेर भुल्छन् । खासमा असोज १२ सगुनको जन्मदिन हो तर उनले आमा गुमाएको दिन पनि त्यही बन्यो । असोज १० मा सगुन उनकी आमा सविता सापकोटासँग पनौती१ र्याले, आश्रामे डाँडास्थित मामाघर आएका थिए । असोज ११ देखि परेको पानी असोज १२ को बिहानसम्म पनि एकतमासले दर्किरहेको थियो । रातभर परेको पानीले पहिरोको जोखिम बढ्दै गएपछि गाउँका सबै ज्यान जोगाउन घरबाट बाहिर निस्किन थाले । सगुन हजुरआमा शान्ता सापकोटासँगै अर्को घरमा सुतेका थिए । सगुन पनि हजुरआमासँगै घरबाट बाहिर निस्किए । पल्लो घरमा सुतिरहेकी आफ्नी आमा सविता र सानीआमा रश्मिता भएको ठाउँमा उनीहरू जाँदै थिए । आमा भएको ठाउँमा नपुग्दै पहिरो खस्यो । सगुनकी आमा र सानिमा त्यहीं पुरिए । सगुनसँगै गएकी उनकी हजुरआमा २ छोरीलाई जोगाउन सकिन्छ कि भनेर घरतर्फ लम्किइन् । उनलाई पनि पहिरोले थिच्यो । पहिरोमा पुरिएर सगुनकी आमा सविता र सानीआमा रश्मिताको त्यहीं मृत्यु भयो । हजुरआमा गम्भीर घाइते भइन् । यो दृश्यको साक्षी थिए नाबालक सगुन । प्रत्यक्ष देखेको घटना उनको स्मरणबाट हराएको छैन । आफ्नी आमालाई उनी सबी आन्टी भनेर बोलाउँथे । सगुनको कारुणिक अवस्थाबारे थाहा पाएर भेट्न आउने जोकोहीलाई उनी आफैं घटनास्थल देखाउँदै मेरो सबी आन्टीलाई यहाँ पहिरोले पुर्यो नि भन्छन् । आफन्तले उनलाई त्यहाँबाट अन्यत्रै लान खोजे पनि उनी कतै जान मान्दैनन् । पहिरोले आमालाई पुरिएको ठाउँमा हेर्छन् अनि भन्छन्, मेरो सबी आन्टी यहीं हुनुहुन्छ है ?सगुनले जन्मदिनकै दिन आफ्नी आमा गुमाए, त्यो सँगै उनले आफ्नो बुबा चिन्ने आशा पनि गुमाए । किनभने उनको बुबाको पहिचान छैन । कामको सिलसिलामा काठमाडौंमा पुगेकी सविता सापकोटा प्रेमसम्बन्धमा परिन् । उनी गर्भवती भएपछि उनका प्रेमी सम्पर्कविहीन भए । त्यसपछि सविता गाउँ फर्किइन् । २०७६ असोज १२ मा सगुनलाई जन्म दिइन् । केही वर्ष गाउँमै बसेपछि छोराको भविष्यका लागि भनेर उनी काठमाडौं गइन् । सविता काठमाडौंको नयाँ बानेश्वरमा घर सरसफाइको काम गर्थिन् । घरधनी विदेश जाने भएपछि नफर्किएसम्मका लागि उनी गाउँ आएकी थिइन्, जहाँ उनले २ रातभन्दा बढी बिताउन पाइनन् । सविताको माइतीघरको आर्थिक अवस्था निकै कमजोर छ । सविताका बुबा कान्छा सापकोटाले भारी बोकेर, ज्याला मजदुरी गरेर जीविकोपार्जन गर्दै आएका छन् । भूकम्पले पनि उनको घर लडाएको थियो । एउटा संस्थाले बस्ने घर बनाइदिएको थियो । त्यो पनि अहिले पहिरोले लग्यो, कान्छाले भने, दुई छोरी पनि पहिरोमै पुरिए । पहिरोमा परेपछि उनकी श्रीमती शान्ताको कम्मरभन्दा तलको भाग चल्दैन । उसलाई स्याहारसुसार गर्ने कोही छैन । सानो नातिलाई हेरविचार गर्ने पनि कोही नभएको कान्छाले बताए । कान्छा अहिले दाजुको जीर्ण घरमा बसेका छन् । बुबाको पहिचान नभएकै कारण सगुनको जन्मदर्ता पनि भएको छैन । सगुनको जन्मदर्ता गर्नका लागि जिल्ला प्रशासन कार्यालयसँग समन्वय गरिदिने पनौती नगरपालिकाकी उपप्रमुख गीता बन्जाराले बताएकी छन् । कागज बन्यो भने पनि यसलाई भविष्यमा सजिलो होला, कान्छाले भने, नभए त यसले पछि झन् धेरै दुःख पाउँछ ।"
उपभोक्तामाथि मनपरी मूल्यको ज्यादती बन्द गर,"दसैंजस्तो बहुसंख्यकले मनाउने चाडपर्व नजिकिएपछि अनौठोसँग मानिसहरूको आवश्यकता र चाहना बढ्छन् । त्यही कारण बजारमा दैनिक उपभोग्यदेखि विलासिताका सामग्रीसम्मको खरिदबिक्री बढ्छ । माग, आपूर्ति र उपभोगको चक्र चलायमान हुन्छ । यो चक्र बजारका सर्वमान्य नियमका आधारमा स्वस्थ प्रकृतिको हुन्थ्यो भने त्यसले बहुकोणीय ढंगले बहुपक्षलाई लाभ पुग्थ्यो । समग्र अर्थतन्त्रलाई चलायमान बनाउन भूमिका खेल्थ्यो । तर, हामीकहाँ भने यही समयमा बजारका नियमहरू असान्दर्भिक हुन्छन् । जथाभाबी बढ्छ । खासगरी उपभोक्ताले दैनिक उपभोग्य वस्तुमा अस्वाभाविक मूल्य तिर्नुपर्छ । त्यस्ता वस्तुको मूल्य किन बढ्यो, त्यो कति जायज कारण हो भन्ने थाहै नपाई चर्को मूल्य तिरेर आफ्नो आवश्यकताको सम्बोधन गर्न उनीहरू बाध्य हुन्छन् । यो प्रवृत्ति नियमित अस्वाभाविकता बनेको छ ।अस्वाभाविक मूल्यको यथार्थ बुझ्न अहिले बजारमा तय भएको तरकारीको मूल्य नै पर्याप्त छ । अहिलेको मूल्यलाई अघिल्लो वर्षको यही समयको मूल्यसँग तुलना गरेर हेर्ने हो भने तरकारीमा बढेको मूल्य अस्वाभाविक रहेको निष्कर्ष निकाल्न सकिन्छ । नेपाल खुद्रा व्यापार संघका अनुसार, २०८० असोज २१ मा ठूलो गोलभेंडाको मूल्य प्रतिकेजी ३८ रुपैयाँ थियो, २०८१ असोज २१ मा त्यसको मूल्य १४५ रुपैयाँ पुगेको छ । दसैंमा अधिक माग हुने सुकेको प्याज (भारतीय) अघिल्लो वर्ष प्रतिकेजी ७४ रुपैयाँ थियो, अहिले ११५ पुगेको छ । त्यस्तै लाम्चो भान्टा प्रतिकेजी ३५ रुपैयाँ थियो, यसपटक ८५ रुपैयाँ पुगेको छ । त्यस्तै खाद्यान्नको मूल्यमा पनि वृद्धि भएको देखिन्छ । २०८० असोजमा स्टिम जिरा मसिनो चामल प्रतिकेजी ९५ पर्थ्यो, अहिले त्यसको मूल्य ११० रुपैयाँ पुगेको छ । त्यस्तै, तराई ताइचिन चिउरा १०५ बाट १२० र सनफ्लावर तेल २०५ बाट २२० पुगेको छ । अहिले तरकारी तथा खाद्यान्न मात्रै होइन, सार्वजनिक सवारीसाधनमा असुलिने भाडा पनि अस्वाभाविक छ । दसैंमा यात्रुको मागअनुसार सवारीसाधन सहजै उपलब्ध हुँदैनन् । यातायात प्रणालीसँग जोडिएकाहरूले यात्रुको अप्ठ्यारोलाई उच्च नाफा कमाउने अवसरका रूपमा दुरुपयोग गर्ने गरेका छन् । त्यहीमाथि हालैको भारी वर्षाका कारण सिर्जना भएको बाढी, पहिरो तथा डुबानले सडक संरचनामा क्षति पुगेको छ । यो समेत कारण देखाएर यात्रुसँग दोब्बर भाडा उठाउने गरिएको छ । यात्रा गर्न विवश यात्रुहरूले महँगो मूल्य तिरेरै भए पनि टिकट खरिद गर्नुपर्ने बाध्यता छ । किनकि, उनीहरूलाई विश्वास छैन कि सरकारले अनुगमन गर्छ र उचिततोकिएको मूल्यमा अर्को टिकट दिलाइदिनेछ । धेरैले जसरी पनि यात्रा गर्नुपर्ने बाध्यता र टिकट मूल्यमा मतान्तर राख्दा यात्रा अवधिमा आइपर्न सक्ने झमेलाका कारण पनि महँगो मूल्य तिर्ने तर त्यसबारे नखुल्ने गरेको पाइन्छ । काठमाडौंलगायतका सहरमा धेरैले प्रयोग गर्ने ट्याक्सीले समेत चाडपर्वलगायतका कारण देखाएर महँगो शुल्क लिने गरेका छन् । हवाई यात्राको टिकट मूल्य १११२ गतेको विपत्तिपछि नै ह्वात्तै बढेको थियो । उनीहरूले लिएको मूल्य अधिकतम सीमाभित्रै भए पनि जुन तरिकाले बढोत्तरी भयो, त्यो भने अस्वाभाविक थियो । त्यसैले पनि यसपटक हवाई कम्पनीहरूले आलोचना खेप्नुपर्यो ।यसरी चाडपर्व तथा उपभोगमा वृद्धि हुने कुनै पनि सन्दर्भमा नेपाली बजार मूल्यको दृष्टिले अनियन्त्रित हुने गरेको छ । कुनै वैज्ञानिक र तार्किक कारणबिनै उपभोक्ताले बढी मूल्य तिरेर ठगिनुपरेको छ । तर यतिबेला सरकार तथा जिम्मेवार निकायहरूले सार्थक हस्तक्षेप गर्न सकेको पाइँदैन । अहिले महानगरदेखि वाणिज्य आपूर्ति तथा उपभोक्ता संरक्षण विभागसम्मले अनुगमन त गरिरहेका छन् । तर त्यो प्रभावकारी हुन सकेको छैन । बरु पूरापूर नियमित कर्मकाण्डमा सीमित भएको छ । किनकि, अनुगमनबाट उपभोक्ताले कुनै लाभ पाउन सकेका छैनन् । यस्तो लाग्छ कि, सम्बन्धित निकायको अनुगमन र उपभोक्तामाथि चर्को मूल्यको ज्यादती आआफ्नै बाटोमा हिँडिरहेका छन् ।चाडपर्वमा वस्तुको मूल्य अस्वाभाविक बढाइने समस्या वर्षौंदेखिको हो । यसबारे सबै तहका सरकार र अनुगमनको जिम्मेवारी पाएका निकायलाई थाहा छ । तर पनि हरेक वर्ष यो समस्या दोहोरिने गरेको छ । अब सरकारले अस्वाभाविक मूल्य वृद्धिलाई रोक्नका लागि दीर्घकालीन समाधानको उपाय पहिल्याउन जरुरी छ । त्यसैले तत्कालका लागि अहिले कायम अस्वाभाविक मूल्यलाई तार्किक बिन्दुमा समेट्न पहल हुनुपर्छ । दोस्रो, यो विषय अब स्थायी रूपमै समाधान गर्नका लागि कानुनी र संरचनागत परिवर्तन आवश्यक छ भने पनि पहल थालिनुपर्छ । हरेक वर्ष उपभोक्ता ठगिने प्रवृत्ति अन्त्य हुनुपर्छ ।"
"एउटै प्लेन, एउटै दूरी, भाडाचाहिँ किन फरक ?",जनता लुट्ने काम मात्रै । २५०० को टिकटलाई ७००० ? यहाँ सरकारले यसरी जनता लुटेको छ भने निजी क्षेत्रको सुहाउँदो भाडा हो । टीकाराम पौडेल
संविधान संशोधन कहिले गर्ने ?,"संविधानसभा बारे बुझाउँदैमा धेरै भौतिक नोक्सानी भयोभौतिक नोक्सानी मात्र होइनधेरैको जिन्दगानी गयोत्यसपछि फेरिनयाँ संविधान बनाउन धेरै वर्ष लाग्योवर्ष सँगसँगै धेरै खर्च पनि लाग्योयतिले पुगेन अझैसंविधान राम्रो छ भन्ने भ्रममा धेरै समय गयोसंविधान कार्यान्वयन गर्ने क्रममा धेरै समय गयोअनेक सरकार, भ्रष्टाचार र दण्डहीनतामा समय गयो अनेक काण्ड, आरोपप्रत्यारोपमा सामसुम भयोआयात बढ्यो, ऋण बढ्योबिदेसिने युवाको संख्या बढ्योभूकम्प गयो, कोरोना आयोभर्खरै बाढीपहिरोले बिजोग बनायो ।सरकारले भनेको छ संविधान संशोधन गर्नेपत्याउने नै हो भने पनिअब यसका लागि कतिओटा दसैंतिहार कुर्नुपर्ने ?कहिले आउला त्यो दिननेपालीले सुखशान्ति पाएर मर्ने ? अनिमेष पाठक, सिद्धिचरण मार्ग, ओखलढुंगा"
"जनतालाई सास्ती, नेतालाई मस्ती","हरेक वर्षको समस्या हो दसैं, तिहार, छठ जस्ता पर्वमा सर्वसाधारणले सास्ती खेप्नुपर्ने । यातायात व्यवसायीसँग सरकारले राम्रो समन्वय गर्न नसक्दा सर्वसाधारण मर्कामा पर्ने गरेका छन् । दसैं आउनु एक महिनाअघि टिकट बुकिङ खुला गर्दा के फरक पर्छ ? टिकट बुकिङ खुलाउँदा साइत जुराउनुपर्ने हो र ? जनहितमा काम गर्छु भन्ने सरकार जनताको विषयमा किन सोच्दैन ? टिकट काउन्टरमा पुगेर खाली हात फर्कनुपर्ने अवस्थाको अन्त्य कसले, कहिले गर्ने ? वर्ष दिनको चाड घरपरिवारसँग मनाउने जोकोहीको इच्छा हुन्छ ।त्यसलाई ध्यानमा राखेर सरकार र यातायात व्यवसायीले आउँदा वर्षमा उचित व्यवस्था मिलाउने वातावरण बनाऊन् । अहिले टिकट ब्ल्याकमा बेचिएको छ । यसको अनुगमन, नियमन किन गरिँदैन ?यस वर्ष बाढीपहिरोका कारण समस्या पर्यो भनेर पन्छिन मिल्दैन । किनभने यो भन्दा अगाडिका दसैंमा पनि यात्रुले टिकटको सास्ती खेप्नुपरेको थियो । ९ सयमा पाउने टिकट ११ सयमा बिक्री गरिएको छ । किन बढी लिएको भन्दा तपाईंलाई नचाहिने भए नजानू उत्तर दिन्छन्् काउन्टर सञ्चालकहरू । यही हो, यात्रुसँग गर्ने व्यवहार ? बसले भाडा दोब्बरसम्म पनि लिएका छन् । जहाजले पनि टिकट शुल्कमा वृद्धि गरेका छन् । अचम्म त दोब्बर भाडा दिँदा पनि यात्रुले सजिलोसँग यात्रा गर्न पाएका छैनन् । कतिपय बसभित्र मुढामा बसेर भए पनि घर जान तयार देखिन्छन् । सर्वसाधारणले यत्तिका सास्ती भोगिरहँदा सरकार भने कहाँ छ ? यति मात्र होइन, बजारमा मनलागी भाउ छ । एउटै सामानको भाउ पसलैपिच्छे फरकफरक छ । यस्ता विषयमा स्थानीय सरकारले पनि अनुगमन, नियमन गर्न सक्नुपर्ने होइन र ? जनतालाई सास्ती, नेतालाई मस्ती कहिलेसम्म ? पुरुषोत्तम घिमिरे, जोरपाटी, काठमाडौं"
५२ नम्बर पोलको जोखिम,"सिंहदरबार मूलगेट अगाडि सडकबत्तीको ५२ नम्बर पोल लामो समयबाट जोखिमपूर्ण अवस्थामा उभिइरहेको छ । यसबारे हेलो सरकारमार्फत विद्युत् प्राधिकरण, सडक विभाग र काठमाडौं महानगरपालिकालाई जानकारी गराएँ । कतैबाट सम्बोधन भएन । फेरि मैले सडक विभाग र महानगरपालिकाका वेबसाइटमा उपलब्ध इमेल ठेगानामा २०८१ साउन ७ गते पूर्ण जानकारी गराएको थिएँ । महानगरले चासै दिएन । सडक विभागका एक जना हाकिमले मलाई फोन गरेर आफूले एक जनालाई निरीक्षण गर्न पठाएको र पोल ठडिइरहेको जानकारी गराएको बताए । मैले अब यो बाटो हिँड्दा आफैंले हेर्न भनें । त्यसपछि पनि यो पोल फेर्नेबारे कुनै चासो र प्रगति देखिएको छैन । जुन पोल दुई ठाउँमा भाँचिन लागेर बल्लतल्ल मात्रै उभिएको छ । जतिबेला पनि ढलेर ठूलो दुर्घटना हुन सक्छ । सिंहदरबार मूलगेट अगाडिको अवस्था त यस्तो छ भने अन्यत्र सरकार र त्यसका संयन्त्रको काम गराई कस्तो होला ? यही पोल नै प्रमाण छैन र ? सञ्जय अधिकारी, काठमाडौं"
द्वन्द्वकालको झझल्को,"त्रिभुवन अन्तर्राष्ट्रिय विमानस्थलको सुरक्षार्थ वरिपरि बडेमाका बारबन्देज लगाइएका छन् । थप सुरक्षाका लागि बारमा बाक्लै काँडेतारसमेत तेर्स्याइएको छ । अन्तर्राष्ट्रिय विमानस्थल जस्तो संवेदनशील क्षेत्रमा सुरक्षा व्यवस्था कडा हुनुपर्छ, यसमा कसैको दुईमत हुनै सक्दैन । तर सुरक्षाका नाममा हजारौं पैदल यात्रु आवतजावत गर्ने रिङरोडसँगैको पेटीमै द्वन्द्वकालको झझल्को आउने गरी काँडेतार तेर्स्याएर सर्वसाधारणलाई असुरक्षित बनाउन खोजिएको छ । यति मात्र हैन, विमानस्थलको प्रवेशद्वार र आगमनद्वार परिसर वरपरसमेत काँडेतार तेर्स्याएर विमानस्थलको शोभा नै निस्तेज पार्न खोजिएको छ । सुरक्षा व्यवस्था गरिँदा सर्वसाधारणको सुरक्षाको समेत ख्याल गरिनुपर्छ । यस मामिलालाई सम्बन्धित निकायले पूर्ण रूपमा बेवास्ता गरेको देखिन्छ । पेटीमै जोडेर तेर्स्याइएको काँडेतारमा अल्झिएर जोकोही यात्रु पनि नराम्ररी घाइते हुन सक्छ । अझ वृद्धवृद्धा एवं अशक्तका लागि झनै जोखिमपूर्ण हुन्छ । तसर्थ द्वन्द्वकालको झझल्को दिने गरी तेर्स्याइएका काँडेतार अविलम्ब हटाइयोस् । विजयराज पोखरेल, सिनामंगल, काठमाडौं"
असंगत स्थिरताको शृंखला,"योदेशलाई चमत्कारको सपना देखाइएको कति भयो ? कति भयो यो देशका मानिसले चमत्कारी उत्पादनको सिलसिला चलाएको ? किन्ने र बेच्नेको अभाव नभएपछि चमत्कारको रित्तो चक्का घुमिरहेको छ । यही हेर्न दुईतीन पुस्तासम्म यसरी हाउसफुल भइरहन्छ भन्ने थाहा भएको भए किन भिड्थे होलान् गोर्खालीहरू पौवागढीमा किनलकसँग ? नालापानीमा जिलेस्पीसँग ? किन सुलीमा चढ्थे होलान् शुक्रराज सिफलमा ? किन छातीमा गोली थाप्थे होलान् गंगालालदशरथहरूले विष्णुमतीको बगरमा ?कति आए देशलाई सिंगापुर बनाउँछु भन्नेहरू ? कति गए देशलाई स्वीट्जरल्यान्ड बनाउँछु भन्नेहरू ? बन्यो के ? यदि देश भनेको भूगोल मात्रै होइन, त्योभन्दा बढी देशको सरहदमा बस्ने मानिस हुन् भन्ने चेतनाले हेरियो भने, नेपालको परिचय यतिविधि निर्धो इतिहासमै कहिल्यै भएको थियो ? के देश भनेको फगत चटकेहरूको कलाहीन प्रहसन देखाउने रंगमञ्च मात्रै हो ? सिंगापुर र स्वीट्जरल्यान्ड बनाउॅछु भनेर चमत्कारको गफ दिनेहरू महान् नेता भइसके । हुर्कंदो उमेरका तरुणातन्नेरीहरू चुपचाप देश छाड्न विमानस्थलमा लाम लागिरहेका छन् । यसरी पनि सोध्न सकिन्छ किर्नाहरूले शरीर फेरीफेरी रगत चुसिरहने तर गाईहरू भने पीडाले आॅसु झार्दै उठबस गरिरहे जस्तो दृश्य अन्यन्त्र पनि कहीॅ देख्न पाइन्छ ?भ्रमको यति लामो सिलसिला नेपाली समाजमा बाहेक अन्यन्त्र पनि कहीॅ बिकिरहेको होला र ? यहाॅ त नबिकोस् पनि किन ? देशको सिमाना बढाउन लड्दालड्दै बुढो भएका अमरसिंह थापा जस्ता सिपाहीहरूले ए ! देशको तागतले युद्ध थेक्दैन, देशलाई युद्धमा नहोम है भन्दाभन्दै आफूले गरेको कत्लेआमले पैदा भएको जनआक्रोश विषयान्तर गर्न असमान युद्धमा होम्ने र एकतिहाइ भूगोल अंग्रेजलाई समर्पण गर्ने भीमसेन थापालाई देशभक्त भनेर दुई शताब्दीदेखि जनतालाई पढाइरहने देश न हो यो । सत्ता र भत्ताका लागि देशलाई युद्धमा होमेर जनताका छोराछोरीको कत्लेआम गराउने, आफू र आफन्तलाई छानीछानी पटकपटक प्रधानमन्त्री, मन्त्री, मेयर, सांसद खाली नगराउनेहरू क्रान्ति नायक कहलिने देश हो यो । स्वास्नी मरेको रिस फेर्न जिउँदो वैद्यको हात काट्ने, जिउँदो मानिसलाई उम्लिरहेको तातो तेलमा डुबाएर मार्ने रणबहादुर शाहहरूलाई प्रजावत्सल शासक भनेर शिरमा थोपर्नेहरूको देश हो यो । विसंगतिको यस्तो दिगमिगलाग्दो जडौरी यति स्थिरतापूर्वक ओढ्ने समाज अन्यन्त्र पनि कहीॅ छ कि नेपाल एक्लै हो ?यो दुनियाॅमा स्थिर केही छ भने, जुका र किर्नाजस्ता जनताको शरीरमा टाॅसिएर जनताकै रगत, सपना चुसेर ढाडिने र देशलाई बर्बादीमा लैजाने नेपालका भ्रष्ट नेताहरू छन् । र, सनसनी खुन पिउँदा पनि सन्चो मानेर ढाड फेरीफेरी रगत चुसाउने, छातीमा तातो नभएका र विश्व समाज हेरेर अपमानित महसुस नगर्ने नेपाली जनता छन् । अलिकति विवेक, अलिकति आत्मसम्मान, अलिकति विश्वचेतना भएको भए, दल दासको झुन्डमा बाँडिएर लुटेरा शासकहरू यसरी जुध्थेनन् ।यति पढेपछि सबैलाई एउटै डालोमा नहाल् भन्दै तिनै आउनेछन् । जसले कमसेकम पाॅच दशकदेखि नेपाली समाजलाई पिरेर बसेकाहरूलाई मूली थापेर बसेका छन् । तिनको ठगीलाई अन्देखा गराउन म छु नि भन्ने भ्रम बेच्ने औजार बनेका छन् । अर्थशास्त्र भन्छ, वस्तु प्रयोग हुॅदै जाँदा त्यसको मूल्यमा अवमूल्यन (डिप्रिसियसन) हुन्छ । नेपालै मात्रै एउटा नमुना मुलुक होला, जहाॅ कवाडले पनि नउठाउने खान मार्केटमा हातको सफाइ देखाउने खालका मानिसको उपादेयता जति सकिॅदै गयो उति नेताबाट राजनेता बनाइन्छन् । परिणामतः देश र जनताको मूल्य विश्व समाजमा अत्यासलाग्दो गतिमा अवमूल्यन भइरहन्छ ।पुस्तादेखि दरपुस्तासम्म, कमिलाको ताॅती जसरी नयाॅपुराना एकमेठ भएर भिन्नभिन्न कोरसमा लट्ठ पार्दै जनता ठग्ने र देश लुट्ने धन्दा बिना विघ्नबाधा अकण्टक हामीकहाॅ बाहेक कहीॅ चलिरहेको छ ? यहाँ देशका नागरिकलाई अनागरिक बनाएर बेच्नेहरू गृह मन्त्रालयको कुर्सीमा झन्डा र डन्डा चलाएर बस्ने आॅट गर्न सक्छन् । देशका नागरिकलाई अनागरिक बनाएर बेच्ने काम ढ्वाङ फुकेर गरिन्छ कि चुपचाप फाइल मिलाएर ? कसैले लेखेको थियो तपाईं हाम्रा नेताको नाम लिनुस्, मलाई लुटेराहरूको तस्बिर याद आउॅछ । अब त सिधासिधी लेख्नुपर्ने भयो नेताहरू लुटेरा भएपछि, लुटेराहरू बरु इमानदार लाग्ने अवस्था छ । ठग्न पनि केही बाँकी राखे पो ? बालुवाटारदेखि टनकपुरसम्म । चिया बगानदेखि कोरोनाकालको औषधि खरिदसम्म । साॅच्चै, को थियो, महाकालीको बिजुली स्याटेलाइटबाट बेचेर एक खर्ब पच्चीस अर्ब रकम ल्याउॅछु भन्ने ? कति आयो त्यसरी बिजुली बेचेर रकम ? सञ्चारमाध्यमहरू जंगबहादुरको गोजीको राजेन्द्रविक्रम भएको एउटा भारतमा होला, जसलाई गोदी मिडिया भनेर चिनिन्छ । त्यसपछि नेपालबाहेक अन्त कहाॅ छ ? होइन भने थोत्रो क्यासेट जसरी बेला न कुबेला झ्यारझ्यार गरिरहने यी खान मार्केटका गार्डम्यान मा पनि लायक नहुनेहरूको कुण्ठालाई किन फैलाउॅछन् ? तिनले आजसम्म केके भने र भनेका कुरा के गरे, के गरेनन् ? भनेका कति कुरामा जनतालाई कतिसम्म ठगे भनेर अडिट रिपोर्टले सुसूचित गराए जनतालाई ? मानिस पुराना लुटेराबाट आजित भए भनेर मौका छोपेर बसेको छट्टु स्याल गाउॅ पस्यो । त्यसले पनि गाउॅलेकै कुखुरा चोरेर आजित बनाउने सिलसिलालाई निरन्तरता दियो । हामी कस्ता भयौं भने, नेपाली कानुनअनुसार दोहोरो नागरिकता र दोहोरो राहदानी लिनु हुॅदैन भन्ने थाहा नभएको व्यक्तिलाई महान् मान्छौं । दोहोरो नागरिकता लिएर देशको कानुन उल्लंघन गरेको भनेर अदालतद्वारा प्रमाणित र दोहोरो राहदानी मुद्दा राजनीतिक मोलमोलाइमा मुलतबीमा रहेका फ्रडम्यान हरू देश बनाउने सूत्र मलाई थाहा छ भन्दै घोक्रो फुलाउॅदा रौसिन्छौं । तिनले कसरी कानुनको हातबाट बच्न अनेक काइदा मिलाएर अदनाहरूले सहकारीमा बचत गरेको रकम ल्याएर कम्पनीको मालिक बने र उल्फाको धनले नाकको डाॅडीको श्राद्ध गरे भन्ने थाहा पाएपछि थच्चिन्छौं । नेपाली समाजलाई कुनै उपादेयिता रहेको प्रमाणित गर्न नसके पनि प्रजा परिषद्का टंकप्रसाद बन्नुपर्नेहरू देशको एन्टिक व्रेभ ज्याकलम्यान बनिरहेछन् । वृद्धाश्रममा सम्मानपूर्वक सेवा प्राप्त गर्नुपर्नेहरू छैटौं पटक प्रधानमन्त्री बन्न स्वाॅस्वाॅ गरिरहेछन् । बन्नका लागि बन्नेबाहेक थप केका लागि प्रधानमन्त्री बन्नुपर्ने हो भन्ने न बनाउॅछु भनेर सहीछाप गरेकालाई थाहा छ, न बन्छु भन्नेलाई । वीरेन्द्रको हत्याराको ठोकुवा गर्दै रत्नपार्कमा कुर्लेर मिडिया फुटेज खाएको भरमा युवा नेता र भविष्य रत्नका रूपमा प्रचारितहरूले देश बनाउन मसॅग वृद्ध जोकरम्यान को भन्दा भिन्न ब्लुप्रिन्ट छ भनेर आजसम्म सार्वजनिक गरेको थाहा छैन । यही पाराले खान मार्केट लाई नयाॅ जोकरहरूको अभाव गराउनेबाहेक यिनको थप केही योगदान कसरी हुन सक्छ भनेर मिडिया डार्लिङहरूलाई कसले सोध्ने ? लोकप्रियताका लागि बिनाप्रमाण फलानोको हत्यारा फलानो भनेर आन्दोलनकारीको अघिल्तिर फुटेज खान कुर्लनु नै देश बनाउने भविष्य रत्न बन्ने योग्यता हो ? नत्र, केही थान बहादुर हरूलाई आलोचना गरेकै भरमा कोही किन गगन थापा नबनोस् ? यदि यही नै योग्यता हो भने यस्ता एसेस्ट हरू हुर्काउन लगाइएको पपुलिजमको थाक्रोमा रवि लामिछानेहरू मौलाउनु कसरी विसंगत भयो ? यसरी मिडिया, एलिट, इन्टरनेसन एजेन्डा सेटर हरूको जुगलबन्दी मिलाएर नेपाली समाजलाई दिउॅसै ठग्न त मिलेन नि ! कि नेपाली समाजले योभन्दा गतिलो हालत डिजर्भ नै गर्दैन ?यसरी ठग्ने र ठग्नेहरूलाई एकपछि अर्को गर्दै बोकिरहने स्थिरता हामीकहाँ बाहेक अन्यन्त्र कहीॅ छ ? यसबाहेक यो पृथ्वीमा स्थिर त हिमालय पर्वतहरू पनि रहेनन् । तर, यति अस्थिर समाज पनि त दुनियाॅमा कहीॅ छैन होला साॅझ एउटा विषयमा सन्किएको समाज बिहानसम्म त्यसलाई छाडेर अर्कै विषयको राॅको लिएर कुदिसक्छ । बिहान सहकारी ठगसॅग रन्किएको समाज साॅझ त्यो छोडेर झ्याप्ले खोलामा विवेकसहित पुरिएको सत्तासॅग रन्किन्छ । उत्तिखेरै, त्यो बिर्सेर बालुवाटार घोटालामा पुग्छ र त्यसलाई पनि छाडेर शरणार्थी काण्डमा र त्यसलाई पनि छाडेर गिरीबन्धुमा । तर, त्यसरी अति गतिमान अस्थिरतामा फसेर बालिएको राॅकोले कुनै मुद्दालाई पनि गन्तव्यमा पुग्ने उज्यालो आजसम्म दिन सकेको छैन । उसै पनि उज्यालोमा बोकेको राॅकोको के अर्थ ? अॅध्यारोमा बालिएको भए पो तैबिसेक भए पनि उज्यालो दिन्थ्यो । यति मात्रै भइदिए, डोजर ल्याएर बाटो पन्छाइदेऊ न भनेर हारगुहार गर्दागर्दै झ्याप्ले खोलामा पुरिएर नागरिक मर्दा पनि गृहमन्त्रीको कुर्सीमा बसेर भिजिबिलिटी खोज्नेहरू निर्धक्क झन्डा हल्लाएर सान दिइरहेका हुने थिएनन् । न त ज्यानधन गुमाएर अलापविलाप गरिरहेका नागरिकको आर्तनादलाई नजरअन्दाज गर्दै भैंसी दुहुन अमेरिका गएको होइन भन्दै टुक्का हाल्ने अधम हरूले पटकपटक प्रधानमन्त्री पदकै यति सस्तो मजाक गर्ने हिम्मतै गर्थे ।नेपालीहरूले न त लखन थापाको इतिहास राम्रोसँग पढे या पढेर सम्झिए । न त ओलिवर क्रोमवेलकै इतिहास । इतिहास नपढ्ने र इतिहासबाट नसिक्नेहरूको भागमा पर्ने नै टुक्केहरूको शासन हो । जो जेका लागि लायक छ, उसले प्राप्त गर्ने नै त्यही हो ।"
चाडपर्व र सांस्कृतिक रूपान्तरण,"राज्य र सचेत पक्षको भूमिका राज्य सबै वर्ग र समुदायको अभिभावक हो । चाडपर्व राज्यको सांस्कृतिक पक्षकै एउटा महत्त्वपूर्ण अंग हो । हरेक व्यक्ति वा समुदायले आफ्नो परम्परागत संस्कृति र चाडपर्वलाई मान्न पाउनु उसको नैसर्गिक अधिकार हो । तर, परम्परा, संस्कार वा संस्कृतिको नाममा कुनै पनि व्यक्ति वा समुदायलाई अपमान र विभेद गर्न नहुने संवैधानिक व्यवस्था छ । त्यसैले, राज्यले आफ्नो नियमनकारी निकायद्धारा विसंगति र विकृतपूर्ण धार्मिक, सांस्कृतिक वा चाडपर्वमा नियन्त्रण, निगरानी र रूपान्तरण गर्नुपर्छ । नेपाली समाजको मौलिक संस्कृतिबाट विचलित हुँदै र आधुनिकताको नाममा भड्किलो, खर्चिलो र असामाजिक बन्दै गइरहेको चाडपर्वको संस्कृतिलाई पनि आवश्यक नियमन र नियन्त्रण जरुरी छ । कुनै व्यक्ति वा समुदायले उसको परम्परागत संस्कृति मनाउँदै गर्दा अर्को व्यक्ति वा समुदायले अपमान, विभेद वा अन्याय हुने वा सामाजिक सद्भाव र सहिष्णुतामा खलल पुग्ने अवस्था निम्त्याउनु हुँदैन । यसमा राज्यपक्ष विशेष जिम्मेवार बन्न आवश्यक छ । त्यसैगरी समाज रूपान्तरणको एउटा महत्त्वपूर्ण हिस्साका रूपमा रहेको सचेत नागरिकले पनि अगुवाइको भूमिका खेल्नुपर्छ । हाम्रो गाउँठाउँमा चाडपर्व मनाउँदै गर्दा नेपाली मौलिक संस्कृतिबाट विचलित भई भड्किलो, खर्चिलो र असामाजिक बन्दै गएको चाडपर्वको संस्कृतिलाई रोकी सांस्कृतिक रूपान्तरणसहितको नयाँ संस्कृतिको विकास गर्न अत्यावश्यक भइसकेको छ । यसमा मुख्यतः राज्यलगायत सबै जिम्मेवार पक्ष गम्भीर बन्नुपर्छ । रम्तेल संविधानसभाका सदस्य तथा अनुसन्धाता हुन् ।"
विपद् व्यवस्थापनमा जागरुकता,"विपद् जोखिमका हिसाबले विश्वका २० मुलुकमा नेपाल पनि पर्छ । विभिन्न अध्ययनअनुसार जलवायु परिवर्तनजन्य विपद् जोखिमका हिसाबले नेपाल चौथो स्थानमा, भूकम्पीय विपद् जोखिमका हिसाबले ११ औं, बहुप्रकोपीय विपद् जोखिमका हिसाबले २० औं र बाढीपहिरोजन्य विपद् जोखिमका हिसाबले ३० औं स्थानमा पर्छ । यसबाट विपद्को दृष्टिकोणले नेपाल अत्यन्तै जोखिममा रहेको प्रस्ट हुन्छ ।भौगोलिक अवस्थितिअनुसार जोखिम फरक फरक हुन सक्छ । हिमाली क्षेत्रमा हिमपहिरो, हिमआँधी तथा हिमतालबाट बढी विपद्का घटना हुने सम्भावना रहन्छ । पहाडमा बाढीपहिरोको ठूलो जोखिम हुन्छ भने तराईमा बाढी र डुबानले बर्सेनि क्षति पुर्याउँदै आएको छ । भारतसँग सिमाना जोडिएका क्षेत्रहरू प्रत्येक वर्ष असारदेखि असोजसम्म डुबानको चपेटामा पर्दै आएको सर्वविदितै छ । तर भारतले बनाएकाबनाउने गरेका संरचनाबारे नेपालतर्फबाट औपचारिक रूपमा असहमति जनाइएको पाइएको छैन । राज्यले मात्रै नभई सत्तारूढदेखि विपक्षी दल र तराईकेन्द्रित दलका तर्फबाट पनि सीमा विवादसँग जोडिएका यस्ता विषयमा आवाज उठाएको पाइँदैन ।बाढीपहिरो जोखिमको पूर्वतयारी, उद्धार तथा राहत वितरणका लागि ठोस योजना र समन्वय अनि भारतसँग कूटनीतिक संवाद हुन नसक्दा हरेक वर्ष नागरिकले ठूलो सास्ती खेप्नुपरिरहेको छ । नेपालभारत सीमाका नेपाली भूभाग डुबानमा परेपछि मात्र सरकारदेखि जनतासम्म जाग्ने गरेका तितो सत्य हाम्रासामु छ । डुबान र कटान समस्या दलहरूको चुनावी नारामै सीमित छ । सत्तारूढ तथा विपक्षी दलले सीमा विवादसँग जोडिएका यस्ता विषयमा केही कागजी निर्णय गरेका छन्, तर जोखिमयुक्त भेगका नागरिकले अनुभूति गर्ने ठोस योजना तिनीहरूसँग छैन । सीमासँग सम्बन्धित समस्या समाधान नेपाल एक्लैले चाहेर हुँदैन । धनजनको ठूलो क्षति हुनुअगावै कूटनीतिक तवरबाटै भारत सरकारसँग सघन वार्ता र छलफलबाट निकास खोजिनुपर्छ । नदीको प्राकृतिक बहावलाई कुनै देशले अवरोध गर्न नहुने विषयमा नेपाल तथा भारतले विश्वसामु विभिन्न सन्धि, महासन्धि र अनुबन्धमार्फत प्रतिबद्धता गरेका छन् । यी महासन्धिलाई अन्तर्राष्ट्रिय कानुनकै रूपमा लिने गरिन्छ । इन्टरनेसनल बाउन्ड्री ट्रिटी एक्ट१९९०, हेल्सिन्की रुल्स अन द युजेज अफ द वाटर्स अफ इन्टरनेसनल रिभर्स १९६६ र यूएन कन्भेन्सन अन द ल अफ द नननेभिगेसनल युजेज अफ इन्टरनेसनल वाटर कोर्सेस१९९७ सन्धिले नदीनालाको प्राकृतिक बहावमा अवरोध पैदा हुने गरी सिमानाबाट १२ किलोमिटर तल वा माथि कुनै पनि देशले बाँध, तटबन्धलगायतका संरचना बनाउन निषेध गरेका छन् । तर, कमजोर कूटनीतिक अभ्यासका कारण नेपालले अन्तर्राष्ट्रिय कानुनको प्रतिकूल हुने गरी भारतले बनाएका यस्ता संरचनाबारे आवाज उठाउन सकेको छैन ।तराईमा बाढी आउनुमा चुरे दोहन तथा खोलानदीबाट अत्यधिक गिट्टीबालुवा संकलन पनि उत्तिकै जिम्मेवार छ । तराई मधेशको जीवनको प्रमुख आधारै चुरे हो । वर्षाको पानी तराईमधेशका गाउँघरमा पस्नुको एउटा कारण चुरे विनाश हो । बाढीपहिरोको अर्को कारक व्यवस्थित बस्ती विकास र जमिनको उपयोग नीति नहुनु पनि हो । विपद् जोखिम न्यूनीकरणको तहगत भूमिका हेर्ने हो भने संविधानको अनुसूची ७ र ८ ले संघ र प्रदेशको साझा जिम्मेवारी र अनुसूची ९ ले संघ, प्रदेश र स्थानीय तहबीचको साझा जिम्मेवारीका रूपमा राखेको छ । विपद् जोखिम न्यूनीकरण र व्यवस्थापन ऐन २०७४ ले व्यवस्था गरेअनुसार प्रधानमन्त्रीको अध्यक्षतामा जोखिम न्यूनीकरण तथा व्यवस्थापन राष्ट्रिय परिषद् र मन्त्रीको अध्यक्षतामा कार्यकारी समिति रहेका छन् । प्रदेशमा पनि मुख्यमन्त्रीको अध्यक्षतामा प्रदेश विपद् व्यवस्थापन परिषद् र प्रदेश विपद् कार्यकारी समिति कानुनमन्त्रीको अध्यक्षतामा रहेका छन् । प्रमुख जिल्ला अधिकारीको अध्यक्षतामा प्रत्येक जिल्लामा जिल्ला विपद् व्यवस्थापन समिति छ । त्यस्तै संस्थागत रूपमा विपद् जोखिम न्यूनीकरण तथा व्यवस्थापन प्राधिकरण भए पनि यसको समुचित प्रयोग नहुँदा जनता यसबाट भरपूर लाभान्वित हुन सकेका छैनन् । पछिल्लो समय विभिन्न अन्तर्राष्ट्रिय प्रतिबद्धतामार्फत नेपालको उपस्थिति बढ्दै जानुलाई सकारात्मक मान्नुपर्छ । जोखिम न्यूनीकरणमा निजी क्षेत्र तथा समुदायको जागरुकता र सचेतना, गैरसरकारी संस्थाको सक्रियता, प्राज्ञिक तथा अध्ययन अनुसन्धानको क्षेत्रको संलग्नता बढे पनि यसले जनजीवनमा प्रत्यक्ष असर भने गरेको छैन । बर्सेनि भोग्नुपर्ने बाढीपहिरोको क्षति कम गर्ने हो भने भारतसँग कूटनीतिक संवाद, नदीजन्य अन्तर्राष्ट्रिय कानुनको परिपालना, चुरेको अत्यधिक दोहन रोक्ने, व्यवस्थित बसोबासका साथै भूउपयोग नीति लागू गरी वातावरण मूल्यांकनबिना पहाडी क्षेत्रमा सडक बनाउन रोक्नेजस्ता काम तत्काल गर्नुपर्छ । प्राकृतिक तथा मानव सिर्जित दुवै प्रकारका विपद् निराकरणका लागि स्थानीयदेखि संघीय सरकारले समयमै भूगर्भविद्हरूको परामर्शअनुरूप हरेक पेसा व्यवसायका युवालाई तालिम दिएर तयारी अवस्थामा राख्न सके विपद्को जोखिम न्यूनीकरणमा टेवा पुग्थ्यो । विपद् क्षेत्रमा अध्ययन अनुसन्धान गरेका युवा जनशक्तिको उचित प्रयोग गर्न सकेमा पनि विपद् व्यवस्थापनको क्षेत्रमा सोचे जस्तो प्रगति हासिल गर्न सकिन्छ । झा अधिवक्ता तथा मानवअधिकार अधिकृत हुन् ।"
वाग्मतीका ४ पालिकाको दसैं अँध्यारोमै,"(काठमाडौं)काभ्रेस्थित महाभारत गाउँपालिका यतिखेर अन्धकारमा छ । अघिल्लो साताको वर्षापछि आएको बाढीपहिरोले सडक अवरुद्ध हुनुका साथै पोल, ट्रान्सफर्मर, लाइनलगायत संरचना बगाउँदा गाउँपालिकाका ३ हजार १ सय ७४ घरधुरी विद्युत्विहीन छन् । रोशी खोलाले गाउँपालिका जोड्ने बाटो नै बगाएपछि बिजुली सुचारु गर्न समस्या भएको गाउँपालिकाका अध्यक्ष कान्छालाल जिम्बाले बताए । बाढीले गाउँपालिका छिर्ने बाटो पनि बगायो, जसका कारण विद्युत् सञ्चालनका लागि पूर्वाधारको काम गर्न पाइएको छैन, उनले भने । नेपाल विद्युत् प्राधिकरणका अधिकारीहरूले पनि दसैंअघि बत्ती नआउने भनिसकेको उनले जानकारी दिए । गाउँपालिकाभर पानी, बत्ती र सडक नै छैन, उनले भने, रोशी खोलादेखि गाउँपालिका जोड्ने सिपाली सडक नै बगाएको छ । वर्षाका कारण रोशी गाउँपालिका, खानीखोला गाउँपालिका, बेथानचोक गाउँपालिकामा बिजुली अवरुद्ध भए पनि आंशिक क्षेत्रमा दसैंअघि नै बिजुली सुचारु हुने प्राधिकरणको काभ्रे वितरण केन्द्रका प्रमुख अमृतबाबु अधिकारीले बताए । रोशीको गाउँपालिका कार्यालयसम्म बिजुली बाल्न काम भइरहेको छ, परीक्षण गर्न बाँकी छ, उनले भने, बेथानचोक६ नम्बरमा बलेको छ । महाभारत गाउँपालिकामा रोशीतर्फबाट नसकिने भएपछि खानीखोलाबाट विद्युत् लैजाने प्रयास भइरहेको समेत उनले जनाए । खानीखोलाबाट बिजुली लैजान सकियो भने महाभारतको केही क्षेत्रमा बत्ती बाल्न सकिने सम्भावना छ, उनले भने, कामदारहरू नै छैनन्, बुधबारसम्मको प्रगतिमा भर पर्छ । महाभारतका अधिकांश स्थानमा बिजुली सुचारु नहुने उनको भनाइ छ । रोशी गाउँपालिका२, ३, ५, ७ र गाउँपालिका कार्यालयमा बिजुली पठाउन सकिने सम्भावना देखिएको छ । सडक सञ्जाल नै नहुँदा बेथानचोक, महाभारत र रोशी गाउँपालिकाका विभिन्न स्थानमा बिजुली नपुग्ने उनको भनाइ छ । काठमाडौं उपत्यकाकै नजिक दक्षिण ललितपुरको कपिराम, गिम्दी क्षेत्रमा पनि दसैंअघि बिजुली पुग्ने सम्भावना कम रहेको दक्षिण ललितपुर ग्रामीण विद्युत् सहकारी संस्थाले जनाएको छ । संस्थाका ग्राहक ७ हजार ५ सय जना छन्, त्यसमध्ये ६० प्रतिशत घरधुरीमा बिजुली पुगिसक्यो, संस्थाका अध्यक्ष गोविन्द बजगाईंले भने, बाँकी पुगेको छैन भने कतिपय बस्ती नै बगाइसक्यो, कतिमा बत्ती पुगेको छैन भन्ने यकिन भइसकेको छैन । संस्थाअन्तर्गतका ५ वटा ट्रान्सफरमर नै बगाएको उनले जानकारी दिए ।सडक सञ्जाल राम्रै भएको ठाउँमा बिजुली पुर्याए पनि बाटो नै विच्छेद भएको ठाउँमा बिजुली पुर्याउन नसकिएको उनले बताए । बस्ती बगाएको, बिजुलीको शाखा लाइन र सडक नै बगाएको ठाउँमा काम गर्न गाह्रो भइरहेको उनको भनाइ छ । महांकाल गाउँपालिका३, ४, ५, ६ र वाग्मती गाउँपालिका७ मा अबको दुई दिनभित्र बिजुली पुर्याउने गरी काम भइरहेको बजगाईंले बताए । सुनकोशी, गोलान्जर, फिक्कल क्षेत्रमा वैकल्पिक माध्यमबाट बिजुली पुर्याएको प्राधिकरणले जनाएको छ । प्राधिकरणका अनुसार बाढीपहिरोले विद्युत् वितरणतर्फका १ हजार १९ हाइटेन्सन पोल, १ हजार ११२ लो टेन्सन पोल, ४७ वटा ट्रान्सफरमरमा क्षति पुगेको छ । ४२ सय मिटर लाइनमा समेत क्षति पुगेको प्राधिकरणले जनाएको छ । सबैभन्दा बढी क्षति वाग्मती प्रादेशिक वितरण केन्द्रअन्तर्गतका विद्युत्का पूर्वाधारमा भएको छ । अधिकांश क्षेत्रमा अस्थायी रूपमा विद्युत् सुचारु गरे पनि पुनर्निर्माण गर्न केही महिना लाग्ने वाग्मती प्रादेशिक डिभिजनका प्रमुख मनोजकुमार यादवले बताए । कामदारहरू घर फर्किन थालेकाले पनि काम गर्न गाह्रो भइरहेको उनको भनाइ छ ।विद्युत् प्राधिकरणका कार्यकारी निर्देशक कुलमान घिसिङले बाढीले क्षति पुर्याएका काभ्रे, दक्षिण ललितपुरलगायत ग्रामीण क्षेत्रमा बिजुली पुर्याउनका लागि प्रयास भइरहेको बताए । काभ्रे र दक्षिण ललितपुर दुर्गम गाउँहरूमा आवतजावत गर्ने सडक नै बाढीले बगाएको छ । बाढीले बिजुलीका पोल, ट्रान्सफरमर, तारलगायत सबै सामग्रीहरू पनि बगाएको छ, उनले भने, सडक नहुँदा बिजुलीका सामग्री लैजान समस्या भइरहेको छ । तर पनि वैकल्पिक माध्यमबाट बिजुली सुचारु गर्न २० भन्दा बढी समूह परिचालन गरेर काम भइरहेको छ ।"
डलर कार्डबाट साढे ३ अर्ब बाहिरिँदा पौने २ करोड भित्रियो,"(काठमाडौं) चार वर्षमा अमेरिकी डलर कार्डबाट करिब साढे ३ अर्ब रुपैयाँ बाहिरिँदा पौने २ करोड रुपैयाँ मात्र भित्रिएको छ । डलर कार्ड जारी गर्दा विदेशी मुद्रा बाहिरिने मात्र नभई भित्रिने पनि अपेक्षा थियो । तर, हरेक वर्ष कार्डमार्फत बाहिरिने रकम बढ्दै गए पनि भित्रिने रकम नगन्य रहेको राष्ट्र बैंकका अधिकारीहरू बताउँछन् ।विदेशबाट आयातित विभिन्न वस्तु तथा सेवाबापतको अनलाइन भुक्तानीका लागि ०७७ चैतदेखि गत असारसम्म डलर कार्डबाट मात्र २ करोड ७२ लाख ५८ हजार डलर (३ अर्ब ६५ करोड २६ लाख रुपैयाँ) बाहिरिएको छ । उक्त अवधिमा सर्वसाधारणले विदेशबाट खरिद गरेका पुस्तक, पत्रपत्रिका, खेलौना, सूचना प्रविधि सेवा, विज्ञापन आदिबापतको भुक्तानी कार्डमार्फत गरेको राष्ट्र बैंकले बताएको छ ।कार्डमार्फत ५ सय अमेरिकी डलरसम्म भुक्तानी गर्न पाउने व्यवस्थापछि मुलुकमा विदेशी मुद्रा भित्रिने राष्ट्र बैंकको दाबी थियो । यद्यपि उक्त अवधिमा १ लाख २४ हजार डलर (१ करोड ६७ लाख १२ हजार रुपैयाँ) मात्र भित्रिएको राष्ट्र बैंकले जनाएको छ । मुख्य गरी सूचना प्रविधि सेवा निर्यातमार्फत उक्त रकम भित्रिएको राष्ट्र बैंकको तथ्यांक छ । केही वर्षयता नेपालबाटै विदेशमा सूचना प्रविधिसम्बन्धी काम गर्ने जमात बढ्दो छ, राष्ट्र बैंकका एक अधिकारीले भने, यसकारण ती मानिसमार्फत विदेशी मुद्रा भित्रिने अपेक्षा थियो । तर अपेक्षाअनुसार आएन ।अमेरिकी डलरमा आय नहुने सर्वसाधारणलाई लक्षित गरेर डलर कार्ड जारी गरिएकाले उनीहरूले उक्त सेवा लिइरहेको नेपाल राष्ट्र बैंकका प्रवक्ता रामु पौडेलले बताए । डलर कार्ड जारी हुनुअघि पनि विभिन्न माध्यममार्फत पैसा बाहिरिएकै थियो, अहिले एकातिर त्यस्तो कारोबार नियमनको दायरामा आएको छ भने नागरिकहरूले सहज रूपमा सुविधा उपभोग गरिरहेका छन्, उनले भने, सुरुका वर्षहरूमा डलर कार्ड उच्च दरले बढेको थियो । तर पछिल्ला महिनाहरूमा स्थिर जस्तै छ ।डलर कार्ड विदेशी सेवा सुविधा लिन चाहने तर डलरमा आम्दानी नभएकाहरूलाई लक्षित रहेकाले सोमार्फत ठूलो रकम भित्रिन नसकेको प्रवक्ता पौडेलले बताए । कार्डमार्फत भित्रिएको रकम नगन्य छ, तर डलरमा खाता हुनेहरूको सोही खातामा सिधै पैसा आउने गर्छ । यसकारण पनि कार्डमार्फत भित्रिएको रकम कम देखिएको हुन सक्छ, उनले थपे, यद्यपि आएको रकम भने अपेक्षाभन्दा कम नै हो । बिस्तारै इकमर्स बढ्दै गएकाले आउँदा दिनमा भित्रिने रकम पनि बढ्ला ।कार्डमार्फत भएको भुक्तानी सबैभन्दा बढी सामाजिक सञ्जालमा गरिएको विज्ञापनबापत बाहिरिएको छ । कार्डमार्फत भएको कुल खर्चमध्ये करिब १५ प्रतिशत यो शीर्षकमा छ । दोस्रो धेरै रकम भुक्तानी पुस्तक, विभिन्न जर्नलहरूमा भएको देखिन्छ भने तेस्रोमा टोफेल, आईईएलटीएसलगायत विभिन्न अनलाइन अध्ययन तथा परीक्षाबापत शुल्क भुक्तानीका लागि खर्च भएको राष्ट्र बैंकले बताएको छ । यो शीर्षकमा कुल रकमको करिब १४ प्रतिशत भुक्तानी भएको देखिन्छ । राष्ट्र बैंकले ०७७ चैतमा नेपालबाटै कार्डमार्फत विदेशी मुद्रामा भुक्तानी गर्न पाउने नीतिगत व्यवस्था गरेको थियो । उक्त व्यवस्था भएदेखि ०८१ असारसम्म १ लाख २१ हजार १ सय २ वटा यस्ता कार्ड जारी भएका छन् । ती कार्डमा करिब ३ करोड ३८ लाख ८० हजार अमेरिकी डलर (४ अर्ब ५४ करोड रुपैयाँ) भरिएको (लोड भएको) छ । लोड भएकोमध्ये करिब २ करोड ७२ लाख अमेरिकी डलर भुक्तानी भइसकेको छ । राष्ट्र बैंकले ०७९ भदौमा निर्देशन जारी गरेर क्यासिनो, अनलाइन जुवा, बिमा, डेटिङ सेवाको भुक्तानी जस्ता १८ प्रकार (कोड) का वस्तुमा डलर कार्डबाट भुक्तानी गर्न नपाइने व्यवस्था गरेको छ । डलर कार्डबाट विदेशमा कसैलाई रकम स्थानान्तरण गर्न पाइनेछैन । प्रत्यक्ष बिमा सेवामा भुक्तानी गर्न, स्ट्याम्प तथा सिक्काको भुक्तानी गर्न, विदेशी वित्तीय संस्थाका सदस्यलाई नगद र व्यापारिक सामान तथा सेवाको भुक्तानी गर्न पनि डलर कार्डको प्रयोग गर्न पाइनेछैन । कार्डबाट विदेशी धितोपत्र ब्रोकर तथा डिलरलाई भुक्तानी गर्न नपाइने व्यवस्था राष्ट्र बैंकले गरेको छ । विदेशी बिमाको अन्डरराइटिङ तथा प्रिमियमबापत भुक्तानी गर्न डलर कार्ड प्रयोग गर्न नपाइने व्यवस्था छ । विदेशका रियल इस्टेट एजेन्ट तथा व्यवस्थापकलाई भाडा तिर्न, कोषबापत रकम स्थानान्तरण गर्न, डेटिङ सेवाको भुक्तानी गर्न, क्यासिनो तथा अनलाइन जुवा, घोडा तथा कुकुर दौड खेलको भुक्तानी गर्न, सट्टेबाजी तथा काल्पनिक खेलको भुक्तानी गर्न, राजनीतिक तथा धार्मिक संगठनलाई रकम दिन पनि डलर कार्ड प्रयोग गर्न राष्ट्र बैंकले रोक लगाएको छ । डलर कार्डमार्फत विदेशी मुद्रामा बैंक खाता नभएका वा विदेशी मुद्रा आर्जनको स्रोत नभएका सर्वसाधारणले पनि वार्षिक ५ सय अमेरिकी डलर बराबरको भुक्तानी विदेशी मुद्रामा गर्न पाउँछन् । सर्वसाधारणले आफ्नो खाता रहेको वाणिज्य बैंक वा विकास बैंकमा गएर प्रिपेड कार्ड बनाउनुपर्छ । सोही कार्डमार्फत विदेशबाट खरिद गरेको सामानको भुक्तानी अनलाइनबाट कार्डमार्फत विदेशी मुद्रामै गर्न सकिन्छ ।"
अर्थतन्त्र सुधारलाई सुझाव दिन उच्चस्तरीय आयोग गठन,"(काठमाडौं) अर्थतन्त्र सुधारका लागि गर्नुपर्ने कामको राय दिन सरकारले पूर्वअर्थ सचिव रामेश्वर खनालको अध्यक्षतामा उच्चस्तरीय सुधार सुझाव आयोग गठन गरेको छ । सोमबार बसेको मन्त्रिपरिषद्को बैठकले खनालको नेतृत्वमा आयोग गठन गर्ने निर्णय गरेको हो । सरकारले खनालको अध्यक्षतामा विज्ञहरूको पाँच सदस्यीय आयोग गठन गरेको हो । आयोगका सदस्यहरूमा राष्ट्रिय योजना आयोगका सदस्य डा प्रकाशकुमार श्रेष्ठ, त्रिभुवन विश्वविद्यालय अर्थशास्त्र केन्द्रीय विभागका प्रमुख प्रा डा रामप्रसाद ज्ञवाली, अर्थविद् डा विश्वास गौचन र नीति अनुसन्धान प्रतिष्ठानका वरिष्ठ अनुसन्धानकर्ता डा कल्पना खनाल छन् । आयोगले आवश्यकताअनुसार निजी क्षेत्रलगायत अर्थतन्त्रका विविध पक्षहरूसँग परामर्शसमेत गर्नेछ । उपप्रधान एवं अर्थमन्त्री विष्णुप्रसाद पौडेलले आयोगले सबै पक्षसँग परामर्श गरी अर्थतन्त्रलाई परिवर्तित समयअनुसार गतिशील बनाउँदै सही मार्गमा अघि बढाउन आवश्यक सुझाव दिने विश्वास व्यक्त गरेका छन् । सरकारले यस वर्षको बजेट वक्तव्यमै अर्थतन्त्र सुधारका लागि सुझाव दिन आयोग गठन गर्ने घोषणा गरेको थियो । राष्ट्रिय अर्थतन्त्रको सम्भाव्यता विश्लेषणका आधारमा आर्थिक वृद्धिका प्रमुख संवाहक क्षेत्र पहिचान गरी उच्च दरको आर्थिक वृद्धि हासिल गर्न र एकीकृत आर्थिक कोरिडोर विकास, डिजिटल अर्थतन्त्रको विस्तार र हरित अर्थतन्त्रको आधार निर्माण गर्न नयाँ चरणको आर्थिक सुधार कार्यक्रम अघि बढाइनेछ, बजेट वक्तव्यमा भनिएको छ, यस सम्बन्धमा सिफारिस गर्न एक उच्चस्तरीय आर्थिक सुधार सुझाव आयोग गठन गरिनेछ । यही घोषणाका आधारमा अहिले खनालको नेतृत्वमा उच्चस्तरीय आयोग गठन गरेको हो ।"
दसैंलगत्तै महिला साफ च्याम्पियनसिप,"(काठमाडौं)महिला साफ च्याम्पियनसिप फुटबल सुरु हुन अब एक साताभन्दा केही समयमात्र बाँकी छ । अखिल नेपाल फुटबल संघ (एन्फा) ले मंगलबार पत्रकार सम्मेलन गर्दै भनेको छ, तयारी तीव्र गतिमा अगाडि बढिरहेको छ । दक्षिण एसियाली महिला फुटबलको सबैभन्दा ठूलो प्रतियोगिता दसैंलगत्तै सुरु हुँदै छ । कात्तिक १ गतेदेखि हुनेछ । अझै केही प्रश्न भने बाँकी छन् । जस्तो, नेपाली टिमको अन्तिम २३ को सूची कहिले त ? विदेशमा रहेका खेलाडी कहिले आइपुग्ने हो त ? अनि सबैभन्दा महत्त्वपूर्ण तथ्य, आयोजनास्थल दशरथ रंगशालाको स्थिति ठ्याक्कै कस्तो छ त ? घाँस केही हरियो भएको छ, हामीसँग मैदानलाई ठीक पार्ने समय बाँकी छ, एन्फाका प्रतियोगिता निर्देशक सन्जीव मिश्रले भने । यसै सातामात्र दशरथ रंगशालामा दुई दिन एसिया रग्बीको प्रतियोगिता भएको थियो । एन्फाले यसअघि दाबी गरेजस्तै त्यो प्रतियोगिता आयोजना रोक्न सकेन । एन्फाको मत छ, रग्बी भएर मैदान धेरै बिग्रिएको पनि छैन । प्रतियोगिताको म्याच कमिस्नरले मैदानको अन्तिम निरीक्षण गर्न बाँकी नै छ । त्यसपछि मात्र मैदानबारे निर्णय हुनेछ । निर्णय प्रतिकूल रहे, सातदोबाटोस्थित एन्फा कम्प्लेक्स मैदान पनि प्रयोग हुन सक्नेछ । एन्फाका उपाध्यक्ष दीपक खतिवडाको यसअघि दाबी थियो, महिला साफ च्याम्पियनसिपअगाडि कुनै पनि हालतमा रग्बी हुने छैन । तर, उनैले यसपल्टको पत्रकार सम्मेलनमा राष्ट्रिय खेलकुद परिषद्को नेतृत्वप्रति इंगित गर्दै भने, प्रधानमन्त्री र खेलकुद मन्त्रीको पनि आदेश नमान्ने यो कस्तो एकलौटी हो ? एन्फाले विदेशमा व्यावसायिक लिग खेलिरहेका दुई खेलाडी सावित्रा भण्डारी र रेखा पौडेललाई प्रतियोगिताका लागि बोलाउन औपचारिक रूपमा पत्राचार नगरेको पनि स्वीकार्यो । तर, दाबी थियो आवश्यक कुराकानी भइरहेको छ । ग्रिस जाने भनिएकी गोलरक्षक एन्जिला तुम्बापो सुब्बा भने प्रतियोगिताका लागि नेपालमै रहने छिन् । त्यसपछि मात्र थप निर्णय गर्ने छिन् । सावित्रा र रेखाबारे ठोस निर्णय नभएकै कारण सम्भवतः अन्तिम २३ को सूची जारी गर्न पनि प्रशिक्षक राजेन्द्र तामाङलाई गाह्रो भइरहेको छ । यही प्रतियोगिताकै लागि भनेर नेपाली टिमले अभ्यास खेलको व्यवस्थापन गर्न सकेन । यसबारे मिश्रले भने, पछिल्लो समय महिला लिग नै भएको छ र यो नै हाम्रो तयारी रह्यो । त्यसैले पनि अन्तर्राष्ट्रिय मैत्रीपूर्ण खेल हुन सकेनन् । पत्रकार सम्मेलनमा एन्फा प्रवक्ता सुरेश शाहले समग्र नेपाली फुटबलकै स्तर खस्किँदै गएको आरोप सत्य मान्न नसकिने र नेपाली खेलकुदमा अझै फुटबल नै सबैभन्दा बढी पहुँच भएको र लोकप्रिय रहेको दाबी गरे । एन्फाले महिला साफ च्याम्पियनसिपको टेलिभिजन ब्रोडकास्ट, मार्केटिङ र डिजिटल अधिकार २५ लाख रुपैयाँमा एडी रिलिजलाई बिक्री गरेको जानकारी दिएको छ । प्रतियोगिताको कुल बजेट भने ४ करोड ६० हजार रुपैयाँ रहेको छ । नेपालमा महिला साफ फुटबल हुन लागेको यो लगातार तेस्रोपल्ट हो । यसपल्ट प्रतियोगितामा कुल सात टिमको सहभागिता रहनेछ । तिनलाई दुई समूहमा विभाजन गरिएको छ । समूह ए मा डिफेन्डिङ च्याम्पियन बंगलादेशसँगै भारत र पाकिस्तान छन् । समूह बी मा साबिक उपविजेता नेपालसँगै श्रीलंका, माल्दिभ्स र भुटान छन् । प्रतियोगिताको पहिलो उद्घाटन खेलमा बंगलादेशले भारतको सामना गर्नेछ । नेपालले कात्तिक २ मा हुने आफ्नो पहिलो खेलमा भुटानसँग भिड्ने छ । त्यसपछि नेपाले कात्तिक ५ मा माल्दिभ्स र ८ मा श्रीलंकाविरुद्ध खेल्नेछ । प्रत्येक समूहको शीर्ष दुई स्थानमा रहने टिमले सेमिफाइनल यात्रा गर्नेछ । फाइनल कात्तिक १४ मा हुनेछ । पछिल्लो संस्करणको फाइनलमा बंगलादेशले नेपाललाई पराजित गरेको थियो ।"
पाकिस्तानलाई इंग्ल्यान्डको राम्रो जवाफ,"मुल्तान (एएफपी) पाकिस्तानको ठूलो स्कोरको जवाफ फर्काउनेक्रममा इंग्ल्यान्डले पहिलो टेस्टमा राम्रो सुरुआत गरेको छ । सलमान अली आगाको सानदार शतकमा पाकिस्तानले ५ सय ५६ रनको विशाल स्कोर बनाएपछि जवाफ दिन आएको इंग्ल्यान्डले मंगलबार दोस्रो दिन खेल सकिँदा १ विकेट गुमाई ९६ रन बनाएको छ । भ्रमणकारी इंग्ल्यान्डले कार्यबाहक कप्तान ओलिभर पोपलाई शून्यमा गुमाइसकेको छ । घाइते बेन स्टोक्सको स्थानमा कप्तानी गरिरहेका पोपलाई नसिम शाहले आमिर जमालबाट एकहाते क्याच गराए । पाकिस्तानी इनिङ्सको अन्तमा क्याच लिनेक्रममा बेन डकेट घाइते भएपछि ओपनिङमा आएका पोपले दुई बलमात्र सामना गर्न सके । ज्याक क्रावली ६४ र जो रुट ३२ रन बनाई खेलिरहेका छन् । इंग्ल्यान्डलाई फलोअन बचाउन मात्रै अझै २ सय ६१ रन आवश्यक छ । सलमानले अविजित १ सय ४, साउद सकिलले ८२ रन बनाएपछि फेरि एक पटक बलरका लागि कठिन दिन बन्यो । सोमबारको खेलमा यसअघि नै सान मसुदले १ सय ५१ र अब्दुल्लाह सफिकले १ सय २ रन बनाएका थिए । ७१ रनमा पुगेपछि टेस्ट क्रिकेटमा आफ्नो एक हजार रन पूरा गरेका सलमानले साहिन साह अफ्रिदीसँग नवौं विकेटमा ८५ रनको साझेदारी गरेका थिए । अफ्रिदीले २६ रन बनाए । सलमानले १ सय १९ बलको इनिङ्समा १० चौका र ३ छक्का प्रहार गरे । शतक प्रहार गरेर टिमलाई योगदान दिनुको सन्तुष्टि सधैं राम्रो हुन्छ, पाकिस्तानबाट स्पिन मोर्चा पनि सम्हाल्नेक्रममा सलमानले भने, पिच अलिकति भत्किन लागेको छ, यसले स्पिनरहरूलाई सहयोग गर्नेछ । यसलाई मैले नजिता केन्द्रित पिचको रूपमा हेरेको छु र दुवै टोली नतिजाका लागि जानेछन् । सलमानले सातौं विकेटमा सकिलसँग ५७ रनको साझेदारी गरेका थिए । ८ चौका प्रहार गरेका सकिल ८२ रन बनाई शोएब बसिरको बलमा रुटबाट स्लिपमा चलाखीपूर्ण क्याचआउट भए । इंग्ल्यान्डबाट ज्याक लिचले १ सय ६० रन खर्चेर ३ विकेट लिए ।"
राष्ट्रिय ब्लिट्ज र र्यापिड बुद्धिचाल हुने,"काठमाडौं (कास) नेपाल बुद्धिचाल महासंघको वार्षिक कार्यक्रमअन्तर्गत प्रथम राष्ट्रिय ब्लिट्ज बुद्धिचाल तथा दोस्रो राष्ट्रिय र्यापिड बुद्धिचाल प्रतियोगिता कञ्चनपुरको बेदकोट नगरपालिकामा कात्तिक ५ देखि ७ सम्म हुने भएको छ । काठमाडौं स्पोर्ट्स एकेडेमी र नेपाल बुद्धिचाल महासंघको संयुक्त आयोजनामा हुने प्रतियोगिताका विजेता खेलाडीले राष्ट्रिय ब्लिट्ज उपाधिसहित २० हजार जित्नेछन् । उपविजेताले १४ हजार, तेस्रोले ९ हजार, चौथोले ६ हजार, पाँचौंले ४ हजार पुरस्कार प्राप्त गर्नेछन् । उत्कृष्ट तीन महिला खेलाडीले ५ हजार, ३ हजार र २ हजार जित्नेछन् । द्रुतगतिमा खेलिने ब्लिट्जका खेलाडीले ३ मिनेट पाउनेछन् भने प्रत्येक चालवापत २ सेकेन्ड थपिँदै जानेछ । खेल ९ चरणको हुनेछ ।दोस्रो राष्ट्रिय र्यापिड बुद्धिचालका विजेताले ३० हजार, उपविजेताले २० हजार, तेस्राले १४ हजार, चौथो हुनेले ९ हजार, पाँचौंले ६ हजार पाउनेछन् । छैटौंदेखि दसौं स्थानमा विजयी हुनेले ४४ हजार पुरस्कार प्राप्त गर्नेछन् । तीन महिला खेलाडीले क्रमशः ७ हजार, ५ हजार, ३ हजार पाउनेछन् ।"
तेस्रो अन्तर्राष्ट्रिय पर्वतीय क्रसकन्ट्री दौड कात्तिक २२ मा,"(कास्की)पोखरामा तेस्रो पटक अन्तराष्ट्रिय पर्वतीय क्रसकन्ट्री दौड प्रतियोगिता हुने भएको छ । हिमालयन टुरिजम फोरमले कात्तिक २२ देखि २५ सम्म प्रतियोगिता गर्न लागेको हो । प्रतियोगितामा नेपाल र छिमेकी मुलुक चीनका खेलाडी सहभागी हुनेछन् । प्रतियोगिताका प्रेस संयोजक प्रतीकराज पहारीले दौड, साइक्लिङ र बोटिङ गरी ५० किलोमिटरको दुरी पार गर्नुपर्ने जनाए । प्रतियोगिता सफल बनाउन १५ उपसमिति गठन गरिएको छ । यो खेलले पोखरा र यस क्षेत्रको पर्यटन प्रवर्द्धनका साथै पोखरा अन्तर्राष्ट्रिय विमानस्थलको सञ्चालनमासमेत सहयोग पुग्ने आयोजकको अपेक्षा छ । नेपालचीनबीचको सम्बन्धलाई थप सुदृढ बनाउँदै लैजाने विश्वास गरिएको संस्थाका अध्यक्ष विश्वशंकर पालिखेले बताए । चिनियाँ खेलाडीका लागि कात्तिक २२ मा कुङमिङबाट पोखरासम्म अन्तराष्ट्रिय चार्टर उडानको व्यवस्था गरिएको छ । काठमाडौं तथा नेपालका विभिन्न ठाउँबाट आउने प्रतियोगीका लागि आयोजकले यातायात व्यवस्था गर्ने जनाएको छ । प्रतियोगीले टिम समूह, च्यालेन्ज इन्डिभिजुयल समूह, विद्यार्थी दौड र ह्याप्पी रनमध्ये जुनसुकैमा पनि भाग लिन सक्नेछन् । टिम समूहमा ३० मिश्रित टिम रहनेछन् । यसमा कम्तीमा एक विपरीत लिंगको सदस्य समेटिएको हुनुपर्नेछ । ९० खेलाडीमध्ये १० चिनियाँ र २० नेपाली टोली हुनेछ । खेलाडीले ५० किलोमिटरको दूरीमा ट्रेल रनिङ, साइक्लिङ र रोइङ चरण पूरा गर्नुपर्ने हुन्छ । दौडका क्रममा खेलाडीले २२५८ मिटर उचाइ पार गर्नेछन् । विदेशी नागरिकका लागि दर्ता शुल्क प्रति टिम २२ हजार ९२० रुपैयाँ (१२०० आरएमबी) रहेको आयोजकले पत्रकार सम्मेलनमार्फत जनाएको छ । च्यालेन्ज इन्डिभिजुयलमा करिब २ सय खेलाडी सहभागी हुने छन् । जसमा ८० चिनियाँ र १२० नेपाली रहनेछन् । ५० किलोमिटरको ट्रेलमा २ हजार ३६६ मिटरको कुल उचाइ पार गर्नेछन् । गेममा सहभागी हुने विदेशी खेलाडी खेलाडीका लागि प्रतिव्यक्ति९ हजार ९५० रुपैयाँ (१०० आरएमबी) दर्ता शुल्क लाग्नेछ ।विद्यार्थी दौडमा ५ सयको सहभागिता रहने जनाइएको छ । उनीहरूले बाराहीचोकदेखि ड्यामसाइटसम्म २ किलोमिटर दुरी पार गर्नुपर्ने हुन्छ । ह्याप्पी रनमा ४ सय ८० नेपाली र २० चिनियाँ गरी ५ सय खेलाडी सहभागी हुने अपेक्षा छ । यसको २ किमि दुरी छ । टिम समूहको विजेताले ४ लाख ५८ हजार ४ सय रुपैयाँ अर्थात् २४ हजार आरएमबी पुरस्कार पाउनेछ । दोस्रो टिमले ३ लाख ४३ हजार ८ सय र तेस्रो हुने टिमले २ लाख २९ हजार २ सय रुपैयाँ पुरस्कार पाउनेछन् । चौथोले १ लाख ५२ हजार ८ सय र पाँचौंले ९५ हजार ५ सय रुपैयाँ पुरस्कार रहेको छ । च्यालेन्स समूहमा शीर्ष १० पुरुष तथा महिलाले पुरस्कार जित्नेछन् । विजेताले १ लाख ५२ हजार ८ सय, दोस्रोले १ लाख १४ हजार ६ सय र तेस्रो हुने खेलाडीले ७६ हजार ४ सय रुपैयाँ प्राप्त गर्नेछन् । चौथोदेखि सातौ हुने खेलाडीले ३८ हजार २ सय र आठौदेखि दसौ स्थान प्राप्त गर्नेले १९ हजार १ सय रुपैयाँ पुरस्कार छ । विद्यार्थी दौडमा शीर्ष ६ (छात्रछात्रा दुवै) खेलाडीका लागि नगद रहेको छ । विजेताले ३० हजार, उपविजेताले २५ हजार र तेस्रोले २० हजार रुपैयाँ पाउनेछन् । चौथोदेखि छैटौं हुने खेलाडीले १०१० हजार पाउनेछन् । प्रतियोगिता लेकसाइडको बाराहीघाटबाट सुरु हुनेछ । छोरेपाटन हुँदै फुस्रेखोला, राम्दी, मट्टीखान, स्याङ्जाको फेदीखोला, रामकोट कविन्डे हुादै पुम्दीभुम्दी, विश्व स्तुपा, फेवाताल, खपौदी हुँदै पुनः बाराहीघाटमा नै आउनेछन् । फेवातालमा बोटिङ अनि राम्दी र मट्टीखानमा साइकल प्रयोग गर्नेछन् । चिनियाँ राजदूतावास, नेपाल सरकार, नेपाल पर्यटन बोर्ड, गण्डकी प्रदेश सरकार र पोखरा महानगरको आर्थिक सहयोग रहने प्रतियोगितामा १ करोड ३६ लाख खर्च रुपैयाँ खर्च अनुमान गरिएको संस्थाका उपाध्यक्ष पोमनारायण श्रेष्ठले बताए ।"
उद्यमी मञ्चसँग नेपालगन्ज म्याराथनको साझेदारी,काठमाडौं (कास) दसौं धारा नेपालगन्ज म्याराथनको पूर्वसन्ध्यामा हुने नेपालगन्ज कनक्लेभमा नेपाल युवा उद्यमी मञ्च नेपालगन्ज च्याप्टरले साझेदारी गर्ने भएको छ । दसौंमा १० इभेन्ट अन्तर्गत हुने नेपालगन्ज कनक्लेभका लागि नेपालगन्ज म्याराथनका संस्थापक अध्यक्ष टीएस ठकुरी र नेपाल युवा उद्यमी मञ्च नेपालगन्ज च्याप्टरका अध्यक्ष तीर्थ थापाले सम्झौतापत्रमा हस्ताक्षर गरेका छन् । अध्यक्ष थापाले देशकै प्रतिष्ठित धारा नेपालगन्ज म्याराथन र यसको भगिनी इभेन्ट नेपालगन्ज कनक्लेभमा साझेदारी गर्न पाउँदा सम्पुर्ण युवा उद्यमीलाई उत्साहित बनाउने बताए । ठकुरीले समाजलाई दिशानिर्देश गर्ने कार्यक्रममा युवा उद्यमीसँग हातेमालो गर्न पाउँदा बेग्लै उर्जा मिलेको बताए । मञ्चका निवर्तमान अध्यक्ष एवं नेपालगन्ज मेडिकल कलेजका निर्देशक डा नितेश कनोडियाले नेपालगन्ज कनक्लेभ जस्तो ज्ञानबर्द्धक कार्यक्रमसँग निरन्तरता जोडिन पाएकामा खुसी व्यक्त गरे । नेपालगन्ज म्याराथन आयोजक क्रियटिभ ह्यान्ड्सले कनक्लेभ डाइरेक्टर तथा मञ्चले डेपुटी डाइरेक्टर नियुक्त गर्नेछ । कनक्लेभबारे विस्तृत जानकारी पछि गराइने जनाइएको छ । मंसिर २० र २१ गते हुने कनक्लेभ विभिन्न ८ सेसनमा हुनेछ ।
छोटकरी,"दुई खेलाडी जर्मनीतिर काठमाडौं (कास) मिक्स मार्सल आर्ट्सको विश्व च्याम्पियनसिपमा नेपालका दुई खेलाडीले भाग लिनेछन् । प्रतियोगिता अक्टोबर ११ देखि १३ सम्म जर्मनीको फ्र्यांकफर्टमा हुनेछ । इजिकेल परियार र नीराजन मोक्तानले प्रतिस्पर्धा गर्नेछन् । इजिकेलले किक बक्सिङको ७०७५ केजी तौल समूहमा प्रतिस्पर्धा गर्नेछन् । नीराजनले किक बक्सिङको ६० केजीमुनि तथा उमा कुङ्फुको ट्रेडिसनल फम्समा सहभागिता जनाउने छन् । इन्टरनेसनल कम्ब्याट अर्गनाइजेसन (आईसीओ) जर्मनीको आयोजनामा हुने प्रतियोगितामा भाग लिन उनीहरू बुधबार जर्मनी गएका छन् । टोलीलाई आदिवासी खेलकुद संघ नेपालका अध्यक्ष तथा नेपाल उमा कुङफु संघका महासचिव भूपेन्द्र गुरुङले मंगलबार बिदाइ गरे । भारतीय टिम विजयीकाठमाडौं (कास) नेपाल र भारतबीच भएको मैत्रीपूर्ण खो खो प्रतियोगितामा मंगलबार भारतीय टिम विजयी भएको छ । पुरुषको ४ खेल शृंखलामा भारत ४० ले विजयी भयो । नेपाल खो खो संघको आयोजनामा कीर्तिपुरको नयाँबजारस्थित कभर्डहलमा भएको प्रतियोगितामा महिलातर्फ दुई खेल भएको थियो । दुवैमा भारत नै विजयी भयो । विजेतालाई राखेप सदस्यसचिव टंकलाल घिसिङ, भारतीय खो खो महासंघका महासचिव एमएस त्यागी, आयोजक नेपाल खो खो संघका अध्यक्ष प्रदीप महर्जन, उपाध्यक्ष छत्रबहादुर शाहीलगायतले पुरस्कृत गरे । दुवै टिमको राष्ट्रिय टोलीबीच प्रतिस्पर्धा भएको थियो । मनीष र दावा छनोटकाठमाडौं (कास) जापानमा फेब्रुअरी २२ देखि २५ सम्म हुने चौथो क्योकुसिन तेजुका विश्व कराते च्याम्पियनसिपका लागि नेपालका दुई खेलाडी छनोट भएका छन् । नेपाल क्योकुसिन कराते आईकेओ संघले मंगलबार एकदिने छनोट प्रतियोगिताबाट दुई खेलाडी छानेको हो । पुरुष खुला तौल समूहमा ओखलढुंगाका मनीष कार्की छनोट भए । उनले फाइनलमा ललितपुरका गौरव आचार्यलाई हराए । पुरुष एकल कातामा शीर्ष स्थानमा रहँदै सोलुखुम्बुका दावा शेर्पा छानिए । खुला तौलमा १६ र कातामा १४ खेलाडीको सहभागिता थियो ।"
