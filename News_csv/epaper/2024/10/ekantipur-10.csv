शीर्षक,विवरण
दसैं मनाउन उपत्यकाबाट बाहिरिए ६ लाख,"बाढी र पहिरोका कारण बन्द भएका राजमार्ग चाडबाडका लागि अस्थायी रूपमा मात्र सञ्चालनमा ल्याइएको छ । बीपी राजमार्गबाहेक मंगलबार साँझसम्म सबै राजमार्ग सञ्चालनमा आएको सडक विभागले जनाएको छ । तर त्यस्ता राजमार्गमा पानी पर्नासाथ पहिरो खस्ने जोखिम भने कायमै छ । राजमार्ग सञ्चालनमा आएसँगै दसैंका लागि उपत्यकाबाट बाहिरिने सवारी चाप बढेको छ । बीपी राजमार्गको काभ्रेभन्ज्याङनेपालथोक खण्डको १२ किलोमिटर सडक रोशी खोलाले बगाएको छ । यो ठाउँको केहीकेही स्थानमा मात्र डाइर्भसन बनाएर सडक चलाइएको छ । दसैंअघि यो खण्ड सञ्चालनमा नआउने सडक विभागले जनाएको छ । सडक यात्रा जटिल बनिरहँदा दसैंका लागि उपत्यकाबाट घर जानेहरूको उत्साहमा भने कमी छैन । कलंकी, नयाँ बसपार्क, चाबहिल, कोटेश्वर, बल्खुलगायत स्थानमा टिकट काट्न र गाडी पर्खने यात्रुको दैनिक भीड लाग्ने गरेको छ । असोज १२ बाट अग्रिम टिकट बुकिङ खुलाइएको थियो । सुरुका दिनमा काउन्टर सुनसान जस्तै बनेका थिए । सडक खुल्छ खुल्दैन भनेर दसैंका लागि पूर्वपश्चिम जाने यात्रुहरूमा अन्योल थियो । सडक खुल्दै गएपछि टिकट लिने र घर जाने यात्रुको चाप बढेको हो । घटस्थापनायता काठमाडौंको विभिन्न नाका हुँदै यात्रु बाहिरिरहेका छन् । विगत वर्षमा दसैंमा उपत्यकाबाट २० लाख हाराहारी यात्रु बाहिरिने गर्थे । यो पटक निजी सवारी साधन, हवाईमार्गसहित १० लाखभन्दा बढी यात्रु बाहिरिने यातायात व्यवसायीको अनुमान छ । सडक विभागका अनुसार मंगलबार साँझसम्म १४ स्थानमा सडक अवरुद्ध छ । बीपी राजमार्गको काभ्रेभन्ज्याङनेपालथोक सडक बन्द भएपछि भकुन्डेबेंसीतेमालखैरेनीसित्खा, नागढुंगामुग्लिननारायणगढहेटौंडा, चन्द्रागिरिचित्लाङकुन्छालहेटौंडा र नौबिसेपालुङहेटौंडा हुँदै सर्बसाधरण पूर्वतर्फ जाने गरेका छन् । सोमबार रातिबाट कान्ति राजमार्ग अस्थायी रूपमा सञ्चालनमा आएको छ । काठमाडौंदक्षिणकाली सिस्नेरी कुलेखानीहेटौंडा सडक पनि सञ्चालनमा आएको छ । बाढी र पहिरोले क्षति पुर्याएका धेरै सडक चाडबाडलाई दृष्टिगत गर्दै अस्थायी रूपमा सञ्चालनमा ल्याइएको सडक विभागका महानिर्देशक रामहरी पोखरेलले बताए । बीपी राजमार्ग दसैंअघि सञ्चालनमा आउँदैन, उनले भने, काम फूलपातीसम्म हुनेछ, दसैंपछि भने यो राजमार्ग सञ्चालनमा ल्याउँछौं । अहिले एक लेन बनाएर चलाइएका सडकलाई दसैंपछि दुई लेन बनाएर चलाइने उनले जनाए । बाढीले बगाएका पुलमा दसैंपछि बेलिब्रिज राखिने उनले सुनाए । यता नारायणगढबुटवल सडकखण्डको दाउन्ने सडक भासिएर आवतजावतमा समस्या हुँदै आएको छ । यो सडकको विकल्पमा पोखराबाट स्याङ्जा हुँदै यात्रु गन्तव्यमा जान बाध्य छन् । त्यस्तै नागढुंगादेखि मुग्लिनसम्म विभिन्न खण्डमा एकतर्फी यातायात चलाइएको छ । महेशखोलामा सडक बगाएको र कृष्णभीरमा ५० मिटर सडक भासिएकाले यो खण्डमा एकतर्फी मात्र यातायात चलाउँदा ट्राफिक जाम बढी छ । त्यस्तै साना र साँघुरा पक्की पुल भएको खण्डमा समेत ट्राफिक जामको समस्या हुने गरेको छ । सडकका कारण समस्या भए पनि घर जाने यात्रुहरूको भीड रहेको नेपाल यातायात व्यवसायी राष्ट्रिय महासंघका वरिष्ठ उपाध्यक्ष सरोज सिटौलाले बताए । घर जाने यात्रुको सबैभन्दा बढी भीड नयाँ बसपार्कमा छ, उनले भने, यो भीड फूलपातीका दिनसम्म हुनेछ । सरकारी निकायलाई पहिल्यैदेखि पटकपटक सडक सुधारमा ध्यान आग्रह गर्दा पनि त्योअनुसार सुधार हुन नसकेको उनले गुनासो गरे । सडक सहज नहुँदा समयमै गाडीहरू काठमाडौं आइपुग्दैनन्, उनले भने, सडकको अवस्थाले गर्दा यात्रुले अग्रिम बुकिङ गर्न दिएको रकमसमेत फिर्ता गर्नुपरेको थियो, अहिले त्यो समस्या छैन । बाढीपहिरोले गर्दा क्षति भएका सडक सञ्चालनमा आए पनि पहिलाको तुलनामा गन्तव्यमा पुग्न केही बढी समय लाग्ने गरेको यातायात व्यवस्था विभागका महानिर्देशक राजीव पोखरेलले बताए । यात्रा क्रममा केही समय बढी लागे पनि दसैंका लागि घर जानेहरूको भीड छ, उनले भने, यसरी चाडबाडको मौका छोपेर बढी भाडा लिनेलाई उजुरीका आधारमा कारबाही गरिरहेका छौं । टिकट काउन्टरमा विभाग र ट्राफिक प्रहरीहरूबाट नियमित अनुगमन भइरहेको उनले जनाए ।"
टीकाको साइत शनिबार ११ः३६ बजे,काठमाडौं (कास) यो वर्ष बडादसैंको टीकाको उत्तम साइत शनिबार बिहान ११ बजेर ३६ मिनेटमा परेको छ । कोजाग्रत पूर्णिमासम्म देवीको प्रसादका रूपमा टीका लगाउन सकिने नेपाल पञ्चाङ्ग निर्णायक समितिले जनाएको छ । बिहीबार फूलपाती पर्व मनाइँदै छ । यो वर्ष महाअष्टमी र महानवमी पर्व शुक्रबार एकैदिन परेको छ । घटनास्थापनादेखि पूजा आराधना गरिएकी देवी विसर्जन गर्ने साइत विजयादशमीको दिन बिहान ८ बजेर ३३ मिनेटमा रहेको समितिले जनाएको छ ।
शाम्बालाका 'राम सर,"(काठमाडौं)विश्वका ठूला फिल्म फेस्टिभल हल्लाएको मीन भाम निर्देशित शाम्बाला होस् या दीपक रौनियारको सेतो सूर्य या नवीन सुब्बाको गुडबाई काठमाडौं, नेपाली फिल्म इतिहासमा बलियो मानिएका यी फिल्ममा सशक्त अभिनय रहेको कलाकार हुन्, कर्मा । काठमाडौंका रैथाने कर्मा अन्तर्राष्ट्रिय बजार पुगेका फरक धारका नेपाली फिल्म होऊन् या व्यावसायिक, दुवैमा उत्तिकै जमेका छन् । कुन कलाकारलाई आफ्नो फिल्मले विश्व बजारमा तहल्का मच्चाइदियोस् भन्ने रहर नहोला र ? आफ्नो फिल्म विश्वका चर्चित फिल्मसँग प्रतिस्पर्धा गरेको हेर्न कसलाई मन नहोला ? कर्मा पनि सुरुवातदेखि नै सशक्त कथावस्तु भएका फिल्ममा काम गर्ने रुचि र रोजाइमा अडिग थिए । यही कारण सानो संसार होस् वा नेपाली फिल्मको ट्रेन्डसेटर लुट, फरक शैलीका कथा वाचन, नयाँ भाष्यको खोजी र प्रयोगले भरिएका फिल्महरूमा उनी कतै न कतै जोडिएकै छन् । गुरुकुलमा हुँदै कर्माको सोच फरक धारका फिल्ममा काम गर्नुपर्छ भन्ने थियो । तर, नेपालमा त्यस्ता फिल्महरू लामो समयमा एकाध बन्ने गरेका छन् । यसको मतलब कर्मा व्यावसायिक फिल्म गर्न रुचाउँदैनन् भन्ने होइन । उनी रामबाबु गुरुङ निर्देशित कबड्डी ३ होस् या दीपेन्द्र लामाको नाङ्गो गाउँ, यस्ता व्यावसायिक फिल्म पनि गरिरहेका छन् । तर, आफ्नो रुचिको फिल्मलाई भने निकै पर्खनुपरेको अनुभव कर्माको छ । पछिल्लो समय प्रदर्शनमा आएको उनी अभिनीत शाम्बाला बन्न पनि ८ वर्ष लागेको थियो । बर्सेर्नि २३ फिल्म गरिरहने कति कलाकारले भन्दै आएका छन्, जीवन चलाउनै भए पनि अफर गरिएका फिल्महरू गर्नै पर्यो । यस मानेमा कर्मा अलि फरक छन् । काठमाडौंका रैथाने उनी व्यापारिक परिवारबीच हुर्के । त्यसर्थमा जीवन धान्नकै लागि कर्माले अफर आएका सबै फिल्महरूसँग सम्झौता गर्दै अगाडि बढ्नु परेन । तर, आफ्नो निर्णयमा अडान रहन कर्माले बेग्लै समस्या झेल्नुपर्यो । हातमा राम्रो फिल्म नपर्दा निराश हुन्थे । आफूले चाहेको फिल्म पर्खंदा कर्मा डिप्रेसनकै सिकार पनि भए । सानो संसारपछिको समयतिर कर्माको चर्चा ह्वात्तै चुलियो, लगातार फिल्महरूको अफरले घेरिए । तर, त्यसक्रममा आफूले गरिरहेको फिल्महरूले उनलाई सन्तुष्टि खासै दिएन । आफूले सोचेजस्तो हिसाबले अगाडि जान नसक्दा डिप्रेसनमै गएँ । बाहिर पनि धेरै ननिस्कने, फिल्म गरेर चुपचाप बस्न थालें, ती क्षण सम्झँदै कर्माले भने, फिल्मको अफरहरू त मज्जाले आइरहेको थियो । तर, भनेकोजस्तो नहुँदा असन्तुष्टि, एक किसिमको दुःख अनि डिप्रेसन भयो । सानो संसारपछि कर्माले थुप्रै फिल्महरू गरे । ती फिल्मको गुणस्तरले उनको मन बिझाउँथ्यो । सानो संसार अनि कागबेनीपछि नेपाली फिल्म क्षेत्रमा ठूलै परिवर्तन आउँछ है भन्ने आस थियो, सायद त्यो आस पनि ठूलै पो थियो कि ? आफैंसँग प्रश्न गर्दै भन्छन्, तर, अहिले बिस्तारै परिवर्तन हुँदै छ । त्यसैले व्यावसायिक फिल्म, नाटक र फेस्टिभल पुग्ने फिल्मको सन्तुलन मिलाउँदै अगाडि बढ्दै छु । डिप्रेसनबाट बाहिर आउन कर्माले त्यसबीच थुप्रै यात्रा गरे । डिप्रेसनकै कारण यात्रा गरें भन्ने मात्रै होइन । घुम्ने इच्छा थियो त्यसैले यी कुराबाट विश्राम गरौं भन्ने भयो, कर्मा सम्झन्छन् । गुरुकुल हुँदै कर्माले हिरो भन्दा पनि कलाकार बन्नुपर्छ भन्ने सोचिसकेका थिए । हिरो बन्नेबित्तिकै जहिले पनि आफ्नो मायालुलाई बचाउने, फाइट खेल्ने तरिकाले मात्रै नसोचौं भन्न खोजेको हो । यसो भन्दै गर्दा कथालाई डोर्याउने प्रमुख चरित्रको भूमिका गर्न मन नलागेको भन्ने होइन, कर्मा सुनाउँछन् । सानो संसारबाट डेब्यु गरिरहँदा कतिले कर्मालाई हिरो ठाने । कतिलाई लाग्यो यस्तो पनि हिरो हुन्छ ? अप्रत्यक्ष रूपमा फिल्मले त्यही मानकलाई भत्काउने कोसिस गरेको थियो । कर्मालाई भने सधैं चरित्रमा मिहिनेत गर्ने फिल्महरू गर्ने नै चाह भयो । नेपाल भाषाको पट्टाचारा, एक दिन एक रात, गुडबाई काठमाडौं, फस्ट लभलगायतका फिल्म गरिसकेपछिको एक समयमा उनी प्रस्ट भए, हिरो भन्ने मानक भत्काउन गाह्रो छ । लुटको हाकु कालेको चरित्रले पाएको प्रशंसाले भने परिवर्तनको आशा जगाइदियो । लुक बनाएर हिरो मात्रै बन्ने चाहना थिएन । त्यसैले फरकफरक चरित्रहरू गर्दै आएँ, कर्माले भने, अहिले पनि गुड लुक्स र शारीरिक बनोटले युवा दर्शक आकर्षित हुन्छन् । हामीले हेर्दै आएको बलिउड फिल्ममा त्यस्तै देखाइयो । मलाई यस्तो चरित्र गर्नै मन नलाग्ने होइन तर, फरकफरक चरित्र गर्नुपर्छ भन्ने भइरह्यो । गम्भीर फिल्म, अनि फरक चरित्रको भोकले नै कर्मा शाम्बालामा ठोक्किएका हुन् । छोटो भूमिका तर कथामा तरंग पैदा गरिदिने उपस्थिति । शाम्बालाका जति दृश्यमा कर्मा देखिएका छन्, राम सरको भूमिकामा अब्बल अभिनय देखिन्छ । यही कारण उक्त पात्र जीवन्त लाग्छ । यही चरित्रमार्फत कर्मा दर्शकबीच अहिले राम सरका रूपमा चिनिएका छन् । म तअहिले सबैका लागि राम सर भएको छु, उनीआफैं स्विकार्छन् । यो चरित्र बाँच्दाका समय सम्झँदा कर्मालाई डोल्पोका विद्यार्थीलाई पढाएको खुबै सम्झना आउँछ । त्यतिबेलाका दुःखभन्दा पनि रमाइलो क्षणहरू मानसपटलमा घुम्छ । डोल्पोको जीवन जीउन पाउनु उनका लागि भाग्यकै कुरा थियो । शाम्बालाको छायांकन स्थल ४२ सयदेखि ६ हजार मिटरमा गरिएको थियो । उनी छायांकनस्थलमा हेलिकोप्टर चढेर पुगे । लेक लागेर ४ दिन थला परे । अन्य टिम हिँडेर पुगेका थिए, उनीहरू वातावरणसँग मिल्दै गएका हुनाले लेकको समस्यासँग कर्माले झैं जुध्नु परेन । चार दिन अक्सिजन हालेको हाल्यै, अलिकति साह्रै पारेको थियो, उनी फिल्म छायांकनका समय सम्झन्छन् । डोल्पोमा कर्माले डेढ महिना बिताए । जब उनी त्यहाँको हावापानीमा मिसिए, त्यसपछि विद्यालय धाउन थाले । स्कुल जान्थे, पढाउँथे । विद्यार्थीहरू १२ घण्टादेखि हिँडेर विद्यालय आइपुग्थे । उनी विद्यार्थीका अनुभवहरू सुन्थे । विद्यार्थीहरूका घरमा गएर पनि समय बिताउँथे ।आफ्नो छायांकन नहुँदा खेतमा ढुंगा बोक्न पुग्थे । खेतीपाती गर्थे । आफूले छायांकन अवधिभर गाउँले जीवन बाँचेको कर्मा सुनाउँछन् । उनका लागि त्यो अनुभव स्वर्गीय थियो । त्यहाँ बिजुली थिएन । टेलिफोनको नेटवर्क थिएन, चिल्लो बाटो थिएन । सहरको जुन तनाव, अस्तव्यस्तता छ । यी सबैबाट परको ठाउँ हो त्यो । होला, त्यहाँका बासिन्दाका लागि सहरमा पाइने सेवा सुविधाहरू छैन होला तर उहाँहरू कति शान्तको वातावरणमा बाँचिरहनु भएको छ, कर्मा सुनाउँछन् । बाटो नपुगेको त्यो ठाउँका मानिसले बुझेको जीवन, उनीहरूका अनुभवलाई कर्माले नजिकबाट नियाल्न पाए । यो वर्ष शाम्बालामार्फत कर्माले थुप्रै फेस्टिभल पनि घुमे । बर्लिनको प्रमुख प्रतिस्पर्धामा शाम्बाला छनोट हुँदा त्यहाँको रेड कार्पेटमा हिँडे । लोकार्नोमा टिमसँगै उनी पनि फेस्टिभल पुगे । हुन त कर्माले विगत २ वर्षमा नेपालका कुनाकन्दरा मात्रै होइन विदेशका विभिन्न ठाउँहरू चहारेका छन् । अफ्रिकादेखि युरोप, दक्षिण एसिया घुमे । जहाँजहाँ उनी पुग्थे त्यहाँ नेपालीलाई हेर्ने नजरिया बुझ्न समय लाग्थेन । नेपाली भन्नेबित्तिकै हेपाह नजरले हेर्ने, तर आफ्नो फिल्म लिएर यस्तो प्लेटफर्म पुग्दा निकै फरक अनुभव गरे । पहिल्यैदेखि सुन्दै आएका फिल्म फेस्टिभलहरू हो कान, बर्लिन, भेनिस, बुसान, टोरोन्टो भयो । त्यस्तो प्लेटफर्ममा आफ्नो फिल्म लिएर जानु त ठूलै गर्वको अनुभव भयो । नेपालबाट कलाकार आएको छ भन्दा हामीलाई खोजीखोजी भेट्न आइपुग्थे, त्यो अनुभव त वाउ थियो, फेस्टिभलको अनुभव सुनाए, बर्लिनको रेड कार्पेटमा हिँड्दा होस् या त्यहाँ सहभागी हुँदा, नेपाल अनि नेपालीलाई हेर्ने त्यो दृष्टिकोणलाई एउटै फिल्मले कहाँदेखि कहाँ पुर्याइदियो भन्ने लाग्यो । कर्मालाई अहिले पनि सशक्त फिल्मकर्मीको फिल्मको हिस्सा हुने हुटहुटी छ । ती फिल्ममा आफू जोडिन पाउँछु कि पाउँदिन भन्ने छटपटी हुन्छ । कालोपोथीमा त पाउँदा पाउँदैको भूमिका अर्को प्रोजेक्टले गर्दा गर्न पाएनन् । खासमा शाम्बालाका निर्देशक मीन गुरुकुल हुँदाकै साथी । त्यतिबेलै कर्माले मीनको सपना बुझिसकेका थिए । मीन विश्व बजारका फिल्महरू खोजीखोजी हेर्थे । त्यतिबेलै यस किसिमको फिल्ममा अभिनय गर्ने चाह कर्मामा पनि हुर्कियो । त्यतिबेला मीनले जसरी खोजीखोजी फिल्महरू ल्याउँथ्यो, ती फिल्महरू बेग्लै थिए है भन्ने भइसकेको थियो । यी फिल्मका लागि त फेस्टिभलहरू हुँदो रहेछ भन्ने भयो । कलाकारकै हिसाबले रेड कार्पेटमा हिँड्ने त्यतिबेला सोचिसकेको थिएन । तर, यस किसिमको फिल्ममा काम गर्नुपर्छ है भन्ने त्यतिबेलादेखि नै भइसकेको थियो, कर्मा सुनाउँछन् । त्यतिबेला उनले ओस्कर पुग्ने पनि सोचेका थिए । अस्करमा कसलाई जान मन नहोला र ? तर मलाई त्यतिबेलादेखि नै यस्तो फिल्ममा काम गर्नुपर्छ भन्ने भएको थियो, कर्मा थप्छन् । शाम्बाला यो वर्ष नेपालका तर्फबाट अस्कर मनोनयनका लागि छनोट भएको छ । यो फिल्मले नेपाली फिल्म इतिहासमा अर्को इतिहास रच्ला त ? यसअघि बर्लिनको प्रमुख प्रतिस्पर्धामा छानिने नेपाली फिल्मको इतिहास रचेको यो फिल्मले अस्करमा उपस्थिति जनाओस् भन्ने कर्माको कामना छ । भविष्यवाणी नै गर्नुपर्दा, यो वर्ष शाम्बाला अस्करको मनोनयनमा पुग्छ अनि अवार्ड पनि जित्छ, मुसुक्क हाँस्दै सुनाए । शाम्बालासँगको कर्माको सम्बन्ध पनि रोचक छ । सन् २०१८ तिर मीन पेरिसमा थिए, स्क्रिप्ट लेखन अध्ययन कोर्स गर्दै थिए । त्यसअघि कर्मा युरोप पुगेका थिएनन्, मीनले झट्ट बोलाइहाले । उनी पेरिस गए, मीनसँग बसे । त्यतिबेला फिल्मको नाम चिसो वर्ष थियो । फिल्मको कथा पुरुषमाथि आधारित थियो । निर्माताहरूसँग पनि भेटे । २ हप्ता बसेर उनी काठमाडौं फर्के । मीनले नेपाल फर्केसी टिबेटियन भाषामा फिल्म बनाउने सुनाए, कथा पनि पुरुषबाट हटेर महिलामा केन्द्रित भइसकेको थियो । कर्मालाई थाहा थियो, तिब्बतियन भाषा सिकेर एकै वर्षमा शुद्ध बोल्न सकिन्न । दीपेन्द्र लामाको नाङ्गो गाउँ गर्न अफ्रिकाको मलावीबाट नेपाल आउँदा त्यतिबेलै मीनले शाम्बालाको राम सर हुन अफर गरे । शाम्बालाले पाएको दर्शकको साथले फिल्मवृत्तमा एउटा बहस फेरि छेडिएको छ । के नेपाली दर्शकको स्वाद वास्तवमै फेरिएको हो ? जुन दर्शकलाई हामीले हलसम्म पुर्याउन सकिरहेको थिएन, शाम्बालाले पुर्यायोजस्तो लाग्छ । नेपाली फिल्म क्षेत्रमा हामीले जे परिवर्तन खोजिरहेका थियौं, सायद त्यो भइरहेकोजस्तो लाग्छ । १ सय ४ वर्षको आमा नै शाम्बाला हेर्न आउनुभएको थियो । उहाँले त्यसअघि हेर्नु भएको फिल्म मीनकै कालोपोथी रहेछ, कर्मा भन्छन् । कर्माकै शब्दमा भन्नुपर्दा फिल्मबाट निर्माण टिमले प्रशंसा मात्रै बटुलेन । केही दर्शकबाट गालीसमेत सुन्न पर्यो । के बनाउनुभएको फिल्म ? के हो शाम्बाला भनेको भनेर कतिले भन्नुभयो । यो प्रतिक्रियालाई मैले नकारात्मक ढंगले लिएको छैन । अर्को त फिल्ममा जुन बिम्बहरू मीनले राखेको छ, बौद्ध धर्मदेखि उपल्लो डोल्पोको संस्कृति र भाषा उहाँहरूले बुझ्न सक्नुभएन । फिल्मको कथा त सामान्य नै छ नि, कर्माले सुनाए ।"
भूकम्प प्रभावित गाउँमा छैन दसैंको रौनक,"(सुर्खेत) जाजरकोटको नलगाड नगरपालिका१ चिउरीटोलका भीमसेन विक झन्डै ५ वर्षपछि गत वर्ष असोज अन्तिम साता दसैं मान्न घर फर्किए । भारतमा एक्स्काभेटर चलाउने उनी परिवारसहित उतै बस्दै आएका थिए । तिहार मानेर फर्किने सोचाइमा रहेका उनीसहित पत्नी कमला र छोरा ४ वर्षीय सञ्जयले गत वर्ष कात्तिक १७ मा आएको भूकम्पमा ज्यान गुमाए । अब त चाडबाड आयो कि भूकम्प र छोराबुहारी तथा नातिको पीडाले सताउँछ, उनका ५० वर्षीय बुवा हस्तबहादुर विक भन्छन्, अझ हामी त अस्थायी टहरामै बसेका छौं । भूकम्पले घर भत्किएपछि ४ महिना त्रिपाल र झण्डै ६ महिना टहरामा बसे पनि अस्थायी आवासको दोस्रो किस्ताबापतको २५ हजार रुपैयाँ पाउन नसकेको उनकी पत्नी महिमाले बताइन् । भूकम्पका कारण गत वर्ष कात्तिकमा चिउरीटोलमा मात्रै १३ जनाको ज्यान गयो । अहिले पनि घरमा आफन्तको मृत्यु भएको एक वर्ष नपुगेकाले कसैले पनि दसैंको तयारी गरेका छैनन् । भूकम्पअघि त दसैं आएपछि घर लिपपोत गर्ने, दसैंका लागि नयाॅ कपडा, खसीबोका ल्याउने, मीठोमसिनो खाने काम हुन्थ्यो, स्थानीय अगुवा सुरेश विकले भने, अहिले त के गर्ने ! साँघुरो टहरामा ८१० जना कोचिएर सास्तीपूर्वक बस्नुपरेको छ, स्थायी आवास नबन्दासम्म त दसैं आउनु र नआउनु हाम्रा लागि उस्तै हो । उनका अनुसार भूकम्पले दिएको पीडाका कारण झण्डै ८० घरधुरी रहेको गाउँमा दसैंको सुरसार केही छैन । गत वर्षसम्म दसैंको बेला गाउँले जम्मा भएर पिङ बनाउने, नाचगान गर्ने, विभिन्न खेलकुद प्रतियोगितामा सहभागी हुने जाजरकोटका अधिकांश गाउॅ अहिले सुनसानजस्तै छन् । मीठा खानेकुरा र रमाइला खेल खेलेर दसैंको रमझम भित्रिन्थ्यो, गत वर्ष तिहारको मुखमा बिपत्ती आयो, टहराको बसाई कष्टकर छ, बारेकोट गाउँपालिका१ का सूर्यबहादुर गिरीले भने, आफ्नो घर नहुँदा त आफ्नै गाउँ पनि बिरानो लाग्ने । त्यसैले टहरोमा जमरा पनि राखेका छैनौं । भेरी नगरपालिका१ रावतगाउॅका पहलबहादुर महरले जीवनमै पहिलोपल्ट यसपालि जमरा राखेनन् । उनको ७ जनाको परिवारले झन्डै साढे ३ महिना त्रिपालमा बितायो, ७ महिनादेखि भने अस्थायी टहरामा कष्टकर तरिकाले बस्नुपरेको छ । हामीलाई त के दसैं के तिहार ? उनले भने, एउटा कोठाजस्तो टहरामा खानेसुत्नेदेखि सबै काम गर्नुपरेको छ, न रोजगारी छ न बारीमा अन्न लगाएका छौं, यसरी कति समय बस्ने हो ? चाडबाड आउँदा मन पोल्छ । वैशाखदेखि असोजसम्म र मंसिरदेखि चैतसम्म मौसमी मजदुरीका लागि भारत जाने उनी भूकम्प गएदेखि बाहिर पनि जान सकेका छैनन् न त गाउँमा अरु रोजगार पाउन । पालिका र संघसंस्थाले दिएको खाद्यान्न पनि सकिन लागेकाले चाडबाडको बेला के खाने भन्ने चिन्ताले सताउन थालेको उनले बताए । नलगाडका अधिकांश भूकम्पपीडितको बारी बाँझै छ । त्यसैले हिउँदमा के खाने भन्ने चिन्ता लागेको नलगाड१ का ज्ञानबहादुर महरले बताए । झन्डै १५ वर्षदेखि वर्षेनि करिब ९ महिना भारतमा मजदुरीका लागि जाने उनी गत वर्ष दसैं मनाउन घर आएका बेला भूकम्प गएको थियो । घर कहिले बन्छ भन्ने निर्क्योल भए त भारततिर गएर १२ महिना कमाएर ल्याउन सकिन्थ्यो, यहाँ नयाँ घरको सरकारी प्रक्रिया पुर्याउन घरमूली चाहिन्छ भनेका छन्, त्यसैले जान सकिएको छैन, उनले भने, टहरामा पशुवस्तुभन्दा कष्टकर जिन्दगी बिताइरहेका छौं, धन्न ज्यान जोगिएको छ । स्थायी आवास बन्ने टुंगो नहुॅदा दसैं भित्रिएपछि झन् अत्यास बढेको उनका छिमेकी भेषबहादुर महरले बताए । फेरि चिसो बढ्न थालेकाले अबको हिउँदमा पनि कष्टकर दैनिकी काट्नुपर्ने बाध्यता आएको उनको भनाइ छ । भूकम्पका कारण जाजरकोटमा मात्रै ४८ हजार ५ सय १७ घरमा क्षति पुगेको थियो । तीमध्ये ३४ हजार ९ सय ५४ अस्थायी आवास निर्माण भएका छन् । बाँकी परिवार त्रिपाल र पुरानै घरमा बस्न बाध्य छन् । जाजरकोटका प्रमुख जिल्ला अधिकारी उमाकान्त अधिकारीका अनुसार स्थानीय तहको खातामा अस्थायी आवासबापतको दोस्रो तथा अन्तिम किस्ता २५ हजार रकम पठाएपछि वडा कार्यालयमार्फत वितरण भइरहेको छ । रुकुम पश्चिमका १६ हजार भूकम्पीडितका लागि दोस्रो किस्ताको रकम निकासा भएको छ । उनीहरूलाई अस्थायी आवास निर्माणका लागि पहिलो चरणमा पनि २५ हजारका दरले रकम दिइएको थियो । रुकुम पश्चिमका सहायक प्रमुख जिल्ला अधिकारी विनोद रेग्मीका अनुसार जिल्लाभरि ३२ हजार ६ जना लाभग्राही कायम भएका छन् । संघीय सरकारले चालु आर्थिक वर्षको बजेटमा पुनर्निर्माणका लागि २१ अर्ब रुपैयाॅ छुट्याएको छ । उक्त रकम अर्थ मन्त्रालयको अबन्डा कोषमा राखिएको बारेकोट गाउँपालिका अध्यक्ष वीरबहादुर गिरीले बताए । त्यो रकम सोझै राष्ट्रिय पुनर्निर्माण प्राधिकरणमा जानुपर्थ्यो, अबन्डा कोषमा राखिएको रकम पछि जता पनि लिन मिल्छ, उनले भने । पुनर्निर्माणको कार्यविधि नै नबनेकाले समस्या भइरहेको जाजरकोटका प्रजिअ अधिकारीले बताए ।"
बाढीपीडित भन्छन् 'जेजस्तो भए पनि चाड त मनाउनैपर्यो,"(काभ्रे)पनौती७ स्थित रोशी खोलाको बगर छेउमा सुकुम्बासी बस्ती छ । गत साता आएको बाढी बस्तीमा पसेर घरहरू क्षतविक्षत भए । बाढीले घरभित्र पुरिएका सरसामान निकाल्दै छिन्, ६३ वर्षीया श्यामकुमारी तामाङ । उनी दसैंको तयारीमा पनि जुटिरहेकी छन् । सरकारले नुन, तेल, चामल दिएको थियो, त्यसैले चाड मनाउने हो, उनले भनिन् । आफूसँग जे छ, मिठोमसिनो त्यही खाएर परिस्थितिअनुसार चाड मनाउनुपर्ने श्यामकुमारी बताउँछिन् । पहिलाको जस्तो उत्साह नभए पनि वर्ष दिनको चाड त मनाउनैपर्यो नि, उनले भनिन्, माइत टाढा छ । जान सकिन्न । यहीं परिवारसँगै दसैं मनाउँदै छु ।कोपिला खत्री पनि हिलो पन्छाएर घरको सरसफाइ गरिरहेकी छन् । कोपिलाको परिवार विगत ४ वर्षदेखि सुकुम्बासी बस्तीमा बसोबास गर्दै आएको छ । दसैंको संघारमा घरमा बाढी पसेकाले उनलाई त्यसको व्यवस्थापन गर्ने चटारो छ । दसैं त मूल चाड हो, मनाउनैपर्यो नि, उनले भनिन्, जमरा भने राख्न पाइएन । घरभित्र पानी नै पानी थियो, राख्ने ठाउँ पनि भएन, गाउँमा सापटी माग्नुपर्ला । उनले पहिलेको जसरी नसके पनि दसैं मनाउने बताइन् । दसैंको मुखमै यस्तो विपत्ति आइलाग्यो, उनले भनिन्, गाँसबासकपास केही बाँकी राखेन, नुन, तेल, चामल पाएका छौं । अब अलिकति मासु किनेपछि पुगिहाल्यो, यो पालि यसरी नै दसैं मनाउने भइयो ।बेथानचोक१ च्याम्राङबेंसी घर भई हाल सुकुम्बासी बस्तीमा बसोबास गर्दै आएकी ७१ वर्षीया लक्ष्मी सिङ्ताङले सरकारले दिएको राहतले दसैं मनाउन अलिअलि भए पनि जोरजाम भएको सुनाइन् । बाढीले केही बाँकी रहेन । अलिकति राहत आएको छ, अब यसैले दसैं मनाउनुपर्छ । विगतका समयमा मनाइने दसैं र अहिलको स्थिति सम्झिँदा उनलाई विरक्त लाग्छ । पहिले त यति बेला माहोलनै छुट्टै हुन्थ्यो । घर सजाउन, किनमेल गर्न भ्याईनभ्याई हुन्थ्यो, उनले भनिन्, तर अब त घर नै छैन, पैसा छैन, पहिलाको जस्तो त केही नै छैन ।बेथानचोक१ च्याम्राङबेंसी घर भई हाल सुकुम्बासी बस्ती बसोबास गर्दै आएका ७२ वर्षीय लाल बहादुर थिङ गत वर्षको तुलनामा यस वर्षको दसैंमा फुर्सदमा देखिन्छन् । विगतका वर्षहरूमा झैं यस वर्षको दसैंका लागि मासुको व्यवस्थापन गर्नुपर्ने झन्झट उनलाई छैन । गत साता आएको बाढीले घर क्षतविक्षत भएपछि उनी पनौतीमा कोठा लिएर बस्दै आएका छन् । पहिला पो घर थियो, बस्तीमा सबै मिलेर राँगो कटेर मासुको जोरजाम गर्नुपर्थ्यो, उनले भने, अब अहिले त घर, छैन, कोठा खोजेर बसेका छौं, खानका लागि राहत अलिअलि राहत पाएका छौं । त्यसले नै दसैं मनाइन्छ यस पालि ।"
डोरी बेचेर दसैं खर्च,"(पोखरा)हिमालतिरबाट च्यांग्रा झरेपछि पोखरालाई बल्ल दसैंले छोप्छ । मुस्ताङदेखि मुगु, दार्चुलादेखि बझाङसम्मका भेडाच्यांग्राको लस्कर पोखराको सिमपानी क्षेत्रमा देखिन्छन् । च्यांग्रा डोर्याउने डोरी हातभरि लिएर बसेकी छन्, १५ वर्षीया सजिना हर्मेल । उनी दसैं खर्चको जोहो गर्न च्यांग्रा किन्नेलाई डोरी बेच्छिन् । सजिनाको परिवार सेती नदी र याम्दी खोला जोडिने याम्दी पुल नजिकै सुकुम्बासी बस्तीमा बस्छ । बुबा जितबहादुर ज्यामी काम गर्छन् । आमा सुस्मिता सुनार डोकोमा तरकारी बेच्छिन् । बगर टुँडिखेलमा रहेको राष्ट्रिय माविमा १० कक्षामा पढ्ने सजिनाले परिवारका दुःख बुझेकी छन् । शनिबार र चाडपर्वको बिदामा उनी आमासँगै तरकारी बेच्छिन् । दसैंका बेला भेडाच्यांग्राको हूलमा बसेर सजिनाले डोरी बेच्न थालेको तीन वर्ष भयो । अरूले बेचेको देखेर उनले पनि डोरी बेच्न थालेकी हुन् । पोहोर डोरी बेचेर २ हजार रुपैयाँ आम्दानी गरिन् । त्यही पैसाले आफूलाई चाहिने नयाँ कपडा किनिन् । अहिले एउटा डोरीको ५० रुपैयाँको दरले बेचिरहेकी छन् । बुबाआमाले कमाएको पैसाले चाडबाड मान्न पुग्दैन, घरकी जेठी छोरी उनले भनिन्, परिवारको अवस्थाले पनि आफ्नो दसैं खर्च आफैं जुटाउँछु ।सजिनामुनि एक बहिनी र एक भाइ छन् । उनलाई कहिलेकसो विद्यालयमा अप्ठेरो पर्छ । विद्यालयमा बुझाउनुपर्ने विविध शुल्क, अभ्यास पुस्तिकालगायत स्टेसनरीका सामग्री किन्न चाहिने रकम जटाउनुपर्छ । आफूलाई परेको अप्ठेरो घरमा सुनाउँदिनन् । बरु बिदाका बेला तरकारी बेचेको पैसा जोगाएर राख्छिन् ।म्याग्दीको ताकमबाट १५ वर्षअघि उनको परिवार पोखराको हेम्जामा झरेको हो । उनी जन्मिएपछि छोरीलाई सहरमा राखेर पढाउने रहरले नै उनका बुबाआमा पोखरा झरेका हुन् । बुबाआमाले पढ्न प्रेरित गरिरहन्छन् । उनलाई पनि कानुनमा स्नातक गरेर वकिल बन्ने इच्छा छ । नेपालमा धेरै भ्रष्टाचार बढेको छ । नेता, कर्मचारीले जनतालाई दुःख दिएका छन् । बुबाआमाले यस्तै कुरा गर्नुहुन्छ, उनले भनिन्, घूस खाने चलनलाई वकिल बनेर सुधार्न मन छ ।"
दसैंको शुभकामना,"चाडपर्वका धार्मिक तथा सांस्कृतिक सम्बन्ध र परिभाषाभन्दा व्यापक छ, नेपाली समाजमा यसको स्विकारोक्ति । जुनसुकै धर्म र समुदायसँग सम्बन्धित चाडपर्व भए पनि नेपाली समाजले सहज रूपमा सहवरण गरेको देखिन्छ । दसैंजस्ता बहुसंख्यक संख्याका हिन्दु धर्मावलम्बीको चाड मात्रै होइन, क्रिस्चियन समुदायको क्रिसमसमा पनि मानिसहरूको सहभागिता उत्तिकै हुने गर्छ । केही दशकअघिसम्म मधेश क्षेत्रको एउटा मुख्य चाड छठ आज पहाड र हिमालसम्मै फैलिसकेको छ । यद्यपि, सहवरणका हिसाबले दसैं सबैभन्दा अग्रस्थानमा आउँछ । यस्तै कारणले हरेकजसो चाडपर्वहरू नेपाली समुदाय र फरकफरक धर्ममा आस्थावान्हरूबीच भावनात्मक एकता बलियो बनाउने माध्यम भएका छन् । यो नेपाली समाजको सकारात्मक पक्ष हो ।नेपाली समाज धार्मिक तथा साम्प्रदायिक रूपमा विविधतापूर्ण छ । इन्द्रेणी स्वरूपको छ । यस्ता समाजमा आफू इतरको समुदाय र धर्मका चाडपर्वमा अवलम्बन गर्दा सांस्कृतिक अन्तरघुलन बलियो बन्दै जान्छ । चाडपर्व र संस्कृतिहरू साझा सम्पत्ति बन्छन् । नेपाली समाजले यो सकारात्मक पक्षलाई थप बलियो बनाउने प्रयत्न गरिरहनुपर्छ । जसले नेपालीबीचको एकतालाई थप बलियो बनाउँदै लैजान्छ । समाज थप उदार, सहिष्णु र सहयोगी बन्दै जान्छ ।घटस्थापनामार्फत दसैं औपचारिक सुरु हुनुभन्दा एक साताअघि बेहोर्नॅपरेको प्राकृतिक विपत्तिका कारण यस पटकको दसैं अघिल्ला वर्षहरूमा जस्तो उत्साहप्रद भने छैन । किनकि, धेरैले दसैंको मुखमै आफन्तको मृत्यु र बेपत्ता भोग्नुपर्यो । आफू स्वयं विस्थापित हुनुपर्यो । मानिसहरूले वर्षौं बिताएका घर गुमाउनुपर्यो । जग्गाजमिन र पशुजन्य सम्पत्ति गुमाउनुपर्यो । एक तमासले बितिरहेको दैनिकी बिथोलियो । प्रत्यक्ष नोक्सान नबेहोरेकाहरूले पनि सडक भत्किएका कारण यात्राका क्रममा हैरानी बेहोर्नॅपर्योबेहोर्नॅ परिरहेको छ । प्राकृतिक विपत्ति र दसैंको मुखमा चुलिएको महँगीले निम्न वर्गका मानिसहरू प्रताडित भएका छन् । यस्ता अनेकौं कारणले धेरैका निम्ति यो दसैं उत्साहप्रद छैन । तर, व्यक्तिगत रूपमा अनेकौं अप्ठ्यारा भोगेर भए पनि चाडपर्वमार्फत त्यसलाई भुलाउने गरेको विगतमा देखिएकै हो । सम्भवतः यस पटक पनि त्यो शैली प्रकट हुनेछ ।चाडपर्वका बेलामा काठमाडौंलगायतका ठूला सहरबाट मानिसहरू कष्टपूर्ण यात्रामार्फत आफ्नो गाउँघर पुग्ने गरेका छन् । सहज अवस्थामा पनि त्यस्तो यात्रा जोखिमपूर्ण हुने गर्थ्यो । यस पटक भने प्राकृतिक विपत्तिले सडक सञ्जाललाई थिलथिलो बनाएको छ । पिच सडकहरू भत्किएका कारण कच्ची, अस्थायी वा कम चल्तीको वैकल्पिक सडक प्रयोग गर्नॅपर्ने बाध्यता छ । भारी वर्षा अहिले नभए पनि पछिल्ला दिनमा लागेको घामले सुक्खा पहिरोको सम्भावना छ । दसैंको समयमा सडकमा हुने गाडीको चाप र गाडीभित्र हुने यात्रुको चापले पनि जोखिम बढाउँछन् । व्यक्तिगत सवारीसाधन प्रयोग गर्दा पनि जोखिम रहन्छ । यसकारण यात्रा गर्नॅपर्ने बाध्यता भएकाहरूले आफ्नो यात्रालाई सुरक्षित बनाउन सचेत हुनुपर्छ । आफ्नो यात्रामा जोखिमका बिन्दुहरूबारेमा जानकारी लिने गर्नॅपर्छ । सम्बन्धित निकायका सूचनाहरूलाई ख्याल गर्नॅपर्छ । यति गर्न सके दुर्घटनामा पर्ने सम्भावना न्यून भएर जान्छ । हामीले के बुझ्नुपर्छ भने कुनै दुर्घटना भयो भने दुःख बेहोर्नॅपर्ने आफू र आफ्नो परिवारले हो । त्यतिबेला अन्य जुनसुकै निकायले गरेको गल्ती भए पनि तात्विक अर्थ रहँदैन । त्यसैले दुर्घटनाका जोखिमप्रति सचेत भएर यात्रा गर्नु बुद्धिमानी हुन्छ ।यति बेला ध्यान दिनुपर्ने अर्को पक्ष भनेको देशका विभिन्न भागमा जारी डेंगी संक्रमण पनि हो । पछिल्लो तथ्यांकअनुसार देशका ७६ जिल्लामा करिब १५ हजार जनामा डेंगी संक्रमण पुष्टि भएको छ । काठमाडौं उपत्यकामै करिब तीन हजार संक्रमित छन् । तर, चाडपर्वको रमाइलो परिवेशमा मानिसहरूले आफ्नो स्वास्थ्यप्रतिको सचेतपना कम गरेको देखिन्छ । साथसाथै परिवारमा धेरै सदस्य जम्मा हुँदा त्यसतर्फ ध्यान पनि पुगेको हुँदैन । जसले गर्दा संक्रमित लामखुट्टेको टोकाइबाट सर्ने डेंगीको संक्रमण हुन सक्छ । त्यति मात्रै होइन, दसैंको खानपिन तथा अन्य जोखिमपूर्ण जीवनशैलीका कारण नसर्ने रोगहरूको जोखिम पनि बढ्ने गरेको चिकित्सकहरूको भनाइ पाइन्छ । त्यसैले नसर्ने रोग लागेका वा त्यसको जोखिममा रहेका उमेर समूहका व्यक्तिहरूले चिकित्सकसँग सल्लाह लिने, आफ्नो स्वास्थ्य परीक्षण गर्ने र चिकित्सककै सल्लाहअनुसारको खानपान तथा अन्य जीवनशैली अपनाउन आवश्यक छ । जोखिममा नरहेका उमेर वा शारीरिक अवस्थाका व्यक्तिले पनि आफ्नो खानपान र जीवनशैलीलाई संयमित गराउन सक्दा फाइदा नै हुन्छ ।हामी सबैको दसैं अवधि खुसी र उमंगका साथ व्यतीत होस् भन्ने कामना गर्छौं । पारिवारिक मिलन होस्, मीठो खाने र राम्रो लगाउने अवसर बनोस् भन्ने चाहन्छौं । दसैंको सबैलाई शुभकामना ।"
पुनर्निर्माण र पुनर्मिलनको दसैं,"दसैं नेपालीहरूको प्रमुख चाड हो, जुन प्रत्येक वर्ष विशेष उत्साह र उमंगसाथ मनाइन्छ । यो चाडले नेपाली समाजमा खुसी, एकता र समृद्धिको सन्देश ल्याउँछ । तर यो वर्ष दसैंको उत्साहलाई खलल पुर्याउने ठूलो प्राकृतिक विपत्ति आयो । बाढी, पहिरो र अविरल वर्षाका कारण देशका धेरै ठाउँमा जनधनको ठूलो क्षति भयो । नेपाल प्राकृतिक विपत्तिको दृष्टिकोणबाट धेरै संवेदनशील मुलुक हो । यहाँको भूगर्भीय संरचना, मौसम प्रणाली र पर्यावरणीय अस्थिरताले बारम्बार बाढी, पहिरो, र भूस्खलन जस्ता समस्या निम्त्याउँछ । यस वर्षको दसैंअघि पनि अविरल वर्षाका कारण देशका धेरै भागमा जनजीवन अस्तव्यस्त भएको थियो । विशेष गरी हिमाली र पहाडी क्षेत्रमा बाढी र पहिरोले धेरै गाउँ उजाड बनाएको छ । कतिपय मानिसले आफ्नो परिवारका सदस्य, घरसम्पत्ति र जीविकोपार्जनको साधन गुमाएका छन् । यस्तो अवस्थामा दसैंको उत्सव पारिवारिक पुनर्मिलनभन्दा बढी पुनर्निर्माण र पुनःस्थापनामा केन्द्रित हुन पुगेको छ । वर्षा र बाढीपछि पुनर्निर्माणको आवश्यकता हुन्छ । भौतिक संरचना मात्र होइन, मनोवैज्ञानिक रूपमा पनि पीडितहरूले सघन पुनर्निर्माणको आवश्यकता महसुस गरेका छन् । दसैंको समयमा सरकारले राहत वितरण र पुनर्निर्माणका कामलाई तीव्रता दिनु आवश्यक थियो । सामाजिक संस्था, स्वयंसेवी संस्था र विभिन्न निकायले पनि यो कार्यमा आफ्नो भूमिका निभाएका छन् । तर विपत्तिको ठूलो स्तरलाई हेर्दा, पुनर्निर्माणको काम सजिलो छैन । प्रभावित क्षेत्रका मानिसहरूले आफ्नो घर, खेत र अन्य सम्पत्ति गुमाइसकेका छन्, जसले गर्दा उनीहरूलाई दसैंको खुसीयालीभन्दा बढी जीवनयापनको चिन्ता सताएको छ । दसैं केवल भौतिक उत्सव मात्र होइन, यो आध्यात्मिक र सांस्कृतिक महत्त्व बोकेको चाड हो । विशेष गरी यस्तो कठिन परिस्थितिमा मानिसले दसैंलाई आशा, साहस र धैर्यको प्रतीकका रूपमा लिएका छन् । धार्मिक मान्यताअनुसार, दसैंले असत्यमाथि सत्यको विजयको सन्देश दिन्छ । वर्षा र विनाशको सामना गर्दै पनि धेरैले दसैंको यस सन्देशलाई आत्मसात् गर्दै आशावादी छन् कि यो संकट पनि समाप्त हुनेछ र नयाँ सुरुवात हुनेछ । प्राकृतिक विपत्तिको सामना गर्न सरकारको भूमिका सधैं महत्त्वपूर्ण हुन्छ । यस वर्षको बाढी र पहिरोले सरकारले विपद् व्यवस्थापनमा सुधारको आवश्यकता महसुस गराएको छ । आपत्कालीन सहायता, राहत वितरण र पुनर्निर्माणको काममा सरकारको सक्रिय सहभागिता महत्त्वपूर्ण थियो । तर कतिपय स्थानहरूमा राहत कार्य समयमै हुन सकेनन्, जसले गर्दा प्रभावित जनतालाई दसैं मनाउन झन् कठिन भयो । सरकारले यस विपत्तिलाई ध्यानमा राख्दै आगामी वर्षहरूमा विपद् व्यवस्थापनका लागि ठोस योजना बनाउनुपर्ने आवश्यकता रहेको छ । मौसम पूर्वानुमानमा सुधार, जनचेतना अभिवृद्धि र पूर्वतयारी योजनालाई प्राथमिकतामा राखेर विपद् प्रतिकार्यलाई सुदृढ गर्नॅपर्ने देखिन्छ ।वर्षाले गरेको विनाशले समाज र अर्थतन्त्रमा गहिरो असर पारेको छ । दसैं बजार व्यस्त रहने र व्यापारीहरूले राम्रो कमाइ गर्ने समय हो । तर यो वर्षको विपत्तिले व्यापारव्यवसाय ठप्प हुन पुगेका छन् । मुख्य राजमार्ग अवरुद्ध भएका कारण दसैंका लागि आवश्यक सामान समयमा गाउँमा पुर्याउन कठिन भयो । किसानहरूले दसैंका लागि उत्पादन गरेका अन्नबालीहरू बाढीले नष्ट गरिदियो, जसका कारण ग्रामीण अर्थतन्त्रमा ठूलो असर परेको छ । दसैंको विशेषता भनेको परिवारभित्रको पुनर्मिलन हो । कतिपय मानिस बाहिर कामको सिलसिलामा गएका थिए र सडक तथा हवाई यातायातमा आएको अवरोधका कारण घर फर्कन सकेका छैनन् । यसले गर्दा दसैंको पारिवारिक पुनर्मिलनको परम्परा खलल भएको छ । यस वर्ष नेपाली समाजलाई धेरै महत्त्वपूर्ण पाठ सिकाएको छ । पहिलो, प्रकृति र मानिसको सम्बन्धको पुनर्विचार आवश्यक छ । अत्यधिक वन विनाश, अनियन्त्रित सहरीकरण र पर्यावरणीय असन्तुलनले बाढी र पहिरोको समस्या झन् बढाएको छ । भविष्यमा यस्तो संकटलाई रोक्नका लागि दीर्घकालीन सोच र योजनाबद्ध विकास आवश्यक छ । विपत्तिमा एकअर्काप्रति सहयोग र एकता नै समाजको मुख्य शक्ति हो भन्ने कुरा दसैंले फेरि प्रमाणित गर्यो । स्थानीय समुदायबीचको सहयोग, राहत कार्यमा जनताको स्वैच्छिक सहभागिता र विपत्तिको समयमा देखिएको एकताले भविष्यका चुनौतीहरू सामना गर्न सामूहिक प्रयास आवश्यक छ भन्ने सन्देश दिन्छ । कतिपय मानिसले आर्थिक संकटका कारण ठूला तडकभडक नगरे पनि परम्परागत मूल्यहरूलाई प्राथमिकतामा राखेर दसैं मनाउनेछन् । परिवारभित्रको मेलमिलाप, टीकाप्रसाद र आशिषका परम्पराहरूलाई कायम राखेर मानिसले भावनात्मक रूपमा एक अर्कालाई समर्थन गरेका छन् । साथै, नवीनताको पक्ष पनि यो दसैंमा देखिएको छ । सामाजिक सञ्जाल, अनलाइन प्लेटफर्म र प्रविधिको सहायताले टाढा रहेका परिवारका सदस्यहरूले पनि दसैंको खुसीयाली साटासाट गर्नेछन् । प्रविधिले पारिवारिक दूरीलाई मेट्न मद्दत पुर्याएको छ । प्रज्वलकुमार भट्टराई, भरतपुर, चितवन"
मध्यपूर्वको अन्धकारसँगै 'फ्युचरशक को सन्त्रास,"दुनियाँको दुर्दशाआज संसारका धेरै भागहरूमा सामाजिकसांस्कृतिक तथा राजनीतिक रूपमा शक्तिशाली हुन्डरी चलिरहेको छ । जसले काम गर्ने, खेल्ने, विवाह गर्ने, बच्चाहरू हुर्काउने वा सेवानिवृत्त हुने नयाँ र प्रायः अनौठो वातावरण सिर्जना गरिरहेको छ । यस ढंगले मानव समाजलाई झक्झक्याउने सन्दर्भमा, व्यापारीहरू अत्यधिक र अनियमित आर्थिक प्रवाहहरूको विरुद्ध पौडी खेलिरहेका छन् । राजनीतिज्ञहरूको रेटिङ्सचक्र तलमाथि भइरहन्छ । विश्वविद्यालयहरू, अस्पतालहरू र अन्य संस्थाहरू मुद्रास्फीतिको विरुद्धमा निराशापूर्ण रूपमा संघर्ष गरिरहेका छन् । मूल्य प्रणालीहरू टुक्राटुक्रा भएर आपसमा ठोक्किइरहेका छन् । जबकि परिवार, मन्दिर र राज्यका जीवनरक्षक डुंगाहरू लड्खडाइरहेका छन् । यी उग्र परिवर्तनहरूलाई हेर्दा, हामी तिनीहरूलाई अस्थिरता, विघटन र विपत्तिका अलगअलग प्रमाणहरूका रूपमा हेर्न सक्छौं । तर, यदि हामी केही पछाडि हटेर दूरदृष्टिकोणबाट हेर्छौं भने यस्तो हुनु अनिवार्य ऐतिहासिक परिघटनाभन्दा फरक दृश्य अवश्य नै होइन ।अधिकांश परिवर्तनहरू एकअर्काबाट स्वतन्त्र छैनन् । तिनीहरू अनियमित पनि छैनन् । पारिवारिक विघटन, विश्वव्यापी ऊर्जा संकट र रेडियोटेलिभिजनको प्रसारदेखि सोसल मिडियाको चम्किँदो अन्धकारमय फ्लेक्सटाइम, नयाँ हकअधिकार र सुविधा प्याकेजहरूको उदय, क्युबेकदेखि कोर्सिकासम्मका पृथकतावादी तथा स्वतन्त्रतावादी आन्दोलनहरूको उदय र मध्यपूर्वमा नेतान्याहुको नरसंहार तथा रुसयुक्रेन युद्धदेखि अमेरिकाचीनबीचको आर्थिक द्वन्द्व, यी सबै अलग घटनाहरू जस्ता देखिन सक्छन् । वास्तवमा यी सबै एकलध्रुवीय विश्वको अन्त्य र नयाँ सभ्यता तथा बहुविश्व प्रणालीको उदयका संकेत हुन् । यसरी सन् १६४८ को वेस्टफेलियाबाट सुरु भएको राज्यप्रणाली र सार्वभौमिकताको पाँच सय वर्षपछि पीडादायी शक्तिकेन्द्रको विघटनसहित नयाँ भाष्य बन्दै गएको प्रस्टै देखिएको छ । सन्दर्भका लागि एल्भिनलाई सबैले एक पटक पढ्ने कि !"
विपद् व्यवस्थापनमा प्रत्याशित कार्य,"करिब १८ अर्ब मानिसको बासस्थान दक्षिण एसियाले गम्भीर चुनौतीहरूको सामना गरिरहेको छ । यहाँ ७० प्रतिशतभन्दा बढी जनसंख्या गरिबीमा बाँचिरहेको छ । यो क्षेत्र भूकम्प र हाइड्रोमेट विपद्हरूको उच्च जोखिममा छ । बंगलादेश, नेपाल, श्रीलंका जलवायु परिवर्तनको जोखिममा रहेका शीर्ष १० देशमा पर्छन् । यद्यपि यस क्षेत्रमा पानी, खनिज र उर्वर जमिन जस्ता प्रचुर प्राकृतिक स्रोतसाधनहरू छन् । राजनीतिक अस्थिरता, कमजोर शासन व्यवस्था, वातावरणीय ह्रास र तीव्र सहरीकरणका कारण अझै पनि अविकसित रहँदै आएको छ । सीमा विवाद र प्रभावकारी क्षेत्रीय सहयोगको अभावले विपद्लाई झन् गम्भीर बनाइरहेको छ ।यसै वर्ष, २०२४ अगस्टमा बंगलादेशले तीन पटक भीषण बाढीको सामना गर्नॅपर्यो । ३० वर्षयताकै सबैभन्दा भयानक बाढीको सामना गर्दा ५८ लाख २० हजारभन्दा बढी मानिस प्रभावित भए, १२ लाख त विस्थापित नै भए । लामो समयदेखि सत्तामा रहेकी प्रधानमन्त्री शेख हसिनाले देश छाडेर भरखरै अन्तरिम सरकारले कार्यभार सम्हालेकै बेला आएको यस बाढीले देशलाई झन् जटिल बनायो । सक्रिय मनसुन, न्यून चापीय प्रणाली र पहाडी भूभागबाट आएको आकस्मिक पानीको बहावका कारण पूर्वी बंगलादेशका ११ जिल्ला र ७३ उपजिल्ला प्रभवित भए, जसले ६७ जनाको ज्यान लियो र करिब ३ लाख हेक्टर खेतबारीमा क्षति पुगेको थियो । असाधारण मौसमी परिघटनाका कारण आएको अत्यधिक वर्षाले यस विपत्तिलाई थप गम्भीर बनाएको थियो, जसमा फेनी सहरमा एकै दिन ३१२ मिमि पानी परेको थियो । बाढीका कारण ७ हजारभन्दा बढी विद्यालय बन्द हुँदा १ लाख ५० हजार प्राथमिक विद्यार्थी प्रभावित भएका थिए । बंगलादेशमा उद्धार र राहत कार्यका लागि सेना, नौसेना, सीमा गार्ड तथा कोस्ट गार्ड परिचलित भए, साथसाथै स्थानीय स्वयंसेवकको भूमिका महत्त्वपूर्ण रह्यो । त्यस्तै, सन् २०२० मे मध्यमा बंगालको खाडीमा विकसित भएको सुपर साइक्लोन अम्फान ६ दिनमा नै पूर्वी भारत विशेष गरी पश्चिम बंगाल र उडिसामा विनाशकारी चक्रवाती तुफान बन्न पुग्यो । यति विध्वंसकारी भए पनि भारत र बंगलादेश सरकारले करिब ५० लाख मानिसलाई सफलतापूर्वक सुरक्षित स्थानमा सारे । उक्त दुःखद् प्राकृतिक विपद्मा मृत्यु हुनेको संख्या पहिलेका चक्रवातको तुलनामा धेरै कम अर्थात् १२६ जनामात्र थियो । जबकि ३३ वर्षअघि सन् १९९१ मा आएको चक्रवातले बंगलादेशमा मात्रै करिब एक लाख ४५ हजार जनाको ज्यान लिएको थियो भने ५४ वर्षअघि सन् १९७० मा आएको चक्रवातले भारत र बंगलादेशमा करिब तीन लाख व्यक्तिहरूको ज्यान लिएको थियो । नेपालमा गत असोज १० देखि १२ गतेसम्मको भारी वर्षाका कारण आएको बाढीपहिरो र डुबानमा परेर मृत्यु हुनेको संख्या हालसम्म २ सय ४६ पुगेको छ । १ सय ७८ घाइते छन् र १८ जना बेपत्ता छन् । बंगालको खाडीबाट आएको बादल र अरब सागरबाट आएको जलवाष्प एकैसाथ नेपाल प्रवेश गरी दुई मौसम प्रणालीको आकस्मिक मिलनले गराएको वर्षालाई २०५० सालको वर्षासँग तुलना गरिएको छ । त्यसबेला पनि देशको पूर्वी र मध्य भागमा आरीघोप्टे (क्लाउड बर्स्ट) वर्षा हुँदा अत्यधिक मानवीय तथा भौतिक क्षति हुन पुग्यो । त्यस्तै प्रकारको आरीघोप्टे वर्षा यस वर्ष कञ्चनपुरको दोधारामा भएको थियो । २०५० ताका वर्षाको खासै पूर्वानुमान नहुनु र बाढीको पूर्वसूचना प्रणाली नभएकाले १६ सय ४९ जनाको मृत्यु हुन पुगेको थियो ।नेपालमा जल तथा मौसम विज्ञान विभागले वर्षा हुनुभन्दा ५ दिनअघि असोज ५ मा जारी गरेको भारी वर्षाको सम्भावनालाई सम्बन्धित निकायले सही समयमा उचित महत्त्व दिएको देखिएन । विपद् सूचना र तयारी प्रयासबीच स्पष्ट अन्तर देखियो । फलस्वरूप उद्धार र राहत कार्य त्यति प्रभावकारी हुन सकेन र राजधानीमै पनि ठूलो जनधनको क्षति हुन पुग्यो । हाल विज्ञान र प्रविधिको सहयोगले २० प्रतिशतभन्दा बढी विपद्लाई ठ्याक्कै अनुमान गर्न सकिएको छ भने आधाभन्दा बढी विपद्को भविष्यवाणी गर्न सम्भव भएको छ । यस्तै अवस्थामा प्रत्याशित कार्य (एन्टी सिपेटरी एक्सन) ले विपद् पूर्ण रूपमा देखा पर्नॅअघि रोकथाम वा न्यूनीकरण गर्न र भविष्यवाणी गरिएका सम्भावित जोखिमहरूलाई कम गर्न मद्दत गर्छ ।सन् २०१९ मा संयुक्त राष्ट्रसंघको मानवीय मामिला समन्वय कार्यालयद्वारा डिजाइन र अनुमोदन गरिएको प्रत्याशित कार्यले सम्भावित क्षति रोकथाम वा न्यूनीकरण गर्न महत्त्वपूर्ण भूमिका खेल्छ । पूर्वानुमानमा आधारित मानवीय कार्यले धनजनको क्षतिलाई कम गराउँछ । जब प्रकोपहरू पूर्वानुमान गर्न सकिन्छ, सम्भावित संकटको सामना गर्न पूर्वानुकूल कार्य एक प्रभावकारी उपाय हुन्छ । यसले कार्यलाई द्रुत, लागतप्रभावी, समावेशी, सम्मानजनक र लचिलो बनाउँदै परम्परागत मानवीय प्रतिकार्यलाई पूरक बनाउँछ । प्रत्याशित कार्य ढाँचाले संकट उत्पन्न हुनुअघि मानवीय कार्यलाई सहज बनाउँछ । विशेष गरी प्राकृतिक प्रकोप जस्ता पूर्वानुमान गरिएका गम्भीर घटनाको प्रभाव कम गराउँछ । राष्ट्रिय स्तरमा संरचित दृष्टिकोण प्रदान गर्छ । यो अवधारणा विशेष गरी जलवायुसम्बन्धी जोखिमहरूको सामना गर्न मानवीय क्षेत्रमा लोकप्रिय बन्दै गएको छ । नेपाल जस्तै बाढी प्रभवित ठाउँहरूमा आसन्न विपद्को सामना गर्न पूर्वानुमानमा आधारित कार्यहरूले समन्वित र सक्रिय मानवीय प्रतिकार्य सुनिश्चित गर्छ ।प्रत्याशित कार्य योजनामा पूर्वसहमत र पूर्ववित्तपोषित कार्यहरूको एक सेट समावेश हुन्छ, जुन पूर्वानुमानित थ्रेसहोल्डमा पुगेपछि लागू गरिन्छ । उदाहरणका लागि, नजिकिँदै गरेको आँधीको हावाको गति वा बाढी प्रभावित क्षेत्रमा पानीको प्रवाहको स्तर ट्रिगर हुन सक्छ । ट्रिगर भएपछि सबैभन्दा कमजोर समुदायलाई सहायता पुर्याउन आवश्यक कोष जारी गरिन्छ । जसमा सामग्री वा नगद वितरण, स्थानान्तरण र संरचनाको सुदृढीकरण जस्ता कार्यहरू समावेश हुन्छन् ।नेपालले सन् २०२१ मा प्रारम्भिक पूर्वानुमान कार्य फ्रेमवर्कलाई अनुमोदन गर्यो । जसमा पूर्वानुमान ट्रिगर (मोडलको रूपमा), पूर्वसहमत कार्य योजना (डेलिभरीको रूपमा) र पूर्वव्यवस्थित वित्तिय (वित्त पोषणको रूपमा) समावेश छ । प्रारम्भिक ढाँचालाई २०२१ मा दुई वर्षको अवधिका लागि अनुमोदन गरिएको थियो । जसको उद्देश्य नेपालमा अनुमानित मनसुनी बाढीको जोखिममा रहेका मानिसलाई सामूहिक पूर्वानुमानात्मक मानवीय कार्य उपलब्ध गराउनु हो । यस पहलले बाढी प्रभावित १५ पालिकामा २ लाख ३८ हजार ८३१ जनालाई सहायता उपलब्ध गराउने लक्ष्य राखिएको थियो । यो मोडल ग्लोबल फ्लड अवेयरनेस सिस्टम र नेपाल सरकारको बाढी चेतावनी प्रणालीमा निर्भर रहेको छ । यसले एजेन्सीहरूलाई कुनै पश्चातापबिना अग्रिम रूपमा कार्य गर्ने पर्याप्त अवसर प्रदान गर्छ ।हालको विपद् सन्दर्भमा विपद् व्यवस्थापनलाई प्रभावकारी बनाउन राष्ट्रिय विपद् जोखिम न्यूनीकरण तथा व्यवस्थापन प्राधिकरणमा दक्ष प्राविधिक र विशेषज्ञहरूसहित सूचना र सञ्चार प्रविधिमा आधारित एकीकृत प्रभावकारी समन्वयको आवश्यकता देखिन्छ । पाँच दिनअघि नै पुर्वानुमानित अत्यधिक वर्षाबाट पर्न सक्ने संकटलाई आकलन गरी सबै संयन्त्र तथा सरोकारवालासँग समन्वय गरेर उच्च जोखिम भएका नदीहरूमा प्रारम्भिक चेतावनी प्रणाली र राजमार्गहरूमा समयमै सूचना सम्प्रेषण गर्न सकिएको भए यस किसिमको हाताहती कम गर्न सकिने कुराको पाठ सिकाइ भएको छ । संक्षेपमा, दक्षिण एसियामा जलवायु परिवर्तन र प्राकृतिक विपद्को प्रभावलाई कम गर्न प्रभावकारी विपद् जोखिम व्यवस्थापनका उपायहरूको आवश्यकता छ । यसका लागि पूर्वप्रकोप योजनामा अधारित प्रत्याशित कार्य (एन्टीसिपेटरी एक्सन), हाइड्रोमेट प्रणालीको आधुनिकीकरण र सहरी विपद् जोखिम व्यवस्थापन योजनामा सुधार गरेर समन्वय प्रणालीलाई सुदृढ बनाउनुपर्छ । यसले मानव जीवनको रक्षा गर्ने र दीर्घकालीन विकासमा योगदान पुर्याउने अवसर प्रदान गर्नेछ । शेख विपद् व्यवस्थापन, अन्तर्राष्ट्रिय विकास र सम्बन्धका क्षेत्रमा कार्यरत छन् ।"
कार्यस्थलमा मानसिक स्वास्थ्य,"सुधारका लागि के गर्न सकिन्छ ?पेसागत कारणहरूले नै मानसिक स्वास्थ्यमा प्रभाव पार्न सक्ने खतराहरूको पहिचान गर्नुपर्छ । कार्यस्थलमा मानसिक स्वास्थ्यको सुरक्षा अभिवृद्धि गर्ने किसिमको वातावरण तयार पार्नुपर्छ । मानसिक स्वास्थ्य समस्या भएका पेसाकर्मीहरूलाई काममा भेदभावविहीन अनि सुरक्षित रूपमा सामेल भइरहन सक्ने वातावरणको निर्माण गर्नु जरुरी छ । यस्तै, सकारात्मक परिवर्तनका लागि कार्यस्थलका व्यवस्थापक (हाकिम) अनि सहकर्मीहरूलाई तयार गर्ने वातावरण निर्माण गरिनुपर्छ । विश्व स्वास्थ्य संगठनले कार्यस्थलमा मानसिक स्वास्थ्यको उत्थानका लागि विभिन्न प्रकारका कार्यक्रम सञ्चालन गर्नुपर्ने विषयलाई पनि अघि बढाएको छ । जस्तै, संस्थाका व्यवस्थापक (हाकिम) हरूलाई मानसिक स्वास्थ्यका बारेमा तालिमप्रशिक्षण । मानसिक स्वास्थ्य समस्याहरूलाई सजिलै पहिचान गर्ने, स्वच्छ संवादसञ्चारको व्यवस्था गरेर व्यवस्थापककर्मचारी अन्तरसम्बन्धमा अभिवृद्धि गर्ने, तनावको वातावरण मत्थर पार्ने, मानसिक स्वास्थ्योपचारको आवश्यकता परेको बखतमा त्यसलाई सहजीकरण गर्ने वातावरण मिलाउनुपर्छ । मानसिक स्वास्थ्यका बारेमा पेसाकर्मीहरूलाई समयसमयमा अभिमुखीकरण गराउनु जरुरी छ । आफूलाई या आफ्ना सहकर्मीलाई मनोसामाजिक समस्या आइपरेको सहज पहिचान गरी त्यस्ता समस्याहरूको समाधान छ भन्ने विषयमा सुसूचित गराइरहनुपर्छ । तनाव व्यवस्थापन, मनोसामाजिक परामर्श, मानसिक स्वास्थ्य परीक्षण अनि आवश्यकताअनुसारको उपचारको व्यवस्था मिलाउनु अत्यावश्यक छ ।यी सबैका लागि सरकार, पेसागत कार्यालय, रोजगारदाता संघसंस्था, साझेदार सरोकारवाला पक्ष, स्वास्थ्यकर्मी (विशेषतः मानसिक स्वास्थ्य प्रदायक), शिक्षक, पत्रकार, कानुनविद्, राजनीतिक कार्यकर्ताहरू सबैको हातेमालो आवश्यक रहन्छ । तर पनि कार्यस्थलमा मानसिक स्वास्थ्यको अपरिहार्यता छ भनी बोध गराउन सक्नु नै वर्तमान समयमा हाम्रो जस्तो मुलुकका लागि यस दिशामा चाल्नुपर्ने पहिलो सकारात्मक पाइला हो । रिसाल काठमाडौं विश्वविद्यालय स्कुल अफ मेडिकल साइन्सेस मनोचिकित्सा विभागमा कार्यरत छन् ।"
कमेरोले रंगिन छाडे घर,"(रुकुमपूर्व)सिस्ने गाउँपालिका३ पोखरामा केही वर्षअघिसम्म दसैं नजिकिएसँगै घर लिपपोतको चटारो हुन्थ्यो । गाउँभन्दा पर गएर कमेरो (सेतो माटो) ल्याई घर रंग्याइन्थ्यो । उहिलेको दसैं घर लिपपोत थालेको दिनै सुरु हुन्थ्यो । अहिले त कहाँ माटो, कहाँ कमेरो खोज्ने ? लगाउने मान्छे पनि छैनन्, स्थानीय ७२ वर्षीया गौरी केसीले भने, अबको दसैं त छोराछोरी आउलान् अनि लाग्ने त होला । पहाडी भेगका धेरैजसो गाउँमा केही वर्षयता घर सिंगारपटारको शैली फेरिएको छ । माटोगारोले बनेका मौलिक घरको सट्टा कंक्रिटको पक्की घर बनाउने क्रम बढेको छ । कच्ची घरमा समेत बाहिरी र भित्री भित्तामा सिमेन्ट लगाइएपछि वर्षैपिच्छे रंग्याउने चलन हट्दै गएको छ । पोखराकै रामबहादुर खड्का भन्छन्, माटोको बान्नोमा सिमेन्टको लेपन छ । त्यसमा बजारकै रङ लगाएपछि माटोकमेरो खोजेर घर रंग्याउने चलन हट्यो । पोखराकै महेन्द्र केसी विगतमा कमेरोले घर रंग्याउँदा माहोल नै छुट्टै हुने गरेको बताउँछन् । हरेक घरमा एकसाथ रङ लगाउँदा गाउँ नै चम्किलो देखिन्थ्यो, उनले भने, बाहिरभित्र कोठाचोटामा चोखो माटोसँग गाईको गोबर मिसाएर रंग्याएपछि घर नै हरर बसाउँथ्यो ।रुकुम पश्चिम बाँफीकोट४ का कमलप्रसाद देवकोटा अहिले कमेरो पनि पाउन छाडेको बताउँछन् । पहिले गाउँमा कमेरो प्रशस्तै पाइन्थ्यो । कमेरोले रंग्याएपछि तलतल रातो माटोले पोतेर चिटिक्क पारेका ती घर कम्ता सुन्दर हुन्थेनन् । तर अहिले त कमेरो नै पाउन छोड्यो, उनले भने । उनी ढुंगामाटोले बनेको र माटोले लिपपोत गरिएको घर गर्मीमा शीतल हुने, जाडोमा न्यानो हुने बताउँछन् । सिमेन्टको घरमा त चिसोमा अति चिसो, गर्मीमा अति तातो हुन्छ, उनले भने । बाँफीकोट४ कै गोपाल केसी पनि अब सरकारले नै मौलिक घर निर्माण एवं संरक्षणमा प्रोत्साहन गर्नुपर्ने बताउँछन् । गत वर्षको भूकम्पका कारण क्षतविक्षत रुकुम पश्चिम र जाजरकोटका गाउँमा त घरको रंगरोगन त परको कुरा, टहराकै बास छुटेको छैन । भएको घर पनि गत साल भूकम्पले लग्यो । टहराको बास छ । घर नै नभएपछि रंगरोगन कहाँ गर्नु, आठबीसकोट१३ की सुवर्णा चन्दले भनिन् । दुई जिल्लाका भूकम्पपीडित एक वर्षदेखि स्थायी घर बनाउने सपना बुनेर बसेका छन् । तर सरकारले पुनर्निर्माणको खाका नल्याउँदा उनीहरूमा निराशा बढ्दो छ ।"
'लेबनान छाडेको दिन बच्चाहरूको पढाइ छुट्छ,"(काठमाडौं)लेबनानको राजधानी बेरुतको दक्षिण क्षेत्र देहयेहमा इजरायली क्षेप्यास्त्र नझरेको रात छैन । सोमबार राति मात्रै देहयेहमा दर्जन पटक हवाई आक्रमण भयो । देहयेह नजिकै हजमियामा छिन् झापाकी कुमारी क्षेत्री । क्षेप्यास्त्र खसेको आवाजले उनको मनमा डर गडेको छ । बमको आवाजले सुत्न सकेको छैन । घण्टा घण्टाको फरकमा दिनरात जसो बमवारी भइरहेको छ । कहाँ हान्छ कसैलाई थाहा हुँदैन । कहिले मरिन्छ कि बाँचिन्छ टुंगो छैन । एक दिन त छोरा सम्झेर सार्है रोएँ, उनले भनिन् । १६ वर्षदेखि एउटै घरमा काम गरिरहेकी क्षेत्री परिवारको जिम्मेवारीका कारण उच्च जोखिम मोलेर भए पनि रोजगारीलाई निरन्तरता दिन बाध्य छिन् । उनी कार्यरत घरमा वृद्ध दम्पती छन् । उनीहरूलाई त्यतिकै छोडेर जान मनले मान्दैन । मेरो हरेक अप्ठ्यारो समयमा उनीहरूकै साथसहयोग पाइरहेको छु, उनले भनिन् । क्षेत्रीकै कमाइले छोराको इन्जिनियरिङ पढाइको खर्च धानेको छ । छोराले आमा फर्कनुस् भन्छ । तर के गर्नु ! उसको पढाइमा मात्रै २५३० हजार रुपैयाँ खर्च हुन्छ, उनले भनिन्, बैंक ब्यालेन्स छैन । म फर्किनेबित्तिकै उसको पढाइ टुट्छ ।रामेछापकी जुनकिरी मगरलाई छोराछोरीले घर नबोलाएको दिन छैन । २००९ देखि वेरुतमा काम गर्दै आएकी मगरलाई पनि छोराछोरीको पढाइकै चिन्ता छ । मासिक ६० हजार रुपैयाँ कमाइरहेकी मगर स्वदेश फिर्ना साथ आम्दानीको स्रोत गुम्ने बताउँछिन् । म नेपालबाट फर्केको चार महिना मात्रै हुँदै छ । यहाँको कमाइले बालबच्चालाई पढाउन सकेकी छु । उनीहरूको आवश्यकता पूरा गर्न सक्षम भएकी छु । अरु कसैको भर परेकी छैन, उनले भनिन्, नेपाल गए तुरुन्तै काम पाइँदैन । अर्को देश जान उमेरले दिँदैन । नेपाल सरकारले हामीजस्तो कामदारलाई अर्को देश जान रोकेको छ । उनले आफू नेपाल जाने बेला पनि रोजगारदाताका तर्फबाट इजिप्टस्थित नेपाली दूतावासमा धरौटी बुझाएर श्रम स्वीकृति लिएको बताइन् । वैदेशिक रोजगार विभागले जोर्डन र साइप्रसबाहेकका देशमा घरेलु श्रममा जान अनुमति दिएको छैन । लेबनान मामिला हेर्ने इजिप्टस्थित नेपाली दूतावासका अनुसार बेरुत आसपासमा १२ सय नेपाली छन् । तीमध्ये ९० प्रतिशत घरेलु श्रमिक छन् । वैदेशिक रोजगार विभागले घरेलु श्रमिकमा महिलालाई लेबनान पठाउन रोक लगाउनुअघि गएकाहरूले रोजगारीलाई निरन्तरता दिँदै आएका छन् । विभागले सन् २०१० मा घरेलु महिला श्रमिकलाई लेबनान जान पूर्ण रूपमा रोक लगाएको थियो । त्यतिखेर १२ हजार महिला पुगिसकेका थिए । पुराना घरेलु श्रमिकले छाड्दै गए । नयाँ श्रमिक भर्ना हुन पाएनन् । अहिले जे जति छन् । सबै आफ्ना रोजगारदातासँग सहज भएकाहरू छन्, गैरआवासीय नेपाली संघ लेबनानका संस्थापक अध्यक्ष दीपेन्द्र उप्रेतीले भने । इजरायलले लेबनानमा हवाई र स्थलगत आक्रमण थालेपछि हजारौं आप्रवासी बेवारिस बनेका छन् । विदेशी श्रमिकलाई कसैले आश्रय दिएका छैनन् । सयौं विदेशी श्रमिकको बास सडकमै हुन परेको छ । कोही सुरक्षित स्थलको खोजी गर्दै पहाडतिर सर्दै गएका छन् । संयुक्त राष्ट्रसंघीय आप्रवासन संगठन (आईओएम) का अनुसार लेबनानमा नेपालीसहित १ लाख ७६ हजार ५ सय विदेशी श्रमिक छन् । उनीहरू विस्थापनका क्रममा छन् । कतिपय रोजगारदाता घरेलु श्रमिकलाई छाडेर हिँडेका छन् । बेरुतमा कार्यरत कास्कीका सरु गुरुङले भने अहिलेसम्म कुनै नेपाली महिला श्रमिक सडकमा नपुगेको बताइन् । अहिले जो जति यहाँ हुनुहुन्छ, राम्रो व्यवहार गर्ने रोजगारदातासँग हुनुहुन्छ । रोजगारदाताको राम्रो व्यवहारकै कारण लेबनान छाड्न आँट आइरहेको छैन, उनले भनिन् । २००९ देखि लेबनानमा रहेकी गुरुङले ऋणको भारीका कारण घर फिर्ने आँट नभएको बताइन् । म छोरालाई अस्ट्रेलिया पढाउने तयारी गरिरहेकी छु । मैले लेबनान छाड्नेबित्तिकै उसको अस्ट्रेलिया जाने योजना टुट्छ, उनले भनिन् । उनी इजरायलले हेजबुल्लाहबाहेक अरुलाई निसाना नबनाएकाले एक हदसम्म आफूहरूले सुरक्षित महसुस गरेको बताउँछिन् । रोजगारदाताको आडभरोसामा बसेका घरेलु श्रमिकहरू पर्ख र हेर को अवस्थामा छन् । मलाई रोजगारदाताले नडराउनु, केही हुँदैन भनिरहेका छन् । हामी बसेको ठाउँमा बम र रकेट आउँदैन भन्छन् । तिमीलाई डर लाग्छ भने टिकट काटेर पठाइदिन्छु पनि भनेका छन्, १० वर्षदेखि लेबनानको ब्रुमानामा कार्यरत रसुवाकी श्रेय थोकरले भनिन् । लेबनानमा स्थलगत आक्रमण बढाइरहेको इजरायललाई युद्धविराम गर्न अन्तर्राष्ट्रिय दबाब भने परिरहेको छ । लेबनानी संसद्का अध्यक्षले युद्धविरामका लागि गरिरहेका प्रयासलाई हेजबुल्लाहका एक शीर्ष अधिकारीले समर्थन गरेको सीएनएनले जनाएको छ । इजरायलको आक्रमणबाट पछिल्लो एक वर्षमा लेबनानमा १४ सय जना मारिएको लेबनानी स्वास्थ्य मन्त्रालयले सार्वजनिक गरेको छ ।"
दस दिनमा बाँडियो साढे दुई अर्बका सुकिला नोट,"(काठमाडौं) सर्वसाधारणले पछिल्लो १० दिन (असोज १३ देखि २२ सम्म) मा नेपाल राष्ट्र बैंकको केन्द्रीय कार्यालय बालुवाटार र सात वटै प्रादेशिक कार्यालयबाट मात्र करिब १ अर्ब ३१ करोड रुपैयाँ बराबरका सुकिला नोटको सटही सुविधा लिएका छन् । यस अवधिमा बैंक तथा वित्तीय संस्थाले पनि सर्वसाधारणलाई नोट सटही सुविधा दिएका छन् । त्यो रकम पनि जोड्दा दसैंका लागि मात्र साढे २ अर्बभन्दा बढी सुकिला नोट सटही भएको नेपाल राष्ट्र बैंकका प्रवक्ता रामु पौडेलले बताए ।मंगलबारसम्म राष्ट्र बैंकको केन्द्रीय कार्यालय र प्रादेशिक कार्यालयमार्फत सर्वसाधारणले १ अर्ब ३१ करोड रुपैयाँ बराबरका सुकिला नोटको सटही सुविधा लिएका छन्, उनले भने, वाणिज्य बैंकले पनि कम्तीमा राष्ट्र बैंकले जति नै रकम बराबरको नोट सटही सुविधा दिएको भन्ने प्रारम्भिक सूचना छ । राष्ट्र बैंकको केन्द्रीय कार्यालय र प्रादेशिक कार्यालय तथा वाणिज्य बैंकहरूमार्फत सटही भएको नोटको रकम जोड्दा साढे २ अर्बभन्दा बढी हुने प्रवक्ता पौडेलले बताए । दसैंका लागि राष्ट्र बैंकले यही असोज १३ देखि २३ गतेसम्मका लागि नोट सटही सुविधा दिएको थियो । तिहार र छठका लागि दसैं बिदापछि पुनः वितरण गरिने राष्ट्र बैंकले जनाएको छ । नोट सटहीका लागि केन्द्रीय कार्यालय बालुवाटारमा मात्र राष्ट्र बैंकले ८ वटा काउन्टर बनाएको छ । यद्यपि भीड कम भएकाले हाल ६ वटा मात्र सञ्चालनमा छन् । ६ वटा काउन्टरबाट सर्वसाधारणले सहज रूपमा नोट सटही सुविधा लिइरहेको राष्ट्र बैंकका प्रवक्ता पौडेलको भनाइ छ । यस वर्ष सुकिला नोट वितरण गर्न लागिएकाले विगतका वर्षमा जस्तो भीडभाड छैन । जसलाई आवश्यक परेको छ, उनीहरूले सटही सुविधा लिएका छन्, यस कारण अनियन्त्रित भीडभाड छैन । नेपाल राष्ट्र बैंकले नोट सटहीसम्बन्धी सूचना जारी गर्दै दसैंका लागि यही असोज १३ देखि २२ सम्म सुकिला नोट साट्न सकिने सूचना जारी गरेको थियो । यसअनुसार राष्ट्र बैंकको केन्द्रीय कार्यालय, सातै वटा प्रादेशिक कार्यालयसहित सबै बैंक तथा वित्तीय संस्थाबाट सुकिला नोट सटही सुविधा दिइएको राष्ट्र बैंकले जनाएको छ । सबै दरका एकएक थान गरी प्रतिव्यक्ति १८ हजार ५ सय रुपैयाँका दरले नोट सहटी सुविधा दिइएको थियो । यद्यपि औचित्य खुलाएर सर्वसाधारणले अनि आवश्यकताअनुसार नोट सटही सुविधा लिइरहेको राष्ट्र बैंकको भनाइ छ । विगतमा नयाँ नोट बाँड्दै आएको राष्ट्र बैंकले सुकिला नोट वितरण गर्ने निर्णय गर्यो । सफा र सुकिला नोट उपयोगका लागि भन्दै राष्ट्र बैंकले नयाँ नोटको सट्टा सुकिला दिने निर्णय गरेको हो । तर सुकिला नोटमा सर्वसाधारणको उत्सुकता भने कम देखिन्छ । नोट सटहीका लागि राष्ट्रबैंकले राष्ट्र बैंक र बैंक तथा वित्तीय संस्थामा भीडभाड कम हुनुले पनि यसको पुष्टि गर्ने जानकार बताउँछन् ।समाजलाई नगदरहित (विद्युतीय भुक्तानी) कारोबारलाई प्रोत्साहन गर्न, यसअघि नयाँ नोटका रूपमा वितरण भएका तर अहिले सुकिला बनेका नोट व्यवस्थापन गर्न, नोट छपाइका लागि लाग्ने खर्च जोगाउनलगायत कारण यस वर्ष नयाँको सट्टा सुकिला नोट वितरण गर्ने निर्णय भएको नेपाल राष्ट्र बैंकका प्रवक्ता पौडेलले बताए । पछिल्ला तीन दसैंमा वितरण भएका नयाँ नोट अहिले सुकिलो अवस्थामा राष्ट्र बैंक केन्द्रीय कार्यालय, प्रादेशिक कार्यालय, बैंक तथा वित्तीय संस्था, नोट कोषमा स्टकमा छन्, प्रवक्ता पौडेलले भने, स्टकमा रहेका ती नोट प्रयोगमा नल्याउने हो भने त्यति बराबर नयाँ नोट छाप्न करिब २ अर्ब रुपैयाँ खर्च हुन्छ । अहिले ती नोट उपयोग भए, नयाँ नोट छाप्दा लाग्ने खर्च जोगिन्छ ।राष्ट्र बैंकले हरेक वर्ष दसैं, तिहार, छठलगायत चाडमा मात्र नभई मागअनुसार सर्वसाधारणलाई नयाँ नोट वितरण गर्दै आएको छ । दसैं, तिहारमा भने सूचना नै निकालेर राष्ट्र बैंकले नयाँ नोट सटही सुविधा दिँदै आएको छ । दसैं, तिहारमा ६० देखि ७० अर्ब बराबरको नयाँ नोट राष्ट्र बैंकबाट बाहिरिने गरेको थियो । यसमध्ये १२ देखि १५ अर्ब रुपैयाँ सर्वसाधारणलाई जान्थ्यो । बाँकी रकम बैंक तथा वित्तीय संस्थाले बैंकिङ प्रयोजनका लागि उपयोग गर्दै आएका थिए । यद्यपि विगतका तुलनामा यस वर्ष निकै कम मात्र सुकिला नोट बाहिरिएको राष्ट्र बैंकले जनाएको छ । खासगरी सर्वसाधारणले सयभन्दा साना दरका नोट धेरै साट्छन् । बैंक तथा वित्तीय संस्थाले सयभन्दा माथि (५ सय र हजार) दरका नोट बढी उपयोग गर्दै आएका राष्ट्र बैंकले जनाएको छ । यो रकममा सिक्काको हिसाब हुँदैन । दसैं र तिहारका अवसरमा सामान्य सिक्कासँगै चाँदी र सुनले बनेका सिक्का, चाँदीका स्मारिका सिक्का र सुनका असर्फी पनि धेरै बिक्री हुँदै आएको छ ।नयाँ नोट छपाइका लागि राष्ट्र बैंकले ठूलो धनराशि खर्च गर्दै आएको छ । राष्ट्र बैंककै एक अध्ययनले पछिल्ला पाँच आर्थिक वर्षमा औसत नोट छपाइमा मात्र १ अर्ब ३३ करोड ६४ लाख र मुलुकभर वितरण गर्दा औसत ३ करोड ८७ लाख रुपैयाँ गरेर कुल १ अर्ब ३७ करोड ५१ लाख रुपैयाँ खर्च हुँदै आएको छ । एकातिर हरेक वर्ष नयाँ नोटको माग बढिरहेको र अर्कातिर सोही दरका प्रयोगयोग्य नोट राष्ट्र बैंकको गोदाममा थन्किएकाले व्यवस्थापन चुनौतीपूर्ण बनेको छ । नयाँ नोटको माग आउने तर प्रयोग गर्न सकिने राम्रा नोट लिन नचाहने प्रवृत्तिले ढुकुटीमा ठूलो परिमाणमा नोट थुप्रिँदै गएको राष्ट्र बैंकका अधिकारी बताउँछन् ।"
व्यापक बन्दै ओपनएआई,"(काठमाडौं) च्याटजीपीटी, डेलई जस्ता चर्चित आर्टिफिसियल इन्टेलिजेन्स (एआई) प्लाटफर्म निर्माण गरेको स्टार्टअप कम्पनी ओपनएआईको बजार मूल्य झन्डै १ खर्ब ५७ अर्ब अमेरिकी डलर पुगेको छ । यो मूल्यांकन पछिल्लो ९ महिनामा झन्डै दोब्बर अर्थात् ७० अर्ब डलरले वृद्धि भएको हो । सन् २०२३ को तुलनामा कम्पनीको मासिक आम्दानी गएको अगस्टसम्म १ हजार ७ सय प्रतिशतले बढेर ३० करोड डलर पुगेको द न्युयोर्क टाइम्सले प्राप्त गरेको कम्पनीको वित्तीय विवरणमा उल्लेख छ ।अघिल्लो साता भएको लगानीसम्बन्धी सम्झौताहरूमार्फत ओपनएआईले झन्डै ७ अर्ब डलर लगानी जुटाउन सफल भएको थियो । सन् २०२१ को अन्तिम महिनायता निरन्तर चर्चामा रहेको यो कम्पनी हाल विश्वकै प्रमुख र सबैभन्दा चर्चित स्टार्टअप बन्न सफल भएको छ । ओपनएआईमा हाल लगानी थप्नेहरूमा यसअघि नै अर्बौं डलर लगानी गरिसकेको व्यावसायिक साझेदार तथा प्रवर्द्धक माइक्रोसफ्ट, विश्वकै ठूलो चिप निर्माता एनभिडिया, चर्चित लगानी समूह सफ्टबैंक, संयुक्त अर्ब इमिरेट्सको चर्चित लगानीकर्ता एमजीएक्सलगायत छन् । कसले कति लगानी गरे भन्ने स्पष्ट खुलाइएको छैन । तर कम्पनीको सबैभन्दा ठूलो लगानीकर्ता माइक्रोसफ्टले भने हालसम्म १३ अर्ब डलरभन्दा धेरै रकम यसमा हालिसकेको विवरण सार्वजनिक भएका छन् । यी लगानीकर्ताहरूलाई ओपनएआईले आफ्ना प्रतिस्पर्धी एआई स्टार्टअपहरूमा लगानी नगर्न भनेको फाइनान्सियल टाइम्सले जनाएको छ । च्याटजीपीटी जस्तै लार्ज ल्यांग्वेज मोडलमा विभिन्न प्रयोग र आर एन्ड डी (अनुसन्धान र विकास) गरिरहेको एन्थ्रोपिक, इलन मस्कको एक्सएआई जस्ता स्टार्टअपलाई समर्थन नगर्न आफ्ना लगानीकर्तालाई घचघच्याइरहेको ओपनएआईले जेनेरेटिभ एआईमा चुनौतीहरूलाई पन्छाउन खोजेको टाइम्सको निष्कर्ष छ । लगानीकर्तासँग विशेष सम्बन्ध स्थापना गरेर ओपनएआईले पुँजी र रणनीतिक साझेदारीमा आफ्ना प्रतिस्पर्धीको पहुँच सीमित गर्न खोजेको देखिन्छ, टाइम्सले लेखेको छ, कम्पनीको यो कदमले विशेषगरी ओपनएआईविरुद्ध मुद्दा हालेका मस्कलगायत प्रतिस्पर्धीसँगको विद्यमान तनावलाई थप चर्काउनेछ । पछिल्लो पटक ओपेनएआईले लगानीसँगै झन्डै ४ अर्ब अमेरिकी डलरको अधिकतम ऋण सीमासमेत सुरक्षित गरेको छ । यसले एआई बजारमा बढ्दो प्रतिस्पर्धा, थप लगानीको निरन्तर मागसँगै नयाँ र अत्यावश्यक क्षेत्रमा ओपनएआईलाई सहज हुने कम्पनीले जनाएको छ । कम्पनीलाई ऋण सहयोग सुनिश्चित गर्न जेपी मोर्गन, सिटी ग्रुप, गोल्डम्यान साक्स, वेल्स फार्गो, एचएसबीसी जस्ता प्रमुख बैंकिङ संस्थाहरू सहमत भएको ओपनएआईको ब्लगपोस्टमा उल्लेख छ । कम्पनी पुनःसंरचनाको कुरा चलिरहेका बेला भएको यो वित्तीय साझेदारीलाई अर्थपूर्ण रूपले हेरिएको छ । ओपनएआईको व्यापक लोकप्रियतासँगै बढ्दै गएको खर्चलाई सन्तुलनमा राख्न पछिल्लो ऋण र लगानीले सघाउने ओपनएआईकी प्रमुख वित्त अधिकृत सेराह फ्रायरले बताएकी छन् । न्युयोर्क टाइम्सको अध्ययनले देखाएअनुसार झन्डै ३५ करोड व्यक्तिले मासिक प्रयोग गर्ने ओपनएआईका सेवा जारी राख्न कम्पनीले सन् २०२४ मा झन्डै ५ अर्ब खर्च गर्नुपर्नेछ । सन् २०२५ भर यो रकम बढेर ११ अर्ब पुग्न सक्ने कम्पनीको अनुमान छ । करिब १ करोड प्रयोगकर्ताले मासिक २० डलर तिरेर च्याटजीपीटी चलाउने गरेका छन् । यसको निःशुल्क भर्सन भने बढी लोकप्रिय छ । ओपनएआईले अगस्टमा सार्वजनिक गरेको विवरणअनुसार च्याटजीपीटीका सक्रिय प्रयोगकर्ता सातामा २० करोड छन् । गुगल, अमेजन, एक्स, मेटा जस्ता प्रमुख सिलिकन भ्याली कम्पनीहरू एआई बजारमा आक्रामक रूपमा प्रतिस्पर्धामा उत्रिएपछि एआई स्टार्टअपहरूमाथिको लगानी केही समय सुस्ताएजस्तो देखिएको थियो । तर ओपनएआईको पछिल्लो वित्तीय साझेदारी र बढ्दो बजार मूल्य एवं प्रभावले एआई स्टार्टअपहरूलाई राहत दिएको विश्लेषकहरूको दाबी छ । यही वर्ष झन्डै १ हजार कर्मचारी थपेको ओपनएआईमा अहिले लगभग १ हजार ७ सय जना काम गर्छन् । कम्पनीका प्रमुख कार्यकारी अधिकृत साम अल्टम्यानले ओपनएआईलाई बिस्तारै नाफामूलक बनाउँदै लाने संकेत दिएका छन् । उनको यही आशयपछि हालै मात्र कम्पनीकी प्रमुख प्रविधि अधिकृत मीरा मारुती, रिसर्च प्रमुख बब म्याकग्रु, वरिष्ठ रिसर्चर ब्यारेट जफले असहमति जनाउँदै मतभेद बढेपछि उनीहरूले कम्पनी नै छोड्ने निर्णय गरेकाछन् । यसै वर्ष अन्य वरिष्ठ अधिकारीहरू पनि कम्पनीबाट पाखा लागिसकेका छन् । यही समयमा सुरक्षित भएको अहिलेको लगानी ओपनएआईका लागि अत्यन्तै सहयोगी हुने अनुमान गरिएको छ । कम्पनीको पछिल्लो ठूलो साझेदार एप्पलले भने अन्तिम समयमा आएर ओपनएआईमा अहिलेलाई लगानी नगर्ने निर्णय गरेको थियो । एप्पलले आफ्नै एप्पल इन्टेलिजेन्स नामक एआई परियोजना घोषणा गरेको छ भने आफनो भर्चुअल एसिस्टेन्ट टुल सिरी लाई थप सुधार गर्न खोजिरहेको छ । ओपनएआईले भने लगानी साझेदारीपछि क्यानभास नामक नयाँ इन्टरफेससहितको फिचर सार्वजनिक गरेको छ, जसमा प्रयोगकर्ताले लेखन र कोडिङका लागि छुट्टै वर्कस्पेस प्राप्त गर्छन् । यो फिचर अहिले बेटा भर्सनमा च्याटजीपीटी प्लस र टिम्स प्रयोगकर्ताले मात्र प्राप्त गरेका छन् । एजेन्सीको सहयोगमा"
चेपाङ बस्तीका खोचमा झुल्यो धान,"रमेशकुमार पौडेल (चितवन) कोदो, मकैको खेतीबाहेक गिट्ठा, भ्याकुर खोजेर गर्जो टार्ने आदिवासी चेपाङ समुदायको बस्तीमा पछिल्ला वर्ष धान झुल्न थालेको छ । बाटोघाटो र मलबीउको उपलब्धता सहज भएसँगै चितवनका चेपाङ बस्तीमा खोचका बारी सम्याएर धान रोप्ने क्रम बढ्न थालेको हो । कालिका नगरपालिका१० र ११ मा पर्ने सिद्धि क्षेत्रका खोलाका खोच यति बेला पाक्न थालेका धानले सुनौला देखिएका छन् । कयरखोला पार गरेपछि चितवनको पहाडी गाउँ सिद्धिको सिमाना सुरु हुन्छ । सिद्धि छिर्ने यो खोलाको बगरमा काँस फुलेर सेताम्मे छ । तर अगाडि बढेपछि दृश्य बदलिन सुरु हुन्छ । कालिका नगरपालिका१० र ११ मा पर्ने सिद्धि सीमान्तकृत वर्गमा पर्ने आदिवासी समुदाय चेपाङ बहुल गाउँ हो । चेपाङ गाउँमा धान झुलेको कमै देखिन्छ । तर सिद्धिको विभिन्न खोलाका खोच यो बेला धानले हराभरा छन् । दसैंपछि धान काट्नुपर्ने छ, कालिका११ सिद्धि चेउराङकी शिरीष प्रजा चेपाङले भनिन् । गत वर्ष उनको खेतमा १५ मुरी जति धान फलेको थियो । यो वर्ष २० मुरी नाघ्ने उनको अनुमान छ । जमिन उही हो जहाँ कुनै बेला चार पाँच मुरी धान मुस्किलले फल्थ्यो । बिस्तारै उत्पादन बढ्दै गएको उनले बताइन् । धानको उन्नत बीउका कारण राम्रो फलेको उनले जनाइन् । खोला आडमा मात्रै नभएर अकासे पानीको भरमा डाँडातिर पनि धान रोप्न सुरु हुन थालेको शिरीषले देखेकी छिन् । कालिका११ होइलिङका सेतुलाल चेपाङले चार कट्ठा जमिनका ससाना सुर्कामा धान रोप्थे । दुई तीन बोराभन्दा धेरै फल्दैनथ्यो । उनले मेसिन लगाएर खेत खारेर जम्मा दुई वटा ठूला गह्रा बनाएर विकासे धान रोप्न थाले । खोलो थुनेर कुलो लगाए । यी सबै कुराले गर्दा धान उत्पादन बढेर १०१२ बोरा हुन थालेको उनले सेतुलालले बताए । एक बोरमा १७१८ पाथी हुन्छ । तर पनि खोलाको डर छ । कहिले आएर पुरै बगर बनाइदिने पो हो कि झै हुन्छ, सेतुलालले भने । सोही ठाउँका वसन्त चेपाङ खोला आडमा पछिल्लो समय धान उत्पादन राम्रो हुँदै गएको बताउँछन् । धान रोप्ने खेतमा बाढी बसेर बेलाबेलामा खेत नै बगाउने गरेको उनको भनाइ छ । पहिला धान नफलेर पोपटा धेरै हुने गरेको समस्या पछिल्ला वर्ष्मा कम हुँदै गएको उनले सुनाए । राम्रो मलबीउ भएर ख रमेशकुमार पौडेल (चितवन) कोदो, मकैको खेतीबाहेक गिट्ठा, भ्याकुर खोजेर गर्जो टार्ने आदिवासी चेपाङ समुदायको बस्तीमा पछिल्ला वर्ष धान झुल्न थालेको छ । बाटोघाटो र मलबीउको उपलब्धता सहज भएसँगै चितवनका चेपाङ बस्तीमा खोचका बारी सम्याएर धान रोप्ने क्रम बढ्न थालेको हो । कालिका नगरपालिका१० र ११ मा पर्ने सिद्धि क्षेत्रका खोलाका खोच यति बेला पाक्न थालेका धानले सुनौला देखिएका छन् । कयरखोला पार गरेपछि चितवनको पहाडी गाउँ सिद्धिको सिमाना सुरु हुन्छ । सिद्धि छिर्ने यो खोलाको बगरमा काँस फुलेर सेताम्मे छ । तर अगाडि बढेपछि दृश्य बदलिन सुरु हुन्छ । कालिका नगरपालिका१० र ११ मा पर्ने सिद्धि सीमान्तकृत वर्गमा पर्ने आदिवासी समुदाय चेपाङ बहुल गाउँ हो । चेपाङ गाउँमा धान झुलेको कमै देखिन्छ । तर सिद्धिको विभिन्न खोलाका खोच यो बेला धानले हराभरा छन् । दसैंपछि धान काट्नुपर्ने छ, कालिका११ सिद्धि चेउराङकी शिरीष प्रजा चेपाङले भनिन् । गत वर्ष उनको खेतमा १५ मुरी जति धान फलेको थियो । यो वर्ष २० मुरी नाघ्ने उनको अनुमान छ । जमिन उही हो जहाँ कुनै बेला चार पाँच मुरी धान मुस्किलले फल्थ्यो । बिस्तारै उत्पादन बढ्दै गएको उनले बताइन् । धानको उन्नत बीउका कारण राम्रो फलेको उनले जनाइन् । खोला आडमा मात्रै नभएर अकासे पानीको भरमा डाँडातिर पनि धान रोप्न सुरु हुन थालेको शिरीषले देखेकी छिन् । कालिका११ होइलिङका सेतुलाल चेपाङले चार कट्ठा जमिनका ससाना सुर्कामा धान रोप्थे । दुई तीन बोराभन्दा धेरै फल्दैनथ्यो । उनले मेसिन लगाएर खेत खारेर जम्मा दुई वटा ठूला गह्रा बनाएर विकासे धान रोप्न थाले । खोलो थुनेर कुलो लगाए । यी सबै कुराले गर्दा धान उत्पादन बढेर १०१२ बोरा हुन थालेको उनले सेतुलालले बताए । एक बोरमा १७१८ पाथी हुन्छ । तर पनि खोलाको डर छ । कहिले आएर पुरै बगर बनाइदिने पो हो कि झै हुन्छ, सेतुलालले भने । सोही ठाउँका वसन्त चेपाङ खोला आडमा पछिल्लो समय धान उत्पादन राम्रो हुँदै गएको बताउँछन् । धान रोप्ने खेतमा बाढी बसेर बेलाबेलामा खेत नै बगाउने गरेको उनको भनाइ छ । पहिला धान नफलेर पोपटा धेरै हुने गरेको समस्या पछिल्ला वर्ष्मा कम हुँदै गएको उनले सुनाए । राम्रो मलबीउ भएर खेती सप्रँदै गएको उनको अनुमान छ । कालिका११ मा मात्रै ३ सय २७ घर र दुई हजार ८५ जनसंख्या छ । यो वडामा ९८ प्रतिशत चेपाङ समुदाय भएको वडाध्यक्ष कृष्णबहादुर प्रजा चेपाङले जनाए । अहिले एक सय जति घरधुरीले ७५ बिघा जति जमिनमा धान खेती गरेको उनले बताए । कयरखोलादेखि माथि रहेका रिक्तेश, होइलिङ, साहिरू जस्ता खोला किनारका खोंचमा धानखेती फस्टाएको उनको भनाइ छ । ेती सप्रँदै गएको उनको अनुमान छ । कालिका११ मा मात्रै ३ सय २७ घर र दुई हजार ८५ जनसंख्या छ । यो वडामा ९८ प्रतिशत चेपाङ समुदाय भएको वडाध्यक्ष कृष्णबहादुर प्रजा चेपाङले जनाए । अहिले एक सय जति घरधुरीले ७५ बिघा जति जमिनमा धान खेती गरेको उनले बताए । कयरखोलादेखि माथि रहेका रिक्तेश, होइलिङ, साहिरू जस्ता खोला किनारका खोंचमा धानखेती फस्टाएको उनको भनाइ छ ।"
गोलको सुख,"भारतसँग जहिल्यै गाह्रोवुमेन्स साफ च्याम्पियनसिपमा नेपाललाई गाह्रो भनेकै भारत मात्र हो । अब सायद बंगलादेश हुन सक्नेछ । सन् २०२२ मा काठमाडौंमै छैटौं साफ च्याम्पियनसिपको सेमिफाइनलमा नेपालले भारतलाई हराउन सफल पनि रह्यो । स्कोर थियो, १० । यो प्रतियोगितामा नेपालले भारतलाई हराएको भनेकै यही एकपल्ट हो । नत्र यसअघिका पाँच खेलमा नेपाल लगातार पराजित रह्यो । नेपालमाथि महिला फुटबलमा पनि भारत हाबी रहने गरेको छ ।यसमा चार फाइनल छन् भने एक सेमिफाइनल । नेपाल बंगलादेशसँग एकैपल्ट मात्र हारेको छ । तर दुःख के भने यो सन् २०२२ कै फाइनल रह्यो र यससँगै नेपाल फेरि एकपल्ट उपाधिबाट विमुख रह्यो । नेपाल बंगलादेशविरुद्ध यसअघिका तीन खेलमा लगातार विजयी रहेको मात्र थिएन, यी तीन खेलमा कुनै गोल पनि खाएको थिएन । तर त्यो संस्करण खेल्न आएको बंगलादेश उपाधिका लागि पूर्णतः हकदार थियो र उसको प्रदर्शन पनि यस्तै उत्कृष्ट थियो ।भनेपछि जति बेला नेपालले यो प्रतियोगितामा पहिलो पटक भारतको चुनौती काट्यो, त्यही बेला बंगलादेश तगारो बनिदियो । बाँकी पाँच प्रतिद्वन्द्वीमध्ये नेपालले सबैमा जितेको जित्यै छ । जस्तो, नेपालले माल्दिल्सविरुद्धका तीन खेलमा कुनै गोल खाएको छैन, उल्टै २० गोल गरेको छ । अफगानिस्तानविरुद्ध दुई खेल सम्भव भएका छन् । यसमा नेपालले २० गोल गरेको छ अनि एक गोल खाएको छ । पाकिस्तानविरुद्ध पनि नेपालले तीन खेलमा कुनै गोल खाएको छैन ।बरु उल्टै २२ गोल गरेको छ । श्रीलंकाविरुद्ध नेपालले पाँचपल्ट खेलेको छ, यसमा १७ गोल गरेको छ । सबैभन्दा राम्रो प्रदर्शन भुटानविरुद्ध रहेको छ भन्दा हुन्छ । उसका विरुद्ध चार खेलमा नेपालले २३ गोल गरेको छ, कुनै गोल नखाएर । भारतविरुद्धका सात खेलमा नेपालको एकैमा मात्र क्लिन सिट छ । अनि दुई खेलमा भारतविरुद्ध गोल गर्न सकेन । अन्यथा सन् २०१४ को एक अपवाद छाडेर भारतविरुद्ध पनि नेपालको प्रदर्शन बराबरकै हैसियतमा छ ।नेपालले नकआउट चरणमा ११ खेल खेलेको छ । नेपाल फाइनल पुग्न नसकेको भनेको सन् २०१६ मै मात्र हो । अन्यथा प्रत्येक संस्करणमा नेपाल फाइनल पुगेकै छ । नकआउट चरणका खेललाई नियाल्ने हो भने वुमेन्स साफ च्याम्पियनसिप भन्नु नै भारत, नेपाल र बंगलादेशबीचको खेलजस्तो देखिन्छ । भारतले पाँचपल्ट फाइनल खेलेको छ भने नेपालले पनि पाँचैपल्ट । बंगलादेशले दुईपल्ट फाइनल खेलेको थियो । यस्तोमा उपाधि जित्न नसकेको चाहिँ नेपाल मात्रै भयो ।सेमिफाइनलमा नेपाल एकचोटि पराजित भएको भयो । त्यसबाहेक बंगलादेश र श्रीलंका तीनतीनपल्ट तथा पाकिस्तान, माल्दिभ्स, अफगानिस्तान, भुटान र भारत एकएकपल्ट सेमिफाइनलमै रोकिएका छन् । यसको अर्थ प्रत्येक टिमले कम्तीमा एकपल्ट सेमिफाइनल यात्रा गरेकै छ । फाइनल खेलेको भनेका तिनै तीन टिम मात्र रहे, भारत, नेपाल र बंगलादेश । पूरापूर सम्भावना के भने यसपल्ट पनि अपवाद भन्ने केही हुने छैन ।"
