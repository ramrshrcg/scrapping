शीर्षक,विवरण
विस्फोटक पदार्थ आयातमा फेरि भारतको अवरोध,"नेपालमा मुख्यगरी सडक, सुरुङ मार्ग परियोजना र सिमेन्ट उद्योगमा विस्फोटक पदार्थको प्रयोग हुने गरेको छ । आवश्यक विस्फोटक पदार्थमध्ये केही मात्रा नेपाली सेनाले उत्पादन गर्छ । सेनाले स्वयम्भू र मकवानपुरको सुनाचरी स्थित इमल्सन प्लान्ट बाट विस्फोटक पदार्थ उत्पादन गर्दै आएको छ ।सरकारी र निजी क्षेत्रका आयोजनाका लागि यिनै दुई कारखानाबाट उत्पादित विस्फोटक पदार्थ आपूर्ति हुने गरेको छ । तर, सेनाको कारखानाको उत्पादनले निजी क्षेत्रको माग धान्दैन । त्यसैले निजी क्षेत्रले अपुग भएको विस्फोटक पदार्थ भारतबाट आयात गर्ने गरेको छ । भारत र चीनबाट कच्चा पदार्थ आयात गरेर सेनाको कारखानाबाट विस्फोटक पदार्थ उत्पादन भइरहेको सेनाका प्रवक्ता गौरवबहादुर केसीले बताए । भारत र चीनबाट कच्चा पदार्थ ल्याएर उत्पादन भइरहेको छ । त्यही उत्पादन निजी क्षेत्रलाई पनि दिने गरिएको छ । तर, हाम्रो उत्पादनले निजी क्षेत्रको माग धान्दैन, उनले भने, निजी क्षेत्रले अपुग भएको विस्फोटक पदार्थ आफ्नो हिसाबले ल्याउने गरेको छ ।निजी क्षेत्र आफैंले आयात गर्दा भारतीय पक्षले विस्फोटक पदार्थ प्रयोग हुने परियोजना र त्यसमा चीनको लगानीबारेमा अनावश्यक सोधखोज गर्ने गरेको प्रवर्द्धक बताउँछन् । भारतले एनओसी दिन आयोजनामा कसको लगानी, कुनै बैंकको लगानीसहित सेयर सदस्यको समेत विवरण माग्ने गरेको खतिवडाले बताए । दूतावासले मागेका सबै विवरण बुझाइसकेपछि पनि केहीलाई दिएको छ, केहीलाई छैन, उनले भने, चाहिएका बेलामा विस्फोटक पदार्थ नै नपाइरहेको अवस्था छ, यस विषयमा परराष्ट्र मन्त्रालयलाई पनि जानकारी गराएका छौं ।नेपालमा हाल मासिक ४ सय टन र वार्षिक ५ हजार टन विस्फोटक पदार्थको माग छ । भारतबाट सहज रूपमा विस्फोटक पदार्थ नआउँदा निर्माणाधीन १८३ आयोजनामध्ये १२० वटा आयोजना प्रभावित भइरहेका प्रवर्द्धकहरूले बताएका छन् । नेपालमा विस्फोटक पदार्थ आएन भनेर होहल्ला हुन थालेपछि केही आयोजनालाई एनओसी दिने गरेको ईप्पान कार्यसमिति सदस्य भरत पराजुलीले सुनाए । केही आयोजनाको नवीकरण, केहीलाई नयाँ दिन्छ, त्यसपछि फेरि रोकिन्छ, जुन हिसाबमा एनओसी दिनुपर्ने हो, त्यो हिसाबमा दिइँदैन, उनले भने । एनओसी नवीकरण र नयाँ नदिनुका कुनै कारण नभएको पराजुलीको भनाइ छ । नेपाल र भारतबीच भएका विभिन्न वाणिज्य सन्धिसम्झौता गरेर नेपालका आयोजनालाई एनओसी दिने हो, हामीले कुनै कानुन उल्लंघन गरेका छैनौं, उनले भने, भारतले लिखित रूपमा नदिने भन्दैन, प्रक्रियामै रहेको बताउँछ ।परराष्ट्र मन्त्रालयले नै यी आयोजनालाई विस्फोटक पदार्थ आयातका लागि एनओसी दिनू भनेपछि भारतले रोक्न नमिल्ने र कारण भए भन्नुपर्ने पराजुलीको तर्क छ । भारतले यीयी कारणले दिन सक्दैनौं भन्यो भने नेपाल सरकार र हामीले पनि वैकल्पिक उपाय खोज्थ्यौं होला तर भारतले कारण खुलाउँदैन, उनले भने । नेपालको विकासका आयोजनामा चिनियाँ हाबी भएको भन्ने भारतीय बुझाइ रहेको र त्यसैले एनओसी दिन आनाकानी गरेको हुन सक्ने पराजुलीको बुझाइ छ । इलेक्ट्रोमेकानिकलदेखि हाइड्रो मेकानिकलसम्मका सामग्रीमा नेपाल चीनप्रति नभई भारतप्रति उत्तरदायी हुनुपर्छ भन्ने भित्रि मनसाय भारतको छ, त्यस कारण एनओसी नदिएको हो, उनले भने ।विस्फोटक पदार्थको आयातमा भएको अवरोधबारे ऊर्जा मन्त्रालयबाट औपचारिक जानकारी आइनसकेको र औपचारिक जानकारी आएपछि थप प्रक्रिया सुरु गर्ने परराष्ट्र मन्त्रालयका एक अधिकारीले बताए । विस्फोटक पदार्थ आयातमा भइरहेको अवरोधबारे बिहीबार ईप्पानको टोलीले परराष्ट्रमन्त्री आरजु राणालाई भेटेर जानकारी गराएको छ । भेटमा परराष्ट्रमन्त्री राणाले जलविद्युत् आयोजनालाई चाहिने विस्फोटक पदार्थको आयात र विद्युत् निर्यातमा सहजीकरण गर्ने बताएकी छन् । विदेशी नियोगका प्रतिनिधिसँग भेट्दा नेपालको ऊर्जा र पर्यटनमा लगानी गर्न धेरै नै चासो देखाएको र यी विषय सम्बोधनका लागि इकोनोमिक डिप्लोमेसी शाखा नै स्थापना गर्ने योजनामा परराष्ट्र मन्त्रालय रहेको समेत मन्त्री राणाले जनाइन् । नेपालको ऊर्जा क्षेत्रमा ठूलो योगदान पुर्याएको निजी क्षेत्रलाई अहिले विस्फोटक पदार्थको आयात असहज हुँदा आयोजनाको लागत बढ्नुका साथै समयमा निर्माण सम्पन्न नहुँदा नेपाल विद्युत् प्राधिकरणलाई पेनाल्टी तिर्नुपर्ने अवस्था रहेको ईप्पानका अध्यक्ष गणेश कार्कीको भनाइ छ ।"
"प्राधिकरणले काट्यो ३२ उद्योगको बिजुली, ८ उद्योगले भने किस्तामा तिर्न थाले महसुल",सरकारी उद्योग (बक्यौता रकम)हेटौंडा सिमेन्ट : ३३ करोड ८० लाखउदयपुर सिमेन्ट उद्योग : ४४ करोड
बाढीपीडितलाई गाँसबासकै चिन्ता सरकार अध्ययनमै !,"(काभ्रे)गत असोज ११ र १२ गतेको अविरल वर्षाका कारण आएको बाढीपहिरोबाट घरबार गुमाएकाहरूको एक महिना बित्न लाग्दासमेत न सुरक्षित बासको टुंगो लागेको छ, न दुई छाक खान पाएका छन् । बाढीपहिरो प्रभावितहरू अझै पनि पाटी, वृद्धाश्रमदेखि आफन्तकहाँ शरण लिएर बस्न बाध्य छन् । राहत र पुनःस्थापनाको आसमा बसेको महिना दिन हुँदा पनि राहतका कार्यक्रम ल्याउन नसकेको सरकार बल्ल जोखिमयुक्त बस्तीको भौगोलिक अध्ययनको तयारीमा जुटेको छ । गत सोमबार बसेको जिल्ला विपद् व्यवस्थापन समिति बैठकले जोखिमयुक्त बस्तीको भौगोलिक अध्ययनका लागि राष्ट्रिय विपद् जोखिम न्यूनीकरण तथा व्यवस्थापन प्राधिकरण र सहरी विकास तथा भवन कार्यालयलाई अनुरोध गर्ने निर्णय गरेको छ । बैठकले बाढीपहिरोका कारण बस्न अयोग्य र स्थानान्तरण गर्नुपर्ने बस्ती पहिचान गरी विवरण पठाउन सबै स्थानीय विपद् व्यवस्थापन समितिलाई अनुरोध गर्ने निर्णय गरेको प्रमुख जिल्ला अधिकारी उमेशकुमार ढकालले बताए । उनका अनुसार बाढीपहिरोका कारण जनधनको क्षति भएका वा तत्काल गुजाराका लागि खाद्यान्नसमेत नभएका वा दुवै अवस्थामा यथाशीघ्र पाँच जनासम्म सदस्य भएकालाई प्रतिपरिवार १५ हजार र बढी सदस्य भएकालाई प्रतिपरिवार २० हजार रुपैयाँ दिने बैठकले निर्णय गरेको छ । बाढीपहिरोमा परी बेपत्ता भएकालाई पनि सरकारको निर्णयबमोजिम प्रक्रिया पूरा गरी मृतकसरह राहत वितरण गर्ने बैठकले निर्णय गरेको छ । बाढीपहिरोबाट जनधनको क्षति भई संकटग्रस्त क्षेत्र घोषणा भएका स्थानीय तहबाट प्रभावितहरूको पहिचान गरी अस्थायी आवासका लागि रकम माग भएमा जिल्ला विपद् व्यवस्थापन कोषबाट स्थानीय विपद् व्यवस्थापन कोषमा तत्काल रकम उपलब्ध गराउने निर्णय भएको प्रजिअ ढकालले बताए । बेथानचोक गाउँपालिकाका अध्यक्ष भगवान अधिकारीले बाढीपहिरोबाट अत्यन्तै प्रभावितका लागि यथाशीघ्र अस्थायी टहरा निर्माण गर्न विभिन्न संघसंस्थासँग सहकार्य भइरहेको दाबी गरे । उनका अनुसार संघसंस्थाहरूसँग सम्झौताको प्रक्रिया अघि बढेको र करिब एक महिनामा अस्थायी बासस्थानको व्यवस्थापन गर्ने तयारी भएको छ । सरकारबाट केही सहयोग पाइन्छ कि भन्ने आशामा थिए, नमोबुद्ध११ बिमिरेका साइँला तामाङ । असोज १२ को बिहान पहिरोले उनको घर लडायो । वर्षौंदेखि मुटुरोगले थलिएकी उनकी श्रीमतीको यतिबेला काठमाडौंको सिनामंगलस्थित केएमसी अस्पतालको आईसीयूमा उपचार भइरहेको छ । हाल, बासस्थानसमेत गुमाउनुपर्दा साइँलालाई पीडामाथि पीडा थपिएको छ । उनको परिवार अहिले छिमेकीको घरमा कोठा लिएर बसेको छ । भूकम्पले घर भत्किएपछि सरकारले दिएको राहतमा थपथाप गरी उक्त घर बनाएका थिए । त्यही घर पनि पहिरोले लगेको हो । राहतको आशामा साइला यतिबेला बिरामी श्रीमती छोडेर गाउँमा छन् । पहिरोले लडेको घर उठाउने उनको आशा सरकारको उदासीनताले गर्दा निराशामा परिणत भएको छ ।भूकम्पपछि बनाएको घरको ऋण तिरिनसक्दै पहिरोले फेरि लडायो, साइँलाले दुःखेसो पोखे, अब त घर बनाउन पनि ठाउँ छैन, आफ्नो जग्गा भएको ठाउँमा पहिरो जाने डर छ । कसरी घर बनाउने, कहाँ बनाउने ? श्रीमतीको उपचारमा दिनकै १५२० हजार खर्च व्यहोरिरहेका माइला यतिबेला के गर्ने, के नगर्ने बिलखबन्दमा परेको बताउँछन् । सरकारले यतिबेला खाद्यान्नभन्दा पनि बासस्थानको व्यवस्थापन गरिदिए हुन्थ्यो भन्ने उनको आग्रह छ ।सम्पत्ति र सहाराको नाममा भएको एउटा घर पनि रोशी खोलाको बाढीले क्षतविक्षत बनाएपछि पनौती नगरपालिका१२ स्थित कलाँतीभूमि डाँडाकी ज्ञानु विक अहिले एक्लो भएकी छन् । चार छोरीहरूको विवाह भइसकेको र श्रीमान्ले अर्को विवाह गरेपछि उनी उक्त घरमा एक्लै बस्दै आएकी थिइन् । सहाराको नाममा त्यही एउटा घर थियो, लामो सुस्केरासहित उनले भनिन्, त्यो पनि बाढीले खत्तम बनायो । न कसैको साथ छ, न बस्ने बास । जाउँ कहा जाउँ ? श्रीमान्को पनि आशा भएन, यो विपत्तिमा सहयोग गर्ने न आफन्त कोही भए, न सरकारले नै केही गरिदियो । म एक्लो भएँ । उनी अहिले छिमेकीसँगै पाटीको बासमा छिन् ।बेथानचोक गाउँपालिका३ स्थित बनेपाली टोलका ५७ वर्षीय गोपालबहादुर श्रेष्ठ बाढीपहिरोले घरमा क्षति पुर्याएपछि परिवारसहित ढुंखर्कमा आफन्तको शरणमा पुगेका छन् । सरकारको बाटो कुर्दै बसेका गोपाललाई यतिबेला बासस्थानको जोहो कसरी गर्ने भन्ने चिन्ता छ । आफन्तकोमा बसेका यत्तिका दिन बितिसक्यो । सधैं यहाँ बस्न पनि अप्ठ्यारो हुन्छ, उनले भने, घर बनाउन जग्गा पनि बाँकी रहेन । कतै बाढीले लग्यो, कतै पहिरोले, नयाँ ठाउँमा जग्गा किनेर बनाउन पैसा पनि छैन । अब कसरी घर बनाउनु, कहाँ बनाउनु ? बाढीपहिरोले सबै लगेर केही बाँकी नरहेको हामी जस्तालाई सरकारले हेर्ला नि भनेर बाटो कुर्दै बसेका छौं । अहिलेका लागि अस्थायी टहरा मात्र भए पनि बनाइदिए ठूलो राहत हुने उनले बताए ।"
'मनोसामाजिक समस्या को जोखिम,"काभ्रे (कास) असोज दोस्रो साताको बाढीपहिरोले काभ्रेमा ठूलो संख्यामा जनधनको क्षति भएको छ । काभ्रेका १३ पालिकाका विभिन्न स्थानका ८७ जनाको मृत्यु भएको छ भने ६ जना बेपत्ता छन् । बाढीपहिरोले सयौं परिवार घरबारविहीन भएका छन् । विपद्मा जनधन गुमाउनेको मनमा गढेको पीडाले प्रभावितहरूमा मनोसामाजिक समस्याको जोखिम बढ्ने स्वास्थ्यकर्मीहरू बताउँछन् । जिल्ला स्वास्थ्य कार्यालय प्रमुख रागीश्री कक्षपति श्रेष्ठ विपद् प्रभावितहरूमा स्वास्थ्यसम्बन्धी मनोसामाजिक समस्याको जोखिम बढ्न सक्ने बताउँछिन् । आफन्तकामा आश्रय लिइरहेकाले केही पीडा भुलेका छन्, उनले भनिन्, आफ्नो थातथलो पुगेपछि उनीहरूलाई विपद्को पीडाले पुनः सताउँदा मनोसामाजिक समस्याको जोखिम बढ्न सक्ने देखिन्छ । प्रभावितहरूमा तनाव, नैराश्य जस्ता समस्या देखिन सक्ने उनको भनाइ छ । यही जोखिमलाई मध्यनजर गर्दै जिल्ला स्वास्थ्य कार्यालयले प्रभावित क्षेत्रमा मनोसामाजिक परामर्श कार्यक्रम सञ्चालन गर्ने तयारी गरिरहेको श्रेष्ठले बताइन् । उनका अनुसार यो कार्यक्रमका लागि अहिले स्कुल नर्स कार्यक्रमका नर्सहरूलाई अभिमुखीकरण दिएर प्रभावित क्षेत्रमा मनोसामाजिक परामर्श कार्यक्रम सञ्चालन गर्ने तयारी छ । विपद्पछिका घटनाले प्रभावितमा प्रत्यक्ष तथा अप्रत्यक्ष रूपमा मनोवैज्ञानिक एवं मनोसामाजिक असर पर्ने धुलिखेल अस्पतालका मनोरोग विशेषज्ञ डाअजय रिसालले बताए । विपद्को समयमा सबैभन्दा पहिले साइकोलोजिकल फस्ट एड को आवश्यक पर्ने र उनीहरूलाई चरणबद्ध परामर्श दिनुपर्ने उनको भनाइ छ । विपद्का घटना प्रत्यक्ष देख्नेमा एक्युट स्ट्रेस रियाक्सनसम्बन्धी देखिन सक्छ, उनले भने, घटना प्रत्यक्ष देख्नेमा यो समस्या २४ देखि ४८ घण्टामा बिस्तारै आफैं निको त हुन्छ, तर केहीलाई भने अझै समय लाग्न सक्छ । त्यस्तै विपद्पछि प्रभावितहरूमा एडजस्टमेन्ट डिसअर्डर सम्बन्धित समस्या देखिन सक्ने उनले बताए । उनीहरूमा नैराश्य छाउने, एक्लोपन महसुस हुने, निद्रा नलाग्ने जस्ता समस्या देखा पर्न सक्छन्, उनले भने, यो मानिसको स्वास्थ्य अवस्थाअनुसार फरक हुने गर्छ, केही सामान्य खालको हुन्छ भने केहीको अवस्था जटिल हुन सक्छ । उनका अनुसार सामान्य अवस्थामा भएकालाई रिसेटलमेन्ट (बासस्थानको व्यवस्थापन) गराएर बिस्तारै निको पार्न सकिन्छ । विपद्मा सबथोक गुमाएकाहरूलाई चाँडोभन्दा चाँडो राहत तथा बास स्थानको व्यवस्थापन गर्नुपर्छ, उनले भने, गाँसबासको व्यवस्थापन गर्न नसक्दा पनि उनीहरूमा तनाव सिर्जना हुने गर्छ । जटिल अवस्थामा भएकालाई भने मनोसामाजिक परामर्श गराएर ६ महिनादेखि १ वर्षसम्ममा निको पार्न सकिने उनले बताए ।"
सत्तापक्ष र विपक्ष आमनेसामने,"(काठमाडौं)प्रतिपक्षी दल माओवादी केन्द्र र रास्वपाको सडक आन्दोलनलाई लक्ष्य गर्दै सत्ता गठबन्धनले लोकतान्त्रिक व्यवस्था र सरकारको विकल्प खोज्ने कार्य अस्वीकार्य भएको टिप्पणी गरेको छ । विपक्षी दलले भने सत्ता गठबन्धनको अभिव्यक्तिले आफ्नो खबरदारीलाई लोकतन्त्रविरुद्ध भनेर भ्रम छर्न खोजेको प्रतिक्रिया दिएको छ । सहकारीको बचत संगठित रूपमा ठगी गरेको कसुर अनुसन्धानमा पार्टी सभापति रवि लामिछाने कात्तिक २ मा पक्राउ परेपछि रास्वपा आन्दोलनमा छ । लामिछाने पक्राउलाई राजनीतिक प्रतिशोध भन्दै पोखरामा केही दिन आन्दोलन गरेको रास्वपाले शुक्रबार काठमाडौंमा प्रदर्शन गर्यो । प्रमुख प्रतिपक्षी माओवादीले शनिबार काठमाडौंमा खबरदारीसभा राखेको छ । सरकारविरुद्ध प्रतिपक्षी दल सक्रिय भएपछि शुक्रबार सत्ता गठबन्धनले बैठक गरेको छ । प्रधानमन्त्री निवास बालुवाटारमा भएको बैठकले विपक्षीलाई सडकबाट नभई संसद् र नयाँ जनादेशबाट सरकारको विकल्प खोज्न चुनौती दिएको छ । बैठकपछि सत्तारुढ सात दलले विज्ञप्ति जारी गर्दै विपक्षी दलका गतिविधिप्रति आलोचना गरेका छन् । सहकारीको बचत दुरुपयोग सम्बन्धमा संसदीय छानबिन विशेष समितिले सर्वसम्मत रुपमा तयार गरेको प्रतिवदन आधारमा अनुसन्धानका लागि रास्वपा सभापति लामिछाने पक्राउ परेको उनीहरूले उल्लेख गरेका छन् । लामिछाने पक्राउपछि सडक प्रदर्शनबाट न्यायालयमाथि दबाब दिने गतिविधि लोकतन्त्र र विधिको शासनविपरीत भएको गठबन्धनको ठहर छ । निर्दोष कोही नफसुन् र दोषी कोही नउम्किउन् भन्ने सुनिश्चिताका लागि अनुसन्धान, अभियोजन र न्याय निरुपण प्रक्रियाका लागि सबै पक्षको सकारात्मक सहयोग आवश्यक पर्छ, सत्ता गठबन्धनले विज्ञप्तिमा भनेको छ, तर पछिल्ला दिनमा अनुसन्धान र अभियोजन प्रक्रियालाई नै प्रभावित गर्ने उद्देश्यले गतिविधि सुरु भएका छन् ।सरकारले राजनीतिक स्थायित्वका लागि सहमतिका आधारमा संवैधानिक, कानुनी र संरचनागत सुधारमा जोड दिँदै आएको सत्तागठबन्धनले जनाएका छन् । यस्तो अवस्थामा अराजकतालाई प्रोत्साहन गर्ने, राजनीतिक अस्थिरतालाई बल पुर्याउने तथा सुशासन र विकासको नेपाली जनताको आकांक्षालाई असर पुग्ने गरी विभिन्न नाम र स्वरूपमा हुने कुनै पनि प्रकारका अवाञ्छित गतिविधि उचित होइनन्, सत्तारूढ दलको विज्ञप्तिमा भनिएको छ । लोकतन्त्रको विकल्प अझ उन्नतिस्तरको लोकतन्त्र मात्र हुने उल्लेख गर्दै सत्तारूढ दलले संसद र नयाँ जनादेशबाहेकबाट सरकारको विकल्प खोज्ने प्रयास लोकतन्त्रको मूल्यमान्यताविपरीत हुने जनाएका छन् । बैठकमा सहभागी एमाले महासचिव शंकर पोखरेलले संघीयता, लोकतान्त्रिक गणतन्त्र, धर्मनिरपेक्षता, समावेशी, समानुपातिक पद्धतिजस्ता विषय थप सुदृढ गरेर अगाडि बढ्ने प्रतिबद्धता सत्तारूढ दलहरूले गरेको जानकारी दिए । सडकबाट आवञ्छित गतिविधि गरी अमनचयन खलल पुर्याउने र विकास निर्माणको काममा अवरोध गर्ने प्रयास अनुचित रहेको उनको भनाइ छ । मुलुकको लोकतान्त्रिक प्रक्रियालाई सही दिशामा अगाडि बढाउन सरकारले गरिरहेको प्रयासमा सबैको सहयोगको अपेक्षा गरेका छौं, उनले भने । विपक्षी दलले सरकार ढल्ने भ्रम छरेकाले त्यस्तो भ्रमममा नपर्न सत्तारूढ सात दलले अपिल गरेको गृहमन्त्री रमेश लेखकले बताए । यो सरकार आज बदलिन्छ, भोलि बदलिन्छ भन्ने निरर्थक हल्लाका पछाडि कुनै तर्क, अर्थ छैन, उनले भने, त्यस्तो भ्रममा नपर्न आज (शुक्रबार) को बैठकले दृढ विश्वास व्यक्त गरेको छ ।संयुक्त वक्तव्यमा प्रधानमन्त्री एवं एमाले अध्यक्ष केपी शर्मा ओली, कांग्रेस सभापति शेरबहादुर देउवा, जसपाकी सहअध्यक्ष रेणु यादव, जनमतका अध्यक्ष सीके राउत, जसपा नेपालका उपाध्यक्ष राजकिशोर यादव, लोसपा अध्यक्ष महन्थ ठाकुर र नागरिक उन्मुक्ति पार्टीकी अध्यक्ष रञ्जिता श्रेष्ठ चौधरीले हस्ताक्षर गरेका छन् । माओवादी उपाध्यक्ष एवं पार्टी प्रवक्ता अग्निप्रसाद सापकोटा आफ्नो दलको खबरदारीसभालाई लोकतन्त्रविरुद्ध भन्नु सरकारका गलत काम ढाकछोप गर्ने प्रयत्न भएको टिप्पणी गरेका छन् । हामीले खबरदारीसभा भनेको छौँ । सरकारले आत्तिएर प्रमुख प्रतिपक्षको खबरदारीलाई लोकतन्त्रविरुद्ध भनेर भ्रम छर्न खाजेको छ । आफूले राम्रो काम गर्न नसकेकाले विषयान्तर गरी भ्रम सिर्जना गर्न खोजिएको छ । यो गलत छ, उनले भने, हामी विपक्षी दलहरू जनतालाई सूसुचित गर्न चाहन्छौं । सरकारले भ्रष्टाचार नियन्त्रण अवरुद्ध गरेकाले र सुशासन दिन नसकेकाले खबरदारी गर्न खोजेका छौं ।यसअघि सोमबार प्रतिपक्षी दलहरू माओवादी केन्द्र, राष्ट्रिय स्वतन्त्र पार्टी, एकीकृत समाजवादी, राष्ट्रिय प्रजातन्त्र पार्टी र आम जनता पार्टीले संयुक्त रूपमा प्रधानमन्त्री केपी शर्मा ओलीलाई ज्ञापनपत्र बुझाउँदै सरकार टिकाउन दुईदलीय तानाशाही लाद्न खोजेको आरोप कांग्रेसएमाले गठबन्धनमाथि लगाएका थिए । राज्यसामु आएका जल्दाबल्दा समस्या सम्बोधन गर्न संसद्मा रहेका प्रतिपक्षी दलहरूसमेतको सल्लाह सहयोग लिई एकताको सन्देश प्रवाह गर्नुको साटो सरकार टिकाउन दुईदलीय तानाशाही लाद्न तथा अन्य दलहरूलाई विभाजन गर्ने उद्देश्य राखेर राजनीतिक दलसम्बन्धी अध्यादेश जारी गर्ने जस्ता कुनै पनि कार्य नगरियोस्, पाँच प्रतिपक्ष दलका अध्यक्षले हस्ताक्षर गरेको ज्ञापनपत्रमा भनिएको थियो । विपक्षी दलले बाढी, पहिरो र डुबानपीडितलाई राहत र पुनःस्थापना गर्न एक सातादेखि एक महिनाको अल्टिमेटमसमेत दिएका थिए । सहकारी ठगी प्रकरणमा रास्वपा सभापति रवि लामिछाने पक्राउप्रति संकेत गर्दै राजनीतिक सहिष्णुता प्रतिकूल व्यवहार देखाएको र सहकारी ठगीमा कांग्रेस उपसभापति धनराज गुरुङ, एमाले नेता ऋषिकेश पोखरेलमाथि अनुसन्धान नभएको भन्दै उनीहरूले आपत्ति जनाएका थिए । शनिबार हुने खबरदारीसभाको औचित्यबारे जानकारी दिन आयोजित पत्रकार सम्मेलनमा माओवादी उपाध्यक्ष एवं प्रवक्ता अग्निप्रसाद सापकोटाले बिहीबार विपक्षी दलका नेतालाई छानीछानी सरकारले मुद्दा चलाएको बताएका थिए । माओवादी नेतृत्वको सरकारले सुरु गरेका भ्रष्टाचार नियन्त्रण र सुशासनका कामलाई ओली सरकारले उल्ट्याएको पनि उनको आरोप छ । एमाले मुख्यालय निर्माणका लागि व्यवसायी मीनबहादुर गुरुङले गरेको जग्गादानलाई पनि माओवादीले चर्को आलोचना गरेको छ । विशेष अदालतबाट ललिता निवास जग्गा प्रकरणमा दोषी ठहर भएको र प्रधानमन्त्री मातहत रहेको सम्पत्ति शुद्धीकरण विभागले छानबिन गरिरहेको व्यापारीबाट प्रधानमन्त्रीकै दलको भवन बनाउन अर्बौंको जग्गा सम्पूर्ण मूल्यमान्यता लत्याएर कानुनको उपहास गर्दै चन्दा लिइएको छ, माओवादीको आरोप छ । ओली सरकारले सय दिन पूरा गरेकै दिन बुधबार प्रतिपक्ष दलका प्रमुख नेताहरूले राष्ट्रपति रामचन्द्र पौडेललाई भेटेर कांग्रेसएमाले निरंकुश बाटोमा अघि बढ्ने जोखिम रहेको भन्दै ध्यानाकर्षण गराएका थिए । बुधबारै बसेको सत्तारूढ दलको बैठकले विपक्षीको प्रतिवाद गर्दै सरकारको पक्षमा उभिने सहमति गरेको थियो । राष्ट्रिय मुद्दामा एक ठाउँमा उभिने समझदारी गरेका सत्तापक्षीय दललाई विपक्षीको आरोपमा प्रतिवाद गर्न ओलीले आग्रहसमेत गरेका थिए ।सरकारको सय दिनको उपलब्धि सार्वजनिक गर्नेक्रममा प्रधानमन्त्री ओलीले विपक्षीले साम्प्रदायिक विद्वेष, घृणा र परस्पर बेमेलको वातावरण पैदा गरेर राष्ट्रिय एकतालाई बिथोल्ने र प्रतिगमनतर्फ लैजाने प्रयास गरिरहेको आरोप नै लगाए । सरकारले १०० दिन पूरा गरेपछि होइन, सरकार बनेकै दिनदेखि विरोध सुरु गरियो । यसको कारण थियो देशमा साम्प्रदायिक विद्वेष खडा गर्ने, अराजनीतिक बोली र व्यवहारबाट हाम्रो सभ्यता र संस्कृतिमाथि हमला गर्ने, चलिरहेका उद्योगहरू बन्द गराउने, पुँजी पलायन गराउँदै देशको अर्थतन्त्र र वाणिज्य क्षेत्रलाई तहसनहस पार्ने र नयाँ उद्योग स्थापना हुन नदिने, उनले भनेका थिए, अहिले साम्प्रदायिक विद्वेष, घृणा र परस्पर बेमेलको वातावरण पैदा गरेर हाम्रो राष्ट्रिय एकतालाई बिथोल्ने र प्रतिगमनतर्फ लैजाने प्रयास पनि भइरहेको छ ।प्रधानमन्त्री ओलीले प्रतिगमनतिर फर्काउने प्रयासलाई सत्ता गठबन्धनले विफल पार्ने चेतावनीसमेत दिए । नेपाल र नेपालीलाई प्रतिगमन कुनै हालतमा स्वीकार्य छैन । सरकारले लोकतन्त्र सुदृढ गर्न बनेको संविधानको रक्षा गर्नेछ, उनले भने, साम्प्रदायिक विद्वेष र घृणा होइन, सामाजिक न्याय र समानतामा आधारित सामाजिक सद्भावको बाटोबाट राष्ट्रिय एकता कायम गर्ने हाम्रो नीति दृढताका साथ कार्यान्वयन गर्नेछ । हाम्रा सुन्दर, शिष्ट र समृद्ध सामाजिकसांस्कृतिक मूल्यहरूलाई कमजोर पार्ने प्रयत्नलाई असफल बनाउनेछ ।प्रधानमन्त्री ओलीले विपक्षीको नाम नलिई भ्रष्टको मोर्चा बनाएको आरोप लगाएका छन् । भ्रष्टाचारका कसुरमा फस्ने त्रास र त्यसबाट उम्किने आकांक्षा, भ्रष्ट र भ्रष्टाचारका मतियार जोगाउने उद्देश्यका साथ देशमा अस्थिरता र अराजकता फैलाउन खोज्ने तत्त्वहरू सक्रिय रहेको हामीले देखिरहेका छौ,ं उनको आरोप छ, सरकारले विकास र सुशासनका लागि सही दिशामा काम अघि बढाएकाले भ्रष्टहरूको मोर्चा बन्नु बेग्लै कुरा हो ।राजनीतिक विश्लेषक एवं पूर्वप्रमुख निर्वाचन आयुक्त भोजराज पोखरेलले सत्तापक्ष र विपक्षी एकअर्काप्रति आलोचक हुनु लोकतन्त्रमा स्वाभाविक भएको उल्लेख गदै सरकार बढी जिम्मेवार भएर सेवा प्रवाह प्रभावकारी बनाउनुपर्ने बताए । सत्तापक्ष र विपक्षमा भएका प्रमुख दलहरू आपसमा भिड्दा गैरलोकतान्त्रिक शक्तिले फाइदा उठाउन सक्नेतर्फ सचेत हुनुपर्ने बताए । सत्तापक्ष र विपक्षी भिड्दा लोकन्त्रलाई कति फाइदा गर्छ भनेर दलहरूले पक्कै मूल्यांकन र हिसाब गरेको हुनुपर्छ, उनले भने, यहाँ दलहरूप्रति अघिदेखि धेरै असन्तुष्टि छन् । असहमत जनाउने समूह बढ्दै गएका छन् । असन्तुष्ट शक्ति एकै ठाउँमा आएर यो प्रणाली अप्ठ्यारो पार्ने सम्भावना हुन्छ । प्रमुख दल भिड्दा उत्पन्न हुने परिस्थितिलाई व्यवस्थापन गर्न सक्छन् कि सक्दैनन् ? सबै पक्ष जिम्मेवारी भएर जानुपर्छ ।पोखरेलले सत्तापक्ष र विपक्षी दलहरूप्रति विश्वास घट्दै गएकाले दुवै पक्ष जिम्मेवार भएर प्रस्तुत हुनुपर्ने बताए । सत्तापक्षले राम्रो काम गरेर, असल शासनका माध्यमबाट जनतालाई विश्वास दिने हो, उनले भने, सत्तापक्षले वक्तव्यबाजीभन्दा राम्राराम्रा काम गर्नु उचित छ । बोलीले होइन, कामले गरेर देखाए विश्वास बढिहाल्छ ।"
सहकारी ठगीमा जीबीका साझेदार खनाल पक्राउ,"(पोखरा)सूर्यदर्शन सहकारीको बचत ठगी प्रकरणमा अनुसन्धानका लागि प्रहरीले रामबहादुर खनाललाई पक्राउ गरेको छ । सूर्यदर्शनबाट रकम लगिएको नेचर हर्ब्स इन्टरनेसनलमा गीतेन्द्रबाबु (जीबी) राईसँगै सञ्चालक रहेका खनाललाई प्रहरीको केन्द्रीय अनुसन्धान ब्युरो (सीआईबी) ले शुक्रबार काठमाडौंको पानीपोखरीबाट पक्राउ गरेको हो ।तनहुँको भानु नगरपालिका८ बगालेफाँटका खनाललाई शुक्रबार नै हवाईमार्गबाट पोखरा ल्याइएको कास्की प्रहरी प्रवक्ता डीएसपी वसन्तकुमार शर्माले बताए । उनका अनुसार खनाललाई सहकारी ठगी, संगठित अपराध र सम्पत्ति शुद्धीकरणसम्बन्धी कसुरमा पक्राउ गरेर अनुसन्धान गर्न कास्की जिल्ला अदालतले अनुमति दिएको थियो । खनाल राई सञ्चालक रहेको गोर्खा ग्रुप अफ कम्पनी लिमिटडका पनि सेयरधनी हुन् । पोखरा महानगरपालिकाले तयार गरेको वित्तीय विश्लेषण प्रतिवेदनमा सूर्यदर्शनबाट करोडौं रुपैयाँ नेचर हर्ब्स र गोर्खा ग्रुप अफ कम्पनीमा गएको उल्लेख छ । राई सञ्चालक रहेका अन्य सहकारीबाट पनि नेचर हर्ब्समा रकम गएको संसदीय छानबिन विशेष समितिको प्रतिवेदनमा उल्लेख छ । नेचर हर्ब्सले वाणिज्य, आपूर्ति तथा उपभोक्ता संरक्षण विभागबाट वस्तुको प्रत्यक्ष बिक्रीवितरणका लागि इजाजत लिएर अवैध नेटवर्किङ व्यवसाय चलाएको थियो । संसदीय छानबिन विशेष समितिको प्रतिवेदनअनुसार राई र उनको समूहले सहकारीका बचतकर्ताको १६ अर्बभन्दा बढी रकम दुरुपयोग गर्दै नेटवर्किङ व्यवसाय चलाएका थिए । राई कुनै समय सबभन्दा ठूलो नेटवर्किङ व्यवसाय गर्ने हर्बो इन्टरनेसनलमा पनि साझेदार थिए । उक्त कम्पनीमा रहँदै गर्दा उनले २०६६ मा गोर्खा ग्रुप अफ कम्पनी खोलेका थिए । सरकारले २०६८ मा नेटवर्किङ व्यवसायमा प्रतिबन्ध लगायो । त्यसपछि उनले पहिलेको नेटवर्क प्रयोग गरेर देशका मुख्य मुख्य सहरमा सहकारी सञ्चालनमा ल्याएका थिए । तिनै सहकारीमा सर्वसाधारणले जम्मा गरेको रकम दुरुपयोग गरी नेचर हर्ब्स, नेचर नेस्टलगायतका नाममा नेटवर्किङ व्यवसाय चलाएका थिए ।प्रतिवेदनमा भनिएको छ, सहकारी संस्थामा बचतकर्ताको बचत अपचलन र दुरुपयोग गर्ने एवं सहकारीको बचत गैरकानुनी रूपमा निजी कम्पनी र व्यक्तिको नाममा प्रवाह गर्ने जीबी राईसमेतको गिरोह लामो समयदेखि नेटवर्किङ व्यवसायमा रहेको र नेटवर्किङ शैलीमै सहकारी संस्थाहरूको फैलावट र प्रसार गरी हरेक संस्थाबाट रकम अपचलन गर्ने गरेको पाइन्छ । त्यस्ता सहकारी सञ्चालकहरूले कम्पनीकै शैलीमा सहकारी संस्थाहरूको विस्तार गर्नुका साथै अरूका नाममा कर्जा खडा गरी आफैंले दुरुपयोगसमेत गर्ने गरेको पाइएको छ ।नेचर हर्ब्स कम्पनीमै राईको व्यावसायिक साझेदार रहेका पूर्वडीआईसी छविलाल जोशी गत असोज ६ मै पक्राउ परेर कास्की प्रहरीको हिरासतमा छन् । उनीमाथि सहकारी ठगी, संगठित अपराध र सम्पत्ति शुद्धीकरणसम्बन्धी कसुरमा अनुसन्धान भइरहेको छ ।"
'संक्रमणकालीन न्याय नमार,"(काठमाडौं)नेपालमा भइरहेको संक्रमणकालीन न्याय निरूपणबारे अध्ययनरत अन्तर्राष्ट्रिय कानुन व्यवसायीहरूको प्रतिनिधिमण्डलले न्याय पाउने द्वन्द्वपीडितको हक नमार्न सरकारलाई आग्रह गरेको छ । बेपत्ता पारिएका व्यक्तिको छानबिन र सत्यनिरूपण तथा मेलमिलाप आयोगसम्बन्धी ऐनमा हालै गरिएको संशोधनले पीडकलाई मानवअधिकार उल्लंघनबापत बहन गर्नुपर्ने दायित्वबाट अलग गर्न खोजिएको भन्दै टोलीले गम्भीर चासोसमेत व्यक्त गरेको छ । अमेरिका, बेलायत, श्रीलंका, कोलम्बियालगायत देशका कानुन व्यवसायीहरूको टोलीले शान्ति प्रक्रियाको गतिविधिबारे स्थलगत अध्ययन गरेपछि बिहीबार साँझ लन्डनबाट जारी गरेको न्याय र जवाफदेहिताबिनाको शान्ति ? शीर्षकको प्रतिवेदनमा कानुन संशोधनप्रति अन्तर्राष्ट्रिय समुदायको ध्यानाकर्षण भएको उल्लेख छ । प्रतिवेदनमा सरकारलाई न्याय प्रणाली सुधारका निम्ति कदम चाल्न आग्रह पनि गरिएको छ । यस टोलीले नेपालमा द्वन्द्वकालीन घटनाको न्याय सम्पादन प्रक्रियामा देखिएको ढिलासुस्ती एवं न्यून प्रगतिको सवाल उठाउँदै संक्रमणकालीन न्याय र त्यसको जवाफदेहिताका विषयमा बोलेको यो पहिलो पटक हो । नेपालको शान्ति प्रक्रिया र संक्रमणकालीन न्याय निरूपण प्रक्रिया करिब दुई दशकमा पनि पूरा नभएको उल्लेख गर्दै कानुन व्यवसायीहरूको टोलीले दण्डहीनताको संस्कृति झाँगिँदै गएको विश्लेषण गरेको छ । पीडितलाई न्याय दिलाउने प्रतिबद्धता व्यवहारमा लागू नभएकाले थुप्रै पीडित र तिनका परिवार न्यायको प्रतीक्षामा रहेको प्रतिवेदनमा उल्लेख छ । संक्रमणकालीन न्याय निरूपणका लागि बेपत्ता छानबिन र सत्यनिरूपण तथा मेलमिलाप आयोग गठन गरिए पनि द्वन्द्वका क्रममा हराएका र पीडित बनेका हजारौं नागरिकलाई न्याय दिन सरकार र राज्यका संयन्त्र असफल भएको उनीहरूको निष्कर्ष छ । एमनेस्टी इन्टरनेसनल, हुमन राइट्स वाच, इन्टरनेसनल अलर्ट लगायतका अन्तर्राष्ट्रिय मानवअधिकारवादी संस्थाहरूले यसअघि नै राजनीतिक हस्तक्षेप, कानुनी अड्चन र पर्याप्त स्रोत साधनको अभावका कारण आयोगहरूले कामै गर्न नसकेको औंल्याइसकेका छन् । अन्तर्राष्ट्रिय कानुन व्यवसायीहरूको टोलीबाट समेत ल्याइएको नेपालसम्बन्धी अध्ययन प्रतिवेदनले शान्ति प्रक्रियालाई थप निगरानीमा ल्याउने भएको छ । टोलीमा बेलायतको डटी स्ट्रिट चेम्बर्सका कानुनी विज्ञहरूका साथै अन्तर्राष्ट्रिय मानवअधिकार कानुनमा अनुभव भएका विशेषज्ञहरू समावेश छन् ।टोली अध्ययनका लागि गत वर्ष काठमाडौं आएको थियो । सशस्त्र द्वन्द्वसम्बन्धी संक्रमणकालीन न्याय प्रक्रियाको प्रारम्भ र कार्यान्वयनका सन्दर्भमा विधिको शासन र न्यायमा पहुँचबारे सत्यतथ्य छानबिन र कानुनी विश्लेषण गर्न नेपाली नागरिक समाज संस्थाहरूको अनुरोधमा प्रतिनिधिमण्डल नेपाल आएको जनाइएको छ । टोलीले काठमाडौं, नेपालगन्ज, बर्दिया र जनकपुर भ्रमण गरेर द्वन्द्वकालमा भएका घटनाहरूको समीक्षा र न्याय सम्पादन प्रक्रियाका बाँकी कामको मूल्यांकन गरेको थियो । नेपालका मानवअधिकारकर्मी, पीडित समूह, नागरिक समाज, जनप्रतिनिधि, न्यायपालिकाका पदाधिकारी लगायतसँग छलफल गरेका उनीहरूले न्याय, मानवअधिकार र जवाफदेहिताका क्षेत्रमा सुधारका लागि सरकारलाई विस्तृत सिफारिसहरू गरेका छन् । संक्रमणकालीन न्यायका लागि गठन गरिएका दुई आयोग प्रभावहीन हुनाले तीप्रति पीडितको विश्वास गुमेको टोलीको निष्कर्ष छ । टोलीले नेपालमा हुने मानवअधिकार उल्लंघनका घटनामा न्याय सम्पादन प्रक्रिया चुस्त र निष्पक्ष बनाउनुपर्ने आवश्यकता औंल्याएको छ । मानवअधिकार उल्लंघनका घटनाहरूको प्रभावकारी अनुसन्धानका लागि नेपालमा प्राविधिक र कानुनी ज्ञान आवश्यक रहेको टोलीको ठम्याइ छ । टोलीले नेपालको संक्रमणकालीन न्याय प्रणाली सुधारका लागि अन्तर्राष्ट्रिय कानुनी मापदण्ड र अनुभवबाट लाभ उठाउन सुझाव पनि दिएको छ । टोलीका सदस्यहरूले पीडितले न्याय पाउन नसके नेपालको शान्ति प्रक्रिया नै जोखिममा पर्ने चेतावनी दिएका छन् । न्याय नपाउँदा द्वन्द्वपीडितमा निराशा र असन्तोष बढिरहेको र यसले समाजमा थप विभाजन एव अस्थिरता निम्त्याउने खतरा रहेको उनीहरूको विश्लेषण छ । नेपालको संक्रमणकालीन न्यायमा भएको प्रगति र चुनौतीबारे विश्वव्यापी कानुनी समुदायमा जानकारी गराउने पनि उनीहरूले जनाएका छन् ।"
चितवन चिनाउने विषयमा छलफल,"(चितवन)भरतपुरको सिराइचुली होटलमा शुक्रबार बिहान कफी विथ काठमान्डु पोस्ट कार्यक्रम भएको छ । काठमान्डु पोस्टका सम्पादक विश्वास बराल र चितवनका युवा विद्यार्थी, व्यवसायी र पेसाकर्मीबीच भएको उक्त कार्यक्रमको सहजीकरण कान्तिपुर दैनिकका मल्टिमिडिया एडिटर जनकराज सापकोटा र सहायक वरिष्ठ उपसम्पादक दीपेन्द्र बडुवालले गरेका थिए । चितवनका युवा पाठकहरूसँग काठमान्डु पोस्टले समेट्नुपर्ने विषयहरूका बारेमा चर्चा भएको थियो । चितवनलाई चिनाउने विषयहरू के हुन सक्छन् भन्नेबारेमा सहभागीले सुझाव दिएका थिए । कार्यक्रममा भरतपुरका युवा व्यवसायी विज्ञान पौडेलले चितवनको पहाडी क्षेत्र हाइकिङ र ट्रेकिङ रुटका लागि उपयुक्त भएको हुँदा यसको सम्भावनाका बारेमा लेखिनुपर्ने बताए । सदरमुकाम भरतपुरदेखि पूर्वउत्तर क्षेत्रमा रहेका इच्छाकामना गाउँपालिकाको उपरदाङगढी, मायाटार र सिराइचुली जस्ता पहाडी भेगको प्रचारप्रसार देश, विदेशमा भए वन्यजन्तु पर्यटनका लागि कहलिएको चितवनमा नयाँ आयाम थपिने पौडेलको भनाइ थियो । भरतपुरको चितवन मेडिकल कलेजमा एमबीबीएस तेस्रो वर्षका विद्यार्थी प्रसिद्ध शर्माले चितवन मेडिकल हब बन्दै गइरहे पनि यसबारेमा राम्रोसँग प्रचारप्रचार र समुदायमा जानकारी नपुगेको बताए । मुटुरोगसम्बन्धी धेरै खालको समस्याको उपचार चितवनको अस्पतालमा सम्भव हुँदै गएको तर अहिले पनि यो थाहा नपाएर धेरैजसो काठमाडौं पुग्ने गरेको उनले बताए । उपचारका लागि प्राविधिक सामग्री उपलब्ध भए पनि त्यसलाई सञ्चालन गर्ने डाक्टर या प्राविधिकहरूको अभाव देखिने गरेको उनले बताए । यस्ता चुनौतीहरूलाई कसरी समाधान गर्ने भन्ने खालका विषयहरू पत्रपत्रिकामा समेटिनुपर्ने उनको सुझाव थियो ।स्वास्थ्य सेवालाई डिजिटल बनाउने एप मेडिसाको संस्थापक तथा सीईओ प्रवीन घिमिरे मेडटेक अर्थात् मेडिसिन र टेक्नोलोजीलाई जोड्ने काममा आफू ६ वर्षदेखि लागेको बताए । उनले चितवनमा सरकारी अस्पतालको पनि सेवा सुविधा राम्रो हुँदै गएको धारणा राखे । भरतपुर अस्पतालमा दिनमै दुई हजार पाँच सयदेखि तीन हजारसम्म बिरामी आउने गरेको र यसलाई अस्पतालले व्यवस्थापन गर्दै आएको बताए । अस्पतालले बिहान आठ बजेदेखि १२ हजेसम्म टिकट काट्ने गरेको उनले बताए । चार घण्टामा तीन हजार टिकट विश्वमा कतै नकाटिने उनले बताए । सरकारी अस्पतालको सकारात्मक पक्षहरू प्रचारमा आउनुपर्ने उनले बताए । एउटा टिकट तीन सेकेन्डमा काट्नु भनेको सामान्य काम नभएको उनले बताए ।आईटीका इन्जिनियरहरू चितवनमा पाउन गाह्रो भएको उनले बताए । यहाँको आईटी पढाइ अलि लजिकल नभएको हुँदा काठमाडौं गएको बताए । यहाँको आईटी पढाइ प्राक्टिकलभन्दा बढी थ्यौरिटिकल हुने गरेको उनले सुनाए । मेडिकल हब बन्ने चर्चा चलेको ठाउँमा टेक्नोलोजीको विकास गर्नुपर्ने हुँदा चितवनमा स्टार्टअपको राम्रो सम्भावना भएको उनले बताए । मेडिसामै आबद्ध डाआशिष खड्काले चितवनलाई मेडिकल हब बनाउने भनेर धेरै चर्चा हुने तर मेडिकल हबको कन्सेप्टका बारेमा राम्रो छलफल नहुने गरेको बताए । पूर्वाधारले मात्रै मेडिकल हब बन्न नसक्ने हुँदा सेवा लिनेहरूसम्म जानकारी पुग्ने व्यवस्था हुनुपर्ने, सरकारी नीति र मापदण्डहरू पनि समयसाक्षेप बन्दै जानुपर्ने उनले बताए । यसका बारेमा मिडियाले लेख्नुपर्ने उनको सुझाव थियो । नारायणगढका युवा व्यवसायी सूर्यभक्त अधिकारीले युवा पलायन अहिले ठूलो समस्या भएको बताए । एक जना युवाले स्वदेशमा कुनै स्वरोजगारका काम गरे उसले अन्य १० जना युवालाई रोजगार दिने बताए । चितवनमा पर्यटनदेखि मेडिकल सेक्टरसम्म सम्भावनाहरू बढेको हुँदा नीति निर्माताले यो कुरा बुझेर युवा पलायन रोक्ने र रोजगारी सिर्जनामा लाग्ने विषयलाई मिडियाले गम्भीर रूपमा उठाउनुपर्ने बेला आएको अधिकारीले बताए । भरतपुर बस्ने युवा इन्जिनियर तथा सामाजिक अभियन्ता सागर कार्कीले नेपालमा मुख्य राजमार्गहरूको दुर्दशाले यात्रा गर्दा नै युवाहरूमा देशमा बसेर केही हुँदैन भन्ने भावना जाग्न थालेको बताए । उनले भरतपुर महानगरभित्र फोहोरको अव्यवस्थित व्यवस्थापन, ढुंगा, गिट्टीका लागि अनियन्त्रित तरिकाले नदी उत्खनन जस्ता विषयहरू समाचारमा आउनुपर्ने बताए । महानगरको फोहोर नारायणी नदीमा लगेर फाल्ने, अस्पतालको फोहोर व्यवस्थापनमा लापरबाही गर्ने जस्तो परिपाटीले गम्भीर समस्या ल्याउने उनले बताए । युवा व्यवसायी तथा माडी जेसिज (जेसीआई) का अध्यक्ष सन्तोष भट्टराईले संघीय सरकारले बजेटमार्फत ल्याएको बिजनेस इकुभेसन सेन्टरका बारेमा मिडियाले राम्रो प्रचारप्रसार गर्नुपर्ने धारणा राखे । यसले युवाहरूलाई स्वरोजगार बनाउने उनको भनाइ थियो । तर यसका बारेमा पर्याप्त प्रचारप्रसार नभएको उनले बताए । रत्ननगर नगरपालिका९ का वसन्त लामाले नेपालमा केही हुँदैन भन्ने मानसिकतालाई चिर्ने गरेर समाचारका विषय आउनुपर्ने बताए । उनी वन्यजन्तुको चोरीसिकार नियन्त्रण युवा जागरण अभियानमा पनि छन् । डढेलो नियन्त्रणका लागि हुने तालिमका प्रशिक्षक पनि हुन् । चितवन राष्ट्रिय निकुञ्ज विश्व सम्पदा सूचीमा रहेको निकुञ्ज भएको तर सुक्खायाममा डढेलो लागेर वन्यजीव, वातावरणलाई हानि गर्ने क्रम बढ्दै गएको उनले सुनाए । डढेलो नियन्त्रणलगायत अन्य विपद् रोक्न र उद्धार गर्न समुदाय र सरकारलाई सजग गराउने विषयहरू पत्रिकामा आउनुपर्ने उनले बताए ।डादीक्षान्तले चिकित्सकहरूका पक्षमा बोल्दिनेहरू नभएको जस्तो देखिने गरेको बताए । नेक्लिजेन्सी नहुँदा नहुँदै पनि डाक्टरले गल्ती गरे भन्ने समाचार आउँछ । नेक्लिजेन्सी हो या हैन भन्नेबारेमा बुझेर खोज अनुसन्धान गरेर गम्भीर तरिकाले समाचार लेख्नुपर्ने हुन्छ डादीक्षान्तले भने । अर्का युवा सुवर्ण घिमिरेले स्थानीय तहले युवामैत्री नीति निर्माणमा राम्रो तरिकाले काम गर्न नसकेको, नीति निर्माणमा युवा सहभागिता जस्ता विषय समाचारमा आउनुपर्ने बताए । युथहरूमा राजनीतिको क्रिटिकल एनालाइसिस गर्ने परिपाटी चितवनमा कम भएको हो कि भन्ने देखिन लागेको हुँदा युवाहरूको यो पक्षलाई ख्याल गरेर पत्रिकाहरूमा विषयहरू आउनुपर्ने घिमिरेले बताए ।नेपाली युवा उद्यमी मञ्च चितवनको कार्यसमिति सदस्य रहेका सर्जिकल व्यवसायी अर्जुन रानाभाटले चितवन सम्भावनाको भूमि रहेको बताए । पछिल्लो समय मेडिकल सेक्टर फस्टाउँदै गएको बिमा सुविधाले स्वास्थ्य सेवा लिनेहरूको संख्या बढ्दै गएको हुँदा यस्ता सम्भावनालाई समाएर काम गर्नुपर्ने उनले बताए । तर युवाहरूले चञ्चल नभई धैर्य राखेर र लगनशील भएर काम गर्नुपर्ने धारणा राखे । त्यसैगरी सौरभ कँडेलले स्टार्टअपको राम्रो सम्भावना रहे पनि नीतिगत समस्यहरू रहेको बताए । कुनै सामान पार्सल गरेर कतै पठाउन खोजे नेपालमा डेढ सयदेखि दुई सय रुपैयाँसम्म खर्च हुने तर त्यही काम इन्डियामा ३० देखि ४० रुपैयाँमा हुने गरेको उनले बताए । यस्ता समस्याले स्टार्टअपमा लाग्ने युवालाई उत्साहित गर्न गाह्रो भएको उनले बताए । काठमान्डु पोस्टका सम्पादक बरालले देशभरका युवाको धारणा बुझेर त्यहीअनुरूपको उपयोगी विषय समावेश गर्ने उद्देश्यले यस्ता छलफल हुने गरेको बताए ।"
मधेशका युवामा अभिनय रहर,"(पर्सा)वीरगन्ज१३ तेजारथ टोलकी २० वर्षीया सपना शर्मा कक्षा १२ मा पढ्छिन् । सानैदेखि अभिनयमा चाख भएकी उनी अहिले वीरगन्जमा सञ्चालित १५ दिने थिएटर कार्यशालामा अभिनय सिक्दै छिन् । कला क्षेत्रको सौख भएकाले उनी सानैदेखि नृत्य गर्थिन् । अवसर पाउनासाथ मञ्चमा उक्लेर नृत्य गर्थें, सपना भन्छिन्, तर नृत्यभन्दा पनि अभिनय सिक्ने रहर थियो, कतै पनि त्यो अवसर जुटिरहेको थिएन, पहिलो पटक वीरगन्जमा यस्तो अवसर पाएपछि चुक्ने त कुरै भएन । वीरगन्ज१० घडिअर्वामा माइतीमा बस्छिन् २३ वर्षीया काजल देवी । १ सन्तानकी आमा उनी वीरगन्जकै एक पसलमा काम गर्छिन् । काजलको पनि अभिनय सिक्ने हुटहुटी थियो । सानैदेखि अभिनयको रहर थियो, तर अभिनय कहाँ र कोसँग सिक्ने न जानकारी थियो, न अवसर मिलिरहेको थियो, उनले भनिन्, अहिले निःशुल्क अभिनय सिक्ने अवसर पाएकी छु, खुसी छु, मेरो रहर पूरा भएको छ । अवसर पाए अभिनय क्षेत्रमै लाग्ने पनि उनले बताइन् । वीरगन्ज१० घडिअर्वाका २४ वर्षीय मनोजकुमार गुप्ता काठमाडौंस्थित कान्तिपुर फिल्म एकेडेमीका विद्यार्थी हुन् । पर्व बिदामा घर आएका उनलाई पनि यो थिएटर वर्कसपले खिच्यो । डिप्लोमा इन फिल्म एक्टिङ का विद्यार्थी पवन कलेजमा सिक्न नपाएको कुरा वर्कसपमा सिक्न पाउँदा रमाएका छन् । छठसम्म कलेजको बिदा छ, यहाँ बिदाको सदुपयोग पनि भयो, मनोज भन्छन्, कलेजमा सिक्न नपाएको कतिपय कुरा यहाँ सिक्दै छु, थिएटर एक्टिङको अनुभव लिँदै छु । कार्यशाला आयोजक संस्था अँजोरका प्रमुख तथा प्रशिक्षकसमेत रहेका मुन्ना सर्राफ अभिनय र यससँगै जोडिएका भाव, सेप एण्ड साइज, अब्जर्भ, सुन्ने, गिभ एण्ड टेक जस्ता मिहिन कुरा पनि सिकाइएको बताउँछन् । प्रशिक्षार्थीहरूमा अभिनय सिक्ने भोक भरपूर रहेको उनले बताए । मोफसलमा विरलै यस्तो प्रशिक्षण कार्यक्रम आयोजना हुन्छन्, उनले भने, वीरगन्जमा सम्भवतः पहिलो पटक नै आयोजना भएको हो, त्यसकारण पनि युवाहरूको जोस र सहभागिता तारिफयोग्य छ । मण्डला ड्रामा स्कुलबाट १ वर्ष अभिनयको प्रशिक्षण लिएका तथा थुप्रै नेपाली तथा भोजपुरी चलचित्रमा अभिनय गरिसकेका मुन्ना आफूबाट प्रशिक्षित युवाहरूलाई समेटेर वीरगन्जमा थिएटर खोल्ने तयारीमा छन् । नेपालका धेरै सहरमा थिएटर छ, तर वीरगन्जमा अझै पनि एउटा थिएटर स्थापना हुन सकेको छैन, उनले भने, वीरगन्जमा थिएटरका लागि जनशक्ति उत्पादन गरेपछि हामी व्यवस्थित रूपमै सञ्चालन गर्नेछौं, विद्यालय तथा कलेजस्तरबाट पनि अभिनयप्रति इच्छुक युवा कलाकारलाई बिस्तारै थिएटरसँग जोड्नेछौं । कार्यशालामा १२ युवा सहभागी छन् । जसमा ९ पुरुष, २ महिला र एक तेस्रोलिंगी छन् । असोज ३० देखि सञ्चालित तालिम कात्तिक १३ सम्म १५ दिन चल्नेछ ।"
दसैंमा बढेको खाद्यान्नको मूल्य तिहारमा पनि उस्तै,"(काठमाडौं)दसैं अगाडिदेखि बढ्न थालेको बजारभाउ तिहार नजिकिँदै गर्दा घट्ला कि भन्ने आशा उपभोक्तामा थियो । तर त्यसको उल्टो परिणाम आइदियो खाद्यान्नको मूल्य एकपछि अर्को गर्दै उकालो लागिरह्यो । गोलभेंडाको मूल्य दिनहुँजसो बढ्यो । खाने तेलको मूल्य पनि १५ दिन पुग्दानपुग्दै अकासियो । खाद्यान्न र गोलभेंडा मात्र होइन, अन्य खाद्यवस्तुको मूल्य पनि उस्तै छ । सरकारले एक सय दिनको उत्सव मनाइरहँदा सर्वसाधारणलाई भने उपहारमा महँगी परेको छ । नयाँ सरकार गठनपछिको बजार अवस्था सुधार छैन । तरकारी, फलफूल खाद्यान्नको मूल्य बढेकै छ । मूल्यवृद्धिको खास कारण नभए पनि केही व्यवसायीले अन्तर्राष्ट्रिय बजारमा भएको मूल्यवृद्धिलाई बहाना बनाएका छन् । केहीले चालु आर्थिक वर्षको अग्रिम कर र बाढीपहिरोको बहाना बनाएर मूल्य बढाएका छन् । अग्रिम आयकर लागू भएको खाद्यवस्तुको मूल्य कम्तीमा १० प्रतिशतसम्म बढ्छ । कर नलागेका वस्तुमा पनि अस्वाभाविक मूल्य बढेको छ । बजारभाउ उकालो लाग्दै गर्दा नियामक निकाय भने उद्योगी व्यवसायीकै पक्षमा देखिएको छ । बजारको अवस्था भद्रगोल छ । बिहानबेलुका उपभोग हुने खाने तेल, गोलभेंडा, तरकारी, आलुलगायत खाद्यवस्तुको अवस्था छोइनसक्नु छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, यीबाहेक फलफूलको मूल्य पनि बढेको छ । बाढीपहिरो र अन्तर्राष्ट्रिय बजारलाई कारण देखाएर मूल्य बढाउँदा सरकार व्यवसायीकै पक्षमा लबिइङ गर्दै आएको छ । बिनाकारण खाने तेलको मूल्यवृद्धि हुँदा नियामक निकाय उल्टै अन्तर्राष्ट्रिय बजारलाई कारण बनाउँदै आएको छ । यसले सरकार र व्यवसायीको मिलेमतोको संकेत गर्ने तिमिल्सिनाको भनाइ छ ।व्यवसायीहरूले विपद्को मौकामा समेत तरकारी र फलफूलमा मनोमानी मूल्य असुलेका छन् । बाढीपहिरोले राजमार्ग बन्द भई आयात नभएको बहाना बनाउँदै उनीहरूले पुरानै सामानमा चर्को मूल्य लिएका हुन् । अहिले बाटो सहज भइसकेको छ । आपूर्तिमा समस्या छैन । तर कालीमाटी फलफूल तथा तरकारी बजार र बाहिरी बजार मूल्य हेर्दा तरकारीको भाउ घटेको छैन । गोलभेंडाको भाउ त झन् दिनहुँ बढ्दो क्रममा छ, छोइनसक्नुभएको छ ।तीन महिनाको तुलना गर्दा गोलभेंडाको भाउ २८७ प्रतिशतसम्मले बढेको छ । कालीमाटी फलफूल तथा तरकारी बजार विकास समितिको विवरणअनुसार ०८१ भदौ ९ मा गोलभेंडा सानो (लोकल) को मूल्य प्रतिकिलो ३१ रुपैयाँ थियो । शुक्रबार मूल्य बढेर प्रतिकिलो १२० रुपैयाँमा कारोबार भएको छ । बिहीबार गोलभेंडा सानोको प्रतिकिलो १०५ रुपैयाँ थियो, शुक्रबार बढेर १२० रुपैयाँ पुगेको छ ।गोलभेंडा सानो (टनेल) को मूल्य पनि अत्यधिक बढेको छ । भदौ ९ मा प्रतिकिलो ३६ रुपैयाँ पर्ने गोलभेंडा बढेर १३० रुपैयाँ पुगेको समितिको तथ्यांक छ । बिहीबारको तुलनामा पनि टनेलको गोलभेंडाको भाउ प्रतिकिलो ५ रुपैयाँ बढेको छ । बिहीबार प्रतिकिलो सानो (टनेल) को गोलभेंडा १२५ रुपैयाँमा कारोबार भएको थियो । तीन महिनाअघि गोलभेंडा ठूलो (भारतीय) को मूल्य ८५ रुपैयाँ थियो । शुक्रबारसम्म बढेर १ सय २५ रुपैयाँ पुगेको छ । उल्लिखित सबै होलसेल मूल्य हुन् । खुद्रामा आइपुग्दा गोलभेंडाको मूल्य झनै मनलाग्दी छ । साना व्यापारीले आफूखुसी मूल्य तोकेर बिक्री गर्दै आएका छन् ।असोजमा आएको बाढीपहिरोले मूल्यमा असर गरेको समितिका सूचना अधिकारी विनय श्रेष्ठले बताए । त्यही कारणले पनि मागअनुसार आपूर्ति हुन सकेको छैन । समितिले उपत्यकाको करिब ७० प्रतिशत माग धान्छ । तर आयात परिमाण हेर्दा सुधार छैन । अहिले तरकारीको मूल्य घट्नुपर्ने हो । तर तयार हुन लागेको तरकारी नष्ट भयो । गोलभेंडा पनि दैनिक करिब ६० टन आउँथ्यो, अहिले घटेर करिब २२ टन मात्रै भित्रिएको छ, उनले भने, अहिले काठमाडौं वरपरबाट मात्रै आएको छ । अबको एक सातापछि तराईबाट पनि आउँछ, त्यसपछि मूल्य घट्न सक्छ । तीन महिनामा गोलभेंडा जसरी आलु, प्याज, गाजर, काउली, मुला, भन्टा, बोडी, सिमी, तिते करेला, घिरौंला, फर्सी, भिन्डी, कुरिलो, ब्रोकाउली, खुर्सानीलगायत तरकारीको मूल्य बढेको छ । हरियो तरकारीबाहेक केरा, अनार, तरबुजा, मौसम, जुनार, भुइँकटहर, मेवालगायत फलफूलको भाउ पनि बढेको छ । यस अवधिमा त्रिशूलीको पोखरेली चामलको मूल्य प्रतिकिलो ५ रुपैयाँ बढेर ११५ रुपैयाँ पुगेको छ । खाने तेलको मूल्य भने अचाक्ली छ । भारतले पाम, सोयाबिन र सनफ्लावरको कच्चा तेलमा २० प्रतिशत भन्सार दर बढाएपछि नेपाली तेल उद्योगीले मूल्य बढाएका छन् । भारत निर्यात गर्दा बढी मूल्य पाउने भएपछि उनीहरूले स्वदेशमा बिक्रीभन्दा निर्यातमा ध्यान दिएका छन् । गत भदौमा भुटेको तोरीको तेलको मूल्य प्रतिलिटर ३ सय ७० रुपैयाँ थियो, अहिले ३ सय ८० रुपैयाँ पुगेको खुद्रा व्यापार संघले जनाएको छ । काँचो तोरीको तेलको मूल्य ३१० रुपैयाँबाट बढेर ३१५ रुपैयाँ पुगेको छ । भटमासको तेल २ सय १० रुपैयाँबाट बढेर २ सय ३० रुपैयाँ पुगेको छ । प्रतिलिटर २ सय १० रुपैयाँको सनफ्लावर तेलको मूल्य २ सय ३० रुपैयाँ पुगेको छ । बजारमूल्य थप बढ्ने क्रममा रहेको होलसेल व्यवसायीको दाबी छ । तर वाणिज्य आपूर्ति तथा उपभोक्ता संरक्षण विभागले अन्तर्राष्ट्रिय बजारमा भाउ बढेको जनाएको छ । अन्तर्राष्ट्रिय बजारमा कच्चा तेलको मूल्य बढेको छ । त्यही कारण पनि मूल्य बढेको देखिन्छ, विभागका महानिर्देशक राजन पौडेलले भने, मूल्य नियन्त्रणको प्रयास गरिराखेका छौं । विभागले अन्तर्राष्ट्रिय कारण औंल्याए पनि व्यापारी भने भारत निर्यात भएकै कारण यहाँ मूल्य बढेको दाबी गर्छन् ।"
खुम्बुमा व्यावसायिक हेलिकोप्टर उडानमा रोक,"(सोलुखुम्बु) सगरमाथा राष्ट्रिय निकुञ्जले पर्यटकीय क्षेत्र स्याङ्बोचेमाथि हेलिकोप्टर उडानमा प्रतिबन्ध लगाएको छ । निकुञ्जको कोर एरिया मा हेलिकोप्टर उडाउँदा वन्यजन्तुमा नकारात्मक असर गर्ने तथा ध्वनि प्रदूषणसमेत हुने भएकाले स्याङ्बोचेभन्दा माथिको हिमाली क्षेत्रमा व्यावसायिक उडानमा रोक लगाइएको प्रमुख संरक्षण अधिकृत सुष्मा रानाले बताइन् । निकुञ्ज, नेपाली सेनाको भगवतीप्रसाद गुल्म र मध्यवर्ती क्षेत्र व्यवस्थापन समितिको संयुक्त बैठकले स्याङ्बोचे क्षेत्रभन्दा माथि व्यावसायिक उडान नगर्न नागरिक उड्ययन कार्यालय लुक्लालाई बिहीबार पत्र पठाएको छ । निकुञ्जको कोर एरिया मा दिनको ५० भन्दा बढी हेलिकोप्टर उडान तथा अवतरण हुँदा वन्यजन्तु तर्सिएर गाउँ पस्ने गरेपछि निकुञ्जले हेलिकोप्टर उडानमा प्रतिबन्ध लगाएको रानाले जनाइन् । निकुञ्जको परिपत्रलाई अटेरी गर्दै शुक्रबार बिहानैदेखि स्याङ्बोचेभन्दा माथिल्लो क्षेत्रमा दर्जनौं हेलिकोप्टरले उडान गरेका छन् । निकुञ्ज र सरोकारवालाले निर्णय गरे पनि माथिल्लो हिमाली क्षेत्रमा हेलिकोप्टरको उडान नरोकिएको हो । हाम्रो निर्णयलाई नेपाल नागरिक उड्डयन प्राधिकरणले अटेरी गरेर बिहानैदेखि हेलिकोप्टर उडाइरहेको छ, रानाले भनिन्, माथिल्लो क्षेत्र संरक्षण एरिया र संवेदनशील हो, हामीले गरेको निर्णयलाई अटेरी गरे अब कानुनबमोजिम कारबाहीमा अगाडि बढ्छौं । अहिले स्याङ्बोचे, लबुचे, तेङ्बोचे, फेरिचेलगायत ठाउँमा हेलिकोप्टरले विदेशी ओसारपसार गरेर व्यावसायिक उडान गरिरहेका छन् । माथिल्लो क्षेत्रमा हुने हेलिकोप्टर उडानको स्थानीय सरकार र पर्यटन व्यवसायीले पनि विरोध गर्दै आएका छन् । प्राधिकरणको लुक्ला कार्यालयले भने राष्ट्रिय निकुञ्जको निर्देशन मान्नुपर्ने आवश्यकता नरहेको बताएको छ । आफ्नो तालुक निकाय राष्ट्रिय निकुञ्ज नभएको र उसले भनेकै आधारमा हेलिकोप्टर उडानमा रोक लगाउन नसकिने कार्यालयका प्रमुख उमेश पन्थीले बताए । हामीलाई नागरिक उड्डयन प्राधिकरणबाट परिपत्र आयो भने कार्यान्वयन गर्ने हो, अन्य निकायको परिपत्र हामीलाई कार्यान्वयनको बाध्यता हुँदैन, पन्थीले भने । शरद् ऋतुको मुख्य सिजन भएकाले अहिले १० हजारभन्दा बढी पर्यटक खुम्बु क्षेत्रको भ्रमणमा छन् । निकुञ्ज क्षेत्रभित्र दैनिक सयौंको संख्यामा हेलिकोप्टरले विदेशी ओसारपसार गरिरहेका छन् ।"
चाडपर्वका बेला पनि घट्यो आयातनिर्यात,"(काठमाडौं)व्यापारीको भनाइ मान्ने हो भने वर्षभर हुने कारोबारको एकतिहाइ दसैंतिहारमा मात्रै हुन्छ । खाद्यान्न, तरकारी, लत्ताकपडादेखि सवारीसाधनको बिक्री यही बेला हुन्छ । साना पसलदेखि ठूला पसलआउटलेटमा खरिदबिक्रीको भीड लाग्छ । चाडबाडलाई लक्ष्य गरी व्यवसायीले आयात पनि गर्छन् । तर भन्सार विभागको तथ्यांक हेर्दा यही बेला आयात ४१७ प्रतिशतले घटेको छ । विभागका अनुसार चालु आर्थिक वर्षको ३ महिनामा ३ खर्ब ९० अर्ब ७५ करोड रुपैयाँका वस्तु आयात भएका छन् । गत आर्थिक वर्षको तुलनामा चालु आर्थिक वर्षको ३ महिनामा आयात ४१७ प्रतिशतले घटेको हो । गत आर्थिक वर्षको ३ महिनामा ४ खर्ब ७ अर्ब ७५ करोड ८९ लाख रुपैयाँको वस्तु आयात भएको थियो । यसले पनि अर्थतन्त्र अझै संकुचनमा रहेको जानकार बताउँछन् । आयातसँगै निर्यात व्यापार पनि घटेको विभागको तथ्यांक छ । गत आर्थिक वर्षको ३ महिनाको तुलनामा चालु आर्थिक वर्षको सोही अवधिमा निर्यात ६११ प्रतिशतले घटेको छ । चालु आर्थिक वर्षको साउन, भदौ र असोजमा ३८ अर्ब ३७ करोड रुपैयाँको मात्रै वस्तु निर्यात भएको छ । जब कि गत आर्थिक वर्षको पहिलो ३ महिनामा ४० अर्ब ८७ करोड ४८ लाख रुपैयाँको वस्तु निर्यात भएको थियो । कुल व्यापारमा आयातको हिस्सा ९१०६ प्रतिशत छ भने निर्यातको हिस्सा ८९४ प्रतिशत मात्रै रहेको विभागले जनाएको छ । आयात र निर्यात दुवै घट्दा व्यापार घाटा पनि ३९६ प्रतिशतले घटेको छ । गत आर्थिक वर्षको पहिलो ३ महिनामा ३ खर्ब ६६ अर्ब ८८ करोड रुपैयाँ व्यापार घाटा रहेकामा चालु आर्थिक वर्षको सोही अवधिमा ३ खर्ब ५२ अर्ब ३७ करोड रुपैयाँ पुगेको छ । व्यापार हुने मुलुकमध्ये १०४ मुलुकसँग व्यापार घाटा रहेको विभागको भनाइ छ । घाटा भएका मुलुक भारत, चीन, युक्रेन, अस्ट्रेलिया, अर्जेन्टिना, कतार, इन्डानेसिया, मलेसिया, थाइल्यान्ड, बहराइन, ओमान, यूएई, भियतनाम, साउदी अरेयिबा, कोरिया, फ्रान्स, टर्कीलगायत हुन् । सबैभन्दा बढी व्यापार घाटा भारतसँग छ । भारतबाट २ खर्ब ४० अर्ब ९२ करोड ५९ लाख आयात भएको छ । निर्यात भने २४ अर्ब ८५ करोड ९० लाखको मात्रै छ । चीनबाट ७८ अर्ब ६३ करोड ७२ लाखको वस्तु आयात भएको छ । निर्यात ५५ करोड ५ लाख ७६ हजार रुपैयाँको मात्रै छ । युक्रेनबाट ६ अर्ब ५१ करोड ५८ लाखको आयात भएको छ । निर्यात ३५ लाख २० हजारको भएको छ । आयात भएका वस्तुमध्ये सबैभन्दा पेट्रोलियम पदार्थको आयात भएको विभागले जनाएको छ । ३ महिनाको अवधिमा २२ अर्ब १५ करोड ७० लाखको डिजेल, १६ अर्ब ६२ करोड ८२ लाखको पेट्रोल र १४ अर्ब ६ करोड ४४ लाखको खाना पकाउने एलपी ग्यास आयात भएको छ । १२ अर्ब १० करोड ७७ लाखको फलाम, १० अर्ब ७३ करोड ७० लाखको फलाम तथा स्टिलका उत्पादन र ९ अर्ब ८३ करोड २८ लाखको स्मार्टफोन आयात भएको छ । निर्यातमा सबैभन्दा अगाडि गलैंचा छ । ३ महिनाको अवधिमा २ अर्ब ८५ करोड ३९ लाखको गलैंचा, १ अर्ब ७२ करोड ८७ लाखको कालो चिया, १ अर्ब ५७ करोड ८४ लाखको फेल्ट आयात भएको छ । १ अर्ब २८ करोड ५३ लाखको धागो, १ अर्ब २६ करोड २१ लाख अलैंची र १ अर्ब २५ करोड ५९ लाखको जुस निर्यात भएको विभागले बताएको छ ।"
कडिपत्ता बेचेर खर्च जुटाउँछन् बालबालिका,"(कञ्चनपुर) भीमदत्त नगरपालिका९ मटेनाकी शारदा राना साथीभाइसँगै बिहानै नजिकै रहेको भारतीय जंगलमा जान्छिन् । त्यहाँबाट कडिपत्ता काटेर ल्याउँछिन् । त्यसपछि घरको आँगनमा र खाली भएका बेला खेतका गह्रामा सुकाउँछिन् । एकदुई दिन सुकाएर त्यसका पात झार्छिन् । त्यसपछि पात बोरीमा भरेर सीमावर्ती भारतीजार टनकपुर पुर्याएर बिक्री गर्छिन् । त्यसैबाट आफ्नो खर्च चलाउँछिन् । राना सातामा दुई दिन कडिपत्ता बिक्री गर्न टनकपुर पुग्छिन् । एक पटकमा ६७ सय भारुसम्म आम्दानी हुन्छ । संकलन गरेर टनकपुर पुर्याएको कडिपत्ता प्रतिकिलो ४० भारुमा बिक्री हुन्छ । टनकपुरमा कडिपत्ताको माग बढी छ । त्यहीअनुसार मूल्य पनि बढ्दै गएको छ । विगतका वर्षमा प्रतिकिलो २०२५ भारुमा बिक्री हुन्थ्यो भने अहिले त्यसको मूल्य झन्डै दोब्बर भएको छ । त्यहाँ त जति लगे पनि बिक्री हुन्छ तर जंगलबाट ल्याएर सुकाएर लैजान धेरै मिहिनेत लाग्छ, रानाले भनिन् । चारपाँच वर्षदेखि नियमित रूपमा उनले कडिपत्ता बिक्री गर्दै आएकी छन् । उनको टोलका अन्यले पनि कडिपत्तालाई आम्दानीको स्रोत बनाएका छन् । हिउँद र बर्खामा गरी दुई सिजनमा कडिपत्ता संकलन गर्न सकिन्छ । ग्रामीण भेगमा सोत्तरका रूपमा प्रयोग हुने यसबाट पछिल्लो समय भने स्थानीयले आम्दानी गर्न थालेका हुन् । कडिपत्ताबाटै घर खर्च चलाएका छौं, भीमदत्त नगरपालिका९ मुसेट्टीकी निर्मला दमाईले भनिन्, संकलन गरेर टनकपुर पुर्याउन गाह्रो हुन्छ, त्यहाँ पुर्याउन सके त जति पनि बिक्री हुन्छ । पाँच वर्षअघि उनले पहिलो पटक कडिपत्ता टनकपुर लैजाँदा प्रतिकिलो १५ देखि २० रुपैयाँमा बिक्री गरेकी थिइन् । तर अहिले त्यसकै मूल्य दोब्बर पुगेको छ । निर्मला मुसेट्टीबाट एकडेढ घण्टा पैदल हिँडेर ब्रह्मदेव हुदै सीमावर्ती बजार टनकपुर पुग्छिन् । टनकपुरमा कडिपत्ता बिक्री गरेर त्यसैबाट घरका लागि चाहिने नुनतेलदेखि आवश्यक सामान किनेर ल्याउँछिन् । सीमावर्ती बजारमा माग र मूल्य बढ्दै गए पनि नियमित संकलनका कारण घट्दै गएको स्थानीय बताउँछन् । विगतको तुलनामा अहिले जंगलमा नपाइने उनीहरूको भनाइ छ । बिहान घाँसदाउरा संकलन गरेझैं महिलाहरू जंगलबाट संकलन गरेर ल्याउँछन् । त्यसपछि आँगनभरि सुकाउँछन् । यति बेला मटेना, खल्ला र मुसेट्टीका अधिकांशका घरआँगनमा कडिपत्ता सुकाएको देखिन्छ । कतिपयले घरअगाडिको सडकमै पनि सुकाएको देखिन्छ । यति बेला धानबाली भित्र्याउने चटारो पनि छ । यसका बाबजुद पनि फुर्सद निकालेर महिलाहरू कडिपत्ता संकलन र बिक्रीमा लागेका छन् । यसैबाट उनीहरूले घरको नुनतेलको खर्चसमेत जुटाएका छन् ।"
अर्थ संक्षेप,"सामाजिक परियोजनाका लागि एनसेलले माग्यो आवेदन काठमाडौं (कास) एनसेल फाउन्डेसनले १९ वटा सामाजिक परियोजनाका लागि आवेदन माग गरेको छ । एनसेलले बिहीबार विज्ञप्ति जारी गर्दै समुदायको विकासका लागि १ करोड ९० लाख रुपैयाँभन्दा बढी योगदान गर्ने जनाएको छ । स्थानीयस्तरमा सामाजिक पहललाई प्रभावकारी रूपमा अघि बढाउने प्रतिबद्धताअनुरूप फाउन्डेसनले सामाजिक विकासका कार्य गर्न आवेदन खुला गरेको हो । एनसेलको १९औं वार्षिकोत्सवका अवसरमा घोषित नाइन्टिन फर नाइन्टिन पहलअन्तर्गत समुदायमा अर्थपूर्ण र दिगो प्रभाव पार्ने परियोजना कार्यान्वयन गर्न फाउन्डेसनले योग्य संस्थाहरूलाई अनुदानका लागि आवेदन दिन आह्वान गरेको विज्ञप्तिमा उल्लेख छ । नाइन्टिन फर नाइन्टिन पहलअन्तर्गत सातै प्रदेशमा १९ परियोजना छानिनेछन् । छानिएका प्रत्येक परियोजनालाई १० लाख गरी १ करोड ९० लाख रुपैयाँ अनुदान दिइने कम्पनीले जनाएको छ ।नेपाल इन्भेस्टमेन्टको भिसा वेयरेबल स्टिकर काठमाडौं (कास) नेपाल इन्भेस्टमेन्ट मेगा बैंकले भिसा वेयरेबल स्टिकर एनआईएमबी पे वियर को आधिकारिक लोकार्पण गरेको छ । राजधानीमा आयोजित एक समारोहबीच बैंकले नेपालमा पहिलो पटक उक्त स्टिकर लोकार्पण गरेको दाबी गरेको छ । यससँगै अब ग्राहकले कुनै पनि पीओएस टर्मिनलमा वेयरेबल उपकरण ट्याप गरी छिटो र सुरक्षित सम्पर्कसहित कारोबार गर्न सकिने उक्त नयाँ प्रविधि सार्वजनिक गरिएको बैंकले जानकारी दिएको छ । कार्यक्रममा बैंकका वरिष्ठ डेपुटी प्रमुख कार्यकारी अधिकृत महेश शर्मा ढकालले नेपालमा उक्त प्रविधि गेमचेन्जरका रूपमा रहेको उल्लेख गरे । बैंकले कार्यक्रममा उक्त एनआईएमबी पे वियरले कसरी दैनिक कारोबारलाई छिटो, सुविधाजनक र सुरक्षित बनाउने उद्देश्यले बनाइएको बारे जानकारी दिएको थियो । वीरगन्जमा स्विच अन रिटेलको पाँचौं सोरुम काठमाडौं (कास) घरायसी इलेक्ट्रोनिक्स सामान र मोबाइल फोनहरूको बिक्रेता स्विच अन रिटेलले बिहीबार पाँचौं सोरुम उद्घाटन गरेको छ । वीरगन्जको माईस्थान चोकमा नयाँ सोरुम सञ्चालनमा ल्याइएको कम्पनीले जनाएको छ । वीरगन्ज नगरपालिकाका मेयर राजेशमान सिंह र कम्पनीका प्रबन्ध निर्देशक सीमा गोल्छाले संयुक्त रूपमा सोरुम उद्घाटन गरे । सोरुममा मोबाइल फोन, टीभी, रेफ्रिजेरेटर, वासिङ मेसिन, एयर कन्डिसनर र अन्य घरायसी विद्युतीय उपकरण किन्न सकिने कम्पनीले बताएको छ । काठमाडौंका नक्साल र न्युरोड, भक्तपुरको गट्ठाघर र नेपालगन्जमा स्विच अन रिटेलका सोरुम छन् । फोन पोइन्ट्ससँग ईसेवाको कारोबार सहकार्य काठमाडौं (कास) डिजिटल कारोबारलाई सहज गर्दै प्रयोगकर्ताको अनुभवलाई थप गुणस्तरीय बनाउने लक्ष्यका साथ ईसेवाले फोन पोइन्टस्सँग सहकार्य गरेको छ । यसअनुसार प्रयोगकर्तालाई दिइने लोयल्टी पोइन्ट्सलाई एकीकृत गर्ने विकल्प दिइएको छ । उक्त सहकार्यपछि एकीकृत गरिएका लोयल्टी पोइन्ट्स प्रयोग गरी विभिन्न अफर हेर्न, संकलन र उपभोग गर्ने प्रक्रियालाई सरल बनाउने ईसेवाले जनाएको छ । फोन पोइन्ट्स एकीकृत लोयल्टी व्यवस्थापक प्लेटफर्म हो । यसद्वारा व्यवसायहरूले आफ्ना प्रयोगकर्तालाई विविध पोइन्ट र अफर प्रदान गर्दै अद्भुत व्यावसायिक अनुभव प्रदान गर्ने जनाइएको छ ।केएल दुगडको दसैं योजनाका विजेता घोषणाकाठमाडौं (कास) केएल दुगड ग्रुपले दसैंमा ल्याएको उमंगको बहार ः के एल दुगडको नगद उपहार योजनाका विजेता घोषणा गरेको छ । कम्पनीले कात्तिक ४ सम्म सहभागी ग्राहकबाट गोलाप्रथामार्फत विजेता घोषणा गरेको हो । योजनाका एक भाग्यशाली विजेता बालाजुकी संगीता श्रेष्ठले ५० हजार रुपैयाँ हात पारिन् । यसैगरी भक्तपुरकी प्रभा चालिसे र वीरगन्जका प्रवीण सिंहले जनही २५ हजार रुपैयाँ जिते । काठमाडौंका गीता चौलागाईं, उषा श्रेष्ठ, सुधीन्द्रमान प्रधान, अनु अधिकारी र प्रकाश चालिसेले प्रतिव्यक्ति १० हजार रुपैयाँ जितेका छन् ।भक्तपुरमा एमएडब्लू वृद्धिको नयाँ सोरुमकाठमाडौं (कास) नेपालका लागि चांगान तथा दीपल ईभीको आधिकारिक विक्रेता एमएडब्लू वृद्धिले शुक्रबार भक्तपुरको राधेराधेमा नयाँ सोरुम उद्घाटन गरेको छ । कम्पनीले स्काइलाइन मोटरमार्फत उक्त क्षेत्रका ग्राहकलाई इन्टेलिजेन्ट दीपल ईभीको फस्टह्यान्ड एक्सपिरियन्स दिलाउन नयाँ सोरुम सञ्चालनमा ल्याएको जनाएको छ । एक कार्यक्रमबीच एकीकृत समाजवादीका अध्यक्ष तथा पूर्वप्रधानमन्त्री माधवकुमार नेपाल, एमएडब्लू वृद्धिका अध्यक्ष विष्णु अग्रवाल, प्रबन्ध निर्देशक विवेक सिकारिया र स्काइलाइन मोटरका निर्देशक विशाल पाण्डेले संयुक्त रूपमा शोरुम उद्घाटन गरे ।ग्लोबल आईएमईका ग्राहकलाई दूसित थानी रिसोर्टमा छुट काठमाडौं (कास) ग्लोबल आईएमई बैंकका ग्राहकले दूसित थानी हिमालयन रिसोर्टमा उपलब्ध सेवामा १५ प्रतिशत छुट पाउने भएका छन् । बैंक र रिसोर्टबीच बैंकका ग्राहकलाई उक्त छुट उपलब्ध गराउने सम्झौता भएको हो । उक्त सम्झौतामा बैंकका प्रमुख बजार व्यवस्थापक दिलीप पोखरेल र दूसित थानी हिमालयन रिसोर्टका सेल्स म्यानेजर सम्झना प्रसाईंले हस्ताक्षर गरे । सम्झौताअनुसार ग्राहकले रिसोर्टमा उपलब्ध खाना तथा पेय पदार्थ, देभराना स्पा, स्विमिङ पुल, ज्याक्कुजी, स्टिम र सौनाको प्रयोगबापत डेविट तथा क्रेडिट कार्ड र मोबाइल बैंकिङमार्फत भुक्तानी गर्दा छुट पाउने बैंकले जनाएको छ । नेपालमा लगानी गर्न अमेरिकी व्यवसायीलाई महासंघ अध्यक्ष ढकालको आग्रहकाठमाडौं (कास) नेपाल उद्योग वाणिज्य महासंघका अध्यक्ष चन्द्रप्रसाद ढकालले अमेरिकी व्यवसायीलाई नेपालमा लगानी गर्न आग्रह गरेका छन् । शुक्रबार अमेरिकाको वासिङ्टनमा यूएस चेम्बर अफ कमर्सले आयोजना गरेको कार्यक्रममा नेपाली र विदेशी बजारसमेतलाई हेरेर नेपालमा लगानी गर्न अध्यक्ष ढकालले आग्रह गरे । ढकालले नेपालमा उत्पादन गरी यहाँको बजारसँगै विश्व बजारमा बिक्री गर्न सकिने सम्भावनातर्फ लगानीकर्ताको ध्यानाकर्षणसमेत गराए । पछिल्लो तीन दशकमा भएको बजार वृद्धि र भारतलगायत विकसित मुलुकमा प्राप्त भन्साररहित पहुँच एवं ऊर्जा खरिदबिक्री सम्झौतालगायत कारण नेपाल विदेशी लगानीकर्ताका लागि आकर्षक गन्तव्य रहेको उनले बताए । बजाजको ॅसाटासाट योजनाकाठमाडौं (कास) नेपालका लागि बजाज मोटरसाइकलको आधिकारिक वितरक एवं विक्रेता हंसराज हुलास चन्द एण्ड कम्पनीले मोटरसाइकल साटासाट योजना सुरु गरेको छ । बिहीबारदेखि सुरु भएको उक्त योजनाअन्तर्गत जुनसुकै मोडल र ब्रान्डका मोटरसाइकलसँग बजाज मोटरसाइकल खरिद गर्न सकिनेछ । ग्राहकको आवश्यकतालाई ध्यानमा राख्दै उक्त योजना सुरु गरिएको कम्पनीका निर्देशक अभिमन्यु गोल्छाले जानकारी दिए । मुक्तिनाथ म्युचुअल फन्ड १ को इकाइ जारी गर्न स्वीकृति काठमाडौं (कास) मुक्तिनाथ विकास बैंक कोष प्रवर्द्घक तथा मुक्तिनाथ क्यापिटल योजना व्यवस्थापक रहेको सामूहिक लगानी कोष मुक्तिनाथ म्युचुअल फन्ड अन्तर्गत सञ्चालन हुने योजना मुक्तिनाथ म्युचुअल फन्ड १ को इकाइ जारी गर्न नेपाल धितोपत्र बोर्डले स्वीकृति दिएको छ । यसका लागि बैंकले योजना व्यवस्थापक, डिपोजिटरी र धितोपत्र निष्कासन तथा बिक्री प्रबन्धकको कार्य गर्न आफ्नै सहायक कम्पनी मुक्तिनाथ क्यापिटललाई नियुक्त गरिसकेको जनाएको छ । यो योजना विकास बैंकले प्रवर्द्धन गरेको नेपालको पहिलो सामूहिक लगानी कोष रहेको बैंकद्वारा जारी विज्ञप्तिमा उल्लेख छ ।"
नीतिगत सुधारको आधार तयार : श्रममन्त्री,"काठमाडौं (कास) श्रम, रोजगारी तथा सामाजिक सुरक्षामन्त्री शरतसिंह भण्डारीले एक सय दिनभित्र वैदेशिक रोजगार र आन्तरिक रोजगारीको क्षेत्रमा नीतिगत सुधार गर्नेगरी दीर्घकालीन असर पर्ने आधारभूमि तयार गरेको दाबी गरेका छन् । उनले आफ्नो मुख्य प्राथमिकता नीतिगत सुधार नै रहेको बताए । जहाँ नीतिगत अभावमा श्रमिकलाई मर्का परेको छ । त्यहाँ सम्बोधन गरिएको छ, उनले भने ।श्रममन्त्री भण्डारीले वैदेशिक रोजगारीमा ज्यान गुमाउनेको परिवारलाई १० लाख रुपैयाँ राहत उपलब्ध हुनेगरी नियमावली संशोधन गरिएको बताए । विदेशमा मृत्यु भएका श्रमिकको परिवारलाई ७ लाख रुपैयाँ दिइँदै आएको थियो । यसमा ३ लाख बढाइएको छ, उनले भने, बिरामी भई उपचार खर्च पाइसकेपछि मृत्यु भएको अवस्थामा पनि परिवारले थप १० लाख रुपैयाँ पाउने व्यवस्था मिलाएको छु । श्रममन्त्री भण्डारीले गत अक्टोबरसम्म श्रम स्वीकृति नलिई वैदेशिक रोजगारीमा गएका श्रमिकलाई वैधानिकता दिइने व्यवस्था मिलाएको जानकारी दिए । संसारको कुनै पनि ठाउँमा श्रम स्वीकृति नलिई पुगेका नेपालीलाई श्रम स्वीकृतिको दायराभित्र ल्याउने व्यवस्था गरेको छु । अब नेपाली दूतावासबाट श्रम स्वीकृति लिन पाइनेछ, उनले भने, यो व्यवस्थाले लाखौं श्रमिकलाई नेपालको श्रम स्वीकृतिको अभिलेखमा ल्याउनेछ । घरेलु श्रमिकका साथै भिजिट भिसामार्फत खाडी तथा युरोप पुगेका नेपालीलाई पनि यसले सम्बोधन गर्ने उनको भनाइ छ । यसका लागि विदेशबाट नै श्रम स्वीकृतिका लागि दूतावासमार्फत आवेदन दिन पाइनेछ, मन्त्री भण्डारीले भने ।श्रममन्त्री भण्डारीले अन्तर्राष्ट्रिय श्रम मापदण्डलाई समेटेर एउटै ढाँचामा श्रम सम्झौताको मस्यौदा बनाइएको बताए । कतार, ओमान र मलेसियासग श्रम सम्झौता हस्ताक्षर गर्ने तहमा पुगेको छ । स्पेनसँग श्रम समझदारी पत्रलाई अन्तिम रूप दिइएको छ । रोमानिया, जर्मनी र जापानसँग संयुक्त प्राविधिक कार्यदलबाट प्रोटोकल डकुमेन्ट तयार गरिएको छ, उनले भने, हामीले ८० वटा नयाँ देशलाई श्रम सम्झौताको मस्यौदासहित प्रस्ताव पठाएका छौं । श्रम मन्त्रालयले जापानको रोजगारी खोल्नेदेखि संयुक्त अरब इमिरेट्स (यूएई) सँग पाइलट प्रोजेक्टका रूपमा घरेलु श्रमिक पठाउन प्रोटोकलसम्ममा सहमति गरिएको जनाएको छ । अब तेस्रो बाटो प्रयोग गरी यूएईमा घरेलु श्रमिक जानुपर्दैन । नेपालकै बाटोबाट संस्थागत हिसाबले घरेलु श्रमिक पठाउने वातावरण बनेको छ, मन्त्री भण्डारीले भने । अहिले भिजिट भिसामार्फत दैनिक कम्तीमा सय जना घरेलु श्रमिक यूएई गइरहेको अध्यागमन विभागको अभिलेख छ । श्रममन्त्री भण्डारीले सबै श्रमिकको योगदानमा आधारित सामाजिक सुरक्षा सुनिश्चित गर्न सामाजिक सुरक्षा कोषको पुनर्संरचना गर्ने प्रक्रिया अगाडि बढाइएको जानकारी दिए ।"
विभेदविरुद्ध बायोइथिक्स,"काठमाडौं (कास) विभेद र कलंकविरुद्ध बायोइथिक्स दिवस धरानस्थित बीपी कोइराला स्वास्थ्य विज्ञान प्रतिष्ठानमा शनिबार मनाइएको छ । मानव जीवन, समाज, चिकित्सा सेवा, शिक्षा, शोध लगायतका क्षेत्रमा व्याप्त भेदभावविरुद्ध सचेतना जगाउन बायोइथिक्स दिवस मनाइएको हो । दिवसका अवसरमा आयोजित वैज्ञानिक लेख प्रतियोगितामा बीपी कोइराला स्वास्थ्य विज्ञान प्रतिष्ठानकी रिचा कोइराला, फोटोग्राफी प्रतियोगितामा पाटन एकेडेमीकी काजल यादव, कवितामा जानकी मेडिकल कलेजकी उजमा हुस्सेन, आर्ट पोस्टरमा पिपल्स डेन्टल कलेजकी सची पोखरेल र छोटो मुभीमा विराट मेडिकल कलेजकी लक्ष्मी रौनियारको समूह उत्कृष्ट घोषित भएका थिए । दिवस समापन कार्यक्रममा बायोइथिक्स नेपाल एकाइका प्रमुख डा धनरत्न शाक्यले बायोइथिक्सले विभेद र असमान व्यवहार हटाउन विशेष अर्थ राख्ने बताएका थिए ।"
रश्मिकुमारीको त्यो गोल,"(काठमाडौं)रश्मिकुमारी घिसिङले जति नै तलमाथि खराब खेले पनि एउटा गोलका लागि उनलाई सधैं माफी दिन सकिन्छ । त्यो गोल उनले भारतविरुद्ध सन् २०२२ को साफ महिला च्याम्पियनसिपको सेमिफाइनलमा गरेकी थिइन् । भारतीय डिफेन्डरबीच घेरिएर पनि उनले जसरी बललाई पोस्टका दिशा दिइन्, त्यो सुन्दर थियो । के उनीबाट यस्तै गोल अपेक्षा गर्न सकिन्छ त ? सन् २०२४ को संस्करण आइपुग्दा फेरि एकपल्ट सेमिफाइनलमा नेपालका लागि तगारो भनेको छ, भारत । अन्तर्राष्ट्रिय महिला फुटबलमा नेपालका लागि भारत एक मानक हो । कस्तो खेल्यो भन्ने हो भने । भारतमाथि जित निकाल्न सक्यो भने त्यो जत्तिको मीठो उपलब्धि अरू हुने गर्दैन । नेपाली महिला अन्तर्राष्ट्रिय फुटबलको चार दशकको इतिहासमा भारतविरुद्ध सुरुआती धेरै निर्णायक खेल गुमाएको हुनाले पनि यस्तो भएको हो । त्यस्तो स्थितिमा रश्मिको त्यो गोल कसरी बिर्सन सकिन्छ र ? एउटा यस्तै अर्को मोड पनि छ, जतिबेला चेन्नईमा नेपालले भारतविरुद्ध मैत्रीपूर्ण अन्तर्राष्ट्रिय खेल खेलेको थियो । दुई खेल शृंखलाको पहिलो प्रतिस्पर्धामा अन्त्यसम्म पनि नेपाल दुई गोलले पछाडि थियो । लागिरहेको थियो, अब खेल भारतले आरामसँग जित्यो । तर होइन, त्यो खेलको वास्तविक कथा त अन्त्यमा लेखिनु थियो । सावित्रा भण्डारीले त्यो खेलमा अन्तिम केही मिनेट जादुयी खेल प्रदर्शन गरिन् । सनसनीपूर्ण ढंगले दुई गोल गर्न सफल भइन् । यस्तोमा खेल २२ को बराबरीमा छुट्यो । त्यसमध्ये पहिलो गोल आफैंमा सुन्दर थियो । अर्को गोल भने पेनाल्टीबाट प्राप्त भएको थियो । खेल आफ्नो पकडबाट कति बेला छुट्यो, भारतलाई थाहै भएन । ती गोलका क्रममा नेपाली टिमका प्रशिक्षक रहेका अनन्त थापाले मनाएको खुसीयाली हेर्नलायक थियो । आइतबार जतिबेला नेपालले फेरि एकपल्ट भारतको दशरथ रंगशालामा सामना गर्नेछ, त्यतिबेला नेपालका खेलाडीलाई प्रेरित र उत्साहित रहन यस्ता मोडले पक्कै मदत गर्नेछ । नेपालले समूह बी को अन्तिम लिग खेलमा श्रीलंकालाई ६ गोलले हराएपछि अन्तिम चारमा भारत प्रतिद्वन्द्वी पाएको हो । पाँचै गोल मात्र भएको भए नेपालले बंगलादेशविरुद्ध खेल्नुपर्ने थियो । साँच्चै नेपालका लागि सेमिफाइनलमा प्रतिद्वन्द्वी को ठीक थियो त ? बंगलादेश कि भारत । यसमा सबैको आआफ्नो मत हुनसक्छ । तर, साँच्चै ठीक प्रतिद्वन्द्वी भने भारत नै थियो । नेपालले भुटानसम्मिलित समूहमा आफूलाई दोस्रो स्थानमा चित्त बुझाएको भए त्यसले टिमको मानसिकता कमजोर बनाउने थियो । समूहमा भुटानभन्दा पछाडि परियो थियो भनेर गनगन गरिन्थ्यो । यस्तोमा नेपालका लागि सेमिफाइनलमा भारत जत्तिको उपर्युक्त प्रतिद्वन्द्वी अरू हुनै सक्दैन । बरू यस्तो खेलमा नेपाली खेलाडीले निर्णायक खेल प्रदर्शन गर्न सक्नुपर्छ । कोही कसैले आफूलाई प्रमाणित गर्ने भनेकै यस्तै महत्त्वको खेलमा हो । जस्तो, रश्मि र सावित्राकै कुरा भयो । यहाँनिर सावित्रा अझ महत्त्वकी खेलाडी हुनेछिन् । किनभने अब त उनीसँग अहिले युरोपमा व्यावसायिक फुटबल खेलेको अनुभव छ । यसले उनलाई पक्कै पनि बढी आत्मविश्वासी बनाएको हुनुपर्छ । श्रीलंकाविरुद्ध उनले निकालेको गोल यसैको प्रमाण हो । जसले भन्छ, यो गोल माथिल्लो स्तरकै छ । सावित्रा किन पनि भारतविरुद्धको खेलमा महत्त्वपूर्ण हुनेछिन् भने उनीसँग यही प्रतिद्वन्द्वीविरुद्ध सर्वाधिक गोल गरेको अनुभव छ । यसमा चेन्नईमा गरेको दुई गोल भइहाल्यो । नेपालले भारतविरुद्ध सबै खाले प्रतियोगितामा गरेर अहिलेसम्म १७ पल्ट भिडेको छ । यी खेलमा नेपालले ११ गोल गरेको छ । त्यसमध्ये ६ गोल सावित्रा एक्लैको नाममा छ । भारतविरुद्ध खेल्नुपर्छ, सावित्राले गोल गर्न सक्छिन् भन्ने जस्तो हुन्छ । अहिलेसम्म खेलिरहेका खेलाडीमध्ये अर्को एक गोल तिनै रश्मिको नाममा भयो । त्यसबाहेक निरु थापाले दुई तथा जमुना गुरुङ र दीपा अधिकारीले एकएक गोल गरेका छन् भारतविरुद्ध । यी १७ खेलमध्ये भारत ११ मा विजयी छ भने नेपाल दुईमा । बाँकी चार खेल भने बराबरीमा टुंगिएको छ । भारतविरुद्ध नेपालको पहिलो खेल सन् २०१० को ११ औं दक्षिण एसियाली खेलकुदमा जुरेको थियो । त्यसमा नेपाल ५० ले पराजित रह्यो । भारतविरुद्धको पहिलो खेलमा नेपाली खेलाडी आत्तिएका थिए । तिनका खेलाडीहरू के कस्ता हुन्छन् भनेर । पछि फाइनलमा नेपाल र भारत नै भिडे । त्यसको नतिजा भारतको पक्षमा ३१ ले गयो । नेपालका लागि भने जमुनाले एक गोल गरेकी थिइन् । त्यो खेल हेर्नेलाई लाग्न सक्छ, त्यसमा जित्नुपर्ने नेपालले नै थियो । खेलको अन्त्य तनावपूर्ण रह्यो । हात हालाहालको स्थिति बनेको थियो । नेपाली महिला फुटबलमा यत्तिको तनावपूर्ण खेल भएकै छैन होला । यी दुई खेलसँगै नेपाल भारतविरुद्ध लगातार ५ खेलमा पराजित रह्यो । भारतविरुद्ध नेपालको पहिलो बराबरी सिलोङमा निस्केको थियो, जतिबेला नेपालले १२ औं दक्षिण एसियाली खेलकुदको समूह चरणमा ०० खेलेको थियो । भारतविरुद्ध नेपालको पहिलो ऐतिहासिक जित भने सन् २०१९ मा निस्केको थियो । अवसर थियो, भुवनेश्वरमा भएको वुमेन्स गोल्डकप । त्यसको लिग चरणको खेलमा नेपालले भारतलाई मज्जाले २१ ले हराएको थियो । त्यस खेलमा दुवै गोल गर्ने खेलाडी थिइन् उनै सावित्रा । यो प्रतिस्पर्धालाई सावित्राकै नामको खेल भनेर सम्झँदा पनि केही फरक पर्दैन । त्यसपछिको जित त्यही रश्मिकै गोलले प्राप्त भएको थियो । यसपल्ट भारतको सामना गर्दा नेपाललाई एक अर्को तथ्यले पनि प्रेरित पार्नेछ । नेपाल र भारतबीचका पछिल्ला तीन खेल वास्तवमै उत्साह दिने खालका छन् । यी तिनै खेलमा नेपाल हाबी छ भन्दा हुन्छ । किनभने यसमा नेपाल अपराजित छ । यी तीन खेलमा एक जित नेपालको पक्षमा रह्यो भने अर्को दुई खेल बराबरीमा टुंगिएको थियो । यो सबै रश्मि र सावित्राकै गोलले सम्भव भएको हो । यो सबैको सार के हो भने नेपालका लागि अब भारत त्यस्तो प्रतिद्वन्द्वी रहेन, जस्तो पहिला रहने गर्थ्यो । प्रशिक्षक राजेन्द्र तामाङको नेपाली टिमले अबको खेलमा हामी त सक्छौं भन्ने भावना राखेर खेल्न सक्नेछ ।"
नामिबियाका कप्तान काठमान्डु गुर्खाजमा,"काठमाडौं (कास) काठमाडौं गुर्खाजले नामिबियाका कप्तान मर्बी जेरार्ड इरास्मसलाई अनुबन्ध गरेको छ । जेरार्डले मंसिर १५ देखि काठमाडौंमा हुने नेपाल प्रिमियर लिग (एनपीएल) क्रिकेटमा काठमान्डु गुर्खाजबाट खेल्नेछन् । सन् २०२२ मा अन्तर्राष्ट्रिय क्रिकेट परिषद् (आईसीसी) बाट प्लेयर अफ द इयरमा चुनिएका उनले नामिबियाबाट ५२ एकदिवसीय अन्तर्राष्ट्रिय र ६५ ट्वान्टी२० अन्तर्राष्ट्रिय खेलेका छन् । त्यसक्रममा उनले एकदिवसीयमा झन्डै २ हजार रनका साथै ३८ विकेट र ट्वान्टी२० अन्तर्राष्ट्रियमा १ हजार ५ सय ५७ रन बनाउँदै ५३ विकेट पनि लिएका छन् ।कप्तानी भूमिकामा इरास्मसले नटआउट ५३ रन बनाएर आयरल्यान्डमाथि ८ विकेटको विजय दिलाएपछि नामिबिया सन् २०२१ मा ट्वान्टी२० विश्वकपको सुपर १२ मा पुगेको थियो । नामिबियाले यसै वर्ष फेब्रुअरीमा विश्वकप लिग २ मा नेपाल र नेदरल्यान्ड्सविरुद्ध कीर्तिपुरमा खेलिएका ४ खेलमा ३ मा विजय दिलाएका थिए । जसमा नेपालविरुद्धको दोस्रो खेलमा अर्धशतक बनाएका थिए ।मर्बी जेरार्ड इरास्मस एसोसिएट क्रिकेट क्षेत्रका एक उत्कृष्ट खेलाडी हुन् । साथै उनी आफ्नो टोलीका सच्चा लिडर हुन् । उनको आगमनले काठमान्डु गुर्खाजको ब्याटिङ, बलिङका साथै टोलीलाई पनि ठूलो टेवा पुग्नेछ, हामी उनको आगमनको प्रतीक्षामा छौं, काठमान्डु गुर्खाजका प्रमुख कार्यकारी अधिकृत सन्देश कटवालले भने । दुबईमा इन्टरनेसनल लिग टी२० खेलेका इरास्मसले आफू काठमाडौं आएर गुर्खाजबाट एनपीएल खेल्न निकै उत्सुक रहेको जनाएका छन् । गुर्खाज परिवारको एउटा सदस्य हुन पाउँदा म आफूलाई अत्यन्तै गौरवान्वित महसुस गरिरहेको छु । आफ्नो साहस र बलको लागि परिचित राष्ट्र नेपालमा एउटा आइकोनिक टोलीको प्रतिनिधित्व गर्न पाउँदा मलाई गर्व छ, इरास्मसले भने, हामी त्यही निडर भावनालाई क्रिकेट मैदानमा ल्याउन र स्मरणीय बनाउन तयार छौं ।एनपीएल खेल्ने उनी गुर्खाजका दोस्रो विदेशी खेलाडी हुन् । नेदरल्यान्ड्सका ओपनर माइकल लेभिटलाई गुर्खाजले यसअघि नै अनुवन्धन गरिसकेको छ । लेभिट नेदरल्यान्ड्सबाट ट्वान्टी२० अन्तर्राष्ट्रियमा सबैभन्दा छिटो शतक प्रहार गर्ने खेलाडी हुन् । मार्चमा उनले नामिबियाविरुद्ध कीर्तिपुर मैदानमा ६२ बलमा १ सय ३५ रन बनाउनेक्रममा ४९ बलमा शतक पुरा गरेका थिए । सो भ्रमणमा लेभिटले नेपालविरुद्धको तीन ट्वान्टी२० अन्तर्राष्ट्रिय खेलमा दुईमा अर्धशतक बनाएका छन् । काठमाडौं स्पोर्ट्स डेभलपमेन्ट भेन्चरको स्वामित्वमा रहेको काठमान्डु गुर्खाजको मार्की खेलाडीमा करण केसी छन् । अक्सनबाट गुर्खाजले शाहब आलम, भीम सार्की, रशिद खान, शंकर राना, कृष्ण कार्की, दीपेश कँडेल, सुमित महर्जन, राजु रिजाल, विवेक केसी र प्रतीक श्रेष्ठलाई लिएको थियो ।"
पोखरासँग जोडिए जोन्टी,"काठमाडौं (कास) दक्षिण अफ्रिकाका लिजेन्ड्स क्रिकेटर जोन्टी रोड्स नेपाल प्रिमियर लिग क्रिकेटका लागि पोखरा एभेन्जर्समा ३ वर्षको सम्झौता गरेका छन् । एनपीएलको सबैभन्दा महँगो फ्रेन्चाइज टिम पोखरा एभेन्जर्सका सञ्चालक मनोबल श्रेष्ठले पूर्व दक्षिण अफ्रिकी क्रिकेटर रोड्सलाई नेपाल प्रिमियर लिगको लागि टोलीको परामर्शदाता र सल्लाहकारका रूपमा नियुक्त गरेका जनाएका छन् । रोड्सले यसअघि भारतीय क्रिकेटर र प्रशिक्षक सन्दीप पाटिलले सम्हालेको भूमिका अब सम्हाल्नेछन् । सञ्चालक श्रेष्ठले भने, रोड्सलाई हाम्रो टिममा पाउँदा निकै उत्साही छौं । उहाँको अनुभवले पोखरा एभेन्जर्सको थप झन् चम्किलो बनाउने छ । युवाको क्षमतामा वृद्धि गर्न सहयोग पुर्याउने छ ।रोड्सले आईपीएलमा मुम्बई इन्डियन्स र लखनऊ सुपर जायन्ट्ससँग काम गरिसकेका छन् । पोखराको मेन्टरमा नियुक्त भएपछि रोड्सले पोखराको जारी विज्ञप्तिमार्फत भनेका छन्, यस टिममा हुन पाउँदा उत्साहित छु । अब म मेरो सीप र अनुभवमार्फत सम्पूर्ण खेलाडी र प्रमुख प्रशिक्षक राजीव कुमारलाई सहयोग गरेर टिमलाई बलियो बनाउन प्रयास गर्नेछु । रोड्सले केही वर्षअघि नेपालको राष्ट्रिय टिम र उमेर समूहको टोलीलाई छोटो प्रशिक्षण दिएका थिए । पोखरा एभेन्जर्सले चार विदेशी खेलाडीको कोटामा तीन खेलाडी अनुबन्ध गरिसकेको छ । रोड्स नोभेम्बर पहिलो साता नेपाल आउनेछन् । उनले दक्षिण अफ्रिकाका लागि ५२ टेस्ट र २४५ एकदिवसीय खेलमा प्रतिनिधित्व गरेका छन् । जनकपुरमा अमेरिकी ब्याटरकाठमाडौं अमेरिकी ब्याटर जोसुआ ट्रम्पले जनकपुर बोल्ट्सबाट नेपाल प्रिमियर लिग (एनपीएल) खेल्ने भएका छन् । जनकपुरले शुक्रबार आफ्नो सामाजिक सञ्जालबाट यसको घोषणा गरेको हो । जोसुआले यस वर्ष भएको मेजर लिग क्रिकेटमा टेक्सस सुपर किंग्सबाट खेलेका थिए । उनले ८ खेलमा ९४ रन बनाएका थिए । जुलाईमा मेजर लिगको अन्तिम खेलमा उनले सान फ्रान्सिस्को युनिकर्नसबाट खेल्दै ३६ बलमा अविजित ५६ रन बनाएका थिए । एनपीएलका लागि जनकपुरले भित्र्याएका उनी दोस्रो विदेशी खेलाडी हुन् । अघिल्लो दिनमात्र जनकपुरले न्युजिल्यान्डका अलराउन्डर जिम्मी निसमलाई अनुबन्ध गरेको थियो ।"
लाइफ केयर र नेक्सस भिड्ने,"(तिलोत्तमा)दीपक पुनियाको शतकमा भारतको लाइफ केयर क्रिकेट क्लब वीपी कोइराला स्मृति कप टी२० क्रिकेट प्रतियोगिताको फाइनल पुगेको छ । उपाधिका लागि लाइफ केयरले नेक्सस रूपन्देही११ सँग प्रस्पिर्धा गर्नेछ । शुक्रबार पहिलो सेमिफाइनलमा दीपकको शतक, दीपांशु फोरको अर्धशतक र क्षितिजको उत्कृष्ट बलिङ मदतमा लाइफ केयरलले पाकिस्तानको जावेद गोहार इन्टरनेसनल क्रिकेट एकेडेमीलाई १ सय ५५ रनको फराकिलो अन्तरले पराजित गर्दै फाइनल पक्का गर्यो । दोस्रो सेमिफाइनलमा नेक्सस रूपन्देही११ ले बंगलादेशको साइक क्रिकेट एकेडेमीमाथि ८ विकेटको जित निकालेको थियो ।भैरहवास्थित सिद्धार्थ क्रिकेट रंगशाला मा टस हारेर ब्याटिङ निम्तो पाएको लाइफ केयरले ५ विकेट गुमाई २ सय ४७ रन बनायो । दीपक पुनियाले ५८ बलमा ९ चौका र ६ छक्काको मदतमा १ सय १ रनको शतकीय इनिङ्स खेले । दीपांशु फोरले ६५, विपुलले अविजित २९, एकान्स डोबलले १९ र जस्मित नैनले १३ रनको योगदान गरे । जावेद गोहारका मोहम्मद इस्तियाक अहमदले ४ र ऋषभ जोशीले १ विकेट लिए ।२ सय ४८ रनको विशाल लक्ष्यसहित ब्याटिङ गरेको जाभेद गोहारले १५ ओभर ४ बलमा ९ विकेट गुमाई ९२ रनमात्रै बनाउन सक्यो । अली हुसेनले ४२, ऋषभ जोशीले २३ र इस्तियाक अहमदले १५ रन बनाए पनि अन्य ब्याटरले दोहोरो अंकमा रन बटुल्न सकेनन् । लाइफ केयरका क्षितिजले ४ ओभरमा १ मेडन राख्दै १३ रन खर्चेर ५ विकेट लिए । योगेश कुमारले ३ र राजेश शर्माले १ विकेट लिए । शतक बनाएका दीपक पुनिया प्लयेर अफ द म्याच बने ।दोस्रो खेलमा टस हारेर ब्याटिङ गरेको साइकले १८ ओभर १ बलमा सबै विकेट गुमाएर ८८ रन बनायो । एकसले २७, सौरवले १३, सिफत सदिकले १२, मुनिमले १० रन बनाए पनि अन्य ब्याटरले दोहोरो अंकमा रन बटुल्न सकेनन् । नेक्ससका बसिर अहम्मदले ३, शाहब आलम र दीपेश कँडेलले २२ तथा दुर्गेश गुप्ता र दिनेश अधिकारीले ११ विकेट हात पारे ।८९ रनको लक्ष्य पाएको नेक्सस रूपन्देहीले ११५ ओभरमै लक्ष्य गरेको थियो । शंकर रानाले ४०, विपिनविक्रम शाहीले १५ र मृनाल गुरुङले ११ रन जोडे । साइकका शाहदत रहमान र एकसले ११ विकेट लिए । वसिर अहम्मद प्लयेर अफ द म्याच चुनिए । फाइनल शनिबार हुनेछ । विजेताले ५ लाख र उपविजेतालाई ३ लाख रुपैयाँ पाउनेछन् ।"
सहलेश र झापा ११ फाइनलमा,(सुनसरी) सातौं संस्करणको बेलबारी आमन्त्रण गोल्डकप फुटबल प्रतियोगिताको उपाधिका लागि सलहेश फुटबल क्लब सिरहा र झापा ११ भिड्ने भएका छन् । मोरङको बेलबारी११ स्थित लक्ष्मी खेल मैदानमा शुक्रबार दोस्रो सेमिफाइनलमा काठमाडौंको चित्लाङ फुटबल क्लबलाई ५१ को फराकिलो अन्तरले हराउँदै सलहेशले झापासँगको उपाधि भिडन्त पक्का गरेको हो । सलहेशको जितमा अजयी मार्टिनले ह्याट्रिक र दुई गोल आदित्य शाक्यले गरेका थिए । सुरुआती अग्रता लिए पनि त्यसलाई जोगाउन नसक्दा चित्लाङ उपाधि होडबाट बाहिरिएको हो । चित्लाङले चौथो मिनेटमा विदेशी खेलाडी हेनरीको गोलबाट अग्रता लिएको थियो । सनम धिमालले सलहेशका चार खेलाडी बिट गर्दै निकालेको पासमा हेनरीले उत्कृष्ट गोल गरेका थिए । चित्लाङको अग्रता मध्यान्तरसम्म पनि टिक्न सकेन । पहिलो हाफको अतिरिक्त समयमा आदित्यले गोल फर्काएपछि खेल ११ को बराबरीमा आयो । मार्टिन ६८ औं मिनेटमा गोल गरेर सहलेशलाई २१ को अग्रतामा दिलाए । ७८ औ मिनेटमा आदित्यले व्यक्तिगत दोस्रो गोल गरेपछि सहलेशले अग्रता फराकिलो बनायो । चित्लाङमाथि लगातार आक्रमण बुनेको सहलेशबाट ८६ औं मिनेटमा व्यक्तिगत दोस्रो गोल गरेका म्यान अफ द म्याच मार्टिनले अतिरिक्त समयमा अर्को गोल थपेर ह्याट्रिक पूरा गरेपछि सहलेश उपाधिनजिक पुगेको हो ।
नोबेल पुरस्कारको नयाँ रुख,"स्वेत्लाना एलेक्सेभिच, ओल्गा टाकार्जुक, लुइस, ग्लक, एनी एन्रो एक दशकयताका साहित्यका नोबेल विजयी महिला लेखक हुन् । यही लहरमा उभिएकी छन् हान काङ्, जसले एसियाबाट सन् २०२४ को यो पुरस्कार जित्ने पहिलो महिलाको कीर्तिमान रचेकी छन् । नोबेल जितेका कतिपय लेखक हाम्रो पठन पहुँचमा पुरस्कार पाउनुअघि आइपुगेका थिएनन् । तर, हान काङ् भने सन् २०१६ मा दि भेजिटेरियन उपन्यासका लागि बुकर इन्टरनेसनल पाएपछि नै पढिन थालिएकी थिइन् । नेपाली प्रकाशन गृह बुक हिल्सबाट प्रकाशित गरियो यसको नेपाली अनुवादसमेत, प्रवीण अधिकारीको सिद्धहस्त संलग्नतामा । यस पटकको नोबेल हात पारेसँगै उनी हाउसहोल्ड नेम नै भइसकेकी छन् सर्वत्र । ल ल लकोभिडकालभन्दा अघिको एक बिहान ! आँखा जँचाउन तिलगंगा अस्पतालमा आफ्नो पालो कुरी बसेको थिएँ । कुर्दाकुर्दा पट्यार लागेर झोलाबाट हान काङ्को दि भेजिटेरियन झिकेर पढ्दैथिएँ । उपन्यासको अन्तिम भागतिर नजर दौडाउँदै गर्दा छेवैको भाइले कोट्याएर सोधे, दाइ, मलाई पनि मासु छोड्न मन छ । तर सकिराखेको छैन । यो किताबले भेजिटेरियन बन्न सहयोग गर्छ हो ? मलाई रोचक लाग्यो उनको अभिव्यक्ति । केहीबेर म नबोलेकोमा अक्क न बक्क पर्दैथिए उनी । अब चाहिँ मैले भन्नैपर्ने भयो, भाइ, यो किताबमा मासु छोड्न सघाउने टिप्स भेटिँदैन । यसमा त एउटी महिलाको दर्दनाक कहानी छ, जो अन्ततः आफूलाई रुखमा रूपान्तरित भएको ठान्छे । अब चित खाने पालो थियो ती भाइको । उनको उत्सुकता निवारण गर्नैपर्ने भयो मैले । अनि थालें किताबका केही प्रसंग सुनाउन ।मासु खपतमा अगाडि छ कोरियाली समाज । त्यही समाजकी एक पात्र योङ्ग हे भने मासु खान छाड्छे । उसको यो निर्णयले सुनामी आउँछ परिवारमा । एलिनझैं व्यवहार गर्छन् सबै ऊप्रति । लोग्ने, बाउ, आमा सबै उभिन्छन् उसको विपक्षमा । आफ्नै बाउले बलजफ्ती कोचाएर मासु खुवाउन खोज्छ । ऊ एउटा पार्टीमा पारदर्शी पहिरनमा सामेल हुन्छे, लोग्ने र उसका सहकर्मीहरूलाई जिल्ल पार्दै । उसका यस्तै हरकत बढ्न थालेपछि सधैंका लागि छोडी हिँड्छ लोग्ने । योङ्ग हेको जीवनको पहिलो घुम्ती हो यो । दोस्रो घुम्तीमा कथा हाँक्ने चालक छ योङ्ग हेको भिनाजु । चित्रकार हुन्छ ऊ । सालीको नाङ्गो शरीरमा विभिन्न रंगका फूल र चित्रकलाले सजाउन थाल्छ । पेन्टिङको बहानामा आफ्नो कामवासना पूरा गर्न खोज्छ । त्यही बेला हो उपन्यासले सर्रियल टर्न लिने । योङ्ग हेको योनीबाट रुखका जराहरू उम्रन्छन् । यौन इच्छा निमेषभरमा सेलाउँछ, तर्सिएर भाग्छ उसको भिनाजु । पछि सालीको कमजोरी चाल पाएर आफ्नो शरीरभर फूलको चित्र बनाउन लगाउँछ र उसको कामवासना पूरा गर्छ । उपन्यासको तेस्रो घुम्तीमा माछामासु मात्र होइन, अरू पदार्थ पनि खान बन्द गर्छे योङ्ग हे । विल्कुलै निराहार जीवन बाँच्न थाल्छे । मेन्टल अस्पतालमा छोडिन्छे ऊ । दिदीबाहेक सबैले त्याग्छन् उसलाई । आफूलाई रुखमा परिणत भएको महसुस गर्छे । कमजोर र कंकालमय हुन्छ उसको अस्तित्व । योङ्ग हेको जीवनका यिनै तीन घुम्तीभित्र असरल्ल फिँजिएका छन् कैयौं पेचिला विषयहरू ।ल ल ललेखक हान काङ् र अनुवादक डेवोरा स्मिथको सुकर्मको व्यापकता फैलँदै गयो, साझेदारी अझ झाँगियो । यही साझेदारीको परिमाण थियो अर्को उपन्यास ह्युमन याक्ट्स (प्रतिरोधी आवाजको दस्ताबेज) । दि भेजिटेरियन मा पनि फाट्टफुट्ट कोरियाली राजनीतिक विगतका झिल्का नभेटिने होइन, तर ह्युमन याक्ट्स समग्रमा राजनीतिक घटनावलीको आख्यानिक प्रतिबिम्ब हो । सन् १९८० को मे महिनामा कोरियाली सहर ग्वाङ्गजुमा लोकतन्त्र बहालीका लागि विद्यार्थीको व्यापक प्रदर्शन सुरु भयो । धेरै मानिसको हत्या भयो, धरपकड, बलात्कार, अंगभंगका अनेक घटना भए । प्रदर्शनकारीलाई उत्तर कोरियाबाट छिरेका देशद्रोहीको कम्युनिस्ट करार गर्दै बेपर्वाह गोली बर्साइयो । हान काङ् मात्र आठ वर्षकी थिइन् त्यस बेला । उनको परिवार नरसंहारको घटनाको केही महिनापहिले मात्र ग्वाङ्गजुबाट राजधानी सोल बसाइँ सरेका थिए । सानै भए पनि उनले त्यस घटनामा परेका परिवारजनको पीडा, बेचैनी सुनेकी थिइन् । पछि त्यही घटनामाथि लामो अध्ययनअनुसन्धान गरेर उपन्यास तयार पारिन् । दबिएको आवाजमा बोल्नु हरेक घरको यथार्थ थियो १९८० ताका । रातबिरात सेना घरमा छिर्थ्यो, जाँचपड्तालका नाममा अनेक दुःख दिन्थ्यो । चेलीहरूमाथि जाइलाथ्यो । यिनै घटनालाई आख्यानको मालामा उनेपछि तयार भयो ह्युमन याक्ट्स । काल्पनिक पात्र प्रदर्शनकारी विद्यार्थी दोङ्ग होको हत्यालाई केन्द्रमा राखेर उनको जीवनमा जोडिएका निकटस्थहरूबाट कथानक अघि बढेको छ । उपन्यासको एपिलग खण्डमा त लेखक हान काङ् नै कथावाचक छन् । केही कवितांशसहित यो खण्डलाई उनले यथार्थबाट माथि उठाएकी छन् । पीडाको पराकाष्ठाबाट व्यथित पाठक मनमा मलम लगाउन चाहेकी हुन् उनले सायद । अध्यायपिच्छे कथानकको परिवर्तन दि भेजिटेरियन को उल्लेख्य पक्ष थियो । ह्युमन याक्ट्स मा आइपुग्दा यसमा अझ विविधता आएको छ । जेलिएका घटनाक्रम र सत्यता नै ओझेल परेको समय थियो ग्वाङ्गजु प्रकरण । यस्ता कथाको सिलसिलेवार वर्णन सम्भव छैन सायद । यही बहुस्वरात्मक वाचनपद्धति नै न्यायिक ठहर्छ र कथाहरू यसरी नै उधिन्ने गर्छिन् उनी । उनको कथा वाचन दृश्यात्मक त छँदै छ । सँगसँगै तिनले अन्य इन्द्रियलाई पनि प्रभावित पार्छन् । दिगमिग, आक्रोश, घृणा, कामभाव आदि विविध रसको अलग कोलाज पाइन्छ त्यहाँ । तिमी पात्रबाट कथानकको थालनी अर्को रोचक पक्ष छ यस उपन्यासमा । दुर्लभ भेटिने यस्तो प्रयोगले ह्युमन याक्ट्स को राजनीतिक इतिहासलाई आम पाठकको नजिक ल्याउन खोजेको प्रतीत हुन्छ । ल ल ल२००६ को जेठ महिनाको एक मध्याह्न । काठमाडौंमा अकस्मात् परिचय भयो दुई कोरियाली युवती जेसोङ्ग र जिनासँग । जेसोङ्ग हामीसँगै पछि दार्जिलिङ र सिक्किम पनि गइन् । जिनाकी आमा कोरियाली संस्था कोइकाका तर्फबाट स्वयंसेवी शिक्षक बनेर नेपालमा आइरहने रहिछन् । यी दुई साथीबाट पहिलो पटक दक्षिण कोरियाको ग्वाङ्गजु नरसंहारबारे सुनेको हुँ । आफ्ना बुबाआमाले सुनाएका विगतका घटनालाई जोडेर कोरियाली त्यो कालो विगत सुनाइरहेथे उनीहरू । कहाँ सजिलै भुल्न सकिन्छ र विगतका पीडालाई ? कहाँ छुटकारा मिल्छ र दर्दनाक आघातबाट ? हान काङ्का नजरमा त ग्वाङ्गजु मात्र दक्षिण कोरियाको घाउ रहेन अब । अस्विच, बोस्निया, नान्जिङ, रैथाने अमेरिकी सबैमाथि गरिएको कत्लेआमको पर्याय बनेको छ ग्वाङ्गजु । जबजब तानाशाही राज्यले निहत्था समुदायमाथि दमन गर्न थाल्छ, ग्वाङ्गजुको आततायी विगत झल्झल्ती सम्झिन्छिन् हान काङ्् । यही यथार्थको प्रत्यक्षअप्रत्यक्ष भोक्ता बन्यो हाम्रो पुस्ता पनि, माओवादी सशस्त्र विद्रोहका दशकमा । त्यसैले त ग्वाङ्गजु दक्षिण कोरियामा मात्र सीमित रहेन, एउटा समवेत रूपक बनिसक्यो । हिंसा उनका उपन्यासमार्फत उजागर हुने नियमित विषय हो । दि भेजिटेरियन मा यो पुरुषसत्तासँग सीधै जोडेको देखियो । ह्यमुन नोबेल बाट यसलाई राष्ट्रिय आयाममा ल्याइन् उनले । पात्रमार्फत मानसिक आघातका भित्री तहसम्म पुग्छिन् उनी । मानवीय निरीहता बडो जतनले केलाउँछिन् । क्रूरताका वर्णनमा पनि उत्ति नै काव्यिक छन् उनी । उनले नोबेल हात पारेपछि भाइरल बन्यो एउटा अंश ः आफ्टर यु डाइड आइ कुड नट होल्ड अ फ्युनरल,एन्ड सो माई लाइफ विकेम अ फ्युनरल । (तिमी मरेपछि गर्न सकिन तिम्रो अन्त्येष्टि त्यसैले त भैगयो मेरो जीवन एक अन्त्येष्टि ।) ह्युमन याक्ट्स की एक पात्र किम युन सुकको हो यो अनुभूति । सैनिक निगरानीमा परेकी यी सम्पादकमाथि हातपात गरिन्छ, विद्रोहीलाई सघाएको र सूचना लुकाएको आरोपमा । एक अध्यायमा उनकै कथानकमा घटना अघि बढ्छ । अध्यायलाई थप्पड एकदेखि थप्पड सातसम्म वर्णन गरिएको छ । पीडालाई काव्यिक बनाउने यो कला कति अनुपम छ हान काङ्को । कविता उनको प्रारम्भिक साधना थियो । यसको अनुगुन्जन भेटिन्छ उनका हरेक उपन्यासका पंक्तिपंक्तिमा । मानवीयताको आह्वान उनको केन्द्रीय स्वर बनेको छ हरेक उपन्यासमा । ल ल लनग्नता अर्थात् न्युडिटी कलाको बलियो हाँगा मानिन्छ । नग्नता विरोध र प्रतिरोधमा प्रयोग भइरहने हतियार पनि हो । विश्व आर्थिक मञ्च, जी एट सम्मेलनहरूसमेत नग्न जुलुसले तनावग्रस्त बनेको आलो इतिहास छ हाम्रोसामु । छिमेकी भारतको मणिपुरमा पनि बर्बर सैनिक कानुनको विरोधमा महिलाहरूले अर्धनग्न प्रदर्शन गरेथे एक दशकअघि । हामीकहाँ पनि अस्मिता बादीको अर्धनग्न विरोधले प्रतिरोधको एउटा अलग मिसाल कायम गरेको छ । दि भेजिटेरियन मा नाङ्गो शरीरमा पेन्टिङ गर्नु र कामेच्छा पूर्ति गर्न खोज्नुलाई उजागर गर्दै कोरियाली समाजमा व्याप्त पितृसत्ताको नाङ्गो रूपलाई उदाङ्गो पारेकी छन् उनले । अनि ह्युमन याक्ट्स मा यो राज्यसत्ताको विद्रूप स्वरूपमा अझ छताछुल्ल बन्न पुग्छ । परस्परविरोधी मानवीय चाहना र जटिल मनोविज्ञानको टड्कारो बिम्ब छन् उनका उपन्यासमा । अद्भुत स्वैरकल्पना छ उनका उपन्यासमा । दि भेजिटेरियन को एक अंश ः दिदी हेर त । मेरो शरीरभरि पात उम्रेका छन् । हातमा पलाएका जराहरू जमिनभित्र गाडिँदै छन् । म टाँग फट्ट्याएर बस्न चाहन्छु ताकि मेरो गुप्ताङ्गमा रंगीचंगी फूल फुलोस् । तर, यथार्थको जगमा टेकेको छ कानको स्वैरकल्पनाले । मुख्य चरित्रले पहिरनप्रतिको उदासीनता देखाउनु, मासु नखानु र अन्तमा निराहार रहनु सबै सन्दर्भले लेखकको बढ्दो पर्यावरणीय चिन्ता प्रकट गर्छ । रुखमा बदलिएको ठान्ने योङ्ग हे आफ्नी दिदीलाई भन्छे, दिदी, संसारभरका रुखहरू त मलाई दिदीभाइदाजुबैनी जस्तो लाग्छ । हान काङ्को अर्को किताब छ ह्वाइट बुक । ससाना काव्यिक वर्णन छन् यसभित्र । सेतो रंगलाई अनेक अर्थमा केलाएकी छन् उनले । आफ्नै पारिवारिक पीडालाई घोलेर उनले मृत्युमाथि मेडिटेसन गरेझैं लाग्छ यहाँ । ह्वाइट बुक उनको मानसिक थेरापीको माध्यम हो सायद । ल ल लमौनताको पक्षपोषण गरिएको एउटा चर्चित भनाइ छ क्षमतावान् मान्छेले हल्ला गर्दैन । बेलायती नाटककार ह्यारोल्ड पिन्टरले मौनताको बिछट्टै सदुपयोग गर्थे । दि केयरटेकर यसको बलियो उदाहरण हो । हान काङ्का पात्रहरू पनि सतहमा कमजोर र निरीह देखिन्छन् । तर, यही मौनता भयंकर शक्तिशाली हतियारका रूपमा छाएका छन् उपन्यासमा, विद्रोहको मुखर स्वरूपमा । दि भेजिटेरियन की केन्द्रीय पात्र योङ्ग हेको मौनता उनको कमजोरी होइन, वाचाल प्रतिवाद हो । दक्षिण कोरियाली सैनिक ज्यादतीको छायामा साउतीको शैलीमा जीवन धानेका नागरिकका लागि मौनता अपरिहार्यता बन्यो । बलवान राज्यसँग लड्ने अलग हतियार थियो सायददोङ्ग हो, युन सो लगायतका ह्युमन याक्ट्स का पात्रहरूको । मौनता स्पष्ट ढंगले पात्रमार्फत प्रकट हुन्छ उनको अर्को उपन्यास ग्रीक लेसन्स् मा आइपुग्दा । बोल्न छाडेकी महिला र दृष्टि गुमाउँदै गरेका पुरुष पात्रबीच हुने संवाद कस्तो होला ? यिनै दुई पात्रमार्फत हिंसा र मानवीयताका अनेक आयाम सतहमा ल्याउँछिन् उनी ग्रीक लेसन्स् मा । पात्रको मनोविज्ञानमा सप्रेम खेल्छिन् उनी, उत्तिकै प्रगाढ रूपमा । हान काङ्का लागि वाणजस्तै हो भाषा । अलिकतिले मात्र निशाना चुक्ने । त्यसैले त पात्रको मौनता उनको स्थापित शैली बनिसकेको छ आज । पूरै साहित्यिक पारिवारिक परिवेशमा हुर्केकी हान काङ्को लेखन मितव्ययी छ । शब्दहरू निकै फारो गर्दै प्रयोग गर्छिन् उनी । खासमा उनलाई पढ्न धेरै सजिलो छ । लघु उपन्यासभन्दा पनि हुन्छ उनका किताबलाई । मनोयोगले एकै बसाइमा छिचोल्न सकिन्छ । कथावाचनको नौलो प्रयोगले तड्काको काम गर्छ, जिब्रोले नयाँ स्वाद पाएजस्तै । विषय र शैली दुवैका कारण पढिसकेपछि उनका उपन्यासको प्रभावबाट भने सहजै मुक्त हुन सकिन्न । आघात र हिंसाका जेलिएका विषयले वारपार गरिबस्छन् पाठक मस्तिष्कमा ।"
समीरको काँधमा 'एक्सन को भारी,"अहिले उनी भक्तपुरमा कराँते सिक्दै छन् । मार्सल आर्ट, एक्टिङ र डान्समा पर्फेक्सन पाउन गाह्रो छ । यी सब गर्न १० वर्ष लाग्यो, सायद सिक्न ५ वर्षमा पनि सकिन्थ्यो होला । मैले १० वर्ष तालिम गर्छु भनेर सिकेको होइन । यी कुराहरू सिक्दै गर्दाको १० वर्षपछि पहिलो फिल्म पाएँ, समीर भन्छन् । सानैदेखि बुबालाई पर्दामा हेर्दै हुर्केका समीरले यी तयारी फिल्मकै लागि गरेका हुन् । समीरलाई लाग्छ, अहिले त्यही मिहिनेत पर्दामा देखिएको छ । दर्शकले यस किसिमले फिल्म हेरिदेलान्, मनपराइदेलान् भनेर अपेक्षा गरेका थिएनन् । मिहिनेत गर्दै जाने हो । बुबाले सधैं मलाई सिकाउनु भएको छ, कर्म तिम्रो हातमा छ, सँगै रहेका बुबालाई हेर्दै समीरले भने । विराज पनि छोराको यस किसिमको प्रवेशलाई लिएर दंग छन् । विराजको जमानामा सिंगल थिएटर थिए । त्यतिबेला हलमा छुट्टै किसिमको माहोल हुन्थ्यो । हिरोको इन्ट्री मा सधैं सिट्ठी बज्थ्यो, ताली बज्थ्यो । हलको क्षमताभन्दा दोब्बर दर्शक राखेर पनि फिल्म देखाइन्थ्यो । उभिएरै पनि फिल्म हेर्ने दर्शक भेटिन्थे । तर, आफ्नो समयको त्यही ऊर्जा छोरा समीरले फेरि फर्कादिएको विराजको बुझाइ छ । मल्टिप्लेक्समा सिट्ठी, ताली बज्दैन भन्ने गरिन्थ्यो । मल्टिप्लेक्समा त शान्त वातावरणमा फिल्म हेरिन्छ भन्ने पनि सुनिन्थ्यो । तर, फिल्म नै सिट्ठी, तालीको छ भने सिट्ठी र ताली बज्छ भन्ने कुरा १२ गाउँले प्रमाणित गरिदिएको छ, विराज सुनाउँछन् । उनी फिल्म उद्योगका लागि एक्सन फिल्म आवश्यक रहेको धारणा राख्छन् । उनकै शब्दमा भन्नुपर्दा, नेपाली फिल्म क्षेत्र एक्सन फिल्मबिना अपूरो थियो । १२ गाउँ पछि एक्सन फिल्महरूको संख्या बढ्दै जानेमा विराज ढुक्क देखिन्छन् । आफूहरू पछि आएका थिएटर कलाकारसँगै एक्सन फिल्म हराउँदै गएको विराजको विश्लेषण छ । थिएटरका कलाकारलाई लिएर तपाईं भयंकर एक्सन फिल्म गर्न सक्नुहुन्छ ? उनीहरूमाथि लगानी गर्न सक्नुहुन्छ ? सक्नुहुन्न, प्रश्न गर्दै विराजले भने, हिरो पनि एक्सन गर्ने हुनुपर्छ, सिकेको, जानेको हुनुपर्छ । विराज अझै पनि हिरोको पुरातन दृष्टिकोणमै अड्किएका छन् । विराजलाई लाग्छ, आफूहरूपछि फिल्म क्षेत्रमा आएका थिएटर र कमेडी कलाकारलाई एक्सन सुहाउँदै सुहाएन । केही कलाकार लभरब्वोई बन्ने, एक्सनतिर उनीहरू पनि सुहाएनन् । त्यसैले पनि यसबीच एक्सन फिल्महरू सेलाएको तर्क गर्छन् । अर्को त कुनै कमेडी फिल्म चल्दा त्यसकै पछाडि दौडेर फिल्महरू बनाइए, विराज भन्छन्, एक्सन फिल्म हराइहाल्नुपर्ने थिएन । एक्सन फिल्म गर्न एकदम मिहिनेत चाहिन्छ । त्यो मिहिनेत सबैले गर्न सक्छन् भन्ने होइन । फिल्म क्षेत्रका लागि एक्सन फिल्म आवश्यक रहेको बुबाको कुरामा सहमत जनाउँदै ६० वर्षे टम क्रुजको उदाहरण दिन्छन्, समीर । ६० वर्षका टमले अहिले पनि कस्तो खाले स्टन्टहरू गर्छन् ? यसको अर्थ एक्सन फिल्मको बजार छ । बलिउडमै पनि केजीएफजस्तो फिल्म बन्यो, नेपालबाट २० करोड कमायो, समीर भन्छन्, यस पटक नेपाली फिल्मले त्यो किसिमको कमाइ गरेको छ । उनी अब नेपाली फिल्म क्षेत्रमा एक्सन विधाको फिल्म ब्युँतिने धारणा राख्छन् । ल ल लनिश्चित यहीं बन्छु भन्ने कहिल्यै समीरले सोचेनन् । विराजले नै कलाकार बन्नुपर्छ भन्ने सपना आफूमा उत्खनन गरिदिएको उनी सुनाउँछन् । विराजले उही हिरोको पुरानो मान्यता छोराभित्र खोजे । बिस्तारै समीरको कद बढ्दै गयो । लुक्स पनि राम्रो देखिँदै गएपछि आफूले छोरालाई तालिम गर्न लगाएको विराज सुनाउँछन् । स्टारकिड का हिसाबले फिल्म क्षेत्रमा प्रवेश गर्न समीरलाई सहजै भयो । फिल्म पाउन सजिलो भयो । फिल्म पाउनका लागि गर्नुपरेको मिहिनेत धेरै गाह्रो थियो । त्यो १० वर्षको त्यागतपस्या गाह्रै थियो । कतिपटक तालिम लिँदा बिरामी भएको थिएँ, समीर सुनाउँछन् । पहिलो फिल्मबाट कमाएको दर्शकप्रेम, स्टारडम जोगाउन राम्रो फिल्म छनोट गर्नुपर्ने सल्लाह विराज समीरलाई दिन्छन् । आफूले गर्ने मिहिनेतलाई निरन्तरता दिने, नयाँ कुराहरू सिकिरहने, विराज भन्छन्, आज सफल हुनुभएको छ, दर्शकले माया दिनुभएको छ भने त्यसमा मात्तिने होइन । निर्देशकका हिसाबले विराज समीरका लागि सहज भइदिए । फिल्मको क्लाइमेक्समा समीरको एउटा मोनोलोग छ । त्यो दृश्य पहिलो दिन खिच्दा खासै राम्रो भएको थिएन । समीरलाई लाग्छ, बुबाको ठाउँमा त्यहाँ अरू निर्देशक भइदिएको भए त्यही दृश्यलाई फाइनल गर्थे होला ! तर, उक्त दृश्यलाई विराजले फेरि अर्को दिन खिच्न लगाए । फिल्मको एउटा एक्सन त छायांकन सकिएको तीन महिनापछि खिचिएको थियो । त्यतिबेला उनको खुट्टामा एक्सन दृश्यकै कारण चोट लागेको थियो । त्यही चोटले गर्दा उक्त दृश्य राम्रो भइरहेको थिएन, त्यही देखेर विराजले तीन महिनापछि उक्त दृश्य खिच्ने निर्णय लिए । छायांकनमा जानुअगाडि उसको दुई वटै खुट्टा समान थिएन । एउटा खुट्टा त उठेकै थिएन । उसले त्यस्तो अवस्थामा एक्सन गरेको देख्दा मलाई नमज्जा लागिरहेको थियो, विराज ती दिन सम्झँदै भन्छन्, बिस्तारै उसको खुट्टा निको भएपछि खिचियो । बुबाको नाताले भन्दा पनि निर्देशकका हिसाबले काम निकाल्न यो किसिमको निर्णय लिएको विराज भन्छन् । कतिले १२ गाउँ लाई दक्षिण भारतीय फिल्मको नक्कल भने । निर्देशक भट्ट यो आरोपलाई गलत ठान्छन् । नक्कल त हुँदै होइन । उनीहरूको ५ सय करोडको फिल्मलाई हाम्रो ५ करोडको फिल्मले के नक्कल गर्ने, विराजले भने, उनीहरूको मेकिङ र बजेटलाई हामीले नक्कल गर्नै सक्दैनौं । हामीले सय करोडको फिल्म कहिले बनाउन सक्छौं त ? एक्सन फिल्म उनीहरूका अगाडि कसरी राम्रो बनाउने भन्ने हाम्रो विषय हो, त्यसरी नै मिहिनेत गर्नुपर्छ ।"
'कृतिको तुलना नै भ्रमपूर्ण हुन्छ,"चालीसको दशकदेखि निरन्तर कविता लेखिरहेको र तीन वटा कवितासंग्रह प्रकाशित गरिसकेको तपाईं कवितामा स्थापित हुँदाहुँदै किन आख्यानतिर बरालिनुभो ? के अब यो उपन्यासको तयारीको संकेत हो ?हरेक विधाको आफ्नो विधागत सौन्दर्य हुन्छ र सँगसँगै सीमा पनि । विषयवस्तु र लेखकले भन्न खोजेको कुराले पनि विधागत संरचनाको माग गर्छ । मसँग अनुभव, अनुभूति र स्मृतिको विशाल संग्रह छ, त्यसलाई मैले धेरै वर्षसम्म कुनै रूपमा कवितामार्फत भनें, गीतमा भनें । जुन कुरा कविता वा गीतमा आएको छैन त्यस्तो कत्ति कुरा अझ आख्यानमा भन्न सजिलो होला भन्ने लाग्यो मलाई । कविले विधाको सीमा बोकेर बस्नुहुन्न, सकेजत्ति हराभरा र नयाँ नयाँ भएर फैलिनुपर्छ भन्ने मान्यता राख्छु म । अर्को कुरा कवितामा प्रयुक्त हुने बिम्ब, प्रतीक, शिल्प र शैलीलाई कथामा प्रयोग गर्न चाहन्थें म । आख्यानले दिने खुलापन, स्वतन्त्रता र सहजताले पनि तान्यो मलाई । आख्यान लेख्दै गर्दा बेग्लै आनन्द प्राप्त भयो ।उपन्यासबारे कुरा गर्दा एउटा नयाँ कृति थप्न वा मैले उपन्यास पनि लेखें है भन्नलाई मात्र अहिले नै कुनै योजना बनाइहाल्न आवश्यक छ जस्तो मलाई लाग्दैन, तर सम्भावनाको ढोका जहिल्यै खुला हुन्छ, खुला राख्नुपर्छ । उपन्यास लेख्न सकियो भने त्यो एकदम सुन्दर कुरा हुनेछ मेरा लागि । केही नयाँ गर्न सक्छु भन्ने अनुभूति भयो भने र लामो साधनाका लागि संकल्प, धीरता, मिहिनेत गर्न सक्छु भन्ने विश्वास भयो भने मात्र यो विषयमा सोचौंला ।ॅकथा, ॅस्वप्नबगैंचामा एउटा छाया, ॅविसं २०८१ को मुनामदन जस्ता नवीन र प्रयोगशील कथा छन् किताबमा, जसमा वर्तमानको प्रतिबिम्ब झल्किन्छ । के यी कथा हाम्रो समयको साक्षी भएर उभिएका छन् ? यो संग्र्रह पढ्ने पाठकलाई कथामा नवीनता बोध हुनेछ । कथामा प्रयोग रुचाउनेलाई यसका कथाहरू रुचिकर लाग्न सक्छन् । हाम्रो समाजका पात्र र प्रसंगहरूलाई नयाँ ढंगले भन्ने कोसिस गरिएकाले यी सत्र कथाहरू फरक विषयवस्तु र शैलीमा लेखिएका छन् । तपाईंले सोधेझैं एउटै संग्र्रहभित्र विभिन्न स्वादका यी कथाहरू हामी बाँचिरहेको समयका साक्षी नै हुन् । कथावाचकका रूपमा कथाकार होला, तर यी हाम्रा कथाहरू हुन् । साझा कथा हुन् र अहिलेका कथा हुन् । यो मैले भन्ने कुरा वा दाबी भयो, किताब कस्तो लाग्छ, त्यो त पाठकले पढेर मात्र मूल्यांकन गर्नुहुनेछ ।किताब विमोचनमा अर्का आख्यानकार कुमार नगरकोटीले ॅयो संग्रह नेपाली कथा साहित्यको एक मानक संग्र्रह हो भन्नुभयो । तपाईंको विचारमा यो तपाईंप्रतिको प्रेम हो वा किताबले साँच्चिकै त्यस्तो गरिमा र नवीनता बोक्छ ? मेरो मात्रै होइन, धेरै नेपाली पाठकको प्रिय आख्यानकार हुनुहुन्छ उहाँ । पृथक् परिचय र शैली बनाएका थोरै साहित्यकारमध्यको एक उहाँ विश्व साहित्यको राम्रो अध्येता पनि हो । त्यस्तो आख्यानकारले यो संग्रहलाई त्यो स्थान दिनु उहाँको मप्रतिको प्रेम र सद्भाव पनि होला । एउटै समयमा लेखिरहेका समकालीन लेखकले अर्को लेखकको किताबको त्यसरी सराहना गर्नु उहाँको हृदयको विशालता पनि मान्छु म । आफ्नै किताबबारे धेरै नबोलुँहोला । तर, निकै मिहिनेत र लामो समय चिन्तन गरेर लेखेको हुनाले र चार दशकको लेखनयात्राको अनुभवपछि आएको पहिलो कथासंग्रह भएकाले पृथक्ता, नवीनता र प्रशस्त मौलिकता यसमा छ भन्न मलाई अप्ठेरो लाग्दैन । यसको के स्थान हुनेछ, त्यो चाहिँ समयले बताउला ।तपाईं अन्यत्रको साहित्य पनि पढिरहनुभएको छ । हाम्रो साहित्य र लेखनको अवस्थाचाहिँ कस्तो छ ? यति ठूलो सांस्कृतिक सम्पदा, विविधता, लामो इतिहास र आध्यात्मिकताको केन्द्र भए पनि हाम्रो साहित्यको अवस्था जस्तो छ त्यो सन्तोषजनक छ भन्ने पक्षमा म छैन । टाढाको के कुरा गर्नु हामी छिमेकी देश भारत, चीन, बंगलादेश वा पाकिस्तानसम्म पनि फैलिन सकेका छैनौं । साहित्यका पाठक भन्नु नै अधिकांश लेखक भएको हुँदा हाम्रा कृतिहरूको फराकिलो पठन छैन । किताब पढ्ने युवाहरू विदेशमा छन् । नयाँ पुस्ता अंग्र्रेजी भाषाका किताब पढ्न चाहन्छ । लेखनलाई मात्र कर्म बनाएर लेखक आत्मनिर्भर हुने अवस्था छैन, लेखन वृत्ति र प्रोत्साहनको कमी छ । अनुवाद, समालोचना र पठन संस्कृतिको विकासका लागि गर्नुपर्ने प्रयासमा निकै ठूलो खाडल छ । जिम्मेवार निकाय वा संस्थाको यस दिशामा सक्रियता पुगेको छैन । राम्रो पक्षचाहिँ के हो भने यस्तो अवस्थामा पनि उत्कृष्ट कृतिहरू जन्मेका छन् । यो वातावरणमा लेखक, कविहरूले लेखिरहनु, खटिरहनु सुन्दर कुरा हो । निजी प्रकाशन संस्थाहरूले गुणस्तरीय र खँदिला किताब निकालिरहेका छन् र नयाँ नयाँ विषयको खोजी भइरहेको छ । यी सकारात्मक कुराहरूले आशावादी हुने ठाउँ दिएका छन् ।तपाईंको विचारमा यो समय लेखनका चुनौतीहरू केके हुन् ?विश्वव्यापीकरणको आजको युगमा यहाँको लेखकले अमेरिका, अफगानिस्तान वा जापान, कोरिया सबैतिरको लेखकसँग प्रतिस्पर्धा गर्नुपर्छ । राम्रो, मौलिक र उच्च गुणस्तरको साहित्य लेख्ने चुनौती त छँदैछ । अनुवाद गरेर कृतिलाई सिमानापारि पुर्याउने कुरा हुन सकेको छैन । सामाजिक मूल्य, विचार र हामीले बोकेको आदर्शको प्रभावबाट साहित्य निरपेक्ष हुँदैन । ती कुरा साहित्यमा आउँछन् । हाम्रो समाज जस्तो अवस्थामा छ, त्यसको प्रभाव साहित्यमा पनि पर्छ नै । स्वस्थ बहस भएर साहित्यलाई दिशाबोध गराउनुपर्ने कुरादेखि पढ्ने संस्कृतिलाई जीवनको अंग बनाउनुपर्ने चुनौती छ । साहित्यले समाजको चित्र प्रस्तुत गर्ने मात्रै होइन, मूल्य निर्माण गर्न वा दिशाबोध गर्न पनि सघाउनुपर्छ ।ॅएउटा मायी नगरमा संग्रहभित्र रुखले विभिन्न स्थानमा भ्रमण गरेका, मानिसले हातखुट्टाआँखा अरूलाई सापटी दिएका, पात्रहरूले लेखकलाई कुटेका, मानिसहरू अरू प्राणीमा रूपान्तरित भएका, मानिसले आफ्नो अनुहार हराएर खोज्दै हिँडेकाजस्ता अनौठा कथाहरू छन् । यस्ता कथाहरू कति यथार्थ हुन्छन् ? यसले कथाका पारखी पाठकलाई अल्मल्याउँदैन ?कथावाचनको आआफ्नो शैली हुन्छ । मैले कविता लेखनको अनुभवलाई कथामा प्रयोग गरेको छु । समाजका विभिन्न क्षेत्रमा परम्परागत मान्यताहरू भत्किएका छन् र साहित्यमा पनि । विश्वव्यापी रूपमा नै यो कुरा लागू हुन्छ । हामीकहाँ पनि नवीन प्रयोगहरू भएका छन् । यो संग्रहमा मैले बिम्ब, प्रतीक, कविता र गीतका साथै संस्मरण, निबन्धात्मकता र संवादहरूको प्रयोग गरेको छु । त्यसैले यो प्रयोग नयाँ लाग्न सक्छ, तर अल्मलिने वा भ्रमित हुनुभन्दा पनि यसले नौलो स्वादका कथा पढ्ने अवसर पो दिनेछ । अझ नौलो संसारमा विचरण गराउनेछ भन्ने लाग्छ मलाई त ।प्रविधिसँगको प्रतिस्पर्धा र जीवनका उल्झनहरूबीचको भयावह भागदौडमा भविष्यको साहित्य कस्तो होला ?अब मानिसको जीवनमा प्रविधिले ठूलो प्रभाव पार्ने निश्चित छ । खासगरी कृत्रिम बौद्धिकता अर्थात् एआईले औषधि विज्ञानदेखि अन्तरिक्ष विज्ञानसम्म मानिसको जीवनका सबै क्षेत्रमा चमत्कार ल्याउनेछ । त्यसले साहित्यमा पनि गहन प्रभाव पार्नेछ । लेखनदेखि लेआउट, किताबको आवरण र भाषा सम्पादनसम्ममा यसले पृथक्ता ल्याउला । लेखकले अरू देशको लेखकसँग त अहिले नै प्रतिस्पर्धा गरिरहेको छ । अब मेसिनसँग पनि प्रतिस्पर्धा गर्नेछ । अर्को कुरा राम्रो लेख्न सक्नेलाई ग्लोबल मार्केट र संसारभरिका पाठक उपलब्ध हुनेछन् । अझ बढी नवीनता र मौलिकताको खोजी होला । कुनै न कुनै रूपमा असल साहित्यले मानिसको जीवनमा अर्थपूर्ण भूमिका निभाइरहला ।लेखकसँग पाठकको अपेक्षा हुन्छ सुन्दर सिर्जना आओस्, केही विशिष्ट र नयाँ ॅकन्टेन्ट पढ्न पाइयोस् । तर, लेखकलाई चाहिँ पाठकसँग कस्तो अपेक्षा हुन्छ ?पाठकको अपेक्षाले लेखकलाई बाटो दिन्छ । लेखकले पाठकबाट प्राप्त पृष्ठपोषण र प्रतिक्रियाले आफूलाई परिष्कृत गर्ने अवसर पाउँछ । लेखकले अनुभूतिको एक तहमा पुगेर आफ्नो सिर्जना जन्माउँछ । पठनको त्यही तहमा वा संवेदनाको गहिराइमा पुगेर पाठकले उस्तै अनुभूति ग्रहण गरोस् भन्ने अपेक्षा लेखकको हुन्छ नै । लेखक विभाजित भयो भने पाठक पनि बाँडिन्छ । लेखकले पाठकबाट न्याय र निष्पक्षताको अपेक्षा गरेको हुन्छ नै ।के लेखक ॅसर्वश्रेष्ठ हुन्छ ? कस्तो लेखकलाई ॅसर्वश्रेष्ठ मान्ने ?प्रत्येक व्यक्ति आफैंमा फरक हुन्छ, युनिक हुन्छ । त्यसमा पनि लेखकलाई अर्को लेखकसँग तुलना गर्नु उपयुक्त हुन्छजस्तो मलाई लाग्दैन । दार्शनिक लाओत्से भन्ने गर्थे मलाई कसैले हराउन सक्दैन । यसको अर्थ म नै शक्तिशाली वा सर्वश्रेष्ठ हुँ भन्ने थिएन । जो जितको दौड वा स्पर्धाको लडाइँमा छैन, उसलाई हराउन सकिँदैन ।अचम्मको कुरा के लाग्छ भने एउटै लेखकका कृतिको समेत तुलना गरेर समीक्षा गरेको पाइन्छ । कृति कि राम्रो होला कि नराम्रो होला, तर योभन्दा राम्रो, त्योभन्दा कमसल भनेर तुलना गर्नु भ्रमपूर्ण हुन्छ । जब तुलना नै गर्नु औचित्यपूर्ण हुँदैन भने कोही सर्वश्रेष्ठ हुने भन्ने कुरा हुँदैन । कोही लेखक श्रेष्ठचाहिँ हुन सक्छ होला, यदि उसको थर श्रेष्ठ हो भने !लोकप्रियतामुखी साहित्य अत्यधिक वृद्धि भयो भन्ने सुनिन्छ । यसो हुनुले समग्र लेखनपठनमा कस्तो प्रभाव पार्ला ?असल लेखक समयभन्दा अगाडि हुन्छ । समाजले उसलाई ढिलो बुझ्न सक्छ वा कहिल्यै नबुझ्न पनि सक्छ । राम्रो लेख्दैमा कुनै लेखकको कृति त्यही समयमा लोकप्रिय भइहाल्छ भन्ने हुँदैन । संसारका कतिपय कृति लेखकको जीवनकाल पछि पनि लोकप्रिय भएका छन् । तात्तातो लोकप्रियताका लागि लेख्न थालियो भने सिर्जनाको गुणस्तर खस्किन सक्छ । पाठकको पछि लागेर लेखकले बाटो हिँड्नुभन्दा पनि लेखकले पाठकलाई जीवनबोध गराउने वा मानस रूपान्तरण गर्ने साहस बोक्नुपर्छ । लोकप्रियतामुखी साहित्य लेखिए पनि समयक्रममा त्यो सङ्लिँदै जाने भएकाले अन्यथा मानिहाल्नुपर्ने केही छैन ।"
"हम जाएगा : एक मिथक, एक मान्छे","त्योअर्कै जमाना थियो, जतिबेला घरघरमा टीभी थिएन तैपनि मान्छेको दिमागले नै हम जाएगाको नक्सा बनाउँथ्यो । र, मान्छेहरू आफैं मुस्कुराउँथे । हातहातमा फोन थिएन, तैपनि हरकोही हम जाएगाकै नाम लिएर गफ सुरु गर्थे । र, फेरि खित्का छोड्दै हाँस्थे । किनभने त्यो समय नै जोक्स भन्ने र सुन्नेहरूको जमाना थियो । हम जाएगाको नामैले बजार पिटेको एउटा युग थियो । हम जाएगाको नाम मैले पहिलोचोटि कहिले सुनें ?त्यो त मलाई अहिले पनि थाहा छैन । किनकि, यो नामलाई नजान्दा नजान्दै पनि मेरो बाजेको पुस्ताले आपाको पुस्तालाई दिइराखे । आपाको पुस्ताले हाम्रो पुस्तालाई सुम्पिइराखे । त्यही भएर होला, घरिघरि त मलाई यस्तो पनि लाछ, हम जाएगाको नाम पुरानो पुस्ताले नयाँ पुस्तालाई दिइरहने एउटा मुस्कान पनि हो । जसलाई सुनेर नयाँ पुस्ता केहीबेर हाँस्न सक्छन् । हजार दुःखलाई भुलेर केहीबेर रम्न सक्छन् । हम जाएगाको जोक्स पहिलोचोटि सुन्दा म निकै सानो थिएँ । हरेक साल ठन्डा महिनामा लेप्चाहरूको नामसुङ सुरु हुन्थ्यो । स्कुलमा ठन्डाको बिदा भइसकेकाले त्यो बेला हामीलाई खुब रमाइलो हुन्थ्यो । त्यसैले सबजना अँगेना वरिपरि आगो ताप्दै आधा रातसम्म बसिरहन्थ्यौं । ठूलाहरू चाहिँ कोदोको जाँडको ढुंग्रो तान्दै हम जाएगाको जोक्स सुनाइरहेका हुन्थे । हो, त्यही बेलादेखि नै हो हम जाएगा मलाई जोक्सका पात्र जस्तो मात्रै लागिरहन्थ्यो । उनी साँच्चै मान्छे नै हुन्, त्यो त मलाई कहिल्यै लागेन । वर्षौंपछिसम्म नै हम जाएगा मलाई मिथ जस्तो मात्रै लागिरहे, जो हरेक फुर्सदमा जोक्सका पात्र बनेर दार्जिलिङका चिया कमानहरूमा पुग्छन् । गाउँ बस्तीहरूमा घुम्छन् । र, मान्छेलाई एक क्षण भए पनि दुःख भुलाएर हाँस्न लगाइवरी घर फर्किन्छन् ।तर, होइन रहेछ ।सन् १९४८ सालको कुरा हो यो ।हिउँदको मौसम थियो । कठ्याँग्रिने जाडोबीच थोरै घाम लागेको थियो । त्यसैले दार्जिलिङ सहरमा चहलपहल बढ्दै थियो । क्लब साइड नजिक केही चालकहरू घाम ताप्दै उभिइरहेका थिएँ । त्यसकै ठीक मास्तिर दुईचार पुराना जिप राखिएका थिए । जिप राखिएकै ठाउँ नजिक आइपुगेका एकजोडी कुइरे ठ्याक्क रोकिए । तलतिर देखिने मोटरस्ट्यान्डलाई केहीबेर चिहाए । र, मुखबाट तातो बाफ जस्तो धूवाँ निकाल्दै सोधे, टाइगर हिल कौन जाएगा ?त्यो बेला कुनै चालक टाइगर हिल जाँदैन थिए । किनकि, बाटो एकदम खराब थियो । बलजफ्ती खनिएका सडकमा कुनै चालक हिँड्नै मान्दैन थिए । त्यसैले कुइरेहरूको कुरालाई कुनै चालकले ध्यान दिएन । तर, जब फेरि त्यही प्रश्न दोहोर्याएर सोधियो । भत्किएको पुरानो जिप बनाइरहेका दलबहादुर गुरुङ फुत्त बाहिर निस्किए । कुइरेहरूतिर फर्केर किचिक्क हाँस्दै कराए, हम जाएगा ।के भन्छ यसले ?, जम्मै चालकहरू छक्क परे । र, एकार्काको अनुहारमा हेराहेर गर्न थाले । दलबहादुर सरासर कुइरेहरूको नजिक आए । अनुहारमा दलिएको मोबिलको दाग हातले पुछे । र, गाडीमा झोला खाँद्न थाले । उनी आफ्नै धुनमा मस्त थिए । कुइरेहरूलाई हँसाउने कोसिस मात्रै गरिरहेका थिए । उनलाई पत्तै थिएन, टाइगर हिल जाने बाटो कति खराब छ । किनकि, उनले गाडी चलाउन सुरु गरेको कत्ति पनि समय भएको थिएन ।तेसको बाउको हम जाएगा, अब यो मर्छ, अरू जम्मै चालकहरू गफ गर्दै हाँस्न थाले । तर पनि दलबहादुरले कसैलाई टेरेनन् । जिप स्टार्ट गरे । र, लागे टाइगर हिलतिर ।त्यो पहिलो घटना थियो, जुन दिन एउटा जिप लिएर कोही टाइगर हिल पुगेको थियो । र, सकुशल फर्किएर आएको पनि थियो । जब दलबहादुर थोत्रै जिप लिएर टाइगर हिलबाट जोक्स सुनाउँदै फेरि क्लब साइड फर्किआए, तब जम्मै चालकहरू चकित बने र एकार्कासँग कुरा गर्न थाले, जिउँदै फर्किएछ त यो हम जाएगा त ।हो, त्यही दिन हो, दार्जिलिङमा नयाँ घटना भएको थियो । रेलैरेलामा दलबहादुर गुरुङ हम जाएगा बनेको थियो । हम जाएगा अर्थात् दलबहादुर गुरुङको जन्म सन् १९२१ मा भएको थियो । उनका बाजे धोजवीर गुरुङ पाँचथर माकु माकलुवा नेपालका थिए । सन् १९१४ मा बाजेसहित पिता मनबहादुर गुरुङ नेपालबाट दार्जिलिङ आए, जसको ठीक सात सालपछि नै चुङथुङ चियाबारीमा हम जाएगा जन्मिए ।त्यो ब्ल्याक एन्ड ह्वाइट जमानाको दार्जिलिङ थियो । जुन बेला ६ क्लास पढ्नेलाई मिडल पास भनिन्थ्यो । यति पढ्नेले गजबले सरकारी नोकरी पाइहाल्थ्यो, तर उनले धेरै पढ्न पाएनन् । तीन क्लास मात्रै पढे । त्यसपछि स्कुल छाडे ।जे भए नि, उनको स्कुलमा पढाउने तरिका गजब थियो । मास्टरहरू अभिनय गर्दै अक्षर सिकाउँथे, कुकुर जस्तो मुन्टो भएको कुकुर मुन्टे क । खरायो जस्तो मुख भएको खरायो मुखे, ख । गाईको जस्तो खुर भएको गाईखुरे ग । घर जस्तो घ ।यही अक्षर सिक्दासिक्दै हम जाएगाले अलिअलि अभिनय पनि गर्न सिकेका थिए । अलिअलि मान्छे हँसाउन पनि जानेका थिए । यस्तो लाग्छ, दलबहादुरको जीवनमा हाँस्य रस छिरेको त्यही कुकुर मुन्टे क बाटै हो ।जब दलबहादुर पन्ध्र सालका भए, घरको अवस्था देखेर दिक्क भए । आमा चियाश्रमिक थिइन् । घरमा दुःखबाहेक अरू केही थिएन । उनले घर छाडे । दार्जिलिङ नै छोडेर कलकत्ता हिँडे । त्यो सन् १९३६ सालतिरको कुरा हो । रेलमा चढेर आफैं हराउने महानगर पुगेपछि उनको भेट हेमकेम अंग्र्रेजहरूसँग हुन थाल्यो । उनले कलकत्तामा मेकानिक इन्जिनियरिङ सिक्ने अवसर पाए । उतिबेला दोस्रो विश्व युद्ध हुँदै थियो । अंग्रेजलाई लडाइँ लड्नका निम्ति फौज चाहिएको थियो । उनी पनि ब्रिटिस सेनामा भर्ती भए । त्यसपछि उनले सेनाको गाडी कुदाउन थाले । जब विश्वयुद्ध सकियो, उनले फेरि घर सम्झिए । सन् १९४८ मा उनी दार्जिलिङ फर्किए । त्यसपछि उनको कर्मथलो पनि यही बन्यो । उनी दिनभरि क्लब साइडको स्ट्यान्डमा हुन्थे । थोत्रै जिप राखेर यात्रीहरूलाई कुरिरहन्थे । कुनै नयाँ पर्यटक आएर कतै जाने ? भनेर सोधे हस्याङफस्याङ गर्दै सबैभन्दा पहिले निस्किन्थे । र, जवाफ दिन्थे, हम जाएगा । अघि नै भनें नि, हम जाएगाले बाँचेको दार्जिलिङ अर्कै थियो । मान्छेसँग मनोरञ्जनको साधन थिएन । जे थियो, हरेकसँग हाँस्न र हँसाउनलाई त्यही एउटा जोक्स थियो । त्यो बेला हरेक गाउँमा कोही न कोही एउटा गफाडी मान्छे हुन्थे, जो प्रत्येक साँझ अँगेना वरिपरि बसिरहेकाहरूलाई जोक्स सुनाउँथे । र, पेट मिचीमिची हाँस्न लगाउँथे । हम जाएगा पनि मान्छे भेला भएको देख्नासाथ त्यही गर्थे । हम जाएगा दार्जिलिङको मुख्य सहरमै बस्थे । तर, त्यो सहर त गाउँजस्तै शान्त थियो । घुमदेखि लेबोङसम्मको मान्छेले एकार्कालाई नामसहित चिन्थे । कागझोडामा मान्छे मरे चाँदमारीकाहरू पनि रुङ्न आइपुग्थे । सिङमारीमा बिहे भए जोरबङ्लाकाहरू भोज खान पुग्थे । मान्छेको जीवन एकदम सहज थियो । अलिअलि पढे सरकारी काम पाइहाल्थ्यो । अहिले जस्तो कसैलाई ढाँटेर पेट पाल्नुपर्छ भन्ने थिएन । राजनीतिका नाममा रोटी सोक्नुपर्छ भन्ने त छँदै थिएन । दार्जिलिङ सहरको जुनै कुनामा उभिए नि हिमाल छर्लङ्ग देखिन्थ्यो । किनभने ब्रिटिसले दार्जिलिङमा एउटा नियम छोडिदिएको थियो, मूल सडकको लेभलमाथि कसैले घर बनाउन पाउँदैन थियो । मान्छे त्यही नियममा बस्थे । पैसा हुनेहरूले पनि मनपरी बिल्डिङ ठड्याउन सक्दैन थिए । दार्जिलिङका सडकहरू पनि एकदम खुल्ला हुन्थे । अहिले जस्तो गाडीको जाम कहीं लाग्दैन थियो । गाउँबस्तीमा हुलाकीले चिठी लिएर आए जस्तो बेलाबेला मात्रै गाडी गुडेर आइपुग्थ्यो । त्यही भएर होला अधिकांश समय मेनरोड खाली हुन्थ्यो । मूल सडकमै पोस्ट बनाएर केटाकेटी प्लास्टिकको फुटबल खेलिरहेका हुन्थे । दार्जिलिङको यस्तो सडकमा हम जाएगा डब्लूबी १२६५ नम्बरको जिप कुदाएर हिँड्थे । हरेक यात्रीलाई उनी आफ्नै दुःख बिर्सेर गफ दिन्थे, जोक्स सुनाउँथे । तर, मान्छे हँसाउदै हिँड्ने हम जाएगासँग पनि त आफ्नै दुःख थियो नि । त्यही दुःख मेटाउन उनी बेलुकी थोरै पिउँथे । र, आफ्नै जिन्दगीलाई जोक्स बनाएर घर फर्किन्थे । तर, जे गरे पनि जोक्सले हम जाएगालाई छोडेन । त्यही भएर होला, उनले कुदाउने गाडी दार्जिलिङ सहरकै वरिपरि मात्रै घुमिरहे नि के भयो र ? उनले सुनाउने जोक्स हिमालबाट दगुरेर आउने चिसो हावासँग मिसियो । र, चिया कमानतिर पस्यो । गाउँबस्तीतिर छिर्यो । हरेक नेपाली बाँच्ने मुलुकसम्म पुगिरह्यो । पछिपछि त यस्तो नि भयो, हम जाएगा आफैंले पनि थाहा पाएनन्, हरेक मान्छेले सुनाउने जोक्समा कसरी उनको नाउँ थाहै नपाई मिसिन थाल्यो । किनकि, कुनै पनि मान्छे जब जोक्स सुनाउन थाल्थे, पहिलो लाइनमै गफ दिन्थे, एक दिन हम जाएगा गाडी लिएर जाँदै थियो रे !हम जाएगाको नाउँ सुन्नासाथ मान्छे हाँस्न थालिहाल्थे । जोसुकैले कथे नि हम जाएगाको नाउँ जोडेपछि जोक्स हिट भइहाल्थे । त्यहीभएर होला, उनको नाममा यति जोक्स बनियो, जसको हिसाब रहेन । यस्तो लाग्थ्यो, उनीबारे बनिएका ७० प्रतिशत जोक्स त हम जाएगा आफैंले पनि सुनेका थिएनन् । किनकि, मान्छेले रुनलाई बरु दुःख, पीडा, यातना सब सम्झिन पर्थ्यो होला, तर हाँस्नलाई केही गर्नु पर्दैन थियो । हम जाएगालाई सम्झिए पुगिहाल्थ्यो । सन् १९८२ सालको कुरा हो, लेखक विजय कुमार राई दार्जिलिङ गभर्मेन्ट कलेज पढ्दै थिए । साँझको पुस्तक पसलअघि चिया दोकान थियो । उनी फुर्सद पाउनासाथ त्यहीं पुग्थे र चिया पिउँदै गफ गरिरहन्थे । एकदिन त्यही चिया दोकानमा एक चिनजान चालक आइपुगे र विजयसँग सोधे, हम जाएगालाई चिन्छौ ?हम जाएगालाई कसले नचिन्ने ?, उनले हाँस्दै भनिदिए, हम जाएगाको जोक्स नसुन्ने कुन नेपाली होला र ?होइन हौ । साँच्चिकै मान्छेलाई चिन्छौ भनेको ?हम जाएगा पनि मान्छे नै हो र ?, उनी तीनछक परे । किनकि, उनलाई पनि लाग्थ्यो, हम जाएगा जोक्सको पात्र मात्रै हुन्, मान्छे होइनन् । त्यसैले धक्काउँदै सोधे, हम जाएगा पनि मान्छे नै हो र ?ऊ यही मान्छे त हो नि, चालकले पहिलोचोटि एउटा बूढो मान्छे देखाउँदै अचम्मको कुरा सुनाए । विजय आश्चर्यमा परे । स्कटिज टोपी लगाएको मान्छेको अनुहार हेर्दै केहीबेर टोलाइरहे । साँच्चै हो र ?, विजय हठात् फेरि उत्साहित भए । र सोधे, तपाईंको घर कता हो । म भेट्न आउन सक्छु ?हम जाएगाले अनुमति दिए । विजय भोलिपल्ट नै कागझोडा पुगे । र आग्रह गरे, तपैँको जोक्सको संकलन निकाल्न चाहन्छु । जोक्स सुनाउनुहोस् न !तर, बजारमा चलेको जोक्सभन्दा हम जाएगा अलग थिए । उनले त नोटबुकको कविता पो निकालेर पढ्न थाले । विजयलाई सकस भयो । उनले कुरा कोट्याइरहे । हम जाएगा अझै गम्भीर हुँदै गए । तर, विजयले हरेस मानेनन् । लगातार सम्पर्क गरिरहे । हम जाएगासँग बारम्बर भेट गरिरहे । र, अन्त्यमा केही जोक्स संकलन गरे । उनले पहिलोचोटि हम जाएगाको डायरी तयार गरे । तर, किताब बनाउँदै गर्दा दिमागमा नयाँ कुरा घुम्यो, गम्भीर साहित्य लेखिरहेको बेला कसरी हम जाएगाको जोक्स निकाल्ने होला ? तनावमा रहिरहेका बेला एक साँझ ठ्याक्क इन्द्रबहादुर राईसँग उनको भेट भयो । राई आफैंले उनलाई सोधे, के गर्दैछौ विजय ?हम जाएगाको जोक्स संकलन गरेर निकालौं भनेको, उनले हिम्मत जुटाए र सानो स्वरले भने, मान्छेले पो के भन्ने हो कुन्नि ?यो त एकदम राम्रो काम हुनेछ, इबराका आँखा खुसीले चम्किए, म हेर्छु । पाण्डुलिपि लिएर आऊ ।विजय भोलिपल्ट नै तुङसुङ पुगे । इबराले हम जाएगाको जोक्सको भाषा सच्याइदिए । लाइनहरू यताउति बनाइदिए । र सोधे, कति छाप्दै छौ ?प्रकाशकसँग कुरा भएको छ । पाँच हजार प्रति छाप्ने हो, पाण्डुलिपि सुमसुम्याउँदै विजयले सुनाए । इबरा मुसुक्क मुस्कुराए । त्यसपछि विजय सरासर चित्रकार हेमु राईकहाँ गए । उनी नामी चित्रकार थिए । एउटा पेन्टिङ गरेको त्यो बेला नै उनले डेढ सयदेखि तीन सय रुपियाँसम्म लिने गर्थे । विजयले उनलाई नै किताबको कभरका निम्ति आग्रह गरे ।दार्जिलिङमा कसले हम जाएगाको जोक्स सुनेको थिएन र ? उनी पनि जोक्सका फ्यान थिए । त्यसैले भने, यो मेरोबाट कन्ट्रिब्युसन भो । म सबभन्दा राम्रो नक्सा फ्रिमा बनाइदिन्छु ।त्यसपछि त स्कटिज क्याप लगाएका हम जाएगा किताबका कभरमा मुस्कुराए । हम जाएगाको डायरी बजारमा आयो । किताब हारालुछ भयो । एक महिनामै अर्को संस्करण छापियो । हम जाएगा सुपरहिट भए । रेडियोतिर उनको अन्तर्वार्ता लिइन थालियो । कार्यक्रमहरूतिर बोलाइन लागियो । तर, बसेर गफ गर्दै मान्छे हँसाउनु र स्टेजबाट भीडलाई हँसाउनु अलगअलग कुरा थियो । उनको जोक्स स्टेजमा खासै जमेन । मान्छेको भीड त लाग्थ्यो, तर उनले नोट बुक पढ्न थालेपछि सब निराश भएर फर्किन्थे ।कालेबुङको एउटा कार्यक्रम त मैले नै सञ्चालन गरेको थिएँ नि, नाट्यकर्मी अरुणप्रकाश राई पुराना किस्सा घरिघरि सुनाइरहन्छन्, हम जाएगाको नाउँले गर्दा मान्छेको भीड लागेको थियो । तर, उनले त स्टेजमा गएर नोटबुक पो पढ्न थाले । मान्छेले हुटिङ गर्न सुरु गरिदिए । त्यहीभएर म चाहिँ चुपचाप घरतिर टाप लागें ।जे होस्, स्टेजमा नजमेको हम जाएगाको नाउँ जोक्सबाट चाहिँ कहिल्यै छुटेन । दार्जिलिङका कमान, बस्तीहरूमा स्कटिज टोपी लगाउने जोकोहीलाई पनि देखे केटाकेटीहरू पछिसम्म नै कराइरहन्थे, उ हम जाएगा आयो । हम जाएगा ।हम जाएगाको डायरी आएको तीन सालपछिको कुरा हो । नयाँ नेपाली फिल्म आयो कुसुमे रुमाल । भुवन केसीको मुख्य अभिनय रहेको यही फिल्ममा हम जाएगाले पहिलोचोटि खेल्ने अवसर पाए । फिल्ममा उनले नायिका तृप्ति नाडाकरलाई जोक्स सुनाउँदै सुनाउँदै कलेज पुर्याएको एउटा सिन छ । त्यो सिनले हम जाएगालाई अझै चर्चित बनाइदियो । त्यसपछि त दुनियाँले थाहा पाए, मिथ जस्तो लाग्ने एउटा मान्छे संसारमा अझै ज्युँदै छन् । खासमा फिल्मका निर्देशक तुलसी घिमिरे आफैं पनि हम जाएगाको जोक्स सुनेरै हुर्केका मान्छे थिए । जब उनी नेपाली फिल्म निर्देशनमा हिट भए, तब उनलाई लाग्यो, हम जाएगालाई पर्दामा ल्याउनु जरुरी छ । त्यही सोचसँग उनले फिल्म लेखे र हम जाएगालाई आग्रह गरे । एकै वचनमा हम जाएगा फिल्म खेल्नलाई तयार भइहाले । फिल्ममा हम जाएगालाई त्यसरी नै देखाएका छन्, जसरी उनको जीवनको कथा सुरु भएको थियो । उनी जिप मुनिबाट फुत्त निस्किन्छन् र फिल्मकी नायिकालाई भन्छन्, हम जाएगा । त्यसपछि गाडी स्टार्ट गरेर जोक्स भन्दै कलेजतिर लाग्छन् ।फिल्म सुटिङ हुनुअघि नै मैले हम जाएगालाई भनेको थिएँ नयाँ केही गर्नुपर्दैन । तपाईंले हरदिन जे गर्नुहुन्छ, त्यही गर्नुहोस् । जे लगाउनुहुन्छ, त्यही लगाएर आउनुहोस् । खासमा म उनलाई जस्तो छ त्यस्तै देखाउन चाहन्थें, घिमिरे अहिले पनि सम्झिरहन्छन्, चरित्रलाई बलियो बनाउनका निम्ति पनि मैले त्यसो गरेको थिएँ ।त्यो हम जाएगाकै जोक्सको जमाना थियो, घिमिरे अचेल पुराना दिन सम्झिरहन्छन्, हम जाएगा बितेर गएको वर्षौं भइसकेको छ । तैपनि उनको नक्कल गर्नेहरू आज पनि घरिघरि निस्किरहन्छन् । तर, हम जाएगाको चरित्र अलग थियो । म त हम जाएगाको फ्यान हुँ नि ।दुनियाँलाई जोक्स सुनाएर हँसाउने हम जाएगा सन् १९९२ मा बिते । उनी बित्दा दार्जिलिङको रूप बदलिइसकेको थियो । राजनीति बदलिइसकेको थियो । संस्कार बदलिइसकेको थियो । नियम बदलिइसकेको थियो । दार्जिलिङ अब अर्कैअर्कै भइसकेको थियो । गोर्खाल्यान्डको लामो आन्दोलनपछि दार्जिलिङमा सुवास घिसिङको शासन सुरु भइसकेको थियो । तर, घिसिङ आफैं पनि त जोक्स सुनेरै हुर्केका मान्छे थिए । त्यसैले उनले हम जाएगालाई सम्झिने मन बनाए । हम जाएगाकै नाममा घोडा रेस गर्ने भए । दागोपाप बनिएपछि रङ्बुल मुनि हेलिप्याड बनाउन थालिएको थियो । त्यही हेलिप्याडमा हम जाएगाको नाममा घोडा रेस हुने भयो । त्यो सन् १९९८ को कुरा हो ।दार्जिलिङमा घोडा रेसको तयारी सुरु भयो । हेलिप्याडमा रेस लगाउनेहरू भेला भए । जम्मा २३ वटा घोडा त्यो रेसमा दगुरेका थिए । त्यही रेसमा दोस्रो विजयी बनेका अर्जुन राई अहिले पनि सम्झिरहन्छन्, त्यो रेस हेर्न घिसिङ आफैं पनि आएका थिए । मैले चलाउने घोडा त चिया कम्पनीको थियो । मालिकलाई मागेर बल्लतल्ल लिएर गएको थिएँ ।त्यो साह्रै राम्रो घोडा थियो । म त्यसैमा १६० केजी चिया बोकेर दैनिक हिँड्थें । त्यै घोडा मनपरेर मैले साहेबलाई रेसका लागि मागेको थिएँ । तर, उनले त अनाकानी गरे । त्यसपछि मैले आफ्नै रिस्कमा लिएर आए, ५६ वर्षदेखि आजसम्म चियाबगानमा काम गरिरहेका अर्जुनले त्यो रेस, हम जाएगा र सुवास घिसिङलाई एकैचोटि सम्झिए, घोडा मरे मैले जिन्दगीभर गुलामी गरेर भए पनि तिर्नुपर्थ्यो । तर, त्यसो भएन । घोडाले रेस जित्यो । जितेपछि साहेबले फेरि स्वर बदलाए । हम जाएगा कप फ्याक्ट्रीमा नै छोड्नुपर्छ भन्न थाले । मैले मानिनँ, घरै लिएर आएँ । अहिले पनि त्यो कप मेरैमा छ । जितेको पाँच हजार त त्यै बेला सकियो । त्यसपछि फेरि त्यो रेस कहिल्यै भएन ।रेस भए पनि नभए पनि, हम जाएगा त्यो नाम हो, जसलाई सम्झिनका निम्ति कसैले केही आयोजना गर्नै पर्दैन । उनलाई याद गर्न कसैले केही गर्नै पर्दैन । मात्रै पुराना दिन र पुराना किस्सा सम्झिए पुगिहाल्छ । किनकि, हम जाएगा नेपाली जनजीवनसँग जोडिएका नाम हुन् । नेपाली साहित्य र समाजसँग जोडिएका पात्र हुन् । धेरथोर दार्जिलिङ्गे राजनीतिसँग मुछिएका किस्सा पनि हुन् । त्यो किस्सा सन् २०१५ तिरको हो । सुवास घिसिङको शासन सकिएर विमल गुरुङ दार्जिलिङको सत्तामा आइसकेका थिए । तर, विमल गुरुङकै राजनीतिक धरातल पनि चर्किन थालिसकेको थियो । किनकि, उनकै दलबाट चुनाव जितेका विधायक डा हर्कबहादुर छेत्री आफ्नै दल खोल्ने मुडमा पुगिसकेका थिए । यस्तो बेला नयाँ घटना भयो । राजनीतिसँग निराश बनेका हर्कबहादुर छेत्रीले मेलाग्राउन्डबाट भाषण दिए, हाम्रो त राजनीति पनि हम जाएगाको जोक्स जस्तो भइसक्यो । उनले सोझै दार्जिलिङको मान्छेलाई सम्बोधन गर्दै भनिदिए, दार्जिलिङका मान्छे कति ब्याकवर्ड भइसके भने नि, राजनीतिक दल र नेताको भाषण पनि अब हम जाएगाको जोक्स जस्तो बनिसक्यो । कति नबुझ्ने, कति आफैंले बुझेजस्तो गरिदिनुपर्ने ।हम जाएगाको एउटा पुरानो जोक्स थियो, जो दार्जिलिङमा निकै हिट थियो ।एकदिन हम जाएगा गोरे टुरिस्टहरू लिएर जाँदै थिए । बीचमा गाडी रोकेर टुरिस्टहरू हिँड्न थालेछन् । तर, बाटो निकै साँघुरो र चिप्लो देखेपछि हम जाएगाले डराएर भनेछन्, दिज इज अ लेउ, चिप्लिस भने पुग्छस् पल्लो छेउ ।गोरा टुरिस्टले हम जाएगाको कुरै बुझेनछन् । यता गोरा अरकच्च परेर प्रश्न गरिरहेका थिए, उता हम जाएगाको अंग्रेजी जम्मै सकिइसकेको थियो । त्यसैले उसलाई के गरौं, के नगरौं भइरहेको थियो । जे पर्ला पर्ला, हम जाएगा आफैं दर्गुंदै गएर चिप्लो लेउ टेकेर आफैं पछारिएछन् र उठेर अंग्रेजी पयर्टकलाई भनेछन्, लाइक दिज भनेको हौ ।डा हर्कले जोक्सको बिट मारेका थिए दार्जिलिङको जनताले लाइक दिज भएको वर्षौं भइसक्यो ।उनको इसारा विमल गुरुङतिरै थियो । तर, अचानक यही जोक्सले दार्जिलिङको राजनीतिक रङ फेरिदियो, माहोल बदलिइदियो । हर्कले हम जाएगाको बदनाम गर्यो, बिस्तारै नारै लाग्न सुरु भयो । विमल गुरुङको पार्टीले लगातार जनसभाहरूमा यही मुद्दा उठाउन थाल्यो । हुँदाहुँदा हम जाएगाको परिवारकै सदस्यहरू पनि बोल्न थाले, हम जाएगाको अपमान नगरियोस् । हर्कले माफी मागी दिइयोस् ।राजनीतिक दबाबमा परेका डा हर्क ब्याकफुटमा आए । उनले माफी मागे ।जोक्स गरेको होइन, त्यतिञ्जेलसम्म न मैले हम जाएगाको डायरी पढेको थिएँ । न कुसुमे रुमाल नै हेरेको थिएँ । त्यही भएर नै हो, डा हर्कले माफी मागेको दिन मात्रै मैले थाहा पाएको थिएँ, कि हम जाएगा भन्ने मान्छे संसारमा साँच्चै थिए । उनी फगत जोक्सको पात्र थिएनन् ।"
वीरेन्द्रलाई चन्द्रमाको त्यो चिनो,"केपृथ्वीबाहिर, अर्को कुनै ठाउँमा जीवन सम्भव छ ? यसको जवाफ खोज्न अन्वषेकहरूले कैयौं वर्षदेखि प्रयत्न गरिरहेका छन् । जवाफ खोज्ने पछिल्लो सिलसिलामा हालै अमेरिकी अन्तरिक्ष निकाय, नासाले बृहस्पति ग्रहका ९५ वटा उपग्रहमध्ये एक युरोपामा एउटा अन्तरिक्ष यान प्रक्षेपण गरेको छ । युरोपा क्लिपर नाम दिइएको यो यान युरोपामा पुग्नै ६ वर्ष लाग्ने भएकाले हामीले तत्काल जवाफ पाइहाल्ने सम्भावना चाहिँ छैन ।बरफ र हिउँले भरिएको युरोपामा सो यानले ४९ पटक फन्को लगाउने र त्यहाँको विशाल समुद्रमा कुनै किसिमको जीवन छछैन वा जीवन सम्भव हुने अवस्थाबारे खोजी गर्न सघाउने गरी विवरण संकलन गर्नेछ । स्पेस एक्स कम्पनीको फालकन हेभी रकेटमार्फत अमेरिकाको फ्लोरिडास्थित केनेडी स्पेस सेन्टरबाट दस दिनअघि युरोपा क्लिपरको सफल प्रक्षेपण गरिएको थियो । यसअघि सन् २०२३ मा युरोपेली स्पेस एजेन्सी (ईएसए) ले पनि जुपिटर आईसी मुन्स एस्प्लोरर (जुस) मिसन सुरु गरेको थियो । नासाको युरोपा क्लिपरले जुस मिसनमा समपूरकको काम गर्ने ठानिएको छ ।अन्तरिक्ष अभियानमा नासा, ईएसए, जापानको जाक्सा, रुसको रसकसमस, क्यानडाको सीएसएजस्ता ठूला देशका अन्तरिक्ष एजेन्सीहरूबीच गहिरो सहकार्य हुँदै आएको छ । पछिल्लो समय धेरैजसो धनी देशहरूले अन्तरिक्षसम्बन्धी आआफ्नै मिसनहरू पनि सञ्चालन गर्दै आएका वा गर्ने प्रयत्नमा छन् । चन्द्रमाको अन्वेषणमा अमेरिकाको आर्टेमिस, भारतको चन्द्रयान, रुसको लुनाजस्ता मिसन सञ्चालनमा छन् । जापानले बुध ग्रहको भूगर्व, वायु, चुम्बकीय क्षेत्रबारे अध्ययन गर्न बेपीकोलोम्बो मिसन र र्युगु भन्ने क्षुद्रग्रहमा हायाबुसा २ मिसन सफलापूर्वक सञ्चालन गरिरहेको छ । चीनले मंगल ग्रहको खोजीमा ल्यान्डर र अर्बिटर यान पठाइसकेको छ । जमिनभन्दा करिब ४२० किलोमिटर माथि रहेर निरन्तर पृथ्वीलाई परिक्रमा गर्ने अन्तर्राष्ट्रिय अन्तरिक्ष केन्द्र (आईएसएस) लाई त धनी देशहरूले मानव जगत्कै उदाहरणीय सहकार्यका रूपमा चिनाउने गरेका छन् । त्यहाँ अमेरिका, रुस, युरोपेली संघ, जापान र क्यानडाका अन्तरिक्ष एजेन्सीहरू मिलेर बसेका छन् र यिनै देशको सहकार्यमा आईएसएस स्थापना र सञ्चालनमा छ । तथापि, अमेरिकी प्रतिबन्धका कारण चीनले भने आईएसएसमा ठाउँ नपाएपछि उसले अन्तरिक्षमा आफ्नो छुट्टै आधुनिक किसिमको तियाङगङ केन्द्र बनाएको छ ।यी सबैमाझ साना, विकासोन्मुख वा न्यून आय भएका देशहरू भने अन्तरिक्ष अभियान, अन्वेषण वा अन्तरिक्षको पहुँचका मामिलामा धेरै पछाडि र मूकदर्शक रहने गरेका छन् । अन्तरिक्षमा हुने क्रियाकलापमा सबैको समान अधिकार रहेको र देशको आर्थिक विकासको स्थिति जुनसुकै तहमा भए पनि अन्तरिक्षमा हुने क्रियाकलापले सबैको हित गर्नुपर्ने विषयमा विकासोन्मुख देशहरूले आवाज उठाउने गरेका छन् । सन् २०१९ को राष्ट्रसंघीय साधारण सभाको एक बैठकमा दक्षिण कोरिया, मेक्सिको, दक्षिण अफ्रिकाजस्ता देशले अन्तरिक्षमा सबैको पहुँच बराबर हुनुपर्ने र अन्तरिक्षमा कुनै किसिमको प्रतिबन्ध, सेना परिचालन वा हतियार राख्ने विषयमा चेतावनी दिएका थिए ।अन्तरिक्षसम्बन्धी प्रविधि, वस्तु तथा सेवाको माग अन्यलाई भन्दा विकसित देशलाई बढी भएको भन्दै दक्षिण अफ्रिकाले राष्ट्रसंघकै भेलामा दाबीसमेत गरेको थियो । हाम्रा नागरिकहरूले भोगिरहेको गरिबी, असमानता र बेरोजगारीजस्ता समस्या सम्बोधन गर्न बाहिरि अन्तरिक्षको उपयोग हाम्रा लागि देश विकासको महत्त्वपूर्ण पाटो हुने देखिन्छ, दक्षिण अफ्रिकाका प्रतिनिधिले भेलामा भनेका थिए, हाम्रो महादेशको अर्थतन्त्र अन्तरिक्षप्रति बढ्दो रूपमा निर्भर हुँदै गएकाले अन्तरिक्षसम्बन्धी वस्तु तथा सेवाको सबैभन्दा ठूलो आवश्यकता हामीलाई छ । अबको केही दशकमा मंगल ग्रहमा बस्ती नै बसाल्ने र चन्द्रमामा निरन्तर मानव उपस्थिति हुने गरी प्रयोगशाला वा अन्तरिक्ष आधार शिविर नै बनाउने भन्ने लक्ष्यसहित शक्तिशाली देशहरू आक्रामक शैलीमा अगाडि बढिरहेका बेला त्यसमा कम विकसित र स्रोतसाधन अपुग भएका देशहरूको भूमिका र सहभागिता कसरी सम्भव हुन्छ भन्नेमा पनि प्रश्नहरू उठ्ने गरेका छन् । लागत, प्राविधिक दक्षता, अन्तर्राष्ट्रिय सहकार्य र नियामकीय व्यवस्थाको अभावले नेपालजस्ता देशलाई अन्तरिक्ष अभियानमा सहभागी हुन वा अन्तरिक्ष प्रविधिको पहुँच प्राप्त गर्न कठिनाइ छ । तथापि यो दूरी घटाउन र अन्तरिक्ष अन्वेषणलाई समावेशी बनाउन भनेर संयुक्त राष्ट्रसंघको आउटर स्पेस अफेयर्स जस्ता निकायले विकासोन्मुख देशहरूलाई प्राविधिक सहायता प्रदान गर्ने उद्देश्य राखेको छ । सन् १९६७ को आउटर अन्तरिक्ष सन्धिले कुनै पनि देशले चन्द्रमा वा कुनै खगोलीय पिण्ड वा बाहिरि अन्तरिक्षमा आफ्नो आधिपत्य दाबी गर्न नपाउने स्पष्ट पारेको छ । अन्तरिक्षका स्रोतसाधन वा अन्वेषणका क्रममा कुनै बहुमूल्य धातु फेला परेमा त्यो कुनै एक देशले मात्रै कब्जा गर्न नपाउने सन्धिमा उल्लेख छ । अन्तर्राष्ट्रिय सन्दर्भहरूमा जेजस्तो भनिने गरेको भए पनि नेपालजस्ता देशहरूको सहभागिता अमेरिका लगायत देशहरूले दिने मायाको चिनोसम्ममा सीमित छ । उदाहरणका लागि सन् १९७३ मा नेपालका लागि तत्कालीन अमेरिकी राजदूत विलियम कार्गोले राष्ट्रपति रिचार्ड निक्सन र अमेरिकी जनताहरूका तर्फबाट उपहार भन्दै अपोलो११ अन्तरिक्ष यानले चन्द्रमाको यात्रासम्म लगेको नेपालको सानो झन्डा र चन्द्रमाबाट ल्याइएको चट्टानको नमुना तत्कालीन राजा वीरेन्द्रलाई प्रदान गरेका थिए । अन्तरिक्षमा पहुँच बाँडफाँटकै सन्दर्भमा राष्ट्रसंघको अन्तर्राष्ट्रिय दूरसञ्चार संघ (आईटीयू) ले विभिन्न देशलाई अन्तरिक्षमा रेडियो अर्बिटल स्लट (भूउपग्रह राख्ने स्थान) उपलब्ध गराउँदै आएको छ । नेपालले पनि सन् १९८४ मै यस्तो स्टल प्राप्त गरेको थियो । तर, ४० वर्ष बितिसक्दा पनि त्यसको उपयोग हुन सकेको छैन । आईटीयूले आफ्नो अर्बिटल स्लट प्रयोग नगरेका देशहरूलाई भूउपग्रह राख्न पटकपटक दबाब दिँदै आइरहेको छ । २०७३ सालदेखि नै नेपालले आफ्नै भूउपग्रह स्थापना गरेर विदेशी उपग्रह भाडामा प्रयोग गर्नुपर्ने बाध्यता अन्त्य गर्ने घोषणा गर्दै आए पनि प्रगति हासिल गरेको छैन । सरकारले हरेक वार्षिक कार्यक्रममा आफ्नै भूउपग्रह स्थापनाको विषयमा भने समावेश गर्न छोडेको छैन । नेपालको आफ्नै स्याटेलाइट राख्न फ्रान्सको युरोकन्सल्ट, यूएईको एसथ्रीटेल, अमेरिकाको स्पेस इन्टरनेसनल पार्टनरसिप, बेलायतको लन्डन इकोनोमिक लिमिटेड, भारतको केपीएमजीजस्ता व्यावसायिक कम्पनीहरूलाई दूरसञ्चार प्राधिकरणले प्राविधिक र अन्य सहयोगका लागि सर्टलिस्टसमेत गरेको थियो । तर, त्यहाँभन्दा अघि बढ्न सकेन । दूरसञ्चारभन्दा फरक प्रयोजनका लागि नेपालले २०७६ वैशाखमा पहिलो पटक नेपालीस्याट१ नामक एउटा फुच्चे आकारको भूउपग्रह अन्तरिक्षमा पठाएको थियो । नासाको सहयोगमा आभास मास्के, हरिराम श्रेष्ठ लगायतको प्रयासमा अन्तरिक्षमा पुर्याइएको सो सांकेतिक प्रयोजनको स्याटेलाइट केही समयमै पृथ्वीको वायुमण्डलतिर फ्याँकिएर नष्ट भइसकेको छ । यस पटक फेरि थप तयारीसहित डाँफे र मुनाल नामक स्याटेलाइट अन्तरिक्षमा पठाउने तयारी गरिएको छ । दूरसञ्चार र प्रसारण सेवाका लागि उत्तम मानिने जियोस्टेसनरी अर्बिटमा राख्ने गरी यस पटक आफ्नै भूउपग्रह बनाई छोड्ने प्रधानमन्त्री केपी शर्मा ओलीले बारम्बार दोहोर्याउने गरेका छन् । सञ्चार, मौसम, वैज्ञानिक र अन्य अब्जर्भेटरी प्रयोजनका लागि हुने यस्ता स्याटेलाइट पठाउन सन् २०२३ को आँकडाअनुसार प्रतिकिलो १० हजारदेखि २० हजार डलर पर्ने गरेको छ । यसरी हेर्दा नेपालले कुनै १ हजार किलोको स्याटेलाइट पठाउनु पर्दाको खर्च १ करोडदेखि २ करोड डलरसम्म पर्न आउँछ । पठाउने खर्च त एउटा पाटो भयो, स्याटेलाइटको डिजाइन, मर्मतसम्भार, ग्राउन्ड स्टेसन निर्माण, सञ्चालन प्रणाली लगायत आवश्यक वैज्ञानिक र अन्य जनशक्तिका लागि पनि उल्लेख्य खर्च हुने भएकाले यो विषय घोषणा गरिदिएजस्तो सजिलो भने देखिँदैन । पृथ्वीको कक्षभन्दा बाहिर स्याटेलाइट वा अन्तरिक्ष यान पठाउने विषय त नेपालजस्ता देशका लागि अझै टाढाको विषय देखिन्छ किनभने विश्वव्यापी रूपमै सस्तो मूल्यमा चन्द्रयान३ प्रक्षेपण गरेको भारतले त्यसका लागि झन्डै ७४ मिलियन अमेरिकी डलर अर्थात् ६१५ करोड भारु खर्चिएको थियो । चर्चा व्यापक भए पनि खर्च कटौतीका कारण निकै कम सुरक्षा प्रणाली भएकाले सो यानले उल्लेख्य काम गर्न नसकेको विज्ञहरूले बताउने गरेका छन् । अन्तरिक्षसम्बन्धी प्रविधि विकास गर्ने स्पेस एक्स, लकहेड मार्टिन, रकेट ल्याब, एरियन ग्रुपजस्ता कम्पनीहरूले अन्तरिक्ष यानको प्रक्षेपण गर्ने भेहिकल, अन्तरिक्ष यान र अन्य प्रविधि उपलब्ध गराउँछन् । अर्बौं लागत पर्ने र प्राविधिक तथा व्यवस्थापकीय रूपले जटिल रहने भएकाले साना देशहरू एक्लैले ती प्रविधि खरिद गर्न वा अन्तरिक्षमा पहुँच स्थापना गर्न सहज छैन । त्यसकारण साना तथा सीमित प्रविधिका अन्तरिक्ष प्रयासमा मात्रै सीमित रहनु साना देशको बाध्यता छ । न्युजिल्यान्ड, कोस्टारिका, संयुक्त अरब इमिरेट्स, लम्जमबर्गजस्ता साना देशहरू भने अन्तर्राष्ट्रिय सहकार्य र साझेदारीमार्फत अन्तरिक्ष अन्वेषणमा महत्त्वपूर्ण योगदान दिने गरी अघि बढेका छन् । क्रोएसिया र स्लोभेनिया सहकार्य गर्न इच्छुक देशका रूपमा युरोपेली अन्तरिक्ष निकाय (ईएसए) मा सामेल भएका छन् । यसले उनीहरूलाई ईएसएसका स्रोतसाधन र दक्षतामा पहुँच दिलाएको छ । अन्तरिक्ष प्रविधिमा सहभागिता जनाउने अर्को उपाय नासाजस्ता एजेन्सीमा विभिन्न देश र समुदायको उपस्थिति पनि हो । एक प्रतिवेदनका अनुसार, नासामा कार्यरत झन्डै १९ हजार कर्मचारी र विज्ञमध्ये लगभग ८ प्रतिशत भारतसहित एसियाली देशका छन् । यस्तै, स्पेसएक्सका लगभग १० हजार कर्मचारीमध्ये झन्डै १० प्रतिशत एसियाली मूलका छन् । अन्तरिक्ष अभियानमा बढ्दो उपस्थितिसँगै भारतमा जन्मेका वा भारतीय मूलका राकेश शर्मा, कल्पना चावला, सुनिता विलियम्स, सिरिश भन्दा, राजा चरीलगायत अन्तरिक्षयात्रीले विभिन्न अभियानहरूमा समावेश भएर पृथ्वीको कक्षसम्मको उडान गरिसकेका छन् । नासा र स्पेसएक्सको यो विविधतापूर्ण कर्मचारी समूहमा कति नेपाली कार्यरत छन् भन्ने स्पष्ट आँकडा छैन । तथापि त्यहाँ नेपालीहरूको संख्या बढ्दै गएको उदाहरणहरूले पुष्टि गर्छन् । जस्तै, नेपालीअमेरिकी ग्रहसम्बन्धी वैज्ञानिक लुजेन्द्र ओझा सन् २०११ मा मंगल ग्रहको सतहमा पानी रहेको पुष्टि गर्ने अभियानको एक प्रमुख हिस्सा थिए । नासाकै जेट प्रपल्सन ल्याब्रोटरीमा कार्यरत अर्का नेपाली वैज्ञानिक सुरेन्द्र अधिकारी कसरी पृथ्वीमा बढ्दो हिमस्खलनले हाम्रो ग्रहको घुम्ने शैलीसमेत फेरिँदै गएको छ भन्नेजस्ता महत्त्वपूर्ण खोज कार्यमा संलग्न छन् । अधिकारीले आफ्ना योगदानका लागि विभिन्न पुरस्कारसमेत पाएको अभिलेखहरूमा भेट्न सकिन्छ । विकसित देशले झैं विकासोन्मुख देशहरूलाई चन्द्रमा, मंगल ग्रह वा युरोपामा जस्तै मानवबस्ती बसाल्ने सम्भावनाको स्वतन्त्र ढंगले खोजी गर्न गाह्रो छ । तर, विश्वव्यापी अन्तरिक्ष अभियानमा नेपालजस्ता देशहरूको सहभागिताले अन्तरिक्षसम्बन्धी खोजमा नयाँ दृष्टिकोण दिने मात्रै नभएर विश्वव्यापी सहकार्यको नयाँ र महत्त्वपूर्ण क्षेत्र सिर्जना गर्न सक्छ । अन्तरिक्ष खोज र प्रविधि विकासमा सहभागी हुने अर्को क्षेत्र लुजेन्द्र वा सुरेन्द्रजस्ता वैज्ञानिकहरूको प्रवर्द्धन भएकाले नेपाल लगायत देशले आफ्ना देशमा विज्ञान प्रविधि शिक्षामा प्रोत्साहन बढाउनु आवश्यक छ । अहिलेसम्म हजारौं ग्रह, उपग्रह, तारापुन्ज, छुद्र ग्रह, पुच्छ्रेतारासँगै चन्द्रमा र मंगल ग्रह लगायतमा रहेका झन्डै ६ हजार स्थानको नाम राखिसक्दा नेपालको प्रतिनिधित्व चन्द्रमाको दक्षिणी ध्रुवमा रहेको एउटा खाडललाई ल्हामु नामकरण गरिनुले मात्रै गरेको छ । नेपाली पर्वतारोही पासाङ ल्हामु शेर्पाको सम्मानमा उक्त नाम राखिएको अन्तर्राष्ट्रिय खगोल संघ (आईएयू) ले जनाएको छ । यसले पनि अन्तरिक्ष खोजमा नेपालजस्ता विकासोन्मुख देशको उपस्थिति र पहुँच कतिसम्म पातलो छ भन्ने पुष्टि गर्छ । एजेन्सीको सहयोगमा"
कस्तो हुनेछ भृङ्गारेश्वर रूप ?,"ललितपुर, सुनाकोठीको व्युत्पत्तिबारे अनुसन्धान गर्ने हो भने हामी भृङ्गारेश्वर महादेवसम्म पुग्नुपर्छ । भृङ्गारेश्वर अर्थात् सांसारिक बन्धनबाट मुक्ति दिलाउने सुवर्णकलशरूपी महादेव । त्यसैबाट भृङ्गार ग्राम वा हालको सुनाकोठी बनेको अर्थबोध हुन्छ । भृङ्गार को अर्थ सुवर्णकलश अथवा सुवर्णघट (सुनको कलश अथवा सुनको ग्रागी) हुन्छ । सुनाकोठीको भृङ्गारेश्वर मन्दिरको शिलालेखमा ईस्वी संवत् पाँचौं शताब्दीका राजा मानदेवको नामबाट निर्मित मानगृह राजाप्रसाद (दरबार) र राजा शिवदेवको शिलालेखमा कैलाशकुट भवनको उल्लेख छ । त्यसबाट स्पष्ट हुन्छ भृङ्गारेश्वर मन्दिर क्षेत्र लिच्छविकालीन इतिहास बोकेको बस्ती हो । ऐतिहासिक, पुरातात्त्विक महत्त्व भएको भृङ्गारेश्वर मन्दिर १९९० सालको भूकम्पले ध्वस्त बन्यो । अहिले ललितपुरवासीहरू भृङ्गारेश्वर मन्दिरसँगै आध्यामिक धाम निर्माण अभियानमा जुटेका छन् । यसको नेतृत्व गरिरहेको छ भृङ्गारेश्वर महादेव सुधार तथा वृद्ध सेवा समिति सुनाकोठीले ।भृङ्गारेश्वर शिवलिङ्गलाई स्वयम्भू सिद्धज्योतिलिङ्गमध्ये एक मानिन्छ । र, यसलाई मानव निर्मित नभई आफैं उत्पन्न भएको ज्योर्तिलिङ्गका रूपमा पुजिन्छ । जनविश्वास छ महादेवको दर्शन तथा पूजापाठ गर्नाले पूर्वजन्मको पापबाट मुक्ति मिल्छ । ललितपुर महानगरपालिका२७ स्थित सुनाकोठी पुग्ने प्रायःले त्यहाँ अवस्थित भृङ्गारेश्वर दर्शन गर्न छुटाउँदैनन् । सुनाकोठीवासीको गाढा विश्वास छ यो मन्दिर पशुपतिनाथभन्दा पहिले स्थापना भएको हो । उनीहरूको अर्को पनि विश्वास छ यस पुण्यभूमिमा जसले प्राण छोड्छ, उसले कुनै पनि योनीमा जन्म लिँदैन र सोझै शिवलोक गई बास बस्छ । गोपालराज वंशावलीमा लेखिएको छ भृङ्गारेश्वर पशुपतिनाथभन्दा पहिले उत्पत्ति भएको महादेव हो । त्यस वंशावलीमा नेपाल मण्डलको चर्चा गर्दै पहिले भृङ्गारेश्वर महादेव प्रार्दुभाव भएको उल्लेख छ । लेखिएको छ त्यसपछि नेप नाउँका गोपाल भए र ती गोपालले पशुपतिनाथ प्रतिष्ठा गरे । इतिहासकार प्रा मोहनप्रसाद खनालका अनुसार, भृङ्गारेश्वरको शिवलिङ्ग पशुपतिनाथभन्दा पहिल्यै प्रार्दुभाव भएको हो । गोपालहरू गाई चराउन जाँदा प्रत्येक दिन भमराको झुन्ड देखेर आश्चर्य मान्थे । र, त्यहाँ शिवलिङ्ग फेला पर्यो । त्यो शिवलिङ्ग भमराले संरक्षण गरेको देखेर त्यसलाई भृङ्गारेश्वरका रूपमा पुजिन थालियो, उनले भने । गोपाल राज वंशावलीमा भृङ्गारेश्वर महादेव पशुपतिनाथभन्दा अघि स्थापना भएको लेखिए पनि त्यसको वास्तविकता खोज्न गहन अन्वेषण आवश्यक छ । मन्दिर गुम्बज शैलीमा निर्मित छ । शिवलिङ्ग कमलको फूलमाथि छ । यहाँ पशुपतिनाथको जस्तो चतुर्मुख छैन । कमलको फूलको बनावट सुन्दर छ, त्यो कलात्मक पनि छ । चारपाटे शैलीमा जलहरी छ । इतिहासकार खनालका अनुसार, स्कन्द पुराण हिमवत् खण्डको १३४ औं अध्यायमा भृङ्गारेश्वरको शिवलिङ्ग र जलहरी दुवै ब्राह्मण सम्प्रदायको भएको उल्लेख छ । मन्दिरको पूर्वपट्टि गणेश मन्दिर, दक्षिणमा पुजारी घर, कीर्तिमुख भैरव, दक्षिणपश्चिम कुनामा जगन्नाथ मन्दिर, पश्चिममा दुई वटा सिंह, विशाल नन्दी र एउटै ढुंगाबाट निर्मित १२ फिट अग्लो त्रिशूल र धर्मशाला छ । उत्तरपूर्वी कुनामा पोखरीमा शेष नागको जिउमा सुतेका विष्णुनारायणको मूर्ति र ३२ हात गहिरो इनार छ । अहिले पुनर्निर्माण क्रममा भृङ्गारेश्वर मन्दिर प्यागोडा शैलीमा दुईतले बनाउने, भजनकीर्तन, धार्मिक प्रवचन, पुस्तकालय कक्ष पनि निर्माण गरिने योजना छ । अभिलेख भन्छ मन्दिर विसं १६१० मा ललितपुरका राजा विष्णुसिंहले जीर्णोद्धार गरेका थिए । भृङ्गारेश्वर मन्दिरमा हरेक वर्ष मेला लाग्छ । यस स्थानलाई सुवर्णपुर पनि भनिने भृङ्गारेश्वर महादेव मन्दिरका पुजारी रवीन्द्र भट्ट सुनाउँछन् । भन्छन्, यही क्षेत्रमा भृगु ऋषिले तपस्या गरेको हुनाले पनि यसलाई भृङ्गारेश्वर महादेव भनिएको विश्वास छ । भृङ्गारेश्वर महादेव सुधार तथा वृद्ध सेवा समिति सुनाकोठीका अध्यक्ष रामचन्द्र महर्जन भन्छन्, मन्दिर पुनर्निर्माण गर्न करिब १२ करोड रुपैयाँ लाग्ने देखिएको छ । ३ देखि ४ वर्षको अवधिमा निर्माण सम्पन्न गर्ने लक्ष्य छ । भृङ्गारेश्वर मन्दिर क्षेत्रका बासिन्दा हुन पाउँदा हामी आफूलाई गौरवान्वित ठान्छौं ।"
चितवनका चरा मनोज पौडेल,"विश्वमै दुर्लभ घाँसे चरा खरमुजुर हेर्न भनेरै बेलायती लेखक पिटर क्लेमेन्ट सन् २००५ मा नेपाल आए । चाँचर प्रजातिका चरासम्बन्धी पुस्तकका लेखक क्लेमेन्ट उक्त चरा हेर्न चितवन आइपुगेका थिए । पहिलो दिन नदेखेपछि उनी बेलायतदेखिको यात्रा सफल हुँदैन कि भनेर चिन्तित बने । तर, दोस्रो दिनको बिहान सुखद् रह्यो । घाँसमा चर्दै गरेको खरमुजुर धीत मर्ने गरी हेर्न पाउँदा आल्हादित भए । यो क्षण उनका लागि अविष्मरणीय बन्यो ।नेपालमा हालसम्म ८ सय ९६ प्रजातिका चरा पाइएको रेकर्ड छ । चितवनमा मात्रै ६ सय ६४ प्रजातिका चरा पाइने रेकर्ड रहेको चराविद् हठन चौधरीले बताए । अर्का चराविद् टीकाराम गिरीले पनि चितवनमा ६ सय ५५ भन्दा बढी चरा पाइएको अभिलेख रहेको जानकारी दिए । चौधरीका अनुसार चितवन राष्ट्रिय निकुञ्जभित्र मात्रै ६ सय प्रजातिका चरा पाइएको रेकर्ड छ । यहाँ हिउदे आगन्तुक २ सय ९, ग्रीष्म आगन्तुक ३६, बटुवा प्रजातिका ८ र कहिलेकाहीं आउने २८ प्रजातिका चरा पाइने उनले बताए । त्यस्तै रैथाने र स्थानीय रुपमा बसाइँसराइ गर्ने ३ सय ८३ प्रजातिका चरा चितवनमा पाइने उनको भनाइ छ ।चितवनमा विश्वमै दुर्लभ २९ प्रजाति र राष्ट्रिय रुपमा दुर्लभ एक सय २२ प्रकारका चरा पाइन्छन् । यहाँ नेपालको संरक्षित पन्छीहरु ९ मध्ये ६ वटा राजधनेश, सानो खरमुजुर, खरमुजुर, सारस, सेतोकण्ठे गरूड र कालो गरूड पाइन्छन् । देशका विभिन्न भागबाट समेत चरा चितवन आसपास प्रजनन गर्न आउने गरेको चराविद्हरु बताउँछन् । तराईको समथर फाँटदेखि महाभारत शृंखलासम्मको हावापानीका चरा यहाँ पाइन्छन् । नेपालमा चितवनमा मात्रै भेटिने ६ प्रजातिका चरा छन् । ५ प्रजातिका घाँसे चरा हुन् । भ्याकुर प्रजातिको खडाइ भ्याकुर चितवनमा मात्रै पाइएको रेकर्ड छ । विश्वमै दुर्लभ यो भ्याकुरका अन्य प्रजातिभन्दा मसिनो, घुम्रिएको कालोकालो ठोंड, फ्रुसो खैरो कान ढकनी, सेतोसेतो कण्ठ र गाढामैलो तल्लो भाग रहेको यो सुन्दर चरा हो ।विश्वमै दुर्लभ घेघरीघाँसे फिस्टो पनि चितवनमा मात्रै पाइन्छ । जंगल नजिकका घाँसे मैदानमा बस्ने यो चरा मैलो सुन्तला रंगको आँखीभौं, निख्खर नीलो फुस्रो तालु र पिठ्युँ तथा ढाड बढी कालो खैरो देखिने मनमोहक पन्छी हो । कैलोकण्ठे तोरीगाडा र घेघरीझाँडी फिस्टो चरा पनि यहाँ मात्रै पाइन्छन् । कटुसवन्द माटीकोरे र सिम्लिकाने लियो चुच्ला पनि यहाँ मात्रै पाइन्छन् । सिम्लिकाने चुच्ला चरा चितवनको उपरदाङगढीमा देखिएको थियो । त्यस्तै नर्कट भ्याकुर चितवन र कञ्चनपुरको शुक्लाफाँटा राष्ट्रिय निकुञ्जमा मात्र पाइन्छ । पहेंलो ठोड, आँखीभौं, कण्ठ र छाती फुस्रो, हल्का कलेजी रंगको खुट्टा र औंला भएको यो चरा विश्वमै दुर्लभ मानिन्छ । त्यस्तै नेपालमा विरलै देखिने काँसेघाँस चरी चितवनमा धेरै मात्रामा पाइन्छ । विश्वमै दुर्लभ ग्रीष्म आगन्तुक यो चराले झाँडी भएको अग्लो घाँसका मैदान मन मराउँछ । बच्चा कोरल्ने समयमा यो प्रजातिका भालेले करिब २० मिटरभन्दा माथि उडेर गीत गाउँदै आफ्नो प्रजनन क्षेत्रमाथि फराकिलो गरी उड्ने र बिस्तारै तल झर्ने दृश्य निक्कै मनमोहक हुन्छ ।"
