शीर्षक,विवरण
सम्पत्ति विवरण सार्वजनिक गर्न किन डराउँछन् मन्त्रीहरू ?,"राज्य व्यवस्था तथा सुशासन समितिका सभापति रामहरि खतिवडा भने संविधानले निजी सम्पत्तिलाई वैयक्तिक अधिकारभित्र राखेकाले कानुनबाटै बाध्यकारी बनाउँदा संविधानसँग बाझिने तर्क गर्छन् । संविधानले व्यक्तिको सम्पत्तिलाई वैयक्तिक स्वतन्त्रताभित्र राखिदिएकाले संविधान नै बाझिने गरी कानुन बनाउन मिलेन, उनले थपे, सम्पत्ति सार्वजनिक गर्ने कि नगर्ने भन्नेबारेमा सार्वजनिक पद धारण गरेका व्यक्तिहरूले स्वविवेक प्रयोग गर्ने कुरा हो तर सार्वजनिक पद धारण गरेको व्यक्तिले आफ्नोबारेमा पारदर्शिता र जवाफदेहिताप्रति गम्भीर बन्नुपर्ने भएकाले सार्वजनिक गर्नु नै राम्रो हो । संविधानको धारा २८ मा भने उल्लिखित गोपनीयताको हकमा कुनै पनि व्यक्तिको जीउ, आवास, सम्पत्ति, लिखत, तथ्यांक, पत्राचार र चरित्रसम्बन्धी विषयको गोपनीयता कानुनबमोजिम बाहेक अनतिक्रम्य हुनेछ भनिएको छ । सभापति खतिवडा भ्रष्टाचार निवारण ऐन र अख्तियार दुरुपयोग अनुसन्धान आयोग ऐन संशोधन गर्न ल्याइएको विधेयकमा सार्वजनिक पद धारण गरेका व्यक्तिले ६० दिनको सट्टामा ३० दिनभित्रै सम्पत्ति विवरण पेस गर्नुपर्ने प्रबन्ध भने गर्न खोजिएको बताए । सार्वजनिक पद धारण गरेका व्यक्तिले आफ्नोबारेमा प्रश्न उठ्न नदिन पनि सम्पत्ति विवरण सार्वजनिक गर्नुपर्छ । कानुनमा छैन भनेर राजनीति गर्ने नेता पन्छिन मिल्दैन, उनले भने । यसअघि ओलीकै नेतृत्वमा २०७४ सालमा बनेको मन्त्रिपरिषद्का सदस्यहरूले भने सम्पत्ति विवरण सार्वजनिक गरेका थिए । त्यति बेला मन्त्रिपरिषद्को बैठकबाटै प्रधानमन्त्री र मन्त्रीहरूको सम्पत्ति विवरण सार्वजनिक गर्ने निर्णय भएको थियो । मन्त्रिपरिषद्को निर्णयबमोजिम २०७५ जेठ १० मा सम्पत्ति विवरण सार्वजनिक गरिएको थियो । त्यति बेलाका परराष्ट्रमन्त्री प्रदीप ज्ञवालीले पदबाट हटेपछि पनि आफ्नो सम्पत्ति विवरण सार्वजनिक गरेका थिए । पुष्पकमल दाहाल नेतृत्वमा बनेको एमालेसहितको गठबन्धन सरकारले गत जेठ ८ मा सम्पत्ति विवरण सार्वजनिक गरेको थियो । त्यति बेला सरकारमा रहेको रास्वपाका मन्त्रीहरूले सम्पत्ति विवरण सार्वजनिक गर्न प्रधानमन्त्रीलाई लिखित रूपमै दबाब दिएका थिए । त्यसअघि कांग्रेससँगको गठबन्धन सरकारका पालामा भने त्यस्तो निर्णय भएको थिएन । सरकारका प्रवक्तासमेत रहेका सञ्चार तथा सूचना प्रविधिमन्त्री पृथ्वीसुब्बा गुरुङले सबै मन्त्रीहरूको सम्पत्ति विवरण प्रधानमन्त्री तथा मन्त्रिपरिषद् कार्यालयमा पेस भइसकेको तर सार्वजनिक हुने वा नहुनेबारेमा परामर्श नभएको बताए । प्रधानमन्त्रीले यस विषयमा के भन्नुहुन्छ, मेरो कुरा हुन पाएको छैन । मन्त्रिपरिषद्मा छलफल भएको छैन, उनले भने, के हुन्छ, अहिल्यै भन्न सक्दिनँ । स्वास्थ्य तथा जनसंख्यामन्त्री प्रदीप पौडेलले भने सबै मन्त्रीको सम्पत्ति विवरण सार्वजनिक गर्नुपर्ने बताउँछन् । राजनीति गर्ने व्यक्तिले पारदर्शिता र जवाफदेहितालाई आत्मसात् गर्नुपर्छ । त्यस हिसाबले पनि सम्पत्ति विवरण सार्वजनिक हुनुपर्छ, उनले भने । ट्रान्सपरेन्सी इन्टरनेसनल नेपालकी पूर्वअध्यक्ष पद्मिनी प्रधानांग स्वविवेकमा छाड्दा सम्पत्ति लुकाउने नियत रहने भएकाले कानुनी रूपमै बाध्यकारी बनाइनुपर्ने बताउँछिन् । मन्त्री मात्रै नभएर सांसद, उच्च पदस्थ कर्मचारीदेखि सार्वजनिक पदमा बस्ने सबैको सम्पत्ति अनिवार्य रूपमा सार्वजनिक हुनुपर्ने उनको भनाइ छ । सम्पत्ति सार्वजनिक नहुँदा पदमा बसेर उसले कति कमायो, कति सम्पत्ति जोड्यो भन्ने यकिन नहुने भएकाले पनि सम्पत्ति सार्वजनिक गरिनुपर्ने उनको धारणा छ । सत्तामा गएपछि अनियमितता गरेर सम्पत्ति जोड्ने प्रवृत्ति बढेकाले त्यसलाई रोक्न पनि अनिवार्य रूपमा सम्पत्ति विवरण सार्वजनिक गरिनुपर्छ । खोजेका बेला प्राप्त हुने गरी रेकर्ड अद्यावधिक गराएर राख्नुपर्छ, प्रधानांगले भनिन् । २०४८ सालको निर्वाचनपछि बनेको गिरिजाप्रसाद कोइराला नेतृत्वको सरकारले प्रधानमन्त्री र मन्त्रीले पद बहाल गरेको १५ दिनभित्र आफ्नो सम्पत्ति विवरण सार्वजनिक गर्नुपर्ने निर्णय गरेको थियो । त्यति बेला गृहमन्त्री शेरबहादुर देउवा थिए । त्यति बेलादेखि नै प्रधानमन्त्री र मन्त्रीहरूले सम्पत्ति विवरण सार्वजनिक गर्नुपर्ने प्रचलन बसेको हो । कानुनमा ६० दिनभित्र प्रधानमन्त्री तथा मन्त्रिपरिषद्को कार्यालयमा सम्पत्ति विवरण अनिवार्य बुझाउने त भनियो तर कानुनमै गोप्य राख्न सकिने प्रबन्धसमेत भएकाले सार्वजनिक गर्ने कि नगर्ने भन्नेबारे प्रधानमन्त्रीमै निर्भर रहने गरेको छ, एक मन्त्रीले भने ।"
फेरि घट्यो ब्याजदर,"ऋणको ब्याजदर घटेर एकल अंकमा पुगे पनि बैंकहरूमा अपेक्षित रूपमा अझै कर्जा माग बढ्न सकेको छैन । उपभोग र सेयर कर्जा केही बढे पनि उद्योग, निर्माणलगायत क्षेत्रको कर्जा बढ्न नसकेको उद्योगी व्यवसायी बताउँछन् । ठूला दल नेपाली कांग्रेस र एमालेको गठबन्धनमा सरकार बन्दा राजनीतिक स्थिरता हुने भएकाले सरकारको ध्यान आर्थिक गतिविधि चलायमान बनाउनेतर्फ जान्छ भन्ने अपेक्षा थियो, नेपाल उद्योग परिसंघका अध्यक्ष राजेशकुमार अग्रवालले भने, तर नयाँ सरकार बनेको करिब तीन महिनासम्म पनि सुधारका लागि प्रभावकारी काम भएको देखिएन । यसकारण उद्योग र निर्माण क्षेत्रले व्यवसाय विस्तारका योजना बनाउन सकेका छैनन् । यसका कारण पनि कर्जा मागमा अपेक्षा अनुसार बृद्धि नभएको हुनसक्छ ।चालु आर्थिक वर्षका तीन महिनाको अवस्था हेर्दा बजार माग बढ्न सकेको छैन । माग नै नभएपछि उद्योगहरू पूर्ण क्षमतामा सञ्चालन हुन नसकेको व्यवसायीहरूको भनाइ छ । उत्पादनमा कमी र गोदाममा रहेको वस्तु बिक्री नहुने अवस्थामा थप लगानी विस्तार गर्न नसकिने भएकाले अहिले उद्योगी व्यवसायीले कर्जा माग नगरेको अग्रवालले बताए । अघिल्ला वर्षको तुलनाका गत साउन र भदौमा सुधारका सामान्य संकेत देखिन मात्र थालेका थिए, गत असोजमा आएको बाढीपहिरोले ठूलो क्षति पुगेको छ । यसको असर प्रत्यक्ष रूपमा बजार मागमा पर्नेछ, अध्यक्ष अग्रवालले थपे, यसकारण निकट भविष्यमै उद्योग व्यवसायको अवस्था कस्तो होलाकेही भन्न नसकिने अवस्था छ ।यही अवस्थामा सुधारको सम्भावना देखिँदैन । गत साउन र भदौमा बैंक तथा वित्तीय संस्थाबाट निजी क्षेत्रमा प्रवाहित कर्जा ७३ अर्ब ३९ करोड (१४ प्रतिशत) ले मात्र बढेको छ । यद्यपी गत वर्षको सोही अवधिमा यस्तो कर्जा ३३ अर्ब ६० करोड (०७ प्रतिशत) मा सीमित थियो । वार्षिक बिन्दुगत आधारमा ०८१ भदौ मसान्तमा बैंक तथा वित्तीय संस्थाबाट निजी क्षेत्रतर्फ प्रवाहित कर्जा ६६ प्रतिशतले बढेको राष्ट्र बैंकको प्रतिवेदनले औंल्याएको छ ।गएको दुई महिनामा बैंक तथा वित्तीय संस्थाको निक्षेप ३५ अर्ब ३ करोड (०५ प्रतिशत) ले बढेको छ । गत वर्षको सोही अवधिमा यस्तो निक्षेप ७ अर्ब ५६ करोड (०१ प्रतिशत) ले घटेको थियो । वार्षिक बिन्दुगत आधारमा ०८१ भदौ मसान्तमा बैंक तथा वित्तीय संस्थामा रहेको निक्षेप १३८ प्रतिशतले बढेको छ । कर्जा विस्तारमा अपेक्षित मात्रामा सुधार नदेखिए पनि दसैंतिहारपछि विस्तारै गति लिने आशा कायमै रहेको नेपाल बैंकर्स संघका उपाध्यक्ष सन्तोष कोइरालाले बताए । गत वर्षको तुलनामा यस वर्ष पहिलो साढे २ महिनामा कर्जाको मागमा सुधार देखिएको थियो, उनले भने, असोजमा आएको भीषण बाढीपहिरोले ठूलो क्षति पुर्यायो । यसको असर अर्थतन्त्रमा कत्तिको पर्छ, त्यसका आधारमा कर्जाको माग बढ्न वा घट्ने निर्धारण हुन्छ । यद्यपि ब्याजदर धेरै घटिसकेकाले तिहारपछि कर्जाको माग बढ्ने सम्भावना अधिक रहेको कोइरालाले बताए ।कर्जाको माग न्यून रहेकाले बैंक तथा वित्तीय क्षेत्रको औसत कर्जा निक्षेप अनुपात (सीडी रेसियो) ७८४४ प्रतिशत मात्र छ । बैंक तथा वित्तीय संस्थासँग कुल निक्षेप ६६ खर्ब १५ अर्ब रुपैयाँ छ । त्यस्तै ५२ खर्ब ७६ अर्ब ऋण प्रवाह भएको छ । राष्ट्र बैंकको निर्देशनअनुसार बैंक तथा वित्तीय संस्थाले कुल निक्षेपको ९० प्रतिशतसम्म कर्जा दिन पाउँछन् । यसका आधारमा पनि बैंक तथा वित्तीय संस्थासँग ६ खर्ब ७७ अर्बभन्दा बढी ऋण दिन मिल्ने रकम छ । गत वर्षभरि नै बैंकहरू ऋण दिन मिल्ने पर्याप्त रकम राखेर बसेका थिए । ०८० असार मसान्तमा बैंक तथा वित्तीय संस्थामा झन्डै ५ खर्ब रुपैयाँ लगानीयोग्य रकम थुप्रिएको थियो । साउन मसान्तमा यस्तो रकम ३ खर्ब ७४ अर्ब, भदौमा साढे ४ खर्ब, असोज र कात्तिकमा ५ खर्बभन्दा बढी थियो । मंसिर, पुस र माघमा ६ खर्बभन्दा बढी ऋणयोग्य रकम रहे पनि फागुन र चैतमा ६ खर्बभन्दा तल झरेको थियो । त्यो सरकारले बैंकलाई स्थानीय तहको खातामा रहेको पैसा निक्षेपमा गणना गर्न दिएको सुविधा हटाएको बेला हो । त्यसपछि फेरि वैशाख र जेठमा ६ खर्बभन्दा बढी र असारमा पौने ८ खर्ब लगानीयोग्य रकम बैंकमा थुप्रिएको थियो । यस वर्ष पनि सोही अवस्था दोहोरिने संकेत देखिएको जानकार बताउँछन् ।अघिल्लो दुई महिनामा कर्जा विस्तारको अवस्था हेर्दा सुधार भएको छ । हरेक वर्ष दोस्रो त्रैमास अथवा दसैंतिहारपछि धेरै कर्जा प्रवाह हुने हो । यस वर्ष पनि त्यो सम्भावना छ, नेपाल राष्ट्र बैंकका प्रवक्ता रामु पौडेलले भने । वित्तीय क्षेत्रमा पर्याप्त तरलता र ब्याजदर कम भए पनि अपेक्षित रूपमा सरकारी खर्च बढ्न नसक्दा कर्जाको माग धेरै नबढेको उनले जनाए । गएका तीन महिनामा सरकारको राजस्व करिब १७ प्रतिशतले बढ्दा पुँजीगत खर्च करिब ८ प्रतिशत मात्र छ । राजस्व वृद्धिमा जस्तै पुँजीगत खर्चमा पनि सरकारले पहल गर्नुपर्छ, प्रवक्ता पौडेलले भने, त्यसो भएको अवस्थामा कर्जाको माग पनि बढ्छ ।"
लुम गाउँदेखि बर्लिनसम्म,"(काठमाडौं)एकातिर शिक्षण पेसा, अर्कोतिर फिल्म बनाउने हुटहुटी । घर सम्हाल्न मुगुमा पढाउनैपर्ने बाध्यता र आत्मसन्तुष्टिका लागि फिल्म बनाउँदै दुईलाई सन्तुलनमा राखेर जीवन बाँचिरहेका निर्देशक हुन् राजेशप्रसाद खत्री । लघु फिल्म निर्माणमा जालगेडी, जुलुङ्गो, एट अनदर विन्टर देखि ह्विल्स अन द बस सम्म आइपुग्दा राजेशले पेसा र प्यासन लाई समान्तर ढंगले अगाडि बढाइरहेका थिए । तर, पछिल्लो समय फिल्म र जीवनको सन्तुलन केही बिग्रिएपछि उनीफिल्म क्षेत्रबाट टाढिए । आफूलाई मन परेको क्षेत्रबाट अलग हुनुको पीडा र उकुसमुकुसमा राजेशले ३ वर्ष कटाए । खासमा राजेशले २०७१ मा सरकारी शिक्षकमा नाम निकालेका थिए । नियुक्ति बुझेर मुगुको लुम गाउँमा पढाउन सुरु गरेको १५ दिनमै काठमाडौंबाट कालोपोथीको टोली फिल्म निर्माणका लागि त्यहाँ पुग्यो । परीक्षण काल चलिरहेको थियो, राजेश जागिर जोगाउन चाहन्थे । तर मनमा नातामा काका पर्ने मीनले फिल्ममा काम गर्न बोलाए हुन्थ्यो भन्ने आशा पनि पालेका थिए । उहाँले झट्ट फिल्ममा काम गर्न बोलाउनुहुँदा खुसी लाग्यो । शिक्षक पेसा गए जाओस् भनेर उता लागिपरें । कसैलाई थाहै नदिई फिल्मतिर काम गरें, राजेशले भने, फिल्मको फ बुझेको थिइनँ । तर, कालोपोथी निर्माणका लागि पाँच महिना निकै मज्जासँग काम गरियो । राजेश अह्राएका काम तुरुन्तै फत्ते गर्थे । र, आफूले गर्न सक्ने अर्को जिम्मेवारीतिर नजर डुलाइरहन्थे । लोकल कोर्डिनेटर का रूपमा फिल्ममा जोडिएका उनले स्थानीयसँगको सहकार्यलाई सहजीकरण गरिदिन्थे । फिल्मको दौडधुपबीच राजेशलाई यो नै आफ्नो क्षेत्र हो भन्ने लाग्न थालिसकेको थियो । त्यसैले झन् मिहिनेत गरेर काम गरे । उनको त्यही मिहिनेत फिल्मको क्रेडिटमा देखियो, लोकल कोअर्डिनेटर बाट सिधै प्रोडक्सन म्यानेजर को टाइटल प्राप्त गरे । छायांकन सकेर कालोपोथीको टिम काठमाडौं फर्कियो । तर, राजेशलाई जागिरमा फर्कन सकस भयो । परिक्षण कालमा फिल्मतिर कुदेपछि सहजै जागिरमा फर्कन पाइन्छ भन्ने चिताएका पनि थिएनन् । त्यसैले गाउँकै कलासाहित्यमा रुचि राख्ने न्यायाधीशलाई आफ्नो रहर अनि बाध्यता सुनाएर जागिरमा फिर्ता गराइदिन अनुरोध गरे । जागिर बालबाल जोगियो । बालबालिका पढाउन सुरु गरे । राजेशको फिल्मप्रतिको भोक भने बढेर गएको थियो । त्यतिबेला कालोपोथी मा प्रयोग भएका सबै कागजी सामग्री उनैसँग थिए । कथा बाहिरिएला भन्ने डरले निर्देशक मीनले सबै कागज जलाइदिन राजेशलाई जिम्मा दिएका थिए । तर, राजेशलाई भने ती कागजको माया लाग्यो । उनी सबै कागजी सामग्रीलाई बोरामा हालेर विद्यालय फर्किएका थिए । एक वर्ष लगाएर ती सबै पढे । अनि बल्ल उनलाई थाहा भयो, त्यो कागज त स्क्रिप्ट पो रहेछ । अहिले थाहा भयो स्क्रिप्ट त फिल्मको संविधान हो, त्यहीअनुसार फिल्म खिचिन्छ । त्यो पढ्दापढ्दै मलाई स्क्रिप्ट भनेको यो हुँदो रहेछ भन्ने भयो, राजेशले भने । कालोपोथीको स्क्रिप्ट पढिसकेपछि राजेशलाई यो त आफ्नै गाउँठाउँको कथा हो भन्ने लाग्यो । त्यस्तो कथा आफूले पनि लेख्न सक्ने आत्मविश्वास पलायो । त्यही आत्माविश्वासमा स्क्रिप्ट लेखे जालगेडी । जालगेडी लेखिसकेपछि पनि फिल्म बनाउन थुप्रै ठाउँ धाए । कसैले फिल्म बनाइदिन्छ कि भनेर कहिले मण्डला थिएटरमा घण्टौं बिताउँथे । त्यतिबेला मीन कालोपोथी लिएर विदेशतिर थिए । साम्तेन भुटियाले फिल्म बनाइदेलान् भन्ने आशा थियो । उपेन्द्र सुब्बाले आफ्नो कथा सुनिदेलान् भन्ने सोच थियो । राजन खतिवडालाई कथा सुनाउँथे । ६ महिना मुगु, बाँकीको समय स्क्रिप्ट बोकेर काठमाडौं । कथा लेखनपछिको लामो समय राजेशको निर्माताको खोजीमै बित्यो । एक दिन ज्याज प्रोडक्सनका अनिल न्यौपानेले राजेश आफैंलाई फिल्मको निर्देशक हुन सुझाए । अनि आफू सिनिमेटोग्राफरका रूपमा जोडिने वाचा गरे । अनिलकै कारण आफू निर्देशक बनेको राजेश बताउँछन् । मलाई निर्देशक बनाउने अनिल हो । तर, फिल्मको गुरु त मीन नै हो । उहाँको ब्याग बोकिदिन्थें । उहाँ जहाँ जानुहुन्थ्यो त्यसरी नै झोला बोकिदिएर पछिपछि हिँड्थें । तर, उहाँलाई म पनि फिल्म बनाउन चाहन्छु भन्न कहिल्यै आँट आउँदैन थियो । त्यसैले मैले जालगेडीको कथा मीन अंकललाई देखाउन सकिनँ, राजेशले भने ।जालगेडी बनाउनुअघि राजेशको हातमा २३ लाख थियो । त्यति पैसाले फिल्म बन्दैन थियो । बाँकीको पैसाको सँग माग्ने भन्ने असामन्जस्यमा राजेश थिए । दिदीसँग घुर्की लगाएर फिल्म बनाउने पैसा मागे । दिदीले सोचेभन्दा सजिलैसँग पैसा दिएपछि उनी फिल्म बनाउन तम्सिए । ७ लाख २५ हजार जम्मा गरेर फिल्म बनाउन हिँडे । फिल्म बनाएपछि के गर्ने कसो गर्ने भन्ने उनलाई थाहै थिएन । सोचेका पनि थिएनन् । पछि मीनले सबै कुरा थाहा पाएपछि व्यवस्थापन गरिदिए । जालगेडी बनाइसकेपछि लघु फिल्मको विशाल बजारमा पनि ठोक्किन पुगे । जालगेडी बुसानमा छनोट भयो । मीनले बर्लिनको जेनेरेसन सेक्सन मा फिट हुन्छ भनेर त्यता पनि आवेदन भरेका रहेछन् । त्यही विधामा फिल्मले अवार्ड पनि जित्यो । हस्याङफस्याङ गर्दै राजेश अवार्ड थाप्न मुगुबाट बर्लिन उडे । सुरुमा महोत्सवमा जान भिसा नदिएको दूतावासले अवार्ड नै जितेपछि तुरुन्तै भिसा दियो । बर्लिन पुगेर त्यो विधामा नेपालबाट पहिलो पटक अवार्ड थाप्दाको क्षण सम्झँदा अहिले पनि राजेशलाई सपनाझैं लाग्छ । कसैले पनि अवार्ड जित्ला भनेर सोचेको थिएनन् । मैले त रमाइलो गर्दै फिल्म बनाएको थिएँ, राजेशले भने । त्यही अवार्डमार्फत उपलब्धिका थुप्रै ढोकाहरू राजेशका लागि खुल्न थाले । बुसानको एसियन फिल्म एकेडेमीमा पढ्न पाए । बर्लिनको बर्लिनाले ट्यालेन्टमा सहभागी भए । ग्लोबल मिडिया मेकर्समार्फत अमेरिकामा ४२ दिन पढ्न पाए । यही सिकाइहरूले नै विस्तारै राजेशलाई फिल्म बुझायो । पहिलो फिल्मपछि राजेशले जुलुङ्गो बनाए । ह्विल्स अन दि बस निर्माण गरे । एट अनदर विन्टर बनाए । फिल्म बनाइरहँदा पनि राजेशले विद्यालयमा भने पढाउन छाडेका थिएनन् । फिल्मकै कारण देशविदेश, अन्तरवार्ताहरूमा छाउन थालेसँगै धेरैले उनले जागिरमा ठगिरहेका छन् भन्ने पनि सोचे । हुन पनि हो । एकातिर जागिर, अर्कोतिर फिल्म । अहिले पनि म जागिर छाड्न सक्दिनँ । भित्रैदेखि डर छ, जागिर छाडेर भोलि गएर के गर्ने भन्ने, उनले आफ्नो डर सुनाए । राजेश पहिला यस्तो विद्यालयमा पढाउँथे, जहाँ जम्मा ४ जना विद्यार्थीलाई पढाउन ३ शिक्षक थिए । विद्यार्थी थोरै हुँदा राजेशलाई फिल्मको काम गर्न सहज हुन्थ्यो । जागिरमा ठगेको भन्ठानेकाहरूले उनलाई ३ वर्षअघि थुप्रो विद्यार्थी भएको विद्यालयमा सरुवा गरिदिए । आनन्द आधारभूत विद्यालयमा विद्यार्थी संख्या ७० थियो । कक्षा १ देखि ८ सम्मलाई पढाउनुपर्ने भयो । त्यसैले सन् २०२० यता राजेशका फिल्म निर्माण ठप्पजस्तै बने । फिल्म बनाउन नपाउँदाको छटपटीले उनलाई डिप्रेसन भयो । त्यो तीन वर्ष कसरी फुत्किने भन्दाभन्दै समय गयो । एन्जाइटी, फ्रस्ट्रेसन बढ्न थाल्यो । मानसिक स्वास्थ्य नै नराम्रो भएपछि कति सम्बन्धहरू बिग्रिँदै गए, राजेशले भने, जालगेडी र जुलुङ्गोपछि तत्काल राम्रो प्रोजेक्ट नभएको भए ठूलो सपना देखिँदैन थियो । ब्याक टु ब्याक राम्रो प्रोजेक्ट आइरहेको समयमा झ्वाट्ट पूर्णविराम लाग्दा उकुसमुकसु भयो । यो तीन वर्ष एकदमै गाह्रो भयो । यही उकुसमुकसबीच फेरि शाम्बाला को टोली छायांकनका लागि डोल्पो जाँदै गरेको खबर फ्याट्ट सुने । यो खबरले ३ वर्षदेखि खुम्चिएको राजेशको रहरको तंग्रियो । उनी मीनको फोनको पर्खाइमा थिए । लाइन प्रोड्युसरको काम गर्ने हो ? काठमाडौंबाटै मीनले राजेशलाई सोधे । उनले एकै स्वासमा जवाफ दिए डन । यो विद्यालयले अब जे भने पनि भनोस्, जागिर नै गए पनि त्यसलाई स्विकारौंला भनेर हिँडे । उनीहरूभन्दा ५ दिन अगाडि म डोल्पा पुगेका थिएँ, राजेश शाम्बालामा जोडिँदाको क्षण सम्झन्छन् । त्यतिबेला शाम्बालाको सबै व्यवस्थापन हेरिदिएँ । टोलीलाई छायांकन सकाएर काठमाडौं फर्काएको दिन राजेशले आफ्नो शरीरमाछुट्टै ऊर्जा सञ्चार भएको महसुस गरे । ३ वर्षदेखि गह्रौं भएको शरीर त्यसै हलुङ्गो भइदियो । फिल्मकर्मी राजेश फेरि ब्युँतिए । संसारमा जस्तो चुनौती आओस् मलाई मन पर्ने फिल्म मेकिङ नै रहेछ है भन्ने त्यही दिन थाहा भयो । तीन वर्षअघिसम्म त फिल्म बनाउन सक्दिनँ होला भनेर रोकिएको थिएँ । तर, शाम्बालापछि ब्युँतिएँ अनि नयाँ स्क्रिप्ट लेख्न बसें, उनले भने । राजेश ईसीडीदेखि कक्षा ३ सम्मलाई पढाउँछन् । हुन त उनको नियुक्ति कक्षा १ देखि ५ सम्मलाई पढाउनुपर्ने हो । तर, अहिले उनी जहाँ पढाउँदै छन्, त्यहाँ कक्षा ३ सम्म मात्र छ । उनले पढाउने विद्यालय श्री जनजागृति आधारभूत विद्यालय सदरमुकामबाट हिँडेर २ दिनमा पुगिन्छ । कथाको स्रोत आफ्नै घरबालबालिका, विद्यालय अनि विद्यार्थी (छात्रा) । राजेशले अहिलेसम्म बनाएका अधिकांश लघु फिल्ममा यही विषयहरू दोहोरिएका छन् । यस पटक लेख्दै गरेको चम्पा मा पनि त्यही बालमनोविज्ञान अनि शिक्षाका मुद्दा समेटिएका छन् । विद्यालय, विद्यार्थी र शिक्षा मूल केन्द्रमा छन् । उहिल्यैदेखि महिलालाई मनोरञ्जनको साधनका रूपमा मात्रै किन लिइयो ? आफूभित्रको यही प्रश्नको खोजमा राजेशले चम्पा लेखेका हुन् । मुगुतिर विवाहमा जन्ती आएकाहरूलाई मनोरञ्जन गराउन एक किसिमको पपेट (चम्पा) नचाइन्छ । त्यसमा गाइने गीतको शैली नै फरक हुन्छ । त्यही गीतमा रातभर जन्ती नाच्छन्, चम्पाले नै उनीहरूलाई मनोरञ्जन गराउँछ । डोकोबाट बनाइएको चम्पाको आकृति सँधै किन महिलाको बनाइयो ? यस्तै प्रश्नहरूले राजेशलाई यो फिल्म लेख्न लगाएको हो । शिक्षक भएर मुगुका प्रत्येक गाउँमा ३४ वर्ष बिताइरहँदा राजेशले थुप्रै चम्पाहरू भेटे । आफ्नै पत्नीलाई हेरे । जो आफ्नो शिक्षण पेसा छोडेर छोराहरू पढाउन काठमाडौंमा छिन् । उनकी पत्नी ११ वर्षदेखि २ छोराको साथमा काठमाडौंमा छिन् । ठूलो छोरा हिमालयन ह्वाइट हाउसमा ११ मा पढ्दै छन् । अर्को ७ कक्षामा पढ्दै छन् । मैरै श्रीमतीले पनि कहिलेकाहीँ आफ्नो अस्तित्व सबै गुम्यो भनेर भडास पोख्छिन् । उसको मनोभावलाई बुझ्न चुकिसकेको छु । उसका कतिऔं वर्ष हराइसकेको छ, ती समयलाई म फर्काउन सक्दिनँ । मेरै घरबाट उदाहरण निस्कियो, उनले भने । राजेशले चम्पा को कथा स्रोत पनि आफ्नै घरलाई बनाएका छन् । राजेशले आफ्ना अघिल्ला कथाहरू पनि दिदीहरूकै जीवनबाट टपक्क टिपेका हुन् । राजेशका ६ दिदी । बुबा र बजैले उनका दिदीहरू र राजेश सँधै फरक व्यवहार गर्थे । राजेशले दूध खान पाउँथे, दिदीहरूलेसुँघ्न पनि पाउँथेनन् । त्यही दूध चलाए मात्रै पनि दिदीहरूले गाली पाउँथे । राजेश बुबा र बजैको यो व्यवहारलाई टुलुटुलु हेर्थे मात्र, गर्न केही सक्दैन थिए । दिदीहरूलाई गरेको त्यही व्यवहारको भडास चम्पा मा पनि पोखेका छन् ।जालगेडी मै पनि दिदीहरूको त्यही आवाज उनले पस्केका थिए । आफ्नो उमेर समूहका पुरुषहरू विद्यालय जाँदा जालगेडी विद्यालय जान पाउँदिनन् । कलिलै उमेरमै बडेमानका वस्तु चराउने जिम्मा पाएकी छन् । नयाँ कुरा सिक्न जान्न खोज्ने यही पात्र भने विद्यालयदेखि परको संसारमा हुर्कंदै हुन्छ । उनको त्यही नयाँ कुराप्रतिको खोज, जिज्ञासामार्फत नै जालगेडी मा राजेश आफ्ना दिदीहरूको अवस्था देखाएका थिए । घर नै एक प्रकारले समाज हो । समाजमा अभ्यास भएकै कुरा त मेरो घरमा हुन्छ । असन्तुष्टिका यस्तै उकुसमुकुसलाई मैले यो नयाँ फिल्ममा पनि प्रस्तुत गर्दै छु, राजेशले भने । जुलुङ्गो मै पनि प्रमुख पात्र बालिका हुन् । विद्यालय जाँदै गर्दागर्दैको समयमा कसरी बालिकाहरू घरको काममा बाँधिएर विद्यालयबाट टाँढिन्छन् भन्ने विम्बहरूको प्रयोगमा भनिएको जुलुङ्गो मै पनि विद्यालय र छात्राहरूको अवस्था देखाइएको छ । राजेशले आफ्नो कलाप्रतिको मोहलाई भने सन् २००८ तिरै चाखिसकेका थिए । त्यतिबेला कर्णाली आर्ट्स सेन्टरबाट उनी गुरुकुल प्रवेश गरेका थिए । १९ वर्षको उमेरमा बिहे गरेका राजेशको त्यतिन्जेल सन्तान जन्मिसकेको थियो । सन्तान हुर्काउनै पर्यो । छोराहरू सानै हुँदा, ६ महिना कर्णालीमा कमाउँथे अर्को ६ महिना सपना खोज्दै काठमाडौं आइपुग्थे । मण्डला चाहर्थे । विपिन कार्कीको पछिपछि लाग्थे । सुनील पोख्रेललाई पछ्याउँथे । पैसा तिरेर केही सिक्छु भन्ने अवस्था थिएन । त्यसैले सुनील पोख्रेल जहाँ गफिन पुग्थे, उनीहरूकै कुराकानीबाट सिक्न खोज्थे । ४ वर्ष यसरी हिँड्दा कलालाई नजिकबाट महसुस गर्न पाए । गुरुकुल बन्द भएपछि भने सौगात मल्ल, विपिन कार्कीहरू कहाँ पुग्थे । उनीहरूले पढ्ने स्क्रिप्ट हेर्थे । काठमाडौं बस्दा गोजीको पैसा रित्तिन्थ्यो, मुगु फर्किन्थे । यसरी ४५ वर्ष बित्दा एक समयमा आएर म यस्तो गर्न कुनै हालतमा सक्दिनँ भन्ने पनि लाग्यो । फेरि बच्चाहरूको फिस भर्ने समय आइहाल्थ्यो अनि म मुगु कुद्थें, राजेशले भने । अहिले पनि लघु फिल्मले बाँच्ने आधार दिइसकेको छैन, त्यसैले राजेशका लागि जागिर अत्यावश्यक छ । फिल्म छाड्न पनि उनी सक्दैनन् । सरकारले नै मलाई शिक्षण पेसाबाट निलम्वित गर्यो भने छोडौंला । तर अहिलेसम्म छाड्ने आँट नै आएको छैन । फिल्म मेकिङका लागि त वैरागी हुनुपर्छ । वैरागीको उद्गम बिन्दुसम्म म पुगें भने केही न केही निकाल्न सक्छु, उनले आफ्नो दोधार सुनाए, मलाई फिल्म मेकिङ छोड्नु छैन । म फिल्ममेकिङको जुनसुकै काममा पनि रमाउन सक्छु ।फिचर फिल्मले बाँच्ने आधार दियो भने म जागिर छाड्न सक्छु । अहिलेलाई दुवैलाई सम्हालेर अगाडि बढ्नुपर्ने मेरो बाध्यता छ ।"
परराष्ट्रमा सवा सय दरबन्दी सिर्जना,"सहसचिव र उपसचिवमा ६६० जना माग लोक सेवा आयोगले निजामती सेवाअन्तर्गत विभिन्न सेवा समूहअन्तर्गत सहसचिव १ सय ५० र उपसचिव ५ सय १० जना पदपूर्ति गर्न विज्ञापन निकालेको छ । आयोगले हरेक वर्ष असोजको अन्तिम बुधबार सहसचिव र उपसचिवको विज्ञापन निकाल्छ । प्राविधिक र अप्राविधिक सहसचिव एवं उपसचिवको पदपूर्ति मुख्यतः ज्येष्ठता, कार्यसम्पादन, आन्तरिक प्रतिस्पर्धा र खुला प्रतिस्पर्धाबाट गरिन्छ । आयोगका अनुसार खुला र समावेशीका आधारमा पद संख्या निर्धारण हुन्छ ।"
नेपाल विश्वविद्यालयमा प्रधानमन्त्री कुलपति नरहने,"(काठमाडौं)विश्वविद्यालयमा प्रधानमन्त्री कुलपति र शिक्षामन्त्री सहकुलपति रहने अभ्यासभन्दा भिन्न तरिकाबाट नेपाल विश्वविद्यालय स्थापना हुने भएको छ । राष्ट्रपति रामचन्द्र पौडेलले गत बुधबार प्रमाणीकरण गरेको नेपाल विश्वविद्यालयसम्बन्धी विधेयकमा प्राज्ञिक व्यक्तिकै नेतृत्वमा संरक्षक परिषद् (बोर्ड अफ ट्रस्टी) रहने व्यवस्था गरिएको छ । नेपाल विश्वविद्यालय नवलपरासीको गैंडाकोट नगरपालिकामा स्थापना र सञ्चालन हुने प्रस्ताव छ । नेपाल विश्वविद्यालय तयारी पूर्वाधार विकास समितिका अध्यक्ष डा अर्जुन कार्कीले अब भौतिक र शैक्षिक पूर्वाधार निर्माण अघि बढ्ने बताए । प्रतिनिधि र राष्ट्रिय सभाबाट विश्वविद्यालय स्थापनासम्बन्धी विधेयक पास भएर राष्ट्रपतिबाट प्रमाणीकरण पनि भयो, उनले भने, विश्वविद्यालय सञ्चालनका लागि तयारीको काम तीव्र रूपमा अघि बढाउँछौं ।अहिले सञ्चालनमा रहेका विश्वविद्यालयमा सर्वोच्च निकायका रूपमा सभा रहने र त्यसको अध्यक्षता कुलपतिका रूपमा प्रधानमन्त्रीले गर्ने प्रचलन छ । नेपाल विश्वविद्यालयमा भने पारित विधेयकअनुसार सर्वोच्च निकायका रूपमा संरक्षक परिषद् रहनेछ । कुलपति संरक्षक परिषद्का सदस्यबाट चयन गरिनेछ । विश्वविद्यालयको कुनै पनि निकायमा प्रधानमन्त्री, मन्त्री रहँदैनन् । शैक्षिक विकास तथा उन्नयनको क्षेत्रमा उत्कृष्ट योगदान गरेका शिक्षाविद्, नेपाल विश्वविद्यालय स्थापना वा सञ्चालनमा योगदान गरेका प्राज्ञिक व्यक्ति, उद्योगपति, रोजगारदाता र किसान एकएक जना, दाता र सार्वजनिक प्रशासन, व्यवस्थापन, प्राज्ञिक अनुसन्धानको क्षेत्रमा योगदान गरेका व्यक्ति परिषद्का सदस्य मनोनीत हुनेछन् । उनीहरूमध्येबाट परिषद्ले कुलपति चयन गर्नेछ । कुलपतिको कार्यकाल ४ वर्षको मात्र हुनेछ । उपकुलपति, शिक्षा मन्त्रालयका सचिव, विश्वविद्यालय अनुदान आयोगका सचिव, प्रदेशस्थित शिक्षा हेर्ने मन्त्रालयका सचिव, विश्वविद्यालय रहेका स्थानीय तहको प्रमुख र रजिस्ट्रार संरक्षक सदस्यको सदस्य रहनेछन् ।उपकुलपति र रजिस्ट्रारको नियुक्ति खुला प्रतिस्पर्धाका आधारमा हुने व्यवस्था गरिएको छ । परिषद्का सदस्यको संयोजकत्वमा गठित उपकुलपति छनोट तथा सिफारिस समितिले योग्य उम्मेदवारबाट दरखास्त आह्वान गर्नुपर्ने प्रावधान छ । सिफारिसका आधारमा परिषद्ले १५ दिनभित्र उपकुलपति र रजिस्ट्रार नियुक्त गरिसक्नुपर्छ ।विद्यावारिधि गरेको, १५ वर्षको प्राज्ञिक अनुभव भएको र ३५ वर्ष उमेर भएको व्यक्ति उपकुलपति बन्न सक्नेछ । साविकका विश्वविद्यालयमा जस्तै कार्यकारी प्रमुखको हैसियतमा कार्यसम्पादन गर्न उपकुलपति रहने व्यवस्था गरिएको हो । ४ वर्षे कार्यकाल पूरा गरेको उपकुलपति पुनः नियुक्त हुन नसक्ने प्रावधान छ । स्नातकोत्तर गरेको, शैक्षिक प्रशासन र प्राज्ञिक क्षेत्रमा १० वर्षको अनुभव प्राप्त व्यक्ति रजिस्ट्रार हुन सक्नेछन् । सिफारिस समितिको सिफारिसका आधारमा कुलपतिले रजिस्ट्रारको नियुक्ति गर्नेछन् ।पदीय जिम्मेवारी पूरा नगरे, आचरणअनुसार काम नभए, विश्वविद्यालय हितविपरीत काम गरे कुलपति, उपकुलपति र रजिस्ट्रारलाई हटाउन सकिने व्यवस्था पनि प्रमाणीकरण भएको विधेयकमा उल्लेख छ । उनीहरूविरुद्ध ती आरोपमा कम्तीमा ३ सदस्यले लिखित निवेदन दिए छानबिन समिति गठन गर्नुपर्नेछ । समितिले कारबाहीका लागि सिफारिस गरे बहुमत सदस्यले कुलपति, उपकुलपति र रजिस्ट्रारलाई पदबाट हटाउन सक्नेछन् ।विश्वविद्यालयले शैक्षिक कार्यक्रम सञ्चालनका लागि विषयअनुसार स्कुलहरू सञ्चालन गर्नेछ । स्कुलमा डिन रहनेछन् । त्यस्तै, अनुसन्धान केन्द्रको प्रमुखमा निर्देशक रहने व्यवस्था गरिएको छ । अध्यापक, अनुसन्धानकर्ता र कर्मचारी विश्वविद्यालयले नियुक्त गर्नेछ । विश्वविद्यालयले सम्बन्धन भने वितरण गर्नेछैन । अन्तरविधात्मक अवधारण (लिबरल आटर््स) मा आधारित बहुविधागत विश्वविद्यालय स्थापना गर्ने जनाइएको छ ।"
'दान को दुःखान्त,"आजभन्दा करिब २४ सय वर्षअघि दक्षिण एसियाको केन्द्रको शासनमा रहेका चाणक्यद्वारा प्रतिपादित साम, दाम, दण्ड, भेद को नीति राजनीति, कूटनीति, द्वन्द्वदेखि व्यक्तिगत तथा संस्थागत हितसम्म उसैगरी अनुसरण भइरहेको छ । त्यसमध्ये दोस्रो जुक्ति अर्थात् दामको संक्षिप्त अर्थ हो पैसा वा सम्पत्तिमार्फत आफ्नो पक्षमा ल्याउनु । सत्ताको नेतृत्वकर्ता दल एमालेको केन्द्रीय कार्यालय निर्माणका लागि एक निश्चित व्यापारीको दान लिन सत्तारूढ दल एमालेले गरेको निर्णय चाणक्यको दाम को नीतिसँग तुलनायोग्य बनेको छ । राजनीतिक दलहरूको घोषित मूल उद्देश्य आमजनको सेवा हो । शिक्षा, स्वास्थ्य, रोजगारी र पूर्वाधार नेपालमा कहाँ छ ? किन छ ? यसको जिम्मेवार को हो ? र, अब राज्यको नेतृत्वसँग के कस्तो योजना छ ? यो लेखाजोखा समाजले गरिरहेको छ । यसका लागि गृहकार्य गर्नुको सट्टा सत्तारूढ दलले पार्टी कार्यालय बनाउन निश्चित व्यापारीसँग अपारदर्शी माध्यमबाट सहयोग लिने प्रवृत्तिले दलविशेष कमजोर हुनेमा शंका छैन । जनताको लोकप्रिय तथा निर्वाचन क्षेत्रविशेषबाट प्राप्त सिटको मर्यादा राख्न पनि दलहरूले पारदर्शी हिसाबकिताब राख्न अपरिहार्य छ । तर, यो आधारभूत विषयमा पनि ध्यान नदिँदा अलोकप्रिय बनेका दलहरूले आफ्नो चिन्ता गरून्, नगरून्, उनीहरूले जानून् । तर, यस्ता प्रवृत्तिले जनताले आफ्नो निर्णय आफैं गर्ने व्यवस्था कमजोर नबनोस्, यस विषयमा चिन्ता गर्नैपर्ने भएको छ ।दुई वटा संविधानसभा तथा पछिल्ला संसद्हरूमा व्यापारीहरूको प्रवेश उल्लेखनीय घटनाका रूपमा स्थापित छ । ल्हारक्याल लामा, इच्छाराज तामाङजस्ता व्यक्तिहरू सभासद तथा सांसद भएका छन् । यही संसद्मा पनि पटकपटक मन्त्री भइसकेका, पार्टीभित्र प्रभावशाली भूमिकामा रहेकाहरूले समानुपातिकतर्फबाट सांसद बनेका छन् । मुख्यतः उनीहरू आफ्नो राजनीतिक प्रतिबद्धता र निरन्तरताका कारणले भन्दा पनि पार्टीलाई गरेको आर्थिक सहयोग र पार्टीले उपलब्ध गराएको अवसरको लेनदेनका कारण सभासद बन्न सफल भएका हुन् । २०७० मा एमालेबाट सभासद बनेकी राज्यलक्ष्मी गोल्छाले त पार्टीलाई पटकपटक गरी सात करोड रुपैयाँ बुझाएको सार्वजनिक वक्तव्य नै दिएको विषय स्मरणीय छ । उनीहरूमध्ये कैयौं अहिले संसद् वा पार्टी राजनीतिमा देखिँदैनन् । उनीहरू किन राजनीतिमा आएका थिए, कता गए भन्ने पत्तो छैन ।सांसद मात्रै होइन, राजदूतदेखि विभिन्न संस्थाका राजनीतिक नियुक्तिमा यस्तै प्रवृत्ति देखिन्छ । अर्थात् आर्थिक सहयोग र पदीय अवसरको साटफेर भएको पाइन्छ । लिनेले लिन्छ, दिनेले आफ्नो स्वार्थ पूरा भएपछि राजनीतिक मैदान छाडेर हिँड्छ । त्यसका लागि कोही जवाफदेही बन्नुपरेको छैन । पछिल्लो प्रकरण यही प्रवृत्तिको विकसित स्वरूप मात्रै हो । अब यो प्रवृत्ति अन्त्य हुनुपर्छ । यति बेला एमाले अध्यक्ष तथा प्रधानमन्त्री केपी शर्मा ओलीबाट जवाफ अपेक्षित छ, उनको जवाफले सरकार र एमाले मात्र होइन, सत्तामा उसको प्रमुख सहयोगी कांग्रेस, तीन महिनाअघिसम्म सरकारको नेतृत्वमा रहेको माओवादी र अहिले प्रतिपक्षमा रहेको नयाँ दल रास्वपाले पनि आत्मचिन्तन गर्नु आवश्यक छ । पुराना दलका अपारदर्शी प्रवृत्तिले जनतामा निराशा बढाएको विषय लुकेको छैन । देशले नेतृत्वको मात्र विकल्प खोजेको होइन, प्रवृत्तिको पनि विकल्प खोजेको छ । प्रवृत्तिको विकल्प खोज्ने हो भने संसदीय राजनीतिक प्रतिस्पर्धामा आएका दलले राजनीतिक भविष्य उज्ज्वल देखाउन सकेका छैनन् । किनकि वैकल्पिक राजनीतिको आशा देखाएर आएको रास्वपाले कस्ता उम्मेदवारलाई संसद्मा पठाएको थियो भन्ने ढाकाकुमार श्रेष्ठ प्रकरणले नै स्पष्ट पारेको छ । किनकि रास्वपा सरकारमा जाने भएपछि उनले एक मेडिकल व्यवसायीबाट दुई करोड मागेका थिए जसको बदलामा उनले मन्त्री बनेबापत सहयोग गर्ने वचन दिएका थिए । संयोगले अडियो सार्वजनिक भएपछि ढाकाकुमार रास्वपाबाट निष्कासित भए तर पनि यो प्रकरणले के देखिन्छ भने पुराना र नयाँ दलमा पनि वित्तीय अनुशासनको व्यापक अभाव छ । राजनीतिक दल लोकतन्त्रका संवाहक हुन् तर संवाहक नै कमजोर धरातलमा उभिए भने समग्र संरचना नै कमजोर हुन्छ भन्ने चिन्ता हो । त्यसैले पुराना दल सच्चिन र नयाँ दलले सिक्न अझै धेरै छ, यसका लागि सत्तारूढ दलले पार्टी केन्द्रीय कार्यालय प्रकरणलाई पुनर्विचार गर्नुपर्छ, यसबाट एमाले र सबै दलका लागि शिक्षा बन्नुपर्छ ।"
भ्रष्टाचारलाई मलजल गर्ने ओलीचरित्र,"म भ्रष्टाचार गर्दिनँ, भ्रष्टाचार हुन पनि दिन्नँ भन्ने प्रधानमन्त्री केपी शर्मा ओलीले भ्रष्टाचार मुद्दा लागेका व्यवसायी मीनबहादुर गुरुङबाट पार्टी कार्यालय बनाउनकै लागि १० रोपनी १४ आना जग्गा लिएका छन् । कीर्तिपुर नगरपालिकाको मैत्रीनगरस्थित ढुंगेअड्डामा रहेको जग्गामा अत्याधुनिक भवन बनाउने जिम्मा पनि उनै गुरुङले पाएका छन् । एक व्यवसायीले कुनै राजनीतिक दलका लागि यति ठूलो रकम दान किन दिए ? यदि उनलाई फाइदा नहुने हो भने व्यवसायीले जग्गा पक्कै दिने थिएनन् । आफूले गरेका कर्तुतबाट बच्नका लागि गुरुङले एमालेलाई हात लिएका हुन् भन्दा फरक पर्दैन । यसले एमालेलाई त फाइदा भयो होला तर सिंगो देशलाई भने घाटा भयो । किनभने देशमा भ्रष्टाचार गर्नेले पार्टीलाई रकम बुझाउन सक्यो भने र यसरी नै चोखिन पाउने भए भन्ने भाष्य स्थापित हुने भयो । अहिले त गुरुङले एमालेलाई सहयोग गरेर आफूलाई सुरक्षित गरे, भोलि कांग्रेस, माओवादी वा अन्य पार्टीमा पनि यसरी नै व्यवसायीले दानका नाममा मोटो रकम बुझाउने हो भने अवस्था कस्तो रहला ? देशको अवस्थाप्रति बेखबर रहने राजनीतिक दलहरू भ्रष्टाचारीको फाइल बन्द गर्न तम्तयार देखिन्छन् । भ्रष्टाचार अभियोग लागेका व्यक्ति मन्त्री बन्छन्, सांसद छन्, उनीहरूको पद कहिले जाँदैन । देश बनाउँछु भन्ने अभियान बोकेर हिँडेका ओली किन लोभ र मोहमा फसे भन्ने प्रश्न सर्वत्र फैलिएको छ । हुन त जनताले विरोध गर्दा केही हुँदैन भन्ने नेताहरूलाई थाहा भएरै यस्तो विकृति मौलाएको हो । पाँच लाख संगठित सदस्य भएको दलले पार्टी कार्यालय बनाउन भ्रष्टाचारका दोषीको साथ लिनुपर्ने दिन आएको हो ? गुरुङसँग एमालेले किन काँध मिलाएर हिँड्न खोज्यो ? भ्रष्टाचार गर्दिनँ भनेर सार्वजनिक ठाउँमा बोल्दै हिँड्ने अनि भ्रष्टाचारीलाई संरक्षण गर्ने कस्तो दोहोरो चरित्र हो पार्टी अध्यक्ष ओलीको ? भोलि कतै एमालेबाट समानुपातिक सांसद भएर मन्त्री पद खाने भित्री योजना त छैन गुरुङको ? विडम्बना, पार्टीमा योगदान गर्नेले स्थान पाउँदैनन्, तर यस्तै दानदक्षिणा दिनेले भने अवसर पाइरहनेछन् ! पुरुषोत्तम घिमिरे, जोरपाटी, काठमाडौं"
सरकारको अधुरो सहुलियत,"गत ११ र १२ गतेको भारी वर्षाले उत्पन्न गराएको बाढीपहिरोले मुलुकका विभिन्न ग्रामीण एवं सहरी स्थानमा ठूलो क्षति पुर्यायो । दसैंमा परिवार, आफन्त, साथीहरूसँग रमाउने सपना साँचेर अध्ययन र पेसागत स्थानबाट जन्मस्थान जान खोज्दा बसको टिकट पाउनै मुस्किल पर्यो, पाएको टिकट पनि दोहोरोतेहरो परेर तनाव मात्र भयो । बस यातायात, बिग्रेका सडकको मर्मत र यात्रीको सहजीकरण गर्ने दायित्व सरकारको भए तापनि यसतर्फ कुनै चासो चाहेन ।मध्यम र निम्नस्तरीय जनतालाई भन्दा धनी, व्यापारीको पछि लाग्ने सरकारले जनताको सुविधाका नाममा काठमाडौंदेखि भैरहवासम्म नेपाल वायुसेवा निगमको न्यारोबडीले फूलपातीका दिन मात्र उडान गर्ने निर्णय गरेर जनताको माझ लोकप्रियता देखायो । तर, काठमाडौंबाट भैरहवा ७ हजार र फर्किंदा ३ हजार ८ सय ९० भाडा असुलेको छ । जबकि बुद्ध, यति र श्री एयरलाइन्सले न्युनतम ५ हजार २ सयदेखि अधिकतम ८ हजार चार सय रुपैयाँ लिने गरेका छन् । विशेष चार्टरका रूपमा एक दिनका लागि मात्र पुर्याएको हवाई सेवा कम्तीमा तीनचार दिनसम्म नियमित गर्न सरकारले चाहेन । साँच्चिकै सरकारले राष्ट्रिय पर्वमा जनतालाई यात्रा सुविधा प्रदान गर्न चाहेको भए सरकारी ध्वजावाहक र अन्य निजी विमान कम्पनीलाई परिचालन गर्न सक्थ्यो । दसैंजस्तो राष्ट्रिय पर्वमा सरकारले लाभहानिको हिसाब नगरी जनतालाई सकेसम्म सहज किसिमले गन्तव्यसम्म यात्रा व्यवस्था गर्नुपर्नेमा घाटा पर्ने कारण देखाई एक पटक मात्र दुईतर्फी हवाई सेवा र त्यसमा पनि अन्य वायुसेवा कम्पनीले भन्दा महँगो भाडा असुल गर्नु शोभनीय देखिएन । गंगाराज अर्याल, पाणिनि८, अर्घाखाँची"
मतदान विधिमार्फत निर्वाचनमा सुधार,"नेपाली उपादेयतायहाँ प्रश्न उठ्न सक्छ, अर्कै सन्दर्भमा विकसित गरिएको मतदान विधिले हाम्रोजस्तो संसदीय लोकतन्त्रलाई काम गर्ला र ? तर हेर्दा अमेरिकीझैं देखिए पनि त्यहाँ पनि फरकफरक प्रकृतिका राज्यमा उपलब्ध अनुभवलाई मन्थन गर्दै र त्यहाँको चुनावी विकृतिको विगतलाई चिर्दै लोकतन्त्रभित्रको अपरिहार्य संरचनाका रूपमा रहेको निर्वाचन विधिलाई थप परिस्कृत गर्ने क्रमका यी पछिल्ला प्रयास भएका देखिन्छन् । नेपालमा पनि संघीय लोकतान्त्रिक गणतन्त्रलाई संस्थागत गर्ने सवाल भन्दै पछिल्ला दिनमा चलाउन थालिएको बहसको एउटा पाटोका रूपमा नेपालले अँगाल्दै आएको समग्र निर्वाचन प्रणालीमा फेरबदललाई वकालत गर्न थालिएको छ । प्रणालीगत संशोधनको आवश्यकता बोध गर्ने हाम्रा नेता र विज्ञलाई ससाना कमजोरीमा सुधारका लागि प्रणालीलाई नै चलाउनुपर्छ भन्ने होइन, कतिपय अवस्थामा विधि र प्रक्रियामा सुधार गरे प्रणाली आफैं सकारात्मक पथमा आउन पनि सक्छ भन्ने आधार अमेरिकी अनुभवले दिने देखेर यहाँ छलफलमा ल्याउने प्रयास गरेका हौं ।प्रथमतः, हरेक प्रणालीका आआफ्ना सबल र दुर्बल पक्ष छन् र हुन्छन् नै । नेपालले अहिले अपनाइरहेको मिश्रित प्रकारको निर्वाचन प्रणालीमार्फत प्रत्यक्ष भनिने अरूले भन्दा बढी मत ल्याएर पहिलो हुनेले जित्ने प्रणाली र समानुपातिक भनिने पार्टीले पाएको मत अनुपातका आधारमा सिटको समावेशी वितरण गर्ने दुवैको अनुभव लिइरहेको छ । नेपालले यो प्रणालीमा जानुपर्नाको प्रमुख कारण भनेको प्रत्यक्ष निर्वाचित प्रणालीमार्फत नेपालमा भित्रिएका दुर्बल पक्षहरू नै हुन् । संविधान तथा कानुनले सबैलाई बराबर भनिदिए पनि हाम्रो परम्परामा आधारित भनिने र कतिपय आफैंमा असामाजिक ठहरिएका जातीय तथा लैंगिक अभ्यासले लामो समयसम्म काम गरेका कारण समाजका कतिपय मानिसले नीति निर्माण तहमा आँखासमेत लगाउन नसक्ने अवस्थालाई उक्त प्रणालीले सम्बोधन गर्न सकेन । लोकतान्त्रिक भनेर मानिएका २०१५ देखि २०५९ सम्मका चार वटा निर्वाचनमा चुनिएको संसद्मा नगण्य देखिएको महिला र दलितको प्रतिनिधित्वले नै हामीले उक्त प्रणालीमा परिवर्तन खोजेको हो । अहिलेको व्यवस्थाले त्यसको केही हदसम्म सम्बोधन गरेको छ ।दोस्रो, आज पनि नेपालमा समस्या रहेको अरूले भन्दा बढी मत ल्याएर पहिलो हुनेले जित्ने प्रणालीमै हो । समग्र प्रतिनिधिसभाको ६० प्रतिशत सांसदहरू यस प्रणालीबाट चुनिएका छन् र जनताको खास आक्रोश यीमध्ये अधिकांशले टिकट पाउनदेखि निर्वाचन जित्नसम्म गरेको हर्कतमा आधारित छ । चुनाव महँगो भएको भनेर गरिने चर्चाको कारक यही प्रणाली हो । अब अवैध तरिकाले रकम जम्मा गरेका बाहेकले चुनावमा उम्मेदवार बन्नै नसक्ने अवस्थामा ल्याएको पनि यही प्रणालीले हो । समाजको एउटा तप्काले समानुपातिकबाट आएको ११० मध्ये हरेक दलका तीनचार जनालाई हेरेर आलोचना गरेको र कतै समानुपातिककै कारणले संसद् बिग्रिएको त होइन ? भन्ने भाष्य बनाउन खोजेका छन् । तर, आजकै तथ्यांक हेर्ने हो भने पनि प्रत्यक्ष भनिनेबाट जितेर आएकाहरू नै अधिकांशको चुनावमा धाँधली गर्ने, मतदातालाई प्रभावमा पार्ने, शीर्ष नेतालाई आफूसँग पैसा भएकाले खर्च गर्न सक्ने रवाफले प्रभावमा पारेर टिकट लिएर जानेलगायतका कर्ममार्फत संसदीय प्रणालीलाई बदनाम गर्ने पात्रका रूपमा देखिन्छन् । तर जबसम्म प्रत्यक्ष प्रणालीमा सुधारको गुन्जायस ठम्याइन्न, तबसम्म हामी समानुपातिक समावेशीलाई खारेज गर्न सक्दैनौं । किनभने, प्रत्यक्षभन्दा समानुपातिक कम दोषपूर्ण प्रणाली हो ।सारमा भन्दा, एबसेन्टी भोटिङ का सन्दर्भमा नेपालमा छलफल सुनिए पनि अर्ली भोटिङ र मेलमार्फत मतपत्र मगाएर गरिने मतदानको चर्चा नेपालमा छैन । तर परिस्थितिले भन्छ, नेपाली समाजको एउटा तप्का मतदानका दिनसम्म चुनावी सरगर्मीमा सहभागी हुन्छ तर मतदान गर्न तोकिएको दिन र समयमा केन्द्रमा गइदिँदैन । त्यस्ता नेपालीको संख्या सहरीकरणसँगै अरू बढ्दो छ । परिणाम कमभन्दा कम संख्याको मतदान अनि प्रायः पपुलिस्टले जित्ने नियति । तर नेपालले पनि अर्ली भोटिङ र मेलमार्फत मतपत्र मगाएर गरिने मतदानको व्यवस्था गर्ने हो भने उम्मेदवारका सन्दर्भमा महँगो भनिएको चुनाव खर्चमा पनि व्यापक कटौती सम्भव छ । किनभने ५० प्रतिशतभन्दा बढी उम्मेदवारको खर्च चुनावको दिनको तीन दिनको वरिपरि भइरहेको अहिलेको अवस्था हो । मुख्य दलका उम्मेदवारमध्ये धेरैले गत आम निर्वाचनमा निर्वाचनकै दिन एक बुथ बराबर कम्तीमा एक लाख र बढीमा १० लाखसम्म खाजा खर्च बेहोरेको देखिएको थियो । त्यस दिनमा मतदान केन्द्र पुगेको खर्च नदिएसम्म मतदान नै नगर्ने भन्ने मतदाता पनि राम्रै संख्यामा पाइएका थिए । मतदान केन्द्र केन्द्रित दलीय घेरा निर्माणमा गुन्डाहरूसमेत परिचालन नेपालमा नौलो होइन, जसका लागि उम्मेदवारका अरू लाखौं रुपैयाँ खर्च हुने गरेको छ । यसलाई कम गर्ने एउटै उपाय भनेको सुविधाअनुसार मतदान गर्ने विधि हो ।राज्यको निर्वाचन खर्च महँगो त हुन्न भन्ने सवालमा पनि स्थायी रूपमै जिल्लास्तरीय कार्यालय राखेको निर्वाचन आयोगले अहिलेकै खर्चमा यो काम सम्भव गराउन सक्छ । किनभने, अर्ली भोटिङ मा धेरै दिन दिइने भएकाले एकाएक भीड हुने सम्भावना रहन्न, त्यसैले त्यहाँको विद्यमान सुरक्षा संयन्त्रले परिस्थितिलाई काबुमा लिन सक्छ । झन् निर्वाचन आचारसंहिता पालन गराउने काम पनि चुस्त हुन सक्छ । जहाँसम्म धाँधलीको सवाल छ, यो त विश्वासको वातावरणको कुरा हो । गाउँघरमा त आज पनि धेरैले खाजा या गुन्डाको दबाबमा परेर मतदानका दिनमा गएर आफ्नो रोजाइमा परिवर्तन गर्ने गरेको देखिन्छ । गुन्डा र पैसाको दबाबमा एक दिनमा गर्ने निर्वाचनभन्दा आफूलाई मन लागेको विधि प्रयोग गरेर महिनौंमध्ये कुनै सहज लागेको दिनमा गर्न पाइने मतदानमा मतदाताले अवश्य कम दबाब महसुस गर्छ अर्थात्, वास्तवमै बालिग मताधिकारको प्रयोग हुन्छ भन्ने हो । यहाँ भन्नै पर्ने के हो भने, न त अहिलेको प्रणालीलाई धाँधलीरहित भन्न सकिएको छ, न त पुरानैलाई । संस्कार निर्माण गर्दा सुरुवातमा केही बढी संशय अवश्य हुन्छ र व्यवहारमार्फत त्यसलाई परिस्कृत गर्ने हो । तर प्रश्न उठ्छ, के नेपाल निर्वाचनका सन्दर्भमा अग्रगामी कदमका लागि तयार छ ?"
मनको आदेश मान्ने कि मस्तिष्कको निर्णय ?,"प्रिय छोराछोरी,आज म तिमीहरूसँग जटिल लाग्ने तर जीवनमा बारम्बार आउने एउटा विषयमा संवाद गर्न चाहन्छु मनले गरेको आदेश मान्ने कि मस्तिष्कको निर्णय ? हाम्रो दैनिक जीवनमा यस्तो द्विविधा प्रायः आइरहन्छ, जहाँ हाम्रो भावना, चाहना र आवेग एकातिर हुन्छ भने हाम्रो तर्क, विश्लेषण र विवेक अर्कोतिर । यी दुईबीचको अन्तरसम्बन्धलाई सही रूपमा बुझ्न सक्नु भनेको जीवनको सही मार्गनिर्देशन फेला पार्नु हो ।तिमीहरूले मनले खाको मान्छे सुनेका छौ होला । मन परेको मान्छे भनेको पनि धेरै पटक सुन्यौ होला । यसो विचार गर त, हामी प्रायः मनलाई खास महत्त्व दिन मन पराउँछौं । तर, मन भनेको के हो त ? मेरो विचारमा, मन मस्तिष्ककै एउटा हिस्सा हो । तर मनको कुनै स्वतन्त्र अस्तित्व छैन । मन भनेको त्यो भावना हो, जुन प्राकृतिक रूपमा उत्पन्न हुन्छ, कुनै सोचविचार र तर्कबिना । जब कुनै कुरा थाहा पाउँछौं र त्यसमा तुरुन्त प्रतिक्रिया दिन्छौं, हामी भन्छौं मनले यसो भन्यो ।तर, मस्तिष्क यसभन्दा फरक छ । मस्तिष्कले सामाजिक मान्यता, नैतिकता र परिणामको आधारमा निर्णय गर्छ । मनको स्वाभाविक प्रतिक्रिया तुरुन्तै आउन सक्छ । तर मस्तिष्कले त्यसमाथि सोचविचार गरेर, परिणामहरूको विश्लेषण गरेर मात्रै निर्णय दिन्छ । मनले भनेजस्तो गर्दा कुनै पनि क्षण आनन्द मिल्न सक्छ । तर मस्तिष्कले भने के यो आनन्द दीर्घकालीन छ ? के यसले तिमीलाई लाभ गर्छ ? भनेर हिसाबकिताब गर्छ । यसरी मनको आदेश कुनै तर्कबिनाका हुन्छन् भने मस्तिष्कको आदेश सोचसमझका साथ हुन्छ ।त्यसैले म सधैं भन्छु मनले काम गर भनिहाले पनि मस्तिष्कलाई एक पटक सोध । मनले भन्छ यो गर । तर मस्तिष्कलाई सोध्न भुल्यौ भने तिमीले गल्ती गर्न सक्छौ । मनले एकोहोरो आदेश दिँदा, मस्तिष्कसँग संवाद गर । मनले यसो गर भनिरहँदा मस्तिष्क भने सोच्न थाल्छ गरौं कि नगरौं ? मस्तिष्कले मन्थन गर्छ, आफैंसँग छलफल गर्छ, वादविवाद गर्छ । त्यसपछि, जे आदेश दिन्छ, त्यो आदेशको पालना गर । किनभने मस्तिष्कको आदेश सधैं तर्कसंगत हुन्छ ।मन मौलिक हुन्छ । यो तिम्रो सबैभन्दा प्राकृतिक र स्वाभाविक रूप हो । यो स्वतन्त्र हुन्छ, स्वच्छन्द हुन्छ । मनले बन्धन मान्दैन । तर तिमीले सुनेका छौ नि जब कसैले कुनै अप्रशोधित विचारलाई व्यक्त गर्दा, अरू भन्छन् मनलाग्दी नबोल । अर्थात्, मनमा जे आयो, त्यही नबोल । यसको अर्थ हो मनमा मनलाग्दी कुरा आउन सक्छ । किनकि मन अप्रशोधित, कच्चा छ । मनलाग्दी नगर भनेको अप्रशोधित विचारबाट निर्देशित भएर काम नगर भनेको हो । मस्तिष्कले मात्र विचारलाई प्रशोधित बनाउँछ, सोचविचार गरेर सही निर्णय दिन्छ । उदाहरणका लागि, तिमीलाई कसैप्रति रिस उठ्यो भने, मनले तुरुन्तै प्रतिक्रिया दिन आदेश दिन्छ र भन्छ कराऊ, रिसाऊ, झगडा गर । तर मस्तिष्क सोच्छ के मैले दिने यो प्रतिक्रियाले समस्याको समाधान गर्छ त ? मस्तिष्कले यो पनि सोच्छ के तिमीले यस निर्णयमा पछि पछुताउनु पर्दैन ?यसरी तिमीले रिसाउनुभन्दा अघि मस्तिष्कलाई सोध्यौ भने, त्यसरी गरेको काममा गल्ती हुँदैन । मस्तिष्कको स्वीकृतिमा गरिएको निर्णय सधैं विवेकपूर्ण हुन्छ । कुनै पछुतो हुँदैन । मस्तिष्क तर्क गर्छ यो सामाजिक रूपमा उपयुक्त छ कि छैन ? यो मानवीय दृष्टिकोणमा सही छ कि छैन ? अनि मात्र मस्तिष्कले आदेश दिन्छ । जब मनले आदेश दिन्छ, त्यो स्वाभाविक हुन्छ, कच्चा हुन्छ, क्षणिक हुन्छ । मिठाईको उदाहरण लिऔं । मिठाई देख्दा तिमीलाई तुरुन्तै मनले भन्छ यो मिठाई खाऊ । जिब्रो रसाउन थाल्छ, शरीरले त्यो मिठाई पचाउन र्याल पनि निकालिसक्छ । मनको आदेश छ खाऊ !तर, मस्तिष्क भने त्यसलाई फरक तरिकाले हेर्छ । मस्तिष्कले मिठाई देख्नासाथ विश्लेषण गर्छ के म अहिले यो मिठाई खान सक्छु ? यसले मेरो शरीरमा के असर पार्न सक्छ ? मस्तिष्क सोध्छ मेरो सुगर के हुन्छ ? कोलस्ट्रोल बढ्ने त होइन ? तिमीले पहिले नै धेरै मिठाई खाइसकेका छौ भने मस्तिष्क झन् गहिराइमा पुग्छ । मस्तिष्क भन्छ मेरो शरीरले अब थप चिनी पचाउन सक्दैन । यो मिठाईले मेरो स्वास्थ्यमा नकारात्मक असर पार्न सक्छ । यसलाई रोक्नुपर्छ । किनकि यदि मैले यसलाई अहिले रोकिनँ भने दीर्घकालीन रूपमा यसले स्वास्थ्यमा समस्या ल्याउन सक्छ । त्यति मात्र होइन, मस्तिष्कलाई सोध्नेबित्तिकै प्रश्नले नयाँ आयाम पाउँछ । मस्तिष्क सोध्छ यो वस्तुको मूल्य कति छ ? के मेरो साथमा मिठाई किन्न पैसा छ ? मस्तिष्क विचार प्रशोधनको कारखाना हो । मनले उधारो पाइन्छ भन्न सक्छ, मस्तिष्कले तिर्ने उपाय छैन भन्न सक्छ । प्रिय छोराछोरी, यही नै मन र मस्तिष्कको फरक हो । मन तुरुन्तै आनन्दको खोजीमा हुन्छ, मस्तिष्क भने दीर्घकालीन परिणामलाई हेरेर निर्णय गर्छ । मनले स्वच्छन्दता खोज्छ, तर मस्तिष्कले स्थायित्व खोज्छ । मस्तिष्क सदैव दीर्घकालीन हुन्छ र मन क्षणिक । यही हो मन र मस्तिष्कको द्वन्द्व, टग अफ वार । जब मनले तिमीलाई केही गर्न आदेश दिन्छ, एकछिन रोकिएर मस्तिष्कसँग परामर्श गर । मस्तिष्कसँगको परामर्शपछि मात्र निर्णय लेऊ । अनि यहीँबाट सही निर्णयको मार्ग प्रस्फुटित हुन्छ ।तिमीलाई थाहा छ, मनको स्वभाव नै उक्साउने खालको हुन्छ । यसले तुरुन्तै केही गर्न उक्साउँछ । एउटा क्रूर उदाहरण लिऔं कोही व्यक्तिले आफ्नो आवेग नियन्त्रण गर्न नसकेर कसैको हत्या गरिदिन्छ । यो काम मनको तात्कालिक आवेगले गरायो, जसको परिणाम उसले आजीवन जेल बस्नुपर्यो । यदि त्यही व्यक्तिले हत्या गर्नुअघि मस्तिष्कलाई सोधेको भए के हुन्थ्यो ? मस्तिष्कले तुरुन्तै सोच्न लगाउँथ्यो मैले हत्या गर्दा मेरो परिवारको हालत के हुन्छ ? मेरो आफ्नै हालत के हुन्छ ? के यो रिसले मलाई फाइदा गर्छ त ? यति प्रश्न गर्नासाथ उसको हात राकिने थिए । कसैको ज्यान बच्ने थियो । तसर्थ हामीले मनले भन्यो भन्दैमा गरिहाल्न हुँदैन । त्यस स्थितिमा मन परिपक्व भएको हुँदैन । मन सामाजिक भएको हुँदैन, मानवीय भएको हुँदैन, विधि, प्रबन्धसम्मत भएको हुँदैन । त्यसैकारण त्यसलाई विचार नभनेर भावना भनिएको हो । विचार भन्नेबित्तिकै त्यहाँ प्रशोधनको कुरा आउँछ । विचार बन्नका लागि मन्थन आवश्यक हुन्छ । आत्ममन्थन र आत्मबहसको कुरा आउँछ । अरूसँगको बहसका अगाडि आत्ममन्थन जरुरी हुन्छ । मन्थन किन चाहियो ? सामाजिकताका लागि । मन्थन किन चाहियो ? औचित्यपूर्ण हुनका लागि । औचित्य जैविक प्रवृत्तिले छुट्याउन सक्दैन, सामाजिक प्रवृत्तिले मात्र छुट्याउँछ । त्यसैले मनलाग्दी गर्नु हुँदैन, विचार पुर्याएर मात्र काम गर्नुपर्छ भनिएको हो । प्रिय छोराछोरी, जीवनमा तिमीले सधैं यो द्वन्द्वसँग जुध्नुपर्छ मनलाई सुन्ने तर मस्तिष्कको निर्णयलाई मान्ने । यसले तिमीलाई दीर्घकालीन रूपमा सन्तुलित, सफल र सन्तुष्ट बनाउँछ ।हामी सामाजिक प्राणी हौं । जैविक वा प्राकृतिक प्राणी पनि हौं । तर हामी प्राकृतिक र जैविक हिसाबले मात्र चल्न सक्दैनौं । त्यसैकारण त मानव समाज अरूभन्दा भिन्न छ । हामीले हरदिन पटकपटक मस्तिष्कलाई सोध्नुपर्छ म यतिखेर जे काम गरिरहेको छु, के मैले यतिबेला गर्नुपर्ने काम यही हो ? के मैले यतिबेला आफ्नो समयलाई अधिकतम सदुपयोग गरिरहेको छु ? के मैले अरूलाई नोक्सान नपार्ने गरी, अरूको अधिकार नखोस्ने गरी मानवोचित ढंगले काम गरिरहेको छु ? मैले यतिबेला गरिरहेको कामले कसैको अधिकार कुण्ठित भइरहेको छ कि ? अरूको अधिकार वा सम्पत्ति हरण गर्ने काम भइरहेको छ कि ? यति प्रश्न गरेपछि र दिमागले सकारात्मक जवाफ दिइसकेपछि बल्ल हामीले त्यस कामलाई निरन्तरता दिनुपर्छ । होइन, यदि दिमागले ठीक काम गरिरहेको छैन, यो काम उचित भइरहेको छैन, सामाजिक र न्यायोचित भइरहेको छैन, समयको सही सदुपयोग भइरहेको छैन भन्छ भने त्यसलाई आत्मस्वीकारोक्तिका साथ पुनर्विचार गर्नुपर्छ । त्यसकारण मैले मनले भन्नेबित्तिकै नगर्नू, गर्न थालिहालियो भने पनि मस्तिष्कलाई सोध्नू भनेको हो । मस्तिष्कले छलफल, विमर्श गरेर सकारात्मक जवाफ दियो भने त्यसअनुसार अगाडि बढ्नू । दिएन भने आत्मालोचित हुँदै त्यसलाई त्यहीँ रोकेर पछि हट्नू । यसो हेर्दा यसको प्रक्रिया लामो लाग्न सक्छ । धेरै प्रश्न गर्नुपर्ने हुन सक्छ । तर खासमा यो झन्झटिलो प्रक्रिया होइन, छैन । प्रिय छोराछोरी, हामीलाई सधैं सताउने अर्को प्रश्न हो जीवनमा के गर्नुहुन्छ, के गर्नु हुँदैन ? यसको उत्तर खोज्न एकैछिन बगैंचामा पुगौं । कुनै बगैंचामा एउटा गुलाफको थुँगा फुलिरहेको हुन्छ, मुस्कुराइरहेको छ । हामीलाई त्यसलाई सुमसुम्याउने मन हुन सक्छ । टिप्ने इच्छा जागृत हुन सक्छ । सुमसुम्याउँदा सुमसुम्याउँदै थुँगा भाँचिएला, कुच्चिएला, टुट्ला । याद गरौं त, फूल एक्लै नहुन सक्छ, त्यससँगै फूल रोप्ने, पानी र मलखाद हाल्ने माली पनि हुन सक्छ । कसैले धर्तीको सुन्दरताका लागि मात्र फुलाएको हुन सक्छ । फूल फुलाएर भ्यालेन्टाइन्स डे मा महँगो मूल्यमा बेच्ने उद्देश्य जोडिएको हुन सक्छ । अथवा एकादशीका दिन पशुपतिनाथलाई चढाउने उद्देश्य पनि हुन सक्छ । त्यसमा कसैको भावना र आस्था जोडिएको हुन सक्छ । त्यो फूल परदेशबाट भाइ वा श्रीमान् आउँछन् भनेर माला उनेर लगाइदिने उद्देश्य हुन सक्छ । आफ्नो प्रियजनलाई सुन्दर बुके बनाएर उपहार दिन्छु भन्ने सपना वा परिकल्पना सँगालेको पनि हुन सक्छ । एउटा गुलाफको फूलसँग थुप्रै कुरा जोडिएका छन् । त्यसकारण त्यो फूल एक्लै छैन । त्यो कर्तव्यविहीन भएर फुलेको छैन । त्यो फूल निरर्थक फुलिरहेको छैन । मूल्यहीन ढंगले फुलिरहेको छैन । उसको नित्य मुस्कुराहटमा निरन्तरको एउटा प्रतीक्षा छ । एउटा पूजाको प्रतीक्षा, एउटा मालाको प्रतीक्षा, एउटा समर्पणको प्रतीक्षा । अथवा प्रियजनको सम्मानका लागि कोठा सुन्दर ढंगले सजाउने योजनाको प्रतीक्षा । त्यसमा गम्भीर अर्थ लुकेको छ । तसर्थ तिमीलाई र मलाई मन लाग्दैमा गुलाफ टिप्न मिल्छ र ! टिप्न मिल्दैन । यति बेला मनलाई हामीले भन्नैपर्छ ए मन, तिमीले मलाई फूल टिप्न त अह्रायौ । तर तिमी प्राकृतिक छौ । तिमी नग्न छौ, वस्त्रहीन छौ । तिमी विवेकशून्य छौ । त्यसकारण मैले विवेकी, खारिएको, माझिएको मस्तिष्कलाई एक पटक सोध्नुपर्छ । म उसलाई सोधेर मात्र काम गर्छु । उसलाई सोध्नेबित्तिकै मस्तिष्कले भनिहाल्छ हो, तिमी सामाजिक प्राणी हौ । सामाजिक प्रबन्धअनुसार तिमीलाई यसो गर्न मिल्दैन । मस्तिष्कले भन्नेछ सबैले यसै गर्दै जाने हो भने समाज के हुन्छ ? जसको चुलो वा भान्सामा पुग्यो, त्यहाँ जे पाकेको छ, त्यो पस्केर खुरुखुरु खायो भने मानव समाज कहाँ पुग्छ ?अर्को एउटा उदाहरण हेरौं न, कोही पनि मानिस अर्को देशको संविधान, कानुन पढेर त्यहाँ गएको हुँदैन । बेलायत, अमेरिका, जापान वा भारतको संविधान पढेर ती देशमा को जान्छ र ! मैले अमेरिकाको संविधान कण्ठ गरेँ, अब त्यहाँ गएर कानुन पालना गर्छु कसले भन्छ र ! हामीले भिसा अप्लाई गर्दा त्यहाँको कानुन पालना गर्छु भन्नुको अर्थ हो, त्यहाँको सामाजिक प्रबन्धको, मर्यादाको उल्लंघन गर्दिनँ । कसैको भिसा आवेदन स्वीकार गर्नु भनेको पनि सम्बन्धित व्यक्तिबाट हाम्रो देशको प्रचलित कानुन, संविधान, थिति, चालचलन र मर्यादाको बिगार गरिदिँदैन भन्ने विश्वास हो । उसलाई त्यहाँको नियमकानुन थाहा नहुन सक्छ । तर मानव मस्तिष्कले गर्न हुने र नहुने भनी छुट्याएको कुरा आम रूपमा उपयोग हुन्छ । तर तत् देशमा बिहान मस्तिष्कलाई दराजमा थन्क्याई मन मात्र लिएर चल्ने हो भने बेलुकी डेरामा फर्कनै मुस्किल हुन्छ । मनमौजी वा जैविक हिसाबले चल्न त्यहाँका सामाजिक प्रबन्धहरूले अनुमति दिँदैनन् । यस्ता नैतिक, सामाजिक मर्यादा विश्वका कुनै पनि संविधान, नियम, कानुनभन्दा माथि हुन्छन् । थिति, प्रवन्ध, कानुन र संविधान मनले होइन, मस्तिष्कले बनाउँछ । त्यसैकारण विभिन्न देशका कानुन नपढीकन गए पनि त्यहाँको संविधानको परिपालना गर्न सकिन्छ । त्यसका लागि मनबाट होइन, मस्तिष्कबाट चल्न सिक्नुपर्छ । प्रिय छोराछोरी, मन र मस्तिष्कको संवाद जीवनभर समाप्त हुँदैन । जीवनको प्रत्येक मोडमा, तिमीले यो द्वन्द्वसँग जुध्नुपर्छ । मनले चाहन्छ स्वतन्त्रता, उत्साह, तात्कालिक आनन्द । मस्तिष्क भने सोच्छ दीर्घकालीन परिणाम, सामाजिक उत्तरदायित्व, तर्कसंगत निर्णय । यी दुईबीचको सन्तुलन नै जीवनको सार हो ।जीवनमा के गर्नुहुन्छ, के गर्नुहुन्न भन्ने प्रश्नको उत्तर पनि सजिलो छैन । तर तिमीले सधैं मस्तिष्कबाट नो अब्जेक्सन लेटर लिएर मात्रै अघि बढ्नुपर्छ । किनकि मस्तिष्कले नै मनको कच्चा आवेगलाई प्रशोधित गर्छ, सही निर्णय बनाउँछ र दीर्घकालीन खुसीको मार्ग प्रस्फुटित गर्छ ।तिमीलाई थाहा छ, मस्तिष्कले निर्णय गर्दा सधैं गहिराइमा पुगेर तर्क गर्छ । हामी सामाजिक प्राणी हौं र मस्तिष्कले हामीलाई सामाजिक मान्यता, कर्तव्य, र न्यायको आधारमा निर्णय गर्न सिकाउँछ । त्यसैले, जब मनले केही निर्णय गर्न आदेश दिन्छ, एकचोटि मस्तिष्कसँग परामर्श गर । किनभने, मन त मात्र आवेग हो, तर मस्तिष्कले तिमीलाई तर्क र विवेकको प्रकाशमा सही दिशा देखाउँछ ।अन्त्यमा, म तिमीहरूलाई यही भन्न चाहन्छु जीवनमा कहिल्यै मनको आवेगलाई पूर्ण रूपमा नदबाऊ । तर त्यसलाई सधैं मस्तिष्कको सही निर्देशनमा अघि बढाउन सिक । जीवनका हरेक मोडमा मनलाई सुन्ने तर मस्तिष्कले निर्देशित निर्णय गर्ने अभ्यास गर । मनले अप्ठ्यारो होइन, सजिलो बाटो हिँडाउन खोज्छ । सुख प्राप्तिको बाटो होइन, क्षणिक खुसीको बाटो हिँडाउन खोज्छ । मनले दुःख गरेर पढ भन्दैन । बरु आराम गर भन्छ । इमानदार भएर खेल भन्दैन, आनन्द र सुविधाको सीमासम्म खेल भन्छ । एउटा सजिलो उदाहरण लिऔं, अहिले पनि सबै ठाउँमा पुल बनिसेकका छैनन् । उहिले त झन् पुल बनेकै थिएनन्, खोला तर्नैपर्थ्यो । पारि पुग्न डुंगा त चढ्नैपर्छ । तर डुंगा चढ्दा बाहना भएन भने निश्चित छ, डुंगा पारि पुग्दैन । पारि पुर्याउन त बाहनाले खियाउनैपर्छ । डुंगा त सजिलो बाटो हिँड्छ, पानी जता बग्छ उतै । खियाएर पारि पुर्याउने त बाहना हो । जता सजिलो, उतै बग्ने प्रवृत्ति छोडेर निर्धारित गन्तव्यमा पुर्याउने बाहना हो । मस्तिष्क भनेको बाहना हो । जब तिमीले मन र मस्तिष्कको यो भेद छुट्याउन सक्छौ र यसको सन्तुलनलाई सम्हाल्न सिक्छौ, तब तिमीलाई जीवनमा सही दिशा, सफलता र खुसी प्राप्त हुनेछ ।प्रिय छोराछोरी, तिमीहरूलाई सन्तुलित मन र मस्तिष्कको यात्राका लागि शुभकामना !"
वर्चस्ववादी दुन्दुभिको कोलाहल,"यतिखेर मधेश आन्दोलनको रापताप सकिइसकेको निष्कर्ष काठमाडौंमा छ । चालु संविधानको अन्तर्वस्तुमा असहमति राख्दै भएको आन्दोलन बिनाकुनै सम्झौता नै सेलायो । त्यसअघि २०६४ भदौमा उपेन्द्र यादवको नेतृत्वमा २२ बुँदे सम्झौता भएको थियो । तर फागुनमा जुन आठबुँदे सम्झौता गरियो, त्यो मधेशको कोणबाट ऐतिहासिक थियो । यसमा स्वायत्त मधेश प्रदेशको चाहना र राज्य संरचनालाई समावेशी बनाउन समूहगत प्रवेशजस्ता वाक्यांश थियो । यो उपलब्धि हासिल गर्नमा उपेन्द्र यादव र राजेन्द्र महतोको भूमिका त छँदै थियो किनभने नेपाल सरकारसँगको सम्झौतामा एकातर्फ तत्कालीन प्रधानमन्त्री गिरिजाप्रसाद कोइरालाको हस्ताक्षर थियो भने अर्कातर्फ यी दुईको पनि सही थियो । तर इतिहासको पदचाप जान्नेहरू भन्छन् त्यही वर्षको मंसिरमा आफ्नो कांग्रेसी राजनीति परित्याग गरी मधेश राजनीतिमा आएका महन्थ ठाकुरको सार्थक सहभागिताले त्यो कोसेढुंगा उपलब्धि अर्जित भएको थियो ।नेपाली राज्यको सत्ता प्रतिष्ठान, जो आफूलाई सुरक्षित ठान्छ किनकि उसले रक्षाकवचका रूपमा स्थायी निरन्तरता पाएको हुन्छ । उसले राज्यतन्त्र परिधिभित्र अर्काको प्रवेशलाई हतपत्ति स्वीकार गर्दैन । जब कुनै जनसंघर्षले स्थायीकिलाको द्वार खटखटाउन पुग्छ तब ऊ आफूलाई असुरक्षित अनुभव गर्न थाल्छ । तिनलाई आफ्नो व्यवस्थित सुखप्रति खतरा स्पर्श हुन थाल्छ, उनीहरू झटपट ढोका र झ्याललाई साबिकभन्दा झन् कडा ढंगले मजबुद गर्न थाल्छन् । २०७२ को मधेश आन्दोलनताका काठमाडौंको सत्ता यही मनोविज्ञानमा अडिएको थियो । त्यसैले राज्यले चरम दमन गर्यो र बिनाकुनै निष्कर्ष दिएर आन्दोलनलाई पराजित गर्यो । यतिखेर वर्चस्ववादी दुन्दुभिले कोलाहल गरिरहेको छ । अहिलेको सत्तालाई चुनरी देखाउन एक मधेशी भनिने दल चाहिएको छ, जो उसको अह्रनखटनमा रहोस् ।महन्थ ठाकुरको कांग्रेसमा विद्रोहमा गरेको १७ वर्ष भयो । विद्रोहपछि उत्पन्न क्षेत्रीय एवं राष्ट्रियअन्तर्राष्ट्रिय प्रभावलाई मधेशीहरूले कसरी हेरिरहेका छन् ? स्वयं महन्थले के सोचिरहेका छन् ? कांग्रेसमै हुर्किएका उनी लोकतन्त्रका लागि अविचल लड्दै रहे । संसदीय व्यवस्था र गणतन्त्रका मुखर प्रवक्ता देखिए । कांग्रेस छाडेपछि संघीयता र समावेशीका पक्षधर भए । उनले पारम्परिक निष्ठाहरूलाई अँगाल्दै मधेश राजनीतिमा एउटा यस्तो मध्यमार्गी विमर्श स्थापित गरे, जसलाई प्रगतिवादी रुझानका साथ बहुलतावादी र उदारवादी मानिए । सामाजिक रेडिकलिजम बाट वञ्चित रहनु र अन्य प्रकट सीमाहरूका बाबजुद महन्थ नेतृत्वको खुबी यो थियो कि उनले बहुसंख्यकवादी आवेगलाई किनारामा राख्न समर्थ भए ।यतिखेर सोह्र वसन्त पार गर्न लागेको पिँढी महन्थ ठाकुरको कामसँग अनभिज्ञ हुन सक्छ । थाहा पनि होला तर अत्यल्प । महन्थको कहानीले मधेश राजनीतिलाई मात्र होइन, राष्ट्रिय राजनीतिको चरित्र र संस्कारलाई समेत सामुन्ने ल्याउँछ । कतिपयले टिप्पणी गर्छन्, उनी नेपाली कांग्रेसमै रहिरहेको भए यो बन्थे, त्यो बन्थे । त्यो भनेको कांग्रेसको रसायन बुझ्न नसक्नु हो । कांग्रेसले दाबी गर्ला, गर्छ पनि हामीले मुलुकको पहिलो राष्ट्राध्यक्ष मधेशी समुदायबाट छनोट गर्यौं तर सभ्य कहलिने यस पार्टीका सभ्य नेताले संसद्मा उनको मानमर्दन गर्न कुनै कसर राखेनन् । यो कमसेकम मधेशले बिर्सेको छैन । रामवरण यादव विषपान गरेर पनि चुप लागे । यो पनि सत्य हो, कांग्रेसभित्र मधेशी उभारबाट महन्थ उत्साहित थिए, तर जब कांग्रेसले केही अनुहारलाई आलंकारिक स्पेस दिन खोज्यो, शक्ति बाँडफाँटको अन्तर्वस्तुमा अनुदार देखियो । शीर्ष नेतृत्वगणले मधेशलाई अनुदान दिएजस्तै मनोभाव राख्न थालेपछि उनले कांग्रेसमा आफ्नो स्वप्न भंग र मोह भंग भएको पाए । परिणाम कांग्रेसबाट बहिर्गमन हुनुपर्यो ।मलाई लाग्थ्यो, महन्थ ठाकुर विचारको दुनियाँमा विचरण गर्न मन पराउने राजनीतिज्ञ हुन् । उनी व्यावहारिक छैनन् भन्नु पनि गलत नै होला तर उनी आफ्ना आस्थालाई निःसन्देह माथि राख्छन् । उनीसँग पछिल्ला ४० वर्षमा कैयौं पटक बातचित गर्ने मौका मिलेको छ । उनीसँग विमर्श गर्नु आनन्ददायक हुन्छ पनि । बेलाबखत उनी दार्शनिक मुद्रामा आइपुग्छन् । संघर्षका दिन उनी वाचाल थिएनन्, उसो त उनले त्यस्तो स्वभाव कहिल्यै पनि राखेनन् । सत्तामा हुँदा पनि सौम्य बनिरहनु र पूरै विनम्रतापूर्वक आफ्ना कुरामा डटिरहनु र कुनै सन्तको जस्तो आफ्नो कुरालाई स्पष्ट गर्नु उनको खुबी झल्किन्थ्यो । उनी अर्काका कुरा ध्यानपूर्वक सुन्थे, अनि मुस्काउँदै विस्तारै आफ्ना कथ्यलाई राख्थे । यसरी उनी संवादलाई सम्भव बनाउँथे ।मधेशमा स्थिरता भनेको कुनै पार्टी वा व्यक्तिको सरकारमा सहभागिता होइन । संवैधानिक प्रणालीले सुसंगत रूपमा काम गर्न सकेको छ कि छैन, संविधानको प्रस्तावना कस्तो छ र तिनको अन्तर्धारा कानुनी अभ्यासमा कसरी प्रतिध्वनित भइरहेको छ भन्ने महत्त्वपूर्ण सवाल हो । मधेश राजनीतिमा महन्थको प्रवेश त्यतिखेर भएको थियो, जब जनआन्दोलन दोस्रोपश्चात संघीयता ल्याउने र नल्याउने सवालमा अड्किएको थियो । त्यसयता १७ वर्षपश्चात यो प्रदेश संरचना राख्ने कि नराख्ने बखेडामा अल्झिएको छ । केही मधेशीजन निश्चित रूपमा लोकतन्त्रको सिँढीमा उक्लिन पुगेका छन् तर तिनीहरूलाई समेत आफ्नो औकात त्यतिखेर थाहा हुन्छ, जतिखेर ऊ आफ्नो विवेक राख्न खोज्छ । मधेशका लागि न्यायमाथि विचार गर्दा यससँग गाँसिएका केही तत्त्व अवश्य नै बुझ्नुपर्छ । प्राकृतिक न्यायमा शक्ति र संख्याले निर्धारण गर्छ । जस्तो कि ठूलो माछाले सानो माछालाई चपाउँछ । न्यायलाई केवल संख्या र शक्तिको दृष्टिले हेरेर पुग्दैन । न्यायलाई करुणाको आँखाले हेर्ने हो र संवैधानिक यात्रामा त्यसका आँखा विवेक र करूणा हो । संविधान संख्याको बलमा जारी गरेर हुँदैन, त्यसको उत्कृष्टता त्यसको नेत्रहरूमा अन्तर्निहित हुन्छ । संविधान लागू गरिँदा कस्तो राजनीतिक व्यवहार र संस्कृति निर्माण गर्न खोजियो ? आज त्यो कुन रूपमा छ भन्ने कुरा महत्त्वपूर्ण हुन्छ ।महन्थ काठमाडौंमा बोल्दा एक बखत सत्ता प्रतिष्ठानले सजग भएर उनको कुरा सुन्थ्यो । अचेल उनी कराउँदा पनि कोही सुननेवाला छैन । उपेन्द्र र राजेन्द्रले पनि उनको नेतृत्व स्वीकार गरेकै थिए । एकएक गरेर सबैले छाड्दै गए । मधेशको विविधतालाई जोड्न तम्सिएका उनी खास जातिविशेषका पसले भएको आक्षेप बेहोर्दै छन् । आखिर मधेशभित्र थारू, मुस्लिम, सन्थाल, दलितलगायतले राज्यसँगको सम्बन्ध निर्धारणको संघर्षमा साथ दिएकै थियो । तर उनले आफैंसँग न्याय दिन सकेनन् । २०६४ सालपछि जब सत्ता राजनीतिमा मधेशी शक्ति होमियो, तब उनी स्वयं सत्तामा नगए पनि उनले उठान गरेको नैतिक बल क्षरण हुँदै आयो । अब त उनकै भजन मण्डलीले उनलाई मौनी बाबा कहन थालेका छन् । महन्थ निष्प्रभावी हुनुमा राज्यतन्त्रको शतरञ्जी खेल हो कि उनी स्वयं आफ्ना कमजोरीको बन्दी हुँदै जानु हो ? अहिले महन्थले नेतृत्व गरेको लोकतान्त्रिक समाजवादी पार्टी छ, तर पर्दा पछाडिको सत्य के हो भने कोही उनीप्रति प्रतिबद्ध छैनन् । स्वयं महन्थका नातेदारहरू प्रतिस्पर्धात्मक महत्त्वाकांक्षाको भुमरीमा डुब्न थालेका छन् । महन्थसँग बोल्न सक्ने धेरै कुरा छ । उनी कहाँ चुके र किन ? उनीबाहेक अरू कसले बढिया तरिकाले भन्न सक्छ । तर उनी टुलुटुलु आफ्नो दुर्योग हेर्न विवश छन् । आफ्नो सम्मानजनक निवृत्तिका बारेमा उनले केही सोचेका छन् कि ? मधेशको मिजास समात्न ढिलो हुँदै जाँदा समयले प्रत्येक नेतालाई असान्दर्भिक बनाइदिन्छ । नेतृत्वको समय हुँदो रहेछ । नेतृत्वले समयसँग पाठ सिकेन भने समयले तिनलाई किनारामा धकेलिदिन्छ ।"
नजरमा पाँच खेलाडी,"सावित्रा भण्डारी (स्ट्राइकर)सावित्रा भण्डारीको कुरै बेग्लै । नामै साम्बा, कामै साम्बा । क्रिस्टियानो रोनाल्डोका यी प्रशंसक ब्राजिली पाराको फुटबल रूचाउँछिन्, त्यसैले साम्बा उपनाम । विपक्षीलाई तर्साउन पनि उनकै नामै काफी छ । यसको कारण हो, युरोपमा खेल्दाको अनुभव । नेपालका लागि उनले ५३ गोल गरिसकेकी छन् । यसले देखाउँछ, उनी कत्तिको खेलाडी हुन भनेर । फ्रान्समा व्यावसायिक फुटबल खेल्नुपरेकै कारण सावित्राले नेपालका लागि कम्तीमा पहिलो खेल गुमाउने तय छ । तर जतिबेला उनी नेपालका लागि यसपल्ट मैदानमा उत्रन्छिन्, एउटा तथ्य निश्चित छ, गोल निस्कन्छ । नेपाललाई चाहिएको पनि त त्यही हो ।"
"'द मिस ग्लोब उपाधि कोलम्बियालाई, नेपालकी मोनिका टप १६ मा",काठमाडौं (कास) द मिस ग्लोब को उपाधि कोलम्बियाले जितेको छ । बिहीबार बिहान अल्बानियामा भएको फिनालेमा कोलम्बियाकी डायना मोरेनोले ताज पहिरिएकी हुन् । नेपालकी मोनिका अधिकारी भने टप १६ सम्म पुग्न सफल भइन् । यो नेपाल को द मिस ग्लोब मा पहिलो सफलता हो । २० दिनसम्म चलेको प्रतियोगितामा मोनिका हेड टु हेड च्यालेन्ज र मस्ट पपुलर विधामा फाइनलमा पुगेकी हुन् । यसअघि सनुर्वी इन्टरनेसनलका अध्यक्ष तथा पूर्वमिस्टर नेपाल डा सन्तोष उपाध्याय सन् २०२१ मा मिस्टर सुप्रानेसनलमा थर्ड रनरअपसहित २ सब टाइटल जित्न सफल भएका थिए । मोनिकाको सफलताले अवसर र आयोजकको राम्रो साथ पाए नेपालीले अन्तर्राष्ट्रिय उपाधि ल्याउन सक्छन् भन्ने फेरि एक पटक पुष्टि भएको उनको भनाइ छ ।
सराय नाचेर दसैंको बिदाइ,"(दाङ) सयौं मान्छेको भीडमा टिलिक्क टल्कने खुकुरी, खुँडा, तरबार र अर्को हातमा ढाल वा रातो रुमाल र घाँटीमा जमरा वा मन्दिरको तोरण बाँधेर वाख्खै, हो भन्दै बाजाको तालमा नाचिने नाच हो सराय । लुम्बिनी प्रदेशका आठै जिल्लामा नाचिने यो नाचको बेग्लै रौनक छ । तरबारसहित लडाइँको अभिनयबाट सुरु भई भट्याउँदै सराय नाचिने गरिन्छ । कोटघर, दुर्गा र देवीका शक्तिपीठमा हतियार जुधाएर सराय नाच्दै, जमरा र फूलपाती खोला एवं पोखरीमा बगाउँदै दसैंलाई बिदाइ गर्ने गरिन्छ । पहाडको सांस्कृतिक नाच पछिल्लो समय भने यो फैलिँदै तराईका केही स्थानमा पनि विस्तार भएको छ । अर्घाखाँचीको अर्घा भगवती मन्दिरबाट सुरु भएको सराय नाच अन्य गाउँ हुँदै पाल्पा, गुल्मी, प्यूठानसम्म पुगेको थियो । पछिल्लो समय पहाडबाट तराईमा बसाइँ सरेकाहरूले त्यहीँ नै कोट, दुर्गा र देवीका मन्दिर स्थापना गरी सराय नाच निकाल्ने गरेका छन् । पहाडका चार रूपन्देही, कपिलवस्तु, दाङ र नवलपरासी जिल्लामा दसैंको भोलिपल्टदेखि पूर्णिमासम्म नै शक्तिपीठका मन्दिरमा खुँडा, भाला, तरबार, ढाललगायत घरेलु हतियार जुधाएर नचाउँदै युद्धको झल्को दिने गरी सराय नाच्ने गरिन्छ । अहिले आठ जिल्लाका धेरै शक्तिपीठका मन्दिरमा सराय नाच नाचिने गरेको छ । पहाड र तराईमा बालबालिका, युवादेखि पाका उमेरसम्मका पुरुष र महिला सराय नाच्न रुचाउँछन् । दसैंको टीका लगाउन घरमा आएका मध्ये अधिकांश मन्दिरमा पुगेर दर्शन गरी सराय नाचेर पूर्णिमाको अर्को दिन फर्कने गर्छन् । राक्षससँगको लडाइँमा सत्यको विजयपछि सत्यका पुजारीले विजय उत्सवस्वरूप हर्षबढाइँ गर्दै कोट र मन्दिरमा हतियार प्रदर्शन गर्दै सराय नाच्न थालिएको जनविश्वास रहेको छ ।संस्कृतविद्हरूले सराय नाचको सुरुवात कहिलेबाट सुरु भयो भन्ने ठ्याक्कै उल्लेख गर्न सकेका छैनन् । जानकारहरूका अनुसार टीका लगाउने र त्यसको खुसियालीमा सराय नाच नाचिन्छ । मन्दिरमा विधिपूर्वक पूजा गरेपछि मन्दिरबाट हतियार, आलम, बाजा निकालेर रमाउँदै यो नाच देखाउन थालिन्छ । सराय नाचको सुरुवात अर्घाखाँचीको अर्घा दरबारको भगवती मन्दिरबाट भएको मानिन्छ । बिस्तारै गुल्मी, प्यूठान, पाल्पामा कोतहरूमा दसैंदेखि कोजागत्र पूर्णिमासम्म यो नाच चलिरहन्छ । भगवती मन्दिरमा विधिपूर्वक राखिएको जमरा पूर्णिमाको दिन सराय नाचेर विधिपूर्वक सेलाइने गरेको पुजारी धर्मराज पोखरेलले बताए । अर्घा दरबारमा यस क्षेत्रकै सबैभन्दा ठूलो सराय जात्रा हुन्छ । गाउँमा गाडी नचल्दा गुल्मी, प्यूठान, पाल्पासहित तराईका जिल्लाबाट दुईतीन दिन पैदल हिँडेरै मन्दिरमा दर्शनार्थी आउने गरेको इतिहास रहेको र सराय नाचको उत्पत्ति नै अर्घा दरबारबाट भएको मन्दिर व्यवस्थापन समितिका अध्यक्ष सरोज भुसालले दाबी गरे । मन्दिरमा यस क्षेत्रको ऐतिहासिक सराय जात्रा नै लाग्छ । यहाँ उत्पत्ति भएर अर्घाखाँचीका विभिन्न कोतघर हुँदै छिमेकी जिल्लामा समेत पुगेको उनले बताए । मध्यकालमा वर्तमान अर्घाखाँची जिल्लाको तत्कालीन अर्घा राज्यमा राजा जिल्ला राईले युद्धमा आफूले अर्घा राज्य जितेको उपलक्ष्यमा विजयको उत्सवको स्वरूप विजया दशमीको कोजाग्रत पूर्णिमाको दिनमा सराय नाच नचाएर दही, केरा र बक्सिस बाँड्न थालेको कथन छ । अर्घाखाँचीको खाँची दरबार, मालारानी मन्दिर, राँगामारे मन्दिर, ठाडा, जुकेना, मैदानलगायत असुरकोट, भण्डारथुम, गुल्मीको धुर्कोट, अर्जे, चन्द्रकोट, पीपलधारा, नयाँ गाउँ पुर्कोट दह, प्यूठानको ओखरकोट, बिजुवार, बिजुलीकोट, पाल्पाको रैनादेवी, रम्भादेवी, कुसुमखोला, माथागढीलगायतका थुप्रै ठाउँमा नाचिन्छ । रोल्पाको पूर्वी क्षेत्र गजुल र खुंग्री, दाङको लमही, भालुवाङ, सिसहनियामा सराय नाच नाचिन्छ । सराय नाच्ने ठाउँमा आर्थिक कारोबार पनि हुने गर्छ । सरायमा नाच्ने ठाउँमा विशेष गरी जेरी व्यापक रूपमा पकाइन्छ । तरकारी पुरीलगायत थरीथरीका परिकार, लत्ताकपडासहित मीठामीठा खानेकुराका पसल व्यवसायीले राखेका हुन्छन् । लुम्बिनी प्रदेशमा विस्तार भएको सराय नाचको ऐतिहासिक महत्त्व रहेकाले प्रदेश सरकारले यसलाई संरक्षण गर्न लागिपरेको लुम्बिनीका पर्यटनमन्त्री प्रचण्डविक्रम न्यौपानेले बताए । उनले सांस्कृतिक तथा पुरातात्त्विक महत्त्व बोकेका स्थललाई धार्मिक पर्यटकीय स्थलका रूपमा विकास गरिने बताए । सराय नाच नै धार्मिक र संस्कृति भएकाले टाढाटाढाबाट पर्यटक हेर्न आउने गर्छन् ।"
कहिले बन्छ उपभोक्ता अदालत ?,"(काठमाडौं)करिब ६ वर्षदेखि चर्चामा रहेको उपभोक्ता अदालत गठन प्रक्रिया सुस्त गतिमा अघि बढेको छ । अदालत गठन सम्बन्धमा कानुन, न्याय तथा संसदीय मामिला मन्त्रालयले रायसहितको प्रतिवेदन पेस गर्न समिति बनाएपछि यसले गति लिने संकेत देखाएको छ । गत भदौ २५ को सचिवस्तरीय निर्णयले कानुन मन्त्रालयको फैसला कार्यान्वयन विषय हेर्ने सहसचिव हुमबहादुर केसीको संयोजकमा समिति गठन गरेको थियो । काम सुरु गरेको १५ दिनभित्र प्रतिवेदन पेस गर्ने जिम्मेवारी पाएको समितिले बनाएको प्रारम्भिक प्रतिवेदनमा उपत्यकामा उपभोक्ता अदालत गर्नुपर्ने सुझाव समेटिएको छ । नेपाल औषधि लिमिटेड परिसरको खाली भवन र जग्गामा उपभोक्ता अदालत सञ्चालनमा ल्याउनुपर्ने सुझाव दिइएको हो ।उद्योग वाणिज्य तथा आपूर्ति मन्त्रालयका नाममा विनियोजित बजेटबाट काठमाडौंको बबरमहलस्थित नेपाल औषधि लिमिटेड परिसरमा रहेको खाली भवन र जग्गामा उपभोक्ता अदालत गठन गरी सञ्चालनमा ल्याउनुपर्ने जनाइएको छ । अदालत गठनका क्रममा चालु आर्थिक वर्षका लागि बजेट रकम अपुग भए उद्योग, वाणिज्य तथा आपूर्ति मन्त्रालयले व्यवस्था गर्नुपर्नेसमेत सुझाव छ । मन्त्रालयले चालु आर्थिक वर्षदेखि उपत्यकाको कुनै एक जिल्लामा उपभोक्ता अदालत गठन गर्ने प्रयोजनका लागि १ करोड रुपैयाँ बजेट छुट्याएको छ । उपभोक्ता संरक्षण ऐन, ०७५ को दफा ४१ को उपदफा (१) र (२) बमोजिम नेपाल सरकारले उपभोक्ता अदालत गठन र उपभोक्ता अदालतको मुकाम तथा क्षेत्राधिकार तोक्ने सम्बन्धमा नेपाल राजपत्रमा प्रकाशन हुने सूचनामा हाललाई काठमाडौं उपत्यकाका काठमाडौं, ललितपुर र भक्तपुर जिल्लाभित्रको उपभोक्ता संरक्षण ऐन, ०७५ अन्तर्गतको कसुरसँग सम्बन्धित मुद्दाको कारबाही र किनारा गर्ने क्षेत्राधिकार रहने गरी एक उपभोक्ता अदालतको गठन गर्ने, प्रतिवेदनमा भनिएको छ ।उपभोक्ता अदालतका लागि उपभोक्ता संरक्षण ऐनको दफा ४१ को उपदफा (३) मा उपभोक्ता अदालतका अध्यक्ष र सदस्यबाहेक अन्य शाखा अधिकृत एक जना, नायव सुब्बा र खरिदार दुईदुई जना, हलुका सवारी चालक एक जना र कार्यालय सहयोगी दुई जना गरी ८ जना कर्मचारी रहने भनिएको छ । सर्वोच्च अदालतबाट व्यवस्थापन सर्वेक्षण गरी निर्क्योल नभएसम्म न्याय सेवा आयोगको सिफारिसका आधारमा सर्वोच्च अदालत वा कुनै जिल्ला अदालतबाट व्यवस्था गरी तत्कालका लागि उक्त अदालतको कार्यसञ्चालन गर्नसमेत सुझाइएको छ । सर्वोच्च अदालतको निर्देशनात्मक आदेशबमोजिम गठन हुने उपभोक्ता अदालतका अध्यक्ष, सदस्य तथा अन्य सम्बन्धित अधिकारीलाई कार्यक्षेत्रमा पठाउनुअघि कम्तीमा दस दिनको तालिम प्रदान गर्ने सम्बन्धमा न्यायपरिषद्, राष्ट्रिय न्यायिक प्रतिष्ठान तथा अन्य सम्बद्ध निकायसमेतसँग समन्वय र सहजीकरण गरी आवश्यक मिलाउनुपर्नेछ, समिति सदस्यसमेत रहेका उपभोक्ता अधिकारकर्मी ज्योति बानियाँले भने, यीबाहेक अन्य सुझाव पनि समेटेका छौं ।अनुगमनका क्रममा बजारमा प्रायः व्यावसायिक फर्ममा कैफियत भेटिन्छन् । तर सबैलाई जरिवाना हुँदैन । खाद्य प्रविधिले केही व्यवसायीलाई मुद्दा दायर गर्ने गरेको नियामक निकाय वाणिज्य आपूर्ति तथा उपभोक्ता संरक्षण विभाग, खाद्य प्रविधि तथा गुण नियन्त्रण विभागको भनाइ छ । उपभोक्ता ठगीका मुद्दा विभिन्न जिल्ला अदालतमा दायर हुन्छन् । जिल्ला अदालतमा धेरै थरीका मुद्दा हुने हुँदा उपभोक्ता ठगीको मुद्दामा ढिलाइ हुँदै आएको छ । केही ठगीका घटना प्रहरीमा पठाए पनि सानो रकमको ठगी घटनामा प्रहरीले त्यति चासो नदिएको वाणिज्यका अधिकारी बताउँछन् । त्यसका लागि पनि उपभोक्ता अदालत अनिवार्य रहेको उनीहरूको भनाइ छ । केही नेटवर्किङका घटना थिए, पछिल्लो समय अनलाइन ठगीका घटना पनि छन्, वाणिज्य विभागका अधिकारी भन्छन्, प्रहरीमा बुझाए पनि त्यति प्राथमिकतामा पर्दर्नै । उपभोक्ता अदातल भए सर्वसाधारणले छिट्टै न्याए पाउन सक्छन् । उपभोक्ता अदालतका लागि सरकार नतातेको पनि होइन । तत्कालीन प्रधानमन्त्री पुष्पकमल दाहालले ०७३ भदौ २३ मा सबै प्रदेशमा एकएकवटा उपभोक्ता अदालत बनाउने घोषणा गरेका थिए । उपभोक्तालाई अन्याय पर्दा तत्काल सुनुवाइ गर्ने संयन्त्र नभएको भन्दै उनले उपभोक्ता अदालतको घोषणा गरेका थिए । त्यसअगाडि व्यवस्थापिका संसद्को उद्योग, वाणिज्य तथा उपभोक्ता हित सम्बन्ध समितिले पनि उपभोक्ता अदालतको अवाज उठाएको थियो । संसदीय समितिले ०७२ असोजमा उपभोक्ता अदालत वा उपभोक्ता इजलासको व्यवस्था गर्न सरकारलाई निर्देशन दिएको थियो । समितिको निर्देशनअनुसार उद्योग वाणिज्य तथा आपूर्ति मन्त्रालयले उपभोक्ता संरक्षण ऐन ०७५ मा पनि राखेको थियो । ऐन बनेपछि उपभोक्ता अदालत गठन प्रक्रियामा ढिलाइ भयो ।ऐनमा भएको व्यवस्थाअनुसार सरकारले अदालत गठन नगरेको भन्दै उपभोक्ता हित संरक्षण मञ्चले सर्वोच्चमा रिट निवेदन पनि दर्ता गराएको थियो । सरकारले ढिलाइ गरेपछि सर्वोच्च अदालतले ०७८ फागुन ८ मा सातवटै प्रदेशमा उपभोक्ता अदालत गठन गर्न सरकारका नाममा आदेश जारी गरेको थियो ।न्यायाधीशहरू बमकुमार श्रेष्ठ र नहकुल सुवेदीको इजलासले उपभोक्ता हित संरक्षण ऐन ०७५ अनुसार उपभोक्ता अदालत गठन गर्न आदेश दिएको हो । उपभोक्ता अदालतको बारेमा उपभोक्ता संरक्षण ऐन, ०७५ को दफा ४१ मा व्यवस्था गरिएको छ । ऐनमा सरकारले राजपत्रमा सूचना प्रकाशन गरी उपभोक्ता अदालत गठन गर्न सकिने भनिएको छ । तर, विडम्बना कार्यान्वयन भएन, बानियाँले भने, अदालत गठनका लागि बजेट अभाव देखाउँदै कार्यान्वयन गरिएन । अहिले ढिलै भए पनि प्रक्रिया सुरु भएको छ । उपभोक्ता संरक्षण ऐन कार्यान्वयन निकाय उद्योग वाणिज्य तथा आपूर्ति मन्त्रालय र विभाग भए पनि उपभोक्ता अदालत गठन गर्न अर्थ मन्त्रालय र कानुन मन्त्रालयको सहमति चाहिन्छ । अदालतका लागि बजेट विनियोजन भएपछि अहिले कानुन मन्त्रालयले पनि सक्रियता देखाएको छ ।"
सामाजिक सञ्जाल नियमनसम्बन्धी विधेयक मन्त्रिपरिषद्मा,"विशेष गरेर सरकार वा सरकारी नीतिविरुद्ध आउने अभिव्यक्तिलाई रोक लगाउन यस प्रावधानको दुरुपयोग हुन सक्ने सम्भावना बढेर जान्छ ।विधेयकको दफा २० (१) (ख) ले मिथ्या र भ्रामक सूचनामा गरेको निषेध पनि अभिव्यक्तिको स्वतन्त्रताको विरुद्ध रहेको विश्लेषण पत्रमा भनिएको छ । यस्ता कानुनले सरकारलाई स्वेच्छाचारी हुने मौका दिने र विद्यमान लोकतान्त्रिक मान्यतालाई नष्ट गर्ने तर वास्तविक मिथ्या र भ्रामक सूचनाको प्रसारलाई भने रोक लगाउन प्रभावकारी नहुने विश्लेषण पत्रमा उल्लेख छ । त्यस्तै, दफा २० (१) का निषेधहरू उल्लंघन गर्ने सामग्री जानीजानी पोस्ट, सेयर, लाइक, रिपोस्ट, लाइभ ब्रोडकास्ट, ट्याग, मेन्सन, सब्सक्राइब र कमेन्ट गरेमा सजायको भागीदार हुने व्यवस्थामा पनि विश्लेषण पत्रमा टिप्पणी गरिएको छ । यसले अनलाइन फेसबुकमा डरको वातावरण सिर्जना गर्ने जोखिम उत्पन्न गर्छ । किनभने व्यक्तिहरूलाई केवल सामाजिक सञ्जाल पोस्टमा लाइक वा टिप्पणी गरेकामा दण्डित हुने डर हुन सक्छ, पत्रमा भनिएको छ । दफा २ मा भएको सामाजिक सञ्जाल प्लाटफर्म को परिभाषालाई थप साँघुरो र सीमित बनाउँदै फेसबुक, इन्स्टाग्राम, एक्स, युट्युबजस्ता ठूला साइटहरूलाई मात्र समेट्न उपयुक्त हुने सुझाव दिइएको छ । युरोपेली युनियनले अवलम्बन गरेको तरिका नेपालका लागि पनि उपयुक्त हुन सक्ने औंल्याउँदै विश्लेषण पत्रमा उल्लेखनीय संख्यामा प्रयोगकर्ता भएका सामाजिक सञ्जाल प्लाटफर्महरू (उदाहरणका लागि जनसंख्याको १० प्रतिशत) मात्र दर्ता हुन आवश्यक पर्ने र उनीहरूले मात्र सामाजिक सञ्जाल प्लाटफर्म ले पालना गर्नुपर्ने सर्तहरू पालना गर्नुपर्ने व्यवस्था राख्न उपयुक्त हुने सुझाव दिइएको छ ।दफा १७ को सामाजिक सञ्जालबाट सामग्री हटाउने व्यवस्थामा सामग्री हटाउनु अघि अदालत वा अन्य सक्षम तथा स्वतन्त्र निकायको आदेश आवश्यक पर्ने व्यवस्था राखिनुपर्ने औंल्याइएको छ । दफा २२ (२) मा भएको आफ्नो वास्तविक पहिचान लुकाएर वाक्यांशलाई हटाउनुपर्ने भनिएको छ । यस दफामा प्रयोगकर्ताले आफ्नो छद्म नाममा सामाजिक सञ्जालमा आईडी वा पेज वा ग्रुप खोल्न वा प्रयोग गर्न निषेध गरेको छ । यसले वैध उद्देश्यका साथ खोलिएका खाताहरू, कसैको समर्थनका लागि खुलेका पेज वा संवेदनशील मुद्दाहरूमा छलफल गर्नका लागि खोलिएका फोरम एवं मनोरञ्जनको उद्देश्यले खोलिएका ट्रोल पेज, फ्यान पेजलगायतका आईडी, पेज, ग्रुपहरूमा बन्देज लाग्ने भएको यो व्यवस्था उचित नभएको स्पष्ट पारिएको छ ।विधेयकमा प्रस्ताव गरिएका धेरै प्रावधानले नागरिकलाई नेपालको संविधान तथा अन्तर्राष्ट्रिय कानुनद्वारा प्रदत्त वैयक्तिक स्वतन्त्रता तथा अधिकारमा प्रत्यक्ष तथा परोक्ष रूपमा प्रभाव पार्ने विश्लेषण पत्रमा उल्लेख छ । साथै यस मस्यौदा विधेयकले वैयक्तिक स्वतन्त्रताको सर्वमान्य सिद्धान्त, फौजदारी कानुनको सामान्य सिद्धान्त, अन्तर्राष्ट्रिय कानुन आदिको उपेक्षा गर्दै सामाजिक सञ्जालको निर्बाध प्रयोगको अधिकारलाई बाधा पुर्याउने देखिन्छ, विश्लेषण पत्रको निष्कर्ष छ ।"
लुक्ला नखुल्दा मन्थलीमा रोकिए १२ सय पर्यटक,"बाढीका कारण सडक नभएपछि लामो बाटो तय गरेर लुक्ला उडानका लागि आएका थियौं, उनले भने, यो वर्ष मौसमले पनि साथ दिएन, ३४ दिन बसिसक्यौं लुक्ला उडानको टुंगो छैन । मन्थलीबाट डाइभर्ट गर्ने ठाउँ पनि नभएकाले पर्यटकलाई खुम्बु क्षेत्र लैजान नसकिएको घिसिङले बताए । सडकमार्ग प्रयोग गरेर फाप्लुबाट जान पनि निकै टाढा छ, उनले भने, विदेशी पर्यटकले निश्चित समय लिएर आएका हुन्छन्, अब एकदुई दिन उडान नभए फर्कने भनेका छन् । विदेशी पर्यटकले नेपाल बसाइ छोट्याउने तयारी गरिरहेको खोटाङका पथ प्रदर्शक निमा तामाङले जनाए । खासगरी यो सिजनमा सगरमाथा आधार शिविर जानेको चहलपहल हुन्छ, यो वर्ष खराब मौसमका कारण विमान उड्न नसक्दा पर्यटकले सास्ती पाएका छन्, उनले भने, मैले लिएर आएका विदेशी पर्यटकको ग्रुप १२ दिन उडान हुन नसके फर्कने सोचमा छन् ।मन्थली विमानस्थलबाट सोमबार र मंगलबार खराब मौसमका कारण लुक्ला उडान हुन सकेन । बुधबार बिहान मौसम खुलेपछि ९ बजेबाट निजी विमानले लुक्ला उडान भरेको मन्थली विमानस्थलका उपप्रबन्धक हिरण्य साहको भनाइ छ । मौसम खुलेको एकडेढ घण्टामा लुक्लाका लागि १६ वटा उडान भएको उनले बताए । तर पुनः खुम्बुको मौसम बिग्रिएपछि उडान हुन नसकेको उनले जनाए । बिहान मौसम खुलेसँगै २ सय ४० जति पर्यटक लुक्ला गए, उनले भने, लुक्लाबाट पनि त्यही हाराहारीमा फर्केका छन्, विमानस्थलमा अझै १२ सयभन्दा बढी पर्यटक लुक्ला जान बसेका छन् । मन्थलीबाट लुक्ला जाने पर्यटक मौसम खुल्ने आशामा बसेको साहको भनाइ छ । मौसम खुलेको समयमा बिहानदेखि साँझसम्म दैनिक ३ वटा निजी क्षेत्रका विमानले ५५ भन्दा बढी उडान भर्दै आएका छन् । खुम्बु क्षेत्रको मौसम खराब भएका कारण लुक्ला उडान प्रभावित बनेको छ, उनले भने, केही पर्यटक भने हेलिकोप्टर चार्टर गरेर मन्थलीबाट लुक्ला उडिरेहका छन् ।असोज २० बाट हिमाली क्षेत्रको मौसममा बदली भइरहेको छ । शरद ऋतुमा खुल्ने हिमाल मौसम धुम्म भएर देखिन छाडेका छन् । मंगलबार अपराह्न सामान्य वर्षा भए पनि आकाश खुल्न सकेको छैन । मन्थलीबाट लुक्ला उडान प्रभावित बनेपछि कतिपय पर्यटक जिरी हुँदै सगरमाथा पैदल जान थालेका छन् । नागरिक उड्डयन प्राधिकरणले सगरमाथा घुम्न जाने पर्यटकलाई लक्ष्य गरेर मन्थलीबाटलुक्ला उडान सञ्चालन गर्दै आएको छ । मन्थली विमानस्थलबाट निजी क्षेत्रका समिट, तारा र सीता एयरका विमानले सगरमाथा जाने पर्यटकका लागि उडान भर्दै आएका छन् । सगरमाथा क्षेत्र घुम्नका लागि उपयुक्त वसन्त ऋतुको चैतदेखि जेठसम्म र शरद ऋतुको असोजदेखि मंसिरसम्म मन्थली विमानस्थलबाट लुक्ला उडान हुँदै आएको छ । लुक्ला उडान खुम्बु क्षेत्रको खराब मौसमका असोज २३ बाट ३ दिन प्रभावित बनेको थियो । यस्तै असोज १० देखि १२ गतेसम्म परेको अविरल वर्षाका कारण मन्थलीबाट लुक्ला उडान हुन सकेको थिएन ।"
३४९२ मेगावाट सोलार ऊर्जाको वित्तीय प्रस्ताव कात्तिक ६ मा खोलिने,"(काठमाडौं)नेपाल विद्युत् प्राधिकरणले १२७ कम्पनीको ३४९२५ मेगावाटको वित्तीय प्रस्ताव आगामी कात्तिक ६ मा खोल्ने भएको छ । प्राधिकरणले गत चैतमा ८०० मेगावाट सोलार ऊर्जाका लागि प्रस्ताव मागेको थियो । उक्त प्रस्तावमा १३४ कम्पनीले ३६ सय मेगावाट बराबर आवेदन दिएका थिए । उक्त आवेदनको प्राविधिक मूल्यांकनबाट १२७ कम्पनीको ३४९२५ मेगावाट मात्रै वित्तीय प्रस्तावका लागि योग्य रहेको प्राधिकरणअन्तर्गतको विद्युत् व्यापार विभागका प्रमुख राजन ढकालले बताए । प्राधिकरणले गत बुधबार सूचना जारी गर्दै १२७ कम्पनीको वित्तीय प्रस्ताव अक्टोबर २२ अर्थात् कात्तिक ६ मा खोल्ने जनाएको हो । ३६ सय मेगावाट बराबरको प्रस्ताव परे पनि प्राविधिक मूल्यांकनबाट १२७ कम्पनीको ३४९२५ मेगावाट मात्रै वित्तीय प्रस्तावका लागि छनोट गरिएको ढकालको भनाइ छ । ८ सय मेगावाटको प्रस्ताव माग गर्दा ३६०० मेगावाटको परेको थियो, उनले भने, त्यसमध्ये प्राविधिक मूल्यांकनबाट १२७ कम्पनीको ३४९२५ मेगावाट वित्तीय प्रस्तावका लागि छनोट गरिएकामा ८ सय मेगावाट क्षमताका कम्पनीसँग मात्रै पीपीए गर्ने हो । कात्तिक ६ मा खोल्ने वित्तीय प्रस्तावमा सबैभन्दा कम मूल्य र सबस्टेसनको क्षमताअनुसार पीपीएका लागि छनोट गरिने ढकालले बताए ।प्राधिकरणले सौर्य ऊर्जाको प्रतियुनिट ५ रुपैयाँ ९४ पैसा अधिकतम आधार दर तय गरेको छ । प्रतिस्पर्धामा उक्त दरभन्दा कममा प्रस्ताव गर्ने आयोजनासँग उपयुक्तताका आधारमा पीपीए गरिने प्राधिकरणको भनाइ छ । आवदेन परेका स्थानको सबस्टेसनको क्षमता र प्राधिकरणले तोकेको दरभन्दा कममा प्रस्ताव गरेका ८०० मेगावाटसँग मात्रै पीपीए गरिने ढकालले जनाए । आगामी दुई वर्षभित्र थप ८ सय मेगावाट विद्युत् सौर्य आयोजनाबाट खरिद गर्ने प्राधिकरणको योजना छ । प्राधिकरणले २५ वर्षका लागि पीपीए गर्ने गरी आह्वान गरिएको बोलपत्रअनुसार १० मेगावाटभन्दा साना आयोजनाले १८ महिनाभित्र र त्यसभन्दा ठूला आयोजनाले दुई वर्षभित्र विद्युत् उपलब्ध गराउनुपर्नेछ ।प्राधिकरणले तराईका लोड सेन्टरमा बढ्दो विद्युत्को माग र विद्युत् आपूर्ति सन्तुलन कायम गर्ने गरी प्रस्ताव आह्वान गरेको हो ।प्राधिकरणको स्वामित्वमा रहेका २००, १३२ र ३३ केभी सबस्टेसन नजिक निर्माण हुने सौर्य आयोजनाहरूको पीपीए गर्ने तयारी छ । जलविद्युत् आयोजना निर्माण गर्न लामो समय लाग्ने तर सौर्य आयोजनाहरू एकडेढ वर्षभित्र नै सञ्चालनमा आउन सक्ने भएकाले हिउँदमा बढ्दो विद्युत् मागलाई पूरा गर्न ग्रिडमा आबद्ध सौर्य ऊर्जालाई प्राथमिकता दिँदै आएको छ । प्राधिकरणको ९६३ औं बैठकले सौर्य आयोजनाको विद्युत् प्रतिस्पर्धाबाट खरिद गर्न प्रतियुनिट ५ रुपैयाँ ९४ पैसा अधिकतम आधार दर तय गरेको थियो ।प्राधिकरणले गत वर्ष एक सय मेगावाट सौर्य आयोजनाको पीपीएका लागि यस्तै प्रस्ताव आह्वान गर्दा न्यूनतम पाँच रुपैयाँ ८६ पैसासम्ममा पीपीए प्रस्ताव आएको थियो । प्राधिकरणले हाल कायम जडित क्षमता र पीपीए भइसकेका आयोजनालाई समेत समावेश गर्दा हुने राष्ट्रिय ग्रिडको कुल क्षमताको १० प्रतिशतसम्मको सीमामा रहेर प्रतिस्पर्धाका आधारमा सौर्य ऊर्जाको पीपीए गर्नेछ ।यसअघि राष्ट्रिय ग्रिडको जडित क्षमताको १० प्रतिशतसम्ममा सीमामा रहेर सौर्य आयोजनाहरूको पीपीए हुँदै आएको थियो । प्राधिकरणले प्रतिस्पर्धाबाट हालसम्म १७५ मेगावाटको पीपीए गरेको छ । त्यसमध्ये १०७ मेगावाट सञ्चालनमा छ ।"
अकबरेबाट आम्दानी बढाउँदै रिब्दीकोटका किसान,"(पाल्पा) रिब्दीकोट गाउँपालिका८ फेक दाङसिङडाँडाका जितबहादुर खाम्चा मगरले यस वर्ष अकबरे खुर्सानीबाट ७ लाख आम्दानी गर्ने योजनामा छन् । वन्यजन्तुले हैरान पारेपछि वैकल्पिक खेती अकबरे लगाएका उनले असोज अन्तिम सातासम्म ३ लाख ५० हजारको बिक्री गरिसकेका छन् । अझै ३ लाख ५० हजार आम्दानी हुनेमा ढुक्क छन् । तीन रोपनी बारीमा अकबरे खुर्सानी लगाएका छन् । बाँदर, दुम्सी, बँदेल, खरायो, रातेले हैरानी पारेको थियो, उनले भने, अघिल्लो वर्ष खासै भाउ आएन । यस वर्ष भाउ आएकाले आम्दानी पनि राम्रै हुन्छ भन्नेमा छु ।रिब्दीकोट४ भैरवस्थानका विष्णुबहादुर कार्की पनि यस वर्ष अकबरे खुर्सानीबाट ८ लाख आम्दानी गर्नेमा ढुक्क छन् । ३ लाख २५ हजारको खुर्सानी असोज अन्तिम सातासम्म बिक्री गरिसकेका छन् । अझै ४ लाख ५० हजार बढी खुर्सानी बिक्रीबाट आम्दानी हुने उनले बताए । ६ रोपनी जग्गामा खुर्सानी लगाएका उनले अघिल्लो वर्षभन्दा डेढ गुणाले भाउ आएको जनाए । भाउ पाइएको मात्र छैन, बिक्री गर्नसमेत सहज भएको छ, उनले भने, भाउ पहिल्यै निर्धारण भएकाले पनि बिक्री गर्न सजिलो भएको हो ।खाम्चा र कार्की मात्र होइन, रिब्दीकोट गाउँपालिकाका ८ वडाका १ हजार ५ सय किसानले अकबरे खुर्सानीबाट नगद आम्दानी गरेका छन् । विगतमा अदुवाले चर्चा पाउने रिब्दीकोटमा अहिले खुर्सानीबाट मनग्गे आम्दानी गरेका हुन् । रिब्दीकोट गाउँपालिकामा चार वर्षअघि परीक्षणका लागि लगाएको अकबरेबाटै एउटै पालिकाभित्र ६ करोड बढी नगद भित्रिने भएको हो । यस वर्ष अघिल्लो वर्षभन्दा बढी भाउ पाएपछि किसानलाई थप हौसला मिलेको छ । यहाँका किसानलाई चाडपर्व खर्चका लागि कोही कसैको हात थाप्न जान परेको छैन । खुर्सानी खेती गरेपछि कसैसँग पनि ऋण माग्न जानुपरेको छैन, रिब्दीकोट गाउँपालिका८, फेककी सीता खाम्चाले भनिन्, पहिले अदुवा बिक्री गरिन्थ्यो भने अहिले खुर्सानीले राम्रो आम्दानी भएको छ । उनी यस वर्ष अकबरे खुर्सानीबाट कम्तीमा ५ लाख आम्दानी गर्ने योजनामा छिन् । अघिल्ला वर्षमा १ सय ५० रुपैयाँ मात्र भाउ आएकामा यस वर्ष रिब्दीकोट गाउँपालिकाको समन्वयमा न्यूनतम मूल्य २ सय २० तोकेकाले आम्दानी पनि बढी भएको उनले बताइन् । किसानले २ सय ६० घटेर बिक्री गर्नुपरेको छैन ।किसानका अनुसार अकबरे खुर्सानीका लागि बजारको कुनै समस्या छैन । हरियो र रातो दुवै खुर्सानी निकासीमा समस्या नभएको हो । विगत वर्षको तुलनामा यस वर्ष भाउ पाएपछि चाडपर्वको रौनक पनि थप उल्लासमय बनेको छ । रिब्दीकोट गाउँपालिकाका पूर्वअध्यक्ष एवं पाल्पा रिब्दीकोट अकबरे खुर्सानी उद्योगका सञ्चालक नारायणबहादुर जीसीले प्रधानमन्त्री कृषि आधुनिकीकरण परियोजनाको सहयोगमा चार वर्षअघि अकबरे खुर्सानी यहाँ भित्र्याएका हुन् । किसानलाई प्रोत्साहन गरेर सुरुवात गरेको अकबरे अहिले व्यावसायिक बनेको उनले बताए । फल्छ वा फल्दैन भन्ने निश्चित भएको थिएन, जीसीले भने, पालुङमैनादीका जनक आचार्यले परीक्षणका लागि २ सय रोपनीमा लगाएको अकबरे अहिले भने गाउँपालिकाको आठ वटै वडाका किसानको मुख्य आम्दानीको स्रोत बनेको छ ।प्रत्येक वडामा लगाउन प्रोत्साहन गर्ने, किसानलाई तालिम, बीउमा अनुदान दिएपछि अहिले जतासुकै अकबरे खेती फैलिएको हो । पालिका अध्यक्षमा पराजित भएका जीसी यसको बजारीकरणका लागि खटिएका छन् । हामीले सुरुवात गरेको कामलाई फत्ते गर्नुपर्छ भन्ने लाग्यो, उनले भने, किसानलाई उत्साहित गरेपछि अहिले आम्दानीको बलियो स्रोत बनेको छ । रिब्दीकोट गाउँपालिका३, खस्यौलीको हार्थोक बजार नजिकै पूर्वअध्यक्ष जीसीकै अगुवाइमा पाल्पा रिब्दीकोट अकबरे खुर्सानी उद्योग खुलेको छ । उद्योगमा संकलन गर्ने, किसानलाई बजार सुनिश्चित गर्ने साथै बजारको खोजी गर्दै विविधीकरण गर्न उद्योग खोलेको जीसीले बताए । किसानलाई न्यूनतम मूल्य २ सय २० रुपैयाँ प्रतिकिलो तोकेको छ । तर किसानले उद्योग तथा संकलन केन्द्रमा प्रतिकिलो २ सय ६० भाउ पाएका छन् । किसानलाई उत्साह थपेकाले हौसिएर अकबरे खुर्सानी लगाएका छन् ।बिक्रीमा कुनै समस्या नहुने, प्राविधिक सेवा पाइने भएपछि अकबरे लगाउन किसान उत्साहित भएको पाल्पा रिब्दीकोट अकबरे खुर्सानी उद्योग पाल्पाका व्यवस्थापक रञ्जीव कुँवरले जनाए । धेरैजसो किसानले बिक्रीका लागि उद्योगमै ल्याउने गरेका छन् । यहाँ नल्याउने किसान पनि छन् । उनीहरूले पनि झन्डै १ करोड ५० लाखभन्दा बढीको कारोबार बाहिर बजारमै गर्छन् । उद्योगबाहेक अन्यत्र बिक्री गर्ने व्यापारीले बुटवल, भैरहवा, तानसेन, पोखरासम्म पठाउने गरेको कुँवरको भनाइ छ । उद्योगले रातो अकबरे चाउचाउ उत्पादन गर्ने उद्योगलाई बिक्री गर्ने गर्छ । साथै पोखरा, बुटवल, भैरहवाका व्यापारीले पनि लैजाने गर्छन् । रिब्दीकोट गाउँपालिकाका अनुसार आठ वडामा अकबरेबाट ६ करोड भित्रिने अनुमान यस वर्ष छ । मकै खेती गर्ने र बाँझो रहेका जग्गाको सदुपयोग गर्दै किसानले अकबरे खुर्सानी लगाएको रिब्दीकोट गाउँपालिका३, खस्यौलीका वडाध्यक्ष नारायणबहादुर केसीले बताए । किसानलाई सुरुमा धेरै प्रोत्साहन गरेका थियौं, उनले भने, अहिले आफैं लगाउने प्रयासमा रहेका छन् ।"
५ रुसी आरोहीको शव धौलागिरिबाट काठमाडौं ल्याइयो,"(काठमाडौं)धौलागिरि प्रथम आरोहणका क्रममा मृत्यु भएका ५ रुसी आरोहीको शव १० दिनपछि काठमाडौंमा ल्याइएको छ । आरोहीहरू अलेक्जान्डर डसीको, ओलेग क्रुग्लोभ, भ्लादिमिर किस्टिकोभ, मिखाइल नोसेन्को र दिमित्री स्पिलेभोईको शव बुधबार हेलिकोप्टरबाट काठमाडौं ल्याइएको हो । शरदकालीन हिमाल आरोहणमा गएका उनीहरू असोज २० को राति ११ बजेबाट सम्पर्कविहीन भएका थिए । हेलिकोप्टरले खोजी गर्ने क्रममा २२ गते उनीहरू मृत भेटिएका थिए । तर मौसमको प्रतिकूलताका कारण शव ल्याउन सकिएको थिएन । मौसम अनुकूल देखिएपछि काठमाडौंबाट अल्टिच्युट एयरका क्याप्टेन विवेक खड्का हेलिकोप्टरमा उद्धार विशेषज्ञ लोकेन्द्र धामी, दावा फिन्जो भोटे, लाक्पा भोटे, उद्धारको जिम्मा लिने सेभेन समिट ट्रेक्सका अध्यक्ष मिङ्मा शेर्पालाई राखेर मंगलबार अन्नपूर्ण क्षेत्रको छोम्रोङ पुगेका थिए । क्याप्टेन खड्काका अनुसार सबै शव धौलागिरि हिमालको ६ हजार ८ सय मिटर उचाइमा छरिएका थिए । सबै जना एउटै डोरीको सहायता (लङलाइन) ले आरोहण गर्दा लडेको देखिन्छ, उनले कान्तिपुरसँग भने । हिउँले पुरिएका शवलाई झिकेर एकएक गरी धौलागिरि हिमालबाट वरै ३ हजार ६ सय मिटर उचाइमा पर्ने इटालियन बेस क्याम्पमा झारिएको थियो । शव ल्याउने क्रममा हेलिकोप्टरले धौलागिरि क्षेत्रमा नौ पटक उडान गरेको थियो । त्यहाँबाट शव खड्काका साथै अल्टिच्युट एयरकै अर्को हेलिकोप्टरबाट क्याप्टेन आनन्द थापाले त्रिभुवन अन्तर्राष्ट्रिय विमानस्थलमा झारेका थिए । सबै शव पोस्टमार्टमका लागि शिक्षण अस्पताल महाराजगन्जमा लगिएको छ ।पर्यटन विभागले अक्सिजन अभाव र हिमपातले भन्दा पनि लडेर रुसी आरोहीहरूको मृत्यु भएको प्रारम्भिक अनुमान गरेको छ । यस घटनाको विस्तृत विवरण विभागले त्यहाँ खटाएको सम्पर्क अधिकृतबाट आउन बाँकी नै छ, विभागका महानिर्देशक नारायण रेग्मीले भने । उनका अनुसार शवलाई काठमाडौंस्थित रुसी दूतावाससँगको समन्वयमा पठाउने तयारी भइरहेको छ । पर्यटन विभागका महानिर्देशक रेग्मीका अनुसार रुसी अल्पाइनिस्ट अलेक्जान्डर डसीको नेतृत्वको १४ सदस्यीय टोलीले गत भदौ १९ मा विभागबाट आरोहण अनुमति लिएको थियो । उनीहरूमध्ये ६ जनाले स्वास्थ्यका कारण धौलागिरि आरोहण रद्द गरेका थिए । दुई जनाले भने सफल आरोहण गरे । बाँकी ६ मध्ये एक जना स्वास्थ्यकै कारण आरोहण त्यागेर फर्किएका थिए । अरू पाँच जना भने सम्पर्कविहीन भएका थिए । उनीहरू संसारभर कहलिएका हाई अल्टिच्युट गाइड तथा आरोही हुन् । उनीहरू नेपाली शेर्पा गाइडको सहायताबिना आरोहणमा गएका थिए ।सगरमाथासहित ८ हजार मिटर अग्ला विश्वका १४ हिमाल आरोहण गरेका पहिलो दक्षिण एसियाली आरोही मिङ्मा शेर्पाका अनुसार धौलागिरिमा ज्यान गुमाएको रुसी आरोहीको शव निकाल्ने कार्य धेरै चुनौतीपूर्ण थियो । मौसमले पनि धेरैपछि साथ दियो, उनले भने, अप्ठ्यारो हिमचुचुरोमाअड्किएका शवलाई निकालेर ल्याइएको छ । यस्तो कार्य हिमाल आरोहणका क्षेत्रमा विरलै हुन्छ । विश्वको सातौं अग्लो हिमाल धौलागिरि आरोहण ज्यादै चुनौतीपूर्णमध्ये एक हो ।"
इजरायली आक्रमणको नेता र सामाजिक अगुवाद्वारा विरोध,"काठमाडौं (कास) इजरायलले प्यालेस्टाइन र लेबनानका नागरिकहरूमाथि गरिरहेको आक्रमणको विभिन्न दलका नेता तथा नागरिक समाजका अगुवाले विरोध गरेका छन् ।नेकपा मसाल, नेकपा माओवादी, नेकपा समाजवादीलगायत ९ वामपन्थी दलका नेता र बृहत् नागरिक समाज, पेसागत संगठन र प्रबुद्ध नागरिक समाजका ६ अगुवासहितले बुधबार जारी गरेको संयुक्त वक्तव्यमा इतिहासकै दमनकारी इजरायललाई युद्ध अपराधमा कारबाही गर्न अन्तर्राष्ट्रिय समुदायलाई अपिलसमेत गरिएको छ । इजरायलको आक्रमणबाट गत एक वर्षमा गाजामा मारिएका बालबालिका र महिलाको संख्या त्यति नै हुन्छ, जति गएको २० वर्षमा विश्वभरिको युद्धमा मारिएका बालबालिका र महिलाको संख्या हुन्छ, वक्तव्यमा भनिएको छ, यो घटनालाई एक्काइसौं शताब्दीकै सबैभन्दा ठूलो जातीय नरसंहार एवं जातीय सफाया भन्न सकिन्छ । हामी यस राज्यनियोजित हिंसाको घोर निन्दा एवं भर्त्सना गर्दछौं ।गएको एक वर्षमा इजरायली आक्रमणबाट मात्र ६९ प्रतिशत महिला र केटाकेटीसहित ४२ हजारभन्दा ज्यादा निर्दोष प्यालेस्टइनी सर्वसाधारण मारिएको भन्दै उनीहरूले यसको निन्दा गरेका छन् । युद्धका कारण गाजा क्षेत्रबाट मात्र प्यालेस्टाइनको कुल जनसंख्याको ८५ प्रतिशत अर्थात् १९ लाख प्यालेस्टाइनी विस्थापित भएको विज्ञप्तिमा उल्लेख छ । नेपाल सरकारले प्यालेस्टाइनी जनताको भूअखण्डता र सार्वभौम अधिकारको सम्मान गर्दै इजरायलको आक्रमण बन्द गराउन दबाब दिनुपर्ने वक्तव्यमा उल्लेख छ । इजरायलको निरन्तर आक्रामक गतिविधिहरूको विरोध गर्दै अन्तर्राष्ट्रिय समुदायलाई इजरायलमाथि कारबाही गर्न उनीहरूले आग्रह पनि गरेका छन् । युद्ध तत्काल रोक्न, प्यालेस्टाइनीहरूलाई घर फर्कन दिन र यो जातीय नरसंहार गरेबापत् इजरायललाई विश्व समुदायले कडा कारबाही गर्न वक्तव्यमा अपिल गरिएको छ । वक्तव्यमा हस्ताक्षर गर्ने नेताहरूमा नेकपा माओवादी केन्द्रका महासचिव देव गुरुङ, नेकपा मसालका महामन्त्री मोहनविक्रम सिंह, नेकपा एकीकृत समाजवादीका महासचिव घनश्याम भुसाललगायतका वामपन्थी नेताहरू रहेका छन् । साथै, नागरिक समाजका अगुवा डा सञ्जीव उप्रेती, डा महेश मास्केलगायतको सहभागिता छ । वक्तव्यमा इजरायलले गाजामा मात्र नभई लेबनानमाथि पनि आक्रमण गरिरहेको र यसले समग्र पश्चिम एसियामा अशान्ति फैलाउने खतरा रहेको औंल्याइएको छ । नेपाली नागरिकलाई इजरायल, गाजा, र लेबनान क्षेत्रमा अहिलेको परिस्थितिमा यात्रा नगर्न सल्लाह दिँदै, त्यहाँ रहेका नेपाली श्रमिकहरूलाई यथाशीघ्र स्वदेश फर्काउन नेपाल सरकारलाई आग्रह पनि उनीहरूले गरेका छन् ।"
इतिहास बिर्सेर खेल्दा 'खुला प्रतियोगिता,"एन्जिला तुम्बापो सुब्बा, कप्तानसमग्रमा भन्दा तयारी राम्रो भएको छ । हामीले दुई साता पाएका छौं । यसअघि महिला लिग भएको थियो, यसले पनि हामीलाई सहयोग गरेको छ । हाम्रो टोली सन्तुलित छ । हामीले पूरा मिहिनेत गरेका छौं । हाम्रो उद्देश्य च्याम्पियन हुने नै हो । ट्रफी घरमै राख्ने लक्ष्य छ । रक्षापंक्तिले गल्ती गर्दा गोलरक्षकलाई गाह्रो हुने गर्छ । त्यसैले गोलरक्षकले टिम समन्वय गर्न सक्नुपर्छ । हाम्रो पहिलो खेल भुटानविरुद्ध छ । यो टिम पहिले जस्तो छैन । तर, हामीले भुटानलाई सजिलै हराएका छौं । हाम्रो तयारी कृत्रिम मैदानमा भएको थियो । त्यसैले प्राकृतिक मैदानमा खेल्न गाह्रो हुन्छ नै । हामीले दशरथ रंगशालामा एक दिन अभ्यासको मौका पाएका थियौं र केही गाह्रो महसुस गरेका थियौं । तर हामीले टोलीको मनोबल घट्न दिएका छैनौं । गुनासो मात्र गरेर मात्र हुन्न होला, हाम्रो उद्देश्य राम्रो खेल्ने नै हुनेछ । तयारीका लागि केही अन्तर्राष्ट्रिय खेल खेल्न पाएको भए राम्रो हुन्थ्यो ।"
महिला टोलीलाई विशेष ट्राभल किट,"काठमाडौं (कास) साफ महिला फुटबल च्याम्पियनसिप खेल्ने नेपाली राष्ट्रिय महिला टोलीलाई विशेष ट्राभल किट प्रदान गरिएको छ । महिला राष्ट्रिय टोलीको प्रमुख प्रायोजक युनिलिभर नेपालको पर्सनल केयर ब्रान्ड डोभ मार्फत अखिल नेपाल फुटबल संघ (एन्फा) को मुख्यालयमा खेलाडीलाई उक्त किट प्रदान गरिएको हो ।एन्फाका अध्यक्ष पंकज नेम्बाङसहित युनिलिभरका पदाधिकारीहरूले खेलाडीलाई उक्त सामग्री प्रदान गरेका थिए । पछिल्लो वर्षदेखि युनिलिभरले नेपाली महिला फुटबल टोलीलाई मुख्य प्रायोजन गर्दै आएको छ । यस कार्यको सुरुआतले परम्परागत प्रायोजनभन्दा दर्शकहरूसँग भावनात्मक सम्बन्ध सिर्जना गरी सकारात्मक सामाजिक परिवर्तन ल्याउने युनिलिभरको विश्वास छ । महिला फुटबलको प्रवर्द्धन र फिफा महिला विश्वकपजस्ता प्रमुख प्रतियोगितामा पंक्तिबद्ध गर्दै अगाडि बढ्ने नेपाली महिला फुटबलको लक्ष्यमा आफूहरू दीर्घकालीन रूपमा हातेमालो गर्न आएको युनिलिभरले जनाएको छ । साफ च्याम्पियनसिप बिहीबार सुरु हुँदै छ । नेपालले शुक्रबार भुटानसँग खेलेर प्रतियोगिता सुरु गर्नेछ । नेपाल र भुटानसहित समूह बी मा माल्दिभ्स र श्रीलंका तथा समूह ए मा भारत, पाकिस्तान र बंगलादेश छन् । बिहीबार भारत र पाकिस्तानले खेल्नेछ ।"
जनकपुर बोल्ट्समा मनोज र वरदान,"काठमाडौं (कास) नेपाली क्रिकेटका पूर्वखेलाडीद्वय वरदान चालिसे र मनोज कटुवाल आउँदो नेपाल प्रिमियर लिग क्रिकेटमा जनकपुर बोल्ट्सको एउटा महत्त्वपूर्ण हिस्सा बन्ने भएका छन् । ड्रिम स्पोर्ट्सको स्वामित्व रहेको जनकपुर बोल्ट्समा वरदान डाइरेक्टर अफ क्रिकेट र मनोज प्रशिक्षकको भूमिकामा हुनेछन् । आसिफ शेख मार्की खेलाडी रहेको जनकपुर बोल्ट्सले यसअघि नै पुबुदु दासानायकेलाई मुख्य प्रशिक्षकमा नियुक्त गरिसकेको छ ।जतिबेला नेपाली क्रिकेट आफ्नो पहिचान खोज्दै थियो, त्यो समयमा नेपाललाई अन्तर्राष्ट्रिय क्रिकेटसँग जोड्न ठूलो भूमिका खेल्ने खेलाडीमा पर्छन् वरदान र मनोज । घरेलु क्रिकेटका सफल प्रशिक्षकको रूपमा स्थापित मनोज नेपाल प्रिमियर लिगको अक्सनमा पनि जनकपुरको टेबलमा थिए । उनको अनुभवले अक्सनबाट आफ्नो टोलीलाई थप सशक्त बनाएको विश्वास जनकपुरको छ । सन् २००२ मा न्युजिल्यान्डमा भएको त्यो विश्वकपका प्रमुख खेलाडी हुन् वरदान र मनोज । नेपालले पाकिस्तान र बंगलादेशमाथि ऐतिहासिक विजय हात पार्दा उपकप्तान वरदान दुवै खेलमा प्लेयर अफ द म्याच भएका थिए भने विकेटकिपर मनोज टोलीका अर्का प्रमुख खेलाडी थिए । दुवैले सन् २००२ मा सिंगापुरमा भएको एसीसी ट्रफीबाट राष्ट्रिय टोलीमा डेब्यु गरेका हुन् । सन् २०२२ मा यो जोडी फेरि एकसाथ रहे । नेपाल क्रिकेट संघले आयोजना गरेको नेपाल टी२० लिगमा वरदान टिम प्रवर्द्धक र मनोज प्रशिक्षकको रूपमा रहेका थिए । नेपाल टी २० लिगमा उपाधि जितेको लुम्बिनी अल स्टार्सले बनाएको लिगेसीलाई निरन्तरता दिन वरदान र मनोज खरो रूपमा उत्रने विश्वास जनकपुर बोल्ट्सको छ । नेपाल प्रिमियर लिगमा जनकपुर बोल्ट्सको एउटा हिस्सा हुन पाएकोमा आफू निकै उत्साहित भएको वरदान बताउँछन् । उनले जनकपुरको विज्ञप्तीमा भनेका छन, धेरै क्षमतावान खेलाडी देखेको हिसाबमा यो निकै प्रतिस्पर्धात्मक प्रतियोगिता हुने विश्वास लिएको छु । साथै नेपाली क्रिकेटरका लागि यो निकै महत्त्वपूर्ण प्रतियोगिता हुनेछ । किनभने उनीहरूले खेलेर, प्रतिस्पर्धा गरेर माथिल्लो स्तरमा जान सक्छन् । म अब फेरि नेपाली क्रिकेटमा आउँदै छु । जनकपुर बोल्ट्सलाई उपाधि दिलाउन म आफ्नो उत्कृष्ट दिनेछु ।"
