शीर्षक,विवरण
अमूल्य समयको अवमूल्यन,"प्रधानमन्त्री केपी शर्मा ओलीले दोहोर्याइरहेका हुन्छन्, भ्रष्टाचार गर्दिनँ, गर्न पनि दिन्नँ । तर आफ्नो पार्टी एमालेको पार्टी कार्यालय निर्माणका लागि विवादास्पद व्यापारी मीनबहादुर गुरुङबाट जग्गादान लिएर प्रधानमन्त्री ओली आफैं विवादमा तानिएका छन् । गुरुङले कीर्तिपुर नगरपालिकाको मैत्रीनगरस्थित ढुंगेअड्डामा १० रोपनी १४ आना जग्गा मात्रै दिएका छैनन्, एक वर्षभित्र अत्याधुनिक पार्टी कार्यालय बनाइदिने जिम्मा पनि लिएका छन् । उनै व्यक्तिसँग सरकार प्रमुख ओलीले एमालेको पार्टी कार्यालय शिलान्याससमेत गरे ।बाढीपहिरोको विपत्ति आइलाग्दा आपत्कालीन उद्धार र राहतमा सरकार कमजोर देखिएपछि आम नागरिकमा पनि असन्तुष्टि बढेको छ । बाढीपहिरोबाट प्रभावित परिवारलाई राहत र यथोचित बसोबासको प्रबन्ध सरकारले अझै मिलाइसकेको छैन । कैयन् परिवारले बगर र त्रिपालमा सकसपूर्ण तरिकाले रात बिताइरहेका छन् । असोज दोस्रो साताको बाढीपहिरो र डुबानबाट काठमाडौंसहित विभिन्न जिल्लामा२ सय ३८ जनाले ज्यान गुमाए, १८ जना अझै बेपत्ता छन् । अविरल वर्षाले मनसुनजन्य विपत्ति निम्तिन सक्ने भन्दै सरकारकै संयन्त्रले पूर्वसूचना प्रवाह गर्दा पनि त्यसअनुसार सरकारले प्रतिकार्य योजना बनाउन नसक्दा ठूलो मानवीय र भौतिक क्षति हुन पुगेको थियो । उद्धार कार्यमा सरकारको कमजोरीलाई लिएर जनस्तरबाटै आलोचना भएको छ । यस बीचमा दैनिक उपभोग्य वस्तुको मूल्य अचाक्ली बढेको छ । तरकारी वा खाद्यान्न सामग्रीको मूल्य अनियन्त्रित तरिकाले बढ्दा पनि सरकारले प्रभावकारी अनुगमननियमन गर्न सकेको छैन । सार्वजनिक सेवा प्रवाहमा गुणस्तरीय सुधारको प्रतिबद्धता सरकारको साझा संकल्प तथा नीतिगत प्रतिबद्धता अक्षरमै सीमित छ ।सरकारले सय दिन पूरा गर्नु दुई दिनअघि प्रतिपक्षमा रहेका पाँच दलले दबाबमूलक ज्ञापनपत्र बुझाएका छन् । माओवादी केन्द्र, रास्वपा, एकीकृत समाजवादी, राप्रपा र आम जनता पार्टीले बुझाएको ज्ञापनपत्रमा सुशासन र प्रभावकारी सेवा प्रवाहका विषयमा सरकारले कुनै पनि कदम नचालेको आरोप लगाइएको छ । विपक्षी दल माओवादीका नेता पुष्पकमल दाहाललगायतले सरकारको आयु धेरै नरहेको भन्दै आएका छन् । त्यसको बलियो खण्डन कांग्रेस र एमालेले एक स्वरमा गर्न सकेका छैनन् । प्रधानमन्त्री ओली स्वयंले त्यसको प्रतिवाद गर्नु परिरहेको छ । सरकारप्रति सत्तारूढ कांग्रेस नेताहरूको असन्तुष्टि सार्वजनिक भइरहेको छ । कांग्रेसमा देउवा र शेखर कोइरालाबीचको गुटगत प्रतिस्पर्धाका कारण पनि ओली ढुक्क हुने स्थितिमा छैनन् । कोइराला सरकारको आलोचकका रूपमा अगाडि आएका छन् ।कांग्रेस नेता कोइराला बलियो सरकार भए पनि अपेक्षाअनुसार काम गर्न नसकेका कारण प्रशस्त आलोचना गर्ने ठाउँ भएको बताउँछन् । कांग्रेस र एमालेको गठबन्धन सरकार बनेपछि आम जनताले सरकारको कामले गति लिन्छ भन्ने सोचेका थिए । त्यसअनुसार परिणाम आएको देखिँदैन, उनले भने, झन्डै दुईतिहाइको सरकारले सुशासन दिन सकेन भने कसरी मुलुक अघि बढ्छ ? यस प्रश्नको जवाफ सरकारले दिनुपर्छ ।माओवादीका उपमहासचिव वर्षमान पुनले जनताको दैनिक सेवा, सुशासन, बाढीपहिरोपीडितलाई राहत र पुनःस्थापनामा सरकार असफल भएको टिप्पणी गरे । कांग्रेस र एमालेले राजनीतिक स्थायित्व दिने भने पनि आफैं अस्थिरतातिर लागेका छन् । सरकारले दल विभाजनमा सहज पार्ने अध्यादेश ल्याउन खोज्दै छ, उनले भने । सत्तारूढ दुई दलको प्राथमिकतामा रहेको संविधान संशोधनको विषयसमेत अलपत्र परेको पुनको भनाइ छ । उनले थपे, सुशासन कायम गर्न र भ्रष्टाचार नियन्त्रणमा पनि सरकार चुकेको छ । अघिल्लो सरकारले अघि बढाएका भ्रष्टाचारका मुद्दामा छानबिन रोकेको छ ।सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङ भने सरकारले सय दिनमा समृद्धि र सुशासनको आधार तयार गरेको दाबी गर्छन् । एक सय दिनमा सरकार कसरी असफल हुन्छ ? प्रतिपक्षले अनावश्यक प्रचार गरेका छन् । सय दिनमा ठूल्ठूला प्रोजेक्ट पूरा हुँदैनन्, उनले भने, आगामी दिनको समृद्धिको आधार तयार गरेका छौं । अबको एक सय दिनमा कामको परिणाम देखिन्छ । सरकारको विरोध गर्नु प्रतिपक्षको धर्म रहेको उल्लेख गर्दै मन्त्री गुरुङले आगामी दिनमा समृद्धि, सुशासन, भ्रष्टाचार नियन्त्रणमा दृढताका साथ सरकार अघि बढ्ने बताए ।अंकगणितका हिसाबले प्रधानमन्त्री ओली नेतृत्वको सरकार बलियो छ । कांग्रेस र एमालेबीच गत असार १७ मा भएको सहमतिअनुरूप बनेको ओली सरकारलाई साना दलहरूसमेतको गरी दुईतिहाइभन्दा बढी सांसदको समर्थन छ । यस हिसाबले सरकारलाई आफ्ना साझा संकल्प तथा नीतिगत प्रतिबद्धतालाई अघि बढाउन कुनै जटिलता छैन । संविधान संशोधन गर्ने गठबन्धनको मुख्य राजनीतिक प्राथमिकताका सन्दर्भमा जसरी सुरुदेखि नै अन्य पक्षबाट संशय अभिव्यक्त हुँदै आएको थियो, त्यसलाई कांग्रेस र एमालेले चिर्न सकेका छैनन् । संविधान संशोधनमार्फत सरकार प्रतिगमनतर्फ फर्किन लागेको आरोप विपक्षी दलले लगाइरहेका छन् ।आम जनता, राजनीतिक पार्टी, नागरिक समाज, बौद्धिक समुदाय, संविधानविद्सँगको छलफल, संवाद र परामर्शबाट बृहत्तर सहमतिका आधारमा संविधान संशोधन गरिने ओली सरकारको प्रतिबद्धता छ । तर केमा संविधान संशोधन गर्ने भन्ने प्रस्ट्याइएको छैन र यसमा छलफल पनि थालिएकै छैन ।राजनीतिक विश्लेषक प्राध्यापक कृष्ण खनाल संविधान संशोधनका विषयमा कसैले केही नबोलिरहेकाले त्यसलाई सत्तारोहणको आवरण मात्रै बनाइएको देखिन थालेको टिप्पणी गर्छन् । पालैपालो सरकारमा आइरहने, ३४ महिनामा अर्को सरकार बन्ने स्थितिमा सय दिनको मूल्यांकनको कुनै अर्थ छैन, उनले भने, चुनावबाट ताजा जनादेश पाएर बनेको नयाँ सरकारका हकमा मात्रै सय दिनको मूल्यांकन गरिनुपर्छ । अहिलेको सरकार ताजा जनादेशबाट नभई दुई जनाले बन्द कोठामा गरेको सहमतिका आधारमा बनेको हुनाले सयदिने मूल्यांकन आवश्यक नरहेको खनालले बताए । दुई नेताले ७ बुँदे सहमति गरे । त्यसमा सरकार बनेको भोलिपल्टै काम देखाउनुपर्थ्यो नि ! उनले भने, संविधान संशोधनकै विषयमा कसैले केही बोलेकै सुनिँदैन । यो सत्तामा जाने आवरण मात्रै भएको जगजाहेर नै छ ।संविधान संशोधन प्रक्रियामा समय लाग्ने तर यसमा कहीं कतै छलफल नभइरहेको खनालले बताए । सरकारका बारेमा मैले अहिले केही भन्नु छैन । प्रधानमन्त्री फेरिए, केही नयाँ मानिस मन्त्री भए, त्यति हो । त्योभन्दा तात्विक अन्तर देख्दिनँ, उनले भने ।त्रिभुवन विश्वविद्यालय राजनीतिकशास्त्र केन्द्रीय विभागका प्रमुख प्राध्यापक ईश्वरी कँडेल तमाम बेथितिमा सरकार मूकदर्शकजस्तो देखिएको टिप्पणी गर्छन् । कानुनी शासन, कानुन निर्माण, अनियमितता तथा भ्रष्टाचार नियन्त्रण, सेवा प्रवाह, बजार नियन्त्रणजस्ता अत्यावश्यक विषयमै सरकार चुकेको उनले बताए । सम्पूर्ण रूपमै सरकारको काम कारबाहीमाथि टिप्पणी गर्ने बेला त भइसकेको छैन । तर आफैंले प्रतिबद्धता जनाएका काममा पनि सरकारले काम बढाएको देखिएन, उनले थपे, जनता पनि अलमलमा छन् । के ठीक, के बेठीक भन्न सकिरहेका छैनन् । धमिलो वातावरण बनिरहेको छ । यही मौकामा प्रतिगामी शक्तिहरू पनि सलबलाउन थालेको देखिन्छ । पूर्वराजा ज्ञानेन्द्र शाहले भुटानी नरेशबाट राजकीय सम्मान पाएको तथा देशभित्रै पनि उनका समर्थकको गतिविधि बढेको तर्फ उनको संकेत थियो ।सरकारको साझा संकल्प तथा नीतिगत प्रतिबद्धताको मुख्य बुँदामा संघीयता कार्यान्वयनमा देखा परेका समस्या समाधान गरिने उल्लेख छ । तर संघीयताको सार्थक कार्यान्वयनका लागि आवश्यक कानुन बनाउनै सरकारले अग्रसरता लिएको छैन । संघीय निजामती विधेयक सरकारले संसद्मा पेस गर्न सकेको छैन । प्रदेशमा प्रहरी समायोजन गर्न सरकार उदासीन छ । संविधान र संघीयता कार्यान्वयन गर्न आधारभूत रूपमै संघले १५१ कानुन बनाउनुपर्नेमा अझै ४० कानुन बन्न बाँकी छ । तर सरकारको ध्यान त्यस्ता कानुनभन्दा पनि दल फुटाउन सहज हुने गरी राजनीतिक दलसम्बन्धी ऐनलाई अध्यादेशमार्फत संशोधन गर्नेमा छ । अध्यादेश ल्याउन प्रधानमन्त्री ओलीले अग्रसरता देखाएपछि अन्य दलले आलोचना गरेका छन् ।संसद्लाई आवश्यक बिजनेस दिन नसकेको सरकारले रास्वपाबाट निर्वाचित उपसभामुख इन्दिरा रानालाई हटाउने प्रयाससमेत गरेको थियो । संवैधानिक परिषद्मा सरकार समर्थितको बहुमत नरहेको हुनाले त्यहाँ सत्ता घटक कांग्रेसको प्रतिनिधित्व गराउन चालिएको उक्त प्रयासबाट सरकार सार्वजनिक आलोचनाका कारण पछि हटेको थियो । राजदूत नियुक्तिमा योग्यताक्षमताभन्दा पनि भागबन्डाका आधारमा निकटतालाई रोज्ने पुरानै प्रवृत्तिलाई सरकारले दोहोर्याएको छ । राजदूत सिफारिस कति हचुवाका भरमा गरिएको थियो भन्ने शैक्षिक योग्यताको प्रमाणपत्र पेस गर्न नसकेर एक उम्मेदवार संसदीय सुनुवाइ समितिबाट अनुमोदित हुन नसकेको दृष्टान्तले प्रस्ट पार्छ । राजदूत सिफारिसमा समावेशी प्रतिनिधित्वलाई ख्याल गरिएन भने कतिपय विवादास्पद व्यक्तिलाई मुलुकको प्रतिनिधि बनाएर विदेशस्थित नेपाली नियोगमा पठाइयो ।सहकारी संस्थामा भएको अनियमिततामा अनुसन्धान बढाउनु तथा संक्रमणकालीन न्याय निरूपण प्रक्रियालाई अघि बढाउन सम्बन्धित कानुन संशोधन गर्नुलाई सरकारको सकारात्मक कामका रूपमा हेरिएको छ । सहकारीको बचत गोर्खा मिडिया नेटवर्क प्रालिमा सारेर अपचलन गरिएको विषयमा अनुसन्धान अघि बढेको छ । गोर्खा मिडियाका पूर्वप्रबन्धक निर्देशक रहेका पूर्वगृहमन्त्री एवं रास्वपा सभापति रवि लामिछाने पक्राउ परेर अनुसन्धानमा छन् । यही प्रकरणमा गोर्खा मिडियाका पूर्वसञ्चालक पूर्वडीआईजी छविलाल जोशी पनि पक्राउ परी हिरासतमा छन् । गोर्खा मिडियाका अध्यक्ष गितेन्द्रबाबु (जीबी) राईलाई सरकारले पक्राउ गर्न सकेको छैन । आफू प्रतिपक्षी बेन्चमा हुँदा गृहमन्त्री रमेश लेखकले राईलाई पक्राउ नगरेको भन्दै तत्कालीन सरकारको बारम्बार आलोचना गरेका थिए । सहकारी ठगीमै मुछिएका कांग्रेस उपसभापति तथा पूर्वकानुनमन्त्री धनराज गुरुङमाथि अनुसन्धान गर्न सरकारले चासो दिएको छैन । गृह मन्त्रालयले नेपाल प्रहरी र सशस्त्र प्रहरी बलसम्बन्धी ऐनको मस्यौदा तयार पारी परामर्शका लागि लोक सेवा आयोगमा पठाएको छ । सुशासन र थिति बसाउने प्रतिबद्धतासहित बनेको सरकारले प्रहरी र सशस्त्र प्रहरीको महानिरीक्षक नियुक्तिलाई पारदर्शी र विवादरहित बनाउनेभन्दा पनि लोक सेवा आयोगलाई बाइपास गरी राजनीतिक र प्रशासनिक हस्तक्षेपलाई मलजल गर्ने खालको संयन्त्र कानुन संशोधनमार्फत तयार गर्न खोजेको छ । ओली सरकार बनेपछि सरकारले गरेको अर्को महत्त्वपूर्ण प्रतिबद्धतामध्ये कात्तिक १ देखि चीनतर्फका १४ नाकालाई पूर्ण रूपमा खुलाउने र आवागमनका लागि सम्बन्धित जिल्लाका नागरिकलाई बायोमेट्रिक विवरणसहितको पास प्रणाली जारी गर्ने भन्ने थियो । तर हाल सञ्चालनमा रहेका स्थायी प्रकृतिका बाहेक नाका खुलाउन चाहिने भौतिक संरचना र त्यहाँ रहने सरकारी संयन्त्रको व्यवस्थापन पनि हुन सकेको छैन । उल्टै पछिल्लो महिना चीनतर्फको ठूलो नाका रसुवागढीकेरुङबाट मालवाहक सवारी आवागमनमै अवरोध हुन पुगेको छ । गृहमन्त्री लेखकले वित्तीय अपराध अनुसन्धान तथा नियन्त्रण र मुद्दा चलाउन छुट्टै वित्तीय अपराध अनुसन्धान ब्युरो गठन गर्ने घोषणा पनि गरेका थिए । तर त्यसका लागि कुनै प्रक्रिया अघि बढेको छैन । राजनीतिशास्त्रका प्राध्यापक कँडेल सहकारी संस्थाहरूमा भएको अनियमितताका सन्दर्भमा पूर्वगृहमन्त्री तथा रास्वपाका सभापति रवि लामिछानेलाई अनुसन्धानका लागि पक्राउ गरेर सरकार बलियो रहेको सन्देश दिन खोजेको बताउँछन् । तर एक जनामाथि अनुसन्धान थालिनु, त्यस्तै धेरै जना अझै अनुसन्धानको दायराभन्दा बाहिर रहनु तथा सहकारीपीडितले रकम फिर्ता पाउने सुनिश्चितता सरकारले गराउन नसक्नुलाई कमजोर पक्षका रूपमा उनले लिए । आधाआधा कार्यकाल भागबन्डा गर्ने स्वार्थमै सरकार बनेको छ । राजनीतिक स्थायित्वका लागि प्रणाली विकास गर्न खोजेजस्तो देखिएन, उनले भने, नेताहरूको चरित्र पनि उस्तै छ । कुनै पनि बेला कोही कतै जान सक्छन् । त्यही भएर सरकार फेरिइहाल्छ कि भन्ने संशय कायम छ ।"
अर्थतन्त्र अझै उद्धारको पर्खाइमा,"गत वर्षको पहिलो सय दिनको तुलनामा यस वर्षको सोही अवधिको पुँजीगत खर्च करिब १६ प्रतिशतले बढी हो । यो अवधिमा निर्माण व्यवसायीको २० अर्ब भुक्तानी भएको, दुग्ध किसानको रकम, कृषि बिमामा अनुदानबापतको रकम भुक्तानी भएको मन्त्रालयले जनाएको छ ।आर्थिक सूचकहरू भने त्यति उत्साहजनक देखिँदैनन् । चालु आर्थिक वर्षका लागि सरकारले १८ खर्ब ६० अर्ब ३० करोड बजेट विनियोजन गरेको छ । सय दिनसम्ममा सरकारले २९ अर्ब ७३ करोड ६७ लाख पुँजीगत खर्च गरेको छ । यो वार्षिक लक्ष्यको ८४४ प्रतिशत मात्र हो । यो गत वर्षको सोही अवधिको तुलनामा बढी हो । ०८० कात्तिक ६ सम्म सरकारले २५ अर्ब ५९ करोड २९ लाख अर्थात् वार्षिक लक्ष्यको ८४७ प्रतिशत पुँजीगत खर्च गरेको थियो । गएको सय दिनमा वार्षिक लक्ष्यको २०९४ प्रतिशत अर्थात् २ खर्ब ३८ अर्ब ८४ करोड ६७ लाख चालु खर्च भएको छ । यो गत वर्षको सोही अवधिको चालु खर्चभन्दा बढी हो । गत वर्षको सोही अवधिसम्म चालु खर्च २ खर्ब २५ अर्ब ५९ करोड अर्थात् वार्षिक लक्ष्यको १९७६ प्रतिशत थियो । पुँजीगत खर्च वृद्धिका लागि सरकारको खर्च प्रणाली सुधार गर्नुपर्नेमा अहिले खासै काम नभएको अर्थविद्हरू बताउँछन् ।यस वर्षको पहिलो सय दिनमा सरकारको आम्दानी र खर्चको अवस्था हेर्दा करिब साढे ८१ अर्बले सरकारी वित्त घाटामा छ । सो अवधिमा सरकारले २ खर्ब ६२ अर्ब ३६ करोड ४४ लाख आम्दानी गर्दा ३ खर्ब ४८ अर्ब ८१ करोड ७६ लाख खर्च गरेको छ । गत आर्थिक वर्षको सोही अवधिसम्म करिब सवा ५९ अर्बले सरकारी वित्त घाटामा थियो । नयाँ सरकार गठन भएको सय दिन (कात्तिक ६) सम्म सरकारले वार्षिक लक्ष्यको १८१५ प्रतिशत अर्थात् २ खर्ब ५७ अर्ब ५३ करोड रुपैयाँ राजस्व संकलन गरेको छ । यो अर्थ मन्त्रालयको पहिलो तीन महिनामा राजस्व संकलनको लक्ष्यभन्दा कम हो । यस वर्षको सोही अवधिमा राजस्वमार्फत ३ खर्ब ९ अर्ब ९२ करोड ८० लाख संकलन गर्ने सरकारको लक्ष्य थियो । तर गत वर्षको सोही अवधिको तुलनामा यस वर्षको राजस्व करिब साढे १३ प्रतिशतले बढी हो । गत आर्थिक वर्षको पहिलो सय दिनमा वार्षिक लक्ष्यको १६०१ प्रतिशत अर्थात् २ खर्ब २७ अर्ब ६९ करोड रुपैयाँ राजस्व संकलन भएको थियो । यो वर्ष सरकारले राजस्वमार्फत १४ खर्ब १९ अर्ब ३० करोड ३० लाख संकलन गर्ने लक्ष्य राखेको छ । हामीले ३० प्रतिशतभन्दा बढीको राजस्व संकलनको लक्ष्य राखेका छौं, यो आफैंमा चुनौतीपूर्ण हो, अर्थ मन्त्रालयका प्रवक्ता भट्टराईले भने, यद्यपि गत वर्षको राजस्व संकलनसँगको तुलनामा यो वर्ष केही सुधार देखिएको छ । सन्तुष्ट हुने अवस्था नभए पनि सुधारोन्मुख हो ।मन्त्रालयले मुलुकको अर्थतन्त्र सुधारका लागि सुझाव दिन उच्चस्तरीय आर्थिक सुधार आयोग गठन, आन्तरिक राजस्व परिचालन रणनीतिको कार्यान्वयन, कन्ट्री क्रेडिट रेटिङको तयारी पूरादेखि संघीय संसद्मा विधेयक पेस भएको लगायत दर्जनौं काम गरेको दाबी गरेको छ । निजी क्षेत्र भने सरकारको दाबीप्रति विश्वस्त देखिँदैन । सरकारबाट अपेक्षा धेरै थियो, तर अहिले निजी क्षेत्रको आत्मविश्वास त्यति बढ्न सकेको देखिँदैन, नेपाल उद्योग वाणिज्य महासंघका अध्यक्ष चन्द्रप्रसाद ढकालले भने, अर्थतन्त्रमा केही हुँदै नभएको होइन, तर सुधारको गति तीव्र हुनुपर्थ्यो । अर्थतन्त्रमा चुनौती रहे पनि पहिलेको तुलनामा सुधार भइरहेको अर्थ मन्त्रालयका प्रवक्ता महेश भट्टराईले बताए । सय दिनमा निजी क्षेत्रको आत्मविश्वास बढेको, गत वर्षको यसै अवधिको तुलनामा पुँजीगत खर्च र राजस्व संकलन बढेको, ब्याजदर कम भएको, निजी क्षेत्रतर्फ प्रवाहित कर्जा वृद्धि भएको, पुँजी बजार चलायमान भएको, विदेशी मुद्रा सञ्चिति बढेको र रेमिट्यान्स वृद्धि भएको प्रवक्ता भट्टराईको दाबी छ । गत वर्षको यसै अवधिको तुलनामा पुँजीगत खर्च बढेको छ भने राजस्व संकलन पनि १३ प्रतिशतले वृद्धि भएको छ, उनले भने । यो अवधिमा अर्थ मन्त्रालयका महत्त्वपूर्ण काममा बजेट कार्यान्वयन गर्न ७३ बुँदे मार्गदर्शन जारी गरी बजेट कार्यान्वयनलाई थप प्रभावकारी बनाइएकाले हालसम्मको चालु, पुँजीगत तथा समग्र खर्चमा उल्लेख्य सुधार ल्याउन सहयोग पुगेको दाबी अर्थ मन्त्रालयको छ । अर्थतन्त्र सुधारका लागि सरकारले प्रतिबद्धता जनाए पनि उच्च प्राथमिकताका साथ कार्यान्वयन नभएकाले सुधार हुन नसकेको नेपाल चेम्बर अफ कमर्सका अध्यक्ष कमलेशकुमार अग्रवालले बताए । सय दिनमा सरकारले प्रतिबद्धता धेरै जनाएको छ । कार्यान्वयन हुन बाँकी छ । यही कारण शिथिलता कायमै छ । केही हदसम्म सेयर बजार र घरजग्गामा सामान्य रूपमा बढेको छ । तर, अरू सामान्य आर्थिक गतिविधिमा सुधार आउन सकेको छैन, उनले भने, मौद्रिक नीतिमा अझै लचकता हुन सकेको छैन । चालु पुँजी कर्जा मार्गदर्शनको व्यवस्थाले पनि केही समस्या पारेको छ । केही संकुचित वित्त नीतिहरू पनि परिवर्तन गर्ने सरकारले भनेको छ । त्यो भएको छैन । समग्र अर्थतन्त्रमा नै आमूल परिवर्तनका लागि सुझाव दिन गत साता मात्र सरकारले पूर्वअर्थ सचिव रामेश्वर खनालको अध्यक्षतामा उच्चस्तरीय आयोग गठन गरेको छ । आयोगमा निजी क्षेत्रको प्रतिनिधित्व छैन । निजी क्षेत्रको पनि सहभागिता भए थप प्रभावकारी हुने अग्रवालले बताए । यो अवधिको मूल्यांकन गर्दा सरकारलाई एक सयमा १५ अंक दिन सकिने उनको भनाइ छ । वित्तीय क्षेत्रका जानकार एवं चार्टर्ड एकाउन्टेन्ट अनलराज भट्टराई भने सरकारको सय दिनमा अर्थतन्त्रमा अपेक्षित सुधार नदेखिए पनि थप खराब पनि नभएको बताउँछन् । यो तीन महिनामा अर्थतन्त्र बिग्रेको छैन, मुद्रास्फीति कम भयो, सेयर बजार पनि एक तहमा स्थिरजस्तै देखिएको छ । औद्योगिक उत्पादन पनि ३० बाट ४०५० सम्म पुगेको छ, उनले थपे, तर, निर्माण क्षेत्रले गति लिन सकेको छैन । त्यस क्षेत्रमा सरकारले खर्च गर्न सकेको छैन । बैंकमा रहेको करिब ७ खर्ब ऋण दिन मिल्ने रकम र साढे २१ खर्ब विदेशी मुद्रा सञ्चिति गरी २८ खर्बभन्दा बढी पुँजी उपलब्ध हुँदा पनि उपयोग हुन नसकेको भट्टराईले बताए । त्यो पुँजी उपयोगका लागि सरकारले निर्माणमा प्राथमिकता दिनुपर्ने उनको भनाइ छ । खासगरी बाढीपहिरोले भएको क्षतिको पुनः निर्माणलाई गति दिन सके आर्थिक सुधारले पनि गति समात्न सक्ने भट्टराईको सुझाव छ । नयाँ बिमा नियमावली तर्जुमा गरी मन्त्रिपरिषद्मा पेस गरिएको छ । साना तथा मझौला संगठित संस्थाको धितोपत्र निष्कासन तथा कारोबारसम्बन्धी नियमावली मन्त्रिपरिषद्मा पेस गरिएको, आन्तरिक राजस्व परिचालन रणनीति ०८१ स्वीकृत गरी कार्यान्वयनमा ल्याइएको, भन्सार मूल्यांकनलाई यथार्थ कारोबार मूल्यमा आधारित बनाउन रणनीति तयार गरी लागू गरिएको मन्त्रालयले जनाएको छ ।"
"दिल्लीबाट आएको भिस्ताराको जहाजमा बमको हल्ला, विमानस्थलमा खैलाबैला","यस्ता थ्रेट कल मानसिक सन्तुलन ठीक नभएका व्यक्तिले प्रायः छिटपुट गर्ने उनले बताए । अरूलाई दुःख दिएर आनन्द लिन खोज्ने, शान्तिसुरक्षामा खलल पुर्याउने, आतंकित बनाउने, वायुसेवाको ब्रान्डमा नकारात्मक असर पुर्याउने, अविश्वास पैदा गराउने, व्यापारमा हानि पुर्याउने, अन्य देशको हवाई सुरक्षामा खलल पुर्याउने उद्देश्यले पनि गरिन्छन् । उनले नेपालस्थित भिस्ताराका कर्मचारीलाई गरिएको फोन कलको विस्तृत अनुसन्धान गर्न नेपाल प्रहरीलाई भनिएको जानकारी दिए ।अन्तर्राष्ट्रिय सञ्चारमाध्यमहरूका अनुसार गएको एक सातामा भारतीय वायुसेवा कम्पनीहरूले कम्तीमा ९० वटा झूटा बम धम्कीहरू पाएका छन् । सोमबार राति भारतीय वायुसेवाहरू इन्डिगो, एयर इन्डिया, भिस्तारालगायतका कम्पनीले गर्ने कम्तीमा ३० वटा आन्तरिक र अन्तर्राष्ट्रिय उडान बम भएको होक्स कल तथा सामाजिक सञ्जाललगायतबाट फैलाइएको खबरले प्रभावित भएका छन् । सोमबार राति इन्डिगोका जेद्दाह जाँदै गरेको जहाज बमको हल्लाकै कारण दोहा डाइभर्ट गरिएको भारतीय सञ्चारमाध्यम द इकोनमिक्स टाइम्सले लेखेको छ । बेलायती सञ्चारमाध्यम गार्जियनका अनुसार ती धम्कीका कारण थुप्रै उडान गन्तव्यमा पुग्न नसकेर अन्यत्रै डाइभर्ट भएको, विमानहरू ग्राउन्डेड गर्नुपरेको तथा कतिपय उडानलाई फाइटर जेटले आकाशमै सुरक्षा स्कर्ट दिँदै सुरक्षित अवतरण गराइएको छ । बमको झूटो खबरले भारतको हवाई उद्योगमा गम्भीर क्षति पुगेको समेत अन्तर्राष्ट्रिय सञ्चारमाध्यमले जनाएका छन् । सामाजिक सञ्जालका फेक एकाउन्टबाट आएका अधिकांश बमसम्बन्धी खबरको भारतीय उड्डयन अधिकारी तथा अनुसन्धानकर्ताहरूले स्रोत पहिल्याउन नसकिरहेको गार्जियनले लेखेको छ । यी घटनाका कारण भारतीय वायुसेवा प्रणालीले प्रत्यक्षअप्रत्यक्ष अर्बौं रुपैयाँको नोक्सानी बेहोर्नुपरेको भनिएको छ ।"
उर्मिला चौधरीलाई अन्तर्राष्ट्रिय सम्मान,"दुःख, हैरानी अनि सफलता र आश्चर्यचकित पार्ने उपलब्धिहरूको लामो फेहरिस्त छ उर्मिलाको जीवनमा, जसलाई एन्टोनीले दुई हरफको छोटो मन्तव्य र त्यसपछि दिएको प्रमाणपत्रले विश्वभरका मानिसलाई एकै पटक थाहा दिने काम गरेको छ । गत वर्ष अमेरिकी सरकारले स्थापना गरेको यो पुरस्कार पाउने विश्वका ६ प्रथम विजेतामध्येकी एक भएकामा उर्मिलालाई बधाईको ओइरो आइरहेको छ । असाधारण साहस, शक्ति, नेतृत्व, र सीमान्तकृत जातीय, र आदिवासी समुदायका सदस्यहरूको मानव अधिकारलाई अगाडि बढाउन प्रतिबद्धता प्रदर्शन गर्नेका सम्मानमा दिइने यो पुरस्कारका लागि संसारभरबाट सयौं मानिस मनोनीत भएका थिए । त्यसमध्ये नेपाल मात्रै नभएर, एसियाभरिबाटै यो पुरस्कार पाउने पहिलो विजेता उर्मिला भएकी छन् । उनीसँगै घाना, उत्तरी म्यासेडोनिया, मेक्सिको, बोलिभिया र नेदरल्यान्डका पाँच अधिकारवादीहरूले पनि यो पाएका छन् । आज जति खुसी म कहिल्यै भएकी थिइनँ, पुरस्कार पाएको भोलिपल्ट वासिङ्टन डीसीस्थित परराष्ट्र मन्त्रालयको अर्को एक कार्यक्रममा जानुअघि कान्तिपुरसँगको फोन संवादमा उनले भनिन्, यहाँसम्म आइपुग्छु र मेरो जीवनले यत्रो कदर पाउँछ भन्ने त सपनामा पनि सोचेकी थिइनँ ।सोच्नु पनि कसरी जब उनी बालकै छँदा नै कमलरी बनाइन पुगिन् र जीवनका १४ वर्ष दासझैं बाँच्न विवश बनिन् भने ? सानोमा खेलेको रमाइला सम्झना जसको जीवनमा पनि हुन्छन् । तर, उर्मिलाको सम्झनामा त्यस्तो कुनै खेलेको क्षण नै छैन । मेरो दुधेदाँत नै म कमलरी बस्न गएको घरमा झरेको थियो, भन्छिन्, मलाई त त्यस घरका बच्चाहरूले खेलौना खेलेको र मैले त्यो छोइदिँदा उनीहरू रिसाएर त्यसलाई फालेको मात्रै सम्झना छ, मैले कहिल्यै खेल्न पाइनँ । दाङको गढुवा६ मानपुर दाङमा फूलपत चौधरी पुस्तौंदेखि कमैया भएर बसेका थिए । जसरी उनका बाबु कमैया बसेको घरमा उनी बस्न पुगे । उनी वृद्ध भएपछि त्यही घरमा उनका छोरा, पत्नी र बुहारीहरू बसे । फूलपत र उनकी पत्नी खल्सीको कान्छी छोरी उर्मिलाको कथा अरुको भन्दा के मात्रै फरक भने, अरु गाउँमै कमैया कमलरी भए, उर्मिलालाई चाहिँ काठमाडौं लगियो । काठमाडौं लैजाँदा उनलाई उनका जेठा दाजु हमराजले बोकेर राप्ती नदी तारेका थिए, किनभने त्यहाँ पुल नै थिएन । त्यसका चार पाँच वर्षपछि उनी गाउँ केही दिनका लागि फर्किन पाइन् । त्यसबेलाचाहिँ त्यहाँ पुल बनिसकेको थियो । काठमाडौंको सम्भ्रान्त राणा परिवारमा ८ वर्ष र त्यही परिवारकी फुपूको घरमा ६ वर्ष कमलरी बस्दा उर्मिलाको खुट्टामा कहिल्यै चप्पल परेन । त्यो उनीहरूका लागि घर थियो, मेरा लागि नर्क, उर्मिला भन्छिन्, मलाई घरबाट कतै बाहिर जान दिँदैनथे, उनीहरूका लागि मैले दाल, भात, अचार र अनेकथरी तरकारी बिहानै बेलुका पकाइदिनुपर्थ्यो तर मलाई परेवालाई खुवाउने चामल खुवाउँथे ।एक पटक उनले काम गर्दा सिसाको ग्लास फुट्न पुग्यो । अब तैंले यो गिलासको मूल्य जीवनभर काम गरेर पनि चुकाउन सक्दिनस् भनेर मालिक्निले हपारेको अहिले पनि उनको कानमा गुन्जिन्छ । बोलाउनेबित्तिकै उनी हाजिर हुनपर्थ्यो । नत्र पिटाइ अनिवार्य रूपले भेट्थिन् उनी । उनले एक पटक बिहान आएको अखबारका पाना पल्टाउँदा काम गर्नेले छोएको के पढ्नु भनेर मालिक्नीले डस्टबिनमा फालेर उनलाई हप्काएको दृश्य कत्ति गरे पनि आँखाबाट ओझेल पर्दैन । त्यस्तो नर्कजस्तो ठाउँमा पनि उनकी उमेरकी त्यस घरकी एक बालिका थिइन् जो उर्मिलालाई अरु कोही नभएको मौका छोपेर क ख कसरी लेख्ने भनेर सिकाइदिन्थिन् । कमलरी आन्दोलन चर्केपछि र एक दिन टेलिभिजनमा दाजुलाई देखेपछि अनेक यत्नपछि मालिक्नीको घरबाट उम्किन सफल भएकी उर्मिलाले त्यतिका वर्षपछि पहिलो पल्ट चप्पल लगाउन पाइन् । मैले आएदेखि गाडी पनि चढ्न पाएकी थिइनँ, उनी भन्छिन्, १४ वर्ष काम गरेबापतको ज्याला भनूँ कि दसैं इत्यादिमा टीका लगाउँदा जम्मा भएको पैसा भनूँ, ८ सय रुपैयाँ गाडी भाडा मालिक्नीले दिइन्, त्यसैको भरमा म दाजुसँग घर पुग्दा पहिलो पटक बाआमालाई भेटेँ ।कति फोन गर्दा पनि मालिक्नी ले घरमा काम गर्ने कोही छैन भनेर ढाँट्ने गरेकाले घरमा आफूलाई मरिसकी छ भन्ने ठानेर माया मारिएको रहेछ भन्ने उर्मिलाले बल्ल बुझिन् । अनि, मरिसकी भन्ने छोरी आएपछि हर्ष र विस्मात्को दोभानले निम्त्याएको रुवाबासीले उर्मिलालाई जीवनमा आफ्ना भन्नेहरू पनि छन् नि भन्ने सन्तुष्टिले पहिलो पटक खुसी दियो । २०६३ को माघीको दिन थियो त्यो । २०५७ सालमा सरकारले कमैयाहरूलाई मुक्त घोषणा गरे पनि कमलरीहरू राखिने क्रमको अन्त्य भएको थिएन । गाउँमा आफूजस्ता किशोरीहरू त्यसको विरोधमा लागेको देखेर उर्मिलाले पनि सक्रिय आन्दोलन गरिन् । छिट्टै नै उनले के थाहा पाइन् भने, १३ हजार कमलरीहरू उद्धार गरिएका रहेछन् त्यस वर्ष । हामी सबलाई प्लान इन्टरनेसनलले ब्रिज कोर्स गराएर पढ्न लेख्नमा सहभागी गरायो, उनी भन्छिन्, त्यसपछि म एकैपल्ट पाँच कक्षामा भर्ना भएँ । हरेक वर्ष उनले कक्षा टप गरिन् । उनको यो प्रखर बुद्धिमत्ताले छिट्टै नै चर्चा पायो । अंग्रेजी विषय लिएर प्लस टुमा पढ्दै गर्दा १२ वर्षअघि उनी राष्ट्रसंघले सुरु गर्न लागेको पाँच वर्षीय अभियान बालिका भएकीले को उद्घाटनमा अमेरिका पुग्ने अवसर पनि उनलाई मिलेको थियो । त्यसपछि उनीमाथि जर्मन वृत्तचित्र निर्देशक सुजन ग्लुथले डकुमेन्ट्र बनाए, माई मेमेरी इज माई पावर जो सन् २०१६ मा काठमाडौंमा भएको अन्तर्राष्ट्रिय माउन्टेन फिल्म फेस्टिभल (किम्फ) मा लघु सिनेमाको प्रतिस्पर्धामा उत्कृष्ट पुरस्कृत भएको थियो । त्यो हेर्न मलाई कखरा सिकाउने त्यस राणा परिवारकी नानी पनि आएकी थिइन्, पर्दामा मेरो जीवन कथा देखेपछि उनले पछुतो मानिन् र आफूले त्यो नजानेर गरेको व्यवहार थियो भनिन्, उर्मिला भन्छिन्, नानी त पहिलेदेखि नै मलाई राम्रो व्यवहार गर्ने मानिस हुन्, तर त्यस घरका अरु कसैले मलाई कहिल्यै राम्रो गरेनन्, पछि मैले काम गरेको ज्याला देऊ भनेर दुईतीन पटक फोन गर्दा पनि उल्टै नराम्रोसँग हप्काए ।प्लस टु सकेपछि उनी हाल काठमाडौं स्कुल अफ लमा बीएएलएलबीको पाँचौं तथा अन्तिम वर्षको अध्ययनलाई अघि बढाइरहेकी छन् । आफूलाई नारकीय जीवनमा घचेट्ने सम्भ्रान्त परिवारका सदस्यको नाम लिएर सार्वजनिक बेइज्जती गर्न मन नभएको उनले बताउँदै आएकी छन् । मेरो लडाइँ व्यक्तिसँग होइन, एउटा जातिलाई नै दास बनाउने राज्यको नीतिसँग हो, उनी भन्छिन्, त्यसबेला हामी र हाम्रा पुर्खाहरूलाई सबै पेसा र ओहदाका ठालुहरूले कमाराकमारी बनाएर पुस्तौंपुस्तासम्म राखे, यसको हिसाब व्यक्तिले होइन, राज्यले दिनुपर्छ, एकमुष्ट । त्यो ज्याला नदिने घरभेटीसँग त्यसैले उनलाई रिस छैन । उनले छोएको पत्रिका डस्टबिनमा फाल्ने ती प्रसिद्ध परिचय भएकी मालिक्नीको आयु लामो होस् भन्ने उनको कामना छ । यो ऐतिहासिक अन्यायको क्षतिपूर्ति व्यक्तिले गर्न सक्दैन, राज्यले नै गर्नॅपर्छ, एक अधिवक्ताको जीवन सुरु गर्ने संघारमा रहेकी उर्मिला भन्छिन्, त्यसैले म उनीहरूसँग प्रतिशोध लिन चाहन्नँ, यद्यपि मलाई उनीहरूसँग अझै पनि डर लागिरहेको छ ।यति परिपक्व दृष्टिकोण र मेधावी पढाइ भएकी उर्मिलालाई नेपालस्थित अमेरिकी राजदूतले उक्त पुरस्कारका लागि छनोट गरेको थियो । त्यसका लागि अन्तिम मनोनीतहरूको सूचीमा आफू परेको खबर उर्मिलाले भदौको अन्त्यतिर थाहा पाएकी थिइन् । ल बधाई छ, तपाईं छनोटमा पर्नॅभएको छ भनेर काठमाडौंस्थित दूतावासबाट फोन आउँदा उर्मिला कोहलपुर मेडिकल कलेजको आईसीयू वार्डमा थिइन् । उनका ८१ वर्षीय पितालाई गोरुले हानेर गम्भीर घाइते बनाइदिएको थियो र उनी उपचारका लागि खटिएकी थिइन् । आईसीयूमै उनले आफू अमेरिकी सरकारले दिने पुरस्कारका लागि मनोनीत भएको खबर बाबुलाई सुनाइन् । त्यस्तो घाइते अवस्थामा पनि उहाँ खुसीले मुस्कुराउनुभएको थियो, उर्मिला भन्छिन्, तिमी अमेरिका गएपछि मलाई प्लेनको फोटो खिचेर देखाउनु है भन्नुभएको थियो, तर मैले फोटो देखाउनै पाइनँ, उहाँलाई हामीले बचाउन सकेनौं ।छोरीले विश्वभरका मानिसहरूबाट छानिएर पाएको सम्मान देख्ने ३६ दिनअघि नै फूलपतले प्राण त्यागिसकेका थिए । आफ्नो बारे देखाइएको वृत्तचित्र हेर्न पहिलो र अन्तिम पटक जीवनमा सबभन्दा टाढा काठमाडौंको यात्रा गरेका बाबु फूलपतलाई जहाजको फोटो होइन, जहाज नै चढाउँला भन्ने उर्मिलाको मनमा थियो । तर, त्यो धोको मनमै रह्यो अमेरिकादेखि उनले बाबुलाई सम्झिइन्, मेरा बाले पूरा जीवन कमैया भएर बिताउनुपर्यो, र यो अन्याय भोग्न बाध्य हुने उहाँ एक्लो हुनुहुन्नथ्यो, यसको हिसाब राज्यले आज नभए भोलि दिनै पर्नेछ ।"
"सीदेखि मोदी, एर्दोगानदेखि रामाफोसासम्म पुटिनका पाहुना","(काठमाडौं) करिब तीन वर्षअघि युक्रेनमाथि आक्रमण सुरु गरेसँगै अमेरिकी नेतृत्वमा विभिन्न पश्चिमा देशहरू रुसी राष्ट्रपति भ्लादिमिर पुटिनलाई विश्व मञ्चबाट एक्ल्याउनका लागि निकै जोडतोडका साथ लागिपरे । तर रुसी राष्ट्रपति पुटिनले उल्टै ती देशलाई आइतबार गतिलो जवाफ दिएका छन् । रुसी राष्ट्रपति पुटिनले आइतबार विश्वका उदीयमान देशका राष्ट्रप्रमुख तथा सरकारप्रमुखसँग हात मिलाएका छन्, त्यो पनि आफ्नै भूमिमा । रुसको कजान सहरमा भइरहेको ब्रिक्सको १६ औं सम्मेलनका क्रममा पुटिनले चिनियाँ राष्ट्रपति सी चिनफिङ, भारतीय प्रधानमन्त्री नरेन्द्र मोदी, टर्की राष्ट्रपति रेसेप तैयप एर्दोगान, इरानी राष्ट्रपति मसुद पेजेस्कियान, दक्षिण अफ्रिकाका राष्ट्रपति सिरिल रामाफोसालगायतका विश्व नेताहरूसँग हात मिलाएका हुन् । घरमै दुर्घटनामा परेपछि कजान यात्रा रद्द गरेका ब्राजिलका राष्ट्रपति लुइज इनासियो लुला दा सिल्भा भिडियो लिंकमार्फत सहभागी हुने जनाइएको छ । मंगलबारबाट शुरु भएको सम्मेलन तीन दिनसम्म चल्नेछ । विश्वकै उदीयमान पाँच अर्थतन्त्र ब्राजिल, रुस, भारत, चीन र दक्षिण अफ्रिकाले सन् २००९ मा अमेरिका तथा पश्चिमा देशहरूको संगठन जी७ को प्रतिस्पर्धी संगठनका रूपमा ब्रिक्स गठन गरेका थिए । संगठनमा पछिल्लो समय पश्चिम एसिया र उत्तर अफ्रिकाका देश थपिएका छन् । जी७ मा क्यानडा, फ्रान्स, जर्मनी, इटाली, जापान, अमेरिका, यूके र युरोपेली संघ आबद्ध छन् । गत जनवरीमा ब्रिक्सको सदस्य बनेका इरान, इजिप्ट, इथियोपिया, साउदी अरब र युनाइटेड अरब इमिरेट्स (यूएई) सदस्य राष्ट्रको हैसियतमा पहिलो पटक सम्मेलनमा सहभागी भएका हुन् । टर्की, मलेसिया र अजरबैजानले सदस्यताका लागि आवेदन दिइसकेका छन् भने अन्य केही देश पनि ब्रिक्समा आबद्ध हुन चाहेको बताइएको छ । ब्रिक्समा आबद्ध देशमा विश्वको ४५ प्रतिशत जनसंख्याको बसोबास छ भने विश्वको अर्थतन्त्रको करिब २८ प्रतिशत हिस्सा ओगट्छ । पर्यवेक्षकहरूले ब्रिक्स शिखर सम्मेलनलाई पश्चिमसँगको बढ्दो तनावबीच ग्लोबल साउथ को समर्थन देखाउने र आर्थिक तथा वित्तीय सम्बन्ध विस्तार गर्न मद्दत गर्ने क्रेमलिनको प्रयासको एक भागका रूपमा हेर्छन् । विश्व अर्थतन्त्रमा अमेरिकी नेतृत्वको पश्चिमा खेमा बलियो रहँदै आएकामा ब्रिक्सको उदय र विस्तारले त्यसलाई थप चुनौती दिइरहेको छ । शुक्रबार पत्रकारहरूसँग बोल्दै रुसी राष्ट्रपति पुटिनले ब्रिक्स र इच्छुक देशहरूले मिलेर काम गरेको खण्डमा नयाँ विश्व व्यवस्थाको महत्त्वपूर्ण तत्त्व हुने बताएका थिए । रुसी राष्ट्रपति पुटिनका विदेश नीति सहयोगी युरी उसाकोभका अनुसार सम्मेलनमा ३६ देशका प्रतिनिधिले भाग लिएका छन् । तीमध्ये २० देशका राष्ट्रप्रमुख तथा सरकारप्रमुख कजाक पुगेका छन् । तीन दिन लामो सम्मेलनका दौरान रुसी राष्ट्रपति पुटिनले २० वटा द्विपक्षीय बैठक गर्दै छन् । त्यसमा चिनियाँ राष्ट्रपति सी, भारतीय प्रधानमन्त्री मोदी र दक्षिण अफ्रिकी राष्ट्रपति रामाफोसासँगका भेट पनि छन् । उसाकोभले १६ औं ब्रिक्स सम्मेलन रुसी भूमिमा भएको हालसम्मकै ठूलो विदेश नीति कार्यक्रम बन्ने दाबी गरेका छन् । सम्मेलनको साइडलाइन बैठकका क्रममा रुसी राष्ट्रपति पुटिनले बिहीबार संयुक्त राष्ट्रसंघीय महासचिव एन्टोनियो गुटेरेससँग पनि भेटवार्ता गर्दै छन् । युक्रेनमाथि रुसी आक्रमणको बारम्बार आलोचना गर्दै आएका गुटेरेसको दुई वर्षभन्दा बढी समयमा यो पहिलो रुस भ्रमण हुनेछ । ब्रिक्सका सदस्य राष्ट्रहरूले १६ औं सम्मेलनलाई नेताहरूको भेला गर्ने थलो मात्र नभई विश्वव्यापी शासन र आर्थिक रूपरेखालाई पुनः आकार दिने सामूहिक इच्छाको प्रदर्शन गर्ने स्थलका रूपमा व्याख्या गरेका छन् । सम्मेलनका क्रममा सदस्य राष्ट्रहरूले आपसी आर्थिक सहयोग र वैकल्पिक भुक्तानी प्रणालीजस्ता मुद्दामा छलफल गर्ने जनाइएको छ । तर स्पष्ट एकताका बाबजुद ब्रिक्सका सदस्य राष्ट्रहरूबीच भने अन्तर्निहित तनावहरू जारी छन् । सदस्य राष्ट्रहरूका आआफ्ना फरक राजनीतिक प्रणाली र आर्थिक रणनीतिका कारण पनि त्यस्ता तनाव अन्त्यका गर्न कठिन हुने गरेको छ । जस्तै, भारत र चीनबीचको ऐतिहासिक सीमा विवाद जारी रहेको पृष्ठभूमिमा पश्चिमी प्रभावविरुद्ध एकजुट हुन चुनौती खडा गरेको ठानिएको छ । यद्यपि, सम्मेलनका पूर्वसन्ध्यामा भारत र चीनबीच सीमा क्षेत्रमा जारी तनाव अन्त्य गर्ने सहमति भइसकेको छ । बुधबार भारतीय विदेश सचिव विक्रम मिस्रीले विवादित सीमा क्षेत्रमा तनाव अन्त्यका लागि गस्तीको व्यवस्था गर्न दुई देशबीच सहमति भएको जनाएका थिए । २०२० मेमा दुई देशको सीमा क्षेत्र गलवान उपत्यकामा तैनाथ सैनिकहरूबीच सन् १९७५ पछिकै घातक भिडन्त भएको थियो । भिडन्तमा भारतका २० र चीनका ४ सैनिकको ज्यान गएको थियो । भारतचीनबीच सीमा क्षेत्रहरूमा एलएसी (लाइन अफ एक्चुअल कन्ट्रोल) मा गस्ती प्रबन्धका विषयमा सम्झौता भएको छ । यसले चार वर्षदेखिको तनाव अन्त्यका साथै अन्य मुद्दाहरूको समाधान गरेको छ, मिस्रीले भनेका थिए । तर दुई देशबीच भएको सहमतिबारे उनले विस्तृत विवरण भने सार्वजनिक गरेनन् । मिस्रीले ब्रिक्स सम्मेलनका दौरान मोदी र चिनियाँ राष्ट्रपति सी चिनफिङबीचको द्विपक्षीय बैठकमा सीमा समस्याबारे छलफल हुनेनहुनेबारे भने केही उल्लेख गरेनन् । भारत र चीनबीच १९९६ मा सीमानजिक बन्दुक र विस्फोटक पदार्थको प्रयोगलाई निषेध गर्ने सम्झौता भएका कारण चार वर्षअघि गलवान उपत्यकामा भएको भिडन्तमा सैनिकहरू मुक्का र लट्ठीले लडाइँ गरेका थिए । त्यसयता विभिन्न चरणमा कूटनीतिक र सैन्य वार्ताहरूमा सहभागी दुई देश ब्रिक्सको पूर्वसन्ध्यामा निष्कर्षमा पुगेका हुन् । सदस्य राष्ट्रहरूबीच तिक्तताका बाबजुद कजान सम्मेलनले सदस्य राष्ट्रहरूबीच सहयोग, आर्थिक स्थिरता र शक्तिको विश्वव्यापी सन्तुलनमा सम्भावित परिवर्तनबारे महत्त्वपूर्ण निर्णय लिने रुसले जनाएको छ । पश्चिमा देशसँग निरन्तर तनाव जारी रहेको अवस्थामा रुसले आफ्ना विश्वव्यापी सहयोगीहरूसँग काँधमा काँध मिलाएर उभिने अभिप्राय राखेको विश्लेषकहरूको भनाइ छ । त्यसका साथै रुसले आफ्नो अर्थतन्त्रलाई विस्तार गर्ने र युद्धलाई किनारा लगाउने प्रयास गर्ने उनीहरूको बुझाइ छ । रुसबाहेकका अन्य सहभागीका लागि भने सम्मेलन आफ्नो आवाज र मुद्दाहरू विस्तार गर्ने गतिलो मौका हो । सदस्य राष्ट्रहरूका लागि धेरै दायित्व नहुनु नै ब्रिक्सको सुन्दरता हो, कार्नेगी रसिया युरेसिया केन्द्रका निर्देशक अलेकजेन्डर गाबुएभले भन्छन्, ब्रिक्सका सदस्य हुँदैमा धेरै थरीका मुद्दाहरू पनि जोडिँदैनन् । व्यक्तिगत रूपमा सम्मेलन रुसी राष्ट्रपति पुटिनका लागि भने निकै महत्त्वपूर्ण छ । किनभने यसको सफलताले पुटिनलाई एक्लो पार्ने अमेरिकासहितका पश्चिमी देशका प्रयासहरूको असफलता देखाउने मञ्च हो । त्यसका साथै, यसले रुसभित्र र अन्तर्राष्ट्रिय समुदायमा रुस वास्तवमै एक महत्त्वपूर्ण खेलाडी भएको र यसले पश्चिमी प्रभुत्वको अन्त्य गर्ने यस नयाँ समूहको नेतृत्व गरिरहेको सन्देश पनि दिने निश्चित छ । त्यस्तै, रुसले भारत र चीनजस्ता ठूला खेलाडीहरूसँग व्यापार विस्तार र पश्चिमी प्रतिबन्धहरू बेवास्ता गर्ने विषयमा पनि केही सफलता हासिल गर्ने अपेक्षा गरिएको छ । रुसी उत्पादनका लागि भारत विश्वकै महत्त्वपूर्ण बजार हो । चीनसँग दोहोरो व्यापारका साथै सैन्य सामग्री तथा सहयोगको आशा राखेको छ । रुसले अन्य देशहरूलाई सोसाइटी अफ वर्ल्डवाइड इन्टरबैंक फाइनान्सियल टेलिकम्युनिकेसन (स्विफ्ट) को विकल्पका रूपमा विश्वव्यापी भुक्तानी व्यवस्था परियोजनामा आबद्ध गर्न चाहन्छ । यसले मस्कोलाई प्रतिबन्धहरूको चिन्ता नगरी साझेदारहरूसँग व्यापार गर्न अनुमति दिने जनाइएको छ । १५ देशका २ सय ३९ बैंकको सहभागितामा १९७३ मा स्थापित स्विफ्टले स्थापनाको चार वर्षपछि सेवा प्रदान गर्न थालेको हो । स्विफ्टको सन्देश प्रणालीमार्फत नेटवर्कमा आबद्ध बैंकहरूले वित्तीय लेनदेनबारे सुरक्षित रूपमा जानकारी आदानप्रदान गर्ने गर्छन् । पछिल्लो समय द्रुत रूपमा विस्तार भएको स्विफ्टमा हाल दुई सय देशका ११ हजारभन्दा बढी संस्थाहरूले सेवा लिइरहेका छन् । बेल्जियममा मुख्यालय रहेको स्विफ्टले अस्ट्रेलिया, अस्ट्रिया, ब्राजिल, चीन, फ्रान्स, जर्मनी, घाना, हङकङ, भारत, इन्डोनेसिया, इटाली, जापान, केन्या, दक्षिण कोरिया, मलेसिया, मेक्सिको, रुस, सिंगापुर, दक्षिण अफ्रिका, स्पेन, स्वीडेन, स्विट्जरल्यान्ड, यूएई र यूकेमा कार्यालय स्थापना गरिसकेको छ । सम्मेलनका क्रममा रुसी राष्ट्रपति पुटिनले इरानसँग व्यापक रणनीतिक साझेदारी सम्बन्धी सम्झौता गर्ने ठानिएको छ । यस्तो सम्झौताले मस्को र तेहरानबीचको घनिष्ठ सम्बन्धलाई थप बलियो बनाउने देखिन्छ । रुसले युक्रेनमाथि आक्रमण सुरु गरेसँगै इरानले मस्कोलाई सयौं ड्रोनहरू उपलब्ध गराएको थियो । त्यसका साथै रुसमा त्यस्ता ड्रोन उत्पादनका लागि पनि इरानले सहयोग गरेको छ । ती ड्रोनले लामो दूरीमा रहेका युक्रेनका विभिन्न पूर्वाधारमा आक्रमण गर्न सम्भव भएको ठानिन्छ । इरानले पनि रुससँग इजरायलको सम्भावित आक्रमण रोक्न मद्दत गर्ने लामो दूरीको हवाई रक्षा प्रणाली र लडाकु विमानको अपेक्षा गरेको छ । चीनका लागि भने ब्रिक्स धेरै अन्तर्राष्ट्रिय संगठनहरूमध्ये एक हो । चीनले सुरक्षा केन्द्रित सांघाई कोअपरेसन अर्गनाइजेसन (एससीओ) का माध्यमबाट अमेरिकी नेतृत्वको विश्व व्यवस्थाको विकल्पलाई प्रवर्द्धन गर्न खोजेको देखिन्छ । चिनियाँ राष्ट्रपति सीले ब्रिक्सको विस्तार गर्नुपर्नेमा जोड दिँदै आएका छन् । कजान सम्मेलनले विस्तारित समूहमा आर्थिक, प्राविधिक र सैन्य सम्बन्धलाई सुदृढ बनाउने जेम्सटाउन फाउन्डेसनका वरिष्ठ चिनियाँ फेलो विली लाम बताउँछन् । उनका अनुसार बेइजिङ र मस्कोले तथाकथित डलरको प्रभुत्वलाई चुनौती दिन नयाँ अन्तर्राष्ट्रिय व्यापारिक मुद्रा अघि सार्ने लामको भनाइ छ । सम्मेलन सी र पुटिनलाई आफ्नो घनिष्ठ सम्बन्ध प्रदर्शन गर्ने मौका पनि हो । रुसले २०२२ फेब्रुअरीमा युक्रेनमाथि आक्रमण सुरु गर्नुभन्दा केही साताअघि उनीहरूले दुई देशबीचको साझेदारीमा कुनै सीमा नरहेको घोषणा गरेका थिए । उनीहरूले यसै वर्ष मात्रै दुई पटक भेटवार्ता गरिसकेका छन्, मेमा बेइजिङमा र जुलाईमा कजखस्तानमा आयोजित एससीओ सम्मेलनमा । एकआपसबीच सहयोग जारी राख्ने भए पनि युक्रेन युद्धपछि चिनियाँ राष्ट्रपति सीले आफूलाई पुटिनबाट टाढा राख्न खोजेको देखिन्छ । तर पुटिनले चीनरुस सम्बन्ध सधैंजस्तो राम्रो देखाउन चाहन्छन् । सीले भने आफू युक्रेन युद्धमा मस्कोको सहयोगी नभई तटस्थ रहेको पश्चिमी राज्य र अरूलाई संकेत गर्न चाहन्छन्, जर्मनीको बर्लिनस्थित मर्केटर इन्स्टिच्युट फर चाइना स्टडिजका विदेश नीति र सुरक्षा विशेषज्ञ इभा सेइवर्ट भन्छिन् । युक्रेन युद्धमा रुसको निन्दा गर्नबाट जोगिएका भारतीय प्रधानमन्त्री मोदीले युद्धको शान्तिपूर्ण समाधानमा जोड दिँदै आएका छन् । जसका कारण मोदी र पुटिनबीचको भेट उनीहरूको सम्बन्धमा केही पुनः सन्तुलन देख्न सक्छ । भारतका पश्चिमा साझेदारहरू मोदीले युद्ध अन्त्य गर्न मस्कोलाई मनाउन थप सक्रिय भएको हेर्न चाहन्छन् । भारतले आफ्नो प्रमुख प्रतिद्वन्द्वी चीनसँग रुसको घनिष्ठ सम्बन्ध रहेको भए पनि रक्षा, तेल, आणविक ऊर्जा र अन्तरिक्षसम्बन्धी सहकार्य गर्दै आएका छन् । गत जुलाईमा रुस भ्रमण गरेका मोदी अगस्टमा युक्रेनी राष्ट्रपति भ्लोदिमिर जेलेन्स्कीलाई भेटे भने सेप्टेम्बरमा अमेरिकी राष्ट्रपति जो बाइडेनलाई भेट्न अमेरिका पुगेका थिए । गहिरो रक्षा सम्बन्ध र क्षेत्रीय शक्ति सन्तुलनको प्रश्नका कारण पनि भारतले रुससँगको सम्बन्ध तोड्न नसक्ने सिंगापुरको दक्षिण एसियाली अध्ययन संस्थानका प्राध्यापक राजा मोहन बताउँछन् । त्यसका साथै भारत आर्थिक विकास र प्राविधिक विकासका लागि अमेरिका र पश्चिमा देशसँग आफ्नो सम्बन्ध निर्माण र विकासमा क्रियाशील रहन्छ, उनी भन्छन् । लन्डनस्थित चटम हाउमा दक्षिण एसियाली मामिलाका जानकार चिटिगी बाजपेयी भारत र ब्राजिलले ब्रिक्सलाई अन्तर्राष्ट्रिय प्रणालीमा शक्तिको समानुपातिक वितरणका लागि आर्थिक दृष्टिकोणबाट हेर्ने बताउँछन् । चीन र रुसले भने यसलाई भूराजनीतिक मञ्चका रूपमा हेर्छन्, उनले भने । ब्रिक्सको सदस्यताका लागि आवेदन दिएको टर्की पनि अन्तर्राष्ट्रिय मामिलामा प्रभावशाली देश हो । उत्तर एटलान्टिक सन्धि संगठन (नेटो) को सदस्य युरोपेली संघको उम्मेदवार टर्की पछिल्लो समय पश्चिमा देशहरूसँग निराश छ । साइप्रससँगको विवाद र मानवअधिकारको चिन्ताका कारण टर्कीको ईयू सदस्यतासम्बन्धी वार्ता सन् २०१६ देखि रोकिएको छ ।रुसी मिसाइल प्रतिरक्षा प्रणाली खरिद गरेपछि अमेरिका टर्कीसँगको एफ३५ लडाकु विमान कार्यक्रमबाट अलग भएको थियो । जसका कारण इस्तानबुल र वासिङ्टनबीचको सम्बन्धमा दरार उत्पन्न भएको छ । टर्कीका राष्ट्रपति एर्दोगानले इजरायलले गाजामा गरिरहेको सैन्य कारबाहीमा अमेरिका र अन्य पश्चिमी सहयोगीले कथित सहयोग गरेको आरोप पनि लगाउँदै आएका छन् । ब्रिक्सको सदस्यताले एर्दोगानलाई आफ्नो हात बलियो बनाउन मद्दत गर्ने निश्चित छ । (एजेन्सीहरूको सहयोगमा)"
'सरकारले अपेक्षित परिणाम निकाल्न सकेन,"आवश्यक कानुन नबन्दा प्रदेश सरकार झन् कमजोर भएको जस्तो लाग्दैन ?प्रमुख दलका प्रमुख नेताहरू प्रदेशप्रति बायस्ड हुनुहुन्छ । उहाँहरूले आवश्यक कानुन बनाइदिनु हुन्न भने प्रदेशले कसरी काम गर्छ ? प्रदेशका हातखुट्टा बाँधेर चलाऊ भनेर हुन्छ र ? प्रहरी, निजामतीलगायत कानुन बनाएर दिनुपर्यो, अनि मात्र प्रदेशप्रति प्रश्न उठाउन पाइन्छ । मेरै प्रदेश (कोशी) एक वर्षमा सात, आठ पटक मुख्य सचिव परिवर्तन भयो । अनि प्रदेश कसरी चल्छ ?"
'विपक्षी दललाई तर्साउने कोसिस भइरहेको छ,"सरकारले गरेका राम्रा काम पनि होलान् नि ?अघिल्लो सरकारले संक्रमणकालीन न्यायसम्बन्धी विधेयकमा सहमति खोज्न कार्यदल बनाएको थियो । विधेयक संसद्बाट पारित भयो, जुन राम्रो हो । बेपत्ता छानबिन र सत्य निरूपण तथा मेलमिलाप आयोगमा पदाधिकारी नियुक्तिका लागि सिफारिस समिति बनेको छ । यसलाई उपलब्धि मान्नुपर्छ ।"
स्वास्थ्यमा महत्त्वाकांक्षी पहल,"(काठमाडौं) प्रधानमन्त्री केपी शर्मा ओलीको नेतृत्वमा सरकार बनेको सय दिनमा स्वास्थ्य क्षेत्रमा सुधारका प्रयासहरू सुरु गरिएका छन् । स्वास्थ्यमा केही मुख्य प्राथमिकता तोकेर प्रधानमन्त्री ओलीले स्वास्थ्यमन्त्री प्रदीप पौडेलसँग १० बुँदे कार्य सम्पादन सम्झौता गरेका थिए । सम्झौताको प्रगति सकारात्मक देखिन्छ ।सरकारी अस्पतालमा दुई सिफ्टमा बहिरंग सेवा सुरु गरिएको छ । राजधानीमा सबैभन्दा धेरै बिरामीको भीड लाग्ने वीर अस्पताल, ट्रमा सेन्टर, शुक्रराज ट्रपिकल तथा सरुवा रोग अस्पताल, परोपकार प्रसूति तथा स्त्रीरोग तथा कान्ति अस्पतालमा दुई सिफ्टमा बहिरंग सेवा सुरु भइसकेको छ । यस्तै, जिल्लाका केही संघीय अस्पतालमा पनि दुई सिफ्टमा बहिरंग सेवा सुरु गरिएको छ । स्वास्थ्य बिमाको दायरा बढाउन अध्ययन कार्यदल गठन भएको छ । कार्यदलले स्वास्थ्य बिमामा केकस्ता परिवर्तन गरेर दायरा बढाउन सकिन्छ भनेर सुझाव दिएपछि कार्यान्वयनमा लैजाने हो, मन्त्री पौडेलले भने, बिमाको दायरा फराकिलो बनाएर धेरैलाई जोड्न सके स्वास्थ्य क्षेत्रमा पनि परिवर्तन ल्याउन सकिन्छ ।बिरामीले शल्यक्रियाका लागि सरकारी अस्पतालमा पालो पाउन एक वर्षसम्म कुर्नुपर्ने बाध्यता छ । त्यसलाई तीन महिनामा झार्न पहल भएको मन्त्रालयको दाबी छ । स्वास्थ्य मन्त्रालयका प्रवक्ता डा प्रकाश बुढाथोकीका अनुसार वीर अस्पतालमा यसअघि ६ महिनाभन्दा बढीमा मात्रै पालो पाइने शल्यक्रिया अब ३ महिनामै हुन थालेका छन् । सबै प्रकारका शल्यक्रियाको पालोको समय घटेको होइन । त्यो गर्न जनशक्ति नै थप गर्नुपर्छ । त्यसका लागि पनि हामीले योजना बनाएर अगाडि बढाइसकेका छौं, उनले भने, तर, पहिलाजस्तो धेरै कुर्नु पर्दैन । सकेसम्म छिटो हुने गरी शल्यक्रियाको पालो दिन थालिएको छ ।उनका अनुसार वीर अस्पतालजस्ता ठूला सरकारी अस्पतालमा हुने शल्यक्रियालाई स्याटेलाइट अस्पतालका रूपमा केही निजी र केही सरकारी अस्पतालमा पनि गराउने भन्ने छलफल भइरहेको छ । वीरमा पालो कुरिरहेकालाई अन्य सरकारी अस्पतालमा शल्यक्रिया गराउन धेरै समस्या पर्दैन । तर, निजीमा गराउन छलफल भइरहेको छ, उनले भने, यसै पनि निजी अस्पतालले कुल बेडको १० प्रतिशत निःशुल्क उपचार गर्नुपर्छ भन्ने सर्त छ । त्यसलाई कसरी कार्यान्वयनमा ल्याउने भन्नेबारे सबै पक्षसँग छलफल अगाडि बढाइएको छ ।यस्तै, स्वास्थ्यमन्त्रीको कार्यभार सम्हालेपछि पौडेलले स्वास्थ्य बिमाअन्तर्गत अस्पतालभित्रकै फार्मेसीमा औषधि प्राप्त नहुने अवस्था हटाउन भूमिका निर्वाह गरेका छन् । हाल संघीय अस्पतालभित्र रहेका फार्मेसीमा ९० प्रतिशतभन्दा बढी औषधि उपलब्ध हुन थालेको दाबी गर्दै सरकारी अस्पतालले मन्त्रालयलाई रिपोर्टसमेत बुझाएका छन् ।मन्त्री पौडेलकै पहलमा सातै प्रदेशमा क्यान्सर उपचार सेवा विस्तार गर्ने योजना पनि कार्यान्वयन भएको छ । मन्त्रालयका अनुसार बीपी कोइराला मेमोरियल क्यान्सर अस्पताल भरतपुरले गण्डकी प्रदेशको पोखरा स्वास्थ्य विज्ञान प्रतिष्ठान, कर्णाली प्रदेशको सुर्खेत प्रादेशिक अस्पताल र सुदूरपश्चिम प्रदेशको सेती प्रादेशिक अस्पतालमा र भक्तपुर क्यान्सर अस्पतालले कोशी प्रदेशको कोशी अस्पताल र मधेश प्रदेशको नारायणी अस्पतालबाट सेवा विस्तार गर्ने गरी सम्झौता भएका छन् । क्यान्सर सेवा विस्तारझैं मुटु रोगको उपचारलाई पनि सातै प्रदेशमा विस्तार गर्ने जिम्मा सहिद गंगालाल राष्ट्रिय हृदय केन्द्रलाई दिइएको छ । केन्द्रको सहयोगमा मधेश प्रदेश र गण्डकी प्रदेशमा सेवा पनि सुरु भएको छ । मन्त्रालयका प्रवक्ता डा बुढाथोकीले स्वास्थ्यमन्त्री पौडेलको कार्यकालमा धेरै सुधारका योजना सुरु भएको दाबी गरे । सुरु गरिएका सबै योजनाबाट प्रतिफल नै प्राप्त हुन थालिसक्यो भन्ने होइन । तर, सकारात्मक प्रयासहरू भएका छन्, उनले भने, केही व्यवस्थापकीय कामले गर्दा तत्काल प्रतिफल पनि देखिएका छन् । केही देखिन समय लाग्छ ।उनका अनुसार प्रधानमन्त्री ओलीसँग स्वास्थ्यमन्त्री पौडेलले गरेका १० बुँदे कार्यसम्पादन सम्झौताका सबै बुँदामा सकारात्मक प्रयास सुरु भएर अगाडि बढेका छन् । सबै बुँदाको प्रतिफल देखिन सफल लाग्ला । तर कार्यान्वयनको पाटो सकारात्मक दिशातर्फ अगाडि बढेको छ, उनले भने ।"
७६ देशका फिल्मसँग 'शाम्बाला को प्रतिस्पर्धा,"(काठमाडौं)नेपालले एकेडेमी अवार्ड्स (ओस्कार) मा प्रतिस्पर्धा गर्न थालेको झन्डै २५ वर्षमा अहिलेसम्म कुनै पनि अवार्ड जित्न सकेको छैन । पहिलो पटक नै सन् २००० मा एरिक भाली निर्देशित हिमालय (क्याराभान) ले विदेशीभाषी फिल्मको विधामा उत्कृष्ट पाँचभित्र मनोनीत हुनुबाहेक अन्य उपलब्धि हात परेको छैन । डोल्पाका बासिन्दाले हिमालपारिबाट याकमा बोकाएर नुन ल्याउन गर्ने संघर्षलाई हिमालय ले पस्केको छ । फ्रेन्च निर्देशक भालीले उक्त फिल्मलाई उपल्लो डोल्पाको ५ हजार मिटरभन्दा उचाइमा खिचेका थिए । ७२ औं ओस्कारमा हिमालय ले देखाएको सम्भावनाको ठीक २५ वर्षपछि यतिबेला ९७ औं ओस्कारका लागि नेपालबाट सम्भावना बोक्दै शाम्बाला अमेरिका छिरेको छ । यस पटकको ओस्कार अवार्ड्स लस एन्जल्सको डल्बी थिएटरमा नेपाली समयअनुसार आगामी फागुन १९ गते बिहान पौने ६ बजेदेखि लगातार ३ घण्टा चल्नेछ । ओस्कारको इन्टरनेसनल फिचर विधाका लागि मीनबहादुर भाम निर्देशित फिल्म शाम्बाला ले विश्वका बाँकी फिल्मसँग प्रतिस्पर्धा गर्दै छ । यस विधाका लागि विश्वभरबाट अफिसियल इन्ट्री पाएर आएका फिल्मबाट पुस २ (डिसेम्बर १७) मा १५ फिल्मको सर्ट लिस्ट निकाल्दै त्यसको ठीक एक महिनापछि अवार्डको अन्तिम प्रतिस्पर्धाका लागि उत्कृष्ट पाँच विदेशी फिल्मको मनोनयन सूची निकालिनेछ । यतिबेला नेपालका लागि भाली निर्देशित हिमालय ले तय गरेको अन्तिम सूचीसम्मको बाटोमा भामको शाम्बाला पुग्ला वा नपुग्ला ? प्रतीक्षित बनेको छ । त्यसो त नेपाललाई दोस्रो पटक ओस्कारको आशा दिलाउने शाम्बाला पनि भामले उपल्लो डोल्पाको ६ हजार मिटर उचाइ क्षेत्रमा खिचेका थिए । जसमा केन्द्रीय पात्र पेमा भोट पुगेर गाउँ नफर्की कतै हराएका आफ्ना पति खोज्न हिँड्दाको कष्टकर हिमाली यात्रालाई समेटिएको छ । इन्टरनेसनल फिचर फिल्म का लागि ७६ देशका फिल्म ओस्कार छनोटका लागि पुगेका छन् । जसमा भेनिस फिल्म फेस्टिभलमा प्रिमियर गरिएको ब्राजिलको फिल्म आईएम स्टिल हेयर लाई मुख्य दाबेदारका रूपमा हेरिएको छ । त्यसैगरी, दक्षिण अफ्रिकाबाट यसपटक वल्ड राइटिअस ब्लुज, सिंगापुरको ला लुना, सनडान्स फिल्म फेस्टिभलमा प्रिमियर गरिएको हैटीको ब्रुनो मौरल, ताजिकिस्तानको मेलोडी पनि प्रतिस्पर्धामा छन् । फिल्म नो म्यान्स ल्यान्ड बाट सन् २००२ को ओस्कार तथा गोल्डेन ग्लोब अवार्ड जितेका बोस्निया एन्ड हर्जगोभिनाका लेखक तथा निर्देशक ड्यानिस टानोभिक पनि यसपटक फिल्म माई लेट समर मार्फत यस वर्षको ओस्कारमा सहभागी छन् । गतवर्ष द इटरनल मेमोरी बाट ओस्कारमा उत्कृष्ट डकुमेन्ट्रीको मनोनयनमा परेकी मैती अल्बर्दी सोटो इन हर प्लेस मार्फत ओस्कारको इन्टरनेसनल फिचर फिल्ममा प्रतिस्पर्धा गरिरहेकी छन् । यसबाहेक विभिन्न फेस्टिभलमा पुगिसकेको कोलम्बियाको ला सुप्रिम, बुसान फिल्ममा प्रिमियर गरिएको बंगलादेशको द रेस्लर, कान्समा प्रिमियर गरिएको कम्बोडियाको मिटिङ विथ पोलपोट, चीनको द सिंकिङ अफ द लिस्बन मरु, हङकङको ट्वाइलाइट अफ द वारिअर्स ः वाल्ड इन र भारतको लापत्ता लेडिज पनि यस विधामा नेपालको शाम्बाला लाई टक्कर दिन सक्ने प्रमुख फिल्म हुन् । त्यस्तै कियोसी कुरुसोभा निर्देशित जापानी फिल्म क्लाउड, पाकिस्तानको द ग्लासवर्कर, दक्षिण कोरियाको १२१२ः द डे, ताइवानको वल्ड फक्स, आइसल्यान्डको टच, युक्रेनको ला पालिसियाडा, इजरायलको कम क्लोजर, मोरक्कोको एभ्रीबडी लभ्स टाउडा पनि अवार्डको बलियो सम्भावना बोकेका फिल्म हुन् ।"
'अद्वैत लाई पद्मश्री,"काठमाडौं (कास) खेमलालहरिकला लामिछाने प्रतिष्ठानले २०८० सालको पद्मश्री पुरस्कार मंगलबार प्रदान गरेको छ । प्रतिष्ठानद्वारा काठमाडौंमा आयोजित कार्यक्रममा पुरस्कार प्रदान गरिएको हो । नेपाली साहित्यको उत्कृष्ट कृतिलाई प्रदान गर्ने पद्मश्री साहित्य पुरस्कार प्रा कृष्ण गौतमको उपन्यास अद्वैत लाई प्रदान गरिएको छ ।प्रतिष्ठानलाई प्राप्त १८७ पुस्तकमध्ये विस्तारित सूचीमा १५ पुस्तक तथा संक्षिप्त सूचीमा ५ पुस्तक सार्वजनिक गरिएको थियो । त्यसमध्येबाट यो कृतिलाई उत्कृष्ट ठहर्याइएको हो ।द्वैत, अद्वैत तथा बहुलवादमा आस्था भए पनि मानवताको सार मूलतः एक रहेको तथा विश्वास, मत र मार्गहरू अनेक भए पनि मुहान एक रहेको व्याख्या गर्दै मानव समाजमा समभाव, समानुभूति तथा ऐक्यबद्धता स्थापना गर्ने विषयमा अत्यन्तै परिस्कृत तथा बोधगम्य भाषा र शैलीमा अद्वैत उपन्यास लेखिएको प्रतिष्ठानले उल्लेख गरेको छ ।समालोचक कृष्ण गौतम पूर्वीय तथा पाश्चात्य दर्शन र साहित्यका गहन अध्येता तथा उत्तरआधुनिक सिद्धान्तका व्याख्यातासमेत हुन् । प्रा गौतमका एक दर्जनभन्दा बढी पुस्तक प्रकाशित छन् ।त्यस्तै सिक्किमका पूर्वमुख्यमन्त्री समेत रहेका पवनकुमार चाम्लिङलाई प्रतिष्ठानले पद्मश्री साधना सम्मान दिइएको छ । नेपाली भाषा, साहित्य तथा संस्कृतिको उन्नयनका लागि सिर्जना, पत्रकारिता तथा साहित्यिक गतिविधिमा दीर्घकालसम्म निरन्तर सक्रिय रहेको भन्दै प्रतिष्ठानले चाम्लिङलाई उक्त सम्मान दिने निर्णय गरेको हो । चाम्लिङ करिब २४ वर्ष सिक्किमको मुख्यमन्त्री बनेका थिए ।त्यस्तै समतामूलक समाज निर्माणका लागि योगदान गरेको भन्दै त्रिभुवन विश्वविद्यालयका पूर्व उपकुलपति, पूर्वराजदूत तथा नागरिक समाजका अभियन्ता प्राध्यापक केदारभक्त माथेमालाई पद्मश्री गौरव पुरस्कार प्रदान गरिएको छ । यी पुरस्कारको राशि जनही ३ लाख रुपैयाँ तथा सम्मानपत्र रहेको छ ।"
गोर्खा मिडियाका तत्कालीन उपाध्यक्ष जोशीसँग भैरहवामा १३ घण्टा बयान,"भित्र बयान, बाहिर प्रदर्शनजिल्ला सरकारी वकिल कार्यालयभित्र जोशीको बयान चलिरहँदा सुप्रिम सहकारीका पीडितले बाहिर प्रदर्शन गरेका थिए । जिल्ला सरकारी वकिल कार्यालय बाहिरै प्रदर्शनको तयारी गरिरहेका उनीहरूलाई प्रहरीले रोकेपछि झन्डै ५० मिटरको दूरीमा रहेको जिल्ला अदालतअघि दिनभर प्रदर्शन गरेका हुन् ।"
प्रदर्शनकारी जुटाउन रास्वपाको घरदैलो,"पोखरा (कास) राष्ट्रिय स्वतन्त्र पार्टी (रास्वपा) ले आफ्ना सभापति रवि लामिछाने पक्राउको विरोधमा पोखरामा प्रदर्शन जारी राखेको छ । मंगलबार पनि रास्वपाले पोखरामा र्यालीसहित प्रदर्शन गरेको हो । मंगलबार बिहान रास्वपाका नेता कार्यकर्ताले पोखरामा आन्दोलनमा आउन आह्वान गर्दै घरदैलो गरेका थिए । उनीहरूले १० वटा छुट्टाछुट्टै टोली बनाएर पोखराका मुख्यमुख्य बजारमा घरदैलो गरेका हुन् । उपसभापति एवं सांसद डा स्वर्णिम वाग्ले, सांसद विराजभक्त श्रेष्ठ, डा तोसिमा कार्की, सोविता गौतम, रास्वपा नेता मनीष झा, रमेश प्रसार्इंलगायतले घरदैलोको नेतृत्व गरे । विरोधसभालाई रास्वपाका उपसभापति एवं सांसद स्वर्णिम वाग्ले, सांसद विराजभक्त श्रेष्ठ, डा तोसिमा कार्की, सोविता गौतम, रास्वपा नेता रमेश प्रसार्इंलगायतले सम्बोधन गरेका थिए । उनीहरूले राजनीतिक प्रतिशोध साँधेर लामिछानेलाई पक्राउ गरिएको दोहोर्याए । रास्वपा गण्डकीका प्रवक्ता विकास भुर्तेलले रास्वपाका केन्द्रीय नेताको टोलीकै नेतृत्वमा घरदैलो गरेको बताए । रास्वपाका कार्यवाहक प्रवक्ता मनीष झाले सदन बन्द रहेकाले बाध्य भएर सडकमा आउनुपरेको बताए । कानुन बनाउने व्यक्तिको आवाज उठाउने ठाउँ सदन र संसदीय समिति जबसम्म हुन्छ हामीले त्यही आवाज उठाउने हो, उनले भने, अहिले सदन पनि बन्द छ, संसदीय समितिलाई पनि पंगु बनाइएको छ । सदन खुल्ने हो भने दौडिएर गएर त्यही बोल्छौं ।"
सत्तारूढ दलका उपसभापतिमाथि अविलम्ब अनुसन्धान गर,"सार्वजनिक मञ्चहरूमा नैतिकता, पारदर्शिता र सुशासनको वकालत गर्दै आएका कांग्रेस उपसभापति धनराज गुरुङमाथि वित्तीय विचलनको गम्भीर आरोप लागेको छ । पूर्वकानुनमन्त्रीसमेत रहेका सांसद गुरुङ तथा उनकी तत्कालीन श्रीमती ज्योति गुरुङले मितेरी सहकारीको १४ करोड ८१ लाख रुपैयाँ हिनामिना गरेको आरोप टुंगोमा नपुग्दै उनले व्यापारी मीनबहादुर गुरुङसँग ८२ लाख २७ हजार रकम लिएको तथ्य सार्वजनिक भएको छ । धनराजले डिभोर्स गरिसकेको अवस्थामा पूर्वश्रीमतीले गरेको कसुरको जिम्मेवार आफू नहुने र दाजुभाइ (मीनबहादुर गुरुङ) सँग ऋण लिन पाइने दाबी गरेका छन् । तर तथ्य र सन्दर्भले उनको दलिलको आधार कमजोर देखिन्छ । त्यसैले उनीमाथि निष्पक्ष अनुसन्धान गर्न आवश्यक देखिन्छ । सहकारी ठगीसम्बन्धी संसदीय छानबिन विशेष समितिले भदौ ३१ मै प्रतिनिधिसभामा पेस गरेको प्रतिवेदनमा समेत मितेरी सहकारीको बचत अपचलनमा जोडिएका धनराज गुरुङ र ज्योति गुरुङलगायत व्यक्तिहरूमाथि अनुसन्धान गर्न सिफारिस गरेको थियो । अहिलेसम्म अनुसन्धान नहुनुले प्रहरी र समग्र सरकारकै नियतमाथि प्रश्न उठेको छ । मितेरी सहकारीको प्रबन्धक रहेकी ज्योतिले रकम अपचलन गर्दा धनराज स्वयं पनि जानकार रहेको सञ्चालकहरूको दाबी छ । उनीहरूका अनुसार २०७६ पुसमा गुरुङ दम्पत्ति र सहकारी सञ्चालकहरूबीच यो विषयमा छलफलसमेत भएको थियो । लगत्तै २०७६ फागुनमा धनराज र ज्योतिबीच रहस्यमयी सम्बन्धविच्छेद भएको थियो । अझ २०७६ फागुनमा सम्बन्धविच्छेद गरिएको भनिए पनि २०७७ फागुनमा धनराजले सोही सहकारीबाट १२ लाख रुपैयाँ ऋण लिँदा भने हकवालामा श्रीमती ज्योतिको नाम नै राखेका छन् । त्यति मात्र होइन, २०७९ को संसदीय चुनावमा उम्मेदवारी दर्ता गर्दा पनि धनराजले श्रीमतीको महलमा ज्योतिकै नाम राखेर हस्ताक्षर गरेका छन् । यसबाट उनले सहकारीको रकम मात्रै होइन, सम्बन्धविच्छेद जस्तो संवेदनशील मामिलालाई पनि दुरुपयोग गरेको आशंका बढेको छ । त्यसैले पनि धनराजमाथि छानबिन आवश्यक छ ।अर्कोतर्फ उनले सोही सहकारीको ऋण तिर्न भनेर व्यवसायी मीनबहादुर गुरुङसँग ऋण लिएका छन् । सुरुवातमा घर बेचेर सहकारीको ऋण तिरेको बताएका भए पनि उनले मीनबहादुरसँग पनि ऋण लिएर सहकारीको ऋण तिरेको बताएका छन् । यसक्रममा उनका तर्क असंगत देखिन्छन् । उनले आफ्नो घर सहकारीमा धितो राखेकाले लिलाम भएको र त्यसपछि पनि सहकारीले अझै ९१ लाख नपुगेको भनेर ब्ल्याकमेलिङ गरेको तर्क गरेका छन् । तर उनकै तर्क पत्याउने हो भने पनि, सम्भवतः करोडभन्दा माथिको घर लिलामी वा बिक्री भइसकेको र अर्को झन्डै करोड हाराहारीकै पैसा तिर्न ब्ल्याकमेलिङ गरेकै आधारमा जोकसैले त्यत्रो रकम खुरुखुरु तिर्न तयार हुन्छ ? कि, कानुनी लडाइँ लड्छ ? एकातिर उनको सम्बन्धविच्छेद भइसकेको भनिएको छ र उनी स्वयंलाई श्रीमतीको कसुरको भागीदार आफू हुनु पर्दैन भन्ने पनि लागिरहेको छ भने सहकारीले दबाब दिँदैमा उनले करोडौं बुझाउन तयार हुने कुरा स्वाभाविक होइन । त्यसैले सहकारीको रकम अपचलन, सम्बन्धविच्छेद र ऋण लिनेतिर्ने चक्रमा छलकपटका सन्देह सिर्जना भएका छन् । त्यस्तै, मीनबहादुर ललिता निवास जग्गा हिनामिना प्रकरणमा विशेष अदालतबाट दोषी ठहर भएका व्यक्ति हुन् । उनी (भाटभटेनी) कर छलीमा पनि सर्वोच्चबाट दोषी ठहर भएका छन् । ललिता निवास जग्गा हिनामिनामा प्रहरीको सीआईबीले गरेको अनुसन्धानका आधारमा गुरुङसहित तीन सय ११ जनाविरुद्ध काठमाडौं अदालतमा दायर गरेको किर्तेसम्बन्धी मुद्दा विचाराधीन छ । त्यही बेला कानुनमन्त्री भएका धनराजले मीनबहादुरसँग कथित ऋण लिनु आफैंमा शंकास्पद छ । यति बेलाको आशंका भने धनराजमाथि निष्पक्ष छानबिन नै हुँदैन कि भन्ने हो । उनी सत्ताधारी दल कांग्रेसका उपसभापति भएकाले पनि कांग्रेसएमाले गठबन्धन सरकारले उनीमाथि निष्पक्ष छानबिन नगर्ने आशंका बढेको हो । रास्वपा सभापति रवि लामिछाने, एमाले पूर्वसांसद इच्छाराज तामाङ, एमाले मेयर देवकुमार नेपाली, एमाले नेता केबी उप्रेती, कांग्रेस उम्मेदवार सीबी लामा तथा राप्रपा सांसद गीता बस्नेतजस्ता विभिन्न दलका व्यक्तिहरूमाथि अनुसन्धान जसरी अगाडि बढ्यो वा बढिरहेको छ, धनराजको हकमा पनि त्यही हुनुपर्छ । लाखौं सर्वसाधारणको बचत र विश्वास जोडिएको सहकारीको रकम हिनामिना गरेर यस क्षेत्रलाई नै बदनाम गर्नेहरूले कुनै पनि हालतमा छुट पाउनु हुँदैन । अनुसन्धानमा प्रमाण नभेटिए वा अदालतबाट दोषी नदेखिए सफाइ पाउने सुविधा जोकसैलाई छ । तर, कम्तीमा सरकारले निष्पक्ष अनुसन्धानको आभास दिलाउन सक्नुपर्छ । सत्ताले सहकारी ठगीलाई आफूबाट अलग राख्नुपर्छ । साथसाथै, सम्बन्धित पार्टीले पनि सहकारी अपचलन र शंकास्पद आर्थिक लेनदेनका विषयमा आफ्नो धारणा र नीति प्रस्ट पार्नुपर्छ ।"
एमालेको आन्तरिक लोकतन्त्र प्रश्नको घेरामा,"कान्तिपुर दैनिकले गरेको जनमत सर्वेक्षणबाट हालै एमालेले आफ्ना नेताहरूलाई सोधेको स्पष्टीकरण पूर्णतः गलत रहेको देखाएको छ । सर्वेक्षणमा ८२७८ प्रतिशत जनताले स्पष्टीकरण सोध्ने कार्यलाई एमालेभित्रको निरंकुशताको उदाहरणका रूपमा औंलाएका छन् । जसलाई सम्पूर्ण एमाले नेताहरूले गहन रूपमा लिनु जरुरी छ । अदालतमा विचाराधीन अभियुक्तको पापको धन बाट पार्टी कार्यालय बनाएर एमालेको लाखौं इमानदार कार्यकर्ताको शिर निहुराउन खोजेको भन्दै धारणा सार्वजनिक गरेपछि एमाले पूर्वउपाध्यक्ष भीम रावल, स्थायी कमिटी सदस्य बिन्दा पाण्डे र केन्द्रीय सदस्य उषाकिरण तिम्सिनालाई स्पष्टीकरण सोधिएको छ । एमालेको यस्तो प्रवृत्तिले सही कुरा बोल्ने नेताहरूको मुख थुन्ने काम गरेको छ । त्यो भनेको एमालेमा आन्तरिक लोकतन्त्र पटक्कै नरहेको बुझ्नुपर्छ । कान्तिपुर टेलिभिजनकै फायर साइड मा प्राध्यापक कृष्ण खनालले एमाले अध्यक्ष केपी शर्मा ओलीले पार्टीमा वैकल्पिक नेतृत्वका लागि कुनै ठाउँ नदिएको र त्यो निरंकुश शैली रहेको बताउनुभएको छ । एमालेका ५ लाख संगठित सदस्यलाई गोप्य रूपमा धारणा राख्न मौका दिएमा ९० प्रतिशत कार्यकर्ताले अभियोग लागेको अभियुक्तको दान स्विकार्नु हुन्न भन्नेछन् । तर, एमालेमा ओलीको नेतृत्व आइसकेपछि आन्तरिक लोकतन्त्र होइन तानाशाहीतन्त्र मात्र बाँकी छ । जहाँ नेतृत्वको विरुद्ध कोही बोल्यो कि भीम रावल र घनश्याम भुसाल बन्ने खतरा छ । यसका विरुद्ध कार्यकर्ताहरूले आवाज उठाउन सके मात्र एमालेको भविष्य सुरक्षित रहन सक्छ । इमानदार र सादगीको प्रतीक मानिएका स्व मनमोहन अधिकारी र मदन भण्डारी आज जीवित भएको भए के उनीहरूले विवादास्पद व्यापारीको हातबाट पार्टी भवन निर्माणको प्रस्ताव स्विकार्थे होलान् ? एमाले नेतृत्वले आम जनता र पार्टी कार्यकर्तालाई यस प्रकरणमा स्पष्ट जवाफ दिनुपर्छ । गोपाल देवकोटा, गोकर्णेश्वर, काठमाडौं"
राजनीतिक प्रतिशोधले भविष्य खतरामा,"यतिबेला नेपालको समसामयिक राजनीति गम्भीर समस्यामा परेको छ । प्रतिशोध र आग्रहपूर्वाग्रहको राजनीतिले स्थिरता, शान्ति र दीर्घकालीन विकासलाई गम्भीर चुनौती दिइरहेको छ । विगतमा राजनीतिक संघर्ष र सशस्त्र द्वन्द्वले देशलाई असह्य पीडामा पारेको भए पनि त्यसबाट पाठ नसिक्नु दुःखद विषय बनेको छ । राजनीतिक प्रतिस्पर्धा स्वस्थ नभएर झनै प्रतिशोधपूर्ण बन्दै गइरहेको आभाष हुन थालेको छ । यसले गर्दा लोकतन्त्र कमजोर हुनुका साथै लोकतान्त्रिक प्रणालीप्रति जनताको विश्वास टुट्दै जाने खतरा देखिँदै छ ।नेपालको इतिहासमा लामो समयदेखि द्वन्द्व र राजनीतिक अस्थिरता चुनौतीपूर्ण विषय बन्दै आएको छ । सशस्त्र संघर्षपछि शान्ति प्रक्रिया अन्तिम निष्कर्षमा पुग्ने अवस्थामा आइपुग्दा पनि राजनीतिक प्रतिशोधको संस्कारमा भने खासै परिवर्तन आएको देखिँदैन । यस्तो प्रवृत्तिले कानुनी र न्यायिक संस्थामाथि प्रश्नचिह्न खडा गर्नुका साथै लोकतन्त्रको संस्थागत विकास प्रक्रियासमेत अवरुद्ध हुने आशंका उब्जिएको छ । खासगरी न्यायिक प्रणालीमा राजनीतिक हस्तक्षेप र कानुनी कारबाहीलाई प्रतिशोधको हतियार बनाउने प्रवृत्तिले राज्य संयन्त्रमा अराजकता बढ्ने संकेत देखिँदै छ । विगतमा पनि राजनीतिक दलहरूले न्यायिक निर्णयलाई आफ्नो स्वार्थअनुसार प्रयोग गरेका दृष्टान्त प्रशस्त छन् । यो प्रकारको राजनीतिक प्रतिशोधले मुलुकको कानुनी व्यवस्था, विधिको शासन र लोकतन्त्रको मर्मलाई कमजोर बनाएको छ ।अर्कोतर्फ जातीय, क्षेत्रीय र धार्मिक विभाजनको राजनीति लोकतान्त्रिक प्रक्रियाको प्रमुख बाधकका रूपमा देखा परेको छ । आरक्षणका विषयमा उठेका विवाद, संघीयताको कार्यान्वयनमा देखिएका चुनौती र समावेशी प्रतिनिधित्वको सवालमा राजनीतिक दलबीचको आग्रहपूर्वाग्रहले समाजलाई विभाजित गरिरहेको छ । यी मुद्दामा निष्पक्ष रूपमा छलफलको आवश्यकता छ । तर दलहरूले दलगत स्वार्थलाई मात्र प्राथमिकता दिँदा नयाँ संविधानको मर्म र उद्देश्य नै ओझेल पर्न थालेको छ । समावेशिता र समानताको सिद्धान्त व्यवहारमा लागू हुनुपर्छ भन्ने संवैधानिक मर्मलाई दलगत लाभहानिका लागि उपयोग गर्ने क्रम बढ्दै छ । यसले गर्दा मुलुक पुनः राजनीतिक अस्थिरताको चक्रव्यूहमा फस्ने अवस्था देखिँदै छ । प्रतिशोधको राजनीतिले जनतामा तीव्र निराशा उत्पन्न गराउँदै छ । जनताले विश्वास गरेको नेतृत्वले निजी स्वार्थ र राजनीतिक प्रतिशोधलाई प्राथमिकता दिँदा लोकतन्त्रप्रति समेत अविश्वास पैदा गर्दै छ । यस्तो अवस्थाले नागरिकमा व्यवस्थाप्रति नै वितृष्णा उत्पन्न गराई राजनीतिक अस्थिरता झनै गहिरिने अवस्था आउन सक्छ । यही क्रमले जनतामा निराशा र असन्तुष्टिको खाडल बढ्दै जाने हो भने मुलुकको दीर्घकालीन विकासमा गम्भीर प्रभाव पर्ने निश्चित छ ।अहिलेको प्राथमिकता भनेको राजनीतिक दलहरूले प्रतिशोध र आग्रहपूर्वाग्रहलाई अन्त्य गर्दै जिम्मेवार ढंगले देशको दीर्घकालीन हितमा काम गर्नु हो । वास्तवमा दलहरूबीच स्वस्थ प्रतिस्पर्धामा आधारित राष्ट्रिय सहमतिको संस्कार आवश्यक छ । कानुनी र न्यायिक प्रणालीको स्वतन्त्रतालाई सुनिश्चित गर्दै न्यायपालिकामा हुने जुनसुकै प्रकारको हस्तक्षेपलाई रोक्नु पनि त्यत्तिकै जरुरी छ । राजनीतिक नेतृत्वले समाजमा सकारात्मक परिवर्तन ल्याउनेतर्फ ध्यान दिए मात्र राष्ट्रिय एकता सुदृढ हुनुका साथै र मुलुकमा दिगो शान्ति कायम हुनेछ । नेपालको भविष्य राजनीतिक स्थिरता, सामाजिक एकता र आर्थिक समृद्धिमा निर्भर छ । यदि प्रतिशोध र आग्रहपूर्वाग्रहको राजनीतिमा तत्काल सुधार नभए मुलुकको दीर्घकालीन विकासको प्रक्रियासमेत अवरुद्ध हुनेछ । अतः सबै पक्षले व्यक्तिगत र दलगत स्वार्थभन्दा माथि उठेर जिम्मेवार ढंगले राष्ट्रहितका लागि काम गर्नुपर्ने बेला आएको छ । यसो गर्न सकियो भने मात्र नेपाललाई शान्ति र समृद्धिको मार्गचित्रमा अगाडि बढाउन सम्भव छ । यो वा त्यो बहानामा प्रतिशोध र आग्रहपूर्वाग्रहमै रमाइरहने हो भने भविष्य सोचेभन्दा भयावह बन्ने निश्चित छ । टेकेन्द्र अधिकारी, विराटनगर"
सरकारको दायित्व के ?,"दुई ठूला दल एमाले र कांग्रेस मिलेर सरकार बनेको छ । अन्य साना दल पनि मिल्दा दुई तिहाइको सरकार बनेको छ । यति बलियो सरकारले जनहितमा काम नगर्ने हो भने जनताले विश्वास गर्ने छैनन् । हुन त जनताले विश्वास नगरे पनि उही अनुहार पटक पटक प्रधानमन्त्री, मन्त्रीमा देखिएकै छ । दुई तिहाइको सरकार हुँदाहँॅदै कामचाहिँ केही नगर्नुको कारणचाहिँ के हो ? हिजोको सरकारले केही गरेन भनेर वर्तमान सरकार गठन भएको होइन ? सरकार गठन भएको सय दिनमा खोइ उपलब्धि ? प्रतिपक्ष पनि दल नै हो उसलाई बाइपास गरेर अघि बढ्नु गलत हो । प्रधानमन्त्रीले सबै दललाई समेटेर जानुपर्छ, एकलौटी पारामा सरकार चलाउँछु भनेर बहुदलीय व्यवस्थामा कोही सफल हुँदैनन् । सरकारले आफ्ना कर्तव्य भुलेर साना दल फुटाउने गृहकार्यमा जुटेको देख्दा अचम्म लाग्छ । सरकारले गर्नैपर्नर् ेकाम धेरै छन्, तर तिनमा ध्यान किन जाँदैन ? सरकारले विदेशीसँग श्रम सम्झौता गरेर युवालाई विदेश धकेल्ने कि देशमै रोजगारी सिर्जना गर्ने ? देशमा उद्योगधन्दा खोल्नुपर्छ, विदेशी लगानीकर्ता भित्र्याउनुपर्छ भन्ने सोचमा सरकार छैन । सरकारको उद्देश्य जसरी भए पनि सत्ता टिकाउने, लम्ब्याउने र जनता ढाँट्नेबाहेक केही देखिएन । पुरुषोत्तम घिमिरे, जोरपाटी, काठमाडौं"
ह्यारिस कि ट्रम्प ?,"अमेरिकाको राष्ट्रपतीय निर्वाचनमा पूर्वराष्ट्रपति डोनाल्ड जे ट्रम्प पुनः रिपब्लिकन पार्टीबाट र वर्तमान उपराष्ट्रपति कमला ह्यारिस डेमोक्रेटिक पार्टीबाट उम्मेदवार भएका छन् । हालसम्मको चुनावी संकेतले अमेरिकी समाजको ध्रुवीकरण हुने प्रवृत्तिमा अझै परिवर्तन हुन सकेको रहेनछ भन्ने देखाउँछ । दलको थालनी चुनावी अभ्यासका दौरानमा अठारौं शताब्दीमा भएको पाइन्छ । पछि सिद्धान्तका आधारमा दुई मुख्य दल प्रतिस्पर्धामा आएर एकअर्कालाई विकल्पका रूपमा प्रस्तुत गर्न सफल हुँदै गए । समय समयमा अरू साना दल देखिएका वा व्यक्तिविशेष पनि चुनावमा प्रतिस्पर्धा गर्न उत्रिएका उदाहरण पनि पाइन्छन् । तर सिद्धान्तका दृष्टिले डेमोक्रेटिक पार्टीलाई लेफ्ट अफ सेन्टर (केन्द्रबाट बायाँ) मानिन्छ । त्यस्तै, रिपब्लिकनलाई भने राइटिस्ट (केन्द्रबाट दायाँ) मानिन्छ । तर उनीहरूबीच धेरै गहिरो भेद देखिँदैन । रिपब्लिकन पार्टीप्रति बढी पुँजीपति वर्गको हितमा झुकाव राख्ने र करको दायरा कम गर्ने, सामाजिक हितका मुद्दालाई कम प्राथमिकता दिने भन्ने अवधारणा बनाइएको छ । अर्कोतिर, डेमोक्रेटिक पार्टी चलनचल्तीका भाषामा प्रगतिशील ठहरिन्छ । त्यसैले हालको चुनावी सन्दर्भमा कमला ह्यारिसलाई ट्रम्पले कम्युनिस्ट र अन्य कतिपय नेतालाई भित्रका शत्रु भनी आरोप लगाए । ट्रम्पले राष्ट्रपति भएपछि उनीअघिका राष्ट्रपति बाराक ओबामाले लागू गरेको स्वास्थ्यसम्बन्धी ओबामा केयर भन्ने कार्यक्रमलाई अस्वीकार गरे । अहिलेको चुनावी दौरानमा ट्रम्प र ह्यारिसबीच गर्भपतनको बहस चलेको छ ।अहिलेसम्म कुनै तेस्रो दल वा व्यक्ति राष्ट्रपति हुन सकेका छैनन् । कोही अमेरिकी संसद् कंग्रेसको सदस्य हुन सके भने पनि दुईमध्ये एक दलतिर लाग्ने गरेका उदाहरण छन् । अमेरिकामा राष्ट्रपति चार वर्षका लागि छानिन्छन् । पहिले दुईभन्दा बढी कार्यकालका लागि प्रतिस्पर्धा गर्न पाइन्थ्यो । पछि यस प्रावधानमा परिवर्तन गरी दुई पटक मात्र राष्ट्रपति बन्न पाइने बनाइयो । ट्रम्प सन् २०१६ मा राष्ट्रपतिमा छानिएका थिए तर २०२० मा उनी जो बाइडेनसित पराजित भए । अरू चार वर्षका लागि राष्ट्रपतिमा चुनिन पाउने अधिकार सुरक्षित भएकाले उनी सन् २०२४ मा पुनः उम्मेदवार भएका हुन् ।राजनीतिशास्त्री हर्मन फाइनरले भनेझैं अमेरिकाको स्थिर कार्यपालिका प्रमुख हो, जो शक्ति पृथकीकरणको सिद्धान्तअनुसार चल्छ । जस्तासुकै काण्डमा परे पनि संसदीय व्यवस्थामा जस्तो बहुसंख्याका आधारमा हटाउन पाइँदैन । राष्ट्रपतिको जनाधार बलियो भएको अवस्थामा कंग्रेसका दुवै सदनले दुईतिहाइ मतका आधारमा पनि हटाउने आँट गर्दैन । राष्ट्रपति बिल क्लिन्टनलाई रिपब्लिकनले आचारसंहिताका आधारमा हटाउन चाहँदा पनि सफल भएका थिएनन् । किनभने, उनी जनताका अति लोकप्रिय नेताका रूपमा रहिरहे । मोनिका लेबिन्स्कीसितको प्रेमलीला प्रमाणित भए पनि जनताले त्यसलाई निजी मामिला ठानेर माफ गरे । राष्ट्रपति ट्रम्पले कंग्रेसमा हमला गर्न उक्साएको दोषका आधारमा डेमोक्रेटिक पार्टीले हाउस अफ रेप्रिजेन्टेटिभ (प्रतिनिधिसभा) मा उनीविरुद्धको प्रस्ताव पास गर्यो तर सिनेटमा सफल भएन । आज पनि ट्रम्पको मुद्दा अदालतमा चलिरहेको छ ।अमेरिकी जनताले सोझै चुन्ने भए पनि त्यहाँका राष्ट्रपति कंग्रेस र जनसमर्थनबिना तानाशाह बनिहाल्ने सम्भावना कम छ । तर चार वर्षको अवधिमा उनले अनेक हत्कण्डा प्रयोग गरी गैरकानुनी काम गर्न र मनपर्दो नीति लगाउन भने सक्छन् । घोर अपराध वा संविधान वर्जित काम गरे मात्र उनलाई कंग्रेसका दुवै सदनको दुई तिहाइ मतले हटाउन सक्ने प्रावधान छ । तर व्यवहारमा भने मानवीय स्वार्थले गर्दा राष्ट्रपतिका आपत्तिजनक भूमिकाको समर्थन गर्ने सम्भावना बढेको छ । त्यहाँ पनि ट्रम्प वा बाइडेन पक्षका अधिकारीका रूपमा विभाजित गरिन्छ र ती निकायले पक्षपात गर्न सक्छन् भन्ने धारणा बनाइन्छ ।दलीय प्रणालीको अभ्यासमा ह्रास आउने देखिन थालेकोले अब दलले उम्मेदवार डोर्याउने होइन, व्यक्तिले दललाई पछि लगाउने रहेछ भन्ने देखिन्छ । विशेषगरी यस्तो प्रवृत्ति रिपब्लिकन पार्टीमा पाइन्छ । किनभने ट्रम्पको पृष्ठभूमि र जिद्दीपना, शक्तिको असीमित मोह जस्ता कारणले उनी पुनः राष्ट्रपतिका उम्मेदवार भएका छन् । उनलाई ३४ भन्दा बढी अनेक किसिमका आरोप लागेको छ र धेरैमा उनको लोकतन्त्रप्रतिको प्रतिबद्धतामा शंका हँॅुदाहुँॅदै उनलाई उम्मेदवार हुनबाट पार्टीले रोक्न सकेन । उनी अर्बपति व्यापारी भएकैले राजनीतिमा कम अनुभव भए पनि केही फरक परेन । सायद अमेरिकी समाजमा आर्थिक र सामाजिक विषमता परिवर्तन गर्ने धारणाले त्यति मूल्य पाउने रहेनछ । ट्रम्पको र कमलाको लोकप्रियता प्रायः बराबरी देखिएको र यस्तो कडा प्रतिस्पर्धाको मुख्य कारण चल्दै आएको सामाजिक तहको वर्चस्व हो भन्न सकिन्छ । त्यति धेरै फौजदारी अभियोग लागेका ट्रम्प जस्ता व्यक्ति अमेरिकी लोकतन्त्रका लागि ग्राह्य हुने रहेछन् भन्ने तथ्य अरू देशका लोकतन्त्रवादीका लागि अनौठो लाग्नु अस्वाभाविक होइन ।कमला ह्यारिस अश्वेत एसियन मूलकी महिला भएर पनि ट्रम्प र उनको लोकप्रियतामा फरक नपरेको भन्ने धेरैको बुझाइ छ । अमेरिकामा आजसम्म महिला राष्ट्रपति भएको उदाहरण छैन र धेरैको भनाइमा अमेरिकामा अझै पनि महिलालाई सजिलै ग्रहण गर्ने संस्कार बन्न सकेको छैन । हिलारी क्लिन्टनले २८ लाख बढी लोकप्रिय मत ल्याउँदा पनि चुनाव हारेकोले लोकतन्त्रको औचित्य स्थापित गर्न गाह्रो पर्छ ।अमेरिकाको चुनाव प्रणाली विचित्र र जटिल छ । सर्वसाधारणले यहाँको चुनाव बुझ्न गाह्रो पर्छ । संसदीय व्यवस्थामा जस्तो जसको मत धेरै छ अर्थात् १०० मा ५१ मत ल्याई बहुमत पुर्याउने अर्थात् फस्ट पास्ट द पोस्ट को प्रणाली छैन । बेलायतको अनुभवले अमेरिकी संविधान निर्माताहरूलाई आकर्षित गरेन । किनभने, यसले सही रूपमा प्रतिनिधित्व नगर्ने मात्र होइन, स्थायित्व पनि दिन नसक्ने ठानी यो व्यवस्था तिरस्कार गरिएको हो । त्यसैले अमेरिकी राष्ट्रपति र उपराष्ट्रपति बेलायतमा जस्तो बहुमतीय प्रणालीबाट छानिएका संसद्को बहुमतका आधारमा छनिने होइन । पचास राज्यबाट आफ्ना भागमा पारिएको निर्वाचन मण्डलका सदस्य जनताबाट चुनिन्छन्, जसको कुल संख्या ५३५ छ र वासिङ्टन (राजधानी) बाट तीन अरू छानी पूर्ण संख्या ५३८ पुर्याइन्छ । प्रत्येक राज्यलाई उनीहरूको आकार र जनसंख्याका आधारमा निर्वाचन मण्डलको संख्या तोकिन्छ । क्यालिफोर्निया राज्यको संख्या सबैभन्दा धेरै ५४ छ भने टेक्सासको ४० छ । अरू केही राज्य छन्, जसको सबैभन्दा कम अर्थात् तीन मत छ । राष्ट्रपतिको चुनाव जित्न २७० चुनावी मत (इलोक्टरल कलेज) चाहिन्छ । जुन राज्यमा कुनै खास उम्मेदवारको संख्या बढी हुन्छ, त्यस दलले त्यस राज्यका सबै संख्या लैजान्छ । यसलाई जित्नेले सबै लैजाने (विनरटेकअल) भनिन्छ । केही राज्यमा भने यो परिपाटी लागू हुँदैन । विनरटेकअल परिपाटीलाई अमेरिकी राजनीतिशास्त्री कार्ल डवेचले हार्ने दलका मतदातामाथिको अन्याय भनेका छन् । यसका अतिरिक्त केही राज्यमाथि उम्मेदवारले विशेष निगरानी राखी बढी समय दिनुपर्ने हुन्छ । ती राज्य अरूभन्दा किन फरक छन् भने उनीहरूको मतदान गर्ने तरिका अरूको भन्दा अनिश्चित भएको ठानिन्छ । पेन्सिलभिनिया, एरिजोना, उत्तर क्यारोलिना, मिसिगन, विस्कनसिन, जर्जिया र नेभादा त्यस्तै राज्य हुन् । यहाँका मिश्रित जनसंख्याले मतदान शैलीमा अरूको भन्दा फरक ठानेर स्विङ (यताउति चल्ने) र युद्धभूमि (ब्याटल ग्राउन्ड) राज्य मानिएकोका उम्मेदवारको बढी ध्यान त्यस राज्यका मतदाताको मत कसरी आफ्नो पक्षमा पार्नेमा केन्द्रित भएको पाइन्छ । अरू राज्यको मत मोटामोटी रूपमा कुन दलको पक्षमा जाने तय भएको मानिने भए पनि यी सात राज्यको मतदान यकिन गर्न नसकिने भएकाले दुई उम्मेदवार ह्यारिस र ट्रम्प यी राज्यको मत बटुल्न लागिपरेका छन् । तर यी राज्यमा दुवै उम्मेदवारको लोकप्रियतामा झिनो फरक मात्र छ । जसले यी राज्यको बहुसंख्यक मत (इलेक्टोरल कलेज) पाउँछ, तिनले जित्ने पक्कापक्की मानिन्छ । अमेरिकाको चुनावको मिति नोभेम्बर ५ लाई तोकिए पनि धेरै पहिले नै हुलाकबाट मतदान सुरु हुन्छ । र, यी पंक्ति लेख्दासम्म १३ मिलियनभन्दा बढी मत हालिसकिएको छ । यद्यपि, मतगणना भने तोकिएको दिनमा नै गरिन्छ । धेरैलाई समावेश गर्न सबै ठाउँका अमेरिकी नागरिकलाई हुलाकमार्फत मत जाहेर गर्न पाइने व्यवस्था गरिएको हो ।यस पटकको चुनावको मुद्दा विशेषगरी आर्थिक नीति, सीमा व्यवस्थापन, आप्रवासन, लोकतन्त्रको रक्षा र केही मात्रामा विदेश नीतिमा केन्द्रित भएको छ । ट्रम्पले आफूलाई कट्टर राष्ट्रवादी ठान्दै अमेरिका पहिलो, तलतिरको बसाइँसराइ वा आप्रवासन रोक्ने र सिमाना दरिलो बनाउने पुरानै अवधारणा अघि सारेका छन् । त्यस्तै, ह्यारिसले मध्यम र निम्न वर्गका जनताका हितका लागि आर्थिक नीति ल्याउने, सिमानाको उचित व्यवस्थापन गर्ने र लोकतन्त्रका रक्षाका लागि समर्पित हुने प्र्रतिबद्धता देखाएकी छन् । ट्रम्पका अनेक भनाइ र गराइमा एकथरी अमेरिकन त्रसित छन् । उनले अमेरिकालाई अधिनायकवादतिर लैजाने हुन् कि भन्ने आशंका जनाउँछन् । न्युयोर्क टाइम्स को अक्टोबर १९, २०२४ को सम्पादकीय लेखमा अमेरिकाको व्यापारले अर्को ट्रम्प समय को जोखिम मोल्न सक्दैन भन्दै अधिनायकवादको त्राससमेत देखाएको छ । वास्तवमा ट्रम्प एक अनौठो स्वभावका पुँजीपति हुन् । उनीसँग लोकतन्त्रप्रति समर्पण छैन नै, विश्वासिलो विदेश नीति पनि छैन । अनेक उरन्ठेउला कुरा गरी सर्वसाधारण जनताको ध्यान तानी राजनीतिक महत्त्वाकांक्षा पूरा गर्न चाहन्छन् । ट्रम्प कसरी अधिनायकवादतिर अग्रसर हुन सक्छन् भन्ने तर्क हार्वर्ड विश्वविद्यालयका दुई प्राध्यापक डेनियल जिब्लाट र स्टेभन लेभिट्स्कीले लोकतन्त्र कसरी मर्छ भन्ने पुस्तकमा सविस्तार वर्णन गरेका छन् ।अन्तर्राष्ट्रिय जगत्ले अमेरिकाको राष्ट्रपतिको चुनावलाई महत्त्वका साथ हेरिरहेको छ । किनभने, ट्रम्पले जिते भने विश्वको राजनीति कस्तो होला भन्ने सोच बढेको छ । रुसका राष्ट्रपति पुटिनसित ट्रम्पको राम्रो सम्बन्ध भएकोले उनले जिते रुसयुक्रेन युद्ध तुरुन्तै अन्त्य हुने घोषणा गरेका छन् । तर यस्ता कुरालाई पत्याउने कुनै आधार छैन । त्यस्तै इजरायलहमास युद्धको कुरा पनि छ । ट्रम्पले जिते नाटोको भविष्यमाथि प्रश्न उठ्ने र युरोपियन राष्ट्रहरूसितको सम्बन्ध चिसिने सम्भावना बढ्नेछ । तर युरोपका देशहरूले भने ट्रम्पले जिते कसरी चल्ने ? धारणा बनाइसकेको कुरा गरिरहेछन् । यदि ट्रम्पले चुनाव जिते अमेरिकाको विश्व राजनीतिमा सक्रियता कम हुने (आइसोलेसन) नीति अवलम्बन गर्ने अनुमान गर्न सकिन्छ । अर्कोतिर ह्यारिसले जितेमा वर्तमान राष्ट्रपति बाइडेनको नीतिमा खासै तलमाथि नहुने ठानिन्छ । तर, उनले बाइडेन नीतिबाट फरक हुन सक्ने कुरा पनि गरेकी छन् ।सञ्चारमाध्यमको सहजताले पहिलेभन्दा अमेरिकी राष्ट्रपतिको चुनावको आज बढी प्रचार हुन्छ । पहिले पत्रिका र रेडियोले प्रचारित र प्रसारित गरेका समाचार मात्र उपलब्ध हुन्थ्यो भने आजको विश्व प्रविधिले साँघुरिएको छ । उम्मेदवारको व्यक्तित्व, बोलाइ र शैलीमा संसारका सबै जनता जानकार छन् । ट्रम्प र ह्यारिसको तुलनात्मक विश्लेषण गर्न सजिलै सकिन्छ । तर हामीलाई अनौठो लाग्ने कुराचाहिँ के हो भने त्यहाँका कतिपय सञ्चारमाध्यम उस्तै पक्षपाती र उडन्ते हँॅदारहेछन् । चुनावलाई विकृत पार्न खर्बपतिहरू मतदातालाई पैसा बाँडी आफ्ना उम्मेदवारको जित निश्चित गर्न हाकाहाकी लागेका छन् । टेलिभिजनका पक्षपाती प्रसारण कम विकसित देशका भन्दा अविश्वासिला छन् । यसले हामीलाई लघुताभाष हुनुपर्ने अवस्था दिँदैन किनभने आज सबैको मूल्यांकन गर्ने क्षमता बढेको छ । अमेरिकाको विकसित भनिएको लोकतन्त्रको सम्पूर्ण अभ्यास हेर्न पाइएको छ । राष्ट्रपति हुने या भएकाको लोकतन्त्रविरोधी सोच र गराइ हाम्रा लागि आँखा खोल्ने विषय भएका छन् । विपक्षी दलका उम्मेदवारले चुनाव जित्दा चोरी गरेर जितेको भनी हार स्वीकार नगर्ने र त्यसलाई उल्ट्याउन राष्ट्रपति नै लाग्दा स्थापित लोकतन्त्रलाई खतरा हुने नै भयो । त्यस्तालाई नै उम्मेदवार बनाई पछि लाग्ने दलीय चरित्रले विश्वभरिका लोकतन्त्रमा विश्वास गर्नेहरूलाई निराश मात्र पार्छ । ट्रम्पले हालसम्म पनि २०२० को चुनावको नतिजा नमानेको मात्र होइन, त्यसको विरोधमा विप्लव नै गराउन प्रयासरत रहेको तथ्यले अमेरिकीहरूले नयाँ हाँकका रूपमा लिनुपर्ने हो । तर आफ्नै समूहका उपराष्ट्रपति माइक पेन्सले तत्कालीन राष्ट्रपति ट्रम्पको दबाब स्वीकार नगरी बाइडेनको जित प्रमाणित गरेको घटना भने लोकतन्त्रका लागि सकारात्मक भएको मानिएको हो । तथापि अमेरिकी राजनीतिमा देखिएका पछिल्ला घटना र प्रवृत्तिले हामीलाई गम्भीर भने पार्छ नै ।"
सुरक्षित सडकको अनन्त सपना,"दसैं मनाउन गाउँघर पुगेका सर्वसाधारण आआफ्नो पेसाव्यवसायका लागि राजधानी वा सहर फर्कने क्रम जारी छ । सात लाखको हाराहारीमा काठमाडौं छाडेका सर्वसाधारण फर्कंदासमेत यातायात कमीका कारण सास्ती व्यहोर्न बाध्य भएका छन् । दसैंअघिको भारी वर्षातका कारण राजमार्ग र सहायक मार्ग अवरुद्ध हुँदा सडकमा यातायात पूर्णरूपले सञ्चालन हुन सकिरहेका छैनन् । सडक मर्मत तथा वैकल्पिक मार्ग प्रयोग गरेर सडक आवागमनको कार्य सडक विभागले तीव्रताका साथ गरिरहेको छ, जुन सकारात्मक मान्न सकिन्छ । सडक दुर्घटनाका कारण २०८१ असोज २९ गते डडेलधुरामा रात्रिबस दुर्घटना हुँदा चार जनाको मृत्यु भयो भने १२ जना घाइते भए । महेन्द्रनगरबाट बैतडीको पुर्चौडी गइरहेको रात्रिबस डडेलधुराको अमरगढी नगरपालिका ७ खस्रेखानमा दुर्घटना हुँदा चार जनाको असामयिक निधन भयो, थुप्रै घाइते भए । यसैगरी, सिन्धुलीको मरिण गाउँपालिका७ ठाँटीस्थित सडकमा मोटरसाइकल अनियन्त्रित भई दुर्घटना हुँदा चालक १८ वर्षीय युवकको मृत्यु भयो । त्यस्तैगरी, मुस्ताङमा कारले मोटरसाइकललाई ठक्कर दिँदा मोटरसाइकल चालकको मृत्यु भयो भने कैलालीको भजनीमा ट्र्याक्टर र मोटरसाइकल ठोकिँदा मोटरसाइकल चालकको मृत्यु भएको दुःखद खबरले सडक दुर्घटनाको भयावह अवस्थाको चित्रण गरिरहेको छ । यसअघि त्रिशूली नदीमा खसेको यात्रुवाहक बस र त्यसमा रहेका केही यात्रुहरू अझै बेपत्ता भएको खबरले सडकमा यात्रु सुरक्षित नभएको महसुस गर्न सकिन्छ ।तीव्र गति, लेन अनुशासन पालना नगर्दा, पर्याप्त मात्रामा सडक संकेत नहुँदा र जथाभाबी खोलिएका सडकका कारण दुर्घटना बढेका हुन् । यस्ता दुर्घटनाले पैदलयात्रु, सडक प्रयोगकर्ता र सडकमैत्री बनाउने अभियानमा लागेका सबैलाई चुनौती थपिदिएको छ । अर्कातर्फ, दुर्घटना भइसकेपछि मात्रै सरकारी निकाय र सम्बन्धित सरोकारवाला ब्युँझने र अरू बेला निदाउने परिपाटीले गर्दा दुर्घटनामा कमी आउन नसकेको पक्कै हो । सडक दुर्घटनाका कारण के हुन्, यिनको निराकरणका लागि अपनाउनुपर्ने विधि के हुन्, कस्ता कानुन निर्माण गरी कार्यान्वयन गर्नुपर्ने हो, यसतर्फ सरोकारवालाको ध्यान जानुपर्छ । तीनै तहका सरकारले सडकको नाममा उपभोक्ता र यात्रुसँग कर उठाउने तर वर्षौंसम्म सडक स्तरोन्नति नगर्नु कहाँसम्मको न्यायसंगत हुन सक्छ ? ठेकेदारको लापरबाहीका कारण ठेक्का पाएका सडक र पुल वर्षौंसम्म नबन्नुमा कसको दोष ? सडक र पुलका नाममा दुःख दिनेहरूलाई हदैसम्मको कानुनी कारबाही गरिनुपर्छ । राजधानीभित्रैका सडक निर्माणका लागि म्याद थपेको थपियै किन गरिन्छ ? यसको जवाफ सम्बन्धित निकायले दिनैपर्छ ।सडक निर्माणकै लागि भनेर महिनौं सडक बन्द गरिन्छ, त्यसपछि सडक खुलेको केही महिनामै फेरि बेहाल बन्ने परिपाटी अन्त्यका लागि गुणस्तरीय काम हुनुपर्ने आवश्यकता छ । वर्षाको समयमा सडक अवरुद्ध हुने क्रमले खाद्यान्न, लत्ताकपडालगायतका सामग्री भनेको ठाउँमा पुर्याउन नसक्दा स्थानीय मर्कामा परिरहेका छन् । राजधानीलगायतका मुख्य सहरमा समेत सडक व्यवस्थित हुन नसक्दा ढल सडकमै बग्ने र यातायात अवरुद्ध हुने समस्या बढ्न थालेका छन् । सडकको बीचमा भ्वाङ पर्ने, पानी बग्ने समस्या दोहोरिरहेका छन् । सुक्खा पहिरोले थप सास्ती दिइरहेकै छ ।राजधानीभित्र र बाहिरका राजमार्ग फराकिलो बनाउने भन्दै सरकारले काम थाले तापनि विभिन्न बाधा अड्चनका कारण समयमै काम सकिएको छैन । कम गुणस्तरका सामग्री प्रयोग गरी पुल निर्माण हुँदा भासिने र भत्किने गरेका समाचार आइरहेकै छन् । सडकछेउका घर धमाधम भत्काएको पनि वर्ष दिनभन्दा बढी नै भइसक्यो तर ती स्थानमा अहिलेसम्म सडक निर्माण पूरा भएको देखिँदैन । जनताले आशा गरेबमोजिमका स्थानीय जनप्रतिनिधिले समेत अपेक्षित कार्य गर्न सकेका छैनन् । विशेषगरी बिहान र बेलुका चक्रपथबाहिरका सडकमा ठूल्ठूला टिपर चलाउँदा सडक बिग्रँदै गइरहेका छन् । उपत्यका भित्रिने राजमार्गमा क्षमताभन्दा बढी सामान बोकेका ढुवानीका साधनले सडक र पुल कमजोर हुँदै गइरहेका छन् । राजधानी काठमाडौंका सडक दुरवस्था भएकै कारण दिनदिनै सवारी दुर्घटना हुने क्रम बढ्दै गइरहेको छ । सडकका धेरै ठाउँमा ढलमंगाल र सडकपेटी नछोपी खुला राख्ने गरेको देखिन्छ । दरबारमार्गकमलादी, कुपण्डोल जस्ता ठाउँमा भ्वाङ परेको सडकको सुधार हुन सकेको छैन, यसमा सडक विभाग अनभिज्ञ देखिन्छ । समयमा काम नसक्ने निर्माण व्यवसायीलाई किन कारबाही गरिँदैन ? चौतर्फी प्रश्न उठेकै छ । सरकारले सडक सुधार र ट्राफिक व्यवस्थापनका लागि समयसमयमा अनेक नीति नियम र प्रतिवेदनहरू सार्वजनिक गर्छ । तर ती व्यवहारमा कति हदसम्म लागू भए, भएनन् भनेर पुनर्मूल्यांकन सरकारले गर्न सकिरहेको छैन । सडक चौडा र फराकिलो हुनेबित्तिकै सवारी दुर्घटना कम हुने होइन । जबसम्म आम सवारी चालक, पैदल यात्रुबीच जनचेतना जागृत हुँदैन तबसम्म दुर्घटना घट्न सक्दैन । सडक विस्तारका क्रममा सडकमै रहेको बिजुली, टेलिफोनका पोल र यत्रतत्र छरिएका इन्टरनेटका तारले वातावरण बिगारिरहेका छन् । यसतर्फ सम्बन्धित निकायको ध्यान जानु आवश्यक देखिन्छ । नेपालमा बर्सेनि सडक दुर्घटनाबाट थुप्रै नागरिकले ज्यान गुमाउनुपरेको तथ्य हाम्रा अगाडि छर्लङ्गै रहेको छ । ट्राफिक प्रहरीका अनुसार चालकको लापरबाहीका कारण ६७ प्रतिशत, यात्रुको गल्तीले ४ प्रतिशत, ओभरटेकबाट ४ प्रतिशत, तीव्र गतिका कारण १५ प्रतिशत, यान्त्रिक गडबडीका कारण ४ प्रतिशत र अन्य कारण ६ प्रतिशतले दुर्घटना हुने गरेको छ । मुख्यतः ट्राफिक नियमको फितलो कार्यान्वयन, सडकको भौतिक अवस्था, यान्त्रिक, मानवीय र मौसमका कारण पनि दुर्घटना बढेका छन् । सडक दुर्घटना न्यूनीकरणका लागि चालक आफैं सचेत, अनुशासित हुनुका साथै सवारीसाधनको अवस्थासमेत राम्रो हुनुपर्छ । चाडपर्वको समयमा तीव्र गति, मदिरा सेवन र ट्राफिक नियम उल्लंघनले अकालमै नागरिकले मृत्युवरण गर्नुपरेको छ । सवारी चालकको अत्यधिक लापरबाहीका कारण सडक दुर्घटना बढेको ट्राफिक प्रहरीको तथ्यांकले देखाएको छ, तर यो मात्रै कारण भने होइन । सरकारले सडकसम्बन्धी ठोस कानुन कार्यान्वयनमा कडाइ, समयमै सडक मर्मत, सवारी चालक अनुमतिपत्र दिँदा पुर्याउनुपर्ने तालिमलगायतका विषयमा ध्यान दिनु जरुरी छ । सडक दुर्घटना हुने अर्को कारण पशुचौपाया पनि हो । राजधानीलगायत मुख्य राजमार्गमा जथाभाबी पशुचौपाया छोडेका कारण र वर्षौदेखि राखिएका ट्राफिक संकेत चिह्न (बत्ती) ले प्रभावकारी काम नगर्दा दुर्घटना बढेको अवश्य हो । राजधानीको चक्रपथ विस्तार भएको वर्षौं बितिसक्दा पनि पर्याप्त मात्रामा ट्राफिक चिह्न नहुनु विडम्बना हो ।काठमाडौंलगायत सहरमा ट्राफिक व्यवस्थापनका लागि अनिवार्य सडकपेटी हुनु आवश्यक छ । त्यस्तैगरी, ट्राफिक चिह्न र जेब्राक्रसहरूको व्यवस्थाका अलावा पर्याप्त पार्किङ, लेन अनुशासन, सफा र व्यवस्थित सडक, यात्रुहरूका लागि प्रतीक्षालय र समयानुकूल ट्राफिक नियमले दुर्घटना घटाउन सकिन्छ । काठमाडौं र विभिन्न मुख्य सहरमा सडक विस्तार गरी चौडा बनाइए पनि जथाभाबी पार्किङ र फुटपाथ पसलका कारण सडक अस्तव्यस्त छ ।अहिले राजधानीभित्र कोटेश्वरदेखि बल्खुसम्म ६ लेनको सडक बनाइएको छ, तर सडक पार गर्न सर्वसाधारणलाई हम्मेहम्मे देखिन्छ । ती सडकमा पर्याप्त जेब्राक्रस, आकाशे पुल, ट्राफिक संकेत चिह्न अनिवार्य रूपमा राख्नुपर्ने आवश्यकता छ । सडक फराकिलो भएकै कारण भक्तपुरकोटेश्वर सडक खण्डमा दिनहुँ दुर्घटना हुने गरेका छन् । तीव्र गतिका कारण मात्रै दुर्घटना भएका होइनन्, सडकको दुरवस्था, ट्राफिक संकेत चिह्नको अभाव आदि पनि कारक हुन् । गाडीले क्षमताभन्दा बढी यात्रु राखेका कारण अनियन्त्रित हुनु, चालकले मादक पदार्थ सेवन गरी चलाउनु, सवारीसाधन मर्मत सम्भारको अभावमा बिग्रनु, अझैसम्म सिन्डिकेट कायम रहनु पनि सवारी दुर्घटनाका मुख्य कारणभित्रै पर्छन् । सरकारले सडक दुर्घटना न्यूनीकरणका लागि आवश्यक थप ऐन, नीति नियम बनाएर लागू गर्नुपर्छ । भएका कानुनमाा समेत समयसापेक्ष परिमार्जन गर्दै लानुपर्छ । सडक दुर्घटना रोक्न सरकारी क्षेत्रबाट कडाभन्दा कडा कानुन ल्याउनु जरुरी छ । सरकारले राजमार्गहरूमा ट्राफिकको लाइट र युटर्न बनाइदिनुपर्छ । त्यस्तै, जनचेतना दिने खालका होर्डिङबोर्डहरू राख्नुपर्छ । चालकहरूले ट्राफिक नियमको पालना गरी होसियारी र सावधानीपूर्वक सवारीसाधन चेक गरी बिग्रेका भए मर्मत सम्भारपछि मात्रै चलाउनुपर्दछ । राजमार्गलगायत राजधानीका सडकमा जथाभाबी चौपाया छोड््नेहरूलाई कडा कारबाही गरिनुपर्छ । त्यस्तै, सडक अवरुद्घ हुने गरी सभा सम्मेलन, धर्ना जस्ता कार्यक्रम राख्नु हुँदैन । फुटपाथ पसलहरू हटाइनुपर्छ । ट्राफिक चिह्न पर्याप्त मात्रामा राख्ने, सडकमा भएका खाल्डाखुल्डी समयमै पुर्ने गरेमा केही हदसम्म सडक दुर्घटना न्यूनीकरण हुन सक्छ । श्रेष्ठ अधिवक्ता हुन्"
जब 'बन्धक बन्छ विपन्नको शव,"सप्तरीको बलानबिहुल गाउँपालिका२ की श्यामकुमारी राम र सुरुंगा नगरपालिका१ का २१ वर्षीय रोशनकुमार सदाको उपचारका क्रममा मृत्यु भयो । राम ट्र्याक्टरले ठक्कर दिएलगत्तै विराटनगरस्थित विराट नर्सिङ होममा र सदा दुवै मिर्गौला फेल भएपछि नोबेल अस्पतालमा भर्ना हुन पुगेका थिए । महिनौंको उपचारमा बर्कतले भ्याएसम्म ऋणपान गरी लाखौं खर्च गरे पनि उनीहरू बाँच्न सकेनन् । अस्पतालको ११ लाख ७० हजार तिर्न नसक्दा रामको शव कैयन् दिन अस्पतालमै बन्धक भयो । ६५ हजार बक्यौता तिर्न नसकेर सदाको शवको अवस्था पनि उस्तै बन्यो । यो विषय सञ्चारमाध्यमबाट सार्वजनिक भएपछि जनप्रतिनिधि र सामाजिक अभियन्ताको पहल र आर्थिक सहयोगमा परिवारजनले उनीहरूको शव पाए, दाहसंस्कार गरे । रामलाई ठक्कर दिने ट्र्याक्टरका चालक पुर्पक्षका लागि कारागार चलान भएका छन् । ट्र्याक्टर मालिकचाहिँ एक लाख उपचार खर्च बुझाएर फरार छन् ।यस्तै, सिरहा नगरपालिका१४ का ४५ वर्षीय वीरेन्द्र सदाको ब्रेन ह्यामरेज का कारण विराटनगरको न्युरो अस्पतालमा र वडा नम्बर५ की सुनिता सदाका अढाईवर्षे छोरा सिद्धार्थको आन्द्रामा समस्याका कारण विराट नर्सिङ होममा उपचारका क्रममा मृत्यु भयो । परिवारजनले ऋण सापटी गरेर सकेको उपचार खर्च तिरे तर वीरेन्द्रको परिवारले औषधिको दुई लाख ६५ हजार र सिद्धार्थको परिवारले करिब एक लाख तिर्न नसक्दा दुवै मृतकको शवलाई केही दिन अस्पतालले बन्धक बनाएर राख्यो । विषय सार्वजनिक भएपछि थोरैतिनो आर्थिक सहयोग त संकलन भयो तर पूरै चुक्ता गर्न सकेनन् । चारैतिरबाट दबाब परेपछि अस्पतालले परिवारजनलाई शव दियो र दाहसंस्कार गरियो । विडम्बना, वीरेन्द्र सदा जीवन नै समाजसेवामा बिताएका व्यक्ति थिए । अन्त्यमा उनकै पार्थिक शरीर विपन्नताका कारण अस्पतालमा बन्धक हुन पुग्यो । मृत सिद्धार्थ ती टुहुरा थिए, जसको बुबाको मोटरसाइकल दुर्घटनामा केही अघिमात्रै निधन भएको थियो । दोहोरो शोकमा विक्षिप्त परिवारजन, मृत बालकको शव बन्धक बन्न पुग्दा थप आहत बन्यो ।यी केही प्रतिनिधि घटना हुन् । खर्चको अभावमा मृत शरीरसमेत बन्धक बन्ने दुर्दान्त दृश्य निजी अस्पतालमा मात्र सीमित छैन, पैसा असुल गर्न सरकारी अस्पतालसमेत शवलाई बन्धक बनाउँछन् । मर्दा पनि बन्धक हुने यी सबै अभागा निःसहाय, गरिब, दलित तथा सीमान्त समुदायका छन् । अभिभावक बनिदिनुपर्ने राज्य उनीहरूको जीवनमा अनुपस्थित छ, जसकारण उनीहरू मरेर पनि बन्धक हुन अभिशप्त छन् । राज्य निमुखा नागरिकको स्वास्थ्यको जिम्मा लिन तयार छैन । सामाजिक सञ्जालमा उपचार खर्च जुटाउन सर्वसाधारण नागरिकले सहयोगको याचना गरिरहेको नभेटिने दिन हुँदैन । तर, यो यथार्थले सरकारलाई ब्युँताउन सकेको छैन । विरल बन्दै गएका मनकारीहरूको सहयोगका भरमा उनीहरूको जीवन कति धानिएला ?समाजवादको नारा लगाउनेहरूले सरकारको नेतृत्व गर्न थालेको २०५१ सालदेखि नै हो । त्यसयता सरकारमा आफूलाई खाँटी कम्युनिस्ट भन्नेहरू नै बढी छन् । तर, हरेक सरकार स्वास्थ्य र शिक्षामा निजीकरणलाई नै बढावा दिन व्यस्त भए । अस्पतालहरूले गरिब, असहायहरूको उपचार गर्नेभन्दा पनि थप विपन्न बनाउनमै योगदान गरेका छन् । शासकहरू संवेदनाविहीन बन्दै गएपछि देखिने यस्तै दृश्य हुन् । शासक सधैं पुँजीको मोलाहिजा गर्छ । थोरै पैसाका लागि जनताको स्वास्थ्य, शिक्षा जस्ता नैसर्गिक हक बन्धकीमा राख्न पुगेको छ । राज्य शासकहरूको लुटको साम्राज्यमा परिणत भएको छ । विपन्न नागरिकलाई ज्वरो आउँदा खाने सिटामोलसमेतको प्रबन्ध गर्न नसक्ने राज्यका नेताहरू भने सामान्य ज्वरो आउँदा उपचारका लागि विदेश कुदिहाल्छन् । उनीहरूका लागि सुविधासम्पन्न अस्पताल पुग्न हेलिकोप्टर, एयर एम्बुलेन्स सदैव तैनाथ हुन्छ । राज्यकोष खुला हुन्छ । सर्वसाधारणले चाहिँ राज्यबाट के पाइरहेका छन् ?तथ्यांकमा सरकारले हरेक वर्ष कुल बजेटको करिब २५ प्रतिशत बजेट स्वास्थ्य क्षेत्रमा खर्च गर्छ । प्रदेश, स्थानीय सरकार तथा सामाजिक संघसंस्थाले पनि स्वास्थ्य क्षेत्रको सुधारका लागि रकम खर्चिन्छन् । करिब आठ प्रकारका जटिल तथा प्राणघातक रोग उपचारका लागि ६ अर्ब, स्वास्थ्य बिमा अनुदानमा ७ अर्ब ५० करोड, आमा सुरक्षा कार्यक्रमलाई तीन अर्ब खर्चिइन्छ । गरिब, असहाय र अशक्तलगायतलाई दिइने निःशुल्क उपचारमा २ अर्ब, १५ वर्षमुनिका बालबालिकालाई मुटुको उपचार तथा ७० वर्षमाथिकाको उपचारमा एक अर्ब, डायलसिस, पक्षघात तथा क्यान्सरको उपचार गराइरहेकाहरूलाई औषधिका लागि मासिक पाँच हजारका दरले करिब २ अर्ब ५० करोड खर्च गर्ने गरेको तथ्यांकले देखाउँछ । तर विपन्न नागरिकहरूको शव अस्पतालमा बन्धक हुनुपर्ने अवस्था कहिलेसम्म ?स्वास्थ्यको विनियोजित रकम मात्रै लक्षित वर्गका नागरिकसम्म पुग्ने हो भने समस्या धेरै हदसम्म हल हुन्छ । तर, यहाँ जनसाधारण राज्यलाई कर तिर्न, शासक प्रशासकहरूलाई घूस खुवाउन बाध्य छन् । जनताले जन्म मात्र होइन मृत्यु दर्ता गर्न पनि पैसा तिर्नुपर्छ । स्वास्थ्य सेवा नागरिकको विलासिता होइन, आधारभूत आवश्यकता हो । राज्यले स्वास्थ्य क्षेत्रको बजेटलाई सही ठाउँमा दीर्घकालीन ढंगले सदुपयोग गर्ने हो भने नागरिकले आजीवन स्वास्थ्य सुविधा सहज रूपमा निःशुल्क पाउनेछन् । तर यहाँ स्वास्थ्य क्षेत्र पूरै बेथितिमा चलेको छ ।कागज र तथ्यांकमा लक्षित वर्ग र समूह देखाएर पहुँच भएकाहरूमा मात्र स्वास्थ्य सेवालाई संकुचित गर्दा समस्याको समाधान हुँदैन । यसले राज्यको ढुकुटी पनि सकिने, लक्षित वर्ग र बिरामीले उपचार पनि नपाउने अवस्था छ । सरकारी अस्पतालमा पाइने भनिएका निःशुल्क औषधि पनि नागरिकले पाउँदैनन् । यसरी नागरिकको जन्म र मृत्युको अनिवार्यतामाथि सत्ता र शक्तिको कमाउ धन्दा कहिलेसम्म रहन्छ ? त्यो पनि समाजवादउन्मुख भनिएको राज्यमा । नाफाको पछाडि दौडिरहेको हाम्रो समाजले जन्म र मृत्युको शाश्वत सत्यलाई समेत चुनौती दिइरहेको छ । मान्छेको शवमाथि समेत सौदाबाजी गर्ने प्रवृत्ति बढ्नु राम्रो संकेत होइन । सेवा र सहयोगको भावना ठाडै ओरालो लागेको छ । मृत्युमाथि समेत कर लगाउने सरकार भएको राज्य यो भन्दा राम्रो त कसरी पो हुन्छ ?यो देशमा जो तल्लो वर्गका छन्, सीमान्तकृत, बहिष्कृत र पिछडिएको वर्ग र समुदायका छन्, उनीहरू हरेक हिसाबले आजन्म र मृत्युपर्यन्त बन्धक छन् । स्थानीय रूपमा समेत त्यहाँका सामन्त, जमिनदार, साहु महाजन तथा पुँजीपति दलाल वर्गको बन्धक हुनबाट मुक्त छैनन् । राज्य र राजनीतिक दलहरूको तिकडमबाजी उस्तै छ । यसरी उनीहरूको जीवन अझै पनि हरसम्भव तरिकाले प्रताडित छ । दुश्चक्रको परिबन्ध यस्तो छ कि मृत्युपछि समेत उनीहरू स्वतन्त्र हुन सक्ने अवस्थामा छैनन् । उनीहरूप्रति राज्य यति धेरै उदासीन र गैरजिम्मेवार छ कि शक्तिहीनहरू गिन्तीमै पर्दैनन् । विपन्नलाई अस्पतालको टिकट काट्न ठूलै हिम्मत जुटाउनुपर्छ । उनीहरूका लागि बिरामी भएर अस्पतालमा भर्ना हुनु साहु महाजनहरूको बन्धक हुनु हो । त्यसैले बिरामी हुँदा पनि सोच्नुपर्छ ।आम नागरिकले ठूलो मूल्य चुकाएका विभिन्न आन्दोलनले स्वास्थ्य र शिक्षालगायत नागरिकको आधारभूत आवश्यकतालाई राज्यको दायित्व र नैसर्गिक अधिकारका रूपमा परिभाषित गरेको छ । तर, नागरिकले त्यसको प्रत्याभूति अहिलेसम्म गर्न सकेका छैनन् । २०७२ सालमा सरकारले ल्याएको स्वास्थ्य बिमा कार्यक्रम पनि उनीहरूको सहारा बन्न सकेको छैन । जसको पहुँच छैन, उनीहरू अहिले पनि सेवाबाट वञ्चित छन् । स्वास्थ्य बिमाको साँच्चिकै खाँचो रहेको वर्ग र समुदायसम्म यो पुग्नै सकेको छैन । उनीहरूले सेवा लिनै सकेका छैनन् । झन्झटिलो प्रक्रियाका कारण कतिपय अवस्थामा बिमा सुविधा मिलाउन लाग्दा बिरामीकै मृत्यु भइसक्छ । दोस्रो कुरा, स्वास्थ्य बिमाको निरन्तरता छैन । तेस्रो, नेपालमा सरल रूपमा बिमा सुविधा पाउन ठूलो समस्या छ । पहुँच भएन भने बिमितले बिमाबापतको रकम पाउनै सक्दैनन् । पाइहाले पनि प्रक्रिया र झन्झटका कारण पाएको सुविधा पनि नपाए बराबर हुन पुग्छ । कैयौं मानिससँग अस्पतालमा गएर टिकट लिने हैसियतसमेत छैन । बर्सेनि हजारौं रकम तिरेर नवीकरण गर्नुपर्छ । सर्वसाधारण नागरिक नै मारमा पर्ने खालको राज्यको नीति देखिन्छ । यो समस्यालाई हल गर्न राज्यले नै स्वास्थ्य, शिक्षा, रोजगारलगायत नागरिकका आधारभूत आवश्यकताको सम्पूर्ण जिम्मेवारी लिनुपर्छ । निजी अस्पताललाई पनि पैसामुखी होइन कि सेवामुखी बनाउनुपर्छ । यसका लागि राज्य र सम्बन्धित निकायहरू इमानदार हुनुपर्छ ।"
प्रौढावस्थाको व्यवस्थापन,"गत भदौमा ९० वर्षीय बुबा बित्नुभो । ५७ वर्षको उमेरमा भारतीय सेनाबाट सेवानिवृत्त भएपछि उहाँले सक्रिय जीवन बिताउनुभो । बिहान ५ बजेतिर उठेपछि दिनभर सुपारी, कटहर, आँप, नरिवल, बाँसको झ्याङ तथा सजिवनको बोट हेरचाह गर्नुका साथै करेसाबारीमा तरकारी गोडमेल गरिरहनुहुन्थ्यो । उहाँको यस्तो दैनिकीले दीर्घजीवन मात्र दिलाएन उहाँमा त्यति धेरै स्वास्थ्य समस्यासमेत देखा परेन । जीवनको उत्तरार्द्धमा भने उहाँमा उच्च रक्तचाप र मुटुसम्बन्धी समस्या देखिएपछि केही वर्ष नियमितजसो औषधि लिनुभो । पछिल्लो समय कान राम्ररी सुन्न छाड्नुभो तथापि दैनिकी र जीवनशैली उस्तै रह्यो । यद्यपि मस्तिष्क पक्षाघात र मुटुसम्बन्धी समस्याका कारण उहाँले मृत्युवरण गर्नुभो ।खासगरी जीवनको पूर्वार्द्धमा अन्य पेसा व्यवसाय अपनाउनेभन्दा लामो समय सैनिक जीवन बिताएका बुबाजस्ताहरूलाई जीवनको उत्तरार्द्धमा शारीरिक र मानसिक रूपमा तन्दुरुस्त रहन धेरथोर मद्दत गरेको देखिन्छ । पछिल्लो समय सहरमा भन्दा गाउँघरमा सक्रिय जीवनशैली अपनाउने प्रौढहरू प्रशस्तै देखिन्छन् । हुँदा खाने वर्ग र समुदायका कतिपय प्रौढ जीवनको उत्तरार्द्धमा पनि पौष्टिक खाना र औषधोपचार नपाएर कष्टकर जीवन बिताउन बाध्य छन् । कतिपयमा त मानसिक रोग देखा पर्न थालेको अध्ययन अनुसन्धानले देखाएका छन् । बढ्दो उमेरमा अल्जाइमर तथा डिमेन्सियालगायत अनेकन रोगबाट उनीहरू कष्टकर दैनिकी बिताउन बाध्य छन् । यस्ता रोगबाट पीडित घरपरिवारलाई थाहै नदिई बेपत्ता हुने गरेका पनि छन् । कतिपय प्रौढ घरपरिवारभित्रै पनि अपरिचित जस्तो जीवन बिताइरहेका छन् । मेरै छिमेकमा केही वर्षअघि हुने खाने घरका झन्डै सत्तरी काटेका दुई जना हजुरबुबाहरू प्रभातकालीन हिँडाइमा निस्केका अझै फर्केका छैनन् । मेरै माइतीघर नजिकै बस्ने एक जना हुने खाने घरका हजुरबुबा कसैलाई थाहै नदिई बेपत्ता भए ।प्रौढावस्थामा देखापर्ने मानसिक विचलनका अनेक कारण हुन सक्छन् । तीमध्ये कतिपय प्रौढावस्थाका आमाबुबा छोराबुहारीसँग खुलेर आफ्ना मनका कुरा राख्दा रिसाउलान् कि भनेर डराउँछन् । स्वदेशमा मात्र होइन बिदेसिएका छोराबुहारीसँग पनि बहुसंख्यक प्रौढले आफ्ना मनका कुरा खुलेर भन्न सक्दैनन् । मनमा कुण्ठा पालेर बस्ने बहुसंख्यक प्रौढहरू घरपरिवारभित्रै कैदी जीवन बिताउन बाध्य छन् । प्रौढावस्थाका बाबुआमालाई कसरी सुखी र खुसी राख्ने भन्दा पनि आमाबुबाले दुःखगरी आर्जेको सम्पत्तिमा बहुसंख्यक छोराहरूले आँखा गाडेको पनि पाइन्छ । विडम्बना, जीवनको पूर्वार्द्धमा आफूले आर्जेको सम्पत्ति आफ्नै जीवनकालमा खर्च गर्ने अथवा छोराछोरीहरूलाई भागबन्डा गर्ने अधिकारबाट समेत उनीहरू वञ्चित हुने गरेका छन् । यस्तो अवस्थामा आफ्नो बढ्दो उमेरको सही व्यवस्थापन कसरी गर्ने भन्ने कुरा नै गौण बन्ने गरेको देखिन्छ । पछिल्लो समय वैदेशिक रोजगारीका कारण पनि प्रौढहरूको उत्तरार्द्ध झनै कष्टप्रद बन्दै छ । कतिपय छोराबुहारी आफ्ना छोराछोरी हुर्काउने जिम्मा बुबाआमालाई दिएर बिदेसिएका छन् । अधिकांश मानिस प्रौढावस्थाको सही व्यवस्थापन कसरी गर्ने भन्ने कुरा सोच्न पनि सक्दैनन् ।प्रौढावस्थामा शारीरिक र मानसिक रूपमा स्वस्थ रहन सात्विक खानपान र सक्रिय जीवनशैली अपनाउनुपर्ने हुन्छ । अफसोस, हाम्रा अधिकांश घरपरिवारमा यस्ता विषयमा कुराकानीसमेत हुँदैन । पूर्वार्द्धमा अनेकौं दुःखकष्ट खेपी छोराछोरी हुर्काएका आमाबुबाहरू आज आफ्ना नातिनातिना हुर्काउनुपर्ने जिम्मेवारीले थिचिएका छन् । केही समयअघि काठमाडौं महानगरपालिकाले ज्येष्ठ नागरिकहरूको मानसिक स्वास्थ्यका लागि महानगरको जिम्मेवारी विषयमा गरेको अध्ययनमा छोराछोरी बिदेसिएका कारण महानगरका २२ प्रतिशत आमाबुबामा भावनात्मक एक्लोपनाको गम्भीर समस्या देखिएको छ । ५८ वर्ष पूरा गरेका ५ सय ९ जनामा गरिएको अध्ययनले ६३३ प्रतिशतमा मध्यम तथा १५ प्रतिशतमा भावनात्मक एक्लोपन भएको उल्लेख छ । प्रौढ उमेरका मानिस मानसिक तथा शारीरिक रूपमा सबल र स्वस्थ रहन सर्वप्रथम घरायसी वातावरण सकारात्मक हुन आवश्यक हुन्छ । यस्ता कतिपय कारणले बहुसंख्यक हुने खाने र शिक्षितसमेत प्रौढावस्थाको सही व्यवस्थापन कसरी गर्ने भन्नेबारे अनभिज्ञ छन् । यसो हुँदा पनि ज्येष्ठ नागरिकमैत्री घरपरिवार र समाज बन्न सकेको छैन । पछिल्लो समय कतिपय वडामा ज्येष्ठ नागरिक दिवा केन्द्र स्थापना भएका छन् । सहरबजारमा स्थापित यस्ता दिवा केन्द्रहरूले सबै धर्म, जातजाति, समुदाय र वर्गका मानिसहरूलाई भने आकर्षित गरेको देखिँदैन । यस्ता केन्द्रहरूले दिने सुविधाबाट बहुसंख्यक प्रौढ वञ्चित छन् । शिक्षित र हुने खाने वर्ग तथा समुदायका मानिसले प्रौढावस्थाको व्यवस्थापनका लागि केही समय र अर्थको जोहो गर्न सके पनि हुँदा खाने वर्गका बहुसंख्यकको प्रौढावस्था कष्टप्रद छ । यसरी अनेक कारण जीवनको उत्तरार्द्धमा घरबारविहीन हुन पुगेका कतिपय प्रौढहरू वृद्धाश्रमको शरणमा पुगेका छन् ।जीवनको पूर्वार्द्धमा सक्रिय जीवन बिताएका कतिपयले प्रौढावस्थामा पनि सक्रिय र लोभलाग्दो जीवनशैली अपनाउन थालेका श्रव्यदृश्य सामाजिक सञ्जालमा बग्रेल्ती भेटिन्छन् । विभिन्न क्षेत्रमा ख्याति कमाएका यस्ता अनुकरणीय पात्रहरूको फेहरिस्त लामै बन्छ । तीमध्ये वनस्पतिविद् तीर्थबहादुर श्रेष्ठ, शिक्षाविद् केदारभक्त माथेमा, सुन्दरमणि दीक्षितहरू अग्रपंक्तिमा पर्छन् । खासमा ज्येष्ठ नागरिकमैत्री समाज बनाउन तीनै तहको सरकार मात्रै हैन नागरिक समाजका अगुवाहरू पनि एकजुट हुन जरुरी छ ।"
डेडिकेटेड र ट्रंकलाइन विवादमा अल्झिरहेका ऊर्जामन्त्री,"(काठमाडौं)डेडिकेटेड तथा ट्रंकलाइन बक्यौता विवादमा नेपाल विद्युत् प्राधिकरणले ५ वटा उद्योगका लाइन काटिरहेका बेला ऊर्जा, जलस्रोत तथा सिँचाइ मन्त्रालयको जिम्मेवारी दीपक खड्काले पाएका थिए । गत असार २५ यता प्राधिकरणले बक्यौता उठाउन बिजुली काटिरहेका बेला असार ३१ मा ऊर्जामन्त्री खड्काले मन्त्रालयको कार्यभार सम्हाल्दै डेडिकेटेड र ट्रंकलाइनका सम्बन्धमा देखिएका समस्या समाधान गर्ने प्रतिबद्धता जनाएका थिए । लगत्तै साउन १ मा ऊर्जामन्त्री खड्काले प्राधिकरणका कार्यकारी निर्देशक कुलमान घिसिङ र उद्योगीसँग छुट्टाछुट्टै ब्रिफिङ लिएका थिए । साउन २ मा फेरि प्राधिकरण नेतृत्व र उद्योगीसँग एकैसाथ छलफल गरेका थिए । तर प्राधिकरण र उद्योगीहरू आआफ्नै अडानमा रहेसँगै साउन ३ मा उद्योगी र प्राधिकरणबीच प्रतिनिधिमूलक छलफल गर्ने बताइएको थियो । तर उद्योगी र प्राधिकरणका प्रतिनिधिबीच छलफल हुन सकेन । गत साउन ४ मा प्रधानमन्त्री केपी शर्मा ओलीले उद्योगी र प्राधिकरणका कार्यकारी निर्देशक घिसिङलाई छलफलका लागि बोलाए । उक्त छलफलमा प्रधानमन्त्री ओलीले काटिएका उद्योगमा तत्काल लाइन जोड्न मौखिक निर्देशन दिएका थिए । तर प्राधिकरणका कार्यकारी निर्देशक घिसिङले प्राधिकरणको सञ्चालक समितिबाट निर्णय गराउनुपर्ने भन्दै लिखित पत्र माग्दै लाइन जोड्न मानेनन् । लगत्तै विद्युत् नियमन आयोगले विद्युत् उपभोक्ता हित संरक्षणसम्बन्धी निर्देशिका, ०८० को दफा १३ को उपदफा १ र १० का आधारमा बिजुली जोड्न भन्दै प्राधिकरणलाई पत्र काट्यो । आयोगको लिखित निर्देशनका आधारमा प्राधिकरण सञ्चालक समितिले गत साउन ८ मा तीन महिनाभित्र बक्यौता नतिरे पुनः कारबाही अगाडि बढाउने भन्दै तत्कालका लागि बिजुली जोड्ने निर्णय गर्यो । बक्यौता नतिरी बिजुली जोड्न हुँदैन भन्ने पक्षमा रहेका प्राधिकरण सञ्चालक समितिका सदस्यद्वय भक्तबहादुर पुन र कपिल आचार्यलाई खड्काले साउन १५ मा लिखित स्पष्टीकरण सोधे । स्पष्टीकरण बुझाएकै दिन गत साउन १८ मा आचार्य र पुनलाई मन्त्रालयले प्राधिकरणको बोर्ड सदस्यबाट हटाउँदै खड्काले मन्त्रीस्तरीय निर्णय गरी पूर्वसचिव देवेन्द्र कार्की र पूर्वसहसचिव महेन्द्रबहादुर गुरुङलाई सदस्य नियुक्त गरे । लगत्तै गत साउन २३ मा आचार्य र पुनले सर्वोच्च अदालतमा दायर गरेको रिटमा साउन २४ मा न्यायाधीश सुनीलकुमार पोखरेलको इजलासले सरकारका नाममा कारण देखाउ आदेशसँगै अन्तरिम आदेश जारी गर्यो । न्यायाधीश पोखरेलले मन्त्री खड्काको निर्णय कार्यान्वयन नगर्न अन्तरिम आदेश जारी गरेसँगै आचार्य र पुन सञ्चालक पदमा काम गर्न फर्किए । यससँगै डेडिकेटेड र ट्रंकलाइन बक्यौता विवादले प्रतिनिधिसभाअन्तर्गतको लेखा समिति बैठकमा प्रवेश पायो । समितिले डेडिकेटेड र ट्रंकलाइन प्रयोग गरेका उद्योग प्रतिष्ठानको टाइम अफ डे (टीओडी) मिटरको सबै विवरण पेस गर्न प्राधिकरणलाई निर्देशन दियो । प्राधिकरणले टीओडीसहित विभिन्न निर्णयका ३० पोका कागजपत्र पठाएको छ । समितिले पनि यस विषयमा निर्णय गरिसकेको छैन । ऊर्जामन्त्री खड्काले गत असोज २२ मा प्राधिकरणका कार्यकारी निर्देशक घिसिङलाई १५ बुँदाको विवरणसमेत मागेका छन् । अहिलेसम्म प्राधिकरणले गरेका कार्यप्रगतिका विवरण मन्त्रालयमा छैनन्, त्यसैले मागेका हौं, मन्त्री खड्काले भने । यद्यपि घिसिङले विवरण बुझाइसकेका छैनन् । तर उद्योगहरूमा बिजुली जोड्दा दिइएको तीन महिनाको अवधिसमेत आगामी बिहीबार सकिँदै छ । ऊर्जामन्त्री खड्का उद्योगहरूमा बिजुली नकाटी विवाद सुल्झाउन लागिपरेको बुझिएको छ । डेडिकेटेड र ट्रंकलाइन बक्यौता विवाद सुल्झाउन लागिपरेका ऊर्जामन्त्री खड्काको कार्यकालको सय दिन कटे पनि विवाद ज्यूँका त्यूँ छ । डेडिकेटेड र ट्रंकलाइनको विषय लेखा समितिमा पुगेकाले काम गर्न नसकेको ऊर्जामन्त्री खड्काले जनाए । डेडिकेटेड र ट्रंकलाइनको विषय लेखा समितिमा पुगेकाले काम गर्न सकेनौं, केही भएन, उनले भने, समितिको निर्णय र निर्देशन पर्खिरहेका छौं, केकसरी बक्यौता उठाउन सकिन्छ, छलफल गरिरहेका छौं ।यसरी हेर्दा आन्तरिक रूपमा प्राधिकरणसँगको किचलोमा अधिक समय बिते पनि बिजुली व्यापारमा भने ऐतिहासिक सम्झौता भएको छ । विगत ६ वर्षको गृहकार्यपछि गत असोज १७ मा नेपाल, भारत र बंगलादेशबीच ४० मेगावाट बिजुली बिक्री गर्न सम्झौता भएको छ । नेपालले बिजुली बिक्री गरेबापत बंगलादेशबाट प्रतियुनिट ६४० सेन्ट पाउनेछ । यद्यपि भारतसँको प्राविधिक प्रक्रिया बाँकी रहेकाले हालसम्म बिजुली बिक्री सुरु भइसकेको छैन । यसअघि भारुमा बिक्री भए पनि अब डलरमा बिजुली बिक्री हुनेछ । गत भदौ २७ मा प्रधानमन्त्री ओली र ऊर्जामन्त्री खड्काबीच कार्यसम्पादन सम्झौता भएको थियो । उक्त कार्यसम्पादन सम्झौताअनुसार ९८५ प्रतिशत कार्यप्रगति भएको खड्काले बताए । प्रधानमन्त्रीज्यूसँग गरेको सम्झौताअनुसार ९८५ प्रतिशत कार्यप्रगति भयो, असोजमा बाढीपहिरो नआएको भए अझै बढी प्रगति हुन्थ्यो, उनले भने । पञ्चेश्वर, बुढीगण्डकीजस्ता अधुरा परियोजनालाई अघि बढाउनेदेखि रसुवागढी, मध्यभोटेकोशीलगायत आयोजनाका रोकिएका प्रसारणलाइनको काम अघि बढाइएको ऊर्जामन्त्री खड्काले बताए । आगामी १० वर्षमा २८ हजार ५ सय मेगावाट बिजुली उत्पादन गर्न ऊर्जा विकास मार्गचित्र तथा कार्ययोजना ०८० बनाएर तत्कालीन ऊर्जामन्त्री शक्ति बस्नेतले मन्त्रिपरिषद्मा लगेका थिए । मन्त्रिपरिषद्बाट फिर्ता आएको उक्त रोडम्यापमा थप काम गरेर मन्त्रिपरिषद् पठाइसकिएको मन्त्री खड्काले जनाए । विद्युत् ऐन, वैकल्पिक ऊर्जासम्बन्धी ऐन संसद्को पूर्वाधार विकास समितिमा छलफलका क्रममा थिए, ती पनि संसद्मा पठाउने तयारीमा छ, उनले भने । गत असोजमा आएको अविरल वर्षाले ११ वटा सञ्चालनमा रहेका र १५ वटा निर्माणाधीन आयोजनामा क्षति पुगेको थियो । क्षति पुगेका आयोजनाको निर्माणसमेत सुरु भइसकेको उनले सुनाए ।"
सहरीमा पुरानै कामको निरन्तरता,(काठमाडौं) उपप्रधानमन्त्री एवं सहरी विकासमन्त्री प्रकाशमान सिंहले सयदिने कार्यकालमा पुरानै कामको फेहरिस्त प्रस्तुत गरे । देखिने गरी खासै केही काम गरेनन् । पहिल्यै निर्माण थालेको धरहरा सञ्चालनमा ल्याउने र निर्माण भइसकेका भवनमा मन्त्री आवास सार्ने कामतिर उनी केन्द्रित बने । भूकम्प गएको ९ वर्षपछि संविधान दिवसको अवसर पारेर असोज ३ बाट सञ्चालनमा ल्याइएको हो । तर धरहराको पूर्ण रूपमा निर्माणको काम सकिएको छैन । इलेक्ट्रिकल काम अझै बाँकी छन् । अर्को व्यवस्था नहुँदासम्मका लागि सर्वसाधारणलाई निःशुल्क धरहरा चढ्ने व्यवस्था गरिएको छ । तर भविष्यमा कसरी धरहरा सञ्चालन गर्ने भन्ने विषयमा कुनै निर्णय भएको छैन । ७ वटा स्वास्थ्य भवन निर्माण सम्पन्न गर्ने लक्ष्य राखिएकामा त्यो पूरा भएको मन्त्री सिंहले जनाए । भैंसेपाटीमा निर्माणाधीन मन्त्री आवासमा १८ जना मन्त्री र राष्ट्रिय सभाका उपाध्यक्षलाई सारिएको मन्त्रालयले बताएको छ । अन्य मन्त्रीलाई पनि सार्ने तयारी छ । यस्तै त्रिवेणी सुस्ता झोलुंगे पुल सञ्चालनमा ल्याइएको छ ।सिंहदरबारभित्र निर्माणाधीन संघीय संसद् भवन पटकपटक म्याद थप्दा पनि अझै अधुरै छ । ३ वर्षभित्र सक्ने गरी ठेक्का सम्झौता भए पनि ५ वर्ष पुग्दासमेत निर्माण सम्पन्न हुन सकेको छैन । यसबीचमा ४ पटक म्याद थप भइसकेको छ तर प्रगति ८३ प्रतिशत मात्र छ । ०७९ सालको प्रतिनिधिसभा निर्वाचनपछि पहिलो संसद् बैठक नयाँ भवनमा बस्ने लक्ष्यसहित निर्माण थालिएको थियो । ०७९ असोज १६ सम्म निर्माण सक्ने भन्दै ०७६ असोज १६ मा यसको ठेक्का भएको थियो । सुरु सम्झौताअनुसार काम नसकिएपछि पहिलो पटक ०७९ चैत ३० सम्म म्याद थपियो तर काम सकिएन । दोस्रो पटक ०८० वैशाख १ बाट ०८० असोज १९ सम्म समय दिइयो । तेस्रो पटक ०८० असोज २० देखि सोही वर्षको चैत १९ सम्म म्याद थप गरिए पनि कामको गति बढेन । यो अवधिमा काम नसकिएपछि चौथो पटक गत चैत २० देखि ०८१ चैत १८ सम्मका लागि म्याद थपिएको छ । छिटो भवन निर्माणको काम सक्न मन्त्रीले दबाब दिइरहेको दाबी गरे । तर प्रगति सुस्त गतिमा छ । तर मन्त्री सिंहले केही दिनअघि आफ्नो कार्यकालबारे पत्रकार सम्मेलन गर्दै सरकारले सहरी विकास क्षेत्रमा काम गर्ने वातावरण बनाउन नयाँ नीति र ऐन ल्याउन जोड दिएको सुनाए । नीति निर्माणका लागि मन्त्रालय गम्भीर रहेको उनको दाबी छ ।
खुद्रे काममा सीमित सञ्चार मन्त्रालय,"(काठमाडौं) सञ्चार तथा सूचना मन्त्रालयले सय दिनको अवधिमा लक्ष्यभन्दा धेरै काम सम्पन्न गरेको छ । आफ्नो मन्त्रालयलाई प्रधानमन्त्रीको कार्यालयले दिएको जिम्मेवारीमध्ये शतप्रतिशत मात्र होइन, ११७ प्रतिशत काम पूरा गरेको सञ्चारमन्त्री पृथ्वीसुब्बा गुरुङको दाबी छ । सरकार गठन भएको पहिलो सय दिनका उपलब्धिहरूको सूची सार्वजनिक गर्दै मन्त्रालयले लामो समयदेखि अड्किरहेका नियुक्ति एवं प्रशासनिक प्रक्रियामा रहेका झन्झटको गाँठो फुकाउनुका साथै दूरसञ्चार, प्रसारण, हुलाक सेवाअन्तर्गत विभिन्न क्षेत्रगत सुधारका प्रत्यत्नको सुरुवात भएको दाबी गरेको छ । हामीले सय दिनमा हासिल गर्न खोजेको लक्ष्यभन्दा पनि धेरै प्रगति हासिल गर्न सफल भएका छौं, सञ्चार मन्त्रालयका प्रवक्ता गजेन्द्रकुमार ठाकुरले भने, यस अवधिमा फोरजी एलटीई सेवा प्रयोगकर्ता ७० प्रतिशतबाट ७२ प्रतिशतमा विस्तार गर्ने लक्ष्य लिएकामा ५ प्रतिशत नै बढाउन सक्यौं, उनले भने, यसलाई संख्यामा हेर्दा तीन महिनामा ६ लाख ग्राहक थपिनु सञ्चार क्षेत्रका लागि सानो उपलब्धि होइन । मन्त्रालयले हुम्लामा फाइबर टु द होम (एफटीटीएच) विस्तार कार्य सम्पन्न गर्दा देशका ७७ वटै जिल्ला सदरमुकाममा कनेक्टिभिटी पुगेको उनको भनाइ छ । अहिले सञ्चार मन्त्रालय एक मात्रै यस्तो मन्त्रालय हो, जसले तीन महिनाभित्र आफ्नो कार्यक्षेत्रसँग सम्बन्धित दुई विधेयक कानुनका रूपमा पारित गराउन सकेको छ, ठाकुरले थपे, प्रक्रियागत र नियमित काम थुप्रै गर्न बाँकी छ, सय दिनभित्र कति नै पूरा गर्न सकिन्छ र । तर यस अवधिमा हामीले राम्रै रफ्तारमै काम गर्यौं भन्ने मेरो धारणा छ । सञ्चार मन्त्रालयले सार्वजनिक गरेको वर्तमान सरकारको पहिलो सय दिनका प्रगति विवरणमा २० कागजरहित सरकारको अवधारणा कार्यान्वयन गर्न एकीकृत कार्यालय व्यवस्थापन प्रणाली सञ्चालनका लागि थप २० निकायमा तालिम सञ्चालन गर्ने लक्ष्य लिएकामा ३० वटा निकायलाई नै तालिम दिइसकेको मन्त्रालयले जनाएको छ । पाँचवटा निकायको सिस्टम, सफ्टवेयर, वेबसाइट, वेब एप्लिकेसन, मोबाइल एप्लिकेसनहरूको सुरक्षा अडिट गरिएको र फिक्स्ड ब्रोडब्यान्ड सेवा ४३७५ प्रतिशतमा विस्तार गरिएको उल्लेख छ ।अप्टिकल फाइबर (२४ कोरमाथिको) थप १ हजार किलोमिटर विस्तार गरेर १६ हजार किलोमिटर पुर्याएको र मोबाइल सेवा ९७२५ प्रतिशत जनसंख्यामा विस्तार गरिएको सञ्चार मन्त्रालयले जनाएको छ । गोरखापत्रका पुराना प्रकाशनको थप ८ वर्षको डिजिटल रूपान्तरण भएको, रेडियो नेपालका थप १ हजारवटा पुराना अडियो टेपको डिजिटल रूपान्तरण गरिएको, गोरखापत्रमा राना थारू भाषामा समावेशी कार्यक्रम प्रकाशन भएको, रेडियो नेपाल र नेपाल टेलिभिजनमा पनि थप नेपालभाषा, दनुवार भाषा, मैथिली भाषामा कार्यक्रम र समाचार प्रसारण सुरु भएको र राष्ट्रिय समाचार समितिबाट चौबिसै घण्टा समाचार सेवा सुरु भएको मन्त्रालयको भनाइ छ । प्रधानमन्त्री तथा मन्त्रिपरिषद्को कार्यालयले नै तोकिदिएका यी लक्ष्यबाहेक पनि सञ्चारले नीतिगत सुधार र लामो समयदेखि अल्झिएका नियुक्ति प्रक्रिया, विवादमा रहेका टिकटक प्रतिबन्धका विषय, दूरसञ्चार कम्पनीको अनुमतिपत्र नवीकरण र डिजिटल नेपाल फ्रेमवर्कलाई गति दिने प्रयत्न भएको दाबी गरेको छ । सञ्चार मन्त्रालय मातहतकै परियोजनामा अनियमितता र भ्रष्टाचार पुष्टि भएका घटना बाहिरिएपछि धेरैको निगरानी र चासोमा रहेको मन्त्रालयलाई सुधारको बाटोमा ल्याउन खोजिरहेको मन्त्री गुरुङले बताए । यो मन्त्रालयमा फोहोरको डंगुर थुप्रेको रहेछ । इमानदार प्रयासले यो डंगुर सफा गर्न सम्भव छ भन्ने यो अविधिमा मेरो मुख्य सिकाइ रह्यो, गुरुङले भने, भ्रष्टाचारले जरजर र बिचौलियाको बिगबिगी भएको मन्त्रालय रहेछ । यसबाट मुक्त गर्न कडा मिहिनेत गर्नुपर्नेछ । सूचना प्रविधि र दूरसञ्चार क्षेत्रलाई नियालिरहेकाहरूले भने मन्त्रालय खुद्राखुद्री काममा सीमित रहेको टिप्पणी गरेका छन् । चालु आर्थिक वर्षको बजेटमा आगामी १० वर्षलाई सूचना प्रविधि दशकका रूपमा मनाउने, ३० अर्बको सूचना प्रविधि सेवा निर्यात गर्ने जस्ता महत्त्वाकांक्षी लक्ष्य लिएकामा सरकारले फोरजी सेवा बल्ल ७२ प्रतिशत जसंख्यामा विस्तारजस्ता विषयलाई उपलब्धि मान्नुपर्ने स्थिति रहेकामा जानकारहरूको आलोचना छ । ०७३ सालमा फोरजी सेवा सुरु गर्दा ०७६ फागुनसम्म देशभर विस्तार गरिसक्ने योजना भए पनि अझै पूरा भएको छैन ।"
ह्याट्रिक 'स्टार हरू,सुनसरी (कास) साबिक विजेता ब्रिगेड ब्वाइज क्लब सातौं आमन्त्रण बेलबारी गोल्डकपको पहिलो चरणबाटै बाहिरिएको छ । बेलबारी११ स्थित लक्ष्मी खेलमैदानमा मंगलबार तेस्रो क्वाटरफाइनलमा सुरुआती अग्रता जोगाउन नसक्दा ब्रिगेड ब्वाइज पहिलो खेलबाटै बाहिरिएको हो । बुटवल लुम्बिनी एफसीसँग २१ ले पराजित हुँदै ब्रिगेडको यात्रामा पूर्णविराम लाग्यो । खेलमा ब्रिगेड ब्वाइजका सुजन डंगोलले २० औं मिनेटमा गोल गरेर अग्रता दिलाए । उनले कप्तान एन्जल महर्जनको पासमा गोल गरे । बेलबारी गोल्डकपमा पहिलो पटक भाग लिएको बुटबलले दुवै गोल दोस्रो हाफमा गर्यो । चार विदेशी खेलाडी लिएर मैदान उत्रिएको बुटवलले पेनाल्टीमा ५१ औं मिनेटमा एरिक विष्टको पेनाल्टी गोलमा खेल बराबरी गरेको थियो । ६२ औं मिनेटमा विदेशी खेलाडी ग्लोरीले गोल गरेर बुटवललाई २१ को जित दिलाए । ग्लोरीले मध्यभागबाट रिचार्डले दिएको पासमा गोल गरेका हुन् । म्यान अफ द म्याच बुटवलका एरिक विष्ट चुनिए । उनलाई कोशी प्रदेश सभाका सदस्य मानबहादुर लिम्बूले ५ हजार र ट्रफी प्रदान गरे । बुधबार सलहेस फुटबल क्लब सिरहा र भारतको दलसिंहपारा फुटबल क्लबबीच प्रतिस्पर्धा हुनेछ ।
छोटकरी,मिसन२०२६ को प्रशिक्षण मंसिरदेखिकाठमाडौं (कास) राष्ट्रिय खेलकुद परिषद्ले मिसन२०२६ अन्तर्गत राष्ट्रिय खेलाडीको विशेष प्रशिक्षण मंसिर १ देखि पुनः सुरु गर्ने भएको छ । जापानमा हुने २० औं एसियाली खेलकुदमा स्वर्णसहित दोहोरो अंकमा पदक जित्ने लक्ष्यमा पदकको बढी सम्भावना भएका विभिन्न खेलका खेलाडीलाई समावेश गरी विशेष तयारी सुरु गरेको थियो । गत आवमा ५ खेलको ६ महिना तथा थप ५ खेलको ३ महिना विशेष प्रशिक्षण चलाइएको राष्ट्रिय टिम तयारीका निर्देशक दीपक विष्टले जनाएका छन् । अब पारा तेक्वान्दोसहित १२ खेल समावेश गरिएको छ । ४५ पुरुष र ५४ महिला खेलाडी सहभागी हुनेछन् । प्रशिक्षणमा २२ प्रशिक्षक परिचालन गरिने जनाइएको छ । राइनो कपमा नमोबुद्ध विजयीनवलपरासी (कास) कोल्हुवामा जारी राइनो कप फुटबल प्रतियोगितामा मंगलबार नमोबुद्ध फुटबल क्लब सप्तरीले चित्लाङ फुटबल क्लबलाई सडन डेथमा हराएको छ । निर्धारित समय २२ र पेनाल्टी शुटआउटमा ४४ गोल भएपछि सडनडेथका आधारमा निर्णय भएको हो । निर्धारित समयमा चित्लाङका लागि विकास लामा र सविन श्रेष्ठ तथा नमोबुद्धका सिजन क्षेत्री र विक्की चाम्लिङ राईले गोल गरेका थिए । नेक्सस र लाइफ केयर सेमिफाइनलमातिलोत्तमा (कास) सिद्धार्थ रंगशालामा भइरहेको वीपी कोइराला स्मृति कप ट्वान्टी२० क्रिकेटमा मंगलबार नेक्सस ११ रूपन्देही र लाइफ केयर क्रिकेट क्लब भारत सेमिफाइनल पुगेका छन् । नेक्ससले बंगलादेशको साइक क्रिकेटर्सलाई ७ विकेट र लाइफ केयरले श्रीलंका स्टेट सर्भिसेज क्रिकेट एसोसिएसनलाई ११४ रनले हराए । पहिलो खेलमा साइक क्रिकेटर्सले दिएको १२१ रनको लक्ष्य नेक्ससले १७३ ओभरमा ३ विकेट गुमाई पूरा गर्यो । अर्को खेलमा लाइफ केयरले दिएको २ सय ३७ रनको विशाल लक्ष्य पछ्याएको श्रीलंकन टिम २० ओभरमा १२२८ को स्थितिमा समेटियो ।
