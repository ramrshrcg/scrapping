शीर्षक,विवरण
"४५ ठाउँको सडकखण्ड ठप्प, दसैंअघि नै पुनर्निर्माणको सुरसार छैन","अहिले यो राजमार्ग बाढी र पहिरोका कारण अस्तव्यस्त बनेको छ । धुलिखेलनेपालथोक अन्तर्गत ५० किलोमिटर खण्डको करिब आधा दर्जन स्थानमा सडक नै बगेको छ । विभिन्न खण्ड गरेर १ किलोमिटर बढी सडक रोशी खोलाले बगाएको छ । अहिले उक्त स्थानमा सडक मर्मतको कुनै काम हुन सकेको छैन । जसले गर्दा यो खण्डमा यातायात लगभग ठप्प छ । धुलिखेलबाट पाँचखालको चौकीडाँडासम्म पहिरो पन्छाएर एकतर्फी सडक सुचारु गरिए पनि त्यहाँ ठूला सवारीसाधन चलाउन मिल्ने अवस्था छैन ।नेपालथोकको झोलुंगे पुलनजिकै करिब सय मिटर सडक बगेको छ । त्यहाँ कालोपत्रे सडकको कुनै संकेत नै देखिन्न । गाडी गुड्ने ठाउँमा खोला बगिरहेको छ । यो सडकखण्डको ७ ठाउँमा रोशीले कालोपत्रे सडक बगाएको छ । काभ्रेको मंगलटारमा २ सय मिटर सडक बगेको छ । नेपालथोकधुलिखेल खण्डमा डेढ किलोमिटर सडक पूर्ण रूपमा क्षति भएको छ । सबैभन्दा बढी काभ्रेको चौकीडाँडामा करिब आधा किलोमिटर सडक रोशीले बगाएको छ । रोशी गाउँपालिकाको कालढुंगा र बोक्सीकुना खण्डमा २ सय मिटरभन्दा बढी सडक पूर्ण रूपमा क्षति भएको छ । यता थलीबेसी र नार्के पुलनजिक २२ सय मिटरको हाराहारीमा सडक बगेको छ ।नेपालथोकनजिक बगेको एक सय मिटर सडकमा रोशी खोलालाई डाइभर्ट गरेर सडक बनाउने काम सुरु गर्न लागेको सडक डिभिजन कार्यालय खुर्कोटका प्रमुख पारसमणि हमालले जानकारी दिए । बीपी राजमार्गको १ सय १० किमि सडकमा यातायात सुचारु रहेको छ । तर, करिब ५० किमि सडकखण्डमा भने पुनर्निर्माण आवश्यक छ । नागढुंगामुग्लिन र बीपी राजमार्ग मात्रै नभएर सोमबार साँझसम्म देशका विभिन्न सडकखण्डको ४५ स्थानमा यातायात ठप्प छ । पहिरोले अवरुद्ध बनेका ३ सय ४५ स्थानमा सोमबारबाट दुईतर्फी सडक सुचारु गरिएको छ । ४ सय ९ स्थानमा एकतर्फी मात्र सडक सञ्चालनमा आएको छ । मध्यपहाडीको सिन्धुलीउदयपुरओखलढुंगा र खोटाङको दर्जन बढी स्थानमा पहिरो खसेको छ । विभागका अनुसार उक्त राजमार्गको सिन्धुली खण्डमा पर्ने कुडुले, अक्करे भीर, पञ्चकन्या, कालीमाटीसनमबेसी, सोखुखोला र कल्लेरी दोभान खण्डमा दुईतर्फी रूपमै सडक सञ्चालनमा छ । यही राजमार्गको कुखेरेटारमा भने सडक एकतर्फी सञ्चालनमा छ । कान्ति राजपथमा पर्ने ललितपुरको कार्कीबासमा एकतर्फी सडक चालु छ । हेटौंडाभैंसेपालुङनौबिसेकाठमाडौं सडकको भैंसेखण्ड पनि दुईतर्फी रूपमै सञ्चालनमा आएको छ । काठमाडौंनुवाकोट जोड्ने बालाजुत्रिशूली सडकखण्डको ओखरपौवा खण्ड भने एकतर्फी मात्र सञ्चालनमा छ । कान्ति राजपथको महादेवटार खण्ड एकतर्फी सञ्चालनमा आएको छ । अरनिको राजमार्गअन्तर्गत सिन्धुपाल्चोकको कोदारी, घट्टेखोला, सिरिसे, चेहेरे, खाग्दल र दकलाङ एकतर्फी सञ्चालनमा छ ।त्यस्तै, पूर्वपश्चिम राजमार्गअन्तर्गत पश्चिम नवलपरासीको दाउन्नेमा पनि सोमबार सडक भासिएर यातायात अवरुद्ध भएको छ । बर्दघाट नगरपालिका४, खुसार्नी खोला क्षेत्रमा विद्युत् हाइटेन्सन लाइनको पोल ढलेको छ । फेरि त्यही सडक भासिएको छ । सडक भासिएका कारण यातायात पूर्ण रूपमा अवरुद्ध हुँदा दाउन्ने वारिपारि सयौं सवारीसाधन अलपत्र परेका छन् । सडक डिभिजन कार्यालय र विद्युत् प्राधिकरण नवलपरासीसँग समन्वय गरेर अवरोध हटाउने काम भइरहेको छ । एकातर्फ भीर र अर्कोतर्फ पहाड भएकाले तत्कालै डाइभर्सन बनाउन समस्या भइरहेको स्थानीय प्रशासनले जनाएको छ । प्राविधिक टोलीले सडकको समस्या समाधानका लागि पहल गरिरहेको पश्चिम नवलपरासीका प्रमुख जिल्ला अधिकारी स्किम श्रेष्ठले बताइन् । सडक भासिएपछि डाइभर्सन बनाउने विषयमा प्राविधिकसँग छलफल गरिरहेका छौं, प्रजिअ श्रेष्ठले भनिन्, यात्रुहरूलाई सुरक्षित स्थानमा राख्ने र सडक मर्मतका लागि सबै निकायसँग सहकार्य गरेर काम गर्ने प्रयासमा छौं । अहिले दाउन्ने सडकको पश्चिमतर्फ बर्दघाट र पूर्वतर्फ दुम्कीबासमा सवारीसाधन रोकिएका छन् ।वर्षाले उक्त राजमार्गको दाउन्ने खण्डका दर्जनौं ठाउँमा पहिरोसमेत खसेको छ । केही ठाउँमा रुख ढलेका पनि छन् । कतिपय स्थानमा सडक विस्तारका क्रममा निर्माण भएका पर्खाल भत्किएका छन् । दसैंका लागि केही स्थानमा माटोले सडकका खाडल पुरे पनि पानी परेलगत्तै बगाउँदा अहिले अस्तव्यस्त बनेको छ । बुटवलनारायणगढ सडकको दुम्कीबासअरुणखोला खण्डको एकतर्फी कालोपत्र गर्न सुरु भए पनि वर्षाले काम रोकिँदा दसैंसम्मै हिलो र खाडलमै सवारी गुडाउनुपर्ने अवस्था छ । वर्षाबाहेकको समयमा पनि दाउन्ने खण्डमा दिनहुँजसो जाममा फस्ने, खाडल र धूलोको सास्ती खेप्नुपर्ने अवस्था छ । राजमार्ग विस्तारका क्रममा खनिएका खाडल, डाइभर्सन र सामान्य वर्षामा पनि हिलोका कारण उकालो र ओरालोमा सवारी दुर्घटनाको जोखिम छ । जसका कारण दाउन्ने खण्डको १५ किलोमिटर पार गर्न २ देखि ४ घण्टासम्म समय लाग्ने गरेको छ । नारायणगढबुटवल सडक पूर्वी खण्डका सूचना अधिकारी शिव खनालले वर्षाको समय भएकाले कामले गति नलिए पनि बेस तयार भएको केही स्थानमा कालोपत्रको काम भइरहेको बताए । काम सोचेअनुसार भएको छैन, तर निर्माण रोकिएको अवस्था पनि होइन, उनले भने, अहिले खाडलहरू पुर्ने र केही स्थानमा मर्मतको काम भइरहेको छ । दसैंमा पनि अहिलेको जस्तै पानी परे यातायात सञ्चालनमा असहज हुने उनको भनाइ छ ।यी सबैजसो सडक निर्माणका लागि भने सरकारले कुनै पहल लिएको छैन । स्थायी रूपमा अहिले नसकिए पनि अस्थायी सडक पूर्वाधार निर्माण गरेर यात्रुलाई गन्तव्यमा पठाउने वातावरण बनाउनुपर्ने पूर्वसचिव अर्जुनजंग थापाले बताए । सडक विभागसँग पर्याप्त जनशक्ति छ, चाहेको खण्डमा फटाफट काम हुन्छ, उनले भने, आफूसँग भएका साधनस्रोतलाई उपयोग गर्दै र त्यति गर्दा पनि नभए निर्माण व्यवसायीसँग समन्वय गरेर छिटो पहिरो पन्छाउने काम गर्नुपर्छ । आपत्कालीन अवस्थामा खरिद ऐनअनुसार सिधै खरिद प्रक्रियामा गएर पनि काम छिटो गर्नुपर्ने उनको सुझाव छ । काम गर्दै नगर्ने भए त केही भएन, गर्न खोज्ने हो भने सडक विभाग सक्षम छ, सडक विभागको महानिर्देशक भएर काम गरिसकेका थापाले भने, तीव्र गतिमा काम गर्ने हो भने एक हप्ताभित्र पहिरो पन्छाएर यातायात सञ्चालनमा ल्याउन सकिन्छ । बीपी राजमार्ग नदी किनारबाट सडक निर्माण गरिएकाले पनि बढी क्षति भएको उनको भनाइ छ । स्थायी संरचना बनाउन समय लाग्छ । वर्ष दिन पनि लाग्न सक्छ, उनले भने, तर, अस्थायी यातायात सञ्चालन गर्न सडक विभाग सक्षम छ । अहिले वर्षात् बढी भएको र भूगोल कमजोर भएकाले पनि मेचीमहाकाली क्षेत्रमै सडक पूर्वाधारमा समस्या रहेको उनको भनाइ छ ।सडकभन्दा बढी समस्या पुलको क्षतिले पार्ने भएको छ । सडक विभागको पुल महाशाखाका अनुसार अरनिको रमाजमार्गअन्तर्गत सिन्धुपाल्चोकको लिपिङ, लार्चा पुल बाढीले बगाएको छ । त्यस्तै रामेछापसिन्धुली जोड्ने सुनकोशी नदीको खुर्कोट, खैरेनीघाट र कान्ति लोकपथको वाग्मती नदीमा निर्माण गरिएको मोटरेबल पुलमा बाढीले क्षति पुगेको छ । खोटाङउदयपुर जोड्ने फोक्सिङटारस्थित सुनकोशी नदीको पुल बाढीले बगाएको छ । इलाममा राते खोला र पाँचथरको हेवा खोलाको बेलिब्रिज बगाएको छ । वर्षाका कारण आएको बाढीपहिरोले देशभर सडक र पुलमा २ अर्ब ५२ करोड रुपैयाँको क्षति भएको छ । सडक विभागले उपलब्ध गराएको प्रारम्भिक विवरणअनुसार सडकमा मात्र १ अर्ब ५० करोड रुपैयाँको क्षति भएको हो । पुलमा भने १ अर्ब २ करोड रुपैयाँ क्षति भएको छ । यो निर्माणमा लाग्ने खर्चसहितको क्षतिको विवरण भएको विभागका महानिर्देशक रामहरि पोखरेलले बताए । अहिले अस्थायी रूपमा भए पनि सडक सञ्चालनमा ल्याउने हिसाबले मात्र काम भइरहेको छ । थप काम गर्न बजेट चाहिने हुन्छ । त्यसका लागि अर्थ मन्त्रालयबाट बजेट माग गर्नुपर्छ । हामीसँग छुट्टै स्रोत छैन, उनले भने, विभिन्न खण्डमा खसेको पहिरो पन्छाएर सडक खुलाई यात्रा सहज गराउने काम मात्र भएको छ । पुल बगेको ठाउँमा बेलिब्रिज राख्ने तयारी छ । यसका लागि पनि बजेट नै चाहिन्छ । प्रधानमन्त्री केपी शर्मा ओलीज्यू अमेरिकाबाट आइसक्नुभएकाले मन्त्रालय तहबाट छलफल गरी केही निर्णय हुनेछ ।बीपी राजमार्गको धेरै ठाउँमा सडक बगेकाले गर्दा पूर्ण रूपमा मर्मत गर्न समय लाग्ने पनि उनले बताए । उनका अनुसार सो खण्डको सडकलाई दसैं अगाडि अस्थायी रूपमा मात्रै सञ्चालन गर्न मिल्ने गरी मर्मत गर्न सकिन्छ । सडक विभागबाट प्राविधिकसहितको टोली मंगलबार भकुन्डेबेसी जाँदै छ । कहाँसम्म समस्या छ । टोलीले सबै हेर्ने छ । भकुन्डेबेसीदेखि नेपालथोकका विभिन्न खण्डमा धेरै समस्या छन्, उनले भने, जहाँ सडक बगाएको छ, त्यहाँ रोशी खोलाको पानी घट्नासाथ अस्थायी रूपमा खोलाबाटै ग्राभेल राखेर सडक बनाइनेछ । पानी नपरे एक हप्ताभित्र यो सडक सहज रूपमा सञ्चालनमा आउनेछ । दसैंसम्म सडक खोल्ने गरी काम गरिनेछ । उनले खुर्कोटमा पुल बगाएको स्थानमा पनि वैकल्पिक व्यवस्था गरेर सवारी सञ्चालनमा ल्याउने गरी काम गरिने दाबी गरे । सिन्धुलीबाट राजकुमार कार्की र नवलपरासीबाट नवीन पौडेलको सहयोगमा"
कोशी र वाग्मतीमा बुधबार पनि वर्षाको सम्भावना,"तर, कोशी र वाग्मतीका केही स्थानमा भने भारी वर्षा हुन सक्ने देखिन्छ । विभागले हरेक दिन बिहान र बेलुका तीन दिनसम्म मौसम पूर्वानुमान गर्ने गरेको छ । हामीले तीन दिनसम्मको पूर्वानुमान गर्दै आएका छौं, त्योभन्दा पछाडिको अहिले नै अनुमान लगाउन सकिँदैन, मौसमविद् गजुरेलले भने । उनका अनुसार दसैंमा भने ठूलो वर्षाको सम्भावना छैन । अब फेरि यस्तै ठूलो विषम वर्षाको सम्भावना त देखिएको छैन । तथापि जलवायुको कुरा हो । नेपालबाट मनसुन पूर्णरूपमा बाहिरिएको पनि छैन । त्यसैले यकिन गरेर भन्न सकिँदैन, गजुरेलले भने, अहिलेकै अवस्थामा दसैंमा ठूलो पानी पर्ने जोखिम छैन । तर मनसुन कायमै रहेकाले देशैभर खण्डित वर्षा हुन सक्छ ।उनले अहिलेको अवस्थामा सकेसम्म रात्रिकालीन यात्रा नगर्नु नै उचित हुने सल्लाह पनि दिए । सकेसम्म छोटो यात्रा मात्रै गर्ने । लामो दूरीको यात्रा गर्दा आफ्नो गन्तव्यको मौसम पूर्वानुमान हेर्ने र सतर्कता अपनाउनु उचित हुन्छ, उनले भने ।गत बिहीबारदेखि शनिबारसम्म भएको भारी वर्षाले ठूलो जनधनको क्षति गरेपछि मानिसहरूमा अब यात्रा गर्ने वा नगर्ने, गर्दा कसरी सावधानी अपनाउने भन्ने अन्योल छ । फेरि उस्तै जोखिमपूर्ण वर्षा र बाढीको सम्भावना भएनभएकोबारे समेत सर्वत्र चासो छ । मौसमविद्हरूले भने तत्कालै फेरि यस्तै भारी वर्षाको सम्भावना नभए पनि यात्रा गर्दा सतर्कता अपनाउन सुझाव दिएका छन् । भारी वर्षाले जमिन गलेका कारण सकेसम्म रात्रिकालीन यात्रा नगर्नु उपयुक्त हुने मौसमविद्हरूको सुझाव छ । त्रिभुवन विश्वविद्यालयको जल तथा मौसम केन्द्रीय विभागका सहप्राध्यापक डामदन सिग्देल तत्कालै भारी वर्षाको जोखिम नभए पनि रात्रिकालीन यात्रा गर्नु जोखिमपूर्ण हुने सुझाउँछन् । अहिले जसरी पूर्वदेखि पश्चिमसम्म एकैसाथ भारी वर्षा भयो, यस्तो खालको मनसुनी प्रणाली यही वर्ष विकिसत हुने अवस्था अब देखिएको छैन, उनले भने, बाँकी त मनसुन रहुन्जेल ठाउँठाउँमा वर्षा हुन सक्छ । तर यसो भनेर हेलचेक््रयाइँ गर्नु पनि हुँदैन । अहिले निकै लामो समयपछि ठूलो पानी परेकाले जमिन गिलो भएको छ । थोरै वर्षा हुँदा पनि बाढीपहिरोको सम्भावना हुन्छ । सँगसँगै चर्को घामका कारण सुक्खा पहिरोको पनि जोखिम बढ्छ । सोमबार बेलुका मलेखुनजिकै त्यही भएर सुक्खा पहिरो खसेको उनले बताए । दिउँसो चर्को घाम लागेपछि सुक्खा भएर राति फेरि सुक्खा पहिरो खस्ने सम्भावना बढी हुन्छ । मलेखुनजिकै भएको पनि त्यही हो, उनले भने, त्यसकारण तत्कालका लागि रात्रिकालीन यात्रा असुरक्षित हुन्छ । सकेसम्म राति यात्रा नगरकै राम्रो हो । उनले केही दिन मौसममा राम्रो सुधार भएको अवस्थामा भने ८१० दिनपछि फरक अवस्था हुन सक्ने बताए । यो वर्ष अक्टोबरको दोस्रो सातासम्ममा मनसुन बाहिरिएर जान सक्ने उनी बताउँछन् । अब विस्तारै पश्चिम नेपालबाट मनसुन बाहिरिँदै जान्छ । अक्टोबरको पहिलोदोस्रो सातासम्ममा मनसुन बाहिरिन हुन सक्छ, उनले भने ।"
झ्याप्ले खोलामा रोकियो खगोलशास्त्रको जिज्ञासा र कोरिया यात्रा,"(बुटवल)राजधानी प्रवेशमार्गको झ्याप्ले खोलाको पहिरोमा पुरिएर परिवारै गुमाएपछि गुल्मी दरबार गाउँपालिका७ लामडाँडाका ३४ वर्षीय विवेक रायमाझी सम्हालिन सकेका छैनन् । उनले पहिरोमा २ वर्षका छोरा, २६ वर्षीया श्रीमती र ६३ वर्षका बुबा गुमाएका छन् । विवेकले ११ वर्षको हुँदा आमा गुमाए । बाबु जुद्धबहादुर भारतको हैदरबादमा जागिरे थिए । घरमा अर्को सहारा नभएपछि विवेक र भाइ विजय मामा मेखबहादुर खत्रीको घरमा बस्न थाले । मामाघरमा हुर्किएका विवेकले २०७८ सालमा प्रमितासँग विवाह गरे । विवाहपछि बुटवल झरे । बुटवलको तिलोत्तमा नगरपालिका३ शान्तिचोकमा बाइक अड्डा नामको मोटरसाइकल ग्यारेज खोले । श्रीमती प्रमिताले नास्ता पसल चलाइन् । अर्को साथीसँग मिलेर फल्स सिलिङको व्यापार पनि सुरु गरेका थिए । विवेकका भाइ विजय काठमाडौंमा बैंकको जागिरे थिए । विजयले दाजुलाई काठमाडौंमा सँगै बसेर व्यवसाय गर्न आग्रह गरेपछि ६ महिनाअघि विवेकले थानकोटमा मोटरसाइकल ग्यारेज खोलेका थिए । प्रमिता नागरिकताको प्रतिलिपि बनाउन काठमाडौंबाट १५ दिनअघि गुल्मी पुगेकी थिइन् । केही दिन माइतीमा बसेर उनी नागरिकता बनाएर बुधबार बुटवल झरिन् । रोजगारीका लागि भारतको हैदराबादमा रहेका विवेकका बुबा (प्रमिताका ससुरा) बिहीबार बुटवल आउँदै थिए । बुटवलमा भेट भएपछि शुक्रबार लु१ज ४५७८ नम्बरको बिंगर गाडी चढेर बुटवलबाट काठमाडौं हिँडेकी प्रमिता, उनका २ वर्षका छोरा कृश र ६३ वर्षका ससुरा जुद्धबहादुर धादिङको झ्याप्ले खोलाको पहिरोमा पुरिए । तीनै जना पहिरोमा पुरिएपछि विवेक अहिले एक्ला भएका छन् । परिवारका नाममा उनीसँग अहिले भाइ विजय मात्र छन् ।झ्याप्ले खोलाको पहिरोमा त्यही गाडीमै पुरिएर स्याङ्जाको गल्याङ नगरपालिका३ स्थायी घर भएर बुटवलको कालिका मानवज्ञान माविमा कक्षा १० मा पढ्ने १५ वर्षका जुम्ल्याहा दाजुबहिनी दीपेश र दीपिका भट्टराई र उनीहरूकी आमा सीताले पनि ज्यान गुमाएका छन् । कालिका मानवज्ञान माविका टपर मध्ये थिए, दीपेश र दीपिका । उनीहरू एस्ट्रोनोमी (खगोल शास्त्र) का पनि जिज्ञासु थिए । नेपाल एस्ट्रोनोमिकल सोसाइटीको आयोजनामा हुन लागेको कार्यक्रम नेसनल एस्ट्रोनोमी ओलम्पियाड२०२४ मा भाग लिन आमा सीतासँगै उनीहरू शुक्रबार बुटवलको राजमार्ग चौराहाबाट काठमाडौंका लागि माइक्रो चढेका थिए । तर, काठमाडौं पुगेर प्रतियोगितामा सहभागी हुने र दोस्रो चरणमा बंगलादेशमा उत्कृष्ट भएर अमेरिका पुग्ने दाजुबहिनीको सपना पहिरोमै पुरियो । बंगलादेशमा आयोजना हुने उक्त कन्फ्रेन्स मा ३२ देशका विद्यार्थी सहभागी हुने विद्यालयले जनाएको छ । भट्टराई परिवार बुटवल उपमहानगर पालिकास्थित योगीकुटीमा बस्दै आएको थियो । कालिका मानवज्ञान माविका प्राचार्य दिनेश थापाका अनुसार दीपेश र दीपिका आफैं कन्फ्रेन्सको फारम भरेर छनोटमा परेका थिए । कार्यक्रम यही असोज १७ गते हो, उनले भने, सायद काठमाडौंमा पढ्ने दाइदिदीसँग पनि भेटघाट गर्ने मनसायले दुईचार दिनअघि नै गएको हुनुपर्छ । बुटवल उपमहानगरपालिका१६ सेमलारका ३५ वर्षीय प्रकाश कुँवर १३ वर्षदेखि दक्षिण कोरियामा रोजगारीमा थिए । प्रकाश तीन महिनाअघि विवाह गर्ने गरी नेपाल फर्किए । सात भाइमध्येका छैटौं (ठाइँलो) प्रकाशले साउन २७ मा काठमाडौंकी अनु मल्लसँग विवाह गरे । प्रकाशको जन्मघर गुल्मीको मदाने गाउँपालिका६ पुर्कोटदहमा हो । काठमाडौंमा विवाहपछि घुम्न र विवाह दर्ता गर्न प्रकाश र अनु बुटवल झरेर जन्मघर गुल्मी घुम्न गए । एक साताअघि बुटवल झरेर उनीहरूले बुटवल उपमहानगरपालिका१६ मा विवाह दर्ता गरे ।प्रकाशको कात्तिक ४ मा (अक्टोबर २०) मा कोरिया फर्कने टिकट थियो । काठमाडौंमा पनि घर भएका उनीहरू अब उतैबाट कोरिया जाने गरी प्रकाश, श्रीमती अनु र बहिनी सिर्जनालाई लिएर शुक्रबार बुटवलबाट काठमाडौंका लागि माइक्रो बस चढे । बहिनी सिर्जना भारतको बंग्लोरबाट बीएस्सी नर्सिङ उत्तीर्ण गरेर बेलायत जानका लागि भाषा कक्षा पढ्दै थिइन् । दाजुलाई कोरियाका लागि बिदाई गर्ने र भाउजूसँग बसेर भाषा कक्षाको परीक्षा दिएर बेलायत पुग्ने सिर्जनाको सपना पनि झ्याप्ले खोला पहिरोमै पुरिएको छ । पश्चिम नेपाल बस व्यवसायी प्रालिका कर्मचारी लक्ष्मण कार्कीले पहिरोमा पुरिएको माइक्रोमा चालक र २ वर्षको बच्चासहित ११ जनाले टिकट काटेको र ३ जना बीच बाटोबाट चढेका थिए । गाडीमा सवार १४ जनाले नै ज्यान गुमाएका छन् ।"
अधुरै रह्यो कृषिविज्ञ बन्ने सपना,"(बझाङ)जयपृथ्वी नगरपालिका१ चिउरीका नवीन सिंह बिहीबार मात्रै चितवन गएका थिए । रामपुर कृषि क्याम्पसमा कृषि विज्ञानमा स्नातक पढिरहेका २५ वर्षीय नवीनको लक्ष्य कृषिविज्ञ बन्ने थियो । अन्तिम वर्षको पढाइ सकेपछि डोल्पामा ओजेटी गरेका नवीन त्यही रिपोर्ट बुझाउन क्याम्पस गएका थिए । ओजेटी को रिपोर्ट बुझाएपछि काठमाडौंमा रहेका आमा र बहिनीलाई सँगै लिएर बझाङ फर्कने सल्लाह थियो । त्यही भएर उनी शुक्रबार काठमाडौं फर्किंदै थिए । तर, उनी चढेको माइक्रो बस धादिङको झ्याप्ले खोलाको पहिरोमा पर्यो । नवीनसहित सबै १६ यात्रुको मृत्यु भयो । डकुमेन्ट बुझाइसकें । भोलि धेरै पानी पर्ने कुरा छ । म काठमाडौं हिँडे है, भनेर शुक्रबार साँझ आफ्ना बुबालाई फोन गरेको थियो । नवीनका आफन्त सुन्दर सिंहले भने, त्यसपछि सम्पर्कविहीन भएको हो । आइतबार साँझ त ऊ चढेको गाडी पनि पहिरोमा पुरिएको रहेछ भन्ने थाहा पायौं । पढाइमा जेहेन्दार नवीन पूर्ण छात्रवृत्तिमा रामपुर क्याम्पसमा पढिरहेका थिए । मिलनसार र मिजासिलो व्यवहारले गाउँमा पनि सबैको प्यारो नवीनको मृत्युको खबरले सिंगो वडा शोकाकुल छ । नवीनको मृत्युको खबरले उनका साथीभाइ र उनलाई पढाउने शिक्षकहरू पनि भावविह्वल भएका छन् । बीएस्सीको अध्ययन सकिएकाले दुई वर्ष विदेश गएर पढ्ने र भविष्यमा कृषिविज्ञ बन्ने सपना बुनेका नवीनको मृत्युले परिवारमा मात्रै नभएर सिंगै गाउँलाई क्षति पुगेको कैलाशपति आधारभूत विद्यालयका शिक्षक गोपाल विष्टले बताए । त्यतिको जेहेन्दार र व्यावहारिक मान्छे गुमाउनुपर्दा सबै दुःखी भएका छौं, उनले भने । बुबा नरेन्द्र सिंहलगायत आफन्त काठमाडौं पुगेर सोमबार नवीनको दाहसंस्कार गरेका छन् ।"
"मृतक परिवारलाई जनही २ लाख, तीन दिन राष्ट्रिय शोक","(काठमाडौं)सरकारले बाढी, पहिरो तथा डुबानमा परेर ज्यान गुमाएका व्यक्तिको परिवारलाई जनही २ लाख रुपैयाँ राहत दिने भएको छ । त्यस्तै बेपत्ता रही १० दिनसम्म फेला नपरेकाका परिवारलाई पनि मृतक सरहकै राहत प्रदान गर्ने निर्णयसमेत सरकारले गरेको छ । प्रधानमन्त्री केपी शर्मा ओली स्वदेश फर्किएलगत्तै सोमबार साँझ प्रधानमन्त्री निवास बालुवाटारमा बसेको मन्त्रिपरिषद् बैठकले उक्त निर्णय लिएको एक मन्त्रीले जानकारी दिए । बैठकले बाढीपहिरोमा मृत्यु भएकाको सम्झनामा ३ दिन राष्ट्रिय शोकको घोषणा गर्ने निर्णय पनि गरेको छ । उक्त अवधिमा सरकारी कार्यालय र नियोगहरूमा राष्ट्रिय झन्डा आधा झुकाइनेछ । बैठकमा गृहमन्त्री रमेश लेखकले समग्र स्थितिबारे मन्त्रिपरिषद्मा ब्रिफिङ गरेका थिए । उनले बाढी पहिरोमा परेर सोमबार साँझसम्म २ सय ९ जनाको मृत्यु, २९ जना बेपत्ता र २ सय ४८ जना घाइते भएको विवरण प्रस्तुत गरेका थिए । त्यस्तै ७ हजार ७ सय २२ जनाको उद्धार गरिएको जानकारी गृहमन्त्री लेखकले मन्त्रिपरिषद्मा गराएका छन् । राजमार्गहरू सुचारु गर्न ४ स्थानमा तत्कालै बेलिब्रिज आवश्यक रहेको समेत प्रधानमन्त्रीलाई जानकारी गराएका छन् । एक मन्त्रीका अनुसारले लेखकले ठूलो पानी पर्ने पूर्वसूचना दिएकै कारण ठूलो क्षतिबाट देश जोगिएको बताएका थिए । प्रधानमन्त्री ओलीले सबै राजमार्गलाई छिटोभन्दा छिटो सञ्चालनमा ल्याउन सबै कदम उठाउन र आवश्यक पर्ने कामको प्रतिवेदन ल्याउन सम्बन्धित मन्त्रालयलाई निर्देशन दिएको ती मन्त्रीले बताए । सरकारले मंगलबार अपराह्न पत्रकार सम्मेलन गरेर मन्त्रिपरिषद्को निर्णय, सरकारका भावी कार्ययोजना तथा राहत कार्यक्रमको घोषणा गर्नेछ ।प्रधानमन्त्रीले आवश्यक राहत, उद्धार र क्षतिसम्बन्धी सबै विवरण संकलन गर्न गृह, स्वास्थ्य, पूर्वाधार, खानेपानी, ऊर्जा मन्त्रीलाई निर्देश गरेका छन् । क्षतिको सबै विवरण भोलि अपराह्नसम्म बुझाउन भनिएको ती मन्त्रीले कान्तिपुरलाई बताए । त्यसै अनुसार तत्काल राजमार्ग, खानेपानी, विद्युत्को क्षेत्रमा गरिहाल्नुपर्ने पुनर्निर्माणको कामको योजना घोषणा गरिनेछ । बेपत्ताको खोजी तथा उपभोग सामग्री आपूर्तिको कामलाई विशेष प्राथमिकता दिन प्रधानमन्त्रीले निर्देश गरेका छन् । आवास गुमाएकालाई तत्काल अस्थायी बसोबासको व्यवस्था गर्न तथा पुनर्निमाणका लागि क्षतिअनुसारको कानुनले तोकेको राहत दिने निर्णयसमेत गरिएको छ । बाढीपहिरोपछिको स्थितिमा महामारी फैलिन नदिन स्वास्थ्य मन्त्रालय सक्रिय भएर लाग्न तथा कृषि बिमाको रकम प्रदान गर्नेसम्बन्धी निर्णय पनि मन्त्रिपरिषद्ले गरेको छ । त्यस्तै, बैठकले प्रधानमन्त्री तथा मन्त्रिपरिषद्का सबै सदस्यले एक महिनाको तलब तथा सेवासुविधा प्रधानमन्त्री दैवीप्रकोप उद्धार कोषमा जम्मा गर्ने निर्णयसमेत गरेको मन्त्रीले बताए ।"
विपद्मा जिम्मेवार अधिकारी अन्यत्र व्यस्त,"(काठमाडौं)बिहीबारदेखिको अविरल वर्षाका कारण शनिबार देशभर बाढीपहिरोको प्रकोप थियो । काठमाडौं उपत्यकाका विभिन्न स्थान जलमग्न थिए । ललितपुरको नख्खु खोलामा चार घण्टासम्म उद्धार पर्खेर बसेका पाँच जना नागरिक हेर्दाहेर्दै बगेका थिए । राजधानी नजिकै धादिङको झ्याप्ले खोलामा पहिरोले ३ वटा यात्रुबाहक बस पुर्दा उद्धार हुन सकेको थिएन । राजमार्गमै फसेका यात्रु उद्धारको पर्खाइमा थिए । राजधानी काठमाडौंलगायत देशभर नागरिकको ज्यान गइरहेको थियो ।यस्तो राष्ट्रिय विपद्को बेलामा देशमा न प्रधानमन्त्री थिए, न त उद्धारमा महत्त्वपूर्ण भूमिका हुने नेपाल प्रहरीका प्रमुख नै । अर्थमन्त्री विष्णु पौडेल चीनमा थिए भने स्वदेशमै रहेका मुख्यसचिव गृहजिल्लामा सम्मान थाप्दै थिए ।प्रधानमन्त्री केपी शर्मा ओली संयुक्त राष्ट्रसंघको महासभामा सहभागी हुन अमेरिकामा थिए । असोज ४ मा अमेरिका गएका उनी भ्रमण छोट्याएर फर्कनुभन्दा कार्यवाहक प्रधानमन्त्री प्रकाशमान सिंहलाई नीति निर्देशन दिनमै व्यस्त थिए । यता कार्यवाहक प्रधानमन्त्री सिंहले मन्त्रिपरिषद्को बैठकसमेत राख्न सकेनन् । प्रधानमन्त्रीको अनुपस्थितिमा कार्यवाहकले मन्त्रिपरिषद् बैठक डाक्ने अभ्यास छैन्, यसको लागि भर्चुअल बैठक भने बस्न नसकिने होइन, सरकारका एक अधिकारीले भने, तत्कालीन सरकारका प्रधानमन्त्री ओली उपचारका लागि सिंगापुरमा हुँदा भर्चुअल माध्यमबाटै मन्त्रिपरिषद् बैठक गराएका थिए । यसपालि यस्तो बैठकको झन् धेरै आवश्यकता थियो, तर प्रधानमन्त्री र कार्यवाहकबीच समन्वय किन भएन, हामीलाई थाहा हुन सकेन । ओली नियमित तालिकाअनुसार सोमबार मात्र स्वदेश आइपुगेका छन् । अर्थमन्त्री पौडेल आइतबार फर्केका हुन् ।देशभर बाढीपहिरोको प्रकोप देखिँदा प्रहरी प्रमुख आईजीपी वसन्तबहादुर कुँवर पनि विदेशमा छन् । उनी इन्टरनेसनल इन्फोर्समेन्ट कन्फरेन्स मा सहभागी हुन असोज ६ मा ग्रिस गएका हुन् । कार्यक्रम असोज ८ देखि १० सम्म रहे पनि उनी मंगलबार मात्र फर्कंदै छन् ।प्रशासनिक संयन्त्रको नेतृत्व गरिरहेका मुख्यसचिव एकनारायण अर्याल पनि बिहीबार पोखराको कार्यक्रम सकेर शुक्रबार गृहजिल्ला स्याङ्जा पुगेका थिए । पोखराको प्रदेश कार्यक्रममा भाग लिएर उनी आफू पढेको जनप्रदीप माध्यमिक विद्यालय आँधीखोला गाउँपालिका२ मा सम्मान थापेर शनिबार बेलुका सदरमुकाम पुगेका थिए ।अर्यालले आइतबार वालिङस्थित इलाका प्रशासन कार्यालयको उद्घाटन गरेको स्याङ्जाकी प्रमुख जिल्ला अधिकारी सुनिता नेपालले बताइन् । उहाँ काठमाडौं जान हतारिनुभएको थियो । तर मौसमका कारण हेलिकोप्टर पाउन सकिएन, उनले भनिन् । अर्याल आइतबार साँझ मात्र राजधानी फर्केका थिए ।मुख्यसचिव अर्यालले आफू निर्धारित कार्यक्रम गएको र मौसमका कारण चाहेर पनि फर्कन नपाएको बताएका छन् । वर्षात् सुरु हुनुअगावै पूर्वनिर्धारित कार्यक्रमअनुसार आफू पढेको विद्यालयमा गएको हुँ । विपद् आउने गरी भारी वर्षात् हुने कुरा पहिले नै थाहा हुने विषय भएन । कार्यक्रम छोट्याएर फर्कंन खोज्दा मौसमका कारण चाहेका बेला आउन सकिनँ, उनले भने, तर कार्यवाहक प्रधानमन्त्रीज्यूसँग निरन्तर समन्वयमा थिएँ । आफ्नो जिल्ला र आफू पढेको विद्यालय जानु मेरो के गल्ती भयो र ? मौसमको कुरा पहिल्यै कसरी थाहा हुन्छ ?प्रधानमन्त्री विदेश भएका बेला सामान्य अवस्थामा मन्त्रिपरिषद् बैठक डाक्ने परम्परा नभए पनि राष्ट्रिय विपद्मा भने कार्यवाहक प्रधानमन्त्रीले नै बोलाउने अभ्यास छ । २०७२ सालमा भूकम्पका बेला कार्यवाहक प्रधानमन्त्री वामदेव गौतमले मन्त्रिपरिषद् बैठक राखेर राज्यका सबै संयन्त्र परिचालन गर्ने निर्णय गरेका थिए । त्यसपछि कोशीमा बाढीपहिरो जाँदा पूर्वप्रधानमन्त्री बाबुराम भट्टराईले पनि कार्यवाहकका हैसियतमा मन्त्रिपरिषद् बैठक राखेको दाबी गरेका छन् । यस्तै देशभर बाढीपहिरोको समस्या देखिँदा राष्ट्रिय विपद् जोखिम न्यूनीकरण तथा व्यवस्थापन प्राधिकरण भने नेतृत्वविहीन छ । प्राधिकरणका कार्यकारी प्रमुख अनिल पोखरेल देश डुबानमै परेको दिन बेलायत उडेका छन् । शनिबार काठमाडौं छाडेका उनी अझै उतै छन् । कान्तिपुरसँगको सम्पर्कमा आएका प्राधिकरणका कार्यकारी प्रमुख पोखरेलले निजी कामले जरुरी परेर आफू बेलायत आउनुपरेको बताए । उनले मन्त्री तथा सचिवलाई जानकारी गराएर एक साताको बिदा स्वीकृत गराएर आएको जानकारी दिए । आफूले सक्ने जति समन्वय बाहिरबाट पनि गरिरहेको र शनिबारसम्म नेपाल आइसक्ने उनको भनाइ छ ।"
विपत्तिमा बेपत्ता सरकार,"नागरिक अप्ठ्यारोमा पर्दा सबैभन्दा पहिले सम्झिने सरकार नै हो । गत शुक्रबार र शनिबारको भारी वर्षा र त्यसबाट सिर्जित बाढी, पहिरो तथा डुबानले लाचार बनेका नागरिकले पनि सरकार नै सम्झिए । तर, विकट बस्ती मात्र होइन, संघीय राजधानी काठमाडौंकै बासिन्दाले पनि पूर्ण रूपमा सरकार भएको अनुभूति गर्न सकेनन् । सरकारको गति यति सुस्त भयो कि, ऊ सहयोगको याचना गरिरहेका नागरिकको छेउमा पुग्नै सकेन । आपत्मा परेका कसैले पनि सरकारको सहयोग पाएनन् भन्ने होइन तर कैयौं यस्ता घटना सार्वजनिक भए, जहाँ सरकारको गति थोरै मात्रै बढी भएको भए, संवेदनशीलता थोरै मात्रै गहिरो भएको भए कैयौंले अनाहकमा ज्यान गुमाउनु पर्दैनथ्यो । जस्तो कि, ललितपुरको नख्खुमा शनिबार उद्धार कुरिरहेका पाँच जनालाई बाढीले बगायो । त्यसमध्ये दुई जना अझै बेपत्ता छन् । तर गृहमन्त्री रमेश लेखकले भिजिबिलिटी नभएकाले उद्धारका लागि हेलिकोप्टर प्रयोग गर्न नसकिएको बताए । प्राविधिक विषयमाथि गरिने व्याख्या र विश्लेषणका आफ्नै स्थान होलान् तर टिनको छाप्रामाथि बसेर घण्टौंसम्म उद्धारको पर्खाइमा बसेकालाई बाढीले बगाउनु सरकारको लाचारी हो ।सरकारले परिस्थितिको पूर्वआकलन पनि गर्न सकिएको देखिएन । किनकि, यस पटक भने एक साताअघि नै भारी वर्षाको पूर्वानुमान गर्दै मनसुन पूर्वतयारी तथा प्रतिकार्य कमान्ड पोस्ट को निर्णयअनुसार राष्ट्रिय विपद् जोखिम न्यूनीकरण तथा व्यवस्था प्राधिकरण ले उच्च सतर्कताका लागि सूचना सम्प्रेषण गरेको थियो । तर, जुन तहको वर्षाको आकलन गरिएको थियो, त्यसले निम्त्याउन सक्ने अस्तव्यस्तता र पुग्न सक्ने क्षतिप्रति सरकारले हेलचेक्र्याइँ गरेको देखियो । उसले त पूर्वतयारीतिर सोचेकै रहेनछ । त्यसैले पनि उद्धारमा खटिएकाहरूलाई चाहिने लाइफ ज्याकेट, र्याफ्ट बोट, डोरीलगायतका साधन, स्रोत पर्याप्त उपलब्ध हुन सकेन । शुक्रबार र शनिबार दिनभर सरकारको शिथिलताबाट त्यसको पुष्टि हुन्छ । अझ सोमबारसम्म पनि कतिपय स्थानमा पुरिएका बेपत्ताको खोजी हुन सकेको छैन । यस्ता यावत् कारणले विपद्बाट सरकारकै उद्धार गर्नुपर्ने जस्तो स्थितिको बोध गराउँछ । प्रधानमन्त्री तथा मन्त्रीहरूले आफूहरूले पूर्वतयारी गरेका थियौं, नत्र अहिलेभन्दा बढी क्षति हुन सक्थ्यो भनेर दाबी गर्न सक्छन् । तर, तयारीको अवस्था कस्तो थियो भन्ने त विपद्ले लपेटेका नागरिकको अनुभूतिबाट परीक्षण हुन्छ । त्यसो त सरकार भनेको मन्त्रिपरिषद् मात्रै होइन, राज्यका अन्य अंगदेखि विभिन्न राजनीतिक दल हुँदै नागरिकसम्मै सरकारको विस्तारित परिभाषाभित्र पर्छन् । गत महाभूकम्पका बेलामा त्यस्ता अंगहरूले आफूलाई व्यापक परिचालित गरेको देखिएको थियो । यस पटक भने त्यस्तो हुन सकेन । मन्त्रिपरिषद्ले लिनुपर्ने नेतृत्व र पहलकदमी लिन नसक्दा नै अन्य अंग पनि शिथिल भएका हुन सक्छन् । अर्कोतिर, विपद्पछि नागरिकको जीवनलाई सहजीकरण गराउन पनि भूमिका खेलेको देखिँदैन । जस्तो कि अहिले राजधानीमै तरकारी र फलफूलको मूल्यवृद्धि अस्वाभाविक छ । सरकारको सक्रियता देखिएको छैन ।यसबीचमा प्रधानमन्त्री केपी शर्मा ओली पूर्वनिर्धारित कार्यक्रमका सिलसिलामा अमेरिका भ्रमणमा थिए । त्यसैले कार्यवाहक प्रधानमन्त्री प्रकाशमान सिंहको सक्रियता अपेक्षित थियो । उनको नेतृत्व कौशलताको पनि परीक्षण हुने अवसर थियो । तर, उनी कार्यवाहक होइन, कामचलाउजस्ता देखिए । कतिसम्म भने उनले यसबीचमा मन्त्रिपरिषद् बैठकसमेत राख्न आवश्यक ठानेनन् । जबकि, यस्तो विपत्तिमा मन्त्रिपरिषद् बैठक राखेर एकीकृत राहत र क्षतिपूर्तिको घोषणा गर्नु, सहयोगका लागि अपिल गर्नु सान्दर्भिक हुन्छ । प्रधानमन्त्री देशबाहिर भएका बेलामा कार्यवाहक प्रधानमन्त्रीले मन्त्रिपरिषद्को बैठक राख्ने र आवश्यक निर्णय गर्ने अभ्यास छ । तत्कालीन प्रधानमन्त्री सुशील कोइराला इन्डोनेसियामा आयोजित कार्यक्रममा भाग लिन जाँदा कार्यवाहक प्रधानमन्त्रीको जिम्मेवारी वामदेव गौतमले सम्हालेका थिए । कोइराला इन्डोनेसियाबाट स्वास्थ्य उपचारका लागि थाइल्यान्ड प्रस्थान गर्ने क्रममा नेपालमा २०७२ वैशाख १२ को महाभूकम्प गएको थियो । उनी स्वास्थ्य उपचारको कार्यक्रम रद्द गरेर भोलिपल्ट बिहानै स्वदेश फर्किएका थिए । तर, यसबीच १२ गते बेलुका नै कार्यवाहक प्रधानमन्त्री गौतमले मन्त्रिपरिषद् बैठक राखेर भूकम्प प्रभावित क्षेत्रमा संकटग्रस्त घोषणा, राहतका लागि संयन्त्र परिचालन, सहयोगका लागि अन्तर्राष्ट्रिय समुदायलाई आह्वान गर्नेजस्ता निर्णय लिएका थिए । त्यस्तै, २०६५ भदौमा तत्कालीन प्रधानमन्त्री पुष्पकमल दाहाल चीन भ्रमणका क्रममा रहेका बेलामा पूर्वी नेपालमा कोशी नदीले विनाश गरेको थियो । त्यतिबेला आफूले मन्त्रिपरिषद् बैठक राखेर तत्कालीन उद्धार र राहतका काम प्रभावकारी ढंगले अघि बढाएको तत्कालीन कार्यवाहक प्रधानमन्त्री बाबुराम भट्टराईले सम्झना गरेका छन् । अर्कोतिर, प्रधानमन्त्री विदेशमा रहँदा आफू स्वयंको नेतृत्वमा मन्त्रिपरिषद् बैठक राखेको अनुभव केपी ओलीसँगै पनि छ । उपचारका लागि सिंगापुर गएका बेला २०७६ भदौ ९ मा नेपालमा कार्यवाहक प्रधानमन्त्री ईश्वर पोखरेल छँदाछँदै ओलीले उहीँबाटै भिडियो कन्फरेन्समार्फत बैठक राखेका थिए । यद्यपि, त्यति बेला कुनै संकटपूर्ण अवस्था थिएन । तर, दुई दिनको भारी वर्षाले डेढ सयभन्दा बढीको मृत्यु र अनुमानभन्दा बाहिरको व्यक्तिगत तथा सार्वजनिक सम्पत्तिमा क्षति पुग्दासमेत मन्त्रिपरिषद्को बैठक राख्ने आवश्यकता महसुस गरिएन ।अर्को प्रश्न स्वयं प्रधानमन्त्री ओलीप्रति नै छ । संयुक्त राष्ट्रसंघको महासभामा उनको सम्बोधन बिहीबार नै थियो । तर, शुक्रबार र शनिबारको भारी वर्षाले क्षति पुगिसक्दा पनि उनले तत्कालै फर्किनुपर्ने आवश्यकता बोध महसुस गरेनन् । देश विपत्तिमा डुब्दा उनी तत्कालै फर्किएको भए उनको संवेदनशीलता झल्किन्थ्यो । तर, उनी पूर्वनिर्धारित समय तालिकाअनुसार नै सोमबार स्वदेश फर्किए । त्यस क्रममा उनले बाढी आउने कुरालाई रोक्न नसकिने, पूर्वसूचना दिएर पहिरो नजानेजस्ता तर्क गर्दै विरोधका लागि विरोध नगर्न आग्रह गरे । उनले आफू नेपाल आइसकेको र अब अझ प्रभावकारी ढंगले काम अगाडि बढाउने पनि दाबी गरेका छन् । अहिलेसम्मको ढिलासुस्तीका लागि सरकारको जवाफदेहिता त छँदैछ, अब राहत, क्षतिपूर्ति र पुनर्वासका लागि हुने प्रगतिले पनि सरकारको समीक्षा गर्नेछ ।"
राहत र उद्धारमा ढिलाइ किन ?,"विनाशकारी वर्षाले देशका विभिन्न भूभागमा निकै ठूलो मनावीय र भौतिक क्षति पुराएको छ । सोमबार दिउँसोसम्म २ सय जनाले ज्यान गुमाएका छन्, २६ जना बेपत्ता छन् भने १२७ जना घाइते भएको विवरण गृह मन्त्रालयले देखाएको छ । गृह मन्त्रालयको काम विवरण देखाउने मात्र हो कि पीडितको उद्धार र उनीहरूलाई राहत पनि दिने हो भन्ने प्रश्न उब्जिएको छ । हरेक वर्ष यस्ता विपत्ति सानोठूलो परिरहेकै छ । तर, राज्य कहिल्यै गम्भीर भएर दीर्घकालीन समाधानतिर लागेको पाइँदैन । गृह मन्त्रालय छ, गृहमन्त्री छन्, त्यो मातहत काम गर्न प्र्रहरी प्रशासन पनि छ तर जनतालाई आघात पर्दा कोही संरक्षक भएर आउँदैनन् । प्राकृतिक प्रकोप कहिले कुन अवस्थामा आउँछ, थाहा नभए पनि सावधानी अपनाउन त सकिन्थ्यो होला । किन राज्य मौन बस्यो ? जनताप्रति राज्यको जिम्मेवारी के हो भनेर बुझ्न नसक्दा कतिपय नागरिकले अकालमा ज्यान गुमाउनुपरेको छ । राजधानीभित्रकै नख्खु खोलामा जस्ताको छानो माथि बसेर बचाउन गुहार माग्दा राज्यले सहायता दिन किन सकेन ? राजधानीमै सरकारले भनेको बेलामा उद्धार गर्न सक्दैन भने बाहिरका जिल्लावासीले यो सरकारबाट के आस राख्ने ?दसैं, तिहार, छठ पर्व नजिकिँदै छन् । राजमार्ग र सहायक मार्ग अवरुद्ध भएका छन् । यसलाई खुलाउन यथाशीघ्र कदम चाल्नुपर्ने होइन ? अहिलेसम्म सरकारले कुनै ठोस कदम चालेको देखिँदैन । बाटाहरू बन्द भएका कारण काठमाडौंमा तरकारीको भाउ अकासिएको छ । कृषकले उत्पादन गरेको वस्तु खेतबारीमै कुहिने अवस्था छ । यसलाई कसरी हल गर्न भनेर राज्यले सोच्न पर्दैन ? कतिपय नागरिक गाडीभित्रै पहिरोले पुरिएका छन्, अझै उद्धार हुन सकेको छैन । कतिपय घरबारविहीन बनेका छन् । राहतको कुनै प्रबन्ध मिलाउन सरकारको अग्रसरता देखाएको छैन । संघीय सरकारले गर्न नसके स्थानीय सरकारले त अग्रसरता देखाउनपर्थ्यो नि ? जनतासँग प्रत्यक्ष जोडिने स्थानीय सरकार पनि यसपालि निकम्मा बनेको छ । के उसको काम जनतासँग कर उठाउने मात्र हो ? युट्युबमा भाइरल बन्न हिँडेर मात्र जनताको समस्याको हल हुँदैन भन्ने स्थानीय सरकारले बुझ्नुपर्यो । सरकारले तत्काल बाढीपहिरोपीडितको राहत र उद्धार कार्यमा अग्रसरता देखाओस् । पुरुषोत्तम घिमिरे, जोरपाटी, काठमाडौं"
प्रकृतिमाथि विजय असम्भव,"गत बिहीबारदेखि शनिबार बिहानसम्म परेको भारी वर्षाबाट अकल्पनीय रूपमा धनजनको क्षति भएको छ । २४ घण्टाको अवधिमा यति धेरै वर्षा पहिले भएको रेकर्ड नभेटिएको विज्ञहरूले बताइरहेका छन् । २४ घण्टाको समयमा काठमाडौं उपत्यकामा मात्र २३९७ मिलिमिटर वर्षा भएको छ । सन् २००२ को जुलाईमा १७७ मिलिमिटर पानी पर्दा त्यसबाट पुगेको क्षति अहिलेको तुलनामा नगण्य थियो । प्रथमतः विगत हेर्दा असारदेखि भदौसम्मको ३ महिनामा मनसुन बढी सक्रिय हुने, भदौको वर्षाले असार र साउनको तुलनामा कम क्षति गर्ने विज्ञहरूको भनाइ छ । तर, यति बेला असोजको दोस्रो हप्ता पुग्न लागेको समयमा अकल्पनीय ढंगबाट आरीघोप्टे वर्षा आउनुलाई विडम्बना मान्नुपर्छ । २०० जनाको मृत्यु, १२७ जना घाइते, ३६ जनाभन्दा बढी बेपत्ता भएको समाचार प्राप्त भए पनि देशभरको विवरण आइसकेको छैन, यो संख्या बढ्न सक्छ । राजधानी काठमाडौंमा मात्र तीन दर्जनभन्दा बढीले ज्यान गुमाउनु, काठमाडौंवाट १५ किलोमिटरको दूरीमा रहेको झ्याप्ले खोलामा पहिराले पुरिएर ३५ जनाको मृत्यु हुनु दुःखद पक्ष हुन् । प्राप्त आँकडाअनुसार पहिरोमा परेर मृत्यु भएका बाहेक मुलुकभर सयौं घर बाढीले बगाएको, कतिपय क्षतिग्रस्त भएको, भीरपाखा, नदी किनारका बस्तीमा विध्वंस मच्चिएको, पक्की पुल बगेको, क्षतिग्रस्त बनेको, २ खर्बभन्दा बढी बराबर रकम नोक्सानी भएको देखिन्छ ।अवैज्ञानिक तरिकाले बनाइएका ठूला पुल र संरचनामा पुगेको क्षतिबाट सर्वसाधारणले भोग्नुपर्ने दुःखपीडा गनेर साध्य छैन । खोला, नदी किनारका अनियन्त्रित बस्ती, भू, वन, जल माफियाको बिगबिगी, चुरे, नदी दोहनलगायत कारण प्राकृतिक क्षति भयानक हुँदै गएको छ । यसपालिको विपद्ले सत्ताधारीको आँखा खोलिदिएको हुनुपर्छ । प्रकृतिसँग खेलबाड गरिरह्यो भने पछिका दिन अरू भयावह हुने निश्चित छ । भुवनेश्वर शर्मा, हाल ः बोस्टन, अमेरिका"
रङ बदल्न माहिर सत्ता र प्रतिपक्ष,"राजनीतिमा सत्ता र प्रतिपक्ष भनेको एउटा चक्रजस्तै हो, कहिले सत्तामा पुगेको दल प्रतिपक्षमा पुग्छ त कहिले प्रतिपक्षमा पुगेको दल सत्तापक्ष हुन्छ । उनीहरूको अवस्था फेरिए पनि बोली फेरिएको पाइँदैन । जस्तो गत बिहीबार रातिदेखिको वर्षाका कारण देशका विभिन्न स्थानमा पुगेको क्षतिमा अहिलेको सरकारले जुन निकम्मापन देखायो यसको विरोध गर्न प्रतिपक्षी दल मात्रै होइन, सर्वसाधारण नागरिक पनि उत्तिकै लागिपरेका छन् । सत्तापक्ष र सरकारका मन्त्रीहरू भनिरहेका छन् कि विपद्मा परेकाको उद्धार गर्न सरकारले कुनै कसर बाँकी राखेको छैन । यता सरकारले बोलको कुरा व्यवहारमा अलिकति पनि देखिँदैन । अहिले प्रतिपक्षमा पुगेका दल हिजो सरकारमा हुँदा पनि यस्तै विपत्ति नआएका होइनन् । त्यतिबेला अहिले सरकारमा भएका तत्कालील प्रतिपक्षी दलले लगाएको आरोप पनि यस्तै थियो । तत्कालीन सत्तारूढ दल जो अहिले प्रतिपक्षमा पुगेका छन्, उनीहरूको पनि आवाज उस्तै थियो कि विपद्मा परेकाको उद्धार गर्न सरकारले कुनै कसर बाँकी राखेको छैन । बाहिरी रूपमा रङ दलेर सत्ता र प्रतिपक्षको आवरण बदल्छन्, भित्री स्वरूप सबैको एउटै हो । सत्ता र प्रतिपक्षमा हुँदा आलोचना गर्नु र समर्थन गर्नु हाम्रो धर्म नै हो, उनीहरूले सम्झने यत्ति हो । यही सिद्धान्तलाई आधार मानेर उनीहरूले राजनीति गर्ने हुन् । जनताले यसैलाई विश्वास गर्दै आइरहेका छन्, यसैलाई पत्याइदिएका छन् र नै यिनीहरूको राजनीतिले गति लिएको छ । यदि जनता सचेत भइदिने हो भने मात्रै पनि हामीमाथि राजनीति गर्नेहरूका लागि अलिकति खबरदारी हुने थियो । जबजब चुनाव आउँछ तबतब जनताले विगत बिर्सने र लोभलालचमा फस्ने गरेको हाम्रो इतिहास नै छ । यसैको लाभमा राजनीतिको खेती फस्टाइरहेको छ । पछिल्लो पटक प्रकृतिले देखाएको रौद्र रूपमा जनताले जुन सास्ती भोग्नुपर्यो, यस अवस्थामा यसअघिकै सरकार भएको भए पनि हुने र उसले गर्ने यस्तै हो । गएको असार २८ गते अहिलेका प्रमुख प्रतिपक्षी दल नेकपा माओवादी केन्द्रका अध्यक्ष प्रचण्ड नेतृत्वको सरकार कामचलाउ अवस्थामा पुगेको थियो । त्यसै दिन त्रिशूलीमा दुई बस खसेर बेपत्ता भएका थिए । त्यस बखत काम चलाउ सरकारका गृहमन्त्री थिए, रवि लामिछाने । तत्कालीन अवस्थामा उनीहरूले पनि कुनै जादू गरेर त्रिशूलीमा बेपत्ता भएका यात्रुको उद्धार गर्न कुनै संयन्त्रको प्रयोग गरेका त थिएनन् । निष्कर्षमा, सत्तामा पुग्ने दल र प्रतिपक्षमा बस्ने दलको बोली कहिल्यै फेरिँदैन । केवल उनीहरूको पोजिसन फेरिन्छ । सुजन देवकोटा, पालुङ्टार४, गोरखा"
प्रदेशका सवालहरू,"फेडरलिजम् एन्ड लोकलाइजेसन सेन्टर ले हालै सात वटै प्रदेशमा आयोजना गरेको अन्तरक्रिया कार्यक्रममा सहभागीहरूको साझा सवाल थियो प्रदेशमा आसन भयो, शासन भएन । सन्दुक र बन्दुकबिनाको प्रदेश । तन प्रदेशमा, मन संघमा । कार्यक्रममा मुख्यमन्त्री, प्रदेशसभाका सभामुखउपसभामुख, विपक्षी दलका नेता, पूर्वमुख्यमन्त्री, प्रदेशका मन्त्री र सांसदहरू, प्रदेश सरकारका सचिव तथा कर्मचारीहरू, विभिन्न राजनीतिक दलका नेता तथा प्रतिनिधिहरू, प्रदेश योजना आयोगका पदाधिकारी, नागरिक समाजका प्रतिनिधिलगायतको उपस्थिति कार्यक्रममा थियो । तर, यो आलेख मुख्यमन्त्रीहरूको धारणासँग मात्र सम्बन्धित छ । उनीहरूको विचारलाई मनन गर्दा संघीयता कार्यान्वयनमा देखिएका जटिलताहरू निवारणमा सहयोग पुग्छ ।भाद्र १७ मा गण्डकी प्रदेशको पोखरामा आयोजित कार्यक्रममा मुख्यमन्त्री सुरेन्द्रराज पाण्डेले नेताहरूको सोचमा परिवर्तन नआएसम्म संघीय शासन प्रणाली संस्थागत हुन नसक्ने धारणा राखेका थिए । उनले तत्कालीन प्रधानमन्त्री पुष्पकमल दाहाल प्रचण्ड लाई पोखरामा राष्ट्रिय समन्वय परिषद्को बैठक आयोजनाका लागि समन्वय गरेको र बैठकले सरकारका तहहरूबीच रहेको दोहोरोपना हटाउने, प्रदेश र स्थानीय तहको जग्गा प्राप्तिमा रहेको समस्या समाधान गर्नेलगायतका ६ वटा निर्णय गरे पनि कार्यान्वयन नभएको गुनासो गरे । संघीयताका सवालमा प्रचण्ड उदार भए पनि परिणाम भने नआएको बरु उल्टै कार्यविस्तृतीकरणका नाममा प्रदेशका अधिकार खुम्च्याउने प्रयास भएको कटाक्ष गरे । संघीयता कर्मचारीले नभई राजनीतिक नेतृत्वले ल्याएको हो । यसको पृष्ठपोषण राजनीतिक पार्टीले गर्नुपर्छ । यदि संघीयता नचाहिएको हो भने राजनीतिक नेतृत्वले स्पष्ट भन्नुपर्ने अन्यथा आफूहरूलाई काम गर्न दिनुपर्ने उनको भनाइ थियो ।उनको थप भनाइ थियो नागरिकले चाहेअनुसारको सेवा दिन सकेनौं भने हामी सच्चिनुपर्छ । जुन प्रतिबद्धताका साथ संघीयता ल्यायौं, त्यसअनुसारको स्पेस प्रदेशलाई हुनुपर्छ । संघले कानुन नबनाउने तर प्रदेशले गाली खानुपर्ने भएको छ । स्थानीयपछिको नजिकको सरकार प्रदेश हो । ससाना गुनासाहरू लिएर नागरिक मकहाँ आउँछन् । एक वर्षमा झन्डै एक लाख जनतासँग मैले भेटघाट गरेको छु । उनीहरूको कुरा सुनेको छु । समस्याको पोको फुकाउन पहल गरेको छु । सामान्य नागरिक त के, मै हुँ भन्नेको पनि सिंहदरबारमा पहुँच हुँदैन । संघीयताको सबलीकरण गर्ने नै हो भने अहिलेको प्रशासनिक संयन्त्रमा परिवर्तन जरुरी छ । यस्तो परिवर्तन कर्मचारी प्रशासनमा मात्र होइन, राजनीतिक पार्टीमा पनि जरुरी छ । संघीयताका कारण समस्याहरू स्थानीयकरण भएको छ र सेवा पनि जनताको नजिक पुगेको छ ।भाद्र २० मा कोशी प्रदेशको विराटनगरमा आयोजित कार्यक्रममा मुख्यमन्त्री हिक्मतबहादुर कार्कीले प्रदेशमा बसेका र संघीयता तथा गणतन्त्रका लागि लड्नेहरू नै केन्द्रीय राज्य सत्तामा पुगेपछि संघीयताको मर्मलाई बिर्सेको धारणा राखे । उनको भनाइ थियोसंघीयता खारेज गरौं, प्रदेश हटाऔं भन्नेहरू पनि छन् । तर, उनीहरूले बुझनुपर्छ, यो व्यवस्था नेपाली नागरिकहरूको ठूलो त्यागबाट आएको हो । उनीहरूले भनेअनुसार संघीयता हटाउने खेलमा लागियो भने मुलुक अर्को द्वन्द्वको चपेटामा पर्छ । संघीयताका कारण मुलुकमा स्थायित्व छ, शान्ति छ । द्वन्द्वका कारण थातथलो छाड्नेहरू फर्किएका छन् । यदि संघीय संरचनामा कमीकमजोरीहरू छन् भने सुधार गरौं । संघीयताको विकल्प सुधारिएको संघीयता हो । जबसम्म प्रदेशसँग आफ्नो कर्मचारी तथा प्रहरी हुँदैन, तबसम्म संघीयताको सबलीकरण हुन सक्दैन । कर्मचारी र प्रहरी नहुँदा हामीले सरकारको अनुभूति नै गर्न पाएका छैनौं । संविधानले प्रदेशलाई राज्य शक्तिको अधिकार दिएको छ तर कार्यान्वयन गर्न दिइएको छैन । संविधानले प्रदेशलाई विकासको वाहक मानेको छ तर विकासे मन्त्रालय जति सबै संघमा छन् । संघमा २५ मन्त्रालय किन चाहियो ? प्रधानमन्त्री, अर्थ, रक्षा, गृह र परराष्ट्रलगायत केही मन्त्रालय भए पुगिहाल्छ । कुल कर्मचारीमा ७० प्रतिशतभन्दा बढी संघमा नै छन् । काम जति प्रदेश र स्थानीय तहमा छ तर कर्मचारी, वित्तीय स्रोत, मन्त्रालयनिकायहरू संघमा नै थुपारिएको छ । सात वटा प्रदेशको बजेट संघको एउटै मन्त्रालयको छ । वित्तीय स्रोतको विनियोजन पनि न्यायोचित छैन । प्रशासनिक संघीयताको कुरा गर्ने हो भने कर्मचारी समायोजन भएकै छैन । प्रदेशमा आउन नचाहने कर्मचारी आएनन् । नआउनेलाई कारबाही भएन । आएका पनि अधिकांश घरपायक र रिटायर्डको समयका कारण आएका हुन् । वित्तीय संघीयताको कुरामा पनि प्रदेशलाई हेपिएको छ । राजस्व बाँडफाँटका आधार र मापदण्ड पनि उचित छैन । प्रदेशमा छिटछिटो सरकार परिवर्तन भइरहेको छ, त्यो कमजोरी हो । बरु, यो पाटोमा संविधानमा सुधार गरौं । प्रदेशले धेरै राम्रो काम गरेको छ । विगत ३० वर्षमा नभएको विकास संघीयतापछिको अवधिमा भएको छ । यसको चर्चा हुँदैन । प्रदेशलाई कामयावी बनाउन हामीलाई पर्याप्त सन्दुक (वित्तीय स्रोत) नि चाहिन्छ । बन्दुक (प्रहरी प्रशासन) पनि चाहिन्छ । यसका लागि संविधानका कुनकुन पाटोमा सुधार चाहिन्छ, सुधार होस् भन्ने मुख्यमन्त्री कार्कीको सल्लाह थियो । त्यस्तै, भाद्र २२ मा जनकपुरमा आयोजित कार्यक्रममा मुख्यमन्त्री सतिशकुमार सिंहले संविधानले सुनिश्चित गरेको अधिकार मात्र संघले प्रदेशलाई प्रयोग गर्न दिएमा संघीयताप्रतिको प्रश्नको निरूपण हुने धारणा राखेका थिए । संघीयतापछि गाउँगाउँमा शिक्षा, स्वास्थ्य, पूर्वाधार विकासलगायतका क्षेत्रमा ठूलो परिवर्तन आएको छ । स्थानीय तहले जे जति अधिकार प्रयोग गरेका छन्, ती अधिकार प्रदेश संरचनाका कारण सम्भव भएको उनको भनाइ थियो । प्रदेश सरकारले अत्यावश्यक संरचना तथा संयन्त्र निर्माण तथा तिनलाई प्रभावकारी ढंगले चलायमान बनाएको भन्दै अधिकारविहीन अवस्था र सीमित साधन स्रोतका बाबजुद प्रदेशले प्राप्त गरेका उपलब्धिहरूलाई कम आँक्न नसकिने उनको दाबी थियो । कोभिडकालमा प्रदेश र स्थानीय तहले निर्वाह गरेको सफल र प्रभावकारी भूमिकाकै कारण हजारौं नागरिकको ज्यान जोगिएको उल्लेख गर्दै त्यो संकटका बेला संघको भर परेको भए परिस्थिति भयावह हुने भन्दै उनले कोरोना महामारीका बेला नै संघीयताको सार्थकता सिद्ध भइसकेको धारणासमेत उनको थियो ।प्रदेशलाई प्राप्त अधिकार पूर्ण र पर्याप्त नभएको टिप्पणी गर्दै सिंहले आफ्नो अधिकार क्षेत्र नरहे तापनि प्राथमिक शिक्षा, स्वास्थ्यलगायतका क्षेत्रको सुधारमा प्रदेश सरकार लागेको धारणा राखेका थिए । जस्तो, आधारभूत शिक्षासम्बन्धी अधिकार प्रदेशको नभए पनि विद्यालयमा भौतिक संरचना निर्माण गरेर पठनपाठनमा प्रदेश सरकारले योगदान पुर्याएको र स्वास्थ्य संस्थाको स्तरोन्नतिका लागि औषधि उपकरणको व्यवस्थापन गरिरहेको उदाहरण पेस गरेका थिए । उनले प्रदेशमा कर्मचारी आउँदा सजाय नै दिइएको जस्तो भाष्य सिर्जना भएको औंल्याउँदै प्रदेशमा आवश्यक कर्मचारीको व्यवस्थापन गर्ने दायित्व संघको भएको धारणा राखे । यदि यस्तै हो भने अब आफ्नै लोक सेवा आयोगमार्फत कर्मचारी राख्ने, संघको कर्मचारी आफूहरूलाई नचाहिने तर्क पनि गरे । प्रदेशलाई संविधानले निजामती सेवा, लोक सेवा आयोगलगायतको अधिकार दिएको भन्दै उनले आफूहरूले संविधानको सीमाभित्र रहेर काम गर्ने बताए । उनले अधिकारको कुरा उठाउँदा संघीयताको भविष्यमाथि प्रहार हुने काम भएमा प्रदेश चुप लागेर नबस्ने र यस्तो चलखेलविरुद्ध मधेशका सबै राजनीतिक दल एकढिक्काहुनेसमेत दाबी गरे ।भाद्र २५ मा वाग्मती प्रदेशको हेटौंडामा आयोजित कार्यक्रममा मुख्यमन्त्री बहादुरसिंह लामाले प्रदेश मातहतमा प्रहरी प्रशासन सञ्चालनको जिम्मेवारी नआउँदा समस्या भएको धारणा राखेका थिए । प्रहरी प्रशासनबिनाको सरकारको अर्थ नभएको उनको धारणा थियो । लामो समयदेखि संघ र प्रदेश सरकारबीच प्रहरी समायोजन र निजामती कर्मचारी सेवा ऐनको विषयलाई लिएर समस्या सिर्जना भइरहेको, वाग्मती प्रदेशले प्रहरी समायोजनलाई ध्यानमा राखेर प्रहरी भवन र प्रहरी ऐनसमेत निर्माण गरिसकेको तर प्रहरी समायोजनको विषय नटुंगिँदा समस्या आएको उनको भनाइ थियो । आफूहरू संघीयता कार्यान्वयनको अभ्यासका क्रममा रहेको भन्दै धेरै चुनौती र समस्या रहेको बताए । संघीयताको महत्त्व कायम राख्न पनि एकल र साझा अधिकार सूचीमा समावेश भएका विषयहरू टुंग्याउन जरुरी रहेको धारणासमेत उनको थियो । मुख्यमन्त्री लामाले संघीयता लागू भएसँगै केही परिवर्तन भएको तर जनताले चाहेजस्तो नभएको स्वीकार गरे । जनताको आकांक्षा र इच्छा धेरै छ । त्यसको व्यवस्थापन गर्न अहिलेकै साधन र स्रोतबाट गाह्रो छ, उनले भने । प्रदेश सरकारले संविधानमा व्यवस्था भएअनुसार एकल अधिकार सूचीका विषयलाई पहिलो प्राथमिकतामा राखेर काम गरिरहेको दाबी गरे । संघीयताको भावनाअनुसार प्रदेशलाई चलायमान गराउनमा संघीय सरकार इमानदार हुनुपर्छ । प्रदेश सरकार पनि स्थानीय तहसँग समन्वय गर्दै विकास निर्माणमा हातेमालो गरेर अगाडि बढ्न जरुरी छ । सबैले आआफ्नो ठाउँमा इमानदारिताका साथ काम गर्ने हो भने संघीयताप्रतिको भ्रम निवारण हुने धारणासमेत मुख्यमन्त्री लामाको थियो । लुम्बिनी प्रदेशको राजधानी दाङ देउखुरीमा असोज २ मा आयोजित कार्यक्रममा मुख्यमन्त्री चेतनारायण आचार्यले संविधान कार्यान्वयनमा देखिएका समस्या समाधान गर्ने विषयमा छलफल गरिरहेको र यो सात वर्षको अवधिमा समस्या र समाधानका विषयमा प्रस्टता आउँदै गएको धारणा राखेका थिए । संविधानप्रदत्त प्रदेशका अधिकार कार्यान्वयनमा संघले प्रदेशलाई सहयोग गर्नुपर्ने र प्रदेशले पनि स्थानीय तहको अधिकारको सम्मान गर्नुपर्ने विचार उनको थियो । हामीले प्रहरी, शिक्षा, कर्मचारी प्रशासन, वन, स्वास्थ्य, कृषिलगायतका अधिकार क्षेत्रका विषयमा २०७५ देखि नै संघसँग भन्दै आएका थियौं । तर, अहिलेसम्म पनि अधिकार पाएका छैनौं । कर्मचारी प्रदेश र स्थानीयका हुने तर खटनपटन संघबाट नै गर्ने हो भने हामीले पाएको अधिकारको औचित्य नै के रह्यो र ? उनको प्रतिप्रश्न थियो ।उनले थपेका थिए लुम्बिनी प्रदेशमा कामै नभएको हो त ? कठिन अवस्थामा पनि पुँजीगत खर्च उल्लेखनीय छ । दुई तिहाइभन्दा बढी बजेट खर्च गरेको छ । हाम्रो वित्तीय स्रोतमा संघले अंकुश लगाउँदा अपेक्षाअनुसारको काम गर्न सकेनौं । यसैगरी संघले वित्तीय समानीकरण अनुदान कटौती गर्दा काम सम्पन्न भइसक्दा पनि भुक्तानी गर्न पाएका छैनौं । संविधानले दिएको अधिकारबाट वञ्चित गर्ने काम संघीय अर्थ मन्त्रालयले गरेको छ । विकासकै कुरा गर्ने हो भने पनि २०७५ सालमा ११ हजार किमि सडक थियो । अहिले झन्डै २२ हजार किमि बनेको छ । संघीय सरकारको चालु खर्च बढेको बढ्यै भए पनि पुँजीगत खर्च घटेको छ तर हाम्रो पुँजीगत खर्च बढेको छ । तथ्यमा बहस गर्नुपर्छ ।प्रदेश सरकार सञ्चालनमा आएपछि निकै परिवर्तन आएको धारणा मुख्यमन्त्री आचार्यको थियो । नागरिकले चाहेको विकास र परिवर्तन हुन सकेन भने व्यवस्थाप्रति नै निराशा आउने भन्दै उनले यसको निराकरण नै अहिलेको मुख्य चुनौती भएको बताए । यसमा सबै तहका सरकार लाग्नुपर्ने अनुरोध उनको थियो ।असोज ४ मा सुर्खेतमा आयोजित कार्यक्रममा कर्णाली प्रदेशका मुख्यमन्त्री यामलाल कँडेलले विविध समस्याका बाबजुद कर्णाली प्रदेशले ७ वर्षमा राम्रो प्रगति गरेको जानकारी गराए । प्रदेशका समस्या र चुनौतीहरू काठमाडौंलाई थाहा छ । काठमाडौंले तथ्य र तथ्यांकलाई मनन गर्ने हो भने संघीयता कार्यान्वयनमा देखिएका समस्याहरू समाधान हुने उनले बताएका थिए । उनले सबै दलका नेता र साथीहरूले सोचे सुधार हुने बताए । उनले संघीयताप्रतिको मनोविज्ञान बदल्न कहीँ न कहीँबाट सुधार हुनुपर्ने धारणा राखे । सबै तह र तप्काको मानसिकता केन्द्रीकरण छ, कर्णालीमा दाताहरूले पनि संघीयता सिकाउँछन् तर काठमाडौंबाटै परिचालित हुन्छन् भन्ने कँडेलको कटाक्ष थियो । उनको जोड थियो, अहिले संघीयताको विकल्प छैन । संविधान संशोधनका कुरा पनि ठीक छैन । यसले छरपस्ट हुने अवस्था आउँछ । बोली सुन्दा संशोधनका कुरा आउँछन् । दुई महिनाअघि र अहिलेको परिस्थिति फरक छ । वित्तीय वितरण असन्तुलित छ । बदल्नुपर्छ । योजना छनोटलाई पारदर्शी र जनउपयोगी बनाउनुपर्छ । १५ लाखभन्दा तलका योजना प्रदेशले नगर्नेमा प्रतिबद्ध हुनुपर्छ । जनताले प्रदेश सरकार र प्रदेश सरकारले जनता देख्ने अवस्था छ । प्रदेश सरकारले तल्लो सरकार र माथिल्लो सरकारसँग समन्वय गर्न सक्छ । कुनै पनि काम गर्दा समर्थकको अभाव छैन, कार्यान्वयनको अभाव छ । संघीयताप्रति ठूला तीन वटै पार्टी उदासीन छन् । विषय केन्द्रितभन्दा स्वार्थ केन्द्रित छन् । यहाँ धेरै कुर्सी केन्द्रित राजनीति भयो । यसैले खास विषय ओझेल पर्यो ।कानुन र प्रशासनिक संरचना कार्यान्वयन गर्न जटिल छ । कानुनहरू पास त गर्छौं, कार्यान्वयन फितलो छ । कार्यान्वयन गर्ने प्रशासनले हो । यो हाम्रो काबुमा छैन । कतिपय जिल्लामा जान कर्मचारी तयार हुँदैनन् । सुशासनको समस्या छ । प्रदेश तहलाई गतिशील बनाउन अहिलेकै संरचनाबाट गम्भीर समीक्षा जरुरी छ तर यसका लागि राजनीतिक नेतृत्व सकारात्मक हुन आवश्यक रहेको धारणासमेत मुख्यमन्त्री कँडेलको थियो । असोज ६ मा धनगढीमा आयोजित कार्यक्रममा मुख्यमन्त्री कमलबहादुर शाहले गत वर्ष बसेको राष्ट्रिय समन्वय परिषद्को बैठकमा प्रदेशका समस्या र चुनौतीका बारेमा १७ बुँदे प्रस्ताव लिखित रूपमा पेस गरेको तर समाधानमा संघीय सरकारले ध्यान नदिएको गुनासो गरे । जति कराए पनि संघीय सरकारले निजामती सेवा कानुन अहिलेसम्म ल्याएको छैन । बरु, आफूहरूले ल्याएको बताए । उनको भनाइ थियो प्रदेशको यो ठूलै उपलब्धि हो । हामीले ११ औं तहकालाई प्रदेश सचिव मान्ने भनेका छौं तर संघले अहिलेसम्म कानुन पनि ल्याउँदैन, हाम्रो कानुनलाई पनि स्वीकार गर्दैन । हामी मन्त्रालयमा आफ्नै सचिव राख्ने हैसियतमा छौं । तर, संघले हुँदैन भन्छ । यसरी पनि संघीयता बलियो हुन्छ र ?प्रचण्ड प्रधानमन्त्री हुँदा प्रदेशका समस्याहरू समाधानका लागि निकै नै पहल गर्यौं । पोखरा बैठकमा लिखित रूपमा नै समस्याहरूको पोको दियौं । तर, प्रदेशका समस्या ज्यूँका त्यूँ छन् । वास्तवमा संघीयताको क्रियाशीलताका सम्बन्धमा राजनीतिक दलहरू नै गम्भीर नभएका हुन् कि भन्ने मेरो पनि आभास छ । यसमा राजनीतिक दलहरूलाई निरन्तर घचघच्याउन जरुरी छ, शाहको भनाइ थियो । सात वटै प्रदेशका मुख्यमन्त्रीहरूको धारणालाई नेपाल सरकार र राजनीतिक पार्टीका शीर्षस्थ नेतृत्वले गम्भीरतापूर्वक लिएर समाधानमा ध्यान दिने हो भने प्रदेशलगायत संघीयता कार्यान्वयनमा देखिएका धेरै समस्याहरूको समाधान हुन्छ । प्रधानमन्त्रीलगायत सरोकारवालाहरूको ध्यान जाओस् ।"
एक्लोपनको बोझ,"अरुणा लामाले गाएको एउटा गीत छ एक्लै बस्दा सधैं मलाई सम्झना तिम्रो आइदिन्छ, सहन नसकी आँखाबाट आँसु त्यसै झरिदिन्छ । निकै भावपूर्ण यो गीत सुन्दा साँच्चै प्रेम वियोगको त्रासदीले मुटु ढुकढुक भएजस्तो लाग्छ । किन यतिसारो निराशावादी गीत गाएको होला भन्ने पनि लाग्छ । जेसुकै भए पनि मानिसलाई एक्लोपनले सताउँछ नै । हुन त घरपरिवार, सरसंगत, गर्नुपर्ने कर्तव्य र आर्थिक, सामाजिक व्यवहारको टन्टाले कहिलेकाहीँ एक्लो जीवनप्रति मोह नबढ्ने होइन । परिवारमा कतिपय विचार नमिल्दा, बढी स्वतन्त्रताको अपेक्षा गर्दा मान्छेले एक्लिने निर्णय लिन्छ । यसरी एक्लै बस्नेलाई अरूले कस्तो बुंगो जस्तो भनेको पनि सुनिन्छ । केरा फलिसकेपछि घरीको टुप्पामा एक्लिएर रहने नै बुंगो हो । एक्लै बस्ने मान्छेले या बुंगोले अरू कसैलाई हानिनोक्सानी गर्दैन बरु सहयोग नै गरेको हुन्छ । तर, एक्लै हिँड्नु र एक्लो महसुस गरेर हिँड्नुमा भने फरक छ । अर्को मान्यता पनि प्रचलित छ, श्रीमान्श्रीमती बुढेसकालका सहारा हुन् । श्रीमान्का लागि श्रीमती नर्स हो पनि भनिन्छ । एकअर्काको सहारा भएपछि श्रीमान् बिरामी, श्रीमती नर्स कसरी भए त ? यस्तो भएपछि फेरि सँगै भएर पनि एक जना त एक्लो नै भइहाल्यो । कतिपयले भीडमा पनि एक्लो महसुस गरें भनिरहेका हुन्छन् । त्यस्तो धेरैलाई धेरै पटक हुन सक्छ । आज कताकता एक्लो महसुस भइराखेको छ, मेरो भावनालाई बुझ्ने त आखिर कोही रहेनछ नि भन्ने गुनासो पनि सुन्छौं । कतिपयले एक्लोपनसँग सम्बन्धित उद्गार मोबाइलमा सेभ गरेर पनि राखेका हुन्छन् । जस्तो कि मलाई चाहिएको आफन्त होइन, आफ्नोपन हो महोदय, हजारौं आफन्त भएर पनि के गर्नु जब सम्बन्धमा आफ्नोपन छैन भने । यो भनाइले कसैलाई छोयो भने पक्कै ऊ पनि कतै न कतै एक्लोपनको सिकार भएको छ । भन्न त फेरि यस्तो पनि भनिन्छ, जीवनको हरेक अवस्थामा एक्लै उभिने साहस राख्नुस्, साथ दिनेहरू त कुन बेला बाटो बदल्छन्, थाहा हुँदैन । एक्लो हुनु या एक्लै संघर्ष गर्नु, एक्लोपनले ग्रसित हुनु, यी एकअर्कामा बाझिएजस्ता पनि लाग्न सक्छन् । तर एक्लोपन ले बेग्लै अर्थ राख्छ । एक्लोपनाको अनुभूति एक विश्वव्यापी मानवीय संवेदना हो । यो प्रत्येक व्यक्तिमा जटिल या फरक हुन सक्छ । धेरै मानिस एक्लोपनसँग संघर्ष गरिरहेका हुन्छन् किनकि उनीहरू आफैंमा बाँचिरहेका हुन्छन् र अधिकांश समय एक्लै भएजस्तो गरी बिताउँछन् । जुन मान्छेमान्छेकै एकआपसको सम्बन्धले पनि निम्त्याएको हुन्छ । एक्लोपन एक्लो भएको या महसुस गरेको अवस्था हो । त्यसो त पारिवारिक, सामाजिक सम्पर्कबाट टाढिएका मानिसमा डिमेन्सिया, एन्जाइटी, स्ट्रोक, मुटुसम्बन्धी बिराम बढाउने विभिन्न अनुसन्धानले देखाएका छन् । समूहमा बस्न नरुचाएर एक्लो स्वतन्त्रता खोज्नु मानवीय चाहना हुन सक्ला । यो कुरा मानिस झुन्डबाट एउटाएउटा परिवारमा बस्न थालेदेखि नै सुरु भएको इतिहास छ । जस्तो कि संयुक्त परिवारबाट एकल परिवारको स्वरूप । समयसँगै मानिसले नितान्त एकात्मक जीवन र आत्मअनुकूलतालाई नै बढी ध्यान दिइरहेको हुन्छ । तर यसो भन्दैमा मानिसले एक्लो नै महसुस गर्छ भन्ने पनि छैन । विभिन्न परिस्थितिमा मानिसले आफ्नो सम्बन्धलाई एक्लोपनबाट दूर हुनका लागि केही खोज, अनुसन्धान, श्रम, मिहिनेत, जमघट, रमाइलोको सहारा लिइरहेको हुन्छ । एक्लोपनको भार विशेष गरेर ज्येष्ठ नागरिक, बिरामी, अपांगता भएका व्यक्ति, अपहेलित र शोषित पीडित सीमान्तकृत समुदायले बढी बोकिरहेका हुन्छन् । कोही अत्यन्त अन्तर्मुखी, भावनात्मक रूपले आफूलाई अरूभन्दा कमजोर ठान्ने युवा जमात नै पनि एक्लोपनको सिकार भइरहेको पाइन्छ । विभिन्न पारिवारिक, सामाजिक, राजनीतिक उतारचढाव, सम्बन्धमा आउने तिक्तता, आन्तरिक र बाह्य द्वन्द्व भोगिरहेका समाजका व्यक्तिले पनि एक्लोपनको महसुस बढी नै गर्लान् । अहिलेको सन्दर्भमा हामी विश्वव्यापी महामारीले दिएको मानसिक, आर्थिक, सामाजिक चोटको एक्लोपनबाट पनि ग्रसित छौं । कतिपय अवस्थामा त सोसल मिडियाले पनि हामी एक्लिँदै गएका छौं भन्दा फरक नपर्ला । मनोवैज्ञानिक भाषामा एक्लोपनका विभिन्न प्रकार उल्लेख गरिएका छन् । भावनात्मक एक्लोपन, सामाजिक एक्लोपन, बहिष्कृत एक्लोपन, परिस्थितिले बनाउने एक्लोपन तथा चरम एक्लोपन । यी विभिन्न एक्लोपन बोकेर मानिस हिँडिरहेको हुन्छ । यो बोझलाई कसैले आफैं संघर्षद्वारा, मानिससँगकै अन्तरक्रियाद्वारा कम पनि गर्दै गएका हुन्छन् । कतिपयले चाहिँ आफ्नो एक्लोपनको घाउ कसैलाई नभनी दुखाएरै हिँडिरहेका हुन्छन् । आफूले आफैंलाई व्यवस्थित गर्न नसक्दा, आर्थिक अभावको चपेटामा पर्दा पनि मानिसले एक्लो अनुभव गर्न सक्छ । लागूऔषधको सेवन बढाउँदै लैजाँदा पनि व्यक्तिहरू एक्लिँदै गएका उदाहरण त हाम्रै समाजमा देख्न सकिन्छ । यसबाहेक फरक दर्शन लिएर बाँच्दा, समाजलाई नेतृत्व गर्ने चाहना राख्दा, परिवर्तनका पक्षमा लाग्दा वा महत्त्वाकांक्षा असफल हुँदा एक्लोपनको भारले थिच्दै गएका उदाहरण पनि समाजमा छन् ।हाम्रो संस्कृतिमा सानाले ठूलालाई आदर गर्नुपर्ने मान्यता छ । सानो हुन्जेल अभिभावक र अरू ठूलाको काखमा लुटपुटिँदै हुर्केको बालक ठूलो भएपछि भूमिका नै परिवर्तन भएर परिवारकै सदस्यबाट भौतिक, मानसिक रूपले नै स्वनिर्भर र टाढा हुँदै जान्छ । वयस्क अवस्थामा पुग्दा जिन्दगी बाँच्ने क्रममा हामी आफ्नो नजिकका, आफ्ना भलो चाहने, आफूलाई माया र सहयोग गर्ने जमातबाट पनि बिस्तारै टाढा भइरहेका हुन्छौं । हामीले पछाडि छोडेकाहरूले पनि आफूप्रति सदासयताको न्यानो आलिंगनको, अलिकति धापको आस गरिरहेका पो छन् कि ? यस्ता मनोगत भावनालाई हामीले विश्व व्यवस्थासँगै एक्लो स्वतन्त्रता रोज्ने क्रममा बिर्संदै गएका छौं । आऊ, म तिम्रो कपाल मालिस गरिदिन्छु, तिमी पनि मलाई त्यस्तै गरिदेऊ भन्नेसम्म पनि हामी आफ्नै परिवारको सदस्य या साथी छैनन् । आफ्नै आमाबुबा, अभिभावकसँग पनि हामी काम नपरी बोल्ने, सहयोग गर्ने समयमा छैनौं । हामीलाई शरीरले साथ दिउन्जेल त एक्लै काममा खटिरहेका हुन्छौं, एक्लै रमाइरहेका हुन्छौं, सामाजिक सञ्जालबाट पनि आफ्नो साथ मेटाइरहेका हुन्छौं । जब हामी बिरामी परिदिन्छौं त्यो बेला के गर्ने ? एक्लिँदै र एक्ल्याउँदै गएका हामी जब थला पर्छौं, त्यो बेला भने अर्को सहयोगी मानिसलाई मिस गर्न पुग्छौं । अहिले समय यस्तो छ कि नभनी, नकराईकन कोही अभरमै परेको छ भने सहयोग गर्न अर्को व्यक्ति आउँदैन । किनकि उनीहरू पनि व्यक्तिगत एक्लो जीवनमा रमाइरहेका छन् । तर, अचानक हनहन्ती ज्वरो आयो, एक्लै छौं अब के गर्ने ? हातखुट्टा जोर्नी दुखेर हिँड्नै नसक्ने भइयो, के गर्ने ? हार्ट एट्याक होला जस्तो भयो, के गर्ने ? यस्ता थुप्रै प्रश्न छन्, हामीले रोजेकै एक्लो व्यक्तिगत जीवन जिउँदा पनि एक्लोपनले गाँज्न सक्ने । कामको दौरान, संघर्षको दौरान, सहयोगका बेलामा सशरीर एक्लै भिड्न परे पनि भिड्ने अवस्थामा घाउ, चोटपटक लागेमा मलम लगाउने मान्छे पनि साथै हुनुचाहिँ वास्तवमा मानिस हुनुको औचित्य हो कि ! मानिसमा एक्लोपन बढ्दै जानुमा पक्कै पनि हाम्रा वरपरका वातावरण जिम्मेवार हुन्छन् नै । तीव्र प्रतिस्पर्धा, बेरोजगारी, पुँजीवादी व्यवस्था, जहाँ हरतरहले बजारसँग तालमेल मिलाउनुपर्ने हुन्छ । व्यक्तिवादी सोच र अन्य मानिसप्रतिको नकारात्मक धारणा, व्यक्तिले आफैंलाई व्यवस्थापन गर्न नजान्दा, अरूले दिएका सरसल्लाह बेवास्ता गर्दा पनि कालान्तरमा उक्त व्यक्ति एक्लिने सम्भावना हुन्छ । एक्लोपनको बोझ बोक्दाबोक्दै मानसिक समस्यामा पर्नुभन्दा पहिले नै हामीले सामाजिक हुने कुरामा ध्यान दिए केही सुधार हुन पनि सक्छ । एकअर्काको सन्चोबिसन्चोबारे ख्याल गरौं, अझ बढीचाहिँ ज्येष्ठ अवस्थाका अभिभावकलाई यो अझ आवश्यक हुन्छ । हामीले चासो राखे हामीलाई पनि चासो राख्नेहरू बढ्छन् । साथीभाइ भेटघाट गरौं, सिर्जनात्मक छलफल गरौं । कोही समस्यामा पो छन् कि भन्ने ख्याल गरौं । आफ्ना बह बाँडौं, अरूको पनि सुनौं । हामी किन घोरिइरहने एक्लोपनमा ?"
नयाँदिल्लीमा किताब जात्रा,"काठमाडौं (कास) किताब जात्राको नयाँदिल्ली चौथो संस्करण आइतबार सम्पन्न भएको छ । दिल्लीको हौजखासस्थित पीएचडी हाउसमा सम्पन्न किताब जात्राका विभिन्न सत्रमा साहित्य, साहित्य प्रकाशन, नेपालभारत सम्बन्धलगायतका विषयमा अन्तर्क्रिया गरिएको थियो । पठन संस्कृतिलाई प्रवर्द्धन गर्ने उद्देश्यले सुरु गरिएको उक्त किताब जात्रा महोत्सवको चौथो संस्करणमा भारतका लागि नेपाली कार्यवाहक राजदूत सुरेन्द्र थापा, अन्नपूर्ण पब्लिकेसनका अध्यक्ष क्याप्टेन रामेश्वर थापा, भारतीय सेनाका पूर्वजनरल अशोक मेहता, नेपालका लागि पूर्व भारतीय राजदूत मञ्जिव सिंह पुरीलगायतको उपस्थिति थियो । पत्रकार टीकाराम यात्री, जीवराम भण्डारी, कमलदेव भट्टराई, आकांक्षा शाह, विष्णुबहादुर गुरुङ, कवि विप्लव प्रतीकले जात्रामा सहभागिता जनाएका थिए । उक्त किताब जात्रामा क्याप्टेन थापाद्वारा लिखित पुस्तक इन टु द फायर को अन्तर्राष्ट्रिय विमोचन पनि गरिएको थियो । पुस्तक जात्राको एक सत्रमा उक्त पुस्तकका बारेमा विमर्श गरिएको थियो । किताब यात्रा फाउन्डेसनका अध्यक्ष एवं किताब जात्राका निर्देशक ऋषिराम अधिकारीले पठन संस्कृति बसाल्नका लागि महोत्सव गरी निरन्तर प्रयास गर्दै आएको र यस संस्करणमा भारतनेपाल सम्बन्ध, साहित्य, प्रकाशनको विषयमा छलफल गर्दै संस्कृतिको जगेर्ना गर्ने प्रयास भएको बताए ।"
विपद्को मौका छोपी तरकारी र फलफूलको मूल्य मनपरी,"(काठमाडौं)विपद्को मौका छोपेर तरकारी तथा फलफूल व्यवसायीले मनपरी मूल्य असुल्न थालेका छन् । बाढीपहिरोले राजमार्ग बन्द भई आयात नभएको बहाना बनाउँदै उनीहरूले पुरानै सामानमा चर्को मूल्य लिएर सर्वसाधारण ठगिरहेको पाइएको छ । यस्तो काममा होलसेलभन्दा पनि खुद्रा व्यापारी बढी देखिएको सरोकारवालाको भनाइ छ । कालिमाटी फलफूल तथा तरकारी बजार र बाहिरी बजारमा उपलब्ध तरकारीको मूल्यले यसलाई पुष्टि गर्छ । कालिमाटी फलफूल तथा तरकारी बजार विकास समितिले उपत्यकाको करिब ७० प्रतिशत माग धान्छ । एक साताको मूल्य विश्लेषण गर्दा कालिमाटी बजारमा पाइने तरकारीको मूल्य १ सय ९३ प्रतिशतसम्म बढेको छ । त्यही तरकारी खुद्रा बजारमा आइपुग्दा छोइनसक्नु पुगेको छ । बाढीपहिरोले केही राजमार्ग बन्द भए पनि उपत्यका र आसपासका क्षेत्रबाट तरकारी आएकै छ । तर समस्या देखाएर मूल्य बढाइएको छ । यो सर्वसाधारणमाथिको लुट हो, राष्ट्रिय उपभोक्ता मञ्चका अध्यक्ष प्रेमलाल महर्जनले भने, व्यवसायीहरूले बहानाबाजी गरेर ठगिरहेका छन् ।बिहीबार रातिदेखिको अविरल वर्षा र शुक्रबारदेखिको बाढीपहिरोमा गाडी फसेपछि व्यवसायीहरूले सामानको अभाव देखाएर मनोमानी मूल्य असुलेका हुन् । शुक्रबार काठमाडौं छिर्ने सबै नाका अवरुद्ध भएपछि त्यसको बहानामा व्यवसायीले मूल्य बढाएका हुन् । कालिमाटी तरकारी बजारले बुधबार बन्दा (तराई) को मूल्य प्रतिकिलो ३५ रुपैयाँ तोकेको थियो । सोमबार मूल्य १ सय ४२ प्रतिशतले बढेर ८५ रुपैयाँ पुगेको छ । नजिकै रहेको नक्साल तरकारी बजारमा प्रतिकिलो १६० रुपैयाँमा बन्दा बिक्री भएको छ । जब कि कालिमाटी तरकारी बजारदेखि नक्साल तरकारी बजारको दूरी करिब साढे ५ किलोमिटर मात्रै छ । नक्सालका धेरै व्यवसायीले कालिमाटीबाटै तरकारी खरिद गरी बिक्री गर्छन् । करिब साढे ५ किलोमिटर दूरीमा रहेको यस्ता बजारमा मूल्य मनपरी छ । अन्य तरकारी बजारको अवस्था पनि उस्तै छ । सर्वसाधारणले दैनिक उपभोग गर्ने तरकारीको मूल्य पसलैपिच्छे फरक पाइन्छ । वाणिज्य आपूर्ति तथा उपभोक्ता हित संरक्षण विभागले यसको पुष्टि गरिसकेको छ । केही वर्षअघि गरेको अध्ययनले एकै ठाउँका पसलमा प्रतिकिलो औसतमा १० देखि १५ रुपैयाँ फरक देखिएको थियो । तरकारी बोकेको गाडी नाकामा रोकिँदा बजारमा केही प्रभाव परेको नेपाल फलफूल तथा तरकारी व्यवसायी महासंघका अध्यक्ष भरत खतिवडाले बताए । मूल्य होलसेलभन्दा खुद्रामा बढेको उनको दाबी छ । तरकारी बिक्री हुने टुकुचा, जडीबुटी, चाबहिल, बालाजु, बल्खुलगायतका तरकारी बजार डुबानमा परेका थिए । बाटो अवरुद्ध हुँदा भारतबाट पनि तरकारी आएको छैन । त्यही कारणमा पनि बजारमा समस्या देखिएको महासंघका अध्यक्ष खतिवडाको दाबी छ । खतिवडाले होलसेलमा नबढेको दाबी गर ेपनि कालिमाटी बजारको मूल्यले बढेको देखाउँछ । गत बुधबार कालिमाटी तरकारी बजारमा स्थानीय काउलीको मूल्य १२५ रुपैयाँ थियो । सोमबार मूल्य बढेर १३० रुपैयाँ पुगेको छ । नक्साल बजारमा आइपुग्दा मूल्य प्रतिकिलो २०० रुपैयाँ पुगेको छ । मकै बोडीको मूल्य पनि बढेको छ । गत बुधबार कालिमाटी बजारमा मकै बोडीको मूल्य प्रतिकिलो ११५ रुपैयाँ थियो । सोमबार मूल्य बढेर ९५ रुपैयाँ पुगेको छ । नक्साल बजारसम्म आइपुग्दा प्रतिकिलो २०० रुपैयाँमा बिक्री भएको छ । गोलभेंडाको मूल्य पनि ९५ रुपैयाँबाट बढेर ११० रुपैयाँ पुगेको छ । खुद्रामा आइपुग्दा मूल्य १५० रुपैयाँमा बिक्री भइराखेको छ । बाढीपहिरोले अवरुद्ध बनेको सडक खुलिसकेकाले मंगलबार मूल्य घट्ने समितिका सूचना अधिकारी विनय श्रेष्ठले जनाए । तर खुद्राको हकमा भने सरकारले अनुगमन गर्नुपर्ने उनको भनाइ छ । दुईतीन दिनको तुलनामा सोमबार केही मात्रामा तरकारी भित्रिएको छ । आइतबार १८० टन मात्रै तरकारी भित्रिएको थियो । सोमबार राजमार्गमा रोकिएको ६१७ टन तरकारी कालिमाटी भित्रिएको छ, श्रेष्ठले भने, यो आलु र प्याजको सिजन होइन, प्याज भारतमै निर्भर छौं । एक साताको अवधिमा लोकल गाजर (तराई) को मूल्य ११० रुपैयाँबाट बढेर १९० रुपैयाँ पुगेको छ । ठूलो गोलभेडको औसत मूल्य प्रतिकिलो ९५ रुपैयाँबाट बढेर १ सय १० रुपैयाँ पुगेको छ । खुद्रा बजारमा भने प्रतिकिलो १५० रुपैयाँसम्ममा बिक्री भइराखेको छ । कालिमाटीमा प्याजको मूल्य प्रतिकिलो १ सय ३० रुपैयाँ छ । खुद्रामा १ सय ५० देखि १ सय ६० रुपैयाँ तिर्नुपर्छ । अदुवाको होलसेल मूल्य १३५ बाट बढेर १९० रुपैयाँ पुगेको छ । बजारभाउ आचाक्ली बढिरहँदा बजार अनुगमन गर्ने निकाय भने मौन छन् । बजार अनुगमन तथा नियमन गर्ने दायित्व स्थानीय निकाय नगरपालिकाको हो । मूल्य हस्तक्षेप गर्न दायित्व वाणिज्य आपूर्ति तथा उपभोक्ता सरक्षण विभागको पनि हो । सोमबार दुई टोलीले तरकारी बजारको अनुगमन गरेको विभागका महानिर्देशक राजन पौडेलले बताए । अनुगमनले होलसेलभन्दा खुद्रामा बढी मूल्य लिइरहेको भेटेको उनको भनाइ छ ।"
बाढीपहिरो प्रभावितलाई निजी क्षेत्रको सहयोग घोषणा,"(काठमाडौं) लगातारको भारी वर्षाका कारण देशका विभिन्न भागमा आएको बाढीपहिरो र डुबानबाट प्रभावितलाई व्यवसायी, निजी क्षेत्रका संघसंगठनदेखि राजनीतिक दलसम्मले आर्थिक सहयोग तथा राहत घोषणा गरेका छन् । बाढीपहिरोबाट काठमाडौं, भक्तपुर, ललितपुर, मकवानपुर, काभ्रे, धादिङ, सिन्धुपाल्चोक, दोलखा, सिन्धुली, रामेछाप, नुवाकोट, पाँचथर, धनकुटा, उदयपुर, सोलुखुम्बु, इलाम, महोत्तरी र सप्तरीका बासिन्दा प्रभावित छन् । बाढीपहिरो पीडितलाई गैरआवासीय नेपाली संघ (एनआरएनए) ले १ करोड रुपैयाँ सहयोग गर्ने जनाएको छ । आइतबार बसेको भर्चुअल बैठकमा संघका पदाधिकारीहरूले पहिलो चरणमा तत्काल बाढीपीडितका लागि एक करोड रुपैयाँ सहयोग गर्ने निर्णय गरेको गैरआवासीय नेपाली संघका अध्यक्ष बद्री केसीले बताए । पदाधिकारी बैठकपछि राष्ट्रिय समन्वय परिषद् र अन्तर्राष्ट्रिय समन्वय परिषद्को आपत्कालीन संयुक्त बैठक आयोजना गरी सहयोग संकलनमा थप छलफल गरिने उनको भनाइ छ । भाटभटेनी सुपरमार्केट्सका अध्यक्ष मीनबहादुर गुरुङले पनि बाढीपीडितका लागि एक करोड ११ लाख ११ हजार १११ रुपैयाँ सहयोग गर्ने घोषणा गरेका छन् । सरकारी राहत कोषमा सहयोग जम्मा गर्न लागेको उनको जनाए । अहिले बाढीपीडितका लागि एक करोड ११ लाख ११ हजार १११ रुपैयाँ सहयोगको घोषणा गरेको छु, उनले भने । अघिल्लो वर्ष जाजरकोटमा गएको भूकम्पपछि उनीहरूको उद्धार र राहतका लागि पनि गुरुङले एक करोड ११ लाख ११ हजार १११ रुपैयाँ सहयोग गरेका थिए । त्यसबाहेक ८० लाख रुपैयाँबराबरको खाद्यान्न उक्त क्षेत्रमा पठाएका थिए । नेकपा एमालेले स्थापना गरेको सामाजिक सेवा केन्द्र ले १ करोड रुपैयाँ बराबरको राहत वितरणको काम भइरहेको जनाएको छ । प्राकृतिक विपद् तथा सर्वसाधारणलाई अप्ठ्यारो पर्दा सहयोग तथा साथ दिने आशयका साथ स्थापना भएको सामाजिक सेवा केन्द्रले अविरल वर्षाको कारण प्रभावितहरूलाई सहयोग र राहत प्रदान गर्दै आएको जनाएको छ । काठमाडौं उपत्यका तथा देशभर भएको धनजन क्षतिलाई आत्मसात् गर्दै सामाजिक सेवा केन्द्रले काम गरिरहेको सामाजिक सेवा केन्द्रका संयोजक मोतीलाल दुगड बताउँछन् ।नेपाल उद्योग वाणिज्य महासंघले बाढीपहिरोबाट अति प्रभावित जिल्लालाई एकएक लाख रुपैयाँ राहत रकम दिने भएको छ । महासंघले सोमबार प्रेस विज्ञप्ति जारी गर्दै जिल्ला उद्योग वाणिज्य संघमार्फत अति प्रभावित जिल्लालाई एकएक लाख रुपैयाँका दरले राहत रकम प्रदान गर्ने निर्णय गरेको जनाएको छ । असोज १० देखिको अविरल वर्षाका कारण मुलुकका विभिन्न भागमा भएको जनधनको क्षतिप्रति समेत महासंघले दुःख व्यक्त गरेको छ । महासंघका सदस्य जिल्ला उद्योग वाणिज्य संघहरूमार्फत उक्त रकम राहतका लागि उपयोग गरिने बताइएको छ ।सिटिजन्स बैंकले प्रधानमन्त्री दैवीप्रकोप उद्धार तथा राहत कोषमा २५ लाख रुपैयाँ सहयोग गरेको छ । सहरी विकास मन्त्रालयमा आइतबार आयोजित एक कार्यक्रमबीच कार्यवाहक प्रधानमन्त्री, उपप्रधान तथा सहरी विकासमन्त्री प्रकाशमान सिंहलाई बैंकका अध्यक्ष प्रबलजंग पाण्डेले उक्त रकमको चेक हस्तान्तरण गरे । वर्षाले प्रभावित भई क्षति पुगेकाहरूलाई राहत दिने उद्देश्यसाथ सामाजिक उत्तरदायित्वअन्तर्गत बैंकले उक्त सहयोग गरेको हो । बैंकले यसअघि पनि ०७२ को भूकम्पपीडितका लागि उक्त कोषमा १ करोड रुपैयाँ सहयोग गरेको जनाएको छ । सरकारसँग हातेमालो गरेर बाढीपहिरोबाट पीडित नागरिकलाई सहयोग गर्ने नेपाल चेम्बर अफ कमर्सले जनाएको छ ।"
आन्तरिक उडानमा यात्रुको चाप,"(काठमाडौं) बाढीपहिरोले पृथ्वी राजमार्गलगायत सडक अवरोध हुँदा यात्रुको चाप आन्तरिक उडानमा परेको छ । आन्तरिक उडानको तालिकाभन्दा आइतबार र सोमबार ५ घण्टासम्म डिले (ढिलाइ) भई उडान भएको विमानस्थलस्थित वायुसेवा कम्पनीहरूले बताए । आन्तरिक टर्मिनलमा यात्रुको चाप बढेका कारण धेरैजसो यात्रुको भीड र लाइन टर्मिनल भवनबाहिर पार्किङसम्मै देखिएको थियो । सामान्य दिनमा बिहान ६ बाट सुरु भई राति १० बजे हाराहारीभित्र भइसक्ने आन्तरिक उडान राति २ बजेसम्म भए । पोखराका लागि उडेका बुद्ध एयरका जहाज राति त्यहाँ भिजिबिलिटीका कारण अवतरण हुन नसकेर राति काठमाडौंमै फर्किएका थिए । ती यात्रुलाई टिकट रकम फिर्ता र होटलमा राख्नेलगायत व्यवस्थापकीय काम सक्दा आइतबार राति साढे २ बजेको थियो । आइतबार काठमाडौंबाट दुईतर्फी २ सय ६६ वटा उडान भएको त्रिभुवन अन्तर्राष्ट्रिय विमानस्थलका महाप्रवन्धक जगन्नाथ निरौलाले जनाए । यी उडानबाट १६ हजार ५ सय ५३ जना यात्रुले सेवा लिए । मौसमका कारण आइतबार पोखरा, सिमरा, लुक्लालगायत स्थानका लागि तोकिएका ४० वटा उडान रद्द भएको उनको भनाइ छ । सात वटा आन्तरिक वायुसेवा कम्पनीमध्ये बुद्ध एयर, यती एयर र श्री एयरले आइतबारयता प्राधिकरणबाट उडान अनुमति लिएअनुसार अधिकतम उडान गरेका छन् । पछिल्लो बाढीअघि आन्तरिक वायुसेवाले यात्रुहरूको कमीका कारण अनुमति लिएका सबै संख्याअनुसार उडान गरेका थिएनन् । कतिपय सेक्टरका उडान मर्ज गरिएका थिए । कतै रद्द गरिएका थिए, निरौलाले भने, तर आइतबारयता अनुमति पाएकै संख्याअनुसार विमान उडाइएको छ । मौसम र नियमित उडान शुक्रबार र शनिबार प्रभावित भएपछि रोकिएका यात्रुको चाप एकैसाथ आइपरेका कारण उडान पाँच घण्टासम्म डिले भएको निरौलाको भनाइ छ । बुद्धलाई काठमाडौंबाट सुगम रुटका लागि दुईतर्फी १ सय ६२, यतीलाई ७२ र श्रीलाई ६२ वटा उडान अनुमति दिइएको नागरिक उड्डयन प्राधिकरणका सहप्रवक्ता ज्ञानेन्द्र भुलले जनाए । दुर्गम उडान गर्ने सीतालाई काठमाडौंबाट दुइतर्फी २०, नेपाल वायुसेवा निगमलाई १४ र समिट एयरलाई ८ वटा दुर्गम उडानको अनुमति दिइएको छ । त्रिभुवन अन्तर्राष्ट्रिय विमानस्थलको एक मात्र धावनमार्गको प्रतिघण्टा क्षमता ३६ वटा जहाज उडानअवतरण हो । तर आइतबार र सोमबार प्रतिघण्टा ४० उडान भए ।"
कर्णाली याक्सको प्रमुख प्रशिक्षकमा पूर्वकप्तान मल्ल,सुदूरपश्चिमको नाम र लोगो सार्वजनिकसुदूरपश्चिमले आफ्नो टोलीको नाम र लोगो सार्वजनिक गरेको छ । टोलीले सुदूरपश्चिम रोयल्सको नामबाट एनपीएल खेल्ने प्रेस विज्ञप्तिमार्फत जनाएको छ । साथै टोलीले लोगो पनि सार्वजनिक गरिएको छ । इम्पायर स्पोटर््सले बिडिङमार्फत १ करोड ६८ लाख ८८ हजार ८ सय ८८ मा सुदूरपश्चिमको स्वामित्व पाएको थियो । राष्ट्रिय टोलीका प्रमुख अलराउन्डर दीपेन्द्रसिंह ऐरी टोलीका मार्की खेलाडी हुन् ।
५ करोड ९२ लाखमा एनपीएलको कमर्सियल राइट्स,"काठमाडौं (कास) नेपाल प्रिमियर लिग (एनपीएल) को रणनीतिक व्यावसायिक अधिकार ब्रान्ड लजिक ले पाएको छ । नेपाल क्रिकेट संघ (क्यान) ले बोलकबोलमार्फत लिएको स्ट्राटेजिक एन्ड कमर्सियल राइट्स आवेदनमा सबैभन्दा बढी ५ करोड ९२ लाख रुपैयाँ बोली लगाएर ब्रान्ड लजिकले उक्त अधिकार लिएको हो ।ब्रान्ड लजिकको सहकार्यमा नेपाल प्रिमियर लिगलाई थप व्यवस्थित र दिगो बनाउने क्यानको अपेक्षा छ । कम्पनीले एनपीएलको प्रचारप्रसार व्यवस्थापनदेखि आर्थिक पक्ष थप मजबुत बनाउने जिम्मेवारी लिने छ । सम्झौतामा लिगको ब्रान्डिङ, मार्केटिङ, प्रसारण अधिकार, प्रायोजन व्यवस्थापन, र ग्राउन्ड ब्रान्डिङको अधिकार समावेश गरिएको क्यानले जनाएको छ ।ब्रान्ड लजिकले अब लिगको सम्पूर्ण ब्रान्डिङ र प्रचारप्रसारको जिम्मेवारी लिएको लजिकका संस्थापक तथा प्रमुख कार्यकारी अधिकृत रोशन निरौलाले जानकारी गराएका छन् । उनले भने, क्रिकेट मेरो प्रिय खेल हो । मैले बाल्यकालमा जसरी क्रिकेट खेल्न र हेर्न मन पराउँथे, आज त्यही खेलसँग हाम्रो कम्पनीलाई जोड्न पाउँदा उत्साही छु । नेपाल प्रिमियर लिगलाई अझ राम्रो बनाउन र विश्वस्तरमा पुर्याउन सक्ने जिम्मेवारी पाउँदा मलाई गर्व लागेको छ ।"
एपीएमलाई सिओमको साथ,"काठमाडौं (कास) नेपाल एपीएम क्लबको आयोजनामा हुने चौथो एपीएम जुनियर टेबलटेनिस च्याम्पियनसिपलाई सिओम नेपालले मुख्य प्रायोजन गर्ने भएको छ । सिओम नेपालका प्रबन्ध निर्देशक ज्याकी महर्जन र एपीएम क्लबका अध्यक्ष दानबहादुर महताले सोमबार मुख्य प्रायोजनसम्बन्धी सम्झौतापत्रमा हस्ताक्षर गरे । सिओमले आयोजकलाई ५ लाख रुपैयाँ मूल्यबराबरको खेल सामग्री र पोसाक प्रदान गर्नेछ । टार्गो टेबलटेनिस कम्पनीले ४ लाख र ल्याम्प एन्ड लाइट कम्पनीले १ लाख रुपैयाँको खेल सामग्री र पोसाक उपलब्ध गराउने छ । प्राप्त सबै सामग्री र पोसाक प्रतियोगितामा समावेश ९ स्पर्धाका पदक विजेतालाई पुरस्कारस्वरुप प्रदान गरिने एपीएमले जनाएको छ । प्रतियोगितामा यू१०, यू१२, यू१६ र यू१९ ब्वाइजगर्ल्स सिंगल्समा प्रतिस्पर्धा हुनेछ । अर्को स्पर्धामा यु१९ मिक्स टिम इभेन्ट छ । मिक्स टिम विजेतालाई २ लाख रुपैयाँबराबरको सियोम प्रो टेबलटेनिस बोर्ड प्रदान गरिनेछ । विगतका संस्करणमा आयोजकले पदक विजेतालाई नगद पुरस्कार दिने गरेकामा यो संस्करणदेखि खेल सामग्री र पोसाक प्रदान गर्न लागेको हो । प्रतियोगिता असोज १७ देखि तीन दिन आफ्नै हलमा हुनेछ ।"
नेपाललाई जितको स्वाद,"काठमाडौं (कास) नेपाली राष्ट्रिय क्रिकेट टोलीले क्यानडा भ्रमणमा अन्ततः पहिलो जित हात पारेको छ । नेपालले आइतबार रासत तीन राष्ट्रसम्मिलित क्यानडा टी२० क्रिकेट शृंखलामा ओमानलाई ३७ रनले हरायो । गुलशन झाको अलराउन्ड प्रदर्शनमा नेपालले भ्रमणमा पहिलो जित निकालेको हो ।गुलशनले १७ बलमा ४० रन बनाएपछि टस हारेको नेपालले निर्धारित २० ओभरमा ६ विकेट गुमाई १ सय ७६ रन बनायो । जवाफमा ओमान १९१ ओभरमा १ सय ३९ रनमा अलआउट भयो । क्यानडा भ्रमणमा विश्वकप लिग२ को शृंखलामा नेपालले एउटै खेल जित्न सकेको थिएन । टोरन्टोको म्यापल लिफ नर्थ वेस्ट मैदानमा अनिल साह र आसिफ शेखले नेपाललाई आक्रामक सुरुआत दिलाए । दुवैले समान २७ रन बनाए । अनिलले २१ बलमा ३ चौका र १ छक्का तथा आसिफले २२ बलमा १ चौका र २ छक्का प्रहार गरे । देव खनाल र कप्तान रोहित पौडेलले २२, कुशल मल्लले २६ बलमा समान २ चौका र २ छक्कासहित ३० रन बनाए । पुनः एकपटक मध्यक्रममा पठाइएका कुशल भुर्तेलले १७ बलमा १ चौका र १ छक्कासहित २० रन बनाए । नेपालले अन्तिम ३१ बलमा ७९ रन जोडेको थियो । त्यसमा गुलशनले ३ चौका र ३ छक्का प्रहार गरे । भुर्तेल आउट भएपछि अन्तिम ५ बल खेलेका दीपेन्द्रसिंह ऐरीले १ चौका र २ छक्कासहित १८ रन बटुले । ओमानका कप्तान अकिब इल्याजले ३२ रन खर्चेर ३ विकेट लिए । नेपालले बलिङमा पनि उत्कृष्ट सुरुआत गरेको थियो । इनिङ्सको पहिलो बलमै करण केसीले कश्यप प्रजापतिलाई एलबीडब्लू आउट गरे । ओपनर कप्तान इल्याजले पनि २ रनमात्र बनाउन सके । शोएब खानले ओमानबाट सर्वाधिक ४५ रन बनाए । उनले ३९ बलमा ४ चौका र २ छक्का प्रहार गरे । तल्लोक्रममा रफिउल्लाहले १२ बल खेल्दै १ चौका र ४ छक्कासहित ३३ रन बनाए । नेपालबाट करणले ३ विकेट लिए । उनले ३६ रन खर्चे । गुशलन १२ रन खर्चेर २ विकेट लिई प्लेयर अफ द म्याचमा चुनिए । भुर्तेलले ३२ रन खर्चेर २ विकेट लिए । रिजन ढकाल, दीपेन्द्र र सन्दीप लामिछानेले ११ विकेट लिए । नेपालले अर्को खेल मंगलबार क्यानडासँग खेल्नेछ । क्यानडासँग पहिलो खेलमा नेपाल १४ रनले पराजित भएको थियो ।"
