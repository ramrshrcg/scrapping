शीर्षक,विवरण
"बीपी राजमार्गमा घण्टौं जाम, धूलो र हिलोले कष्टकर यात्रा","(काभ्रे) दसैं सकिएसँगै बीपी राजमार्ग हुँदै राजधानी प्रवेश गर्ने सानादेखि ठूला सवारीसाधन लामबद्ध छन् । धुलाम्मे सडक, कतै बाटो साँघुरो, कतै खाल्डाखुल्डी, कतै खोला तर्दै, कतै पैदल गरी यात्रुले अनेकन दुःख झेल्नुपरिरहेको छ । यस्तै सास्ती झेलिरहेका यात्रुको लर्कोमा थिए ओखलढुंगाका अर्जुन कार्की । बुधबार बिहान ६ बजे ओखलढुंगाबाट काठमाडौं हिँडेका उनी काभ्रेको रोशी गाउँपालिका९ स्थित नार्के आइपुग्दा दिउँसोको २ बज्नै लागेको थियो । ५६ घण्टामै काठमाडौं पुगिएला भन्ने अनुमान गरेको थिएँ, उनले भने, १० घण्टामा पनि नपुगिने रहेछ ।बीपी राजमार्गअन्तर्गत काभ्रेको भकुन्डेबेंसीदेखि नेपालथोकसम्म रोशी खोलाको १० किलोमिटरभन्दा बढी खण्ड गत असोज दोस्रो साता आएको बाढीले भत्काएको थियो । करिब दुई साता बन्द भएको राजमार्गलाई नयाँ ट्र्याक खोलेर सञ्चालन गरिएको छ । राजमार्ग खुलेको खबर सुनेपछि कार्की काठमाडौंका लागि हिँडेका थिए । तर जोखिम मोलेर यात्रा गर्नुपर्ने रहेछ, कही त ओर्लेरै हिँड्नुपर्ने, जाम त्यत्तिकै, उनले भने । कार्कीका अनुसार बिरामी बोकेर आएका एम्बुलेन्सले समयमै अस्पताल पुर्याउन सक्ने स्थिति छैन ।धनुषाबाट काठमाडौंका लागि हिँडेका रुस्तम लामालाई रोशी९ नार्केसम्म आइपुग्न हम्मे पर्यो । उकालोमा सानो गाडी नै उक्लिँदैन, ठेल्दैठेल्दै यहाँसम्म आइपुगियो, दुई ठाउँमा त यात्रुलाई नै ओराले, उनले भने । छोटो दूरीमै काठमाडौंबाट पूर्व पुगिने भनिए पनि अहिले त्यस्तो नरहेको उनले बताए ।काठमाडौंबाट सिन्धुलीको फिक्कलका लागि यात्रु लिएर हिँडेका भीमबहादुर सुनुवारले सडकको अवस्था देख्दा दिक्दारी लागेको बताए । उनले भकुन्डेबेंसीनेपालथोक खण्डमा नयाँ ट्र्याक खोलेपछि दुई पटक काठमाडौंफिक्कल यात्रा गरिसकेका छन् । हाम्रो त ओहोरदोहोर गर्ने बाटो नै यही हो, उनले भने, यो बाटो कैयौं पटक हिँडियो तर यसरी बाटो बिग्रेर दुःख पाइएको थिएन ।सुनुवारका अनुसार पहिले फिक्कलकाठमाडौं ६ घण्टामै पार गरिन्थ्यो, बाटो बिग्रिएपछि अहिले १२ घण्टा लाग्छ । मोटरसाइकलमा रामेछापदेखि काठमाडौं हिँडेका प्रकाश तामाङ धुलाम्मे थिए । बाटो खुलेको छ भन्ने सुनियो, राम्रै होला भनेर आइयो, दुःख पाइयो, उनले भने ।दसैं, तिहारजस्ता चाडपर्वमा उसै पनि बीपी राजमार्गमा सवारी चाप हुने गर्छ । यो वर्ष भने बाढी र पहिरोका कारण बीपी राजमार्गका विभिन्न स्थानमा क्षति पुगेर आवागमन अवरुद्ध भयो । कतै नयाँ ट्र्याक खोलेर दुई सातापछि यातायात सञ्चालन गरिएको छ । कतै एकतर्फी मात्र यातायात सञ्चालन हुने अवस्था छ ।बर्दिबासदेखि धुलिखेलसम्मको बीपी राजमार्ग १६० किलोमिटर छ । बर्दिबासदेखि खुर्कोटसम्म राजमार्गमा समस्या छैन । खुर्कोटको बसपार्क क्षेत्र बाढीले क्षति गरेको छ । मुख्य समस्या मुलकोटबाट सुरु हुन्छ । मुलकोट बजार अहिले बगरमा परिणत भएको छ । मुलकोटदेखि नेपालथोकसम्मको खण्डमा ठाउँठाउँमा पहिरो झरेर आवागमन एकतर्फी छ । कतैकतै मात्र राजमार्ग सग्लो छ । नेपालथोकबाट भकुन्डेबेंसीसम्म रोशीको बगरमा यात्रा गर्नुको विकल्प छैन । बीपी राजमार्गअन्तर्गत नै काभ्रेको मम्ती खोला, कालढुंगा, बोक्सीकुना, नार्केपुल आसपास, पिनथली बेसी, डालाबेसी, भ्याकुरे खोला, चार सय बेसी, मंगलटारलगायत खण्डमा पनि बाढीपहिरोले क्षति गरेको छ । त्यही कारण राजमार्गमा यात्रा गर्दा धेरै कष्ट खेप्नुपरेको चालकहरू बताउँछन् ।गत असोज दोस्रो साताको बाढीपहिरो र डुबानबाट प्रभावितलाई तत्काल राहत उपलब्ध गराउन प्रधानमन्त्री केपी शर्मा ओलीले सरोकार निकायलाई निर्देशन दिएका छन् । प्रधानमन्त्री तथा मन्त्रिपरिषद्को कार्यालयमा शुक्रबार बसेको विपद् जोखिम न्यूनीकरण तथा व्यवस्थापन राष्ट्रिय परिषद्को बैठकपछि उनले अस्थायी आवास निर्माणको रकम कात्तिक मसान्तभित्र निकासा गरिसक्न तथा बिजुली, स्वास्थ्य, खानेपानीलगायत अवरुद्ध सेवा १५ दिनभित्र खुलाउन निर्देशन दिएका छन् ।क्षतिको विस्तृत मूल्यांकन छिट्टै गरेर पुनर्निर्माणमा अपुग हुने रकम जुटाउन दातृ निकाय वा विदेशी सरकारको सहभागितामा सम्मेलन गर्न पनि प्रधानमन्त्री ओलीले निर्देशन दिए ।"
"एससीओमा सहकार्य, सार्कमा पानी बाराबार","(काठमाडौं)भातीय वायु सेनाको विमानबाट विदेशमन्त्री एस जयशंकर मंगलबार बिहान पाकिस्तानको राजधानी इस्लामाबाद उत्रिए । दुई देशबीच लामो समयदेखि कायम तनावकै बीच भारतीय विदेशमन्त्रीबाट पाकिस्तानको भ्रमण भएको हो । भ्रमणको उद्देश्य द्विपक्षीय नभई क्षेत्रीय संगठनको बैठकमा सहभागिता मात्र रहेको भारतीय विदेशमन्त्री जयशंकरले इस्लामाबाद उड्नुअघि नै जनाउ दिएका थिए । यो भ्रमणमा कुनै पनि द्विपक्षीय विषयमा कुराकानी हुँदैन, नयाँदिल्लीबाट इस्लामाबाद उड्नुअघि जयशंकरले भनेका थिए । पाकिस्तानले सांघाई कोअपरेसन अर्गनाइजेसन (एससीओ) को २३ औं बैठकको आयोजना गर्यो । जसमा एससीओअन्तर्गत रहेका देशका सरकार प्रमुख वा प्रधानमन्त्री तहको बैठक भए पनि भारतका तर्फबाट विदेशमन्त्री जयंशकर उपस्थित भए । बैठकमा एससीओका सदस्य मुलुकबाट चीनका प्रधानमन्त्री ली छयाङ, बेलारुसका प्रधानमन्त्री रोमन गोलोभचेन्को, काजाकिस्तानका प्रधानमन्त्री ओल्जास बेक्तेनोभ, रुसका प्रधानमन्त्री मिखाइल मिसुस्टिन, ताजकिस्तानका प्रधानमन्त्री कोहिर रासुल्जोडा, उज्वेकिस्तानका प्रधानमन्त्री अब्दुल्लाह अरिपोभ, किर्गिस्तानको मन्त्रिपरिषद्का अध्यक्ष अकिल्बेक जापारोभ र इरानका उपराष्ट्रपति मोहम्मद रेजा अरेफ पाकिस्तान पुगेका थिए । साथमा पाकिस्तानका प्रधानमन्त्री सेहबाज सरिफ सहभागी रहे ।पाकिस्तानले बैठकमा सहभागी हुनका लागि भारतीय प्रधानमन्त्री नरेन्द्र मोदीलाई निमन्त्रणा गरे पनि विदेशमन्त्री जयंशकर उपस्थित भएका हुन् । मोदी २०१५ डिसेम्बरमा अफगानिस्तान भ्रमण सकेर आकस्मिक रूपमा काबुलबाट लाहोरमा उत्रिएका थिए । मोदी त्यस बेला पाकिस्तानका तात्कालीन प्रधानमन्त्री नवाज सरिफको लाहोरस्थित घरमै पुगेका थिए । मोदीको लाहोर सयरलाई द्विपक्षीय र क्षेत्रीय सहकार्यका लागि सकारात्मक पहलका रूपमा विश्लेषण गरिएको थियो । तर त्यसयता दुई मुलुकबीचको सम्बन्ध झनै तनावपूर्ण रह्यो । सन् २०१६ मा जम्मुकश्मीरको उरीस्थित भारतीय सेनाको ब्रिगेड मुख्यालयमा आतंकवादी हमला भएपछि त दुई देशबीच कूटनीतिक सम्बन्ध नै अवरुद्ध भयो । सात वर्षसम्म दुवै देशबाट उच्चस्तरीय राजनीतिक भ्रमण भएन । सन् २०२३ मा गोवामा भएको एससीओको विदेशमन्त्रीस्तरीय बैठकमा सहभागी हुन पाकिस्तानी विदेशमन्त्री बिलवाल भुट्टो आएका थिए । उक्त भ्रमण १२ वर्षपछि पाकिस्तानबाट भारतमा भएको पहिलो उच्च तहको भ्रमण थियो । उक्त अवसरमा पाकिस्तानका विदेशमन्त्रीले पनि अहिले जयशंकरले भनेजस्तै भारतमा द्विपक्षीय कुराकानीका लागि नभई एससीओमा मात्र सहभागी हुनका लागि आएको प्रस्ट्याएका थिए । उनको भनाइ थियो, यो मेरो भ्रमण भारतको गोवामा हुन लागेको परराष्ट्रमन्त्रीस्तरीय बैठकका लागि हो । यो विशुद्ध बहुपक्षीय कूटनीतिमा मात्र केन्द्रित हुनेछ ।सन् १९४७ मा ब्रिटिस शासनबाट मुक्त भएपछि दुई मुलुकमा विभाजन भएदेखि नै भारत र पाकिस्तानबीचमा शत्रुताको व्यवहार रहँदै आएको छ । बेलाबेलामा आइसब्रेक भई दुई देशबीचको सम्बन्ध सुध्रन खोज्दा कुनै न कुनै घटनाले पुनः द्वन्द्व निम्तने गरेको छ । जसको सिधै असर भारत र पाकिस्तानबीचको सम्बन्धमा मात्र नभई दक्षिण एसियाली क्षेत्रमै परिरहेको छ । भारत र पाकिस्तानको द्वन्द्वका बाबजुत पनि एससीओको बैठक भने निरन्तर भइरहेका छन्, एससीओको शिखर सम्मेलन भइरहेका छन् । यी दुई मुलुकबीचको द्वन्द्वले यसलाई केही असर गरेको देखिँदैन ।भारत र पाकिस्तानबीचको द्वन्द्वले अर्कोतर्फ दक्षिण एसियाली क्षेत्रीय सहयोग संगठन (सार्क) मा भने ठूलो असर पारेको छ । सार्कको शिखर सम्मेलन होस् या विदेशमन्त्रीस्तरीय बैठक लामो समयदेखि हुन सकिरहेको छैन । सन् २०१४ मा नेपालमा १८ औं शिखर सम्मेलन भएयता सार्क निष्क्रिय जस्तै छ । भारत र पाकिस्तानबीचको द्वन्द्वका कारण २०१६ नोभेम्बरमा पाकिस्तानमा हुने भनिएको १९ औं सार्क शिखर सम्मेलन अझै हुन सकेको छैन । सन् १९८५ मा स्थापना भएको सार्क यी दुई मुलुकबीचको तनावकै कारण कोमा मा छ । सार्कमा एकअर्काको मुखसमेत हेर्न नचाहने भारत र पाकिस्तानले एससीओमा भने किन सहकार्य गर्दै अघि बढिरहेका छन् भन्ने मुख्य सवाल हो ।भूराजनीतिक मामिलाका जानकार सन्तोष शर्मा पौड्याल भारतले सार्कलाई बाइपास गर्ने र एससीओलाई गर्न नसक्नुको कारण उक्त संगठन नयाँदिल्लीका लागि पनि उत्तिकै महत्त्वपूर्ण भएको मान्छन् । एससीओ भारतका लागि पनि महत्त्वपूर्ण छ । भारतले निहुँ खोजेर एससीओलाई खासै केही फरक पर्दैन । सार्कमा त उसको मुख्य भूमिका छ । सार्कमा भारतले कन्ट्रोल गर्न सक्छ । तर एससीओमा भारतको कन्ट्रोल छैन । भारतबिना पनि एससीओको आफ्नै चासो थियो, छ र भविष्यमा पनि रहनेछ, शर्मा भन्छन् । भारतले सुरुवातदेखि नै सार्कमा सहज महसुस नगरिरहेको र आफूविरुद्ध दक्षिण एसियाली मुलुकहरू मिलेर समूह बनाएको भन्ने सोचेको उनी मान्छन् । सन् २०१९ को निर्वाचनको आफ्नो घोषणा पत्रमा भारतीय जनता पार्टीले बीबीआईएन र बिमस्टेकको बारेमा उल्लेख गरे पनि सार्कको नाम उल्लेख गरेको थिएन, शर्मा थप्छन्, भाजपा सरकारमा आएपछि सार्कभन्दा बढी बिमस्टेकतिर अघि बढ्यो । एससीओलाई क्षेत्रीय संगठन भने पनि त्योभन्दा अझ ठूलो छ ।एससीओ संगठनमा अहिले १० सदस्य राष्ट्र छन् । चीन, भारत, काजकिस्तान, किर्गिस्तान, रुस, पाकिस्तान, ताजकिस्तान र उज्वेकिस्तान हुन् । इरानले सन् २०२३ र बेलारुसले सन् २०२४ मा नयाँ सदस्यता पाएका हुन् । तर अफगानिस्तान र मंगोलियाले सदस्यताका लागि आवेदन दिए पनि पाएनन् । यी दुई मुलुक पर्यवेक्षकमै सीमित छन् । नेपाल पनि एससीओको डायलग पार्टनर हो । नेपालसहित श्रीलंका, टर्की, कम्बोडिया, बहराइन, इजिप्ट, साउदी अरब, अजरबैजान, श्रीलंका, अर्मेनिया, कुवेत, माल्दिभ्स, म्यानमार र यूएई डायलग पार्टनर हुन् । नेपालले पर्यवेक्षकमा जान चाहे पनि पाउन सकेको छैन ।एससीओ अहिले विश्वमै एउटा महत्त्वपूर्ण र शक्तिशाली अन्तरसरकारी संस्था हो । यो २००१ जुनमा चीनको सांघाईमा गठन गरिएको थियो । एससीओ मुख्यतः क्षेत्रीय सुरक्षा मुद्दाहरू, क्षेत्रीय आतंकवाद, जातीय पृथकतावाद र धार्मिक अतिवादविरुद्धको लडाइँमा केन्द्रित हुने उल्लेख गर्दै गठन भएको थियो । एससीओका प्राथमिकताहरूमा क्षेत्रीय विकास पनि समावेश रहेको उल्लेख छ । सुरुवातदेखि नै उक्त संगठनलाई सुरक्षा सहकार्यमा जोड दिँदै पश्चिमा नेतृत्वमा रहेको विश्व व्यवस्थाविरुद्ध वैकल्पिक शक्तिका रूपमा अघि बढाइएको हो । जुन अहिले बढ्दै र बलियो हुँदै अघि बढिरहेको छ ।एससीओलाई मुख्यतः चीनको नेतृत्वमा ऊनिकट सदस्य मुलुकहरूको क्लब पनि भनिन्छ । इरान र बेलारुस पनि थपिएपछि त चीन र रुसको निकट छिमेकीको क्लब भन्दा फरक पर्दैन । चिनियाँ र रुसीहरूको निकट मित्रसँग भारत एससीओमा नजिक रहेर काम गरिरहेको छ । जुन भारतका लागि रणनीतिक बाटो हुन सक्छ । चीनको क्लबका रूपमा व्याख्या गर्न थालिएको एससीओ मात्र होइन, भारत ब्रिक्स र रिकबाट पनि चिनियाँ घेरामा पर्न थालेको छ । एससीओ, ब्रिक्स र रिक (रुस, भारत र चीन) गरी तीन संगठनमा चीन बलियो देखिन्छ । चीनको बलियो अर्थतन्त्र र राष्ट्रपति सी चिनफिङले अघि सारेको बेल्ट एन्ड रोड इनिसियटिभ (बीआरआई) र अन्य विभिन्न कार्यक्रमको कारणले गर्दा ब्रिक्समा पनि चीनको बलियो पकड हुन थालेको छ ।जसमा भारत बलियो देखिन्न । एससीओमा भारत र पाकिस्तान दुवै रुस, चीनलगायतभन्दा कमजोर देखिँदा उक्त संगठनको बैठकमा सहभागी हुन भारत र पाकिस्तानका उच्च अधिकारीहरू आउजाउ गरिरहेका छन् । जुन सार्कको मामिलामा लागू हुँदैन । सन् २०१४ देखि सार्क शिखर सम्मेलन नहुँदा र सन् २०२० देखि न्युयोर्कमा संयुक्त राष्ट्रसंघको महासभाका दौरानमा साइडलाइनमा सार्क विदेशमन्त्रीस्तरीय बैठक हुन सकेको छैन ।पूर्वपरराष्ट्र सचिव मधुरमण आचार्य एससीओमा रुस र चीनजस्ता मुलुक भएको कारणले गर्दा भारतले आफ्नो उपस्थितिलाई छाड्न नचाहेको मान्छन् । भारत र पाकिस्तान तथा चीन र रुस एकै ठाउँमा भएको कारणले पनि यो संगठनको महत्त्व भएको हो । नत्र यसको महत्त्व बढी देख्दिनँ, उनले भने । भारतले सार्क प्रयोग गरेर पाकिस्तानलाई कमजोर पार्न खोजेको देखिएको आचार्यको बुझाइ छ । भारतपाकिस्तानले एससीओमा सहकार्य गरिरहे पनि सार्कमा भने पानी बाराबारकै अवस्था यथावत् छ ।"
प्रहरीले संसद्लाई दियो लामिछाने पक्राउ परेको जानकारी,"न्यायालयप्रति आशा छ ः लामिछाने पार्टी सभापति पक्राउपछि कसरी अघि बढ्ने भन्नेबारेमा रास्वपाले बैठक बसेरै औपचारिक धारणा सार्वजनिक गर्ने बताएको छ । पक्राउ गर्नुअघि नै लामिछानेले फेसबुकमा स्टाटस र भिडियो सन्देशमार्फत आफूमाथि लगाइएको आरोपको अनुसन्धानका लागि प्रहरीलाई सघाउन तयार रहेको बताएका छन् । उनले न्यायालयप्रति आशा र जनताप्रति भरोसा रहेको उल्लेख गरेका छन् । उनले कसैको राजनीति बचाउन र सरकार जोगाउन आफूलाई फसाउन राज्य नै लागेको आरोपसमेत लगाएका छन् ।आफूलाई सहकारी ठगी र संगठित अपराधको झूटा मुद्दामा राज्यले फसाउन लागेको भन्दै त्यसविरुद्धमा पार्टीका नेता तथा कार्यकर्तालाई एकजुट भएर खबरदारी गर्न पनि उनले भिडियो सन्देशमार्फत अपिल गरेका छन् । कसैको राजनीति र सरकार जोगाइदिनका लागि कसैले अन्याय भोग्न नपरोस्, विकृति, विसंगति र यो प्रहारका लागि शान्तिपूर्ण रूपमा सरकारलाई खबरदारी गर्न अपिल गर्छौं । आफ्नो बाध्यताका लागि अर्कोलाई फसाउनेलाई नजिकबाट हेर्न अपिल गर्दछु, उनले भनेका छन् ।"
प्रधानमन्त्रीविरुद्ध नाराबाजी,"काठमाडौं (कास) सहकारी ठगी र संगठित अपराधको आरोपमा अनुसन्धान गर्न रास्वपा सभापति एवं पूर्वउपप्रधान तथा गृहमन्त्री रवि लामिछाने पक्राउ परेपछि प्रधानमन्त्री केपी शर्मा ओलीविरुद्ध नाराबाजी भएको छ ।प्रहरीको केन्द्रीय अनुसन्धान ब्युरो (सीआईबी) ले शुक्रबार साँझ रास्वपा पार्टी कार्यालय वनस्थलीबाट लामिछानेलाई पक्राउ गर्ने क्रममा रास्वपा कार्यकर्ता र समर्थकले प्रधानमन्त्री ओलीविरुद्ध नाराबाजी गरेका हुन् । पक्राउ पर्नुअघि लामिछानेले संक्षिप्त सम्बोधन गरेका थिए । लगत्तै उनका समर्थकहरूले प्रधानमन्त्री ओलीविरुद्ध नाराबाजी गरेका थिए । त्यस क्रममा पुर्जीमा हस्ताक्षर गर्दै लामिछानेले कसैलाई नठगेको भन्दै आफूले सबै भ्रष्टाचारीलाई जेल हाल्ने बताएका थिए । यो हातले आज यसमा (पक्राउ पुर्जी बुझिलिएको पत्र) हस्ताक्षर गरेको छ, यही हातले कैयौं भ्रष्टाचारीलाई थुन्ने कार्यको हस्ताक्षर हो । म बाँचे भने, यिनीहरूले मलाई ज्युँदो छोडे भने यो हातले सब भ्रष्टाचारी जतिलाई जेल लानेछ ।लामिछानेलाई पक्राउ पुर्जी जारी गर्न जिल्ला प्रहरी कार्यालय कास्कीले माग गरेअनुसार शुक्रबार जिल्ला अदालतका न्यायाधीश कृष्णजंग शाहको इजलासले अनुमति दिएको हो । अदालतबाट पक्राउको अनुमति पाएपछि कास्की प्रहरीले लामिछानेलाई पक्राउ गरी पठाइदिन सीआईबी, काठमाडौं उपत्यका अपराध अनुसन्धान कार्यालय र जिल्ला प्रहरी कार्यालय काठमाडौंलाई पत्राचार गरेको थियो । लामिछानेलाई सीआईबीका एसपी होबिन्द्र बोगटी नेतृत्वको टोलीले पक्राउपछि स्थलमार्गबाट पोखरा लगिएको छ ।"
सत्तापक्षका नेतालाई झुक्याएर विपक्षी बैठकमा बोलाएको दाबी,"(काठमाडौं)प्रतिपक्ष दलको शुक्रबारको बैठकमा सरकारलाई समर्थन गरेका लोकतान्त्रिक समाजवादी र नागरिक उन्मुक्ति पार्टी सहभागी भएपछि त्यसको तरंग बालुवाटार र बूढानीलकण्ठसम्म पुगेको छ । प्रतिपक्षको बैठकलगत्तै कांग्रेस सभापति शेरबहादुर देउवाले लोसपाका अध्यक्ष महन्थ ठाकुरलाई टेलिफोन गरी चासो राखे भने प्रधानमन्त्री केपी शर्मा ओलीले पनि जानकारी लिएका थिए । लोसपा र नागरिक उन्मुक्ति नहुँदा सरकारलाई समस्या नपर्ने भए पनि उनीहरू प्रतिपक्षमा जाँदा अर्को राजनीतिक सन्देश जाने भएकाले गठबन्धनका दुई शीर्ष नेताले चासो राखेका हुन् । प्रमुख प्रतिपक्षी दल माओवादीका अध्यक्ष पुष्पकमल दाहाल आफैंले टेलिफोन गरी लोसपा अध्यक्ष ठाकुर र उन्मुक्ति अध्यक्ष रञ्जिता श्रेष्ठलाई बैठकमा बोलाएका थिए ।माओवादीले संसद् भवन नयाँ बानेश्वरमा बोलाएको बैठकमा सहभागीबारे ठाकुरले त्यहाँ गएपछि मात्र प्रतिपक्षको बैठक रहेको जानकारी पाएको देउवासँग बताएका छन् । मलाई प्रचण्ड (माओवादी अध्यक्ष दाहाल) जीले बाढीपहिरोपीडितको राहतका लागि छलफल गर्न आफैं फोन गरेर बोलाएपछि त्यहाँ गएँ ठाकुरको भनाइ उद्धृत गर्दै उनीनिकट नेताले भने, त्यहाँ प्रतिपक्षको बैठक भएको थाहा पाएपछि बीचमै निस्किएँ । ठाकुरका स्वकीय सचिव सत्येन्द्र मिश्रले दुई नेता (दाहाल र ठाकुर) बीच टेलिफोनमा कुराकानी भएपछि प्रतिपक्षको बैठकमा गएको उल्लेख गरे । प्रतिपक्ष दलको बैठक रहेछ, त्यो थाहा पाएपछि हाम्रो अध्यक्ष हिँड्नुभयो उनले भने । लोसपा नेता जितेन्द्र सोनलले सरकारलाई दिएको समर्थन कायम रहेको उल्लेख गर्दै समर्थन फिर्ताबारे पार्टीमा छलफल नभएको बताए । लोसपाबाट शरत्सिंह भण्डारी श्रम, रोजगार तथा सामाजिक सुरक्षामन्त्री छन् ।सरकारलाई समर्थन गरेको नागरिक उन्मुक्तिकी अध्यक्ष श्रेष्ठ पनि प्रतिपक्ष दलहरूको बैठकमा सहभागी भइन् । माओवादीका अध्यक्ष दाहालले समसामयिक विषयमा छलफल गर्न बोलाएपछि आफू सहभागी भएको उनले बताइन् । केही दलका नेताहरूबीच बाढीपहिरो पीडितलाई राहतलगायत विषयमा छलफल गरौं भनेर बोलाउनुभयो । म पुग्दा बैठक सकिसकेको रहेछ, उनले भनिन्, सरकारलाई हाम्रो पार्टीको समर्थन छ । अहिले दायाँबायाँ गर्ने भन्ने छैन । उन्मुक्ति संसदीय दलका नेता गंगाराम चौधरीले अध्यक्ष व्यक्तिगत हैसियतले प्रतिपक्षी दलहरूको बैठक मा गएको हुन सक्ने बताए । सरकारलाई समर्थन फिर्ता गर्नेनगर्नेबारे छलफल नै भएको छैन उनले भने । उन्मुक्ति संघीय सरकारमा मन्त्री नदिएको र सुदूरपश्चिम सरकारको मुख्यमन्त्री नपाएकामा असन्तुष्ट छ ।एकीकृत समाजवादीका वरिष्ठ उपाध्यक्ष राजेन्द्र पाण्डेले प्रतिपक्षको बैठकमा लोसपा र नागरिक उन्मुक्ति सत्तापक्षकै हैसियतमा सहभागी भएको बताए । तर हामीले उठाएका जायज मुद्दामा भावनात्मक समर्थन देखियो उनले भने । उनले सरकारमा रहेका दलहरू नै सरकारका कामप्रति असन्तुष्ट रहेकाले प्रतिपक्षको कित्तामा आउन सक्ने बताए ।प्रतिपक्ष दलहरूले प्रधानमन्त्री ओलीलाई जनताको सरोकारको विषयमा ज्ञापनपत्र बुझाउने र त्यसको जानकारी राष्ट्रपति रामचन्द्र पौडेललाई दिने निर्णय गरेका छन् । उक्त ज्ञापनपत्रको सम्बोधन नभए संसद्को विशेष अधिवेशन बोलाउन माग गर्ने तयारीसमेत गरेका छन् । सरकारले हाम्रा मागप्रति चासो राखेन भने विशेष अधिवेशन बोलाउन लगाएर संसद्मै लगेर छलफल गराउँछौं, एकीकृत समाजवादी वरिष्ठ उपाध्यक्ष पाण्डेले भने । संसद्का २५ प्रतिशत सदस्यले विशेष अधिवेशनको माग गरे सरकारले उक्त अधिवेशन बोलाउने प्रवाधान छ । प्रतिपक्षी दलहरूले ३ दलीय संयन्त्रसमेत बनाएका छन् । बैठकले एकीकृत समाजवादीबाट राजेन्द्र पाण्डे, माओवादीबाट शक्तिबहादुर बस्नेत र रास्वपाबाट शिशिर खनाल रहेको ३ दलीय संयन्त्र गठन गरेको हो । राप्रपाबाट एक जना सहभागी गराउने तयारी छ ।बैठकमा सहभागी आमजनता पार्टीका अध्यक्ष प्रभु साहले दाहालले सरकारले पार्टी फुटाउने गरी अध्यादेश ल्याउने तयारी गरेको जानकारी दिएको बताए । एकीकृत समाजवादी अध्यक्ष माधवकुमार नेपाललगायत नेताहरूले त्यस्तो अध्यादेश ल्याए प्रतिवाद गर्ने बताएका थिए । साहका अनुसार सरकारविरुद्ध मोर्चाबन्दी गर्ने तयारीमा प्रतिपक्ष दल छन् । प्रतिपक्ष दलले जनताका मुद्दालाई सशक्त रूपले उठाउँछौं उनले भने, आगामी संसद् बैठकमा साझा मोर्चा बनाउने कि भन्नेबारे छलफल हुनेछ ।"
इजरायलको आक्रमणमा मारिए हमास नेता सिनवार,"एजेन्सी (जेरुसलेम) इजरायली सेनाले दक्षिणी गाजामा गरेको आक्रमणमा हमास समूहका नेता याह्या सिनवार मारिएका छन् । हमासले एक वर्षअघि दक्षिणी इजरायलमा गरेको आक्रमणको उनी मुख्य योजनाकार भएको इजरायल, अमेरिका र यूकेले बताउँदै आएका थिए । इजरायली रक्षा बल (आईडीएफ) का अनुसार सिनवार गत बुधबार गरिएको आक्रमणमा मारिएका हुन् । सिनवार कमान्डर हुन् र उनी मारिएका छन्, आईडीएफका प्रवक्ता डानियल हगारीले बीबीसीसँग भनेका छन् । गत जुलाई ३१ मा इरानको तेहरानमा इस्माइल हानिया मारिएपछि सिनवारले हमासको नेतृत्व गर्दै आएका थिए । हमासले भने सिनवारको मृत्युबारे कुनै प्रतिक्रया जनाएको छैन ।सन् २०२३ अक्टोबर ७ मा दक्षिणी इजरायलमा गरिएको आक्रमणमा १२ सय जनाको ज्यान गएको थियो । आक्रमणपछि हमासले २ सय ५१ जनालाई बन्धक बनाएर लगेको थियो । तीमध्ये एक नेपालीसहित १ सय १ जना अझै हमासको नियन्त्रणमा छन् । इजरायली प्रधानमन्त्री बेन्जामिन नेतान्याहुले हमास नेताको मृत्युले गाजा युद्धको अन्य नभई सुरु भएको प्रतिक्रिया दिएका बीबीसीले जनाएको छ । नेतान्याहुले सेनाको प्रशंसा गर्दै अबको युद्ध अक्टोबर ७ मा बन्धक बनाइएकालाई रिहा गर्न केन्द्रित हुने बताएका छन् । अमेरिकी राष्ट्रपति जो बाइडेनले सिनवारको मृत्यु विश्वकै लागि राम्रो दिन भएको प्रतिक्रिया दिएका छन् । यो गाजामा युद्धविरामका लागि अघि बढ्ने समय हो । यो बन्धकहरूलाई घर ल्याउने समय हो । त्यसका लागि हामी तयार छौं, बाइडेनले भनेका छन् । अबु इब्राहिम भनेर चिनिने सिनवार सन् १९६२ मा गाजापट्टीको खान युनिसस्थित शरणार्थी शिविरमा जन्मिएका थिए । उनी इजरायलको सर्वाधिक खोजीको सूचीमा शीर्ष स्थानमा थिए । अक्टोबर ७ को आक्रमणका मुख्य योजनाकार सिनवार त्यसयता गाजामा देखिएका थिएनन् । इस्माइल हानिया, मोहम्मद डेफलगायतका हमास नेताहरू मारिएपछि उनी स्वाभाविक रूपमा दबाबमा थिए । ६१ वर्षीय सिनवार अधिकांश समय गाजापट्टीका सुरुङमा सुरक्षाकर्मीका साथ र हमासले बन्धक बनाएर लगिएका मानिसलाई मानव ढालका रूपमा राखेर बसेको ठानिएको थियो । तर दक्षिणी गाजामा गस्ती गरिरहेका इजारयली सेनासँग संयोगवश आमनेसामने हुँदा उनी मारिएको जनाइएको छ ।"
नेपाली महिलाका फोटो प्रदर्शनीमा,"(पर्सा) नेपाल पिक्चर लाइब्रेरीको आयोजनामा शुक्रबारदेखि वीरगन्जमा सार्वजनिक जीवनमा महिला ः महिलावादी स्मृतिको एक पहल नामक फोटो प्रदर्शनी सुरु भएको छ । वीरगन्जस्थित त्रिजुद्ध माविको प्रांगणमा सुरु भएको प्रदर्शनी आइतबारसम्म चल्नेछ । लाइब्रेरीका प्रबन्धक दिवसराजा केसीका अनुसार प्रदर्शनी वीरगन्जबाट सुरु हुँदै देशव्यापी बनाइनेछ । दृश्य अभिलेख, मौखिक इतिहास र सामुदायिक संलग्नतामार्फत नेपालको महिलावादी इतिहासलाई संरक्षण र प्रसार गर्ने प्रदर्शनीको उद्देश्य बताइएको छ । प्रदर्शनीमार्फत नेपाली महिलाका सार्वजनिक जीवनमा रहेको योगदानलाई उजागर गर्दै नेपाली समाजमा उनीहरूको ऐतिहासिक महत्त्वलाई स्थापित गर्नु हो, केसीले भने, यो देशव्यापी यात्रा विभिन्न सात क्षेत्रमा हुने प्रदर्शनी लुपहरूमा आधारित हुनेछ, जसले ग्रामीण र सहरी क्षेत्रमा महिला इतिहासको अभिलेखलाई पहुँचयोग्य र सान्दर्भिक बनाउँदै ऐक्यबद्धता निर्माण गर्न र महिलाको योगदानलाई संकलन र सम्झना गर्न साझा मञ्च प्रदान गर्नेछ ।प्रदर्शनीमा ३ सयभन्दा बढी महिलाले खिचेका ६ सयभन्दा बढी फोटोहरू राखिएका छन् । जसमा मंगलादेवी, साहना प्रधान, अष्टलक्ष्मी शाक्यजस्ता महिला नेतृहरूका भूमिगतकालीन तस्बिरसमेत समेटिएका छन् । सर्वसाधारण नेपाली महिलाको तस्बिरलाई समेत उत्तिकै ग्राह्यता दिइएको छ । प्रदर्शनीमा जनताको माझ महिला, टुकीमुनिको उज्यालो, महिलाका रचना, संसार डुल्दै, र महिलाका महिला गरी ५ विधाका फोटाहरू प्रदर्शनीमा छन् ।प्रदर्शनीसँगै विभिन्न कार्यशाला, छलफलहरू र सामुदायिक संवादहरू पनि चलाइने उल्लेख गर्दै आयोजकले यसबाट महिलावादी इतिहासको समझदारीलाई अगाडि बढाउन महत्त्वपूर्ण भूमिका खेल्ने अपेक्षा राखेको छ । पहिलो चरणमा वीरगन्जपछि जनकपुर, दोस्रो चरणमा बर्दिया, नेपालगन्ज, तेस्रो चरणमा पोखरा, बागलुङ र पाल्पा, चौथो चरणमा दाङ, रोल्पा, पाँचौं चरणमा इलाम, झापा, छैटौं चरणमा विराटनगर, धरान र भोजपुर तथा सातौं चरणमा बुटवल, भरतपुर र हेटौंडामा प्रदर्शनी आयोजना गरिने केसीले बताए । प्रदर्शनीमा २०७५ सालमा नेपाल पिक्चर लाइब्रेरीको दस्ताबेज र अभिलेख सिर्जनाको पहलबाट सुरु भएर २०८० सालमा पुस्तकको रूपमा पनि प्रकाशित भएको थियो । यो प्रदर्शनीले अहिलेसम्म काठमाडौं, भारतको नयाँदिल्ली र कोची, टर्कीको इस्तानबुल, सिंगापुर र नेदरल्यान्डको ब्रेडालगायतका विभिन्न राष्ट्रिय र अन्तर्राष्ट्रिय स्थानमा यात्रा गरिसकेको छ ।"
करिअर बनाउन फिल्म अध्ययन,"(काठमाडौं)भविष्यमा के बन्छौं भन्दा स्कुले जीवनमा धेरैजसोको जवाफ हुन्छ, डाक्टर, इन्जिनियर वा बैंकर बन्छु । विद्यार्थी कालमा फिल्मकर्मी वा कलाकार बन्ने अधिकांशको सोच नै हुँदैन । हाम्रो समाज नै फिल्म मेकिङमा भविष्य छ भन्ने ठान्दैन । अझ कतिपय त यो पेसामा लाग्नुलाई गतिलो मान्दैनन् । त्यसैले पनि फिल्म क्षेत्रमा रुचि राख्ने र यसैमा करिअरको सपना देख्नेहरू खुलेर भन्न सक्दैनन् । धनगढीमा जन्मी हुर्केकी किरण शाहीको पनि सानैदेखि अभिनयमा रुची थियो । तर खुलेर कसैलाई आफ्नो रुचिको विषयबारे बताउन सकिनन् । किनभने म भविष्यमा एक्टर बन्छुभन्दा खिसी गर्ने पो हुन् कि भनी डर लाग्थ्यो, उनी भन्छिन् । तर पनि किरणले आफ्नो लक्ष्य छोडिनन् । बरु, काठमाडौं आएर फिल्मसम्बन्धी पढाइ हुने अस्कर कलेजमा भर्ना भइन् । उनी अहिले यहाँ अभिनयसम्बन्धी कोर्स गरिरहेकी छन् । इशा सिंजालीलाई फिल्मप्रति खास लगाव थियो । सोच्थिन्, भविष्यमा म पनि कलाकार बन्छु । तर उनको यो चाहनालाई बुबाले ठाडै अस्वीकार गरिदिए । कलाकार बन्नु राम्रो हैन भन्दै बुबाले उनलाई अरु नै क्षेत्र रोज्न सुझाए । यद्यपि इशाले आफ्नो कलाकार बन्ने अठोट छोडिनन् । उनी पनि यतिबेला अभिनयसम्बन्धी कोर्स गरिरहेकी छन् । सरिक विश्वकर्माको हकमा भने किरण र इशाको जस्तो अप्ठ्यारो परेन । उनलाई बुवाले नै फिल्मप्रतिको मोह जगाइदिए । त्यसबेला सीडी प्लेयर घरमा ल्याएर फिल्म हेर्ने चलन खुब थियो । बुबाले सीडीमा फिल्महरू ल्याउँथे । फिल्म हेर्न असाध्यै मनपर्ने तर फिल्म कसरी बन्छ वा कसरी अभिनय गर्ने भन्नेमा चासो थिएन, सरिक सुनाउँछन्, काठमाडौं आएपछि मण्डला थिएटरमा नाटक सिकें । नाटक सिकिरहँदा यहीँ विषय नै पढ्न पाए हुन्थ्योजस्तो लागिरह्यो । नेपालमै फिल्म कलेज छ भन्ने थाहा पाएपछि भर्ना भए । त्यहीँ कलेज पढ्दा साथीहरूसँग मिलेर प्रोडक्सन हाउस पनि खोल्यौं, सरिकले थपे, किनभने आफ्नो अवसर आफैं सिर्जना गर्नुपर्छ भन्ने लाग्यो । कलाकारितामा औधि रुचि भए पनि किरणलाई यसमा दुई कुराप्रति सन्देह थियो । एक त, कलाकार बन्न चिटिक्क मिलेको रूपरंग हुनुपर्छ जुन आफूमा छैन भन्ने पीर । दोस्रो, नेपालमा फिल्मसम्बन्धी औपचारिक पढाइ हुने वा तालिम लिने ठाउँ छैन भन्ने लाग्थ्यो । तर, एक दिन दाइले उनको त्यो सन्देह मेटाइदिँदै भने, नेपालमा फिल्म कलेज छ, त्यही पढ ।हाम्रो समाज अलि रुढिवादीजस्तो लाग्छ, त्यसमाथि आफू झन् छोरी मान्छे, सुदूरपश्चिमकी किरण सुनाउँछिन्, त्यही समाजमा हुर्किएकाले मेरै पनि फरक सोच र दृष्टिकोण थियो । पछि फिल्म पढ्न थालेपछि त्यो बुझाइ र सोचाइमा परिवर्तन आयो । सिनेमा पढ्न थालेपछि उनले अरूको स्पेस लाई सम्मान गर्ने, अरुलाई असर नपुग्ने काम गर्ने, उदार भएर सोच्ने र हरेक कुरालाई सामान्यीकरण गर्न सिकिन् । फिल्मसम्बन्धी कोर्स गरिरहँदा अभिनय, फिल्मनिर्माण प्रक्रिया, निर्देशन, ध्वनि, प्रकाश आदि मात्र बुझिँदैन । इशा भन्छिन्, समाज र जीवनको आयमलाई पनि फरक ढंगबाट बुझ्ने मौका मिल्छ । फिल्म हेरिरहँदा हामीले कलाकारहरूलाई मात्र देख्छौं वा हेर्छौं । तर जीवनलाई हेर्ने नजर पनि फरक हुँदो रहेछ । फिल्म बुझ्नका लागि सबैभन्दा पहिले समाज बुझ्न जरुरी हुन्छ । फिल्म पढ्दा मैले समाजलाई कसरी प्रस्तुत गर्ने भन्ने कुरा सिकें, सरिक भन्छन्, पहिले मलाई कुनै पनि पात्रलाई आफ्नो मनोमानी ढंगले प्रयोग वा प्रस्तुत गर्दा हुन्छ भन्ने लाग्थ्यो, जुन गलत रहेछ । फिल्ममा दुईअढाइ घण्टाको कथा भनिरहँदा त्यहाँ पात्रहरू हुन्छन्, तिनले कुनै न कुनै समाजको प्रतिनिधित्व गरिरहेका हुन्छन् । तिनका थर, लिंग, धर्म र पृष्ठभूमि हुन्छन् । अब ती पात्रको कथा भनिरहँदा त्यहाँ भित्रको समाजलाई कसरी प्रस्तुत गर्ने भन्ने कुरा बुझुन्पर्ने रहेछ, सरिक थप्छन् । फिल्म कोर्स गरिरहँदा सरिकलाई शिक्षकहरूले सयवटा फिल्मको सूची दिएका थिए । फिल्म कसरी बनाउने भन्दा पनि कसरी हेर्ने भन्ने कुरा महत्त्वपूर्ण रहेछ । पछिल्लो समय नेपाली फिल्ममाथि जसरी बहस हुन थालेको छ, त्यो सकारात्मक ठान्छन्, यसैमा अध्ययनरतहरू । फिल्मलाई अनेक कोणबाट व्याख्या र विमर्श गर्न सकिन्छ । यद्यपि फिल्म भनेको यस्तै हुनुपर्छ, यसरी नै बनाउनुपर्छ भन्ने एउटै सर्वमान्य सूत्र भने हुँदैन । किरण भन्छिन्, फिल्मको आफ्नै सौन्दर्य हुन्छ, जसलाई मेकरले आफ्नो ढंगले प्रस्तुत गर्न पाउनुपर्छ ।इशालाई अझै पनि नेपाली फिल्म बलिउडको ह्याङओभरबाट मुक्त हुन नसकेको लाग्छ । हामी नेपालीपन बोकेको फिल्म बनाउनुपर्छ भनेर बहस त गर्छौं तर बलिउडलाई पछ्याउन पनि छाड्दैनौं, उनी भन्छिन्, बलिउडले जे गर्छ, त्यसैको सिको गरिरहेका छौं । वास्तवमै हामीलाई थाहा पनि छैन कि नेपालीपन भनेको के हो ? नेपाली एक्सन फिल्म हेर्दा त्यो नेपाली हो वा बलिउड हो भनी द्विविधा हुने उनी बताउँछिन् । नेपाली फिल्ममा कहीँकतै बलिउडको प्रभाव देखिनु त्यती अनौठो ठान्दिनन्, किरण । हाम्रो फिल्मको सुरुवात नै बलिउडसँग निकट रहेर भयो । सुरुवातमा अधिकांश कलाकार, प्राविधिक, प्रविधि सबै उतैका राखेर नेपाली फिल्म बन्थे, उनी थप्छिन्, अब हाम्रो फिल्मले बलिउडको नक्कल गर्ने भन्दा पनि आफ्नोपन खोज्नुपर्छ, अनि मात्र विश्वमाझ हाम्रो फिल्म पुग्नेछ । अन्तर्राष्ट्रिय दर्शकमाझ हाम्रा फिल्म र कन्टेन्ट पृथक र रोचक विषय हुन सक्छन् । चाहे त्यो हाम्रो वास्तुकला होस् वा रहनसहन । तुलनात्मक रूपमा पछिल्लो समय भने नेपाली फिल्मको स्तर बढेको छ । व्यावसायिक आँकडाको हिसाबले होस् वा उपलब्धिकै हिसाबले, केही आशा लाग्दा नतिजा प्राप्त भएका छन् । विश्व बजार बनाउनेदेखि विश्व प्रतिष्ठित महोत्सवहरूमा प्रतिस्पर्धा गर्नेसम्मका काम भएका छन् । किरणको निचोड छ, क्रमशः राम्रो हुँदै गएको छ । तर, जुन गतिमा हुनुपर्ने त्यो भने अझै भएको छैन ।"
"दुग्ध पदार्थ आयात खोल्न भारतको दबाब, रोकिदियो बीआईएस वितरण","(काठमाडौं)सरकारले दूध तथा दुग्ध पदार्थको आयात स्थगन गरेसँगै भारतले आयात खोल्न अनौपचारिक दबाब दिएको छ । दबाबस्वरूप तीन महिनादेखि ब्युरो अफ इन्डियन स्ट्यान्डर्ड्स (बीआईएस) वितरणमा रोक लगाएको छ । बीआईएस निर्यातलाई अनिवार्य चाहिने प्रमाणपत्र हो । तर कारणबिनै भारतले नवीकरण र नयाँ वितरणमा रोक लगाइदिएको उद्योग वाणिज्य तथा आपूर्ति मन्त्रालयले जनाएको छ । भारतले बीआईएस नवीकरण र नयाँलाई बीआईएस प्रमाणपत्र जारी नगर्दा सिमेन्ट, जुत्ता, जस्तापाता, प्लाइउड, सेनिटरी प्याडलगायत उद्योग प्रत्यक्ष समस्यामा परेका छन् । दुग्ध पदार्थ आयातमा सरकारले रोक लगाएपछि भारतको असन्तुष्टि थियो । अनौपचारिक छलफलमा आयात बन्द नगरे हुने बताउँदै आएको थियो । पछिल्लो समय उद्योग वाणिज्य तथा आपूर्तिमन्त्री दामोदर भण्डारीको भारत भ्रमणमा पनि यो विषय उठ्यो, मन्त्रालयका एक अधिकारीले भने, भारतीय उद्योगमन्त्री पीयूष गोयलले समेत चासो राखेका थिए । तर किसानको हितसँग जोडिएको विषय भएकाले औपचारिक रूपमै उसले दबाब नदिए पनि बीआईएस रोकेको आशंका छ । भारतको यो कदमले सबैभन्दा समस्या सिमेन्ट उद्योगलाई परेको छ । पछिल्लो समय मुलुक सिमेन्ट उत्पादनमा आत्मनिर्भर भएको छ । केही सिमेन्ट उद्योगले आफ्ना उत्पादन भारतमा समेत निर्यात गर्दै आएका छन् । भन्सार विभागका अनुसार गत आर्थिक वर्षमा भारतमा क्लिंकर र सिमेन्ट गरी ३ अर्ब ८५ करोडको निर्यात भएको थियो । तर भारतले बीआर्ईएस रोकेपछि निर्यातमा समस्या भएको छ ।दुग्ध विकास संस्थान (डीडीसी) र डेरी उद्योगमा अर्बौं रुपैयाँको धूलो दूध र बटर मौज्दात रहेपछि कृषि तथा पशुपन्छी विकास मन्त्रालयले ०८० फागुनमा आयात स्थगन गर्ने निर्णय गरेको थियो । फागुन ३ मा खाद्य, प्रविधि तथा गुण नियन्त्रण विभागलाई पत्र पठाएर अर्को निर्णय नभएसम्म आयात परमिट जारी नगर्न भनेको थियो । खाद्यवस्तु सिधै आयात गर्न मिल्दैन । खाद्य स्वच्छताका आधारमा खानयोग्य भएनभएको आयात परमिट खाद्य प्रविधि तथा गुण नियन्त्रण विभागले जारी गर्छ । मन्त्रालयको निर्णयसँगै आयात परमिट बन्द भएको विभागले जनाएको छ ।दुग्ध पदार्थको मौज्दात र किसानले भुक्तानी नपाएको विषयलाई सम्बोधन गर्न दूध तथा दुग्ध उत्पादनको सेफगार्ड्स, एन्टी डम्पिङ तथा काउन्टरभेलिङ सम्बन्धमा अध्ययन गर्न उद्योग, वाणिज्य तथा आपूर्ति मन्त्रालयमा अनुरोध भएको छ, पत्रमा भनिएको छ, हाल देखिएको समस्याको अस्थायी समाधानका लागि दूध तथा दुग्ध पदार्थ आयात गर्न अर्को निर्णय नभएसम्मका लागि स्थगित गर्ने विभागीय मन्त्रीस्तरको निर्णय भएको छ ।सरकारले चिल्लो हटाइएको दूध (स्किम्ड मिल्क), चिनी वा अन्य गुलियो पदार्थ नहालिएको, नौनी (बटर) र घिउको पैठारीमा पूर्ण रोक लगाएको छ । छुर्पी, प्रशोधित, भुजुरी वा धूलो नपारेको चिज, भुजुरी पारेको वा धूलो पारेको सबै प्रकारका चिजलगायत पैठारीमा पूर्ण रोक लागेको छ । जानकारका अनुसार नेपालमा भारतीय कम्पनी अमुलको उत्पादनको ठूलो बजार छ । वार्षिक करोडौं रुपैयाँको दूग्धजन्य पदार्थ आयात हुन्छ । यसको उत्पादन पाँचतारे होटलसम्म बिक्री हुन्छ ।भारत मात्रै नभई चीन, स्पेन, डेनमार्क, फ्रान्स, जर्मन, इटालीलगायत मुलुकबाट पनि दुग्ध पदार्थ आयात हुन्छ । भारतबाट भने सबैभन्दा बढी अमुलको उत्पादन आउँछ । अमुल उत्पादनको निर्यात रोकिएपछि भारतले अनौपचारिक दबाब दिन सुरु गरेको हो । विगतका कृषिमन्त्री चक्रपाणि खनाल (बलदेव) ले पनि मौखिक रूपमा आयात रोक्न आदेश दिएका थिए । त्यसपछि तत्कालीन कृषिमन्त्री घनश्याम भुसालले पनि दूध तथा दुग्ध पदार्थ रोक्न आदेश दिएका थिए । केही महिनाका लागि रोकिए पनि फेरि खुला भएको थियो । पछिल्लो समय तत्कालीन कृषिमन्त्री बेदुराम भुसालले दुग्ध पदार्थ आयात रोक्ने निर्णय गरेका थिए । उक्त निर्णयले किसान र डेरी उद्योगीले केही राहत पाएका थिए ।सरकारले किसानको हित सम्झेर आयात रोक्ने निर्णय गर्यो । आयात रोक्ने निर्णय नभएको भए अहिले पनि किसानको भुक्तानी अर्बौं रुपैयाँ बाँकी हुन्थ्यो । धेरै डेरी उद्योगीसँगै किसान पनि पलायन हुने अवस्थामा पुगेका थिए, एक डेरी उद्योगीले भने, आयात नहुँदा मौज्दातमा रहेको धूलो दूध र बटर बिक्री भएको छ, यसले केही हदसम्म किसानको भुक्तानी सहज बनाएको छ । जुत्ता उत्पादक संघ नेपालका अध्यक्ष रुद्र न्यौपानेले पनि भारतले बीआईएस वितरणमा रोक लगाएको बताए । जुत्ता निर्यात गर्न खोज्दा बीआईएस अनिवार्य खोज्छ, त्यो नभए निर्यात हुँदैन । तर बीआईएस प्रमाणपत्र पनि दिँदैन, अध्यक्ष न्यौपानेले भने, भारतले अघोषित रूपमा बीआईएस बिक्री रोकेको छ । उद्योगी व्यवसायीले पटकपटक पहल गर्दासमेत यो विषयको सुनुवाइ हुन नसकेको उनले बताए । व्यवसायी र उद्योगीमन्त्रीबाट पनि पहल भएको छ तर के कारण हो, भारतले बीआईएस दिन चाहेको छैन, उनले भने । भारतले बीआईएस वितरणमा रोक लगाएको उद्योग मन्त्रालयका प्रवक्ता बाबुराम अधिकारीले पनि पुष्टि गरे । तर रोकिएको सन्दर्भमा औपचारिक जानकारी नपाएको उनको भनाइ छ ।"
चुनौती रहे पनि अर्थतन्त्रमा सुधार भएको अर्थ मन्त्रालयको दाबी,"अन्तर्राष्ट्रिय स्वतन्त्र विज्ञ संस्थाबाट नेपालको सार्वभौम साख मूल्यांकन (क्रेडिट रेटिङ) को कार्य अगाडि बढाई प्रतिवेदन प्राप्त गर्ने चरणमा रहेको पनि अर्थ मन्त्रालयले बताएको छ । नयाँ बिमा नियमावली, ०८१ तर्जुमा गरी मन्त्रिपरिषद्मा पेस गरिएको छ । साना तथा मझौला संगठित संस्थाको धितोपत्र निष्कासन तथा कारोबारसम्बन्धी नियमावली, ०८१ मन्त्रिपरिषद्मा पेस गरिएको छ, अर्थ मन्त्रालयले भनेको छ, आन्तरिक राजस्व परिचालन रणनीति ०८१, स्वीकृत गरी कार्यान्वयनमा ल्याइएको छ । भन्सार मूल्यांकनलाई यथार्थ कारोबार मूल्यमा आधारित बनाउन रणनीति तयार गरी लागू गरिएको छ ।भन्सार महसुल नियमावली, ०८१ तर्जुमा गरी मन्त्रिपरिषद्मा पेस गरिएको छ । यसबाट भन्सार प्रक्रिया थप सरलीकृत हुने मन्त्रालयको दाबी छ । सार्वजनिक संस्थानमा ऋण तथा लगानीसम्बन्धी नीति तर्जुमा गरी मन्त्रिपरिषद्मा पेस गरिएको छ । आन्तरिक ऋण निष्कासन तथा व्यवस्थापन कार्यविधि तयार गरी कार्यान्वयनमा ल्याइएको छ, विज्ञप्तिमा भनिएको छ, आर्थिक कार्यविधि तथा वित्तीय उत्तरदायित्व ऐन, ०७६ को संशोधन विधेयक संघीय संसद्मा पेस गरिएको छ ।तातोपानी भन्सार कार्यालयमा लगेज तथा भेहिकल स्क्यानर मेसिनको प्रयोग सुरु तथा वीरगन्ज भन्सार कार्यालय, भैरहवा भन्सार कार्यालय र नेपालगन्ज भन्सार कार्यालयमा ल्याव मोड्युल सुरु गरिएको छ । भन्सार प्रज्ञापन पत्रको मुख्यमुख्य चरणको जानकारी निकासी तथा पैठारीकर्तालाई ईमेलमार्फत जानकारी गराउने प्रणाली सुरु गरिएको पनि विज्ञप्तिमा उल्लेख छ ।नागरिक बचतपत्र र वैदेशिक रोजगार बचतपत्रको अभौतिकीकरण गरिएको छ । आन्तरिक नियन्त्रण प्रणाली दिग्दर्शन ०८१ तर्जुमा गरी स्वीकृतिका लागि नेपाल सरकार (मन्त्रिपरिषद्) मा पेस भएको छ । हस्तान्तरण मूल्यसम्बन्धी निर्देशिका ०८, तर्जुमा गरी कार्यान्वयनमा ल्याइएको मन्त्रालयले जनाएको छ ।वार्षिक २५ करोड रुपैयाँभन्दा बढीको कारोबार गर्ने ४ सयभन्दा बढी करदाताको कारोबारलाई केन्द्रीय बीजक अनुगमन प्रणालीमा आबद्ध गरिएको छ । अन्तःशुल्क चुहावट नियन्त्रणका लागि मदिरा, बियर, चुरोट, सूर्तीजन्य वस्तु, इनर्जी ड्रिंक्स र जुसको व्यावसायिक उत्पादन गर्ने एक सयभन्दा बढी उद्योग प्रतिष्ठानको स्थलगत निरीक्षण तथा अनुगमन गरिएको विज्ञप्तिमा उल्लेख छ ।बहुवर्षीय ठेक्का प्रक्रियालाई थप व्यवस्थित र कार्यान्वयनयोग्य बनाउन पहल गरिएको छ । योजनाहरूको प्राथमिकीकरण गरी बजेट विनियोजन तथा कार्यान्वयनलाई थप प्रभावकारी बनाउने कार्य भएको छ, अर्थले भनेको छ, दोस्रो वित्तीय क्षेत्र रणनीति निर्माणको कार्य प्रारम्भ गरिएको छ । विकास सहायतासम्बन्धी नयाँ नीति तर्जुमाको कार्य भइरहेको छ । नयाँ बजेट तर्जुमा दिग्दर्शन तर्जुमा गरी कार्यान्वयनमा ल्याइएको छ ।"
शरद्कालीन हिमाल आरोहणलाई ६९ देशका विदेशी नेपालमा,"(काठमाडौं) यस वर्षको शरद्कालीन हिमाल आरोहणका लागि ६९ देशका ८ सय ३९ जना विदेशी नेपाल आइपुगेका छन् । बुधबारसम्म सगरमाथाबाहेक ३७ वटा हिमाल आरोहणका लागि ६९ वटा देशका आरोही नेपालमा आइसकेको पर्यटन विभागले जनाएको छ । यसपटक ८ हजार मिटरभन्दा अग्ला हिमालमा मनास्लु, धौलागिरि, मकालु र चोयूमा ३१ वटा आरोहण दलले अनुमति लिएका छन् । यी चारबाहेक अरू सबै साना हिमाल छन् । यस पटक १ सय ११ वटा आरोहण दल पूर्वमा दार्चुलाको अपी हिमालदेखि पूर्वमा मकालु हिमालसम्म आरोहणमा गएको विभागले जनाएको छ । यसमा नेपालीसहित ६ सय ६८ पुरुष र २ सय २ महिला आरोही छन् । यसपटक नेपालका २ महिला र २९ पुरुष पनि शरद्कालीन हिमाल आरोहणमा गएका छन् । विभागले आरोहीहरूलाई जारी गरेको अनुमतिबाट ६ करोड ३५ लाख सलामी दस्तुर संकलन गरिसकेको जनाएको छ । यसपटक सबैभन्दा धेरै आरोही संयुक्त राज्य अमेरिकाबाट ७३, चीनबाट ७२, फ्रान्सबाट ६९, रसियाबाट ६१, जर्मनीबाट ५६, चेक रिपब्लिकबाट ४७, जापानबाट ४५, बेलायतबाट ४२, स्पेनबाट ३८, स्विजरल्यान्डबाट ३६ र भारतबाट १५ जना आएका छन् । यीबाहेक अरु ५९ मुलुकहरूबाट पनि आरोही नेपाल आएका छन् । गत वर्षको शरद्कालीन हिमाल आरोहणमा ५२ वटा हिमालका लागि २ सय ६० महिला र १ हजार ६६ पुरुष गरी १३ सय २६ जनाले आरोहण अनुमति लिएका थिए । यीबाट विभागले ७ करोड ८४ लाख सलामी दस्तुर संकलन गरेको थियो । यस वर्षको सिजन नसकिँदै धवलागिरि हिमालमा ५ जना रुसी आरोहीको मृत्यु भएको छ । गत वर्षको शरद्याममा धौलागिरि र सारीबुङ हिमालमा दुई विदेशी आरोहीको मृत्यु भएको थियो, जसमा धवलागिरि हिमालमा एक ३७ वर्षीया रुसी महिला आरोही र सारीबुङमा बेलायती ४५ वर्षीय आरोहीको मृत्यु भएको थियो । नेपालले सगरमाथासहित ४ सय ४ वटा हिमाल आरोहणका लागि खुला गरेको छ । त्यसमध्ये ५१ वटामा अझैसम्म आरोहण हुन सकेको छैन । नेपालले वर्षमा वसन्त, शरद् र हिउँदयाम गरी तीन सिजन हिमाल आरोहण खुला गर्छ ।"
लुक्ला हिँडेका पर्यटकका लागि तोकियो खुम्बु जाने गाडी भाडा,"(सोलुखुम्बु) मौसम खराबीका कारण लुक्लामा जहाज चल्न नसकेपछि विदेशी पर्यटक वैकल्पिक स्थलमार्ग प्रयोग गरी खुम्बु जान थालेसँगै स्थानीय तहले गाडी भाडा निर्धारण गरेको छ । यातायात व्यवसायीले पर्यटकमार्फत मनोमानी भाडा उठाउन थालेको गुनासो बढेसँगै खुम्बु क्षेत्र भ्रमण गर्न आउनेका लागि खुम्बु पासाङल्हामु गाउँपालिकाले भाडादर तोकिदिएको हो । गाउँपालिकाले सदरमुकाम सल्लेरीबाट टाक्सिन्दु हुँदै जुभिङ तथा जुभिङबाट थामडाँडासम्मका लागि भाडादर तोकेको छ । गाउँपालिकाले पर्यटकलाई सल्लेरीदेखि जुभिङ दूधकोशीसम्मको १ हजार ३ सय रुपैयाँ र जुभिङदेखि थामडाँडासम्मका लागि १ हजार २ सय रुपैयाँ भाडादर कायम गरेको गाउँपालिकाका प्रवक्ता ल्हाक्पाछिरि शेर्पाले बताए । यससँगै सल्लेरीदेखि थामडाँडासम्मका लागि प्रतियात्रु २ हजार ५ सय भाडा कायम गरिएको छ । दूधकोशी नदीमा पक्की पुल नबनिसकेकाले पल्टी गरेर गाडी सेवा सञ्चालन भइरहेको छ । यात्रु ओसार्नका लागि कोशी वारि र पारि छुट्टाछुट्टै गाडी तैनाथ गरिएको छ । रिजर्भका लागि भने जुभिङदेखि थामडाँडासम्म १५ हजार रुपैयाँ भाडादर कायम गरिएको प्रवक्ता शेर्पाले जनाए । यसअघि सल्लेरीदेखि थामडाँडासम्म व्यवसायीले ४ हजारसम्म भाडा असुल्ने गरेका थिए । गाउँपालिकाले क्यु सिस्टम तोक्ने, कृत्रिम अभाव सिर्जना गर्ने, कुनै पनि बहानामा महँगो भाडादर कायम गर्नेलगायत कार्य गर्न निषेध गरेको छ । निर्धारित स्टेसनमा काउन्टर स्थापना गरी यात्रुलाई सहजता दिलाउन पनि पालिकाले जारी गरेको सूचनामा भनिएको छ । गन्तव्यमा नपुगी यात्रु ओराल्न नपाइने, मौसम प्रतिकूल भएको समयमा बेलुका नौ बजेदेखि बिहान ५ बजेसम्म सवारीसाधन चलाउन नपाइने, खुम्बु क्षेत्र प्रवेश गर्ने सवारीसाधनले खरिखोला र पैयाँ प्रहरी चौकीमा इन्ट्री गराउन पनि पालिकाले भनेको छ । उडान प्रभावित भएका कारण अहिले सगरमाथा क्षेत्र भ्रमणका लागि आउने पर्यटक मन्थली विमानस्थलमा अलपत्र परेका छन् । कतिपय पर्यटक भने स्थलमार्गबाट सल्लेरी हुँदै लुक्ला गइरहेका छन् ।"
अर्थ संक्षेप,"बजारमा सामसङ ग्यालेक्सी एस२४ एफईकाठमाडौं (कास) सामसङ नेपालले बजारमा ग्यालेक्सी एआई इकोसिस्टम भएको ग्यालेक्सी एस२४ एफईको सार्वजनिक गरेको छ । ग्यालेक्सी एस२४ एफईमा एआईआधारित प्रोभिजुअल इन्जिन र ग्यालेक्सी एआईको फोटो असिस्टको प्रयोग छ । यसले प्रयोगकर्तालाई रचनात्मकता प्रदर्शन गर्ने क्षमता दिने सामसङले जनाएको छ । ग्यालेक्सी एस२४ एफईमा ६७ इन्चको डायनामिक एमोलेड डिस्प्ले, ४७०० एमएएच ब्याट्री र एक्सिनो २४००इ सिरिज चिपसेट छ । यो गेमिङका लागि उपयुक्त हुने सामसङको दाबी छ । ग्यालेक्सी एस२४ एफई नीलो र ग्रेफाइट रङहरूमा उपलब्ध छ । नेपाली बजारमा यसको मूल्य ९४ हजार ९ सय ९९ रुपैयाँबाट सुरु हुने कम्पनीले जनाएको छ । यसमा कम्पनीले फाइनान्स सुविधासमेत उपलब्ध गराएको छ । ग्राहकले उक्त नयाँ स्मार्टफोनलाई शून्य प्रतिशत ब्याजदरमा ईएमआईमा खरिद गर्न सकिने कम्पनीले जारी गरेको विज्ञप्तिमा उल्लेख छ । प्रधानमन्त्री दैवी प्रकोप उद्धार कोषमा सिद्धार्थ बैंकको २५ लाख काठमाडौं (कास) सिद्घार्थ बैंकले प्रधानमन्त्री दैवी प्रकोप उद्वार कोषमा २५ लाख रुपैयाँ सहयोग प्रदान गरेको छ । गत असोज १० देखि १२ सम्म परेको अविरल झरीका कारण आएको बाढी र पहिरोबाट परेको क्षतिमा राहत दिन बैंकले उक्त सहयोग गरेको बताएको छ । विभिन्न समयमा प्राकृतिक प्रकोपमा परेका पीडितहरूको उद्धार र पुनःस्थापनाका लागि सामाजिक उत्तरदायित्वअन्तर्गत सहयोग गर्दै आएको बैंकले जानकारी दिएको छ ।"
विस्तृत मर्मतको ३४ औं दिनमा वाइडबडी ग्राउन्डेड,"काठमाडौं (कास) इटालीबाट विस्तृत मर्मत (सीचेक) गरेर ३४ दिनअघि ल्याइएको नेपाल वायुसेवा निगमको वाइडबडी अन्नपूर्ण दायाँ इन्जिनमा खराबी देखिएपछि ग्राउन्डेड भएको छ । उडानमा रहेको एक मात्र वाइडबडी बिग्रिएपछि निगमले तालिकामा राखेका कतारको दोहा, जापानको नारिता र भारतको दिल्लीलगायतका उडान समयमै नहुँदा सयौं यात्रुको बिचल्ली भएको छ ।त्रिभुवन अन्तर्राष्ट्रिय विमानस्थलका अनुसार शुक्रबार दिउँसो साढे १ बजे वाइडबडी विमानबाट दिल्ली उड्नुपर्ने यात्रु राति साढे ९ बजेसम्म पनि जहाजको प्रतीक्षामा थिए । त्यस्तै २ बजे मुम्बई उड्नुपर्ने यात्रु ७ घण्टादेखि जहाजको प्रतीक्षामा थिए । निगमले शुक्रबारका लागि जारी गरेको तालिकामा जहाज शुक्रबार राति साढे १० बजे काठमाडौंबाट जापानको नारिता उड्नुपर्ने थियो । तर अन्तिम सयममा यो उडान रद्द भयो । निगमको वाणिज्य विभागका एक अधिकृतका अनुसार बिहीबार रातिको काठमाडौंदोहा र शुक्रबारको काठमाडौंनारिता उडानका लागि दुईतर्फी १ हजार ११ यात्रुले टिकट लिएका थिए । यी दुवै उडान समयमा नभएपछि निगमले केही यात्रुलाई अरू वायुसेवाबाट पठाएको थियो भने केहीलाई होटलमा राखेको छ ।निगमका प्राविधिक प्रवक्ता मनोजकुमार साहका अनुसार वाइडबडीको दायाँ इन्जिनले इन्जिन आयल अत्यधिक खपत गरेको देखिएपछि बिहीबार राति दोहाको उडान रद्द गरिएको थियो । इन्जिन बिग्रिएको हुन सक्ने भएकाले जहाजलाई बिहीबार रातिको दोहा उडानमा नपठाई काठमाडौंमै रोकिएको छ, उनले भने, यसका लागि आवश्यक पर्ने उपकरण तत्काल जगेडा छैन ।"
भुटानले चाहेजस्तै नतिजा,"(काठमाडौं)खेल सकिएको मात्र के थियो, भुटानी खेलाडीले यसरी खुसीयाली मनाए कि मानौं टिमले कुनै उपाधि नै जितेको थियो । तर, त्यस्तो थिएन । भुटानले नेपाललाई साफ महिला च्याम्पियनसिपको लिग चरणको खेलमा शुक्रबार गोलरहित बराबरीमै रोकेको मात्र हो । यो यस्तो नतिजा बन्यो, जसले नेपालको सेमिफाइनल हुँदै फाइनल पुग्ने बाटोलाई कठिन बनाउन सक्छ । भुटानसामु भने अब समूह जित्ने महत्त्वाकांक्षी बाटो तयार भएको छ । निश्चित छ, नेपालको हकमा यो नतिजालाई अहिलेसम्मकै एउटा खराब मान्न सकिन्छ । हामीले जस्तो नतिजा चाहेका थियौं, त्यही प्राप्त भएको छ, भुटानी प्रशिक्षक निकोला डेमिनले भनिन् । भुटानले योजनाअनुसार नै त्यस्तो रक्षात्मक खेल रणनीति तेर्स्याएको थियो, जसलाई भेद गर्न नेपालले सक्दै सकेन । र, यो भुटानी फुटबलले पछिल्लो समय तय गरेको त्यस्तो बाटोको सूचक पनि रह्यो, जसलाई मज्जाले प्रगति भन्न सकिन्छ । भुटानी फुटबल सही दिशामै अग्रसर छ, डेमिनले थपिन्, त्यसैले हामी खुसी पनि छौं । अस्ट्रेलियाली मूलका इंग्लिस प्रशिक्षक डेमिनका अनुसार सागको पछिल्लो संस्करण र अहिले खेलेको टिम लगभग उही हो । तर, अहिले त्यही टिमले नेपाललाई बराबरीमा रोक्न सक्ने भएको छ । यसको कारण हो, भुटानी खेलाडी मानसिक रूपमा बलिया भएका छन् । उनको निचोड थियो, हाम्रो त उद्देश्य नै फाइनल पुग्नु हो, यसका लागि समूह जित्नु सबैभन्दा राम्रो विकल्प हुनेछ ।स्वाभाविक रूपमा नेपाली टिमका प्रशिक्षक राजेन्द्र तामाङ निराश रहे । उनी आफ्ना खेलाडीको आलोचना गर्न पनि पछाडि परेनन् । उनको भनाइ थियो, हाम्रा खेलाडीले केही आत्तिएर खेले । गोल गर्न नै हतार गरे । टिममा नेतृत्वको ठ्याक्कै कमी देखियो । विशेषतः मध्यपंक्तिमा समस्या रह्यो । उनी के मान्छन् भने नेपालका लागि केही पनि बिग्रेको छैन, यो त एक खराब खेलमात्रै रह्यो । अब लिग चरणका दुई खेलमा राम्रो गर्नुपर्नेछ । यस नतिजासँगै नेपालले प्रतियोगिताको इतिहासमै अहिलेसम्मको सबैभन्दा खराब सुरुआत लिएको छ । समूह बी नेपाल र भुटान दुवैले ११ अंक बटुलेका छन् । यसअघि यही समूहको खेलमा श्रीलंकाले माल्दिभ्सलाई १० ले हराएको थियो । यस्तोमा श्रीलंकाले समूहमा सुरुआती अग्रता लिएको छ । नेपाली टिम भुटानसँग बराबरीमा रोकिएको यो नै पहिलो पटक हो । यस्तै नेपालले साफ महिला च्याम्पियनसिपको इतिहासमै बराबरी खेलेको यो पहिलो पटक हो ।दशरथ रंगशालामा भएको खेलमा दुवै हाफमा नेपालले शृंखलाबद्ध आक्रमण बुने पनि त्यो निर्णायक हुन सकेन । भुटानले भने नेपालविरुद्ध एउटै पनि आक्रमण गर्न सकेन् । रश्मिकुमारी घिसिङ, सविता रानामगर र रेखा पौडेलले गरेका आक्रमण भुटानी गोलरक्षक संगीता मोङ्गेरले जोगाएकी थिइन् । मोङ्गेर पूरा खेल अवधिमा बल बचाउमै व्यस्त रहिन् । खेलको इन्ज्युरी समयमा सविताको प्रहार पोस्टमा ठोक्किएको थियो । यस्तोमा खेलका नायिका रहिन्, उनै संगीता । चोटका कारण नेपालले हीराकुमारी भुजेल र दीपा शाहीलाई पूरा प्रतियोगिताका लागि गुमाउने डर भएको छ । हीराले पहिलो हाफमा मैदान छाडेकी थिइन् । दीपा भने दोस्रो हाफमा घाइते भएकी थिइन् । दिनको पहिलो खेलको कथा पनि यस्तै रह्यो । श्रीलंकाका खेलाडीले खेल लगतै उपाधि जितेजस्तै खुसीयाली मनाएको थियो । माल्दिभ्सका खेलाडी त कति धेरै भावनात्मक भए भने तिनीहरूमध्ये अधिकांशले रुँदै मैदान छाडेका थिए । यस खेलको एकमात्र गोल इमेशा अनुराधिनीले १७ औं मिनेटमा गोल गरिन् । पीएम परेराको क्रसमा हेडबाट उनले गोल गरेकी हुन् । सन् २०१९ को साफ च्याम्पियनसिपयता श्रीलंकाले प्रतियोगितामा गोल गरेको यो पहिलो पटक हो । यससँगै श्रीलंकाले ४ खेलको गोल खडेरी तोडेको छ । माल्दिभ्सले भने सन् २०१६ देखि गोल गर्न सकेको छैन । माल्दिभ्सले यो प्रतियोगितामा गोल गर्न नसकेको खेलसंख्या सात पुगेको छ ।"
अमेरिकामाथि नेपालको जित,"काठमाडौं (कास) दीपेन्द्रसिंह ऐरीको अलराउन्ड प्रदर्शनमा नेपालले ट्वान्टी२० अन्तर्राष्ट्रिय क्रिकेट शृंखलाको पहिलो खेलमा शुक्रबार अमेरिकालाई १७ रनले पराजित गरेको छ । ट्वान्टी२० अन्तर्राष्ट्रियका विश्व नम्बर दुई अलराउन्डर दीपेन्द्रले १७ बलमा २८ रन बनाउनुका साथै ३ विकेट लिए । अमेरिकाको डालास स्थित ग्रान्ड प्रेरी रंगशलामा टस हारेर ब्याटिङ गरेको नेपालले २० ओभरमा ९ विकेट गुमाई १ सय ६४ रन बनायो । ओपनरद्वय अनिल साह र आसिफ शेखले समान २७ रन बनाएपछि नेपालले पहिलो पावरप्लेमा ५० रन जोडेको थियो । छैटौं ओभरमा अनिल १८ बलमा २ चौका र १ छक्का प्रहार गर्दै अली खानको बलमा विवादास्पद एलबीडब्लू आउट भए ।आसिफले प्रतिबल खेल्दै ४ चौका प्रहार गरे । कुशल भुर्तेलको खराब फर्म निरन्तर नै रह्यो । उनी १३ बलमा १० रनमात्र बनाउन सके । गुलझन झा पनि ११ रनमै आउट भए । कप्तान रोहित पौडेल र दीपेन्द्रले चौथो विकेटमा ३२ बलमा ५९ रनको साझेदारी गरे । दीपेन्द्रले २ चौका र १ छक्का प्रहार गरे । उनीपछि करण केसी र आरिफ शेख ११ बल खेल्दै आउट भए ।सोमपाल कामीले पनि २ रनमात्र बनाउन सके । इनिङ्सको अन्तिम बलमा रनआउट भएका रोहितले ४९ रन जोडे । उनले ३३ बल खेल्दै ४ चौका र १ छक्का प्रहार गरे । अमेरिकाबाट सुरेश नेत्राभाल्कर, जसदीप सिंह र हरमित सिंहले २२ विकेट लिए । सायन जहाँगिरले अविजित ६० रन बनाए पनि जबाफमा आएको अमेरिकाले ७ विकेट गुमाई १ सय ४८ रनमात्र बनाउन सक्यो । उनले ३४ बल खेल्दै ६ चौका र २ छक्का प्रहार गरे । उनले इनिङ्सको अन्तिम बलमा दीपेन्द्रलाई छक्का प्रहार गरे । आन्द्रेस गौसले २५ बलमा समान २ चौका र छक्कासहित ३० तथा मिलिन्द कुमारले २२ रन बनाए । दीपेन्द्रले ३ ओभरमा २७ रन खर्चेर ३ विकेट लिए । उनले आफ्नो पहिलो दुई बलमै मिलिन्द कुमार र हरमितलाई आउट गरी ह्याट्रिक विकेट नजिक पुगेका थिए । रिजन ढकाल, करण केसी र गुलशन झाले ११ विकेट लिए । तीन खेलको शृंखलाको दोस्रो र तेस्रो खेल क्रमशः आइतार र सोमबार हुनेछ ।"
कोरियन एम्बासडर तेक्वान्दो सुरु,"काठमाडौं (कास) दक्षिण कोरियाको सोलमा रहेको विश्व तेक्वान्दो संघको मुख्यालयबाट आएको टोलीको प्रदर्शनी खेलसँगै शुक्रबार कोरियन एम्बासडर ओपन तेक्वान्दो च्याम्पियनसिप सुरु भएको छ । गत वर्ष प्रतियोगिताको ११ औं संस्करण भएको थियो ।दक्षिण कोरियाली सरकारको सहयोगमा नेपाल तेक्वान्दो संघले हरेक दुई वर्षमा कोरियन एम्बासडर ओपन तेक्वान्दो च्याम्पियनसिप आयोजना गर्छ । नेपाल र दक्षिण कोरियाबीच दौत्य सम्बन्ध स्थापित भएको ५० औं वार्षिकोत्सवको अवसरमा यस वर्ष विशेष संस्करण गरिएको हो । १२ औं संस्करण आगामी वर्ष हुने संघका प्रवक्ता साम्राज्यविक्रम पाण्डेले बताए । च्याम्पियनसिपलाई विशेष बनाउन कुकिवानबाट आएको टोलीले तेक्वान्दो प्रदर्शनी खेल प्रस्तुत गरेको थियो । सातदोबाटोस्थित तेक्वान्दो एकेडेमीमा नेपालका लागि दक्षिण कोरियाका राजदूत पार्क ताइ योङ, सांसदद्वय गगन थापा, विराजभक्त श्रेष्ठ, तेक्वान्दो संघका अध्यक्ष प्रकाश शम्शेर राणासहितका अतिथिमाझ नेपाली खेलाडीले पनि प्रदर्शनी खेल प्रस्तुत गरेका थिए । चारदिने प्रतियोगितामा ग्योरोगी र पुम्से विधामा गरी ९ सय ६५ खेलाडीले ७२ स्वर्णका लागि प्रतिस्पर्धा गर्नेछन् । पुम्से ब्वाइजतर्फ १० वर्षमुनि सुहान गुरुङले स्वर्ण, रुजल तामाङले रजत तथा आभाष श्रेष्ठ र मोहम्मद वाइस फारुकीले कांस्य तथा गर्ल्सतर्फ रुवि तामाङले स्वर्ण, साकुरा गुरुङले रजत तथा आयुनुषा लिम्बू र रेन्जी चौलागाईंले कांस्य जिते ।पुम्से युगलतर्फ रुजल र रुबि तामाङले स्वर्ण, सन्ध्या नगरकोटी र आषिक थिङले रजत तथा प्रिन्सकुमार राम र फुङ्मा तुम्बापो र दिलाशा लामा र आयुष बुढाथोकीले कांस्य जिते ।समूह पुम्सेमा भीमसेन भण्डारी, पुस्कल घिमिरे र प्रिन्सकुमार रामले स्वर्ण, मोहम्मद वाइस फारुकी, सुयोग पुन र राजभूषण चौरसियाले रजत तथा रायन अर्याल, सुयोग शाह र रुस्तम गोले तथा आरम्भ माझी, पाउलसन दर्नाल र सुहान गुरुङले कांस्य जिते । महिला समूह पुम्सेमा युनिशा पौडेल, रुवि तामाङ र सुक्रिया पुर्कोटीले स्वर्ण, फुङ्मा तुम्बापो, रेन्जी चौलागाईं, अस्मिता खड्काले रजत तथा सुधात्मा कैनी, साम्राज्ञी क्षेत्री, मनीषा गुरुङ र अंकिता थापामगर, जस्मिन कुमाल र कृस्टिना गुरुङले कांस्य जिते । पुम्सेको १०१२ वर्ष पुरुष व्यक्तिगततर्फ आरभचन्द ठकुरीले स्वर्ण, साजन लामाले रजत तथा विलोभराज क्षेत्री र सुजल मोक्तानले कांस्य जिते । महिलातर्फ युनिसा रानामगरले स्वर्ण, सुहाना थापाले रजत तथा सृष्टि स्याङ्बा र नेरिया श्रेष्ठले कांस्य पदक जिते । समूह पुम्सेतर्फ सृष्टि स्याङ्बा, आरभ चन्द ठकुरीले स्वर्ण, युनिसा रानामगर र सुमन तामाङले रजत तथा सुहाना थापा र अग्रिम गुरुङ, साजन लामा र सन्ध्या प्रधानले कांस्य जिते ।"
'उपन्यासले सिर्जना गरेका समस्यालाई औपन्यासिक तर्ककै आधारमा हेर्नुपर्छ,"तपाईंले ॅसिमसारा मा पारिवारिक तनाव र उल्झनको कथा भन्नुभएको छ छोरा संवत् र आमा मन्दाक्रान्तामार्फत । मन्दाक्रान्ता बिग्रिसकेको घर र सम्बन्ध जोगाउन अहोरात्र चिन्ताग्रस्त छिन् । असलमा गाउँमा बाँचिरहेका मन्दाक्रान्ताहरूको जीवनग्राफ कस्तो छ ?सिमसारा लेखिँदा मैले समाएको समयरेखा र अहिलेको जीवनग्राफमा केही न केही पक्कै फरक होला । मन्दाक्रान्ता आम ग्रामीण महिला हुन्, जसलाई खास पात्र बनाउने संघर्ष नै सिमसाराको लेखनसंघर्ष हो । धनरूप र मन्दाक्रान्ताको जीवनमा आन्तरिक बसाइँसराइले ठूलो फरक पारेको छ । अचेल धेरैजसो धनरूपहरू खावाबाट खाम्बाङ ठिंगेपुर हुँदै सिमसारा होइन, भद्रपुर, विराटनगर वा काठमाडौं हुँदै साउदी जान्छन् । बाह्य बसाइँसराइ अचेलको आम प्रवृत्ति हो । कथा बदलिए पनि सारमा व्यथा त उही नै हो । मन्दाक्रान्ताहरू मन्द आक्रान्त बन्ने क्रम कुनै न कुनै रूपमा जारी होला पनि ।ॅसिमसारा मा पैयुँ फुल्नुझर्नुसँगै पात्रहरूको उतारचढावको कथा छ । तपाईंले पैयुँ र गोगनलाई बिम्ब बनाउनुभएको छ । के मान्छेको जिन्दगीकथा पनि पैयुँ फुल्नु र झर्नुजस्तै क्षणिक हो ? पैयुँ मेरो किताबमा असाध्यै शक्तिशाली पात्र भएर आउँछ, जसले आफू फुल्ने र झर्नेबाहेक खास काम गर्दैन । तर भाग्न चाहने भगौडाहरूका लागि यो एक किसिमको एस्केप बन्न गएको छ । मैले किताबको सुरुमा कोशी किनारको एउटा लोकगीत राखेको छु । जसले भन्छ, उन्युँ फुल्दा माइत जानु, पैयुँ फुल्दा घर नि हजोर । हाँसीखुसी जीउनु सधैं राम्रै पायौ वर नि हजोर । पहाडमा उन्युँ फुल्ने सिजन र पैयुँ फुल्ने सिजनले छोरीमान्छेको जीवनमा उल्लास र उदासीका दुवै अलग मनोविज्ञानको प्रतिनिधित्व गर्छ । प्रकृतिलाई छुटाएर पहाडको आख्यान लेखिन सम्भव नै छैन । मैले एउटा लोककथालाई रिक्रियट गरेको पनि छु, जहाँ पैयुँ र गोगन रहस्यमयी अवतारमा आउँछन् । तिनले धनरूप र मन्दाक्रान्ताको वास्तविक जीवनलाई कहीं न कहींबाट अर्थ्याउँछन् । सायद तपाईंले भन्नुभएजस्तै प्रेमको क्षणिकता र मौसमी न्यानोपनलाई बुझाउन गोगन र पैयुँले काम गरेका हुन सक्छन् । पाठकहरूले यसलाई आफ्नो ढंगबाट अर्थ लगाउन पनि सक्नुहुन्छ । ऋतुहरू फेरिनु मान्छेको जीवनशैली पनि फेरिनु हो । तपाईंको किताबमा ऋतुहरूसँगै पात्रका भोगाइ फेरिन्छन् । यो कथा लेख्न गाउँको ऋतु, मौसम र मान्छेका जीवनमाथि कत्तिको अपडेट रहनुभयो ? पक्कै रहें । महाभारा र सिमसारा दुवै लेखिँदा म तिनीहरूको सेटिङका बारे निकै सावधान रहें । किताबलाई कृति बनाउने संघर्ष भनेको अथेन्टिसिटीको संघर्ष पनि हो । कृति बन्यो बनेन भनेर मैले दाबा गर्न मिल्दैन, तर मेरो कोसिस सधैं प्रकृतिका मानवेत्तर चीजहरूलाई उनीहरूको आफ्नै अस्तित्वमा रहन दिँदादिँदै पनि आफ्नो कलाभित्र यथोचित भूमिका दिनुमा रह्यो । तिनले पात्रको भोगाइ, सोचाइलाई प्रभावित पार्छन् । जस्तो कि किताबमा एउटा लाइन छ, खावामा फागुन लागिसक्दा पनि पुसमाघकै बराबर चिसो स्याँठ चलिरहन्छ । लेक अल्छी मानिस हो जसले ढिलो गरी पात्रो पल्टाउँछ । यस कथनमा तपार्इं मान्छेले बनाएको पन्चाङ्ग पात्रो पनि पाउनुहुन्छ, प्रकृतिको चक्र पनि । खासमा मेरो अघिल्लो उपन्यास महाभारामा पनि यसैगरी ऋतुसँगै पात्रका भोगाइ फेरिएका थिए । किताबमा संवत्का पिताले बहुविवाह गरेका छन् । आमा न्याय माग्न अदालतजनअदालत धाउँछिन्, तर दुवैबाट न्याय पाउँदिनन् । लेखक तपाईंले चाहिँ ती पात्र आमालाई न्याय दिन सक्नुभयो ? बहुविवाहको मुद्दा त उठाउनुभयो, तर त्यसले निष्कर्ष पाएन । यत्ति गम्भीर मुद्दाबाट लेखक पन्छिन मिल्छ ? उपन्यासले सिर्जना गरेका समस्याहरूलाई औपन्यासिक तर्कहरूकै आधारमा हेर्नुपर्छ । लेखक आफैंले पात्रलाई सिधासिधा न्याय दिने प्रक्रियामा म उतिसाह्रो विश्वास राख्दिनँ । तर, अदृश्य रूपमा लेखकका मान्यताहरू कहीं न कहीं आई नै हाल्छन् । जस्तो कि मन्दाक्रान्ताले गरेको प्रेम र संघर्षमा उनी एउटी स्वाभाविक महिलाका रूपमा कतिसम्म तन्किएर वा फैलिएर लड्न सक्छिन् भन्ने प्रश्नको जवाफ किताबले कहीं न कहीं दिन्छ नै भन्ने मेरो विश्वास छ । यसको अन्तिम निर्णय पाठकहरूले नै दिनुहोस् भन्ने मेरो चाहना छ ।म तपाईंलाई एउटा पुरानो सम्झना सुनाउँछु । पारिजातले लेख्नुभएको साल्गीको बलात्कृत आँसु कथामा बद्री अधिकारीले साल्गी नामक सिनेमा बनाउनुभएको थियो । स्नेह सायमीले रातोघर, रविभवनमा ०६६ सालमा त्यसलाई केही लेखक र समीक्षकहरूका बीचमा देखाउनुभएको थियो । त्यहाँ एक स्थापित प्रगतिशील लेखकले सोध्नुभयो, बद्रीजीले साल्गीलाई किन बिचरा देखाएको । किन उसले बम्बईको कोठीबाट नेपाल फर्केर आफूलाई बेच्ने दलालविरुद्ध विद्रोह नगरेको ?यो निकै कठिन प्रश्न हो । पारिजातले किन विद्रोह गराउनुभएन, वा बद्री अधिकारीले किन त्यसरी सिनेमा बनाउनुभएन ? किन कमजोर पार्नुभयो ? मलाई लाग्छ यो समीक्षकहरूले समीक्षा अनि आत्मसमीक्षा दुवैथोक गर्न मिल्ने प्रश्न हो । अब सिमसारामा आउँदाखेरि बहुविवाह मूल प्रश्न हो कि मन्दाक्रान्ताको कठोर संघर्षको सामाजिक आयाम मूल प्रश्न हो भन्ने छलफल चलोस् । उनको त्यो संघर्षमा सम्झौताहीन करुणा कहाँनेर भेटिएको छ, वा छैन भन्नेबारे म अवलोकनकर्ता मात्रै बनेर सुन्न चाहन्छु । किताब आइसक्यो । अब समीक्षक र पाठकले यसको निरूपण गरिदिनुहोस् ।लेखकहरूको दाबी हुन्छ हामी कथामार्फत समाज फेर्न सक्छौं । सामाजिकराजनीतिक दुःख र विडम्बना बदल्न आख्यानको भूमिका कत्ति हुन सक्छ ?मलाई माफ दिनुहोला, यो प्रश्न मेरा लागि होइन । म विशुद्ध कलावादी लेखकमात्रै मान्न एकातिर अस्वीकार गर्छु । अर्कातिर इतिहासले छाडेका क्रान्तिका अधुरा कार्यभार मैले उपन्यास लेखेर पूरा गरिदिउँला भन्ने भ्रम पनि राख्दिनँ । सायद एउटा लेखकका रूपमा मैले यी जरुरी सार्वजनिक महत्त्वका विषयहरू बुझ्न नै बाँकी हुन पनि सक्छ ।किताब लेखेपछि वा छापिएपछि हाम्रा लेखक व्यापक हल्लाखल्ला गर्छन् । तिनको सामाजिकसञ्जाल सक्रियता हेर्दा लाग्छ, ती अचेल लेखक कम, मार्केटिङ अफिसर बढी हुन् । यस्तो लाग्नु कति ठीक हो ?जसले त्यसो गरेका छन्, तिनका लागि तपाईंलाई यस्तो लाग्नु बिलकुल ठीक हो । जसको लेखनका लागि पाठकहरू आफैं आफ्ना भावनाहरू साझा गर्न तयार हुन्छन्, तिनका लागि सोसल मिडिया पनि एउटा प्लाटफर्म त जरुर नै हुने गर्छन् । अचेल बुक क्लब, रिडिङ सर्कल पनि डिजिटल स्पेसमा आएका छन् । यसलाई नकारात्मक लिनुपर्ने कुरै छैन । खाएको, लाएको, घुमेको मात्रै कति हेर्नु फेसबुक टिकटकमा । यसो किताब पनि आओस् न । के फरक पर्छ र ? मेरा पुराना साथी छन्, उज्ज्वल प्रसाईं । केही समय सामाजिक सन्जालबाट छुट्टी लिएका थिए । अचेल अमेरिकामा पीएचडी गर्दै छन् । फेसबुकमा आफ्नो पठन दैनिकीबारे साझा गर्छन् । म उनीबाट समेत सूचित हुन्छु । गुरुङ सुशान्त, विकास बस्नेत, निरु राजवंशी, नवीन तिवारी लगायतका पेज पछ्याउँछु । खासमा म यस्तो अपेक्षा अरू सार्वजनिक बौद्धिक, नेता, कलाकारमात्रै होइन, आम तहबाट समेत अपेक्षा राख्छु । बरु तपाईं पनि त्यस्तै अपेक्षा राख्न थाल्नुस् । राम्रा किताबलाई पनि मार्केटिङ अफिसर त चाहिन्छ होला । फरक यति हो, राम्रो कृतिको गुणवत्ता किताब आउनेबित्तिकै नापिहाल्ने भन्ने हुँदैन । किताब निक्लेको लामो समय बित्दा त्यसले यथार्थमा कति असर छाड्न सकेको देखियो भन्ने मूल्यांकन भने पाठकले गरिरहनुभएको हुन्छ भन्ने मलाई लाग्छ ।ॅमहाभारा र ॅसिमसारा इलाम अर्थात् पहाड क्षेत्रकेन्द्रित छ । कुनै खास भूगोल र अर्थतन्त्रले लेखनलाई के प्रभाव पार्दोरहेछ ? मज्जाले पार्छ । मेरो पहिलो किताब मधेशमाथि थियो, जहाँ म वैचारिक रूपमा जति पोखिन सकें, भावनात्मक पक्षलाई ठिकठिकै मात्र सायद स्पर्श गर्न सकें हुँला । पछिल्ला दुई किताब चाहिँ इलाम (पाँचथर) आसपास नै घुमफिर गर्छन् । मेरो जीवनको फर्मेटिभ फेज त्यतै बितेकाले पनि त्यसको सघनता लेखनमा आयो होला । तर यसमा विविधताको खोजी पनि हुँदै जाला । मूल कुरा के हो भने लेखकले आफ्नो जीवनलाई सामान्यतः एक दुई किताबमा होइन, लामो यात्राका रूपमा स्वीकार गर्ने साहस गर्नुपर्छ । मलाई के लागिरहन्छ भने मलाई सफलता वा उत्साहका दिनमा, अनि असफलता वा स्वीकारोक्तिका दिनहरूमा प्राथमिक याद पाँचथर इलामको नै आउँछ । एकपल्ट मैले संकथन पत्रिकामा लेखेको थिएँ ः तिम्रो घर कहाँ हो भनेर कसैले सोध्यो भने म कविहरूकै नामबाट ठेगाना भन्नेछु ः वैरागी काइँलाको घरभन्दा मुनि, कृष्णभूषण बलको घरभन्दा माथि, उपेन्द्र सुब्बाको घरभन्दा वर, स्वप्निल स्मृतिको घरभन्दा पर । म चाहन्छु ः गुगल म्यापले पनि मेरो गाउँलाई उसैगरी भेट्टाओस् ।नेपाली आख्यानका अत्यन्तै आसलाग्दा र अत्यन्तै निराशाजनक पक्ष के होलान् ?आसलाग्दो कुरा नयाँ लेखकहरू आइरहेका छन् । नेपालीका अलावा अंग्रेजी र मातृभाषाहरूमा लेख्ने क्रम पनि बढ्दो छ । निराशाजनक पक्षभन्दा पनि सीमितता के लाग्छ भने हाम्रो क्यानभास र स्पेक्ट्रम निकै सीमित भयो । नयाँ पुस्ताले त्यसलाई फैलाउने चुनौती लिनुपर्छ ।वर्तमान बुझ्न इतिहासका घटनाक्रम पढ्नुपर्छ । भनिन्छ, हाम्रा आख्यान इतिहासतिर फर्किरहेका छन् । के ती वर्तमानसँग जोडिएका छन् ? कि ती केवल इतिहास र अतीतमुखी छन् ?समग्र आख्यानहरूलाई एउटै प्रवृत्ति मानेर पढ्न कठिन नै होला । लेखकपिच्छेका आफ्ना समय, समाज हुन्छन् । अझ एउटै लेखकका विभिन्न कृतिमा फरकफरक समय र समाज पनि हुन सक्छन् । अझ मूलभूत कुरा आख्यानभित्र पनि धेरै वटा विधा हुन्छन् । सामाजिक, मनोवैज्ञानिक, साइन्स फिक्सन्, मिस्ट्री, ड्रामा, क्याम्पस नोभल, इतिहास, कमिक ती यावत् विधाहरूमा लेख्ने आख्यानकारहरूलाई एकै डालोमा राखेर मूल्यांकन गर्न म पाठकका रूपमा असमर्थ छु । लेखकका रूपमा त मूल्यांकन गर्ने हिम्मतसमेत गर्दिनँ ।तपाईंको ॅमहाभारा कै सन्दर्भमा पसौं । माओवादी द्वन्द्व अर्थात् निकट इतिहास कसरी आख्यान बन्छ ? आख्यानकार इतिहासको द्रष्टा हो कि मूकदर्शक मात्रै ?महाभाराका सन्दर्भमा म नेपाली पाठकसँग किन आजपर्यन्त कृतज्ञ भइरहनुपर्छ भने यसबारे अहिलेसम्म पनि त्यसैगरी बहस भइरहेको छ, जसरी यसको प्रकाशनका बेलामा हुने गर्थ्यो । माओवादी युद्धलाई त्यस किताबले आम मान्छेहरूका केही कोणबाट हेर्ने प्रयास गरेकाले त्यसलाई उपेक्षा गर्न सम्भव पनि नहोला । आख्यानकार इतिहासको अवलोकनकर्ता हो, जसभित्र द्रष्टा र दर्शक दुवै निहित हुन्छ । कलाको यात्रा सजिलो छैन । तपाईंले मनलाग्दी चित्र कोर्न पाउनुहुन्न । कोरे पनि तपाईंको एकछत्र दादागिरी पाठक, दर्शकसामु चल्न सम्भव छैन । पाठकको सक्रिय धारणालाई सम्मानजनक स्पेस दिन नसक्दा हाम्रो सिर्जनाका सबैजसो क्षेत्रमा अलोकतन्त्र फस्टाएको छ । ॅसिमसारा को लेखाइ सरससहजसरल छ, तपाईंको विचारमा त्यो लेखाइ कस्तो हो ? नेपालीमा लेखिएको ॅहाडेओखर भनिने ॅमाधवी र अन्य क्लिस्टबौद्धिक भनिएका ॅमाधवी जस्ता किताबबारे तपाईंको मूल्यांकन के छ ? तपाईंलाई सरस, सहज लागेको कृति कसैका लागि जटिल पनि हुन सक्छ । यो वस्तुगतभन्दा पनि व्यक्तिगत ठहर हो । यो अन्तर्वार्तामा हामी बस्दाखेरसम्म कतिले सिमसारा भन्दा महाभारा नै राम्रो थियो भन्दै हुनुहुन्छ । कतिले सिमसारा नै अझ माथि छ भन्दै हुनुहुन्छ । तुलनाले समाधान मात्रै दिँदैन, नयाँ समस्या पनि खडा गर्छ । जहाँसम्म माधवी को कुरा छ, त्यसको उचाइ भनेको हामीजस्तो लेखकका लागि निकै दुर्गम विषय हो ।"
"एक दूरदर्शी, एक पूर्वविद्रोही","पूर्वप्रधानमन्त्री बाबुराम भट्टराईको पहिलो सार्वजनिक परिचय हो गोरखाबाट एसएलसी बोर्ड फस्ट, २०२७ । उनको दोस्रो राजनीतिक परिचय हो, तत्कालीन संयुक्त जनमोर्चा नेपालको अध्यक्ष । तेस्रो, २०६५ मा माओवादी नेतृत्व सरकारको अर्थमन्त्री । चौथो, मुलुकको ३५ औं प्रधानमन्त्री । पछिल्लो समय उनी वैकल्पिक राजनीतिक शक्ति निर्माणमा लागेका छन्, तर बिस्तारै ओझेल पर्दै छन् । माओवादीबाट बाहिरिएपछि उनको राजनीतिक परिचय पहिलेभन्दा धूमिल हुँदै गएको छ । यद्यपि बौद्धिक राजनीतिक नेताका रूपमा उनलाई सम्झने वर्ग छँदै छ । तत्कालीन नेकपा एकता केन्द्रको चुनावी मोर्चा जनमोर्चाको अध्यक्ष भइसकेपछि उनलाई कम्युनिस्ट विचार राख्ने युवाहरूले पछ्याए । २०५२ मा नेकपा एकता केन्द्र नेकपा माओवादीमा रूपान्तरण भइसकेपछि बाबुराम स्वतः माओवादी नेता भए । उनलाई राजनीतिक रूपमा पछ्याउनेहरू पनि स्वाभाविक रूपले माओवादी भए । अब्बल प्राज्ञिक पृष्ठभूमिका कारण उनी माओवादीभित्र आइडल नेताका रूपमा चिनिन थाले । एसएलसीमा बोर्ड फस्ट, त्यसपछि इन्जिनियरिङ, पीएचडी पढेको व्यक्ति माओवादी नेता भएपछि अरू किन नहुने ? भन्ने बुझाइ पश्चिम नेपालका कम्युनिस्ट प्रभावित जिल्ला रुकुम, रोल्पा, सल्यान, जाजरकोटतिर आगोको झिल्कासरी फैलिएको थियो । माओवादीले सशस्त्र युद्ध सुरु गरेपछि तिनै बाबुराम भूमिगत हुँदै युद्धको नेतृत्वमा पुगे । पार्टीभित्र पुष्पकमल दाहाल प्रचण्ड शक्तिशाली भए पनि सार्वजनिक पोस्टरमा बाबुरामकै नाम चर्चामा थियो । उनकै कारण माओवादी युद्धमा क्रान्तिकारी ग्ल्यामर आएको थियो । त्यसो त माओवादीमा प्रचण्ड, मोहन वैद्य, सीपी गजुरेल, हिसिला यमी, पम्फा भुसाललगायत केही नेताले उच्च शिक्षा अध्ययन गरेको भए पनि युद्धमा बोर्ड फस्टको ब्रान्ड अर्थात् बाबुराम निकै चल्यो । पार्टीभित्र भने त्यो ब्रान्डप्रति आफूलाई खाँटी क्रान्तिकारी भन्नहरूको शंका थियो । त्यसको कारण थियो, उनले भारतमा उच्च शिक्षा अध्ययन गरेका थिए । माओवादी युद्ध चलिरहेकै बेला शक्तिशाली पार्टी महासचिव प्रचण्डको अलोकतान्त्रिक कार्यशैलीविरुद्ध कहिले सुषुप्त र कहिले बलियो गरी आवाज उठाएबापत कारबाही पनि भोगे । तर, उनले आफ्नो दृष्टिकोण जीवित राखे, जसकारण उनी एक दूरदर्शी विद्रोहीका रूपमा चिनिन्छिन् ।२०७२ मा माओवादी छाडेपछि उनी एक्लिँदै गएका छन् । उनी हिँडेको माओवादी धरातल आफैंमा कमजोर हुँदै गएको अवस्थामा उनी झन् परपर भागिरहेका छन् । मुलुकमा नयाँ राजनीतिक शक्ति निर्माण गर्न माओवादीबाट बाहिरिएका उनले मधेशकेन्द्रित दलसँग गरेको एकता, त्यसपछि नेपाल समाजवादी पार्टीको निर्माण जस्ता प्रयोग सफल भएको छैन । यद्यपि उनी दूरदृष्टि राखेर कार्यकारी राष्ट्रपतिसहित समृद्ध नेपाल निर्माण गर्ने अभियानमै छन् । हालै मुक्ति रिजालले बाबुराम अ भिजिनरी रेबेल नामक किताबमा यस्तै विषय लेखेका छन् । विभिन्न १७ शीर्षकमा व्यक्तिगत प्रभाव र सरकार वा पार्टीमा हुँदा गरेका कामको आधारमा यो किताब तयार भएको छ । यसमा लेखकले बाबुरामले सशस्त्र संघर्षदेखि नयाँ शक्ति निर्माणसम्म भएका राजनीतिक पहलकदमीलाई विश्लेषण गर्ने कोसिस गरेका छन् । कतिपय लेखमा उनको विद्रोह र त्यसले ल्याएको परिणामलाई समेत केलाएका छन् ।यो किताब पढिसक्दा बाबुरामको विद्रोह गणतन्त्र र संघीयतासहितको संविधान जारी हुँदासम्म सफल देखिन्छ भने त्यसपछि नयाँ शक्ति पार्टी निर्माण सुरु गरेपछि अलमलिएको देखिन्छ । पुराना दल कांग्रेस, एमाले र माओवादी चेपुवामा परेका भट्टराई पछिल्लो समय नयाँ दल राष्ट्रिय स्वतन्त्र पार्टी, जनमत दलको पेलाइमा परेका देखिन्छन् । राजनीतिक रोडम्यापलाई दूरदृष्टि दिँदै आएका भट्टराई पछिल्लो समय अर्धभूमिगत अवस्थामा छन् । उनका विश्वासिला नेताहरूले क्रमशः छाड्दै जानु, आर्थिक समृद्धिसहित सम्मुन्नत नेपालको सपना बोकेको कार्यपत्र अभिव्यक्तिलाई आम मानिसमा पुर्याउन नसकेका कारण उनी पछिल्लो समय कम राजनीतिज्ञ र बढी आर्थिक, सामाजिक रूपान्तरण सहितको खाका प्रस्तुत गर्ने विज्ञका रूपमा देखापरेका छन् ।भट्टराईले नेपालको विकासको आफ्नो दृष्टिकोण साझा गरेर युवा विद्वान्हरूसँग अन्तर्क्रिया र संवादको राम्रो सुरुवात गरेका छन् । त्यस्ता प्रवचनमा राजनीति र प्राज्ञिक जगत्का धेरै व्यक्तिको सहभागिता हुन्छ, रिजालले लेखेका छन्, केहीले बाबुरामलाई अस्वस्थ र चलाखीपूर्ण राजनीतिक चालहरूले उत्पन्न घृणाको राजनीतिलाई सफा गर्ने उनको समर्पणका लागि प्रशंसा गरेका छन् । कतिपयले उनलाई विश्वविद्यालयमा अध्यापन गर्न सल्लाह दिएका छन् । पार्टी र संसद् दुवै छाड्दा उनले आम जनताको हैसियतमा आत्मनिर्भर रहने, बृहत्तर छलफल गरेर आगामी कदमबारे निर्णय लिने बताए । राजनीति धमिलो बन्दै गएको र राजनीतिज्ञहरू निकै स्वार्थी र लोभी भएको अवस्थामा उनले नयाँ विचार अघि सारेका छन् ।किताबमा लेखकले नयाँ विचारसहित भट्टराईले अन्य पार्टीहरूको प्रतिबद्धता र वाचाबाट सधैं ठगिएका र धोकामा परेका निराश र निराश जनसमुदायलाई सञ्चार गर्न केही आधार दिएका छन् । किताबमा भट्टराई आफैंले लामो भूमिका लेख्दै आर्थिक मोर्चामा नयाँ समाजवादी विकल्पले विभिन्न विषयका विगतका प्रयोगहरूभन्दा बाहिर जानुपर्ने बताएका छन् । यो पुस्तक बाबुराममाथि गरिएको एउटा सामान्य अवलोकन (अब्जर्भेसन) हो । उनीमाथि कुनै गहिरो अनुसन्धानबिना उनले लिएको राजनीतिक विचार, योजना र कार्यदिशामा आधारित भएर यो तयार भएको छ । समकालीन नेताहरूमा दूरदृष्टि राख्ने नेताका रूपमा उनलाई लेखकले चित्रण गरेका छन् ।"
हलवालाको 'शो राजनीति,"उदाहरण ३ प्रकाशकेही वर्षअघि प्रदीप खड्का अभिनीत प्रकाश ले पनि हिन्दी फिल्मसँग शोका लागि प्रतिस्पर्धा गर्नुपरेको थियो । त्यतिबेला दुई नेपाली फिल्म प्रकाश र राधा सँगै दक्षिण भारतीय फिल्म लाइगर एकसाथ प्रदर्शनमा आएको थियो । त्यतिबेला दोख, चिसो मान्छे जस्ता फिल्म हलहरूमा लागिसकेको थियो । यस किसिमको फरक धार भनिएका फिल्महरू चल्दैनन् भन्ने पूर्वाग्रहसँग प्रकाश ले संघर्ष गर्नुपर्यो । त्यतिबेला दक्षिण भारतीय फिल्मको दाँजोमा तीन गुणा कम शो प्रकाश लाई दिइएको थियो । दर्शक अकुपेन्सी बढ्दै जाँदा पनि प्रकाश का लागि हलहरूले शो थप गरिदिएनन् । लाइगर को दाँजोमा शो कम दिइसकेपछि हलको यस किसिमको प्रवृत्तिको विरोध गर्दै निर्माण टिमले रिपोर्ट्स क्लबमा पत्रकार सम्मेलन गर्यो । त्यसपछि बल्ल फिल्मले शो पायो । त्यसबीच लाइगर ले बक्स अफिसमा खासै राम्रो प्रस्तुति देखाउन नसकेपछि मात्रै प्रकाश ले शो पाउन थाल्यो । यी उदाहरणले देखाउँछ, हलवालाले सधैं हिन्दी फिल्मलाई काखा र नेपाली फिल्मलाई पाखा गर्दै आएको छ । यसअघि झरना थापादेखि, प्रदीप खड्का हुँदै थुप्रै फिल्मकर्मीले यसबारे आवाज उठाउँदै आए । निर्माता संघ र हलहरूको छाता संगठन चलचित्र संघले यही विषयउपर केही बैठकहरू आयोजना गरे । तर, मुद्दा ज्युँको त्युँ रह्यो । दिमाग खराब देखि बेहुली फ्रम मेघौली सम्म आइपुग्दा निश्चल बस्नेतहरू हलवालाको यही असमान व्यवहारविरुद्ध उभिइरहेका छन् । बक्स अफिसमा बलियो उपस्थिति जनाउने अपेक्षा गरिएको निश्चलजस्ता फिल्मकर्मीको अवस्था यस्तो छ, औसत फिल्महरूको हालत कस्तो होला ? अहिले औसत फिल्महरू त बाँच्नै सकिरहेका छैनन् । उनीहरूका अगाडि पनि कुनै न कुनै विदेशी फिल्म आइहाल्छ, ती फिल्म काखा लागिहाल्छ । ती फिल्मका निर्माताहरू त निरुत्साहित हुने भइहाल्यो । यस किसिमको प्रवृत्ति रोकिनुपर्छ, यो समस्या मिलाउन खोजियो भने सकिन्छजस्तो लाग्छ, निश्चल भन्छन् । बेहुली फ्रम मेघौली को लगानी करिब साढे २ करोड हो । अहिलेसम्म यसले हलबाट चार करोड ग्रस कलेक्सन गर्यो । ग्रस कलेक्सनबाट ५० प्रतिशत हललाई, १८ प्रतिशत कर अनि १० प्रतिशत वितरकलाई दिइसकेपछि बाँकी रकम मात्रै लगानीकर्ताको हातमा पर्ने हो । यस किसिमले अहिलेसम्मको कमाइले लगानीकर्ता नै असुरक्षित हुने देखिएपछि आफूहरूले हलबाट फिल्म निकालेको निश्चल गुनासो गर्छन् । दर्शकले जुन हिसाबले फिल्म हेर्न खोजिरहेका छन्, त्यसको हिसाबले त शो थपिँदै जानुपर्ने हो । यसरी कम शोमै फिल्मलाई हलमा चलाउँदा लगानीकर्ताका हिसाबले हामी सुरक्षित हुन्नौं भन्ने भइसकेपछि हामीले फिल्म हटाएका हौं, निश्चलले भने, दर्शक नै नभएको हिन्दी फिल्मलाई हाम्रोभन्दा धेरै शो दिइएको थियो । सधैं फिल्म प्रदर्शनको समयमा शोकै लागि बाझिरहनुपर्ने, शो थपिदिनु भन्दै नमस्कार गरिरहनुपर्ने कुराले दिक्क लागेर हामीले फिल्म हलबाट निकाल्यौं । अन्तिम दिनसम्म हामीलाई दिइएको शो पनि हाउसफुल नै थियो । हलवालाको प्राथमिकता कुन फिल्मलाई रहेछ त भन्ने देखिसकेपछि यस्तो निर्णय गरेका हौं । हिन्दी फिल्म चाहिँ किन च्यापेर राख्नुभयो भन्ने प्रश्न हाम्रो हो । निश्चलले हलवालासँग खासै धेरै शो मागेका थिएनन् । मल्टिप्लेक्समा कम्तीमा २ शो दिन अनुरोध गरिरहे । तर, हिन्दी फिल्मलाई शो दिइरहँदा उनीहरूले खासै शो पाएनन् । प्रदर्शनको दोस्रो सातामा पोखरा, नेपालगन्जका हलमा एक शो पनि नपाउँदा निरुत्साहित बन्ने अवस्था आयो । नैतिक रूपमा हलवालाले पनि नेपाली फिल्मलाई प्राथमिकता दिनुपर्ने निश्चल बताउँछन् । कति वितरकदेखि हलवालाले मिलेर हिन्दी फिल्म ल्याउनुहुन्छ । ती फिल्ममा लगाएको लगानी उठाउन उहाँहरूले हिन्दी फिल्मलाई काखी च्याप्नु हुन्छ । तर, नेपाली फिल्म चल्दाचल्दै पनि हामी मारमा पर्यौं, निश्चल भन्छन् । राज्यले नै यस किसिमको समस्या समाधानका लागि नीति निर्माण गरेर समस्या हल गर्नुपर्ने निश्चलको माग छ । नेपालमा नेपाली फिल्म नै सुरक्षित छैनन् भने त त्योजस्तो दुःखको कुरा अरू के हुन सक्ला र ? त्यसैले राज्यले नै नेपाली फिल्मको सुरक्षा गर्नुपर्छ । कि त विदेशी फिल्म ल्याउने प्रक्रिया नै गाह्रो बनाइदिनुपर्यो, उनले भने, कि त निश्चित विदेशी फिल्म मात्रै नेपालमा ल्याउने व्यवस्था गरिनुपर्छ । कम्तीमा नेपालमा उत्पादन भएका फिल्महरू जोगाउने हिसाबले नै नीति आउनुपर्ने हो । उनी चलचित्र संघ र निर्माता संघले पनि यस समस्या समाधान गर्ने पक्षमा वकालत गर्न अगाडि बढ्नुपर्ने धारणा राख्छन् । प्रकाश निर्देशक दिनेश राउत भोलिका दिनमा अरू निर्माताले यस किसिमको समस्या झेल्नु नपरोस् भनेर सम्बन्धित निकायले नीति नै निर्माण गर्नुपर्नेमा जोड दिन्छन् । खासमा चलचित्र विकास बोर्डबाटै नेपाली फिल्मलाई पहिलो प्राथमिकतामा राख्ने कि नराख्ने भनेर नीति बन्नुपर्यो, निर्देशक राउतले भने, नीतिगत तहबाटै यो समस्याको समाधान देख्छु । हल पनि निजी कम्पनी हो, उनीहरूले आफ्नो व्यापार हेर्न पाउने अधिकार हुन्छ । तर, यसरी व्यक्तिगत पहलमा यो समस्याको समाधान देख्दिनँ । निर्माता एकजुट भएर चलचित्र संघलाई दबाब दियो भने केही हल निस्कन्छ कि ? नत्र त सबै फिल्मले नै यो समस्या भोगिरहेको छ । पहिलो दिन विदेशी फिल्मलाई भन्दा नेपाली फिल्मलाई शोमा प्राथमिकता दिनुपर्ने नियम आयो भने त राहत मिल्ने थियो । त्यसपछि अकुपेन्सीका आधारमा शो दिँदा भइहाल्यो ।निजीस्तरबाट सञ्चालित हलहरू पनि विदेशी फिल्मकै कमाइबाट सञ्चालनमा आउने हुँदा यो समस्या निर्माताहरूले खेप्दै आएको राउतको भनाइ छ । राउतले भनेझैं केही वर्षयता मात्रै नेपाली फिल्महरूले बक्स अफिसमा चहलपहल बढाउन थालेका हुन् । हलवालाको पक्षबाट हेर्ने हो भने हल सञ्चालन गर्न हिन्दी फिल्मकै भर पर्नुपर्छ । हलहरू टिकाउन पनि विदेशी फिल्म आइरहेको हुन्छ । त्यसैले हलवालाका लागि पनि नीतिगत तहबाटै उनीहरूलाई सुरक्षित गराउने नियम बन्यो भने यो समस्या कम हुने थियो । हिन्दी फिल्मकै कारण त्यतिबेला हामीले कम शो पाएका थियौं । यसअघि ऐंचोपैंचो को समयमा शो बाँडफाँटमा विभेद सहेकी निर्देशक कृषा चौलागाईं हिन्दीविदेशी फिल्मलाई हलवालाले आँखा चिम्लेर विश्वास गरिदिने हुँदा पनि नेपाली फिल्महरूले अझै शोका लागि संघर्ष गर्नुपरिरहेको बताउँछिन् । नेपाली फिल्मले पनि त्यही स्तरको विश्वास जित्न सक्नुपर्ने उनको धारणा छ । हिन्दी फिल्मबाट रातारात पैसा कमाइन्छ भनेजसरी उहाँहरू शो दिनुहुन्छ । नेपाली फिल्म त धिमा गतिमा अगाडि बढ्दै जान्छ । नेपाली फिल्म बिस्तारै माउथ पब्लिसिटीले चल्ने हो । हप्ता दिनमा फिल्म फालिदिँदा हामीले दर्शकमा त्यो विश्वास दिलाउनै सकिरहेका हुँदैनौं, कृषाले भनिन्, त्यसैले हिन्दी फिल्मको छायामा हिजोदेखि नेपाली फिल्म पर्दै आइरहेको हो । कृषाका शब्दमा भन्नुपर्दा, नेपाली वितरकहलवालाले हिन्दी फिल्मलाई ठूलो लगानीमा खरिद गरेर नेपाल प्रदर्शनमा ल्याउँछन् । आफूले लगानी गरेको फिल्मबाट व्यवसाय गरिरहँदा नेपाली फिल्मका लगानीकर्तालाई उनीहरूले बेवास्ता गर्दै आइरहेका छन् । नेपाली फिल्मलाई शो दिइहाले पनि अफ टाइममा दिइरहेको हुन्छ, कृषा राष्ट्रको उत्पादन ठानेर नेपाली फिल्मलाई सुरक्षित गराउने आत्मीयता हलवालासँग हुनुपर्ने तर्क गर्छिन् । हलवालाहरूले भने आफूहरूले शो बाँडफाँटमा पक्षपात नगरेको बताउँदै आएका छन् । नेपाली फिल्म चल्दा हललाई धेरै फाइदा हुन्छ । हामी पसले हौं, जुन सामग्री बिक्छ त्यसैलाई बेच्छौं । तर हामीले चलिरहेको नेपाली फिल्मलाई शो नदिने गरेका छैनौं । त्यो हाम्रो धर्मले नै दिँदैन, हलको छाता संगठन चलचित्र संघका महासचिव नरेन्द्र महर्जनले यसअघि कान्तिपुर सँग भनेका थिए । निर्माता अर्जुन कुमार हलहरू नै यो समस्या समाधानमा अग्रसर हुनुपर्ने धारणा राख्छन् । नेपाली फिल्म चलाउँदा हललाई फाइदा हुन्छ भने किन बराबर शो दिँदैनौं त ? सधैं नेपाली फिल्मलाई हेपाहा प्रवृत्तिले हेरिनुभएन, अर्जुनले भने ।"
बोम्बो क्याराभान,"झ्याउँकरिीको संगीत बेस्सरी गुन्जिरहेको थियो । कोलाजमय किरिङरिङ आवाजले साँझ पर्नै लागेको संकेत दिँदै थियो, यो हिमाली माझजंगलमा । स्युक्पाखर्कमा (धुपी) अरू केही सुनिँदैनथ्यो, त्यो आवाजबाहेक । कानमा गुन्जिरहेको झ्याउँकिरीको तिखो आवाजबाट मुक्ति पाउन दुई हत्केलाले दुवै कान केहीबेर छोपिदिएँ । लेकाली भुइँकुहिरोले बाटो देख्न मुस्किल हुँदै थियो । वरपर देखिने कुरै भएन । कुहिरोको अँध्यारो साँच्चिकै अनौठो छ । यो अँध्यारो छिचोल्न पावरदार टर्चलाइटको पनि काम छैन । टर्चको उज्यालो यहीं रोकिदिन्छन्, लछप्पै भुइँमै टाँसिएका कुहिरोका थुंगाहरूले । सँगैका नोर्बु शेर्पाले आवाज दिए । कुहिरोको अँध्यारो छिचोल्दै हामीसम्म प्रतिजवाफ आयो । नोर्बुले निङालोको लौरोले आवाज आएतिर संकेत गर्दै भने कामीदाइको चौंरीगोठ यही पर छ, आइपुग्यौं हामी ।तेम्बाथानबाट हिँडेका हामी यतिबेला स्युक्पाखर्क आइपुगेका थियौं । बोम्बो र गाउँलेहरू अझै आइपुगिसकेका थिएनन् । तेम्बाथानबाट सुरु भएको हाम्रो यात्रा माथि श्यापल पोखरी पुग्नु छ । समुद्री सतहबाट करिब ४३ सय मिटर उचाइको पोखरी पुग्न हामी सबैका पाइला आतुर थिए । हरेक वर्ष गोनिङ ङया अर्थात् भदौ पूर्णिमाका दिन श्यापल पोखरी पुगेर पूजा गर्ने चलन अविराम चलिरहेकै छ यो तेम्बाथान गाउँवासीको । हरेक वर्ष पालैपालो बोम्बोहरूलाई लैजाने जिम्मा लगाइन्छ एक परिवारलाई । बोम्बोहरूको खानाखाजा उनै परिवारले जोहो गर्नुपर्ने ! साथमा प्रत्येक घरबाट पनि यो यात्रामा सहभागी हुने गर्छन् । हामी भने ठूल्ठूला स्युक्पाको रुख लडाएर तेर्स्याएतिर अघि बढ्यौं । हो, यही थियो कामी शेर्पादाइको चौंरीगोठ । गोठको होचो र साँघुरो ढोकाबाट भित्र नियाल्दै गर्दा शेर्पादाइले हिमालजस्तै चम्किला सेता दन्त लहरको मुस्कानसहित हामीलाई भित्रै आउने संकेत गरे । उकालो हिँडिगएको भए पनि लेकाली चिसोले हामीलाई जाडोकै अनुभूति गराइरहेको थियो । गोठको अँगेनोमा रािपरहेको कोइलाहरूले न्यानो दियो हामीलाई । हामी भित्र पुगेर रुकस्याक बिसाउँदै अँगेना छेउमा बस्यौं र चिसो हातलाई सेकाउन थाल्यौं । त्यही अँगेनाको बायाँ कुनामा चारवटा चौंरीका बाछीहरू बाँधिएका थिए । हामीलाई नौलो देखेर हुनुपर्छ, चौंरीका बाछीहरू जर्याकजुरुक उठे । हामीलाई नजिकै आउन नदिन पछाडिका दुई खुट्टाले फ्याट्टफ्याट्ट हिर्काइरहे । हामी थपक्क बसी नभ्याउँदै कामी भाउजूले अँगेनोमा ताई बसालिन् । तातिँदै गरेको ताईमा दुईतीन चम्चा चौंरीको घिउ राखिन् । त्यही ताईमा पियोर कोदोको हो है भन्दै तीन गिलास जत्ति झ्याइइया पार्दै खन्याइन् । खारिएको घिउको मिठो बास्ना नाकभरि बाफिँदै गोठभरि फैलियो । हामी तीनभाइले पियोर कोदोको झोलमा चौंरीको तातो घिउ मिसिएको गिलास समात्यौं र चिसो भगाउने प्रयत्न गरिरह्यौं निरन्तर ।स्याइ हो ले बोम्बो, स्याइ हो स्याइ होस्याइ होले बोम्बो स्याइ हो यही लयात्मक भाकाको गीतसँगै बोम्बोहरूको क्याराभान र बजाउँदै गरेको ढ्याङ्ग्रोको आवाज बिस्तारै गोठतिर अघि बढ्दै थियो । कामीदाइले अँगेनो छेउमा पल्टिरहेको पातलो चेप्टो ढुंगामा रापिइरहेको आगोका कोइलाहरू निकाले । र, अगेनोमाथि सिउरिराखेको हिमाली धुपीको हाँगाबाट धुपीको मसिना पातहरू त्यही कोइलामाथि राखे । धुपी सल्किँदै गरेको धूवाँको मगमगाउँदो बास्ना चारैतिर फैलियो । बोम्बो र बोम्बोसँगैका गाउँलेहरूलाई आज कामीदाइको गोठले बास दिनुपर्नेछ । बोम्बोहरू आउनुअघि पर सानो थुम्कोमा केहीबेर स्याल्गर (सगुन) राखेर स्वागत गर्नुपर्ने रहेछ । त्यसैको मेसोमा लागे कामीदाइ । बोम्बोहरूको लस्करमा एक बोम्बोको चालचलन र भावभंगिमाले तेम्बाथानदेखि नै मेरो ध्यान खिचिरहेको थियो । बाटोभरि एकै रफ्तारमा ढ्याङ्ग्रो बजाउँदै फनफनी नाच्दै उकालो उक्लिरहने उनको स्वभाव अरू बोम्बोहरूभन्दा विशेष लाग्दै थियो । स्युक्पाखर्क आइपुग्नुअघिको अन्तिम बिसाउनीमा मैले थोरै बात मारेको थिएँ उनीसित । उनी थिए वाङ्गेल शेर्पा । उमेरले भर्खरै २१ टेक्दै गरेका वाङ्गेलले यो गाउँको मुख्य बोम्बोको कपडा र ह्रास्याडोल्मो (झाँक्रीले लगाउने माला र घण्टीहरू) पहिरिएका थिए । उनी सिकारु बोम्बो अर्थात् बोम्बोको ज्ञान लिने प्रक्रियामा थिए । यो उनको तेस्रो पटकको बोम्बो यात्रा थियो । उकालो चढ्दै गर्दा आइपुग्ने देउरालीहरूमा फूलपाती चढाउँदै बोम्बो नाच्नुपर्ने रहेछ । यात्रीहरूले आआफ्ना झोलामा बोकेका सगुन सबैलाई हत्केलामा राखिदिनुपर्ने रहेछ । सगुन छर्किनुअघि वाङ्गेल अग्रज बोम्बोहरूको नाच हेर्दै आफू पनि दुरुस्तै कोसिस गरिरहेका थिए । बोम्बोहरूलाई बस्ने ठाउँको व्यवस्था मिलाइसकिएको थियो । बिस्तारै बोम्बोहरू त्यही ठाउँमा भरिँदै गए । मलाई साँच्चिकै रोचक लागिरहेको थियो, यी सबै दृश्य । चौंरी गोठमा मलाई चौंरीबारे अझै बुझ्न मन थियो । व्यस्त कामीदाइको फुर्सद हुने छाँटकाँट देखिन । उभिइरहेकै कामीदाइसँग जिज्ञासा राखें, दाइ तपाईंको गोठमा कति वटा चौंरीहरू छन् ? कुरा नगरम् सार, देब्रे कम्मरमा हल्लिरहेको खुकुरी पन्छाउँदै उनी टुक्रुक्क बसे । दुई हातलाई आफ्नो भनाइको लयमा नचाउँदै भने, चारखुट्टे धन, बेलुका नगन, बिहान गन । यो हिमाली माझजंगलको खर्कमा बाँधिएका चौंरीहरू कुनै पनि बेला जंगली जनावरहरूद्वारा मारिन सक्छन् । यस अर्थमा साँझ बाँधिएका चौंरी बिहान सबै जीवित नहुन पनि सक्छन् । त्यसैले बिहान उज्यालिँदा गोठमा जीवित मात्र धनका रूपमा गनिन सक्छ । कामीदाइको भनाइको आशय मैले यही बुझें । जीवनका थुप्रै वसन्त यसै हिमाली लेक, खर्कहरूमा बिताए उनले । बाघभालु, जंगली जनावरसँग पौंठाजोरी खेल्दै हुर्के । कहिले त लाग्छ, यी सबैसबै दुःखका थातहरू चटक्कै बिर्सेर अन्तै कतै भागौं । तर के गर्ने सार, मान्छेको जुनी जहाँ गए पनि यो पेट त सँगसँगै पुग्नेरहेछ, उनी भन्छन् । कामी शेर्पादाइले जीवनमा कहिल्यै स्कुल देख्न पाएनन् । सम्झेदेखि म्हेम्हे (हजुरबुबा) को पछिपछि हिँड्दै चौंरी गोठालो भए । जीवनमा जानेकोबुझेको सीप नै यी चौंरीपालन हो । बैंसको यो उत्तरार्धमा अब अरू पेसा अँगाल्ने आँट छैन उनमा । जतिन्जेल सकिन्छ, यही पेसामा रमाउने हो सार, उनको सपाट जवाफ थियो । यत्तिकैमा बाहिर गन्थन गरिरहेका एक हूल युवा आत्तिँदै हुरुरु गोठभित्र पसे । हामी भित्रकाहरू झस्कियौं । कामीदाइ जुरुक्क उठेर बाहिर निस्किए र आवाज दिए । चरनबाट गोठ फर्केको याक आइपुगेको रहेछ । देख्दै अजंगको, लामोलामो कालो भुत्लाले जीउभरि ढाकेको याक गोठतिर आउँदै थियो । डरलाग्दो, मान्छेले नै तिखारी राखेझैं तिखो सिङ भएको याकलाई सिङमै समातेर कामीदाइले गोठको किलामा बाँधिदिए । केही वर्षअघि चीनको सिमाना खासा पुगेर ल्याएको याक हो यो । नेपालमै याक किन्न पाइँदैन । उताबाट मगाउनुपर्छ । फेरि यसलाई सडक बाटो हुँदै ल्याउन सकिँदैन । महिनौं लगाएर हिमाली खर्कहरू हुँदै ल्याइपुर्याउनुपर्ने जोखिम छ । याक र हिमाली गाईबाट चौंरी जन्मन्छ, चौंरी र याकबाट तोल्मो, तोल्मो र याकबाट डिमो । डिमो र याक नै मिसियो भने चाहिँ असली याक जन्मिन्छ । यसरी लामो प्रक्रियाबाट याक उत्पादन गर्न सकिँदैन । त्यसैले चीनमा उत्पादित याक नै खरिद गरी नेपाल भित्र्याउँछन् यी हिमाली चौंरी पालकहरू । पछिल्लो समय कामीदाइको मुख्य पेसा नै याक र हिमाली गाईबाट चौंरी उत्पादन गरी बिक्री गर्ने भएको छ । चौंरीको बाछी पाँचछ महिनाको भएपछि करिब तीस पैत्तीस हजारमा बिक्री भइहाल्छ । लामो समय पाल्नै नपर्ने । यो व्यवसाय सजिलै जस्तो लाग्न थालेको छ उनलाई । त्यो साँझ बोम्बोहरूको समूहले कामीदाइकै गोठमा बिताए । गोठ नजिकै लाक्पा शेर्पाले खानेबस्ने व्यवस्थासहितको होमस्टे चलाएका रहेछन् । हामी एक हूल साथीहरू त्यतै पुगेर रात बितायौं । बाटोमा भेटेका थियौं, छिरिङ शेर्पा । पिठ्युँमा पाँच महिनाको छोरोलाई झोलुंगोसहित बोक्दै उकालो चढ्दै गरेकी । विवाह भएको बाह्रतेह्र वर्षसम्म पनि सन्तान नभएपछि श्यापल पोखरीमा भाकल गरेकै साल सन्तान प्राप्ति भयो । यसपालि उनै छोरोको अनुहार पोखरीलाई देखाउन हिँडेकी थिइन् उनी । धन, सन्तान र परदेश यात्राको सफलताको कामना गर्न यहाँका अधिकांश गाउँले यसै पोखरीलाई भाकल गर्छन्, पुजारी साङ्गे लामाले उकालो उक्लँदै गर्दा बताएका थिए । हामी तेम्बाथान गाउँका लागि यो पोखरी अत्यन्तै पवित्र र आस्थाको केन्द्र बनेको छ । स्वच्छ मनले मागेको कुरा सधैं पुर्याइदिएकै छ हामीलाई, सँगैकी डोमा शेर्पाले अर्को विश्वासको तर्क थपेकी थिइन्, देउरालीमा सुस्ताउँदै गर्दा । भोलिपल्ट हामी स्युक्पाखर्कबाट हिँडेर श्यापल पोखरी पुग्यौं । हिमाली फूलहरू बाटैभरि फुलिरहेका थिए । हामीभन्दा अघिअघि निगालोको लौरी टेक्दै उकालो उक्लिरहेकी शेर्पिनी आमाले हामीलाई सजग गराउनु भयो, यी पहेंला फूलहरू विषालु हुन्छन्, टिपेर नसुँघ्नु होला है सारहरू, लेक लाग्छ फेरि । श्यापल पोखरी साँच्चिकै सुन्दर थियो । सङ्लो र चिसो पानीले भरिएको अण्डाकार पोखरी वरिपरि घुम्ने बाटो बनेको रहेछ । यो बाटो निर्माणका लागि तेम्बाथानकै परदेश बसेका युवाहरूले सघाएका रहेछन् । सिन्धुपाल्चोक जुगल गाउँपालिकाको वडा नं ५ मा पर्ने यो पोखरी संरक्षण र व्यवस्थापनका लागि अहिलेसम्म राज्यको तर्फबाट कुनै सहयोग नपाएको गाउँलेहरूको गुनासो थियो । आकाश खुलेको बखत पोखरीमा वरिपरिका हरियो पहाडको छाया साँच्चिकै आकर्षक देखिने रहेछ । पानीमा भने कुनै जीव देखिएन । ऊ पर, एक जोर सेताहाँस पोखरीमा चरिरहेको देखें । वर्षेमासको यो समय कुहिरो, चिसो बतास र सिमसिमे पानीले एकसरो निथ्रुक्कै भिजाएको पत्तै भएन । एकै छिनअघि खुलेको मौसममा धर्तीको एक अलौकिक टुक्रा जस्तै लागेको यो ठाउँ एकैछिनमा कुहिरोको घुम्टोभित्र हराई गयो । कस्तो सुन्दर छ यहाँको वातावरण ! वरिपरि सुनपाती, धुपीका पोथ्राहरूले पूरै हरियाली देखिएको छ । प्रिय कामीदाइ ! कुनै दिन त्यता आइपुग्यौं भने हाम्रो भेट पक्कै हुनेछ । त्यसबखत तिम्रो चारखुट्टे धनको संख्या घटेको होइन, बढेको सुन्न पाउँ । उसैगरी ठट्टा र हाँसीमजाकको तिम्रो अनुहारले चौंरी गोठ नै उज्यालिएको देख्न पाउँ ।"
गुमनाम माड्सापको किताबखाना,"योत्रिपन्न वर्षसम्म नलेखिएको ओबिच्युरी हो । अहँ, कसैले लेखेन ।ऊबेला बच्चै त थिएँ म । उमेर सात वर्ष पुगेकै थिएन । २०२९ साल जेठ टेकेको एउटा बेकामे दिन ! बेकामे यस मानेमा कि उखरमाउलो गर्मी थियो । मानौं सूर्यदेव सातवटा घोडाले तान्ने रथ चढेर धरानकै नजिकैबाट ब्रह्माण्डको यात्रामा निस्कँदै थिए । जेठ लागेको याम र चर्केको घामले पिरोलिएर स्कुलबाट घर पुग्न आतुर थिएँ म । हिँड्न झर्को लागिरहेथ्यो । सधैँ हिँडिरहेको बाटो त्यो दिन अचाक्ली लामो भएजस्तो लागिरहेथ्यो । कम्तिया टोल भन्थे हामी बस्ने गरेको धराने टोललाई । झुरुप्प टाँडे काठेघरहरू थुप्रिएर उभिएको । रंग नपाएका तख्ताले आफ्नो रंग पनि बिर्सिसकेको देखिने । ज्यादै पुरानिएपछि कालाम्मे भएका काठेघरहरू । छाएको टिनाको छानो खियाएर थप बेरूप छँदै थिए । अचेल फुलेका कपालधनीले रंगाएर राताम्मे बनाएको टाउकोजस्तो देखिन्थ्यो हरेक घरको जस्ताको छानो । जब म घर नजिक पुगें, कानमा ठोकिन आइपुग्यो, अनौठो आवाज । मान्छे रोएजस्तो र कोही चिच्याएजस्तो । एकोहोरो, कोकोहोलो । टोलको मुखमा आइपुग्दानपुग्दै त्यो आवाज अझ चर्को हुँदै गयो । जब म घरछेउ आईपुगें, त्यो आवाजले मलाई नजानिँदो गरी अत्याउन थाल्यो । कान अझ चनाखो पारें । आवाज त्यहींबाट आउँदै थियो, जुन घरमा हामी बस्थ्यौं । खासमा हामी त्यो घरको भुइँतलामा आश्रय लिएर बस्ने गर्थ्यौं । बुबाको सहोदर फूपूफूपाजुको घर थियो त्यो ।तलामाथि बरन्डामा चलेको रुवाबासीले कोठामै नपसी म सिधै तलामाथि पुगें । देखें, मेरी आमालाई पनि । रुवाबासी गरिरहेको भीडको बिचोबीच । उनका आँखा आँसुले भरिएका थिए र धेरै बेरदेखि रोएर होला थकित थियो । आमालाई देख्नासाथ, मेरो डर हलक्कै बढ्यो । बुबा भारतमा लाहुरे । दिनरात लडाइँमा खटिनुपर्ने दिनचर्या थियो । छुट्टी हुँदो घर आउँदा बुबाको मुखबाट लडाइँको कथा सुन्ने आदत बसेको थियो ममा । बुबा दूरदेशमा हुँदा कहिलेकाहीं आमा यसै नराम्ररी झोक्राइरहनुभएको देख्थें । खराब सपना देखेको गुनासो गर्नुहुन्थ्यो अक्सर । तैंले खराब सपना देखे मलाई हत्तारहत्तार सुनाउने हैन नि ! मलाई सचेत गराइरहनुहुन्थ्यो । ओछ्यानबाट उठ्नासाथ नबोली अनेक विधि गर्न सिकाउनुभाथ्यो । सपनाको दोष टार्न भनेर । म चुपचाप त्यही गर्थें । सम्झिहेरें, गएको रात मैले खराब सपना पनि देखेको थिइनँ । घरको अवस्था यस्तो थियो कि इन्डियातिरको लडाइँको खबर रेडियोले फुक्दा आमा यत्ता आतंकित हुनुहुन्थ्यो । आमासँगै हामी पनि त्रासमा बाँच्थ्यौं । त्यस्तो बेला, आँगनको डिलमा बसेर जब काग कराउँथ्यो, आमाको कन्परा तात्थ्यो । किन यति धेरै डराउनुहुन्छ मेरी आमा ? मेरो मनमा प्रश्न मडारिन्थ्यो । सायद आमाको मन अत्तालिएको बेला मलाई सोध्नुहुन्थ्यो, बुबालाई तलमाथि केही भइहाले जेठो बाठो तैं होस्, हाम्लाई पाल्नुपर्छ तैंले । म आज्ञाकारी भएर सजिलै भनिदिन्थे, हुन्छ आमा । मेरो जवाफले आमा कति आश्वस्त हुनुहुन्थ्यो मलाई थाहा छैन । तर पनि मेरो हुन्छ सुनेपछि उहाँको अनुहारमा लागेको बादल अलि फाट्थ्यो । तर, म भने न त आमाको प्रश्नको गहिराइ बुझ्थें, न त चुनौतीको पहाडलाई चिन्थें । अहिले आएर मलाई लाग्छ, म उमेरभन्दा छिटो हुर्केको नादान बालक रहेछु । मलाई जिन्दगीमा रोजीरोटीको लडाइँ कति निरकुंश र लम्बेतान हुन्छ भन्ने थाहै रैनछ ।केहीबेर उभिएपछि मेरो बालमस्तिष्कले ठम्यायो घरमा ठूलै अनिष्ट भएछ ! छेउमा उभिएकी मभन्दा अल्लि ठूली सोही घरकी सावित्री दिदीलाई यसो कोट्याएँ । खासमा मैले सोध्न मिल्ने तीनै दिदी मात्रै अलि सद्दे अवस्थामा थिइन् त्यहाँ । सुकेका आँसुले टाटा बसिसकेका गाला एकफेरा पुछिन र सुकसुकाउँदै बोलिन् ठाइँला काका बित्नुभो । मेरा बुबाका फूपू दिदीका छोरा भएसी नाताले ती मेरा पनि काका थिए । तर, मलाई परेको गाह्रो के थियो भने मैले ती बितिजाने काकालाई देख्न, भेट्न कहिल्यै पाएको थिइनँ । यसले गर्दा ती काकाको तस्बिर अनेक बल गर्दा पनि सम्झनामा आएन । यसको कारण थियो हामी नै प्रवासबाट भर्खरै मात्रै नेपाल पसेका थियौं । मेरा लाहुरे बुबाले आफ्नो पारिवारिक गोठ भारतको नागालैन्डबाट भर्खरै धरान सार्नुभएको थियो । यता आइपुगेको ६ महिना पनि पुगेको थिएन होला । त्यो रुवाबासीमा मेरो बाल कौतूहलता थप जान्न चाहन्थ्यो, सोध्न चाहन्थ्यो । तर मेरो कुरा सुन्ने न कसैसँग मुड थियो, न सोध्ने मसँग आँट थियो ! निरुपाय म त्यो हूलको एकछेउ टुसुक्क बसें । धेरैबेरसम्म बसें जबसम्म म थाकिनँ । घाम ढल्दै गयो र अँध्यारोले छोप्दै ल्यायो । कोलाहल बिस्तारै मुर्दाशान्तिमा बदलियो । एकेक गर्दै सबै उठे । म पनि उठें । त्यतिन्जेलसम्म ठाइँली काकीलाई सेतो आवरणले छोपिसकेथ्यो । त्यस दिनदेखि निरन्तर मैले काकीलाई सेतो आवरणमा देखें । पहिलोपल्ट जीवनमा मैले देखिरहेको थिएँ, श्रीमान् गुम्नासाथ श्रीमतीका सबै रङहरू हेर्दाहेर्दै हरिँदो रहेछ । जीवनका सबै उमंगहरू खोसिँदो रहेछ । ढिलो गरी थाहा पाएँ, मैले । त्यो समयमा फोन थिएन । ती काका बितेको खबर आवाबाट आएको रहेछ । समयले कतिसम्म क्रूर मजाक गर्न सक्छ ? त्यो आवा घरमा आउँदाखेरि काकी भने पोते बुन्न मग्न हुनुहुन्थ्यो रे !ठाइँली काकी इटहरीको हलगढातिर माइतीहरूसँग बस्न थाल्नुभो । म सानै उमेरदेखि धरानबाट कहिले विराटनगर, कहिले मोरङको बाहुनीसम्म ओहोरदोहोर गरिरहन्थें । त्यसबेला धरानबाट बस गुड्नासाथ छेउको मान्छेसँग चिनाजानी गर्न नपाउँदै चारकोसे वनभित्र बस घुस्थ्यो । कन्डक्टरलाई भाडा तिर्दानतिर्दै तरहराको कृषि फार्म फुत्त आँखामा देखा पर्थ्यो । हरियो धानखेत, बगिरहेका कुलो पैनी र अग्लाअग्ला सिमलका रुखहरू हेर्दै तरहराबाट इटहरी पुगिन्थ्यो । यता मेरो बाल्यकाल र किशोरकाल जारी नै थियो । राजमार्गबाट दौडिँदा इटहरीभन्दा केहीवर हलगढातिर सेतो आवरणमा देखिने त्यही ठाइँली काकीलाई मेरा आँखाले छापछाप्ती खोज्ने गर्थे । बेगवान भागिरहेको बसको झ्यालबाट ती काकीलाई कतै देख्छु कि भनेर च्याउँथे । एकाधपल्ट देखें पनि । काकीलाई नदेख्दा पनि काकीको घर भने हाइवेबाटै टलक्कै देखिन्थ्यो । हरियो खेतको माझमा खडा घरले पनि सेतो आवरण ओढेको देख्थें । सेतो चुना पोतेको । यसरी धेरै पछिसम्म पनि त्यो बाटो हिँड्दा काकी र सेतो रंगले मलाई बिथोलिरहे ।काकी बेलाबेला इटहरीबाट धरान आईजाई गरिरहनुहुन्थ्यो । हामीले पछि साँधैमा घर बनाएको हुनाले उहाँ आएगएको सजिलै देखिन्थ्यो । काकी धरान आउँदा एउटा सुन्दर क्यानभास प्रकट हुने गर्थ्यो । त्यो थियो काकीको निरस जीवनको एक्लो साथी, छोरा नवराज । नवराज जन्मिँदा ठाइँला काका काठमाडौंतिरै । काठमाडौंमा पढिसकेर काभ्रेको एउटा गाउँमा मास्टरी गर्दै हुनुहुँदो रहेछ । समयको लीला यस्तो भयो कि न छोराले बुबाको काख पाएको, न त बुबाले छोरा देख्न भ्याएको । छोरा जन्मेको चारै महिनामा बितेको श्रीमान्को भयंकर कथा एकातिर थियो काकीसँग । काकीको काखमा श्रीमान्को नासो छोरो थियो अर्कोतिर । यत्रतत्र छरिएका थिए दुःखका कथा । अनिश्चितताका कथा । अँध्यारोका कथा । श्रीमान्सँगको वियोगको कथा । बेलाबेला काकी सँगसँगै गुडकिँदै नवराज धरानको त्यो छिमेकी घरमा आएको देख्दा म त्यसैत्यसै रोमान्चित बन्थें । किन होला थाहा छैन । यतिन्जेल म सम्भवतः किशोर वयमा उक्लिसकेथें । कमसेकम दसबाह्र वर्षको काँचो ठेट्नो थिएँ हुँला । उसलाई नजिकबाट हेर्न मन लाग्थ्यो । छुन मन लाग्थ्यो । घरमा मेरो सहोदर भाइ त छँदै थियो । किनकिन ऊ पनि आफ्नो भाइ जस्तो लाग्थ्यो । ऊ धेरैबेर बसिदिए हुन्थ्यो जस्तो लाग्थ्यो । तर, ऊ प्रायःजसो आएकै दिन इटहरी फिर्थ्यो । आमाको पछिपछि आउँथ्यो, र पछिपछि जान्थ्यो । गाईको मायालु बाछो जस्तो ऊ । एउटा उच्चाटलाग्दो दृश्य म हरेकचोटि मेरो घरको बार्दलीबाटै देख्ने गर्थें । खासगरी तिनै काकी आएको बेलामा । धरानको त्यो छिमेकी घरबाट निक्लिँदा काकी अक्सर रुँदै निक्लेको देख्थें । आँसु पुछ्दै हतारहतार त्यो घरको गेटबाट बाहिर हुत्तिँदै फिरेको देख्थें । सोध्न त मलाई मन थियो, किन र कस्तो भल्केनो दन्किरहेको छ काकीको छातीभित्र ? एउटी अबला र टुहुरो छोरा सम्हालेकी कलिली एकल आमाले किन यसरी रुँदै हिँड्नुपर्छ ? यस्ता हजार प्रश्न थिए सोध्नलाई मभित्र उम्लिरहेका । तर, कसलाई र कसरी सोध्ने म किशोरसँग उपाय थिएन । यसबीच आनन्दानुभूति पनि गर्थे मैले । नवराज जो आमाको औंला समाउँदै धरानको छिमेकी घरमा आउँथ्यो, हरेकपल्ट अलिकति अल्गेर आएको देख्थें । त्यसले मलाई चौबीस क्यारेटको नजानिँदो खुसी दिन्थ्यो । उसले कक्षा उक्लेको सुन्दा मैले खुसीको बोनस पाउँथें । आखिर ऊ र मबीच ६ वर्षको त अन्तर रहेछ । त्यसैताका, एकदिनको कुरा हो, काम थिएन । गर्मीको महिना थियो । मिनपचासको छुट्टीले म यसै बराला थिए । चकचक गरिबस्नुपर्ने । कुन उत्प्रेरणाले हो थाहा छैन, म ठाइँला काकाको घरको बुइँगलतिर उक्लिएँ । गर्मीले तातेको जस्तापाताको पर्वाह नगरी म बुइँगलमा धुनमुन गर्न थालें । आजभोलि जस्तो लामो छुट्टीमा हेर्नलाई टीभी थिएन, घुम्न जाने ठाउँ र पैसा थिएन । सायद यस्तै बेला कुन सर्को मलाई किताबको भोक लाग्न थालिसकेथ्यो । किताब खोजिहिँड्थें । बुइँगलमा काकाका पुराना किताबहरू असरल्ल रहेछन् । धूलोले पुरेका, च्यातिएका र मक्काएका । मैले केही किताब उठाएर धूलो टकटकाउँदै बुइँगलबाट झरें । तर झर्दा किताब मात्र होइन, मलाई पनि टकटकाउनुपर्ने भएछ । आमाले भेट्नुभएको भए यस्तो बेला मलाई मज्जाले पड्काउनु हुन्थ्यो । मैले भेटेमध्येको एउटा थियो बीके बासुको अल्जेब्रा किताब । मलाई लाग्छ, त्यो किताब सन् १९५०६० तिर छापिएको हुनुपर्छ । पछि म जागिरे भई सन् २०१२ देखि चार वर्ष कोलकातामा बिताएँ । त्यो अल्जेब्रा पढ्दै हुर्केको सगर्व दाबी गर्ने पुस्ताका कतिपय जीवित बंगाली हजुरबाहरू कोलकातामा भेटेथें । नेपालमा पनि थुप्रै नेपाली हजुरबाहरू भेटेको छु, जसले बीके बासुको अल्जेब्रा छिचोलेर अल्जेब्रा सिकेको रोमाञ्चक कथा जिब्रो पड्काउँदै सुनाउँथे । तिनै बासुको पूरा नाम मैले निकै ढिलो गरी थाहा पाएँ । ती त कालीपादा बासु पो रैछन् । बीके बासुको त्यो लिजेन्डरी किताबको इतिहास सुन्दा म तिलमिलाएँ । उहिल्यै सन् १८९० मा कलकत्ताबाट पहिलो संस्करण छापिएको किताब रैछ त्यो, अंग्रेजकालीन समयमै । काकाको किताबखानामा भेटेको त्यो अल्जेब्रा किताबसँग म निकै चुम्बकिएँ । जब मैले त्यो किताब पल्टाउन थालें, दोस्रो वा तेस्रो पानातिर हुनुपर्छ ठाइँला काकाको नाम हस्ताक्षर भेटाएँ । अझै मेटिएको थिएन । तथापि लेखेको मसी भने निकै उडिसकेको थियो । देखेपछि मैले श्रद्धापूर्वक ती अक्षरहरूलाई सुमसुमाएँ । त्यहाँ पुराना शिक्षा (नयाँ शिक्षा लागू हुनअघिका) मा कोर्समा पढ्नुपर्ने केही गहन पुस्तकहरू पनि थिए । अंग्रेजी साहित्यका ओ हेनेरी, रुसी उपन्यासकार लियो टाल्सटाय जस्ता उम्दा लेखकहरूका कथा, कविता र निबन्धहरूको सँगालो थियो । सँगसँगै तिनै ठाइँला काकाले लेखेका स्कुलकालीन कापीहरू यत्रतत्र छरपस्ट थिए, जसभित्र उहाँले बनाएका नोट र गरेका हिसाबका अनगिन्ती सूत्रबद्ध हलहरू शोकमग्नझैँ देखिन्थे । तत्क्षण मेरो मनमा एउटा तस्बिर झुलुक्क उदायो, ठाइँला काकाको । धरानको ऊबेलाको त्यो छिमेकी घर अहिले साबुत छैन । भनिन्छ नि, घरको अन्तसँगै घरले धानेको इतिहास पनि मेटिन्छ । त्यहाँ त्यस्तै भएको छ । आँगनमा तुलसाको मठ छैन । बरन्डामा ढोकाको वरपर झुन्डिरहेका श्यामश्वेत फोटाहरू छैनन् । कुनैबेला काकाको सादा तस्बिर हेर्दा मसँग केही बोल्न खोजेजस्तो, केही भन्न खोजेजस्तो महसुस गर्थें म । तर, अब त्यहाँ ठाइँला काकाको त्यो तस्बिर र उहाँको सम्झना रगरग गर्दैन । मात्र म छु र मसँग छन् फगत बुइँगलमा उहाँका किताब र कपीका सम्झनाहरू र ती सम्झनाले मेरो जीवनमा छोडेका छापहरू । काकाको किताबखानाबाट मभित्र पढ्ने रहर झन्झन् हुर्किँदै गयो । अंग्रेजी, हिन्दी वा नेपाली जेसुकै होस् सकिनसकी कन्दै पढ्ने भएँ । भेटे र देखेजति किताब तानिहाल्ने अम्मली भएँ । आँखा नचिम्लिकनै पढ्थें । सम्भवतः ती काकाको रसायनले ममा कहीं न कहीं प्रभाव पारेको हुनुपर्छ । म काकाकै सिको गर्दै किताबमा आफ्नो नाम लेख्थें र दस्तखत धस्काउँथें । किशोरकालमा त्यो सबै गरिरहँदा मलाई लाग्थ्यो, ठाइँला काका मेरोछेउमा उभिएर मेरै दस्तखत चियाउँदै छन् ।मैले बुझ्ने उमेरमा पुगिकन निकै ढिलो गरी थाहा पाएँ ती काकाले सानै उमेरमा त्यो बेलाको पुस्ताले आँक्नेभन्दा धेरै शैक्षिक सिँढी उक्लिसकेका रैछन् । त्यो थाहा पाएपछि मेरो मनमा प्रश्नको ओइरो लाग्यो, बीसको दशकमा अंग्रेजीमा स्नात्तकोत्तर सकेका र कानुनमा बीएल गरेका ती काकाले काठमाडौंको सुखसयलको करिअर किन रोजेनन् ? उल्टो त्यो समयको विकट भूगोलमा बसेर स्कुलमा पढाउने काम किन रोजे ? बुझिनसक्नुको यो यक्ष प्रश्न मसँग अझै जिउँदै छ । अन्ततः काभ्रेको त्यो गाउँमा शनिबार नुहाउने क्रममा डुबेर भोजपुर याकुबिर्ताका ती काकाले केबल पच्चीस बसन्तमै मास छर्न जानुपर्यो । ठाइँला काकाको ज्यान गुमेको पनि अब आधा शताब्दीभन्दा बढी भइसकेछ । विडम्बना, अहिले पनि गुमनाम छन् यी शिक्षायोगी । जसले उनलाई चिनेका थिए ती पनि मास छर्न हिँडिसके । जीवितै भएकाको विस्मृतिबाट पनि बिस्तारै मेटिँदैछन् यी गाउँसेवी । उनीसँगका र उनी पछि उदाएका पुस्ताका अरू धेरै सहरसेवीहरूले सहरलाई रोजे र राजधानीमै बसे । मुलुकले त्यस्ता कतिपयको लामो फेहरिस्त बनाएर बेलाबेला उनीहरूलाई सम्झिरहन्छ । गाउँ नबस्ने त्यस्ता सहरसेवीहरूको सतत् बखान गाउँछ । तिनले दिएका योगदानको बेलाबेलामा चर्चा गर्छ । इतिहास तिनकै बयानमा लेखिन्छ । तर, ती माड्साप काभ्रे जिल्लाको डेडीथुम्का पुगे । त्यो गाउँमा घामझैं उदाए र त्यहीं अस्ताए । फेरि कहिलै नउदाउने गरी । मलाई त कहिलेकाहीं यस्तो लाग्छ, अझ सुदूर पहाडमा कतै पढाउँदै होलान् ती माड्साप । यो समाज फेर्छु भन्दै पसिना काढ्दै गुडुडु दौडँदै होलान् । चुच्चे नाक, छिनेको जीउ र टर्च बालेर केही खोजिरहे जस्ता तिखा आँखा बोकेर कतै अविराम भिडिरहेका होलान् ती माड्साप । कुनै कुनाकन्दराको स्कुलमा बोर्डमा चक घोट्दै होलान् र अल्जेब्राको कुनै जटिल समस्याको हल सिकाउँदै होलान् । कुनै दूरदराजको कुनै जीर्णविदिर्ण विद्यालयमा वर्डस्वर्थको द सोलिटरी रिपर कविताको अर्थ फुराउँदै होलान् विद्यार्थीहरूलाई । हुन सक्छ, दुर्गम भेकको कुनै गएगुज्रेको कक्षाकोठामा चार्ल्स डिकेन्सको ग्रेट एक्सपेक्टेसन उपन्यासको कुनै च्याप्टर छिचोल्न केटाकेटीहरूलाई सघाउँदै होलान् । ती यति चाँडो बिते कि पढाउने र समाजलाई ब्युँझाउने उनको धोको पुगेकै थिएन भन्ठान्छु म । एकतमाससँग म बहकिन्छु । अहिले आएर म पछुतो पनि मान्ने गर्छु घरिघरि । किन बुइँगलबाट मैले उद्धार गरेका काकाका ती किताबहरू केही समयपछि मैले पुनः त्यही बुइँगलमा छोडिआएँ ? कमसेकम आफूसँग राखिराखेको भए ती काकाका सजीव दस्तावेजहरू अहिले सुरक्षित भेटिन्थे कि ? पोहोरसम्म अज्ञात थियो ती काका कहाँ डुबेका थिए भन्ने । नवराज, म र केही अरू भएर धुइँपत्ताल खोज्यौं । हप्तौं खोज्दा पनि सूत्र फेला परेन । कसैले सुनकोशी भन्दिए । कसैले भुरेदह भन्दिए । सयौंपल्ट गुगल गरियो । केही पार लागेन । काभ्रेतिरका चिनाजानी भएका अनगिन्ती साथीभाइहरूसँग सोधखोज गरियो । पत्तो लाउन सकिएन । आखिरमा ती काकीले जीवनभरि एउटा चिर्कटो कुनै जिनिसमा लुकाएर राखेको भेटियो । त्यसले त्यो गुमनाम ठाउँ खोज्न एकाएक सघायो । त्यो चिर्कटो अर्थोक नभएर २०२९ साल जेठ २ गतेको गोरखापत्र मा छापिएको पुरानो खबर थिएछ । दहमा डुबेर शिक्षकको मृत्यु टाइटलको समाचार । एकदमै छोटो त्यो समाचारमा बस यत्ति लेखिएको थियो काभ्रे, ज्येष्ठ २ गते । स्थानीय डेडीथुम्का निम्न माध्यमिक विद्यालयका शिक्षक खगेन्द्रराज ढकालको गत शनिबार चाखोला वीसभुरे दहमा नुहाउँदा डुबी मृत्यु भयो रासस ।अचम्म लाग्छ, काकीले त्यो समाचार यत्तिका वर्ष कसरी जोगाएर राख्या होला ? सायद श्रीमान्को अन्तिम मायाको चिनो भनेर नै होला । त्यही चिर्कटो राखिदिएपछि यत्ता फेसबुकले त्यो ठाउँ खोजिदियो । दुई तीन दिनभित्रै । फेसबुकमा राखेको सूचना पढेका एक सह्रिद्यी सज्जन रैछन् दीपक पौडेल, डेडीथुम्कावासी । उनले ती माड्सापको कथा उहिले सोही स्कुल पढ्दा केटाकेटी हुँदा मिथकझैं बारबार सुनेका रैछन् । लगत्तै केही दिनमै नवराजको समन्वयमा एक हूल हामी डेडीथुम्कातिर लाग्यौं । माड्साप बितेको बाउन्न सालपछिको त्यो दिन । यो सब भइरहेको थियो, तिनै स्थानीय दीपकजीको पहलमा । खुसी लाग्यो, ऊबेलाको दुर्गम डेडीथुम्का अहिले निकै सुगम भएछ । बिसमुरे दहमा असंख्य स्थानीयहरू हामीलाई कुरेर बसिरहेका थिए । कोही थिए तल बगिरहेको चाखोलामा । कोही खेतका कान्लामा । त्यसमा ऊबेलाका तन्नेरी, तर अहिले उमेरले सात्तो लिएका पाकाहरू पनि थिए । त्यही दहको सिधा उँभो खेतमा म उभिइरहेथें । मलाई देखेर जीवनको दौडबाट गल्न थालेका एक सत्तरी हाराहारीका बूढा मलाई सुनाउन आत्तुर थिए, नेवार अनुहारका । आधा शताब्दी गुज्रिएपछि सुनिदिने मान्छे मलाई भेटेजस्तो गरे । मैले कान थापें । मसँगै नुहाउँदै थिए माड्साप । तर, हामीलाई पढाउन राजधानीबाट आएका माड्साप त्यो शनिबार दहबाट फिरेनन् । पटकपटक थुप्रैले पानीभित्र खोजी हेरे, तर पार लागेन । केही नलागेर गाउँलेले जुडी गाउँका एक दनुवार बोलाए । र, तिनै दनुवारको सहयोगले गहिरो दहमा बाँस गाडेर पिँधबाट लास झिके ।अनुहार लुकाउँदै थपे उनले, यो त्यै भीमसेने ढुंगामाथि जलायौं । तररर बगिरहेको आँसु लुकाउन खोज्दै थिए, ती बा । तर, त्यो दृश्य मबाट लुकेन । नकाटेका दाह्री आँसुले भिजाउँदै थरथराउँदै भन्दै गए, लास लिन परिवार आउलान् कि भन्दै, चौकीबाट पुलिस आउलान् कि भन्दै दुई दिन दुई रातसम्म लास रुँगेर बस्यौं । दह छेउ खेतमा । कोही नआएपछि त्यै भीमसेने ढुंगामाथि जलायौं । हाम्रो कर्म खोटो रैछ । अंग्रेजी पढाउने माड्सापलाई खरानी बनायौं । ती वृद्धलाई सुनिरहेको म पनि कहाँ सग्लो रैछु ? कुन सड्को म पनि रुन थालिसकेछु । काका बितिकन क्यालेन्डरबाट करबि त्रिपन्न वटा सालहरू तुहिइसकेछन् । त्यो बेलाको सातवर्षे म स्वयं यतिबेला साठी पुग्न एक बाँकी छु । यत्तिखेर बार्दलीमा खडा छु । कडा कफीको मग मेरो हातमा मगमगाइरहेछ । पिउँदै गरेको कफीबाट हुत्तिएर म परपर सरिरहेछु र सोचिरहेछु, स्कूलबाट फिर्दा त्यो दिन घरमा देखेको रुवाबासी नेपाली समाजको एउटा ठूलो सपनाको अवसानमा थिएछ । आखिर समाज फेर्न हिँडेको मान्छे एकाएक हराएको दिन रहेछ । अनि एकजोडी घनघोर प्रश्नले मलाई सुरुङभित्र खेद्न सुरु गर्छन् । ज्युँदै भएका भए ती माड्सापले अहिलेसम्म कति हजार वटा जिन्दगीलाई उज्यालो बनाउँथे होलान् ? कति हजार वटा दिन अरू खर्चन्छ यो समाजले त्यस्ता शिक्षायोगीलाई चिन्न ?"
म कविता लेखेर युद्ध लड्दै छु,म कविता लेखेर मेरो युद्ध लड्दै छु क्रमशः क्रमशः ।
आमा,"किनभने मेरी आमा कविता सुन्न मात्र सक्छिन्, पढ्न सक्दिनन् ।"
