शीर्षक,विवरण
२०४६ सालयता ६ गृहमन्त्री अनुसन्धानमा,"(काठमाडौं)सहकारी बचत ठगी आरोपमा पक्राउ परेका पूर्वगृहमन्त्री रवि लामिछाने शुक्रबारदेखि प्रहरी हिरासतमा छन् । यसरी अनुसन्धानमा तानिएका उनी एक्लो पूर्वगृहमन्त्री होइनन् । २०४६ को राजनीतिक परिवर्तनयता आधा दर्जन पूर्वगृहमन्त्री फौजदारी अपराधको अनुसन्धानको दायरामा तानिएका छन् । कांग्रेसबाट गृहमन्त्री बनेका नेताहरू गोविन्दराज जोशी र खुमबहादुर खड्का गैरकानुनी सम्पत्ति आर्जनमा सर्वोच्च अदालतबाट भ्रष्टाचारी ठहर भइसकेका छन् । जोशी गिरिजाप्रसाद कोइराला र खड्का शेरबहादुर देउवा एवं सूर्यबहादुर थापा नेतृत्वको सरकारमा गृहमन्त्री थिए । खड्कालाई भ्रष्टाचार अभियोगमा सर्वोच्च अदालतले २०६८ सालमा डेढ वर्ष कैद र करिब ९५ लाख रुपैयाँ बिगो र त्यति नै जरिवाना तोकेको थियो । त्यसपछि उनले डिल्लीबजार जेलमा कैद सजाय काटेका थिए । कांग्रेसमा सक्रिय रहेकै बखत खड्काको २०७४ चैत १६ मा निधन भएको थियो । पूर्वगृहमन्त्री जोशी भ्रष्टाचार मुद्दामा गत साउन १३ मा सर्वोच्चबाट दोषी ठहर भएका छन् । शक्ति दुरुपयोग गरेर ३ करोड ९३ लाख भ्रष्टाचार गरेको अभियोगसहित अख्तियार दुरुपयोग अनुसन्धान आयोगले जोशीविरुद्ध २०६० माघ २८ मा विशेष अदालतमा मुद्दा दायर गरेको थियो । हदम्यादको कारण देखाएर जोशीले विशेषबाट सफाइ पाएका थिए । तर सर्वोच्चले उनलाई दोषी ठहर गर्दै ९ महिना कैद र ६९ लाख १५ हजार जरिवाना तोकेको छ, फैसलाको पूर्णपाठ आउन बाँकी छ ।कांग्रेसकै अर्का नेता पूर्वगृहमन्त्री विजयकुमार गच्छदारविरुद्ध बालुवाटारस्थित ललिता निवासको जग्गा किर्ते गरी व्यक्तिका नाममा लैजान अपराध गरेको अभियोगमा काठमाडौं जिल्ला अदालतमा दायर मुद्दा विचाराधीन छ । अख्तियारले दायर गरेको ललिता निवासकै भ्रष्टाचार मुद्दामा भने उनले सफाइ पाएका छन् । नक्कली भुटानी शरणार्थी प्रकरणमा पूर्वगृहमन्त्री बालकृष्ण खाणले जिल्ला अदालत काठमाडौंमा मुद्दा खेपिरहेका छन् । उनीविरुद्ध २०८० जेठमा मुद्दा दायर गरिएको हो । खाण सुरुमा जिल्ला अदालतको आदेशमा पुर्पक्षका लागि जेल चलान भएकामा पछि उच्च अदालत पाटनको आदेशमा धरौटीमा रिहा भएका हुन् । नक्कली भुटानी शरणार्थी प्रकरणमा संलग्न रहेको आरोप लागेका पूर्वगृहमन्त्री एवं एमाले उपाध्यक्ष रामबहादुर थापालाई भने अनुसन्धानको दायरामा ल्याइएन । यौन दुर्व्यवहार आरोपमा सफाइ पाएका माओवादी उपाध्यक्षसमेत रहेका पूर्वगृहमन्त्री कृष्णबहादुर महरा विद्युतीय चुरोट (भेप) मा लुकाएर सुन तस्करी गर्ने गिरोहलाई संरक्षण गरेको आरोपमा मुछिए । सुन तस्करीको अनुसन्धानमा उनी २०८० चैतमा पक्राउ परेका थिए । उनी पक्राउ पर्दा रास्वपा सभापति रवि लामिछाने गृहमन्त्री थिए । राज्यको पनि करुणा हुन्छ भन्दै लामिछानेकै निर्देशनमा महरा छुटेका थिए । उक्त प्रकरणको अनुसन्धान प्रहरीको केन्द्रीय अनुसन्धान ब्युरो (सीआईबी) मा चलिरहेको छ । शुक्रबार पक्राउ परेका पूर्वगृहमन्त्री लामिछाने गोर्खा मिडिया नेटवर्कमा सञ्चालक एवं प्रबन्ध निर्देशक रहेका बेला सहकारीको रकम अपचलन गरेको आरोपमा अनुसन्धानमा तानिएका हुन् । पोखराको सूर्यदर्शन, बुटवलको सुप्रिम, चितवनको साहारा र काठमाडौंको स्वर्णलक्ष्मी सहकारीको कम्तीमा ६५ करोड ५४ लाख बचत गीतेन्द्रबाबु (जीबी) राई अध्यक्ष र लामिछाने प्रबन्ध निर्देशक रहेको गोर्खा मिडिया नेटवर्कमा ल्याइएको र त्यसको धेरैजसो रकम लामिछानेले आफैंले चेक काटेर खर्च गरेको संसदीय छानबिन विशेष समितिको निष्कर्ष छ । संसदीय छानबिन विशेष समितिले संगठित अपराध, ठगी, किर्ते र सम्पत्ति शुद्धीकरणसम्बन्धी कसुर आकर्षित हुने भन्दै लामिछाने लगायतविरुद्ध प्रचलित कानुनअनुसार कारबाही गर्न बाटो खोलिदिएको थियो । सूर्यदर्शन सहकारीको बचत अपचलनका विषयमा लामिछानेविरुद्ध ०८० माघ २२ मै प्रहरीमा उजुरी परेको थियो तर फागुन २१ मा लामिछाने आफैं गृहमन्त्री भएपछि अनुसन्धान अवरुद्ध भएको थियो । लामिछाने गृहमन्त्रीबाट हटेपछि भने कास्की प्रहरीले अनुसन्धान अघि बढाएको थियो । प्रहरीले आफ्नै अनुसन्धान, पोखरा महानगरपालिकाको वित्तीय विश्लेषण प्रतिवेदन र संसदीय छानबिन विशेष समितिको प्रतिवेदनलाई आधार बनाएर पूर्वगृहमन्त्री लामिछानेलाई पक्राउ गर्न शुक्रबार जिल्ला अदालतबाट अनुमति लिएको थियो । त्यसलगत्तै लामिछाने काठमाडौंबाट पक्राउ परेका हुन् ।राजनीतिशास्त्री प्राध्यापक कृष्ण खनाल उत्तरदायी प्रशासन सञ्चालनमा भन्दा तजबिजी अधिकार प्रयोग गरेर शक्ति दुरुपयोगमा उत्रिँदा विवाद र अपराधमा गृहमन्त्रीहरू मुछिने गरेको बताउँछन् । गृहमन्त्रीसँग तजबिजी अधिकार छ । प्रहरीले राजनीतिक नेतृत्वका रूपमा नभएर आफ्नै संस्थाको हाकिम जस्तो व्यवहार गर्छ । गृहमन्त्री र प्रहरी अधिकृतहरूको सम्बन्धमा एकदमै निकटता देखिन्छ । यस्तो व्यवहारले धेरै खालका विकृति ल्याउने गर्छन्, उनले भने, कतिपय अपराधसँग पुलिसकै नेक्सस जोडिने गरेको छ । त्यसको संरक्षणका लागि गृहमन्त्रीसँग निकटता बढ्छ । त्यसपछि राजनीतिक अनुकूलताका काम प्रहरीले गर्न थाल्छ । यसले अपारदर्शी काम गराउने, उत्तरदायित्व नहुने र शक्ति दुरुपयोग बढी हुने गर्छ । मन्त्रिपरिषद्का सदस्यमा गृहमन्त्रीलाई शक्तिशालीमध्येमा गन्ने गरिन्छ । मुलुकमा शान्ति, सुव्यवस्था र सुशासन कायम गर्ने तथा कतिपय कानुनको जग निर्माण गर्ने मूल नेताका रूपमा गृहमन्त्रीलाई लिइन्छ । आन्तरिक सुरक्षाका प्रमुख अंगहरू नेपाल प्रहरी र सशस्त्र प्रहरी बलको खटनपटनदेखि राष्ट्रिय सुरक्षालाई प्रभावकारी बनाउन नेपाली सेनासँग समन्वयकारी भूमिकासम्म गृहमन्त्रीकै जिम्मेवारी क्षेत्रमा पर्छ । केन्द्रीय सुरक्षा समितिदेखि राष्ट्रिय सुरक्षा परिषद्सम्म, विपद् व्यवस्थापनदेखि राष्ट्रिय दिवस व्यवस्थापनमा पनि गृहमन्त्रीकै नेतृत्वदायी भूमिका रहन्छ । ७७ वटै जिल्ला प्रशासन कार्यालयको खटनपटन पनि गृहमन्त्रीबाटै हुने गर्छ । यही भूमिका र शक्तिको प्रयोग गर्न पाउने भएकैले हरेक नेता गृहमन्त्री बन्न तम्सिने गरेका छन् । पूर्वमुख्य सचिव विमल कोइराला ७७ वटै जिल्लाका प्रमुख जिल्ला अधिकारी र प्रहरीको हाकिम भएकाले फुर्तीफार्ती देखाउने र तर्साएर राज्यशक्ति दुरुपयोग गर्ने काम गृहमन्त्रीबाट हुने गरेको बताउँछन् । २०४६ सालपछि अधिकांश गृहमन्त्री विवाद र भ्रष्टाचारमा पर्नुका पछि यस्तै प्रवृत्ति रहेको उनको विश्लेषण छ । गृहमन्त्रीको अर्को शक्तिशाली हतियार प्रहरीभित्रको सीआईबी रहेको र यसको दुरुपयोग गृहमन्त्रीबाटै भइरहेको कोइरालाले बताए । सीआईबी वा प्रहरीभित्रका विशेष किसिमका संयन्त्रलाई देखाएर गृहमन्त्रीले आफ्नो अनुकूलताका लागि तर्साउने, नमाने सीआईबी लगाइदिन्छु भन्ने गर्छन् । जति पनि गृहमन्त्री भए, शुद्ध मनले काम गरेको देखिएन, उनले भने, गृहमन्त्रीसँग हिसाब देखाउनु नपर्ने कोष पनि हुन्छ । शक्तिको मज्जा लिने, फुर्तीफार्ती देखाउने र तर्साएर राज्यशक्तिको दुरुपयोगमा उत्रिने गृहमन्त्रीमा दाग लागेको देखिन्छ ।पूर्वगृह सचिव खेमराज रेग्मी अनुचित र अपराधजन्य कामका लागि गृहमन्त्रीबाट दबाब आए त्यसलाई रोक्न सक्ने तागत र आँट सुरक्षा अधिकारी वा प्रशासकसँग हुनुपर्ने बताउँछन् । सुरक्षा अधिकारी वा प्रशासकसँग आँट हुने हो भने गृहमन्त्री स्वयं नै अपराधको बाटोबाट बाहिर रहन सक्छ, उनले भने ।"
"निगमका सबै जहाजमा 'समस्या', अन्तर्राष्ट्रिय उडान अस्तव्यस्त","(काठमाडौं) अन्तर्राष्ट्रिय उडान गर्दै आएका नेपाल वायु सेवा निगमका दुई वटा न्यारोबडी प्राविधिक समस्याका कारण शनिबार घण्टौं ढिलो उड्दा हजारौं यात्रु बिचल्लीमा परेका छन् । आयल फिल्टर मा समस्या देखिएपछि न्यारोबडी सगरमाथा दिल्लीबाट १९ घण्टा ढिलो गरी काठमाडौंमा अवतरण भयो भने अर्को न्यारोबडी लुम्बिनी दुबईबाट उड्ने बेला कम्प्युटर प्रणालीमा समस्या देखिएपछि तीन घण्टा ढिलो काठमाडौं आइपुगेको छ ।वाइडबडी अन्नपूर्ण इन्जिनमा समस्या देखिएर बिहीबार रातिदेखि नै त्रिभुवन अन्तर्राष्ट्रिय विमानस्थलमा थन्किएको छ । बाँकी अर्को वाइडबडी जहाज भने विस्तृत मर्मत (सीचेक) का लागि इटालीमा छ । अन्तर्राष्ट्रिय उडानका लागि निगमसँग चार वटा मात्र जहाज छन् । सबै जहाजमा समस्या आउँदा उडानका लागि तयार भइसकेका यात्रु प्रभावित भएका छन् । सयौं यात्रुलाई निगमले काठमाडौं र विदेशका स्टेसनका होटलमा राख्नुपरेको छ । कनेक्टिङ उडान भएका यात्रुलाई तत्काल अरू जहाजको महँगो टिकट किनेर पठाउनुपरेको छ । दैनिक २ करोडको कारोबार हुने नाफायुक्त नारिता (जापान) को उडान अनिश्चित बनेको छ ।निगमको वाणिज्य विभागका अनुसार इटालीबाट सीचेक सकेर करिब एक महिनाअघि मात्र ल्याइएको वाइडबडी अन्नपूर्णको दायाँ इन्जिनमा बिहीबार समस्या देखिएको थियो । यो जहाज शुक्रबार काठमाडौंबाट २ सय ४६ यात्रु बोकेर जापान उड्नुपर्ने थियो । उताबाट चाडपर्व मनाउन स्वदेश फर्किंदै गरेका नेपालीसहित २ सय १३ यात्रु बोकेर शनिबार दिउँसो फर्कने तालिका थियो । यस उडानका कति यात्रु होटलमा छन्, कतिलाई अर्को वायु सेवाबाट पठाइयो भन्ने यकिन जानकारी निगमसँग छैन । धेरैलाई निगमले अरू जहाजको महँगो टिकट किनेर पठायो, त्रिभुवन विमानस्थलस्थित निगमको स्टेसनका कर्मचारीले भने, कति उडे, कति काठमाडौं र नारिताका होटलमा छन्, ठ्याक्कै तथ्यांक आइसकेको छैन । निगमका प्राविधिक प्रवक्ता इन्जिनियर मनोज साहका अनुसार त्रिभुवन विमानस्थलको ह्यांगरमा राखिएको वाइडबडीमा एयर टु आयल हिट एक्सचेन्जर फेर्नुपर्ने भएको छ । यो उपकरण तत्काल कतै उपलब्ध नभएकाले इटालीमा मर्मतमा राखिएको जहाजबाट झिकेर प्रयोग गर्ने निगमको तयारी छ । १७ किलोग्राम तौलको त्यो उपकरण आइतबार साँझ ६ बजेसम्म एयर कार्गो हुँदै काठमाडौं ल्याइन लागेको इन्जिनियर साहले जानकारी दिए । तर उपकरण समयमै आउने सुनिश्चित छैन । उपकरण जडानपछि भने वाइडबडीले यात्रुको चाप धेरै भएका नारितालगायतका गन्तव्यमा उडान गर्न सक्नेछ ।निगमले काठमाडौंनारिताको हवाई रुटमा मंगलबार, शुक्रबार र आइतबारका लागि नियमित उडान राखेको छ । यस रुटमा वाइडबडीबाट मात्रै सम्भव भएकाले निगमले आइतबारको नारिता उडान रद्द गरिसकेको छ । शुक्रबारका यात्रु कति उडे, कति उडेनन् भन्ने थाहा छैन, निगमको मार्केटिङ विभागका एक अधिकृतले भने, आइतबारको उडानको टिकट लिइसकेका यात्रुलाई कसरी व्यवस्थापन गर्ने भन्ने पनि निर्णय भइसकेको छैन । २ सय ७४ यात्रु क्षमताको वाइडबडी विमानको उडान रद्द भएपछि उसका गन्तव्यमा बिहीबार राति, शुक्रबार र शनिबार १ सय ५८ सिट क्षमताका न्यारोबडी सगरमाथा र लुम्बिनी उडाइएका थिए । तर चाडपर्वका कारण सिट क्षमताभन्दा धेरै (माइनस बुकिङ) भएकाले दोहा, दुबई, दिल्लीमा यात्रु अलपत्र परेको न्यारोबडीका एक क्याप्टेनले बताए । उनका अनुसार शनिबार दिल्लीमा यात्रु र निगमको स्टेसनका कर्मचारीहरूबीच हात हालाहाल नै भयो । शुक्रबार दिउँसो साढे १ बजे दिल्ली उड्नुपर्ने न्यारोबडी सगरमाथा ११ घण्टा ढिलो गरी राति साढे १२ बजे मात्र उडेको थियो । उताबाट पनि पूरै सिट बुकिङ थियो । तर आयल फिल्टर मा समस्या देखिएपछि मर्मत गरेर त्यो जहाज शनिबार साँझ ७ बजे काठमाडौंमा अवतरण भयो । जहाजमा पर्याप्त सिट नहुँदा दिल्लीबाट आउनुपर्नेमध्ये १ सय १५ यात्रुलाई निगमकै खर्चमा होटलमा राखियो । केहीलाई अन्य भारतीय वायु सेवामार्फत महँगो टिकट किनेर काठमाडौं पठाइएको थियो । वाइडबडीबाट शनिबार दिल्ली उडान नभएपछि न्यारोबडी सगरमाथा नै १ सय ४५ यात्रु बोकेर राति ११ बजे उडेको छ । यात्रुले दिल्ली उडानका लागि दिउँसो साढे १ बजेको टिकट काटेका थिए । यसै उडानमा निगमका कार्यकारी अध्यक्ष युवराज अधिकारी पत्नी विनितासहित उपचारका लागि दिल्ली प्रस्थान गरेका छन् । जहाज अभावले यात्रुको बिचल्ली भइरहँदा अध्यक्ष अधिकारी दिल्ली उडेपछि निगमको उच्च व्यवस्थापन पक्ष रुष्ट भएको छ । यस्तो अवस्थामा पर्यटनमन्त्री बद्री पाण्डेले पनि चासो नदेखाएको उनीहरूको गुनासो छ । निगमको पछिल्लो अवस्थाबारे जानकारी दिन शुक्रबार निगमका पाइलटहरू मन्त्री पाण्डेलाई भेट्न उनको निवास पुगेका थिए ।न्यारोबडी जहाजको सीचेक ठेक्काको म्याद सोमबार सकिँदै छ । यसमा इच्छुक भारतीय एमआरओ कम्पनी जीएमआरका प्रतिनिधिसँग बैठक गर्न कार्यकारी अध्यक्ष अधिकार दिल्ली गएको उनको सचिवालय स्रोतले जनाएको छ । जीएमआरका प्रतिनिधि केही दिनअघि नेपाल आएका थिए । दुवै न्यारोबडीको सीचेक केही महिनामै गर्नुपर्नेछ । निगमको न्यारोबडी लुम्बिनी निर्धारित समयभन्दा ७ घण्टा ढिलो गरी शुक्रबार बिहान ६ बजे उडेर दुबई पुगेको थियो । काठमाडौं फर्कने तरखरमा रहेका बेला कम्प्युटर प्रणालीमा समस्या देखिएपछि जहाजलाई पार्किङ वे मा फर्काइएको थियो । त्यसपछि जहाजमा राखिएका यात्रुलाई ओरालिएको थियो । त्यो विमान तीन घण्टा ढिलो गरी बेलुकी ८ः३० बजे मात्र काठमाडौं आइपुग्यो, जसका कारण बिहान ११ बजे हङकङ जानुपर्ने १ सय ३२ यात्रुलाई शनिबार दिनभर होटलमा राखियो । उनीहरूलाई विमानस्थलमै रहेको होटल र्याडिसनको लाउन्जमा दिउँसोको खाना खुवाइएको थियो । निगमले यात्रुको खाना शुल्क जनही ३५ सय रुपैयाँका दरले लाउन्जमा तिर्नुपरेको छ । वाइडबडी ग्राउन्डेड भएदेखि नै दिल्ली, दोहा, मुम्बईलगायतका गन्तव्यमा जानुपर्ने सयौं यात्रुलाई लाउन्जमा खाना खुवाउनुपरेको, होटलमा राख्नुपरेको विमानस्थलस्थित यात्रु सेवा विभागले जनाएको छ ।बिहीबार क्वालालम्पुर (मलेसिया) र शनिबार दमाम (साउदी अरब) उड्नुपर्ने यात्रुका लागि उडान अझै अनिश्चित छ । दमाम जाने ८० र फर्किने सय जनालाई होटलमा राखिएको छ । वाइडबडीको उडान नभएपछि बिहीबार दोहा (कतार) उड्नुपर्ने २ सय ४२ यात्रुलाई होटलमा राखिएकामा शनिबार बिहान १ सय ५६ जनालाई मात्रै न्यारोबडीले दोहा पुर्याएको थियो । विमानस्थलको स्टेसन स्रोतका अनुसार मलेसिया जाने ८० र फर्किने १ सय ५७ यात्रु पनि होटलमै छन् । शनिबार राखिएको मलेसिया उडान पनि रद्द गरिएको छ । शुक्रबार १ बजे मुम्बई जाने १ सय ५७ यात्रुलाई खाना खुवाएर राति साढे ८ बजे उडाइएको थियो भने उता मुम्बईबाट काठमाडौं फर्किने १ सय २२ यात्रुलाई पनि निगमले ढिलो सेवा दिएकाले दिनभर होटलमा राखेर काठमाडौं राति ल्याएको थियो । निगमको दोस्रो वाइडबडी मकालु लाई सीचेक का लागि भदौ १२ मै इटाली पठाइएको थियो । नेपल्समा रहेको एटीआईटेकले सीचेक सकेर उक्त जहाजलाई एक महिनाभित्र अर्थात् असोज १३ मै फर्काइसक्नुपर्ने तालिका थियो । तर अझै मर्मतकै क्रममा रहेको निगमका प्राविधिक प्रवक्ता इन्जिनियर मनोज साहले बताए । एमआरओ एजेन्ट कम्पनीले वाइडबडी मकालु आउँदो शुक्रबार दिने भनेको छ, उनले भने । निगमको अर्थ विभागका अनुसार वाइडबडी मकालु उडानमा नहुँदा दिनमा कम्तीमा २ करोड रुपैयाँका दरले कारोबार गुमिरहेको छ । यसअघि सीचेक भएको वाइडबडीको इमर्जेन्सी एक्जिट संकेत प्लेट एमआरओ कम्पनीले इटालीमा हराउँदा निगमले ७० यात्रुको लोड घटाएर दुई वटा नारिता उडान गरेको थियो ।निगमका प्रवक्ता रमेश पौडेलले जहाज निर्माता कम्पनी तथा नियामक निकायले तोकेको मापदण्ड अनुरूप नियमित मर्मतसम्भार गर्ने गरिए पनि कहिलेकाहीं आकस्मिक प्राविधिक समस्या आउन सक्ने बताए । आकस्मिक प्राविधिक समस्या आए पनि तत्काल समाधान गरिएपछि दुई वटा न्यारोबडी उडानरत छन्, उनले भने, अर्को एउटा वाइडबडी जहाजको पार्टपुर्जा आएलगत्तै मर्मत गरेर आइतबार बेलुकीबाट उडानमा ल्याउन लागिपरेका छौं ।"
स्वदेशमै बन्छ प्याड बजार छैन सहज,"(काठमाडौं)तपाईंहरूलाई जूनकिरीको उज्यालोबारे थाहै होला । निष्पट्ट अन्धकार होस् या उज्यालो, उसले आफ्नै किसिमले उज्यालो दिइरहेको हामी देख्छौं । नेपालमा सेनेटरी प्याड उद्योगको अवस्था हेर्ने हो भने त्यही जूनकिरीले उज्यालो छरिरहेजस्तो देखिन्छ । किनकि उनीहरू न आत्मनिर्भर बन्न सकेका छन्, न आयातित सेनेटरी प्याडसँग राम्रो प्रतिस्पर्धा गर्नै सकेको देखिन्छ । तर पनि स्वदेशमै सेनेटरी प्याड उत्पादन गर्नुपर्छ र यसमा आत्मनिर्भर हुनुपर्छ भन्ने ध्येयले यहाँका उद्योगले उत्पादन जारी राखेका छन् । पूर्ण रूपमा उद्योग सञ्चालनमा आउने हो भने प्याडमा नेपाललाई आत्मनिर्भर बन्न कठिन पनि छैन । तर सरकारले स्वदेशी उद्योगको संरक्षण गर्नुको साटो आयातलाई प्रोत्साहन गरिरहेकाले आफ्ना उद्योग पूर्ण क्षमतामा सञ्चालन गर्न नसकिएको उद्यमी बताउँछन् । जति बेला नेपालमा सेनेटरी प्याडको प्रयोग एकदमै न्यून थियो, पढालेखा मानिने सहरिया महिलाले समेत एकदमै कम मात्रामा प्रयोग गर्थे । हो, त्यही बेला नेपालमै सेनेटरी प्याडको सम्भावना देखेर ०६२ सालमा जस्मिन हाइजिन प्रोडक्टका सीईओ पुनित शारडाले विराटनगरमा यसको उद्योग सञ्चालनमा ल्याए । जब नेपालमा सेनेटरी प्याडको प्रयोग बढ्दै गयो, विदेशी प्याड पनि आयात हुन थाल्यो । त्यसैमाथि सरकारको हेलाहोचोमा स्वदेशी उद्योगी परे । सरकारको त्यही सौतेलो व्यवहारका कारण अहिले पनि स्वदेशी प्याड उद्योग राम्ररी फस्टाउन नसकेको शारडा बताउँछन् । दुई दशकदेखि सञ्चालनमा आएको जस्मिन हाइजिन अहिले पनि ५० प्रतिशत क्षमतामा मात्रै सञ्चालन भइरहेको शारडाले बताए । जतिबेला प्याड उत्पादन गर्ने यहाँ कुनै उद्योग नै थिएन, त्यतिबेला बजारको राम्रो सम्भावना देखेँ र उद्योग खोलें, उनले भने, अहिले धेरै बजार विदेशी प्याडले ओगटेको छ । केही मात्र आन्तरिक उत्पादनको छ, बाँकी निर्यातमै भर पर्छौं । शारडाले २५ वर्षको उमेरमा १ करोड लगानी गरेर उद्योग खोलेका थिए । त्यतिबेला बजारमा गइसकेपछि प्याडको माग र यसको प्रयोग गर्ने महिलाहरू निकै कम थिए, उनले भने, त्यतिबेला प्याड बेच्न जाँदा पनि के हो भनेर सोध्थे, पाउरोटी हो भन्थे । त्यसबेला प्याडको बजार बनिसकेको रहेनछ, हामी समयभन्दा छिट्टै बजारमा गएछौं भन्ने लाग्यो । पहिलो उद्योग भएकाले हामीलाई सुरुमा त प्याड के हो ? कहिले र किन प्रयोग गर्ने ? कसरी प्रयोग गर्ने भन्ने विषय नै सर्वसाधारणलाई बुझाउनुपर्ने बाध्यता थियो । यद्यपि सहरबजारमा आयातित प्याड पनि पाइन्थ्यो । त्यो समयमा १ सय जना महिलामा ५ जनाले मात्रै प्याड प्रयोग गर्थे, शारडाले भने, प्याडको प्रयोगकर्ता एकदमै न्यून थिए । महिनावारी हुने उमेर समूहका किशोरी तथा महिलाहरू उल्लेख्य मात्रामा भए पनि प्याडको माग भने तुलनात्मक रूपमा त्यसअनुरूप नहुँदा अचम्मित भएको उनले सुनाए । उद्योग सञ्चालनमा आइसकेको थियो, बिक्री नै पर्याप्त मात्रामा नभएपछि उत्पादन मात्रै गरेर हुँदैन भन्ने भयो, उनले थपे, बरु घरघरमा, स्कुलस्कुलमा गएर महिनावारीका बारेमा बुझाउनेदेखि यससँग जोडिएका कुरीतिहरूबारे जनचेतना फैलाउने र प्याड कसरी प्रयोग गर्ने भन्नेबारेमा समेत काम गर्यौं । २०६२ देखि पाँच वर्षको अवधिमा करिब ५ सय वटा विद्यालयमा उद्योगबाटै टोली पठाएर जनचेतना जगाउने काम गरेको उनले सुनाए ।हामीले १० हजार किशोरी तथा महिलालाई प्याडको प्रयोग, यसका उपलब्धिबारे जानकारी दिए पनि सबैले प्याड किन्छन् भन्ने हुँदैन रहेछ, शारडाले भने, ती किशारेरीलाई प्याड किन्ने पैसा आमाले दिने हुन्, आमाले वर्षौंदेखि टालो प्रयोग गर्दै आएकाले पनि प्याड किन्नु विलासी वस्तु हो भन्ने ठानेर नदिने रहेछ । जबसम्म उनीहरू आफैं कमाउन सक्ने हुँदैनन्, तबसम्म प्याड किन्न र प्रयोग गर्न पनि नसक्ने गरेको देखें । २०७६ सालसम्म आइपुग्दा भारत, श्रीलंका, बंगलादेश, यमन, नाइजेरिया, अफगानिस्तान, रुस (रसिया), माल्दिभ्स र पाकिस्तानमा प्याड निर्यात गरेको शारडाको भनाइ छ । कोभिडपछि भने ती मुलुकका सम्पर्कमा रहेका बजार प्रतिनिधिसँगको सम्पर्क पनि टुट्यो, भने, नेपालको बजार पनि राम्रै हुन थालेपछि यसमै केन्द्रित भयो । पछिल्ला तीन वर्षदेखि फेरि भारतीय बजारमै निर्यात गर्न थालेका छौं । त्यसैबेला टायर, ब्याट्रीलगायत मोटरपाटर््स बिक्री गरिरहेका राकेश लाहोटीले आफ्नो छुट्टै उद्योग सञ्चालन गर्नुपर्छ भन्दै प्याड उद्योग सुरु गरे । पसल चलिरहेकै बेला प्याड उद्योगमा वर्षौंदेखि काम गरिरहको एक जना राजवंशीले प्लान्ट लगाउन सुझाए, उनले भने, मलाई पनि आफ्नै केही गर्नुपर्छ भन्ने लागिरहेको थियो । त्यो आइडियाले मलाई पनि तान्यो । अध्ययन, अनुसन्धानलगायत गरी लाहोटीले ०७६ मा हेल्थ एन्ड हाइजिन प्रोडक्ट कम्पनी खोलेरे प्याडिलक्स ब्रान्डमा प्याड उत्पादन गर्न थालेको बताए ।संस्थापक तथा प्रमुख कार्यकारी अधिकृत लाहोटीले नाम चलेका ब्रान्डका प्याड अध्ययन गरेर त्यसमा देखिएका खराबी, कमजोरीबारे उपभोक्तासँगको अन्तरक्रिया, अध्ययन अनुसन्धानपछि प्याड उत्पादन थालिएको जनाए । नेपालमा प्याड बनाउन आवश्यक कच्चा पदार्थ भारत, चीन, जापान र अमेरिकाबाट आयात हुने गरेको छ । नेपालमा भने नपाइने लाहोटीले बताए । महिलाको स्वास्थ्यसँग जोडिएकाले प्याड उत्पादन निकै संवेदनशील काम रहेकाले विशेष ध्यान दिनुपर्ने उनले जनाए । बनाउनेदेखि प्याकेजिङसम्मको सम्पूर्ण काम स्वचालित मेसिनले नै गर्छ, उनले भने । प्याडिलक्स ब्रान्डका प्याड प्रयोग गर्दा सहज, ताजापन र सुक्खापन महसुस हुने लाहोटीको दाबी छ । प्याडमा रहेको एन्टी लक कोर ले तरल पदार्थको चुहावट रोक्छ । छालामा हुने जलन र डाबर आउन नदिने समेत उनको दाबी छ । कुनै एउटा ब्रान्डको प्याड प्रयोग गर्ने महिलाले हत्तपत्त अरु ब्रान्डको प्रयोग गर्दैनन्, उनले भने, त्यसैले हामीले प्याड उत्पादन गर्दा गुणस्तरमा विशेष ध्यान दिनुपर्छ, ताकि एक पटक प्रयोग गरेपछि सधैं त्यही ब्रान्ड नै प्रयोग गरून् । प्याडिलक्सको स्ट्रेट, २४० एमएम, २८० एमएम, २९० एमएम, ३२० एमएम र ३५० एमएम साइजका प्याड बजारमा उपलब्ध छन् । शारीरिक बनावट र रक्तप्रवाहका आधारमा प्याडको छनोट गर्न उनको सुझाव छ । कम्पनीमा अहिले ३ सय जनाले रोजगारी पाएका छन् । लाहोटीले गत वर्ष आफ्नो उद्योगबाट मात्रै २० करोड रुपैयाँका प्याड बिक्री गरेको लाहोटीले बताए । महिनावारीका कारण स्कुल छुट्ने र हटियामा काम गर्ने थारू महिलाहरू महिनावारीको बेला काम गर्न नसक्नेलगायत विविध विषयहरू लिएर उद्योगीहरूले लबिइङ गरेपछि सरकारले आर्थिक वर्ष ०७६७७ मा सामुदायिक विद्यालयमा अध्ययनरत किशोरीलाई निःशुल्क प्याड वितरण गर्ने भन्यो । स्वदेशी प्याडको बजार वृद्धि, प्याड निर्यात र सरकारको नीतिले स्वदेशी उद्योगलाई केही भरथेग गरेकै थियो । त्यो केही वर्षका लागि मात्रै भएको उद्योगीहरू बताउँछन् । स्वास्थ्यसँग जोडिएको अत्यावश्यकीय सामग्री भएकाले विलासिताको सामग्री मानेर लगाइएको कर खारेज गर्न माग गर्दै ०७८ असोजमा महिलाहरूले आन्दोलन गरेका थिए । रातो कर, माफ गर भन्ने ब्यानरमा भएको उक्त आन्दोलनको माग सम्बोधन गर्न सरकारले ०७९८० मा तयारी प्याड आयातमा लाग्ने भन्सार महसुलमा ९० प्रतिशत छुट दिने व्यवस्था गर्यो । त्यसयता करको दर घटाउने र बढाउने क्रम जारी छ । सरकारको यो नीतिले स्वदेशी उद्योगलाई संरक्षण गर्नुको साटो झन् आयातलाई प्रोत्साहन गरेको यहाँका उद्योगीहरूको आरोप छ । सरकारको नीतिले गर्दा वर्षौंदेखिको मिहिनेत र बजारमा पकड घट्दै गइरहेको छ, शारडाले भने, आन्तरिक बजारमा पनि आयातित प्याड नै हाबी छ । सरकारको एउटा बजेट भाषणले वर्षौं लगाएर बनाएको घर एकैपटकमा भत्काएको उनले टिप्पणी गरे । कुल उत्पादनको २० प्रतिशत मात्रै स्वदेशमा खपत हुन्छ । उद्योग पनि ५० प्रतिशत क्षमतामा मात्रै सञ्चालनमा छन् । सुरुमा ६० जनालाई रोजगारी दिएको उद्योगमा २० वर्षपछि पनि त्यही अवस्था रहेको उनको भनाइ छ ।सरकारले ०७९८० मा प्याडको आयातमा ९० प्रतिशत भन्सार छुट दिएर कच्चा पदार्थमा भने करको दर यथावत् नै राख्यो । यस नीतिले गर्दा स्वदेशी उद्योग मारमा परेको गुनासो सहित जाँदा पनि महिलाहरूको आन्दोलनका कारण सरकारले यसलाई फिर्ता लिन नसक्ने जनायो । आयातमा दिएको छुट हटाउन नसके पनि कच्चा पदार्थमा शतप्रतिशत छुट दिन लबिइङ गरेपछि सरकारले यसको भन्सार दर १ प्रतिशत बनायो । तर ०८०८१ मा प्याडको कच्चा पदार्थ फ्लफ पल्प मा दिएको कर छुट हटायो । सोही वर्ष सरकारले तयारी प्याड आयातमा १५ प्रतिशतबाट बढाएर ५ प्रतिशत कर बनाएको थियो । चालु आर्थिक वर्षमा पनि सरकारले यसैलाई निरन्तरता दिएको छ ।कच्चा पदार्थको लागतमा ५० प्रतिशत खर्च हुनेमा छुट खारेज गर्यो, सरकारलाई आग्रह गर्दा पनि अर्को बजेटमा मात्रै हुन्छ भनियो, उनले भनेे । आर्थिक वर्ष ०८१८२ मा फ्लफ पल्पमा १ प्रतिशत बनाए भने ग्लु, स्लाप पेपर, एयरलेड पेपर लगायतका कच्चा पदार्थमा भन्सार दर १५ प्रतिशत र अन्तःशुल्क ५ प्रतिशत लगाएको शारडाले जनाए । सरकारको यो नीतिले प्याड उद्योगलाई अचेत अवस्थामा पुर्याएको उद्योगीहरूको गुनासो छ । सरकारले पहिला उद्योगीहरूलाई रुख चढायो, तलबाट सरकारले नै काट्दै काट्दै गयो, उनले भने । कच्चा पदार्थ आयातमा अझै पनि कर उच्च रहेको लाहोटीले पनि बताए । र्यापर, यएरलेड पेपर, स्याप पेपरमा कर उच्च छ, लाहोटीले भने, हरेक वर्ष बजेट आउँदा करको दर पनि तलमाथि हुन्छ । सरकारले कर नीति बनाउँदा उत्पादकलाई पनि सँगै राखेर छलफल गर्नुपर्ने उनको भनाइ छ । दैनिक ७ लाख थान प्याड उत्पादन गर्ने क्षमता भए पनि पूर्णरूपमा सञ्चालन गर्न नसकिएको लाहोटीले जनाए । सरकारको नीतिका कारण ह्विस्पर, स्टेफ्री र सोफिजस्ता बहुर्राष्ट्रिय कम्पनीको उत्पादनसँग प्रतिस्पर्धा गर्न गाह्रो भएको उनले सुनाए । बहुराष्ट्रिय कम्पनीको उत्पादनसँग हामीले प्रतिस्पर्धा गर्नुपर्छ, सरकारले त्यहीमाथि स्वदेशीको साटो आयातलाई प्रोत्साहन गर्छ, लाहोटीले भने । आफ्नै उद्योग पनि कतिबेला बन्द हुने भन्ने भइसकेको शारडाले सुनाए । आन्तरिक बजारमा आयातित उत्पादनको दबदबाले गर्दा निर्यातले धानिएको उद्योगमा फेरि अर्को समस्या आएको छ । भारतले एक वर्षअघि नै आयातित सेनेटरी प्याड र बेबी डाइपरमा बीआईएस (ब्युरो अफ इन्डियन स्ट्यान्डर्ड) अनिवार्य गरेको छ । भारतले उक्त नीतिपछि नेपालका उद्योगीले पनि बीआईएसमा आवेदन दर्ता गराएका थिए । बीआईएसबाट निरीक्षण टोली उद्योग अनुगमनमा आउने, फ्याक्ट्री अडिट गर्ने प्रक्रिया थियो ।आवेदन लिइसकेपछि फ्याक्ट्री भिजिटमा आउने दिन तोकेको र उद्योगीहरूले भ्रमण शुल्कलगायत भुक्तानी गर्दा पनि भारतीय टोली भिजिटमा आएनन्, शारडाले भने, जुनदेखि आउने भने तर आएनन् । यही अक्टोबर १ देखि भारतमा अन्य मुलुकबाट निर्यात हुने प्याड र बेबी डाइपरमा बीआईएस अनिवार्य थियो । बीआईएस लागू हुनासाथ प्याड र बेबी डाइपर निर्यात रोकिएको छ । भारतले स्वदेशी उद्योगको संरक्षणका लागि बीआइएस अनिवार्य गरेजस्तै नेपालले पनि गुणस्तर चिह्न (एनएस) अनिवार्य गर्नुपर्ने शारडाको भनाइ छ । नेपालमा पनि प्याडको गुणस्तर चिह्न बनेको ४ वर्ष भइसकेको भन्दै स्वदेशी उत्पादनदेखि आयात हुने प्याडमा एनएस चिह्न अनिवार्य गर्नुपर्ने उद्योगीहरूको भनाइ छ । प्याड र बेबी डाइपर संवेदनशील रहेकाले उपभोक्ताको हित र स्वदेशी उद्योगको संरक्षणका लागि सरकारले यो नीति लिनै पर्छ, उनले भने, महिला र बच्चाले प्रयोग गर्ने उत्पादनको गुणस्तर राम्रो भएन भने सुरुमा उपभोक्ता र त्यसपछि स्वदेशी उद्योग मारमा पर्छन् । नेपालमा विदेशी प्याडको दबदबा र निर्यातमा भारतको अप्ठ्यारो नीतिले स्वदेशी उद्योग ढलपल अवस्थामा पुगेको उद्योगीहरू बताउँछन् । बीआईएसले गर्दा भारत निर्यातमा समस्या भइरहेको लाहोटी पनि स्विकार्छन् । हामीले उत्पादन गरेको झन्डै २५ प्रतिशत प्याड भारत निर्यात गर्थ्यो, उनले भने, बीआईएसले गर्दा त्यो प्रभावित भएको छ । लाहोटीको पनि उद्योग ५० देखि ६० प्रतिशत क्षमतामा मात्रै सञ्चालनमा छ । पहिला महिनावारी हुँदा रगत सोस्नका लागि कपडाका टालो प्रयोग गरिन्थ्यो भने अहिले महिनावारी प्याड, टेम्पोनदेखि मिन्स्ट्रुअल कपसम्म पाइन्छ । बिस्तारै प्याडमा पनि जैविक र अजैविक प्याड नेपालमै बन्न थालेको छ । साथै प्याड, टेम्पोन र मिन्स्ट्रुअल कप आयात पनि हुने गरेको छ । उद्योगीहरूका अनुसार नेपालमा १० अर्ब रुपैयाँ लगानीका सानाठूला गरी ३५ वटा सेनेटरी प्याड उद्योग छन् । वार्षिक ९० करोड थान प्याड उत्पादन गर्ने क्षमता छ । जबकि नेपालमा वार्षिक साढे २ करोड थान मात्रै प्याड खपत हुन्छ । त्यसका कारण सरकारको नीति र अन्तर्राष्ट्रिय ब्रान्डका प्याडसँग प्रतिस्पर्धा गर्न नसक्दा नेपालमा स्वदेशीभन्दा विदेशी प्याड नै बढी खपत हुने गरेको छ ।सरकारले भनसार छुट दिएपछि झन धेरै प्याड आयात हुन थालेको उद्योगीहरू बताउँछन् । यसरी आयात हुने प्याडको गुणस्तरबारे कुनै पनि चेक जाँच वा प्रमाणिकरण नहुनेसमेत शारडा र लाहोटी बताउँछन् । म्याद गुज्रेकोरिजेक्टेड र लुज प्याकमा सेनेटरी प्याड आयात भइरहेको उनीहरूको दाबी छ । नेपाल गुणस्तर एनएस: १८७ बनिसकेकोले सेनेटरी प्याड बिक्रीवितरणमा अनिवार्य गरिनुपर्ने उनीहरूको भनाइ छ । चालु आर्थिक वर्षको २ महिनामा २० करोड २७ लाख २९ हजारको ३ करोड १६ लाख ६८ हजार ४ सय ५३ थान प्याड आयात हुँदा ४ करोड ८६ लाख ८९ हजारको १ करोड ६५ लाख २७ हजार ७ सय ७३ थान निर्यात भएको थियो । आर्थिक वर्ष ०७७०७८ मा १ अर्ब १७ करोड ७० लाख ८२ हजारको १७ लाख ३८ हजार ८ सय ५० किलो र ३ करोड ५७ लाख १३ हजार ४ सय ९० थान प्याड आयात भएको भन्सार विभागको तथ्यांक छ । उक्त वर्ष १ करोड ६१ लाख ४९ हजार रुपैयाँको ८४ हजार ९७९ किलो र १ लाख ७७ हजार २ सय थान प्याड भारत निर्यात भएको थियो । आर्थिक वर्ष ०७८०७९ मा १ अर्ब ११ करोड १३ लाख १४ हजारको १२ करोड ९१ लाख ९४ हजार ७ सय २१ थान प्याड आयात र ३ करोड ५१ लाख ५६ हजारको १ करोड १९ लाख ३० हजार २ सय ६४ थान निर्यात भएको थियो । आर्थिक वर्ष ०७९०८० मा ९१ करोड ७९ लाख २० हजारको १० करोड २९ लाख २४ हजार ७५ थान प्याड आयात र १४ करोड ९४ लाख ७८ हजारको ५ करोड ३५ लाख १२ हजार ६ सय ६६ थान निर्यात भएको थियो । आर्थिक वर्ष ०८००८१ मा ४१ करोड ८७ लाख २ हजार रुपैयाँको १५ करोड ४४ लाख ६९ हजार १ थान प्याड निर्यात हुँदा १ अर्ब ३३ करोड ८४ लाख २३ हजार रुपैयाँ बराबरको २१ करोड ३० लाख २ हजार २ सय २९ थान प्याड आयात भएको थियो ।"
लामिछानेलाई आज अदालतमा उपस्थित गराइँदै,"(पोखरा)सहकारी ठगी र संगठित अपराधमा अनुसन्धानका लागि पक्राउ परेका पूर्वउपप्रधान तथा गृहमन्त्री एवं राष्ट्रिय स्वतन्त्र पार्टीका सभापति रवि लामिछानेलाई आइतबार कास्की जिल्ला अदालतमा उपस्थित गराइने भएको छ । प्रहरीले म्याद थपका लागि उनलाई अदालतमा उपस्थित गराउन लागेको हो ।जिल्ला प्रहरी कार्यालय कास्कीका प्रवक्ता डीएसपी वसन्तकुमार शर्माले पूरक मुद्दाका लागि अनुसन्धान अगाडि बढाएको बताए । हामीले पूरक मुद्दा लैजान अनुसन्धान अगाडि बढाएका हौं । यसअघि पक्राउ परेका छविलाल जोशीसँगै जोडेर लैजाने हो, उनले भने । जोशीको बयान सकिएको उनले जानकारी दिए । प्रहरीको केन्द्रीय अनुसन्धान ब्युरो (सीआईबी) ले शुक्रबार काठमाडौंबाट लामिछानेलाई पक्राउ गरेको थियो । उनलाई स्थलमार्ग हुँदै शनिबार बिहान पौन ३ बजे पोखरा ल्याइएको थियो ।यसअघि कास्की प्रहरीको टोलीले काठमाडौं गएर जोशीसँग भदौ ८ मा र लामिछानेसँग भदौ १० मा बयान कागज गराएको थियो । संसदीय समितिको प्रतिवेदन आएपछि असोज ६ मा गोर्खा मिडियाका पूर्वउपाध्यक्ष जोशी काठमाडौंको शंखमूलबाट पक्राउ परेका थिए । जोशीविरुद्ध अनुसन्धान गर्न कास्की जिल्ला अदालतले शुक्रबार २० दिनको म्याद थप गरेको छ । यसअघि पहिलोपल्ट ५ दिन र दोस्रोपल्ट ७ दिन म्याद थपेर उनलाई हिरासतमा राखिएको थियो । म्याद थप्ने दिन घटस्थापना परेको र त्यसलगत्तै दसैं बिदा भएकाले अदालतले १७ असोजदेखि लागू हुने गरी २० दिनको म्याद थप गरिदिएको हो । जोशीले सहकारीबाट रकम ल्याएर गोर्खा मिडियामार्फत अपचलन गर्ने कार्यमा जीबी राई, लामिछानेलगायत संलग्न रहेको भन्दै आफू निर्दोष रहेको जिकिर गरेका छन् । गत वर्षदेखि नै फरार रहेका राई हाल मलेसियामा रहेको प्रहरीले जनाएको छ । डीएसपी शर्माका अनुसार पोखराको सूर्यदर्शन सहकारीको बचत हिनामिनामा संलग्न रहेको आरोपमा हालसम्म ६० जनालाई प्रतिवादी बनाइएको छ । त्यसमध्ये ७ जनालाई अदालतबाट अनुमति लिएर र २ जनालाई जरुरी पक्राउ पुर्जी दिएर नियन्त्रणमा लिइएको थियो । यसअघि पक्राउ परेर मुद्दा चलाइएका मध्ये ६ जना पुर्पक्षका लागि हिरासतमा रहेको पनि उनले जानकारी दिए । सूर्यदर्शन सहकारीको बचत हिनामिनामा शुक्रबार अदालतले पूर्वगृहमन्त्री लामिछानेसहित १४ जनालाई पक्राउ गर्न प्रहरीलाई अनुमति दिएको थियो । कास्कीका जिल्ला न्यायाधीश कृष्णजंग शाहले पक्राउ अनुमति दिएपछि कास्की प्रहरीले लामिछानेलाई पक्राउ गरी उपस्थित गराइदिन सीआईबी, काठमाडौं उपत्यका अपराध अनुसन्धान कार्यालय र जिल्ला प्रहरी परिसर, अपराध अनुसन्धान शाखा काठमाडौंलाई पत्र पठाएको थियो । पत्राचारपछि सीआईबीका एसपी होबिन्द्र बोगटी नेतृत्वको टोलीले वनस्थलीस्थित रास्वपा कार्यालयबाट लामिछानेलाई नियन्त्रणमा लिएर पोखरा ल्याएको हो । अदालतले दिएको पक्राउ पुर्जीमा लामिछानेलाई मुलुकी फौजदारी कार्यविधि संहिताको दफा ९ (३) अनुसार पक्राउ अनुमतिका लागि अनुरोध भई आएकाले त्यसमा अनुसन्धान गर्न मनासिब आधार र कारण देखिएको उल्लेख छ । पोखरा ल्याइपुर्याएपछि लामिछानेलाई प्रहरीले सुरुमा रामघाटस्थित पोखरा स्वास्थ्य विज्ञान प्रतिष्ठानमा लगेर स्वास्थ्य जाँच गराएपछि मात्रै कास्की प्रहरीको जिम्मा लगाएको थियो । लामिछानेलाई प्रहरीले सेतो स्कोर्पियो गाडीमा राखेर कडा सुरक्षाका बीच जिल्ला प्रहरी कार्यालयमा ल्याइपुर्याएको थियो । रास्वपाका समर्थकहरूले ठाउँठाउँमा अवरोध गर्दै नाराबाजी गरेपछि कास्की प्रहरीले आफ्नो सीमानामा स्कर्टिङका लागि सुरक्षाकर्मीसहित गाडी पठाएको थियो । लामिछानेसँगै काठमाडौंबाट दलबलसहितको ठूलो टोली उनको गाडीको पछि लागेर पोखरासम्म नै आइपुगेको थियो । रास्वपा उपसभापति डीपी अर्याल पनि काठमाडौंबाट लामिछानेको गाडीको पछिपछि आएका थिए भने अर्का उपसभापति स्वर्णिम वाग्ले भने शुक्रबार दिउँसो नै विमानबाट पोखरा आएका थिए । लामिछानेलाई प्रहरी कार्यालय ल्याइपुर्याउँदा बाहिर उपस्थित केही दर्जन कार्यकर्ताले करिब एक घण्टाजति नाराबाजी गरेका थिए । कास्की प्रहरीले जिम्मा लिएपछि हिरासतमा पुगेर वाग्ले, अर्याल र पौडेलले लामिछानेलाई भेटेका थिए । डीएसपी शर्माका अनुसार लामिछानेलाई जिल्ला प्रहरीको हिरासतमा एक्लै राखिएको छ । उनले शनिबार बिहान ९ बजेतिर पार्टीका उपसभापति तथा सांसद डीपी अर्याललगायतसँग केही समय भेटघाट गरेका थिए । बिहान आफ्नो पार्टीका केही माननीय र परिवारसँग भेट गर्नुभएको थियो, उनले भने, त्यसपछि उहाँले कसैसँग पनि भेट गर्नुभएको छैन । डीएसपी शर्माका अनुसार केही दिन अस्पतालमा भर्ना भएका पूर्वडीआईजी जोशीलाई पनि शनिबारदेखि हिरासतमै राखिएको छ । दुवै जनालाई छुट्टाछुट्टै हिरासतमा राखिएको छ । सरकारवादी मुद्दामा आइतबार जिल्ला सरकारी वकिल कार्यालयकी प्रमुख एवं जिल्ला न्यायाधिवक्ता कमला काफ्लेले बहस गर्नेछिन् । सहकारीपीडितका तर्फबाट निजी वकिल युवराज पराजुलीले बहस गर्नेछन् । आइतबार अन्य वकिलले पनि पीडितको तर्फबाट बहस गर्न इच्छा देखाएको सूर्यदर्शन बचतपीडित संघर्ष समितिका संयोजक किरण श्रेष्ठले बताए । लामिछानेको पक्षबाट अधिवक्ताहरू सुशील पन्त, नारायण घिमिरे र सुवास आचार्यले बहस गर्ने भएका छन् । लामिछानेमाथि सूर्यदर्शनलगायतका सहकारी ठगीको आरोप छ । उनलाई संसदीय छानबिन विशेष समितिले समेत सहकारी बचत अपचलन गरेको निष्कर्ष निकाल्दै अनुसन्धान गर्न सिफारिस गरेको थियो । लामिछानेले गोर्खा मिडिया नेटवर्कको तत्कालीन प्रबन्ध निर्देशक हुँदा सहकारीको बचत उक्त मिडियामा लगेर अपचलन गरेको आरोप छ । गितेन्द्रबाबु (जीबी) राई अध्यक्ष रहेको पोखराको सूर्यदर्शन, बुटवलको सुप्रिम, चितवनको साहरा र काठमाडौंको स्वर्णलक्ष्मी सहकारीको कम्तीमा ६५ करोड ५४ लाख बचत राई अध्यक्ष र लामिछाने प्रबन्ध निर्देशक रहेको गोर्खा मिडिया नेटवर्कमा ल्याइएको र त्यसको धेरैजसो रकम लामिछानेले आफैंले चेक काटेर खर्च गरेको संसदीय समितिको प्रतिवेदनमा उल्लेख छ ।लामिछानेले गोर्खा मिडियामा पाएको भनिएको स्वेट सेयर लाई समितिले किर्ते भनेको छ । गोर्खा मिडिया नेटवर्क प्रालिलगायतमा कम्पनीहरूमा सेयर खरिदबिक्री गर्दा कानुनबमोजिम पेस हुने भुक्तानीका साधन र उपकरणहरू पूर्ण नभई किर्ते कागजकै आधारमा खरिदबिक्री भएको पाइएको समितिको निष्कर्ष छ । बुटवलको सुप्रिम सहकारीबाट रवि लामिछानेरोशनी गुरुङमार्फत आएको रकमलाई आफ्नो लगानी भनेर लामिछानेले गोर्खा मिडियाको १५ प्रतिशत सेयर लिएका थिए । कम्पनीबाट बिदा हुने बेला सेयरबापत १ करोड ८० लाख रुपैयाँ बुझेको भन्दै लामिछानेले औंठाछापसहितको कागज पनि कम्पनी रजिस्ट्रार कार्यालयमा बुझाएका थिए । तर यी कागजलाई नक्कली र देखावटी भनेर उनले पत्रकार सम्मेलनमै स्विकारेका थिए ।सांसद सूर्यबहादुर थापाको संयोजकत्वमा गत जेठ १५ मा गठित संसदीय छानबिन विशेष समितिले गोर्खा मिडियाका अध्यक्ष राई, पूर्वप्रबन्ध निर्देशक लामिछाने, सञ्चालक जोशी र कुमार रम्तेलमाथि कारबाही गर्न सरकारलाई निर्देशन दिएको थियो । समितिले उनीहरूविरुद्ध संगठित अपराध, ठगी, किर्ते र सम्पत्ति शुद्धीकरणसम्बन्धी कसुर आकर्षित हुने भन्दै प्रचलित कानुनअनुसार कारबाही गर्न बाटो खोलिदिएको थियो ।संसद्द्वारा लामिछाने पक्राउको जानकारीप्रतिनिधिसभाले सूचना प्रकाशित गरेर सांसद रवि लामिछाने पक्राउ परेको जानकारी दिएको छ । संसद् अधिवेशन नचलिरहेकाले संसद् सचिवालयले सांसद लामिछाने पक्राउको जानकारी सूचना टाँसेर दिएको हो । संघीय संसद्का महासचिव पद्मप्रसाद पाण्डेयले शनिबार जारी गरेको सूचनामा चितवन निर्वाचन क्षेत्र नं २ बाट प्रतिनिधिसभा सदस्यमा निर्वाचित रवि लामिछानेलाई फौजदारी कसुरको अनुसन्धानका क्रममा पक्राउ गरिएको उल्लेख छ । प्रतिनिधिसभा नियमावली २०७९ को नियम २४८ मा कुनै सदस्य पक्राउ परेको सूचना प्राप्त भएमा सभामुखले त्यसको जानकारी सदनलाई तत्काल दिनुपर्ने उल्लेख छ । तर, बैठक नचलेको अवस्थामा सूचना सार्वजनिक गर्नुपर्ने नियमावलीमा प्रावधान छ । प्रहरीले पक्राउ गर्नेबित्तिकै सांसदको पद भने निलम्बित नहुने अहिलेको नियमावलीको व्यवस्था छ । प्रतिनिधिसभा नियमावलीको नियम २४८ (३) मा प्रचलित कानुनबमोजिम तीन वर्ष वा सोभन्दा बढी कैदको सजाय हुने वा नैतिक पतन देखिने फौजदारी मुद्दामा अभियोगपत्र दायर भई पुर्पक्षका लागि थुनामा रहेको स्थितिमा मात्रै त्यस्तो अवधिभर निलम्बनमा रहने प्रावधान छ ।"
लामिछाने पक्राउको विरोधमा प्रदर्शन,"(पोखरा)पार्टी सभापति एवं पूर्वगृहमन्त्री रवि लामिछाने पक्राउको विरोधमा राष्ट्रिय स्वतन्त्र पार्टी (रास्वपा) का केन्द्रीय नेता एवं कार्यकर्ताले शनिबार पोखरामा विरोध प्रदर्शन गरेका छन् । सहकारी ठगी, संगठित अपराध एवं किर्तेसम्बन्धी कसुरमा अनुसन्धानका लागि पक्राउ परेका लामिछानेमाथि राजनीतिक प्रतिशोध साँधिएको भन्दै रास्वपा नेता एवं कार्यकर्ताले प्रदर्शन गरेका हुन् । विरोधसभालाई सम्बोधनका क्रमम रास्वपा नेताले षड्यन्त्रपूर्वक लामिछानेलाई फसाइएको भन्दै सरकारको आलोचना गरेका थिए । प्रदर्शनकारीले कांग्रेस उपसभापति धनराज गुरुङ र एमाले सांसद ऋषिकेश पोखरेल पनि सहकारी ठगीमा संलग्न रहेकाले कारबाही गर्नुपर्ने माग गरेका थिए । रास्वपा उपसभापति डोलप्रसाद अर्यालले पार्टी गठन भएको छोटो समयमै २१ जना सांसद लिएर संसद्मा आएपछि ठूला पार्टीको नीदहराम भएको बताए । अनेक बहाना बनाएर रास्वपा अभियान सिध्याउन प्रतिशोधपूर्ण रूपमा सरकार लागेको उनको आरोप थियो । गोजीमा रातो पासपोर्ट र ग्रिनकार्ड बोकेकाहरू नै रास्वपाप्रति पूर्वाग्रही छन्, उनको भनाइ थियो ।रास्वपाका अर्का उपसभापति स्वर्णिम वाग्लेले अनेक पूर्वाग्रह राखेर एउटा व्यक्ति र पार्टीलाई सिध्याउने खेलको राजनीतिक प्रतिवाद गर्ने बताए । व्यक्तिगत इगोको कारण दुईचार दिन भए पनि लामिछानेलाई थुनौं भनेर सरकार लागेको छ, उनले भने, देशमा गर्नुपर्ने काम धेरै छन् । तर त्यतातिर ध्यान नदिई सरकार राज्यशक्तिको पूरै दुरुपयोग गरेर, अनेक पूर्वाग्रह राखेर एउटा व्यक्ति र पार्टी सिध्याउने खेलमा लागेको छ । दुई तिहाइको सरकारले सबै संवैधानिक निकाय कब्जा गरिरहेको तर न्यायालय कुनै पनि दबाब र प्रभावमा नपर्ने विश्वास आफूहरूको रहेको उनको भनाइ थियो । रास्वपा नेता मनीष झाले ठूला पार्टीमा राज्यको सम्पत्ति दोहन नगरेको व्यक्ति भेट्टाउन मुस्किल पर्ने भन्दै रास्वपामा एक जना पनि त्यस्तो व्यक्ति नरहेको दाबी गरे । दुई तिहाइको सरकारले रगत खोजेको हो भने म दिन तयार छु, उनले भने, रास्वपा एउटा अभियान हो, एउटा व्यक्तिलाई थुन्दैमा यो रोकिँदैन ।सहकारीपीडितले समेत र्याली आयोजना गर्ने तयारी गरे पनि पछि प्रशासनको आग्रहमा स्थगित गरिएको सूर्यदर्शन बचतपीडित संघर्ष समितिका संयोजक किरण श्रेष्ठले बताए ।"
बंगलादेशको आर्थिक चमत्कार अतिरञ्जित थियो ?,"१ आम्दानीमा असमानता र अन्यायको प्रत्याभूतिः आर्थिक र सामाजिक भिन्नताको दृष्टिकोण, बढ्दो सामाजिक बहिष्कार, जसले सामाजिक एकतामा नकारात्मक प्रभाव पार्छन्, जसले सामाजिक अस्थिरता निम्याउँछ ।२ वित्तीय सुदृढीकरण (कन्सोलिडेसन) तथा बजेट कटौतीः मितव्ययी उपायहरूले राजनीतिक विरोध र सामाजिक अस्थिरता निम्याउँछन् ।३ खाद्य मूल्यमा वृद्धिः खाद्य मूल्यमा वृद्धि पनि राजनीतिक र सामाजिक अस्थिरताका कारण हुन्छन् । यसको प्रत्यक्ष उदाहरण अरब स्पिङ लाई लिन सकिन्छ ।४ राज्यको निरंकुशता र प्रजातान्त्रिक व्यवस्थाको कमीका कारण आम मानिसले आफ्नो उदासीनता (फ्रस्टेसन) प्रकट गर्न सक्दैनन् । पुलिस र सैनिकको प्रयोगले सामाजिक अस्थिरता दबाउने तर अस्थिरताका कारणहरू बुझ्न नचाहँदा पनि अझ बढी अस्थिरता बढ्ने र सामाजिक एकता खलल हुने गरेको पाइन्छ ।५ शिक्षित तर असन्तुष्ट मानिसहरूको जमात बढ्नुः शैक्षिक बेरोजगार भएका धेरै युवाले आर्थिक सम्भावनाका क्षेत्रहरू नभेट्दा द्वन्द्व र आन्दोलनका कार्यक्रमहरू सिर्जना हुन्छन् । यस्ता घटनाहरू मध्यपूर्व र दक्षिण युरोपियन देशहरू ग्रिस र स्पेनमा भएका थिए ।६ आमसञ्चारमाध्यमको व्यापकताः पहिलेका अध्ययनहरू अनुसार रेडियोको प्रभावले असन्तुष्टिको प्रदर्शन हुन्थे । अहिलेको फेसबुक र ट्वीटर (एक्स) व्यापक बनेको छ । आमसञ्चारमाध्यमको व्यापकता सामाजिक अस्थिरताको कारण हो भन्ने कुरा प्रस्ट हुन्छ ।माथि उल्लेखित कारणहरू बंगलादेशमा विद्यार्थीले गरेको आन्दोलनमा पर्याप्त थिए । जसको कारण प्रधानमन्त्री शेख हसिना सत्ता छोड्न बाध्य भइन् । एउटै व्यक्ति र पार्टीमा राजनीतिक शक्तिकेन्द्रित भएका कारण सबै आर्थिक संकटको जड ठम्याउन सजिलो भयो । राज्यको निरंकुशता नै राजनीतिक र सामाजिक अस्थिरताको मुख्य कारण हो । हसिनाको नेतृत्वमा बंगलादेशशेख हसिना प्रधानमन्त्री हुँदा बंगलादेशले प्रभावकारी आर्थिक वृद्धि गरेको थियो, जुन प्रतिवर्ष ६ प्रतिशतको थियो । उनको सरकारले विभिन्न आर्थिक सुधार गरेकोमा जस पाउनुपर्छ । जस्तै, पूर्वाधारहरूको सुदृढीकरण, जसमा नियमित विद्युत् उपलब्धता, राजमार्ग तथा रेलमार्ग निर्माण र विस्तार र बन्दरगाहको निर्माणमा प्राथमिकता दिइएको थियो । उनको समयमा गार्मेन्ट उद्योगहरू फस्टाए, टेक्सटायल निर्यात आकाशियो र एसियाका अरू देशलाई पछाडि छोड्यो ।संयुक्त राष्ट्र औद्योगिक विकास संगठन (यूएनआईडीओ) को परिभाषामा गार्मेन्ट क्षेत्र न्यून तथा कम प्रविधिको निर्माण क्षेत्र मानिन्छ । यस्ता प्रकारको निर्यातमुखी उत्पादनको स्थापना भयो र विश्वभर मूल्य शृंखला (ग्लोबल भ्यालु चेन) मा क्रमिक माथि उठ्दै मध्यम प्रविधिका उद्योगहरू जस्तै फार्मास्युटिकल्स, प्लास्टिक, बेसिक मेटल र हाइटेकका निर्माण (इलेक्ट्रोनिक्स, अटोमोटिभ) पनि निर्यात हुन सुरु गरे । बंगलादेशको अनुभव र उसको तयारी गार्मेन्ट उद्योग बढाउने क्षमता र यसलाई मूल्य शृंखलामा लैजाने क्षमताको अनुभव नेपालका लागि उपयोगी पाठ हुन सक्छ । बंगलादेश विश्व बजारमा समावेश हुनुको मुख्य कारण निर्यातमुखी उत्पादनहरूको उपलब्धता नै हो । त्यसमा पनि निर्यातमुखी निर्माण उद्योगहरू महत्त्वपूर्ण छन् । बंगलादेशले रेडिमेड गार्मेन्टमा विशिष्टता हासिल गरेको छ र ग्लोबल रेडिमेड गार्मेन्टमा मुख्य निर्यातकर्तामा पर्छ । विश्व व्यापार संगठनका अनुसार सन् २०१९ मा विश्व बजारमा बंगलादेशबाट निर्यात रेडिमेड गार्मेन्टको हिस्सा ६८ प्रतिशत थियो । यो २०११ मा ४८ प्रतिशत मात्र थियो र अझ १९९० मा त ०६ प्रतिशतमा सीमित थियो । गार्मेन्ट क्षेत्रले अहिले ५० लाख व्यक्तिलाई रोजगारी दिन्छ, जसमा ८० प्रतिशत महिला छन् । बंगलादेशको जीडीपीले २०२३ मा भारतको प्रतिव्यक्ति आयलाई उछिन्यो । २००३ बाट सुरु भएर २०१० र २०२० को सुरुवातसम्म बंगलादेशको जीडीपी तीव्र रफ्तारमा वृद्धि भयो । आर्थिक वृद्धिले शिक्षा र स्वास्थ्यसम्बन्धी क्षेत्रहरूमा राम्रो प्रभाव पार्यो । बंगलादेशको सफलताको कथामा महिलाहरूको ठूलो भूमिका छ । धेरै महिलाहरू शिक्षित भए र उनीहरूले विभिन्न कामहरूमा प्रभावकारी रूपमा लागे । मानव विकास सूचकांक, जसले राष्ट्रको स्वास्थ्य, शिक्षा तथा जीवनस्तरबारे झल्काउँछ, त्यसमा बंगलादेश भारतभन्दा माथि र श्रीलंकाभन्दा केही तल मात्र रह्यो । यस्तो आर्थिक वृद्धि हुँदाहुँदै पनि बंगलादेशका अन्य सूचकांक जस्तै राजनीतिक अधिकार, राजनीतिक बहुलवाद, नागरिक स्वतन्त्रता, सुशासन र व्यक्तिगत स्वतन्त्रता सबैमा क्षयीकरण भइरहेको थियो । २०२४ को आमनिर्वाचन नै राजनीतिक अधिकारको पतनको एउटा उदाहरण हो । यसमा अवामी लिग ले मात्र प्रभावकारी रूपमा आम चुनावमा भाग लियो ।हसिना सत्ताच्युत हुनुअगाडि नै बंगलादेशको आर्थिक सफलताको इतिहासमा केही समस्याका संकेतहरू देखिन थालेका थिए । २०२४ को दोस्रो चौमासिकमा बंगलादेशको आर्थिक वृद्धि ३८ प्रतिशतमा सीमित रह्यो । यो २०२२ मा ९३ प्रतिशत र २०२३ मा ७१ प्रतिशतको तुलनामा धेरै घटेको थियो । सरकारको २०२४ को प्रक्षेपण ७५ प्रतिशत थियो, जुन सरकारले भनेको र स्वतन्त्र रूपमा विश्व बैंक तथा विभिन्न संस्थाले प्रक्षेपण गरेकोभन्दा धेरै फरक देखियो । सरकारले गत जनवरीमा जीडीपी ग्रोथ ६५ प्रतिशत हुने आकलन गर्यो । यो स्वतन्त्र प्रक्षेपणभन्दा धेरै बढी थियो । बंगलादेशमा आर्थिक समस्याहरू रहेको कुरा २०२२ मा स्पष्ट देखिन्थ्यो । किनकि आईएमएफ र अन्य अन्तर्राष्ट्रिय संस्थाहरूले सजग गराउँदा पनि बंगलादेशमा आर्थिक मितव्ययिता अपनाइएन । सरकारले नयाँ ऋणहरू सुनिश्चित गरे पनि देशमा ऋण भार बढायो । पहिलो पटक २०२३ मा बंगलादेशको बाह्य ऋण १०० बिलियन डलरभन्दा माथि पुग्यो । सरकार ऋण सेवा दिने संस्थाहरूबाट ऋण लिएर तिर्छु भनी सम्झौता गरिएका ऋण तिर्न बाध्य भयो । यसले बंगलादेशको विदेशी मुद्राको सञ्चितिमा गम्भीर असर पर्यो । २०२४ को अप्रिलमा विदेशी मुद्राको सञ्चिति आईएमएफले सुझाव गरेकोभन्दा कम भयो । यसरी नै बैंकको नउठ्ने ऋण (नन पर्फर्मिङ लोन) १० प्रतिशतले बढेको देखियो । नउठ्ने ऋण कम गर्न आईएमएफले दबाब दिएपछि बंगलादेशी बैंकहरूले मनगढन्ते तथ्यांक दिए । यसले गर्दा बैंकप्रति विश्वास कम भयो ।सरकारले बैंकिङ क्षेत्रमा रहेका संस्थागत समस्याहरूमा सुधार ल्याउने उपायहरू सुरु गरे पनि फलदायक भएनन् । कमजोर बैंकलाई ठूला बैंकसँग मिलाउने काम गरियो तर त्यसले पनि खासै सहयोग गरेन । राजनीतिक नेतृत्वसँग नजिक भएका बैंकहरूले यो सुधारबाट फाइदा लिए, सार्वजनिक सम्पत्तिको दुरुपयोग भयो । २०२२ र २०२३ मा बंगलादेशको आर्थिक अवस्था झन् खराब हुँदै गएपछि भने मध्यमस्तरीय र गरिब जनतामा गम्भीर प्रभाव पार्यो । सरकारी तथ्यांकमा मुद्रास्फीति १० प्रतिशतभन्दा कम भनियो तर खाद्य पदार्थ र अन्य अत्यावश्यक वस्तुहरूमा अझ बढी थियो । अन्य देशमा खाद्य र तेलको मूल्य कम भइरहँदा पनि बंगलादेशमा बढी थियो । २०२३ मा सरकारले ग्यास र बिजुजीको दाम पटक पटक बढायो । जसबाट सामान्य बंगलादेशी नागरिकको दुर्दशा सुरु भयो । २०२३ को एउटा सर्वेक्षणअनुसार ३७७ मिलियन जनताले मध्यम तथा गम्भीर खाद्य असुरक्षा भोग्नुपर्यो । धेरै परिवारहरूले दैनिक खाद्य आवश्यकता पूर्ति गर्नकै लागि ऋण लिए । २०२३ को सर्वेक्षणमा रोजगारी, शिक्षा र तालिमबाट वञ्चित हुने युवाको दर ४० प्रतिशत पुग्यो, जुन २०१६१७ मा ३० प्रतिशत थियो ।बंगलादेशमा बिग्रिँदै गएको आर्थिक अवस्था र खराब भइरहेको सामाजिक, आर्थिक परिणामले सुशासनलाई प्रभाव पार्यो । यसले प्रजातन्त्र तथा एकीकृत राजनीतिक व्यवस्थाको लागतमा आर्थिक अवस्था राम्रो बनिरहेको छ भन्ने कुरा मिथ्या साबित भयो । आर्थिक अस्थिरताका ६ कारणहरूमध्ये चौथो, सरकारी जवाफदेहिता महत्त्वपूर्ण कारक हो । बंगलादेशको राजनीतिक र सामाजिक आन्दोलनको प्रमुख कारण सरकारी जवाफदेहिता र सुशासनको कमी थियो । हसिनाको पालामा सुशासन प्रजातान्त्रिकबाट निरंकुशतातर्फ देखियो ।आन्दोलनपछिको आर्थिक अवस्था२०२४ अगस्टमा हसिनाको बहिर्गमनपछि देशको आर्थिक अवसरहरू सकारात्मक देखिन्छन् । बंगलादेशको अर्थव्यवस्थाका आधारहरू बलिया छन् । हालैको आर्थिक मन्दीको बावजुद पनि देशको आर्थिक वृद्धि ६ प्रतिशत कायम रहेको छ । यसलाई तीव्र वृद्धि मानिन्छ । २०२४ सेप्टेम्बरको एडीबीको प्रक्षेपणअनुसार २०२४ मा बंगलादेशको आर्थिक वृद्धि ५८ प्रतिशत हुने देखिन्छ, जुन दक्षिण एसियामा भारतपछि दोस्रो हो । बंगलादेशको अर्थव्यवस्था गार्मेन्ट क्षेत्रमा पूर्ण निर्भर छ । तर गएका केही वर्षदेखि फार्मास्युटिकल्स, इलेक्ट्रोनिक्स, जहाज निर्माण र कृषिजन्य उद्योगहरूलाई पनि प्राथमिकता दिँदै विस्तृत हुन खोजेको छ ।बंगलादेश अहिले पनि युवा र कर्मशील जनसंख्या बढी भएको देश हो । बढ्दो शिक्षित र सीप भएका युवा जनशक्ति नयाँ मध्यम र उच्च प्राविधिक निर्माण क्षेत्रमा संलग्न हुन सक्छन् । बंगलादेशलाई कम आय भएको देशबाट दक्षिण एसियाको औद्योगिक पावरहाउस बनाउने कारक तत्त्वहरू अझै पनि पर्याप्त छन् । प्रो मोहम्मद युनुस, जो अहिलेको अन्तरिम सरकारका प्रमुख हुन् । उनी आर्थिक सुधारका पाटाहरूमा प्रतिबद्ध छन्, जसको प्रभाव अहिले नै अर्थव्यवस्थामा देखिन थालेको छ । सरकारले ऋणहरूको व्यवस्थापन गर्न सुरु गरिसकेको छ । यसले वित्तीय घाटा काम गर्छ र राजस्व बढाउँछ । बैंकिङ क्षेत्रमा सुधार थालिएको छ, जसले गर्दा विश्वसनीयता बढ्छ र वित्तीय संस्थाहरूमा पारदर्शिता ल्याउँछ ।अहिले बंगलादेशको जीडीपी ४५५ बिलियन डलर छ र २०२९ मा ७५० बिलियन पुग्ने आकलन गरिएको छ । यसको बजार आकारले गर्दा लगानीका लागि आकर्षित गन्तव्य हुन सक्छ । अन्तरिम सरकारले यसलाई बुझेका कारण आर्थिक वृद्धिलाई बलियो राख्न अर्थव्यवस्थाका हरेक क्षेत्रहरूमा हरसम्भव उपायहरू अपनाइरहेको छ । एसियाली विकास बैंक (एडीबी) को पछिल्लो आकलनमा बंगलादेशको आर्थिक वृद्धि २०२५ मा ५१ प्रतिशत हुने देखिन्छ । यो गत विगतको वर्षहरूभन्दा कम भए पनि अझै पनि बढी हो । जुलाईभन्दा अगाडिदेखि नै उद्योगहरूका उत्पादनमा ह्रासले गर्दा आर्थिक वृद्धिको गति कम भएको थियो । निर्माण क्षेत्रको उत्पादन, विशेष गरी रेडिमेडमा अरू कम हुनेछ । यसको कारण फ्याक्ट्री र बन्दरगाहमा आन्दोलनले पारेको प्रभाव हो । त्यहाँ दरिलो वित्तीय र मौद्रिक नीतिको जरुरी छ, जसले मुद्रास्फीतिलाई नियन्त्रण गर्छ । तर यसले उपभोग र लगानीको मागमा कमी ल्याउँछ । २०२५ मा मुद्रास्फीति १०१ प्रतिशत हुने आकलन गरिएको छ । दरिलो मौद्रिक र वित्तीय नीति ल्याइयो भने यो घट्न सक्छ । बंगलादेशका केन्द्रीय बैंकहरूले पोलिसी रेट बढाएर मुद्रास्फीतिका सम्भावनाहरूलाई व्यवस्थित गर्न सफल भएका छन् । सरकारले वित्तीय घाटा जीडीपीको ४६ प्रतिशतमा सीमित राख्ने योजना बनाएको छ । उसले राजस्व बढ्ने र खर्चलाई सीमित राख्ने लक्ष्य लिएको छ । चालु खर्च ८ प्रतिशत र पुँजीगत खर्च ८२ प्रतिशतले वृद्धि हुने देखिन्छ । ६३ प्रतिशत वित्तीय घाटा आन्तरिक ऋणबाट परिपूर्ति गर्ने लक्ष्य छ । बारम्बारको राजनीतिक अस्थिरताका कारणले अन्तरिम सरकारले राजस्वको वास्तविक परिचालन र खर्चको एकीकरण हेरी बजेट समीक्षा गर्ने योजना लिएको छ । सरकारले करका दायरा फराकिलो बनाउने विभिन्न उपायहरू पनि अपनाउनेछ ।बंगलादेशमा आर्थिक जोखिमका सम्भावना अझै छन् । यसलाई सम्बोधन गर्न अन्तरिम सरकारले कमिटी बनाएको छ । त्यसको मुख्य काम नै देशको आर्थिक अवस्थाको मूल्यांकन गर्ने र आर्थिक स्थिरताका लागि बृहत् उपायहरू सिफारिस गर्नेछ । यसभन्दा अझ अगाडि बढ्न र दिगो समग्र अर्थतन्त्रमा स्थायित्व (म्याक्रोइकोनोमिक स्टेबिलिटी) का लागि तीव्र राजस्व सुधार, सन्तुलित सरकारी वित्त, न्यून ब्याजदर, उचित विनिमय दर र अर्थव्यवस्थाको विविधीकरणमा भर पर्छ ।"
"सहकारी ठगीमा बिनाप्रतिशोध, बिनामोलाहिजा अनुसन्धान गर","गोर्खा मिडिया नेटवर्कका तत्कालीन प्रबन्ध निर्देशक तथा पूर्वगृहमन्त्री रवि लामिछाने शुक्रबार काठमाडौंबाट पक्राउ परेसँगै सहकारीको बचत हिनामिनामा संलग्नहरूको कानुनी परीक्षणको विषय थप एक चरण अघि बढेको छ । सहकारी ठगीमा पक्राउ पर्ने उनी न पहिलो व्यक्ति हुन् न अन्तिम नै । अन्तिम फैसला गर्ने जिम्मेवारी, कर्तव्य र अधिकार अदालतसँग छ । कानुनी राज भएको देशमा अदालतको फैसला नै सर्वोपरी हो । लामिछाने आफैं एक दलका सभापति र पूर्वगृहमन्त्रीसमेत रहेका व्यक्ति हुन् । उनीमाथि कानुन, प्रशासन वा राज्यले अन्याय गर्न सक्दैन, गर्न मिल्दैन । तर, परम्परागत दललाई समेत कानुन, विधिविधान सिकाउन अघि सरेका लामिछाने र उनको दलले देशको कानुनलाई सघाउनुपर्छ । किनकि व्यक्तिको विकल्प हुन सक्छ, विधिको होइन । अहिले, पोखराको सूर्यदर्शन सहकारीको बचत हिनामिना गरेको आरोपमा लामिछाने पक्राउ परेका छन् । यो विषय कम्तीमा पनि एक वर्षअघि नै सुरु हुनुपर्ने थियो । सडक किनारमा धूलोधूवाँ खाएर साग बेच्ने, मकै पोल्ने, जुत्ता सिलाउने, सार्वजनिक शौचालय सफा गर्नेहरूले जम्मा गरेको पैसा हिनामिना भएको विषयमा अहिले अचानक प्रश्न उठेको पनि होइन । यसरी व्यवसाय गर्ने सीमान्त व्यवसायीले सहकारीमा जम्मा गरेको बचतबाट बिनाधितो र बिनाप्रक्रिया रकम कम्पनीमा ल्याउने र करोड करोडमा चेक काटेर खर्च गर्ने काम मानवीय र कानुनी रूपमा पनि अपराध हो । यसमा पूर्वगृहमन्त्रीसमेत रहेका लामिछानेको संलग्नता दुर्भाग्यपूर्ण हो । सहकारी भनेको आफैंमा पनि आपसी सहकार्यको उपक्रम हो । त्यसमाथि कुनै पनि सहकारीको रकम निजी कम्पनीमा लगानी गर्न कानुनले नै बन्देज गरेको छ । तर, रवि लामिछाने सञ्चालक तथा प्रबन्ध निर्देशक रहेको कम्पनीमा लगानी सिधै सहकारीबाट आएको छ भन्नेमा त शंका छैन नै, स्वयम् उनले किनेको सेयरको रकम पनि सहकारीको बचतबाट तिरिएको थियो भन्ने पनि स्पष्ट भइसकेको छ । लामिछानेले आफ्ना कार्यकर्तालाई भनेजस्तै स्वेट सेयर (पसिनाको कमाइ) बापत गोर्खा मिडिया नेटवर्क प्रालिमा १५ प्रतिशतको सेयर पाएका हुन् भने कम्पनी रजिस्ट्रार कार्यालयमा बुझाएको प्रबन्धपत्र र बैंक भौचरबाट पुष्टि गर्न सक्नुपर्छ । उनले सेयरबापतको रकम आफ्नो घरघराना, आम्दानी वा ऋणबाट गोर्खा मिडियामा लगानी गरेका हुन् भने पनि प्रमाण पेस गर्नुपर्नेछ । होइन, उनी प्रमाण देखाउन नसक्ने अवस्थामा छन् भने उनका कार्यकर्ताले पनि बुझ्नुपर्छ, राजनीतिमा नेतृत्वको विकल्प छ, कानुनी राजको विकल्प छैन । लामिछाने र उनको दलका नेताहरूको राजनीतिक महत्त्वाकांक्षाका लागि यो प्रतिष्ठाको विषय हुन सक्छ, तर आफूले खाइनखाई सहकारीमा रकम जम्मा गरेका ५० हजारभन्दा बढी सर्वसाधारणका लागि यो जिन्दगीको मामिला हो । पोखराकै सूर्यदर्शन सहकारीमा १८ हजार ७ सय ५० बचतकर्ताको १ अर्ब ३५ करोड ५३ लाख बचत थियो । त्यहाँ जुत्ता सिलाउने पेसाकी विमला नेपाली, चुरा बेच्ने पेसाकी रमजानी निशा र चियाचटपट बेच्ने आशा केसीको बचत डुबेको छ । यी र यस्तै सामान्य पेसाबाट बचेको धेरथोर रकम सहकारीमा बचत गर्नेहरू हजारौं छन् । आर्थिक अभावमा श्रीमान्, सन्तान वा आमाबाबुको यथोचित उपचार हुन सकेको छैन । त्यसैले यतिबेलाको अपेक्षा हो, देशभरका जुनजुन सहकारीमा जजसको रकम अपचलन भएको छ, उनीहरूले न्यायपूर्ण तरिकाबाट फिर्ता पाउनुपर्छ । अपचलन गर्नेहरूले कानुनअनुसार सजाय पाउनुपर्छ । आफ्नो बचत अपचलन भएको विषयमा पोखराका सर्वसाधारण अचानक जागेका होइनन् । कुनै पनि दलका नेतालाई जोगाउन कसैलाई पनि जति हतारो छ, त्योभन्दा बढी चिन्ता उनीहरूलाई छ जसको पसिनाको कमाइ सहकारीमा डुबेको छ । तर, देशमा कानुनी राज बसाउने भनेर गृहमन्त्री भएका लामिछानेले सहकारीपीडितले दिएको उजुरी दबाउने र प्रहरी अनुसन्धान अवरुद्ध गर्न राज्यशक्तिको दुरुपयोग गरे, त्यसैले त आमसञ्चार र संसद्मा समेत आवाज उठेको हो । संसदीय समितिको छानबिन समितिले गोर्खा मिडिया नेटवर्कका अध्यक्ष जीबी राई, तत्कालीन प्रबन्ध निर्देशक रवि लामिछाने, सञ्चालकहरू कुमार रम्तेल र छविलाल जोशीलाई कारबाही गर्न नेपाल सरकारलाई निर्देशन दिएकामा राई फरार छन्, रम्तेल पुर्पक्षका लागि १४ महिनादेखि कास्की कारागारमा छन् भने जोशी एक महिनादेखि कास्की प्रहरीको हिरासतमा छन् । सबैलाई कानुनले बराबर देख्ने हो भने लामिछाने फरक हुने होइनन्, फरक हुन सक्दैनन् । गोर्खा मिडियाका अध्यक्ष जीबी राईलाई पनि पक्राउ गरी अनुसन्धान गर्न राज्यले सम्पूर्ण पहल गर्नुपर्छ । तर त्यसको अर्थ अहिले पक्राउ परेका व्यक्तिमाथिको अनुसन्धान पनि निर्बाध हुनुपर्छ भन्नेमा पनि शंका छैन । गोर्खा मिडियाका अध्यक्ष राई र तत्कालीन प्रबन्ध निर्देशक लामिछानेले पोखराको सूर्यदर्शन, चितवनको साहारा, बुटवलको सुप्रिम र काठमाडौंको स्वर्णलक्ष्मी सहकारीबाट गोर्खा मिडियामा मात्र ६५ करोड ५४ लाख रुपैयाँ ल्याएर मिलीजुली खर्च गरेका थिए, सबैजसो चेक त लामिछानेले नै कोटेका थिए भन्ने संसदीय समितिको छानबिनले नै स्पष्ट पारिसकेको छ । त्यसक्रममा उनीहरूले झूटा कागज बनाएर कम्पनीको सेयर लेनदेन गर्ने तथा लगानीको स्रोतमा पनि कैफियत गर्नेलगायतका काम गरेको पनि प्रतिवेदनमा उल्लेख छ । हो, लामिछानेमाथि राज्यले न प्रतिशोध लिन पाउँछ न मोलाहिजा गर्न । यो प्रक्रिया नितान्त कानुनी प्रबन्धबाट गुज्रनुपर्छ । राज्यको पदमा पुगेका बेला लामिछाने आफैं कानुनको दुरुपयोग गर्न कति उद्यत थिए भन्ने छर्लंग भइसकेको छ । पद भनेको अथाह शक्ति होइन, बरु कानुनी जवाफदेहिता सहितको जिम्मेवारी हो भन्ने बुझेको भए उनले त्यस्तो गर्ने थिएनन् । हिजो सत्तामा बसेरजस्तै आज प्रतिपक्षमा बसेर उनले भूमिका दुरुपयोग गर्न खोजेका छन्, तर कानुन त्यसका लागि अभिशप्त छैन । जीबी राईलाई खोजिरहेको तथा कुमार रम्तेल तथा छविलाल जोशीलाई अनुसन्धानको दायरामा ल्याएको कानुनले रवि लामिछानेलाई उन्मुक्ति दिन सक्दैन । संविधान भन्छ कानुन सबैका लागि बराबर हो ।"
रविको राजनीति र परालको आगो,"परालको आगो बलुन्जेल ह्वारह्वारी बल्छ, निभेपछि कोइला न अँगार । रवि लामिछानेको राजनीति पनि त्यस्तै देखिएको छ । पत्रकारितामा छवि बनाएका रवि राजनीतिमा आएदेखि उनले विभिन्न अड्चन बेहोर्नुपर्यो । सुरुमै उनको पार्टीको नाममै विवाद उत्पन्न भएको थियो । त्यसपछि पनि पाइलैपिच्छे कहिले नागरिकता र कहिले राहदानीलगायतका विषयमा उठेका विवादले पछ्याइरहे । यति हुँदाहुँदै पनि उनले राजनीतिमा हात हालेको छोटै समयमा सफलता हात पारेकामा कसैको दुईमत नहोला । जसको मुख्य कारण नै पुराना राजनीतिक दलको व्यवहार हो । राजनीतिमा रविले जति छिटो उकालो यात्रा तय गरेका थिए, ओरालो यात्राले पनि त्यसैगरी छिटोछिटो फड्को मार्लाजस्तो देखिन पुगेको छ । अमेरिकामा बस्दै गरेका रवि नेपाल आएर पत्रकारितामा जम्न थाले । उनको विगतलाई हेर्दा यस्तो लाग्छ कि सबैतिरबाट आफ्नो अवस्था बिग्रँदै जान थालेपछि उनले राजनीति रोजेका हुन् । उनले राजनीतिलाई त्यति शक्तिशाली ठानेका रहेछन् कि यहाँ आइसकेपछि नागरिकता, पासपोर्टलगायत सबैतिरका विवाद ढिसमिस हुनेछन् । पहुँच पुगे त उनले सोचेको जस्तो नहुने पनि होइन । तर, दुईदुई पटकसम्म गृह मन्त्रालयको नेतृत्व सम्हाल्ने गरी सरकारमा गएर न्वारनको बल लगाउँदा पनि आफूमाथि लागेका अनेकौं आरोपको निरूपण गराउन सकेनन् र आज उनी प्रहरी हिरासतसम्म पुगेका छन् । गर्न जानेर राजनीति गर्ने हो भने यसैमा सबै कुरा छ । जसले आफूलाई सधैं निर्दोष साबित गराउन पनि सक्छ । तर कुनै जग र धरातलबिनै राजनीतिमा आएर आजको भोलि उलटपुलट ल्याउँछु भन्ने सोचेर आउने रवि जस्ताका लागि यही राजनीतिले सधैंका लागि भविष्य बर्बाद पनि पारिदिन बेर लगाउँदैन । सर्वसाधारणको अर्बौं रकम गोर्खा मिडियामा ल्याउन लगाउने र आफैं चेक काट्दै महिनाको लाखौं तलब खाने र खुवाउने रविले बारम्बार आफूमाथि लागेको आरोपमा थाहा छैन मात्रै भनिरहे । उनी पक्राउ पर्दैमा अब सबै विवाद सुल्झन्छ, ठगिएकाहरूले रकम फिर्ता पाउँछन् भन्ने पनि होइन । यहाँ तँ कुटेझैं गर र म रोएझैं गर्छु भन्ने जस्तो मात्र पनि हुन सक्छ । विवादमा नमुछिएका कुनै दल र नेता नभएका कारण रविलाई पनि सुनपानी छर्किएर चोख्याउने काम हुन बेर छैन ! सुजन देवकोटा, पालुङ्टार ४, गोरखाकुनै पनि सरकारको वैधता र विश्वास संसद्को गणितले मात्र गर्दैन । त्यसमा जनताको पनि भरोसा हुनुपर्छ । त्यसका लागि हरेक सरकारले आफू निष्पक्ष छु, कुनै पूर्वाग्रह राखेर काम गरेको छैन भनेर जनतालाई विश्वास दिलाउन सक्नुपर्छ । उस्तै कसुरमा रास्वपा सभापति रवि लामिछानेलाई पक्राउ गरी अदालतमा बुझाउनु तर सत्तासँग गाँसिएकै आधारमा कांग्रेस उपसभापति धनराज गुरुङलाई भने उन्मुक्ति दिनु, अर्थात् पक्राउ नगर्नुमा पूर्वाग्रह देखिएन र ? दुवैमाथि सहकारीको रकम अपचलनको आरोप लागेको छ । यस्तै पूर्वाग्रही कामले गर्दा नै ठूला दलप्रति जनताको वितृष्णा उत्पन्न भएको हो । रविविरुद्ध अनुसन्धान हुनु हुन्न, मुद्दा चलाउनु हुन्न भन्न खोजेको होइन । आरोप लागेपछि जोसुकै माथि पनि अनुसन्धान गर्नुपर्छ । तर समान केसमा सरकारले कसैलाई काखा र कसैलाई पाखा गर्नु आलोच्य र खेदजनक हो । अहिलेको केसमा रविले अनुसन्धानमा सहयोग गरी आफूलाई न्यायको कसीमा ओभानो राख्न सक्नुपर्छ । सरकार र सरकारको कार्यकारी प्रमुखप्रतिको विश्वास गिराउने अर्को काण्ड हो, प्रधानमन्त्री केपी शर्मा ओलीले एक अभियुक्तबाट दानका रूपमा पार्टी कार्यालय बनाउन जग्गा लिनु । पापको धनबाट पार्टी भवन बनाउन लाउँदा ओली र एमाले पार्टीप्रति जनताको विश्वास कसरी बरकरार रहन सक्ला ? त्यो भवनमा पस्दा इमानदार एमाले कार्यकर्ताले कसरी अपनत्व महसुस गर्न सक्लान् ? भाटभटेनीका सञ्चालक मीनबहादुर गुरुङको ललिता निवास प्रकरणमा मुद्दा चलिरहेको छ । कर छलीमा ठूला करदाताले डेढ अर्ब जरिवाना र २ वर्ष कैद तोकिसकेको छ । उनैबाट प्रधानमन्त्रीसमेत रहेका व्यक्तिले दान लिनु कति नैतिक विषय हो ? गोपाल देवकोटा, जोरपाटी, काठमाडौं"
'राजनीतिक दबाबप्रभावले काम नगर्ने ठेकेदार कारबाहीबाट जोगिन्छन्',"पछिल्लो समय सडक पूर्वाधार निर्माणमा बेथिति बढ्दै गएको छ । ठेक्का लागेको लामो समय बित्दा पनि निर्माणको गति सुस्त देखिन्छ । तयारीबिना हतारमा ठेक्का गर्ने प्रवृत्ति हट्न सकेको छैन । लामो समयदेखि काम नभएका आयोजनामा भुक्तानी लिनकै लागि बर्खेझरीबीच सडक कालोपत्र गरिन्छ । विस्तार र स्तरोन्नतिका नाममा जथाभाबी सडक भत्काएर अलपत्र पारिादा यात्रु सास्ती खेप्न बाध्य छन् । भौतिकमन्त्री फेरिएपिच्छे आयोजना प्रमुख सरुवा गर्ने आतंक चल्ने गरेको छ । खरिद ऐन र नियमावलीमा ठेकेदारलाई चित्त नबुझे उनीहरूलाई अनुकूल हुनेगरी संशोधन गर्न सरकार पछि पर्दैन । असोजमा आएको बाढीपहिरोले सडक पूर्वाधारमा ठूलो क्षति पुर्याउादा अझै यातायात आवागमन सहज बन्न सकेको छैन । यिनै सन्दर्भमा पूर्वसचिव तुलसी सिटौलासँग कान्तिपुरका विमल खतिवडाले गरेको कुराकानी: असोज १०१२ को अविरल वर्षा, बाढी र पहिरोबाट क्षतिग्रस्त सडक पूर्वाधार स्थायी रूपमा पुनःस्थापना गर्न २० देखि २५ अर्ब रुपैयाँ लाग्ने अनुमान छ । यत्ति ठूलो क्षति कसरी भयो होला ? सडक पूर्वाधारमा यसपटकको क्षति स्वाभाविक होइन । धेरै बस्ती नदी किनारतिर जान थालेका छन्, यो सहरी क्षेत्रमा बढी छ । खोलाको जमिन अतिक्रमण गरेर साँघुरो बनाउँदा यस्तो भएको हो । ललितपुरको लेले र काभ्रेको रोशी खोलाले बढी क्षति पुर्याएका छन् । यी दुवै ठाउँलाई हेर्दा १०१५ वर्षमा धेरै गिट्टी, बालुवा उत्खनन भयो । उत्खननको चरण सकिएपछि वातावरण पहिलाकै जस्तो बनाइदिनुपर्थ्यो । तर त्यसबाट छानिएका फोहोर, लेदो त्यहीं छाडियो । त्यो सिधै नदीमा गयो । खोला छेउमा सडक, पुल डिजाइन र निर्माण गर्दा इन्जिनियरहरूले पानी कति आउँछ भनेर दुई मिटरजति अग्लो फ्रि बोर्ड बनाएका हुन्छन् । त्यो दुई मिटरले थेगुन्जेल सडक, पुल सुरक्षित रहन्छ । केही पुल फ्रि बोर्ड पार गरेर बाढीमा बगे । तर, कति लेदो आउन सक्छ भनेर हिसाब गर्न सक्ने तथ्यांक इन्जिनियरहरूसँग छैन । राम्रो अध्ययन र व्यवस्थापन गरेर निर्माणजन्य सामग्रीको उत्खनन गरिएको भए धेरै क्षति हुने थिएन । दैनिक २० हजार सवारीसाधन ओहोरदोहोर गर्ने राजमार्गमा पहिरो पन्छाउने पर्याप्त मेसिन, उपकरण पनि देखिएनन्, जसले गर्दा तत्काल पहिरो पन्छाउन समस्या भयो । कमजोरी कहाँ देख्नुहुन्छ ?सडक विभागले मनसुन महिना भनेर असारदेखि असोजसम्मलाई छुट्याएको छ । यो मनसुनलाई व्यवस्थित गर्न विभागले आपत्कालीन योजना बनाउँछ । त्यसअनुसार आफूसँग भएका उपकरणलाई मुख्य सडकका विभिन्न ठाउँमा लगेर राख्छ । बढी त बाढीपहिरोको जोखिम भएको ठाउँमा । ती उपकरणलाई यसरी व्यवस्थापन गरिएको छ कि कुनै चालकले पहिरो खसेर समस्या भएको सूचना दिनासाथ उपकरण चलाउने माथिको आदेश नपर्खी पहिरो पन्छाउन पुग्छ । हामीकहाँ पर्याप्त मेसिन, उपकरणहरू छैनन् । सडक नै बगाएको ठाउँमा उपकरण भएर मात्र पुग्दैन । त्यसैले बाढी र पहिरोको जोखिम रहेका ठाउँमा ढुंगा, तारजाली, ग्राभेल पनि तयारी अवस्थामा राख्नुपर्छ । यो कुरामा सडक विभाग चुकेको छ । पहिरो खसेपछि राजमार्ग भएर हिँड्नेहरूले खस्नेबित्तिकै पहिरो हटाउनुपर्छ भन्ने मान्यता राख्नुहुन्छ । तर कतिपय ठाउँमा पहिरो खसिरहँदा पन्छाउन जोखिम हुन्छ । २०७२ सालको भूकम्पपछि उपकरणहरू कम भएको महसुस भयो । त्यसपछि तत्कालीन अर्थमन्त्री रामशरण महतलाई भेटेर मेसिन किन्न आग्रह गरें । त्यो बेला ५० करोडमा ५० वटा मेसिन किनिएको थियो । त्यसपछि त्यति धेरै मेसिन उपकरण थप गरिएको छैन । पुराना थन्किँदै जान्छन्, त्यसैले नयाँ उपकरण किन्नुपर्छ । ठूला निर्माण व्यवसायीसँग उपकरण छन्, आपत् पर्दा तिनलाई प्रयोग गर्न सक्ने वातावरण बनाइनुपर्छ । सबैभन्दा बढी क्षति त बीपी राजमार्गमा देखियो, त्यहाँ १२ किमि सडक बगेको छ । करिब २० वर्ष लगाएर जापानको अनुदान सहयोगमा बनेको राजमार्गमा यति ठूलो क्षति कसरी भयो ? यो अनुमान गरेको भन्दा बढी क्षति हो । रोशीले २०७२ सालमा पनि दुःख दिएको थियो । सडक निर्माणका क्रममा भित्ता काटेर सडक बनाएको भए केही सहज हुने थियो । केही वर्षपछि अडिने थियो । पहिरो खसेर सधैं सास्ती दिने नागढुंगामुग्लिन सडकमा पर्ने कृष्णभीर, जोगीमारामा अहिले समस्या छैन । एउटा समय र स्लोप मा आएपछि पहिरो अडिन्छ । जापानको एउटा सिद्धान्त छ, डाँडा नकाटी टेवा पर्खाल लगाएर सडक बनाउने । त्यहीअनुसार बीपी राजमार्ग बनाइएको हो । डिजाइनमा त्रुटि होइन, यति ठूलो क्षति हुनुका पछाडि अनुमानभन्दा बढी वर्षात् र अव्यवस्थित रूपमा निर्माण सामग्रीको उत्खनन नै हो । अब बीपी राजमार्गलाई स्थायी रूपमा कसरी निर्माण गर्न सकिन्छ ? बीपी राजमार्ग साँघुरै भए पनि पूर्व जाने बाटो छोटिएको छ । प्रशस्त गाडी गुड्न थालेका छन् । अन्यत्रभन्दा बढी विद्युतीय सवारी यही सडकमा गुड्छन् । चार्जिङ स्टेसन थपिँदै छन् । अर्थतन्त्रमा राम्रै टेवा दिएको छ । यसलाई छिटो पुनःस्थापना गर्दै स्थायी रूपमा सञ्चालनमा ल्याउनुपर्छ । सबैभन्दा उत्तम विकल्प सरकारले आफ्नै स्रोतबाट बनाउनुपर्छ । सडक विभागको बजेट १ खर्बभन्दा बढी छ । यसमा १० अर्बभन्दा बढी लाग्ला, त्यसका लागि दुई वर्षभित्र बनाउनेगरी ठेक्का व्यवस्थापनको काम गर्नुपर्छ । नदीमा वाल लगाएर भन्दा पनि भित्ता काटेर सडक बनाउँदा यस्तो समस्या आउने थिएन । दोस्रो विकल्प जापान सरकार नै हो । तर यसका लागि समय लाग्छ । जापानको वार्षिक अनुदानको सीमा छ । ऋण मागेर छिटो काम गर्न सहज छ । अनुदानबाट काम गर्न समय धेरै लाग्ने हुँदा ढिला हुन्छ । विश्व बैंकको सहुलियतपूर्ण ऋण सहयोगमा नारायणगढमुग्लिन सडकको सन् २०१८ मा दुई लेनमा स्तरोन्नति गरियो । अहिले यहाँ २७ स्थानमा पहिरोको जोखिम छ । हरेक बर्खामा दुर्घटना हुने गरेको छ, यस्तो समस्या किन दोहोरिरहेको छ ? त्यहाँको ढुंगा, माटो र बनोट त्यति राम्रो छैन । सडक बनेदेखि नै पहिरो आइरहेको छ । निर्माण थाल्नुअघि सडकको आसपास मात्र भौगर्भिक अध्ययन गरिएको थियो । तर पहिरो धेरै माथिबाट झरिरहेको छ । मुख्य सडकभन्दा माथि सहायक सडक खनिएको छ । यसले गर्दा थप जोखिम भएको हो । यो सडक सवारी चापअनुसार चार लेनको बनाउनुपर्ने हो । असम्भव भएपछि मुग्लिनपारिबाट थप दुई लेन बनाउनुपर्छ भनेर अध्ययन गरिएको थियो । भौगर्भिक अवस्था वारिपारिमा केही फरक छैन । वारि जस्ता जटिलताको सामना गरिरहेका छौं, पारिपट्टि पनि यही समस्या दोहोरिने देखियो । मिलिनियम च्यालेन्ज कर्पोरेसन (एमसीसी) आयोजनाले कालोपत्र सडक पुरानो भएको भन्दै नयाँ कालोपत्र गर्ने योजना अघि सारेको छ । असोजको बाढीपहिरोले नारायणगढमुग्लिन सडकको कुनै पनि ठाउँमा क्षति पुर्याएन । भित्तो काटेर बनाएको धेरै ठाउँ धैरै हदसम्म स्टेबल हुँदै गइसकेको छ । २०४८ सालमा नौबिसेमुग्लिन सडकलाई चौडा गरियो । एक लेन सडकलाई दुई लेन बनायौं । अहिले स्तरोन्नतिका लागि भित्तो काटिरहेका छौं । फेरि ८१० वर्षसम्म पहिरोको समस्या हुनेछ । पहिरो रोकिन समय लाग्छ । नौबिसेमुग्लिन सडकसँगै पारि समानान्तर सडक बनाउन भन्दै करिब डेढ वर्ष लगाएर विस्तृत अध्ययन प्रतिवेदन बनाइयो । ६ वर्षदेखि प्रतिवेदन सडक विभागमै थन्किएर बसेको छ । समानान्तर सडक आवश्यक होइन र ? यो निर्माणको खर्च धेरै छ । जोखिम पनि छ । किनकि उताको भूगोल पनि उस्तै छ । विगतमा काठमाडौं आउन एकदुईवटा मात्र सडक थिए । अहिले धेरै सडक बनिसकेका छन् । अबको केही वर्षमा काठमाडौं तराईमधेश द्रुतमार्ग (फास्ट ट्र्याक) बाट पनि गाडी चल्न थाल्नेछन् । फास्ट ट्र्याकबाट गाडी चल्नु भनेको नारायणगढमुग्लिन सडक भएर गुड्ने १० हजार सवारीमध्ये आधा गाडी फास्ट ट्र्याकबाट काठमाडौं आउनेजाने छन् । हेटौंडामुग्लिन भएर आउने छैनन् । त्यसले केही सहज हुनेछ । १० वर्षसम्म यसले केही निकास दिन्छ । त्यसपछि फेरि गाडीको संख्या बढ्छ । फेरि पनि वैकल्पिक सडक चाहिन सक्छन् । त्यसैले समानान्तर सडक बनाउन सक्नेनसक्ने भन्ने कुरा अध्ययनले देखाएको छ । साधनस्रोत बन्दै गएपछि सुरुमा एक लेनबाट दुई लेन बनाउँदै लग्नुपर्छ । एकैचोटि सबै पहाड काटेर बनाउनु हुँदैन । यी वैकल्पिक सडकलाई सरकारले पूर्णतः बेवास्ता गर्नु हुँदैन । सडक पूर्वाधार निर्माणमा हिजोआज किन बेथिति बढिरहेको छ ? अहिले सडक निर्माणमा केही असहजता छ । बजेट नभई ठेक्का गर्नु हुँदैन भन्ने निर्माणको सिद्धान्त हो । निर्माण व्यवसायीले काम गरेको भुक्तानी पाउन सकेका छैनन् । नेताहरूलाई ठूलाठूला आयोजना चाहिएको छ । एक करोड बजेट भएको ठाउँमा ५० करोडको ठेक्का लगाइन्छ । त्यो ५० करोड कहाँबाट ल्याउने भनेर न अर्थ मन्त्रालयलाई थाहा छ न भौतिक पूर्वाधार तथा यातायात मन्त्रालयलाई । तर प्रक्रिया पुर्याइएको छ । अर्थले स्रोत सुनिश्चितता भनेर पत्र लेखिदिन्छ । ऊसँग स्रोत नै नहुँदा पनि यस्तो लेखिदिँदा समस्या हुने गरेको हो । विकास खर्च घट्दै गइरहेको छ । राजस्व तलब खुवाउनमै सीमित छ । वैदेशिक सहयोग पनि लिइरहेका छौं । यस्तो अवस्थामा ठूला ठेक्का गर्नु हुँदैन थियो । राजनीतिक उद्देश्यका लागि गरिएका ठेक्का धेरै छन् । यस्ता योजनाले जनतालाई धेरै सेवा र पहुँच दिँदैनन् । सांसदको प्रभाव हेरेर आयोजना दिने गरिएको छ । न अहिले अर्थलाई कति ठेक्काका लागि स्वीकृति दिएको भन्ने थाहा न भौतिक मन्त्रालयलाई कति सहमति दिएर ठेक्का लगाएको भन्ने जानकारी छ । यसले आर्थिक बोझ धेरै भएको छ । ७८ वर्षको बजेट बराबरको ठेक्का लागिसकेको छ । यो अवधिमा नयाँ होइन पुरानै ठेक्कामा काम गरिरह्यो भने मात्र पुरानो बक्यौता भुक्तानी गर्न सकिन्छ । तर, यो हुनु राम्रो होइन । नयाँ विकास, आवश्यकता र निर्माण पनि जनताले चाहन्छन् । निर्माण व्यवसायीहरूमा पनि बेथिति छ । क्षमताभन्दा बढी ठेक्का लिए समस्या हुन्छ । खरिद ऐन ०६३ को पहिलो संशोधन २०७३ मा क्षमताभन्दा बढी ठेक्का लिन नपाउने भनिए पनि यसको कार्यान्वयन हुन सकेको छैन । ठेक्का लिने र पेस्की रकम बुझेर काम नगर्ने प्रवृत्ति छ । अहिले ठेक्का सम्झौता हुनासाथ १० प्रतिशत र काम अघि बढाएपछि थप १० प्रतिशत पेस्की रकम दिने गरिएको छ । एकैचोटि २० प्रतिशत लिन नपाउने नियम बनाइएको छ । वैदेशिक सहयोगमार्फत निर्माण भइरहेका आयोजनामा भने पेस्की रकम २० प्रतिशत नै दिइन्छ । हामीले नियम परिवर्तन गरे पनि वैदेशिक सहयोगका आयोजनामा नियम परिवर्तन हुँदैन । पेस्की रकम खारेज गर्ने कि पेस्की रकमको ब्याज लिने भन्ने कुरा पनि उठेको थियो । तर यो नियम नेपाल सरकारको लगानीमा बन्ने आयोजनामा मात्र लागू हुने भयो । वैदेशिक सहयोगमा बन्ने आयोजनामा लागू नहुने भएपछि विभेद नहोस् भनेर सम्झौता गर्नासाथ १० र पहिला लगेको पेस्की रकम कहाँ उपयोग भयो प्रमाण ल्याएपछि थप १० प्रतिशत दिनेगरी नियम बनाइएको छ । कुनै पनि ठेक्का तोकिएकै समयभित्र किन सकिँदैन ? यसमा सरकारी निकाय जिम्मेवार हो या निर्माण कम्पनी ? खरिद ऐनमा कुनै काम गराउनुअघि कति अवधि लाग्छ, त्यो पनि तोक्न भनिएको छ । यो अहिले व्यवहारमा लागू भइसकेको छैन । समयमै निर्माण नसकिनुमा सरकारी र निर्माण व्यवसायी दुवै पक्ष दोषी छन् । केहीकेही आयोजना समयभन्दा अघि नै सकिएका पनि छन् । यस्तो संख्या एकदमै न्यून छ । वर्षमा ५ सय आयोजना चलिरहँदा त्यसमा ८१० वटा आयोजना मात्र तोकिएको समयभन्दा अघि सकिन्छन् । समयमा नसकिनुको कारण पूर्वतयारीबिना नै ठेक्का गरिन्छ । बजेट सुनिश्चितता नभई ठूला ठेक्काहरू गरिन्छन् । तर यस्ता आयोजनामा थोरै बजेट मात्र उपलब्ध गराइएको हुन्छ । अर्को, निर्माण व्यवसायीले क्षमताभन्दा बढी काम लिँदा पनि समस्या भइरहेको छ । यस्तो अवस्थामा निर्णय गर्ने तहबाट समयमै नीतिगत रूपमा निर्णय नगरिदिँदा पनि आयोजना निर्माणमा ढिलाइ भइरहेको छ । सरकारले खरिद नियमावली पटकपटक संशोधन गर्दै आएको छ, कतिपय नियमावली ठेकेदार अनुकूल नै संशोधन गरिएको छ, यस्तो कार्यले खरिद कार्य कसरी पारदर्शी हुन्छ ? २०६३ सालभन्दा अघि खरिद ऐन थिएन । २०६३ सालको खरिद ऐन विश्व बैंकको सहयोगमा बनेको हो । कानुन राम्रै बने पनि यसको दुरुपयोग गरेर नै समस्या आएको हो । हाम्रोजस्तो विकासोन्मुख ठाउँमा नियमावलीमा धेरै चलखेल गर्न दिन हुँदैन । मुख्य कुरा ऐनमै लेख्नुपर्ने रहेछ । नियमावली मन्त्रिपरिषद्ले पास गरे पुग्छ । एउटा पक्षलाई तीनचार महिना सुविधा दिने र फेरि परिवर्तन गर्ने गरिन्छ । ऐन नियमको प्रावधान भनेको एकपटक बनाइसकेपछि ८१० वर्ष कार्यान्वयन गरेर केही कमीकमजोरी भए सुधार गर्ने हो । जब पटकपटक संशोधन गरिन्छ, यसभित्र विकृति लुकेर आउँछ । खास व्यक्ति, समुदाय र पक्षलाई लाभ दिनेगरी यसमा संशोधन हुने गरेको देखिन्छ । यो राम्रो होइन । नारायणगढबुटवल सडक सबैभन्दा बढी समस्याग्रस्त सडकका रूपमा रहेको छ । यसको निर्माण थालेको ६ वर्ष बित्दा पनि काम सकिएको छैन । यस्ता समस्या कैयौं ठेक्कामा छन् । निर्धारित समयमा काम नभएपछि ठेक्का तोडेर ठेकेदारलाई कारबाही गर्न किन सकिँदैन ? यो आयोजना वैदेशिक सहयोगमा सञ्चालित हो । यस्ता आयोजनामा रकम अभाव हुँदैन । रकम फ्रिज भएर नजाओस् भन्ने हुन्छ । नेपाल सरकारको लगानीमा बनिरहेका आयोजनामा बजेट अभावले समस्या देखिन्छ । वैदेशिक लगानीका आयोजनामा पैसा नभएर होइन, ठेकेदारले काम नगरेर ढिला भएको हो । नारायणगढबुटवल सडकमा ठेकेदारको लापरबाहीले काम भइरहेको छैन । ठेक्का तोड्ने प्रावधान छ । तोडेर कारबाही गर्न सकिन्छ । तर वैदेशिक सहयोगमा निर्माण भएका ठेक्का तोड्न कूटनीतिक समस्या आउने गरेका छन् । यसमा ठेक्का तोड्ने प्रयास पनि भएको थियो । उत्तर र दक्षिणका देशका ठेकेदारका ठेक्का नतोड्न दबाब आउने गर्छ । नेपाली व्यवसायीले जिम्मा लिएका ठेक्कामा पनि समस्या छ । जहाँ राजनीतिक दबाबले गर्दा ठेक्का तोड्ने गरिँदैन । राजनीतिक दबाब र प्रभावका कारण काम नगर्ने ठेकेदारलाई कारबाही हुँदैन । ठेक्का तोडिसकेपछि हिजोकै मूल्यमा पुनः ठेक्का लाग्दैन । लागत र समय झन् बढ्छ । संशोधित ऐन २०७३ को प्रावधानमा ठेक्का तोडेर नयाँ ठेक्का लगाउनुपरे बढी लाग्ने खर्च पुरानै ठेकेदारबाट असुल गर्ने भनिएको छ । यो पनि लागू हुन सकेको छैन । ऐन कार्यान्वयनमा आउन नसक्दा समस्या भएको छ । अहिले ऐन बनाउने ठाउँमा धेरै निर्माण व्यवसायी पुग्नुभएको छ । तसर्थ उहाँहरूको विपक्षमा ऐन बन्न सक्दैन । संशोधित खरिद ऐन राम्रोसँग कार्यान्वयनमा आउने हो भने निर्माण क्षेत्रमा देखिएका धेरै बेथिति कम भएर जानेछन् । अहिले स्तरोन्नति र विस्तारका नाममा जताततै सडक भत्काइएको छ, कामको गति सुस्त छ, चार घण्टामा पुगिने गन्तव्यमा दिनभर लाग्ने अवस्था छ । निर्माण भनेको भत्काउने मात्र हो र ? ठेक्का व्यवस्थापन राम्रोसँग नहुँदा समयमै काम हुन सकेको छैन । बाटो रोकेरै बनाउन सक्ने अवस्था छैन । विकल्पका सडक बनिसकेका छैनन् । त्यसैले निर्माणको काम र यातायात सँगसँगै सञ्चालन गर्नुपर्ने अवस्था छ । ठेक्का सम्झौताअनुसार यातायातका साधन रोक्न पाइँदैन, त्यसलाई उचित व्यवस्थापन गर्नुपर्छ भनिन्छ । त्यसबापत ठेकेदारलाई खर्च पनि दिइन्छ । तर सडकका खाल्डाखुल्डी पुरिँदैनन् । फेरि एकैपटक सबै सडक भत्काएर काम गर्नु हुँदैन । खण्डखण्ड गरेर काम गर्दा हैरानी कम हुने थियो । सबै ठाउँमा एकैचोटि सडक भत्काउँदा समस्या भएको छ । भौतिकमन्त्री फेरिएपिच्छे मन्त्रालयमा आफूअनुकूल सचिव ल्याउने, आयोजना प्रमुख आफ्नो पार्टी निकटकालाई बनाउने, सहसचिवको दरबन्दी भएको ठाउँमा उपसचिवलाई निमित्त दिने प्रवृत्ति किन हट्न नसकेको हो ?प्रायः मन्त्रीले आफ्नो आदेश मान्ने एस म्यान खोज्छन् । अहिले प्राविधिक सचिव मात्र भौतिक मन्त्रालय आउन पाउँछन् । त्यस्ता प्राविधिक सचिव १० जना छन् । त्यस्तो समूहमा सडक विभाग र भौतिक मन्त्रालयमै काम गरेका तीन जना मात्र छन् । जसले गर्दा भौतिक मन्त्रालयबारे बुझेका सचिव आउने भए । सचिवले मन्त्रीको निर्णय नियमसंगत भएसम्म पालना गर्नुपर्छ । व्यक्तिगत स्वार्थ पूरा गर्ने खालका दबाब आउन थाले भने सचिवले मान्नु हुँदैन । यसरी नमानेपछि मन्त्रीले आफूअनुकूल र आफूले भनेको सचिव ल्याउँछन् । म चार वर्ष तीन महिना भौतिक सचिव भएर बस्दा फरकफरक पार्टीबाट चार जना मन्त्री भए । कुनै पनि मन्त्रीले मलाई परिवर्तन गर्न चाहनुभएन । सबैले नियमसंगत नै काम गर्नुभयो । नियमभन्दा बाहिर जान नहुने कुराबारे म प्रस्ट्याउँथे, उहाँहरू मान्नुहुन्थ्यो । अहिलेका सचिवमा कन्भिस गर्ने भन्दा पनि सरेन्डर गर्ने बानी छ । कहिलेकाहीँ तीन महिनामै मन्त्री फेरिन्छन् । नयाँ मन्त्री आएपछि आयोजना प्रमुखको सरुवा गरिन्छ । यसले त कर्मचारीको मनोबल घट्ने र काम प्रभावित हुँदैन ? यो एउटा बेथिति हो । आयोजना प्रमुख र मुख्य इन्जिनियरहरू सकेसम्म आयोजना अवधिभर फेर्न हुँदैन । उसले गल्ती गर्यो, काम गर्न सकेन भने अर्कै कुरा हो । बुझेर काम गरिरहेका प्रमुखलाई सरुवा गर्न हुँदैन । नयाँलाई आयोजनाबारे बुझ्न समय लाग्छ । त्यसैले निजामती ऐनमा सुधार आवश्यक छ । स्थायी दरबन्दी भएको ठाउँमा दुई वर्षसम्म सरुवा नगर्ने व्यवस्था गरिएको छ । म त भन्छु, तीन वर्षसम्म सरुवा नगर्ने व्यवस्था गर्नुपर्छ । अहिलेको प्रावधानअनुसार दरबन्दी केन्द्रमा हुन्छ । योजनामा एकवर्षे सरुवा हुन्छ । एक वर्षमै दुईतीन जना योजना प्रमुख फेर्ने कार्यले बेथिति बढाइरहेको छ ।सडक विभागको महानिर्देशक या आयोजना प्रमुख बन्न मन्त्रीलाई रिझाउनुपर्छ भन्ने सुनिन्छ, के यो साँचो हो ?म आयोजना निर्देशक, सडक विभागको महानिर्देशक पनि भएँ । तर पद पाउनका लागि कहिल्यै सम्झौता गरिनँ । पछिल्ला दिन यस्ता विकृति आउन थालेको सुनिन्छ । स्रोत साधन भएको आयोजनामा जान व्यक्तिहरूको हानथाप र प्रतिस्पर्धा हुँदा सरुवा गर्ने निकायले फाइदा लिन खोज्छन् । जब मन्त्रीलाई रिझाएर पदमा पुगिन्छ त्यसपछि उसको स्वार्थअनुसार चल्नुपर्छ । समस्या त्यहींबाट सुरु हुन्छ । जब बर्खा सुरु हुन्छ, लामो समयदेखि नभएका काम हतारहतारमा गरिन्छ, यस्तो विकासको आयु कति हुन्छ ? जेठअसारमा झरीका बेला गरिएको विकास निर्माण दिगो हुँदैन । त्यस्तो नहोस् भनेर जेठमा बजेट ल्याउन थालिएको हो । पहिला साउनमा बजेट ल्याइन्थ्यो । ठेक्कापट्टा गर्दै जाँदा जेठअसारमा काम हुने अवस्था हुन्थ्यो । यसलाई सुधार गर्न दुई महिनाअघि बजेट ल्याउन थालियो । तर पहिला जस्तो समस्या थियो, त्यसमा सुधार आउन सकेन । अर्को वर्ष के गर्ने भन्ने कुरा पहिला नै योजना बनाएर अघि बढ्न सडक विभागले सकेको छैन । अन्तिम समय असारमा आएर हुने भुक्तानीलाई जेठअसार र चैतवैशाखमा भएका कामका आधारमा छुट्याउनुपर्छ । कतिपय पुरानो कामको भुक्तानी असारमा भएको हुन्छ । ५० प्रतिशत जेठअसारमै काम भएको र ५० प्रतिशत पहिल्यै काम गरेको रकम भुक्तानी हुने गरेको छ । त्यसैले काम भएको आयोजनाको भुक्तानी पहिल्यै गर्न सकिए असारमा आएर हुने भुक्तानीमा कमी आउने थियो । इन्जिनियरहरूले बर्खामा सबैतिर हुने कामको सुपरिवेक्षण गर्न सक्दैनन् । वर्षान्तमा भुक्तानी र रकमान्तरको सम्बन्धमा सरकारले स्पष्ट नीति बनाएको छ, तर त्यो कहिल्यै कार्यान्वयन हुँदैन । यो समस्यालाई महालेखा परीक्षकको कार्यालयले पनि औंल्याएको छ । नीति कार्यान्वयन गर्न केले रोक्छ ? अहिले हुने रकमान्तरमा राजनीतिक प्रभाव छ । प्रभावशाली नेताको क्षेत्रमा काम भएर बजेट अपुग भए अन्य आयोजनाबाट रकमान्तर गरेर भुक्तानी गरिन्छ । ठीक समयमा काम भएको भए भुक्तानी गर्नैपर्छ । रकमान्तर गरेर भुक्तानी दिन योग्य भए त्यसले समस्या गर्दैन, जुन सरकारकै पैसा हो । तर रकमान्तर गरेर अनुचित भुक्तानी हुन्छ कि भन्ने डर हो । बनेको नीतिलाई पनि सम्बन्धित निकायले राम्रोसँग कार्यान्वयनमा ल्याउनुपर्छ । कमिसनको चक्करमा ठेकेदार र कर्मचारीको मिलेमतोमा ठेक्कामा सेटिङ गर्ने गरेको सुनिन्छ, यस्तो अवस्थामा निर्माणमा कसरी स्वच्छ प्रतिस्पर्धा हुन्छ ? ठूलो ठेक्कामा मिलेमतो हुन्छ । मिलेमतोलाई बढावा दिनकै लागि ठूलाठूला ठेक्का आह्वान गर्ने गरिन्छ । ५७ भन्दा बढी निर्माण कम्पनी क्वालिफाइड नहुने गरी मापदण्ड बनाएर ठेक्का आह्वान गरिन्छ । जसको मापदण्ड पुग्छ, अरूको योग्यता पुग्दैन भन्दै मिलेर ठेक्का हाल्ने र एउटाले पार्ने हुन्छ । यस्तोमा ठेक्का गर्ने निकायले हतपत अस्वीकृत गर्ने आँट गर्दैनन् । अस्वीकृत गर्ने अवस्था आए ठेकेदारले कर्मचारीलाई लोभ देखाएर पास गराइछाड्छन् । कतिपय ठाउँमा नीतिगत रूपमै मन्त्रिपरिषद्मा पुर्याएर निर्णयसमेत गराउने गरिएको छ । अनावश्यक रूपमा ठेक्का ठूलो बनाउन सडक विभागका महानिर्देशक, मन्त्रालयका सचिव र मन्त्री मिल्छन् । कतिपय आयोजनामा बजेट बढाएर साइज ठूलो बनाउनुपर्ने भयो भन्दै सम्बन्धित मन्त्रालयबाट मन्त्रिपरिषद्मा लग्ने गरिन्छ । मन्त्रिपरिषद्बाट निर्णय गराएपछि अख्तियारले छानबिन गर्न पाउँदैन । त्यसैले पनि यस्तो गरिन्छ । सानो ठेक्कामा धेरै प्रतिस्पर्धी हुन्छन्, मिलेमतोको सम्भावना कम हुन्छ । मन्त्रीहरूको दबाबमा स्रोत नजुटाई योजना ल्याउने, ठेक्का पनि लगाउने गरिएकाले भुक्तानी दिने बेलामा समस्या भएको भन्ने छ, किन यस्तो गरिन्छ ? यो मतदाता रिझाउन मात्र हो । अधिकांश सांसदले ठेक्का लागेपछि मतलब नै राख्दैनन् । काम भएनभएको बारेमा चासो दिँदैनन् । यसको दुरुपयोग भएको छ, यस्तो प्रथाको अन्त्य गर्नुपर्छ । राज्यले स्वीकार गरेर लगाइसकेको ठेक्काबाट त्यत्तिकै भाग्न मिल्दैन । ठेक्कालाई अगाडि बढाउन नसक्ने अवस्था आए दुवै पक्ष मिलेर त्यसलाई अन्त्य गर्न सकिन्छ । काम अघि बढेको छ भने छिटो बजेट उपलब्ध गराएर टुंग्याउनुपर्छ । स्रोत नभएका तर ठेक्का भएका ५ खर्बभन्दा बढीका त्यस्ता योजना छन्, यस्ता ठेक्का राज्यका लागि बोझ हुन् । तपाईं सचिव र सडक विभागको महानिर्देशक हुँदा सांसद, मन्त्रीहरूले बजेटमा योजनाहरू राख्न कत्तिको दबाब दिन्थे ? आफ्नो क्षेत्रमा योजना पार्न नसके फेरि चुनाव जित्न गाह्रो हुने भएर योजना राख्नैपर्ने दबाब हुन्थ्यो । तर सानासाना योजनाको मात्र माग हुन्थ्यो । पछि केन्द्रीय योजनामा ध्यान दिने र टुक्रे योजनामध्ये अटाउनेजति अटाएर नेताहरूको योजना समेट्न थाल्यौं । त्यो बेलादेखि नै विकृति सुरु भइसकेको थियो । यस्ता योजना १० प्रतिशत मात्रै थिए । ठूला योजनामा कुनै मन्त्री, सांसदको चासो हुँदैन थियो । कतिपय सांसदलाई योजना माग्न आउँदा केन्द्रीय योजना माग्नुस् भन्दा त्यस्ता योजना जनताले हेर्दैनन् भन्ने गर्नुहुन्थ्यो । त्यो बेला बजेटमा राख्नुपर्ने दबाबमूलक संस्कार सुरु भइसकेको थियो । मुख्य राजमार्ग र सडक योजना प्रभावित नहुने गरी केही रकम छुट्याएर दिन थाल्यौं । पछि दुईचार हजारै योजना माग हुन थाले । बजेटको अनुसूचीमा राखिदिन मात्र पनि आग्रह गर्न थाल्नुभयो । यसरी अनुसूचीमा राख्न लगाएर नेताहरूबाट जनता झुक्याउने काम हुन्थ्यो । हामी अहिले पनि ठूला सडक पूर्वाधार निर्माणमा दातृ निकायको ऋणमा भर परेका छौं कि अनुदानको आशामा छौं । दातृ निकायले सहयोग बन्द गरिदिए भने नेपालकै आफ्नै स्रोत साधनले सडक पूर्वाधार निर्माण गर्न सक्ने अवस्था हुन्छ, हुँदैन ? अल्पविकसित मुलुकबाट हामी विकासोन्मुखमा पुग्यौं । त्यही भएर दाताहरूले अनुदान दिन छाडे । अब नेपालमा अनुदान आउँदैन । ऋण नै लिएर काम गर्नुपर्छ । ऋण लिएर पूर्वाधार निर्माण गर्नु नराम्रो होइन । तर त्यसको ब्याज र साँवा दुवै तिर्नुपर्छ । वर्षमा ३४ खर्ब साँवा ब्याज सरकारले तिरिरहेको छ । दुईवटा ठूला विमानस्थल बने, जहाज चलेनन् । तर अर्ब ब्याज तिर्नुपर्ने अवस्थामा पुग्यौं । त्यसैले ऋण लिँदा सचेत हुनुपर्छ । हाम्रो प्रशासनिक खर्च धेरै ठूलो छ । राजस्वजति कर्मचारीलाई तलब खुवाउन र ऋणको ब्याज तिर्न जाने भएपछि विकास गर्ने पैसा खोइ ? कि आन्तरिक ऋण उठाउन सक्नुपर्यो । त्यसको पनि ब्याज तिर्नुपर्छ । विकास खर्च कम हुँदै जानु भनेको देश पछि पर्दै जानु हो ।"
जापानी 'ओके बाजे' लाई पाल्पामा अभिनन्दन,"(पाल्पा)तीन दशकदेखि पाल्पाको पूर्वीभेगमा रहेर सामाजिक सेवा गर्दै आएका जापानी नागरिक काजुमासा काकिमीलाई रामपुर किसानबारीमा शनिबार सांस्कृतिक झाँकीसहित अभिनन्दन गरिएको छ । पाल्पा, नवलपुर र नवलपरासीका विभिन्न शैक्षिक संस्था, स्थानीय तह, सामाजिक विकास संघसंस्था, क्लबलगायतले उनलाई र्यालीसहित रामपुर नगरक्षेत्रमा रथारोहण सहित परिक्रमा गराइएको थियो । शनिबार नै काकिमीको बालबालिकासहितको पूर्ण कदको प्रतिमासमेत स्थापना गरिएको छ । मितेरी पार्कमा प्रतिमा राखिएको छ । पदयात्रीका रूपमा ३० वर्षअघि नेपाल आएका काकिमी सामाजिक सेवामार्फत पाल्पालीको उन्नतिका लागि निरन्तर सक्रिय छन् । काकिमीले गरिबी, अशिक्षा र पछौटेपन देखेर पूर्वखोला गाउँपालिका२ जल्पाको ढोलीमाराबाट सामाजिक काम थालेका थिए । काकिमी त्यसताका नेपाली भाषा नबुझे पनि कुरा गर्दा ओके ओके भन्ने गरेकाले स्थानीयले उनको उपनाम नै ओके बाजे दिएका थिए । यहाँका २ सय ५० भन्दा बढी संघसंस्थाले उनको सम्मान गरेका हुन् । पाल्पाली ढाकाको दौरासुरुवालमा सजिएर कार्यक्रममा उपस्थित भएका काकिमीले यस क्षेत्रका विद्यालय भवन निर्माण, क्लब, आमा समूह, बालशिक्षाको भवन निर्माण, पछाडि परेका साथै विपन्न समुदायका बालबालिकाको शैक्षिक विकास र स्वास्थ्य क्षेत्रको विकासका लागि सहयोग गर्दै आएको अभिनन्दन मूल आयोजक समितिका सुन्दर रानाले बताए । काकिमीले जेहेन्दार विद्यार्थीलाई छात्रवृत्ति प्रदान गर्नुका साथै एम्बुलेन्स सञ्चालनमा समेत सहयोग गर्दै आएका छन् । काकिमीले २०५०५१ देखि जापानस्थित विभिन्न संघसंस्था, सहयोगदाता, समकक्षी, आफ्नै आम्दानीलगायत विभिन्न माध्यमबाट बर्सेनि करोड बढी आर्थिक सहयोग रकम संकलन गरी पाल्पाका साथै नवलपुर र नवलपरासी जिल्लामा सहयोग गर्दै आएका छन् । शैक्षिक संघसंस्था, स्वास्थ्य सेवा प्रदायक संस्था, खानेपानी, सडक, वन वातावरण, सिँचाइ, बाल क्लब, युवा क्लब तथा सामुदायिक विकाससँग सम्बन्धित संघसंस्थालाई सहयोग गर्दै आएका छन् । ८५ वर्षीय काकिमी सन् १९९३ मा पूर्वी पाल्पाको साविक जल्पा गाविसको ढोलीमारा गाउँमा पाल टाँगेर बस्न थालेका थिए । काकिमीको यसअघि पाल्पाली समुदायले ८४ पूजासमेत गरिदिएका छन् । समाज सेवामा २५ वर्ष पुगेको अवसरमा यसअघि पाल्पाको तानसेनमा पनि उनको अभिनन्दन गरिएको थियो । यातायातको सुविधा नपुगेको, ग्रामीण विकट बस्ती, हिँडेर जानुपर्ने स्थानमा पुगेर जनताको सेवा गर्ने गरेको आफूले पाएको अभिनन्दन समितिका संयोजक भीमविश्व भट्टराईले बताए । जापानका विभिन्न संस्थासँग सहयोग मागेर उनले यहाँ खर्चिंदै आएका छन् । जापानमा आफूले पाएको सम्मानको रकमबाट यहाँ अक्षयकोष खोलेका छन् । जसबाट दुर्गम, मगरबस्ती, खसभाषा नबुझ्ने गाउँका विद्यार्थी पढ्न सक्ने भएका छन् ।उनले विद्यालय भवन निर्माण गर्नुका साथै विद्यालय जान नसक्नेलाई घरमै पढ्न बालकक्षा पनि सञ्चालन गरेका छन् । सिलुवा, ज्यामिरे, मित्याल, बांकामलांग, ख्याहालगायतका स्थानमा झोलुंगे पुल निर्माणमा समेत सहयोग गरेका छन् । काकिमीले तानसेनको मिसन अस्पताल र लुम्बिनी मेडिकल कलेज प्रभासमा खाता खोलेर गरिब र औषधि उपचार गर्न नसक्नेका लागि निःशुल्क सेवा पुर्याएका छन् । यातायात, कृषि, सिँचाइ, पुललगायतका विकास निर्माणका काम गरेका छन् । उनले ७ सय बढी शौचालय बनाउन पनि सहयोग गरेका छन् ।"
क्यानडामा छाए पञ्जाबका दिलजित,"(काठमाडौं)भारतक्यानडाबीचको कूटनीतिक सम्बन्धमा अहिले ऐतिहासिक तिक्तता देखिइरहेका बेला संगीतले भने यी दुई देशलाई आपसमा जोडिदिएको छ । यसको सूत्रधार बनेका छन्, बलिउड कलाकार एवं पञ्जाबका सुपरस्टार दिलजित दोसान्झ । बिलबोर्ड म्यागेजिनको क्यानडा संस्करणले यस पटक दिलजितको बृहत् कभरेज गर्दै छ । योसँगै उनी बिलबोर्ड म्यागेजिन र त्यसको पनि विशेष संस्करणमा छापिने पहिलो भारतीय कलाकारसमेत बन्दै छन् ।दिलजितका गीत क्यानडामा कति लोकप्रिय छन् भने उनको एल्बम त्यहाँको म्युजिक चार्टमा अग्रपंक्तिमा आउने गरेको छ । क्यानडाका विभिन्न सहरमा आयोजित उनका कन्सर्ट हेर्न देशभरिबाट दर्शक ओइरिन्छन् । गत अप्रिलमा उनले आफ्नो नियमित दिललुमिनाती कन्सर्ट भ्यानकुभरमा गर्दा ऐतिहासिक रूपमा ५४ हजार दर्शकको उपस्थित रह्यो । भारतबाहिर पञ्जाबी म्युजिक कन्सर्ट हेर्न यसअघि यति ठूलो संख्यामा सहभागिता थिएन । क्यानडामा मात्र होइन, विश्वका विभिन्न सहरमा हुने दिलजितका कन्सर्टको टिकट अनलाइनमा बिक्री खुला हुनासाथ केही मिनेटमै सोल्ड आउट हुने गरेका छन् । कतिपय सञ्चारमाध्यमले उनलाई पछिल्लो समय भारतले निर्यात गर्ने सबैभन्दा ठूला पपआर्टिस्टका रूपमा व्याख्या गर्न थालेका छन् । आफ्नो पञ्जाबी मूल यथावत् राखेर उनले अन्तर्राष्ट्रिय मञ्जमा दरिलो स्थान सिर्जना गरेको भारतीय पत्रकार मानषी शर्माको विश्लेषण छ । अन्तर्राष्ट्रिय कलाकारसँगको सहकार्यले उनलाई भारतमा त चर्चा दिलाएको छ नै, विदेशमा पनि भारतीय डायस्पोरामा सीमित नरहेर अन्तर्राष्ट्रिय प्रशंसकमाझ पनि व्यापक ख्याति दिलाइरहेको छ । यसअघि पण्डित रवि शंकर, उस्ताद जाकिर हुसेन, संगीतकार एआर रहमान, गायिका श्रेया घोसालजस्ता भारतीय संगीत कलाकारहरू अन्तर्राष्ट्रियस्तरमा चर्चित नबनेका होइनन्, पञ्जाबी संगीतमा दलेर मेहन्दीका तुनक तुनक र बल्ले बल्ले गीत विश्वव्यापी पार्टीसँगका हिस्सा बन्दै आएका छन्, शर्माले इफोरएम पोर्टलमा लेखेकी छन्, तर दिलजित किन फरक छन् भने उनी अन्तर्राष्ट्रिय मञ्चमा अमेरिकी र्यापर सबिटी, अस्ट्रेलियन गायिका सिया र बेलायती गायक एड सिरनजस्ता प्रख्यात अन्तर्राष्ट्रिय कलाकारसँग आफ्नो पञ्जाबी मौलिकता यथावत् राखेर सहकार्य गर्न सफल भएका छन् ।दिलजित र उनले सन् २०२३ बाट सुरु गरेको सांगीतिक कार्यक्रम दिललुमिनाती बारे बिलबोर्डले विस्तृत विवरण र पर्दा पछाडिका तस्बिरहरू प्रकाशित गर्ने भएको छ । चार फरक कभर पृष्ठसहित आउन लागेको म्यागेजिन सेट प्रिअर्डरका लागि खुला गरिएको र इमेल तथा सिपिङमार्फत भौतिक प्रतिसमेत खरिद गर्न सकिने बिलबोर्डले जनाएको छ । क्यानडा, मेक्सिको, संयुक्त राज्य अमेरिका सहितका देश रहेको उत्तरी अमेरिकी महादेश र विश्वभर प्रभाव छोड्न सफल भएको भन्दै बिलबोर्डले दिलजितसम्बन्धी विशेष संस्करण निकाल्न लागेको हो । पञ्जाबस्थित जलान्धर जिल्लाको सानो गाउँमा जन्मिएका यी कलाकार कसरी विश्वकै अग्रणी पञ्जाबी सुपरस्टार बन्न सके भन्नेबारे उनीसँगको लामो अन्तर्वार्ता र विश्लेषणात्मक लेख बिलबोर्डले प्रकाशन गर्दै छ ।पछिल्लो समय दिलजित भारत र विश्वव्यापी रूपमा लोकप्रियताको उत्कर्षमा छन् । उनको दिललुमिनाती कन्सर्ट यति चर्चित छ, क्यानडा, अस्ट्रेलिया, न्युजिल्यान्डलगायत देशमा यसको टिकट खुल्नासाथ सोल्ड आउट भए । भारतमा अक्टोबर (आउँदो शनिबार), नोभेम्बर र डिसेम्बरमा हुन लागेको उनको यही दिललुमिनाती कन्सर्टको टिकट बिक्री सेप्टेम्बर १० मा खुला हुँदा १ मिनेटभित्रै अनलाइनमार्फत सबै बिक्री भएका थिए । सबैभन्दा सस्तो ६ हजारदेखि २० हजार रुपैयाँ तोकिए पनि कालो बजारीमार्फत सस्तो टिकटको पनि २० हजारदेखि २५ हजार भारतीय रुपैयाँमा बिक्री भएको खबर बाहिरिएका छन् ।आगामी जनवरीमा हुने बेलायती रक ब्यान्ड कोल्डप्ले र दिलजितको कन्सर्टको अनलाइनमा हुने अग्रिम टिकट बुकिङ प्रकरणले यसपालि भारतमा ठूलै हंगामा मच्चायो । अनलाइन टिकट बिक्रीलाई नियमनको दायरामा ल्याउनुपर्ने मागसहित दिल्ली उच्च अदालतमा सार्वजनिक चासोको मुद्दा दर्ता भएको छ । अनलाइनमा टिकट काट्न नपाएका प्रशंसकहरूका लागि कोल्डप्ले र दिलजित दुवैले भारतमा कन्सर्टको दिन थपेर त्यसमा सहभागी हुने मौका दिएका छन् । संगीतसँगै फिल्ममा पनि उत्तिकै सक्रिय दिलजित सामाजिकराजनीतिक विषयहरूमा खुलेर बोल्ने र आफ्नो धारणा, पक्षविपक्ष स्पष्ट राख्ने गरेका छन् । चार वर्षअघि भारतमा भएको किसान आन्दोलनका बेला उनले किसानको पक्षमा हरकिसिमले समर्थन गरेका थिए । आन्दोलनरत किसानलाई भेट्न सडकमै पुगे भने उनीहरूलाई चिसोबाट बचाउन न्यानो लुगा र कम्बल दिएका थिए । सामाजिक सञ्जालमार्फत उनले मोदी सरकारलाई किसानमा माग पूरा गर्न भनेका थिए । इन्स्टाग्राम, फेसबुक, एक्स, युट्युबमा उल्लेख्य फलोअर एवं सब्स्क्राइबर भएका उनलाई राजनीतिक विषयमा विचारहरू राख्दा कंगना रनौतजस्ता मोदीभक्तिले अराष्ट्रवादीसमेत भन्ने गरेका छन् ।राजनीतिक टिप्पणी गर्न धक नमान्ने दिलजित आफ्ना पञ्जाबी हिपहप र भाङ्ग्रा गीतहरूमा भने कोलाकोलाजस्ता आँखा भएकी युवती र अमेरिकी हिपहप दुनियाँका ल्याम्बर्गिनी, हाई एन्ड जस्ता साधारण विषयवस्तु प्रस्तुत गर्छन् । यसबारे भक्स मिडियाकी सुचरिता त्यागीले सोधेको प्रश्नमा उनले ठट्टा गर्दै भनेका छन्, राजनीतिक गीत गाउन त मिल्दैन, मलाई जेल हाल्छन् । दिलजितका गोट, बर्न टु साइन, लल्कारा, ल्याम्बर्गिनी, जाट दा पाजामा जस्ता गीत निकै चर्चित छन् । उनले अभियन गरेको उड्ता पञ्जाब, जोगी, अमर सिंह चम्किला, सुपर सिंह जस्ता फिल्म चलेका छन् ।(एजेन्सीको सहयोगमा)"
कमलादी सडकमा भ्वाङ परेको साढे दुई महिनापछि निर्माण सुरु,"(काठमाडौं) कमलादीमा सडक भ्वाङ परेको साढे दुई महिनापछि ठेक्का सम्झौता भएर काम अघि बढेको छ । दसैंअघि ठेक्का सम्झौता भए पनि निर्माणको काम भने शनिबारबाट सुरु गरिएको छ । गत साउन २५ मा दरबारमार्गको महेन्द्र सालिकबाट काठमाडौं प्लाजा निस्कने बीच बाटोमै भ्वाङ परेको थियो । लगातार पानी परिरहेका बेला ११ मिटर लम्बाइमा पूरै कर्ल्भट भत्किएर सडकमा भ्वाङ परेको हो ।कल्भर्ट राणाकालीन समयमा बनाइएकाले जीर्ण भएर भत्किएको सडक विभागले जनाएको छ । यो सडकखण्ड काठमाडौं महानगरको १ र २८ नम्बर वडाको सीमा क्षेत्रभित्र पर्छ । अहिले यसे खण्डमा सवारी व्यवस्थापन गर्न ट्राफिक प्रहरीलाई हम्मेहम्मे छ । भ्वाङ परेकै ठाउँमा डोरी र बाँस राखिएको छ । यो ठाउँ भएर सवारीसाधन चलाउन दिइएको छैन । तत्कालै त्यो बेला निर्माणमा जाने गरी थप खन्न थालेको भए झन् क्षति हुने खतरा भएर काम सुरु गरिनहालेको सडक डिभिजन काठमाडौंले बताएको छ । भ्वाङ परेको ठाउँको तल भने टुकुचा खोला छ । भ्वाङ परेको ठाउँमा दुई महिनाभित्र निर्माण सक्ने गरी ठेक्का सम्झौता भएर काम सुरु भइसकेको सडक डिभिजन काठमाडौंका डिभिजन प्रमुख नारायणदत्त भण्डारीले पुष्टि गरे । छिट्टै निर्माण थालिहाल्ने भनिए पनि खरिद प्रक्रियाले गर्दा केही ढिलाइ भएको हो, उनले भने, दुई महिनाभित्र निर्माणको काम सकिन्छ । र भ्वाङ परेको ठाउँमाथिबाटै गाडी चल्ने बन्छ । निर्माणका लागि डीबी प्रकाश कन्स्ट्रक्सनसँग गत असोज १८ मा ठेक्का सम्झौता भएको हो । सम्झौताअनुसार मंसिर १७ भित्र निर्माण सक्नुपर्नेछ । ठेक्का रकम ४९ लाख रुपैयाँ छ । बर्खा र चाडबाडले गर्दा सम्झौता हुनासाथ काम गर्न नसकिएको सडक डिभिजन काठमाडौंको भनाइ छ । भ्वाङ परेको ठाउँमा बक्स कल्भर्ट निर्माण गरिनेछ । चारपाटे आरसीसी बक्स कल्भर्ट बनाउँछौं, तलबाट खोलो बग्न मिल्ने गरी काम गर्छौं, भण्डारीले भने, त्यसमाथि पुरेर कालोपत्रे गरी सवारीसाधन चल्ने बनाउँछौं । सडक विभागको स्ट्यान्डर्ड अनुसार अहिलेको भन्दा ठूलो बक्स कल्भर्ट बनाइने उनको भनाइ छ । समयमै सडक नबन्दा यो खण्डमा ट्राफिक जाम नभएको दिन छैन । ट्राफिक प्रहरी बृत्त दरबारमार्गलाई संधै ट्राफिक व्यवस्थापन गर्न सास्ती हुने गरेको छ । कार्यालय समय र साँझ सवारी चाप बढी हुने भएकाले ट्राफिक व्यवस्थापन गर्न समस्या हुने गरेको ट्राफिक प्रहरी बृत्त दरबारमार्गले जनाएको छ । यो सडक भएर ओहरदोहर गर्नेहरूले कार्यालय समयमा घण्टौंसम्म ट्राफिक जामको सास्ती खेप्नुपर्ने बाध्यता छ । पछिल्लो समय उपत्यकामा सडक भासिने र भ्वाङ पर्ने जोखिम बढ्दै गएको पूर्वसचिव किशोर थापा बताउँछन् । उपत्यकामा सडक भासिने र भ्वाङ पर्नॅमा मूलतः तीन कारण हुन्, उनले भने, पहिलो, हामीले भूमिगत पानी झिकिरहेका छौं, पानी झिक्दा जमिनमुनिको सतहलाई असर गरिरहेको छ, जसले गर्दा जमिन भासिने समस्या थपिएको छ । अर्को कारण प्रायः सहरभरि नै ढल बनाउन, विद्युत्, खानेपानीका पाइप बिछ्याउन सडक खन्ने काम भइरहेको उनले बताए । सडक खन्ने काम एकदमै छिटो हुन्छ, त्यसलाई राम्रोसँग पुर्ने काम भने गरिँदैन, उनले भने, जसले गर्दा त्यस्तो ठाउँमा सडक भासिने गरेको छ । सडक खनेपछि पुर्ने पनि प्राविधिक तरिका हुने उनले सुनाए । हचुवाका भरमा हतार गरेर खनेका सडक पुर्नुहुँदैन, थापाले भने, त्यसलाई राम्रासँग व्यवस्थित रूपमा पुर्नॅपर्छ, त्यो सडक भएर हजारौं सवारीसाधन गुडिरहेका हुन्छन्, कच्चा तरिकाले पुर्दा त्यसले सवारी चाप धान्न सक्दैन । ललितपुरको कुपण्डोलमा ढलकै कारण सडक भासिएर केही समयअघि सवारीसाधन सञ्चालनमा समस्या भएको उनले सुनाए । तेस्रो कारण जमिनमुनि पनि पानीले आफ्नो बाटो बनाइरहेको हुन्छ, बाटो बनाउने क्रममा जहाँजहाँ कमजोर छ, त्यो कमजोर क्षेत्रमा कटान गर्दै जाँदा ठाउँठाउँमा सडक भासिने समस्या आइरहेका छन्, उनले भने, कमलादीमा भ्वाङ पर्नुको कारण टुकुचा खोला हो । काठमाडौं जिल्लाभित्र ४ सय ७२ किलोमिटर बाटो सडक डिभिजन कार्यालयको क्षेत्राधिकारभित्र पर्छ । त्यसमध्येको १ सय ४८ किलोमिटर सडक भने काठमाडौं महानगरपालिकाभित्र छ । १ सय ४८ किलोमिटर सडकमध्ये ८ मिटरभन्दा माथिका सडक भने सडक डिभिजन कार्यालय, काठमाडौं मातहत पर्ने विभागको दाबी छ ।"
"साना ऋणीले सेयर कर्जा घटाए, ठूलाले बढाए","(काठमाडौं) गत भदौसम्म बैंक तथा वित्तीय संस्थाले प्रवाह गरेको सेयर कर्जा (मार्जिन प्रकृतिको कर्जा) मा ठूलो रकमका ऋण बढेका छन् भने साना ऋण घटेका छन् । पछिल्ला केही वर्षयता राष्ट्र बैंकको नीतिले ठूला तथा संस्थागत ऋणीलाई प्रोत्साहन गरेको छ । यहीकारण उनीहरूले थप कर्जा लिएर सेयरमा लगानी गरेकाले ठूला सेयर कर्जा बढेको जानकार बताउँछन् ।चालु आर्थिक वर्षको मौद्रिक नीतिमार्फत राष्ट्र बैंकले सेयर कर्जामा व्यक्तिगत लगानीकर्ताले कर्जा लिन पाउने अधिकतम १५ करोडको सीमा यथावत् राखेको छ भने संस्थागत लगानीकर्तालाई लाग्दै आएको २० करोडको सीमा खारेज गरेको छ । यो व्यवस्थाले ठूलो लगानीकर्ता उत्साहित भएकाले सेयर कर्जा बढाएको जानकारको भनाइ छ । राष्ट्र बैंकको तथ्यांकले देखाएको ठूला सेयर लगानीकर्ताले ऋण बढाएको भन्ने सही हो । ठूला र संस्थागत ऋणीलाई प्रोत्साहन गर्ने राष्ट्र बैंकको नीति नै हो । त्यसको सकारात्मक प्रभाव बजारमा देखिएको छ, स्टक ब्रोकर्स एसोसिएनका पूर्वअध्यक्ष प्रियराम रेग्मीले भने, ठूला लगानीकर्ता एकै पटक बजारमा प्रवेश गर्न र बाहिरिन सक्दैनन्, लगानी व्यवस्थापन गर्न उनीहरूलाई समय लाग्छ । यसकारण यसअघि छोटो समयमा बजार बढेकाले ठूला लगानी एकै पटक नाफा सुरक्षित गरेर बाहिरिन नसकेको उनले बताए । अघिल्लो पटक सेयर बजार निरन्तर घट्दा नोक्सानी बेहोरेर थाकेका लगानीकर्ता यस पटक बजार बढ्दा बाहिरिए । उनीहरूको सेयर ठूला लगानीकर्ताले किने । यसकारण ठूला लगानीकर्ताले सेयरमा लगानी गरिरहँदा पनि बजारमा प्रत्यक्ष रूपमा सुधार देखिएन, उनले थपे, अब बजारबाट बाहिरिएका लगानीकर्ता पनि बिस्तारै भित्रिन थालेका छन् । मुद्दती निक्षेपको ब्याजदर पनि धेरै घटेको छ । त्यो रकम पनि सेयर बजारमा आउने सम्भावना छ । यी दुई कुरा हुन सके सेयर बजारमा सकारात्मक प्रभाव देखिने सम्भावना छ ।चालु आर्थिक वर्षको दुई महिनामा बैंक तथा वित्तीय संस्थाबाट प्रवाह हुने सेयर कर्जा करिब ११ प्रतिशतले बढेको छ । गत आर्थिक वर्षको सोही अवधिमा यस्तो कर्जा करिब दुई प्रतिशतले मात्र बढेको थियो । यसअनुसार गएको साउन र भदौमा बैंक तथा वित्तीय संस्थाले ९ अर्ब ६७ करोड रुपैयाँ बराबरको थप सेयर कर्जा विस्तार गरेका छन् । गत वर्षको सोही अवधिमा १ अर्ब ३८ करोड रुपैयाँ बराबरको थप सेयर कर्जा विस्तार गरेका थिए । राष्ट्र बैंकका अनुसार गत भदौसम्म कुल सेयर कर्जा ९९ अर्ब ७६ करोड रुपैयाँ छ । गत असारमा यस्तो कर्जा ९० अर्ब रुपैयाँ र अघिल्लो वर्षको सोही अवधिसम्म यस्तो कर्जा ७६ अर्ब ६८ करोड रुपैयाँ लगानीमा थियो ।अहिले ठूला लगानीकर्ताले ऋण लिएर सेयरमा लगानी बढाउन थालेको स्टक ब्रोकर्स एसोसिएसनका पूर्वअध्यक्ष नरेन्द्रराज सिजापतिले बताए । लामो समयदेखि पूर्ण रूपमा सेयर बजारमै लाग्नेहरूले सेयरमा लगानी बढाएको देखिन्छ । सरकारको नीतिले पनि यसमा सहयोग गरेको छ । लगानी वृद्धिको प्रभाव तत्कालीनभन्दा पनि बिस्तारै देखिन्छ, उनले भने, ठूला ऋणीहरूले अहिले राम्रा कम्पनीको सेयर किनेर राखेको जानकारी आएको छ ।राष्ट्र बैंकको तथ्यांकअनुसार गत भदौसम्म २५ लाख रुपैयाँभन्दा कमको सेयर कर्जा ३९ प्रतिशत र २५ देखि ५० लाख रुपैयाँसम्मको ३ प्रतिशतले घटेको छ । गत वर्षको सोही अवधिमा २५ लाख रुपैयाँभन्दा कमको सेयर कर्जा १७ र २५ देखि ५० लाख रुपैयाँसम्मको ८६ प्रतिशतले बढेका थिए । गत भदौसम्म ५० लाखदेखि एक करोडसम्मको कर्जा ३२ र एक करोड रुपैयाँभन्दा बढीको कर्जा १७९ प्रतिशतले बढेको छ । जबकि गत वर्षको पहिलो दुई महिनासम्ममा ५० लाखदेखि एक करोडसम्मको कर्जा ३६ प्रतिशतले घटेको थियो भने एक करोड रुपैयाँभन्दा बढीको कर्जा १३ प्रतिशतले मात्र बढेको थियो । राज्यको नीतिगत व्यवस्थाले सेयर बजार प्रभावित हुने र पछिल्ला वर्षमा खुकुला नीति आएकाले सेयर कारोबार मापक नेप्से परिसूचकमा सकारात्मक प्रभाव परेको जानकार बताउँछन् । पछिल्ला वर्षका मौद्रिक नीतिमार्फत राष्ट्र बैंकले केही सेयर कर्जामा खुकुलो बनाउन थालेपछि सेयर बजारमा सकारात्मक प्रभाव पर्न थालेको उनीहरूको तर्क छ ।अहिले बजारमा पर्याप्त तरलता रहेकाले ब्याजदर लगातार घटिरहेको छ । यही कारण अहिले बैंक तथा वित्तीय संस्थाले ७८ प्रतिशतमै सेयर कर्जाका योजनाहरू ल्याएका छन् । पछिल्ला महिनाहरूमा ठूला सेयर कर्जा बढ्नुको कारण न्यून ब्याजदरहरू पनि रहेको लगानीकर्ता बताउँछन् ।"
"उत्तरी नाकाको सास्ती, व्यापार ठप्प, राजस्व संकलन शून्य","(काठमाडौं) बाढीपहिरोका कारण तातोपानी र रसुवा नाका जोड्ने सडक क्षतिग्रत भएपछि उत्तरका दुई स्थलमार्गबाट हुँदै आएको चीनसँगको व्यापार तीन सातादेखि ठप्प छ । दसैं, तिहार र छठ पर्वमा बिक्री गर्ने उद्देश्यले झिकाइएका व्यापारिक मालवस्तु चीनको सडक र गोदाममा थन्किएका छन् । सरकारले चालु वर्षमा रसुवाबाट ३० अर्ब ९ करोड र तातोपानीबाट २२ अर्ब गरी ५० अर्बभन्दा बढी राजस्व संकलन गर्ने लक्ष्य राखेको दुवै नाका अहिले सुनसान छन् । भूकम्पपछि लगातार चार वर्ष पूर्ण रूपमा बन्द भएको तातोपानी नाकाबाट हुने व्यापार दुई वर्षयताबाट बढ्दै गएको थियो । तर अहिले बाढीले फेरि व्यापार बन्द भएको छ । रसुवा नाकाको चीनको केरुङतर्फ करिब २४ किमि दूरी सडक मान्छे हिँड्नसमेत नहुने गरी क्षतिविक्षत भएकाले यातायात सञ्चालन हुने समय अनिश्चित बनेको छ । स्थानीय तह र व्यवसायीहरूसँगको समन्वयमा तातोपानी नाका खुलाउन प्रयास गरिरहेको सडक डिभिजन कार्यालय चरिकोटले जनाएको छ । दुवै नाकामा यातायात सञ्चालन ठप्प हुँदा नेपाली व्यवसायीले आयात गरेको दसैंतिहार लक्षित सयौं कन्टेनर फलफूल तथा मसलाजन्य सामग्री बाटैमा कुहिन थालेको छ । यसबाट नेपाली व्यवसायीले करोडौं रुपैयाँ घाटा बेहोर्नुपरेको छ । तयारी पोसाकलगायतका व्यापारिक वस्तु चीनको गोदाम र सडकमा राखिएका छन् । फलफूल र दसैंतिहार लक्षित सामान तत्कालै ल्याउन नसके व्यवसायी ठूलो मारमा पर्ने सिन्धुपाल्चोक उद्योग वाणिज्य संघका अध्यक्ष बुद्धराज बस्नेतले बताउँछन् । तिहारका लागि झिकाइएका झिलिमिली बत्तीका सामान र फलफूलको बिक्री मुख्य समस्या भएको सिन्धुपाल्चोक उद्योग वाणिज्य संघका अध्यक्ष बस्नेतले जनाए । फलफूल र अन्य व्यापारिक सामान दुवै नाकामा झन्डै ७ सय कन्टेनर रहेको उनको भनाइ छ । मध्यमस्तरका नेपालीले प्रयोग गर्दै आएका तयारी पोसाक प्रायः चिनियाँ ब्रान्डका छन् । बजारमा प्रायः सामान चीनबाट आयात भएका छन् । स्याउ, लसुन, ओखर, किबी, आँप, ड्रागन फुडलगायतका फलफूल तथा मसलाजन्य खाद्यवस्तु कामै नलाग्ने गरी सडेको गुनासो व्यवसायीबाट आएको तातोपानी भन्सार अधिकृत तथा सूचना अधिकारी सूर्य काफ्लेले बताए । लक्ष्यअनुसार दैनिक सरदर १ अर्ब ८० करोड राजस्व संकलन गर्नुपर्ने भन्सार सुनसान जस्तै भएको छ । तयारी पोसाकलगायतका व्यापारिक वस्तु तिहारअघि नेपाल ल्याउन असम्भव जस्तै भएको छ, उनले भने । त्यस्ता सामान बोकाएर ल्याउन पनि असम्भव भएको व्यवसायीको भनाइ छ । केरुङमा गोदाम गरिएका र कन्टेनरमा लोड गरिएको फलफूल कुहिएको गन्ध बाहिरै आउन थालेपछि केही व्यवसायीले तातोपानी नाका छिटो खुल्ने आशामा कन्टेनर खासातर्फ फर्काउन लागेका छन् । तातोपानीतर्फको सडक अस्थायी रूपमा भए पनि साताभित्रै खुलाउने प्रयास भइरहेको डिभिजन कार्यालय चरिकोटका प्रमुख अमृतकुमार श्रेष्ठले बताए । लार्चास्थित भोटेकोशीमा ह्युमपाइप राखेर यातायात सञ्चालन गरिएको छ । अहिले मुख्य समस्या कोदारी र लिपिङ खोलाको पहिरो भएको छ । सडक डिभिजनले कोदारीको पहिरो पन्छाएर आजभोलि नै यातायात सञ्चालन गराउने गरी काम गरिरहेको श्रेष्ठले जानकारी दिए । उक्त स्थानमा एस्क्काभेटर र डोजर लगाएर केही दिनदेखि काम भइरहेको छ । तातोपानी मितेरी पुलबाट करिब १ किमि काठमाडौंतर्फको लिपिङ खोलामा भने मोटरेबल पुल नै बगाएकाले अस्थायी रूपमा सडक खेलाउन प्रयास भइरहेको डिभिजन प्रमुख श्रेष्ठको भनाइ छ । लिपिङ खोलामा ह्युमपाइप राखेर भए पनि यातायात सञ्चालन गर्न अवरोध गरेका स्थानीयको दुई वटा घर पनि डोजेर लगाएर भत्काइएको छ । उक्त घरका कारण खोलाबाट यातायात सञ्चालन गर्न कठिन देखिएको छ । स्थानीय तह र व्यवसायीको पहलमा व्यक्तिको घर भत्काएर सडक खुलाउने प्रयास भएको भोटेकोशी गाउँपालिका२ का वडाध्यक्ष कुमार श्रेष्ठ बताउँछन् । कुहिन थाल्यो फलफूल फलफूल लोड गरेर केरुङ भन्सार क्लियर गरेको कन्टेनरबाट स्याउ कुहिएर पानी चुहिन थालेको आयातकर्ता राजेश भण्डारीले बताए । फलफूलका केही कन्टेनर सामान कोल्डस्टोरमा राखेपछि केही भने सडकमा अलपत्र छन् । केरुङमा कोल्डटोरको क्षमता कम भएकाले सबै सामान अटाउने अवस्था नभएको व्यवसायीको भनाइ छ । आफ्नो झन्डै तीन हजार कार्टुन स्याउ लोड गरेर रसुवातर्फको केरुङ सडकमा अलपत्र अवस्थामा रहेको भण्डारीले जनाए । चीनको केरुङ नाकाको भन्सार क्लियर गरिसकेका कन्टेनरका वस्तु कोल्डस्टोरमा राख्ने वा कतै लैजाने गर्न मिल्दैन । केरुङरसुवागढी सडक क्षतविक्षत भएकाले आफ्नो सामान काठमाडौं ल्याउने सम्भावना छैन, व्यवसायी भन्छन् । दसैंअगावै तातोपानी सीमामा ल्याइसकिएको स्याउलगायतका कुहिने वस्तु बोकाएरै भए पनि भन्सार यार्डसम्म ल्याएको तातोपानी भन्सारका सूचना अधिकारी काफ्लेले जानकारी दिए । स्याउलगायत कुहिने सामान बोक्न अहिले तातोपानी सीमामा सयौं जना भरिया लागिरहेका छन् । केरुङ सडक खुल्ने अनिश्चित चीनतर्फको सडक खुल्ने समय यकिन गर्न नसकिने रसुवाका प्रमुख जिल्ला अधिकारी अर्जुन पौडेल बताउँछन् । चिनियाँ अधिकारीहरूलाई उद्धृत गर्दै उनले दिएको जानकारीअनुसार तिहारअघि केरुङ सडक खुल्ने सम्भावना छैन । उताबाट १५२० दिनमा सडक खुलाउने खबर आएको छ । तर क्षतिको विवरण सुन्दा छिट्टै खुल्ने कुरा पत्याउन कठिन भएको छ, उनले भने । रसुवा जोड्ने चीनतर्फको सडक मान्छेसमेत हिँड्न नमिल्ने गरी क्षति भएको पौडेलले जनाए । कतिपय स्थानमा डोरी लगाएर सडक पार गर्नुपर्ने अवस्था छ । गत असोज २१ देखि भन्सारको राजस्व संकलन ठप्प छ । बाढीपहिरोअघि नै आएका कन्टेनरका सामान भन्सार पास भएर काठमाडौं आइसकेको रसुवा भन्सार अधिकृत तथा सूचना अधिकारी रवीन्द्र प्याकुरेलले बताए । अब सडक सञ्चालन नभई व्यापार सुरु गर्ने अवस्था छैन, उनले भने ।"
घर जलेपछि पीडितको बिचल्ली,"(जुविथा, कालीकोट)तिलागुफा नगरपालिका६ जुविथाकी ४८ वर्षीया लक्ष्मी शाही गत बुधबार बिहान घाँस काट्न मेला (खर पाखो) गएकी थिइन् । उनीसँगै छोरा र दुई छोरी पनि थिए । एक्कासि गाउँमा आगो लागेको खबर छिमेकीले सुनाए । उनी आइपुगुञ्जेल घर जलेर खरानी भइसकेको थियो । ज्याला मजदुरीका लागि भारत गएका पति नरेन्द्रको दुई वर्षअघि मृत्यु भएपछि एक छोरा र दुई छोरीको लालनपालन र शिक्षाको जिम्मा उनैको काँधमा छ । मेरो त सहारा पनि छैनन्, लक्ष्मीले गुनासो पोखिन्, घरमा भएको केही पनि रहेन, सबै जलेर खरानी भयो । दुःखमाथि दुःख थपियो । आगलागीमा अन्नपात, लुगाफाटो, छोरोछोरीका किताबकापी सबै जलेको उनले बताइन् । स्थानीय सत्यदेवी माविमा १० कक्षामा पढ्ने छोरा दिनेशले लगाएको पाइन्ट र टिर्सटबाहेक केही बाँकी नरहेको बताए । यस वर्ष एसईईको तयारी गरिरहेका दिनेशलाई किताबकापी र हालसम्म बनाएका नोट जलेकोमा बढी चिन्ता छ । उनीहरू छिमेकीको घरमा बसिरहेका छन् । आगलागीमा घर जलेपछि तेजबहादुर शाहीको ४ जनाको परिवारको पनि बिचल्ली छ । उनका २ र ५ वर्षका छोरा छन् । उनीहरूले बुधबारको साँझ छिमेकी सागर शाहीको घरमा रात काटे भने बिहीबार जिल्ला प्रशासनको अगुवाइमा संघसंस्थाले दिएको पाल टाँगेर रात काटे । दुई ब्ल्याकेट दिएका थिए । त्यही ओडेर सुत्यौं, तेजबहादुरले भने, घरविहीन हुँदा आपत् पर्यो । छिमकी दाजुभाइले एकसरो भाँडाकुँडा र खाने अन्न दिएको उनले बताए । घर जलेर पूर्ण क्षति भएका ४४ वर्षीय कृष्णबहादुर शाहीको ८ जनाको परिवार पनि पालको भरमा बसेको छ । आगोले लत्ताकपडा सबै जलेपछि उनकी ८२ वर्षीया वृद्धा आमा मिमकोशा, पत्नी राजकौरा, ३ छोरी र दुई छोरालाई जाडोबाट बचाउन मुस्किल छ । न खाने चारो, नबस्ने बास, बाँच्नै मुस्किल पर्ने भयो, कृष्णबहादुरले भने, पालको भरमा जुविथाको चिसो थेग्न सकिने अवस्था छैन । बुधबार दिउँसो जुविथा गाउँमा भएको आगलागीबाट ३ घरमा बसिरहेका २६ परिवारको लक्ष्मी, तेजबहादुर र कृष्णबहादुरको जस्तै अवस्था छ । जिल्ला प्रशासन र संघसंस्थाहरूले एक त्रिपाल र दुई कम्बल दिए पनि पर्याप्त नभएको पीडित मनराज शाहीले बताए । खानेकुरा त जेनतेन गाउँका दाजुभाइले थोरै भए पनि सहयोग गरी हाल्लान् । बस्ने बासकै पिरलो छ, उनले भने, आगोले नजलेका घरमा पनि बस्ने ठाउँ नहुँदा समस्या परेको छ । चिसोमा त्रिपालमा कसरी बस्ने हो ?विद्युत् लाइन सर्ट भएर आगलागी भएको हो । सबै परिवारका सदस्य कोही धान र खर काट्न गएका बेला आगलागी भएकाले मानवीय क्षति जोगिएको थियो । यहाँ उब्जाउ जमिन नमास्ने र धेरै पुस्तासम्म मिलेर बस्ने भएकाले एउटै छानाभित्र धेरै घरपरिवार बस्ने चलन छ । घर छाडेर सुर्खेत, नेपालगन्ज, महेन्द्रनगर, काठमाडौं गएकाहरूले पनि पुरानो घर भत्किएपछि सबै मिलेर नयाँ बनाउने चलन रहेको स्थानीय बताउँछन् । अग्निपीडितलाई जिल्ला प्रशासन कार्यालयको नेतृत्वमा बिहीबार राहत वितरण गरिएको सहायक प्रजिअ मुक्तिनन्द रावलले बताए । जिल्ला प्रशासन कार्यालयले पीडित परिवारलाई क्षतिको मुचुल्का आएपछि ५ जनासम्म सदस्य भएका परिवारलाई १५ हजार र ५ भन्दा बढी परिवार भएको घरलाई २० हजार नगद राहत उपलब्ध गराउने जनाएको छ ।"
मलेसियामा श्रमिकको न्यूनतम तलब १७ सय रिंगेट,"(काठमाडौं)मलेसियाले आफ्नो नागरिकसरह नेपालीसहित विदेशी श्रमिकका लागि न्यूनतम तलब १७ सय रिंगेट (करिब ५३ हजार रुपैयाँ) निर्धारण गरेको छ । मलेसियन प्रधानमन्त्री तथा अर्थमन्त्री अनवर इब्राहिमले शुक्रबार संसद्मा आगामी आर्थिक वर्ष (२०२५) को बजेट पेस गर्दै श्रमिकको न्यूनतम तलब बढाएको घोषणा गरेका हुन् । यो तलबमान आउँदो फेब्रुअरी १ देखि कार्यान्वयनमा आउनेछ । यसअघि मलेसियामा श्रमिकको न्यूनतम तलब १५ सय रिंगेट (४७ हजार रुपैयाँ) कायम गरिएको थियो । मलेसियाले नयाँ तलब दुई वर्षपछि बढाएको हो । बढेको तलब घरेलु श्रमिकबाहेक सबै क्षेत्रमा लागू हुने प्रधानमन्त्री इब्राहिमको भनाइ छ । मलेसियाको न्य्नूतम पारिश्रमिक नीतिअनुसार राष्ट्रियताका आधारमा कुनै पनि श्रमिकले पाउने न्यूनतम तलबमा भेदभाव गर्न पाइँदैन । यो सन् १९९७ मा जारी भएको अन्तर्राष्ट्रिय श्रम संगठन (आईएलओ) को समान पारिश्रमिक महासन्धि (१००) अनुसार मिल्दोजुल्दो छ । मलेसियाको रोजगार ऐनले पनि स्थानीय र विदेशी श्रमिकबीच कुनै पनि प्रकारको भेदभावलाई निषेध गरेको छ । नयाँ तलबमान कार्यान्वयनमा आए न्यून तलबमा श्रम गर्न जाने नेपाली श्रमिकलाई सबैभन्दा बढी तलब दिने मुलुक मलेसिया बन्नेछ । अहिले मलेसियामा रहेको आप्रवासी श्रमिकको संख्यामा नेपाली तेस्रो स्थान (१६१७ प्रतिशत) मा पर्छन् । यहाँ तीन लाख ९९ हजार ६ सय १४ जना नेपाली कार्यरत छन् । जसमा १० हजार ९ सय ५७ जना महिला छन् । मलेसिया सरकारले हाम्रो तलब बढाउने खबरले उत्साहित छौं । यो कार्यान्वयन आएमा हाम्रो ओभरटाइम पनि बढ्नेछ, मलेसियामा कार्यरत राम पासवानले भने । मलेसियाबाहेक खाडीको कुनै पनि मुलुकले आफ्ना नागरिकसरह विदेशी श्रमिकलाई न्यूनतम तलब निर्धारण गरेको छैन । कतारले विदेशी श्रमिकका लागि मात्रै लागू हुने गरी एक हजार रियाल (३४ हजार रुपैयाँ) तलब निर्धारण गरेको छ । २०२१ को मार्च २० बाट लागू गरिएको उक्त तलबमान तीन वर्ष बितिसक्दा पनि परिमार्जन गरिएको छैन । नेपालीको अर्को प्रमुख गन्तव्य संयुक्त अरब इमिरेट्स (यूएई), साउदी अरब, कुवेत, बहराइन र ओमनले विदेशी श्रमिकको न्यूनतम तलब निर्धारण गरेका छैनन् । यी देशमा जाने नेपाली श्रमिकका लागि नेपाल सरकारले एकतर्फी रूपमा न्यूनतम तलब निर्धारण गरेको छ । जसअनुसार यूएई जाने श्रमिकका लागि खानाबाहेक ९ सय दिराम, साउदीमा खानाबाहेक एक हजार रियाल, ओमान र बहराइनमा समान एक सय दिनार र कुवेतमा भित्र काम गर्ने श्रमिकका लागि ७५ र बाहिरी क्षेत्रमा काम गर्नेका लागि ८५ दिनार तोकिएको छ । नेपालले एकतर्फी रूपमा लागू गरिएको तलबलाई गन्तव्य देशका रोजगारदाताले पूर्ण रूपमा कार्यान्वयन गरेका छैनन् । साउदी अरबका लागि पूर्वराजदूत नवराज सुवेदी आप्रवासी श्रमिकका लागि गन्तव्य मुलुकहरूले न्यूनतम तलब निर्धारण गर्न आवश्यक रहेको बताउँछन् । मर्यादित आप्रवासनका लागि जीवन उपयोगी तलब चाहिन्छ । विश्व बजारमा आफूले पोखेको श्रमपसिनाको मूल्य चाहिन्छ । रोजगारदाता देशले खुला बजारका रूपमा छोड्न मिल्दैन । नेपालले निर्धारण गरेको तलबलाई रोजगारदाताले कार्यान्वयन गरेका छैनन्, उनले भने ।"
सकेट बम पड्कँदा पूर्वसैनिक घाइते,"कास्की (कास) घरको सामान ओसारपोसार गर्ने क्रममा सकेट बम पड्किँदा नेपाली सेनाका पूर्वकर्मचारी गोविन्द पुरी घाइते भएका छन् । स्याङ्जाको चापाकोट नगरपालिका४ का ४५ वर्षीय पुरीको आँखा, खुट्टालगायत शरीरका विभिन्न भागमा बमको छर्रा लागेको छ । पुराना सामान फाल्न एउटा तलाबाट अर्को तलामा सार्ने क्रममा शनिबार दिउँसो ३ बजेतिर सकेट बम पड्किएको प्रहरीले जनाएको छ । पुरीले नै फोन गरेर प्रहरीलाई घटनाको जानकारी दिएका थिए । बम पड्किँदा छरिएका फलामका टुक्रा, घाइतेको अवस्था, घटनास्थल हेर्दा सकेट बम रहेको आशंका गरेका छौं । विस्तृत अनुसन्धान गर्छौं, जिल्ला प्रहरी स्याङ्जाका सूचना अधिकारी डीएसपी हरिप्रसाद पौडेलले भने । पूर्वसैनिकको घरमा बम कसरी आयो भन्ने नखुलिसकेको उनले बताए ।"
निशाले जितिन् तीन स्वर्ण,"(काठमाडौं)कोरियन एम्बासडर ओपन तेक्वान्दो च्याम्पियनसिपमा विशेष संस्करणको दोस्रो दिन शनिबार नेपाल पुलिस क्लबकी निशा दर्नालले पुम्सेमा तीन स्वर्ण पदक जितेकी छन् । व्यक्तिगत पुम्सेको महिला १७३० वर्ष उमेर समूहमा निशाले ७७९ स्कोर बटुलिन् । रजत जितेकी पुलिसकी रमिला लामाले ७४४ स्कोर गरिन् । गोदावरीकी रोशनी सिलवाल र एपीएफकी सन्जना घर्तीमगरले कांस्य जिते ।सोही उमेर समूहको पुरुषतर्फ एपीएफका निर्मल पुनमगरले ७८५ स्कोरसहित स्वर्ण जिते । पुलिसका अश्मित रावतले रजत तथा प्रेमबहादुर लिम्बू र अञ्जन चौधरीले कांस्य जितेका थिए । पेयर पुम्सेमा पुलिसका अस्मिन र निशाको जोडीले स्वर्ण जित्यो । एपीएफका सन्जना र निर्मलको जोडी दोस्रो भयो । टिम पुम्सेमा पुलिसका प्रेमबहादुर, अस्मिन र अञ्जनको टिमले स्वर्ण जित्दा सीतापाइला डोजाङका ओम भण्डारी, उपासक घिमिरे र आयुष्ना सुयलको टिमले रजत जितेको हो । महिला टिम पुम्सको स्वर्ण निशासहित सविना घले र रमिला लामाको पुलिस टिमले जित्यो । आसिका मानन्धर, रितु बुढाथोकी र रक्षा पूर्जाले पोखरा तेक्वान्दोका लागि रजत जितेका थिए ।०३० वर्षसम्मको व्यक्तिगत पुम्सेमा पुलिसका जितबहादुर बोटले ७६ स्कोर गर्दै स्वर्ण जिते । एपीएफका चन्द्रबहादुर रानामगरले ७१५ स्कोरबाट रजत हात पारे । सोही उमेरसमूहको महिलामा पुलिसकी सीता तामाङले ७४७ स्कोर गर्दै स्वर्ण जित्दा एपीएफकी प्रतिभा विष्टले ७१३ स्कोरसहित रजत हात पारिन् । पेयर पुम्सेमा जितबहादुर र सीताले पुलिसलाई स्वर्ण जिताए भने एपीएफका चन्द्रबहादुर र प्रतिभाले रजत जितेका थिए । ग्योरोगीतर्फ महिला यू२६ केजी तौलमा वागेश्वरी सेकेन्डरी स्कुलकी अश्मि धिमालले स्वर्ण जितिन् । सानोठिमीकी हृदयानी बस्नेतले रजत, एसकेबीसीकी दीक्षा रावल र विजेश्वरी ज्ञानमन्दिरकी दीपिका गुरुङले कांस्य जितेका थिए । महिला यू२९ केजी तौलको स्वर्ण मध्यपुर डोजाङकी मोनालिशा धामीले जितिन् । उनले बालाजु डोजाङकी जमुना भण्डारीलाई हराइन् । जैसीदेवलकी सुप्रिया जोशी र विजेश्वरीकी निशानी खड्काले कांस्य जितेका थिए ।"
पौडीका चार खेलाडी छनोट,काठमाडौं (कास) नेपाल पौडी संघले वर्ल्ड एक्वाटिक्स च्याम्पियनसिपका लागि शनिबार भएको खेलाडी छनोट प्रतियोगिताबाट २२ महिला र पुरुष खेलाडी छनोट भएका छन् । सातदोबाटोस्थित हिटिङ पौडीपोखरीमा भएको प्रतियोगितामा दुई राष्ट्रिय कीर्तिमान बनेको छ । पुरुष ४०० मिटर फ्रिस्टाइलमा अथर्व सिंहले ४ मिनेट १६०८ सेकेन्डको नयाँ कीर्तिमान बनाए । अथर्वले नासिर हुसेनले सन् २०१३ को दक्षिण एसियाली खेलकुदमा राखेको ४ मिनेट ३३०५ सेकेन्डको कीर्तिमान तोडेका थिए । अर्को पुरुष १०० मिटर व्यक्तिगत मिड्लेमा तेन्जिङ रायन गुरुङले नयाँ कीर्तिमान बनाए । उनले १ मिनेट ०३१९ सेकेन्डको कीर्तिमान रचे । उनले सन् २०१० मा भएको १० औं फिना वर्ल्डकपमा शैलेश राणाले बनाएको १ मिनेट ०९२० सेकेन्डको कीर्तिमान तोडेका हुन् ।छनोट प्रतियोगिताबाट पुरुषतर्फ अजलकाजी ताम्राकार र अथर्व सिंह तथा महिलामा डुवाना लामा र अनुसिया तण्डुकार छनोट भएका छन् । अक्वा टाइमका आधारमा खेलाडी छनोट गरिएको समितिका सदस्य विजेनमान श्रेष्ठले जनाए । वर्ल्ड एक्वाटिक्स हंगेरीको बुडापेस्टमा डिसेम्बर १०१५ सम्म हुनेछ ।
बेलबारीमा चित्लाङको जित,(सुनसरी) चित्लाङ फुटबल क्लब सातौं आमन्त्रण बेलबारी गोल्डकप फुटबल प्रतियोगिताको प्रिक्वाटरफाइनल पुगेको छ । बेलबारी११ लक्ष्मीमार्गस्थित लक्ष्मी खेल मैदानमा शनिबार चित्लाङले आयोजक एलएक्स सिटी फुटबल क्लबलाई ३२ गोलले पराजित गरेको हो । सुरुआती अग्रता जोगाउन नसक्दा आयोजक एलएक्स पहिलो खेलबाटै बाहिरियो । चित्लाङका सनम धिमाल र विदेशी खेलाडी कार्लोस र हेनरीले एकएक गोल गरेका थिए । आयोजकबाट सुशील राई र प्रदीप लामाले गोल फर्काए ।प्रतिस्पर्धात्मक खेलको तेह्रौं मिनेटमा आयोजकका सुशीलले गोल गरेर टिमलाई अग्रता दिलाए । पहिलो हाफमा एक गोलले पछि परे पनि दोस्रो हाफको सातौं मिनेटमा चित्लाङका सनम धिमालले गोल गरेर खेल बराबरीमा ल्याए । दोस्रो हाफको २४ औं मिनेटमा कार्लोसले गोल गर्दै चित्लाङलाई २१ को अग्रता दिलाए । ३३ औं मिनेटमा आयोजकका प्रदीपले गोल गर्दै पुन खेललाई २२ को बराबरीमा ल्याए । तर त्यसको दुई मिनेट नबित्दै हेनरीको गोलमा चित्लाङले ३२ को पुनरागमन जित निकाल्न सफल भयो । प्लयेर अफ द म्याच कार्लोस घोषित भए । उनले ५ हजार पाए । आइतबार झापा ११ एफसी र भोजपुर जिल्ला फुटबल संघबीच हुनेछ । यसअघि शुक्रबार पाहुना टोली कञ्चनजंगा फुटबल क्लब भारतलाई ५१ गोलले पराजित गर्दै झापा ११ प्रिक्वाटरफाइनलमा पुगेको थियो । भोजपुर भने सिधैं वाई पाएर प्रिक्वाटरफाइनल खेल्न लागेको हो । एक विदेशीसहित १० टोली सहभागी छन् । कात्तिक १० सम्म चल्ने प्रतियोगिता विजेताले ८ लाख र उपविजेताले ४ लाख पुरस्कार प्राप्त गर्नेछन् ।
लाइफ केयर र नेक्सस विजयी,"(तिलोत्तमा)रूपन्देहीमा सुरु पाँच राष्ट्रका क्लबसम्मिलित बीपी कोइराला स्मृति कप टी२० क्रिकेट प्रतियोगितामा शनिबार भारतीय टिम लाइफ केयर क्रिकेट क्लब तथा नेपाली टिम नेक्सस रूपन्देही एघार विजयी भएका छन् । सिद्धार्थ क्रिकेट रंगशालामा लाइफ केयरले पाकिस्तानको जाभेद गोहार अन्तर्राष्ट्रिय क्रिकेट एकेडेमीलाई ९ विकेटले पराजित गरेको हो । गोहारले दिएको ९० रनको लक्ष्य लाइफ केयरले ७५ ओभरभित्र १ विकेट गुमाएर पूरा गर्यो । ओपनर दीपक पुनियाले सर्वाधिक ६४ रन बनाए । उनले २५ बलमा ६ चौका र ६ छक्का प्रहार गरे । अर्का ओपनर दिपांशु फोरेले अविजित २१ रन जोडे । उनीहरूको साझेदारी नै लक्ष्य भेट्टाउने आधार बनेको थियो । खेलमा पाकिस्तानका अन्तर्राष्ट्रिय खेलाडी इमरान नाजिरले १ विकेट लिए । टस हारेर ब्याटिङ गरेको जाभेद गोहर एफसीले १८१ ओभरमा सबै विकेट गुमाएर ८९ रन बनाएको थियो । जाभेदका लागि ऋषभ जोशीले सर्वाधिक ४६ र अली हुसेनले २५ रन बनाए । लाइफ केयरका प्लेयर अफ द म्याच घोषित रोहित दाङवालले सर्वाधिक ४ विकेट लिए । उनले ४ ओभरमा मात्र १९ रन खर्चिए । योगेश कुमार र सक्षम शर्माले ३३ विकेट लिए । शनिबारै दोस्रो खेलमा नेक्सस रूपन्देहीले श्रीलंका स्टेट सर्भिसेस क्रिकेट एसोसिएसनमाथि ९ विकेटको जित पायो । श्रीलंकन टिमले दिएको ८७ रनको लक्ष्य नेक्ससले ७५ ओभरमा १ विकेट गुमाएर पूरा गर्यो । नेक्ससका ओपनर शंकर रानाले अविजित अर्धशतक बनाए । २४ बलमा अर्धशतक पूरा गरेका उनले २८ बलमा ३ चौका र ५ छक्का मदतमा अविजित ५३ रन बनाए । सुमित महर्जनले १ चौका र ३ छक्कासहित अविजित ३१ रन बनाए ।टस हारेर ब्याटिङ गरेको श्रीलंका स्टेटले २० ओभरमा ९ विकेट गुमाएर ८६ रन जोडेको थियो । राज वीर र समिर परेराले १६१६ रन, नानी वसुपलिले १५, समान कुमाराले १४ तथा इन्दुनिल प्रसादले १२ रन बनाए । रूपन्देहीका प्लेयर अफ द म्याच शाहब आलमले सर्वाधिक ३ विकेट, दुर्गेश गुप्ता र दिनेश अधिकारीले २२ विकेट लिए भने बसिर अहमदले १ विकेट लिए । प्रतियोगिताको उद्घाटन गर्दै कांग्रेसका नेता शशांक कोइरालाले खेलकुदले मानिसमा भावनात्मक रूपमा एकता गराइरहेको बताए । उनले नेपाललाई क्रिकेटले विश्वव्यापी चिनाइरहेको जनाए । आइतबार नेक्सस रूपन्देही र लाइफ केयर क्रिकेट तथा जाभेद गोहार क्रिकेट एकेडेमी र बंगलादेशको साइक क्रिकेटर्सबीच प्रतिस्पर्धा हुने आयोजक नेक्सस क्रिकेट एकेडेमीका अध्यक्ष भरतबहादुर शाहीले बताए । प्रतियोगितामा दक्षिण एसियाली चार टेस्ट राष्ट्र भारत, पाकिस्तान, श्रीलंका, बंगलादेश र नेपालसहित पाँच देशका क्लब टिमको सहभगिता रहेको छ । विजेताले ५ लाख, दोस्रोले ३ लाख, म्यान अफ द सिरिजले ३५ हजार, बेस्ट बलरले २० हजार, प्लेयर अफ द म्याचले ५ हजार रुपैयाँ पुरस्कार पाउनेछन् । प्रतियोगितामा पाकिस्तानी स्टार क्रिकेटर इमरान नाजिर, बंगलादेशका आलोक कपाली र मुम्बई इन्डियन्सबाट आईपीएल खेलेका दीपक पुनियालगायतका खेलाडी पनि छन् ।"
जिम्न्यासाइड टोली बिदाइ,"काठमाडौं (कास) ब्राइट फ्युचर स्कुलले आईएसएफ जिम्न्यासाइड गेम्समा भाग लिने चन्द्रागिरि नगरपालिकाका ३ खेलाडी, २ प्रशिक्षक र १ टोली प्रमुखलाई बिदाइ गरेको छ । तेक्वान्दोका उज्ज्वल वाग्ले, लवाङ लामा र निविता केसी छन् । उज्ज्वलले पुरुष ७० केजीमाथि तथा लवाङ र निविताले एकल र पेयर पुम्सेमा भाग लिनेछन् । प्रशिक्षकमा तेक्वान्दोका सुवास तामाङ र बक्सिङका दीपक महर्जन छन् । टोली प्रमुखमा मोहनकुमार कार्की छन् ।"
वीरगन्ज र सरस्वतीनगर विजयी,"काठमाडौं (कास) मध्यपुर युथ एसोसिएसनको मैदानमा शनिबार सुरु दोस्रो भेट्रान्स फुटबल प्रतियोगिताको उद्घाटन खेलमा वीरगन्ज युथ एकेडेमी विजयी भएको छ । वीरगन्जले श्रीकुमारी क्लबलाई ३२ गोलले हरायो । वीरगन्जका चक्रधर चौधरी, सञ्जयकुमार मण्डलले गोल गरे भने श्रीकुमारीका हरिशंकर महर्जनले आत्मघाती गोल उपहार दिए । श्रीकुमारीको दुवै गोल सुधीर महर्जनले गरेका थिए । वीरगन्जका सञ्जयकुमार मण्डल प्लेयर अफ द म्याच घोषित भए । दोस्रो खेलमा सरस्वतीनगर भेट्रान्स क्लबले गण्डकी प्रदेश फुटबल संघलाई पेनाल्टी शुटआउटमा २० ले हराया । निर्धारित समयसम्म दुवै टिमको तर्फबाट ११ गोल भयो । गण्डकीका सन्तोष केसीले र अमित परियारले आत्मघाती गोल गरे । सरस्वतीनगरका शम्भु श्रेष्ठ प्लेयर अफ द म्याच चुनिए । फुटबलर्स मिसन टुगेदरद्वारा आयोजित प्रतियोगितामा आइतबार विजय युथ क्लब हेटौंडाविरुद्ध महावीर क्लब, फ्रिडम फाइटरविरुद्ध बीआर ब्रदर्श तथा हाम्रो धरान भेट्रान्सविरुद्ध वीरगन्ज युथ एकेडेमीबीच प्रतिस्पर्धा हुनेछ ।"
तीन खेलाडी मोटर स्पोर्ट्समा,काठमाडौं (कास) नेपाली खेलाडीका तीन खेलाडीले स्पेनको भ्यालेन्सियामा अक्टोबर २३२७ सम्म हुने एफआईए मोटर स्पोर्ट्स गेम्समा भाग लिने भएका छन् । ओलम्पिक फर्म्याट एवं अन्तर्राष्ट्रिय अटोमोबाइल फेडेरेसनको आयोजनामा हुने विश्वकै सबैभन्दा ठूलो मोटर स्पोर्ट्स प्रतियोगितामा नेपाली टिमले दुई विधामा भाग लिनेछ । ईस्पोर्ट्स जिटी विधामा दिप्रश शाक्य तथा कृष्णप्रसाद पौडेल र प्रज्ञा कँडेलले अटो स्लालममा प्रतिस्पर्धा गर्नेछन् । प्रत्येक दुई वर्षमा हुने प्रतियोगितामा विश्वका करिब एक सय देशका खेलाडीले भाग लिने छन् । नेपाल अटोमोबाइस एसोसिएसनका अध्यक्ष दशरथ रिसाल नेपाली टिमको अफिसियल डेलिगेट र यदुराज लामिछाने टिम व्यवस्थापकमा स्पेन जानेछन् ।नेपाली खेलाडीले राम्रो प्रदर्शन गर्ने अपेक्षा गर्दै अध्यक्ष रिसालले यो प्रतियोगितामा भाग लिनुले विश्वमाझ बढ्दो मोटर स्पोर्ट्सको परिचय दिन नेपाल सफल हुने विश्वास व्यक्त गरे ।
राइनो कपमा देशभक्तलाई सफलता,पूर्वी नवलपरासी (कास) कोल्हुवामा जारी राइनो कप फुटबल प्रतियोगितामा शनिबारको उद्घाटन खेलमा देशभक्त क्लब पश्चिम नवलपरासीले हनामी क्लब चितवनलाई ५४ ले पराजित गरेको छ । मध्यविन्दु नगरपालिका२ स्थित राइनो क्लबको मैदानमा खेलको २० औं मिनटमा देशभक्तका तर्फबाट रिचार्डले पहिलो गोल गरेका थिए । पहिलो हाफको इन्जुरी समयमा हनामीका राज भुसालले एक गोल गरेर खेल बराबरीमा रोकेका थिए । टाइब्रेकरमा देशभक्त विजयी भएको हो । आइतबार हुने खेलमा कपिलवस्तु ११ एफसी र वीरगन्ज युनाइटेड बीचप्रतिस्पर्धा हुनेछ । १२ टिम सहभागी रहेको प्रतियोगितामा विजेताले ८ लाख र उपविजेताले ४ लाख रुपैयाँ पुरस्कार पाउने आयोजक संस्था राइनो क्लबका अध्यक्ष दोमनबहादुर भण्डारीले जानकारी गराए । राइनो क्लबले ०६२ सालदेखि यो प्रतियोगिता आयोजना गर्दै आएको छ । गण्डकी प्रदेशका सामाजिक बिकास तथा खेलकुदमन्त्री विन्दुकुमार थापाले उद्घाटन गरे ।
