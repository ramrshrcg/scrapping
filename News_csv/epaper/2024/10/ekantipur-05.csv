शीर्षक,विवरण
"ब्याजदर घट्दो, कर्जा प्रवाह बढ्दो","वित्तीय क्षेत्रका जानकार एवं चाटर्डड एकाउन्टेन्ट अनलराज भट्टराईले उपभोग र मार्जिन प्रकृतिका केही कर्जा बढे पनि त्यसकै आधारमा बैंकहरूको कर्जा बढ्यो भनेर विश्लेषण गर्न नमिल्ने बताए । कर्जाको प्रवाह खासै बढेको होइन । पहिलो तीन महिनामा कर्जा जति विस्तार हुनुपर्थ्यो, चाडबाडअघि जति प्रतीतपत्र खुल्नुपर्थ्यो, त्यो भएको छैन, उनले भने, २०२५ अर्ब जति मार्जिन कर्जा बढेको छ । विद्युतीय सवारीलगायत केही उपभोग कर्जा बढेको छ, समग्रमा उत्पादन र रोजगारी वृद्धिमा प्रत्यक्ष योगदान दिने क्षेत्रको कर्जा बढेको छैन । यो वर्ष अवस्था केही फरक रहेकाले अर्थतन्त्र चलायमान बन्छ कि भन्ने अपेक्षा भए पनि गत साताको बाढीले निम्त्याएको विपत्तिका कारण फेरि लगानीकर्ताको आत्मविश्वासमा ठेस पुगेकाले अब कर्जा विस्तारको गति कस्तो हुन्छ, अहिल्यै भन्न नसकिने भट्टराईले बताए । राष्ट्र बैंकले तय गरेको कर्जा विस्तारको लक्ष्य भेट्न पनि आर्थिक वर्षको पहिलो र दोस्रो त्रैमासमा हुनुपर्ने जति कर्जा विस्तार नदेखिएको उनले बताए । कर्जा विस्तारले गति लिएको भनिहाल्नुपर्ने अवस्था छैन, उनले भने । बैंक तथा वित्तीय संस्थाको कर्जा निक्षेप अनुपात (सीडी रेसियो) गत आइतबारसम्म ७८९५ प्रतिशत छ । सोही अवधिमा बैंक तथा वित्तीय संस्थाको कुल निक्षेप ६५ खर्ब ६४ अर्ब रुपैयाँ छ । राष्ट्र बैंकको निर्देशनअनुसार बैंक तथा वित्तीय संस्थाले कुल निक्षेपको ९० प्रतिशतसम्म कर्जा दिन पाउँछन् । यसका आधारमा अहिले पनि बैंक तथा वित्तीय संस्थासँग ऋण दिन मिल्ने रकम ६ खर्ब ६० अर्बभन्दा बढी छ । गत वर्षका सबै महिनामै बैंकहरू ऋण दिन मिल्ने पर्याप्त रकम राखेर बसेका थिए । ०८० असार मसान्तमा बैंक तथा वित्तीय संस्थामा झन्डै ५ खर्ब रुपैयाँ लगानीयोग्य रकम थुप्रिएको थियो । साउन मसान्तमा यस्तो रकम ३ खर्ब ७४ अर्ब, भदौमा साढे ४ खर्ब, असोज र कात्तिकमा ५ खर्बभन्दा बढी थियो । मंसिर, पुस र माघमा ६ खर्बभन्दा बढी ऋणयोग्य रकम रहे पनि फागुन र चैतमा ६ खर्बभन्दा तल झरेको थियो । त्यो सरकारले बैंकलाई स्थानीय तहको खातामा रहेको पैसा निक्षेपमा गणना गर्न दिएको सुविधा हटाएको बेला हो । त्यसपछि फेरि वैशाख र जेठमा ६ खर्बभन्दा बढी र असारमा पौने ८ खर्ब लगानीयोग्य रकम बैंकमा थुप्रिएको थियो । सरकारले यो वर्ष ६ प्रतिशत आर्थिक वृद्धिको लक्ष्य राखेको छ । विश्व बैंकले ५१ प्रतिशत र एसियाली विकास बैंकले ४९ प्रतिशत आर्थिक वृद्धिको प्रक्षेपण गरेका छन् ।"
तीन दर्जनभन्दा बढी पालिका विपद् संकटग्रस्त,"बाढीपहिरोमा परी २ सय ३९ जनाको मृत्यु भएको छ भने अझै १९ बेपत्ता छन् । सयौं परिवार घरबारविहीन भएका छन् । क्षतिग्रस्त भएका विभिन्न सडकमा यातायात सेवा अझै अवरुद्ध छ । विपद् जोखिम न्यूनीकरण तथा विस्थापन ऐन, २०७४ मा कुनै ठाउँमा गम्भीर प्रकृतिको विपद् उत्पन्न भएको अवस्थामा त्यस्तो क्षेत्रको सिमाना र अवधि तोकेर सरकारले विपद् संकटग्रस्त क्षेत्र घोषणा गर्न सक्ने प्रावधान छ ।विपद् संकटग्रस्त क्षेत्र तोकिएको स्थानमा सरकारले आवश्यकताअनुसार सरकारी, गैरसरकारी कार्यालय, शिक्षण संस्था वा अन्य संस्थालाई केही अवधिका लागि बन्द गराउने आदेश दिन सक्छ । त्यस्तो क्षेत्रमा उद्धार कार्यमा प्रतिकूल असर पार्न सक्ने कुनै कामकारबाहीमा रोक लगाउन सक्ने, सरकारी वा गैरसकारी क्षेत्रका कर्मचारीलाई काजमा खटाउन सक्ने, विपद् उद्धार कार्यको प्रयोजनका लागि आवश्यकताअनुसार त्यस क्षेत्रका सरकारी, गैरसरकारी वा निजी चल, अचल सम्पत्तिको प्रयोग गर्न सक्ने जस्ता निर्णय सरकारले लिन सक्छ । आवश्यक परे संकटग्रस्त क्षेत्र तोकिएको ठाउँमा सरकारले कुनै पनि निकाय वा व्यक्तिको सवारीसाधनलाई नियन्त्रणमा लिएर राहत र उद्धार कार्यमा प्रयोग गर्न सक्छ । राहत, उद्धार तथा पुनर्निर्माणलगायतका कार्यलाई तीव्रता दिन सरकारले यसअघि भूकम्प आएका बेला जाजरकोट र रुकुमका प्रभावित ठाउँलाई संकटग्रस्त क्षेत्र घोषणा गरेको थियो ।"
"सुदूरपश्चिमको बजेट मठमन्दिरमा २४ करोड, कुपोषण घटाउन ६७ लाख","चौतर्फी आलोचनाको घेरामा बजेट प्रदेश सरकारले हरेक वर्ष आगामी आर्थिक वर्षका लागि असार १ गते बजेट ल्याउनुपर्ने कानुनी व्यवस्थालाई त सुदूरपश्चिमले उल्लंघन गरिसकेकै छ । त्यसैमा स्थानीय आवश्यकता र औचित्यको आधारभन्दा पनि पहुँचका आधार र बिचौलियाको चलखेलमा कार्यक्रम तथा योजना विनियोजन हुने प्रवृति विगतझैं दोहोरिएको देखिएको भन्दै सत्तारुढ दलकै सांसदहरूले चर्को असन्तुष्टि व्यक्त गरेका थिए । सत्तारुढ सांसदकै असन्तुष्टिले बजेटमाथिको छलफल सुरु हुन नसक्ने अवस्था आएपछि सरकारको नेतृत्व गरिरहेको दल कांग्रेस संसदीय दलको बैठकमा सांसद दिवानसिंह विष्ट र सामाजिक विकास मन्त्री मेघराज खड्काबीच हात हालाहालको अवस्था नै उत्पन्न भएको एक सांसदले बताए । प्रत्यक्ष निर्वाचित सांसदलाई चार करोड बराबरका योजना सिफारिस गर्न भनिएअनुसार सांसद विष्टले आफ्नो निर्वाचन क्षेत्रमा ८४ लाख बराबर रकम विद्यालय क्षेत्रका लागि सिफारिस गरेका थिए । तर सामाजिक विकासमन्त्रीले सबै रकम काटिदिएको गुनासो विष्टको थियो ।बजेट निर्माणका क्रममा सुदूरपश्चिममा यसपालि अनेक प्रकारले नौला अभ्यास भएका छन् । असार १ मा बजेट ल्याउने, एउटै आर्थिक वर्षको बजेट वक्तव्य र कार्यक्रम प्रदेशसभामा अलगअलग मन्त्रीद्वारा दुई पटक प्रस्तुत गरिएको छ । आर्थिक वर्ष सुरु भएको दुई महिनासम्म सिंगो प्रदेश बजेट शून्यतामा रह्यो । त्यसैमा बजेटमा पहुँचवालाको रजगज हुने परम्परा दोहोरिएकै छ । असार १ मा दीर्घबहादुर सोडारी नेतृत्वमा एमाले, माओवादी केन्द्र र नागरिक उन्मुक्तिको सरकारका आर्थिक मामिलामन्त्री सुरेन्द्रबहादुर पालले प्रदेशसभामा बजेट पेस गरेका थिए । बजेटमाथि छलफलै हुन नपाएर बीचैमा सत्ताको राजनीतिक समीकरण फेरबदल भयो । बजेट पारित हुन सकेन । त्यसपछि साउन २२ गते कांग्रेसका कमलबहादुर शाह नेतृत्वमा एमाले र नागरिक उन्मुक्तिको साझेदारीमा वर्तमान सरकार गठन भएपछि असार १ मा प्रस्तुत बजेट फिर्ता लिएर भदौ ३१ मा कांग्रेसबाट आथिक मामिलामन्त्री रहेका बहादुरसिंह थापाले अर्को बजेट ल्याएका हुन् ।बजेटमाथिको छलफलमा भाग लिने सत्तारुढ दलकै सांसहरूले बजेट तथा योजना विनियोजनप्रति गुनासो गरेका छन् । प्रदेशसभामा बजेटमाथिको छलफलका क्रममा सत्तारूढ दल कांग्रेसका प्रमुख सचेतक विक्रमसिंह धामीले बजेट योजनालाई लिएर आफूलाई गृहजिल्ला दार्चुलामा पार्टीले जिल्ला प्रवेशमा प्रतिबन्ध लगाउने निर्णय भएको दुःखेसो सुनाए । मेरो जिल्लामा बजेट योजना परेका छन् । तर मलाई, स्थानीय तहका पदाधिकारी कसको मागका आधारमा योजना परेका हुन् भन्ने केही थाहा छैन भन्छन्, उनले भने, बजेटभित्र बोल्नुपर्ने केही विषय छैन । आक्रोश मात्रै छ । बोल्ने मेरो योग्यता पुग्यो, जिल्लामा पनि पार्टीले मलाई निषेध गरिसक्यो । सभामुख भीमबहादुर भण्डारीले निर्णयार्थ पेस गर्नुअघि भएको छलफलका क्रममा सत्तारुढ दलकै सांसदहरूले बाध्यताले मात्र बजेट पारित गर्ने प्रक्रियालाई समर्थन गर्नुपरेको आशयलाई प्रतीकात्मक ढंगले व्यक्त गरेका थिए । सत्तारुढ दल एमाले संसदीय दलकी उपनेता सन्तोषकुमारी शर्मा थापाले बजेटप्रति चर्को असन्तुष्टि व्यक्त गर्दै कवितात्मक शैलीमा सभामै भनिन्, बजेट देख्यौं विचित्रको रातो किताबभित्र, कति पीडा पोखौं हजुर पीडा छन् मनभित्र । एमालेकै बझाङका सांसद दमन भण्डारीले पृथ्वी गोलो रहेको भन्दै बजेटप्रतिको असन्तुष्टि पोख्दै भने, मुटुमाथि ढुंगा राखी हाँस्नुपर्या छ । एमालेका प्रमुख सचेतक चक्रबहादुर मल्लले आफ्नै गोरुद्वारा मारिएका छौं हामी, उनले व्यंग्य गर्दै भने । एमालेकै अर्का सांसद धर्मराज पाठकको टिप्पणी पनि कम्ति तिखो थिएन । उनले घुमाउरो ढंगले भने, मझधार मे जब नैया डोले तो माझी पार लगावे, माझै जब नाव डुबे तो कौन बचाए । अर्को सत्तारुढ दल नागरिक उन्मुक्ति पार्टीका सांसद खुसीराम डगौरा थारूले प्रदेशसभा बैठकमा भनेका थिए, मन मा पीडा छ । धेरै लडिरहेको छु, तर हारिरहेको छु । जनताको पक्षमा संघर्ष गर्दा हारको पीडा धेरै हुँदो रहेछ । एमाले र कांग्रेसले दुईदुई जना सांसदलाई मात्र बोल्न दिने निर्णय गरेपछि केही कांग्रेस सांसद बोल्नसमेत नदिइएको भन्दै थप आक्रोशित भएका थिए । मन आक्रान्त छ, पीडा र रोदन छ । एकान्तमा भक्कानिनुपरिरहेको छ, कांग्रेसकै एक सांसदले भने, बैठकमा बोल्न पाएको भए पनि कम्तीमा मन त हलुको हुने थियो । प्रमुख प्रतिपक्षी दल माओवादी केन्द्र संसदीय दलका उपनेता अक्कलबहादुर रावलले बजेट रोमाञ्चक भएको टिप्पणी गरेका थिए । सत्तारुढ दलकै सांसदले राजधानीका बारेमा बजेटले कुनै सम्बोधन नगरको भन्दै आक्रोश व्यक्त गरेका थिए ।प्रदेश सरकारका बजेट योजना विनियोजनकै कारण प्रदेश संरचनाप्रति नै क्रमशः आक्रोश वृद्धि भइरहेको प्रमुख प्रतिपक्षी दल माओवादी केन्द्रका उपनेता अक्कलबहादुर रावल बताउँछन् । सांसद रावलको आक्रोश त बजेट वितरणमा गरिएको असन्तुलनप्रति पनि छ । कैलाली कञ्चनपुरमा मात्र बजेटको खोलो बगाइएको छ । यस्तै हो भने पहाडको छुट्टै राज्य चाहिन्छ अब, रावलले भने, कैलाली कञ्चनपुर अलग्गै राज्य बनाउनुस् । हामी बोल्न बाध्य छौं । आर्थिक मामिलामन्त्री थापा भने बजेट निर्माणको क्रममा विभिन्न दलका नेता, कार्यकर्तालगायत बिचौलिया जिल्ला जिल्लाबाट आएर धनगढीका होटलमा भरिभराउ भएको जानकारी पाएर चारबुँदे घोषणा गरिएको बताए । बिचौलियाको चलखेलमा कुनै बजेट योजना विनियोजन भएको तथ्य प्रमाण भेटियो भने हामी त्यस्तो योजना रद्द गर्छौं, आर्थिक मामिलामन्त्री थापाले भने । आफूहरूले प्रदेशको दीर्घकालीन विकासमा केही सकारात्मक प्रयास गरिएको उनको भनाइ छ ।"
सहकारीपीडितले गरे मुग्लिनमा लामिछानेविरुद्ध प्रदर्शन,"(चितवन)राष्ट्रिय स्वतन्त्र पार्टी (रास्वपा) का सभापति तथा पूर्व गृहमन्त्री रवि लामिछानेविरुद्ध सहकारीपीडितले शुक्रबार दिउँसो उनकै निर्वाचन क्षेत्र मुग्लिन बजारमा प्रदर्शन गरेका छन् । उनको निर्वाचन क्षेत्रअन्तर्गतको इच्छाकामना गाउँपालिकाको मुग्लिन बजारमा सहकारीपीडितलाई न्याय दे लगायतका नाराबाजी गर्दै लामिछानेविरुद्ध प्रदर्शन भएको हो । लामिछाने आफ्नो निर्वाचन क्षेत्रमा सार्वजनिक सुनुवाइ कार्यक्रम गर्न गएका बेला ब्यानरसहित प्रदर्शन गरिएको हो ।मुग्लिन बजारमा उनले तेस्रो सार्वजनिक सुनुवाइ गरेका हुन् । कार्यक्रम सकेर फर्कने क्रममा लामिछानेविरुद्ध प्रदर्शन भएको प्रत्यक्षदर्शी स्थानीय सुशान्त केसीले बताए । उनका अनुसार रवि लक्षित प्रदर्शन भएपछि उनी अर्कै बाटोबाट चितवन फर्किएका थिए । रास्वापा समर्थक तथा प्रदर्शनकारीबीच केही विवाद र धकेलाधकेलसमेत भएको थियो । इलाका प्रहरी कार्यालय मुग्लिनका प्रहरी निरीक्षक निराला भण्डारीले सुनुवाइ कार्यक्रमपछि वैकल्पिक बाटोबाट लामिछानेलाई भरतपुर पठाएको उनले बताइन् । चितवन भरतपुर महानगरपालिका३ मा मुख्य कार्यालय रहेको सहारा चितवन बहुउद्देश्यीय सहकारी संस्थाबाट अवैधानिक रूपमा गोरखा मिडियामा करोडौं रुपैयाँ गएको पुष्टि भएको छ । गोर्खा मिडियामा लामिछाने राजनीतिमा आउनुअघि साझेदार रहेका थिए ।सहारा चितवनका पीडित बचतकर्ताहरूले संघर्ष समिति नै गठन गरेर डेढ वर्षदेखि आन्दोलन गर्दै आएका छन् । तर मुग्लिनको प्रदर्शनमा संघर्ष समिति सामेल नभएको संयोजक शालिकराम दुवाडीले बताए । हामी त्यहाँ गएका हैनौं । हामीले आज प्रदर्शन गर्ने निर्णय या कुनै तयारी गरेका थिएनौं । अन्य पीडितहरूले प्रदर्शन गरेका होलान्, दुवाडीले भने ।"
बाढीपछि उपत्यकामा खानेपानी वितरण अस्तव्यस्त,"(काठमाडौं)मेलम्चीको खानेपानी आपूर्ति नभइरहेका बेला बाढीपहिरोले उपत्यकामा खानेपानीको समस्या झन् चर्को बनाइदिएको छ । गएको शुक्रबारदेखि आइतबारसम्मको झरीले निम्त्याएको बाढीपहिरोका कारण मुहान र पाइपलाइनमा क्षति पुग्दा काठमाडौं उपत्यकाको खानेपानी आपूर्तिमा असर परेको हो । काठमाडौं उपत्यका खानेपानी लिमिटेड (केयूकेएल) का अनुसार उपत्यकामा खानेपानीको माग दैनिक ४७ करोड लिटर छ । १७ करोड लिटर आपूर्ति गर्ने मेलम्ची असार दोस्रो सातादेखि बन्द गरिएपछि केयूकेएलले सुन्दरीजल र अन्य स्रोतबाट जुटाएर १९ करोड लिटर पानी वितरण गर्दै आएको थियो । बाढीपछि दैनिक ६ देखि ८ करोड लिटरसम्म मात्र पानी वितरण गर्न सकिएको केयूकेएलका प्रवक्ता प्रकाशकुमार राईले बताए । पानीको स्रोत नै घटेका बेला बाढीपहिरोले भौतिक संरचना र विभिन्न उपकरणमा क्षति पुगेपछि वितरण प्रणाली बिग्रिएको छ, उनले भने । धारामा पानी झर्न छाडेपछि उपभोक्ताहरू ट्यांकरको पानी किन्न बाध्य भएका छन् । कीर्तिपुर, ट्याङ्लाफाँटकी चन्द्रकुमारी गुरुङले पाँच दिनदेखि धारामा पानी नआएको बताइन् । भान्सामा जारको पानी प्रयोग गरिरहेकी छु, उनले भनिन्, अन्य काममा ट्यांकर र इनारको पानीले काम चलाइरहेकी छु । बानेश्वरकी सजनी भुसालले पनि ट्यांकरबाटै पानी किनेर प्रयोग गरिरहेको सुनाइन् । मेलम्ची बन्द गरिएपछि नै समस्या थियो, अस्ति बाढी आएदेखि त धारामा खानेपानी आएको छैन, उनले भनिन्, कहिलेसम्म यसरी धरधन्दामा महँगो पानी प्रयोग गर्नुपर्ने हो !अनामनगरकी माया श्रेष्ठले खानेपानी आउन छाडेपछि आपत् परेको सुनाइन् । खानलाई त किनेर काम चलाइरहेका छौं, उनले भनिन्, धाराबाट धमिलो पानी आए नि कम्तीमा शौचालय जानलाई त हुन्थ्यो । अब कहिलेसम्म किनेर काम चलाउने ? उनको घरमा तीन परिवार भाडामा बसेका छन् । त्यसैले चार परिवारका लागि खानेपानी किन्नुपर्छ । पानीको यस्तो संकट त पहिले कहिल्यै थाहा थिएन, उनले भनिन् । अनामनगरमै राजन मिट सप सञ्चालन गरिरहेका राजन खड्गीले ट्यांकरको पानी किनेर प्रयोग गरिरहनुपरेको सुनाए । घरमा पनि खानेपानी आएको छैन । यता पसलमा पनि छैन, उनले भने, घर र पसल दुवैतिर पानी किन्दै चलाइरहेको छु । थापाथलीकी लक्ष्मी तण्डुकारको घरको धारामा भने ६ दिनपछि बुधबार पानी आयो । घरमा इनार खनेकी उनले भनिन्, साताको एक दिन मात्र पुग्ने गरी पानी आइदिए खासै समस्या हुँदैनथ्यो । बाढीपहिरोले क्षतिग्रस्त संरचना मर्मतलाई प्राथमिकता दिएर जतिसक्दो छिटो खानेपानी आपूर्ति नियमित गर्नुपर्ने तण्डुकारले बताइन् । शुक्रबार र शनिबार रातिको बाढीपहिरोले खानेपानीको संरचनामा कम्तीमा ३० करोड रुपैयाँ बराबरको क्षति भएको केयूकेएलको प्रारम्भिक अध्ययन छ । कहाँ कति क्षति भयो भन्ने यकिन विवरण तयार हुन भने समय लाग्ने केयूकेएलले जनाएको छ । बाढीले उत्पादन केन्द्र, प्रशोधन केन्द्र, पम्प हाउस, वितरण सञ्जाल लगायतमा क्षति गरेको छ । केयूकेएलका प्रवक्ता राईले बाढीपहिरोपछि उपत्यकाभरका उपभोक्ताले खानेपानीको समस्या भोगिरहेको बताए । उपकरणमा पुगेको क्षतिको यकिन विवरण आउन समय लाग्छ, राईले भने, खानेपानीका संरचना र पाइपमा भएको हिलो हटाउने काम भइरहेको छ । टुटेफुटेका संरचनाको मर्मत पनि अघि बढेको छ ।केयूकेएलको सेवा क्षेत्रभित्र करिब २ लाख ५६ हजार धारा छन् । काठमाडौंमा एक लाख ८० हजार, ललितपुरमा ५६ हजार र भक्तपुरमा २० हजार धारा रहेको केयूकेएलले जनाएको छ । क्षेत्रपाटी, महाकाल चौर, भक्तपुर, मध्यपुर ठिमी, त्रिपुरेश्वर, बानेश्वर, कीर्तिपुर, महाराजगन्ज र ललितपुर गरी नौवटा शाखामार्फत ती धारामा केयूकेएलले पानी वितरण गर्छ । बाढीपछि यी सबै शाखा प्रभावित भएका छन् । बाढीपछि सोमबारबाट पालो मिलाएर शाखामार्फत पानी वितरण गरिरहेको केयूकेएलका प्रवक्ता राईले जानकारी दिए । केयूकेएलले मंगलबार महाकाल र ललितपुरमा पानी वितरण गरेको थियो भने बुधबार त्रिपुरेश्वर र बानेश्वर क्षेत्रमा पानी पठाएको थियो । मनसुन अन्त्य भएर मेलम्ची आयोजनाबाट आपूर्ति हुन थालेपछि मात्र उपत्यकाका उपभोक्ताले पर्याप्त खानेपानी पाउन सक्ने केयूकेएलले जनाएको छ । वर्षाले मेलम्ची नदीमा बहाव बढ्नुका साथै पानी धमिलिन थालेपछि असार दोस्रो साताबाट आपूर्ति बन्द गरिएको छ । मनसुन अन्त्य नभई मेलम्चीबाट खानेपानी आपूर्ति हुने अवस्था छैन ।"
११ सडकका ३० खण्ड अझै अवरुद्ध,"(काठमाडौं)बाढीपहिरोले एक साताअघि क्षति पुर्याएका सडकमध्ये ११ वटाका ३० खण्डमा अझै यातायात सेवा अवरुद्ध छ । ४ सय २० स्थानमा एकतर्फी सवारीसाधन चलिरहेका छन् । सरकारले अवरुद्ध सडक खुलाउन प्रयास गरिरहे पनि अधिकांश खण्ड दसैंअघि नै सञ्चालनमा आउने सम्भावना देखिएको छैन । बाढीपहिरोका कारण चल्तीका सडक अवरुद्ध भएपछि आसपासका सडकमा सवारी चाप बढेको छ । बीपी राजमार्गको धुलिखेलनेपालथोक खण्ड बाढीले बगाएपछि चन्द्रागिरिचित्लाङकुन्छालहेटौंडा, नौबिसेपालुङहेटौंडा र नागढुंगामुग्लिन सडकमा सवारी चाप अत्यधिक बढेको छ । संघीय राजधानी ओहोरदोहोर गर्नेहरूले विकल्पका रूपमा यिनै सडक प्रयोग गरिरहेका छन् । दसैं सुरु भएसँगै उपत्यकाबाट बाहिरिने सवारीसाधनको संख्या बढिरहेको छ । बीपी राजमार्ग तत्काल खुल्न नसक्ने भएकाले दसैंमा समेत यात्रुले सास्ती बेहोर्नुपर्ने देखिएको छ । गत साताको बाढीले बीपी राजमार्गको करिब १२ किलोमिटर खण्ड बगाएको थियो । बीपी राजमार्गमा फसेका गाडी निकाल्न डाइभर्सन गरेर सडक खुलाउने काम भइरहेको तर दसैंसम्म सडक तयार हुने अवस्था नरहेको भौतिक पूर्वाधार तथा यातायात मन्त्रालयका सचिव केशवकुमार शर्मा बताउँछन् । फूलपाती र अष्टमीमा पनि काम हुन सके सडक खुल्ने झिनो आशा छ, उनले भने । बीपी राजमार्गको विकल्पमा हेटौंडा, दोलखा, चितवन हुँदै जाने सडक प्रयोग गर्न उपयुक्त हुने शर्माले बताए । सचिव शर्माले राजधानी भित्रिनेबाहिरिने यात्रुका लागि ललितपुरको टीकाभैरव हुँदै जाने कान्ति लोकपथ पनि खुलाउने प्रयास भइरहेको बताए । हेटौंडाबाट पहिरो पन्छाउने काम भएको छ, ललितपुरबाट वाग्मती जोड्ने पहुँच सडक बगाएकाले त्यसलाई बनाउन थप दुई दिन लाग्छ, उनले भने । शर्माका अनुसार वाग्मती प्रदेशसँगको समन्वयमा हेटौंडाभीमफेदीकुलेखानी फाखेलफर्पिङ सडक पनि खुलाउने काम भइरहेको छ । उक्त सडक आइतबारसम्म खुल्ने उनको दाबी छ । बीपी राजमार्ग हुँदै गुड्ने ठूला सवारीसाधन नागढुंगामुग्लिन र सुमो, माइक्रो बस चन्द्रागिरिचित्लाङकुन्छाल र नौबिसेपालुङ सडक हुँदै हेटौंडा निस्कने गरेका छन् । पोखरा, चितवन हुँदै दक्षिणपश्चिमतिर जाने सवारीसमेत गुड्ने हुनाले नागढुंगामुग्लिनमा अत्यधिक चाप छ । सवारी व्यवस्थापनमा ट्राफिक प्रहरीलाई नै मुस्किल परिरहेको छ । यो सडक भएर अहिले दैनिक २० हजारभन्दा बढी सवारीसाधन गुड्ने गरेका छन्, नागढुंगामुग्लिन सडक योजना कार्यालय पूर्वी खण्डका प्रमुख केशवप्रसाद ओझाले भने, सवारी चाप बढी भएकाले केही खण्डमा ट्राफिक जामको थोरै समस्या छ । ओझाका अनुसार नागढुंगामलेखु खण्डअन्तर्गत फुर्के खोला, झ्याप्ले खोला, १३ किमि, चारकिलो, नागढुंगा सुरुङको मुख, खत्रीपौवा आसपासमा पहिरो खस्ने जोखिम छ । नागढुंगामलेखु खण्डअन्तर्गत महेश खोलामा केही सडक बगेको छ । कृष्णभीरमा करिब ५० मिटर सडक भासिएकाले एकतर्फी यातायात चलाइएको छ । नागढुंगामुग्लिन सडक योजना पश्चिम खण्डका प्रमुख केदारप्रसाद नेपालले दसैंमा यस खण्डमा दुईतर्फी यातायात नचल्ने बताए । मलेखुदेखि मुग्लिनसम्मको खण्डमा रातमाटे, शीतलबजार नजिक, मलिंगा, विशाल बजार नजिक, ज्यामिरेघाट, जवाङ खोला, मौवा खोला र घोप्टेभीरमा पहिरोको जोखिम बढी छ । केही स्थानमा कच्ची सडक भएकाले सवारीसाधन चिप्लिने जोखिम पनि छ । ट्राफिक जाम छिचोलेर मुग्लिन हुँदै नारायणगढ र आँबुखैरेनी हुँदै पोखरातर्फ जान भने समस्या नभएको सडक विभागले जनाएको छ । हेटौंडाबाट काठमाडौं जोड्ने भीमफेदीकुलेखानीसिस्नेरीफर्पिङ सडक पनि एक सातादेखि अवरुद्ध छ । डोडारेदेखि कुलेखानी बाँधसम्मको करिब ७ किलोमिटर बाटो बाढीले बगाएकाले यातायात ठप्प भएको हो । नारायणगढबुटवल सडक खण्डअन्तर्गत दाउन्ने खण्ड शुक्रबार साँझ फेरि भासिएको छ । पश्चिम नवलपरासीको बर्दघाट४ स्थित खुर्सानी खोलानजिकै सडक भासिएपछि यातायात पूर्णरूपमा अवरुद्ध भएको छ । जिल्ला प्रहरी पश्चिम नवलपरासीका डीएसपी रेशम बोहराका अनुसार करिब २० फिट लामो र ५ फिट चौडा सडक भासिएपछि मर्मत भइरहेको छ । यसअघि असोज १४ मा पनि खुर्सानी खोला क्षेत्रमै सडक भासिएको थियो । यस क्षेत्रमा एकातर्फ भीर र अर्कातर्फ पहाड भएकाले तत्कालै डाइभर्सन बनाउन समस्या छ । दाउन्नेमा सडक भासिएपछि पश्चिमतर्फ बर्दघाट र पूर्वतर्फ दुम्कीबासमा सवारीसाधन रोकेर सडक मर्मत गरिँदै आएको छ । बाढीले बीपी राजमार्ग र खुर्कोटको पुल बगाएपछि पुष्पलाल (मध्यपहाडी) राजमार्ग र लामोसाँघुजिरी सडकमा पनि सवारी चाप अत्यधिक बढेको छ । जिल्ला ट्राफिक कार्यालय दोलखाका प्रमुख ठाकुरप्रसाद भट्राईका अनुसार बिहीबार ७ सय सवारीसाधनले यो रुट प्रयोग गरेकामा शुक्रबार एक हजारभन्दा बढी गाडी गुडे । खोटाङ र भोजपुरका केही भेगका जिप पनि यही सडक भएर गुड्न थालेका छन्, उनले भने । मन्थली विमानस्थलबाट लुक्ला जाने पर्यटकले पनि यही रुट प्रयोग गरिरहेका छन् । कतिपय पर्यटकले भने लामोसाँघुजिरी हुँदै सोलुसल्लेरी सडक प्रयोग गरेका छन् । मध्यपहाडी र लामोसाँघुजिरी सडकमा चाप बढेपछि सवारी जाँच र यात्रुको सहजताका लागि ठाउँठाउँमा हेल्पडेस्क राख्ने तयारी थालिएको जिल्ला प्रहरी दोलखाका डीएसपी युवराज खड्काले बताए । उनका अनुसार चरिकोटको सातदोबाटो, जिरी र उत्तरी क्षेत्रको सिंगटीमा हेल्प डेस्क स्थापना भइसकेको छ । बर्दिबासबाट सिन्धुलीको मूलकोट नजिकैसम्म बीपी राजमार्ग सञ्चालनमा छ । दसैंमा घर फर्कने यात्रु बोकेका सवारीसाधनले मूलकोट नजिकै रामेछाप र सिन्धुली जोड्ने सित्खाको मोटरेबल पुल, त्यसपछि खाँडादेवी गाउँपालिका मन्थली, मध्यपहाडी राजमार्गबाट दोलखाको चरिकोट हुँदै अरनिको राजमार्ग भएर आउजाउ गरिरहेका छन् ।नारायणगढबुटवल खण्ड विस्तार कार्य थालेको ६ वर्ष बित्दा पनि नसकिएकाले यात्रुले सास्ती खेप्दै आएका छन् । यो खण्ड भएर दैनिक २० हजारभन्दा बढी सवारीसाधन ओहोरदोहर गर्छन् । सडक विभागअन्तर्गतको आयोजना निर्देशनालय (एडीबी) का आयोजना प्रमुख चूडाराज ढकालले खाल्डाखुल्डी पुरेर मंगलबारसम्ममा यातायातलाई सहज बनाउने प्रयास भइरहेको बताए । खोटाङको हलेसी तुवाचुङ नगरपालिका क्षेत्रमा भने अवरुद्ध मध्यपहाडी लोकमार्ग खुलाउन नसक्दा यात्रु अलपत्र परेका छन् । गत बिहीबारको पहिरोले अवरुद्ध सडक खुलाउन नगरपालिकाले प्रयास गरिरहेको छ । हलेसी तुवाचुङ नगरपालिकाका प्रवक्ता कमल गिरीका अनुसार बाहुनीडाँडाको कदुवा क्षेत्रमा पर्ने गोरुमारेमुनिको पहिरो पन्छाइए पनि त्यसभन्दा मुनि डौठेखोला माथिको पहिरो हटाउन नसक्दा सडक खुलेको छैन । बाढीपहिरोपछि मेची, भेडेटाररविराँके, तमोर करिडोर, गाईघाटमहुरेखार्पासोलु, अरनिको, त्रिशूलीवेत्रावतीमैलुङस्याफ्रबेंसी रसुवागढी, बुर्तिबाङढोरपाटन सडकका पनि विभिन्न खण्ड अवरुद्ध छन् । चाडबाडमा काठमाडौंबाट छुट्ने यात्रुवाहक बस सडकको अवस्था हेरी सुरक्षित र परिस्थिति हेरी उज्यालोमै गन्तव्यमा पुग्ने गरी समन्वय गरिएको यातायात व्यवस्था विभागले जनाएको छ । उपत्यकाबाट बाहिरिने सवारीको चाप बढ्ने हुनाले खाद्यान्नलगायत अत्यावश्यक वस्तु ढुवानी गर्नेबाहेकका ट्रेलर र ठूला सवारीसाधनलाई नारायणगढ हुँदै काठमाडौंसम्म आउन घटस्थापनादेखि कात्तिक १ सम्म रोक लगाइएको छ । सडक विभागका अनुसार ३ सय ५८ स्थानमा दुईतर्फी यातायात सेवा सञ्चालनमा छ । ३० स्थानमा भने शुक्रवार साँझसम्म यातायात ठप्प छ । क्षतिको विवरण संकलन जारी रहे पनि प्रारम्भिक अनुमानअनुसार सडक तथा पुलतर्फ अस्थायी यातायात चालु गर्न मात्र करिब साढे तीन अर्ब रुपैयाँ खर्च लाग्ने अनुमान छ । क्षति भएका सम्पूर्ण संरचना स्थायी रूपमा पुनःस्थापना गर्न २० देखि २५ अर्ब रुपैयाँ लाग्ने अनुमान छ । केदार शिवाकोटी (दोलखा), डम्बरसिंह राई (खोटाङ), नवीन पौडेल (परासी)"
कामकाजीलाई क्लाउड किचेन कत्ति मिठो १,"(काभ्रे)बढ्दो व्यस्तताका कारण धेरै कार्यालयमा खानाखाजाका लागि समस्या भइरहेको हुन्छ । कतिपय कार्यालयमा खानाखाजा बनाउने ठाउँ हुँदैन, कहीं बनाइदिने व्यक्ति हुँदैनन्, कसैलाई कामको दबाबले खानाखाजाका लागि बाहिर निस्कने समय नै हुँदैन । यसैलाई मध्यनजर गर्दै काभ्रेको मण्डनदेउपुर नगरपालिका११, तिमल्सिना गाउँका २१ वर्षीय सफल भट्टराईले सञ्चालन गर्दै आएका छन्, कत्ति मिठो ! फुड बिजनेस । सफलले दुई वर्षदेखि काठमाडौंको बानेश्वरमा फुड प्रडक्सन र डेलिभरी गर्दै आएका हुन् । विशेष गरेर कार्यालयहरूमा खाजाखाना को सुविधा दिने उद्देश्यले यो व्यवसाय सुरु गरेको उनले बताए । धेरै अफिसमा खानाखाजाको नै समस्या देखिरहेको थिएँ, यसैलाई मध्यनजर गरी क्लाउड किचेन को सोचबाट व्यवसाय सुरु गरियो, उनी भन्छन् । उनले अहिले ७ वटा कार्यालयसँग सम्झौता गरेर सेवा दिइरहेका छन् । दैनिक २ सय नियमित सेवाग्राहीलाई अडर अनुसार खाजाखाना पुर्याइरहेका छौं, उनले भने, गुणस्तरीयतालाई पनि ध्यान दिएका छौं, सेवाग्राहीलाई स्वस्थकर खाना उपलब्ध गराउनु मुख्य उद्देश्य छ । व्यवसाय सुरु गर्दाको अवस्था र अहिलेसम्म आइपुग्दा धेरै भिन्नता पाएको उनको बुझाइ छ । खाजा भन्नेबित्तिकै दिमागमा आउने पहिलो कुरा मःम, चाउमिन हो, प्रायको रोजाइ नै यही हो जस्तो लाग्थ्यो, उनले भने, तर यो बुझाइ गलत रहेछ, समय फेरिएको छ, मिठोभन्दा पनि स्वस्थकर खानाखाजा बढी रुचाइने रहेछ । सेवाग्राहीको रुचिलाई अध्ययन गरी कार्यालयसँग सम्झौता गरिएबमोजिम नै खानाखाजा तयार गर्ने गरिएको छ ।उनका अनुसार, सेवाग्राहीले रोटी, तरकारी, खिर, हलुवा, फलफूल, सलाद जस्ता खानेकुरामा बढी रुचि राख्दै आएका छन् । यो व्यवसायमा सेवाग्राहीको मन जित्न गाह्रो हुने उनको अनुभव छ । खानपान सिधै स्वास्थ्यसँग जोडिएको हुन्छ, उनले भने, खानामा तलमाथि केही भयो भने स्वास्थ्य बिग्रन सक्छ, त्यसकारण पनि स्वस्थकर खानामा हामीले विशेष ख्याल गरिरहेका छौं ।सफलले सुरुमा डेढ लाख लगानीमा एउटा सानो कोठाबाट व्यवसाय सञ्चालन गरेका थिए । उनले संरचना र लगानीलाई विस्तार गरिसकेका छन् । व्यवसायलाई माथि उठाउन धेरै गाह्रो हुने रहेछ, उनले भने, व्यवसाय सञ्चालनका सुरुका दिनमा धेरै गाह्रो थियो, सेवाग्राही पाउनै गाह्रो थियो, सुरुका दिनमा एक जनालाई मात्रै पनि सेवा दियौं, व्यवसायबारे बुझाउन र विश्वास दिलाउन निकै गाह्रो थियो । सुरुवातकालको १० महिना व्यवसाय घाटामा गएको उनले बताए । उनका अनुसार त्यो समयमा करिब २ लाख घाटा भएको थियो । पछिल्लो समय सामाजिक सञ्जालको प्रयोगकर्ता बढिरहेको र सामाजिक सञ्जालमा प्रचारात्मक सामग्री राखेर सेवाग्राहीको आकर्षण बढाउन काम गरेको उनले बताए । सामाजिक सञ्जालमा प्रचारात्मक सामग्री राखेपछि व्यवसाय अलि माथि उठेको हो, सफलले सुनाए, पहिला सेवाग्राही खोज्दै अफिस पुग्ने गर्थ्यौं भने अहिले सेवाग्राहीहरू हामीलाई खोज्दै आउनुहुन्छ । उनका अनुसार, ग्राहक सन्तुष्ट भएकै कारण अहिले व्यवसाय राम्रो भइरहेको छ । फुड बिजनेसबाट उनले मासिक ६ लाख रुपैयाँ कारोबार गरिरहेका छन् । २ लाख रुपैयाँ नाफा हुने उनले बताए । उनले ७ जनालाई रोजगारी पनि दिइरहेका छन् । व्यवसाय राम्रो भएकै कारण सम्झौताका लागि थप केही संस्थाहरू हामीसँग जोडिन खोज्नुभइरहेको छ, तर अहिले हामीसँग भएको सीमित स्रोत र जनशक्तिका कारण सम्झौता गर्न सकेका छैनौं, सफलले भने । सफलले आज जुन सफलता प्राप्त गरेका छन्, त्यो सजिलै प्राप्त गरेका भने हैनन् । कैयौं प्रयास असफल भएपछि उनी फुड बिजनेस गर्न अघि सरेका हुन् । सफलका बुबाले गाउँमा तरकारी तथा फलफूल संकलन तथा बजारीकरणको काम गर्छन् । परिवारको एक्लो छोरा सफललाई बुबाको काम देखेर व्यवसाय गर्ने इच्छा जागेको थियो । व्यवसाय र कलाकारिता उनको रुचिको क्षेत्र थियो । एसएलसी सकिएपछि उच्च शिक्षाका लागि बनेपा आए । पढाइसँगै व्यवसाय गर्ने सोचे र कपडाको अनलाइन बिजनेस थाले । फिल्म र टेलिफिल्ममा पृष्ठभूमिमा रहेर केही काम पनि गरे । कपडाको अनलाइन बिजनेस केही समय त राम्रै चलेको थियो । विश्वभर फैलिएको कोभिडका कारण व्यवसायमा असर पुग्यो । कोरोनाको असरले अनलाइन व्यवसाय चलाउन गाह्रो भयो, ऋण तिर्नै सकिएन, आफूसँग भएको फोन र कानमा लगाएको मुन्द्रा बेचेर ऋण तिरें, उनले भने ।त्यसपछि सफलले पार्टनरसिपमा बनेपामा कुखुरापालन गर्ने सोच बनाए । सबै कुरा मिलिसकेको थियो, उनले भने, चल्ला हाल्न सबै तयारी पूरा भइसकेको थियो, तर अन्तिम घडीमा पार्टनरले सहकार्य नगर्ने भने । एक्लै व्यवसाय गर्न सक्ने हिम्मत नभएपछि कुखुरापालन व्यवसाय नगर्ने निर्णय गरें । त्यसपछि उच्च शिक्षाका लागि काठमाडौं आएका उनले २०७९ असारदेखि फुड बिजनेस सुरु गरेका हुन् । मिहिनेत र लगनशील भएर काम गर्ने हो भने नेपालमा नै भविष्य सुनौलो छ जस्तो लाग्छ, उनले भने ।"
दोधारा चाँदनीमा सुक्खा बन्दरगाह निर्माणको बाटो खुल्यो,"(कञ्चनपुर) चर्चा सुरु भएको डेढ दशकपछि महाकाली पारि दोधारा चाँदनी नगरपालिकामा सुक्खा बन्दरगाह निर्माणको बाटो खुलेको छ । मन्त्रिपरिषद्को बैठकले शुक्लाफाँटा राष्ट्रिय निकुञ्जको मध्यवर्ती क्षेत्रमा पर्ने मायापुरी सामुदायिक वनको ४३ हेक्टर जमिन सुक्खा बन्दरगाहका लागि प्रयोग गर्न दिने निर्णय गरेसँगै अब निर्माण प्रक्रिया अगाडि बढाउन सकिने भएको हो । असोज २ मा बसेको मन्त्रिपरिषद् बैठकले सुक्खा बन्दरगाह निर्माणका लागि इन्टरमोडल यातायात विकास समितिलाई जमिनको भोगाधिकार दिने निर्णय गरेको हो । अब सुक्खा बन्दरगाह निर्माणको बाटो खुलेको छ, तीन महिनाभित्र निर्माण सुरु गर्ने गरी हामीले काम गर्नेछौं, इन्टरमोडल यातायात विकास समितिका कार्यकारी निर्देशक आशिष गजुरेलले भने, अब छिट्टै रुख कटानको काम पनि सुरु हुनेछ । राष्ट्रिय निकुञ्ज तथा वन्यजन्तु संरक्षण विभागले शुक्लाफाँटा राष्ट्रिय निकुञ्जलाई सुक्खा बन्दरगाह निर्माण हुने जमिनको सट्टाभर्नाका लागि अर्को ठाउँमा जमिनको खोजी गर्न पत्राचार गरिसकेको छ । निकुञ्ज कार्यालयले जमिन नपाए इन्टरमोडल यातायात विकास समितिले त्यति बराबरको रकम तिर्नुपर्ने कार्यकारी निर्देशक गजुरेलले जनाए । दसैंपछि कार्यालय स्थापना गरेर रुख कटानको काम सुरु हुनेछ, गजुरेलले भने, तीन महिनाभित्र साइड खाली गरेर भातीय पक्षलाई काम गर्न सकिने वातावरण बनाइनेछ । अहिले मायापुरी सामुदायिक वनमा १७ सय रुख काटिनेछन् । कटान हुने रुखको छपान पनि भइसकेको छ । जमिनको भोगाधिकार प्राप्त भइसकेकाले तत्काल भारतीय पक्षलाई पनि ठेक्का प्रक्रिया अघि बढाउन अनुरोध गरिने गजुरेलले बताए । सुक्खा बन्दरगाह भारत सरकारले अनुदानमा निर्माण गरिदिनेछ । निर्माण सुरु भएको ३ वर्षभित्र काम सक्ने भारतीय पक्षले जनाएको छ । भारतीय पक्षले गरेको प्रारम्भिक अध्ययनअनुसार करिब ६ अर्ब रुपैयाँ खर्च हुने अनुमान छ । भारतले निर्माण गरेको डीपीआरअनुसार प्रशासनिक भवन, गोदाम, भान्सार, सुरक्षा, क्वारेन्टिन घर र लोड अनलोड सेड निर्माण गरिनेछ । साथै चारैतर्फ पर्खाल निर्माण गरिनेछ । करिब तीन वर्षको निरन्तरको मिहिनेत र प्रयासपछि अब सुक्खा बन्दरगाहको काम अगाडि बढने भएको छ, गजुरेलले भने, विभिन्न चरण पार गरेर आजको अवस्था आएको हो ।दोधारा चाँदनी नगरपालिका१ मा रहेको मायापुरी सामुदायिक वनमा सुक्खा बन्दरगाह निर्माण गर्ने भनेर तीन वर्षअघि निर्णय भएको गजुरेलले बताए । त्यसअघि दोधारा चाँदनी नगरपालिकाकै वडा नम्बर ८ को कन्जभोजमा बनाउने तयारी थियो । उक्त क्षेत्रका स्थानीयले विरोध गरेपछि निर्माणस्थल परिवर्तन भएको हो । जमिन यकिन गर्नेदेखि त्यसको अध्ययन गरेर त्यसपछि मात्रै वातावरणीय प्रभाव मूल्यांकन गरिएको हो ।"
गुणस्तरहीन पानी उद्योगलाई सधैं उन्मुक्ति,"(काठमाडौं)सर्वसाधारणको स्वास्थ्यमा लगातार खेलबाड गरिरहे पनि पानी उद्योगीका कर्तुतमा सरकार मूक बनिरहेको पाइएको छ । प्रशोधित पिउने पानीको उत्पादन र बिक्रीवितरणलाई व्यवस्थित गर्न खाद्य प्रविधि तथा गुण नियन्त्रण विभागले प्रशोधित पिउने पानी उत्पादन मापदण्डसम्बन्धी निर्देशिका०७४ ल्याए पनि उद्योगीहरूले त्यसको कार्यान्वयन गरेका छैनन् । तर नियामक निकाय लाचारजस्तै छ । यसको पछिल्लो उदाहरण हो, विभागको बजार अनुगमन । विभागले बजार अनुगमन गर्दा हरेक पटक केही न केही कैफियत भेटाउने गरेको छ । खाद्यको टोली बुधबार पाटन औद्योगिक क्षेत्रमा रहेको अन्नपूर्ण इन्डस्ट्रिजमा पुग्दा त्यस्तै कफियत भेटियो । पानी प्रशोधन गर्ने उक्त इन्डस्ट्रिजमा भण्डारण कक्षमा राखेको प्रशोधित पिउने पानीमध्ये २५ कार्टुनमा लेबल उत्पादन, मिति र ब्याच नम्बर थिएन । उपभोक्ता संरक्षण ऐनले यस्ता कार्यलाई निषेध गरेको छ र तत्काल आर्थिक जरिवाना गर्न सक्छ । तर खाद्यको टोलीले बिक्री मूल्य उल्लेख नगरेको पानी नष्ट गरेर मात्रै उन्मुक्ति दियो । खाद्यको टोलीले असोज १४ मा टोखास्थित शरण मिनरल वाटर एन्ड बेभरेज प्रालि, रियल माउन्ट एभरेस्ट बेभेरज प्रालि, ग्रिनल्यान्ड मिनरल वाटर एन्ड बेभरेज प्रालि र सिटी वाटर एन्ड बेभरेज प्रालिमा अनुगमन गरेको थियो । त्यस क्रममा शरणले अनुमतिपत्र नवीकरण नगरेको, सरसफाइमा ध्यान नदिएको र प्रशोधन कक्ष पनि अव्यवस्थित राखेको थियो । तर, टोलीले कमजोरी सुधार्न र निर्देशिका अवलम्बन गर्न मात्रै निर्देशन दियो । रियल र ग्रिनल्यान्डको अवस्था पनि उस्तै थियो । पानी उत्पादन गर्ने उद्योगमा कैफियत भेटिए पनि दुई उद्योगका कुच्चिएको जार नष्ट मात्रै गरियो र सोहीअनुसार निर्देशन मात्रै दिएर उन्मुक्ति दियो । खाद्यको टोलीले असोज ९ (बुधबार) मा पनि पानी उद्योगमा अनुगमन गरेको थियो । ललितपुरमा रहेको पचली भैरव पानी प्रशोधन उद्योगमा निरीक्षण गर्दा बोटलमा उत्पादन मिति र ब्याच नम्बर थिएन । पानीको गुणस्तर परीक्षण प्रतिवेदन गरेको थिएन । फोहोर पानी बग्ने ढल अव्यवस्थित र खुला राखे पनि कारबाही भएन । प्रशोधित पिउने पानी उत्पादन मापदण्डसम्बन्धी निर्देशिका०७४ पालना गर्न निर्देशन दिएर उन्मुक्ति दिइयो । धापासीको सनराइज बेभरेज नेपाल प्रालिले अर्को नामको कम्पनीको जारमा पानी फिलिङ गरी बिक्री गरेको भेटिएको थियो । विभागको अनुमतिपत्र नवीकरण नगरी कारोबार गरेको पाइएको थियो । तर पनि कारबाही भएन । यसरी पानी उद्योगले लापरबाही गरे पनि सरकारी निकाय निर्देशन मात्रै दिएर उम्किएको छ । सोही प्रकारको कैफियतमा काठमाडौं महानगरपालिकाले भने कारबाही गर्दै आएको छ । महानगरले २१ ब्रान्डका नमुना परीक्षण गर्दा ११ ब्रान्डमा कैफियत फेला पारेको थियो । महानगरपालिकाले परीक्षणका क्रममा पानीमा फिकल कोलिफर्मसमेत भेटिएको थियो । कोलिफर्मको मात्रा शून्य हुनुपर्नेमा ३ सयसम्म भेटिएको थियो । प्रति १ सय मिलिलिटर नमुना परीक्षणमा कोलोनी फर्मिङ युनिट (सीएफयू) मापदण्डविपरीत देखिएको थियो । यसमा ११ कम्पनीको पानी बिक्रीवितरणमा रोक लगाई महानगरले दुईदुई लाख जरिवाना गरिसकेको छ । ०७४ मा जारी भएको निर्देशिका नेपाल बोटल वाटर उद्योग संघ कार्यान्वयन गर्न नसकिने बताइरहँदा विभागले निर्देशन दिएर मात्रै उन्मुक्ति दिँदै आएको छ । पानी शतप्रतिशत स्वच्छ बनाउन सकिँदैन, यसमा केही न केही कैफियत हुन्छ नै । मानवीय त्रुटिले पनि हुन सक्छ । अत्याधुनिक प्रशोधन गर्ने पानीमा पनि समस्या छ, संघका वरिष्ठ उपाध्यक्ष विक्रम लिम्बू चेम्जोङले भने, खाद्यले जारी गरेको मापदण्ड पूर्ण लागू भए नेपालमा रहेका ७ सय पानी उद्योगमध्ये ५ सय बन्द हुन्छन् । केही पानी उद्योगले एउटै कोठामा प्रशोधन, स्टोरेज र फिल्टरसमेत गरेका छन् । त्यसैले निर्देशन भए पनि लागू गर्न कठिन पर्ने चेम्जोङको भनाइ छ । उपत्यकाकै कुरा गर्दा २ सय पानी उद्योगमध्ये १ सय ५० उद्योग मनलागी पारामा चलिरहेका छन् । ती उद्योगले उत्पादन गर्ने पानी कस्तो होला ? उनले भने । यता खाद्य प्रविधि तथा गुण नियन्त्रण विभागका महानिर्देशक महानिर्देशक सञ्जीवकुमार कर्णले निर्देशिका अनिवार्य पालना गर्नुपर्ने बताए । उद्योगले मापदण्ड पालना गर्न नसके वैकल्पिक उपाय अपनाएर मर्जमा जान सक्छन् । त्यो पनि गर्न नसके बन्द हुन्छन् । तर क्षमता छैन भन्दैमा सर्वसाधारणलाई दूषित र न्यून गुणस्तरको पानी बेच्न पाइन्न, उनले भने, मापदण्डको पालना नगर्नेलाई कारबाही हुन्छ । नयाँ खाद्य ऐन जारी भए पनि त्यसको निर्देशिका बन्ने क्रममा रहेकाले आर्थिक जरिवाना गर्न नसकिएको विभागले जनाएको छ ।"
अब ट्राफिक जरिवाना क्यूआर स्क्यानबाटै,"(काठमाडौं) यसअघि ट्राफिक कारबाहीमा पर्दा प्रहरीले थमाउने गरेको चिट (कागजी रसिद) को विकल्पमा अब ईचलानको प्रयोग सुरु हुने भएको छ । भौतिक पूर्वाधार तथा यातायात व्यवस्था मन्त्रालयमा शुक्रबार आयोजित कार्यक्रममा ट्राफिक प्रहरीलाई सवारी चालक अनुमतिपत्र (लाइसेन्स) अनलाइन जाँच गर्ने डिभाइस हस्तान्तरण गरिएसँगै ईचलान प्रयोगमा आउने भएको हो ।नागरिक एपमा रहेको ड्राइभिङ लाइसेन्स भित्र रहने क्यूआर कोड स्क्यान गरेर ट्राफिक प्रहरीले इलेक्ट्रोनिक चलान जारी गर्ने व्यवस्था वाग्मती प्रदेशबाट सुरु गरिएको भौतिक पूर्वाधार तथा यातायात मन्त्रालयले जनाएको छ । वाग्मती प्रदेश सरकारले सुरुवाती चरणमा क्यूआर कोड स्क्यान गर्ने १०४ थान स्मार्टफोन ट्राफिक प्रहरीलाई हस्तान्तरण गरेको छ । ती स्मार्टफोनमा चालकको नागरिक एपभित्रको क्यूआर कोड स्क्यान गरेर विवरण हेर्ने र आवश्यक पर्दा जरिवाना तोक्ने सफ्टवेयर इस्टल गरिएको छ । यसमा अन्य कुनै एप्लिकेसन भने चलाउन नमिल्ने गरी लक गरिएको छ । वाग्मती प्रदेशअन्तर्गतका सबै जिल्लामा थप ४ सय यस्ता डिभाइस उपलब्ध गराउने वाग्मती प्रदेशको श्रम, रोजगार तथा यातायात मन्त्रालयका सचिव बलराम निरौलाले जानकारी दिए । अब चालकहरूले लाइसेन्स बोकेर हिँड्नु नपर्ने भएको छ, प्रहरी जाँचमा नागरिक एपमा रहेको भर्चुअल लाइसेन्स देखाउँदा हुन्छ, निरौलाले भने, ट्राफिक नियम उल्लंघन भए एपभित्रकै क्यूआर स्क्यान गरेर ट्राफिक प्रहरीले सोही स्थानमा जरिवाना गर्न सक्नुहुन्छ । सवारी चालकले पनि तोकिएको जरिवाना अनलाइन प्रणालीबाटै दाखिला गर्न सक्छन् । अहिलेको चिट प्रणालीलाई हटाउने गरी ईचलान लागू गर्न खोजिएको काठमाडौं उपत्यका ट्राफिक प्रहरी कार्यालयका प्रहरी नायब उपरीक्षक रवीन कार्कीले प्रतिक्रिया दिए । हामीलाई उपलब्ध गराइएको स्मार्टफोनमा चालकको नागरिक एपमा भएको ड्राइभिङ लाइसेन्सको क्यूआर कोड स्क्यान गरेर ट्राफिक नियमन उल्लंघन गर्नेलाई त्यही स्मार्टफोनबाट जरिवाना र कारबाही अघि बढाउन मिल्छ, उनले भने, यसबारे हाम्रा जनशक्तिलाई पनि तालिम दिन र सिस्टम अपडेट गर्न केही दिन समय लाग्छ । अब दुईचार दिनपछि ट्राफिक प्रहरीको हातमा चिट काट्ने रसिद हुने छैन । एपमा नियम उल्लंघनको विवरण र तथ्यांक पनि देखिन्छ । तोकिएको जरिवाना नतिरे क्यूआर कोड नदेखिने र कोड देखिने बनाउन जरिवाना तिर्नैपर्ने हुन्छ । यी स्मार्टफोनमार्फत स्क्यान गरिएको चालकको लाइसेन्ससम्बन्धी विवरण प्रहरीको ट्राफिक भायोलेसन रेकर्ड सफ्टवेयर (टीभीआरएस) प्रणालीमा पनि स्वतः अद्यावधिक हुने कार्यक्रममा जानकारी दिइएको थियो । यो प्रणालीको स्वागत गर्दै प्रहरी महानिरीक्षक वसन्तबहादुर कुँवरले आगामी दिनमा प्रहरीले लाइसेन्स जाँच गर्दा कागजी रसिद विस्थापित हुँदै जाने बताए । अहिलेलाई भौतिक रूपमा बोक्ने गरिएको स्मार्ट कार्ड वा रसिदबाहेक नागरिक एपभित्रको क्यूआर कोड स्क्यान गरेर विवरण यकिन गर्नेदेखि कसैले ट्राफिक नियमको उल्लंघन गरेमा एपबाटै जरिवानाको व्यवस्था गर्न सकिने भयो, कुँवरले भने, पूर्ण रूपमा भर्चुअल माध्यमबाट लाइसेन्सको नियमन गर्न ट्राफिक प्रहरीलाई कुल तीन हजार स्मार्टफोनको आवश्यकता छ, तत्कालका लागि एक हजार फोन चाहिन्छ । कार्यक्रममा उनले १०४ थान स्मार्टफोन ग्रहण गरेका थिए ।"
अर्थ संक्षेप,"आईएमई लाइफ इन्स्योरेन्सको उपहार योजना काठमाडौं (कास) आईएमई लाइफ इन्स्योरेन्सले आयोजना गरेको भाग्यशाली उपहार योजना कार्यक्रम सम्पन्न भएको छ । कम्पनीले असोज १६ मा आयोजना गरेको एक कार्यक्रममार्फत उक्त योजनाका विजेता घोषणा गरिएको हो । विजेताहरू घोषणा भएसँगै कम्पनीको उक्त योजना सम्पन्न भएको कम्पनीले जनाइएको छ । कम्पनीले योजनाका प्रथम विजेतालाई १२५ सीसीको हिरो मोटरसाइकल हस्तान्तरण गरेको छ । यसैगरी योजनाको दोस्रो विजेताले आइफोन १३, तेस्रोले पाँच ग्राम सुन र १५ जनाले सान्त्वना पुरस्कारमा विद्युतीय हिटर हात पारेका छन् ।हिमालयन एभरेस्ट इन्स्योरेन्सको सीईओमा श्रेष्ठ काठमाडौं (कास) हिमालयन एभरेस्ट इन्स्योरेन्सले अञ्जु श्रेष्ठलाई आफ्नो प्रमुख कार्यकारी अधिकृत (सीईओ) को रूपमा नियुक्त गरेको छ । श्रेष्ठ नेपालको जनरल बिमा कम्पनीहरूको इतिहासमा दोस्रो महिला सीईओ बन्न सफल भएको कम्पनीको दाबी छ । नवनियुक्त सीईओ श्रेष्ठसँग बिमा क्षेत्रमा काम गरेको २९ वर्षको अनुभव छ । ०५२ सालमा सहायक अधिकृतका रूपमा बिमा क्षेत्रमा श्रेष्ठले यात्रा सुरु गरेकी थिइन् । हिमालयन एभरेस्ट इन्स्योरेन्सको नेतृत्व गर्ने मौका पाउँदा मैले निकै सम्मानित महसुस गरेको छु, उनले भनिन्, अबको मेरो भूमिका नयाँ प्रविधि तथा दिगो वृद्धिलाई प्रोत्साहन गर्दै ग्राहक केन्द्रित समाधानहरू प्रदान गर्नमा हुनेछ ।प्रधानमन्त्री उद्धार कोषमा नागरिक लगानी कोषको ५१ लाख काठमाडौं (कास) प्रधानमन्त्री दैवी प्रकोप उद्धार कोषमा नागरिक लगानी कोषले ५१ लाख रुपैयाँ सहयोग गरेको छ । हालै मुलुकभर आएको अविरल वर्षासँगै गएको बाढीपहिरोका कारण ठूलो धनजनको क्षति भएपछि कोषले उक्त रकम सहयोग गरेको जनाएको छ । शुक्रबार प्रधानमन्त्री केपी शर्मा ओलीलाई कोष सञ्चालक समितिका अध्यक्ष सूर्यबहादुर थापा र कार्यकारी निर्देशक पर्वतकुमार कार्कीले उक्त रकमको चेक हस्तान्तरण गरे । चेक हस्तान्तरण कार्यक्रममा प्रधानमन्त्री ओलीले कोषमा बाढीपहिरोपीडितलाई आर्थिक सहयोग उपलब्ध गराएकामा धन्यवाद दिए । ग्लोबल आईएमई बैंकका ग्राहकलाई मणिपालमा छुटकाठमाडौं (कास) ग्लोबल आईएमई बैंक र नेपाल मणिपाल शिक्षण अस्पतालबीच बैंकका ग्राहकलाई अस्पतालमा उपलब्ध विभिन्न स्वास्थ्य सेवामा छुट प्रदान गर्ने सम्झौता भएको छ । शुक्रबार भएको सम्झौतापत्रमा बैंकका गण्डकी प्रदेश प्रमुख सुशोभन देवकोटा र अस्पतालका प्रमुख कार्यकारी अधिकृत अनिल ओडुविलले हस्ताक्षर गरे । यस सम्झौताअनुसार अस्पतालले बैंकका डेबिट तथा क्रेडिट कार्ड र बैंकको मोबाइल एप प्रयोगकर्तालाई स्वास्थ्य सेवामा न्यूनतम १० देखि शतप्रतिशतसम्मको छुट प्रदान गर्नेछ । छुट सुविधाका लागि सेवाग्राहीले अस्पतालमा उपलब्ध स्वास्थ्य सेवा उपभोग गर्न बैंकको डेबिट तथा क्रेडिट कार्ड र मोबाइल बैंकिङको प्रयोग गरी बिल भुक्तानी गर्ने जनाइएको छ । ॅविद्युत् व्यापार सम्झौता ः ऊर्जा सहयोगमा कोसेढुंगाकाठमाडौं (कास) नेपालभारत वाणिज्य उद्योग संघले नेपाल, भारत र बंगलादेशबीच भएको विद्युत् व्यापार सम्झौता सीमापार ऊर्जा सहयोगमा कोसेढुंगा सावित हुने जनाएको छ । काठमाडौंमा असोज १७ मा भएको त्रिपक्षीय सम्झौता स्वागतयोग्य रहेको संघले जारी गरेको विज्ञप्तिमा उल्लेख छ । त्रिपक्षीय सम्झौता दक्षिण एसियामा दिगो हरित ऊर्जा प्रवर्द्धनको साझा लक्ष्यमा क्षेत्रीय सहकार्य र सीमापार ऊर्जा सहयोगका लागि अर्को कोसेढुंगाका लागि एक ऐतिहासिक दिन सावित हुने कुरामा संघ विश्वस्त छ, विज्ञप्तिमा भनिएको छ, नेपाल, भारत र बंगलादेशबीच विद्युत् व्यापारका लागि भारतको ग्रिडमार्फत नेपाल र बंगलादेशबीचको विद्युत् व्यापारलाई सहज बनाउने ऐतिहासिक त्रिपक्षीय सम्झौताको संघ स्वागत गर्दछ । उक्त सम्झौताले वातावरणमा पर्दै आएको नकारात्मक असर र परम्परागत इन्धनको निर्भरतालाई घटाउन सहयोग गर्ने संघका अध्यक्ष सुनील केसीले बताए । क्षेत्रीय रूपमै ऊर्जा माग बढ्दै गएको अवस्थामा यस उपलब्धिलाई अझ व्यापक बनाउँदै, विज्ञप्तिमा भनिएको छ, क्षेत्रीय हरित विद्युत् व्यापारलाई भारत र बंगलादेशका सरकारी निकायले नेपालमा जलविद्युत् उत्पादन तथा प्रसारणका क्षेत्रमा गरिरहेको लगानीलाई अझ व्यापक बनाउन निजी साझेदारीको अवधारणामा अगाडि बढ्न आवश्यक छ ।बुलिङ बिंग्योको दसैंमा एक्सचेन्ज अफरकाठमाडौं (कास) नेपालका लागि बुलिङ बिंग्यो ईभीको आधिकारिक वितरक तथा आयातकर्ताले दसैंको अवसरमा बुलिङ बिंग्यो एक्सचेन्ज अफर ल्याएको छ । उक्त एक्सचेन्ज अफर असोज २० सम्म मात्र रहने कम्पनीले जनाएको छ । कम्पनीले ३० लाख रुपैयाँमुनिका विद्युतीय गाडी खरिद गर्न चाहने ग्राहकलाई लक्षित गर्दै उक्त योजना ल्याएको हो, जहाँ ग्राहकले आकर्षक मूल्यमा गाडीको एक्सचेन्जको फाइदा लिन सक्ने कम्पनीको भनाइ छ ।"
कान्तिपुरकर्मी बस्नेतलाई मातृशोक,"काठमाडौं (कास) कान्तिपुर दैनिकका सहायक सम्पादक राजेन्द्र बस्नेतलाई मातृशोक परेको छ । बस्नेतकी ८० वर्षीया आमा कमला बस्नेतको शुक्रबार बिहान निधन भएको हो । भक्तपुरको सूर्यविनायक नगरपालिका वडा नं ७, गुन्डु निवासी कमलाको मध्यपुर अस्पतालमा उपचारका क्रममा निधन भएको हो । उनी मधुमेहलगायतका कारण लामो समयदेखि बिरामी थिइन् । उनको शुक्रबार बिहानै पशुपति आर्यघाटमा अन्त्येष्टि गरिएको छ । उनका पाँच छोरी र एक छोरा छन् ।"
"युनाइटेड कहाँ थियो, के भयो ?","एपी (लन्डन)सायद म्यानचेस्टर युनाइटेड र एरिक टेन हागका लागि पुरानै कथा दोहोरिन बेर छैन । यसपल्टको सिजन केही सातामात्रै पुरानो भएको छ । तर समस्या संकटमा बदल्न थालिसकेको छ । त्यसैले व्यवस्थापक टेन हागमाथि चर्को दबाब छ । जति बेला इंग्लिस प्रिमियर लिगमा युनाइटेड टोटनहमको हातबाट ३० ले पराजित भयो, सबथोक खराब नै खराब मात्र देखियो । यसै साता तिनै टेन हागले बडो बहादुरीपूर्वक भनेका छन्, केही पनि सजिलो छैन् । तर म आत्तिएको भने छैन् । उनको भनाइ थियो, यस्तो दबाब युनाइटेड आएदेखि सहनुपरेको छ । उनले यस्तो ठीकै भनेका हुन् । यसपल्ट प्रिमियर लिगका सुरुआती ६ खेलमध्ये तीनमा युनाइटेड पराजित भइसकेको छ । यसअघिका दुई सिजनको कथा पनि त यस्तै थियो । सन् २०२२ मा युनाइटेड सुरुकै दुई खेलमा पराजित रह्यो । त्यसपछि सात खेलमा हारको संख्याले तीन छोएको थियो । सन् २०२३ मा त अझ खराब भयो । सुरुका ५ खेलमा युनाइटेड तीनपल्ट हारेको थियो । तर रमाइलो के भने यी दुवै सिजन युनाइटेडले एक न एक उपाधि भने जितकै थियो । त्यसमध्ये सबैभन्दा मज्जाको उपलब्धि गत सिजनको एफए कप उपाधि नै थियो, त्यो पनि अरू कोही होइन, छिमेकी म्यानचेस्टर सिटीलाई हराए । सबैभन्दा मीठो स्वाद भनेको लिग जित्दा नै हो, यही काम युनाइटेडले गर्न नसकेको पनि ११ वर्ष भइसकेको छ । युनाइटेडले ट्रान्फसर विन्डो मै ७५ करोड डलर खर्चिसकेको छ, यसपल्ट । नतिजा खासै केही पनि देखिएको छैन । अबको आइतबार युनाइटेड एस्टन भिल्लाको भ्रमणमा निस्कँदै छ । भिल्ला अहिले उनाइ एमरीको व्यवस्थापनमा छ । यी स्पेनी प्रशिक्षकले कम बजेटमै भिल्लामा चमत्कार गरिहेका छन् । उनले २६ करोड डलर मात्र खर्चेर भिल्लालाई शक्तिशाली बनाएका छन् । जतिबेला सन् २०२२ मा उनले टिम सम्हाल्ने निर्णय गरेका थिए, त्यतिबेला यो क्लब रेलिगेसनबाट बच्न संघर्षरत थियो । अहिले यही क्लबले बुधबारको खेलमा बायर्न म्युनिखलाई हराएको छ, युरोपेली च्याम्पियन्स लिगमा । यसको ठीक विपरीत युरोपा लिगमा युनाइटेडको प्रदर्शन ठीकठाक जस्तै मात्र छ । एफसी पोर्टोविरुद्धको खेलमा एक समय दुई गोलको अग्रता लिएर पनि युनाइटेडले ३३ को बराबरीमा चित्त बुझाउनुपर्यो । भिल्लाविरुद्धको खेल पनि युनाइटेडको प्रतिकूल गयो भने टेन हाग बर्खास्तगीमा पर्नेछन् । अक्टोबर अगाडि अन्तर्राष्ट्रिय विश्राम हुने गर्छ । त्यो त्यही समय भने कतिपय क्लबले प्रायः आफ्नो व्यवस्थापकलाई फेर्ने निर्णय गर्ने गर्छ । एमरीले भिल्लामा जस्तो सफलता चाखेका छन्, त्यसले देखाउँछ कमै समयमा पनि फुटबलमा धेरैथोक हात पार्न सकिन्छ । उनी भिल्लामा आउँदा यो क्लब साँच्चै रेलिगेसन क्षेत्रबाट तीनै अंकमात्र माथि थियो । जतिबेला उनले भिल्लामा पहिलो पटक पूरा सिजन बिताए, टिम चौथोमा आयो । यसक्रममा यो क्लब युनाइटेडभन्दा ८ अंकले अगाडि थियो । मज्जाले च्याम्पियन्स लिगका लागि छनोट हुन सफल रह्यो । त्यसो त उनले कुनै पनि उपाधि जितेका छैनन्, तर स्थिति सकारात्मक छ । यस सप्ताहन्तको खेलअघि युनाइटेड १३ औं स्थानमा छ । गत सिजन युनाइटेड आठौंमा थियो भने त्यसको पनि अगाडि तेस्रोमा थियो । धेरैले टेन हाग अहिलेसम्म पनि कसरी युनाइटेडमा कायम रहे भन्नेमा पनि आश्चर्य पोख्छन् । धेरैले यसको कारण क्लबका एक मालिक जिम र्याटक्लिफलाई पनि मान्छन् । उनैले टेन हागलाई कायम राख्नुपर्छ भनेर निर्णय गरेका थिए । तर, उनी आफैं असफल साबित हुँदै छन् । विशेषतः टोटनहमविरुद्धको हारपछि । यस सिजन टेन हागको व्यवस्थापकीय टिमका केही नयाँ अनुहार छन् । यसमा सबैभन्दा उल्लेखनीय त युनाइटेडकै पूर्वस्टार स्ट्राइकर रुड भान निस्टलरोय छन् । लाग्छ, निस्टलरोयले पनि केही गर्न सकेका छैनन् । युनाइटेडले अहिलेसम्म डेविड मोयेस, जोसे मोउरिन्हो र ओले गनर सोल्सायर सबैलाई सिजनको मध्यमा बर्खास्त गरेको थियो । तर आधुनिक समय युनाइटेडका कोही पनि व्यवस्थापक नोभेम्बरअघि जिम्मेवारी गुमाउने स्थितिमा पुगेका छैनन् । यस्तोमा के टेन हागले युनाइटेडलाई पुरानो लयमा फर्काउन सक्ने छन् त ?"
टेन हागलाई एमरीको समर्थन,"लन्डन (एएफपी) एस्टन भिल्लाका व्यवस्थापक उनाइ एमरीेले दबाबमा रहेका म्यानचेस्टर युनाइटेडका व्यवस्थापक एरिक टेन हागको प्रशंसा गरेका छन् । उनले सिजनको सुरुआतमा खराब सुरुआत गरे पनि युनाइटेड विश्वको उत्कृष्ट टोली भएको दाबी गरेका छन् ।आइतबार भिल्ला पार्कमा हुने प्रिमियर लिग खेलमा भिल्लाले म्यानचेस्टर युनाइटेडलाई पराजित गरेमा टेन हागको स्थिति अनिश्चित हुनेछ । गत साता घरेलु मैदानमा टोटनहमसँग ३० को लज्जास्पद हार बेहोरेपछि युनाइटेड लिगको १३ औं स्थानमा झरेको थियो । बिहीबार राति युरोपा लिगमा पोर्टोविरुद्धको हार पनि युनाइटेडले मुस्किलले जोगाएको थियो । रक्षक ह्यारी मगायरले अन्तिम मिनेटमा गोल गरेपछि १० खेलाडीमा सीमित युनाइटेडले खेल ३३ को बराबरीमा ल्याएको थियो । कप्तान ब्रुनो फर्नान्डेजले लगातार दोस्रो खेलमा रातो कार्ड पाए ।त्यसको ठीक विपरीत स्थितिमा छ भिल्ला । भिल्लाले बुधबार च्याम्पियन्स लिगमा बायर्न म्युनिखमाथि १० को ऐतिहासिक जित पाएको थियो । भिल्लासँग पराजित भए टेन हागले युनाइटेडबाट पद गुमाउने अनुमान गरिएको छ । तर इमरे भने डच प्रशिक्षकको पक्षमा वकालत गर्छन् । उनीप्रति मेरो ठूलो सम्मान छ, हामीले पछिल्लो चार खेल घरेलु मैदान र बाहिरको खेलमा उनीहरूबाट पराजित भएका थियौं, युनाइटेडले म्यानचेस्टर सिटीलाई पराजित गरी एफए कप पनि जितेको थियो, एमरीले शुक्रबार पत्रकार सम्मेलनमा भने, यो विजय हात पारिरहने क्लब हो । प्रिमियर लिगमा अहिले टोलीको प्रदर्शनमा एकरुपता छैन । तर मैले बायर्न म्युनिखविरुद्धको खेलभन्दा यो खेलमा अझ बढी कसरी तयारी गर्नुपर्छ भनेर लागिरहेको छु ।प्रिमियर लिगको छैटौं स्थानमा रहेको भिल्ला पछिल्ला सात सबै खाले प्रतियोगितामा अपराजित छ । तर युनाइटेड अझै चुनौतीपूर्ण टोली रहेको एमरीको बुझाइ छ । बायर्न म्युनिखपछि आइतबारको यो खेल निकै ठूलो हो, किनभने हामी विश्वको उत्कृष्ट टोलीसँग खेलिरहेका छौं, एमरीले भने, युनाइटेड यस सिजनमा च्याम्पियन्स लिगमा छैन, युरोपा लिग खेलिरहेको छ । तर टोलीसँग स्तरीय खेलाडी र प्रशिक्षक छन् ।"
पहिलो चरणमा १९३ गोल,"(काठमाडौं)१० टिम, ४५ खेल र १ सय ९३ गोलको प्रदर्शनसहित एन्फा महिला लिग फुटबलको पहिलो चरण शनिबार सकिएको छ । सात दिनको अन्तरपछि भएको अन्तिम खेलमा पुलिस क्लबले संकटा क्लबलाई २१ ले हराएको थियो । अब लिग सुपरफाइभमा प्रवेश गर्नेछ । अन्तिम खेलअगाडि नै शीर्ष पाँच टिमको निर्णय भइसकेको हुनाले अन्तिम खेल औपचारिकमात्र रह्यो । काठमाडौंमै हुने महिला साफ च्याम्पियनसिप २०२४ को तयारीमा रहेका खेलाडीको अनुपस्थितिका कारण पुलिस पहिले जस्तो बलियो रहेन । तर त्यही टिममाथि संकटाले आफूअनुकूल जित पनि निकाल्न सकेन । सातदोबाटोस्थित एन्फा कम्प्लेक्स मैदानमा भएको खेलमा पुलिसले सुरुको सात मिनेटमै दुई गोल गरेको थियो । अनुष्का शेर्पाको गोलमा तेस्रो मिनेटमा अग्रता लिएको पुलिसका लागि समीक्षा घिमिरेले सातौं मिनेटमा दोस्रो गोल थपिन् । त्यसपछि पुलिसले थप गोल गर्न सकेन । खेलको ७३ औं मिनेटमा संकटाका लागि सेलिना एनिमाले एक गोल फर्काइन् । यो जितपछि पुलिसको ९ खेलबाट २१ अंक भयो । टोली तेस्रो स्थानमा रह्यो । संकटा भने ८ अंकमै सीमित रहेर सातौं स्थानमा अडियो । एपीएफ २५ र आर्मी २२ अंकसहित शीर्ष दुई स्थानमा रहे । पुलिसपछि वालिङ १५ र कोशी १४ अंकमा शीर्ष पाँचमा रहे । अब शीर्ष पाँचबीच डबल राउन्ड रोबिनका आधारमा खेल हुनेछ ।"
ललितपुर क्विन्स विजयी,"काठमाडौं (कास) ललितपुर क्विन्सले एभरेस्ट महिला भलिबल लिगको शुक्रबार चितवन शक्तिविरुद्ध विजयी नतिजा निकालेसँगै फाइनल पुग्ने सम्भावना जीवित राखेको छ । त्रिपुरेश्वरस्थित राखेप कभर्डहलमा ललितपुरले चितवन शक्तिलाई ३१ को सेटमा हराएको थियो । ललितपुरसँग पराजित भएपछि चितवन बाहिरिएको छ । शीर्ष स्थानमा रहेको कर्णाली यश्विस (१०) ले फाइनलमा पुगिसकेको छ । फाइनल पुग्ने दोस्रो टोलीको दाबेदारमा काठमाडौं स्पाइकर्स र ललितपुर क्विन्स छन् । काठमाडौंसँग ९ अंक छ भने ललितपुरको १० अंक भएको छ । शुक्रबार अबेर कर्णाली र काठमाडौंबीचको खेलले फाइनल पुग्ने अर्को टोली टुंगो लाग्नेछ । पहिलो सेट २०२५ ले गुमाएको सलिना श्रेष्ठको ललितपुरले त्यसपछि लगातार तीन सेटमा २५२१, २५१६, २५१९ को नतिजा निकाल्दै खेल जितेको हो । ललितपुर र चितवनबीचको खेल एक घन्टा ढिलो सुरु भएको थियो । ट्यालेन्ट हन्टबाट नियम विपरीत खेलाडी छनोट गरेको भन्दै निम्बस होल्डिङको स्वामित्वमा रहेको चितवनले कर्णाली, गण्डकी र काठमाडौंविरुद्ध उजुरी हालेको थियो । गण्डकीले सोइङ थापा, काठमाडौंले रितिका भट्ट र कर्णालीले सीता सेन ठकुरीलाई ट्यालेन्ट हन्टबाट लिएको थियो । तर उनीहरू राष्ट्रियस्तरको प्रतियोगितामा भाग लिइसकेका खेलाडी हुन् ।"
उज्वेकिस्तानविरुद्ध नेपालको जित,"(काठमाडौं)एसिया रग्बी इमिरेट्स सेभेन्स ट्रफीमा नेपाली महिला टिमले समूह चरणमा पहिलो जित पाएको छ । दशरथ रंगशालामा शुक्रबार साँझ भएको प्रतियोगिता आयोजक नेपालले उज्वेकिस्तानलाई १२७ स्कोरमा पराजित गरेको हो ।नेपाल समूह ए मा फिलिपिन्स र ग्वामसँग पराजित भएको थियो । नेपाल फिलिपिन्ससँग ३२० र ग्वामसँग १७५ को स्कोरमा पराजित भएको हो ।नेपाली महिला टोली दुई पराजयपछि बाउल चरणमा प्रवेश गरेको छ । यता, पुरुष टोलीले आफ्नो समूह चरणका दुई खेलमा हार बेहोरेको छ । महिला तथा पुरुष गरि कुल ५ खेलमध्ये नेपालले शुक्रबार एकमात्र खेल जितेको थियो । नेपाली पुरुष टोली उज्वेकिस्तान र बहराइनसँग पराजित भयो । उज्वेक टिमसँग २४० र बहराइनसँग २७७ स्कोरले पराजित भयो । नेपाल र बहराइन दुवैलाई पराजित गर्दै उज्वेकिस्तान समूह बी को विजेता भएर अर्को चरणमा पुगेको छ । राउन्ड अफ एटमा बहराइनले फिलिपिन्स तथा उज्वेकिस्तानले जोर्डनको सामना गर्नेछन् । नेपाली पुरुष टोली च्यालेन्ज चरणमा प्रवेश गरेको छ । जहाँ तेस्रो स्थानमा रहेको टोलीले प्रतिस्पर्धा गर्नेछन् । नेपालले शनिबार कतारसँग खेल्नेछ ।अन्य खेलमा जोर्डनले पाकिस्तानलाई २२१५, कतारले साउदी अरेबियालाई ३९७, श्रीलंकाले काजकिस्तानलाई ४३०, भारतले बंगलादेशलाई ३१० को स्कोरमा हराएका थिए । चाइनिज ताइपेईले अफगानिस्तानलाई २६७ को स्कोरमा हरायो । महिलातर्फ उज्वेकिस्तानले ग्वाममाथि १९१२ स्कोरमा जित पाएको थियो । पुरुषतर्फ भारतले श्रीलंकालाई २९१० र फिलिपिन्सले जोर्डनलाई २६० ले हराएका थिए । प्रतियोगितामा १६ राष्ट्रको २१ टोलीको सहभागिता रहेको छ । पहिलो पटक नेपालमा एसियाली स्तरको सिनियर रग्बी प्रतियोगिता आयोजना भएको छ । शनिबार सकिने प्रतियोगिता विजेता टिमले स्वर्ण पदकसहित च्याम्पियन ट्रफी जित्नेछ ।"
एरिकाले इटालीमा विश्व च्याम्पियनसिप खेल्ने,"काठमाडौं (कास) करातेमा ऐतिहासिक पदक जितेकी एरिका गुरुङले १३ औं विश्व कराते च्याम्पियनसिपमा प्रतिस्पर्धा गर्ने भएकी छन् । इटालीको भेनिसमा असोज २३ देखि २७ सम्म हुने प्रतियोगितामा नेपालबाट उनको मात्र सहभागिता रहेको भएको छ । एरिकाले यु२१ उमेर समूहको महिला ६८ केजीमाथि तौलमा प्रतिस्पर्धा गर्ने छिन् । एरिकाको खेल असोज २३ मा छ । यो स्पर्धाको सेमिफाइनल र फाइनल असोज २७ मा हुनेछ । क्याडेट र जुनियरको पनि प्रतिस्पर्धा हुने प्रतियोगितामा १ सय १३ राष्ट्रका १ हजार ९ सय ९५ खेलाडीको सहभागिता रहने छन् । टोलीका प्रशिक्षकमा कुशल श्रेष्ठ छन् । अफिसियलमा तारा गुरुङ र सन्तोष श्रेष्ठ छन् ।एरिकाको यो समग्रमा छैटौं अन्तर्राष्ट्रिय सहभागिता हो । विगतका पाँचै अन्तर्राष्ट्रिय प्रतियोगितामा एरिकाले नेपाललाई पदक दिलाएकी छन् । त्यसमा ४ स्वर्ण, ३ रजत र १ कांस्य रहेको छ । यो सफलता एरिकाले एक वर्षको अवधिमा पाएकी हुन् । भदौमा चीनको हाङचाउमा सम्पन्न २० औं एसियाली कराते च्याम्पियनसिपमा उनले ऐतिहासिक रजत जितेकी थिइन् । गत वर्ष सोही स्थानमा भएको १९ औं हाङचाउ एसियाली खेलकुदमा पनि रजत जितेकी थिइन् । दुवैमा प्रतियोगितामा रजत पदक जित्ने करातेकी उनी पहिलो खेलाडी हुन् । एरिकाले इन्डोनेसियाको जकार्तामा भएको १० औं विश्व सितोरियो कराते च्याम्पियनसिपमा स्वर्ण र कांस्य जितेकी थिइन् । विदेशमै गएर खेलेको एरिकाको यो पहिलो अन्तर्राष्ट्रिय प्रतियोगिता थियो । उनले अमेरिकाको टेक्सासमा भएको युएस ओपन करातेमा स्वर्ण र रजत, भुटानको थिम्पुमा सम्पन्न आठौं दक्षिण एसियाली कराते च्याम्पियनसिपमा २ स्वर्ण जितेकी छन् । एरिकाले सबै प्रतियोगितामा पदक जित्दा कुशल श्रेष्ठ नै प्रशिक्षकको भूमिकामा थिए ।विश्व च्याम्पियनसिप खेल्ने जाने नेपाली टोलीलाई शुक्रबार राष्ट्रिय खेलकुद परिषद् (राखेप) का सदस्यसचिव टंकलाल घिसिङ, नेपाल कराते महासंघका अध्यक्ष युवराज लामा र महासचिव दावा गुरुङले बिदाइ गरे । सोही अवसरमा टोलीलाई जितेन्द्रमान गुरुङ र विशाल चौलागाईंद्वारा प्रायोजित किट्स र ट्रयाकसुट टोलीलाई हस्तान्तरण गरिएको थियो । टोली शनिबार त्यसतर्फ जानेछ ।सदस्यसचिव घिसिङले रणनीतिक तयारीअन्तर्गत एरिकाले सहभागी हुने कुनै पनि अन्तर्राष्ट्रिय प्रतियोगिता र तालिमका लागि राखेपले सहयोग गर्ने प्रतिबद्धता जनाए ।अध्यक्ष लामाले करातेले एसियाली स्तरमा नेपालले पदक जितेर इतिहास रचिसकेकाले विश्व च्याम्पियनसिपमा पनि एरिकाबाट पदक जितका आस रहेको विश्वास व्यक्त गरे ।"
तीन मृत्यु,"३ बभ्रुबाहनको बाचाल मुखमान्छेको मुख कहाँ हुन्छ भन्ने कसलाई थाहा छैन र ? आँखाभन्दा तल नाक, नाकभन्दा ठीक तल मुख । प्रकृतिले तयार गरिदिएको मानिसको पोट्रेट यही त हो नि ! तर, बभ्रुबाहनलाई सायद प्रकृतिले पनि धोका दिएको थियो । त्यसैले त उनको मुख उनकै पेटमा थियो । नाइटोभन्दा केही माथि ।उनी कसैसित वार्तालाप गर्नुपर्दा भुँडीबाट कमिज हटाउँथे र बातचित गर्न थाल्थे । केही खानुपर्दा पनि त्यसै गर्थे । यसैमा पनि बभ्रुबाहनको जीवन सहज किसिमले चली नै रहेको थियो । तर, तारासित बिहेपश्चात् भने गोलमाल सुरु भयो । सबैभन्दा बढी गोलमाल त प्रेमालाप गर्दा नै सुरु भयो । नाइटो र मुख नजिक भएकाले चुम्मा गर्दा जहिले पनि तारालाई बभ्रुबाहनको नाइटो गनाउन थाल्यो । त्यसपछि उनी बभ्रुसित प्रेमसम्बन्ध राख्न अप्ठ्यारो मान्न थालिन् । यही अप्ठ्यारोले उनीहरूबीचको हार्दिकतालाई मलीन बनाउँदै लग्यो ।आफ्नै जहान यसरी आफूसित तर्किन थालेपछि बभ्रुबाहनलाई तारा अरूसित सल्किइन् भनेर शंका लाग्न थाल्यो । एक दिन ताराले अब हामी अर्कै आसनमा प्रेम गरौं भनेपछि भने उनलाई आफ्नी जहानले अरूसित प्रेमसम्बन्ध राख्न थालेको र उसैबाट आसनसम्बन्धी ज्ञान प्राप्त गरेको भन्ने कुरामा पूर्ण विश्वास भयो । आफ्नै विश्वासले जलाउन थाल्यो उनलाई । उनको पुरुस्वत्वले उनलाई नै गिज्याउन थाल्यो ।एक दिन उनले आफ्नो छातीभित्र दनदनी जलिरहेको मुटुलाई बाहिर निकाले । त्यसमा कागज सल्काए । त्यही कागज ओछ्यानमा मस्त निदाइरहेकी तारामाथि फालिदिए । ताराको साडीले आगो समातिहाल्यो । उनी एकछिनमै जल्न थालिन् । जहान जलिरहेको बभ्रुबाहनले टोलाएर हेरिरहे । छिमेकीले उनको कोठामा आगो बलिरहेको थाहा पाएर हत्तपत्त आएर तारालाई बचाए । उनलाई अस्पतालमा लगे ।अस्पताल पुग्दासम्म उनको सास चुँडिन लागिसकेको थियो । पुलिसले सोधे, बैनी, तिमीलाई लोग्नेले जलाएको हो ?राम, राम, राम ! मेरो त्यति सुधो लोग्नेले मलाई जलाउने ? यो सत्य होइन । खासमा म आफूभित्रै सिर्जना भएको यौन तिर्सनाको आगोमा सल्किएकी हुँ । त्यही आगोले मलाई यस्तो गतिमा पुर्याएको हो । मेरा खसम निर्दोष छन् ।यति भनेर ताराले प्राणत्याग गरिन् ।भोलिपल्ट ताराको सिरानमा बभ्रुबाहनले अनेक आसनका आकर्षक चित्रले भरिपूर्ण कामशास्त्र फेला पारे । ल ल लतीन नम्बरका कहानीकारले माथि उल्लेख गरिएको कहानी लेखिसकेपछि कहानीलाई निचोडमा पुर्याउँदै पुछारतिर थप यस्तो लेखे यसरी महिलाले कामशास्त्रको किताब आफ्नो सिरानमा राख्नुहुन्छ ? तारा त पूरै चरित्रहीन पो भइसकेकी रहिछन् । यस्ती चरित्रहीनलाई कुन चाहिँ पुरुषले सहन्छ ? त्यसैले उनको हत्या जायज छ । बभ्रुबाहनमाथि विश्वासघात भएकै हो । उनको आत्महत्याको दोसको भागीदार तारा नै हुन् । यसरी कहानीलाई बिट मारेर आफ्नो दिमागमा थन्क्याउने बेलामै बभ्रुबाहन लेखकको दिमागमा पात्र भएर पसे र पेटमा टाँसिएको मुखबाट आवेशसहित प्रश्न गरे, मेरी तारालाई चरित्रहीन सावित गरेर कथा लेख्ने तिमी को हौ ? यो अधिकार तिमीलाई कसले दियो ? खासमा मेरी जहानलाई आसन सिकाउने त उनको सिरानमा रहेको कामसूत्रको किताब पो रहेछ । उनले मेरो यौनकुण्ठालाई शान्त गराउनकै लागि त्यो किताबको अध्ययन गरेकी रहिछन् । मैले त पत्नीमाथि शंका गरेंगरें, तिमी त पात्रको मनोदशा बुझ्ने कहानीकार हौ । तिमीले त सत्य लेख्नुपर्दैन ? कहानीलाई आफूखुसी तोडमोड गरिदिने ? अनि म मरेको कहाँ छु ? खै, कहिले गरें मैले आत्महत्या ? म अहिले पनि जिउँदो छु र तिमीलाई प्रश्न गरिरहेछु ।कहानीकार मौन थिए । उनले बभ्रुबाहनले बोलेको सुनेकै थिएनन् । बस्, उनी नाकमुख खुम्च्याएर फत्फताइरहेका थिए, हैन, नाइटो कहाँबाट गनायो ?४ आफ्नो तीनतीन मृत्युपछि क्रुद्ध भएको बभ्रुबाहनको असली कथनहे, सहरका चारआने कहानीकारहरू ! खासमा तँहरूलाई कहानीकारको दर्जा कसले दियो ? तँहरू त कहानीका नाममा मजाक गर्ने यो समयका बकलोल विदूषकहरू होस् । तँहरूले कहिले पनि अरूको असली कहानी लेख्दैनस् । अरूको नाममा आफ्नो अहम् पोख्छस् तँहरू । आफ्नो निजी कुण्ठा पोख्छस् । तँहरू आफ्नी जहानको रिस फेर्न कहानीमा मेरी जहानलाई गलत सावित गर्छस् । नक्कली कहानी बेच्ने नटवरलाल होस् तँहरू ।नत्र तँहरू आफैं सोच् तँहरूले मेरो हातको कहानी लेख्छस् । मेरो मुलायम पाइतलाको कहानी लेख्छस् । नाइटो गन्हाउने मेरो मुखको कहानी लेख्छस् । के तँहरूले मेरो अनुहारको कहानी लेख्नु पर्दैन ? के तँहरूलाई म बभ्रुबाहनको अनुहार पनि छ भन्ने थाहा छैन ? म पात्र मात्र होइन । तँहरूको समाजको हिस्सा पनि हुँ । म तँहरूको पाठक पनि हुँ । अब तँहरूले मलाई जवाफ दे मेरो अनुहार नदेखिने मेरो गलत कहानी मैले किन पढ्ने ?"
धौलगडीको तीरैतीर,"आँगनभरि छताछुल्ल पोखिँदै थियो उज्यालो, तर होइजालीको अनुहारमा भने औंसी छाएथ्यो । अनिँदो आँखा लिएर ऊ भाले खोज्न थालेकी थिई । हिजोअस्ति भए भाले यसबेलासम्म खोरभित्रै हुन्थ्यो । आज भालेले डोको आफैं उचालेर ढालेको रहेछ, त्यसैले त्यो अहिले त्यहाँ थिएन । घरभित्र कतै देखिएन । एक मनले त ऊ आत्तिएजस्तो भई, ए भाले छकालै का झान लागि ? (एकाबिहानै यो भाले कता मुन्टिएछ ?) ।खुइय गर्दै होइजाली भाले खोज्न थाली । घाम चर्किनुअघि नै घरबाट निस्किसक्नुपर्ने हतारोले उसै गाँजेको छ । त्यहीमाथि ढिलो होला भन्ने चिन्ता छँदै छ । त्यसैले हतारहतार भाले खोज्न थाली । उसले भाले खोज्न घरको कुनै ठाउँ बाँकी राखिन, भ्याएसम्म खोजी । घर बाहिर फोहरमा कुन्नि के खोज्दै रहेछ भाले । भाले छेकेर समाउन ऊ एक्लैले सक्दैनथी, त्यसैले होसियारीसाथ पाइला मारेर ऊ फोहरको थुप्रो नजिकै पुगी । भाले समाउन उसलाई हम्मेहम्मे नै पर्यो । ज्याद्रो भाले ऊ नजिक पुग्दा यताउता गर्न थाल्थ्यो । उम्केला भन्ने पीरले होइजालीको मन भारी हुँदैथ्यो । तर, एउटी आमाको आँटले यहाँ काम गर्यो । उसले आफूभित्रको आँट, विश्वास र शिल्प प्रयोग गरी भाले समाइछाडी । जब भाले हात पर्यो, उसको अनुहारमा थोरै भए पनि उज्यालो झुल्कियो झुलुक्क । उज्यालिन खोजेझैं लाग्ने अनुहार लिएर काखीमा भाले च्याप्दै ऊ घरभित्र पसी । होइजाली घरको चोटामा पुग्दा उसले देखी बालख छोरा अझै निदाइरहेको थियो । निदाइरहेको छोरालाई हेर्दै उसले सारीको फेरमा लुकाइराखेको पैसा एकफेर छामी । सारीको फेरमा बेस्सरी बाँधेको पोकोभित्र उसको हिम्मत थियो । अझ भनौं, साँचेर राखेको सबथोक थियो । यत्ति भए पुग्छजस्तो लागे पनि अस्पतालको खर्च पहाडझैं उक्लिन्छ भन्ने उसले सुनेकी थिई । त्यसमाथि अचेल बढ्दै गएको महँगी र उपचार खर्चले मान्छेको ढाड भाँच्चिन थालेको थियो । सम्झेर उसको मन चिसो भयो । आमाको मन न हो, कटक्क खायो । निदाइरहेको छोराको निधार छामी । मन्द तातो थियो । तर, उसले फेरेको सास निरन्तर बढिरहेको थियो । नाकका पोरा बजिरहेका थिए । छाती तलमाथि गरिरहेकै थियो । बिरामी छोरालाई बोकेर ऊ चोटाबाट भुइँतलातिर ओर्लिई । अनिँदो आँखामा उसले विश्वासको दियो बाल्न चाहेकी थिई । त्यसलाई निभ्न नदिन उसले अलि छिटो गरी । भर्खरै समातेको भालेलाई उम्किन नदिन उसले अघि नै डोरीले खुट्टा बाँधेकी थिई । त्यही भाले जतनसाथ काखीमा च्यापेर होइजालीले मन दह्रो बनाई र घरबाहिर निस्किई । घरको मूल ढोकामा ताल्चा लगाउँदा बाहिर घाम चर्किसकेको थियो । अब भने ढिला भइसक्यो भन्ने उसले भेउ पाइसकेकी थिई । भोलि चैनपुर जाँदै छु घरको रेखदेख गरिदिनु है भनेर उसले छिमेकी धनमतीलाई हिजै भनेकी थिई । आँगनको डिलमा उभिएर उसले धनमतीको घरतिर एकफेर हेरी । त्यहाँ कोही देखिएन । घरको ढोका बन्द थियो । सायद घाँस काट्न गएका थिए । एकफेर सम्झाइदिऊँ भन्ने मनसायलाई उसले यहीं बिट मारी । हिजै भनेकाले हेर्देलान् भन्ने उसले विश्वास गर्दै आफ्नो मनलाई सम्झाई । छोरालाई पिठ्युँमा पटुकाले बाँधेर, काखीमा भाले च्याप्दै होइजाली बारीको डिलैडिल बनेको बाटो हिँड्न थाली । तम्रा चेला खी या औंथो मुलोले काम अरेन । यइखी जिल्ला अस्पताल लैझाऊ । (तपाईंको छोरालाई यहाँको औषधिले काम गरेन । यसलाई जिल्ला अस्पताल लैजानुस् ।) गडरायको स्वास्थ्य चौकीमा उपचार गराउँदा निको नभएपछि होइजालीलाई हेल्थ असिस्टेन्टले भनेको थियो । उसै त एक हप्तादेखिको बिरामी छोरा बीसको उन्नाइस भएको छैन, त्यहीमाथि सदरमुकाम जानुपर्ने जानकारीले होइजालीको धर्ती भासिएझैं भयो । वाक्य फुटेन, तर आँखाले जवाफ दिइहाल्यो । आँखा रसाइसकेछन् । जनरुनु दिदी, तमरो छोरालाई निको होइझाला । जिल्ला अस्पताल ठूला डाक्टर हुँदा छन् निको बनाई हेलन्ना । (नरुनुस् दिदी, तपाईंको छोरालाई ठीक हुन्छ । जिल्ला अस्पतालमा ठूला डाक्टरले रोग पत्ता लगाएर निको पार्छन् ।) हेल्थ असिस्टेन्टले सान्त्वना दियो । सारीको सप्कोले आँखा पुछ्दै होइजालीले हुन्छ को भावमा मुन्टो हल्लाई । यो उसको कमजोर अवस्थाको संज्ञा पनि थियो । हेल्थ असिस्टेन्टले यो कुरा हेक्का गरेन ।ज्वरो आएर छोरालाई स्वास्थ्य चौकीमा जचाउँदा निमोनियाको आशंका गरिएको थियो । हेल्थ असिस्टेन्टले दिएको औषधिले निको नभएकाले फलोअपमा जाँदा अस्पताल लग्नु भनेर सल्लाह दियो । यो सल्लाह होइजालीका लागि आकाश खसेको सूचनाझैं भयो, जसले उसैलाई किच्लाझैं गर्यो । जेजस्तो अवस्था भए पनि एक मात्र सन्तानको उपचारका लागि जे गर्न पनि तयार हुन्छन्, उसले पनि त्यही गर्ने निर्णय लिई । हेल्थ असिस्टेन्टले दिएको सल्लाह बमोजिम छोरालाई लिएर ऊ चैनपुर जाने भई । एक पटक फर्केर उसले घरतिर हेरी । घर बिरानोझैं एक्लो उभिएको थियो । त्योभन्दा बढी होइजालीको मन एक्लिएको थियो । यतिबेला लोग्ने भइदिएको भए आडभरोस हुन्थ्यो भन्ने लागेर आयो । विस्मित भावले लोग्नेलाई सम्झिई । लोग्नेको यादले पनि उसको मन झनै एक्लियो । अब त आइदिए नि हुन्थ्यो, उसको एकमनले भन्यो । पिठ्युँमा छोरा बोकेर हिँड्दा उसले काखीमा च्यापेको भालेलाई पनि जतनले बोकेकी थिई । घरलाई पछि पार्दै उसले पाइला छिटोछिटो लम्काई । पाइलाले लामो दूरी तय गर्नु थियो अनि एउटा विश्वास बोकेर ऊ अघि बढेकी थिई । गडराय पुग्दा उसले देखी सानासाना दोकानहरू खुलिसकेको । झुपडीझैं लाग्ने टहराहरूमा धूवाँ पुत्ताइरहेको थियो । सबैको चुलोमा तातोपानी बसालेको देखिन्थ्यो । सानो बजार भए पनि सबैको आशा ठूलो थियो दिनभरिमा कोही न कोही त आउलान्, केही किनिदेलान् वा खाइदेलान् र थोरै भए पनि कमाइ होला ! ती दोकानहरूमा नजर लगाउँदै ऊ बोलेरो जिप खोज्न थाली । सिकार गर्न हिँडेको सिकारीले चनाखो आँखाले सिकार खोजेझैं उसका आँखा चलायमान थिए । चलायमान उसको आँखा र मनको संवाद क्षणभरमै भंग भइदियो, ओ तेरी, गाडी त आछि न, अब क्यार्नु होला ? (उफ्, गाडी त छैन । अब के गर्ने होला ?) निराशाको छायाले क्षणभरमै पछ्यायो । यहाँदेखि नै हिँड्नु पर्यो भने त गाह्रो हुन्छ भन्ने सोच्दा पनि उसको मन डगमगायो । त्यही पनि बोलेरो जिप कतै छ कि भन्दै उसले वल्लोछेउ र पल्लोछेउ गर्दै हेर्न थाली ।चेलाखी लिइकन का झान लाग्या ? (छोरा लिएर कता हिँड्यौं ?) झुपडीबाट बाहिर निस्कँदै एक अधबैंसे बूढीले उसलाई सोधिदिई । प्रश्न साधारण भए पनि यतिबेला उसका लागि यो प्रश्न गह्रुँगो थियो । अनुहारमा कुनै किसिमको भाव नल्याउने कोसिस गर्दै उसले जवाफ दिई, चैनपुर झान लाग्याको आमा । (चैनपुरसम्म जान लागेको, आमा) ।होइजालीले जवाफ हतारमै दिई र उताबाट के भन्ने हो भन्ने प्रतिक्रिया नपर्खिई फटाफट त्यहाँबाट हिँडी । यतिबेला उसलाई गडरायमा बसिरहन मन लागेन । विरक्तिएको मन र हतारिएको ज्यानलाई उसले दौडाउनतिरै अभिप्रेरित गरी । बसेर केही उपलब्धि हुने छाँटकाँट पनि थिएन । त्यसैले उसले पाइला चाल्दै चैनपुरको बाटो समाती । पाटादेवल छर्लङ्ग देख्दा पनि होइजालीको अनुहार उज्यालियो । एक घण्टा हिँडेकाले उसका गोडा दुख्न थालेका थिए । फाट्न लागेको जुत्ताले पनि उसलाई आज साथ नदेलाझैं थियो । हिँड्दा जुत्तालाई बाटोमा ठोक्किनबाट जोगाउन निकै प्रयास गरेकी थिई । उसै पनि हिँड्दा गाह्रो हुनु स्वाभाविक थियो । बिउँझिइसकेको छोरालाई भोक लाग्यो होला भन्ने सोचेर दूध खुवाउन उसले एकछिन बिसाउने विचार बनाई । बाटोको डिलमा बडेमानको ढुंगा देखेर ऊ त्यहीं थचक्क बसी । पिठ्युँमा बाँधिराखेको छोरा कसेको बर्कोलाई बिस्तारै खुकुलो पारेर खोली । छोरालाई काखमा लिँदै दूध खुवाउन खोजी । यतिबेला छोरा दुब्लो देखी, कुपोषण भएझैं । एक हप्ता भयो राम्रोसँग खान सकेको छैन । धन्न आमाको दूधचाहिँ खान्छ, यसैको भर छ । त्यहीमाथि ज्वरो कम हुने छाँटकाँट छैन । यही कुराले त हो उसको मन पिरोलिन थालेको । आखिर आमाको मन न ठहरियो । तीनवर्षे छोराको माया औधी लागेर आयो । छोराको अनुहार हेर्दा होइजाली लोग्नेको प्रतिछाया देख्थी, जसले लोग्नेको याद ताजा बनाइदिन्थ्यो । छोरा दुई वर्षको हुँदा यसकै लागि कमाएर ल्याउँछु भन्दै लोग्ने मुग्लान भासिएको थियो । घरखेत गरेर छोराको भविष्य राम्रो बनाउन सकिँदैन भन्दै ऊ भारततिर लागेको थियो । अब त एक वर्ष पनि नाघिसक्यो । उफ् सम्झिँदा पनि होइजालीको आङ भरङ्ग भएर आयो । याइ खप्तड घुम्न आउन्या बाला खी घुमायापन पैसा कमाउन सकिझाला । भारतै झानु पर्न्या भन्या क्या छ ? (यतै खप्तड घुम्न आउनेलाई घुमाएर कमाउन पनि त सकिन्छ नि ! भारत नै किन जानु ?) होइजालीले लोग्नेलाई रोक्न खोजेकी थिई । तर, यहाँ खेती राम्रो नहुने र भनेजति कमाइ पनि नहुने । त्यसैले लोग्नेलाई उसले रोक्न खोजेर पनि सकिन । गाउँका लोग्नेमान्छे जत्ति कमाउन उतै भारतै जान्थे । पैसा हुनेहरू अरबतिर लाग्थे । दुःखले गर्दा दुःखै गर्न बाहिरिन्थे । एक दुई वर्ष दुःख गरेर गाउँ फर्किन्थे । अब त आउनेबेला भयो होला भन्ने आसले मनमा डेरा जमाउँदा पनि होइजालीको मनमा खुसीले बास गर्थ्यो । तर, यतिबेला भने ऊ अर्कै कुराको सुर्तामा थिई । वा आउँदासम्म चेलाखी केइ भैगो भन्या तु क्या भनल्ली ! एकै यइ चेलाखी निकरी हुर्काउन, बढाउन सकिन भन्या मेरो सातो लिन्ना । (ऊ आउँदा छोरालाई केही भइदियो भने त मलाई के भन्लान् ! यही एउटा छोरालाई पनि राम्रोसँग हुर्काउन, बढाउन सकिनस् होइन भनेर मेरो सातो लेलान्) । होइजालीको हंसले ठाउँ छाड्यो । मनमा डर पस्यो । यो डर उसको आमा हुनुको अस्तित्वबोधले पनि उब्जिएको थियो । छोरालाई फेरि पहिलेझैं पिठ्युँमा राखेर बर्कोले बेरी । बाँधिराखेको भालेलाई उसैगरी काखीमै च्यापी अनि ओरालै ओरालो लागी । कालुखेती पुग्न पनि कस्सेर एक घण्टा हिँड्नुपर्थ्यो । बेलाबेला सामान बोकेर बोलेरो जिप गडराय पुगेर फर्किन्थ्यो । तर, आज एउटै जिप चलेको छैन । कस्तो दिन परेछ भन्दै उसले दुखेको पाइतलालाई अझै बढी लम्काई । आफूलाई चाहिने दिन त कहाँ चल्छ र गाडी भन्दै बाटैबाटो हिँड्न थाली । कालुखेती पुगेपछि उसले देखी, धौलगडी खोला गड्गडाउँदै तलतिर कुदिरहेको । लाग्थ्यो, खोला कुनै दौड प्रतियोगितामा भाग लिएको धावक हो, जसले उसको बाटोमा आउनेलाई बाँकी चाहिँ पक्कै राख्दैन । यही खोला हो, जसले ७५ सालमा धेरैको उठीबास गरायो । दिउँसै आएको बाढीले खोलाछेउको खेतबारी स्वाहा पारिदियो । त्यो विनाशकारी घटनाले खप्तड छान्नावासी सबैको होस उडाएको थियो । दिउँसै आएको बाढीले त सातो लग्यो भने राति आइदिएको भए के हुन्थ्यो भन्दै सबैको सातो गएको थियो । एक्कासि गडडड गर्दै आएको आवाजले होइजालीको सातो उड्यो । एकसुरले भीरको बाटो हिँड्दै गर्दा मास्तिरबाट ढुंगा गुड्दै आयो । ढुंगा आफूतिरै आउँला भन्ने डरले न्वारनदेखिको बल लगाएर कुदी ऊ । कुद्दा उसको ज्यानले असजिलो बनायो । तर, यतिबेला आफ्नोभन्दा पनि छोराको पीरले उसले आफूलाई दौडाएकी थिई । भीर कट्नासाथ पछाडि फर्किएर हेरी । ढुंगा गुड्दै खोलातिर गयो होइजाली हिँडेकै बाटो भएर । यो दृश्यले उसको मुटु जोडजोडले धड्किन थालेको थियो । धन्न बाँचियो भन्दै उसले लामो सास फेरी । बाटो ठाउँठाउँमा पहिरो गएर बिजोग थियो । बाटो माथिदेखि नै पहिरो गएकाले ढुंगा बाटोतिरै लड्ने डर थियो ।उफ् ! यस्तो जोखिमपूर्ण यात्रा गर्न विवश यहाँका मान्छेहरूको नियति सम्झेर पनि उसले आफ्नो भाग्यलाई धिक्कारी । धन्न छोरालाई जोगाएँ भन्दै उसले भगवान्लाई धन्यवाद दिई । त्यहीबेला उसले महसुस गरी, पिठ्युँमा बोकिराखेको छोरा पसिनाले निथ्रुक्कै भिजिसकेछ । पसिनाले होइजालीको चोलो पानीमा चोपलिएझैं भएको थियो । उसले बाटोमा कतै बिसाउने ठाउँ छ कि भनेर हेरी । अहँ त्यहाँ त्यस्तो सुरक्षित ठाउँ थिएन । एक घुम्ती हिँडिसकेपछि बल्ल उसले बिसाउने ठाउँ देखी । हतारिँदै पुगेर उसले पिठ्युँमा बोकेको छोरालाई काखमा राखी । ज्वरोले गर्दा आगोझैं रापिएको रहेछ । बिउँझाउँदा पनि सुस्त । यो देखेर होइजालीको मन भारी भएर आयो । मनमा गाँठो परेझैं भयो । हावा चल्न बन्द भएझैं उसको सास पनि रोकिएको थियो । घरि छोराको निधार छाम्थी त घरि छाती । छोराले उसलाई एकोहोरो हेरिरहेको देखिन्थ्यो, तर हलचल नगरेपछि होइजालीको होसहवास उडेको हो । पाइतला छाम्दा चिसो थियो । यसले झन् उसको सातो लग्यो । हेर्दाहेर्दै होइजालीको आँखाबाट बर्रर्र आँसु चुहियो । ठीक त्यहीबेला छोरा चलमलायो । यो एक किसिमले चमत्कार भएझैं लाग्थ्यो ।छोरा चलमलाएको होइन, होइजालीलाई आफूले पुनः सास फेर्न थालेझैं भएको थियो । बालख छोरा चलमलाउँदा उसका आँखा पनि चलमलाएका थिए । आशाको दियो बल्न थालेको थियो । उसको मुटु चल्न थालेझैं भयो । आँसु पुछ्दै उसले छोरालाई अँगालोमा यसरी कसी मानौं धेरैपछि छोरालाई भेटेकी हो । हे भगवान् तिमी धन्य छौ, उसको मुखबाट मसिनो आवाज निस्कियो । योबेला आमाको मन र आँट धरमराउन थालेको प्रस्ट थियो । तर, विवशतासँग उसले हार खाने मन चाहिँ फिटिक्कै गरेकी छैन । उसले पटुकाबाट एन्टिबायोटिक औषधि झिकेर छोरालाई खुवाई, जुन गडराय स्वास्थ्य चौकीका हेल्थ असिस्टेन्टले दिएको थियो । त्यसपछि पटुकाले छोरालाई फेरि पिठ्युँमा बेरी । किनकि उसले अब समय खेर नफाली चैनपुर पुग्ने मनसाय बनाएकी थिई । समयमै पुग्न पाए उपचार चाँडै हुन्छ भन्ने उसको आस थियो । पसलबगर पुग्दा उसले धनजितलाई देखी । उसको गोडा चल्दाचल्दै अचानक टक्क रोकियो । आँखा विस्फारित थिए, जसले धनजितलाई एकोहोरो हेरिरहेथ्यो । एक्कासि उसको मनले आफैंलाई भन्न भ्याइहाल्यो, यो धनजिते कहिले यहाँ आइसकेछ त मलाई पनि खबरै नगरी ! एक मन त उसलाई रिस पनि उठ्यो । आउँदा खबर गर्नुपर्ने हो नि ! तर, अनायासै उसलाई सम्झना भयो, उसले पहिलेपहिले फोन गर्दा छिमेकी माइलालाई गर्थ्यो । तीन महिना भयो माइला पनि उतै भारततिरै गएको छ । कसरी खबर गर्थ्यो र ! यति ख्याल गर्दासम्म होइजालीको आँखा समेत लज्जित भइदियो । उसले आफैंलाई धिक्कारी । उसको आँखालाई धोका भएको रहेछ । उसको लोग्ने धनजितजस्तै देखिने त्यो मान्छे अरू कोही नै रहेछ । हिस्स बूढी फिस्स दाँत भनेझैं भयो । अघि मात्रै ऊभित्र उब्जिएको जोस, जाँगर र हिम्मत एकाएक गायब भइसकेको थियो । तर, होइजालीले उसलाई फर्की फर्की हेर्न थाली । धनजित जस्तै देखिने त्यो मान्छे भने होचो रहेछ । अनुहारमा पनि धेरै भिन्नता थियो । झुलुक्क हेर्दा चाहिँ ऊ धनजित जस्तै देखिन्थ्यो । यतिबेला चाहिँ उसलाई लाग्यो, लोग्ने आइपुगे नि हुन्थ्यो । यो सम्झिँदा पनि उसको मन हलुंगो भएर आयो । बिरामी छोराको उपचार गर्नुपर्ने बेला सहाराको खाँचो भएको उसले महसुस गरी । हुन त पोहोर पनि छोरा बिरामी भएको थियो । त्यतिबेला निमोनिया भएको भनेर गडराय स्वास्थ्य चौकीका हेल्थ असिस्टेन्टले दिएको औषधिले छोरा ठीक भएको थियो । तर, यस पटक चाहिँ औषधिले फिटिक्कै छोएन । त्यसैले पनि उसले लोग्नेलाई बारम्बार सम्झिइरही । यस्तैबेला त आडभरोस चाहिने रहेछ । पसल बगरमा बैंक खोलिएको रहेछ । यसभन्दा अघि आउँदा उसले यहाँ बैंक देखेकी थिइन । अहिले बैंक देख्दा झन् लोग्नेलाई सम्झिई । अर्को पटक फोन आयो भने पैसा पठाइमाग्ने भनेर आफैंलाई सम्झाई । अभावमा जीवन गुजारा गरिरहेको सम्झिई । छोरालाई एकसरो नयाँ लुगा नकिनेको पनि एक वर्ष भइसकेछ । एक छाक मिठो नखाएको पनि धेरै भयो । उता लोग्नेले झन् कति दुःख भोग्नुपरिरहेको होला भनी कल्पना गर्न भ्याई । गाउँका धेरैले सुनाएअनुसार, यताकालाई लुट्छन् रे ! बल्लबल्ल काम पाएर कमाएको मजदुरी पनि कुनै साहुले त दिन्नन् रे ! नेपालबाट जानेहरू सबैको बास एकै ठाउँ हुँदोरहेछ भनेर पल्लो गाउँकी माइलीको लोग्नेले सुनाएको पनि सम्झिई । यतिबेला झन् उसलाई धनजितको माया लागेर आयो । राम्रोसँग खान पनि पाएको छ कि भन्दै उसको मन चसक्क भयो । चस्किएको मनले झन्डै आँखा रसाउलान्झैं भए । परदेश लाग्याका मान्छेको क्या भर हुँदो, वाइ घरबार बनाइ बस्दा रैछन् । (परदेश लागेका मान्छेको के भर ! उतै घरजम गरेर बस्छन् रे ।) छिमेकी धनमती कहिलेकाहीं यसो भनेर उसको सातो उडाइदिन्थी । गाउँमा यस्ता हल्लाहरू पनि नचलेको भने होइन । धेरैको लोग्ने उतै घरजम गरेर बसेको जानकारी उसले बेलाबेला पाएकी पनि थिई । तर, होइजालीलाई आफ्नो लोग्नेप्रति विश्वास थियो । धनजितले पनि उसलाई औधी माया गर्थ्यो । आखिर माया भन्ने कुरा विश्वासमै टिकेको हुन्छ । ऊ यही विश्वासलाई अँगालेर बाँचिरहेकी थिई । यतिबेला उसको मनमा यस्तै कुराहरू पनि खेल्न थालेका थिए । लोग्नेले आफ्नो विश्वास तोड्दैन भन्नेमा ऊ ढुक्क थिई । त्यसैले यतिबेला उसलाई लोग्नेको माया लागेर आयो । परदेशमा दुःख गर्नुभन्दा यहीं दुःखसुख गरी बसेको भए हुन्थ्यो भनेर उसले मनमनै आफैंलाई भनी । लोग्नेको माया लागेर आए पनि यतिबेला उसले आफूलाई दह्रो बनाई । किनकि उसले जिम्मेवारी काँधमा बोकेकी थिई चैनपुर पुगेर छोराको उपचार गर्ने जिम्मेवारी । त्यसैले आफूलाई कमजोर बनाउनु हुँदैन भन्ने सोचेर दह्रो भई । योबेला दह्रो हुनु आवश्यक पनि थियो । एउटा बोलेरो जिप रिड नेपालको अफिस अगाडि रोकिएको देखेर उसका गोडा फत्रक्कै गलेझैं भयो । झन्डै चार घण्टा हिँडेर उसका गोडा दुख्न थालिसकेका थिए । अब त एक पाइला पनि हिँड्न सक्तिनझैं भयो । त्यसैले ऊ बोलेरो जिप भए ठाउँ पुगी । त्यहाँ ड्राइभर थिएन । उसले यताउती हेरेर ड्राइभर खोजेझैं गरी । एउटा झिनो आस भए पनि पलाएको थियो । यो जिप तमैल जाने भए त हिँड्नु पर्दैन भन्ने उसले सोची । नजिकैको पसलमा गएर उसले एउटालाई नम्रभावमा सोधी, यो जिपका डाइभर का गयाका हुन्ना ? (यो जिपको ड्राइभर कता छन् ?) ।डाइभर त घर गयाका छन्, आज गाडी चलाउन्या जसा आछि न । (ड्राइभर त घरतिर लागिसक्यो । गाडी चलेको छैन ।) पसलेले होइजालीलाई हेर्दै ठाडो जवाफ दियो । रुखो जवाफ पाएर पनि उसको मनमा कुनै किसिमको भाव उत्पन्न हुन सकेन । एउटा झिनो आस पनि तुहिएको थियो, जसले उसलाई अझै थकित बनाइदियो ।भाल्या बेचन्या हौ ? (भाले बेच्ने हो ?) पसलेले होइजालीलाई माथिदेखि तलसम्म नियाल्दै सोध्यो । पसलेको प्रश्नले क्षणभरमै उसको हतास मनमा आशा पलायो । बेच्ने हो भन्ने भावमा उसले मुन्टो हल्लाई । चैनपुर पुगेर पनि बेच्ने नै हो । यहीं राम्रो मोल आयो भने त झनै राम्रो भयो । तर, पसलेले दिएको भाउमा उसको चित्त फिटिक्कै बसेन । यति सस्तोमा बेचेर छोराको उपचार त कसरी गर्नू भन्दै उसले मोलमलाइ गरिरहेको पसलेलाई तिरस्कारको भावले नियाली । चार किलोको भालेलाई दुई किलोको पैसा दिएको देखेर होइजाली भित्रभित्रै मुर्मुरिएकी थिई । गरिबलाई हेय व्यवहार गरेझैं लाग्यो उसलाई । अपहेलित अनुभूति बोकेर होइजाली कच्ची बाटो हुँदै तमैलको बाटो तेर्सैतेर्सो लागी ।पहिरोको डर बाटोभरि थियो । माटोको भर थिएन । रुख नभएको भीरको भर नहुने नै रहेछ । बाटो मास्तिर पहिरोको डर छ, बाटो मुन्तिर खोलाको डर । डरको बर्को ओढेर यात्रा गरिरहेझैं लाग्थ्यो । होइजालीले हिँड्दा हिँड्दै सम्झिई छोरालाई बाटोमा दुई पटक दूध चुसाएकी थिई, तर आफूले भने पानीबाहेक केही खाएकी छैन । यसरी भोकै हिँड्दा उसको शरीर कमजोर हुने त पक्का भइहाल्यो । त्यहीमाथि नखाएको ज्यानमा छोराका लागि दूध नआउने समस्या थप थियो । त्यसैले उसले पोको पारिराखेको चिउरा झिकेर खाने मनसाय बनाई । फुक्को चिउरा चपाउँदा दाँत दुख्यो । दाँत पनि कति कमजोर भइसकेछन् भन्ने लाग्यो । दाँत दुखे पनि उसले चिउरा चपाउन भने छाडिनँ । बरु चिउरा चपाउँदा चपाउँदै छोरालाई पनि दूध खुवाउने विचार बनाई । सुतिरहेको छोरालाई पिठ्युँबाट ओरालेर काखमा राखी । छोरोको आवाज आज बिहानदेखि उसको कानमा परेको छैन । तर, छोरोले निरन्तर सास फेरेको आवाज भने उसको कानमा परिरहन्छ । सास फेर्न गाह्रो भएको संकेत उसले फेरेको सासबाट प्रस्ट हुन्थ्यो । नाकका पोरा बजिरहेका हुन्थे । घरिघरि छाती पनि छिटोछिटो तलमाथि गरेको होइजालीले देखेकी थिई । गडराय स्वास्थ्य चौकीका हेल्थ असिस्टेन्टले यसलाई निमोनियाको संकेत हो भनेर बताएका थिए । एन्टिबायोटिकले कम हुन्छ भनेर दिएको औषधिले बीसको उन्नाइस भएको छैन । कम नभए पनि झन् बिरामी नहोस् भनेर उसले छोरालाई त्यो औषधि ख्वाउन छाडेकी छैन । चिउरा चपाउँदै पानी पिउन होइजालीलाई गाह्रो भयो । उसको घाँटी सुक्खा भएको रहेछ । बिस्तारै पानीले घाँटी भिजाई । योभन्दा बढी चिउरा खाने आँट आएन उसलाई । बरु हिँडियो भने बाटो काटिन्छ भन्ने ध्येयले उसले बाँकी चिउरा पोको पारेर छोरालाई पिठ्युँमा कसी । हिँड्दाहिँड्दै बाटो सकिएर खोलासँग बाटो ठोक्किन पुग्यो । बाटो कतैबाट थिएन । यही खोला तर्ने एकमात्रै विकल्प रहेछ । खोला देखेरै सातो गएको थियो, तर्नु कसरी ! ऊ त्यहीं अलमल्ल पर्दै घरि आफूलाई हेर्थी त घरि खोलालाई । उसले देखी, अलि परतिर बन्दै गरेको पुल । पचहत्तर सालको बाढीले पुल बगाएर भग्नावशेष मात्रै थियो । बन्दै गरेको पनि के भन्नू ! खोला, पुल र बाटो हेर्दा लाग्थ्यो यो पुल केका लागि ? पुलसम्म जाने बाटोसमेत थिएन । बाटो कतै नदेखेपछि अन्त्यमा उसले खोला तर्ने आँट बटुली । यो उसको विवशता थियो । खोला नतरे छोराको उपचार गर्न चैनपुर पुगिँदैन । फाट्नै लागेको जुत्तालाई उसले झोलामा घुसारी अनि घरि धरमराउँदै घरि आफूलाई सम्हाल्दै खोला तर्न थाली । पानी धमिलो थिएन, त्यसैले बाढी आएको छैन भन्ने प्रस्ट थियो । यस हिसाबले खोलाको बेगलाई उसले अन्दाज गरिरहेकी थिई । त्यही अन्दाजलाई भर मान्दै ऊ खोलाको बीचमा पुगी । उसको भाग्यलाई खोलाको बीचमा पुग्दा दैवले झेल गरेझैं भयो । हिँड्दाहिँड्दै खोलाको बेगलाई उसले थेग्न सकिनँ । पानीको बेग तीव्र थियो । उसको गोडा कमजोर हुँदा खोलाले बगाउँलाझैं गर्यो । पिठ्युँमा छोरालाई बर्कोले राम्रोसँग बाँधेकी थिई । उसले काखीमा च्यापेको भालेलाई अझै च्यापी, बेस्सरी ! आफूलाई दह्रो बनाउँदै उसले धन्न खोला तर्न भ्याई । उफ् ! खोला तर्नासाथ उसले छोराले फेरिरहेको सासको आवाजलाई ध्यान दिएर सुनी । छोरा पहिलेझैं धोद्रो आवाजमा सास फेरिरहेको थियो । त्यसपछि मात्र उसले फर्केर खोला नियाली । आफूले खोला तर्न सकेकोमा दंग पर्दै ऊ बगरको बाटो हुँदै हिँड्न थाली । एघार बजेको हुँदो हो । होइजालीले परैबाट तमैल बजार देखी । ससाना झोपडीका पसलहरू र एकदुई पक्की घर परैबाट देखिन्थ्यो । यो देखेर उसको मनमा सन्तोषको रक्त सञ्चार भइदियो । अब त बीस मिनेटमा त्यहाँ पुगिन्छ र बस चढेर अर्को आधा घण्टामा चैनपुर अस्पताल पुगिने कल्पनाले ऊ यतिबेला मखलेल होलाझैं भई । त्यसैले ऊ झन् हतारहतार गर्दै हिँड्न थाली । उसको पाइतलामा समेत रक्त सञ्चार भइदिएको थियो । हिम्मत र आँटको ऊर्जा थपिएर उसको गति तीव्र भएको थियो । तमैल पुग्नै लाग्दा अन्तिम पटक उसले सानो खोला तरी । ठीक त्यहीबेला बहेको खोलाको चिसो बतासले उसलाई स्पर्श गरेर गयो । उसको मन रमायो । खुसीको भाव उसको अनुहारमा पनि झल्किन्थ्यो । यही खुसीमा उसले अब छोराको उपचार हुनेमा ढुक्कको सास फेरी । एक आमाको स्नेह फक्रिएको थियो त्यो खुसीमा । होइजालीले सारीमा लुकाइराखेको पोकोलाई अचानक सम्झेर हत्तपत्त छामी । पोको सुरक्षित रहेछ, ऊ ढुक्क भई । ढुक्क भएको मन लिएर ऊ चैनपुर पुग्न चाहन्थी । तर, यति पैसाले चैनपुरजस्तो ठाउँमा पुग्दैन होला भनेर बोकेको भालेलाई पनि यतिबेला सम्झिई । अभावको बेला काम लाग्छ भनेर पालेको भाले यतिबेला काम लाग्ने भयो भनेर बिहानै ऊ दंग परेकी थिई । अझै पनि काखीमा बेस्सरी च्यापेर बोकेको भालेलाई उसले कृतज्ञताका आँखाले मुन्टो झुकाउँदै हेरी । तर, उसका आँखा त्यही भालेमा टाँसिए, फर्कनै मानेनन् । ऊ स्तब्ध भई । गतिवान् उसका गोडा निर्जीवसरी भएर टक्क अडिए । कसैले उसका पिडुँला च्याप्प अँठ्याएझैं लाग्यो । त्यसभन्दा पनि बढी कसैले उसलाई अनौठो वस्तु देखाइदिएझैं भयो । अचानक उसका नौनाडी फतक्कै गलेर आए । क्रमशः उसका आँखा धमिलिँदै गए निर्जीव भइसकेको भालेलाई नदेख्ने गरी ।क्षणभरमै, अघिसम्मको उसको उत्साहले सम्पूर्ण स्नायुलाई छाडेर गइसकेका थिए । खुकुलिएको उसको हातबाट मरेको भाले फ्यात्त भुँइमा झर्यो । ठीक त्यहीबेला तमैलबाट चैनपुरको गाडी हुँइकियो ।"
आठ बजेको बुलेटिन,"मानिस हराएको सूचनावर्ष २१ की, गहुँगोरो वर्णकी, एक हातमा महत्त्वपूर्ण ग्रन्थ बोकेर ललितपुरस्थित संग्रहालयबाट एक युवती बेपत्ता भएकी हुँदा, भेट्टाउनु हुने महानुभावले नजिकैको प्रहरी कार्यालय वा मोबाइल नम्बर ९७०७८२५४०६ मा सम्पर्क राखिदिनुहुन हार्दिक अनुरोध गर्दछौं ।"
केस नम्बर ४,"डेरा सरेको भोलिपल्ट अपराह्न सुगत बार्दलीबाट आफ्नो छिमेक नियाल्छ । पहिलोपल्ट हात परेको अज्ञात भाषाको किताबजस्तै लाग्छ, उसलाई सहर । एकदम दुर्बोध । यहाँ उसको बाटो छेकेर अचानक भेट भएको खुसी वा यत्तिका दिनसम्म भेट नभएकोमा खिन्नता व्यक्त गर्ने कोही छैन । कति हाइसन्चो ! यसैका लागि त घर छाड्नुपरेको, परिचय बदल्नुपरेको, यति टाढा आउनुपरेको । दुवै हातले रेलिङ समातेर उसले तल हेर्यो । तीन घरको साझा आँगन । आँगन पनि के भन्नु र, सिमेन्ट पोतिएको पार्किङ । मुस्किलले एउटा डस्टरका पछाडि दुई तीनवटा होन्डा साइन, पल्सर र डिओ खडा छन् । शनिबार, मानौं, उत्सवमग्न भएर सबै थन्केका । टोलभरि बीसबाइस घर होलान्, अग्लाहोचा । मान्छे भने खाँदाखाँद । हरेक तला, कोठा र छिँडीमा भरिभराउ । कम्तीमा साठी परिवारको संसार होला, यो टोल । ओहो, केटाकेटीको बगाल ! साँझमा कोही भोकले, कोही निद्राले र कोही खुसीले चिच्याउँदा त टोलै झ्याउँकिरीको गुँड लाग्ने । आधा रातसम्म गलफत्ती र रोदनको चक्र घुमिरहने । अब त होहल्ला साम्य भयो भन्न पाएको छैन कुकुरहरूको जुहारी चलिहाल्ने । एक पल पनि शान्ति र अमनले नदारद ! आँगनपारि ठीक सामुन्ने दोस्रो तलाकै बार्दलीमा एउटी महिला निस्किन्छे, आरीमा तरकारी र चुलेसी बोकेर । एकतीसबत्तीसकी । हैन, हैन सैंतीसअड्तीसकी । बैंसले बिदाइ मागिसकेको, तर उसले जवाफी हात हल्लाउन नमानेको । अविवाहित ? अहँ, त्यस्तो लाग्दैन । आँखावरिपरि गाढा कालो घेरा, अलिकति झुकेको कुम, तर निस्फिक्री चेहरा र स्वच्छन्द मुस्कान । मतलब, दाम्पत्यको बोझ चाखिसकेकी छे, बोकिरहनुपरेको छैन । पक्का डिभोर्सी !महिला बार्दलीको कुनामा बस्छे र तरकारी केलाउन थाल्छे । लुगा उठाइरहेका, छतबाट ओर्लिरहेका छिमेकीहरू पालैले उसलाई बोलाउँछन् । ऊ सबैलाई जवाफ दिन्छे । काफी लोकप्रिय छे । उस्तै परे भोलिपर्सि वडाध्यक्ष जित्न पनि सक्छे । हिस्सी परेको अनुहारमा चलाखी पोखिएको देखिन्छ । तर, असाधारण पटक्कै लाग्दिन । महिलाको नजर घरिघरि कुनापट्टिको घरतिर गइरहन्छ । माथिल्लो तलामा । सिधा होइन, टेढो नजर । दिलको मामला ? के जान्नु !हो त रहेछ । एकैछिनमा कुनापट्टिको घरको छतमा एउटा केटो देखा पर्छ । त्यही केटो, जो हिजो राति अबेर एकोहोरो हर्न बजाउँदै आएको थियो, डस्टरमा । टोलकै महँगो सवारी चढ्नेले नाथे हर्न पनि बजाउन नपाउनु ! बिहान कुकुर डुलाउने पनि त्यही हो क्यारे ! अट्ठाइसको होला, हद भए । फेसनेबल दाह्री पालेको, मोटोघाटो । रक्सी, चुरोटको लती । विवाहित ! सन्तानको बाउ ! अरे वाह ! फेरि पनि बिल्कुल साधारण लाग्छ ऊ । के छ उसको जिन्दगीमा ? उसको लक्ष्य के होला ? हद भए अलि महँगो रक्सी पिउन, अलि दामी कार चढ्न र अझ धेरै महिलासँग सुत्न चाहला । यही त छ मामुली मान्छेको समस्या । रहरको बन्दी, परिस्थितिको कैदी ! अतृप्तिको झ्यास आत्मा !जब छतको केटोसँग आँखा जुध्छ, तरकारी काटिरहेकी महिलाको आँखामा अनौठो चमक देख्छ, सुगत । अनुरागजस्तो, भयजस्तो, आतंकजस्तो । ऊ छिटोछिटो हात चलाउन थाल्छे । उसको नजर अझ टेढिन्छ । चाख अलिकति बढ्छ । के हो त्यो ? केटोको आँखामा ? क्रोध ? अहँ । ज्वाला छ ज्वाला । पख्लास् ! बदला ? सायद अवश्य पनि । सुगतलाई थाहा छ, किनकि उसले देखिसकेको छ पहिले पनि, अरू कसैको आँखामा । तर किन ? बेवास्ता, तिरस्कार, बेइज्जती ? कारण जेसुकै होस्, ऊ हिंसाका लागि लालायित छ । बस्, एक मौकाको ताकमा छ । मौका पाउनेबित्तिकै झम्टिनेछ । एक झमटमा उसको प्राण हर्नेछ । त्यसपछि अधिक सम्भव छ, ऊ जेल जानेछ र सारा जिन्दगी पछुतोमा बिताउनेछ ।ल ल लजसरी रोश्नी गएकी थिई । धेरैधेरै वर्षपहिले । ऊ किशोर छँदै । रातो घरकी रोश्नी ! लावण्यवती ! जसलाई ऊ, पूजा गर्थ्यो, मनमनै । ऊसँग बात मारेको, उसको हात समातेको कल्पिबस्थ्यो एकान्तमा । रोश्नीको लोग्ने थियो एकदम बेकम्मा । मत्तु । मान्छेहरू रोश्नीको कुरा काट्थे, विधाताले यस्तो मजाक कसैसँग नगरोस् । गुलाबजस्तो रूप दिने भए लङ्गुरजस्तो लोग्ने कसैलाई नदेओस् ! खबर थियो, लङ्गुरले त बिर्ता टोलमा कान्छी राखेको छ रे !चौरमा क्रिकेट चलिरहेको छ । सुगत विकेटकिपर छ । उसको ध्यान बलमा होइन, रातो घरको दलानमा छ । जहाँ लङ्गुर खटियामाथि लमतन्न पल्टेको छ । रोश्नी भित्रबाट निस्किन्छे । उसको आँखामा दनदनी ज्वाला छ । हात मिडीको पछाडि छ । ऊ बिरालोको चालले लङ्गुरको छेउमा पुग्छे र हात उज्याएर आँखा चिम्लिन्छे । हठात् सुगतका इन्द्रियले काम गर्न छाड्छन् । ऊ अचल, मूढ बन्न पुग्छ । भरे, कुनै बखत एउटा चिच्याहटले उसको होस फर्काउँछ रोश्नीले लङ्गुरको गलामा खञ्जर रोपिदिई ! प्रहरीको हुलको माझमा शिर ठाडो पारेर रोश्नी जान्छे ।तिम्लाई किन जेल जानुपरेको रोश्नी ! एक वचन भनेको भए के जान्थ्यो ?ठीक त्यही आगो, ठीक त्यही ज्वाला बार्दलीमा निस्केको केटोको आँखामा देखिँदा सुगतलाई एकसाथ आशा र निराशाले छोप्छ । मान्छेहरू कति बुद्धिहीन छन् । एक दिन पातलो दिसा आउँदा, एक रात निद्रा नआउँदा डाक्टरकहाँ धाउँछन् । मनमा सानो बतास चले काउन्सिलिङ लिन पुग्छन् । कुखुरे पिलो निचोर्नुपर्दा देउदेउता भाकल गर्छन् । गालामा डन्डिफोर आउँदा अरूलाई गुहार्छन् । तर, जब कसैको ज्यान लिने आपत् आइलाग्छ, तब ती आँखा फुटेको साँढेजसरी अघि सर्छन् । अनि जिन्दगीभरि जेलको हावा खान्छन् । मजाक हो, जेल पर्नु ! किन सहयोग माग्दैनन् मान्छे ? सजिलो छ त, पिज्जा डेलिभरीजत्तिकै । कौडीको भाउमा काम हुन्छ, घरै बसीबसी, जेल पनि जानु नपर्ने । अनि किन ब्लडी मदरफ! आशाको कुरा, अझै मान्छेले नृशंसता छाडेको छैन । बातबातमा, झिनामसिना बहानामा अरूको ज्यान लिन पछि पर्दैन । कमसेकम स्कोप छ, उसको पेसाको ।कहिलेकाहीं ऊ हतास हुन्छ । नलिनु पेसा लिइहालियो । छाडेर हिँड्न मन छैन । तर, टिक्न कति गाह्रो ! प्रथमतः पेसामा आउनै मुस्किल । सीटीईभीटीले तालिम दिँदैन, कन्सल्टेन्सीले परामर्श दिँदैन, गुरु द्रोण कतै उपलब्ध हुँदैनन् । खोजीनिती पनि लुकीलुकी गर्नुपर्ने । हजार हन्डर खेपेर बल्लबल्ल सीप सिक्यो, काममा लाग्यो, अर्को झमेला सुरु हुन्छ । कसले दिने काम ? निधारमा लेखिएको हुँदैन, होर्डिङ बोर्ड टाँगेर, पत्रिकामा इस्तिहार छापेर प्रचार गर्ने कुरा भएन । पाँच वर्ष भनेको थोरै हो ? खोइ प्रगति ! जम्माजम्मी तीनटा केस । त्यो पनि आफैं खोज्दै गएर । चौथोको तयारी चल्दै छ । काम पाउँदा पनि धर छैन । कानुन नामको जाली चुत्याईं छ । सधैंको त्राहित्राहि ! सधैंको टुमटुम ! कसरी टिकिएला यस्तो नाथे पेसामा ? पखपख, कता गयो केटो ? आँखा झिमिक्क ए निस्कियो छतमा । भित्र पसेको रहेछ । के बोकेर फर्कियो ? अरे बाफरे, छुरा ? हैन के हुँदै छ ? आजै, अहिल्यै ! परेन त बित्यास । अहँ, अहँ, अहँ । त्यो केटोले यो महिलाको ज्यान लिनु हुँदैन कसैगरी । न आज, न कहिल्यै । तर, ऊ त भर्याङ ओर्लिन थालिसक्यो । हेर्दाहेर्दै ।के गर्ने ? केही त गर्नुपर्यो । रमिता हेरेर बस्ने कुरा भएन । सुन्नु त ! ऊ स्वर दबाएर कराउँछ, हेलो !अहँ, जवाफ आउँदैन । सायद कान काम सुन्छे । छस्स, छस्स ! ऊ चर्को आवाज निकाल्छ । सामुन्नेकी महिला उसलाई पुलुक्क हेर्छे, मक्ख परेर । सुगतले केही भन्नुअघि नै ऊ आँखा झिम्क्याउँछे र तुरुन्त आफ्नो काममा फर्किन्छे । थेत्तेरीका ! के भाको आजकलका केटीमान्छेलाई ! सुगत ज्यान छाडेर दौडिन्छ ।ल ल लछस्स, छस्स ! अनुराधा पुलुक्क हेर्छे । सामुन्ने बार्दलीमा एउटा मान्छे ठिटो उभिएको छ । पुष्ट, गठिलो शरीर, भावहीन, सपाट अनुहार । हिजो आएको, आजै सिटी बजाउन थालिसक्यो । लाज पचेको नकच्चरो ! लु जा, तँलाईं मात्र आउँछ जिस्किन !लाज त यो टोलमा पचाइसकेरै आउँछ मान्छे । को छ यहाँ लाज भाको ? ऊ क्या त, भक्खर माथिबाट कराइन् नि ढकाल्नी आमोई । अनुराधेउ ! एक बटुको तिउन राख्दे है ! आज अल्छी लागो । हो नि, अनुराधाले पकाइहाल्छे । उनलाई कुन खाँचोले चल्नुपर्यो त जाँगर ! आफू चैँ खान बस्न लागेकी छन् भने पनि भन्छिन्, कस्तो जुठो हालिसकेपछि आइपुगिछ ! अनि हतारहतार सबैकुरा थालमा घोप्ट्याउँछिन् । ऊ त्यसो गर्न सक्दिन । ठूलो हात छ । मागेपछि दिइहाल्छे । शनि, सोम, बुध । यी दिन ऊ टन्न पकाएर राख्छे तरकारी । अरू दिन भात मात्रै सिटी लाउने हो । एउटा नाथे पेटका लागि दिनै को दुःख गर्ने ! उसलाई साग मन पर्छ, कर्कलो, तामा, तीतेकरेला मन पर्छ । मन त उसलाई मासु पर्छ । हम्मेसी छाक टुट्दैन । खसी खायो कि डन्डिफोर निस्केर मर्छ । ओहो ! बैंस फर्केछ नि ! देख्नेजतिलाई जवाफ दिँदाको हैरान । बंगुर र भैंसी घर ल्याउँदिन, मेरो घर बिटुल्याई भनेर कराउँछिन् आमोई । रेस्टुराँतिर भए छासछुस खान्छे । गज्जब चैँ कुखुरै हो । जति खाँदा पनि केही नहुने, अमन पनि कहिल्यै नहुने । एन्टिबायोटिक र केजाति भन्छन् । अब कालै आएछ भने त के बाँचिएला, नत्र कुखुरो खान छाड्नुहुन्न । अझ कलेजो र जाँते सराबरी होस् । छिपछिपे झोल, हलुका टिम्मुर, अकबरेको रनथनाउने पिरो ! ओहो ! एक डाडु झोल र दुइटा चोक्टो भए एक थाल भातले ऐया भन्न पाउँदैन ।अनुराधा आरीमा चुलेसीले करेला काट्न थाल्छे । गोलागोला पातला चाना । हेर्दा राम्रो देखिने । खाँदा स्वाद आउने, छुरुम्म, भित्रसम्म नुनतेल पसेको । मान्छेहरूलाई थाहै छैन । तब त चिरेर काट्छन् करेला । चपाउँदा कच्याक कच्याक, मुखभरि तीतो झोल । ढंग मरु, कसो गरूँ ? जसै चुलेसी हातमा आउँछ, आमा र विगत दुवै स्मृतिमा झुल्किन्छन् । आमाको प्यारो हतियार । जे पनि यसैले काट्थिन् तिउनतरकारी, परेवाको बच्चा, हत्यौरीको टुप्पो, पटुकाको त्यान्द्रो । टपरी बुन्ने सिन्काधरी यसैले चिर्थिन् । चुलाछेउ बसेर जटट काँडा भएको इस्कुस एकसुरले ताछिरहेकी छन् आमा यही चुलेसीले ।आमा म पढ्छु, मझेरीमा बसेकी ऊ घोप्टे शिर लाएर विरोध गर्छे ।आमाका हात र मुख अझ छिटो चल्न थाल्छन् । ऊ देख्छे, चुलेसीको टुप्पोको मुन्द्रो र आमाको नाकको बुलाकी एकै लयमा नाचिरहेका छन् ।खर्च छैन बाबै मसँग, अब बुढोले पढाउँछ ! आमा भन्छिन्, भाइबैनालाई पनि स्कुल पार गराउनु परो ! यस्तो लायकको केटो कहाँ पाइँछ फेरि ! हेर् त जुँगा ! हो त । जुँगा क्या रबाफिलो छ, संसारै जित्लाजस्तो । उसको विरोध सेलाउँछ, मुन्टो झन् तल गाडिन्छ ।तर, जुँगाले गृहस्थी थेगिएन । चार वर्षको खिचलोपछि ऊ घरबाट निस्किई ।तेरो दाइजो किन छाड्छेस् ! लगेर मुन्टी ! ऊ भन्दा अघिअघि चुलेसीको झटारो आँगनमा पुग्छ । ऊ चुपचाप उठाउँछे र बाटो लाग्छे ।यल्लाई त के दुःख छ र, डिभोर्समा क्वाप्प सम्पत्ति पाइहाली ! नातानालाको इसारा । ऊ चुलेसी हेर्छे र आफैंसँग मुस्कुराउँछे । मुख भए चुलेसी गलल्ल हाँस्दो हो, अथवा दाह्रा किटेर बस्दो हो । तर, धार छ उसको । त्यसैले काटेरै शान्त छ ।एउटा सुरुङबाट निकास मात्र थियो, डिभोर्स । अगाडि असंख्य सुरुङ थिए । गरिबी । डिप्रेसन । अस्थिर सम्बन्ध । मायामोह । एउटा सुरुङबाट निस्किने, अर्कोमा पस्ने । पस्ने मतलब फस्ने । सातआठ वर्ष उसले यसैगरी गुजारी । त्यसपछि अचानक उसको जिन्दगीले पल्टा खायो । नुहेको गर्धन ठाडो भयो । उसले फेरि हाँस्न सिकी । हन, लोग्नेसँगको झगडा दुरुस्तै भन्ने उही होइन ? लभ यु जिन्दगीवाली ! एक्स्क्युज मी, म तपाईंको लाइभ हेर्छु नि ! कस्तो मिठो बोल्नुहुन्छ ! ढकाल्नी आमोईलाई ल्याउनु न फेरि ! त्यल्ले सुनाको कथा थियो नि अस्ति, केटासँगको, म त झन्डै मरिनँ, सर्केर । कसरी सुनाउन सकेको होला ! हीहीही ! तपाईंको जिन्दगी प्रेरणा हो दिदी, कस्तोकस्तो भोगेर पनि तपाईंले हाँस्ने बाटो देखाउनुभयो, लभ यु जिन्दगी ! उसका कथा, उसको थेगो मान्छेहरूलाई थाहा छ । फेसबुकमा उसका स्टाटसहरू दर्जनौं सेयर हुन्छन् । एउटा गतिलो अनलाइन जिन्दगी बनेको छ । माया पाएकी छे । यही मायाले उसलाई निको पारेको छ, बचाएको छ । तर, उसलाई थाहा छ, टोलका मान्छे उसलाई मन पराउँदैनन् । तर्किन्छन् थर्ड क्लास औकात भएकाहरू ! अझ लोग्नेमान्छेका चरित्र। बाहिरफेर, मलमा, सिनेमा हलमा भेटियुन्, ओहो भनेका छन् । मजाक गरेका छन्, टाँस्सिन आएका छन्, कफी खाऊँ भनेका छन् । तिनै मान्छे जब यही आँगनमा, श्रीमती, बालबच्चाको साथमा भेटिन्छन्, मुन्टो र पुच्छर दुवै लुकाएर भागेका छन् । बोल्दा बात लाग्लाजस्तो गरेका छन् । आइमाई पनि कम्ता छैनन् ! अगाडि पर्दा सबै ओहो गर्ने, घर गएर बुढाहरूलाई औंला ठड्याउने, त्योसँग बोल्लास् भन्ने ! डबलपाटेहरू !अझ कस्ताकस्ता मान्छे छन् यहाँ ! डरलाग्दा ! ऊ क्या त हेर्दै छ नि छतबाट ! दिवस । गिनिज बुकमा नाम लेखाउलाजस्तो लबस्तरो ! कुन दिनमा बोल्न पुगिएछ ! कत्ति न फ्यानझैं चिल्लो घस्यो । गुडमर्निङ ! चिया खानुभो ! खै बार्दलीमा निस्किनु त, तपाईंको अनुहार हेरेर दिनको सुरुवात गरुँ ! साँझमा जोक पठायो । जिस्कियो । हत्ते गरेर, ढोगेर डिनरमा लग्यो । लङ ड्राइभ । ओहो, कस्तो बुझ्झकी, कस्तो मनकारी भन्ने पार्यो । स्वास्नीको अँगालोमा बेरिएर अर्कालाई मेसेज नगर भन्दा पनि उल्टै यो त मेरो त्यागको प्रमाण हो अरे ! यति गर्न सक्छु भने तपाईंका लागि के गर्दिनँ होला मैले अरे ! अनेकवली भनेपछि कति लाग्छ र होइन, मान्छे नाथेको मन बहकिन ! कुकुर डुलाउन भनेर निस्केको, दस मिनेटमा पुग्नुपर्छ ! सुमुसुमु कोठामा आइपुगेको क्या ! सकियो त अब ! ऊ थपक्क खाटमा चढ्यो र चुम्न थाल्यो । घोच्ने दाह्री, निसास्सिने वजन ! त्यसमाथि कुकुरले खुट्टा चाट्न थाल्यो । कस्तो दिगमिग भो भने सासै फेर्न मुस्किल भो ।धेरै भो होला नि तिमीलाई लोग्नेमान्छेको हातले नछोको ? दिवस बर्बरायो । उसलाई हाँसो उठ्यो । नमिठो, चिसो हाँसो । हाँसो थामिँदा दिवसले उठेर लुगा लगाइसकेको थियो । चिन्टु, चल् ! ऊ कुकुर अघि लाएर निस्कियो ।एक्लै भएपछि बल्ल उसले आफूलाई ध्यान दिई । कुममा दाँतको डाम । स्तन, नितम्ब र नाइटोवरिपरि नङको छाप । ऊ फेरि अर्को सुरुङमा जाक्किई ।बाथरुम पस्नुअघि उसले ढोका ढ्याम्म बन्द गरी, सदाका लागि । दिवसले कोसिस गर्यो । भएजति सबै एपउपकरणबाट, कुकुर डुलाउने बहानामा ढोकै ढक्ढक्याउनसमेत आइपुग्यो । उसले बेवास्ता गरिरही । एक दिन उसको एउटा सन्देश आयो मोबाइलमा । एक शब्दको बाइफाले ! मस्तिष्कमा एउटा शून्य नाच्छ । गलत के गरी उसले ? ठम्याउन सक्दिन । उकुसमुकुस हुन्छ । ऊ बह पोख्छे, सबैका सामु । सदाझैं मान्छेहरू उसलाई ढाडस दिन्छन् । नराम्रा कुरा बिर्सिन सुझाउँछन् । धन्न, बिर्सिने अभ्यास उसलाई छ ।तरकारी काटिसकेर अनुराधा कर्के नजरले छततिर हेर्छे । दिवस अझै उसैलाई नियालिरहेको छ । असीम घृणाका साथ । बदलामा ऊ घृणा गर्न सक्दिनँ । बस उसलाई पछुतो हुन्छ, डर लाग्छ ।तरकारीको आरी र फोहोरको पोको सँगेटेर ऊ भित्र पस्छे ।ल ल लदिवस ! गर्नेले भोलि भन्दैन, छतमा उभिएर दिवस बर्बराउँछ, जोखाना हेर्नु छैन, साइत कुर्नु छैन, पर्खिनु केलाई ! ग्रिन लाइट, गो !ऊ दौडेर भित्र पस्छ । बेडरुममा छोरी मस्त निदाइरहेकी छे । प्लास्टिकको कुर्सीमा अडेसिएर मोजा बुनिरहेकी श्रीमती उसको अनुहार पनि हेर्दिन । मानौं, उसको अस्तित्व नै छैन । ऊ बुनेको बुन्यै छे, अनुराधाको भिडिओ आएदेखि । ठ्याक्कै भन्दा एक सय छ दिनदेखि । त्यही दिनदेखि घरमा सुनिएको छैन, उसको मादक हाँसो र तीखा अह्रनखटन । यस्तो लाग्छ, घर गुफामा परिणत भएको छ । निसास्सिने धूवाँको मुस्लो भरिएको गुफा । सधैं गोडामा लुटपुटिन आउने चिन्टुधरी वास्ता गर्दैन । गलैंचामा पल्टिरहन्छ । सायद घरको हाल देखेर उसलाई उदेक लागिरहेको छ । उदेक त उसलाई पनि लागिरहेको छ । कसरी रछ्यानको भाउमा स्वर्ग बेच्न पुग्यो उसले ? के देख्यो अनुराधामा ? केका लागि बिन्तीभाउ गरीगरी भेट्थ्यो । हत्ते गरेर मेसेज लेख्थ्यो । रूपरङ ? कुनै खास खुबी ? आत्मिक सन्तुष्टि ? अहँ । फेरि किन ? उसको तालु झन् चड्किन्छ ।संसार मतलब तिमी र म । बुझ्यौ ? श्रीमती भन्थी । गर्व गर्थी । रक्सी, चुरोट, झन्काहा स्वभाव, सीमित समय, मोटोपन, शीघ्रपतन यी सबका बाबजुद । अरू लोग्नेमान्छेजस्तो छैनन् मेरो बुढा । दायाँबायाँ केही गर्दैनन् । अरू सप्पै कुरा सानातिना हुन् । उसलाई भित्र डर भने थियो । बेलाबखत धम्क्याउँथी मति बिगार्यौ भने मर्छौ तिमी ! थोरैमा सन्तुष्ट हुन सिकेकी थिई । शनिबार बिहानको खाना झम्सीखेल वा फर्पिङतिरको रेस्टुरेन्टमा । दिउँसो एक घण्टाजति ड्राइभ । छोरी सुताएपछि हरेक बेलुका ओछ्यानमा पल्टेर फोन हेर्दै एकछिन गफगाफ । सञ्जाल हेरेर अरूको जीवन, अभिव्यक्तिमा दुईचार टिप्पणी गर्ने सोख । फलाना हिरूनीले बोलेको चैँ चित्तै बुझ्दैन क्या ! हेर न यो डक्टरको पारा, आफैं रिसाउनु हुँदैन भन्छ, आफैं कस्तो झर्केको ! छ्या ! के भाकी यो अनुराधा ! खाको, लाकोसम्म त ठिकै हो, ट्वाइलेट र बाथरुमका कुरा पनि कसरी भन्न सकेकी ? हे छाड न । तिमी किन टाउको दुखाउँछौ अरूको कुरामा ! आफ्नो सम्हाल्ने हो नि ! हुन त हो, लभ यु जिन्दगी ! हाहाहा !दिवस छोरीको निधारमा चुम्छ र बत्तिएर भान्सामा पस्छ । चुलामुनिको घर्रा खोलेर छुरा झिक्छ । खोजेको त उसले पिस्टोल थियो । तर, के पाइन्थ्यो यस्तो मुला निर्घिनी देशमा ? दाप फुकालेर त्यहीं राख्छ र बाहिर निस्किन्छ । छुरा मुखले चेपेर हतारहतार जुत्ता लगाइसकेपछि अनुराधाको बार्दलीतिर फर्किन्छ । ऊ ! आँखा झिम्क्याउँदैछे, हिजै मात्र आको केटोलाई ! माई गड ! अब त्यसलाई बर्बाद गर्ने दाउ होला ! के के देख्नुपर्छ ! बल्ल उठी । अब फोहोर फाल्न झर्छे, यही हो मौका !उसलाई हपक्क गर्मी हुन्छ । कान डम्म हुन्छ । नाकभित्र पानी पलाएजस्तो लाग्छ । छुरा कसिलोगरी मुठ्याएर दौडिन्छ ।सिँढी ओर्लिंदै गर्दा उसको आँखामा एउटा भिडियो नाच्छ ।सबभन्दा खराब अनुभव थियो मेरो यो । केही फिल नै भएन मलाई । खाली ठूलो भारीले थिचेजस्तो भइराख्यो । उसलाई मेरो वास्तै थिएन । मानौं, म कुनै रोबोट हुँ । छक्क पर्नु । मान्छे कसरी यस्तो हुन सक्छ । कतिवटा रूप हुँदो रैछ मान्छेको । मेसेजमा त्यही मान्छे ज्ञानी, गुणी, मायालु । अझ सबै कुरा भोगेर मैले सम्बन्ध टुटाएपछि थाहा छ त्यसले के भन्यो बाइफाले ! झुट बोलेर फसाउने ऊ इज्जतदार । फसेको मान्छे म चरित्रहीन ! ऊ र ऊ जस्ता लोग्नेमान्छेहरूलाई भन्न चाहन्छु प्लिज, यसरी आफ्नो र अर्काको जिन्दगीलाई मजाक नबनाउनुस् । कसैसँग नखेल्नुस् । अनि अर्को सल्लाह स्वार्थी नबन्नुस् । उपचार गराउनुस् । आफूले बिहे गरेर ल्याएकी श्रीमतीको बारेमा पनि सोच्नुस् । महिला पनि मान्छे हो, उनीहरूको पनि ज्यान हुन्छ, मन हुन्छ भन्ने ख्याल गर्नुस् । यहाँ एकजनाले कमेन्ट गर्दै हुनुहुन्छ छोरीको बाउको पछि लाग्ने तिमी उस्तै ! मलाई थाहा थिएन नि त प्रभु ! पछि थाहा पाएँ, छोरीको बाउ भन्ने कुरा । त्यतिबेला मलाई कस्तो फिल भयो होला भन्नु त ! हुँ हुँ । नचिनेको मान्छेसँग बोल्ने नै थिइनँ म त । तर, त्यसले कुकुरको फोटो पठाएर फसायो मलाई । कस्तो क्युट थियो भनेअनुहार कालो, चाउरी परेको, सानो हुन्छ नि ! सत्र हजार पाँच सयमा किनेको भन्थ्यो !उसलाई प्रस्ट याद छ, बुढीको हातबाट फोन ओछ्यानमा खसेको थियो । अनुहार अचानक नीलो भएको थियो । उसको गल्ती के थियो, बस् एउटा कदम गलत ठाउँमा टेकेको हो । ऊ काम गर्छ, खट्छ रातदिन । पैसा कमाउँछ । आफ्नालाई पाल्छ, ख्याल राख्छ । उसलाई पनि त दिक्क लाग्छ । ऊ पनि त मन बहलाउन चाहन्छ । अलिकति मजा गर्न खोज्छ । के बिरायो त ? त्यो जस्तो परजीवी हो र, अर्काको कमाइमा बाँच्ने ! आफू हाँस्न पनि अर्काकै खुसी खोस्नुपर्ने !ल बिरायो सही, गल्ती बराबरी थियो नि । लोभ्याएकी उसैले हो, हुन्छ भनेकी उसैले हो । कसैले जबर्जस्ती गरेको थियो र ! तर, परिणाम एक्लैले भोग्नुपर्ने ! अर्काको घरबार उजाडेर, जिन्दगी स्वाहा पारेर दुनियाँका अघि नामर्द भनेर ऊ चाहिँ हाँसिरहेकी छे । अनि सहेर बस्ने कुरा हुन्छ !ल ल लआँगन सुनसान छ । खाजा खान लागेका होलान् सबै । बस् केही सेकेन्ड, केही पाइला । त्यसपछि यो यन्त्रणा, यो सन्तापबाट मुक्ति । सदाका लागि । लौ, किन पछिपछि आउनुपरेको यो कुकुरलाई । चिन्टु ! फर्की ! किन टेर्थ्यो । देख्ने भइस् अब रमिता ! ऊ अगाडि अनुराधालाई देख्छ । ऊतिर पिठ्युँ फर्काएर फोहोर खन्याउँदै छे भाँडोमा । थाहा छैन उसलाई एकछिन पछिको त्रासदी । कुसाइतमा जन्मेकी रैछस् केटी ! गलत मान्छेसँग निहुँ खोज्न पुगिस् ! ऊ छुराबारे सोच्न थाल्छ । ढाडमा त हड्डी हुँदो हो, कहाँनेर ! देखाजाला ! लौ ! को मुर्दार हो यो ? हात फिँजाएर सामुन्ने आइपुगेको सुगत देखेर ऊ तर्सिन्छ । लगनको बेला के जाती भनेजस्तो । ओठ चल्दै छ, के भन्दै छ । एक शब्द सुनेको भए मरिजाऊँ ! जे होस्, जेल पक्का भो । अदालत, इजलास । श्रीमान् ! अनुराधाको कोखामा छुरा घोप्ने अपराधी यही हो ! मेरै आँखाले देखेको हुँ । रोक्ने कोसिस गरें, सकिनँ । ए हट् ! बडो बाटो छेक्ने भएको । अरे ! मुखभरि माटो ! कसरी पछारिन पुग्यो ऊ झुम्राको पुतलीझैं ! ओहोहो ! सायद हात ठनक्कै भो । यत्रो ज्यानले थिचेपछि के रहन्थ्यो ! किन पछारियो ऊ ? गोडा अचानक परालको त्यान्द्रो भो ? टाउकामा चट्याङ पर्यो ? ठेस लाग्यो ? कि कसैले हान्यो छिर्के ? उसले निमेषअघिको दृश्य सम्झिने कोसिस गर्यो । हो त ! खुट्टा तेर्स्याइदिएर मरेछ, गाँडेले । हिजो आको, आजै हेर दादा पल्टेको । पख् म देखाउँछु तँलाई !अगाडि अनुराधाको धमिलोधमिलो आकृति देख्छ ऊ । मुख बाएर उभिएकी । सायद चिच्याइरहेकी । कम्ता स्वाङ जान्दछे ! भित्रभित्रै कति खुसी होली । पख्लिस् तँ पनि ! यसपालि त योजना फेल खायो । अर्को पालि !ऊ दुवै हात टेकेर जमिनबाट ज्यान उचाल्न खोज्छ । हे भगवान् ! रगतको आहाल ! छातीमा भास्सिएको छुरा ! बिँडसम्मै ! के गर्ने अब ? सब खत्तम ! टाटा, बाइबाई !दिवस रगतको आहालमा डङ्ग्रङ्ग पछारिन्छ । ल ल लकेही दिनपछि । साँझको समय । मधुरो प्रकाशमा सुगत सोफामा सोचमग्न बसिरहेको छ । के आइलागेको यस्तो, के केसम्म गर्नुपर्ने हो !सामुन्ने एउटी युवती बसेर आँसु झारिरहेकी छे, बिना आवाज घोप्टी परेर, हत्केलाले मुख छोपेर । के गरें मैले यस्तो ! युवती स्याँक्कस्याँक्क सिँगान तान्दै बिलौना गर्छे ।तपाईंले एकदम राम्ररी सम्हाल्नुभो, सुगत ढाडस दिन खोज्छ, कसैले शंका गर्ने ठाउँसम्म पाएनन् । पाए त ?पाएनन् । ऊ समर्थनमा मुन्टो हल्लाउँछे ।सबैथोकले साथ दियो होइन त ? सुगत पुस्ट्याइँ गर्न खोज्छ, त्यहीं अगाडि भएकी अनुराधाले धरी दुर्घटना भो, हातमा हतियार लिएर कोही नहिँड्नुहोला भनी ।युवतीको रुवाइ झनै चर्को हुन्छ । ऊ कोक्किन थाल्छे ।लौ किन नि ? सुगत अघि झुक्छ र नरम स्वरमा सोध्छ, चिन्ता छ केही ?पाप त गरिएन ? यस्तो मृत्युको लायक थियो त ऊ ? युवतीको गलाबाट उकुसमुकुस प्रश्न निस्किन्छ ।त्यो त तपाईंमा भर पर्छ, ऊ शान्त स्वरमा जवाफ दिन्छ ।युवती विकृत अनुहारमा प्रश्न बोकेर ऊतिर फर्किन्छे ।यसरी रोएरै जिन्दगी बर्बाद गर्नुहुन्छ कि आफू र आफ्नो छोरीलाई उसले भन्दा राम्रो जिन्दगीको अवसर दिनुहुन्छ। एकछिन सन्नाटा छाउँछ । कठोर सन्नाटा । युवती आँसु पुछेर जुरुक्क उठ्छे र ढोकासम्म पुग्छे । थ्यांक यु ! ऊ पछाडि नहेरी बाहिरिन्छे । सुगत लामो श्वास छाड्छ र सोफामा पछारिन्छ ।"
