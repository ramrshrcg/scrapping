शीर्षक,विवरण
युद्धको संघारमा पश्चिम एसिया,"केही क्षेप्यास्त्र भने इजरायली जमिनमा खसेका थिए । केही इरानी क्षेप्यास्त्र इजरायलको सैन्य अखडामा खसेका भए पनि सामान्य क्षति मात्रै पुगेको आईडीएफका अधिकारीलाई उद्धृत गर्दै सीएनएनले जनाएको छ । क्षेप्यास्त्रबाट वेस्ट ब्यांकमा एक जना प्यालेस्टिनीको ज्यान गएको र इजरायलमा दुई जना घाइते भएका थिए । इरानी राष्ट्रपति मसुद पेजेस्कियानले भने इरान र त्यस क्षेत्रको शान्ति र सुरक्षाका उद्देश्यले मंगलबार इजरायलमाथि आक्रमण गरिएको र यो आफ्नो देशको अधिकार भएको बताएका छन् । उनले नेतान्याहुलाई सम्बोधन गर्दै भनेका छन्, इरानले आफ्नो सैन्य क्षमताको सामान्य झलक मात्र देखाएको हो । इरानसँग युद्ध उन्माद छैन, तर जुनसुकै खतराविरुद्ध खडा हुने शक्ति छ, यो इजरायली प्रधानमन्त्रीले बुझ्नुपर्छ । इरानी विदेश मन्त्रालयका प्रवक्ताले इरानले आफ्नो सैन्य कारबाही पूरा गरेको तर इजरायलले जबाफी कारबाही गरेमा थप आक्रमण गर्ने चेतावनी दिएका छन् । अमेरिकासहित इजरायलका साझेदारले भने इरानका कारण दसौं लाख मानिस बंकरमा जानुपरेको भन्दै निन्दा गरेका छन् । इजरायलमा भएको आक्रमणको समर्थनमा इरानी सडकमा प्रदर्शन पनि भएका छन् । इरानले क्षेप्यास्त्रहरू प्रहार गरेसँगै तेहरानका सडकमा स्थानीयले खुसीयाली मनाएका थिए । उनीहरूले इरान र हेजबुल्लाहका झन्डाका साथै गत शुक्रबार इजरायली हवाई आक्रमणमा मारिएका हेजबुल्लाह प्रमुख हसन नसरल्लाहको तस्बिर बोकेका थिए ।इरानी आक्रमणपछि अमेरिकी राष्ट्रपति जो बाइडेनले इजरायलप्रति अमेरिकाको साथ रहेको दोहोर्याएका छन् । उनले तेहरानको आक्रमणलाई विफल तुल्याउन अमेरिकी सेनाले इजरायलसँग मिलेर काम गरिरहेको बताएका छन् । यद्यपि इरानको आणविक भट्टीमा प्रहार गरेर अमेरिकाले समर्थन नगर्ने सन्देश पनि उनले दिएका छन् । इरानी आक्रमणबारे बेलायती प्रधानमन्त्री किअर स्टार्मरले जर्मन चान्सलर ओलाफ सोल्जसँग संवाद गरेका छन् । दुवै नेताले इरानी आक्रमणको निन्दा गरेको बेलायती प्रधानमन्त्री कार्यालयबाट जारी विज्ञप्तिमा छ । फ्रान्स र जापानले पनि इरानी आक्रमणको निन्दा गरेका छन् । तर उनीहरूले तनाव चर्काउने कुनै काम नगर्न दुवै पक्षसँग आग्रह गरेको बीबीसीले जनाएको छ । युरोपेली संघ (ईयू) र संयुक्त राष्ट्रसंघले युद्धविरामको माग दोहोर्याएका छन् । इजरायलले भने इरानले इजरायलमा गरेको क्षेप्यास्त्र आक्रमणको स्पष्ट शब्दमा निन्दा गर्न नसकेको भन्दै राष्ट्रसंघका महासचिव एन्टोनियो गुटेरेसलाई आफ्नो देश प्रवेशमा रोक लगाएको छ । इजरायली विदेशमन्त्री इजरायल काट्जले भनेका छन्, महासचिव गुटेरेस इजरायलविरोधी हुन् । उनले आतंकवादी, बलात्कारी र हत्याराहरूलाई समर्थन गर्दै आएका छन् । गुटेरेसलाई आगामी पुस्ताले राष्ट्रसंघको इतिहासमा दागका रूपमा सम्झिनेछन् । महासचिव गुटेरेसले मध्यपूर्वमा विस्तार हुँदै गएको द्वन्द्वको निन्दा गर्दै युद्धविरामका लागि मंगलबार पनि आह्वान गरेका थिए । त्यस्तै, रुसले पश्चिम एसियामा विकसित घटनाक्रम भयानक दिशातर्फ अघि बढिरहेको टिप्पणी गरेको छ । इजिप्टको मन्त्रिपरिषद्ले पनि दक्षिणी लेबनानमा इजरायलले गरेको अतिक्रमणको निन्दा गरेको छ । त्यस्तै यमनी सशस्त्र समूह हुथीले इजरायलविरुद्ध आक्रमण गर्न तयार रहेको चेतावनी दिएको छ । यमनको सशस्त्र समूह हुथी इरान नेतृत्वको एक्सिस अफ रेसिस्टेन्स को महत्त्वपूर्ण अंग हो । एक्सिस अफ रेसिस्टेन्स मा सिरिया, हेज्जबुल्लाह र प्यालेस्टिनका विभिन्न विद्रोही समूह छन् । हुथी समूहले हाल यमनी राजधानी साना र उत्तरपश्चिमी भूभागमा नियन्त्रण कायम गरेको छ । अन्तर्राष्ट्रिय मान्यता प्राप्त यमन सरकार भने दक्षिणी बन्दरगाह सहर अदेनमा सीमित छ । अघिल्लो वर्ष अक्टोबर ७ मा इजरायलहमास द्वन्द्व सुरु भएदेखि नै लेबनानको हेज्जबुल्लाह र यमनको हुथी समूह इजरायल र निकट सहयोगी अमेरिका, बेलायतलगायतका पश्चिमा मुलुकप्रति आक्रामक छन् । प्यालेस्टिनी विद्रोही समूह हमासले अक्टोबर ७ मा इजरायलमा गरेको आक्रमणमा एक हजार २ सय जनाको मृत्यु भएको थियो । त्यसका साथै, आक्रमणपछि हमासले २ सय ५० जनाभन्दा बढीलाई इजरायली क्षेत्रबाट बन्धक बनाएर लगेको थियो ।इजरायल र इरानले गत अप्रिलमा पनि एकअर्काविरुद्ध आक्रमण गरेका थिए । अप्रिल १ मा इजरायलले सिरियाको राजधानी दमास्कसस्थित इरानी महावाणिज्यदूतको कार्यालय परिसरमा बम आक्रमण गर्दा केही इरानी अधिकारीको ज्यान लिएको थियो । प्रतिक्रियामा इरान र सहयोगीहरूले इजरायलसँग सम्बन्धित पानीजहाज एएससी एरिज नियन्त्रणमा लिएका थिए । त्यस्तै अप्रिल १३ मा इरानले इजरायलमाथि करिब तीन सय क्षेप्यास्त्र प्रहार गरेको थियो । त्यतिबेला इजरायलसहित अमेरिका, बेलायत, फ्रान्स मिलेर इरानी क्षेप्यास्त्र निष्क्रिय पारेका थिए । अप्रिलमा प्रहार गरिएका सबै क्षेप्यास्त्र असफल बनाइए पनि मंगलबार प्रहार गरिएका कैयौं क्षेप्यास्त्र इजरायली भूमिमा खसेका छन् । गत अप्रिलमा भएको आक्रमणको जवाफमा इजरायलले सांकेतिक प्रत्याक्रमण मात्रै गरेको थियो । त्यसको अर्थ उसले इरानसँग सोझै तनाव चर्काउन नचाहेको देखिन्थ्यो । तर जुलाई ३१ मा प्यालेस्टिनी समूह हमासका नेता इस्माइल हनियाह मारिएपछि तनाव थप चर्केको हो । हनियाह तेहरानमा रहेकै बेला इजरायली आक्रमणमा मारिएका थिए । गाजामा सन् २०२३ अक्टोबर ७ मा युद्ध सुरु भएपछि हेज्जबुल्लाहले लेबनानबाटै इजरायली भूमिमा रकेट प्रहार गर्दै आएको थियो । दुई साताअघि हेजबुल्लाहले सञ्चारका लागि प्रयोग गर्ने पेजर तथा वाकीटकीहरू विस्फोट भएका थिए । ती घटनामा लेबनानमा ३७ जनाको ज्यान जानुका साथै ३ हजार ५ सयभन्दा बढी घाइते भएका थिए । हेजबुल्लाहले ठूलो क्षति बेहोर्नुपरेको विस्फोटका लागि इजरायल जिम्मेवार भएको ठानिएको छ । तर गत शुक्रबारको इजरायली आक्रमणमा हेजबुल्लाह प्रमुख हसन नसरल्लाह मारिएपछि भने दुई पक्षबीच युद्धको अवस्था उत्पन्न भएको हो । दक्षिणी लेबनानको दहियास्थित हेजबुल्लाहको मुख्यालयमा आईडीएफले गरेको आक्रमणमा नसरल्लाह मारिएका हुन् । १९९२ मा मुसावीको हत्या भएपछि नसरल्लाह हेजबुल्लाह प्रमुख भएका थिए । हेजबुल्लाहको राजनीतिक र सैन्य शक्ति स्थापित गर्न नेतृत्व गरेका नसरल्लाहको इरानी नेता आयातोल्लाह अलि खोमेनीसँग निकट थिए । नसरल्लाह मारिएको भोलिपल्ट आईडीएफले शनिबार गरेका आक्रमणमा हेजबुल्लाहको दक्षिणी मोर्चाका कमान्डर नबिल क्वाउक र कमान्डर अलि कराकीको ज्यान गएको छ ।यसैबीच, आईडीएफले बुधबार गाजा क्षेत्रमा पुनः आक्रमण गरेको छ । हमासद्वारा सञ्चालित स्वास्थ्य मन्त्रालयका अनुसार खान युनिस क्षेत्रमा भएको आक्रमणमा महिला र बालबालिकासहित कम्तीमा ६० जनाको ज्यान गएको छ । प्यालेस्टिनी समूह हमास र हेज्जबुल्लाहबीच सहकार्य रोक्ने रणनीतिअन्तर्गत आईडीएफले गाजामा आक्रमण गरेको ठानिएको छ । तर, आक्रमणमा सर्वसाधारण मारिएका छन् । खान युनिस क्षेत्रको किजान अननज्जरका एक व्यक्तिले आफ्नी श्रीमती र छोरी घाइते भएको बताएका छन् । म मुस्किलले बाँच्न सफल भए । छोरी घाइते भएकी छन् । त्यस्तै टाउकोमा गम्भीर चोट लागेकाले श्रीमतीको आँखाको ज्योति गुम्न सक्ने डर छ, उनले भनेका छन् । विस्थापितहरूले आश्रय लिइरहेको अलफारास्थित विद्यालय र अनाथालयमा समेत आईडीएफले आक्रमण गरेको छ । इजरायली सेनाले भने ती स्थानमा हमासका कमान्डर तथा सदस्यहरू बसिरहेकाले आक्रमण गरेको दाबी गरेको छ । यसबारे हमासले भने कुनै प्रतिक्रिया जनाएको छैन । पछिल्लो आक्रमणसँगै इजरायलले एक वर्षको अवधिमा गाजामा गरेका आक्रमणमा ज्यान गुमाउनेको संख्या ४१ हजार ६ सय ८९ पुगेको छ । आक्रमणका कारण ९६ हजार ६ सय २५ घाइते छन् । त्यस्तै, बुधबार नै आईडीएफले सिरियाको राजधानी दमास्कसमा समेत हवाई आक्रमण गरेको छ । हेजबुल्लाह र इरानी सुरक्षा अधिकारीबीच बारम्बार भेटवार्ता हुने आवासीय भवनमा गरिएको आक्रमणमा तीन जनाको ज्यान गएको सिरियन अब्जर्भेटरी फर ह्युमन राइट्सलाई उद्धृत गर्दै एएफपीले जनाएको छ । (एजेन्सीहरूको सहयोगमा)"
छोराछोरी विदेश भएका २२ ज्येष्ठ नागरिकमा एक्लोपनको गम्भीर समस्या,"ज्येष्ठ नागरिकका सवालमा अध्ययनमा आधारित रहेर नीति बनाउनुपर्ने, सुशासन कायम गरिनुपर्ने, ज्येष्ठ नागरिकको आवश्यकताको विषयमा महानगरले उत्तरदायी भएर सम्बोधन गर्नुपर्ने अपेक्षा राखेका थिए, उनी थप भन्छन्, यसैगरी ज्येष्ठ नागरिकलाई जमघट हुन सामाजिकीकरणका कार्यक्रम ल्याउनुपर्ने, प्रत्यक्ष रूपमा ज्येष्ठ नागरिकसम्बन्धी सूचना प्रभावकारी ढंगबाट उपलब्ध गराउनुपर्ने, शारीरिक गतिविधिका लागि व्यायामशाला र खेलकुदको स्थान छुट्याउनुपर्ने र डिजिटल साक्षरतासम्बन्धी तालिम प्रदान गर्नुपर्ने अपेक्षा राखेका थिए ।अध्ययनले विदेशमा छोराछोरी भएका ज्येष्ठ नागरिकहरूमा गम्भीर र भावनात्मक एक्लोपना भएको देखिएको महानगर सामाजिक विभागकी प्रमुख समीक्षा निरौलाले बताइन् । मुख्यगरी विदेशमा भएका छोराछोरीहरूको अभिभावकमा यस्तो समस्या देखिएको छ, उनले भनिन्, ज्येष्ठ नागरिकलाई अन्तिम समयमा आफ्नो सन्तान र आफन्तहरूको विशेष निगरानी चाहिने हुन्छ । छोराछोरी विदेश जाने यहाँ अभिभावकहरू एक्लो हुने देखिएको छ । एक्लोपना, तनावले गर्दा ज्येष्ठ नागरिकमा अल्जाइमर र डिमेन्सिया जस्ता बिर्संदै जाने रोग देखा पर्न थालेको छ । यसलाई कम गर्न एक पुस्ता र अर्को पुस्ताबीच रहेको खाडललाई पुर्न ज्येष्ठ नागरिकको ज्ञान र सीप हस्तान्तरण गर्ने कार्यक्रमहरू सञ्चालन गर्न आवश्यक रहेको उनी बताउँछिन् । साथै ज्येष्ठ नागरिकसम्बन्धी ऐन, २०६३ ले स्थानीय ज्येष्ठ नागरिक समिति गठन गर्नुपर्ने परिकल्पनालाई महानगरले कार्यान्वयनमा लाने योजना बनाएको उनले सुनाइन् ।समाजशास्त्री युवराज लुइँटेलले गाउँको तुलनामा सहरमा रहेका ज्येष्ठ नागरिकमा एक्लोपनको समस्या बढिरहेको बताउँछन् । नेपाल नर्फिने गरी गएका छोराछोरीका आमाबुबामा यस्तो समस्या देखिँदै गएको छ, उनले भने, अहिले हाम्रो सामाजिक संरचना पनि बदलिँदै गएको छ । संयुक्त परिवारबाट एकल परिवारमा गएका छौं । यसले गर्दा पनि हजुरबुबाआमासँग सम्पर्क टुटेकाले समस्या निम्तिँदै जाने देखिन्छ । उनका अनुसार यस समस्यालाई कम गर्न स्थानीय तहमा ज्येष्ठ नागरिकमैत्री कम्युनिटी सेन्टर सञ्चालन गर्नुपर्छ । साथै सामाजिक पुँजीलाई बलियो बनाउनुपर्ने उनको भनाइ छ । यो अवस्थालाई विश्लेषण गर्दै अध्ययनले महानगरपालिकालाई ज्येष्ठ नागरिकको पुनः परिभाषा गरेर पहिचान प्रदान गर्न सुझाव दिएको छ । साथै ज्येष्ठ नागरिकलाई अधिक प्राथमिकता दिने, छुट तथा सुविधा प्रदान गरेर सम्मान गर्नुपर्ने र कानुनमा प्रतिबद्धता गरिएका व्यवस्था कार्यान्वयन गर्न अध्ययनले सुझाएको छ ।अधिकारीले उक्त अध्ययन भने २०८० मा महानगरमा पेस गरेका थिए । तर यस अध्ययनलाई नीति निर्माण तहमा लैजाने गरी सार्वजनिक गर्ने तयारी गरिरहेको महानगर सहरी योजना आयोगका सदस्य शैलेन्द्र झा बताउँछन् । उनी भन्छन्, हामीले प्रमाणमा आधारित भएर गरिएका अध्ययनबाट नीति बनाउने काम गरिरहेका छौं । यसमा सो अध्ययनलाई सरोकारवाला र विज्ञसँग छलफल नीति बनाउनेछौं । अध्ययनमा सहभागी ज्येष्ठ नागरिकमध्ये २३७ जना साक्षर, ६६ जना एसएलसी, ३७ जना हाईस्कुल डिग्री हासिल गरेको, ७२ जना स्नातक वा उच्च शिक्षा हासिल गरेको र ३४ जना निरक्षर रहेका थिए । अध्ययनमा सहभागीमध्ये १२५ जना एकल ज्येष्ठ नागरिक थिए । २०४ जना महिला र २४४ पुरुष गरी ४४८ जना ज्येष्ठ नागरिकको जवाफ समेटिएको छ । बाँकी ६१ जनाले भने जवाफ दिएनन् । उक्त अध्ययन प्रतिवेदन १८ जना विषयविज्ञबाट विश्लेषण गरिएको महानगरले जनाएको छ ।"
दसैं एन्थमका गायक सुगम,"(काठमाडौं)वर्षमा दिनमा लैलै, हर्षका दिन यी लैलैदसैंतिहार चाड र बाड, खुसीले सारा भर्यो नि संसारचाडबाडले ल्याउने उमंग, हर्षोल्लास । अनि घरगाउँको सम्झना ! त्यही चाडसँगै आउने प्रियजनको सम्झनाका चाङ ! चाडमा आफ्नाहरूका लागि गरिएको पर्खाइ अनि त्यही पर्खनेहरूलाई परदेशमा सम्झिबस्नेहरूको पीडा ! चाडबाडको यस्तै हाँसो र रोदन, पर्खाइ अनि सम्झना समेटेकै कारण होला, गायक सुगम पोखरेलको दसैंतिहार बोलको गीत पछिल्लो १० वर्षयताको दसैं एन्थम नै बनेको छ । एकातिर दसैंले ल्याउने खुसी, जमघट, हाँसो अर्कोतिर दसैंसँगै आउने पीडा, रोदन अनि सम्झना । एउटै गीतले दसैं र तिहारमा नेपालीहरूले अनुभूति गर्ने फरकफरक भावना, आवेगसंवेग बोक्छ । त्यसैले दसैं आउनुअघि नै सुगमको यो गीत आउँछ, घरघरमा बज्छ, घरपरिवारदेखि टाढा अमेरिका, युरोपदेखि अरबका खाडीहरू जताततै गुन्जन थाल्छ । देशभित्र त भयो नै, दसैंतिहार गीतलाई डायस्पोरामा अझ बढी आत्मसात् गरिन्छ । यो गीत नबजे वा नसुने त दसैं आएको महसुस नै नहुनेजस्तो भइसक्यो । गीतका सर्जक सुगमलाई पनि दसैंतिहार बजेपछि मात्रै दसैं आएको महसुस हुँदोरहेछ । यस पटक १५२० दिनअघि कुनै डिपार्टमेन्टल स्टोरमा पुग्दा त्यहाँ यो गीत बजिरहेको उनले सुने । सुगमलाई लाग्यो, ए ! अब त दसैं पो आउन लाग्यो । ३ करोड ३८ लाखभन्दा बढी पटक युट्युबमा हेरिसकिएको यस गीतको कमेन्ट बक्स मा पनि रोचक टिप्पणी भेटिन्छन् । २०७५ वैशाख २९ मा युट्युबमा अपलोड गरिएको यस गीतको म्युजिक भिडियोमा अहिलेसम्म झन्डै साढे ११ हजार कमेन्ट्स आएका छन् । कतिपय कमेन्ट्समा नै दसैं आउन यति दिन बाँकी भन्दै काउन्ट डाउन चलाइरहेको हुन्छ । मानौं, यो गीतबिना दसैं आउने दिनको गन्ती नै अधुरो भइजान्छ । सुगमलाई गीत मात्रै होइन यही गीतसँगै आउने मिम हरूले पनि दसैं आएको अनुभव दिलाउँछ । यो गीतमा खासमा उपस्थिति जनाउन पनि आइपुग्छन् । २०१४ को दसैं छेकोमा कमेन्ट गरेकाहरू अहिलेको दसैंमा फेरि कमेन्ट गर्न आइपुग्छन् । दसैं भन्नेबित्तिकै नयाँ लुगा लगाउने, मासुभात खाने बुझिएजस्तै यो गीतले पनि दसैंमा आफ्नै ट्रेन्ड बनाइसकेछ, सुगमले भने । दसैंतिहार गीत जन्मनुको कारणबारे गायक सुगमसँग रोचक अनुभूति छ । सन् २००८ तिर सांगीतिक कार्यक्रम लिएर अमेरिका पुगेका उनी दसैंतिहारमा घर फिर्न पाएनन् । चाडपर्वमा घरपरिवारबाट टाढा भएर विदेशमा नै मनाउनुपर्दा उनलाई नमिठो अनुभूति भइदियो । उनले त्यस क्षण देशलाई सम्झे, परिवार सम्झे । छोरी भर्खरै बामे सर्दै थिइन्, उनलाई मिस गरे । विराटनगरको रंगेलीमा रहेको घरमा बिताएका बाल्यकालीन दसैंतिहारको रमाइलो सम्झे । हुन त त्यो नै उनको दसैंतिहारमा घरदेखि टाढा हुनुपरेको क्षण थिएन, त्यसअघि पनि दसैंतिहारमा विदेश पुगेर कार्यक्रम गरिरहेकै थिए । तर, त्यतिबेलाको अनुभूतिले बेग्लै गरी सुगमलाई चिमोटिदियो । त्यही भावमा शब्द जन्मिए, वर्षमा दिनमा लैलै, हर्षका दिन यी लैलै । त्यसपछिका पंक्ति भने फुर्दै फुरेनन्, उनलाई । पूर्वेली भाकामा लाला शब्द घुसाएर गीतको पहिलो हरफ गुनगुनाए, मेलोडी बन्यो । तर, गीत अधुरै थियो । उनले गीतलाई दसैंसँग मात्रै सम्बन्धित बनाएनन्, तिहार पनि जोडिदिए । विदेशको कार्यक्रम सकेर नेपाल फर्कनेबित्तिकै उनले सञ्चारकर्मी साथी रवि श्रेष्ठसँग मिलेर गीतका शब्द पूरा गरे । रविले एकै दिनमा गीत लेखेर दियो । मेरो अनुभव ठ्याक्कै शब्दमा उतारिदिएको थियो । मैले तिहारको पनि जोडौं भनेर एक लाइन लेखेको थिएँ । उसले त्यसमा थपिदिएको रहेछ । उसको शब्दलाई चलाउनै परेन, सुगमले भने, मैले अलिकति सुरु गरेको थिएँ, उसले पूरा गरिदियो । उसले गीत लेखेर दिएको कागज अहिलेसम्म पनि मसँग सुरक्षित छ । गीतका शब्द कुँदिएपछि सुगमले विवश पौडेललाई एरेन्ज गर्न दिए । त्यसको केही समयपछि गीत रेकर्ड गरे । तर, सार्वजनिक गरिसकेका थिएनन् । सन् २०१० तिर युट्युबमा यो गीत सार्वजनिक गरे । त्यो बेला युट्युबका कन्टेन्ट अहिलेको वाईफाई जोन मा जस्तो हेर्ने अभ्यास नै थिएन । गीतको भ्युज त्यो बेला युट्युबमा खासै गएन पनि । तर पछिल्ला वर्ष आम दर्शकमा जब युट्युब फ्रेन्ड्ली हुँदै जान थाल्यो, दसैंतिहार गीतले आफ्नो रौनक देखाउँदै आइरहेको छ । सुगमले पनि सुरुवातमा खासै पिकअप नलिएको यो गीतले यसरी अचानक उधुम मच्चाउँदै जाला भनेर चिताएका पनि थिएनन् । विदेश जाँदा आफैंले गरेको अनुभवमा इमान्दार भएर काम गरियो, फरक चाडबाडमा हाम्रो सोहरू विदेशमा भइरहेको हुन्छ । त्यहाँ पनि छुट्टै तरिकाको रमाइलो त हुन्छ । तर दसैंमा आफू जन्मिएको गाउँठाउँ, परिवारबीच हुन पाउनु नै मज्जाको कुरा रहेछ । त्यसैले मलाई यसमाथि एउटा गीत त चाहिन्छ भन्ने लाग्यो, सुगमले भने, गीतबाट त्यस्तो धेरै केही अपेक्षा थिएन । केवल मैले आफ्ना निजी अनुभूति पोख्न चाहेको थिएँ । सन् २०१४ पछि ४ वर्षसम्म कसैको नोटिस मा नपरेको यो गीत एकाएक भाइरल भयो । अहिले पनि त्यो दिन सम्झँदा सुगम छक्क पर्छन् । यसरी चर्चा होला भनेर अपेक्षा गरेकै थिइनँ । पछि आएर के लाग्यो भने, मैले मेरो अधिकांश एल्बम दक्षिणकालीमा गएर रिलिज गरेको छु । अरु एल्बम पनि दसैंकै वरपरमा रिलिज गरियो । सायद यो गीत मेरा लागि देवीको प्रसाद हो, उनले भने, खासमा मैले यो गीतमा मेरो मनको वह पोखेको थिएँ । यो गीत सच्चा मनले बनाएको गीत हो । यो गीत लेखिरहँदा सुगम लोकसंगीत अध्ययन गरिरहेका थिए । हजुरआमादेखि नातिनातिना समेट्ने गीत सोच्दै हाकपारे समातेर समलामा गीत निकाले । दसैंतिहार अत्याधिक दर्शकमाझ नपुग्दै यो गीत यस्ता दर्शकले मन पराएका थिए, जसको प्रतिक्रिया अहिले पनि सुगम सम्झन्छन् । ताप्लेजुङ हो वा सोलुखुम्बु, कताबाट यो गीतलाई राम्रो लाग्यो भन्दै एक जना आर्मी रुनुभएको थियो । उहाँ यो गीतको सुरुवाती दर्शक हुनुहुन्छ, सुगमले १० वर्षअघिको समय सम्झे । ती सैनिकले दसैंमा घर जान नपाएको पीडा सुगमसामु राखे । त्यतिबेला सुगमलाई लाग्यो गीतले यसरी चाडमा घरपरिवारकहाँ फर्कन नपाउने र विदेशमा रहेका नेपालीलाई पनि छुने रहेछ । फेरि सुगमले गीतमा परदेशीहरूको पीडालाई पनि समेटिदिएका छन् । सयपत्री बहिनी, अर्काको देश र सम्झना, रातो अक्षता अनि जमरा, रातो निधार, आँसुको धारालगायतका शब्दहरूमा चाडले ल्याउने फरक भावहरू समेट्यो पनि,अर्काको देशमा लैलै, सम्झना आको नि मैलाई लैलैसयपत्री फूलेको आँगन लैलै, रातो अक्षता, जमरा लगाई लैलैयता मेरो आँसुको धारा, उता होलान् रातै ती निधारनेपालको हरेक घरका एक न एक जना विदेशमै हुन्छन् । सायद त्यसैले पनि गीतले त्यता पनि छोयो होला । समग्रमा यो गीतले खुसी, दुःख सबै कुरा समेटेको छ, सुगमले भने । सुगमका अनुसार बिदेसिने नेपालीहरूको जुन नियति छ, त्यही भावलाई पक्रेकै कारण पनि युट्युबमा सार्वजनिक गरेको ४ वर्षपछि गीतले चर्चा कमाएको हो । दसैंतिहारमा विदेशमा रहनुभएका नेपालीहरूले नेपाललाई धेरै सम्झनुहुन्छ । उता पनि रमाइलो छ । तर, उहाँहरूले नेपाल, यताको परिवारलाई त सम्झनुहुन्छ, सुगमले भने, नेपालीहरू अहिले विश्वका थुप्रै देशहरूमा छरिएर रहनुभएको छ । चाडमा देश फर्कन छुट्टी मिलाउनुपर्छ । सायद यसरी विदेशमा भएका नेपालीहरूले यो गीतलाई मन पराइदिनुभयो । उहाँहरूको अव्यक्त भावना, गीतले बोलिदियो । सन् २०१४ तिर दसैं, चंगा अनि सुगम र छोरीको तस्बिरसहितको एउटा मिम ले खुबै चर्चा पायो । त्यसपछि सुगमलाई गीतले चर्चा कमाइसकेको थाहा भयो । अहिले सुगमकी छोरी कक्षा १२ मा पढ्छिन् । दसैंतिहार को म्युजिक भिडियो खिच्दा उनी निकै सानी थिइन् । अहिले सुगम र छोरीलाई एकसाथ देख्नेहरू सोध्छन्, दसैंतिहारमा देखिएकी छोरी उनै हुन त ? हुन त यो गीतपछि पनि सुगमले दसैंसम्बन्धी २ गीत निकालिसके । तर, दसैंतिहार यस्तो गीत बन्यो, जसलाई सुगम करिअरकै सफल गीतका रूपमा चर्चा गर्छन् । फेरि त्यो दिन, मेरो एउटा साथी छ लगायतका अरु थुप्रै गीत चले पनि, दसैंतिहार गीतले गर्दा म हरेक नेपाली घरको छोरो भएको छु । सायद यो गीतलाई अरु गीतले भेट्दैन पनि । यसबीच कतिले सुगमलाई दसैंतिहार को नयाँ भर्सन ल्याउन सुझाउँथे । तर, उनले गीतको ओरिजिनालिटी लाई चलाउन चाहेनन् । एक दशकदेखि दसैंमा सधैं बज्दै आएको यो गीत धेरै बज्ने गरेको प्रतिक्रिया नआउने पनि होइनन् । दसैं नजिकिँदै जाँदा जहींत्यहीं यो गीत बज्दा दर्शक वाक्क हुँदो हो भन्ने सुगमलाई पनि लाग्छ । तर, दर्शकले दिएको मायाका लागि उनीसँग धन्यवादका लागि शब्द छैनन् । यो गीत धेरै बज्न थाल्यो दाइ, दिक्कै लागिसक्यो भन्छन् । तर, उहाँहरूले नै फेरि गीतलाई माया पनि गरिदिनुभएको छ, सुगमले भने । दसैंतिहार बोलको यो गीतमा सुगमले दुई चाड समेटेका छन् । तर, यो गीतले तिहारभन्दा पनि दसैंको अपनत्व बढी पाएको छ । दसैंतिहार को म्युजिक भिडियोसँग जोडिएको रमाइलो प्रसंग छ, सुगमसँग । हतारमा म्युजिक भिडियो खिच्दा सालोको दौरासुरुवाल मागेर लगाएका थिए उनले । भिडियो चाँडै सार्वजनिक गर्ने तयारी थियो । त्यसैले केही फुटेज टेलिभजनबाट मागे । केही दृश्य खिच्ने योजना बन्यो । श्रेसन र भीषण योञ्जन भिडियो निर्देशन गर्न तयार थिए । लुगाको जिम्मा सुगमलाई नै छाडिदिएका थिए । दसैंमा के लगाउने त ? सुगमको दिमागमा ठ्याक्क दौरासुरुवाल र ढाका टोपीको दृश्य घुम्यो । त्यतिबेला उनीसँग दौरासुरुवाल थिएन, सालोसँग मागेर त्यही लुगा लगाएर भिडियो खिचे । त्यो दिन खिच्ने पनि सोच थिएन । भिडियो खिच्ने भन्ने भएपछि दाह्री काटें । अनि घरको कौसीमा गएर भिडियो खिचियो, सुगमले भने, भिडियोमा काम गर्न म अल्छी पनि छु । त्यसैले मेरो भागको दृश्य घरको कौसीमा खिच्ने भनें, त्यसरी नै खिचियो । २३ दिन लगाएर खिचेको यो गीतको भिडियोमा सुगमको सासु र ससुरा पनि देखिएका छन् । टीका लगाउने दृश्यका लागि उनले नै सासु र ससुरालाई नै अनुरोध गरेका थिए । बजारमा गीत चलोस् वा नचलोस्, म्युजिक भिडियो त बनाउनुपर्छ भन्ने थियो । खासमा अहिले गीत सुन्ने होइन, हेर्ने चलन छ । त्यसैले म्युजिक भिडियो बनायौं, सुगमले भने । भिडियोको अन्तमा माला उनेर दाइको पर्खाइमा बसेकी बहिनी अनि विदेशबाट फर्केको दाइको मिलन देखाइएको छ । सुगम तिहारमा दिदीबहिनीहरूले दाजुभाइहरूका लागि गरिएको पर्खाइको मिठो अनुभव भिडियोमा उतार्न चाहन्थे । जीवनमा हाम्रो दुःख छ, अनेक छ । रोजगारीका लागि रहरले वा करले हामी विदेशमा छौं । तर, चाडबाडमा आफ्नो देश फर्किन पाए खुसी यतै छ भनेर देखाउन खोजेको थिएँ । मलाई यो गीतलाई संयोगान्त बनाउनु थियो । त्यसैले गीतमा पनि विदेशमा भएको दाइ तिहारमा घर फर्किएको देखाइएको छ, सुगमले भने, त्यहाँ विदेशबाट एक जना पात्र मात्रै फर्किएको छ, अरु जो फर्कन सक्दैनन् उनीहरूले खादा लगाएर बिदाइ गरेको पनि देखाइएको छ । सुपारी माला यो दाइलाई लैलै, बाटोभरि आँखा ती फैलाई लैलैबस्दै होली मेरी बहिनी लैलै, दाजु आउने दिनहरू गन्दै लैलैयसपालि पक्कै आउँछु म बहिनी, सजाउनलाई आफ्नै त्यो संसार"
प्रधानन्यायाधीशमा प्रस्तावित राउत संसदीय सुनुवाइबाट अनुमोदित,"(काठमाडौं)सर्वोच्च अदालतको प्रधानन्यायाधीशमा प्रस्तावित प्रकाशमानसिंह राउत संसदीय सुनुवाइ समितिबाट सर्वसम्मतले अनुमोदन भएका छन् । प्रधानन्यायाधीश विश्वम्भरप्रसाद श्रेष्ठ असोज १९ मा अनिवार्य अवकाश गएपछि राउतले न्यायालयको नेतृत्व सम्हाल्नेछन् । संसदीय सुनुवाइका क्रममा सांसदहरूले राउतसँग समसामयिक विषयमा प्रश्न गरेका थिए । राउतले बार र बेन्चबीच विवादको कारक बनेको न्यायपरिषद् नियमावली संशोधनको बचाउ गरेका छन् । उनले राउतले संविधानले दिएको अधिकार प्रयोग गर्दै न्यायाधीश सिफारिस गरिएको र नियमावली विवादको विषय समाधान गर्नका लागि आफूले पहल लिने पनि बताए । सुनुवाइका क्रममा सांसदहरू सुनिता बराल, डीपी अर्याल, प्रकाश अधिकारी, जीवन परियारले न्यायपरिषद् नियमावली संशोधनले बार र बेन्चबीच सिर्जना गरेको विवादको विषयमा प्रस्तावित प्रधानन्यायाधीशलाई प्रश्न गरेका थिए । न्यायपरिषद् नियमावली संशोधनले ल्याएको विवादले नियमावली, निर्देशिका र कार्यविधि निर्माण गर्ने अधिकार सम्बन्धित निकायलाई प्रत्यायोजन गर्ने कि नगर्ने भन्ने प्रश्न उठेको पनि उनीहरूको भनाइ थियो । नियमावली संशोधन संविधानविपरीत हो कि होइन ? नियमावली संशोधनमा संसद्ले प्रत्यायोजित गर्ने सीमा के हो ? भनी सांसदहरूले प्रश्न गरेका थिए ।राउतले भने नियमावलीमा गरिएको संशोधनको बचाउ गरेका थिए । उच्च अदालतको न्यायाधीशमा यदि सर्वोच्च अदालतका मुख्य रजिस्ट्रार र रजिस्ट्रार या विशिष्ट श्रेणीका कोही मान्छे गए भनेमात्र वरीयता कहाँ राख्ने भन्ने संशोधन छ । राज्यले वरीयता बनाएको छ, १० नम्बरमा मुख्य न्यायाधीश, ११ नम्बरमा मुख्य रजिस्ट्रार, १२ नम्बरमा रजिस्ट्रार र १३ नम्बरमा उच्च अदालतको न्यायाधीश । यहाँबाट मुख्य रजिस्ट्रार भएर पठाउने मान्छेहरूलाई वरीयतामा कहाँ राख्ने सन्दर्भमा यो आएको हो, राउतले भने, यो (नियमावली संशोधन) नभए पनि गुड प्राक्टिस मा गर्न सकिन्थ्यो । त्यतिबेला यो आयो, अहिलेको सम्माननीयज्यू (प्रधानन्यायाधीश) पनि जाँदै हुनुहुन्छ । मैले यसको कुनै न कुनै वैधानिक निकासका लागि प्रयास गर्छु र सक्छु भन्ने लाग्छ । नेपाल बारले उठाएका विषयको सम्बोधन गर्नका लागि आफू तयार रहने पनि राउतको भनाइ थियो । बारले उठाएका जायज माग सम्बोधन गर्न प्रयास गर्ने उनले सुनुवाइ समितिसमक्ष प्रतिबद्धता जनाए । प्रधानन्यायाधीश विश्वम्भरप्रसाद श्रेष्ठले अध्यक्षता गरेको असोज ११ को न्यायपरिषद् बैठकले उच्च अदालत पाटनका मुख्य न्यायाधीश नृपध्वज निरौला र उच्च अदालत तुलसीपुरका मुख्य न्यायाधीश नित्यानन्द पाण्डेलाई सर्वोच्च अदालतको न्यायाधीशमा सिफारिस गरेको थियो । न्यायपरिषद्मा वरिष्ठतम न्यायाधीश प्रकाशमानसिंह राउत, कानुनमन्त्री अजय चौरसिया र अन्य दुई जना परिषद्का सदस्यले सर्वसम्मत निर्णय गरेका थिए । उक्त निर्णय संविधानको व्यवस्थाअनुसार गरिएको स्पष्ट पार्दै राउतले थपे, संविधानमा न्यायाधीश नियुक्ति गर्ने अधिकार न्यायपरिषद्लाई छ । संविधानले तिमीले यो काम गर भन्छ अनि संविधानबमोजिम गरेको कामलाई असंवैधानिक भन्ने अर्थ लगाउँदा के हुन्छ ?उक्त निर्णयमाथि प्रश्न उठाउँदै नेपाल बारका अध्यक्ष वरिष्ठ अधिवक्ता गोपालकृष्ण घिमिरेविरुद्ध सर्वोच्च अदालत प्रशासनले अवहेलना मुद्दा दायर गरेको छ । उक्त मुद्दाको पेसी कात्तिक १ मा तोकिएको छ । बार अध्यक्षलाई अवहेलनाको मुद्दा लगाएको विषयमा सांसदहरूले गरेका प्रश्नको जवाफमा राउतले भने, मानहानि अदालतको रहर हैन । अदालत आवेग र प्रतिशोध लिएर मानहानिको सन्दर्भ उजागर गर्दैन । मानहानिको मुद्दा विशिष्ट, संवेदनशील र गम्भीर परिस्थितिलाई उसले कसरी आकलन गर्छ, त्यो परिस्थिति, त्यो बेला यसले निकास पाउन सक्ने अवस्था रहन्छ ।सांसद जगप्रसाद शर्माले विभिन्न संवैधानिक आयोगमा नियुक्त गरिएका ५२ जनाविरुद्ध परेको मुद्दाको किनारा कार्यकाल सकिने बेलासम्म पनि किन सुनुवाइ नभएको भनी प्रश्न गरेका थिए । जवाफमा राउतले आगामी पुस १७ मा पेसी रहेको मात्रै उल्लेख गरे । राउतले सुनुवाइ समितिमा पेस गरेको कार्ययोजनामा अदालतमा बिचौलियाहरूको अवाञ्छित गतिविधिलाई प्रभावकारी रूपमा नियन्त्रण गर्न सोसम्बन्धी छुट्टै कानुन निर्माण गर्न पहल गर्ने उल्लेख छ । राउतको कार्यकाल प्रधानन्यायाधीशका रूपमा २०८२ चैतसम्म रहनेछ ।"
जोशीलाई हिरासतमुक्त गर्न माग गरिएको रिट खारेज,"काठमाडौं (कास) सहकारी ठगीमा पक्राउ परेका छविलाल जोशीलाई हिरासतमुक्त गर्न आदेश माग गर्दै दायर रिट सर्वोच्च अदालतले खारेज गरेको छ । न्यायाधीशद्वय तिलप्रसाद श्रेष्ठ र अब्दुल अजिज मुसलमानको संयुक्त इजलासले जोशीका तर्फबाट दायर बन्दी प्रत्यक्षीकरणको रिट बुधबार खारेज गरेको हो । काठमाडौंबाट असोज ६ मा पक्राउ परेका गोर्खा मिडिया नेटवर्क प्रालिका तत्कालीन सञ्चालक जोशी हाल कास्की प्रहरीको हिरासतमा छन् । थुनामुक्त माग गर्दै उनका तर्फबाट छोरा रोचक जोशीले सर्वोच्चमा बन्दी प्रत्यक्षीकरणको रिट दायर गरेका थिए । सहकारी ऐनअन्तर्गत ठगी मुद्दाको अनुसन्धानका क्रममा जिल्ला अदालत कास्कीबाट पुर्जी लिई पक्राउ गरिएका जोशीलाई अदालतकै अनुमतिमा हिरासतमा राखिएको उल्लेख गर्दै सर्वोच्चले बन्दी प्रत्यक्षीकरणको रिट खारेज गरेको हो । जोशीलाई सुरुमा ५ दिन र दोस्रो पटक ७ दिनका लागि हिरासतमा राखी अनुसन्धान गर्न जिल्ला अदालतले प्रहरीलाई अनुमति दिएको छ । कास्की जिल्ला अदालतबाट अनुमति प्राप्त भएबमोजिम हिरासतमा रहेको अवस्था देखिएको सन्दर्भमा निवेदकलाई गैरकानुनी रूपमा थुनामा राखिएको भन्न मिल्ने नदेखिँदा मागबमोजिम बन्दी प्रत्यक्षीकरण आदेश जारी गर्न मिलेन । प्रस्तुत रिट निवेदन खारेज हुने ठहर्छ, सर्वोच्चको आदेशमा उल्लेख छ ।सर्वोच्चले दसैं बिदा प्रारम्भ हुने भएकाले हिरासतमा रहेका जोशीबाट धरौटी वा जमानत लिएर तारिखमा राख्न सक्ने कानुनी व्यवस्थातर्फ ध्यान दिन कास्की प्रहरीलाई भनेको छ । सूर्यदर्शन बचत तथा ऋण सहकारी संस्थामा रहेको निक्षेपसमेतका रकम हिनमिना एवं अपचलन गरी ठगी गरेको भन्ने जुन कसुरको अनुसन्धानको सिलसिलामा निवेदकलाई हिरासतमा राखिएको हो, सोतर्फ हालसम्म प्राप्त कागजात हेर्दा २०७७ असार २ मा सहकारीको गोर्खा फाइनान्समा रहेको चेकबाट १० लाख यी निवेदकले भुक्तानी लिएको भनी उल्लेख भएकामा सोही दिन निज निवेदकले गितेन्द्रबाबु राईका नाममा बैंक चेकमार्फत उक्त १० लाख फिर्ता गरेको भन्ने देखिएको छ । २०७८ असोज २३ देखि यी निवेदक गोर्खा मिडिया नेटवर्क प्रालिबाट अलग भइसकेको देखिन्छ, सर्वोच्चको आदेशमा लेखिएको छ, हिरासतमा राख्न प्राप्त अनुमति हेर्दा २०८१ असोज ११ देखि ७ दिनका लागि मात्र हिरासतमा राख्न कास्की जिल्ला अदालतबाट अनुमति प्राप्त भएको देखिएको छ । २०८१ असोज १७ देखि बडादसैंको लामो बिदा अवधि प्रारम्भ हुने अवस्था पनि छ । उल्लिखित कसुरमा हालसम्मको अनुसन्धानको अवस्था र आउँदो दसैं बिदाको अवधिसमेतलाई विचार गर्दा मुलुकी फौजदारी कार्यविधि संहिता, २०७४ को दफा १५ (१) मा अनुसन्धान अधिकारीले हिरासतमा रहेको व्यक्तिबाट धरौटी वा जमानत लिई तारिखमा राख्न सक्ने व्यवस्था रहेको सन्दर्भमा सो व्यवस्थाको प्रयोगतर्फ ध्यानाकर्षणका लागि विपक्षी जिल्ला प्रहरी कार्यालय कास्कीको नाममा लेखी पठाई नियमानुसार गर्नू ।"
प्राधिकरणको भवन निर्माण अनियमिततामा अख्तियारको अनुसन्धान,"(काठमाडौं)नेपाल नागरिक उड्डयन प्राधिकरणले सिनामंगलमा १२ तले भवन निर्माण गर्दा भ्रष्टाचार भएको उजुरीमा अख्तियार दुरुपयोग अनुसन्धान आयोगले अनुसन्धान अघि बढाएको छ । भवन निर्माणसम्बन्धी कागजात नियन्त्रणमा लिएर अख्तियारले अनुसन्धान सुरु गरेको हो । बुधबार अख्तियारबाट इन्जिनियरसहितको टोली भवन रहेको स्थलमा पुगेर प्राविधिक नापजाँच पनि लिएको छ । २ अर्बभन्दा बढी रकम लागत देखाइएको भवन निर्माणमा संस्कृति, पर्यटन तथा नागरिक उड्डयन मन्त्रालय र प्राधिकरणका अधिकारीहरूको मिलेमतोमा अनियमितता भएको उजुरी अख्तियारमा परेको थियो । त्यसपछि प्रारम्भिक छानबिन गर्दा कैफियत देखिएपछि भवन निर्माणसम्बन्धी फाइल नियन्त्रणमा लिएर अख्तियारले विस्तृत अनुसन्धानमा लगेको स्रोतको भनाइ छ । २०७२ वैशाखदेखि निर्माण थालेर २०८० वैशाखमा काम सम्पन्न गरेकोमा यो अवधिमा निर्माणमा भएको खर्च, निर्माणमा गुणस्तरदेखि ठेक्का लगाउँदासम्मका प्रक्रियामा बदनियतपूर्ण रूपमा काम गरेको देखिएपछि अनुसन्धान अघि बढेको हो । अहिले उक्त भवनको एकातर्फको केही भाग लच्किएको जस्तो देखिएको प्राधिकरणका एक कर्मचारीले बताए ।यसलाई ढाकछोप गर्ने प्रपञ्चमा प्राधिकरणका अधिकारी लागे पनि अख्तियारमा उजुरी परेपछि अनुसन्धान अघि बढेको छ । भवनको स्वरूप पनि सुरुको डिजाइनअनुसार नदेखिएको अनुसन्धान स्रोतको भनाइ छ । २०७१ मा भवन निर्माणका लागि प्राधिकरणका प्रक्रिया अघि बढाएकोमा २०७२ वैशाखबाट निर्माणको काम अघि बढाइएको थियो । एयरपोर्ट एन्ड एयर नेभेगिसन सर्भिसेस अर्गनाइजेसन (आनसन) नाम दिइएको यो भवनको शिलान्यास तत्कालीन महानिर्देशक रतिशचन्द्रलाल सुमनको कार्यकालमा ०७१ माघ २७ गते भएको थियो । सुमनले नै हतारमा भवनको शिलान्यास गरेका थिए । उनी आर्थिक अनियमितता प्रकरणमा बर्खास्तमा परेपछि केही समय महेन्द्रसिंह रावल कायममुकायम महानिर्देशकका रूपमा आएका थिए । उनी केही महिनापछि कामुबाटै अवकाशमा गएपछि सञ्जीव गौतम महानिर्देशक बनेका थिए । गौतम २०७२ देखि २०७६ सम्म प्राधिकरणमा महानिर्देशक बने । गौतमपछि करिब २ वर्ष (२०७८) सम्म राजन पोखरेल महानिर्देशक बनेकामा उनीपछि १ वर्षभन्दा कम समय राजकुमार क्षेत्री सुरुमा कामु हुँदै महानिर्देशक बनेर बाहिरिए । २०७८ माघदेखि भने हालका महानिर्देशक प्रदीप अधिकारी नेतृत्वमा छन् । प्राधिकरणले उड्डयनसम्बन्धी नियमनको काम बबरमहलस्थित कार्यालयबाट र सेवाप्रदायकको काम सिनामंगलबाट गर्ने जनाएको थियो । भवन २०८० भदौ २९ मा तत्कालीन प्रधानमन्त्री दाहालले धुमधामका साथ उद्घाटन गरेका थिए । ८ वटा सरकार फेरिँदा मन्त्रालय र प्राधिकरणमा पनि सोहीअनुसार कर्मचारीहरू पनि खटनपटनमा फेरबदल भएका थिए । टुंदी र रसुवा निर्माण कम्पनीलाई ज्वाइन्ट भेन्चरमा यो काम सम्पन्न गर्ने ठेक्का दिइएकोमा यसको सुरुवाती लागत १ अर्ब ८० करोड तोकिएकोमा पछि बदनियतपूर्ण रूपमा लागत बढाएको र गुणस्तरमा पनि हेलचेक््रयाइँ गरेको आरोप छ ।तर, सत्ताशक्ति आडमा यसमाथि अनुसन्धान हुन सकेको थिएन । प्राधिकरणको यो भवन निर्माणसम्बन्धी विषयमा काठमाडौं महानगरपालिकाले पनि प्रश्न उठाएको थियो । स्थानीय सरकारबाट नक्सा पास गरेर मात्रै सार्वजनिक तथा निजी भवन बनाउन पाउने नियमविपरीत इन्छ । तर, प्राधिकरणले यसविपरीत भवन बनाएपछि २०८० जेठ २४ मा काठमाडौं महानगरपालिकाले प्राधिकरणसँग भवनको नक्सा पास भएनभएकोबारे विवरण उपलब्ध गराउन पत्र पठाएको थियो । अख्तियारले भवन निर्माणको गुरुयोजना र टेन्डरदेखि निर्माणसम्पन्न हुँदाको अवधिसम्म निर्णय प्रक्रियामा संलग्न सबै कर्मचारीलाई अनुसन्धानको दायरामा राखेको छ । यति धेरै बजेट खर्चेर निर्माण गरिएको भवनको गुणस्तर र संरचनाको बाहिरी अवस्थामा दयनीय देखिन्छ, भवनको स्वरूपमा पनि प्रश्न उठेको छ, अनुसन्धान स्रोत भन्छ, अहिले विस्तृत अनुसन्धानमा लगिएकाले बाँकी विषय अनुसन्धान टुंगिएपछि मात्रै स्पष्ट होला ।भवन रहेको आसपास कुल क्षेत्रफल ३० रोपनी छ । १२ रोपनीलाई चर्चिने गरी ४ रोपनी २ आना जग्गामा १८ हजार ७ सय २१ वर्गमिटर क्षेत्रमा ३ तला बेसमेन्टसहित १२ तलाको भवन निर्माण गरिएको छ । बेसमेन्टमा ६५ कार, १ सय २० मोटरसाइकल, २५ साइकल पार्किङ क्षमता छ । भवनमा ४ वटा लिफ्ट छन् । यसबाहेक पब्लिक एनाउन्समेन्ट सिस्टम, आगो नियन्त्रण गर्ने प्रणाली, पानी प्रशोधन प्रणाली, सिवेज ट्रिटमेन्ट प्रणाली, पूर्ण वातानुकूलित कक्षसहित ४ सय जना कर्मचारी दैनिक काम गर्न सक्ने गरी निर्माण गरिएको छ । भवन निर्माणसम्बन्धी गुरुयोजना, लागत, सर्त र सम्झौता, खरिद र भुक्तानी अनि भवनको अहिलेको अवस्थालाई विशेष केन्द्रित गरेर अनुसन्धान अघि बढेको स्रोत बताउँछ । प्राधिकरणले भने अख्तियारले छापा नमारेको उल्लेख गरेको छ । विभिन्न अनलाइन मिडियामा प्रकाशित नेपाल नागरिक उड्डयन प्राधिकरणको कार्यालयमा अख्तियारको छापा शीर्षकको समाचार भ्रामक र असत्य रहेको हुँदा सो समाचारहरूको खण्डन गर्दछ, प्राधिकरणले समाजिक सञ्जालमा लेखेको छ ।"
ढुंगाखानी र क्रसरको दोहनमाथि रोशीको रोष,"शुक्रबार र शनिबारको भारी वर्षाका कारण जनधनको अपूरणीय क्षति भएपछि सरकारका विभिन्न पदाधिकारीले भनेका छन् वर्षा त प्राकृतिक शक्ति हो, जसलाई सरकारले रोक्न सक्दैनथ्यो । हो, वर्षा सरकारले रोक्न सक्ने होइन तर विपत्ति भने सरकारले रोक्न सक्थ्यो भन्ने प्रमाण खोज्न काठमाडौं उपत्यकामा साँघुरा बनाइएका नदी तथा खोला हेरे पुग्छ । वर्षाजस्तै नदीखोला पनि प्राकृतिक हुन्, जसलाई दिन खोजिएका कृत्रिम सीमाहरू अहिले भत्किएका छन्, बस्तीमा विनाश भएको छ । सरकार आफैंले विपत्ति निम्त्याएको हो भन्ने प्रमाण काभ्रेको रोशीले पनि छर्लङ्ग बनाइदिएको छ । स्थानीय डाँडाहरूमा सञ्चालित अवैध ढुंगाखानी तथा क्रसर उद्योगले कुनै पनि बेला बाढीपहिरो ल्याउन सक्छ भनेर स्थानीयले संघीय प्रशासन र स्थानीय तहलाई पटकपटक सम्झाएका हुन् । तर अपारदर्शी कारणले सरकारी संयन्त्र आँखा चिम्लिएर बसे, जसले गर्दा रोषमा आएको रोशी बस्तीमा पस्दा एकै क्षेत्रका ७ सय परिवार घरबारविहीन भएका छन् । वर्षालाई विपत्तिमा परिणत गर्न सरकारका नीति नै सहयोगी बनेका छन् । क्रसरमार्फत भइरहेको प्राकृतिक दोहन र त्यसले बढाउने विनाश बुझ्न रोशीले भोगेको त्रासदी एउटा केसस्टडी हुन सक्छ । रोशी खोलाकै आसपासमा ढुंगाखानी तथा क्रसर उद्योगले जथाभावी गरिरहेको उत्खननकै कारण यो क्षेत्रमा पहिरो मात्र गएन, हिलो र गेग्रानले खोलाको सतह पुरिएर बस्तीमा बाढी आएको भन्ने स्पष्ट भएको छ । अवैध र अनियन्त्रित दोहनले प्रकृतिको सहनशीलतामा ह्रास आउँदै गयो र बाढीपहिरोले त्यस क्षेत्रको जनजीवन खण्डहर बनाइदिएको छ । आसपासका बस्तीमा भौतिक सम्पत्ति, जग्गाजमिन, पशुपन्छी तथा अन्नबालीमा पुगेको क्षतिको विस्तृत विवरण आउनै बाँकी छ । सार्वजनिक सम्पत्तिमा पनि उस्तै क्षति पुगेको छ । पैसा, पहुँच र शक्तिको पर्याय बनेका छन्, क्रसर उद्योग । सबैलाई एउटै लहरमा राख्न नसकिए पनि अधिकांश क्रसर उद्योगहरूको साझा विशेषता हो मापदण्डमाथि बलमिच्याइँ र राजनीतिक तथा प्रशासनिक संरक्षण । यस्तो प्रवृत्तिले पारदर्शी व्यावसायिक धरातललाई प्रदूषित गरेको छ भने क्रसर उद्योगीको छवि नकारात्मक बनेको छ । अन्ततः त्यसले राजनीतिक क्षेत्रलाई पनि भ्रष्ट र दोहनकारी बनाउँदै लगेको छ ।देशका लागि अन्य उद्योग र उत्पादनजस्तै क्रसर उद्योग र यसबाट उत्पादित वस्तुको महत्त्व छ । विकासनिर्माणका लागि भौतिक संरचना स्थापना गर्न क्रसर उद्योगहरूबाटै उत्पादित वस्तु आवश्यक पर्छ । राज्यलाई कर प्राप्त गर्न, प्राकृतिक स्रोतहरूको उपयोग गर्न र रोजगारी सिर्जना गर्न क्रसर उद्योग पनि चाहिन्छन् । तर, सरकारले मापदण्ड पालना हुँदा र नियन्त्रित उत्खनन हुँदा त्यसले फाइदा नै पुर्याउने हो । तर यस्ता उद्योग पारदर्शिताको जगमा सञ्चालन हुनुपर्छ, प्राकृतिक स्रोतको दोहनका अखडा होइन । जथाभावी सञ्चालित क्रसर उद्योगका कारण पर्यावरण प्रदूषित बन्दै गएको छ । उद्योगबाट निरन्तर आइरहने कर्कश आवाजका कारण ध्वनि प्रदूषणको त लेखाजोखा छैन । बालुवाको कणयुक्त धूलोले सर्वसाधारणको स्वास्थ्य तथा कृषि उत्पादनमा पनि प्रतिकूल असर गर्छ । स्थानीयबासीका अनुसार, ढुंगाखानी र क्रसर उद्योगका कारण रोशी खोला प्रायः धमिलो बग्थ्यो । त्यस्तै, क्रसर उद्योग फस्टाएका तराईका खोला तथा नदीमा रहेका पुलहरू भासिएका छन् । मुख्यतः तराई क्षेत्रमा सञ्चालित क्रसर उद्योगहरूले चुरे क्षेत्रमा दोहन गर्दा त्यसमार्फत चुरेजस्तो संवेदनशील शृंखला त ध्वस्त हुँदै गएको छ नै, अन्ततः तराई क्षेत्रलाई नै मरुभूमीकरणतिर धकेल्दै गएको छ ।क्रसर उद्योगलाई लिएर राज्य सञ्चालकहरूको नीति र नियत पनि प्रस्ट छैन । त्यसैले पनि उनीहरूले बृहत् दृष्टिकोणबाट यस्ता उद्योगहरूलाई बुझ्न सकेका छैनन् । अवैध सञ्चालन भएका र मापदण्ड मिचेर प्रकृति दोहन गरिरहेका उद्योगलाई निगरानी गर्न स्थानीय सरकार तथा प्रशासन पछि सर्दै छ । सरकारले पनि मापदण्ड मिचेका उद्योगलाई कारबाही गर्नुको सट्टा उल्टै उनीहरूको प्रवृत्तिअनुसार मापदण्ड परिवर्तन गर्दै आएको छ । जस्तो कि, सरकारले २०७७ को मापदण्डलाई परिवर्तन गरेर २०७९ मा नयाँ मापदण्ड जारी गर्दा करिब दुई हजार अवैध उद्योग वैध बनेका थिए, यसले दोहनकारी प्रवृत्ति झन् प्रोत्साहित भएको थियो । यद्यपि, सर्वोच्च अदालतको अन्तरिम आदेशले सरकारको नीतिलाई निष्क्रिय बनाइदियो । तर, दैनन्दिन शासन अदालतको विषय होइन । सरकारी संयन्त्र भने मापदण्ड फितलो बनाउन आफैं लागिपरेका छन् । अहिले पनि कहाँ कस्तो उद्योग खोल्न पाइने भन्ने विषय प्रस्ट छैन । बरु राज्यका पदाधिकारीले यस्ता उद्योगलाई आर्थिक स्वार्थको बलियो स्रोतका रूपमा बुझ्ने गरेका छन् । परिणामतः जथाभावी रूपमा उद्योग सञ्चालन गर्ने र विपत्तिलाई आमन्त्रण गर्ने क्रम जारी छ । यति ठूलो क्षति भोगेपछि अब राज्यका सबै निकायले पाठ सिके होलान् भन्ने अपेक्षा गर्न सकिन्छ । त्यसैले अपेक्षा हो, रोशीको क्षतिलाई हेरेर सरकारले ढुंगाखानी र क्रसर सञ्चालनका लागि पारदर्शिता मापदण्ड अख्तियार गरोस् ताकि भविष्यमा अनेकौं ठाउँ र बस्तीमा रोशीको त्रासदी नदोहोरियोस् ।"
बिनायोजनाको परिणति,"३५ वर्षको अवधिमा साढे दुई दर्जन सरकार फेरिएका छन् । अनगिन्ती नेताले प्रधानमन्त्री, उपप्रधानमन्त्री र मन्त्री बन्ने अवसर पाए । तर, ३०३२ घण्टाको अविरल वर्षाले ताण्डव मच्चाउन सक्छ भनेर नेता, विज्ञ, योजनाकारले अनुमान गर्न सकेनन् । दृष्टिकोण र योजनाको आकार सानो बन्दै गयो । खासगरी अधुरा, अपूरा र मापदण्डविपरीत बनाइएका, १२ वर्षमा सकिने काम दशकभन्दा बढी लगाएर पूरा भएका संरचनासमेतका कारण गत साताको बाढीपहिरोले विध्वंस मच्चाएको हो । काठमाडौं उपत्यका र छेउछाउका जिल्ला अधिक वर्षाका कारण बढी प्रभावित भए पनि नेपालका तीन ठूला नदीमध्ये कोशी र नारायणीको डरलाग्दो स्वरूपले सन्त्रास फैलाएको छ । ठूला पुल बगाउनुका साथै महत्त्वपूर्ण संरचनामा अपूरणीय क्षति पुर्याएको छ । देशका अन्य भागमा मच्चिएको विध्वंसले अकल्पनीय क्षति भएको विवरण आइरहे पनि अर्बौं रुपैयाँ बराबरका भौतिक नोक्सानी भइसकेको अनुमान गरिएको छ । खोलानालाले बगाएर, पहिरोले पुरिएर भएको मानवीय क्षति, शोकाकुल परिवारजन र आफन्तले भोग्नुपरेको दुःखपीडा शब्दमा वर्णन गर्न सकिँदैन । वस्तुतः हामीले देश सुहाउँदो, वातावरणमैत्री भौतिक निर्माण गर्ने काममा ध्यानै दिन सकेनौं । दशकौं लामो राजनीति गरेर पनि स्विट्जरल्यान्ड, भुटानलगायत पहाडी मुलुकले माटाको कणकण सदुपयोग गरेको बुझ्न सकेनौं । यथार्थमा नदीनाला, पर्वत, पहाडको संरक्षण, प्राकृतिक स्वरूप कायम राख्न सकेको भए पनि नेपालमा प्राकृतिक विपत्ति न्यून हुने थियो, विश्वभर मुलुकको आकर्षण बढिरहने थियो । यति बेला जहाँजहाँ खोलानाला, नदी मिचेर, सडक निर्माणका नाममा पहाड धसेर अन्धाधुन्ध तरिकाले भौतिक संरचना तयार गरिएको छ, त्यहाँ बाढीपहिरोको प्रकोप अत्यधिक भएको देखिन्छ । यो दुःखद घडीमा चाहेजति उद्धार कार्य गर्न नसकेको कुरा प्रधानमन्त्री केपी शर्मा ओली स्वयंले स्विकारेका छन् । तथापि लामो समय सत्ता सम्हालिसकेका उनले पहिले नै बाढीपहिरो नियन्त्रणको ठोस योजना नबनाएर अहिले पछुताउनुको कुनै अर्थ राख्दैन । अब पनि प्राकृतिक विपत्ति रोक्न बृहत्तर योजना लागू गरिएन भने भविष्यमा बाढीपहिरोको असर विकराल नबन्ला भन्न सकिँदैन । भुवनेश्वर शर्मा, हाल ः बोस्टन, अमेरिका"
विपद्मा मानवता देखाऔं,"देशवासीलाई यति बेला संकट परेको छ, नेतालाई होइन । नेतालाई संकट परेको भए सबै दल यो प्राकृतिक विपत्तिमा एक ठाउँमा उभिन्थे । कसैले गणतन्त्रमा नेताहरूले लुट मचाए भनोस् त सबै नेता मिलेर एक स्वरले विरोध जनाउँछन् । विडम्बना, जनतालाई समस्या पर्दा कुनै दलका नेता अगाडि आउँदैनन् । अचम्म त बाढीपीडितलाई सरकारले दुईदुई लाख रुपैयाँ दिने भन्ने घोषणा गरेको छ, के दुई लाखले मान्छेको ज्यान पाइन्छ सरकार ? तीन दिन राष्ट्रिय शोक मनाउने घोषणा पनि गर्यो ।यी काम गर्नुको साटो चाँडोभन्दा चाँडो उद्धार र राहत वितरण गर्नुपर्ने होइन ? गृहमन्त्रीले सावधानी अपनाएकाले कम क्षति भएको रे ! मन्त्रिपरिषद्मा उनले भनेको सुन्दा जो कोही छक्क पर्छन् । राजधानीमै समयमा उद्धार गर्न नसक्ने गृहमन्त्रीले सावधानीचाहिँ के अपनाएछन्, त्यो थाहा भएन । बाटो बन्द भयो भनेपछि जहाजले भाडा दरमा अचाक्ली वृद्धि गरे । यसको कहींकतैबाट अनुगमन, नियमन भएन । नेताप्रति जनता ज्यादै रुष्ट छन् । यसलाई उनीहरूले मनन गर्नुपर्ने बेला भइसकेको छ ।चाडबाड नजिकिँदै छ तर समस्याको हलतिर लाग्नुभन्दा सत्ता र प्रतिपक्ष आरोपप्रत्यारोपमा उत्रिएका छन् । राजनीति दलका युवा भ्रातृ संगठन पनि छन् । यत्रो विपद्का बेला कहाँ हराए तिनीहरू ? उद्धार कार्यमा लगाए भएन ? दसैंको मुखमा बाटो बन्द भएर घर जान नपाइने हो कि भन्ने पिरलो छ, सर्वसाधारणमा । तिनको सवालमा पनि राज्य मौन छ । हिजो भूकम्पका बेला पनि सरकार रमिते बनेर बसेकै हो, कोभिडका बेला पनि सरकारको रवैया देखिएकै हो । राज्य निकम्मा भएपछि जनता सधैं पीडित भइरहनेछन् । तसर्थ, आआफ्नो ठाउँबाट सकेको सबैले सहयोग गरौं । मानवता देखाऔं । मानव धर्म सबभन्दा ठूलो धर्म हो । पुरुषोत्तम घिमिरे, जोरपाटी, काठमाडौं"
माओवादीलाई चुनावको डर,"पार्टीको केन्द्रमा होस् या उसका विभिन्न भ्रातृ संगठनको नेतृत्व चयनका लागि किन नहोस्, चुनावी प्रक्रियालाई सबैखाले राजनीतिक दलले सहजै स्वीकार गरेको पाइँदैन । चुनावदेखि अति नै डराउने दलमा पर्छ, नेकपा माओवादी केन्द्र । जसको केन्द्रीय नेतृत्व चयनमा आजसम्म चुनावी प्रतिस्पर्धा भएको जानकारी छैन । सम्भवतः संसदीय निर्वाचनमा पनि सहमति वा दबाबका आधारमा सांसद चयन हुन सक्ने अवस्था भएको भए यो दल निर्वाचनमा सहभागी हुने थिएन । असोज १० देखि १४ सम्म भनेर राजधानीको कीर्तिपुरमा सुरु भएको माओवादी केन्द्रको विद्यार्थी संगठन अखिल क्रान्तिकारीको २३ औं सम्मेलन नेतृत्वको उमेरहद लागू गर्ने कि नगर्ने भन्ने विवादमा गएर लम्बिएको छ ।उक्त संगठन यतिसम्म डराएको पाइन्छ कि नेतृत्वका लागि उमेरहद लागू गर्ने कि नगर्ने भन्ने विषयसमेत निर्वाचन प्रक्रियाबाट टुंग्याउन डराएको पाइयो । जबकि निर्वाचन प्रक्रिया नै लोकतन्त्रको बलियो आधार हो भन्ने कुरा सबैले दल र तीसँग आबद्ध संगठनलाई राम्रैसँग जानकारी भएको विषय हो । पार्टीको मूल नेतृत्वले टीका लगाएर चुनिएको नेतृत्वभन्दा चुनावी प्रक्रियाबाट आएको नेतृत्व बलियो र प्रभावकारी हुन्छ भन्ने पनि उनीहरूलाई जानकारी भएकै विषय हो । यति हुँदाहुँदै पनि निर्वाचनमा जान दल र तिनका भ्रातृ संगठन किन डराउने गर्छन् ? यसरी प्रक्रियामा जाने हो भने नेतृत्व चयन प्रक्रिया पनि निश्चित समयावधि वा त्योभन्दा छोटै समयमा टुंगिन सक्ने देखिन्छ । अहिले कीर्तिपुरमा चलिरहेको अखिल क्रान्तिकारीको सम्मेलन लम्बिनुको मुख्य कारण नेतृत्व चयनमा देखिएको विवादको भन्दा पनि नेतृत्वमा उमेरहद लागू गर्ने कि नगर्ने भन्ने विवाद हो । माउ पार्टीमा नै गुट मौलाइरहेको अवस्थामा भ्रातृ संगठनमा त्यसको असर नपर्ने भन्ने कुरै भएन । अहिले जुन विवादमा सम्मेलन लम्बिएको छ, त्यसमा गुटगुटको नेतृत्व गर्ने केन्द्रीय नेतृत्व बसेर वार्ता गर्ने हो भने सहजै विवाद सुल्झन सक्ने देखिन्छ । चुनावी प्रक्रियामा जाने हो भने आफ्नो खल्तीकालाई नेतृत्व सुम्पन नपाइने डरले दुवै पक्ष त्रसित देखिन्छन् । विद्यार्थी संगठनको नेतृत्वले नै पार्टीको केन्द्रीय नेतृत्वको बाटो तय गर्ने भएकाले यहीँदेखि नै आआफ्नो गुटकालाई नेतृत्वमा पार्न हानाथाप हुने गरेको देखिन्छ । यस्तै कारणले नै माओवादी पार्टी जुनसुकै संगठनको नेतृत्व चयनका लागि चुनावी प्रक्रियामा जान डराउने गरेको हो भन्न सकिन्छ । सुजन देवकोटा, पालुङ्टार४, गोरखा"
को जान्ने ?,"जान्ने कि ज्ञानी ? यहीँनेर अलिक फरक प्रश्न गरौं, राजनीतिमा जान्ने मान्छे आवश्यक छ कि ज्ञानी ? कतै हामी जान्ने खोजेर समय बर्बाद बनाइरहेका त छैनौं ? रामजी यादव अर्थात् कमरेड बादलदेखि आजका रास्वपासम्मले जान्ने खोजेर कतै गल्ती गरिरहेका त छैनन् ? किनभने जान्ने र ज्ञानीबीचमा सूक्ष्म तर महत्त्वपूर्ण भिन्नता छ । यी दुई शब्दहरू सतहमा समान देखिए पनि तिनको अर्थ, उपयोगिता र महत्त्व फरक छ । अवश्य नै दुवै शब्दले ज्ञान र बौद्धिक क्षमतासँग सम्बन्ध राख्छन् । तर, फरक सन्दर्भ र गहिराइमा । जान्ने हुनु भनेको सूचना, सीप र प्रविधि जान्नु हो । ज्ञानी हुनु भनेको समझदार र विवेकशील हुनु हो । जान्ने हुनु भनेको विषयमा सिपालु हुनु हो । जस्तो गणित जान्नु । इतिहास जान्नु । कम्प्युटर जान्नु । यसरी हेर्दा जान्नु र ज्ञानी हुनु धेरै फरक कुरा हो । जस्तो, मान्छे जान्ने हुन सक्छ तर ज्ञानी नहुन सक्छ । जान्ने हुनु तथ्यांक जान्नु हो, ज्ञानी हुनु विवेक जान्नु हो । जान्ने हुनु सीपको कुरा हो, ज्ञानी हुनु निष्ठाको कुरा हो । जान्ने हुनु दिमागको कुरा हो । ज्ञानी हुनु दिमागलाई मनसँग जोड्ने कुरा हो । जान्ने हुनु विषयगत दक्षता हो, जब त्यो दक्षतालाई हृदयको गहिराइबाट अनुभूत गरिन्छ, त्यसपछि ज्ञान प्रदीप्त हुन्छ । ज्ञानी शब्दले विषयको गहिरो बोध, अनुभव र विवेकलाई जनाउँछ । किनभने ज्ञानी व्यक्तिमा जानकारीलाई गहिराइमा बुझेर विश्लेषण गर्ने योग्यता हुन्छ । ज्ञान जीवनको अनुभव, आत्मचिन्तन, विवेचना र विचारबाट प्राप्त हुन्छ । ज्ञानी व्यक्तिले साधारण तहभन्दा पर गएर वस्तु र घटनाहरूको अर्थ वा सार खोज्छ । जस्तो जान्नलाई त चोर्नका लागि पनि जान्नुपर्छ तर चोर्नु गलत छ भन्नका लागि भने मान्छेमा गहिरो ज्ञान र नैतिकता नै चाहिन्छ । किनभने ज्ञानमा निष्ठा र नैतिकताको रङ हुन्छ । यो अर्थमा दक्ष हुनु र प्रदीप्त हुनुमा धेरै फरक छ । ज्ञानी र जान्नेमा यही फरक छ कि ज्ञान चेतनाको मूलढोकाबाट हिँडडुल गर्छ । तर, जान्नेहरूलाई हिँड्न स्वयं उसकै अहंकारको सवारी काफी हुन्छ । फेरि प्रसंगमा ल्याऔं, उनै रामजी यादव अर्थात् कमरेड बादललाई । उनले भने, राजनीतिका ५० वर्ष हामीले जान्ने नेता खोजेर बितायौं, खासमा हामीलाई चाहिने रहेछ ज्ञानी । आफ्नो कुरालाई स्पष्टीकरण दिँदै उनले भने, जान्ने हुनु राम्रो हो । तर, खासमा नेताचाहिँ हुनुपर्छ ज्ञानी ।प्रश्न आउँछ, के हामीलाई जान्नेहरूचाहिँ चाहिँदैन ? चाहिन्छ । त्यसैले त हामीलाई उत्कृष्ट विश्वविद्यालय चाहिएको हो । उम्दा तालिम केन्द्र र अनुसन्धानशालाहरू चाहिएको हो । जहाँबाट उत्कृष्ट इन्जिनियर, डाक्टर, प्रशासक, अर्थशास्त्री र वैज्ञानिक जन्मिऊन् । तर, त्यो सबै गर्नका लागि हामीलाई नैतिक, सफा र दूरदृष्टि भएको यस्तो नेता चाहिन्छ, जो ज्ञानले प्रदीप्त होस् । जसले जान्नेलाई समेटोस् र नयाँ गन्तव्यमा साथसाथै हिँड्न प्रेरित गरोस् । यस्तो ज्ञानी नेता, जसले राजनीतिमा नैतिकता, निष्ठा र मूल्यमान्यताको रेखा खिचोस् । जो राज्य र राजनीतिको गरिमालाई बचाउन प्रतिबद्ध होस् । किनभने ज्ञानको सत्ता भनेको आफैंमा निष्ठा र नैतिकताको सत्ता हो । अवश्य नै जान्नु ठूलो कुरा हो । तर, ज्ञानी हुनु त्योभन्दा महत्त्वपूर्ण कुरा हो ।"
गान्धीले कोरेको गोरेटो,"माहात्मा गान्धीको जयन्ती सप्ताह विश्वभरि मनाइँदै छ । गान्धीको देश भारतमा नरेन्द्र मोदी प्रधानमन्त्री भएपछिका वर्ष गान्धी जयन्तीले स्वच्छता अभियानको रूप लिएको छ । नेपालमा समेत गान्धीलाई सम्झिने कर्मकाण्ड हुने गरेको छ । गान्धीमा त्यो तत्त्व मौजुद छ, जसले मान्छेलाई असाधारण बनाउँछ, कमजोरीलाई दृढतापूर्वक बदल्ने कोसिस गर्छ, आफ्ना चूकहरूलाई सच्याउन सदैव तत्पर रहन्छ र त्यसलाई खुलेआम स्वीकार गर्छ । आफूलाई आफैंले परिमार्जन गर्दै अगाडि बढ्नुको नाम हो गान्धी ।रिचर्ड ऐटनबरोको फिल्म गान्धी को सुरुवातको एक दृश्य सम्झिरहेको छु । गान्धीको जीवनका आखिरी साँझ हो । उर्लिंदै गरेको जनसमूह जिज्ञासु देखिन्छ गान्धी कहाँ भेटिन्छन् ? एक आवाज उदाउँछ प्रार्थनासभामा जानुस्, उनी त्यहीं भेटिन्छन् । आज कसलाई सोध्ने गान्धी कहाँ भेटिन्छन् ? गान्धी दिल्लीमा मारिँदा यता नेपालको देहातसम्म शोकाकुल भएको थियो । तर हामीले हाम्रै जिउँदा सवालसँग जुझ्न गान्धीलाई जुन प्रकारले याद गर्नुपर्ने हो, त्यो गरेनौं । गान्धी विचारलाई विभिन्न कोणबाट अप्रासांगिक, अवैज्ञानिक र अराष्ट्रिय बनाइयो । तर, गान्धीसँग जतिजति टाढा बस्न खोजिए पनि यिनको प्रासांगिकता थपिँदै गएको छ । आज नेपालले गान्धीलाई कहाँ खोज्ने ? जुझ्दै गरेको झञ्झावातभित्र गान्धी तत्त्वको खोजी गर्ने र त्यसले नै आमन्त्रित महाविनाशबाट जोगाउन सक्छ ।मैया तोरा नही माया दरेग, लोग सभ करे अनघोल । यस लोकगीत पंक्तिको अर्थ हो नदी आमा तिमीमा ममत्व छैन, दया छैन, मान्छेहरू आर्तनाद गरिरहेका छन् । यतिखेर नेपालको विभिन्न भागमा यस्तै भावका क्रन्दन सुनिएको छ । मधेशले माटो र पानी का लागि चिनारी पाएको थियो । अन्नको भकारी थियो, पानीको सहज उपलब्धता थियो । यतिखेर यो जीवन रेखा बिस्तारै जहरको चक्की बन्दै गएको छ । यो बदलावको कथा नै यस भूखण्डको त्रासदी हो । तर, यो कहर कथा केवल मधेशमै सीमित छैन । हिमाल र पहाडमा समेत जनजीवन र जीविका अस्तव्यस्त छ ।गान्धीजीको मान्यता सम्झौं पृथ्वी, वायु, जल पूर्वजहरूबाट प्राप्त सम्पत्ति होइन । यो हाम्रा सन्तानहरूको धरोहर हो । यो जसरी हामीलाई प्राप्त भएको छ, त्यसैगरी भावी पिँढीलाई सुम्पिनुपर्छ । गान्धी पटकपटक भन्थे हाम्रो आवश्यकता पूर्तिका लागि यस पृथ्वीमा पर्याप्त संसाधन छ तर हाम्रो लोभका लागि छैन । यो विश्वभरि नै पर्यावरणीय आन्दोलनका लागि चलेको उपयोगी नारा मानिएको छ । पर्यावरण, सहरीकरण र मसिनीकरणका बारेमा गान्धीका चिन्ता उनका भाषण, लेखन र प्रयोगमार्फत प्रतिध्वनित भइरहेको छ । हो, यसलाई नेपालले आफ्नो संकटको क्यानभासमा हेर्ने विवेक देखाउनुपर्छ ।वास्तवमा नेपालमा गान्धीका बारेमा मिथ्या धारणा फैलाइयो । जस्तो कि उनी प्रविधिका विरोधी हुन् । उनी चर्खाको प्रयोग गर्थे, त्यो पनि एक यन्त्र नै हो । गान्धी यस्तो प्रविधिको पक्षमा थिए, जसले ठूलो आकारमा बेरोजगारी उत्पन्न नहोस् । पर्यावरणमा सघन आघात नहोस् । प्रविधिको छनोट गर्दा यसको हेक्का रहोस् कि त्यसमाथि नियन्त्रण कसको रहेको छ ? जसले स्वामित्व कब्जा गरेको छ, तिनको ध्येय के हो ? किनभने प्रविधि समाजको वास्तविक आवश्यकताअनुरूप होस् । यसले यस्तो अवाञ्छित परिणतितिर नधकेलिदेओस् कि जसको चंगुलमा फसेर हामी अझ असमर्थ हुँदै जाऔं ।गान्धीले अहिले प्रचलनमा रहेको पर्यावरण शब्दको उपयोग गरेका थिएनन् । यतिखेर दुनियाँभरि आआफ्नो तरिकाले पर्यावरणीय आन्दोलन चलिरहेको छ । अब यो अनुभव गर्न थालिएको छ कि जलवायु परिवर्तनको दुष्प्रभाव निम्नमध्य आय वर्गहरू नै माथि बढी पर्छ । पर्यावरणीय आन्दोलनको सिधा सम्बन्ध गान्धीवादसँग छैन । तर, त्यहाँ आन्दोलनका जुन तरिका अपनाउने गरिएको छ, त्यसमा प्रायः गान्धीवादी तत्त्व सामिल हुन्छ । भारतमै अधिकांश पर्यावरणीय आन्दोलनको उत्पत्ति विकासका ती प्रतिमानहरूको जवाफमा उठेर आएको छ, जसलाई स्वतन्त्रोत्तर भारतले अपनाएको थियो । यी आन्दोलन आजीविका, भूमि, जल र पारिस्थितिक सुरक्षासँग सम्बन्धित मुद्दामा केन्द्रित छन् । यी आन्दोलनमा उल्लेखनीय कुरा के हो भने यिनीहरूमध्ये कतिपयले गान्धीवादी तरिका अपनाएका छन् । जस्तो कि सविनय अवज्ञा, तटीय रेतमा स्वयंलाई पुर्नु, जल सत्याग्रह, लामो पैदल यात्रा, भोक हडताल, बीजसत्याग्रह, जिम्मेवार पदाधिकारीलाई ज्ञापन दिनु, समूहगत चिठी लेख्नु, रूखलाई अँगालो हाल्नु, पानी प्रयोगमा मितव्ययिता, वर्षा जलको सञ्चय, स्थानिक वृक्षरोपण, सर्वपक्षीय संवादलाई प्रोत्साहन आदि । गान्धीले ती सबै पर्यावरणीय समस्याको अनुमान लगाइसकेका थिए, जसको वर्तमान दुनियाँ भुक्तभोगी बनिसकेको छ । सँगै गान्धीले स्वीकार गरेका थिए कि प्रकृतिका प्रति केही मात्रामा हिंसा गर्नुपर्छ नै जहाँसम्म हुन सक्छ, यसलाई कमभन्दा कम गरौं । गान्धीले चेताएका थिए यस्तो समय आउँछ, जब आफ्नो आवश्यकतालाई कैयौं गुणा बढाउने होडमा लागेका मान्छेले आफ्नै कर्तुतलाई नियाल्नेछ र भन्ने छ यो हामीले के गर्यौं ? गान्धीका अनुसार मान्छेलाई अस्तित्व जोगाइराख्न जो आवश्यक छ, त्यतिकै प्रकृतिसँग मागौं । जल, जंगल, जमिनमाथि हुँदै गरेको भीषण नोक्सानीको सहस्रांशको पनि भरपाई गर्ने क्षमता हामीसँग छैन । यसको आर्थिक मूल्य अर्थशास्त्रको मसिनो जानकारीबेगर पनि बुझ्न सकिन्छ । गान्धी चिन्तनको यो प्रबल उत्तरआधुनिक पक्ष हो । गान्धीले अहिलेको विकास मोडललाई चंगासँग तुलना गर्दै भनेका थिए यो चंगा जब आफ्नो विनाशको नजिक पुग्छ, तब सबभन्दा बढी चक्कर खान्छ र आखिरकार चक्कर खाँदाखाँदै ढलेर जान्छ । हो पनि, विकासको वैकल्पिक सपना आधुनिक विज्ञान र पुँजीको परिधिमा हेर्न पाउनु निरन्तर कठिन हुँदै आएको छ । प्राकृतिक स्रोतको संगठित दोहन, कृषिमा विषादीको चरम प्रयोग, तटबन्ध आधारित नदी नियन्त्रणको सोच, नदीको बहाव क्षेत्रको अतिक्रमण, हिमालमा प्रदूषण, तराईमा जंगल समाप्तिको अवस्था, पारम्परिक इनार र पोखरीहरूको अस्तित्व संकट, रित्तिँदो गाउँ, पानीको बढ्दो हाहाकार, डोजर आधारित पूर्वाधार निर्माणजस्ता पक्षले आधुनिक विज्ञानको सामर्थ्य र सीमामाथि प्रश्न उठाएको छ । गान्धीले पश्चिमी आधुनिकताको सीमाको लेखाजोखा र मानिसको भौतिक खाँचोलाई न्यूनतम स्तरसम्म ल्याउने सोचलाई त्यसै रेखांकित गरेका थिएनन् ।यतिखेर हामीले भोग्दै गरेको प्राकृतिक विपद् प्रकृतिको एक खुला पुस्तक हो । के हामीले यसलाई गहन रूपमा पढ्न सकिरहेका छौं ? यसलाई बुझेर, बुझाएर अर्को पुस्तामा सुरक्षित र संरक्षित रूपमा सुम्पिन इमानदार छौं ? के हामी नयाँ सोच, नयाँ कार्यक्रम र नयाँ परिपाटी बसाल्न गइरहेका छौं ? विपद्बाट प्राप्त हुने ज्ञान सदासर्वदाका लागि उपयोगी हुन सक्छ । हामी इतिहासका कोसिसलाई भलै नदोहोर्याऔं । तर, इतिहासका विद्रूपबाट जोगिन यो जरुरी भइसकेको छ, हामी आफ्नो समस्याको वास्तविक पहिचान त गर्न सक्छौं । आज हामी जुन सुखी र समृद्ध नेपालको परिकल्पना गर्छौं, त्यो गान्धीगोरेटोमा अवस्थित छ । गान्धी आफ्नो समयको समाजलाई बाटो देखाउन भरसक अगाडि थिए । उनले जुन बाटो देखाए, त्यसलाई कुनै निर्धारित रूपमा स्वीकृत गर्नुको साटो एक गतिशील विकल्पका रूपमा आफ्ना अनुयायीद्वारा स्वयं प्रयोग गर्दै, परिस्कार गर्दै अघि बढ्न प्रेरित गरे । आफ्नो प्रकृति र संस्कृति मासेर अन्यत्रको विकल्प अपनाउँदा विपद्मा यो वा त्यो रूपमा हामीसमक्ष अझ छिटोछिटो आइरहने निश्चित छ ।"
नेपाली भाषा सिकाइ,"प्रवासमा छँदा मैले स्कुल तथा कलेज पढ्दाताका नेपाली भाषा सिक्ने अवसर पाइनँ । भित्री इच्छा बिहेपछि नेपाल आएर दैनिकी लेखनले पूरा भयो । भाषा सिक्नैका लागि भनेर मैले कान्तिपुर, काठमान्डु पोस्टलगायतका पत्रपत्रिका पढ्न थालें । तिनताक आफूले सिक्दै गरेको नेपाली लेखन जाँच्नकै लागि स्थानीय दैनिक पत्रिका चाणक्य मा लेख्न थालें । सुरुवाती चरणमा हस्तलिखित सामग्री पठाउने गर्थें । पछि आफूलाई प्रविधिमैत्री बनाएँ । अहिले ल्यापटपमा लेखेर इमेल गर्न थालेको पनि धेरै भयो । जुनसुकै भाषा सिक्न त्यस भाषाको नियमित अध्ययन जरुरी छ । हिन्दी र अंग्रेजी भाषा बिर्सन्छु कि भनेर बेलाबेला अनलाइनबाटै हिन्दी र अंग्रेजी भाषाका पुस्तक मगाएर पढ्छु । भाषा सिक्नका लागि पढ्ने, लेख्ने, बोल्ने र सुन्नेजस्ता आधारभूत सीप जरुरी छ । सुनेर शब्दभण्डार बढाउन बिहानबेलुकी नियमित दुई घण्टा रेडियो सुन्छु । निजीको तुलनामा सामुदायिक विद्यालयका अधिकांश विद्यार्थीको दैनिकी जाँच्दा धन्न पढ्दै छन् जस्तो लाग्छ । शब्द भण्डारको कमी त छँदै छ, लेखेका शब्द पनि शुद्ध हुँदैनन् । माध्यम भाषाकै यस्तो हविगत भएपछि अरू विषय कसरी पढ्छन् र लेख्छन् होला भन्ने लाग्नु स्वाभाविक हो । यद्यपि माध्यम भाषा अर्थात् नेपाली भाषा विद्यार्थीलाई कसरी सिकाउने भन्नेबारे सरोकारवाला मौनजस्तै देखिन्छन् । नेपाली भाषाप्रति शिक्षकहरूको उदासीनताका कारण पनि समग्र स्कुले शिक्षामा नकारात्मक र दूरगामी प्रभाव परेको देखिन्छ । पछिल्लो समय निजी विद्यालयमा पनि प्राथमिक तहदेखि नै सामाजिक अध्ययन नेपालीमै पढ्नुपर्ने भएकाले नेपाली भाषाको महत्त्व अझै बढेको देखिन्छ । तथापि साबिककै शिक्षण सिकाइले नेपाली विषय र सामाजिक अध्ययनको निष्क्रिय शिक्षण सिकाइ अपूरो देखिन्छ । किनभने यसपालिको एसईई नतिजा निराशाजनक रह्यो । पहिलेपहिले एसईईमा अधिकांश विद्यार्थीले अंग्रेजी, गणित र विज्ञानमा एनजी अर्थात् ननग्रेड पाउँथे भने यसपालि सामाजिक अध्ययनमा धेरैजसोले एनजी पाएका छन् । केही वर्षयता निजी र सामुदायिक विद्यालयमा सामाजिक अध्ययनको शिक्षण सिकाइ नेपाली माध्यममै हुने गरे पनि नेपाली भाषाप्रति अभिरुचि जगाउन शिक्षक असफलजस्तै देखिएका छन् । यसर्थ, माध्यम भाषाको आधारभूत शिक्षण सिकाइ परिमार्जन गर्न सर्वप्रथम पूर्वप्राथमिक तहदेखि शिक्षण सिकाइ परिमार्जन गर्नुपर्छ । किनभने निजी विद्यालयका शिशु कक्षामा कखरा सिकेपछि कक्षा चढ्दै जाँदा विद्यार्थीले मात्राबिनाको वाक्य गठन गर्न सिक्छन् । यसरी मात्राबिनाको वाक्य गठन गर्न सिकेपछि उनीहरूलाई मात्रासहितको वाक्य गठन गर्न सिकाउनुपर्ने हुन्छ । साना विद्यार्थीले कखरा सिकेपछि उनीहरूमा पढ्ने भोक जगाउन बालचित्र कथाका पुस्तकले महत्त्वपूर्ण भूमिका निर्वाह गर्छन् । पूर्वप्रावि तहदेखि नै नेपाली भाषाको यस्तो सक्रिय शिक्षण सिकाइ गर्दा उनीहरू कनीकुथी बाल चित्रकथाका पुस्तक पढ्न थाल्छन् । एवं रीतले माथिल्लो कक्षा उक्लिँदै जाँदा विद्यार्थीलाई पुस्तकप्रेमी बनाउन भाषा शिक्षकले सेतुको भूमिका निर्वाह गर्न जरुरी छ । यसका लागि विद्यार्थीको उमेर र रुचिअनुसारका बाल चित्रकथाका पुस्तक उपलब्ध गराउन जरुरी छ । मुख्य कुरा त कस्तो विधिमार्फत नेपाली भाषा सिकाउनुपर्छ भन्ने विषयमा शिक्षक स्वयं संवेदनशील हुन जरुरी छ । शिक्षकहरूमै पठन संस्कृतिको विकास नहुँदा विद्यार्थीमा पठन संस्कृतिको विकास गराउने कुरा असम्भवजस्तै हुन्छ ।पछिल्लो समय सरकारले पनि सामुदायिक विद्यालयमा एक विद्यालय, एक पुस्तकालय भन्ने कार्यक्रम सुरु गरेको विषय सञ्चारमाध्यमले बेलाबेला जनसमक्ष ल्याउने गरेका छन् । कतिपय निजी विद्यालयले विद्यार्थीलाई पुस्तकालयको सुविधा दिँदै पनि आएका छन् । यस्ता विद्यालयले विद्यार्थीहरूमा नेपाली भाषाप्रति रुचि जगाउन साहित्यिक कार्यक्रम पनि गर्न थालेका छन् । खासमा माध्यमिक तहसम्म विद्यार्थीले दुईदुई वटा विषय नेपाली माध्यममै पढ्नु र लेख्नुपर्ने हुन्छ । त्यसैले उनीहरूलाई नेपाली भाषाको आधारभूत सीप सिकाउन नेपाली भाषाका शिक्षक नै यसप्रति संवेदनशील हुन जरुरी छ ।"
लन्डनमा नेपाली सेलेब्रिटी सुनाए संघर्ष र सफलताका कथा,"लन्डन (कास) बेलायतको नेपाली समुदायमा हुनेभन्दा भिन्न कार्यक्रम भयो यसै सप्ताहान्त । नेपालबाट आएका प्रभावशाली व्यक्तित्वहरूमाझ तन्नेरी पुस्ताले व्यवसाय र उद्यमसम्बन्धी आफ्ना नयाँ सोच र अवधारणा साटासाट गरे । युवा प्रपर्टी व्यवसायी निक धिमाल र उनको टिमले आयोजना गरेको तेस्रो इन्सपाएर एक्स नामक बिजनेस इभेन्टलाई उनीहरूले नेटवर्किङ र अनुभव आदानप्रदानका लागि सदुपयोग गरे ।कार्यक्रमको आकर्षणको केन्द्रमा थिए, नेपालबाट आएका अभिनेत्री मनीषा कोइराला, पूर्वमिस नेपाल शृंखला खतिवडा र बैंकर अनिलकेशरी शाह । विशेष वक्ताका रूपमा उनीहरूले आफ्ना सफलताका कथा मात्रै सुनाएनन्, तन्नेरी पुस्ताका नयाँ सोच र अवधारणा सुनाएर बेलायतमा रहेका नेपालीलाई उत्प्रेरित पनि गराए । अभिनेत्री कोइरालाले आफूलाई क्यान्सर लागेपछिको मानसिक तथा शारीरिक पीडा, बिरामी हुँदा आत्मबलको भूमिकादेखि बलिउड निर्देशक सञ्जयलीला भन्सालीको वेवसिरिज हिरामण्डी को अनुभवसम्म साझेदार गरिन् ।पूर्वमिस नेपाल खतिवडाले आफ्नो मिस नेपालयात्रा र करिअरबाहेक सामाजिक सन्जालमा खेप्नुपरेका अनावश्यक आलोचना र गालीबारे पनि सुनाइन् । सो अवसरमा बेलायतस्थित युवा व्यवसायी नेपाल फुड्सका सीईओ विकास नेपाल, व्यवसायी धिमाल र सर्ट लिज किङ का रूपमा परिचित जेसन पिटरसनले पनि आफ्ना संघर्ष र सफलताको कथा सुनाएका थिए । नेपालले विद्यार्थीका रूपमा सन् २००९ मा बेलायत आएर कसरी सफल उद्यमी बन्न सफल भएँ भन्नेबारे प्रेरणादायी कथा सुनाएका थिए । बेलायतमा बर्सेनि आयोजना हुँदै आएको इन्सपायर एक्स नयाँ पुस्ता लक्षित बिजनेस इभेन्ट हो । जुन प्लेटफर्ममा उनीहरूलाई नेटवर्किङ, अनुभव आदानप्रदान र प्रोत्साहनको अवसर दिलाउने प्रयास गरिएको छ ।"
कराते र तेक्वान्दोका अन्तर्राष्ट्रिय प्रतियोगितामा नेपाली रेफ्री,"(सिन्धुपाल्चोक) १३ औं दक्षिण एसियाली खेलकुद प्रतियोगिता (साग) मा नेपालले ५१ स्वर्ण जित्दै इतिहास रच्यो । करातेमा मात्रै १० स्वर्ण, चार रजत र पाँच कांस्यसहित कुल १९ पदक नेपालले जित्यो । देशलाई त्यही ५१ औं स्वर्ण जिताउनेमध्येकी एक थिइन्, चौतारा साँगाचोकगढी नगरपालिका६, पीपलडाँडाकी २७ वर्षीया कुसुम खड्का । १२ वर्षमा कराते यात्रा सुरु गरेकी उनको परिवार पछि काठमाडौंको बौद्धमा बसाइँ सर्यो । कुसुम बौद्ध डोजोमा भर्ना भइन् । साथीहरूसँगै कराते सिक्न सहभागी भएँ, खेल्न पाइने भएपछि मन त्यतै मोडियो, उनले भनिन् । रमाइलोका लागि सुरु गरेको खेलले उनलाई स्वर्ण विजेतासम्म बनायो । तर उनको कराते यात्रा भने उतारचढावको रह्यो । सुरुको च्याम्पियनसिपमै नमिठो हार बेहोर्नुपरेको उनलाई अझै ताजा छ । अरूले मेडल जितेको देखेर घर आएर रुन्थें । तर हारेको रन्कोमा नै अझ मिहिनेत गरेर म पनि मेडल जित्छु भन्ने आत्मविश्वास पलायो, हार नै मेरो जितको प्रेरणा बन्यो, कुसुमले भनिन् । नेपालगन्जमा भएको राष्ट्रिय टिम छनोट प्रतियोगितामा उनी प्रथम हुँदै राष्ट्रिय टिममा छानिइन् । तर दोस्रो प्रतियोगिताको फाइनलमा हारिन् । त्यसबेला प्रशिक्षक दीपक श्रेष्ठले भन्ने गरेको उपलब्धि हासिल गर्नु ठूलो कुरा हैन, त्यसलाई जोगाइराख्नु ठूलो हो भनेको कुरा उनले बल्ल बुझिन् । भन्छिन्, त्यो हारले म निकै टुटे, बच्चामा तेस्रो हुँदा पनि खुसी हुने म दोस्रो हुँदा धेरै रोएँ । विराटनगरमा भएको सातौं राष्ट्रिय कराते प्रतियोगितामा भने उनले फेरि स्वर्ण जितिन् । आठौं राष्ट्रिय खेलकुद प्रतियोगिताका उत्कृष्ट तीन खेलाडी सागका लागि छनोट हुने प्रावधान थियो । उनी पनि छनोट भइन् । सागको सेमिफाइनलमा कुसुमले श्रीलंकाली खेलाडीलाई १५ सेकेन्डमा नै पराजित गर्दै बंगलादेशकी खेलाडीसँगको फाइनल सुरक्षित गरिन् । अन्ततः फाइनलमा पनि एक अंकको अन्तरले स्वर्ण जितिन् । खेलाडीका रूपमा विभिन्न प्रतियोगिता जित्दै साग च्याम्पियन बनेकी कुसुमको नजर त्यसपछि रेफ्रीतर्फ मोडियो । छैटौं राष्ट्रिय रेफ्री सेमिनारमा भाग लिएकी उनी देशभरमा उत्कृष्ट हुन सफल भइन् । त्यसपछि उनको करातेमा राष्ट्रिय रेफ्रीको यात्रा सुरु भयो । खेलकुदले मलाई निकै परिपक्व बनायो, राष्ट्रिय रेफ्री बन्दै गर्दा अझ धेरै कराते बुझ्न पाएँ, अबको उनको गन्तव्य अन्तर्राष्ट्रिय रेफ्री बन्नेमा रहेछ । करातेमा नै देशलाई चिनाउने अभियान बोकेर हिँडेकी कुसुमलाई भविष्य नदेखेर सम्भावना बोकेका खेलाडी पनि विदेश पलायन भएको देख्दा मन कुँडिन्छ । यसमा सरकारले तत्कालै ध्यान दिनुपर्ने देखिन्छ । खेलाडीको मिहिनेत, लगावलाई ध्यानमा राखेर नेपालमै खेलकुदमा केही गर्छॅ भनेर बसेका खेलाडीलाई प्रोत्साहन गर्नॅपर्छ, उनी भन्छिन् । सन् २०१९ को १३ औं सागमै तेक्वान्दोबाट नेपाललाई स्वर्ण पदक दिलाउने अर्की खेलाडी हुन्, लिशंखुपाखर गाउँपालिका५ जेठलकी २६ वर्षीया काजल श्रेष्ठ । कक्षा ८ पढ्दादेखि उनले तेक्वान्दो खेल्न थालेकी थिइन् । त्यसैबेलादेखि उनले संकल्प गरेकी थिइन्, अन्तर्राष्ट्रिय तेक्वान्दो रेफ्री बन्ने । साग च्याम्पियन भएपछि त्यो संकल्पमा अझ बल पुग्यो । त्यसपछि लक्ष्यलाई निरन्तरता दिइरहें, अघिबढ्न आफैंलाई हौसला दिइरहें,उनले भनिन् । अनेकन अभाव र समस्या झेल्दै तेक्वान्दो खेलमा लागेकी काजलले सन् २०१४ मै ताइवानमा भएको दसौं जुनियर वर्ल्ड च्याम्पियनसिप, अजरबैजानमा भएको वर्ल्ड तेक्वान्दो च्याम्पियनसिप, २०१५ मा मलेसियामा भएको सारावाक चिफ मिनिस्टर बोर्नेओ कपमा सहभागिता जनाएकी थिइन् । २०१७ मा काठमाडौंमै भएको पहिलो वुमन्स अन्तर्राष्ट्रिय तेक्वान्दो च्याम्पियनसिप, दोस्रो इन्डियन ओपन अन्तर्राष्ट्रिय तेक्वान्दो च्याम्पियनसिप, २०१८ मा काठमाडौंमा भएको ग्योरोगी इन्टरनेसनल तेक्वान्दो, २०२१ मा भएको नेपाल ओपन भर्चुअल इन्टरनेसनल तेक्वान्दो खेल्दै उनले स्वर्ण पदक जितिन् । विभिन्न राष्ट्रिय, अन्तर्राष्ट्रिय प्रतियोगितामा पदक जित्दै आएकी काजल वर्ल्ड तेक्वान्दोले आयोजना गरेको १२६ औं इन्टरनेसनल ग्योरोगी रेफ्री सेमिनार मा भाग लिँदै अन्तर्राष्ट्रिय रेफ्री कोर्स पनि गरिन् । हाल उनले साग र एसियन गेम्स स्तरको तेक्वान्दो रेफ्रीको मान्यता पाएकी छन् । यसबाट मेरो तेक्वान्दोप्रति सद्भाव र सम्मान झनै बढेको छ, श्रेष्ठले भनिन् । एउटा खेलाडी, प्रशिक्षक र अन्तर्राष्ट्रिय रेफ्रीसम्म यात्रा गरिरहँदा सफलताभन्दा बढी असफलताले बलियो बनाएको बुझेकी छन्, काजलले । अझ केही समयअघि अस्ट्रेलियाको ब्रेसबेनमा भएको अन्तर्राष्ट्रिय तेक्वान्दो प्रतियोगितामा निर्णायकको भूमिका निर्वाह गरिन् । यसअघि जापानको ओसाकामा भएको २०औं वाटा ओपन अन्तर्राष्ट्रिय तेक्वान्दो प्रतियोगिता र थाइल्यान्डको बैंककमा सातौं हिरोज इन्टरनेसनल प्रतियोगितामा पनि उनी निर्णायक थिइन् । गत जनवरी ९ मा दक्षिण कोरियाको मुजु सहरमा आयोजित अन्तर्राष्ट्रिय रेफ्री कोर्ससमेत गरिसकेकी उनले गत महिना राष्ट्रिय तथा अन्तर्राष्ट्रिय खेलाडी संघले आयोजना गरेको वर्षको उत्कृष्ट तेक्वान्दो खेलको अवार्ड पनि उनले जितेकी थिइन् ।"
पत्रकार बस्नेतको 'सिमसारा,"काठमाडौं (कास) पत्रकार एवम् लेखक बसन्त बस्नेतको नयाँ औपन्यासिक कृति सिमसारा सार्वजनिक गरिएको छ । काठमाडौंको कमलादीस्थित नेपाल प्रज्ञा प्रतिष्ठान, डबलीमा बुधबार आयोजित कार्यक्रममा लेखक बस्नेत, फिल्म निर्देशक मीन भाम, कवि अस्मिता गौतम र संगीतकार एवम् गायक उज्ज्वल सागरले संयुक्त रूपमा विमोचन गरेका हुन् । गायक सागरको पियानोमा सोलो गायन प्रस्तुतिसँगै सुरु गरिएको कार्यक्रममा निर्देशक भामले सिमसारा का बारेमा समालोचना गरेका थिए । कार्यक्रमको समापन कवि अस्मिता गौतमले लेखक बस्नेतसँग गरेको अन्तर्संवाद सँगै भएको थियो । निर्देशक भामले आफू सिमसारा का पात्रहरूको प्रेममा परेको टिप्पणी गरे । भेटघाटका क्रममा साथीहरू सोध्थे, वास्तवमा तपाईं कसको प्रेममा हुनुहुन्छ ? म उत्तर दिन्नथें, भामले थपे, तर वास्तवमा म पहिल्यैदेखि पारिजातको प्रेममा थिएँ । उनका उपन्यास एवम् कथाका पात्रहरूको प्रेममा थिएँ । अहिले पनि उत्तिकै प्रेम गर्छु । अहिले यतिबेला भने बसन्तजीको सिमसाराका पात्रहरूको प्रेममा परें । निर्देशक भामले लेखकले आफ्नै कथा भनिदिएको जस्तो लागेको टिप्पणी गर्दै भने, बसन्तजीले इलामको सेरोफेरोलाई आधार बनाएर उपन्यास लेख्नुभयो, तर म कर्णालीको मुगुको एउटा गाउँमा हुर्केबढे पनि उहाँको र मेरो कथा मिल्दो रहेछ । मेरा बा पनि सरकारी जागिरे हुनुहुन्थ्यो, त्यति बेला मैले मेरी आमाको पीडालाई नजिकबाट नियालेको छु । सिमसारा पढ्दा आफूलाई बाल्यकालमा पाएकोभामले बताए । कार्यक्रममा सांगीतिक प्रस्तुति दिने क्रममा गायक सागरले सिमसारा आफूलाई असाध्यै मन परेको बताए । सरल भाषामा सुललित ढंगले लेखिएकाले सबै पाठकलाई रुचिकर लाग्ने उनको दाबी थियो । लेखक बस्नेत अहिलेको समयको उपहारका रूपमा आफूहरूले पाएको प्रकाशक फाइनप्रिन्टका नीरज भारीले बताए । भने, किनकि आख्यान र गैरआख्यान दुवै विधामा उहाँको कमल जबर्जस्त चल्छ । सिमसारा मा सरल एवम् सहज रूपमा बस्नेतले कथा बुनेको तर्क गर्दै भने, जुन मार्मिक छ, यथार्थपरक छ र हृदयस्पर्शी छ ।लेखक बस्नेतले भने आफूले हृदय निचोरेर सिमसारा लेखेको बताए । उनले यसमा बाल्यकालमा आफूले देखे, भोगेका कथालाई प्रस्तुत गरेको उल्लेख गर्दै थपे, परिवार भनेको युद्ध हो, शान्ति हो, माया हो र अलिअलि अप्रेम पनि हो । मैले उपन्यासमा यसैको सेरोफेरोमा रहेर कथा बुनेको छु । मलाई लाग्छ, यसले तपाईंहरूको पनि हृदय छुनेछ । बस्नेतका यसअघि गैरआख्यान ७२ को विस्मय र उपन्यास महाभारा प्रकाशित भइसकेका छन् ।"
चालिसेको वैदिक उपन्यास युगसन्धि,"काठमाडौं (कास) ऋषि वशिष्ठ र विश्वमित्रबीचको वैदिककालको वैचारिक द्वन्द्वमा आधारित उपन्यास युगसन्धि को मंगलबार काठमाडौंमा विमोचन गरिएको छ ।विजय चालिसेद्वारा लिखित उक्त उपन्यासमा आर्य र अनार्य जाति तथा संस्कृति, महिला तथा पुरुष एवम् रक्त शुद्धता र रक्त सम्मिलन पक्षधरबीचको द्वन्द्व समेटिएको छ । यी प्रसंगहरूमा विश्वमित्र ऋषि र वशिष्ठ ऋषिबीचको द्वन्द्वलाई लिएर कथा अघि बढेको छ । उपन्यासमा ब्रह्मशक्ति र राजशक्तिको समन्वय, महिला र पुरुषबीच समानता साथै आर्य र अनार्यबीचको समन्वयबाट मात्रै हिमाली क्षेत्रमा शान्ति कायम हुन सक्छ भनी वैदिककालदेखि विमर्श हुँदै आएको तर्कलाई लेखकले अघि सारेका छन् ।समीक्षक गोपी मैनालीले युगसन्धि ले पौराणिक आख्यान लेखनको शास्त्रीय विधान तोडेको टिप्पणी गर्दै उपन्यास विजयको मात्र नभई पराजयको पनि कथा भएको बताए । मैनालीले उक्त उपन्यासले प्राचीन समयको जातीय र वर्गीय विभेदलाई देखाएको तर्क गरे ।अर्का समीक्षक ज्ञानु पाण्डेले चालिसेको उपन्यासले पाठकका मनमा अनेकौं गम्भीर प्रश्न र कल्पना जगाउन सक्ने सामर्थ्य राख्ने बताए । वैदिककालको कथालाई लैंगिक अवधारणाबाट समेत उपन्यासले हेर्न सकेको देखिन्छ, उनले भने । वेदमाथि नेपालबाट पहिलो विद्यावारिधि गरेका ऋषिराम पोखरेलले वैदिक विषयवस्तुमाथि साह्रै कम पुस्तक लेखिएको अवस्थामा चालिसेले युगसन्धि लेखेर नेपाली साहित्यलाई गुन लगाएको भन्दै प्रशंसा गरे । विमोचन समारोहमा बोल्दै लेखक चालिसेले वैदिककालका द्वन्द्वहरूलाई अध्ययन गरेर निकालेको निष्कर्षका आधारमा उपन्यास तयार पारेको बताए । उपन्यासलाई परिचय पब्लिकेसनले बजारमा ल्याएको हो ।"
बंगलादेशसँग ४० मेगावाट विद्युत् खरिदबिक्री सम्झौता आज,"(काठमाडौं) बंगलादेशलाई ४० मेगावाट बिजुली खरिदबिक्री गर्न बिहीबार त्रिपक्षीय सम्झौता हुँदै छ । नेपाल विद्यत् प्राधिकरण, भारतको एनटीपीसी विद्युत् व्यापार निगम (एनभीभीएन) र बंगलादेशको बंगलादेश पावर डेभलपमेन्ट बोर्ड (बीपीडीबी) बीच सम्झौता हुने भएको हो । ऊर्जा, जलस्रोत तथा सिँचाइमन्त्री दीपक खड्का र बंगलादेशका अन्तरिम सरकारका वातावरण, वन तथा जलवायु परिवर्तन र जलस्रोतमन्त्री सैयदा रिजवाना हसनको उपस्थितिमा त्रिपक्षीय सम्झौता हुनेछ । प्राधिकरणका कार्यकारी निर्देशक कुलमान घिसिङ, एनभीभीएनका प्रमुख कार्यकारी अधिकृत (सीईओ) रेणु नाराङ र बीपीडीबीका अध्यक्ष मोहमद रिजाउल करिमले सम्झौतापत्रमा हस्ताक्षर गर्ने कार्यक्रम छ । यसअघि ४० मेगावाट बिजुली खरिदबिक्री गर्न गत साउन १३ मा सम्झौता हुने भनिएको थियो । तर सम्झौता नहुँदै बंगलादेशमा सरकारविरुद्ध विद्यार्थीको देशव्यापी प्रदर्शन चर्किएपछि तत्कालीन प्रधानमन्त्री शेख हसिनाले राजीनामा दिएर देश छाडेकी थिइन् । त्यसपछि बिजुली खरिदबिक्री सम्झौता के हुन्छ भन्ने अन्योल सिर्जना भएको थियो । तर बंगलादेशको अन्तरिम सरकारका प्रमुख मोहम्मद युनुसले नेपालबाट बिजुली आयात गर्ने प्रक्रियालाई निरन्तरता दिने बताएपछि सम्झौता हुन लागेको हो । प्राधिकरणले वर्षायामका ५ महिना अर्थात् हरेक वर्ष १५ जुनदेखि १५ नोभेम्बरसम्म बंगलादेशलाई बिजुली बिक्री गर्ने समझदारी छ, जसअनुसार ५ महिनामा १ लाख ४४ हजार मेगावाट आवर बिजुली निर्यात हुनेछ । प्रतियुनिट ६४० अमेरिकी सेन्टका दरले ५ महिनामा ९२ लाख १६ हजार अमेरिकी डलर आम्दानी हुने प्राधिकरणले जनाएको छ । नेपाल र भारतबीचको पहिलो अन्तरदेशीय ढल्केबरमुजफ्फरपुर ४०० केभी प्रसारण लाइन हुँदै विद्युत् बंगलादेश निर्यात हुनेछ । त्यसका लागि विद्युत्को मिटरमुजफ्फरपुरमा रहनेछ । त्यसैले ढल्केबरबाट मुजफ्फरपुरसम्मको प्रसारण लाइनको प्राविधिक चुहावट प्राधिकरणले नै बेहोर्नुपर्नेछ । मुजफ्फरपुरबाट भारतको प्रसारण लाइनमार्फत बेहरामपुर (भारत)भेडामारा (बंगलादेश) ४०० केभी प्रसारण लाइन हुँदै विद्युत् बंगलादेश पुग्नेछ । प्राधिकरणले भारतीय अनुदानमा निर्माण भई आफ्नो स्वामित्वमा रहेको २५ मेगावाटको त्रिशूली र सहायक कम्पनीमार्फत निर्माण गरिएको २२ मेगावाटको चिलिमे जलविद्युत् आयोजनाबाट उत्पादित विद्युत् बंगलादेश निर्यात गर्न लागेको हो । यी दुवै आयोजनाले भारतमा विद्युत् निर्यातका लागि स्वीकृति पाइसकेका छन् । यसअघि तय भएअनुसार मंगलबार ऊर्जा सहसचिव सम्मिलित संयुक्त कार्यदल (ज्वाइन्ट वर्किङ ग्रुपजेडब्लूजी) र बुधबार ऊर्जा सचिवस्तरीय संयुक्त निर्देशक समिति (ज्वाइन्ट स्टेरिङ कमिटीजेएससी) को बैठक बसेको छ । बुधबार नेपालका तर्फबाट ऊर्जा सचिव सुरेश आचार्य र बंगलादेशका वरिष्ठ ऊर्जा सचिव मोहम्मद हविबुर रहमान सम्मिलित ऊर्जा सचिवस्तरीय संयुक्त निर्देशक समिति (ज्वाइन्ट स्टेरिङ कमिटीजेएससी) को बैठक बसेको हो । बैठकमा ६८३ मेगावाटको सुनकोशी३ जलाशययुक्त आयोजना र डेडिकेटेड प्रसारण लाइन बनाउन नेपाल र बंगलादेश दुवै पक्षले भारतलाई आग्रह गर्ने सहमति भएको ऊर्जा सचिव आचार्यले जनाए । बंगलादेशमा भारत हुँदै बिजुली लैजानुपर्छ, त्यसैले सुनकोशी३ बनाउन भारतलाई नेपाल र बंगलादेश दुवैले आग्रह गरौं भन्ने सहमति भएको छ, आचार्यले भने । नेपाल, भारत र बंगलादेशको त्रिपक्षीय ऊर्जा सचिवस्तरीय संयुक्त निर्देशक समिति (ज्वाइन्ट स्टेरिङ कमिटीजेएससी) र ऊर्जा सहसचिव सम्मिलित संयुक्त कार्यदल (ज्वाइन्ट वर्किङ ग्रुपजेडब्लूजी) कार्यदल बनाउन आग्रह गर्ने सहमति भएको आचार्यको भनाइ छ । बंगलादेशमा बिजुली बेच्न द्विपक्षीय मात्र भएर हुँदैन, भारतको भूमि भएर जाने हो, त्यसैले त्रिपक्षीय संरचना बनाऔं भनेका छौं, उनले भने । नेपाल र बंगलादेशबीच विद्युत् व्यापारका लागि प्रस्तावित अन्तरदेशीय प्रसारण लाइनहरूको प्राविधिक र आर्थिक पक्षको अध्ययन गर्ने र नेपालको जलविद्युत् क्षेत्रमा लगानीको प्रवर्द्धन गर्न बंगलादेशको निजी क्षेत्रलाई आकर्षित गर्न व्यावसायिक सम्मेलन आयोजना गर्ने सम्बन्धमा सम्भावनाको खोजी गर्ने विषयमा पनि सहमति भएको छ ।बंगलादेशका जलस्रोतमन्त्री हसनसँगको भेटमा बुधबारै ऊर्जामन्त्री खड्काले ६८० मेगावाटको सुनकोशी३ जलाशययुक्त जलविद्युत् आयोजना चाँडो अगाडि बढाउनुपर्नेमा जोड दिए । माथिल्लो कर्णाली जलविद्युत् आयोजनाबाट विद्युत् खरिदका लागि बीपीडीबी र भारतको जीएमआरबीच विद्युत् बिक्री सम्झौता अन्तिम चरणमा पुगेकाले त्यसलाई चाँडो अगाडि बढाउनसमेत खड्काले आग्रह गरे ।बंगलादेशका अन्तरिम सरकारका जलस्रोतमन्त्री हसनले नेपालबाट बंगलादेशमा ऊर्जा आयात गर्ने अघिल्लो सरकारको निर्णयलाई वर्तमान सरकारले निरन्तरता दिएको पुष्टि गरिन् । बंगलादेशमा भइरहेको गरिबी, बेरोजगारी र कार्बन उत्सर्जनलाई शून्यमा झार्ने लक्ष्यका साथ अहिलेको सरकारले काम गरिरहेको उनको भनाइ छ । अहिले ४० मेगावाटका लागि ऊर्जा सम्झौता गरे पनि भविष्यमा नेपालबाट ठूलो मात्रामा बिजुली आयात गरिने उनले जनाइन् ।"
आर्थिक वृद्धिदर ५१ प्रतिशत हुने विश्व बैंकको प्रक्षेपण,"प्रतिवेदनमा नेपालको आप्रवासनको फाइदा र लागतका पछिल्ला तथ्य प्रस्तुत गर्दै दिगोपन र प्रतिफल विस्तारको सुनिश्चितता गर्ने उद्देश्यले समावेशी आप्रवासन व्यवस्थापन प्रणाली निर्माणका लागि आवश्यक प्रमुख नीतिगत हस्तक्षेपलाई प्राथमिकताका साथ उल्लेख गरिएको छ । वृद्धिको गतिलाई कायम राख्नु नेपालको विकासका लागि महत्त्वपूर्ण छ । यसका लागि प्रमुख क्षेत्र जस्तै पूर्वाधार, सुशासन, मानव पुँजी विकास र निजी क्षेत्रमा निरन्तर सुधारको आवश्यकता पर्दछ, विश्व बैंकका माल्दिभ्स, नेपाल र श्रीलंकाका लागि राष्ट्रिय निर्देशक डेभिड सिस्लेनले भने, रोजगारका लागि विदेशिएका नेपालीहरूबाट प्राप्त रेमिट्यान्सले अर्थतन्त्रमा ठूलो टेवा दिएको छ । यसरी प्राप्त रेमिट्यान्सको उचित व्यवस्थापन गर्न, विदेशमा काम खोज्ने नेपालीहरूलाई राम्रोसँग सहयोग गर्न र नेपालमा दक्ष कामदाहरूलाई उत्पादनशील क्षेत्रमा काम गर्ने वातावरण सिर्जना गर्नुपर्ने देखिन्छ । यसका लागि लघु, साना तथा मध्यम उद्योगहरूको संरक्षण तथा विकास गर्नुपर्छ । यसले नेपालको घरेलु अर्थतन्त्रको निर्माणका लागि महत्त्वपूर्ण योगदान पुर्याउँछ ।सुदृढ र थप समावेशी आप्रवासन व्यवस्थापन प्रणालीले पारदर्शी भर्ना प्रक्रिया व्यवस्थित गर्छ भने श्रम बजारमा आप्रवासीहरूको सुरक्षा र आवतजावतलाई सुनिश्चित गर्ने प्रतिवेदनले जनाएको छ । दीर्घकालका लागि सीप र गन्तव्य विविधीकरणका लागि योजना बनाउने र फर्किएका श्रमिकहरूको पुँजी र सीपलाई प्रभावकारी उपयोग गर्नका लागि सहयोगी वातावरण निर्माण गर्नेछ, प्रतिवेदनमा भनिएको छ । विश्व बैंकले अर्धवार्षिक रूपमा प्रकाशित हुने नेपाल डेभलपमेन्ट अपडेटले दीर्घकालीन र विश्वव्यापी दृष्टिकोणसँग सान्दर्भिक गराउँदै पछिल्ला वर्षका आर्थिक विकाससम्बन्धी गहनतम विश्लेषण प्रदान गर्दै आएको छ ।"
अब अनुगमनस्थलमै गुणस्तर परीक्षण भ्यान,"(काठमाडौं)खाद्य प्रविधि तथा गुण नियन्त्रण विभागले अनुगमनस्थलमै खाद्यवस्तुको गुणस्तर परीक्षण गर्न सुविधासम्पन्न मोबाइल भ्यान (ल्याबोरेटरी भ्यान) सञ्चालनमा ल्याएको छ । ६ वर्षदेखि विभाग परिसरमा थन्किएर रहेको मोबाइल भ्यान बुधबारदेखि सञ्चालनमा ल्याइएको हो । कृषि तथा पशुपन्छीमन्त्री रामनाथ अधिकारीले दुई वटा भ्यानको उद्घाटन गरे । यी भ्यानबाट अनुगमन सुरु गरिएको विभागको भनाइ छ । बुधबार दुई वटा भ्यान सञ्चालनमा आए पनि दसैंअगाडि चारवटै सञ्चालनमा ल्याइने अधिकारीको भनाइ छ । बजारमा हुने गुणस्तरमा ठगी रोक्न सरकारले वेल इक्विपमेन्ट ल्याबोरेटरी मोबाइल भ्यान किनेको थियो । भ्यान सञ्चालनमा आइसकेका छ । अब परीक्षणका क्रममा प्रतिकूल भेटिए सोही स्थानमा कारबाही गर्न सकिन्छ, उनले भने, उपभोक्ताको स्वास्थ्य खेलबाड गरेको पाइए कारबाही हुन्छ र अनुगमनस्थलमै खाद्यको गुणस्तर परीक्षणले बजारमा केही हदसम्म सुधार हुने अपेक्षा छ । सुरुमा उपत्यका र त्यसपछि राजमार्ग केन्द्रित रहेर अनुगमन थाल्न उनले निर्देशन दिए । खाद्य तथा प्रविधि गुण नियन्त्रण विभाग र प्रधानमन्त्री कृषि आधुनिकीकरण परियोजनाले ०७५ सालमा करिब २८ करोडमा दुईदुई वटा भ्यान खरिद भएको थियो । सरकारले भ्यानका लागि ०७३७४ मा बजेटमार्फत खरिद गर्ने घोषणा गरेको थियो । सोहीअनुसार प्रधानमन्त्री कृषि आधुनिकीकरण परियोजना दुई र खाद्य प्रविधि तथा गुण नियन्त्रणअन्तर्गत दुई गरी चार वटा भ्यान खरिद भएको थियो । तर मोबाइल भ्यान प्रयोगशाला खरिदमा भ्रष्टाचार गरेको आरोपमा अख्तियार दुरुपयोग अनुसन्धान आयोगले ०७६ असार ५ मा विभागका तत्कालीन महानिर्देशक सञ्जीवकुमार कर्णसहित १३ जनामाथि विशेष अदालतमा भ्रष्टाचार मुद्दा दायर गरेको थियो । भ्यान खरिदमा १२ करोड ४० लाख ४७ हजार ५ सय ५८ रुपैयाँ भ्रष्टाचार गरेको आरोप लागेको थियो । तर विशेष अदालतले ०७९ वैशाख २५ मा महानिर्देशक सञ्जीवकुमार कर्णसहितको टोलीलाई सफाइ दिएको थियो । सँगै मोबाइल भ्यान सञ्चालनमा ल्याउन आदेश दिएको थियो । अदालतले खाद्यलाई भ्यान चलाएर रिपोर्ट बुझाउन ३ महिनाको समय दिएको थियो । तर खाद्यले भ्यान चलाएको थिएन । राजमार्गमा अनुगमन गर्दा अनुगमनस्थलमै दूधको गुणस्तर, तरकारीको विषादी, तेल, सिमेन्टलगायत वस्तु तत्काल परीक्षण हुन सक्छ । मेसिनमा राख्नेबित्तिकै परीक्षण र नतिजा आउँछ, विभागका एक अधिकारीले भने, कारबाही र मुद्दाकै लागि पुनः परीक्षण गर्नुपरे पनि भ्यान प्रयोगशालाले मिसावट भएनभएको परीक्षण गर्न मिल्छ । भ्यानबाट दैनिक अनुगमन र परीक्षण गरिने विभागका महानिर्देशक कर्णले जनाए ।"
चार दिनमा बाँडियो साढे ८ करोडका सुकिला नोट,"(काठमाडौं)सर्वसाधारणले गएको चार दिन (आइतबार, सोमबार, मंगलबार र बुधबार) मा नेपाल राष्ट्र बैंकको केन्द्रीय कार्यालय बालुवाटारबाट मात्र साढे ८ करोड रुपैयाँभन्दा बढी सुकिला नोटको सटही सुविधा लिएका छन् । राष्ट्र बैंक केन्द्रीय कार्यालयबाट मात्र आइतबार १ करोड ४५ लाख, सोमबार १ करोड ८० लाख, मंगलबार २ करोड ३० लाख र बुधबार २ करोड २ करोड ९२ लाख गरी करिब ८ करोड ४७ लाख रुपैयाँ सटही सुविधा लिइसकेको नेपाल राष्ट्र बैंक मुद्रा व्यवस्थापन विभाग प्रमुख प्रदीपराज पौड्यालले बताए ।बैंक तथा वित्तीय संस्था, राष्ट्र बैंकका प्रादेशिक कार्यालयबाट वितरण भएको नोटको विवरण उल्लिखित तथ्यांकमा समावेश छैन । त्यो तथ्यांक पनि जोड्दा सर्वसाधारणले चार दिनमा सटही गरेको रकम धेरै हुने राष्ट्र बैंकले जनाएको छ । केन्द्रीय कार्यालय बालुवाटारमा मात्र नोट सटहीका लागि ८ वटा काउन्टर बनाएका छौं । यद्यपि अहिले ६ वटा मात्र सञ्चालनमा ल्याएका छौं, सर्वसाधारणले सहज रूपमा ती काउन्टरमार्फत नोट सटही सुविधा लिइरहेका छन्, उनले भने, यस वर्ष सुकिला नोट वितरण गर्न लागिएकाले विगतका वर्षमा जस्तो भीडभाड छैन । जसलाई आवश्यक परेको छ, उनीहरूले सटही सुविधा लिएका छन्, यस कारण अनियन्त्रित भीडभाड छैन । सबै बैंक तथा वित्तीय संस्थाले पनि सजिलै नोट सटही सुविधा दिइरहेकाले राष्ट्र बैंकमा मात्र भीड नरहेको पौड्यालले जनाए । नेपाल राष्ट्र बैंकले नोट सटहीसम्बन्धी सूचना जारी गर्दै दसैंका लागि यही असोज १३ देखि २२ सम्म सुकिला नोट साट्न सकिने सूचना जारी गरिसकेको छ । यसअनुसार राष्ट्र बैंकको केन्द्रीय कार्यालय, सातैवटा प्रादेशिक कार्यालयसहित सबै बैंक तथा वित्तीय संस्थाबाट सुकिला नोट सटही सुविधा दिइरहेको राष्ट्र बैंकले जनाएको छ । सबै दरका एकएक थान गरी प्रतिव्यक्ति १८ हजार ५ सय रुपैयाँका दरले नोट सहटी गर्ने वितरण भइरहेको छ । यद्यपि औचित्य खुलाएमा सर्वसाधारणले अनि आवश्यकताअनुसार नोट सटही गर्न सक्ने राष्ट्र बैंकले प्रस्ट्याएको छ ।नेपाल राष्ट्र बैंकको मुद्रा व्यवस्थापन विभाग र बैंकिङ विभागबाट नोट सटही गर्न सकिनेछ । राष्ट्र बैंकको प्रदेशस्थित कार्यालय जनकपुर, वीरगन्ज, पोखरा, सिद्धार्थनगर, नेपालगन्ज र धनगढीबाट पनि नोट सटहीको सुविधा लिन सकिनेछ, राष्ट्र बैंकको सूचनामा भनिएको छ, इजाजतप्राप्त बैंक तथा वित्तीय संस्थाका शाखा कार्यालयहरूबाट समेत सुकिला नोट सटही गर्ने सकिनेछ ।विगतका वर्षमा जस्तो यस वर्ष दसैं, तिहार र छठका लागि नेपाल राष्ट्र बैंकले सर्वसाधारणलाई नयाँ नोट नभई सुकिला मात्र वितरण गरेको छ । दुई साता अघि बसेको राष्ट्र बैंक व्यवस्थापन समितिको बैठकले औपचारिक रूपमै यस वर्ष नयाँ नोटको सट्टा सुकिलो नोट वितरण गर्ने निर्णय गरेको हो । अतिरिक्त खर्च जोगिने र सुकिला नोट पनि व्यवस्थापन हुने भएकाले यस्तो निर्णय लिइएको जनाइएको छ । डिजिटल कारोबारलगायत कारण ढुकुटीमा सुकिला नोट थुप्रिएपछि त्यसको व्यवस्थापन चुनौतीपूर्ण बन्दै गएको छ ।राष्ट्र बैंकले हरेक वर्ष दसैं, तिहार, छठलगायत चाडमा मात्र नभई मागअनुसार सर्वसाधारणलाई नयाँ नोट वितरण गर्दै आएको छ । दसैं, तिहारमा भने सूचना नै निकालेर राष्ट्र बैंकले नयाँ नोट सटही सुविधा दिँदै आएको छ । दसैं, तिहारमा ६० देखि ७० अर्ब बराबरको नयाँ नोट राष्ट्र बैंकबाट बाहिरिने गरेको छ । यसमध्ये १२ देखि १५ अर्ब रुपैयाँ सर्वसाधारणलाई जान्छ । बाँकी रकम बैंक तथा वित्तीय संस्थाले बैंकिङ प्रयोजनका लागि उपयोग गर्छन् ।खासगरी सर्वसाधारणले सयभन्दा साना दरका नोट धेरै साट्छन् । बैंक तथा वित्तीय संस्थाले सयभन्दा माथि (५ सय र हजार) दरका नोट बढी उपयोग गर्दै आएका राष्ट्र बैंकले जनाएको छ । यो रकममा सिक्काको हिसाब हुँदैन । दसैं र तिहारका अवसरमा सामान्य सिक्कासँगै चाँदी र सुनले बनेका सिक्का, चाँदीका स्मारिका सिक्का र सुनका असर्फी पनि धेरै बिक्री हुँदै आएको छ ।नयाँ नोट छपाइका लागि राष्ट्र बैंकले ठूलो धनराशि खर्च गर्दै आएको छ । राष्ट्र बैंककै एक अध्ययनले पछिल्ला पाँच आर्थिक वर्षमा औसत नोट छपाइमा मात्र १ अर्ब ३३ करोड ६४ लाख र मुलुकभर वितरण गर्दा औसत ३ करोड ८७ लाख रुपैयाँ गरेर कुल १ अर्ब ३७ करोड ५१ लाख रुपैयाँ खर्च हुँदै आएको छ ।यसरी वितरण गरिएका नोटमध्ये केही दसैं र तिहारको बीचमा र धेरैजसो तिहारपछि बैंक तथा वित्तीय संस्था हुँदै राष्ट्र बैंकमा फर्कन्छन् । राष्ट्र बैंकमा फर्किएपछि ती नोट सुकिला हुन्छन् । बैंक तथा वित्तीय संस्थाले ती नोट लगे पनि सर्वसाधारणले नलाने भएकाले राष्ट्र बैंकको ढुकुटीमा थुप्रिँदै आएको छ । अहिले त्यही नोट व्यवस्थापन गर्न लागिएको हो ।एकातिर हरेक वर्ष नयाँ नोटको माग बढिरहेको र अर्कातिर सोही दरका प्रयोगयोग्य नोट राष्ट्र बैंकको गोदाममा थन्किएकाले व्यवस्थापन चुनौतीपूर्ण बनेको राष्ट्र बैंकले जनाएको छ । नयाँ नोटको माग आउने तर प्रयोग गर्न सकिने राम्रा नोट लिन नचाहने प्रवृत्तिले ढुकुटीमा ठूलो परिमाणमा नोट थुप्रिँदै गएको राष्ट्र बैंकले बताएको छ ।"
कर्णालीको सनसनी कायमै,"(काठमाडौं)कर्णाली यश्विसले वात्सल्य एभरेस्ट महिला भलिबल लिग (ईडब्लूभीएल) मा लगातार तेस्रो जित निकालेको छ । त्रिपुरेश्वरस्थित राखेप कभर्डहलमा बुधबार कर्णालीले ललितपुर क्विन्सलाई सोझो सेटको पराजय चखायो । लगातार जित पाइरहेको ललितपुरले बुधबार आफ्नो मुख्य खेलाडीको अनुपस्थितिमा पराजय भोगेको थियो । प्रभावशाली थाई खेलाडी सुताडता चुवेउलिम पहिलो खेलमै घाइते भएकी थिइन् भने पुनम चन्द ज्वरोका कारण खेल्न सकिनन् । जसले गर्दा युवा खेलाडीको भरमा उत्रिएको ललितपुरले कडा टक्कर दिनुका बाबजुद कर्णालीसँग ३० को सेटमा हार भोग्नुपरेको थियो ।महिला भलिबलका अनुभवी प्रशिक्षक कुमार राईको प्रशिक्षण र राष्ट्रिय टोलीकी मिडल ब्लकर सुमित्रा रेग्मीको कप्तानीमा रहेको कर्णालीले २५२२, २५२२, २९२७ को सनसनीपूर्ण सेटमा जित निकालेको हो । सलिना श्रेष्ठको कप्तानीमा रहेको ललितपुरले यसअघि दुई खेल जितेको थियो । कर्णाली लगातार तेस्रो जितसहित लिगमा अगाडि छ । कर्णालीबाट अमेरिकी ग्रावियली बेन्डा, टर्कीकी जेनेब र ग्रिसकी अथानसियाले खेलिरहेकी छन् । जसले गर्दा टिम बलियो देखिएको छ ।कर्णालीले ३ खेलबाट ८ अंक जोडेको छ । उता गण्डकी थन्डर्सको पराजय यात्रा बुधबार पनि रोकिएन । गण्डकीले काठमाडौं स्पाइकर्ससँगको खेल ३१ सेटमा गुमाएको थियो । पहिलो सेट गुमाएको सरस्वती चौधरीको गण्डकीले दोस्रो सेट आफ्नो पक्षमा पार्दै सेट बराबरीमा ल्याएको थियो । तर, तेस्रोमा अग्रताका बावजुद सेट गुमाएपछि खेलमा काठमाडौं हाबी भएको थियो ।उषा भण्डारीको कप्तानीमा रहेको काठमाडौंले २५२३, १९२५, २५२१, २५१६ को सेटमा खेल जित्यो । काठमाडौंको यो दोस्रो जित हो । अघिल्लो दिन टोलीले चितवन शक्तिविरुद्ध जित पाएको थियो । चितवन राष्ट्रिय टोलीकी कप्तान अरुणा शाहीको नेतृत्वमा खेलिरहेको छ ।"
पीएसजीमाथि आर्सनल हाबी,"पेरिस (एएफपी) युरोपेली च्याम्पियन्स लिग फुटबलको मंगलबार भएको सबैभन्दा ठूलो भिडन्तमा आर्सनलले पेरिस सेन्ट जर्मेन (पीएसजी) लाई २० ले हराएको छ । त्यसमा आर्सनलले २५ वर्षीय खेलाडी काइ हार्भटेजको गोलले अग्रता लिएको थियो । इंग्लिस प्रिमियर लिग क्लब लन्डनमा जितका लागि पूर्णतः हकदार देखियो । गत वर्षको उपविपजेता बोरुसिया डर्टमन्डले भने सेल्टिकमाथि ७१ को ठूलो अन्तरको जित निकाल्न सफल रह्यो । डर्टमन्ड मात्र होइन, अरू ठूला टिम बार्सिलोना, म्यानचेस्टर सिटी र इन्टर मिलानले पनि एकपक्षीय जित निकालेका छन् । यसै सिजनबाट च्याम्पियन्स लिगमा डेब्यु गरेको ब्रेस्टले रेडबुल साल्सबर्गमाथि ४० को जित निकाल्यो । दिनको सबैभन्दा ठूलो खेल भने आर्सनल र फ्रान्सेली लिग च्याम्पियनबीच नै रह्यो । हार्भटेजले २० औं मिनेमा लियोनार्दो ट्रोसार्डको क्रसलाई हेड गर्दै गोलमा परिणत गरे । बुकायो साकाले पहिलो हाफको अन्त्यतिर फ्रिकिकबाट दोस्रो गोल थपे । पाहुना टिमका लागि नुनो मेन्डिस र जाओ नेभेसले सटिक आक्रमण बुने पनि त्यो निर्णायक भने हुन सकेन । च्याम्पियन्स लिगको नयाँ ढाँचामा आर्सनलको यो पहिलो जित हो । यसअघि उसले आफ्नो पहिला खेलमा दुई साता अगाडि एटलान्टासँग बराबरी खेलेको थियो । जितपछि प्रशिक्षक मिखेल आर्टेटाले भने, आजको जित र प्रदर्शनबाट हामी सबै असाध्यै खुसी छौं । च्याम्पियन्स लिगमा जितका लागि माथिल्लो स्तरको प्रदर्शन आवश्यक हुन्छ । कुल ३६ टिमको सहभागिता रहेको युरोपेली क्लब फुटबलको सबैभन्दा ठूलो प्रतियोगितामा डर्टमन्ड शीर्षस्थानमा छ । क्लब ब्रुगविरुद्धको पहिलो खेल ३० ले जितेको डर्टमन्डले स्कटिस च्याम्पियनलाई कुनै पनि अवसर दिएन र एकोहोरो आक्रमण बुनेको थियो । त्यसमा हरिम एडेयेमीले ह्याट्रिक गरे । एम्रे चानले पेनाल्टीबाट गोलको खाता खोलेपछि एडेयेमी खेलमा छाएका थिए । सन् २०१६ यता च्याम्पियन्स लिगमा डर्टमन्डको यो अहिलेसम्मकै सबैभन्दा ठूलो अन्तरको जित हो । उसले यसअघि लिगा वार्सालाई ६० ले पराजित गरेको थियो । आजको हाम्रो प्रदर्शन धेरै अर्थमा उत्कृष्ट रह्यो, चानले भने, हामीले यस्तो प्रदर्शनको स्तर कायम राख्न सक्नुपर्छ । बार्सिलोनाले स्विस च्याम्पियन योङ ब्वाइजलाई ५० ले हरायो र प्रतियोगितामा पुनरागमन गर्न सफल रह्यो । आफ्नो पहिलो खेल मोनाकोसँग गुमाएको बार्सिलोना घरेलु स्पेनी ला लिगामा पनि पछिल्लो सप्ताहन्त ओसासुनासँग पराजित भएको थियो । अहिलेको जितमा भने रोबर्ट लेवान्डोस्कीले दुई गोल गरे । राफिन्हा र इनिगो मार्टिनेजले पनि गोल गरे । एक अर्को गोल आत्मघाती रह्यो । जितपछि राफिन्हाले भने, मोनाकोविरुद्धको खेल गुमाएपछि हामीले बलियो जवाफ दिन आवश्यक थियो । यसमा हामी सफल रह्यौं । सन् २०२३ को विजेता सिटी भने स्लोभाकियाको स्लोभान ब्राटिस्लाभामाथि ४० ले विजयी रह्यो । त्यसमा इल्काये गुन्डोगन, फिल फोडेन, इर्लिङ हालान्ड र जेम्स म्याकएटीले गोल गरेका थिए । दुई सिजनअगाडि सिटीविरुद्ध इस्तानुबलको फाइनलमा पराजित इन्टरले घरमा रेडस्टार बेलग्रेडलाई ४० ले हरायो । जर्मन च्याम्पियन बायर लेभरकुजनले प्रतियोगितामा लगातार दोस्रो जितका लागि एसी मिलानलाई १० ले पन्छायो ।"
क्यानडासँग नेपाल जितविहीन,"काठमाडौं (कास) क्यानडा भ्रमणमा नेपाली क्रिकेट टोली घरेलु टोलीविरुद्ध जितविहीन बनेको छ । तीन राष्ट्रसम्मिलित क्यानडा टी२० क्रिकेट शृंखलामा मंगलबार राति क्यानडाले नेपाललाई ४ विकेटले हरायो । शृंखलामा नेपालले तीनमध्ये दुई खेल हारिसकेको छ ।शृंखलाको पहिलो खेलमा पनि नेपाली टोली क्यानडासँग१४ रनले पराजित भएको थियो । त्यसपछि नेपालले ओमानविरुद्ध ३७ रनको जित पाएको थियो, जुन क्यानडा भ्रमणमा नेपालको एकमात्र जित हो । क्यानडा भ्रमणमा विश्वकप लिग२ को शृंखलामा पनि नेपालले एउटै खेल जित्न सकेन । चारमध्ये तीन खेलमा पराजित रह्यो, त्यसमा क्यानडासँगको दुवै खेलमा गुमाएको थियो । क्यानडा टी२० क्रिकेट शृंखलामा घरेलु टोली तीनमध्ये दुई खेल जितेर शीर्षस्थानमा छ । नेपालले उपाधि यात्रामा कायम रहन ओमानलाई आफ्नो अन्तिम खेलमा पराजित गर्नुपर्नेछ । ओमानले दुईमध्ये १ खेलमा जित र १ मा हार बेहोरेको छ । क्यानडाले टस जितेपछि ब्याटिङ आएको नेपालले आक्रामक सुरुआत गरे पनि १३९६ को स्कोरमा रोकिएको थियो । अनिल साह र आसिफ शेखले ९ ओभरमा ७० रन जोडेर नेपाललाई उत्कृष्ट सुरुआत दिलाएका थिए । १० औं ओभरको पहिलो बलमा आउट हुनुपूर्व अनिलले ३० बल खेल्दा ४ चौका र ३ छक्कासहित ४१ रन बनाए । आसिफले ३० बल खेल्दा ३ चौका र १ छक्कासहित ३० रन बनाए । तर, कप्तान रोहित पौडेल र कुशल मल्ललाई समान ४ रनमा गुमाएपछि नेपाल १४ ओभरमा ८५४ को स्थितिमा पुग्यो । फर्मबाहिर रहेका कुशल भुर्तेल १५ बलमा १३ र दीपेन्द्रसिंह ऐरी ९ बलमा १ चौका प्रहार गर्दै १२ रनमा आउट भए । अन्तिम दुई बल खेल्न आएका करण केसीले १ छक्कासहित ८ रन बनाए । गुलशन झा १६ बलमा २ छक्कासहित २३ रन बनाएर अविजित रहे । क्यानडाबाट हर्ष ठाकेरले ४ ओभरमा १७ रन खर्चेर २ विकेट लिए ।टोरन्टोको किङ सिटीस्थित म्यापल लिफ नर्थ वेस्ट मैदानमा पूर्वकप्तान शाद बिन जाफरले १८ बलमा अविजित ३३ रन बनाएपछि क्यानडाले ३ बलअघि लक्ष्य पूरा गरेको हो । प्लेयर अफ द म्याच उनले ४ चौका र १ छक्का प्रहार गरे । अर्का अविजित ब्याटर रवीन्द्रपाल सिंहले २१ बल खेल्दै १ चौका र १ छक्कासहित २० रन बनाए । उनीहरूले अन्तिम ५ ओभरमा अविजित ५० रन जोडेका थिए ।ओपनर दिलप्रित बज्वा २५ रन स्कोरमा रनआउट भए । अर्का ओपनर नवनीत ढालिवाल १२, हर्ष ११, कप्तान निकोलस कीर्तन १४ बलमा २६ र श्रेयस मोभा ८ र डिलोन हेलिगर शून्यमा आउट भए । नेपालबाट ललित राजवंशीले ४ ओभरमा २० र सन्दीप लामिछानेले ४ ओभरमा १ मेडन राख्दै २३ रन खर्चेर २२ विकेट लिए । सोमपाल कामीको नाममा १ विकेट रह्यो ।"
एनपीएल अक्सनमा १ सय ४२ खेलाडी,"काठमाडौं (कास) नेपाल प्रिमियर लिग (एनपीएल) को खेलाडी अक्सन आइतबार हुने भएको छ । त्यसमा १ सय ४२ खेलाडी सहभागी हुनेछन् । नेपाल क्रिकेट संघ (क्यान) का अनुसार कुल ४ सय २६ खेलाडीले आफ्नो नाम दर्ता गराएकामा त्यसबाट एनपीएल तयारी समितिले १४२ खेलाडी छनोट गरेर अक्सनका लागि चयन गरिएको हो । नेपाली फ्रेन्चाइज क्रिकेटको सबैभन्दा ठूलो प्रतियोगिता मंसिर १५ देखि कीर्तिपुरस्थित त्रिवि क्रिकेट मैदानमा हुँदै छ । क्यानले असोज ५ देखि १२ सम्म खेलाडी दर्ताका लागि खुला गरेको थियो । अक्सनका लागि ग्रेड ए मा २७, ग्रेड बी ३८ र ग्रेड सी ७७ खेलाडी रहेका छन् । प्रतियोगितामा कुल ८ टिमको सहभागिता रहनेछ । क्यानले यसअघि नै ती टिमका प्रवर्धकको नाम सावर्जनिक गरिसकेको छ । सहभागी हुने टिममा सुदूरपश्चिम रोयल्स, काठमान्डु गुर्खाज, चितवन राइनोज, विराटनगर किंग्स, जनकपुर बोल्ट्स, लुम्बिनी लायन्स, पोखरा एभेन्जर्स र कर्णाली याक्स छन् । यी सबै टिमले आफ्नो लोगो र मार्की खेलाडी सार्वजनिक गरिसकेका छन् ।"
कर्णाली प्रशिक्षकमा टमाटा,काठमाडौं (कास) नेपाल प्रिमियर लिग (एनपीएल) टोली सुदूरपश्चिम रोयल्सले मुख्य प्रशिक्षकमा जगत टमाटालाई नियुक्त गरेको छ ।रोयल्सले विज्ञप्ति जारी गर्दै राष्ट्रिय क्रिकेट टोलीका प्रशिक्षक रहिसकेका टमाटालाई एनपीएलका लागि टिमको प्रशिक्षण जिम्मेवारी दिइएको जनाएको छ । हाल टमाटा नेपाली राष्ट्रिय क्रिकेट टोलीको कन्सल्ट्यान्टका रूपमा क्यानडा भ्रमणमा छन् । सुदूरपश्चिमले उनको प्रशिक्षणमा टोलीले उच्च प्रदर्शन गर्ने अपेक्षा राखेको छ । राष्ट्रिय क्रिकेट टोलीका अलराउन्डर दीपेन्द्रसिंह ऐरी सुदूरपश्चिम रोयल्सको मार्की खेलाडीमा रहेका छन् ।
