शीर्षक,विवरण
'क्याबिन क्रु' को हडतालले निगमका चार उडान प्रभावित,"(काठमाडौं)क्याबिन क्रु (विमान परिचारिका र परिचारक) को हडतालका कारण नेपाल वायुसेवा निगमका चार अन्तर्राष्ट्रिय उडान प्रभावित भएका छन् । अवकाशको उमेरहद ४५ बाट ५० वर्ष पुर्याउनुपर्ने माग राख्दै आएका क्याबिन क्रु जहाजमा नगएपछि शुक्रबार राति काठमाडौंदुबई उडान रद्द भयो भने शुक्रबार राति र शनिबारका तीन उडान साढे सात घण्टासम्म ढिला भएका छन् । निगमको विमानस्थलस्थित कार्यालयका अनुसार १ सय ५५ यात्रु राखेर शुक्रबार राति साढे ११ बजे दुबई उड्नुपर्ने न्यारोबडी बिहान साढे ३ बजेसम्म क्याबिन क्रु को प्रतीक्षामा बसेको थियो । उनीहरू नआउने निश्चित भएपछि यात्रुलाई होटलमा लगेर राखियो । वैकल्पिक व्यवस्था गरेर बिहान पौने १० बजेमात्रै उडान भएको छ । ड्युटीमा तोकिएका एयरहोस्टेस सुविना श्रेष्ठ, सुनिता थापा, रिना प्रजापती र दिलिशा श्रेष्ठलाई कुरेर पाइलटहरू बसे, निगमका कार्यकारी अध्यक्षको सचिवालयका एक अधिकारीले भने, उनीहरूलाई लिन पठाइएका भ्यान रित्तै फर्केर आए । अफिसबाट फोन गर्दा मोबाइल स्विच अफ गरे । उनीहरूको विकल्पमा राखिएका पनि आउन मानेनन् । यात्रुलाई होटलमा राख्दा निगमले कम्तीमा १० लाख रुपैयाँ अतिरिक्त खर्च व्यहोर्नुपरेको निगमका एक अधिकारीले बताए । त्यस्तै शुक्रबार राति जापानको नारिता उड्नुपर्ने वाइडबडीका यात्रु साढे तीन घण्टा ढिला उडे । शनिबार बिहान ११ बजे हङकङ र दिउँसो साढे १ बजे दिल्ली उड्नुपर्ने न्यारोबडीका यात्रु साढे ७ घण्टाको प्रतीक्षापछि मात्र उड्न पाए । यी सबै उडानमा दुईतर्फी १२ सय ३२ यात्रु थिए । आन्दोलनका कारण उडान रद्द भएको खबर सार्वजनिक भएपछि पर्यटन मन्त्रालयले क्याबिन क्रु लाई छलफलमा बोलाएको थियो । छलफलमा मन्त्री बद्री पाण्डेले करार सेवामा कार्यरत निगमका सबै क्याबिन क्रु को अवकाश हुने उमेरहद ४५ वर्षबाट बढाएर ५० वर्ष पुर्याउने प्रतिबद्धता जनाएका थिए । मन्त्रीको प्रतिबद्धतापछि हडताल फिर्ता लिई शनिबारदेखि नै उडानमा फर्किने निर्णय भएको नेपाल वायुसेवा क्याबिन क्रु संघकी अध्यक्ष प्रदा कार्कीले बताइन् । २०७८ सालदेखि हामीले उठाउँदै आएको माग निगमका कार्यकारी अध्यक्ष युवराज अधिकारीलाई पटकपटक राख्दा प्राथमिकतामा नपरेपछि हडतालमा उत्रिने निर्णय गरेका हौं, विमान परिचारिका कार्कीले भनिन् । अत्यावश्यक सेवामा चाडपर्वका बेला हडताल गरेको भन्दै क्याबिन क्रु हरूको चौतर्फी आलोचना भएको छ । संघकी अध्यक्ष कार्कीले भने क्याबिन क्रु ले हडताल नभई जहाज ढिलो मात्र गरेको दाबी गरेकी छन् । निगममा थुप्रै व्यक्तिका कारण उडान रद्द हुने, ढिलो हुने भइरहेका हुन्छन् । अहिलेसम्म कसैलाई कारबाही भएको सुनिएको छैन । हामीले जहाज नै रोकेका होइनौं । डिले मात्रै भएको हो ।निगमले दुई जना क्याबिन क्रु लाई उमेरहदका कारण अनिवार्य अवकाशमा पठाएपछि २०७९ मंसिरमा पनि आन्दोलन भएको थियो । तत्कालका लागि अस्थायी प्रबन्ध गरिए पनि यो विवाद समाधान गर्न निगमले कुनै निर्णय लिन सकेको छैन । सहायक पाँचौं तहको करार सेवामा कार्यरत क्याबिन क्रु ४५ वर्षपछि अनिवार्य अवकाशमा जाने नियम र सेवासुविधामा विभेदकारी भएको भन्दै निगमकी परिचारिका अलिशा नेपालीले २०८० पुसमा सर्वोच्च अदालतमा रिट दायर गरेकी थिइन् । उक्त रिटमा सुनुवाइ गर्दै सर्वोच्चले मुद्दाको अन्तिम किनारा नलागेसम्म क्याबिन क्रु लाई अवकाशमा नपठाउन २०८० माघमा अन्तरिम आदेश जारी गरेको थियो । उक्त मुद्दा सर्वोच्चमा विचाराधीन छ । पर्यटन सचिव गणेशप्रसाद फाण्डेले निगमका क्याबिन त्रुले उठाएको मागमा कानुनी परामर्श गरेर निर्णय लिने बताए । उनले शुक्रबार र शनिबारको घटनाबारे निगम र नेपाल नागरिक उड्डयन प्राधिकरणबाट अध्ययन हुने जानकारी दिए । निगमको मानव संसाधन विभागका अनुसार क्याबिन क्रु लाई ३ वर्षदेखि ५ वर्षको करार सेवामा सहायक पाँचौं तहमा नियुक्ति दिने गरिएको छ ।"
प्रधानन्यायाधीशमा श्रेष्ठका १४ महिना,"(काठमाडौं)तत्कालीन प्रधानन्यायाधीश चोलेन्द्रशमशेर जबराविरुद्ध नेपाल बार एसोसिएसन र बेन्चले संयुक्त रूपमा गरेको १ सय ९ दिने आन्दोलनताका सक्रिय न्यायाधीशमध्ये एक थिए, विश्वम्भरप्रसाद श्रेष्ठ । करिअर जज भनिने न्याय सेवाको पृष्ठभूमिबाट जिल्ला अदालतदेखि नै प्रधानन्यायाधीशको वरियतामा पुगेका विरलै उम्मेदवारका रूपमा चित्रित श्रेष्ठलाई उनका कलेजदेखिका सहपाठी न्यायाधीशहरू ईश्वरप्रसाद खतिवडा र आनन्दमोहन भट्टराईको बलियो साथ थियो । यता वकालत पृष्ठभूमिबाट सर्वोच्च अदालतमा पुगी प्रधानन्यायाधीशको रोलक्रममा रहेकामध्येबाट हरिकृष्ण कार्की र प्रकाशमान सिंह राउतको जुगलबन्दी उस्तै थियो । न्यायपालिका सुधारका लागि एकै ठाउँमा उभिएका यी दुई समूहबीच एउटा अदृश्य स्पर्धा पनि थियो । एउटा समूहले करिअर जजको हितको कुरा ज्यादा सोच्थ्यो, अर्को समूहले आफ्नो पृष्ठभूमिलाई प्रतिनिधित्व गर्ने न्यायाधीशको सक्रिय उपस्थितिलाई चासो दिन्थ्यो, सर्वोच्चका एक न्यायाधीश भन्छन्, यी दुई समूहबीचको सन्तुलन कसको पालामा कसरी मिल्ला भन्ने प्रश्नसँग नेतृत्वको कुशलता गाँसिएको हुन्थ्यो । जबराको बिदाइपछि प्रधानन्यायाधीश भएका कार्कीको कार्यकालमा लगत्तै प्रधानन्यायाधीश हुने श्रेष्ठभन्दा बढी प्रभावशाली राउत थिए । कार्कीको अवकाशपछि प्रधानन्यायाधीश भएका श्रेष्ठलाई न्यायाधीशहरू खतिवडा र भट्टराईको अवकाशले एक्लो बनाउने प्रारम्भिक आकलन सर्वोच्चमा व्याप्त थियो । उनीहरू अनौपचारिक रूपमा एकअर्कालाई तिमी भन्ने मित्रवत् सम्बन्धको पृष्ठभूमि बोक्छन् । विशेष गरी प्रकाश श्रीमान्सँग विश्वम्भर श्रीमान्को सम्बन्ध कस्तो रहला भन्ने जिज्ञासा हामीमा थियो, सर्वोच्चका ती न्यायाधीशले भने, तर प्रधानन्यायाधीश भएकै दिनदेखि उहाँले सबैसँग सहकार्य बढाउनुभयो, केही दिनमै सर्वोच्च अदालतमा न्यायाधीशबीच सामूहिकताको भाव विकास भयो ।प्रतिस्पर्धा होला कि भन्ने ठानिएका वरिष्ठतम् न्यायाधीश राउतसँगै श्रेष्ठको सम्बन्ध ज्यादा प्रगाढ हुन पुग्यो । उहाँ (श्रेष्ठ) एकदम भद्र मानिस हो, न्यायालयलाई लयमा फर्काउन ठूलो योगदान गर्नुभएको छ, त्यसैले म न्यायपालिकाको धरोहरका रूपमा उहाँलाई सम्झन्छु, प्रधानन्यायाधीशका लागि हालै संसदीय सुनुवाइबाट अनुमोदित न्यायाधीश राउत भन्छन्, उहाँ एकदमै समन्वयकारी क्षमता भएको मानिस हुनुहुँदो रहेछ ।घटस्थापनाको दिन न्यायालय बिदा हुनु एक दिनअघि असोज १६ (अवकाश पाउनु ३ दिनअघि) मै सर्वोच्चका न्यायाधीश र कर्मचारीले श्रेष्ठलाई प्रधानन्यायाधीशका रूपमा बिदाइ गरेका थिए । त्यो दिन पनि राउतले टिमलाई परिचालन गर्न सक्ने खुबी भएको प्रधानन्यायाधीश भन्दै श्रेष्ठको प्रशंसा गरे । त्यो बढाइचढाइ गरेर भनिएको कुरा थिएन, सर्वोच्चका एक अधिकारीले भने, विश्वम्भर श्रीमान्ले बेन्चलाई एकढिक्का भएरै हाँक्नुभएको हो । त्यसैले सर्वोच्चमा रहेका मुद्दा एक वर्षमै २८ हजारबाट २५ हजारमा आइपुग्यो ।सर्वोच्च नेतृत्वमा १४ महिना रहेर बाहिरिँदै गर्दा न्यायाधीशहरूबीचको एकतालाई मजबुत बनाएकामा श्रेष्ठको राम्रै प्रशंसा चल्यो । तर त्यसै बेला सँगै जोडिएको नेपाल बारको कार्यालयमा श्रेष्ठविरुद्ध नाराबाजी चलिरहेको थियो । एक प्रधानन्यायाधीशका रूपमा उहाँले अविवादित, सफल र समन्वयकारी भएर अवकाश लिनुभयो, मुद्दामामिला छिनेको कारणले कतै पनि कसैले उहाँविरुद्ध प्रश्न उठाउने ठाउँ रहेन, वरिष्ठ अधिवक्ता शम्भु थापा भन्छन्, तर, बारसँगको सम्बन्ध उहाँका लागि सुमधुर रहेन, नचाहिँदो झमेलामा पर्नॅभयो ।बेन्चलाई एक बनाएर अघि बढाउन सके पनि बारसँग श्रेष्ठको दूरी आम रूपमा अनुमान गर्न सकिने अवस्थाभन्दा पर गएर बिग्रिन पुगेको छ । अवकाशको एक साताअघि श्रेष्ठले सर्वोच्चमा रिक्त ६ मध्ये दुई पदमा उच्च अदालतका मुख्य न्यायाधीशहरूमध्येबाट नृपध्वज निरौला र नित्यानन्द पाण्डेलाई नियुक्तिका लागि न्यायपरिषद्बाट सिफारिस गराउने निर्णय गरे, जसको बारले चर्को विरोध गर्यो । बारका अध्यक्ष गोपालकृष्ण घिमिरेले लेनदेनका आधारमा नियुक्ति गरेको भन्दै श्रेष्ठमाथि गम्भीर आक्षेप लगाए, जसबापत उनीविरुद्ध सर्वोच्चमा अदालतको अवहेलनाको मुद्दा दायर भएको छ । तर यो मुद्दा दायर गर्ने सर्वोच्चका सूचना उपरजिस्ट्रार अधिकारी गोविन्द घिमिरेले आफू कसैको प्यादा बन्न नसक्ने भन्दै त्यो फिर्ता लिने फेसबुक स्टाटस बिहीबार लेखेका छन् । म हिजोदेखि निदाउन सकेको छैन, जीवनभर प्रजातन्त्रको पछि लागियो । बा सधैं यसकै लडाइँ लड्नुभयो, उनले लेखेका छन्, बार जनताको आवाज हो, लोकतन्त्रको हिमायती हो, त्यसको नेतृत्वविरुद्ध मैले अवहेलनामा दिएको प्रतिवेदन फिर्ता लिएको जानकारी गराउँछु । अदालत खुलेपछि आफ्नो भनाइसहित औपचारिक रूपमा निवेदन फिर्ता लिने उनको भनाइ छ । सर्वोच्चको सहायक प्रवक्ता रहिसकेका एक उच्च अधिकारीबाट आएको यस स्टाटसले यतिखेर न्यायिक वृत्त तरंगित छ । के उनलाई प्रधानन्यायाधीश श्रेष्ठ स्वयंले बार अध्यक्षविरुद्ध मुद्दा लगाउन आदेश दिएका थिए ? उनै घिमिरेले सिधाकुरा अनलाइन विरुद्ध दायर गरेको अवहेलनाको मुद्दामा हालै मात्र नौ सदस्यीय बृहत् पूर्ण इजलासले न्यायाधीशको मानमर्दन हुने टिप्पणी गरे अवहेलनामा कारबाही हुने भनी निर्णय गरेको थियो । त्यही पृष्ठभूमिमा घिमिरेले दायर गरेको अर्को अवहेलना मुद्दाका सम्बन्धमा उनैबाट आएको प्रतिक्रियाले न्यायिक नेतृत्वले आफ्ना विरोधीप्रति प्रतिशोधी रवैया त अपनाउँदैन भन्ने आशंका उब्जिएको छ । वरिष्ठ अधिवक्ता हरिहर दाहाल बार र बेन्चबीच नचाहिँदो मनमुटाव हुन पुगेको उल्लेख गर्दै यो समग्र न्यायपालिकाका हितकारी नभएको बताउँछन् । प्रधानन्यायाधीश भएर न्याय प्रशासनलाई उहाँले चुस्त पार्नुभयो, आन्तरिक समन्वय पनि मिलाउनुभयो र मुद्दा पनि तीव्रस्तरमा फर्छ्योट गर्नुभयो, उनले भने, तर न्यायपरिषद्को नियमावली संशोधन गर्दा पर्याप्त छलफल नहुनाले बारसँग तालमेल हुन सकेन, यो अप्रिय अवस्था रह्यो ।नेपालको ३१ औं प्रधानन्यायाधीशका रूपमा १४ महिनाअघि सर्वोच्च न्यायसम्पादनको जिम्मेवारी सम्हाल्दै गर्दा श्रेष्ठका लागि सुरुवाती चुनौती थियो, लामो समयदेखि हुन नसकेको न्यायाधीश नियुक्तिलाई तत्काल अघि बढाउनु । त्यतिबेला उच्च अदालतमा ५४, सर्वोच्चमा ७ र जिल्ला अदालतमा ३८ न्यायाधीशको दरबन्दी रिक्त थियो । श्रेष्ठले यी दरबन्दी पूर्ति गर्नॅअघि गत वर्ष असोज १ मा वरिष्ठतम् न्यायाधीश ईश्वरप्रसाद खतिवडाको साथ लिएर न्यायपरिषद् नियमावली संशोधन गरे । त्यसमा सर्वोच्चको मुख्य रजिस्ट्रार र न्याय सेवाको सचिव न्यायाधीशमा नियुक्त हुँदा वरिष्ठता क्रममा उच्च अदालतका अन्य न्यायाधीशभन्दा अगाडि रहने प्रावधान राखिएको थियो । त्यसको १२ दिनपछि सुर्खेतमा भएको बारको भेलाले नियमावली संशोधन खारेज हुनुपर्ने चर्को माग उठायो । उक्त बेलामा मुख्य अतिथि प्रधानन्यायाधीश श्रेष्ठ नै थिए । त्यस दिनदेखि उहाँ बारसँग टाढिनुभयो, बारकी महासचिव अञ्जिता खनाल भन्छिन्, हामीले चितवनको कार्यक्रमममा बोलाउँदा आउनुभएन । हामीले भेट्न जाँदा पनि उतिसाह्रो रेस्पोन्स गर्नुभएन । यता बारले पनि नियमावली संशोधन खारेजीको मागलाई जोडदार रूपले उठाउँदै गयो ।नियमावली संशोधनले धेरैलाई अन्याय गरेको वरिष्ठ अधिवक्ता दाहालको भनाइ छ । यसको उचित संशोधन परिषद्ले गरेको भए जाती नै हुन्थ्यो तर त्यो हुन सकेन, उनले भने, तैपनि आफ्नो १४ महिनाको कार्यकालमा तीनै अदालतमा गरी प्रधानन्यायाधीशले १ सयभन्दा बढी न्यायाधीशको नियुक्ति गर्नॅ भएको छ, जुन आफैंमा उपलब्धि हो ।बारको बुझाइमा अधिवक्ताको पृष्ठभूमिबाट उच्च अदालतमा पुगेका न्यायाधीशहरूभन्दा माथि पर्ने गरी न्याय सेवाका कर्मचारीलाई वरिष्ठताको अधिकार दिनुमा करिअर जज समूहको भूमिका छ । यसले जिल्ला अदालतमा नियुक्त भएका न्याय सेवाकै कर्मचारीहरू पनि अन्यायमा पर्ने भन्दै बारले संशोधित नियमावली खारेज हुनुपर्ने माग राख्दै आएको छ । माग पूरा नभएसम्म परिषद्मा धर्ना दिएर नियुक्ति गर्नै नदिने रणनीति बारले लिएको थियो । अवकाश हुने बेला श्रेष्ठले वरिष्ठताक्रममा छैटौं नम्बरमा रहेका उच्चका न्यायाधीश नित्यानन्द पाण्डेलाई सर्वोच्चमा नियुक्तिका लागि सिफारिस गरे, जसको सुस्तरी टिप्पणी गर्नेहरू न्यायिक वृत्तमा पनि भेटिए । पाण्डे वकालत पृष्ठभूमिबाट उच्चमा न्यायाधीश भएका हुन् । चारैतिर विरोध हुँदाहुँदै अवकाश हुने बेला श्रेष्ठले उच्चमा १६ र सर्वोच्चमा ६ न्यायाधीश रिक्त रहेकामा दुई पदका लागि मात्रै सिफारिस गर्नाले बारसँगको सम्बन्ध थप बिग्रिएको महासचिव खनालले बताइन् । उहाँलाई अवकाश भएर जाने बेला नियुक्ति गर्दिन भनेर अलग बस्ने सुविधा थियो तर बारको कुनै मागलाई सुन्दै नसुनी नियुक्तिको सिफारिस गरेर मनमुटावलाई संस्थागत रूपले बढाउने काम गर्नॅभयो, उनले भनिन्, प्रधानन्यायाधीशका रूपमा उहाँले समन्वयकारी भूमिका निर्वाह गरेको भए बेस हुन्थ्यो ।प्रधानन्यायाधीश श्रेष्ठले राजनीतिक मुद्दाहरू किनारा लगाउने कामबाट आफूलाई कार्यकालभरि नै अलग राखे । खासगरी, केपी शर्मा ओली अघिल्लो पटक प्रधानमन्त्री हुँदा संवैधानिक निकायमा गरिएको ५२ नियुक्तिविरुद्ध परेको मुद्दाको पेसीको दिन वर्षभरि नै प्रधानन्यायाधीश श्रेष्ठ उपत्यकाबाहिर रहे । संवैधानिक इजलासमा ठूला मद्दाहरूलाई किनारा लगाउन उहाँले चासो देखाउनुभएन, यो पनि उहाँलाई टिप्पणी गर्ने एक पाटो बन्यो, वरिष्ठ अधिवक्ता दाहालले भने, यो र नियमावली संशोधनबाहेक श्रेष्ठको कार्यकाल शान्त र उपलब्धिमूलक नै रह्यो । देवानी मुद्दामा उहाँको बडो दक्षता थियो । वकिलहरूको बहस सुन्दा उहाँ जहिले पनि पूरा ध्यान दिएर बेन्चमा बस्नुहुन्थ्यो, बचनले कहिल्यै नबिझाउने र विवादमा पर्ने गरी कहिल्यै फैसला नगर्ने उहाँको कौशल हम्मेसी सबैमा पाइन्न ।२०१६ असोज २० मा डोटीको सिलगढीमा जन्मेका श्रेष्ठ २०३८ सालमा अस्थायी रूपमा शाखा अधिकृत भई न्याय सेवामा प्रवेश गरेका थिए । त्यसको ६ वर्षमै जिल्ला न्यायाधीश भएका उनी २०६२ मा तत्कालीन पुनरावेदन अदालत बागलुङको न्यायाधीश भए । २०७० मा पुनरावेदन अदालत पोखराको कायममुकाम मुख्य न्यायाधीश भएका उनी २०७१ मा पुनरावेदन अदालत हेटौंडाको मुख्य न्यायाधीश भएका थिए । त्यसको दुई वर्षपछि उनी २०७३ साउन १७ मा सर्वोच्च अदालतमा नियुक्त भए । उमेर हदले शनिबारबाट अनिवार्य अवकाशमा गएका श्रेष्ठ प्रधानन्यायाधीशको रोलक्रम रहेकामध्ये अन्तिम करिअर जज हुन् ।"
बाढीले बगाएको खानेपानी मुहान बनाउन श्रमदान,"(काठमाडौं)ललितपुर टीकाभैरवकी ५३ वर्षीया गोमा घिमिरे बाढीले क्षति पुर्याएको खानेपानीको मुहान मर्मत गर्न गत मंगलबारदेखि श्रमदानमा व्यस्त छिन् । एक साताअघिको अविरल वर्षापछि आएको बाढीले गोदावरी नगरपालिका६ स्थित लेलेको भाङखुरिया वनको वासुकी क्षेत्रमा खानेपानी मुहानमा क्षति पुर्याउनुका साथै पाइप बगाएको थियो । खानेपानीको समस्या भएपछि स्थानीय आफैं मुहान मर्मतमा जुटेका हुन् । टीकाभैरव र सिर्खपाका करिब ३ सय घरधुरी मुहान मर्मत र पाइप जडान गर्न गत सोमबारदेखि खटिएका छन् । दैनिक ७० जनाको हाराहारीमा जुट्ने गरेका छन् । शनिबार कान्तिपुर संवाददाता भाङखुरिया वनमा पुग्दा कोही पहिरो पन्छाउन व्यस्त देखिन्थे भने कोही कुटोकोदाली लिएर खन्दै थिए । कोही पाइप बिछ्याउँदै थिए, केही भने पाइप जोड्न आगो बाल्दै थिए । टीकाभैरवकै ५० वर्षीया रमिला थापा पनि मुहान मर्मत गर्न दैनिक करिब दुई घण्टा हिँडेर भाङखुरिया वनमा पुग्ने गरेकी छन् । सिर्खपाका वसन्त नगरकोटी ५ दिनदेखि त्यहीँ खटिएका छन् । सरकारको आशमा बसे पानी पिउन पाउने कहिले हो कहिले ? सबै जना जुटे केही दिनमै पानी गाउँमा पुर्याउन सकिन्छ, नगरकोटी भन्छन् ।वासुकी, सिर्खपा र टीकाभैरव खानेपानी उपभोक्ता समितिका अनुसार भाङखुरिया वनमा आएको बाढीले मुहान ध्वस्त बनाउनुका साथै करिब ३ सय मिटर लामो ४ इन्चको पाइप बगाएको छ । समितिका अध्यक्ष सुमन नगरकोटीले बजेट अभावका कारण तत्कालका लागि ४ इन्चको सट्टा २ इन्च पाइप जडान गर्न लागेको बताए । मुहानमा ढलान गर्न नसकेर चारैतिर प्लास्टिक राखेर अस्थायी रूपमा संरचना बनाएका छौं, उनले भने, पानी खोल्ने र बन्द गर्ने गेट भल्भ एउटाको मूल्य मात्र ५० हजार पर्छ । पर्खाल निर्माण, पाइपलाई खोला क्रसिङ, मुहान ढलानलगायत काम गर्न कम्तीमा २० लाख रुपैयाँ खर्च हुने उनले बताए । बजेट अभावले श्रमदान गर्नेहरूलाई समेत राम्रो खाजाको प्रबन्ध गर्न नसकिएको नगरकोटीको भनाइ छ । दालमोठ चिउराको भरमा खटिरहेका छौं, उनले भने । खानेपानी उपभोक्ता समितिका अनुसार बाढीले क्षति पुर्याउनुअघि मुहानबाट प्रतिसेकेन्ड ८ लिटर पानी वितरण हुँदै आइरहेको थियो ।बाढीले लेले नल्लु खोला र लेलेकै वासुकी क्षेत्रमा रहेको मुहान बगाएपछि चापागाउँ, थेच्व, झरुवाराशि र ललितपुर महानगरपालिकाका केही वडामा खानेपानी आपूर्ति ठप्प छ । वासुकीको मुहानबाट दैनिक २० लाख लिटर पानी आपूर्ति हुँदै आएको थियो । नल्लु खोलाको पानीलाई रिजर्भ ट्यांकीमा जम्मा गरेर वितरण गरिएको थियो । बाढीले पाइप बगाएपछि दैनिक १६ लाख लिटर पानी आपूर्ति रोकिएको छ । नल्लु खोलाको पानी आपूर्ति बन्द भएपछि काठमाडौं उपत्यका खानेपानी लिमिटेड (केयूकेएल) ले चापागाउँको मूलडोल र चारघरेस्थित डिप बोरिङको पानी मात्र वितरण गरिरहेको छ । गोदावरी१२ थेच्वका भाइगोपाल महर्जनले खानेपानी व्यवस्थापन गर्न केयूकेएललगायत सम्बन्धित निकायले तत्काल पहल थालेमा स्थानीय श्रमदान गर्न तयार रहेको बताए । मूलमा प्रशस्त पानी छ । तर, विपद्को बेला केयूकेएलले बजेट अभाव देखाउँदै पन्छिन मिल्दैन, उनले भने, आपत्विपद्का बेला प्रयोग गर्न प्रत्येक वडाले एकदुई लाख लिटर क्षमताको ट्यांकी बनाउन जरुरी छ ।गोदावरी नगरपालिकाका प्रवक्ता मिलन सिलवालले केयूकेएलले चासो दिएमा पाइप बिछ्याउन र मुहान बनाउन पालिकाका तर्फबाट सक्दो सहयोग गर्ने बताए । पालिकाबाट तत्काल बजेट छुट्याउन सक्ने अवस्था छैन, उनले भने, विशेष परिषद् बसेर बजेट परिमार्जन गरी खानेपानी र सडक पूर्वाधारमा विनियोजन गर्ने योजना छ, उनले भने । केयूकेएल ललितपुर शाखा प्रमुख अला भट्टले भने लेलेनल्लु क्षेत्रमा खानेपानीको ट्यांकीसँगै पाइपहरू बगाएकाले तत्काल पानी सुचारु गर्न सम्भव नदेखिएको बताइन् । चाँडै पानी वितरण गर्न केन्द्रीय कार्यालयमा क्षतिबारे जानकारी गराइसकेका छौं, उनले भनिन्, दसैंअघि भने लेले नल्लु क्षेत्रको पानी वितरण सम्भव छैन ।"
वार्षिक २ अर्ब राजस्व बुझाउँदै हुलास स्टिल,"(काठमाडौं)चालीसको दशकदेखिको एउटा चर्चित विज्ञापन छ हुलास भए अरू किन खोज्ने ? यो विज्ञापन नसुन्ने सायदै कोही छन् । अहिले पनि यो विज्ञापन बजिरहेकै हुन्छ । सबैतिर चर्चा कमाएकाले होला, कम्पनीले यसलाई आफ्नो स्लोगन नै बनाएको छ । हुलास स्टिलले अहिले पनि यही स्लोगनअनुसार आफ्ना उत्पादनको बजारीकरण गरिरहेको छ । चार दशकअघि तराईपहाडका धेरैजसो घरका छाना खरका हुन्थे । गर्मीयाममा आगलागी हुने सम्भावना उत्तिकै हुन्थ्यो । १९७० तिर गोल्छा समूहको विराटनगरमा जुट मिल थियो । उसले जुट प्रेस पनि सञ्चालन गरेको थियो । १९८० मा जुट मिलमा ठूलो आगलागी भयो । जुटमिलसँगै वरिपरिका घर पनि जले । यसको कारण पनि उही थियो खरको छानो । भीषण आगलागीपछि कोलकाता अनि सिलिगुडीदेखि दमकल ल्याएर आगो नियन्त्रणमा लिनुपरेको कुरा बुबाले सुनाएको हिमांशु गोल्छा सम्झिरहन्छन् । सर्वसाधारण मात्र होइन, उद्यमीलाई पनि आगलागीको यही जोखिम देखेर उद्यमी दिवाकर गोल्छाले एउटा उपाय निकालेका थिए नेपालमा स्टिल उद्योग खोल्ने । गाउँ नै ध्वस्त भएपछि पिताजीले हुलास स्टिल उद्योग खोल्ने सोच बनाउनु भएको रहेछ, हुलास स्टिलका निर्देशक हिमांशु भन्छन्, खरको छानोलाई विस्थापित गर्न के गर्न सकिन्छ भनेर उहाँले देशविदेशमा समेत पुगेर अध्ययन गर्नुभएछ । र, स्टिल उद्योग सञ्चालनबारे निर्णय लिनुभएछ । पर्साको सिमरामा उद्योग लगाउनुभएछ । यो सन् १९८२ को कुरा हो । त्यस बेला गोल्छा परिवारले अस्ट्रेलियाबाट कलर कोटेड पाता ल्याएर बिक्री वितरण गर्थ्यो । त्यही हेरेर नेपालमा पनि उद्योग स्थापना भएको हिमांशु सुनाउँछन् । आयात मात्रै नभई स्वदेशमै केही गर्नुपर्छ भन्ने बुबा (दिवाकर गोल्छा) को सोच बन्यो । तर त्यस बेला गतिलो प्रविधि थिएन, दर्तापछि उद्योग सञ्चालन गर्न व्यापक लगानी चाहिन्थ्यो । तर जे जसरी भए पनि यसलाई बुबाले पार लगाएको उनको भनाइ छ । नेपालमा स्टिल उद्योग स्थापनाका लागि गोल्छा अर्गनाइजेसनले पहिलो पटक प्रत्यक्ष विदेशी लगानी (एफडीआई) ल्याएको हिमांशुले जनाए । उद्योग स्थापनाताका नेपालमा बैंकिङ प्रणाली राम्रो थिएन । नेपालबाट ऋण लिन पनि गाह्रो थियो । त्यसबेला जापानकै बैंकबाट ऋण लिएर हुलास स्टिल उद्योग स्थापना गरिएको उनले बताए । त्यसेबला प्रविधि थिएन, इन्टरनेट पनि थिएनन् । सूचना प्रवाहमा समस्या थियो । भ्रमणका क्रममा बुबासँग एक जापानिजसँग भेट भयो । भेटमा जापानको कम्पनीबाट जस्तापाता उत्पादन गर्न सकिने भन्ने जानकारी पाउनुभयो, हिमांशु गोल्छा भन्छन्, त्यसपछि बुबा जापान पुग्नुभयो । जापानकै कम्पनीमार्फत कमक्राफ्ट ग्रुपसँग सम्पर्क बढ्यो । र, जापानकै बैंकबाट ऋण लिन सफल हुनुभयो ।कमक्राफ्ट नामक कम्पनीले अफ्रिकासहित विभिन्न मुलुकमा जस्तापाता उत्पादन, बिक्री गर्दै आएको छ । १९८२ तिर पनि कमक्राफ्टले अफ्रिका, भारत, युरोप, अस्ट्रेलिया, न्युजिल्यान्ड लगायतमा मुलुकमा बिक्री गरेको थियो । यही कम्पनीको सहयोगमा हुलासको रंगीन जस्तापाता उत्पादन सुरु गर्यौं, गोल्छा भन्छन्, र, नेपालमा दक्षिण एसियाकै पहिलो रंगीन जस्तापाता उत्पादन गर्ने उद्योग बन्यौं ।हुलास स्टिलले रंगीन जस्तापाता उत्पादन गर्दा भारतमा समेत उत्पादन थिएन । त्यसपछि हुलासले नेपाली बजारसँगै भारतको गोवा, कश्मीर, सिलिगुडी, दार्जिलिङलगायत ठाउँमा निर्यात गर्न थाल्यो । नेपालमा उत्पादन गरी भारत निर्यात गर्न पाउँदा गर्वको विषय बनेको निर्देशक हिमांशु बताउँछन् । सन् १९९० तिर भारतमा रंगीन जस्तापाता उत्पादन भएको थिएन । स्वदेशको मागलाई पूर्ति गर्दै भारतको गोवा, कश्मीर, सिलिगुडी, दार्जिलिङलगायत ठाउँमा पनि निर्यात गर्न सफल भएका थियौं । नेपालको उत्पादन भारतमा पठाउन पाउँदा गर्वको कुरा थियो, उनी भन्छन्, अहिले पनि भारतीय सेनाको कलर कोड हुलास ग्रिन भनेर निर्दिष्ट गरिएको छ, यो सम्पूर्ण नेपालीले गौरव गर्ने कुरा पनि हो । सुरुमा उत्साहजनक रूपमा भारत निर्यात भए पनि बीचमा निर्यात हुन सकेन । भारतमा पनि उत्पादन र प्रतिस्पर्धा बढ्दै गयो । त्यहीबेला नेपालमा लोडसेडिङको समस्या हुन थाल्यो । तर जस्तापाताको माग स्वदेशमा बढ्न थालेको थियो । यी कारण हुलासको रंगीन जस्तापाता स्वदेशमै केन्द्रित गरेको हिमांशु बताउँछन् । भारतमा उत्पादन नहुँदा त्यता पनि निर्यात गर्यौं । पछि भारतमा उत्पादन बढ्दै गयो, प्रतिस्पर्धा सुरु भयो । नेपालमा पनि माग बढ्दै थियो, तर विद्युत्को समस्याले भने जस्तो उत्पादन गर्न सकेनौं, उनी थप्छन्, त्यही कारण भारतमा प्रतिस्पर्धा गर्न सकेनौं । पहिलो प्राथमिकता नेपाललाई नै दिएर उत्पादन तथा बिक्री गर्यौं । पछिल्लो समय भारतमा फेरि बजार बिस्तार भएको छ । सन् २०२१ मा भारतको गुवाहाटी, सिलिगुडी लगायत ठाउँमा धेरै जस्तापाता निर्यात गरेको हिमांशुले बताए । त्योबाहेक भारतको बिहार, दिल्लीमा हुलास जस्तापाताको बजार माग बढेको छ । भारतसँगै युरोप र अमेरिकामा पनि बजारको खोजी सुरु भएको उनले बताए । युरोप र अमेरिकामा पनि निर्यातको योजना भइराखेको छ, त्यसका लागि गृहकार्य जारी छ, हिमांशुले भने । गोल्छा अर्गनाइजेसनअन्तर्गतको हुलास स्टिलको उत्पादन सन् १९८२ मा सुरु भएको थियो । २०७२ सालबाट भने दिवाकर गोल्छा अर्गनाइजेसनअन्तर्गत हुलास स्टिल उत्पादन हुँदै आएको छ । हजुरबुबाको पालामा गोल्छा अर्गनाइजेसन सुरु भयो । १९८२ मा बुबाले हुलास स्टिल उद्योग सञ्चालनमा ल्याउनुभयो, हुलास स्टिल उद्योगका निर्देशक हिमांशु भन्छन्, परिवार ठूलो थियो । २०७२ सालतिर व्यापार, उद्योग बाँडफाँट भयो । त्यसपछि दिवाकर गोल्छा अर्गनाइजेसनअन्तर्गत हुलास स्टिल सञ्चालनमा छ ।मुलुकभित्र ५ उद्योगले जस्तापाता उत्पादन गर्दै आएका छन् । पहिलो उद्योग भने हुलास स्टिल नै हो । पहिलो उद्योग भएकै कारण स्थापनाकालमा धेरै उतारचढाव भोगेको हिमांशु बताउँछन् । हुलास स्टिलको यात्रा ४२ वर्ष पूरा भएर ४३ वर्षमा लागेको छ । यसबीचमा धेरै समस्यासँग जुध्न पर्यो, हिमांशु भन्छन्, उद्योग स्थापना हुँदा सिमरा क्षेत्र जंगलजस्तै थियो । उद्योग सञ्चालनलाई चाहिने कच्चा पदार्थ थिएन । सबै आयातमै निर्भर हुनुपर्ने बाध्यता रह्यो । स्थापनाकालमा उद्योगका लागि चाहिने सामान किन्न परे धेरै टाढा जानुपर्थ्यो । सानो स्पेयरपार्टस् होस या कच्चा पदार्थ सबै आयात गर्नुपर्थ्यो । कच्चा पदार्थसँग प्राविधिक कर्मचारी पनि विदेशबाटै ल्याउनुपरेको हिमांशु बताउँछन् । उद्योगमा जापानको प्रविधि जडान भएकाले त्यहींको कर्मचारी ल्याएर हुलास स्टिल उद्योग सञ्चालन भएको उनले बताए । बिस्तारै नेपाली कर्मचारीले पनि सिके । अहिले धेरैजसो प्राविधिक कर्मचारीमा नेपाली नै छन्, उनले भने । विगतमा जापान, चीन, कोरिया लगायतबाट कच्चा पदार्थ आयात हुन्थ्यो । अहिले पनि भारतबाटै आयात हुन्छ । कच्चा पदार्थ स्वदेशमा उत्पादन गर्न सके लागत धेरै कम हुने जनाएको छ । तर, कच्चा पदार्थको प्लान्ट लगाउँदा अचाक्ली महँगो हुने हिमांशुको बुझाइ छ । नेपालमा एचआर कोइलाको वार्षिक खपत ४५ लाख टन हो । प्लान्ट लगाउँदा खर्च ५ गुणा बढ्छ । लगानी पनि त्यही अनुसार गर्नुपर्छ । विद्युत् धेरै चाहिन्छ, उनले भने, यी कारण तत्काल सम्भावना नभए पनि भविष्यमा भन्न सकिँदैन, तर सम्भावना कम छ ।२०७२ को भूकम्पले पनि धेरै पाठ सिकाएको उनले बताए । भूकम्पका बेला नेपालका धेरै घरहरूमा क्षति पुग्यो । जस्तापाताको माग बढ्यो । सबैतिर जस्तापाता पुर्याउन चुनौती थियो । सबै कर्मचारीले धेरै मिहिनेत गरेर एक महिनामा १० हजार टन जस्तापाता उत्पादन गर्न सफल भयौं, त्यो एक किसिमको रेकर्ड नै थियो, निर्देशक हिमांशु भन्छन्, सही मूल्यमा गुणस्तरीय जस्तापाता सबैतिर पुर्याउनुपर्ने चुनौती थियो । सबैको सहयोगले सफल भयौं । त्यस्तै, २०४५ सालको भूकम्पमा पनि धेरै योगदान गरेको जनाएको छ । माओवादी द्वन्द्वकालमा पनि उद्योग सञ्चालन गर्न धेरै गाह्रो भएको उनी बताउँछन् । त्यसबेला बन्द हडताल हुन्थ्यो । कर्मचारीहरू उद्योगसम्म आइपुग्न पनि धेरै कठिन हुने, उनले भने, त्यस्तै, नाकाबन्दी र १६ घण्टाको लोडसेडिङ पनि अर्को ठूलो समस्या थियो । लोडसेडिङकै कारण करिब ७ मेगावाट फ्याक्ट्रीमा राख्नुपरेको उनले बताए । अहिले पनि ट्रान्समिसन लाइनको नेटवर्क बलियो नहुँदा समय समयमा लोडसेडिङ खेप्नुपरेको छ, गोल्छाले भने । पछिल्लो समय कोभिडले पनि उद्योगलाई समस्यामा पारेको छ । करिब ३ सय कर्मचारीलाई उद्योगभित्रै बस्ने व्यवस्था मिलाएर काम गरेको हिमांशुले बताए । उनका अनुसार पुरानो उद्योग भएकाले स्थानीयबाट पनि समस्या छैन । स्थानीय सरकारले सहयोग गर्दै आएको छ । छेउछाउकालाई उद्योगको आवाजले समस्या थियो । ३४ वर्षयता डिजेल, कोइलाको खपत घटाएर विद्युतीय खपत बढाएका छौं, उनले भने, यसले वातावरणमैत्री पनि बनेको छ ।१० बिघा क्षेत्रफलमा सञ्चालित यस उद्योग स्थापना करिब १० करोडमा भएको थियो । त्यसबेला करिब ४० जनाले रोजगारी पाएका थिए । उद्योगको वार्षिक उत्पादन क्षमता ५ देखि ६ टन मात्रै थियो । अहिले प्रविधि र लगानी विस्तार गरिएको छ । उद्योगको वार्षिक उत्पादन क्षमता पनि बढेर वार्षिक १ लाख टन पुगेको छ । लगानी करिब १० अर्ब पुगेको छ । अहिले उद्योगमा १२ सय कर्मचारीले रोजगारी पाएका छन । तीमध्ये ८ सय कर्मचारी त स्थायी नै छन् । ४३ वर्षको दैरानमा करिब १० करोडको लगानी बढाएर १० अर्ब पुर्याएका छौं । लगानी विस्तारसँगै उत्पादन क्षमता पनि १ लाख टन पुगेको छ, निर्देशक भन्छन्, गत आर्थिक वर्षमा ५५ हजार टन उत्पादन गर्यौं, जसमध्ये २५ हजार टन निर्यात गर्न सफल भएका छौं । गत वर्ष २ अर्बको निर्यात भएको थियो । चालु आर्थिक वर्षमा निर्यात थप बढ्ने गोल्छाको दाबी छ । बजारमा जस्तापाताको मागमध्ये हुलासले मात्रै ४० प्रतिशत ओगटेको छ । सबैभन्दा अगाडि हुनुका एकमात्रै कारक गुणस्तरीय उत्पादन रहेको उनको दाबी छ । हुलासले जापानको प्रविधि अपनाएको छ । जस्तापाता कोटिङको क्रममा गुणस्तरमा कहिलै सम्झौता नगरेको हिमांशुको दाबी छ । यही कारण सर्वसाधारणले धेरै रुचाएको उनको भनाइ छ । मुख्य कारण उपभोक्तामा विश्वास छ । हुलासले जे भन्छ, त्यही दिन्छ भन्ने छ । कम्पनी गुणस्तरमा सधैं सचेत पनि छ, त्यही भएर हाम्रो साख जोगिएको छ, उनी भन्छन्, हुलास जस्तापातामा अहिले पनि ३५ माइक्रोन पीपीको कोटिङ हुन्छ । यो सबैभन्दा धेरै कोटिङ हो । त्यही कारण एक पटक प्रयोग गरेका उपभोक्ताले सधैंभरि हुलास रोज्ने गरेका छन् । तर बजारको पछिल्लो अवस्थादेखि निर्देशक हिमांशु सन्तुष्ट छैनन् । भन्छन्, जस्तापाताको माग खुम्चिएको छ । २०२१२२ सम्म बजारको वार्षिक माग २ लाख टन थियो । अहिले घटेर १ लाखमा झरेको छ । माग घट्नुको एउटा मात्रै कारण निर्माण सुस्त रहेको उनको भनाइ छ । नेपालमा पुनर्निर्माणको काम सुस्त छ । घरहरू त्यति बनेको छैन । निर्माणको काम सुस्त हुँदा डन्डी, सिमेन्टको समेत माग घटेको छ, उनी भन्छिन्, यी वस्तुको माग घट्दा स्वाभाविक रूपमा जस्तापाताको पनि घट्ने भयो । भूकम्पपछि बजारमा जस्तापाताको माग ह्वात्तै बढ्यो । आयात सजिलो बनाउन सरकारले जस्तापाताको एनएस चिह्न पनि खारेज गरेको थियो । तर हालसम्म एनएस लागू भएको छैन । एनएस नहुँदा कतिपयले गलत मार्केटिङ गरेको निर्देशक हिमांशुले बताए । एनएस लागू नहुँदा कतिपयले गलत मार्किङ गरेर सामान बेचेका हुन्छन् । सर्वसाधारणले यस्तो कुरा बुझ्दैन । स्वच्छ प्रतिस्पर्धा गर्न पनि समस्या हुन्छ, उनले भने, गुणस्तर चिह्नका लागि पहल जारी छ, तर अहिलेसम्म कार्यान्वयन भएको छैन । स्वच्छ बजारका लागि गुणस्तर आवश्यक पनि छ ।बजारमा पाइने जस्तापाताको मूल्य अन्तर्राष्ट्रिय बजारमा निर्भर हुन्छ । किनभने जस्तापातामा चाहिने कच्चा पदार्थ सबै आयात हुन्छ । तर बजारमा प्रतिस्पर्धा हुँदा त्यसले पनि मूल्य निर्धारणमा केही मद्दत गर्छ । जस्तापाता प्रयोग गरेपछि त्यसको पनि आयु हुन्छ । जस्तापाताको लाइफसाइकल हेर्दा अन्यका तुलनामा हुलासको मूल्य सस्तो पर्छ । हुलासको जस्तापाता १० देखि १५ वर्षलाई टिक्छ, उनले भने, तर एनएस अनिवार्य नहुँदा गलत मार्केटिङ भएको छ । हिमांशुका अनुसार हुलास स्टिलले ग्याल्भनाइज जस्तापातासँगै विभिन्न रंगमा रंगीन जस्तापाता पनि उत्पादन गर्छ । स्टिलको भवनका लागि पनि जस्तापाता बनाएको जनाएको छ । उत्पादित जस्तापाता काठमाडौंको २२ वटा बिक्री डिपोबाट बिक्री हुन्छ । धनगढीदेखि बिर्तामोडसम्म ११ वटा ब्रान्च अफिस पनि छ । त्यहाँबाट सानो डिलर र सर्वसाधारणलाई वितरण हुन्छ । त्यस्तै करिब २ सय आधिकारिक डिलरमार्फत पनि बिक्री भएको जनाएको छ । गोल्छाका अनुसार कम्पनी स्थापना गर्दाको उद्देश्य जस्तापाता भए पनि नेपालका विभिन्न क्षेत्रमा योगदान पुर्याएको जनाएको छ । विगतमा नेपाल विद्युत् प्राधिकरणले अस्ट्रेलियाबाट पोल आयात गर्दै आएको थियो । हुलासले नेपालमै बनाएर उपलब्ध गरायो । नेपाल टेलिकमको टावर पनि बनाइदियो, यीबाहेक धेरै झुलुङ्गे पुल निर्माण गरेका छौं, उनले भने । त्यस्तै, सरकारलाई वार्षिक २ अर्ब बढी राजस्व बुझाएको छ । ०७८७९ मा सरकारलाई २ अर्ब ९५ करोड राजस्व तिरेको थियो । ०७९८० मा २ अर्ब २३ करोड तिरेको जनाएको छ ।"
कूटनीतिक मर्यादाक्रमको मर्यादा,"केही समयअघि (अगस्ट, १११२, २०२४) नेपाल भ्रमणमा आएका भारतीय विदेश सचिव विक्रम मिश्रीले नेपालका मुख्यमुख्य कुनै पनि पदाधिकारीलाई भेट्न छुटाएनन् । नेपाली समकक्षी सेवा लम्सालको निमन्त्रणामा दुई दिनका लागि काठमाडौं उत्रिएका भनिएका उनले नेपालमा परराष्ट्र सचिव तहमा वार्ताको औपचारिकता पूरा गर्नमा एक घण्टा खर्च गरे भने बाँकी समय राष्ट्रपति, प्रधानमन्त्री, परराष्ट्रमन्त्री, अर्थमन्त्री, सहरी विकासमन्त्री, गृहमन्त्रीलगायतका सरकारी पदाधिकारीहरूका साथै विपक्षी दलका नेता, पूर्वप्रधानमन्त्री लगायतसँग भेट्नमा खर्च गरे । त्यसैगरी, त्यसअघि जुन २४२६, २०२४ मा नेपाल भ्रमणमा आएका चिनियाँ विदेश उपमन्त्री (सचिवसरह) सुन वेइदोङले पनि राष्ट्रपति, प्रधानमन्त्री, परराष्ट्रमन्त्रीलगायतका विभिन्न मन्त्री र नेताहरूलाई छानीछानी भेटे । अगस्ट १६, २०२४ मा नेपाल भ्रमणमा आएका अमेरिकी व्यवस्थापन र स्रोतसम्बन्धी विदेश उपमन्त्री रिचर्ड बर्माले झन् कसैलाई छुटाउने कुरा भएन । त्यति भेटले मात्र नपुगेर रात्रिभोज आयोजना गरेर बाँकी रहेकाहरूलाई होटलमा सामूहिक भेट्न बाँकी राखिएन ।नेपालको कूटनीतिक अभ्यासमा यी निरन्तर दोहोरिरहने दृश्यहरू हुन् । एक पटक चर्चा हुन्छ, अर्को पटकसम्म सेलाइसक्छ र फेरि उही क्रम जारी रहन्छ । कुनै देशको विदेशमन्त्री आउँदा लाइन लागेर पूर्वप्रधानमन्त्रीहरू भेट्नका लागि ऊ बसेकै होटलमा गएको दृश्य नेपालबाहेक अन्यत्र विरलै देख्न पाइएला । कुन विदेशीलाई कसले र किन भेट्ने भन्ने कुनै आचारसंहिता नभएका कारण नेपालका उच्च पदस्थहरूलाई भेट्नका लागि पनि विदेशी मुलुकहरूबीच प्रतिस्पर्धा हुने गरेको छ । एउटाले भेट्यो भने अर्काले मैले किन भेट्न नपाउने भन्ने प्रश्न उठाइहाल्छ र जसले जतिबेला मन लाग्छ, त्यतिबेला भेट्ने अभ्यास अनवरत जारी छ । सम्बन्धित विदेशी मुलुकका प्रतिनिधिका कोणबाट यो उनीहरूको सफलता हो भने हाम्रा लागि लाजमर्दो विषय हो ।नेपालमा खासमा कुनै कूटनीतिक आचारसंहिता नै छैन र कसलाई कसले भेट्न हुने वा नहुने भन्ने कुनै मापदण्ड नै छैन । एक पटक नारायणकाजी श्रेष्ठले परराष्ट्रमन्त्री भएको बेला २०११ मा ल्याएको कूटनीतिक आचारसंहिताको भूकम्पका बेला दूतावाससँग एक ट्रक सामान माग्ने र त्यसलाई प्रचार नगरिदिन आग्रह गर्ने (रञ्जित रे, काठमाडौं डिलेमा) उनको कूटनीति सँगै धज्जी उडिसकेको छ । त्यसपछि त्यति झन्झट उठाउने कष्ट पनि कसैले गरेको छैन । अर्थात्, कूटनीतिक भेटघाटको अभिप्राय, अभिलेख र कार्यसूचीका बारेमा नेपाल सरकारसँग कुनै सूचना छैन ।विदेशीसँग डिल गर्नका लागि परराष्ट्र मन्त्रालय छ, त्यहाँ विभिन्न महाशाखाशाखाहरू छन् । उनीहरूसँग केही न केही संस्थागत स्मरणहरू हुन्छन् । तर, हामीकहाँ दिनदिनै कुनै न कुनै मन्त्रीले विदेशी दूतहरूलाई भेटिरहेको पाइन्छ । मन्त्रालयको कामको प्रकृतिकै कुरा गर्ने हो भने हाम्रो जस्तो विदेशीका परियोजना छ्याप्छ्याप्ती भएको मुलुकमा कुनै न कुनै रूपमा वैदेशिक विषय नजोडिने मन्त्रालय छैनन् । ती सबैलाई एकीकृत रूपमा संयोजन गर्ने काम परराष्ट्र मन्त्रालयले गर्नुपर्ने गरी संगठन ढाँचा निर्माण गरिएको छ । आर्थिक सहयोग, ऋण, अनुदान जस्ता विषयहरू प्रत्यक्ष जोडिने र त्यसैमा काम गर्ने भएका कारण अर्थ मन्त्रालयसँग छलफल र परामर्श हुने कुरालाई स्वाभाविक मान्न सकिन्छ । त्यसबाहेकका बाँकी मन्त्रालयले आफैं विदेशी दूतहरूसँग कुरा गर्नुपर्ने कुनै आवश्यकता नै छैन । उदाहरणका लागि गृह, भौतिक योजना, सहरी विकास, पर्यटन वा वनमन्त्रीले विदेशी राजदूत भेटेर सिधै कुराकानी गर्ने हो भने परराष्ट्र मन्त्रालयको के काम बाँकी रहन्छ ? सोही विषयका विदेशीमन्त्री आएछन् वा मन्त्रालयकै कुनै कार्यक्रम भएछ भने बाहेक परराष्ट्रमन्त्रीबाहेकका अरू मन्त्रीहरूले विदेशी भेट्नुपर्ने कुनै कारण छैन ।हामीमा रहेको लघुताभास विदेशीहरूलाई भेट्नमा भइरहेको प्रतिस्पर्धाबाट पनि मुखरित हुन्छ । कुनै पनि देशको कर्मचारी तहको अधिकारीले सिधै राष्ट्रपतिलाई भेट्ने चलन अन्यत्र कहीँ पनि पाइँदैन । यहाँ त राजदूतले नियमित रूपमा राष्ट्रपतिलाई भेटिरहेका हुन्छन्, मन परेका राजदूतको पहुँच सिधै प्रधानमन्त्रीकहाँ हुन्छ । यसबाट एकातिर राष्ट्रका रूपमा नेपालको स्तर कहाँ पुगिरहेको छ भन्ने सन्देश जान्छ भने अर्कातिर हाम्रा उच्च पदस्थहरू कति फुर्सदिला छन् भन्ने पनि थाहा हुन्छ । कम्तीमा राष्ट्रपति र प्रधानमन्त्रीले कुन तहको अधिकारीलाई भेट्ने भन्ने तय नगर्दा देशको कूटनीतिक मर्यादामै आँच आइरहेको छ ।विदेशस्थित हाम्रा दूतावासहरूले पनि बेलाबेलामा समारोहहरूको आयोजना गर्दछन् । त्यसमा कुनै एक जना मन्त्री तहको त कुरै छाडौं, राज्यमन्त्री तहको अतिथि आइदिएछ भने हाम्रा अधिकारीहरूले पुलकित भएर आफ्नो सफलता सुनाइरहेको पाइन्छ । नेपालमा चाहिँ कुनै मुलुकको राष्ट्रिय दिवस वा समारोह हुनुपर्छ, मन्त्रीहरूको लर्को लाग्छ । उपराष्ट्रपतिलाई प्रमुख अतिथि बनाउने चलन बसाल्न खोजिए पनि बाँकीका हकमा छेकवार छैन । अझ कसैलाई निम्तो प्राप्त भएन भने फोन गरेर मलाई यस वर्ष निम्तो किन आएन भनेर मन्त्रीहरूले नै सोधेका कुरा पनि बेलाबेलामा सुन्न पाइन्छ । त्यस्ता समारोहहरू काठमाडौंस्थित विदेशी नियोगहरूका शक्ति प्रदर्शन गर्ने अवसर बनिरहेका छन् । अझ त्यस्ता समारोहहरूमा लाग्ने गरेको निजामती कर्मचारी, प्रहरी र सेनाका उच्च पदस्थ अधिकारीहरूको लामले काठमाडौंस्थित दूतावासहरूले नेपालमा के गरिरहेका छन् र उनीहरूको ध्यान केमा केन्द्रित छ भन्ने बुझ्न सघाउँछ ।नेपालका विदेशमा नियोगहरू छन्, छिटोछिटो बदलिएर विभिन्न रूप र रंगका राजदूतहरू जाने क्रम जारी छ । त्यहाँ ओहदाको प्रमाणपत्र बुझाउन कति कुर्नुपर्छ भन्ने अनुभूति सबैले सँगालेकै छन् । आफ्नो कार्यकालभरि राष्ट्रपतिसँग त्यही एक पटक भेट हुन्छ भने प्रधानमन्त्रीसँग औपचारिक भेटवार्ता गर्ने अवसरै जुट्दैन । विदेशमन्त्रीसँग सन्दर्भवश भेट भइहालेछ भने पनि त्यो नियमितताभित्र पर्ने विषय होइन । हालै चीनको राजदूतबाट फिर्ता बोलाइएका विष्णुपुकार श्रेष्ठले विदेशमन्त्री वाङ यीसँग बिदाइ भेट पनि नपाएर लिखित पत्र पाउँदा खुसी भएको समाचार सार्वजनिक भएको छ । यस्ता दृश्यहरूले सरकारमा बस्ने, नीति बनाउने र कार्यान्वयन गर्नेहरूलाई कुनै न कुनै शिक्षा त दिनैपर्ने हो ।मर्यादाक्रम (प्रोटोकल) लाई आफैंमा सबैथोक हो भन्न नसकिएला । तर, राज्यका रूपमा त्यसका केही निश्चित मर्यादाहरू हुन्छन्, जसलाई पालना गर्नु अनिवार्य हुन्छ । मर्यादाक्रम पनि शक्तिले निर्धारण गर्दछ । हालै (अगस्ट २९, २०२४) अमेरिकी राष्ट्रिय सुरक्षा सल्लाहकार ज्याक सुलिभान बेइजिङ पुग्दा चिनियाँ राष्ट्रपति सी चिनपिङ स्वयम्ले भेट्नुमा मर्यादाक्रमले काम गरेको होइन, चीनअमेरिका सम्बन्धको महत्त्वले काम गरेको हो । नेपालले पनि साह्रै धेरै मर्यादाक्रमको कुरा मात्रै गरेर काम त नचल्ला तर निश्चित रूपमा केही सीमारेखाहरू नकोर्ने हो भने जसले जे गरे पनि हुन्छ भन्ने कुरा नै मर्यादाक्रम हुन्छ । उदाहरणका लागि कम्तीमा राष्ट्रपतिले ककसलाई भेट्ने हो भन्ने कुरा त तय गर्न सकिन्छ । राष्ट्रपति भनेको हाम्रो गणतन्त्रको प्रतीक हो, नेपाल राष्ट्रको एक नम्बर व्यक्ति हो । आलंकारिक भए पनि देशको शासन राष्ट्रपतिका नामबाट चल्दछ, राष्ट्रका निर्णयहरूले राष्ट्रपतिकै नामबाट अन्तिम वैधानिकता पाउँछन् । यस्तो संस्थालाई जो आए पनि चाहेको बेला भेट्न सक्ने गरी सस्तो बनाइयो भने देशको मर्यादा कसरी कायम हुन्छ ? केही वर्षअघि त चीनबाट पर्यटकहरूलाई नेपाल भ्रमण गराउने प्याकेजमा उपराष्ट्रपतिसँग भेट र तस्बिर लिने अवसरलाई पनि समावेश गरिएको सुन्न पाइएको थियो ।आजको कूटनीतिक सरकारी तहमा मात्र सीमित छैन । धेरै मुलुकहरूले सार्वजनिक कूटनीति (पब्लिक डिप्लोम्यासी) को अवधारणा पछ्याइरहेका छन् । अर्थात् राज्यराज्यका बीचमा मात्र सीमित नभएर सामजिक संघसंस्था, व्यक्ति वा समूहहरूका माध्यमबाट आम मानिसहरूसम्म पनि कूटनीतिलाई पुर्याउने अभ्यास चलिरहेको छ । नेपालमा चाहिँ यो काम धेरै नै भएको छ । बिनारोकटोक संघसंस्थाहरूले विदेशी नियोगसँग गरिरहेको हिमचिम र सहकार्यलाई अनुगमनको त कुरै छाडौं, अभिलेख पनि छैन । यसबाट कसका एजेन्डा के हुन् र कसरी समाजमा बीजारोपण भइरहेका छन् भन्ने कुरा हाम्रो राज्यलाई थाहै छैन । कुनै देशमा प्रतिजासुसी संस्थासमेत छैन भने यसैबाट बुझ्दा हुन्छ, सक्नेले नेपालमा केसम्म गरिरहेको होला ? राज्य अनुदार हुनुहुन्न, नेपाल विल्कुल अनुदार छैन । तर, उदारताको अर्थ नांगै हुनु होइन । आफूले केही पनि गर्न नसक्ने अनि अरूलाई सबै गर्न छुट दिनु उदारता होइन । उदारवाद अवलम्बन गरेका, लोकतन्त्रको ठेक्का लिएर बसेका, विश्व शान्तिको नेतृत्व गर्छौं भन्ने र शक्तिशाली राष्ट्रहरू पनि कूटनीतिमा सानोभन्दा सानो कुरामा छुट दिन पनि तयार छैनन् । राम्रो सम्बन्ध भएका र उदार व्यवस्था अँगालेका क्यानडा, बेलायत र अमेरिकासँग भारतको बेलाबेलामा परिरहेको कूटनीतिक लफडा, कर्मचारी निष्कासन जस्ता दृष्टान्तहरू छन् । जसरी पनि आफ्नो राज्य बलियो बनाउनुपर्छ भनेर चाणक्य र मेकियाबेली जस्ता पुराना विद्वान्हरूले प्रतिपादन गरेका सिद्धान्तहरूलाई राष्ट्रिय हित का नाममा नयाँ रूपमा अवलम्बन गरिएको वर्तमान विश्वमा आफ्नो अस्तित्व बचाइराख्न पनि हामीले कूटनीतिक मर्यादाक्रममा न्यूनतम मापदण्ड ल्याउन ढिला भइसकेको छ ।सानो मुलुकको सबभन्दा ठूलो हतियार भनेकै प्रभावकारी कूटनीति हो । तर, त्यही कूटनीति सञ्चालन गर्ने संयन्त्र परराष्ट्र मन्त्रालयकै संगठनात्मक र कार्यक्षमतात्मक अवस्था दयनीय छ । विदेशमा हाम्रा सातवटा महावाणिज्य दूतावास, तीनवटा स्थायी नियोग र ३० वटा राजदूतावास गरी ४० वटा नियोग छन् । तिनमा काम गर्ने कर्मचारीहरूको संख्या अत्यन्त न्यून छ । सिंगो पराष्ट्र मन्त्रालयअन्तर्गत जम्मा २ सय ९२ दरबन्दी छ, जबकि त्यति कर्मचारी कुनैकुनै विभागमै हुन्छन् । उनीहरूलाई तालिम, प्रशिक्षण र अवसर प्रदान गरेर दक्ष बनाउने र देशको कूटनीति उनीहरूमार्फत नै सञ्चालन गर्नुपर्नेमा विभिन्न पेसाव्यवसायमा संलग्न देखि आन्दोलनमा योगदान गरेका व्यक्तिहरूलाई राजदूत बनाएर समग्र कूटनीतिको नूर गिराउने काम भइरहेको छ । कूटनीतिक नियुक्तिहरूमा नाता र दाता हाबी भइरहेका बेला धेरै अपेक्षा गर्न नसकिए पनि भेटघाटहरूमा न्यूनतम मर्यादाको ख्याल मात्रै गर्दा पनि देशको थप बेइज्जत हुनबाट रोक्न सकिन्छ ।"
"कर्जा प्रवाहमा सकारात्मक संकेत, निरन्तरताका लागि मिहिनेत","केही वर्षयता सुस्ताउँदै गएको कर्जा प्रवाह बढ्न थालेको छ । अघिल्लो आर्थिक वर्षको असोज १४ सम्म बैंकहरूको कुल कर्जा प्रवाह ३१ अर्ब मात्रै रहेकामा यस आर्थिक वर्षको सोही अवधिमा कर्जा करिब ८४ अर्ब रुपैयाँ पुगेको हो । केही वर्षयता नेपाली अर्थतन्त्रमा शिथिलता देखा पर्दै जाँदा बैंक तथा वित्तीय संस्थामा लगानीयोग्य रकम थुप्रिँदै गएको थियो । जस्तो कि गत असारमा पौने ८ खर्ब ऋण दिन मिल्ने रकम बैंकमा थुप्रिएको थियो । कर्जा प्रवाहको यो तथ्यांक असोज दोस्रो साताको प्राकृतिक विपत्तिअघिको हो । त्यसैले विपत्तिले कर्जा मागमा कस्तो प्रभाव पार्छ भन्ने अनुमान गर्न कठिन छ । यद्यपि, अहिलेसम्मको तथ्यांकअनुसार कर्जा मागमा आउन थालेको बढोत्तरी सकारात्मक छ । यसले नेपाली अर्थतन्त्रलाई शिथिलताबाट चलायमानतर्फ अग्रसर गराउन भूमिका खेल्ने अपेक्षा भने गर्न सकिन्छ । तसर्थ, सरकारले अहिलेको सकारात्मक संकेतलाई दीर्घकालीन बनाउन हरसम्भव पहल गर्नुपर्छ ।कर्जा प्रवाहमा बढोत्तरी आउनुमा प्रत्यक्ष रूपमा यतिबेला तीनवटा पक्षले सकारात्मक भूमिका खेलेको विश्लेषण गरिएको छ । पहिलो, स्थिर सरकार । गत असार अन्तिममा प्रतिनिधिसभाका दुई ठूला दलहरूले स्थिरताको वाचा गर्दै सरकार गठन गरेका थिए । त्यसले गर्दा अब सरकार तथा सरकारका नीतिहरू पनि स्थिर र सहयोगी हुने अपेक्षा लगानीकर्ताहरूको छ । दोस्रो, बैंक तथा वित्तीय संस्थाहरूमा ऋण दिन मिल्ने रकम थुप्रिँदै गएको थियो । यसअघि सहजै ऋण नपाउने स्थिति रहेको भए पनि अहिले भने बैंकहरूसँग थुप्रिएको पैसाका कारण कर्जा पाउन सहज भएको छ । तेस्रो, ब्याजदर घट्दै गएको स्थिति छ । २०७९ फागुनमा सबैभन्दा धेरै १३०३ प्रतिशत औसत ब्याजदर पुगेकामा त्यसयता निरन्तर घट्दै आएको छ । वाणिज्य बैंकहरूको कर्जाको भारित औसत ब्याजदर २०८० साउनमा १२२४ प्रतिशत थियो । त्यसयता घट्दै आएर २०८१ साउनमा ९६८ प्रतिशत भएको छ । साथसाथै विकास बैंक र वित्त कम्पनीहरूको ब्याजदर पनि घटिरहेको छ । ब्याजदर आगामी केही महिना नबढ्ने अपेक्षा गरिएको छ ।लक्ष्यअनुसार कर्जा प्रवाह गर्नु भने चुनौतीकै विषय छ । किनकि, अघिल्लो आर्थिक वर्षमा साढे ११ प्रतिशतले कर्जा विस्तार गर्ने लक्ष्य राखिएकामा ७ प्रतिशत हाराहारी अर्थात् ३ खर्ब ४४ अर्ब ७२ करोड मात्रै कर्जा प्रवाह भएको थियो । तर गत साउनमा राष्ट्र बैंकले साढे १२ प्रतिशत कर्जा विस्तारको महत्त्वाकांक्षी लक्ष्यसहित मौद्रिक नीति ल्याएको थियो । सो लक्ष्य पूरा गर्न बैंक तथा वित्तीय संस्थाले यो वर्ष थप ६ खर्ब ५४ अर्ब ७५ करोड रुपैयाँ कर्जा विस्तार गर्नुपर्ने हुन्छ । मौद्रिक नीतिमार्फत ल्याइएका केही प्रोत्साहन नीतिले यो वर्ष कर्जा विस्तार उल्लेख्य हुने दाबी राष्ट्र बैंकको छ । पछिल्लो दुई महिनामा देखिएको सुधारले सकारात्मक संकेत गरेको छ । सुधारको यो प्रवृत्ति वर्षैभर कायम राख्न सरकारको पनि कठोर मिहिनेत आवश्यक छ ।कर्जा प्रवाह मात्रै होइन, चालु आर्थिक वर्षको दुई महिना (साउन र भदौ) मा राजस्व संकलनमा पनि सुधार देखिएको छ । यस अवधिमा सरकारले १ खर्ब ६६ अर्ब ३८ करोड राजस्व संकलन गरेको छ । जुन वार्षिक लक्ष्यको ११७२ प्रतिशत र गत वर्षको सोही अवधिको तुलनामा करिब १८ प्रतिशतले बढी हो । त्यसैले एसियाली विकास बैंक (एडीबी) र विश्व बैंकले आगामी आर्थिक वर्षमा क्रमशः ४९ र ५१ प्रतिशत आर्थिक वृद्धिदर रहने भनेर हालै गरेको प्रक्षेपणले पनि गत आर्थिक वर्षमा भन्दा अर्थतन्त्रमा सुधार आउने संकेत देखिएको छ । यी सबै पृष्ठभूमिलाई ऊर्जाका रूपमा लिएर सरकारले पनि आफ्नो पहललाई तीव्र बनाउन आवश्यक छ । खासगरी राष्ट्रिय पुँजी लगानीमा ८० प्रतिशत योगदान गर्ने निजी क्षेत्रलाई लगानीका लागि निरन्तर उत्प्रेरित गर्न सक्नु नै सरकारको मुख्य दायित्व हो । किनकि, समग्र लगानीमा २० प्रतिशत हिस्सा रहेको भए पनि सरकार मुख्य चालक भने हो । अर्थतन्त्रलाई कुन दिशातर्फ लैजाने भन्नेमा सरकारकै रणनीति र विवेक नै निर्णायक रहन्छ ।पछिल्लो कर्जा विस्तार सकारात्मक त छ तर कुन क्षेत्रमा ऋण प्रवाह भयो भनेर पनि केलाइनुपर्छ । खासगरी अहिले निर्माण तथा उद्योग क्षेत्रमा कर्जा बढ्न नसकेको विश्लेषण भइरहेको छ । उसले पूर्वाधार निर्माण र उत्पादन संकुचनमै रहेको संकेत गर्छ । तसर्थ सरकारले निजी क्षेत्रको मनोबल बढाउने योजनाहरू ल्याउन आवश्यक छ । त्यसका लागि सो क्षेत्रको लगानी बढाउन लगानीकै वातावरण बनाउनुपर्छ । उनीहरूलाई प्रोत्साहित गर्नका लागि कर छुट तथा अनुदानलगायतका योजना घोषणा गर्न सकिन्छ । विदेशी लगानी तथा सहायता प्राप्तिका लागि पनि पहल गर्नुपर्छ । साथसाथै, निर्माण व्यवसायीहरूको बक्यौता भुक्तानीलाई प्राथमिकता दिनुपर्छ । विभिन्न कृषि पेसामा आबद्ध किसानको बक्यौता तत्कालै भुक्तानी हुने परिस्थिति बनाउनुपर्छ । मुख्यतः सरकारले नै सकेसम्म धेरै खर्च गर्नुपर्छ । पुँजीगत खर्च बढाउनुपर्छ । यसले बजारमा आर्थिक चहलपहलको स्थिति उत्पन्न गराउँछ । बजार चहलपहल हुनासाथ निजी क्षेत्र पनि लगानीका लागि उत्प्रेरित हुन सक्छ । अन्ततः अहिले देखिएको सुधारको संकेत थप मजबुत बन्दै जान सक्छ ।"
दसैंमा समयानुकूल परिवर्तनको खाँचो,"दसैं नेपाली समाजमा धार्मिक, सांस्कृतिक रूपमा महत्त्वपूर्ण पर्व हो । देवी दुर्गाले महिषासुरलाई वध गरेको उत्सवको रूपमा यसलाई विजयादशमीका रूपमा पनि मनाइन्छ । पौराणिक कथाअनुसार देवीको विजयले दुष्ट शक्तिको नाश र सत्यको विजयलाई संकेत गर्छ । यसै उत्सवमा बलि चढाउने परम्परा पनि विकास भएको हो । प्राचीनकालदेखि पशु बलि दसैंको अभिन्न अंग रहिआएको छ, जुन विभिन्न रूप र मान्यताका साथ देशभरि मनाइन्छ ।तर, समयको परिवर्तनसँगै मानिसहरूले बलिको आवश्यकता र यसको उद्देश्यलाई पुनः परीक्षण गर्न थालेका छन् । बलिको परम्परामा देवीलाई रिझाएर आशीर्वाद प्राप्त गर्ने धारणा राखिन्छ । तर, के बलिपूर्वक आशीर्वाद प्राप्त गर्नु नै सही बाटो हो ? के हामीले पशुहरूको जीवन बलिदान गरेर नै हाम्रो धार्मिकता प्रमाणित गर्नुपर्छ ? दसैंको परम्परामा गहिरो पुनर्विचार गर्नु आवश्यक छ । बलिदानको धारणा आजको समाजसँग मेल खाने कुरा होइन । आज हामी एक सभ्य समाजमा बाँचिरहेका छौं, जहाँ करुणा, सहिष्णुता र सम्मानको महत्त्व अत्यधिक छ । दसैंको मूल उद्देश्य भनेको सत्यको विजय र दुष्टताको नाश हो । जुन हामीले आजको युगमा प्रेम, सद्भाव र एकताको माध्यमबाट प्राप्त गर्न सक्छौं ।हातेमालो अर्थात् एकापसमा सहकार्य र एकता । यो केवल दसैंमा मात्र होइन, वर्षभर नै सबै नेपालीले अँगाल्नुपर्ने एक दृष्टिकोण हो । देशभित्र र विदेशमा रहेका सबै नेपाली एकजुट भएर आफ्ना आपसी द्वेष र दुर्भावनालाई त्यागेर हातेमालो गर्नु जरुरी छ । आपसमा मिलेर समाजमा सकारात्मक परिवर्तन ल्याउन सक्ने गरी दसैंले आशीर्वाद देओस् । दसैंलाई केवल धार्मिक पर्वका रूपमा मात्र नभई एकताको पर्वका रूपमा अँगाल्ने समय हो । परम्परागत रूपमा हामी टीका ग्रहण गर्दै मान्यजनहरूबाट आशीर्वाद लिन्छौं । तर, आशीर्वाद ग्रहण गर्नु मात्र पर्याप्त छैन, एकअर्काप्रति सम्मान, आदर र माया व्यक्त गर्नुपर्छ । परिवार, समाज र राष्ट्रको सम्बन्ध बलियो बनाउन हामीले एकअर्कालाई सम्मानजनक व्यवहार गर्नुपर्छ । बलि दिँदा देवी प्रसन्न भएर आशीर्वाद प्राप्त गर्ने विश्वास गरिन्छ । तर, के हामी बलिबाहेक उच्च धार्मिकताका अन्य उपाय अँगाल्न सक्दैनौं ? गरिब, असहाय र असुरक्षित वर्गको सहयोग गर्नु नै साँचो धार्मिकताको स्वरूप हो । हामीले परोपकारको भावना जागृत गरेर समाजलाई सुधार्न सक्ने अवसर छ । पशुपक्षीप्रति करुणा र सहानुभूति व्यक्त गर्नु नै आजको सभ्य समाजको साँचो धार्मिकता हो । प्रज्वलकुमार भट्टराई, भरतपुर, चितवन"
राजधानीको डुबान र सर्वोच्चको फैसला,"हालै आएको बाढीपहिरो, राजधानी काठमाडौंमा भएको डुबान र क्षतिले सर्वोच्च अदालतले नदी किनारको विषयमा गरेको फैसलालाई सही साबित गरिदिएको छ । गृहमन्त्रीको अल्पज्ञानको भिजिबिलीटी ले नख्खुका पीडितलाई तत्काल उद्धार गर्न नसके पनि सर्वोच्चको उत्त फैसलाले भविष्यमा लाखौं राजधानीवासीको उद्धार र उपकार भने हुने निश्चित छ । खोला किनारमा जथाभाबी संरचना निर्माण गरी नदी साँघुरो बनाएपछि नै अहिलेको अवस्था आएको हो । वास्तवमा खोला बस्तीमा पसेको होइन बरु बस्ती नै खोलामा पसेको हो । स्वाभाविक बाटो नपाएपछि अस्वाभाविक रूपमा हिँडनु खोलाको बाध्यता हो । जुन कुरा नदी किनार मिचेर घर बनाउनेहरूले, नदी अतिक्रमण गरी सुकुम्बासी बस्ती बसाउनेहरूले र नीति निर्माताहरूले बुझ्न सकेनन् । अब त सबैको चेत आउला कि ? अब त सर्वोच्च अदालतले गरेको फैसलाको सबैले स्वागत गर्लान् कि ? अब २० मिटर होइन ४० मिटर नै नदी किनारका लागि छोड्नुपर्छ भन्ने कुरामा सरकार सहमत होला कि ? मुख्यतः हामीले हाम्रो सहर, राजधानी भविष्यमा कस्तो बनाउने ? सन्ततिलाई कति सुरक्षित सहर छाडेर जाने ? भन्ने सवाल हो । केही ठूला भनाउँदा पार्टीहरू देश, जनता र राजधानीको हितभन्दा आफ्नो स्वार्थ, मतदाता, भोट बैंक हेर्नतिर लागेका छन् । जुन हाम्रो दुर्भाग्य हो । गोपाल देवकोटा, जोरपाटी, काठमाडौं"
पीडितको पीडा कसले सुन्ने ?,"असोज ११ र १२ गते आएको अविरल वर्षाको कारण धनजनको ठूलो क्षति भएको छ । बाढीपहिरोका कारण २ सयभन्दा बढीले ज्यान गुमाएका छन्, कैयौं घर बाढी र पहिरोले पुरिएका छन् । कैयौं जोखिममा परेका छन् । हजारौं विस्थापित भएका छन् । हजारौं बिघा जमिनमा लगाएको अन्नबाली नष्ट भएको छ । बाँकी रहेका अन्नबालीमा कुलो पुरिएर पानी लगाउने अवस्था छैन । खेतीयोग्य जमिन बालुवा, ढुंगा र गेग्रानले पुरिएको छ । घरमा पालिएका बस्तुभाउको खोजखबर छैन । बाढीको चर्को वितण्डाले सडक, पुललगायतका संरचना बग्दा यातायात सम्पर्क प्रभावित भएको छ । बाढीपहिरो प्रभावित गाउँटोलसम्म पुग्ने बाटाघाटा सबै बन्द छन् । यातायात विच्छेदले आर्थिक अभावमा थिचिएका र पहिरोले मिचिएका रोगी र घाइतेले अस्पतालको मुख हेर्न नपाई अकालमा ज्यान गुमाउनुपरेको छ । ठाउँठाउँमा पोल ढलेका छन् । अवरुद्ध बिजुली कैयौं ठाउँमा सञ्चालन हुन सकेको छैन । बिजुली नहुँदा गाउँका सेलर मिल बन्द छन् ।सरकारले समयमै घाइतेको उद्घार, पीडितलाई राहत र पुनःस्थापनाप्रति खासै चासो दिएको देखिएन । आफ्ना देशका जनता प्राकृतिक विपत्तिमा पर्दा प्रधानमन्त्री केपी शर्मा ओली अमेरिकामा बसेर तमासा हेरिरहेका थिए । स्वदेशमा आएर पनि विपद् प्रभावित क्षेत्रको अनुगमनमा निस्किएनन् । पीडितलाई राहत हुने खालका दुई शब्द खर्च गर्न पनि कन्जुस्याइँ गर्ने प्रधानमन्त्रीबाट प्राकृतिक प्रकोपबाट थिलथिलो भएका र कष्टकर जीवन घिसार्दै हिँडिरहेका पीडितले यो भन्दा बढी के आश गर्नु ? विपद् प्रभावित जनताले जीवन रक्षाका लागि हारगुहार गर्दा पनि नजिकै रहेको संघीय सरकारले त सुनेको नसुनेझैं गर्छ भने दूरदराजका गाउँबस्तीका जनताको आलापबिलाप सुनेनन् भनेर के गुनासो गर्नु ? गम्भीरजंग आचार्य, सुनकोशी५, सिन्धुली"
विद्युत् निर्यातमा फड्को,"आजभन्दा ५ वर्ष अगाडि अर्थात् २०७६ सम्म नेपालमा दैनिक १० देखि १६ घण्टासम्म लोडसेडिङ भइरहन्थ्यो । तर आज अवस्था बदलिएको छ । कुनै बेला लोडसेडिङको समस्या भोगिरहेको नेपालले छिमेकी मुलुकलाई विद्युत् बिक्री गर्न थालिसकेको छ । हालै नेपाल, भारत र बंगलादेशबीच ४० मेगावाट बिजुली खरिद बिक्रीसम्बन्धी त्रिपक्षीय सम्झौता भएको छ । वर्षायामका ५ महिनामा करिब १ लाख ४४ हजार मेगावाट आवर बिजुली निर्यात हुने भनिएको छ । भारततर्फ पहिलेदेखि नै बिजुली निर्यात भइसकेको छ भने १० वर्षभित्र १० हजार मेगावाट विद्युत् भारत पठाउने नेपाल सरकार र भारत सरकारबीच समझदारी बनेको छ । ५ वर्ष अगाडि कुलमान घिसिङले विद्युत् प्राधिकरणका कार्यकारी निर्देशकको पद सम्हालेपश्चात् नेपालले विद्युत्को क्षेत्रमा फड्को मारेको छ । यो आम नेपालीका लागि खुसीको कुरा हो । तिलप्रसाद न्यौपाने, माछापोखरी चोक, काठमाडौं"
सास्तीमा जनता,"आपत्कालीन समयमा न बत्ती हुन्छ न त टेलिफोन । अहिले नै नेपाल टेलिकमले नियममा सुधार गरे नेपालीलाई सुविधा हुने थियो । पहिलाको व्यवस्थामा यस्तो अराजकता थिएन । सबै हामी गरिब नेपालीलाई सहयोग र सुविधा नै थियो जस्तो लाग्छ । आज बाढी, पहिरो, भूकम्प, कोरोना, डेंगु जस्ता प्राणघातक महामारीबाट हामी सबै त्रासमा छौं । तर जुन पार्टीको सरकार भए पनि जनता त सधैं सास्तीमै हुने रहेछन् । जनताले राम्रो व्यवस्थाको अनुभूति गर्न पाएको खोइ ? जेमा पनि असुविधा थोपरिदिने यो कस्तो तन्त्र हो, बुझ्नै गाह्रो भयो । आपत्को बेलामा फाइबरयुक्त इन्टरनेट काम नलाग्ने रहेछ । छिनछिनमा बत्ती जाने र बत्ती जानेबित्तिकै टेलिफोनको लाइन काटिने समस्याबाट कहिलेसम्म पीडा भोग्नुपर्ने हो ? आपत् परेका बेला कुनै पनि ठाउँमा सम्पर्क गर्न पनि पाइँदैन । सम्बन्धित निकायले हामी सर्वसाधारणको समस्याको सम्बोधन गरोस् । प्रमिला पाण्डे (थापा), बत्तिसपुतली, काठमाडौं"
"'मूर्तिपूजा अन्धविश्वास होइन, यसले आस्थावान्लाई अनुशासनमा बााधिरहेको हुन्छ'","अरुण गुप्तो, प्राध्यापकदेवी शक्तिको महिमा गाइने दसैं चाड नेपालीको घरघरमा प्रवेश गरिसकेको छ । यो चाडमा घटस्थापनादेखि नै नवदुर्गाको पूजाअर्चना सुरु हुन्छ । देवी अर्थात् मातृशक्ति र यसमाथि विमर्श गरिरहनेमध्येका एक हुन्, अंग्रेजी साहित्यका प्राध्यापक अरुण गुप्तो । उनले आफ्नो किताब गडेसेज अफ काठमान्डु भ्यालीः ग्रेस, रेज, नलेज मा देवी स्थापना र परम्परालाई नारीवादी दृष्टिकोणबाट व्याख्या गरेका छन् । विभिन्न देवीलाई समाजले हेर्ने दृष्टिकोणको अर्थबारे किताबमा तर्कपूर्ण विश्लेषण छ । उनको पछिल्लो किताब सिजन्स अफ द डिभाइन मा नेवार समुदाय र उपत्यकामा मनाइने जात्रापर्वका साथै काठमाडौंका सांस्कृतिक मिथक र ऐतिहासिकतामाथि गहन विमर्श पाइन्छ । सांस्कृतिक रूपमा काठमाडौंलाई उनले एथेन्स, रोम, बनारस सहरसाग तुलनासमेत गरेका छन् । यसअघि संस्कृति चिन्तन किताब प्रकाशित गरिसकेका गुप्तोसाग देवी शक्ति, संस्कृति, मिथक र जात्रापर्वका विषयमा केन्द्रित भई दीपक सापकोटा र फणीन्द्र संगमले गरेको कुराकानीःहिन्दूहरूको सबैभन्दा ठूलो चाड दसैं आएको छ, यो चाडसँग अनेक प्रभावशाली मिथक जोडिएका छन् । मूलतः दसैंमा देवी शक्तिको पूजा गरिन्छ । तपाईंको अध्ययनमा दसैं र देवीको सम्बन्ध के हो ?मूलतः दसैं देवी दुर्गाको चाड हो । उनले महिषासुर र अन्य राक्षसको वध गरेको कथा त सबैले सुनकै छौं । राक्षसहरूसँग लड्ने क्रममा उनले आमा चरित्रको रूप लिइन् । क्रोधित भएका बखत असुरलाई नियन्त्रणमा लिन आफ्नै शरीरबाट गुणकारी नकारात्मकता पैदा गरिन् । यसरी उनको शरीरबाट मातृकालगायत विभिन्न देवी प्रकट भए र महिषासुरसहित अन्य असुरको संहार भएको कथ्य पनि छ । देवीमा महाशक्ति, मातृका, संरक्षणकारी बाराही जस्ता रूप देखिन्छन् । एउटा मिथकीय चरित्रमा रहेर बहुरूप हेर्दा उनलाई महान् दुखान्त नाटकको हिरोजस्तो लाग्छ । एक्ली, निरीह दार्शनिक यात्री जस्तो पनि या उत्सवको हल्लाका बीच उभिएकी अबला नारी जस्तो । तर, महिषासुरलाई वध गर्दैगर्दा पनि उनी रिसाएको देखिँदैन । देवीले महिषासुरलाई दैव अस्तित्वमा आत्मसात् गरेकी हुन् । मान्छेले कहिलेदेखि देवीदेउताको परिकल्पना गर्यो र उसमा मूर्ति बनाउने विचार आयो ?मानवशास्त्रीय व्याख्यामा प्रकृतिमा धेरै शक्ति छ सकारात्मक, नकारात्मक । कहिले हुरीबतास, बाढीपहिरो आउने, कहिले धानबाली, फलफूल राम्रो भइदिने । प्रकृतिको सम्बन्ध मान्छेसँग हुन्छ । त्यसलाई बुझ्न खोज्दा प्रकृतिको रहस्यमाथि मान्छेले धेरै सोच्न थाल्यो । कहिले आनन्द त कहिले दुःख दिने प्रकृतिका अनेक रूपसँग साक्षात्कार हुँदै जाँदा मान्छेले थरीथरीका भावनासँग जोड्दै गए । र, दैवीय शक्तिको रहस्यबारे चासो बढ्न थाल्यो । हामी जे देख्छौं, त्यसभन्दा पर केही न केही अलौकिक छ भन्ने त लाग्छ नि । त्यो सोचाइलाई प्रगाढ बनाउन मान्छेले देवीदेउताको कल्पना गरे, शक्तिका रूपमा । बुद्धिजममा हीनयानपछि महायन विकास हुँदा पनि मूर्तिपूजा सुरु भएको थिएन । स्तूपहरू थिए साँची, सारनाथ, स्वयम्भू, बौद्धजस्तो । ती संरचनामा मात्रै थिए । पछि गान्धार र मथुराजस्ता मूर्तिहरू बन्न थाले । हिन्दुको पनि होम गर्ने एउटा संरचना मात्रै थियो । दक्षिण एसियामा मोहनजोदारो हडप्पादेखिको सहरिया सभ्यता जब सुरु भयो, मान्छे जंगलबाट सहरतिर बस्न थाले । उनीहरूलाई संरचना चाहियो । मौर्य र गुप्तकालमा कोशल राज्य कपिलवस्तुमा दोस्रो सहरीकरण जब भयो, त्यसबेला मूर्तिको विकास धेरै भयो । मान्छेमा प्रकृतिलाई सन्तुष्ट बनाउन पूजा गर्नुपर्छ भन्ने सोचाइ भयो । तपाईं जब विचारलाई मूर्ति रूप दिनुहुन्छ, बुझाइ अझ गहन हुन्छ । जस्तैः द्रोणाचार्यले धनुर्विद्या सिकाउन नमानेपछि एकलव्यले माटोको मूर्ति बनाए र त्यसलाई गुरु मानी आफैं प्रशिक्षण लिन थाले । यसरी सम्पर्क वा माध्यमका लागि पनि मूर्ति आवश्यक पर्दै गयो । यसले मान्छेलाई केन्द्रित हुन, अनुशासित बनाउन मद्दत गर्छ भन्ने विश्वास बढ्न थाल्यो ।त्यसो भए मूर्तिपूजा अन्धविश्वास होइन ?होइन । मूर्तिपूजा अन्धविश्वास होइन । मुस्लिमहरू मक्कामदिना नै किन जानुपर्यो त ? त्यहाँ त कुनै संरचना मात्रै छ, तर त्यसले विश्वास दिएको छ । निराकारलाई आकार दिने विश्वास हो यो । विश्वासको अन्तर्निहित मूर्ति त छ नि । मन्दिर, मस्जिद, चर्च जे होस्, हेर्दाखेरि संरचना मात्रै देखिन्छ त यसले आस्थावान्हरूलाई अनुशासनमा बाँधिरहेको छ ।१० वर्षयता मात्रै हेर्ने हो भने पनि जात्राहरूको माहोल परिवर्तन भएको छ, जस्तो कि बिस्केट जात्रा । यसले के संकेत गर्छ ? मान्छेको रुचि वा सहभागिता घटेको होला, तर जात्राभित्रको विधिविधान, संरचनामा त धेरै परिवर्तन भएको छैन । आधुनिकताको गति पहिले पनि थियो, आज पनि छ । परिवर्तन हुँदै विलीन पनि हुन सक्छ । चित्रकार, नाटककारले हराएको संस्कृतिलाई बिम्बका रूपमा जोगाइराख्न सक्छन् । उदाहरणका रूपमा अभि (सुवेदी) सरको नाटक र लोक चित्रकारको कलाको आलंकारिक सम्बन्ध छ । यो सम्बन्धले लुप्तलाई रचनात्मक आकार दिन्छ ।सहभागिता घट्दै जाने, सांस्कृतिक अनुष्ठानको समयावधि पनि खुम्च्याउँदै लैजाने क्रमले नयाँ पुस्ताले कसरी आफ्नो परम्परालाई जोगाउँदै लैजान सक्छन् र ?पश्चिमी मिथकीय परम्पराहरू सकिएको कारणै त्यही हो । कला, दर्शनमा इज्जत गर्छन्, लेख्छन्, पढ्छन् तर अभ्यास गर्दैनन् । तर काठमाडौंमा धेरै अभ्यास छ । घटी पनि रहेको छ त धेरै स्लो छ । हामीकहाँ संस्कृति चाँडो धरापमा पर्ने चिन्ता लिनुपर्ने अवस्थाचाहिँ छैन । मान्छे विश्वव्यापीकरण र उपभोक्तावादबाट निराशा हुँदै गयो भने रिलिज पाउने ठाउँ हामीसँग छ । त्यस्ता गाउँ, मिथकीय संरचना सहरमा छन् । तर, चीनमा त्यस्ता मिथकीय संरचना त संग्रहालयमा मात्रै छन् । हामीमा आधुनिकताको फ्रस्ट्रेसन भयो भने भक्तपुर पुगेर पुराना कलाकृति नियाले पनि आनन्द मिल्छ । म भनिरहेको हुन्छु संस्कृति सधैं धरापमा हुन्छ, त्यो हराउँदै जान्छ । काठमाडौंको मिथकले भने संस्कृतिलाई धेरै समातिरहेकाले यो जीवन्त नै छ । त्यसो त संस्कृति हराए पनि कुनै न कुनै रूपमा बाँचिरहेकै हुन्छ । मृत्यु संस्कार १३ दिनको हो, तर कतै ५७ दिनमा सक्ने चलन पनि छ, समयको व्यस्तताले । हराउँछ भने कसैले रोक्न सक्दैन तर सांस्कृतिक सम्पदालाई मानवशास्त्री, विज्ञ, कलाकारले संग्रह गर्नुपर्छ । लेखकहरूले मात्रै होइन, संग्रहालयका लागि फोटोग्राफीका रूपमा अर्काइभ गर्न सकिन्छ मठमन्दिर, देवीदेउताका फोटो जे भए पनि । संस्कृति संरक्षणको ठूलो प्रोजेक्ट नै बनाउनुपर्छ । विदेशी विज्ञले मात्रै गरेर हुँदैन, स्थानीय विज्ञको नेतृत्व हुनुपर्छ । हराउन त समयक्रममा संस्कृति हराउन सक्छ, तर जोगाउने विधिबाट संरक्षण गर्न सकिन्छ । आईएसआईएले इराकका हजारौं वर्ष पुराना संरचना ध्वंस गरेपछि युनेस्कोमा के प्रतिवेदन दिइयो भने अबदेखि फोटो खिच्दाखेरि भवनको चारै दिशाबाट खिच्ने, सम्भव भए माथिबाट पनि । थुप्रै दिशाबाट खिच्दा, त्यो महत्त्वपूर्ण हुन्छ, आर्किटेक्टबाट फेरि पुरानो शैलीमा बनाउन सकिन्छ । तपाईंले धेरै लेख्नु भएको छ काठमाडौं उपत्यकाको मिथक अद्भुत छ । यो सहरलाई एथेन्स, रोम र बनारससँग तुलना गर्दै एकदमै पृथक् रहेको दाबी पनि गर्नुहुन्छ, कसरी ?तीनवटा परम्परालाई लिएर यहाँको मिथकीय कलात्मक संरचना चलिरहेको छ हिन्दु, बुद्धिस्ट र आदिवासी । हिन्दु देवतासँगको परिचय बुद्धिस्ट देवीदेउतासँग पनि छ, जनजातीय परम्परासँग पनि छ । काठमाडौंको सहर संरचना बहुआयामिक मिथकीय संरचनाबाट विकास भएको छ । यहाँ थुप्रै रीतिरिवाज, धर्म भए पनि द्वन्द्व छैन । हिन्दु वा बुद्धिस्टको चाडपर्वमा अरू रिसाउने, ईर्ष्या गर्ने भन्ने नै छैन । अझ यहाँ त हजारौं वर्षको परम्परालाई जीवित राखिएको छ, कथाका रूपमा मात्रै होइन कलाका रूप (गीतसंगीत, नाटक, टुँडाल) मा पनि । विभिन्न जात्रापर्वका रूपमा मात्रै होइन, दिनचर्याका रूपमा पनि परम्पराले निरन्तरता पाएको छ । परम्परा दिन प्रतिदिन प्रत्यक्ष अभ्यासमै देखिन्छ यहाँ । तर, एथेन्समा हजारौं वर्षको कलात्मकता अभ्यासमा छैन त्यो कलामा छ, दर्शनमा छ, साहित्यमा छ, तर पूजापाठ र मिथकसँगको अन्तरक्रियामा छैन । एक किसिमले त्यहाँका परम्परा संग्रहालयमा सीमित छन् । मान्छे तर्क गर्छन् बनारसमा पनि कलात्मकता र परम्परा बाँचेको छ । तर, बनारस बहुआयामिक छैन, त्यहाँ हिन्दु बढी छन् । हिन्दुत्व पुरुष सत्तात्मक छ, देवीमय छैन । राम र हनुमान छन्, महाराष्ट्रमा गणेश छन् । तर, काठमाडौंमा नारायण, शिवको मात्र होइन विरोधाभासी, तन्त्र्यानि, सामान्यदेखि महादेवीसम्बन्धी अनुष्ठानिक सक्रियता छ । कानदेउता, काली, दुर्गाजस्ता कलात्मक र धार्मिर्क संवेदनशीलताका अन्तरधार्मिक रूपहरू छन् । अन्तरधार्मिक अनुष्ठान काठमाडौंको संस्कृतिको उदाहरणीय दर्शन हो । अन्तर्दृष्टिपूर्ण सोचाइले हेर्दा फ्रेडरिक जेमिसनले भनेझैं अनुभूतिको संरचना एउटा संस्कृतिलाई अवलोकन गर्ने दृष्टिकोण हो । यस्तो संरचना संस्कृतिको धार्मिक सहिष्णुता मात्रै होइन, संस्कृति, कला र मानवको द्वन्द्वात्मक चिन्तन पनि हो । द्वन्द्वात्मकको अर्थ आलोचनात्मक गणना हो । काठमाडौंमा तीन किसिमका देवी छन् मदर गडेस, महाविद्या ज्ञानकी देवी र बाराही । एउटाले संरक्षण गर्ने, अर्कोले ज्ञान दिने, अर्को आमाको देवी । सहरको अर्को विशेषता नारी शक्ति हो । यस्तो विशेषता एउटै उपत्यकाले बोकेको छ, जुन आधुनिक महानगरमा विरलै पाइन्छ । सहरिया संस्कृतिको द्वन्द्वात्मक पहिचान दक्षिण एसियाका अरू सहरिया संस्कृतिमा पाउन गाह्रो देखिन्छ । सहरमा संस्कृतिको निर्माणचाहिँ कसरी हुन्छ ? नेवार सहरसंस्कृतिमा हिन्दु र बुद्धिस्ट कलाको समन्वयता धेरै पाइन्छ । संस्कृति निर्माणको यो एउटा बलियो पक्ष हो । चाँगुनारायण र स्वयम्भूमा विष्णु र लोकेश्वरको मूर्ति एकै शिलामा छ । बुद्ध धर्म र हिन्दु देवीदेउतालाई एउटै मूर्तिमा राखेको देखिन्छ । जनावरहरूको महत्त्वलाई पनि देवीदेउताका रूपमा मान्ने परम्परा छ । देवीदेउताको यौनिक आलिंगन पनि देखिन्छ । यो खालि कामुकता मात्रै होइन, ज्ञान र करुणाको आलिंगन हो । यो समन्वयता नेवार संस्कृतिको विशेषता हो । कामुकतालाई पवित्र रूपमा र ज्ञानकरुणालाई देवीका रूपमा लिने परम्परा छ । तन्त्रमा समेत समन्वयता छ । यसमा यौन पनि छ, ईश्वरीय पनि । तन्त्रले कुनै कुरा छुट्याउँदैन, न मांस न फूल । तन्त्रले मांसमदिरा र मैथुन पनि आवश्यक ठान्छ र दर्शनमय चिन्तन आवश्यक छ भन्छ । काठमाडौं उपत्यकामा मात्रै होइन, दक्षिण एसियामै यो देखिन्छ । योगको अनुशासन र तन्त्र बिथोल्ने जुन परम्परा छ, यी दुईको मिश्रणबाट काठमाडौं उपत्यकाको संस्कृति निर्माण भएको छ । योग र तन्त्रको फरक तरिका कसैले बुझ्न सक्छ भने नेवार संस्कृतिले सक्छ ।यहाँ देवीदेउतासँगको अन्तरक्रिया धेरै छ । यो अलौकिक मात्रै हुँदैन । मानवबाहिर प्रकृतिसँगको बुझाइ, वातावरणीय बुझाइ पनि हुन्छ । नेवार संस्कृतिमा तन्त्र कलालाई गुप्त ज्ञानका रूपमा मात्रै लिइएको हुँदैन । यो त जीवनको अनुभव र तरिका हो, अन्तर्निहित आध्यात्मिक शक्तिलाई बाहिर ल्याउने तरिका । मान्छेको अन्तर्निहित शक्तिका रूपमा चक्र छ, तन्त्रले यसको खोजी गर्छ । हरेक मान्छेभित्र अन्तर्निहित शक्ति हुन्छ । एक किसिमको ध्यानबाट त्यो शक्तिको अभिव्यक्ति प्रस्फुटन हुन्छ । तन्त्र योगाले सुषुप्त अवस्थाको शक्तिलाई विकास गराउँछ । विशेषगरी राजधानी उपत्यकामा हेर्ने हो भने गुँला पर्वदेखि इन्द्रजात्रासम्मै नेवार समुदाय व्यस्त रह्यो । यस्ता अनुष्ठानमा महिला नै बढी व्यस्त हुन्छन्, यी सांस्कृतिक भूमिकामा महिलाको स्थान के छ ? तन्त्रमय र मिथकीय संरचना त काठमाडौं उपत्यकामा थुप्रै छन् । एकै महिनामा कैयौं अनुष्ठान, पूजापाठ चलिरहेको हुन्छ । जति पनि सांस्कृतिक अनुष्ठान हुन्छन्, त्यसमा महिलाको बढी जिम्मेवारी आइलाग्छ । महिला बढी व्यस्त हुनुपर्छ । एक विद्यार्थी भन्छिन् संस्कृतिको दबाब नैतिक दासता जस्तो भएको छ महिलाका लागि ।मान्छेको चहलपहल, जात्रापर्वले काठमाडौं सहर सांस्कृतिक रूपमा समृद्ध लाग्छ । यहाँको नेवार संस्कृति यति समृद्ध हुनुको कारण के होला ?नेवार संस्कृति बुझ्नुछ भने यसभित्रको मिथकीय संरचना अध्ययन गर्नुपर्छ । नेवार संस्कृतिको विशेषता उसको सिम्बोलिजम मा छ । त्यसलाई केलाउनु संस्कृति चिन्तन हो । आन्तरिक विचार, बुद्धि, सिर्जनशीलतामार्फत मिथक र कला केलाउनु नेवार संस्कृति बुझ्ने स्पष्ट बाटो हो । मिथकलाई धार्मिक अनुष्ठानका रूपमा लिनु, कलाका रूपमा प्रतिनिधित्व गर्नु नेवार संस्कृतिको चेतनशीलताको उदाहरण हो । यस्तो अरू संस्कृतिसमाजमा पनि छ, तर नेवार संस्कृतिमा मिथकका यस्ता प्रतिनिधित्व दार्शनिक सोचाइबाट व्यक्त हुन्छन् । जुन आज विकास भइरहेको यहाँको सहरिया संस्कृतिमा पनि देखिन्छ । मैले सिजन्स अफ द डिभाइन किताबमा काठमाडौं उपत्यका आधा नै मिथकीय छ भनेर लेखेको छु ।लेखक आशिष नन्दी भन्छन् केही सभ्यताले केही सभ्यतालाई थिचिरहेका हुन्छन् । नेवार संस्कृतिलाई पुरातन र मध्ययुगीन भन्दै यसको वर्तमान सान्दर्भिकतालाई सीमित गर्ने जुन तरिका छ, त्यसलाई नन्दी हिस्टोरिकलले अहिस्टोरिकल सभ्यतालाई थिचिरहेको भन्छन् । मिथक र कलालाई लिएर काठमाडौं उपत्यकाजस्तो जुन सहरसंस्कृतिको निर्माण भएको छ, यो बेग्लै छ ।नेवार संस्कृतिमा तन्त्र कलाको प्रयोग कसरी भइराखेको हुन्छ त ?यो गुप्त पूजापाठ, मांसमदिरामैथुनसँग सम्बन्धित मात्रै होइन । मैले अघि पनि भनें, यो जीवनको अनुभव र तरिका हो, जुन पेन्टिङका रूपमा, नृत्य कलाका रूपमा, कथाका रूपमा व्यक्त भइरहेको हुन्छ । यस्तो कला पौवामा मात्रै होइन, आधुनिक कला संगीतमा, सोसल पर्फर्मेन्स मा पनि देखिन्छ । त्यसलाई आधुनिक चित्रकारले देखाइरहेका हुन्छन् । एरिना ताम्राकार वा किरण मानन्धरले आफ्ना सिर्जनामा देखाउँछन् । तन्त्र नबुझ्नेलाई पनि कला संगीत, चाडबाडका अनुष्ठानहरूले बुझाइरहेका हुन्छन् । मन्दिरमा, नृत्यमा, कथामा, कलामा सबैमा देखिन्छ तन्त्र र मण्डला । काठमाडौंको सांस्कृतिक विविधतालाई तपाईंले तन्त्रसँग पनि जोड्नुभयो । यो नेवार संस्कृतिमा मात्रै पाइन्छ कि अन्य समुदायमा पनि अभ्यासमा छ ? दक्षिण एसियाका भारत र श्रीलंकामा पनि देखिन्छ । काठमाडौंमा जस्तोचाहिँ संसारमा विरलै पाइन्छ । हिन्दु धर्मलाई धेरै वेद, उपनिषद्, पुराणमा मात्रै जोड्छौं । सनातन धर्मका रूपमा लिन्छौं । तर, यसमा अरू पक्ष पनि छन् । मुक्तिका लागि मोक्षको दृष्टिकोण विकास हुँदा १११२ औं शताब्दीमा हिमाचल प्रदेश, तिब्बत, आसाम, नेपालतिर तान्त्रिक साधनाको परम्पराको विकास भएको भन्ने छ । सामान्य र अलौकिकता अनुभव तन्त्र हो । मांसमदिरा, यौन, साधारण जीवनयापनबाट पनि मुक्ति पाउन सकिन्छ भन्ने धारणाले तन्त्रको विकास भएको हो । सँगै देवीदेउताको विकास भयो । तर, उनीहरू परालौकिकका रूपमा छैनन्, उनीहरू हरेकलाई हामी चिन्छौं, पूजा गर्छौं । एकदम ठूलो तपस्या गरेर मात्रै मुक्ति पाइँदैन । एउटा अन्डा फोरेर मन्दिरमा चढाए पनि शान्ति पाइन्छ । यहाँका कतिपय मन्दिरमा कलात्मक टुँडाल देख्न सकिन्छ । त्यसमा देवीदेउताको यौनक्रीडा दर्साइएको हुन्छ नि, यसको रहस्य के हो ?कामुकता दक्षिण एसिया वा काठमाडौंको नेवार संस्कृतिमा मात्रै छैन । शिवपार्वतीका कति कामुक कथा छन् । कामुकताले तन्त्रबाट आएको कलाको प्रतिनिधित्व गर्छ । सनातन वा वैष्णवले मांस वा कामुकता काम लाग्दैन भन्छ, तर तन्त्रले मुक्ति दिन्छ भन्छ । कुन बेला कामुकता पोर्नोग्राफी हुन्छ त ? जब लुकेर, चियाएर हेरिन्छ । किहोल पर्सपेक्टिभ बाट मात्रै हेर्न थालियो भने खराब धारणा बनिहाल्छ । दृष्टिकोण नै मुख्य कुरा हो । लुकेको यस्तो हेराइले नकारात्मकता निर्माण गर्न सक्छ । मियामीबिचमा धेरैजसो नांगैजस्तो हिँडिरहेका देखिन्छन्, तर स्वाभाविक छ । भारतको खजुराहोमा कस्ता कस्ता टुँडाल छन्, त्यसलाई कलाको कोणबाट हेर्नुपर्छ ।मिथकलाई धर्मसँगै जोड्नुपर्ने कारण के हो ? कुनै समयका विशेष व्यक्तिघटना नै मिथक बन्ने होइन र ? म मिथकको विद्यार्थीे हुँ, धर्मको होइन । म पूजापाठ गर्दिनँ । स्वयम्भू वा पशुपति गएँ भने कलातिर तानिन्छु । जब हाम्रो विश्वास, दृष्टिकोण, सोचाइ संस्थागत हुन थाल्छ, यो नै मिथकको धर्मप्रति परिवर्तन हो । धर्म संस्था बन्छ । मिथकीय बुझाइ धरापमा पर्छ । जनावरलाई बलि दिएर मुक्त भइन्छ, स्वर्ग गइन्छ भन्ने जुन सोचाइ बन्दै जान्छ, त्यो धर्म हो । लेखक जोसेफ क्याम्पबेल एउटा पुरानो कथा भन्छन् अफ्रिकाका जनजाति जंगलमा जान्छन्, हरिणलाई लखेटेर मार्छन् । र, मारेर तिनका कानमा भन्छन् हे जंगलका देउता !तिम्रो रगतमांसले मेरो परिवार चल्छ, तिम्रो रगतमांस मेरो छोराछोरी र समुदायमा रहिरहन्छ । यो तिम्रो मृत्यु भएको होइन । यो निर्दोषिता त धर्मले दिँदैन नि । उसले परिवार चलाउन त्यो गरिरहेको छ । यो सिकार र सिकारीको अस्तित्वको सम्बन्ध हो, धर्मभन्दा परको प्राकृतिक व्यवहार हो ।आधुनिकताको प्रभावले सांस्कृतिक अभ्यासलाई नै परिवर्तन गर्ने जोखिम पनि रहन्छ ?आधुनिकताले परिवर्तन गर्ने डर छ । जस्तैः मुन्धुममै असर पर्ने हो कि भन्ने डर छ । काठमाडौंको रीतिरिवाज, अनुष्ठान हेर्यो भने अभ्यासमा परिवर्तन धेरै कम छ । कि मान्छेले छाड्छन् कि घटाउँछन् तर परिवर्तन नै गर्दैनन् । आधुनिकतालाई लिएर कलाले मिथकलाई बुझाउन खोजिरहेको हुन्छ ।विश्वव्यापी पुँजीवादको लहरले काठमाडौं जस्ता सांस्कृतिक सहरको मौलिकतामा कस्तो फरक पारिरहेको छ ?मौलिकता सधैं धरापमा हुन्छ । मौलिकता भन्ने नै केही हुँदैन पनि । पार्थ चटर्जी के भन्छन् भने जति पनि पुँजीवादी आक्रमण होस्, त्यसले सांस्कृतिक संरचनालाई हटाउन सक्दैन । माओवादी युद्धकालको उदाहरण लिने हो भने यो भनाइ मिल्छ । माओवादी आन्दोलनले धर्मलाई खराब भन्दै आए पनि यसका कोही पनि नेता अधार्मिक हुन सकेनन् । तिनले देवीदेउता पुज्छन्, गेरु वस्त्र लगाएको त देखिएकै छ । भित्रको संरचना बिथोल्न धेरै समय लाग्छ पुँजीवादले । काठमाडौं हेर्दाखेरि लाग्छ, विश्वव्यापीकरणले मिथकीय संस्कृति बिगार्न सक्दैन । पशुपतिमा गत साउनभरि कोटिहोम चल्यो । हजारौं भक्तजन सहभागी भए । अनेथरीका 'बाबा', 'महाराज', 'देवी', 'माता'हरूले प्रवचन दिए, महिलामाथिको विभेद र हिंसालाई प्रश्रय दिने खालका । धर्मले त प्रेम, श्रद्धा र राम्रो आचरण सिकाउनुपर्ने हो नि । यस खालका बाबा, देवी वा माताबाट हाम्रो संस्कृति कति धरापमा परिरहेको छ ? यो उनीहरूको होइन हाम्रा अध्येता, विज्ञ, विश्वविद्यालयका प्रोफेसरहरूको दोष हो । उनीहरू अल्छी भए । क्लासमा बोल्छन्, सार्वजनिक वृत्तमा चुपचाप छन् । प्लालेस्टाइन घटनाका सन्दर्भमा युरोपियन लेखकहरू अल्छी भए भनेर धेरैले भनेका छन् । हिन्दुले मुसलमानलाई गाली गर्ने, बाबाहरूका नाममा खराब कुरा फैलाउने प्रवृत्ति बढेको छ । व्याख्या पनि उनीहरूले गरेका छन्, तथ्यइतिहास नटेकीकन । एक देवी ले भनिन् लोग्ने मान्छेको जति दोष भए पनि डिभोर्स गर्नु हुन्न । उनीहरू मूर्ख छन्, त्यसरी नै बोल्छन् तर प्राज्ञिक, बौद्धिक, विज्ञहरूले नागरिकलाई बुझाउनुर्छ यहाँ गल्ती भइरहेको छ है भनेर ।बाबाहरू जन्मिनुमा हाम्रो दोष छ । अध्येताहरूकै मौनताले बाबा, महाराज र माताहरू प्रभावशाली भइरहेका छन् । कडा रूपमा हामीले भन्न सकेका छैनौं । उनीहरूको मूर्खतालाई खुब सुनिरहेका छौं । तर, बौद्धिक विमर्श हुन सकेको छैन । यस्तो गहन विषयलाई मेन स्ट्रिम मिडिया र सचेत बौद्धिकहरूले नेतृत्व गर्नुपर्ने हो । यस्तो अवस्थामा बौद्धिक समूहको जिम्मेवारी बढी हुनुपर्छ । तर, उनीहरू नै निष्क्रियजस्ता देखिए । प्यालेस्टाइनको कुरा गर्दा हेबरमास पनि अल्छी देखिए । उनले बोल्न र लेख्न छाडे । त्यही कोटिहोममा आचार्य कृष्ण दमाईंले प्रवचन दिए । हिन्दुहरू भनिरहेका छन् हामी विभेद गर्दैनौं । तर, के विभेदमा पारिएका कुनै व्यक्तिलाई व्यासमा राख्दैमा समाजको भुइँ तहको विभेद हट्छ त ? एक जनाले गर्दा समाज परिवर्तन हुँदैन । यथार्थमा भित्र धेरै नै विभेद छ । कोटिहोममा त उनलाई बस्न दिए तर, समाजमा हुने बिहाबारी, पूजापाठमा दिँदैनन् । कोटीहोममा आम समूह थियो, सुरक्षित थियो । हामी चलाख छौं, सेफ जोन खोजिरहेका हुन्छौं । अर्को पाटोबाट यो सकारात्मक पनि हो, परिवर्तन खोजिरहेका छौं भन्ने । तर, हामीकहाँ धेरै थोक कस्मेटिक भएको छ । पश्चिमी समाजमा बहुसंस्कृतिवादको नाममा सीमान्तकृतहरूलाई जागिर दिइन्छ । चर्च नै बेग्लै छ त्यहाँ कालाका र गोराका लागि । त्यहाँ पनि चर्चमा कालाहरूलाई एकदुई दिनका लागि गीत गाउन दिइन्छ, सधैं होइन । ताप्लेजुङको पाथीभरामा केबलकार बनाउने कुरा चलेपछि त्यहाँका आदिवासी जनजातिले विरोध जनाए । एक त मुक्कुमलुङलाई पाथीभरा नामकरण गरिएकामा उनीहरूको असहमति छ, अर्कातिर आदिभूमिको संस्कृतिलाई विकासको नाममा मास्न खोजिएको भनिरहेका छन् नि । विकासले कुन रूपमा संस्कृतिलाई मास्न सक्छ ? विकासले संस्कृतिलाई परिवर्तन वा ध्वस्त बनाउन सक्छ । बज्रयोगिनी जानुपर्दा सय वर्षपहिले दुईचार दिनदेखि तयारी गर्नुपर्थ्यो । हिँडेर जाने कसरी भन्ने उत्साह हुन्थ्यो । अहिलेको विकासले गाडी वा केबलकारमार्फत तुरुन्त पुर्याउने बनायो । पहिले तीर्थ जाने भन्नेबित्तिकै बेग्ले खालको चिन्तन गरिन्थ्यो । किनकि तीर्थ एक किसिमको दर्शन हो, भक्ति साधना हो । अहिले त तीर्थ टुरिजम भइसकेको छ थ्री नाइट्स, फो डेज टाइपको । तीर्थ प्याकेज टुर भएको छ । तीर्थको रौनक अब सकिइसकेको छ । केबलकारले आर्थिक त फाइदा होला, तर मनकामना वा पाथीभराको तीर्थको मर्म बुझिन्न । धर्मसंस्कृतिमा समयानुकूल संशोधन जरुरी छ ?यसले यदि एउटा समुदाय वा जातिलाई मात्रै महत्त्व दिइरहेको छ भने संशोधन जरुरी छ । कामको वर्गीकरणले जात निर्धारण गरिएको हो भन्ने भाष्य छ भने त हटाउनुपर्छ । खराब चिज परिमार्जन त गर्नैपर्छ ।"
"'छक्का पन्जा ५' मा प्रेम, राजनीति र कमेडी","काठमाडौं (कास) व्यावसायिक रूपमा अत्यधिक सफल मानिएको छक्का पन्जा शृृंखलाको पछिल्लो फिल्म छक्का पन्जा ५ ले प्रदर्शनीमा आउनु पाँच दिनअघि मात्र शनिबार ट्रेलर सार्वजनिक गरेको छ ।आमा सरस्वती मुभिजको ब्यानरमा निर्माण भएको दीपाश्री निरौला निर्देशित यो फिल्मले फूलपातीको दिन बिहीबारदेखि प्रदर्शन थाल्दैछ । चार मिनेट लामो फिल्मको ट्रेलरमा राजनीति र प्रेमकथालाई हास्यरसमा पस्कन खोजेको देखिएको छ । फिल्मको कथा तथा पटकथा दीपकराज गिरीले तयार पारेका हुन् भने संवाद लेखनमा भने उनले केदार घिमिरे माग्नेबुढा र दिलीप तामाङसँग सहकार्य गरेका छन् । यसपटक पनि राजा कै चरित्रलाई केन्द्रीय भूमिकामा निरन्तरता दिइएको फिल्ममा दीपक, केदारसहित वर्षा सिवाकोटी, राजाराम पौडेल, रमेश बुढाथोकी, प्रकाश घिमिरे, नरेन्द्र थापा, उत्तम केसी, ब्रजेस खनाल, हिउँवाला गौतम, नवीन श्रेष्ठ, दमन रूपाखेती, लोकेन्द्र लेखक, निर्मल शर्मालगायतको अभिनय रहेको छ ।केदार र निर्मल शर्मा कार्यकारी निर्माता रहेको फिल्ममा केशव न्यौपाने र दीपेन्द्र खनियाँ निर्माताका रूपमा रहेका छन् । हरि हुमागाईंको छायांकन रहेको फिल्ममा विपिन मल्लको सम्पादन, गम्भीर बिष्ट र सुनिल क्षेत्रीको नृत्य निर्देशन तथा शम्भुजित बाँस्कोटा, दीपक शर्मा र बाबुल गिरिको संगीत समावेश छ । यसअघि छक्कापन्जा ५ ले सार्वजनिक गरेको ब्रेकअप सङ का शब्द रचना यौनिक तथा वर्गीय दृष्टिकोणले दोषरहित हुन नसकेको भन्दै विवादित पनि बनेको थियो । तर युट्युबमा रिलिज गरेको १७ औं दिनसम्ममा ९१ लाखभन्दा बढी पटक हेरिसकिएको छ भने यसमा टिकटक र रिल्स पनि व्यापक मात्रामा बनाइएका छन् ।"
मेटाले ल्याउँदै 'मुभी जेन',(एजेन्सीको सहयोगमा)
बाढीपहिरोले पुर्याएको क्षतिमा साढे २ अर्बको बिमा दाबी,"(काठमाडौं) यही असोज १० देखि परेको अविरल वर्षाले पुर्याएको क्षतिमध्ये गत बुधबारसम्म करिब २ अर्ब ६७ करोड ७२ लाख रुपैयाँबराबरको बिमा दाबी परेको छ । ७ सय ९ दाबी संख्याबाट उल्लेखित बमोजिमको रकम मागदाबी गरिएको नेपाली बिमा प्राधिकरणले जनाएको छ । तर उक्त अवधिमा करिब सवा सात अर्ब रुपैयाँ बराबरको बिमा दाबी पर्ने प्रारम्भिक अनुमान प्राधिकरणको छ । बिमा कम्पनीहरूको प्रारम्भिक निरीक्षण तथा प्राप्त सूचनाका आधारमा दुई हजार तीन सय ३७ आवेदनबाट सात अर्ब २८ करोड ८५ लाख रुपैयाँको दाबी पर्न सक्ने नेपाल बिमा प्राधिकरणले जनाएको छ । यो असोज १० देखि १६ सम्मको मात्र तथ्यांक हो । दाबी पर्ने क्रम चलिरहेकाले दाबी संख्या र रकम अझै बढ्ने सम्भावना रहेको प्राधिकरणले बताएको छ । उल्लिखित तथ्यांक करिब ४५ दिन (असोज १० देखि १६ सम्म) को मात्र हो, बाँकी विवरण आउन बाँकी छ, स्रोतले भन्यो, थप विवरण आएपछि मात्र यकिन तथ्यांक आउनेछ ।उक्त अवधिमा इन्जिनियरिङ तथा ठेकेदार जोखिम बिमालेखअन्तर्गत ७१ करोड ८९ लाख रुपैयाँ, कृषि बाली बिमाअन्तर्गत ४३ लाख ६७ हजार, पशुपन्छी बिमाअन्तर्गत एक करोड १५ लाख ८२ हजार, मोटर बिमा (निजी) अन्तर्गत २७ करोड ३० लाख ६१ हजार, मोटर बिमा (सार्वजनिक) अन्तर्गत १४ करोड ४५ लाख ६० हजार, सम्पत्ति बिमाअन्तर्गत ६ अर्ब ११ करोड ५१ लाख ८७ हजार, सामुद्रिक बिमाअन्तर्गत ९३ लाख २३ हजार र अन्य (विविध) बिमालेखअन्तर्गत १४ लाख ९५ हजार रुपैयाँ बराबरको प्रारम्भिक दाबी रहेको प्राधिकरणले जनाएको छ ।प्रादेशिक रुपमा हेर्दा सबैभन्दा बढी दाबी वाग्मती प्रदेशमा छ । यस प्रदेशमा हालसम्म दुई हजार ७९ वटा दाबी संख्यामार्फत ६ अर्ब ९३ करोड ८१ लाख रुपैयाँ बराबर दाबी देखिएको छ । धेरै दाबी पर्ने प्रदेशको दोस्रो नम्बरमा कोशी छ । यस प्रदेशमा एक सय ५९ वटा दाबी संख्यामार्फत करिब १७ करोड बराबरको दाबी पर्ने प्रारम्भिक आँकडा छ । कोशीपछि क्रमशः मधेश, लुम्बिनी, गण्डकी र कर्णालीमा धेरै दाबी परेको प्राधिकरणको तथ्यांक छ । बाढीले पुर्याएको क्षतिको दाबीका लागि हालसम्म सुदूरपश्चिम प्रदेशबाट विवरण प्राप्त भएको प्राधिकरणले जनाएको छ । किन सुदूरपश्चित प्रदेशबाट दाबी नै परेको छैन अथवा त्यस प्रदेशमा परेको दाबी पनि अरु छिमेकी प्रदेश (कर्णाली र लुम्बिनी) बाट रिपोर्टिङ भएको हुन सक्छ, स्रोतले भन्यो, परेका दाबीको विवरण संकलन गर्ने काम भइरहेकाले आउँदा दिनमा यसबारे यकिन टुंगो लाग्ला ।विपद्का बेला परेका दाबी सरलीकरण तथा छिटो दाबी भुक्तानी गर्न नियामक निकाय नेपाल बिमा प्राधिकरणले निर्देशन दिएको छ । बाढी तथा पहिरोबाट भएको क्षतिको बिमा दाबीलाई सरलीकरण गर्ने र छिटो दाबी भुक्तानी गर्ने सम्बन्धमा गत साता बिमा कम्पनीका प्रमुख कार्यकारी अधिकृतहरूसँगको छलफलमा अध्यक्ष सूर्यप्रसाद सिलवालले उक्त निर्देशन दिएका हुन् । बिमा कम्पनीहरूले दाबी भुक्तानी दिँदैनन्, अनावश्यक झमेला दिन्छन् भन्ने भ्रम हटाउन पनि कम्पनीहरूले छिटो दाबी भुक्तानी दिनुपर्ने भएको उनको भनाइ छ ।हालैको अविरल वर्षाका कारण आएको बाढी तथा पहिरोबाट नागरिकको घर, सम्पत्ति तथा संरचनाहरूमा भएको क्षतिको बिमा दाबी भुक्तानी यथासम्भव छिटो गर्नुहुन आग्रह गर्दछु, अध्यक्ष सिलवालले भने, हाल विशेष परिस्थिति भएकाले सामान्य अवस्थामा आवश्यक पर्ने दाबी भुक्तानीसम्बन्धी कागजातमध्ये प्रहरी प्रतिवेदन र सम्बन्धित निकायको सिफारिसलगायत कागजात आवश्यक नपर्ने व्यवस्था मिलाइदिनू, अन्य कागजातहरूको सूचीसमेत छोटो पार्न र बिमा सर्भेयरहरूलाई तोकिएकै समय सीमाभित्र प्रतिवेदन पेस गर्न पनि प्राधिकरणले निर्देशन दिएको छ । हालको विशेष परिस्थितिमा बिमा दाबी बिस्तारै थपिँदै जान सक्ने र बाढी तथा पहिरोका कारण बिमालेख हराएको पनि हुन सक्नेतर्फ ध्यान दिन पनि बिमा कम्पनीहरूलाई प्राधिकरणले भनेको छ ।असोज १० अर्थात् बिहीबार राति, शुक्रबार र शनिबारको अविरल वर्षापछि आएको विपद्बाट खानेपानी, सडक, ऊर्जा र सिँचाइका पूर्वाधारमा ११ अर्ब रुपैयाँ बराबरको क्षति पुगेको सरकारी तथ्यांक छ । गत मंगलबारको पत्रकार सम्मेलनमा प्रधानमन्त्री केपी शर्मा ओलीले खानेपानीको संरचनामा ३ अर्ब ५२ करोड, सडक संरचनामा २ अर्ब ५२ करोड, ऊर्जाका पूर्वाधारमा ४ अर्ब र सिाचाइ पूर्वाधारमा १ अर्बको क्षति भएको जानकारी दिएका थिए ।सोही कार्यक्रममा मुख्यसचिव एकनारायण अर्यालल देशैभर ३७ राजमार्ग अवरूद्ध भएकामा ९ वटाको अवरोध हटाएर सञ्चालनमा ल्याइएको र कृषिबाली तथा पशुपन्छीतर्फ ६ अर्ब क्षति भएको बताएका थिए । बाढीपहिराले ६ सय ६७ मेगावाट बिजुली उत्पादन गर्ने १६ जलविद्युत् आयोजनामा क्षति पुगेको, निर्माणाधीन १ हजार १ सय ३९ मेगावाटका १८ जलविद्युत् आयोजना तथा ५ वटा प्रमुख प्रसारण टावरमा क्षति पुगेको छ, मुख्यसचिव अर्यालले भनेका थिए, सरकारले काभ्रेपलाञ्चोक, ललितपुर, धादिङ, काठमाडौं, सिन्धुपाल्चोक, सिन्धुली र मकवानपुरलाई बाढीपहिरोबाट अति प्रभावित जिल्लाको सूचीमा राखेको छ ।बाढीपहिरोबाट घरबास गुमाएका परिवारलाई अस्थायी आवास निर्माणका लागि तत्कालै अनुदान रकम उपलब्ध गराइने, बाढीपहिरोबाट अवरुद्ध तथा क्षतिग्रस्त खानेपानी, रणनीतिक सडक, टेलिफोन एवं विद्युत् सेवा यथाशीघ्र सञ्चालनमा ल्याइने सरकारले बताउँदै आएको छ । पुल बगेका महत्वपूर्ण सडकमा बेलिब्रिज जडान गरिने, अवरुद्ध अन्य सडकमा कजवे, डाइभर्सन जस्ता वैकल्पिक माध्यमबाट समेत तत्काल यातायात सेवा सञ्चालन गरिने दाबी पनि सरकारको बताएको छ ।अत्यावश्यक वस्तुको कृत्रिम अभाव, मूल्यवृद्धि र कालोबजारी नियन्त्रण गर्न बजार अनुगमन र नियमनलाई प्रभावकारी बनाउने सरकारको प्रतिबद्धता छ । बाढीपहिरो प्रभावित जिल्लामा सरकारले सहसचिवको नेतृत्वमा टोली परिचालन गरेको सरकारले जनाएको छ ।"
दुई महिनामा दुई अर्बको गलैंचा निर्यात,"(काठमाडौं)चालु आर्थिक वर्षको साउन र भदौमा मात्रै करिब २ अर्ब रुपैयाँ बराबरको गलैंचा निर्यात भएको छ । दुई महिनामा १ अर्ब ९९ करोड ९६ लाख रुपैयाँको ७० हजार ९६४ स्क्वायर मिटर गलैंचा निर्यात भएको भन्सार विभागको तथ्यांक छ । रकमका आधारमा यो गत आर्थिक वर्षको दुई महिनाको तुलनामा ५४ प्रतिशतले बढी रहेको विभागको तथ्यांक छ । तर परिमाणका आधारमा भने गलैंचा निर्यात २९१ प्रतिशतले घटेको छ । गत आर्थिक वर्षको पहिलो दुई महिनामा १ अर्ब ८९ करोड ६४ लाख रुपैयाँको ७३ हजार ९७ मिटर गलैंचा निर्यात भएको विभागको तथ्यांक छ । सरकारको नीतिका कारण गलैंचा निर्यात घटेको नेपाल गलैंचा उत्पादक तथा निकासीकर्ता संघले जनाएको छ ।सरकारले आर्थिक वर्ष ०८०८१ को बजेटबाट गलैंचाको ऊनी धागो कटाइ, रंगाइ, धुलाइ र बुनाइमा दिँदै आएको मूल्य अभिवृद्धि कर (भ्याट) छुट खारेज गरेको थियो । सरकारले चालु आर्थिक वर्षको बजेटमा पनि यही व्यवस्थालाई निरन्तरता दिएको छ । नेपाली गलैंचा, ऊनी धागो कटाइ, रंगाइ, धुलाइ र बुनाइमा मूल्य अभिवृद्धि कर ऐन ०५२ देखि पाइरहेको छुट सुविधा सरकारले खारेज गरेको भन्दै उक्त छुट सुविधालाई यथाशीघ्र स्थापित गर्न व्यवसायीले आग्रह गरेका छन् । सरकारले गलैंचाको कच्चापदार्थ ऊन मा मूल्य अभिवृद्धि कर र तेस्रो मुलुकमा निर्यात गरी प्राप्त हुने आयमा ५० प्रतिशत छुट व्यवस्था खारेज गरेको थियो ।सरकारले गलैंचा उद्योगलाई दिँदै आएको छुट सुविधा कटौती गरेपछि निर्यात रकममा ठूलो गिरावट नदेखिए पनि परिमाणमा गिरावट देखिन थालेको संघले जनाएको छ । चालु आर्थिक वर्षको दुई महिनामा पनि परिमाणमा घट्यो, मूल्यमा बढ्यो, उनले भने, सरकारको नीतिले गर्दा यस्तो भयो, मूल्य मात्र नभएर निर्यात हुने परिमाण पनि हेर्न जरुरी छ ।समग्र आर्थिक वर्षको तुलना गर्दा पनि रकमभन्दा परिमाण धेरै घटेको भन्सार विभागको तथ्यांकले देखाउँछ । आर्थिक वर्ष ०७९८० को तुलनामा आर्थिक वर्ष ०८०८१ मा गलैंचाको निर्यात परिमाण १५८५ प्रतिशत र रकम ८११ प्रतिशतले घटेको छ । ०७९८० मा ४ लाख ९२ हजार ३३५ स्क्वायर मिटर गलैंचा निर्यात भएको थियो । जब कि आर्थिक वर्ष ०८०८१ मा ४ लाख १४ हजार २९२ मिटर मात्रै निर्यात भयो ।सरकारको नीति, माग र आपूर्तिको बेमेल अनि यातायात लगायतको मूल्यवृद्धि हुँदा उत्पादन लागत १० देखि १५ प्रतिशतले वृद्धि भएको संघका महासचिव गुरुङले बताए । उत्पादनको मूल्यवृद्धि हुँदा अन्तर्राष्ट्रिय बजारमा नेपाली गलैंचाको प्रतिस्पर्धी क्षमता गुम्ने खतरासमेत देखिएको महासचिव गुरुङले सुनाए । आयातलाई निरुत्साहित गर्ने भन्ने सरकारले यस्तो व्यवस्था ल्याएर निर्यातलाई निरुत्साहित गर्यो, उनले भने ।सरकारको नीतिका कारण नेपाली गलैंचाको उत्पादन लागत बढेको र मूल्य अभिवृद्धि कर (भ्याट) लागू गर्न कठिनाइ रहेको व्यवसायीहरूले बताउँदै आएका छन् । निर्यात गरेपछि भ्याट फिर्ता हुने भए पनि उत्पादन प्रक्रियाको समय विश्लेषण गर्दा अधिकतम ७ महिना लाग्ने हुँदा उद्योगीहरूको लगानी बढिरहेको छ ।कोभिड१९ को प्रभाव, विभिन्न मुलुकमा भइरहेको युद्ध, विश्व अर्थतन्त्रलगायतको प्रभावमा गलैंचा उद्योग परिरहेका बेला सरकारको नीतिले झनै निरुत्साहित बनाएको उद्योगीको भनाइ छ । भारतमा उत्पादन बढ्दो क्रममा र उत्पादन लागत सस्तो छ । तर नेपालमा सरकारको नीतिले झनै महँगो बनाइरहेको छ । त्यसकारण अन्तर्राष्ट्रिय बजारमा नेपालमा उत्पादित गलैंचा प्रतिस्पर्धा गर्नै गाह्रो रहेको संघले जनाएको छ ।धागो कटाइ र बुनाइ गर्ने काम राजधानीमा मात्रै नभई देशका विभिन्न दुर्गम गाउँठाउँमा पठाइने भएकाले भ्याट लागू गर्न कठिनाइ हुने र मूल्य पनि बढ्ने उद्योगीको भनाइ छ । कटिङ गर्न आफ्नै उद्योगमा मात्र सम्भव नभएको समयमा देशका विभिन्न ठाउँमा गर्नुपर्ने भएकाले भ्याट लागू गर्न कठिनाइ हुने उनीहरूले बताए । सरकारका यस नीतिका कारण नेपाली गलैंचा उद्योगले अन्तर्राष्ट्रिय बजारमा प्रतिस्पर्धी क्षमता गुमाएको उद्योगीहरूको दाबी छ ।भारतमा पनि गलैंचा उद्योगहरूलाई कच्चापदार्थमा भन्सार महसुल र भ्याट छुट, सहुलियतपूर्ण ब्याजदरमा ऋण र १० देखि १७ प्रतिशत नगद अनुदान दिने गरिएको छ । तर नेपालमा सुविधा थप्नुका सट्टा उल्टै हटाइएको उनीहरूको भनाइ छ । गलैंचा निर्यात गरेबापत पाइने नगद अनुदान आर्थिक वर्ष ०७९८० देखि नपाएको उद्योगीको गुनासो छ । सरकारको नीतिका कारण निर्यातजन्य उद्योगलाई प्रत्यक्ष असर पर्न गई निर्यातमा कमी आउने, रोजगारीमा प्रभाव पर्ने साथै विदेशी मुद्रा आर्जनमा कमी आउने र देशको अर्थतन्त्रमा असर पर्ने भएकाले यी सुविधा यथाशीघ्र लागू गर्न उद्योगीहरूले आग्रह गर्दै आएको छ । नेपालमा उत्पादित गलैंचामध्ये ९९ प्रतिशत निर्यात हुने गरेको छ । आर्थिक वर्ष ०७९८० मा ११ अर्ब ५० करोड ६६ लाखको ४ लाख ९२ हजार ३३५ स्क्वायर मिटर गलैंचा निर्यात भएको थियो । ०७८७९ मा ९ अर्ब ५६ करोड ७७ लाख रुपैयाँको ४ लाख ९४ हजार ८६७ स्क्वायर मिटर तथा आर्थिक वर्ष ०७७७८ मा ७ अर्ब ९७ करोड ६९ लाख रुपैयाँको गलैंचा निर्यात भएको थियो । आर्थिक वर्ष ०७६७७ मा ६ अर्ब ६ करोड ८५ लाख रुपैयाँ बराबरको गलैंचा निर्यात भएको थियो । आर्थिक वर्ष ०७५७६ मा ७ अर्ब २९ करोड ८२ लाख रुपैयाँ बराबरको गलैंचा निर्यात भएको थियो ।"
सल्यानबाट हिँडाइए तीन हजार खसीबोका,"(सल्यान)दसैंका लागि सल्यानबाट ६ करोडका ३ हजार खसीबोका निकासी भएका छन् । जिल्लाको कपुरकोट, कालिमाटी र सल्लीबजार नाकाबाट दसैंका लागि ६ करोडका ३ हजार खसीबोका निकासी भएका हुन् । त्रिवेणी गाउँपालिकाबाट ३ सय, कपुरकोटबाट १ हजार, कालिमाटी गाउँपालिकाबाट ५ सय, बन्गाड कुपिन्डे नगरपालिकाभित्रबाट ३ सय र अन्य पालिकाबाट ६ सय निकासी भएका हुन् ।निकासी भएका खसीबोका काठमाडौं, नेपालगन्ज, दाङलगायत सहरमा गएको पशु अस्पताल तथा पशु सेवा कार्यालय सल्यानका सूचना अधिकारी वीरेन्द्र केसीले बताए । सबैभन्दा बढी खसीबोका काठमाडौं गएको उनले बताए । जिल्लामा किसानले उत्पादन गरेका खसीबोका केही व्यक्ति, फर्म वाला र सहकारीले बाहिर पठाएका थिए । जिल्लाका किसानले पालेका खसीबोकाको माग बढ्दै बढ्दा धमाधम निकासी हुन थालेपछि किसानलाई जीविकोपार्जन मात्र नभई पर्व मनाउन धेरै सहज भएको छ । जिल्लाका १० पालिकाबाट वार्षिक ८० करोडभन्दा बढीका खसीबोका निकासी हुने गरेको सूचना अधिकारी केसीले बताए । बाख्रापालन व्यवसायमा लागेपछि आर्थिक अवस्था कमजोर भएका धेरै किसानको जीवनस्तरमा सुधार आएको र विगतमा रोजगारीका लागि भारतका विभिन्न स्थानमा जान बाध्य हुँदै आएका अहिले धेरैले छाडेका उनले बताए ।प्रत्येक वर्ष दुई करोडभन्दा बढीका खसीबोका निकासी हुने त्रिवेणी गाउँपालिकाबाट यो वर्ष दसैंका लागि ३ सय निकासी भएको पालिकाका पशु स्वास्थ्य शाखा प्रमुख वसन्त रावतले जनाए । किसानले उत्पादन गरेका खसीबोका स्थानीयले सहकारी र एक फर्मले खरिद गरेर बाहिर पठाएको उनको भनाइ छ । दसैंका लागि सहकारीले यही असोज २२ सम्म खसीबोका बाहिर पठाइने भएकाले निर्यात संख्या बढ्न सक्ने केसीले जनाए । स्थानीय सहकारी तथा एक फर्मले धमाधम खसीबोका खरिद गरेर बाहिर पठाउन थालेपछि विगतमा बिक्री गर्न विभिन्न कष्ट उठाउँदै आएका पालिकाका किसानलाई अहिले धेरै राहत भएको उनले बताए । नजिकिँदै गरेको दसैंका लागि कपुरकोट गाउँपालिकाभित्रबाट भदौको तेस्रो सातादेखि अहिलेसम्म झन्डै दुई करोडका एक हजार खसीबोका बाहिर निकासी भएको लोकराज बीसैको भनाइ छ । जिल्लामा बाख्रापालनका लागि पकेट क्षेत्रका रूपमा चिनिने कालिमाटी गाउँपालिकाबाट पनि दसैंका लागि भन्दै ६७ वटा गाडीमा निकासी भएका गाउँपालिका अध्यक्ष दानबहादुर खत्रीले जनाए ।"
होन्डाको चाडपर्व लक्षित योजनाका चार विजेता,"काठमाडौं (कास) होन्डा नेपालले सञ्चालन गरिरहेको चाडपर्व लक्षित योजना हाम्रो चाडबाड, होन्डाको खुसीयाली बारबार अन्तर्गत चार जना भाग्यशाली विजेता चार जनाले एक लाख रुपैयाँ जितेको घोषणा गरेको छ । होन्डाले स्क््रयाच कार्डमार्फत पुरस्कार हात पार्ने विजेताहरूमा ललितपुर, एकान्तकुनाका निश्चल घर्ती, चितवन, भरतपुरका प्रतिमा भण्डारी, स्याङ्जाका सन्तोष सुवेदी र महेन्द्रनगरकी शान्ति साउद छन् । यस योजनाअन्तर्गत ग्राहकले होन्डाको मोटरसाइकल तथा स्कुटर खरिद गर्ने ग्राहकले १० लाख रुपैयाँसम्म छुट पाउन सक्नेछन् ।"
बीवाईडीको एकै दिन १३२ युनिट ईभी डेलिभरी,"काठमाडौं (कास) विद्युतीय सवारी निर्माता कम्पनी बीवाईडीले नेपालमा एकै दिन १३२ युनिट ईभी डेलिभरी गरेको जनाएको छ । कम्पनीले असोज १७ गते घटस्थापनाको अवसरमा उक्त उपलब्धि हासिल गरेको उल्लेख गरेको छ । बीवाईडीको नेपालका लागि आधिकारिक वितरक साइमेक्स इंकले देशभर रहेका डिलर नेटवर्कमार्फत उक्त उपलब्धि हासिल गर्न सफल भएको जानकारी दिएको हो । एकै दिन १३२ बीवाईडी ईभी डेलिभरी गर्न पाउनु हाम्रा लागि गर्वको दिन हो, साइमेक्स इंकका नेसनल सेल्स हेड आशुतोष गौतमले भने, यो उपलब्धि नेपालीहरूको अझैं सफा र दीगो मोबिलिटी समाधानप्रतिको बढ्दो विश्वास हो ।"
बाढीपहिरोपीडितलाई नेपाल चामल संघको खाद्यान्न,काठमाडौं (कास) नेपाल चामल तेल दाल उद्योग संघले गएको बाढीपहिरोमा परेका पीडितलाई खाद्यान्न सहयोग गरेको छ । गत असोज १० बाट अविरल परेको झरीका कारण निम्तेको बाढीपहिरो र डुबानले विपत्ति तथा जनधनको क्षतिप्रति संघले दुःखसमेत प्रकट गरेको छ । संघले सोही प्राकृतिक विपत्तिमा परेका व्यक्ति र परिवारलाई राहत प्रदान गर्न खाद्यान्न सहयोग गरेको जानकारी दिएको छ । संघले १ सय ४० बोरा चामल र ४० बोरा मुसुरोको दाल सहयोग गरेको हो ।
निफ्राको प्रधानमन्त्री दैवी प्रकोप उद्धार कोषमा २५ लाख सहयोग,काठमाडौं (कास) नेपाल इन्फ्रास्ट्रक्चर बैंक (निफ्रा) ले प्रधानमन्त्री दैवी प्रकोप उद्धार कोषमा २५ लाख रुपैयाँ सहयोग गरेको छ । बैंकले गएको बाढीपहिरो र डुबानका कारण क्षति पुगेकोमा राहत उपलब्ध गराउन उक्त सहयोग गरेको जनाएको छ । गत असोज १० गतेदेखिको अविरल झरीका कारण काठमाडौं उपत्यकालगायत देशभर बाढीपहिरो र डुबानले गरेर ठूलो जनधनको क्षति पुर्याएकोमा बैंकले राहत स्वरुप सरकारलाई पीडितलाई सहयोग गर्न उक्त रकम हस्तान्तरण गरेको जनाएको छ । प्रधानमन्त्री तथा मन्त्रिपरिषद्को कार्यालयमा आयोजित एक कार्यक्रमबीच बैंकका प्रमुख कार्यकारी अधिकृत कृष्णबहादुर अधिकारीले उक्त रकम बराबरको चेक प्रधानमन्त्री केपी शर्मा ओलीलाई हस्तान्तरण गरे ।
एनसेलकी विशाखा खड्कालाई अवार्ड,"काठमाडौं (कास) एनसेलकी कर्पोरेट कम्युनिकेसन्स एन्ड सीएसआर हेड विशाखा लक्ष्मी खड्का बेलायतको वुमन्स ट्याब्लोइडले प्रदान गरेको वुमन्स् ट्याब्लोइड अवार्ड्स २०२४ बाट सम्मानित भएकी छिन् । उनले बेस्ट वुमन सस्टेनेबिलिटी लिडरटेलिकम विधाअन्तर्गत यो अवार्ड पाएको एनसेलले जारी गरेको विज्ञप्तिमा उल्लेख छ । यो अवार्ड एनसेलले एक जिम्मेवार कर्पोरेट नागरिक बनेर वर्षौंदेखि स्वास्थ्य, शिक्षा, वातावरण, विपद् प्रतिकार्य तथा पूर्वतयारीलगायतका क्षेत्रमा गर्दै आएको प्रभावकारी सामाजिक पहलहरूको एक प्रमाण हो, विज्ञप्तिमा भनिएको छ, यो एनसेलले गरेको सामुहिक प्रयासको नतिजा हो । हामीले गरेका सामाजिक पहलहरूले अन्तर्राष्ट्रिय मान्यता पाएकामा धेरै खुसी छौं । समुदायमा सकारात्मक र दिगो परिवर्तन ल्याउन, सामाजिकआर्थिक विकासमा योगदान पुर्याउन र दिगो विकासका लक्ष्य प्राप्तिका लागि सरकारलाई सहयोग गर्ने यात्रालाई निरन्तरता आफूहरूप्रतिबद्ध रहेको खड्काले जनाइन् ।"
प्रधानमन्त्री प्रकोप उद्धार कोषमा प्राइम बैंकको ३१ लाख सहयोग,काठमाडौं (कास) प्राइम कमर्सियल बैंकले प्रधानमन्त्री दैवी प्रकोप उद्धार कोषमा ३१ लाख रुपैयाँ सहयोग गरेको छ । बैंकले गएको बाढीपहिरोका कारण जनधनको क्षति बेहोरेका पीडितलाई राहत प्रदान गर्न उक्त कोषमा सहयोग गरेको जनाएको छ । गत असोज १० देखि अविरल परेको पानीले निम्त्याएको बाढीपहिरोमा परी ज्यान गुमाएकाहरूप्रति बैंकले समवेदनासमेत प्रकट गरेको छ । बैंकले पीडितको तत्काल राहत उपलब्ध गराउन उक्त सहयोग गरेको जनाएको छ ।
कर्णाली अपराजित च्याम्पियन,"(काठमाडौं)कर्णाली यश्विसले नेपालमा पहिलोपल्ट आयोजित फ्रेन्चाइल लिग वात्सल्य एभरेस्ट महिला भलिबल लिगको ट्रफी अपराजित रहँदै उचालेको छ । त्रिपुरेश्वरस्थित राखेप कभर्डहलमा शनिबार फाइनलमा कर्णालीले आफ्नो प्रभावशाली प्रदर्शन कायम राख्दै ललितपुर क्विन्समाथि ३२ सेटको संघर्षपूर्ण जित निकालेको थियो । कर्णालीले मुस्किल मुस्किलको अवस्थाबीच उपाधि गुम्न दिएन ।महिला भलिबलका अनुभवी प्रशिक्षक कुमार राईले लिगका ६ खेल खेल्दा तीन पटक गाह्रो अवस्था पार लगाउँदै उपाधि जित्नु एकदमै चुनौतीपूर्ण रहेको बताए । उनले भने, सुरुमा टिम हेर्दा उपाधि जित्छौं भन्ने लागेकै थिएन । सबै टोली एकसेएक थिए । सबैमा राम्रा खेलाडी थिए त, हाम्रोमा कलिला नानीहरू । अझ ललितपुरलाई च्याम्पियन हुने टोलीका रूपमा लिएको थिएँ । टोलीलाई मिलाउँदै च्याम्पियन बन्न सक्नु अविश्वसनीय नै थियो ।ललितपुरमा काभा नेसन्स लिग खेलेका खेलेकै चार खेलाडी थिए । कर्णालीमा कप्तान सुमित्रा रेग्मी मात्रै काभा खेलेकी थिइन् । तर कलिला नानीहरूलाई साथ दिने टर्कीकी जेनेप ओटुरान, अमेरिकाकी बेन्डा र ग्रिसकी लियागी थिए । उनै विदेशी खेलाडीहरूले कर्णाली च्याम्पियन बन्दा महत्त्वपूर्ण भूमिका खेलिदिए । सुरुवाती दुई सेटमा अग्रता बनाएको कर्णालीले लगातार दुई सेट गुमाएपछि खेल अन्तिम तथा पाँचौं सेटमा पुगेको थियो । अन्तिम सेट १५१३ ले आफ्नो पक्षमा पार्दै कर्णालीले ट्रफी उचालेको हो । दुई सेटमा नराम्रो झड्का बेहोरेपछि कर्णालीले अन्तिम सेटमा हरेक अंकका लागि संघर्ष गर्नुपर्यो । यद्यपि सुरुवाती अग्रताका बाबजुद तीनपल्ट पछाडि परेर पनि सेट जित्यो । सुरुका दुई सेटमा कर्णाली २५१७, २५२० ले अगाडि थियो । सोझो सेटमा खेल जित्दै उपाधि जित्ने मुडमा रहेको कर्णालीविरुद्ध ललितपुरले तेस्रो २५१२, चौथो सेट २५१८ ले जितेर खेल २२ को स्थितिमा पुर्याएको थियो । अन्तिम सेटमा १२१२ को बराबरीबीच कर्णालीले बाजी मारेको थियो । फाइनल जिताउन महत्त्वपूर्ण बनेकी आउटसाइड हिटर जेनेप नै प्लेयर अफ द म्याच बनिन् । उनी प्रतियोगिताको मोस्ट भ्यालुएबल प्लेयर पनि बनिन् । कर्णालीले स्पाइकबाट ४२ अंक बटुल्दा ललितपुरले ३६ अंक लिएको थियो । ब्लकबाट कर्णालीले १७ अंक जोड्दा ललितपुरले १५ अंक बटुल्यो । सर्भिसमा भने ललितपुर अगाडि रह्यो । कर्णालीका प्रशिक्षक राईले तेस्रो सेटमा ललितपुरले कडा सर्भिस गर्न थालेपछि आफ्नो डिफेन्स कमजोर बनेको स्विकारे । थाई खेलाडीको साथ पाएको ललितपुरले लिग चरणमा पनि कर्णालीसँग पराजय भोगेको थियो । विजेता कर्णाली यश्विसले ७ लाख र उपविजेता ललितपुर क्विन्सले ३ लाख रुपैयाँ पुरस्कार पाए । व्यक्तिगत पुरस्कारमा जेनेपले दुई विधामा गरी २५ हजार पुरस्कार पाइन् । २०६४ सालदेखि अब पालो महिला को भन्ने नाराका साथ भलिबलमा सक्रिय रहेका कर्णालीका प्रशिक्षक राईले फ्रेन्चाइज उपाधि जितलाई जिन्दगीको सुखद क्षण रहेको माने । उनले सुनाए, भर्खरै एनएसजेएफ स्पोर्ट्स अवार्डमा स्पेसल अवार्ड पाएर छुट्टै पहिचान बनाएको स्थितिमा पहिलो फ्रेन्चाइज उपाधि जित्नु मेरा लागि सुखद क्षण हो । यदि यो उपाधि जित्न सकेको थिइनँ भने अलि खल्लो हुन्थ्यो कि । इन्फिनिटी ड्रिम्सले पहिलो पटक आयोजना गरेको फ्रेन्चाइज महिला भलिबल लिगमा ६ टोलीले प्रतिस्पर्धा गरेकामा शीर्ष दुई टोली फाइनल पुगेका थिए । कर्णाली शुक्रबार राति भएको खेलमा काठमाडौं स्पाइकर्सलाई ३१ सेटले रोकेपछि अपराजित बनेको थियो । लिगबाट कर्णालीले १३ र ललितपुरले १० अंक बटुलेका थिए ।"
लुम्बिनी लायन्समा शक्ति,काठमाडौं (कास) नेपाल प्रिमियर लिग (एनपीएल) क्रिकेटको फ्रेन्चाइज टोली लुम्बिनी लायन्सले शक्ति गौचनलाई कन्सल्ट्यान्ट प्रशिक्षकमा नियुक्त गरेको छ । फर्चुन हेल्थ केयर प्रालिको स्वामित्वमा रहेको लुम्बिनीले शनिबार आयोजित कार्यक्रममा मुख्य प्रशिक्षक केही समयपछि घोषणा गर्ने जनाएको छ । नेपाली क्रिकेटका सदाबहार शक्तिले सन् २०१८ मा अन्तर्राष्ट्रिय क्रिकेट र २०१९ मा घरेलु क्रिकेटबाट संन्यास घोषणा गरेका थिए । त्यसयता उनी प्रशिक्षणमा सक्रिय छन् । लुम्बिनी टोलीसँग मिलेर उद्देश्य प्राप्तिका लागि काम गर्न आफू प्रतिवद्ध रहेको उनले बताए ।लुम्बिनीका प्रमुख ईश्वर जिसीले शक्ति गौचनलाई भित्र्याउन पाउँदा आफूहरू उत्साही रहेको जनाउँदै अक्सनपछि प्रमुख प्रशिक्षक नियुक्ति गर्ने बताए । नेपाल क्रिकेट संघका सचिव पारस खड्काले शक्तिको अनुभव र लगनशीलताले धेरै युवा खेलाडीलाई प्रेरणा मिल्ने जनाए । लुम्बिनीको मार्की खेलाडीमा राष्ट्रिय टोलीका कप्तान रोहित पौडेल छन् ।
एसिया रग्बीमा फिलिपिन्सलाई दोहोरो उपाधि,काठमाडौं (कास) फिलिपिन्सले चाइनिज ताईपेईलाई पराजित गर्दै एसिया रग्बी इमिरेट्स सेभेन्स ट्रफीको उपाधि जितेको छ । फिलिपिन्सले दशरथ रंगशालामा शनिबार सम्पन्न फाइनलमा पुरुषतर्फ २७१४ स्कोरको जित पायो । खेलको सुरुदेखि नै ताइपेईलाई दबाबमा राख्न सफल फिलिपिन्सले अन्तिमसम्म कायम राखेर उपाधि जित्यो । फिलिपिन्सको महिला टोली भारतलाई पराजित गर्दै उपाधि जित्यो । भारतलाई ७५ को स्कोरले पराजित गर्दै फिलिपिन्सले उपाधि जितेको हो । इन्डोनेसियालाई पराजित गर्दै ग्वामले एसिया रग्बीमा तेस्रो स्थान हात पार्यो । ग्वामले इन्डोनेसियालाई २२१९ ले हरायो । सेमिफाइनलमा फिलिपिन्ससँग इन्डोनेसिया १९१० ले र भारतसँग ग्वाम २४७ ले पराजित भएको थियो ।
नोर्बु र अभानीलाई उपाधि,"काठमाडौं (कास) फुन्टसक नोर्बु लामा र अभानी राईले टेली डिजिटल दसैं कप गल्फ प्रतियोगिता जितेका छन् । रोयल नेपाल गल्फ क्लब (आरएनजीसी) मा स्टेबल फोर्ड ३४ ह्यान्डिक्याप फर्म्याटमा खेलिएको प्रतियोगितामा पुरुषतर्फ नोर्बुले ४१ अंक बटुलेका थिए । प्रकृत तामाङ ३९ अंकसहित दोस्रो भए । आरएनजीसीका कप्तान मिथुन राईले ग्रस उपाधि पाए । उनले ३३ स्कोर गरेका थिए । अभानीले महिलातर्फ उपाधि जित्नेक्रममा ३१ स्कोर गरिन् । नाओका सिएगा ३० अंकसहित दोस्रो भइन् । विजय मोक्तानले सिनियर उपाधि जित्नेक्रममा ३३ स्कोर गरे । आरएनजीसीका अध्यक्ष मधुकर याक्थुम्बाले २३ स्कोरसहितसुपर सिनियरको उपाधि जिते । सर्वाधिक बर्डी प्रहर गरेकामा राजेश गुरुङलाई विशेष पुरस्कार दिइयो । मिथुन राईले लङ्गेस्ट ड्राइभ र रामबहादुर गुरुङले क्लोजेस्ट टु द पिनको उपाधि पाए । विजेतालाई आरएनजीसीका अध्यक्ष याक्थुम्बा, उपाध्यक्ष राजेन्द्रमान श्रेष्ठ, क्याप्टेन मिथुन राई र नेपाल प्रोफेसनल गल्फ संघका अध्यक्ष रवीन्द्रमान श्रेष्ठले पुरस्कृत गरे ।"
