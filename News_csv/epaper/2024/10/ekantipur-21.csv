शीर्षक,विवरण
दलदलमा सहकारी ठगीको जालो,"बचत अपचलनमा पक्राउ परेका सुप्रिम सहकारीका अध्यक्ष ओमप्रकाश गुरुङ हाल भैरहवा कारागारमा छन् ।सहकारी छानबिन समितिले उनलाई कारागारबाटै काठमाडौं झिकाएर बयान लिएको थियो । सुप्रिम सहकारीबाट गोर्खा मिडियामा पैसा लग्ने जीबी राई सोही सहकारीको समेत सञ्चालक हुन् र रवि लामिछाने गोर्खा मिडिया नेटवर्कका तत्कालीन प्रबन्ध निर्देशक एवं पूर्वगृहमन्त्री नै हुन्, उनले पनि बयानमा भनेका छन् । सुप्रिमबाट मात्रै १ अर्ब ३ करोड ५९ लाख हिनामिना भएको छ ।लामिछानेको खातामा पैसा पठाउन बैंक पठाइएकी सुप्रिम बचत तथा ऋण सहकारीकी क्यासियर रोशनी गुरुङलाई पनि प्रहरीले पक्राउ गरेको थियो । उनलाई रूपन्देही जिल्ला अदालतले २ लाख धरौटीमा छाडेको छ, उनी मुद्दा धाइरहेकी छन् । सूर्यदर्शन सहकारी बचत ठगीको आरोपमा कास्की प्रहरीले असोज १३ मा लीला पछाईलाई पनि पक्राउ गरेको छ । ८ वर्षअघि बजार प्रतिनिधिका रूपमा सहकारीमा प्रवेश गरेकी उनका नाममा तीन करोड रुपैयाँ ऋण प्रवाह भएको भेटिएको पोखरा महानगरपालिकाले तयार गरेको अध्ययन प्रतिवेदनमा छ । यद्यपि लामिछानेको जस्तै पछाईले रकम लिँदा पनि कुनै प्रक्रिया पूरा गरिएको छैन, ऋण दिँदा धितो राखिएको छैन, तमसुक पनि गरिएको छैन । तर, सहकारीको बचतबाटै पोखराको तालचोकस्थित हाउजिङमा एउटा र ललितपुरको खुमलटारमा अर्को घर तथा विभिन्न कम्पनीमा सेयर उनका नाममा खरिद गरेको पाइएको छ । पछाई सहकारीमा बजार प्रतिनिधि हुँदा तलब भने आठ हजार रुपैयाँ मात्र थियो । सहकारी ठगीकै आरोपमा तीन साताअघि पक्राउ परेका बागलुङको ढोरपाटन नगरपालिकाका मेयर देवकुमार नेपाली पुर्पक्षका लागि कारागार चलान भइसकेका छन् । एमालेबाट दुई पटक मेयरमा निर्वाचित उनी इमेल सहकारीको बचत डुबाएर ०८० जेठदेखि फरार थिए । ०८० माघमा नेपाल प्रहरीको अनुरोधमा इन्टरपोलले नेपालीविरुद्ध रेड नोटिस जारी गरेको थियो । नेपाल प्रहरीको अनुरोधमा भारतीय प्रहरीले उनलाई नयाँदिल्लीबाट पक्राउ गरेको थियो ।बागलुङ र पोखरामा इमेज सहकारी खोलेर उनको समूहले १ हजार ५ सयभन्दा बढी बचतकर्ताको डेढ अर्बभन्दा बढी रकम अपचलन गरेको मुद्दा बागलुङ जिल्ला अदालतमा विचाराधीन छ । नेपालीसहित ११ जनाविरुद्ध ०८० असार २५ मा सरकारी वकिलको कार्यालय बागलुङले जिल्ला अदालतमा मुद्दा दायर गरेको थियो । काठमाडौंको स्वर्णलक्ष्मी, पोखराको सूर्यदर्शन, चितवनको साहारा, बुटवलको सुप्रिम र वीरगन्जको सानो पाइला सहकारीको जस्तै उदाहरण छ नवलपरासीको छिपछिपे, चितवनको सनराइज र बर्दियाको नमस्ते सहकारीको पनि । छिपछिपे, सनराइज र नमस्ते सहकारीको बचत गैरकानुनी रूपमा बर्दियाको कृष्णसार रिसोर्टमा लगेर हिनामिना गरिएको थियो । तर, अनुसन्धान गरेको प्रहरीले सहकारी सञ्चालकहरूसँगै रिसोर्टकी सञ्चालक तथा राप्रपा सांसद गीता बस्नेतविरुद्ध मुद्दा दायर गरेको छ । पक्राउ पुर्जी जारी भएपछि पाँच महिनादेखि उनी फरार छिन् । राप्रपा सांसद बस्नेत र रास्वपा सभापति लामिछानेको विषय उस्तै छ । सहकारीको सदस्य वा बचतकर्ता नरहेको र ऋण लग्न फाराम नभरेको दाबी बस्नेतको छ । प्रहरीले उनले ऋण लिँदा पूरा गर्नुपर्ने कागज बुझाएको भेटाएको छैन । तर पनि उनीविरुद्ध गत १४ वैशाखमा पक्राउ पुर्जी जारी भयो जुन बेला लामिछाने गृहमन्त्री थिए । अदालतले पक्राउ पुर्जी जारी गर्यो किनकि सहकारीको पैसा बस्नेत सञ्चालक रहेको रिसोर्टमा लगेर खर्च गरिएको थियो । बस्नेत फरार छिन् भने उनका छोरीज्वाइँसमेत रहेका सहकारीका सञ्चालक नगेन्द्रप्रसाद रिमाल पुर्पक्षका लागि चितवन कारागारमा छन् । सहकारी बचत अपचलन छानबिन संसदीय विशेष समितिले काठमाडौं झिकाएर रिमालसँग बयान लिएको थियो । उनले पनि आफ्नी सासू सहकारीमा आबद्ध नरहेको बयान दिएका छन् । गीतादेवी बस्नेत मेरी सासू हुनुहुन्छ । उहाँ म आबद्ध रहेका तीन वटै सहकारी संस्थाको सेयर सदस्य र बचतकर्ता हुनुहुन्न । उहाँका नाममा ऋण लगानी पनि भएको छैन, रिमालले भनेका छन्, सञ्जीवकुमार महतोले बर्दियाको गुलरियामा सञ्चालन गर्ने गरी दर्ता गर्नुभएको कृष्णसार रिसोर्ट प्रालिमा म, गीतादेवी बस्नेत र योगेन्द्र पाण्डे मिलेर सञ्चालन गर्दै आएका छौं, जसमा गीतादेवी बस्नेत अध्यक्ष हुनुहुन्छ । सहकारीको सदस्य, बचतकर्ता वा सञ्चालक नरहे पनि सहकारीको बचत कम्पनीमा लगानी गरेर अपचलन गरेको अभियोगमा बस्नेतविरुद्ध मुद्दा दायर भएको हो । सहकारीको रकम कुनै कम्पनीमा लगानी गर्नु नै गैरकानुनी हो । त्यसैका आधारमा रिसोर्टको अध्यक्ष रहेकी सांसद बस्नेतविरुद्ध जिल्ला अदालतबाट पक्राउ पुर्जी जारी भएको हो । नवलपरासीको छिपछिपे सहकारीमा २ हजार ३ सय बचतकर्ताको १६ करोड ५८ लाख हिनामिनाको हिसाब खोज्ने क्रममा बस्नेत सञ्चालक रहेको बर्दियाको रिसोर्टमा ९६ लाख ऋण लगानी गरेको खुलेको थियो । त्यस्तै चितवनको सनराइज सहकारीबाट रिमाल, ढुण्डीराज गौतम र कृष्ण ज्ञवालीका नाममा करिब ९ करोड लगेर रिसोर्टमा लगानी भएको छ । त्यस्तै बर्दियाको नमस्ते सहकारीबाट सञ्जीवकुमार महतोका नाममा २५ लाख निकालेर रिसोर्टमा लगानी भएको छ ।सहकारी मात्र होइन, सिभिल बैंक नै सञ्चालन गरेका पूर्वसांसद इच्छाराज तामाङ डिल्लीबजार कारागारमा छन् । एमालेको पूर्वसांसदसमेत रहेका तामाङले सिभिल सहकारीको करिब ८ अर्ब बचत अपचलन गरेका थिए, सम्पत्ति शुद्धीकरणमा समेत दोषी ठहर भएका उनी अदालतले तोकेको सजाय भुक्तान गरिरहेका छन् । काठमाडौंको कुनै बेलाको चर्चित कान्तिपुर सेभिङ्स एन्ड क्रेडिट कोअपरेटिभ (सहकारी संस्था) का अध्यक्ष हिमालयविक्रम मल्ल ठकुरी र सञ्चालक चन्द्रबहादुर (सीबी) लामा अहिले डिल्लीबजार कारागारमा छन् । २०७० को निर्वाचनमा काभ्रेबाट कांग्रेसको उम्मेदवार रहेका सीबी नेतृत्वको सहकारीमा करिब ८ अर्ब रुपैयाँ हिनामिना भएको छ । लामा पशुपति सहकारीको बचत अपचलनमा पनि जोडिएका छन् । राष्ट्रिय सहकारी बैंक र आइडियल यमुना हाम्रो बहुउद्देश्यीय सहकारी संस्थाका अध्यक्ष कृष्णबहादुर (केबी) उप्रेती डिल्लीबजार कारागारमा छन् । उनी एमालेको केन्द्रीय सहकारी विभागमा थिए । उनी नेतृत्वको संस्थाबाट बचतकर्ताको ६ अर्ब २६ करोड ८५ लाख बचत अपचलन भएको छ ।सहकारीको बचत हिनामिना गरेको आरोपमा पोखरास्थित मित्रमिलन बचत तथा ऋण सहकारी संस्थाका अध्यक्ष रमण पौडेल कास्की कारागारमा छन् । यो सहकारीबाट बचतकर्ताको १८ करोड दुरुपयोग भएको छ । सहकारीको बचत दुरुपयोग गरेको आरोपमा पोखराको बलिदानी बचत तथा ऋण सहकारी संस्था र ललितपुरको सिद्धिदाता बहुउद्देश्यीय सहकारी संस्थाका अध्यक्ष अजय श्रेष्ठ पनि कास्की कारागारमा छन् ।बचत हिनामिनामा संलग्न भएको आरोपमा पोखराको प्राइम सहकारी अध्यक्ष शंकर कार्की र प्रमुख कार्यकारी अधिकृत (सीईओ) सुरेन्द्रमणि पौडेललाई अदालतले कास्की कारागार पठाएको छ । यो सहकारीबाट बचतकर्ताको ५९ करोड ७२ लाख हिनामिना भएको छ ।नागरिक विकास सहकारीका अध्यक्ष नुनम सुब्बा ललितपुरको नख्खु जेलमा छन् । तुलसी बहुउद्देश्यीय सहकारी संस्थाका अध्यक्ष केदारनाथ शर्मा र शिवशिखर सहकारी संस्थाकी सञ्चालक गीता शर्मा केन्द्रीय कारागार जगन्नाथ देवलमा छन् । शिवशिखरका बचतकर्ताको ९ अर्ब ५८ करोड ७४ लाख र तुलसी सहकारी संस्थाका बचतकर्ताको १ अर्ब ४३ करोड ५४ लाख हिनामिना भएको छ ।भक्तपुरको कृषि विकास सहकारीका अध्यक्ष तेजविक्रम थापा नख्खु जेलमा छन् । यो सहकारीबाट २ अर्ब ७८ करोड ७५ लाख बचत हिनामिना भएको छ । सहकारीको बचत दुरुपयोग आरोपमा कल्याण उपकार सहकारीका अध्यक्ष लीलाबहादुर (एलबी) गुरुङ र देउराली बहुउद्देश्यीय सहकारीका अध्यक्ष रवीन्द्र चौलागाईं पनि नख्खु कारागारमा छन् । आर्जन बचत तथा ऋण सहकारी संस्थाका अध्यक्ष दलबहादुर आले केन्द्रीय कारागारमा छन् ।सहकारी संस्थाको रकम अपचलन गरेको आरोप लागेका सूर्यदर्शन सहकारीका जीबी राई, सुप्रिमका सागर केसी, सुमेरुका भरत महर्जन र उनको परिवार, सूर्यदर्शन सहकारीकै ज्ञानबहादुर बमजनलगायत व्यक्ति देशबाहिर रहेको अनुमान छ ।संसदीय छानबिन विशेष समितिको प्रतिवेदनमा सहकारी ठगिएको रकम, हाल चलिरहेका मुद्दा र भएका फैसलाको विश्लेषण गरिएको छ । यसअनुसार २४ हजार २ सय २४ जना पीडित सर्वसाधारणले दिएका २ सय ५८ उजुरीका आधारमा प्रहरीले ६ सय ६९ जनालाई पक्राउ गरेको हो । यही बीचमा १ हजार ५ सय ४० भने फरार छन् । यी उजुरीमा प्रहरी अनुसन्धान गरी प्रतिवेदन बुझाएपछि १ सय ११ मुद्दा दर्ता भएका छन् । यी मुद्दामा १ हजार ३ सय ९१ जनालाई अभियुक्त बनाइएको छ । अदालत पुगेका मुद्दामा १ अर्ब ९० करोड ४६ लाख बिगो कायम गरिएको छ । सहकारी ठगीमा ३५ मुद्दामा सजाय तोकिएको छ भने ५८ मुद्दा विचाराधीन छन् । कतिपय मुद्दा पुनरावेदनका लागि सरकारी वकिलको कार्यालयमा छन् । उता, पोखराको सूर्यदर्शन सहकारीका पूर्वसञ्चालक शिवकुमार गुरुङ (महेन्द्र भोटे) र सो सहकारीका सफ्टवेयर डेभलपर भवीश्वर अर्याल पनि थुनामा छन् । सूर्यदर्शन बचत तथा ऋण सहकारी संस्थामा बचतकर्ताको १ अर्ब ३५ करोड ४९ लाख हिनामिना भएको छ ।"
कांग्रेस उपसभापति गुरुङ र लेखा समिति सभापति पोखरेलमाथि अनुसन्धान भएन,"ललितपुरको मितेरी सहकारी ठगी प्रकरणमा अनुसन्धानका लागि वाग्मती प्रदेश सरकार र सहकारी सञ्चालक दुवैबाट प्रहरीमा जाहेरी आएको छ । त्यसअनुसार सीआईबीबाट अनुसन्धान अघि बढाइसकेका छौं, सीआईबीका एक अधिकारी भन्छन्, ठगीमा जोजो देखिन्छन्, उनीहरूलाई अनुसन्धान गरी कारबाहीको दायरामा ल्याइन्छ । अपराधको अनुसन्धान व्यक्ति होइन, तथ्य र प्रमाणले टुंगो लगाउँछ । २०५७ को जेठ १२ मा कांग्रेस नेता धनराज गुरुङको सिफारिसमा सहकारीको सहायक स्तरमा नियुक्त ज्योति २०५७ साउन २५ मा एकाउन्टेन्ट, २०७० वैशाख ४ मा सिनियर एकाउन्टेन्ट हुँदै संस्थाको महाप्रबन्धक पदमा कार्यरत रहेकामा संस्थाका सदस्य, बचतकर्ताहरू र सहकारी संस्थाको रकम हिनामिना गरेको उजरी छ । उनले ज्योति भण्डारीसँग मिलेर २०७९ फागुन ४ सम्म १२ करोड ५० लाख हिनामिना गरेको दाबी छ । यो रकमको ब्याजसहित अहिले १४ करोड पुगेको छ । यो विषय स्वयं धनराजलाई पनि जानकारी रहेको सञ्चालकहरूको दाबी छ । पटकपटक गरी सहकारीको रकम मिटरब्याजमा लगाएर हिनामिना गरेको भेटिएपछि सहकारी सञ्चालकहरूले धनराज दम्पतीलाई राखेर छलफल नै गरेको र रकम जसरी पनि फिर्ता गर्ने प्रतिबद्धता २०७६ पुसमा गरेको विषय जाहेरीमै उल्लेख छ । तर, दुई महिनापछि २०७६ फागुनमा धनराज र ज्योतिबीच अदालतबाटै सम्बन्धविच्छेद गराइएको थियो । संसदीय छानबिन विशेष समितिले सहकारीका अध्यक्ष कुम्भराज गुरुङसँग सोधपुछ गरेको थियो । समितिका सभापति तथा सदस्यहरूको प्रश्नको जवाफमा कुम्भराजको भनाइ थियो, धनराज गुरुङले सहकारीको रकम हिनामिनाबाट जोगिनकै लागि कागजी डिभोर्स गरेका हुन्, यो वास्तविक होइन । हुन पनि, सम्बन्धविच्छेदपछि २०७७ फागुन ३ मा ज्योतिलाई श्रीमतीकै हैसियतमा हकवाला राखेर सहकारीबाट १२ लाख रुपैयाँ ऋण लिएका थिए ।सम्बन्धविच्छेद हुनु अगाडि घर बनाउने प्रयोजनका लागि भन्दै धनराजले करिब १ करोड ८० लाख रुपैयाँ सोही सहकारीबाट ऋण लिएका थिए । उक्त ऋण भुक्तानी नहुँदै गुरुङले २०७७ फागुनमा थप १२ लाख ऋण लिएको स्विकारेका छन् । तर, यसको तमसुकमा हकवालामा ज्योति गुरुङको नाम छ, जबकि एक वर्षअघि नै उनीहरूको सम्बन्धविच्छेदको अदालती कागज बनिसकेको थियो । त्यस्तै संसद्को सार्वजनिक लेखा समितिका सभापति तथा एमाले सांसद ऋषिकेश पोखरेल पनि श्रीमतीलाई अघि सारेर खोलेको सहकारीबाट रकम अपचलन गरेको आरोप छ । सहकारीबाट कर्जा लिएका ऋणीका कागजपत्र बैंक तथा वित्तीय संस्थामा राखेर ऋण लिएर करिब ११ करोड हिनामिना गरेपछि पोखरेल पत्नी अञ्जलासहित सञ्चालक कालोसूचीमा परेका छन् । पीडितले नामै तोकेर उजुरी दिए पनि कोशी प्रदेशको सहकारी रजिस्ट्रार कार्यालयले प्रहरीमा फाइल पठाउँदा अञ्जलाको नाम गायब पारेको छ ।सहकारी सञ्चालकहरूका अनुसार नेता पोखरेलले शिक्षकसमेत रहेकी पत्नी अञ्जलालाई करिब ६ वर्ष सञ्चालक बनाएका थिए । करिब पाँच हजार बचतकर्ता रहेको उमागौरी सहकारी करिब डेढ वर्षदेखि बन्द छ । स्थापनाकालदेखिका सबै कागजपत्र गायब पारिएको बचतकर्ताको भनाइ छ । २०७२ देखि सञ्चालक रहेकी अञ्जला सहकारी संकटमा पर्न थालेपछि २०७८ मा संस्थाबाट अलग भएकी थिइन् । अध्यक्ष शम्भुप्रसाद रौनियार चेक बाउन्स मुद्दामा पक्राउ परेका थिए । सहकारीपीडितले अञ्जलासमेत विरुद्ध कोशी प्रदेशको सहकारी रजिस्ट्रार तथा प्रशिक्षण कार्यालयमा उजुरी दिएका थिए । रजिस्ट्रारको कार्यालयले अनुसन्धानका लागि जिल्ला प्रहरी कार्यालय मोरङलाई पत्राचार गरेको छ । तर, सर्वसाधारण बचतकर्ताले दिएको उजुरीमा नाम भए पनि सहकारी रजिस्ट्रारको कार्यालयले प्रहरीलाई लेखेको पत्रमा भने पोखरेल पत्नीको नाम गायब पारिएको छ । सहकारीका बचतकर्ताहरूका अनुसार सहकारीका ऋणीले बुझाएको कागजपत्र विभिन्न बैंक तथा वित्तीय संस्थाबाट राखेर ११ करोड ५६ लाख रुपैयाँ ऋण लिइएको छ । सहकारीबाट एकाध लाख कर्जा लिँदा ऋणीहरूले बुझाएका कागजपत्र बैंकमा राखेर सञ्चालकहरूले ठूलो मात्रामा रकम लिएको भेटिएको छ । यो विषयमा ऋणीहरूलाई जानकारीसमेत थिएन । अझ, बचतकर्ताको २ करोड ३ लाख ५४ हजार पनि सञ्चालकहरूले हिनामिना गरेका छन्, एक बचतकर्ताले भने । सहकारीले संस्थागत रूपमा लिएको ऋण पनि भुक्तान गरेको छैन । आरएसडीसी लघुवित्त वित्तीय संस्थाले २०७९ कात्तिक १६ मा सूचना जारी गर्दर् ैकर्जा चुक्ता गर्न उमागौरी कृषि सहकारीका नाममा ३५ दिने सार्वजनिक सूचना निकालेको थियो । सूचनामा अञ्जलाको नाम र तस्बिरसमेत उल्लेख थियो । त्यसपछि पनि सहकारीले ऋण नतिरेपछि आरएसडीसी लघुवित्तले २०७९ चैत १२ मा उमागौरी सहकारीविरुद्ध मुद्दा दायर गरेको थियो । तर, प्रहरीले अञ्जलालाई भने उन्मुक्ति दिन खोजेको छ ।"
पर्यापर्यटनका अगुवा वसन्त अस्ताए,"मिश्र रिसोर्टको सञ्चालक टेम्पल टाइगर ग्रुप अफ कम्पनीका अध्यक्ष थिए । मिश्रले जंगल रिसोर्टका अतिरिक्त ट्राभल एजेन्सी, ट्रेकिङ एजेन्सी र र्याफ्टिङ व्यवसाय पनि सञ्चालन गरेका थिए ।नेपाल पर्यटन बोर्डका सीईओ दीपकराज जोशीका अनुसार, नेपालमा गुणस्तरीय विदेशी पर्यटक ल्याउने उद्देश्यले मिश्रले काम गर्दै आएका थिए । उहाँ पर्यटन बजारमा अपनाइने नयाँनयाँ अन्तर्राष्ट्रिय अभ्यासहरूको जानकार हुनुहुन्थ्यो, जोशीले भने, गुणस्तरीय पर्यटनमा दशकौंदेखि काम गर्दै आउनुभएका मिश्रलाई नेपालमा हाईइन्ड अमेरिकन र युरोपियन बिजनेश ल्याउने श्रेय जान्छ । निजी र सार्वजनिक साझेदारीमा पर्यटनको विकासका लागि महत्त्वपूर्ण भूमिका खेल्दै आएको नेपाल पर्यटन बोर्डको स्थापनामा पनि मिश्रको महत्त्वपूर्ण योगदान थियो । पूर्वपर्यटन सचिव दीपेन्द्रपुरुष ढकालका अनुसार मिश्र अढाई दशकअघि स्थापना भएको बोर्डको संस्थापक सदस्य थिए । आजको पर्यटन बोर्ड यहाँसम्म आइपुग्नुमा व्यवसायी मिश्रको ठूलो योगदान छ । बोर्ड स्थापना गर्दा म संस्थापक अध्यक्ष थिएँ । उहाँ त्यसको संस्थापक सदस्य भई ठूलो योगदान पुर्याउनुभएको थियो, ढकालले भने । मिश्र एसियाली मुलुकहरूमा पर्यटन विकास गर्न स्थापना भएको पाटा इन्टरनेसनलको आजीवन सदस्यसमेत थिए । पर्यटनसम्बन्धी अन्तर्राष्ट्रिय मञ्चहरूमा मिश्रले नेपालको पर्यटन क्षेत्रका विषयमा धारणा राख्ने र सकारात्मक सन्देश फैलाउँदै आएका थिए । विदेशी सञ्चारमाध्यमहरूमा नेपालको पर्यटन क्षेत्रबारे एकतर्फी नकारात्मक समाचारहरू प्रसारण र प्रकाशित हुँदा उनी त्यसको खण्डन गर्दै अन्तर्राष्ट्रिय मेलाहरूमा नेपालको पर्यटन क्षेत्रको सकारात्मक पक्षमा बोल्ने र त्यसैअनुसार ब्रान्डिङ गर्ने गर्थे । दशकौंदेखि शिक्षा क्षेत्रमा सघाउँदै आएका मिश्रले यसै वर्षदेखि ज्यानुवसन्तराज मिश्र फाउन्डेसन स्थापना गरेर नेपालको शिक्षा क्षेत्रको अनुसन्धानमा सघाउने प्रतिबद्धता जनाएका थिए । मिश्रका एक छोरा, छोरी र श्रीमती छन् ।"
"निगमभित्र बेथिति, आम्दानी र साखमा क्षति","राष्ट्रिय ध्वजाबाहक नेपाल वायुसेवा निगमको प्रगति र सकारात्मक अनुभवबारे विरलै पढ्न र सुन्न पाइन्छ । बरु, केही समयको अन्तरालमा बेथिति सार्वजनिक भइरहन्छन् । भ्रष्टाचारदेखि उडानको अनिश्चिततासम्मका घटनाक्रमहरू केलाउँदा यो संस्थाको हरेक तह बेथितिको जगमा उभिएको महसुस हुन्छ । यस्तो लाग्छ, बेथिति उत्पादनका लागि निगमले कुनै कसर बाँकी राखेको छैन । यसका लागि सरकारदेखि निगम नेतृत्वको निरन्तरको नकारात्मक भूमिका छ । सबैभन्दा दुःखको कुराचाहिँ, यस संस्थामा तत्काल सुधार होला, नेपालीले यसबारे गर्व गर्ने परिस्थिति बन्ला र यसको राष्ट्रिय तथा अन्तर्राष्ट्रिय छवि सकारात्मक बन्दै जाला भन्ने आधार कमजोर बन्दै गएका छन् ।अन्तर्राष्ट्रिय उडान गर्ने निगमका चारवटै विमान यतिबेला समस्याग्रस्त छन् ।न्यारोबडी सगरमाथा को आयल फिल्टर मा समस्या देखियो । शुक्रबार दिउँसो साढे १ बजे दिल्ली उड्नुपर्ने यो विमान ११ घण्टा ढिलो उडे पनि दिल्लीबाट फर्किनुपर्ने बेलामा समस्या देखिएपछि शनिबार साँझ ७ बजे मात्र काठमाडौंमा अवतरण गरेको थियो । अर्को न्यारोबडी लुम्बिनी दुबईबाट काठमाडौं उड्ने बेला कम्प्युटर प्रणालीमा समस्या देखिएपछि तीन घण्टा ढिलो काठमाडौं आइपुग्यो । यो विमान निर्धारित समयभन्दा सात घण्टा ढिलो गरी शुक्रबार बिहान ६ बजे उडेर दुबई पुगेको थियो । काठमाडौं फर्कने तर्खरमा रहेका बेला समस्या देखिएपछि जहाजलाई पार्किङ वे मा फर्काइएको थियो । त्यसपछि जहाजमा राखिएका यात्रुलाई ओरालिएको थियो । त्यो विमान तीन घण्टा ढिलो गरी बेलुकी ८ः३० बजे मात्र काठमाडौं आइपुग्यो । वाइडबडी अन्नपूर्ण को इन्जिनमा समस्या देखिएपछि बिहीबार रातिदेखि नै त्रिभुवन अन्तर्राष्ट्रिय विमानस्थलमा थन्किएको छ । इटालीबाट विस्तृत मर्मत (सीचेक) सकेर करिब एक महिनाअघि मात्र ल्याइएको यो विमानले शुक्रबार काठमाडौंबाट २४६ यात्रु बोकेर जापान उड्नुपर्ने थियो । तर उडान रद्द गरियो । अर्को वाइडबडी मकालु भने सीचेक का लागि इटालीमा छ । भदौ १२ मै इटाली पठाइएको सो विमानलाई असोज १३ मै फर्काइसक्नुपर्ने तालिका भए पनि अझै मर्मतमै छ । निगमको अहिलेको प्रवृत्तिले वित्तीय घाटा मात्र भएको छैन, साखमा समेत थप क्षति भएको छ । जस्तो कि, दैनिक २ करोडको कारोबार हुने नाफायुक्त नारिता (जापान) को उडान अनिश्चित बनेको छ । एकातर्फ दुवैतर्फका यात्रुबाट प्राप्त हुने नाफा गुम्यो । अर्कोतर्फ, टिकट काटिसकेका यात्रुलाई अन्य विमानको महँगो टिकट काटेर यात्रा गराउँदा आर्थिक नोक्सान पनि हुने भयो । साथसाथै, होटलमा राख्नुपर्नेदेखि खाना खुवाउँदासम्मका खर्चले पनि निगमलाई आर्थिक नोक्सान नै हुन्छ ।दोस्रो, निगमको राष्ट्रिय तथा अन्तर्राष्ट्रिय छवि नकारात्मक बन्दै गएको छ । समस्या निम्तिरहने संस्थानको विमानलाई यात्रुले पहिलो रोजाइमा राख्दैनन् । चुस्त र जवाफदेही सेवा लिइरहेका विदेशीको रोजाइमा त पर्दैन नै, आफैंले समस्या भोगेका वा समस्याबारे सुनेका नेपाली नागरिकले समेत सकेसम्म यस विमानबाट यात्रा गर्न चाहँदैनन् । जुन वायुसेवा यात्रुको पहिलो रोजाइमा पर्दैन र सकेसम्म विकल्पको खोजी गरिन्छ भने त्यस्तो विमान कम्पनीको समग्र स्थिति ओरालो लाग्नु स्वाभाविक हो । निगमको यस्तो स्थितिको लाभ विदेशी प्रतिस्पर्धी कम्पनीहरूलाई पुग्नेछ ।तेस्रो, यात्रुले भोग्नुपर्ने हैरानी हो । तोकिएको दिन र समयमै उडान नहुँदा यात्रुको योजना बिथोलिन्छ । यात्रु अलपत्र हुन्छन् । कनेक्टिङ उडान गर्ने यात्रुहरूले त झन् हैरानी बेहोर्नुपर्छ । कतिपय अवस्थामा यात्रुसँग असमझदारी बढ्ने हुन्छ । शनिबार दिल्लीमा यात्रु र निगमको स्टेसनका कर्मचारीहरूबीच हात हालाहाल नै भयो । उडान प्रभावित हुँदा समस्या भोग्ने यात्रुको संख्या सयौं हुन्छ । वाइडबडी अन्नपूर्ण को उडानमा अवरोध आउँदा पछिल्ला तीन दिनमा विभिन्न ठाउँबाट यात्रा गर्न तयार रहेका यात्रुले समस्या भोग्नुपर्यो । शुक्रबार काठमाडौंबाट २४६ यात्रु बोकेर जापान उड्नुपर्ने थियो । उताबाट २१३ यात्रु बोकेर शनिबार काठमाडौं फर्किनुपर्ने थियो । उनीहरू सो विमानबाट उड्न पाएनन् । २७४ यात्रु क्षमताको वाइडबडीको उडान रद्द भएपछि उसको गन्तव्यमा बिहीबार राति, शुक्रबार र शनिबार १५८ क्षमताका न्यारोबडी सगरमाथा र लुम्बिनी उडाइएका थिए । तर न्यारोबडीमा सिट संख्या नै कम भएका कारण वाइडबडीको टिकट काटिसकेका सबै यात्रुले यात्रा गर्न असम्भव थियो । उदाहरणका लागि, वाइडबडीको उडान नभएपछि बिहीबार दोहा (कतार) उड्नुपर्ने २४२ यात्रुलाई होटलमा राखिएकामा शनिबार बिहान १५६ जनालाई मात्रै न्यारोबडीले दोहा पुर्याएको थियो । यस्ता सन्दर्भले एकातिर कैयौं यात्रुहरूलाई अलपत्र पारेको, अर्कोतिर यात्रु व्यवस्थापनमा निगमको खर्च पनि बढेको देखिन्छ ।सतहमा प्रत्येक विमानको उडान प्रभावित हुनुमा फरकफरक कारण देखिन्छन् तर यसको साझा कारण हो अव्यवस्थापनको लामो विरासत । किनकि, टिकट काटिसकेका यात्रुको यात्रा प्रभावित भएकोमा कहिल्यै कसैले जवाफ दिनुपरेको छैन । न कसैले कारबाही भोग्नुपरेको छ । न त आत्ममूल्यांकन गरेर कमजोरी सुधार गर्ने वाचा गर्नुपरेको छ । सम्बन्धित मन्त्रालयदेखि संस्थानको नेतृत्वसम्मले यस्ता आधारभूत विषयलाई सहजै छल्न पाउनु नै अस्वाभाविक छ । विमानको प्राविधिक पक्षमा समस्या आउने लगायतका विषय समस्याका विस्तारित आयाम मात्रै हुन् । लापरबाहीको जगमा खडा भएका संस्थामा यस्तो हुनु स्वाभाविक हो । निगमको सञ्चालन ढाँचाबारे गम्भीर रूपमा नसोच्ने र पहलकदमी नलिने हो भने यस्तो भइरहन्छ ।"
सहकारी ठगी प्रकरणको निष्पक्ष छानबिन होस्,"पूर्वगृहमन्त्री तथा रास्वपाका सभापति रवि लामिछाने सहकारीको बचत अपचलन कसुरमा पक्राउ परेका छन् । उनी दोषी छन् या छैनन् त्यो आउने दिनले बताउला । अदालतको निर्णय नसुनी कसैलाई अपराधी भन्न पनि मिल्दैन । राज्यले गर्न चाह्यो भने अनुसन्धान जो माथि पनि गर्न सक्छ । बारम्बार लामिछानेले एउटै कुरा भनिरहेका छन् मलाई राजनीतिक प्रतिशोध साध्नका लागि फसाइयो । रास्वपाका सभापतिसमेत रहेका लामिछानेले चितवनबाट अधिक मतले निर्वाचन जितेका हुन् । अहिले उनका समर्थक सडकमा सरकारको विरोधमा नारा लगाइरहेका छन्, यो चाहिँ गलत हो । कसैको विरुद्ध मुद्दा पर्छ भने त्यसको छिनोफानो त हुनैपर्यो । लामिछानेले स्वयम् भनेका छन् कि कानुनीराजको पालना गर्छु, कानुनले दोषी देखिए जस्तोसुकै सजाय भोग्न तयार छु । सडकमा विरोध गर्दैमा केही हुँदैन किनकि अदालतलाई निष्पक्ष काम गर्न दिनुपर्छ । राजनीतिक प्रतिशोध साध्नका लागि युवा राजनीतिज्ञलाई फसाउने काम नहोस्, भोलिका युवापुस्ताले राजनीति गर्ने वातावरण बनोस् । राजनीतिमा आएदेखि नै लामिछाने अनेक विवादमा परेका व्यक्ति हुन् । अहिले सहकारीको बचत रकम अपचलनमा परेका छन् । गरिब किसानले मजदुरी गरेर दुईचार पैसा सहकारीमा जम्मा गरेका थिए । ती निम्न वर्गीय परिवारको पैसा अपचलन गर्न कसैलाई छुट छैन । त्यस्ता अपराधीलाई हदैसम्मको कारबाही हुनुपर्छ । लामिछाने मात्र होइन बचत रकम हिनामिना गरी सहकारी डुबाउने अन्य सञ्चालकलाई पनि कानुनी दायरामा ल्याउनुपर्छ । सहकारीको बचत अपचलन गरेर पार्टी प्यालेस खोल्ने, जग्गामा लगानी गर्ने सहकारी सञ्चालकको जायजेथाबाट असुलउपर गर्नुपर्छ । सरकारले गरिब निमुखालाई न्याय दिनुपर्छ । लामिछाने मात्र होइन, सहकारीको बचत अपचलन गर्ने अरू धेरै छन्, तिनलाई पनि सरकारले कानुनी दायरामा ल्याउनुपर्छ । पुरुषोत्तम घिमिरे, जोरपाटी, काठमाडौं"
म्याग्दीमा पहिलो पटक होइन,"कान्तिपुर दैनिकमा ढकमक्क सुनपाते गुराँस शीर्षकको समाचार पढें । म नेपालका गुराँस प्रजातिमा रुचि राख्छु । समाचार कात्तिक २ गते प्रकाशित भए पनि त्यो तस्बिर केही दिनअघि अर्थात् असोज अन्तिमतिर खिचिएको होला । त्यो प्रजातिको गुराँस अर्थात् रोडोडेन्ड्रन लेपिडोटम् धेरैजसो ठाउँमा जेठदेखि साउनसम्म फुल्छ । मैले एकाध ठाउँ भदौ अन्तिमसम्म फुलेको फेला पारेको छु । असोज अन्तिमसम्म अथवा कात्तिकको सुरुसम्म यो प्रजातिमा फूल रहन्छ भन्ने जानकारीचाहिँ थिएन । समाचार प्रस्तोतालाई धन्यवाद । तर, समाचार भनिएजस्तो म्याग्दीमा फेला परेको पहिलो जानकारी होइन । म्याग्दीमा रोडोडेन्ड्रन लेपिडोटम् पाइन्छ । कमल मादेन, भैंसेपाटी, ललितपुर"
'दान ले दलकै बदनामी !,"कात्तिक १ को कान्तिपुरमा प्रकाशित दानको दुखान्त शीर्षकको सम्पादकीयले मन छोयो र टिप्पणी गर्नैपर्ने भयो । एक निश्चित तर सरकारवादी मुद्दा खेपिरहेका व्यापारीको दसौं रोपनी जग्गा र भवन अपारदर्शी माध्यमबाट दानका रूपमा लिने एमालेको सम्झौताले अचम्मित बनायो । यसो गर्दा एमालेजस्तो दम्भले भरिपूर्ण र सत्तासीन दलको व्यवस्थापन कमजोर र अझ विवादित नबन्ला र ? के एमालेले आफ्नो पार्टी कार्यालय भवन बनाउने केही रोपनी जमिन र निर्माण खर्च जुटाउन सक्दैनथ्यो ? वास्तवमा राजनीतिक दल लोकतन्त्रका संवाहक हुन्, तर संवाहक नै कमजोर र फोहोरी धरातलमा उभिए भने समस्त संरचना नै कमजोर र फोहोर हुने नै भयो । एक जना अदालतबाट मुद्दा खेपिरहेका व्यवसायीबाट पार्टी कार्यालय भवन निर्माण गर्न दान लिने सत्ताधारी दलको क्रियाकलापको अनुमान गर्न गाह्रो छैन । त्यसैले पुराना र नयाँ सबै दल सच्चिन, देश र जनताको गाँस, बासको न्यूनतम आवश्यकता पुर्याउन सक्नु र सिक्नुपर्छ । गंगाराज अर्याल, पाणिनि८, अर्घाखाँची"
"मन, मस्तिष्क कि मुटु ?","कान्तिपुरमा कात्तिक १ गते प्रधानमन्त्री केपी शर्मा ओलीले आफ्ना छोराछोरीलाई सम्बोधन गरेर लेखेको लेख मनको आदेश मान्ने कि मस्तिष्कको निर्णय ? पढें । उनले मस्तिष्कको निर्णय मान्ने सुझाव दिएका छन् । मन आवेग हो भने मस्तिष्क तर्क । तर्क केवल हिसाबकिताबको नाम हो । यसको मतलब हो कि ओली बाले हिसाबकिताब गरेर मीनबहादुर गुरुङको दान लिएका रहेछन् । मीनबहादुरको कति हिसाब र आफ्नो कति ? यसैको नाम हो रिश्वत् । ओली बा, यस छोराको पनि एउटा सुझाव सुन्नुहोस् शरीर रचनामा मन र आत्मा आदि कहीं पनि पाइएको छैन । तर शरीरमा मुटु हुन्छ भन्ने सबैलाई थाहा छ । वैज्ञानिकले यो पनि पत्ता लगाइसकेका छन् कि मुटुको आफ्नो बेग्लै ब्रेन हुन्छ । त्यसैले त भनिन्छ आफ्नो हृदयले भनेको कुरा मान । यसको उदाहरण महात्मा गान्धी हुन् । एकचोटि बिडलाले उनीसँग सोधे, अंग्रेज गइसकेपछि तपाईं कसको विरोध गर्नुहुनेछ ? गान्धीले उनीतिर औंला तेर्स्याएर भने, तपाईंको विरोध गर्नेछु । बिडलाको सहयोग लिएर उनले साबरमती आश्रम बनाएनन् । त्यो थियो, उनको मुटुको निर्णय । शिवशंकर यादव, छपकैया, वीरगन्ज"
विकासको फल,"विकास के हो महल, मन्दिर, सहर, सडक हो ? मौलिकतालाई नष्ट गर्ने तडकभडक हो ?नबनाउने, नफलाउने आयात गर्ने मात्रविनाशलाई विकास भनी भ्रम छर्ने मात्रजनशक्ति, धनशक्ति विदेश पठाएरकाम बन्दैन अल्छीहरूले जिब्रो चलाएरऋण गरेर घिउ पिएर के उन्नति होला ?हल्लाखोरका कोरा भाषण जान्छ खोलैखोलादूरदर्शिता, पारदर्शिता, जाँगर चाहिएलाविकासको फल त्यतिबेला चाख्न पाइएला । कृष्ण कुम्पुरे, आदमटार, धादिङ"
एकताको माओवादी मान्यता,"माओवादी केन्द्रले आठौं महाधिवेशनमा शान्तिपूर्ण प्रतिस्पर्धामार्फत समाजवादी क्रान्तिका आधार तयार गर्ने लक्ष्य निर्धारण गरेको छ । संविधानसभाको एजेन्डाको वाहक र संविधान निर्माणको प्रमुख पहलकर्ता हुनुको नाताले उक्त आधार तयार नहुँदासम्म संविधानको रक्षा र विकासको दायित्व पूरा गर्न प्रतिस्पर्धात्मक निर्वाचन प्रक्रियामा सहभागी हुनुपर्ने मान्यता लिइएको छ । संसदीय प्रणालीमा सदन र सरकारको मोर्चामा श्रेष्ठता हासिल गर्न दलाल तथा नोकरशाही बुर्जुवा वर्गका लागि सहज छ । तर, क्रान्तिकारी कम्युनिस्ट पार्टीका लागि भने चुनौतीपूर्ण र कष्टकर छ । बुर्जुवाहरूले मुख्यतः सरकार र सदनमा क्रान्तिकारीहरूलाई दबाब र अलगावमा राख्न सम्पूर्ण तागत लगाउँछन् । माओवादी केन्द्रले मुख्यतः सडकको मोर्चाबाट प्रतिरोध गर्दै सदन र सरकारको मोर्चामा हस्तक्षेप गर्नुपर्छ । चौतर्फी पहल लिएर बुर्जुवा वर्गलाई दबाबमा राख्न सक्नुपर्छ । सानो घेरामा बसेर यो उद्देश्य हासिल गर्न सकिन्न । यसका लागि पार्टी एकता र प्रवेश व्यवस्थित र प्रभावकारी हुनुपर्छ । विगतको समीक्षा गरेर मात्राको सट्टा गुणलाई प्राथमिकता दिनुपर्छ । तर, आवश्यक लचकता अपनाउन भने हिचकिचाउनु हुन्न ।मार्क्सवाद भनेको सिद्धान्त र व्यवहारको असमान मिश्रण होइन, यौगिक हो । यी दुईमध्ये कुन मुख्य र कुन सहायक हो भनेर छुट्याउन सकिन्न । कहिले एउटा र कहिले अर्को अगाडि हुने गर्छ । यो पैदल यात्रामा खुट्टालाई दायाँबायाँ चाले जस्तै हो । सामाजिक व्यवहारको संश्लेषण सिद्धान्त हो र सिद्धान्तको सही मार्गदर्शन व्यवहारमा प्रकट हुन्छ । पार्टी व्यवहारसिद्धान्तव्यवहारको चक्र पार गर्दै विचारको विकाससहित लक्ष्य प्राप्त गर्न सफल हुन्छ । सिद्धान्त प्रस्ट हुन्छ । व्यवहार भने सिद्धान्तको तुलनामा केही धुमिल हुन्छ । सिद्धान्तलाई जस्ताको तस्तै व्यवहारमा लागू गर्न सकिन्न । केही खुकुलो बनाउनुपर्ने हुन्छ । तर, यस प्रकारको खुकुलोपनलाई आधारभूत नीति बनाउन भने मिल्दैन । पार्टी एकताको सम्बन्धमा यो विषय अति संवेदनशील हुने गर्दछ ।दक्षिणपन्थी अवसरवादीले लचकताका नाममा आधारभूत सिद्धान्तबाट व्यवहारलाई पूरै अलग गर्दछन् । वामपन्थी संकीर्णतावादीले शुद्घताका नाममा सिद्घान्तलाई निमको पातको परिकार बनाइदिन्छन् । पार्टी एकता र प्रवेशको सन्दर्भमा यी दुवै अतिबाट बच्नुपर्छ । यसलाई लट्टाई र चंगाको सम्बन्धका रूपमा बुझ्न सकिन्छ । सिद्धान्तबाट व्यवहार अलग भयो भने पार्टी चुँडिएको चंगा जस्तै भट्किन्छ । र, विचारमा व्यवहारवाद र संगठनात्मक रूपमा उपयोगितावादको चंगुलमा फस्दछ । नाम कम्युनिस्ट पार्टी रहे पनि काम बुर्जुवाको जस्तो हुन थाल्दछ । बुर्जुवा वर्गको सेवा गर्नु पार्टीको अघोषित कर्तव्य हुन जान्छ । पार्टी सबै प्रकारका आदर्श र मूल्यमान्यताबाट च्युत हुन्छ । र, अन्ततः ट्र्रेडमार्क पनि घाँडो हुन थाल्दछ । यस प्रकारको विचलनबाट बच्न सिद्धान्त र व्यवहारसम्बन्धी वैज्ञानिक संश्लेषणलाई प्रस्थानबिन्दु बनाउनुपर्छ ।पार्टी प्रवेश वा एकता गर्दा क्रान्तिकारी धार भुत्ते हुन दिनु हुन्न । कम्युनिस्ट पार्टीहरूलाई एकजुट गराउने नाममा हौसिएर पहलकदमी गुम्ने गरी एकता कदापि गर्नु हुन्न । एमाले र माओवादी केन्द्रबीच एकता गर्दा दूरदर्शी हुन सकिएन । तत्कालको फाइदाका लागि दीर्घकालीन हितलाई बलि चढाउनु गलत भएको छ । तर, सैद्धान्तिक शुद्धताका नाममा राष्ट्रिय राजनीतिको केन्द्रबाट अलगथलग हुनु पनि बुद्धिमानी हुँदैन । सामान्य र विशिष्ट अवस्थामा गरिने एकताका आधार फरकफरक हुन्छन् । निश्चित उद्देश्यसहित समाजवादी, वामपन्थी र अग्रगामी शक्तिसँग गरिने संयुक्त मोर्चा, कार्यगत एकता, गठबन्धन र तालमेल पनि पार्टी एकता प्रक्रियाका अंग हुन् भनेर बुझ्न सकिन्छ । पार्टी एकता र पार्टी प्रवेशका आधारलाई निम्नअनुसार सूत्रबद्व गर्न सकिन्छः१) रणनीति र कार्यनीति अविभाज्य हुन्छन् । रणनीतिले लक्ष्य प्राप्त गर्न आफू अनुकूलको कार्यनीति अन्वेषण गर्दछ र नयाँ कार्यनीतिले रणनीतिको सेवा गर्दछ । रणनीति अनुकूल कार्यनीति भएन भने अन्ततः यसले रणनीतिलाई नै बदल्छ । यस्तो अवस्थामा कम्युनिस्ट पार्टीको आधारभूत (क्रान्तिकारी) चरित्र नै बदलिन्छ । संविधान निर्माणपछि २०७४ मा एमाले र माओवादी केन्द्रबीच चुनावी गठबन्धन गर्नु सही थियो । २०४८ सालदेखिको अधुरो सपना पूरा हुँदा जनताले उत्साहपूर्ण मतदान गरे । स्थायित्वका लागि गैरवामपन्थीले पनि वाम गठबन्धनको पक्षमा मतदान गरे । संसद्मा झन्डै दुई तिहाइ नजिक संख्या रह्यो । निर्वाचनपछि तुरुन्त एकता गर्नुपर्छ भन्ने पक्षमा पार्टीपंक्ति र जनताको आवाज मुखरित भएको थिएन । तर, हतारमा पार्टी एकता गरियो । जुन प्रत्युत्पादक हुन गयो । यस आधारमा हेर्दा, रणनीति र कार्यनीतिमा आधारभूत समानताबिना एमालेसँग एकता गर्नु कति युक्तिसंगत थियो भन्ने प्रश्न निकै पेचिलो छ । विशिष्ट स्थिति थियो भन्ने हो भने यसलाई पुष्टि गर्ने तथ्य प्रस्तुत गर्न सक्नुपर्छ । एमालेसँगको एकताको सांगोपांगो समीक्षा नगरी अगाडिको बाटो तय गर्न सकिन्न । जे भयोभयो भन्ने हो भने इतिहासको पुनरावृत्ति भइरहनेछ ।२) एकतामा सामेल पक्षको संगठनात्मक हैसियत र क्षमताको तथ्यगत आकलन गर्नुपर्छ । यसलाई हचुवाका भरमा निर्णय लिनु हुन्न । हैसियत र क्षमता अन्तरसम्बन्धित पक्ष हुन् । हैसियत भनेको संख्याका साथै क्षमता पनि हो र क्षमता भनेको संख्याका साथै हैसियत पनि हो । जुन तुलोमा राखेर तौले जस्तो हुँदैन । बरु इमानदारीपूर्वक आकलन गर्ने विषय हुन् । एकतामा सामेल कुनै पनि पक्षलाई निराश हुन दिन हुन्न । माओवादी घटकबीच एकता गर्दा यस्तो नहोस् भन्ने कुराको हेक्का राख्नुपर्छ । किनकि, यसमा भावनात्मक पक्ष जोडिएको हुन्छ । एकताको उत्सव मनाउने बेलामा कसैलाई अपमानित गर्नु उत्सव मनाउनेहरूका लागि नै प्रत्युत्पादक हुन सक्छ । यसबाट बच्न विगतमा भएका नकारात्मक घटनाबाट शिक्षा लिन सकिन्छ ।३) पार्टी एकता गर्दा विचारको बन्ध्याकरण गर्नु युक्तिसंगत हुन्न । शान्ति प्रक्रियामा आएपछि माओवादी र एकता केन्द्रबीच पार्टी एकता भयो । एकताको वैचारिक धरातल सही नै थियो । एकता केन्द्रले शान्तिपूर्ण संघर्षको प्रक्रियामा हासिल गरेका संश्लेषण र माओवादीले प्रचण्डपथको रूपमा गरेको संश्लेषणमा बहस चलाउँदै कुनै साझा नाम दिएर विचार संश्लेषण गर्नुपर्दथ्यो । तर, विचारमा व्यवहारवाद र संगठनमा उपयोगितावाद हाबी भयो । संश्लेषित विचार, नीति र विधिलाई बाटैमा अलपत्र छाडेर हिँड्नु गलत भएको छ । विचारमा चुकेपछि संगठन र कार्यशैलीमा पनि चुकिने नै भयो । निश्चित मापदण्डबिना कमिटी भद्दा बनाइएपछि आलोचनाआत्मालोचनाको अस्त्र भुत्ते मात्र भएन, वैचारिक र संगठनात्मक बहसले स्थान पाउन छाड्यो । संगठनात्मक अराजकता र अनुशासनहीनताले प्रश्रय पायो । यो प्रक्रिया रोकिएन । माओवादी घटकहरूबीच एकता गर्दा केन्द्रीय समिति चार हजारमा पुग्यो । केन्द्रीय समिति मजाकको विषय बन्यो । पार्टी एकतापछि निरन्तर भागबन्डाका आधारमा भूमिका दिने प्रचलन बढ्दै गयो । जुन अद्यापि कायम छ । एकता केन्द्र, विभिन्न घटक र माओवादीबीचको एकतापछि पार्टी यौगिक हुनुपर्नेमा नेतृत्वले व्यवहारतः मिश्रणको मान्यता कायम रहन दिनु र अन्य पक्षले पनि यस प्रकारको अभ्यासलाई स्वाभाविक मान्नु मार्क्सवादसम्मत देखिँदैन । भावी दिनमा यस्ता कमजोरी दोहोरिनु हुन्न ।४) विचारराजनीतिको मूल पक्ष समान हुनेहरूबीच एकताको ढोका सदैव खुला हुनुपर्छ । वर्गसंघर्षको विशिष्ट मोडमा शक्ति सन्तुलनमा आएको फेरबदलका कारण व्यवहारजन्य अनुभवका आधारमा जनस्तरबाट एकताको आवाज जोडदार रूपमा मुखरित भइरहेको परिवेशमा नेतृत्वले एकताको पहल लिनुपर्छ । यसो नगरी कोरा आदर्श र शुद्घताको कुरा मात्र गर्नु क्रान्तिकारी लफ्फाजी हुन जान्छ । मोहनविक्रम सिंहलाई २०४७ सालमा माओ विचारधारा पक्षधर चार पार्टीबीच एकताको नेतृत्व गर्नुस् भनेर प्रचण्डले अनुरोध गर्दा गाडा अगाडि, गोरु पछाडि अर्थात् सिद्धान्तहीन एकता भनेर पन्छिनु कति युक्तिसंगत थियो ? जबकि, सचेत जनताको चाहना एकता होस् भन्ने थियो । राजनीतिक पार्टी जनताको चेतनामा झर्नु हुन्न, तर क्रान्तिकारी देखिने नाममा जनताको सही आवाजलाई बेवास्ता गर्नु गलत हुन्छ । नेताका लागि जनता नै सर्वोपरि हो । नेता हुने हो भने जनताको कुरा सुन्न र मन जित्न सक्नुपर्छ । जनताबाट अलगथलग हुने जननेता हुन सक्दैन । त्यसबेला प्रचण्डले जोखिम नमोलेको भए एकता सम्भव हुने थिएन । चार पार्टीको एकताले जनयुद्धको वैचारिक जग निर्माण गरेको थियो । र, यसैमा टेकेर नेपाल गणतन्त्रको युगमा प्रवेश गरेको हो ।यस सन्दर्भमा रुसको चर्चा गर्नु सान्दर्भिक हुन्छ । सन् १९०३ को पार्टी सदस्यतासम्बन्धी मापदण्डमा विमतिका कारण विभाजित बोल्सेभिक र मेन्सेभिकबीच सन् १९०५ मा पुनः एकता भयो । सिद्धान्तको हवाला दिँदै एकताको विरोध गर्नेहरूलाई लेनिनले सम्झाउँदै भन्नुभयो, रुसका मजदुरहरू एक भएर एकताको आवाज मुखरित गरिरहेका छन् । क्रान्तिकारी उभार आइरहेको वर्तमानमा एकता समयको माग हो । सिद्धान्तको मोटो कुरा मिलेको छ, अरू समयले मिलाउँदै जानेछ । एकताको विकल्प छैन । लेनिनले अवलम्बन गर्नु भएको विभाजन र एकताको यस प्रकारको अभ्यासले आज पनि अन्तर्राष्ट्रिय कम्युनिस्ट आन्दोलनलाई मार्गदर्शन गरिरहेको छ ।प्रचण्ड नेतृत्वको सरकारले सामाजिक न्याय, सुशासन मुख्यतः भ्रष्टाचारविरोधी कदम चाल्दा सरकारबाट हट्नुपरेको यथार्थ सचेत जनताले आफ्नै अनुभवले बुझेका छन् । पार्टी र अध्यक्ष प्रचण्डको छविमा आंशिक सुधार भएको छ । जनता पूरै विश्वस्त भने हुन सकिरहेका छैनन् । तर पनि शंकाको लाभ दिन तयार देखिन्छन् । कांग्रेसएमालेको अपवित्र गठबन्धनप्रति जनताको बढ्दो अविश्वास र दृष्टि क्षितिजमा आन्दोलनको उभार देखापरिरहेको वर्तमान परिवेशमा माओवादी घटकहरूबीच एकता होस् भन्ने जनचाहना मुखरित भइरहेको छ । रुसमा १९०५ मा लेनिनले आकलन गर्नु भएजस्तो परिस्थितिको झझल्को देखापरिरहेको छ । अहिले पार्टी पंक्तिमा र जनतामा पूर्वमाओवादी एक हुनुपर्छ भन्ने आवाज मुखरित भइरहेको छ । जनआवाजको कदर गर्दै प्राप्त उपलब्धिको रक्षा र थप उपलब्धि प्राप्त गर्न यथाशक्य छिटो एकता गर्नुपर्ने देखिन्छ । मोहन वैद्य, वाबुराम भट्टराई, नेत्रविक्रम चन्द, आहुती, धर्मेन्द्र बाँस्तोला र महेन्द्र यादवलगायतले नेतृत्व गरेका सबै घटकसँग एकताका लागि अध्यक्ष प्रचण्डले ठोस पहल लिनु समयको माग हो । विगतका राजनीतिक भिन्नताले पैदा गरेका तिक्तता मेटाउने अवसर नकारात्मक रूपमा विरोधीहरूले जुटाइदिएका छन् । अवसरको सदुपयोग गरौं । तर, धेरै हिसाबकिताब गर्न थालियो भने सात गाउँको कथा जस्तै हुनेछ । पार्टी एकताको अर्को पक्ष बृहत् वाम गठबन्धन र कम्युनिस्ट एकता हो । सवै सापेक्षिक क्रान्तिकारीबीच एकता नगरी समाजवादी क्रान्तिको आधार तयार गर्न सकिन्न । माओवादी घटकहरू एकताबद्ध भएपछि समाजवादी धारलाई एउटै झन्डामुनि गोलबन्द गर्न अनुकूल वातावरण बन्दछ । सबैसँग एकैचोटि एकता गर्न तत्काल सम्भव देखिँदैन । सबै घटकसँग एकैचोटि एकता गर्नतिर लागियो भने रात रह्यो, अग्राख पलायो वा इतिहासका गल्तीको पुनरावृत्ति हुन सक्छ । यसर्थ यस प्रक्रियामा दुई चरण अपनाउनु उपयुक्त हुन्छ । पहिलो चरणमा माओवादी घटकबीच, दोस्रोमा समाजवादी धारबीच ।प्रवेशको विषय पार्टीको दैनिकी नै हुनुपर्छ । पार्टी प्रवेश र सदस्यता प्रदान गर्ने विषय एउटै होइनन् । पार्टी प्रवेश गराउँदा नयाँलाई प्राथमिकता दिनुपर्छ । जनयुद्घको प्रत्यक्ष अनुभुत नगरेका नयाँ युवाहरूलाई आकर्षित गर्दै पार्टी सदस्यता प्रदान गर्न विशेष जोड दिनुपर्छ । विगतमा मापदण्ड नबनाई सदस्यता दिने र प्रवेश गराउने काम भयो । परिणाम राम्रो आएन । सापेक्षिक राम्रा मानिसलाई पनि टिकाउन सकिएन । यो दुःखद विषय हो ।पार्टी प्रवेशका पाँच आधार हुन्छन् (१) विचारबाट प्रभावित, (२) नीति र एजेन्डाबाट प्रभावित, (३) भावनात्मक पक्ष (नेतृत्वबाट प्रभावित), (४) अवसर (क्यारियर निर्माण) को खोजीमा र (५) निर्वाचनमा उम्मेदवारी प्राप्त गर्न । पार्टी प्रवेश गराउँदा यी पाँचवटै मापदण्डअन्तर्गत पर्नेलाई बिना हिचकिचाहट स्वागत गर्नुपर्छ । तर, पार्टी प्रवेशपछि भूमिका दिँदा भने वैचारिक, भावनात्मक, नीतिएजेन्डाबाट प्रभावित भएर आउनेलाई प्राथमिकतामा राख्नुपर्छ । यस प्रकारका मानिसहरू विचार, नीति र एजेन्डा तथा नेतृत्वप्रति विश्वास हुँदासम्म पार्टीमा सक्रिय रहिरहन्छन् । तर यथोचित भूमिका प्रदान गर्नुका साथै सन्तुलित व्यवहार गरिएन भने आगन्तुकमा निराशा बढ्दै जान्छ । यस प्रकारका मानिसलाई टिकाउन सकिएन भने अरू पनि पार्टीमा प्रवेश गर्न हिच्किचाउँछन् । पार्टीकरण गर्ने, व्यावहारिक बनाउने र रूपान्तरण गर्ने सवालमा भने चुनावी प्रयोजन र क्यारियर निर्माणको खोजीमा आउनेहरूलाई प्राथमिकतामा राख्नुपर्छ । उनीहरूमाझ निरन्तर स्कुलिङको माध्यमबाट विचार, नीति, विधि र एजेन्डा सम्प्रेषण गरिरहनुपर्दछ ।पछिल्ला दिनमा माओवादी केन्द्र सांगठनिक रूपले कमजोर हुनुका प्रमुख कारणमध्ये विगतमा ठोस आधार र मापदण्डबिना गरिएको पार्टी एकता र पार्टी प्रवेश हो भन्दा अतिशयोक्ति नहोला । विचारका आधारमा भन्दा संख्या र नयाँलाई भन्दा प्रदूषित र पुरानालाई समेटेर कम्युनिस्ट पार्टीलाई शक्तिशाली बनाउने कुरा सोम शर्माको सातुको घैटो को प्रसंगभन्दा फरक थिएन । जतिजति पार्टी प्रवेश र एकताले रफ्तार लिँदै गयो, उतिउति माओवादी केन्द्र कमजोर हुँदै गयो । यसको शल्यक्रिया नगरी आगामी दिनमा आशातित सफलता हासिल गर्न सकिन्न । विगतमा पार्टी एकता र प्रवेश यति हतारोमा गरियो कि विचार, संगठनात्मक मूल्यमान्यता र पद्धतिलाई पालना गरिएन । ठूलो क्षति बेहोर्नुपर्यो ।कम्युनिस्टको हृदय विशाल हुनुपर्छ भनेको भीडतन्त्रमा रमाउनुपर्छ भन्ने होइन, एकता र प्रवेश गरेकाहरूको मन जित्नु हो । एकता गर्दा र प्रवेश गराउँदा तामझाम गर्ने तर रूपान्तरण र संरक्षण गर्न नसक्ने विडम्बनापूर्ण स्थिति पैदा हुनुलाई सहज रूपमा लिन मिल्दैन । यो अन्तर्विरोधको चुरोमा सबै नेता जोडिएका छौं । यसर्थ पार्टी प्रवेश गराउँदा वा पार्टी एकता गर्दा विगतमा भएका कमीकमजोरीलाई सच्याउने संकल्प गर्नुपर्दछ । एकतामा आएका र नवप्रवेशी कमरेडहरूले पनि धैर्यता राख्न नसकेकामा आत्मसमीक्षा गरेर पुनः माओवादी धारमा समाहित हुँदै शक्तिशाली क्रान्तिकारी कम्युनिस्ट पार्टी निर्माणमा योगदान पुर्याउनु आवश्यक छ । राष्ट्र र जनतालाई दुर्घटना हुनबाट बचाउने तत्काल योभन्दा अर्को उपयुक्त बाटो देखिँदैन । उदारतावाद र संकीर्णतावादमाथि विजय प्राप्त गरौं । भविष्य उज्ज्वल छ ।"
'बिजनेस साइकल को भुमरीमा अर्थतन्त्र,"अब के गर्ने त ?दीर्घकालीन पूर्वाधार परियोजनामा निष्क्रिय रहेको सञ्चितिको लगानी गर्दा आर्थिक गतिविधि बढेर रोजगारी सिर्जना हुन सक्छ । यसबाट तत्काल तरलताको उपयोग हुने र भविष्यमा आर्थिक स्थायित्व कायम हुन मद्दत पनि मिल्न सक्छ । आयातित वस्तु र आन्तरिक उपभोगमा मात्र भर नपरेर अर्थतन्त्र कमजोर नबनाउने हो भने वैदेशिक पुँजीको सदुपयोग निर्यातमुखी अर्थात् आयात प्रतिस्थापन उद्योगलाई प्रोत्साहन र अनुदान दिएर उद्योगको प्रतिस्पर्धात्मक धार बढाउँदै जानु उचित हुन्छ । सार्वभौम सम्पत्ति कोष (सोभरेन वेल्थ फन्ड) भनेको लगानीमार्फत प्रतिफल हासिल गर्न आफूसँग भएको सञ्चितिको व्यवस्थापनका लागि सरकारबाट सञ्चालित लगानी कोष हो । स्टक, बन्ड, घरजग्गा जस्ता विविध क्षेत्रमा लगानी गरेर राष्ट्रिय सम्पत्ति निर्माण गर्न सकिन्छ । राम्रो प्रतिफल दिने गरेको क्षेत्रमा सोभरेन फन्डलाई वैदेशिक स्टकमा लगानी गर्न सकिन्छ । जगेर्ना हुने प्रतिफलबाट भविष्यमा आइपर्ने आर्थिक आवश्यकता पूरा गर्ने कुरालाई निश्चितता दिन सक्नुपर्छ । वित्तीय समावेशीकरणअनुरूप साना तथा मझौला उद्योगको वित्तीय माग पूरा गर्ने गरी ऋणमा उनीहरूको पहुँच बढाएर उद्यमशीलता विकास गर्न सके पारम्परिक महँगो स्रोतबाट ऋण नलिनुपर्ने वातावरण सिर्जना हुन्छ । सरकारले गर्ने सहयोगको निरन्तरताका लागि राम्रो सर्तमा बाह्य अथवा आन्तरिक ऋणको पुनःसंरचना गरेर यसको भार न्यूनीकरण गर्न सके बाँकी स्रोतलाई अन्य उत्पादनशील क्षेत्रमा लगानी गर्ने बाटो खुल्न सक्छ । हाम्रोजस्तो अस्थिर अर्थराजनीतिक माहोल भएको मुलुकमा विभिन्न परिदृश्यमा भोग्न सक्ने सम्भावित जोखिमको तनाव परीक्षण (स्ट्रेस टेस्ट) लाई नियमित गर्न सके आकस्मिक वित्तीय संकटबाट पक्कै पनि जोगाउन सकिन्छ । यस्ता कार्य लहडमा कहिलेकाहीं हुने गर्छन् तर नियमितता कायम गरिएको देखिएको छैन । सरकारले उच्च प्राथमिकताका नयाँ परियोजनामा पुँजीगत अथवा लगानीको क्षेत्र पहिचान गरिदिएमा लगानीकर्ताले तिनीहरूको सम्भावनाको अध्ययन गर्न पाउनेछन् । यो पक्षमा नेपाल लगानी बोर्डको काम नपुग रहेको छ । राष्ट्रिय गौरवका परियोजना त्यही उद्देश्यअन्तर्गत आयो, तर निजी क्षेत्रको संलग्नता र प्रावधान गरिएका सहुलियत कमजोर रह्यो । अन्त्यमा, व्यापार चक्र (बिजनेस साइकल) का चार तह हुन्छन् विस्तार (एक्स्पान्सन), जब आर्थिक विकास भएर कुल गार्हस्थ्य आम्दानी बढ्छ । शिखर (पिक), जब विकास उच्च बिन्दुमा हुन्छ । संकुचन (कन्ट्र्याक्सन), जब जीडीपी घटेको हुन्छ । र, कुण्ड अर्थात् टर्फ, जब आर्थिक गतिविधि तल पुग्छ । हामी सायद अहिले कुण्डमा छौं । किनभने यो अवस्थामा अर्थतन्त्रमा रिकभरी अघि आपूर्ति र माग न्यून बिन्दुमा झरेको हुन्छ । कार्यान्वयन हुन सक्ने नीति सार्वजनिक गर्न अब ढिलो भइसकेन र ?"
पुनर्निर्माण र पुनःस्थापना कहिले ?,"तत्काल राहत र पुनर्निर्माणसरकारबाट विपद्ग्रस्त ४९ वटा तह घोषणा गरिएको छ । तीनै तहका सरकारले समन्वयात्मक रूपमा काम गर्नुपर्छ । हजारौंको एक गेडा अन्न पनि बचेको छैन । मुखमा कसरी माड पार्ने भन्ने समस्या तेर्सिएको छ । अब तत्काल राहतका रूपमा बाढीपीडितलाई खाने, बस्ने व्यवस्था गर्ने, घाइतेको उपचार, अस्थायी बसोबासको प्रबन्धतर्फ लाग्नुपर्छ । राहत वितरणलगायतका काममा राजनीतिक रूपमा पक्षपात गरिनु भएन । कनिका छरे जस्तो राहत बाँड्नु हुँदैन । भूकम्प पुनर्निर्माण प्राधिकरण जस्तै निकाय गठन गर्नु आवश्यक देखिएको छ । सोही निकायले खास पीडितलाई तत्काल बसोबासको व्यवस्था र त्यसपछि घर निर्माणका लागि समयानुसार कम्तीमा १० लाख रुपैयाँ सहयोग उपलब्ध गराउनुपर्छ । घरबारविहीनलाई सरकारले बसोबासको व्यवस्था गर्ने भनिएको छ । पुनर्निर्माणका लागि बजेट एकै पटक आवश्यक पर्ने होइन । योजना बनाएर ३ वर्षभित्र सम्पन्न गर्ने गरी कार्यक्रम बनाइनु उचित हुन्छ ।राहत र पुनर्निर्माणमा राजनीतिक दाउपेच, झेल गरेर पीडितलाई अन्याय नपार्ने गरी काम गर्नु गराउनुपर्छ । पीडितले बसोबास गर्न सक्ने र इच्छा गरेको ठाउँमा पुनःस्थापना गरिनुपर्छ । २०७२ को भूकम्पपछि बनाइएका कतिपय आवास क्षेत्र खाली रहेकातर्फ समयमै विचार पुर्याइनु बेस होला । बाढीले बगाएको स्थानमा अब घर बनाएर बस्न नहुने यथार्थ बाढीपीडितलाई बुझाउनुपर्छ । बाढी निम्ता गरेर, पूर्वसूचना दिएर नआउने भएकाले खोला किनारमा बसोबास गराइनु हुँदैन । बाढीपीडितका लागि अस्थायी बसोबास र स्थायी घर पुनर्निर्माण योजनाबद्ध रूपमा गरिन ढिलाइ गर्नु हुँदैन । साथसाथै क्षतिग्रस्त सडक, राजमार्ग, पुललगायत सार्वजनिक क्षेत्रका संरचना पनि योजनाबद्ध पुनर्निर्माणतिर राष्ट्रिय लक्ष्य निर्धारण गरेर लाग्नुपर्छ । आगामी वर्षाअगावै धेरै काम सम्पन्न गर्नेतिर सरकारले ढिलाइ गर्नु हुँदैन । कार्की विशेष अदालतका पूर्वअध्यक्ष हुन् ।"
सेतो छडीको अर्थ,"विकास सबैका लागि अग्रगामी सहयोगी र प्रगतिको द्योतक हो । यो सबै वर्ग र समुदायका निम्ति लाभदायक हुनुपर्छ । तथापि सबै सरोकारवालाको समन्वय नहुँदा सडक विकासको कार्य कहिले भत्काउने र कहिले बनाउने दोहोरोतेहोरो प्रक्रियामा सञ्चालित देखिन्छ । २०७८ को जनगणनाअनुसार नेपालमा कुल जनसंख्याको २२ प्रतिशत अर्थात् ६ लाख ४७ हजार ७ सय ४३ व्यक्ति अपांगताको जीवन व्यतीत गरिरहेका छन् । अपांगता भएका व्यक्तिहरूको अधिकार क्षेत्रमा काम गर्ने संघसंस्था र अधिकारकर्मीका अनुसार सो तथ्यांक राष्ट्रिय जनगणनाले दिएभन्दा अधिक छ । अपांगता भएका व्यक्तिमध्ये कति प्रतिशतले शिक्षा, स्वास्थ्य, रोजगारी जस्ता सुविधा प्राप्त गर्न सफल भएका छन् भन्ने खण्डीकृत तथ्यांक आजसम्म छैन । यद्यपि सरकारले अपांगता भएका व्यक्तिका निम्ति निःशुल्क शिक्षाको व्यवस्था गरेको छ । रोजगारीमा ५ प्रतिशत आरक्षणको व्यवस्था छ भने आधारभूत स्वास्थ्य सेवासमेत निःशुल्क छ । तर अपांगता भएका व्यक्तिले सडक र सार्वजनिक स्थल पहुँचयुक्त नभएका कारण थप चुनौतीको सामना गरिरहेका छन् । यसै परिस्थितिलाई मध्यनजर गरी संयुक्त राष्ट्रसंघलगायत विभिन्न देशहरूले अपांगता भएका व्यक्तिको मुद्दाप्रति सरोकारवालालाई सचेत गर्न विभिन्न दिवसको समेत घोषणा गरेका छन् । सडक सुरक्षालाई केन्द्रित गरी अक्टोबर १५ लाई अन्तर्राष्ट्रिय सेतो छडी दिवसका रूपमा मनाउने गरिएको छ । विश्वमा सेतो छडी प्रयोगको विषय दोस्रो विश्वयुद्धताका घाइते भएका सैनिकको पुनःस्थापना क्रममा अमेरिकाका डाक्टर रिचार्ड इ हुभरले गरेका हुन् भन्ने अभिलेख भेट्न सकिन्छ । तर दृष्टिविहीन व्यक्तिको सडक सुरक्षाका निम्ति यो एउटा महत्त्वपूर्ण साधन हो भनी पहिलो पटक अमेरिकाका राष्ट्रपति लिन्डन बि जोन्सनले सन् १९६४ मा आफ्नो राज्यमा सेतो छडी सुरक्षासम्बन्धी सार्वजनिक घोषणा जारी गरेको देखिन्छ । नेपालमा भने सरकारले सेतो छडीलाई दृष्टिविहीनका निम्ति सहायक सामग्रीका रूपमा लिएको छ । आयातमा भन्सार छुट गरेको छ । प्रदेश तथा स्थानीय सरकारले समय समयमा सेतो छडी निःशुल्क वितरण गर्ने गरेको छ । रोटरी, लायन्स क्लब जस्ता क्षेत्रमा क्रियाशील व्यक्तिहरूले आफ्नै खर्चबाट समय समयमा सेतो छडी उपलब्ध गराउने कार्य भइरहेको छ । यति हुँदाहुँदै पनि सेतो छडीको उत्पादन स्वदेशमा नहुँदा सहज उपलब्धता छैन । घरबाट बाहिर आउने अवसर नपाएका र शिक्षाको पहुँचमा नपुगेका दृष्टिविहीनलाई सेतो छडीबारे थाहा नै छैन । महत्त्वपूर्ण कुरा त सेतो छडीलाई सही रूपमा सञ्चालन गर्ने विधि एवम् तरिका पनि हुन्छन्, जसका बारेमा प्रशिक्षित जनशक्तिको अभाव छ । सेतो छडीका तीन भाग हुन्छन् माथिल्लो (ग्रिप), बीच (आल्मुनियम) र तल्लो (टिप्स) । यही भागबमोजिमका रङअनुसार यसको अर्थ पनि छ । तल्लो भागले जमिनको स्पर्श गरी कस्तो जमिन हो भन्ने बोध गराउँछ । बीचको भागले सवारी र अन्य यात्रुलाई देख्न सक्ने गरी बनाइएकाले सुरक्षा एवम् सजगताको संकेत गर्छ र माथिल्लो भाग नरम रबरको हुने हुँदा समातेर हिँड्दा सहज हुन्छ । सडकमा दृष्टिविहीन व्यक्तिको आवागमनलाई निर्देशित गर्न पहेंला ब्लक बिछ्याइएका छन् । ह्विलचेयर प्रयोगकर्ताको आवागमनलाई सहज बनाउन सडकलाई अलि होचो र र्याम्पसहितको बनाउने निर्देशन पनि छ । यद्यपि यस्ता काम सही इन्जिनियरिङको अभावमा सहज होइन, दुर्घटना निम्त्याउने माध्यम बनेका छन् । खाल्डाहरू खनेपछि सम्भावित दुर्घटना रोक्न अस्थायी बार लगाउन सकिने र मर्मत भइरहेको स्थानमा छेकबार गर्न सकिने सावधानीलाई नअपनाउँदा कहिलेकाहीं हातखुट्टा भाँचिने जस्ता घटना भएका छन् । सडक पार गर्न बनाइएको जेब्राक्रस पनि दृष्टिविहीन व्यक्तिले थाहा पाउने गरी स्पर्शयुक्त बनाइएको छैन ।नेपालमा मात्र नभई विश्वमा नै सेतो छडी दिवसका रूपमा मनाउन आह्वान गरेको करिब ६ दशक बितिसक्दा पनि हामीले सडकलाई अपांगतामैत्री बनाउन सकेनौं । दृष्टिविहीनलगायत सबै अपांगता भएका व्यक्तिको स्वतन्त्र आवागमनका सवाललाई सम्बोधन गर्न अब ढिला गर्नु हुँदैन । सेतो छडीको सुरक्षाका निम्ति अब सबै वर्ग, समुदाय, नागरिक समाज र सरकारका सबै तह गोलबद्ध हुँदै संविधानले सुनिश्चित गरेको स्वतन्त्रताको अधिकारको रक्षा गर्नु जरुरी छ । यसले दृष्टिविहीनको सामाजिक समावेशीकरण पहुँचयुक्तता र सक्षम जीवनका लागि थप बल पुग्नेछ । नबिर्सौं, सेतो छडी दृष्टिविहीनको यात्राको महत्त्वपूर्ण र भरपर्दो साथी हो । यसको प्रवर्धन र प्रचारप्रसारका लागि सबैको ध्यान जाओस् । अधिकारी महिला, बालबालिका तथा ज्येष्ठ नागरिक मन्त्रालयकी उपसचिव हुन् ।"
नयाँ बाटो खोज्दै हिमाल चुचुरा,"(दोलखा)शरद ऋतु लागेसँगै हिमाली क्षेत्रमा आरोहीको चहलपहल बढ्न थाल्छ । हिमाल चढ्नेको चर्चा भए पनि हिमाल चढाउनेहरू भने पर्दा पछाडि नै हराउने गर्छन् । प्रायः पथप्रदर्शकले नै नयाँनयाँ बाटो खोज्दै पर्वतारोहीलाई गाइड गर्छन् । आरोहीको स्वास्थ्यलाई ख्याल गर्दै सहज रूपमा हिमाल आरोहण गराउने काममा नेपालका माउन्टेन गाइड अगाडि छन् । त्यसमध्येका एक हुन्, गौरीशंकर गाउँपालिका९ बेदिङका ४५ वर्षीय पासाङ किदर शेर्पा । शरद ऋतु लागेपछि नयाँ रुट खोज्ने, बाटो बनाउने र नयाँ हिमाल आरोहण गर्ने चटारो सुरु हुन्छ । पासाङ पर्वतारोहीलाई अध्यापनसहित आरोहणको तालिमसमेत दिन्छन् । १६ वर्षको उमेरदेखि नै उनी हिमाल आरोहणमा निरन्तर लाग्दै आइरहेका छन् । पासाङले निकै कठिन मानिएको ६ हजार १ सय २५ मिटर अग्लो बेदिङ गो हिमालको यस वर्ष सफल आरोहण गरेर नयाँ सफलता हात पारेका छन् । हिमपहिरो आइरहने उक्त हिमाल उनले अल्पाइन शैलीको नयाँ मार्ग बनाएर अमेरिकन पर्वतारोही ५३ वर्षीया डानिका गिल्बर्टलाई पनि चुचुरोमा पुर्याए । पासाङ र डानिकाले जोखिम मोलेर ४ रात ५ दिनमा बेदिङ गो हिमालको उत्तरपश्चिम मोहडाबाट असोज २८ को मध्याह्न १२ बजेर ७ मिनेटमा सफल आरोहण गरेका हुन् । आरोहणका लागि बेदिङ गो को उत्तरपश्चिम मोहडालाई निकै कठिन मानिन्छ, पासाङले भने, तर हामीले बाटो बनाउँदै त्यही मोहडाबाट चढ्न सफल भयौं, अब बेदिङ गो चढ्न चाहनेका लागि नयाँ रुट थपिएको छ । यसअघि बेदिङ गो चढ्न गएको जापानी टोली भने असफल भएर फर्किएको उनले सुनाए । बेदिङ गो शिखरबाट तिब्बती उपत्यकाका नयाँ हिमतालहरू देखिने उनले बताए । ती हिमतालबारे अध्ययन भएको छछैन थाहा भएन तर ती नेपालको तामाकोशीको जलाधार क्षेत्रमा पर्छन्, पासाङले भने । बेदिङ गो हिमालको दक्षिणी भेगबाट भने यसअघि नै आरोहण भइसकेको छ । १७ वर्षको उमेरमा नै सगरमाथा आरोहण गरेका पासाङले हालसम्म ७ पटक यसको चुचुरो चुमिसकेका छन् । यस्तै मनास्लु, चोयु, तिब्बतको सिसापाङ हिमालसमेत आरोहण गरिसकेका पासाङ सन् २०१७ मा अध्ययन सकेर अन्तर्राष्ट्रिय माउन्टेन गाइड बनेका हुन् । हिमाल चढेर रेकर्ड राख्नभन्दा पनि नयाँ हिमाल खोज्ने र त्यसको रुट बनाउने काममा आफूलाई बढी रुचि भएको उनले बताए । नयाँ हिमालको खोजी गर्ने र त्यसमा चढेर उचाइ मापन गर्नेसहित रुट निर्माणमा बढी लाग्दै आएको छु, उनले थपे, सबै जनाले ८ हजार माथिका हिमाल आरोहण गर्न सक्दैनन्, हिमाल चढ्ने इच्छा भएकालाई ८ हजारभन्दा कम उचाइका हिमाल आरोहण गर्न सहजीकरण गरिदिने गरेको छु । गत वर्ष एक दृष्टिविहीन अमेरिकी महिला लुयन पर्कलाई रोल्वालिङ क्षेत्रकै ५ हजार ६ सय ५० मिटर उचाइको यलुङरी हिमालको सफल आरोहण गराइदिएको उनले बताए । अमेरिकन पर्वतारोही साथीले आँखा नदेखे पनि हिमाल चढ्न मन भएको बताइन्, पासाङले भने, गत वर्ष शरद ऋतुमा यलुङरी आरोहण गराइदिएँ, एक दृष्टिविहीनलाई हिमाल चढाउन सकेकामा त्यो दिन निकै हर्ष लागेको थियो । सोही वर्ष उनले अर्की अफगानी युवती साइदालाई पनि यलुङरी हिमाल चढाएका थिए । अफगानी युवतीले हिमाल हेर्ने र चढ्न रहर गरेकाले आवश्यक तालिम दिएर आरोहण गराइदिएँ, भने, अफगानिस्तानका महिलाले हिमाल चढ्ने रहर राखेकामा भने मलाई अचम्म लागेको थियो । ८५ वर्षको उमेरमा सगरमाथा चढेका कीर्तिमानी आरोही युचिरो मिउरालाई पनि उनले १० वर्षअघि नै सगरमाथा चढाएको सम्झन्छन् । पासाङ आरोहणका लागि नयाँ खोजिएका हिमालसम्म चढ्ने सुरक्षित बाटो बनाएर आरोहण सफल भएपछि त्यसको प्रतिवेदन बनाई पर्यटन मन्त्रालय, नेपाल पर्वतारोहण संघलगायत हिमालसम्बन्धी संस्थालाई दिने गर्छन् । सन् २०१७ मा रोल्वालिङकै ६ हजार ३ सय ५७ मिटर उचाइको लाङदुङ हिमाल संसारका ८ हजार माथिका सबै हिमाल चढ्ने कीर्तिमानी आरोही दाबा याङजुसहित दाबा ग्याल्जेन निमातेन्जी र पासाङले पहिलो पटक आरोहण गरेपछि अन्यका लागि पनि बाटो खुलेको थियो । नेपालमा ७४ जना अन्तर्राष्ट्रिय माउन्टेन गाइड भएको उनी बताउँछन् । विगतमा यो कोर्स पूरा गर्न फ्रान्स र स्विट्जरल्यान्ड जानुपर्ने भए पनि अहिले भने नेपालमै पढाइ हुने गरेको छ, पासाङ यो कोर्स गर्ने आफू नेपालको आठौं ब्याच भएको बताउँछन् । हाल उनी पर्वतारोहीलाई हिमाल चढ्न सिकाउन सक्रिय छन् । २६ दिन रोल्वालिङका हिमालमा हिमपहिरो, बाटो, ढुंगालगायतको अध्ययन गराउँदै हिमाल चढ्न प्रशिक्षित गराइन्छ । अनि काठमाडौंमा १४ दिन हिमालसम्बन्धी पढाइ हुने गरेको उनले बताए । पुनः मनाङको खाङ्ला पासमा रोल्वालिङकै जस्तो पढाइ र प्रशिक्षण दिने गरेको उनले बताए । त्यसपछि २ वर्ष गाइड बन्न चाहनेले आफ्नै स्रोतमा हिमालमा जाने, चढ्नेलगायतको काम गर्नुपर्ने उनले बताए । अन्तिममा २ वर्षपछि परीक्षा लिइन्छ । परीक्षा पास गरेपछि मात्रै अन्तर्राष्ट्रिय माउन्टेन गाइडको आधिकारिक प्रमाणपत्र दिइने गरेको उनले बताए । वर्षमा २० देखि ३० जनाले यो कोर्सका लागि भर्ना हुने गरेका छन्, उनले भने, परीक्षामा सामेल भएकाहरूमध्ये मुस्किलले ५७ जना मात्रै पास हुने गरेका छन् । हिमाल चढ्नेहरूका लागि यो कोर्स विद्यावारिधि गरेजत्तिकै रहेको उनले बताए । अहिलेसम्म ५० जनालाई यो कोर्स गराएको उनले बताए । कोर्स पूरा गरेकाले मात्रै अन्तर्राष्ट्रिय माउन्टेन गाइडको मान्यता पाउँछन् । बेदिङ गो उत्तरपश्चिम मोहडाबाट आरोहण गरेसँगै पासाङले रोल्वालिङको अर्को रामदाङ हिमाल जाने बाटो बनाउने तयारी थालेको बताए । यो वर्ष सम्भव भए उक्त हिमालको बेसक्याम्प पुग्ने बाटो खोज्ने तयारी गरिरहेका उनी नभ्याए अर्को वर्ष शरद ऋतुमा बाटो बनाएर उक्त हिमाल आरोहण गरेर उचाइ नाप्ने योजनामा छन् ।"
विराटनगर इन्टरनेसनल कलेजमा 'भीम्याग,"काठमाडौं (कास) नेपालका विभिन्न कलेजको शैक्षिक गुणस्तर, त्यहाँको वातावरण, अतिरिक्त क्रियाकलाप लगायतका विषयमा दर्शकलाई जानकारी दिँदै आएको भीम्याग टिम यस पटक काठमाडौं बाहिर विराटनगरमा सञ्चालित विराटनगर इन्टरनेसनल कलेजमा पुगेको छ । जुन कलेज यूके युनिभर्सिटीबाट सम्बन्धन प्राप्त विराटनगरको पहिलो कलेज पनि हो ।हाल अन्तर्राष्ट्रियस्तरको बिजनेस कोर्स बीआईबीएम पढाइरहेको उक्त कलेजले विद्यार्थीले राष्ट्रिय तथा अन्तर्राष्ट्रियस्तरमा प्राप्त गरेको उपलब्धिका कारण यसै शैक्षिक सत्रदेखि नै आईटी र कम्प्युटर साइन्सका कोर्स पनि सुरु गर्न लागेको छ । यसबारेमा जानकारी दिँदै कलेजका कोर्स लिडर विराज दुलालले उक्त कोर्सहरू यूकेको युनिभर्सिटी अफ उल्भरह्याम्प्टनसँगको सहकार्यमा पढाइने बताए । यस कलेजबाट अध्ययन सकेर जाने विद्यार्थीमा किताबी ज्ञान मात्रै नहोस्, सँगसँगै नेतृत्वदायी भूमिकामा पनि निपुण होस्, सहकार्यको भावना जागृत होस् र कलेजमा हुने रमाइलो वातावरणको पनि सम्झना सधैं रहोस् भन्नेमा बढी ध्यान दिने गरेका छौं, कलेजका एकेडेमिक अफिसर चिफ सचितमान श्रेष्ठले भने, त्यसका लागि शैक्षिक आदानप्रदानका लागि कलेजले बर्सेनि विश्वका कलेजको भ्रमणसमेत गराउँदै आएको छ ।भीम्यागले कलेज टु वाच को यस संस्करणमा बीआईटी कलेजमा सञ्चालित टेक फेस्टिभलमा विद्यार्थीले तयार पारेका रोबोटदेखि विभिन्न प्रविधिसम्बन्धी खोज सामग्रीका बारेमा पनि जानकारी दिएको छ ।"
उद्योगीले पाएनन् साढे तीन अर्बभन्दा बढी निर्यात अनुदान,"(काठमाडौं)आफ्ना उत्पादन निर्यात गर्न सरकारले स्वदेशी उद्योगलाई निर्यात अनुदान घोषणा गरे पनि दुई वर्षयता कार्यान्वयन भएको छैन । अनुदान वितरण गर्न कार्यविधि नबनेको पनि होइन । तर पर्याप्त बजेट विनियोजन नहुँदा उद्योगीहरूले २ वर्षयता अनुदान पाएका छैनन् । फेडेरेसन अफ नेपाल एक्सपोर्टर्स एसोसिएसनका अनुसार २ वर्षको साढे ३ अर्बभन्दा बढी अनुदान वितरण भएको छैन । अनुदान वितरण नहुँदा उद्योगमा पुँजीको अभाव भएको एसोसिएसनका अध्यक्ष पवनकुमार गोल्यान बताउँछन् । राजस्व सचिव दिनेशकुमार घिमिरेसँग छलफल गर्दा ०७९८० को निर्यात अनुदान १ अर्ब ७० करोड रहेको जानकारी आफूहरूले पाएको गोल्यानको भनाइ छ । ०८०८१ को निर्यात अनुदान थप बढी रहेको उनको दाबी छ । उद्योगीहरूले दुई वर्षदेखि साढे ३ अर्बभन्दा बढी रकम पाएका छैनन् । सरकारलाई बुझाउनुपर्ने कर, भ्याट सबै बुझाएका छन् । तर उद्योगीले पाउने पैसा पाएनन्, अध्यक्ष गोल्यानले भने, पैसा रोकिँदा कर्मचारीलाई तलब खुवाउनै समस्या भयो । बैंकबाट ऋण लिए ब्याज लाग्छ । तर सरकारबाट पाउने रकम पाएनौं । निर्यात अनुदान वितरणमा ढिलाइ हुँदा उद्योगीहरूले असोज २९ मा अर्थमन्त्री विष्णु पौडेललाई भेटेका थिए । अर्थमन्त्रीसँगको भेटमा सकेसम्म चाँडै अनुदान वितरण गर्ने आश्वासन पाएको उनले बताए । अर्थमन्त्री पौडेलले बजेट निमार्णका क्रममा निर्यात अनुदान कम विनियोजन भएको बताउनुभएको थियो । ०७९८० मा ९३ करोड र ०८०८१ मा १ अर्ब २० करोड मात्रै भन्ने जानकारी पाएका छौं, गोल्यानले भने, अर्थमन्त्रीबाट छिट्टै अनुदान व्यवस्थापनको आश्वासन पाएका छौं ।निर्यात अनुदान सुविधा लिन कम्तीमा ३० प्रतिशत मूल्य अभिवृद्धि गरिएको हुनुपर्छ । निर्यात अनुदानका लागि अर्थ मन्त्रालयले बजेट विनियोजन गर्नुपर्छ । उद्योग मन्त्रालय र उद्योग विभागबाट भ्यालु एड भएनभएको अध्ययननिरीक्षण हुन्छ । त्यसपछि उद्योगी व्यवसायीले निर्यात अनुदानका कारोबार गरेको बैंकमा आवेदन दिन्छन् । बैंकले पनि अध्ययन गरेर नेपाल राष्ट्र बैंकमा पठाउँछ । राष्ट्र बैंकले पुनः उद्योग विभागमा पठाउँछ । सबै डकुमेन्ट उचित भएको अवस्थामा बैंकहरूलाई पैसा निकासा गर्छ । बजेट अभावको अवस्थामा बजेटका लागि अर्थ मन्त्रालयमा पत्र लेखेर पठाउँछ । अहिले अर्थले बजेट कम विनियोजन गर्दा उद्योगीले निर्यात अनुदान नपाएका हुन् । निर्यात अनुदान पाउनेमा साना उद्योगी पनि छन् । मौलिक उत्पादन जस्तै पस्मिना, कार्पेट, कृषि उत्पादन गर्ने उद्योग छन् । चिया प्रशोधन गरेर निर्यात गर्ने पनि छन् । सिमेन्ट, स्टिललगायत उद्योग पनि छन्, गोल्यानले भने, साना र ठूला सबै उद्योगीका आआफ्नै समस्या छन् । अनुदान नपाउँदा फस्टाउँदै गरेका उद्योग निरुत्साहित भएका छन् ।गत वर्ष नै अनुदानको निवेदन दिएका उद्योगहरूको समेत फाइल अघि बढेको छैन । अनुदानसम्बन्धी व्यवस्थाको अनुगमन गर्न भन्दै वाणिज्य तथा आपूर्ति सचिवको संयोजकत्वमा समितिसमेत रहने व्यवस्था कार्यविधिमा छ । दुई वर्षसम्म निर्यात अनुदान वितरण नहुँदा निजी क्षेत्रका प्रतिनिधिमूलक संस्थाहरूले समेत चासो नदिएको उद्योगी बताउँछन् । सरकारले ०६८६९ को बजेटमार्फत निर्यातमा नगद नीति ल्याएको थियो । त्यसयता साढे ६ अर्ब नगद निर्यात प्रोत्साहन अनुदान वितरण भइसकेको छ । पछिल्लो समय सरकारले निर्यात अनुदान पाउने वस्तुको संख्या बढाइएको छ । निर्यातमा अनुदान प्रदान गर्नेसम्बन्धी (दोस्रो संशोधन) कार्यविधि ०७९ पनि संशोधन गरेको छ । कार्यविधि ०७९ असोज ३१ मा राजपत्रमा प्रकाशन भइसकेको छ ।अहिले ३४ वस्तुले निर्यातका आधारमा ८ प्रतिशतसम्म अनुदान पाउँछन् । यसअघि शतप्रतिशत स्वदेशी कच्चा पदार्थमा आधारित १५ वस्तुमा अनुदान दिइएको थियो । औद्योगिक उत्पादनको कुल निर्यात मूल्यका आधारमा पाँच प्रतिशत नगद अनुदान दिइएको थियो । शतप्रतिशत स्वदेशी कच्चा पदार्थमा आधारित ३ वस्तुमा अनुदान थपिएको छ । ती वस्तु दुग्धपदार्थ (दूध, चिज, पनिर छुर्पी र फ्याट) फलफूल र अम्रिसो हुन् । यी वस्तुको हकमा परिवर्त्य विदेशी मुद्रामा तेस्रो मुलुक निर्यात गरे निर्यात अनुदान मिल्छ । उत्पादनको कुल निर्यात मूल्यमा तीन प्रतिशत नगद अनुदान पाउने वस्तुको संख्या ११ थियो । थप ५ वस्तु थपेर १६ वस्तु पुर्याइएको छ । थपिएका वस्तुहरूमा उच्च निर्यात सम्भावना भएका क्लिंकर, सिमेन्ट, स्टिल, रोजिन तथा तार्पेन र प्लाइउड छन् । यी सबै वस्तुमा करिब ८ प्रतिशतसम्म निर्यात अनुदान दिइने कार्यविधिमा उल्लेख छ । नयाँ प्रावधान (केही नयाँ वस्तु) थपिएपछि पनि ढिलाइ भएको जानकार बताउँछन् । सरकार आफैंले घोषणा गरेका निर्यात अनुदान उपलब्ध नगर्दा अन्तर्राष्ट्रिय बजारमा प्रतिस्पर्धा गर्न समस्या भएको उनीहरूको भनाइ छ । भारतकै कुरा गर्दा बिजुलीमा ५० प्रतिशत अनुदान छ । उसले कर्मचारीको तलबभत्तामा अनुदान दिन्छ, यीबाहेक अन्य अनुदान दिन्छ । बंगलादेशमा ब्याज सस्तो छ, अध्यक्ष गोल्यानले भने, तर नेपालमा सुविधा छैन, त्यसमाथि निर्यात अनुदान पनि समयमै पाएनौं । सरकारले निर्यात अनुदान उपलब्ध गराउन नसके त्यसको विकल्पमा सस्तो ब्याज र बिजुली पनि सस्तोमा उपलब्ध गराउनुपर्ने एसोसिएसनको माग छ ।"
"सार्वजनिक ऋण सवा २५ खर्ब, भदौको तुलनामा घट्यो","(काठमाडौं) गत भदौको तुलनामा असोजमा सरकारले तिर्न बाँकी सार्वजनिक ऋण करिब साढे ५ अर्ब रुपैयाँ घटेको छ । गत असोज मसान्तसम्म सरकारले तिर्न बाँकी सार्वजनिक ऋण २५ खर्ब २३ अर्ब ३ करोड रुपैयाँ रहेको सार्वजनिक ऋण व्यवस्थापन कार्यालयले जनाएको छ । चालु आर्थिक वर्षका तीन महिना (साउन, भदौ र असोज) मा सार्वजनिक ऋण ८८ अर्ब ८३ करोड रुपैयाँले बढेको छ । गत असारमा सरकारले तिर्न बाँकी सार्वजनिक ऋण २४ खर्ब ३४ अर्ब ९ करोड रुपैयाँ थियो । भदौ मसान्तको तुलनामा विनिमय दरमा परिवर्तनले ५ अर्ब ५८ करोड सार्वजनिक ऋण घटेको छ, सार्वजनिक ऋण व्यवस्थापन कार्यालयको मासिक प्रतिवेदनमा भनिएको छ । गत भदौमा तिर्न बाँकी सार्वजनिक ऋण २५ खर्ब २८ अर्ब ६२ करोड रुपैयाँ पुगेको छ । अमेरिकी डलरको विनिमय दरमा उतारचढाव आउँदा सार्वजनिक ऋण दायित्वमा पनि लाभहानि हुन्छ । डलरको विनिमय दर घट्दा नेपाललाई लाभ हुन्छ भने बढ्दा हानि । गत असोजमा डलरको विनिमय दर घटेकाले करिब साढे ५ अर्ब रुपैयाँ बराबर दायित्व कम भएको हो । असोजसम्म तिर्न बाँकी सार्वजनिक ऋणमध्ये १२ खर्ब ८६ अर्ब ७३ करोड बाह्य र १२ खर्ब ३६ अर्ब ३० करोड रुपैयाँ आन्तरिक ऋण छ । यसैगरी तिर्न बाँकी सार्वजनिक ऋण कुल गार्हस्थ्य उत्पादन (जीडीपी) को ४४२३ प्रतिशत हो । यसमध्ये आन्तरिक ऋण जीडीपीको २१६७ र बाह्य २२५६ प्रतिशत छ । हालसम्म तिर्न बाँकी कुल सार्वजनिक ऋणमध्ये आन्तरिक ४९ र बाह्य ५१ प्रतिशत छ । हाल सरकारले तिर्न बाँकी सार्वजनिक ऋण हेर्दा अहिले हरेक नेपालीको भागमा करिब ८६ हजार रुपैयाँ बराबर पर्न आउँछ । राष्ट्रिय तथ्यांक कार्यालयले सार्वजनिक गरेको राष्ट्रिय जनगणना ०७८ अनुसार नेपालको कुल जनसंख्या २ करोड ९१ लाख ६४ हजार ५ सय ७८ छ । यो जनसंख्याले गत असोजसम्मको तिर्न बाँकी सार्वजनिक ऋणलाई भाग गर्दा उक्त तथ्यांक निकालिएको हो । राष्ट्रिय तथ्यांक कार्यालयले गत आर्थिक वर्षमा जीडीपी ५७ खर्ब ५ अर्ब रुपैयाँ पुग्ने प्रक्षेपण गरेको छ । पछिल्ला वर्षमा सार्वजनिक ऋण निरन्तर बढ्दै गएकाले सरकारको दायित्व पनि बढिरहेको र यो प्रवृत्ति नरोकिए भविष्यमा जोखिम आउने अर्थविद् बताउँछन् । खासगरी ०७२ सालको भूकम्पपछि नेपालले ठूलो ऋण लिएको र केही सार्वजनिक ऋण अनुत्पादक क्षेत्रमा पनि उपयोग भएको हो । सरकारलाई तलबभत्ताको दायित्वसँगै स्थानीय तह र प्रदेशलाई बजेट विनियोजन गर्नुपर्ने भएकाले संघसँग पुँजीगत खर्चको आकार घट्दै गएको देखिन्छ । प्रतिवेदनका अनुसार चालु आर्थिक वर्षमा ऋण सेवा (साँवाब्याज तिर्न) मा ४ खर्ब २ अर्ब बजेट विनियोजन भएकामा असोज मसान्तसम्म ८३ अर्ब ७ करोड ८१ लाख रुपैयाँ भुक्तानी भएको छ । यो वार्षिक बजेट विनियोजनका आधारमा २०६२ प्रतिशत र जीडीपीका आधारमा १४६ प्रतिशत हो ।हरेक पछिल्ला वर्षमा सार्वजनिक ऋणको आधार बढिरहेको तथ्यांकले देखाउँछ । यसअनुसार ०७३७४ मा नेपालको सार्वजनिक ऋण ६ खर्ब ९७ अर्ब ६८ करोड बराबर थियो । ०७४७५ मा यस्तो ऋण ९ खर्ब १७ अर्ब पुग्यो । सार्वजनिक ऋण ०७५७६ मा १० खर्ब ४८ अर्ब, ०७६७७ मा १४ खर्ब ३३ अर्ब, ०७७७८ मा १७ खर्ब ३७ अर्ब, ०७८७९ मा २० खर्ब १३ अर्ब, ०७९८० मा २२ खर्ब ९५ अर्ब रुपैयाँ बराबर पुगेको सरकारी प्रतिवेदनहरूमा उल्लेख छ ।यस वर्ष सरकारले ५ खर्ब ४७ अर्ब रुपैयाँ सार्वजनिक ऋण उठाउने लक्ष्य तय गरेको छ । यसअनुसार असोजसम्म १ खर्ब ३६ अर्ब ३२ करोड रुपैयाँ ऋण उठाएको छ । वार्षिक लक्ष्यको तुलनामा कुल सार्वजनिक ऋण प्राप्ति २४९२ प्रतिशत छ, प्रतिवेदनमा भनिएको छ, जसमध्ये आन्तरिक र बाह्य ऋणको हिस्सा क्रमशः ३४८५ र ८२ प्रतिशत छ । यसका आधारमा बाँकी नौ महिनामा सरकारले २ खर्ब १५ अर्ब आन्तरिक र १ खर्ब ९५ अर्ब ६८ करोड बाह्य ऋण उठाउनुपर्छ । चालु वर्षका लागि सरकारले १८ खर्ब ६० अर्ब ३० करोड विनियोजन गरेको छ । कुल विनियोजनमध्ये चालुतर्फ ११ खर्ब ४० अर्ब ६६ करोड अर्थात् ६१३१, पुँजीगततर्फ ३ खर्ब ५२ अर्ब ३५ करोड अर्थात् १८९४ प्रतिशत र वित्तीय व्यवस्थातर्फ ३ खर्ब ६७ अर्ब २८ करोड अर्थात् १९७४ प्रतिशत छ । यो खर्च अनुमान चालु आर्थिक वर्षको विनियोजनको तुलनामा ६२ प्रतिशतले बढी र संशोधित अनुमानको तुलनामा २१५६ प्रतिशतले बढी हो । आगामी आर्थिक वर्षका लागि अनुमान गरिएको खर्च बेहोर्ने स्रोतमध्ये राजस्वबाट १२ खर्ब ६० अर्ब ३० करोड र वैदेशिक अनुदानबाट ५२ अर्ब ३३ करोड व्यहोर्दा ५ खर्ब ४७ अर्ब ६७ करोड न्यून हुनेछ, बजेट वक्तव्यमा भनिएको छ, सो न्यून पूर्ति गर्न वैदेशिक ऋणबाट २ खर्ब १७ अर्ब ६७ करोड जुटाइनेछ । राजस्व परिचालन र वैदेशिक सहायता परिचालन गर्दा नपुग हुने खुद ३ खर्ब ३० अर्ब आन्तरिक ऋणबाट बेहोरिनेछ ।गत आर्थिक वर्षदेखि वित्तीय व्यवस्थापन शीर्षकको विनियोजनले पुँजीगत खर्चको आकारलाई उछिनेको छ । यो आन्तरिक र बाह्य ऋणमा निरन्तर वृद्धिको उपज भएको अर्थविद्को भनाइ छ । पुँजीगत खर्चको स्तर घटेको र वित्तीय व्यवस्थाका लागि बजेट विनियोजन बढेका बेला बढ्दो ऋण दायित्वले वित्तीय असन्तुलनको खतरा हुने उनीहरूको भनाइ छ । गएको तीन महिनामा पनि उल्लेख्य रूपमा सरकारी ऋणको भुक्तानी भएको छ । यसमध्ये असोजसम्म २९ अर्ब ४३ करोड आन्तरिक र ५ अर्ब ९३ करोड बाह्य ऋण भुक्तानी भएको सार्वजनिक ऋण व्यवस्थापन कार्यालयले जनाएको छ ।"
मौसम सुधारपछि मन्थलीलुक्ला उडान पुनः सुरु,"(दोलखा)मौसममा सुधार आएसँगै रामेछापको मन्थलीबाट सोलुखुम्बुको लुक्ला उडान हुन थालेको छ । आइतबार बिहान ११ बजेबाट लुक्लाको मौसम सुधार भएसँगै सातापछि उडान हुन थालेको हो । मन्थलीमा रहेका ३ वटा निजी कम्पनीका विमानले लुक्लाका लागि ११ भन्दा बढी उडान भरेको मन्थली विमानस्थलले जनाएको छ । एक सातादेखि मन्थलीलुक्ला उडान हुन नसकेपछि हेलिकोप्टर चार्टर गरेर विदेशी पर्यटक फाप्लु र सुर्के गइरहेका थिए । आइतबार बिहान पनि मन्थलीबाट ५ वटा निजी कम्पनीका हेलिकोप्टरले पर्यटकलाई फाप्लु र सुर्के लैजाने र ल्याउने गरेको विमानस्थलका उपप्रबन्धक हिरन साहले बताए । लुक्ला उडान भएपछि त्यहाँ रहेका पर्यटक पनि आउन थालेको साहको भनाइ छ । मन्थलीमा रहेका ५ सयभन्दा बढी पर्यटक लुक्ला उड्नका लागि पालो पर्खेर बसेका छन् । मौसम खुलेको समयमा बिहानदेखि साँझसम्म दैनिक ३ वटा निजी विमानले ५५ भन्दा बढी उडान गर्दै आएका छन् । असोज २० बाट हिमाली क्षेत्रको मौसममा बदली हुँदा लुक्लाको उडान रोकिएको थियो । नागरिक उड्डयन प्राधिकरणले सगरमाथा घुम्न जाने पर्यटकलाई लक्षित गरेर मन्थलीबाटलुक्ला उडान सञ्चालन गर्दै आएको छ । मन्थली विमानस्थलबाट निजी क्षेत्रका समिट, तारा र सीता एयरका विमानले सगरमाथा जाने पर्यटकका लागि उडान भर्दै आएका छन् । सगरमाथा क्षेत्र घुम्नका लागि उपयुक्त वसन्त ऋतुको चैतदेखि जेठसम्म र शरद् ऋतुको असोजदेखि मंसिरसम्म मन्थलीबाट लुक्ला उडान हुँदै आएको छ ।"
अफलाइन डिजिटल भुक्तानी प्रवर्द्धन गर्दै राष्ट्र बैंक,"(काठमाडौं) नगदरहित र विद्युतीय भुक्तानी सेवा प्रवर्द्धन गर्दै आएको नेपाल राष्ट्र बैंकले इन्टरनेट र स्मार्टफोनबिनै अफलाइन माध्यमबाट हुने भुक्तानी सेवा नेपालका लागि राम्रो विकल्प हुन सक्ने औंल्याएको छ । यससम्बन्धी अध्ययन प्रतिवेदन शुक्रबार सार्वजनिक गर्दै केन्द्रीय बैंकले मोबाइल फोनको यूएसएसडी प्रणालीमा आधारित भुक्तानी सेवा कार्यान्वयनका लागि नियामकले उचित कानुनी व्यवस्था तयार गर्नुपर्ने उल्लेख गरेको छ । नेपालमा ०७८ सालबाटै मोबाइलबाट वित्तीय सेवा दिने गरी पूर्वाधार विकास गरिएको भए पनि यो प्रभावकारी रूपमा लागू हुन सकेको छैन ।वित्तीय समावेशीकरण एवं विद्युतीय भुक्तानीमा पहुँच अभिवृद्धि गर्न यूएसएसडीमा आधारित भुक्तानी महत्त्वपूर्ण हुने राष्ट्र बैंकको जोड छ । यस प्रणालीलाई आवश्यक पर्ने मुख्य प्राविधिक पूर्वाधार (यूएसएसडी गेटवे) दूरसञ्चार सेवा प्रदायकहरूको स्वामित्वमा रहने भएकाले उक्त प्रणालीको सहजीकरण, नियमन तथा सुपरिवेक्षणमा केन्द्रीय बैंक र नेपाल दूरसञ्चार प्राधिकरणको नियामकीय व्यवस्थाबीच समन्वय हुनुपर्ने अध्ययन प्रतिवेदनमा भनिएको छ । दूरसञ्चार प्राधिकरणले मोबाइल नेटवर्क अपरेटरहरूलाई एउटै यूएसएसडी कोड लागू गर्न लगाई मोबाइलमार्फत वित्तीय सेवा उपलब्ध गराउन अनिवार्य गर्नुपर्छ, प्रतिवेदनमा भनिएको छ, यूएसएसडी गेटवेमा पहुँचका लागि प्राधिकरणले सबै सेवा प्रदायकलाई समान दस्तुर तोक्नुपर्नेछ र भुक्तानी सेवा अन्तरआबद्ध गर्न सबै सेवा प्रदायकलाई उचित प्राथमिकतामा राख्नुपर्नेछ । बैंक तथा वित्तीय संस्थाको नियामकका रूपमा राष्ट्र बैंकले भने अनुमतिपत्र प्राप्त बैंक, भुक्तानी सेवा प्रदायकहरूलाई यूएसएसडीमा आधारित भुक्तानी सुविधाका लागि बाध्य पार्न नहुने तर वैकल्पिक भुक्तानी विधिका लागि अनुमति दिन सक्ने प्रतिवेदनमा उल्लेख छ ।राष्ट्र बैंकले यूएसएसडीमा आधारित भुक्तानीका जोखिम र सीमितता मध्यनजर गर्दै कारोबारको सीमा निर्धारण गर्नुपर्छ, प्रतिवेदनमा थप भनिएको छ, आपसमा जोडिएका प्रणालीहरूबीच आदानप्रदान हुने विवरण दुरुपयोग नहोस् भनेर राष्ट्र बैंकले डेटा सेयरिङ र गोपनीयतासम्बन्धी निर्देशिका स्पष्ट बनाउनुपर्छ । प्राधिकरण र राष्ट्र बैंकले अन्य सरोकारवाला निकायहरूसँग मिलेर यूएसएसडीमा आधारित भुक्तानीका लागि पहुँच, महसुल निर्धारण, गुणस्तरलगायत विषयमा निर्णय गर्न संयुक्त परामर्श समिति गठन गर्न प्रतिवेदनले सुझाव दिएको छ ।राष्ट्र बैंकले ०७७ चैत ३ मा नेपाल डिजिटल पेमेन्ट कम्पनीलाई यूएसएसडीमा आधारित मोबाइल वित्तीय सेवाका लागि पहिलोपटक अनुमति दिएको थियो । नेपाल टेलिकम र राष्ट्रिय वाणिज्य बैंकको सहकार्यमा स्थापित उक्त कम्पनीले ०७८ भदौ २९ मा नमस्ते पे वालेट सार्वजनिक गर्दै मोबाइलमार्फत स्टार ५०० ह्यास डायल गरेर मोबाइलबाटै प्रयोगकर्ता दर्ता, मोबाइलमा टपअप र ब्यालेन्स ट्रान्सफर जस्ता सुविधा ल्याएको थियो । हाल सो कोडमार्फत बैंक खाता लिंक गरेर फोन रिचार्जदेखि अर्को व्यक्तिलाई पैसा पठाउन, बिल तिर्न, सामान खरिद गर्न सकिन्छ । हाल नमस्ते पेको यूएसएसडी च्यानलमार्फत कारोबार गर्ने सक्रिय प्रयोगकर्ता १९ हजार ५ सय ८० छन् । धेरैजसोले मोबाइल रिचार्ज गर्न यो सेवा प्रयोग गर्ने गरेका छन् । यूएसएएसडी भनेको मोबाइलमा स्टार ५०० ह्यास, स्टार १४१५ ह्यासजस्ता कोड डायल गरेर विभिन्न सेवा लिन पाइने अनुरोध प्रणाली हो । इन्टरनेट नहुँदा पनि चल्ने भएकाले यसलाई विद्युतीय भुक्तानी सेवाको गतिलो अफलाइन विकल्पका रूपमा लिइन्छ । विभिन्न देशका मोबाइलमा आधारित वित्तीय सेवा प्रदायकहरूले सर्ट म्यासेजिङ सर्भिस (एसएमएस), अनस्ट्रक्चर्ड सप्लिमेन्ट्री सर्भिस डेटा (यूएसएसडी), इन्टर्याक्टिभ भ्वाइस रेक्सपोन्स (आईभीआर), वारयलेस एप्लिकेसन प्रोटोकल (डब्ल्यूएपी), सिम टुल किट (एसटीके) जस्ता प्रविधिको प्रयोग गर्दै आएका छन् । आधारभूत फोनमा इन्टरनेट कनेक्टिभिटीबिना पनि वित्तीय कारोबारको सुविधा पाइने भएकाले यूएसएसडी च्यानल विश्वमा सर्वाधिक प्रयोग हुने अफलाइन भुक्तानी सेवा भएको राष्ट्र बैंकको अध्ययन प्रतिवेदनमा भनिएको छ । धेरैजसो देशले विद्युतीय कारोबारको सुरुवात नै यूएसएसडी र एसटीके च्यानलमार्फत गरेका थिए । सन् २०१७ देखि २०२० सम्म यूएसएसडीमा आधारित भुक्तानी ४० प्रतिशतले बढेर ६५७ अर्ब डलर बराबरको कारोबार भएको तथ्यांक छ । पछिल्लो समय थुप्रै देशहरूका मोबाइल नेटवर्क अपरेटरहरू नियोबैंक वा डिजिटल बैंकका रूपमा बैंकिङ सेवा प्रवेश गर्ने क्रम बढेको छ । दूरसञ्चार कम्पनीहरूको पूर्वाधार, ग्राहक संख्या र नेटवर्क सदुपयोग गर्दै बैंकिङ पहुँच नपुगेका स्थानमा टेलिकमबाटै वित्तीय सुविधा दिलाउनु यूएसएसडीमा आधारित भुक्तानी सेवाको प्रमुख उदेश्य रहेको राष्ट्र बैंकको प्रतिवेदनमा उल्लेख छ । प्रतिवेदनमा यस प्रणालीको परिचय, प्राविधिक बनावट तथा कारोबार प्रक्रिया, फाइदा र चुनौती, अन्य देशका अभ्यास, नीतिगत व्यवस्थाको विश्लेषणसहित नेपालको सन्दर्भमा उक्त प्रणालीको सम्भावना, अवसर र चुनौतीबारे लेखिएको छ । आवश्यक नियामकीय तथा नीतिगत व्यवस्थासम्बन्धी सुझाव पनि समेटिएको छ ।"
ईआरएस टावरमार्फत खिम्ती प्रसारण लाइन सञ्चालनमा ल्याइँदै,"काठमाडौं (कास) गत असोज १२ र १३ मा आएको अविरल वर्षाका कारण तामाकोशी नदीमा आएको बाढीले बगाएको खिम्तीलामोसाँघु १३२ केभी प्रसारण लाइनको टावरलाई आपत्कालीन पुनःस्थापना प्रणाली (ईआरएस) टावर प्रयोग गरी लाइन सञ्चालनमा ल्याइने भएको छ । तामाकोशीमा आएको बाढीले रामेछापको मन्थली नगरपालिका१३ देवीटारस्थित खिम्तीलामोसाँघु प्रसारण लाइनको ७ नम्बर टावर बगाएको थियो । टावर बगेपछि ४ वटा टावरको तार (कन्डक्टर) मा पनि क्षति पुगेको थियो । टावर बगाएपछि उक्त लाइनबाट १३ असोजबाट विद्युत् प्रवाह बन्द छ । यसबाट खिम्तीबाट काठमाडौं उपत्यकाको प्रसारण लाइन लिंक टुटेको छ । उक्त लाइनबाट करिब २०० मेगावाट विद्युत् प्रवाह हुन सक्छ । खिम्तीलामोसाँघु प्रसारण लाइन काठमाडौं उपत्यकामा विद्युत् आपूर्तिका लागि महत्त्वपूर्ण प्रसारण लाइन हो । उक्त लाइनबाट आएको विद्युत्लाई लामोसाँघुभक्तपुर प्रसारण लाइन हुँदै काठमाडौं उपत्यकामा आपूर्ति गरिन्छ । यसैगरी, सिन्धुपाल्चोकको भोटेकोशी नदी जनाधार क्षेत्रमा निर्माण भएको जलविद्युत् आयोजनाहरूको विद्युत् लामोसाँघुखिम्तीढल्केबर हुँदै भारततर्फ निर्यात हुँदै आएको छ । खिम्तीलामोसाँघु प्रसारण लाइन बन्द हुँदा विद्युत् प्रणालीको विश्वसनीयतामा असर परेको छ, नेपाल विद्युत् प्राधिकरणका कार्यकारी निर्देशक कुलमान घिसिङले भने, भारततर्फको विद्युत् निर्यातसमेत प्रभावित भएको छ । त्यसैले ईआरएस संरचनाको प्रयोग गरी लाइनलाई जतिसक्दो छिटो सञ्चालनमा ल्याउन लागिएको हो । ईआरएसमार्फत लाइन चलाएर बाढीले बगाएको टावरको सट्टा अर्को स्थायी टावर निर्माण गरिने उनले उल्लेख गरे ।प्राधिकरणले आफैंसँग रहेको ईआरएस संरचनाको प्रयोग गरी खिम्तीलामोसाँघु १३२ केभी प्रसारण लाइन सञ्चालनमा ल्याउन लागेको हो । यसका लागि ईआरएस टावर जडान गरिसकिएको छ ।"
प्रभावकारी बनेन लुम्बिनीको कृषि स्मार्ट कार्यक्रम,"(पाल्पा) पाल्पाको रम्भा गाउँपालिका१ हुँगीमा सञ्चालित हुँगी स्मार्ट कृषि कार्यक्रम (धान र तरकारी) अवधि पूरा भएको दुई वर्ष बित्दासमेत अझै हस्तान्तरण हुन सकेको छैन । यहाँ चार वर्ष कार्यक्रम सञ्चालन भएको हो । आर्थिक वर्ष ०७५७६ पछि लेखापरीक्षण नभएकाले हस्तान्तरणमा ढिलाइ भएको हो । आर्थिक वर्ष ०७५७६ मा यहाँ कार्यक्रम सुरु भएको थियो । चार वर्षसम्म निरन्तरता पाए पनि उपलब्धिमूलक र उल्लेख्य काम गर्न नसकिएको स्वयं यसका सञ्चालक स्विकार्छन् । चार वर्षमा गाउँमा सिँचाइ कुलो निर्माण भएको छ । तर पूर्ण रूपमा काम हुन नसकेको कार्यक्रम संयोजक केदार बस्याल बताउँछन् । पहिलोदोस्रो वर्ष धानको बीउ उत्पादन भयो । तर बिक्रीमा समस्या आएपछि उत्पादन वृद्धि गर्न सकिएन । मुख्य विषय बजारीकरण गर्न नसकिएको उनले जनाए । केही धानका जात परीक्षण गरियो । अर्कोतर्फ किनेर र मागेर तरकारी खाने आफैं उत्पादन गर्न थालेका छन् । विभिन्न कारणले गर्दा सोचेजस्तो उपलब्धि हासिल गर्न भने सकिएन, उनले भने, आर्थिक नियमावली सबै जानकार नहुँदा लेखापरीक्षण गर्न पनि समस्या भएको छ । हुँगी स्मार्ट बीउ उत्पादन समूहलाई हस्तान्तरण गर्ने तयारी छ । लेखापरीक्षण नभएकाले यो काम अझै हुन नसकेको हो । ८३ घरपरिवार समेटिएको कार्यक्रम हुँगीको सिउँदी खयरबारी, नौगाउँ र च्याङ्लिङ फाँटमा गरिएको थियो । कार्यक्रम पालिकामार्फत हस्तान्तरण भएर निरन्तरता दिनुपर्ने हो, उनले भने, तर यस्तो हुन सकेको छैन । रामपुर नगरपालिका१० गेझास्थित बराहदेवी कृषि स्मार्ट कार्यक्रम हेक्लाङले चारवर्षे कार्यक्रम भए पनि दुई वर्षपछि काम गर्न सकेन । पहिलो र दोस्रो वर्ष काम गरे पनि तेस्रो वर्षपछि सम्झौता नै गर्न नआएको कृषि ज्ञान केन्द्र पाल्पाले जनाएको छ । तरकारी स्मार्ट कार्यक्रमको अध्यक्ष नोलराज भण्डारी र सचिव हरिप्रसाद भण्डारी थिए । पहिलो र दोस्रो वर्ष काम गरेको बराहदेवीले त्यसपछि सम्झौता नै नगरेको कृषि ज्ञान केन्द्र पाल्पाको भनाइ छ । तिनाउ गाउँपालिका२, दोभानस्थित झ्याङ्लास्थित स्मार्ट कृषि गाउँले पनि समय सकिँदासमेत हस्तान्तरण गर्न सकेको छैन । उसको पनि लेखापरीक्षणकै समस्या छ । भवन, सूचना केन्द्र र सिँचाइ कुलो निर्माणका काम भएको स्मार्ट गाउँ कार्यक्रमका संयोजक चोपलाल गिरीले बताए । पाल्पाकै माथागढी गाउँपालिका४, झडेवास्थित गोल्डी मरमरा मौरी स्मार्ट कृषि गाउँले पनि अन्तिम किस्ता नै लगेन । मौरीको उल्लेख्य प्रगति गर्त नसकेको यो स्मार्ट पनि असफल जस्तै भएको छ । पाल्पा जिल्लामा राम्रो काम गरेर समयमा हस्तान्तरण गर्ने रिब्दीकोटस्थित पौरखनी कृषि स्मार्ट कार्यक्रम भएको कृषि ज्ञान केन्द्रले जनाएको छ ।भेटेरिनरी अस्पताल तथा पशु सेवा विज्ञ केन्द्रमार्फत सञ्चालित कार्यक्रमको अवस्था पनि उस्तै छ । तानसेन नगरपालिका१४, अर्गलीको फ्रोस्रानमा सञ्चालित बाख्रा स्मार्ट कार्यक्रम सफल भएन । यति मात्र होइन भेटेरिनरी अस्पतालले रैनादेवी छहराको सत्यवतीमा तरकारी स्मार्ट सञ्चालन गरेको छ । भेटेरिनरीमार्फत बगनासकाली१ र २ मा बाख्रा र माछामा स्मार्ट सञ्चालन गरेको थियो । तर यसको उपलब्धि पनि राम्रो देखिएको छैन । पूर्वखोला२, जल्पा, निस्दी३, झिरुवासमा पनि बाख्रा स्मार्ट कार्यक्रम लगानी अनुसारको उपलब्धि छैन । ५० घरमा लागू भए पनि १० देखि १२ घरले व्यावसायिक बाख्रापालन गरेका छन्, बगनासकाली१ र २ का बाख्रा र माछा स्मार्ट कार्यक्रमका संयोजक मथुरा ढकालले भने, पहिलो वर्षको पैसा नै आएन तर तीन वर्षको काम भएको छ । मध्यम खालको कार्यक्रम भएकाले ठूलो उपलब्धि हासिल गर्न नसकिएको उनको भनाइ छ ।आर्थिक वर्ष ०७५७६ को वार्षिक नीति तथा कार्यक्रममार्फत प्रदेश सरकारले स्मार्ट कृषि गाउँ गौरवको योजनाअन्तर्गत सुरु गरेको हो । एकै पटक ५२ प्रदेश निर्वाचन क्षेत्रमा सुरु भएको थियो । स्मार्ट कृषि गाउँ कार्यक्रम सञ्चालन कार्यविधि ०७५ अनुसार एक स्मार्ट कृषि गाउँमा कम्तीमा ५० घरपरिवार सहभागी हुनुपर्छ । पहाडको हकमा कम्तीमा ५० रोपनी र तराईको हकमा ५० बिघा जमिनमा खेती गर्नुपर्ने प्रावधान थियो । प्रतिघर कम्तीमा पाँच वटा वा प्रतिगाउँ ३ सय वटा गाईभैंसी दुहुनो हुनुपर्ने, माउ भेडाबाख्रा प्रतिघर १० वटा वा प्रतिगाउँ ५ सय वटा हुनुपर्ने कार्यविधिमा उल्लेख गरेको छ ।ब्रोइलर कुखुराको हकमा १० हजार प्रतिलट वा पाँच लट प्रतिवर्ष प्रतिगाउँ, लेयर्स कम्तीमा १० हजार अण्डा प्रतिदिन, १५ हजार लेयर्स प्रतिगाउँ हुनुपर्ने स्मार्ट गाउँको कार्यविधिमा छ । जलवायु अनुकूलन कृषि प्रणाली, कृषकको आम्दानी दोब्बर वृद्धि, ग्रामीण क्षेत्रमा रोजगारीको अवसर सिर्जना र दिगो खाद्य सुरक्षा कायम गर्ने कार्यक्रमको उद्देश्य हो । नियमनका लागि जनशक्तिको व्यवस्थापन हुन सकेन । किसानको मानसिकतामा परिवर्तन भएन । कतिपय किसानले कार्यक्रम अनुदान आउन्जेल मात्र गर्ने भन्ने सोच बनाए । यो कार्यक्रम एक पटक सहयोग गरेर एउटा तहमा पुर्याएपछि उनीहरू आफैंले निरन्तरता दिनेछन् भन्ने सोचेर गरिएको हो । अनुदान पाउन्जेलसम्म गर्ने त्यसपछि छाड्ने परिवारको संख्या धेरै हुनेरहेछ, पाल्पाको बगनासकाली१ र २ स्मार्ट कार्यक्रमका संयोजक ढकालले भने, अहिले पनि व्यावसायिक बनेका थोरै मात्र छन् । सुरुमा गाउँ छनोट प्रदेशसभा सदस्यको सिफारिसमा भएको हो । हरेक वर्ष लगानीको अनुपात घटाउँदा किसानमा आकर्षण हुन नसकेको कृषि ज्ञान केन्द्रका निमित्त प्रमुख सन्तोषकुमार चौधरीले जनाए । पहिलो कार्यक्षेत्र छनोटमै समस्या देखियो । कतिपय मेरो मान्छे, राजनीतिक आस्था जस्ता कारणले पनि कमजोर बन्यो, उनले भने, अर्कोतर्फ एकै पटक ठूलो कारोबार हुने र आर्थिक नियमावली अनुसार कार्यक्रम गर्न किसानलाई समस्या भएकाले पनि पूरा बजेट खर्च हुने अवस्था आएन ।जनशक्ति व्यवस्थापन गर्दा कार्यक्रम बुझाउने, ब्रान्डिङ गराउने क्षमता भएको नेतृत्व कार्यक्रमले पाउन सकेन । लुम्बिनी प्रदेशमा कृषितर्फ ५६ र पशुपक्षीतर्फ ५२ गाउँमा कृषि स्मार्ट कार्यक्रम सञ्चालन भए । मन्त्रालयका अनुसार ७५ स्थानमा स्मार्ट गाउँ कार्यक्रम सम्पन्न भइसकेको छ । मुख्य कुरा कार्यक्रम छनोट भएका गाउँकै विषयमा प्रश्न उठेको छ, कृषि ज्ञान केन्द्रका निमित्त प्रमुख चौधरीले भने, जसले गर्दा अहिले कार्यक्रम अघि बढाउनै समस्यासमेत भयो ।आर्थिक वर्ष ०७५७६ मा ५२ प्रदेशसभा निर्वाचन क्षेत्रमा २६ करोड रुपैयाँ बजेट विनियोजन गरेर कार्यक्रम सुरु भएको थियो । त्यसपछि एक पालिका एक स्मार्ट कृषि गाउँ को अवधारणा प्रदेश सरकारले ल्यायो । तर सोचेजस्तो प्रगति हासिल गर्न सकेन । सम्बन्धित जिल्लामा रहेकाकृषि ज्ञान केन्द्र, भेटेरिनरी अस्पतालतथा पशु सेवा विज्ञ केन्द्र र एकीकृत कार्यालयबाट सम्झौता भई कार्यक्रम कार्यान्वयन भएका हुन् । कार्यक्रमअनुसार पहिलो वर्षमा ५० लाख, दोस्रो वर्ष ३७ लाख ५० हजार, तेस्रो वर्ष ३० लाख रुपैयाँ, चौथो वर्षमा २२ लाख ५० हजार अनुदान स्वरूप स्मार्ट कृषि गाउँलाई प्रदान गर्ने कार्यक्रम हो । यसमा समूह वा किसानको पहिलो वर्ष २०, दोस्रो वर्ष ३०, तेस्रो वर्ष ४० र चौथो वर्ष ५० प्रतिशत लागत सहभागिता रहन्छ । पहिलो वर्ष लागत सहभागितामा ७५ लाख, दोस्रो वर्ष ६४ लाख २८ हजार, तेस्रो वर्ष ५७ लाख ५० हजार र चौथो वर्षमा ४५ लाख बजेट स्मार्ट कृषि गाउँ कार्यक्रम कार्यान्वयन समितिको खातामा जान्छ । योकार्यक्रममा चार वर्षमा एउटा स्मार्ट गाउँको कुल २ करोड ४१ लाख ७८ हजारको कारोबार हुन्छ । स्मार्ट कृषि गाउँ सुरुवात भएको ०७५७६ देखि ०७९८० सम्म १ अर्ब ४८ करोड ४८ लाख ५० हजार रुपैयाँ बजेट मन्त्रालयले विनियोजन गरेको थियो । यसमा १ अर्ब १६ करोड १ लाख ८ हजार खर्च भएको मन्त्रालयले जनाएको छ । सरोकारवालाले यो कार्यक्रमले सिँचाइको पूर्वाधार विकास भएको, कृषिमा यन्त्रीकरण भएको, संकलन केन्द्र निर्माण तथा बजारीकरणका लागि आवश्यक सामग्रीहरूमार्फत बाली तथा बस्तुको बजारीकरणमा सहयोग पुगेको दाबी गर्दै आएका छन् । खोर सुधार, भकारो सुधार, नश्ल सुधारमार्फत पशुपक्षीजन्य उत्पादनमा वृद्धि भएको दाबी छ । मोडल प्रस्ट थियो । तर कार्यान्वयन भने जस्तो नभएको कृषि भूमि व्यवस्था तथा सहकारी मन्त्रालयका सूचना अधिकारी तथा कृषि अर्थ विज्ञ अनुप तिवारीले बताए । कतिपय गाउँ सफल भएका पनि छन्, उनले भने, पूर्ण रूपमा सफल भएको पनि भन्ने सकिने अवस्था छैन । मन्त्रालयले चालु आर्थिक वर्षमा बाँकी रहेका स्मार्ट गाउँ हस्तान्तरण साथै फलोअपका लागि प्रतिस्मार्ट २० हजारका दरले बजेटसमेत विनियोजन गरेको उनले जनाए । अघिल्लो आर्थिक वर्षमै सबै स्मार्ट गाउँ पालिका, समूह, सहकारीलाई हस्तान्तरण भइसक्नुपर्ने थियो ।"
अर्थ संक्षेप,"सिंगापुरका लगानीकर्ता र नेपाल चेम्बरबीच लगानी समझदारीकाठमाडौं (कास) नेपाल चेम्बर अफ कमर्स (एनसीसी) र सिंगापुर इन्डियन चेम्बर अफ कमर्स (एसआईसीसीआई) बीच लगानी र व्यापार सहजीकरण गर्ने समझदारी भएको छ । चेम्बर अध्यक्ष कमलेशकुमार अग्रवाल र एसआईसीसीआईबीच नेपालको जलविद्युत्, पर्यटन खनिजलगायत अन्य प्राकृृतिक स्रोतमा लगानीका लागि समझदारी भएको हो । सिंगापुर भ्रमणका क्रममा अध्यक्ष अग्रवालले एसआईसीसीआईका पदाधिकारीसँग नेपालको लगानीका क्षेत्र र अवसरबारे जानकारी गराए । नेपालमा जलविद्युत्, पर्यटन, खानी एवं प्राकृतिक अन्य स्रोतहरूमा लगानीका लागि सिंगापुरका लगानीकर्ताहरूसमक्ष आग्रह गर्दछु, अध्यक्ष अग्रवालले भने । नेपालमा हुने लगानीको प्रतिफल सुनिश्चितताका लागि एनसीसीले सहजीकरण गर्ने उनको प्रतिबद्धता छ । पर्यटकीय दृष्टिकोणले समेत नेपाल विश्वकै उत्कृष्ट गन्तव्य बन्दै गएको भन्दै अध्यक्ष अग्रवालले लगानीका लागि आग्रह गरे । नेपाल र सिंगापुर दुवै मुलुकले लगानी र व्यापारिक साझेदारीमार्फत आर्थिक फाइदा लिन सक्नुपर्नेमा उनले जोड दिए ।पञ्चकन्या स्टिललाई ग्रिन प्रो प्रमाणपत्र काठमाडौं (कास) पञ्चकन्या ग्रुपको सिस्टर कन्सर्न उद्योग पञ्चकन्या स्टिलको उत्पादन टीएमटी रिब्डबारले सन् २०२४ का लागि सीआईआई ग्रिन प्रो प्रमाणपत्र प्राप्त गरेको छ । हालै भारतको दिल्लीमा आयोजित एक कार्यक्रमबीच पञ्चकन्या ग्रुपका कार्यकारी निर्देशक उज्ज्वलकुमार श्रेष्ठले उक्त प्रमाणपत्र ग्रहण गरे । नेपालमा यो प्रमाणपत्र पाउने पञ्चकन्या ग्रुप पहिलो उद्योग समूह बनेको उद्योगले दाबी गरेको छ । वातावरण संरक्षणका लागि मापदण्ड पूरा गर्ने उत्पादनलाई सीआईआई सोराब्जी गोदरेज ग्रिन बिजनेस सेन्टरद्वारा ग्रिन प्रो प्रमाणपत्र प्रदान गर्ने गरिन्छ । उक्त प्रमाणपत्र प्राप्त गरेसँगै पञ्चकन्या स्टिलको उच्च गुणस्तर र पर्यावरणमैत्री सामग्री उत्पादन गर्ने प्रतिबद्धतालाई प्रस्तुत गरेको उद्योगले जनाएको छ ।ग्लोबल आईएमई र युनिभर्सिटी अफ इन्ज्ब्रकबीच ऊर्जा सहकार्यकाठमाडौं (कास) ग्लोबल आईएमई बैंक र अस्ट्रियाको युनिभर्सिटी अफ इन्ज्ब्रकबीच नेपालमा ऊर्जा निर्माण (बिल्डिङ इनर्जी इफिसियन्सी इन नेपालबीईईएन) प्रोजेक्टमा सहकार्य गर्ने समझदारी भएको छ । बैंक र युनिभर्सिटीबीच स्विच एसिया ग्रान्ट कार्यक्रमअन्तर्गत युरोपियन युनियनको आर्थिक सहयोगमा उक्त समझदारी भएको हो । उक्त प्रोजेक्टअन्तर्गत दिगो आवास भवन निर्माणका लागि ऊर्जा कुशल प्रविधि तथा अभ्यास प्रवर्द्धनका लागि उक्त समझदारी भएको बैंकले जानकारी दिएको छ । समझदारीमा बैंकका ग्रिन एन्ड सस्टेनेबल बैंकिङ प्रमुख असिम कर्माचार्य र युनिभर्सिटी अफ इन्ज्ब्रक, अस्ट्रियाको प्रतिनिधि तथा बीईईएन प्रोजेक्ट प्रमुख ड्यानियल नेयरले हस्ताक्षर गरे ।"
लामिछानेलाई ६ दिन हिरासतमा राख्न अनुमति,"(पोखरा)सहकारी ठगी र संगठित अपराधमा अनुसन्धानका लागि पक्राउ परेका राष्ट्रिय स्वतन्त्र पार्टीका सभापति एवं पूर्वउपप्रधान तथा गृहमन्त्री रवि लामिछानेलाई ६ दिन प्रहरी हिरासतमा राखेर अनुसन्धान गर्न आइतबार कास्की जिल्ला अदालतले अनुमति दिएको छ । जिल्ला न्यायाधीश नवराज दाहालको इजलासले लामिछाने पक्राउ परेको दिन गत शुक्रबारदेखि लागू हुने गरी ६ दिन हिरासतमा राखेर अनुसन्धान गर्न अनुमति दिएको हो ।आइतबारको बहसमा जिल्ला सरकारी वकिल कार्यालय कास्कीकी न्यायाधिवक्ता कमला काफ्ले, सहायक जिल्ला न्यायाधिवक्ता शान्तिदेवी शर्मा, विपिनराज तिवारी र पीडितका तर्फबाट वेदबहादुर विष्टले लामिछानेलाई थुनामा राखेर अनुसन्धान गर्न माग गर्दै बहस गरे । लामिछानेका तर्फबाट वरिष्ठ अधिवक्ताहरू सुशील पन्त र नारायण घिमिरेले बहस गरेका थिए । बहसमा सरकारी वकिलले पोखरा महानगरपालिकाको नेतृत्वमा बनेको समितिले गत वैशाख २६ मा प्रहरीलाई बुझाएको वित्तीय विश्लेषण प्रतिवेदनबाट सहकारीको रकम हिनामिना हुनुमा गोर्खा मिडियाको संलग्नता देखिएकाले अनुसन्धान गर्नुपरेको तर्क गरेका थिए । संसदीय छानबिन विशेष समितिको प्रतिवेदनअनुसार पनि गोर्खा मिडिया नेटवर्कका पूर्वप्रबन्ध निर्देशक लामिछानेमाथि कारबाही हुनुपर्ने सरकारी वकिलको तर्क थियो । छानबिन समितिले गोर्खा मिडियाका सञ्चालकलाई प्रचलित कानुनबमोजिम कारबाही गर्न सिफारिस गरेको र मन्त्रिपरिषद्बाट समेत प्रतिवेदन कार्यान्वयन निर्देशन भएबमोजिम पूरक अभियोजन लैजाने गरी तयारी गरेको सरकारी वकिलले अदालतमा बताएका थिए । यो प्रकरणमा पक्राउ परेका गोर्खा मिडियाका पूर्वसञ्चालक तथा पूर्वडीआईजी छविलाल जोशीले प्रहरीसँगको बयानका क्रममा आर्थिक कारोबारको जिम्मा रवि लामिछाने र जीबी राईले गर्ने गरेको बताएका थिए । उनको बयानलाई पनि लामिछानेमाथि अनुसन्धान गर्नुपर्ने कारणका रूपमा रहेको सरकारी वकिलको भनाइ थियो ।जिल्ला न्यायाधिवक्ता कमला काफ्लेले बहसका क्रममा प्रारम्भिक चरणको अनुसन्धानमा लामिछाने उक्त कसुरमा संलग्न देखिएकाले अन्य प्रतिवादीसरह एउटै तरिकाले अनुसन्धान गर्ने गरी अभियोजन गर्न पनि थुनामै राख्नुपर्ने तर्क प्रस्तुत गरिन् । २०७७ असोज १० मा जीबी राई र छविलाल जोशी सञ्चालक रहने गरी कम्पनी स्थापना भएर प्रबन्धपत्र र नियमावली बनेको थियो । २०७७ चैत २५ मा १ करोड ८० लाख रुपैयाँको सेयर लामिछानेले लिए । तर, त्यसअघि २०७७ कात्तिक ६ मै ग्लोबल आईएमई बैंकमा खाता खोल्न केवाईसी अपडेट गर्ने क्रममा जीबी, रवि र छविको नाम राखिएको थियो, उनले इजलासमा भनिन्, सहकारीबाट गैरकानुनी रूपमा लामिछाने सञ्चालक र प्रबन्ध निर्देशक भएको गोर्खा मिडिया नेटवर्कको खातामा रकम जम्मा हुन्छ । लामिछाने सेयर सदस्य रहेका मितिदेखि उनले सेयर छाडेको मिति २०७९ असार २ सम्म सूर्यदर्शन सहकारीबाट ५ करोड ५८ लाख ९ हजार रुपैयाँ गैरकानुनी रूपमा भित्रिएको देखिन्छ । उक्त रकम लामिछानेको हस्ताक्षरबाट समेत खर्च भएको देखिन्छ । न्यायाधिवक्ता काफ्लेले गोर्खा मिडिया स्थापना हुन र सहकारीको रकम उक्त संस्थामा जान रविको महत्त्वपूर्ण भूमिका रहनुका साथै उनी प्रभावशाली व्यक्ति भएकाले बाहिर रहँदा आफ्नो प्रभाव अझै बढी पारेर अनुसन्धान प्रभावित हुन सक्ने भएकाले थुनामा राख्नुपर्ने दलिल पेस गरेकी थिइन् । लामिछानेको पक्षबाट बहस गरेका वरिष्ठ अधिवक्ता सुशील पन्तले बाहिरै बसेर पनि फेयर ट्र्याल को उपयोग गर्न सकिने तर्क प्रस्तुत गरेका थिए । सहकारीमा भएको अपचलनको विषय विभिन्न प्रतिवेदनमा आइसकेको र दस्ताबेजीकरण भइसकेकाले लामिछानेलाई थुनामै राखेर अनुसन्धान गर्नुपर्ने आधार नरहेको उनको तर्क थियो । दुवैतर्फका वकिलको बहस सुनेलगत्तै न्यायाधीश नवराज दाहालले इजलासबाट सबैलाई बाहिर जान आदेश गरेका थिए । त्यसपछि उनले सरकारी वकिल राखेर केहीबेर लामिछानेसँग सोधपुछ गरेका थिए । स्रोतका अनुसार सोधपुछका क्रममा लामिछानेले आफूले भन्न बाँकी केही नरहेको, संसदीय छानबिन समितिको प्रतिवेदनमा पनि सहकारीबाट आफूले रकम नलगेको स्पष्ट भएको र सरकारले फसाउने नियतले पक्राउ गरेको न्यायाधीशसँग बताएका थिए ।"
फुटबल किन यति धेरै निर्दयी हुन्छ ?,"पाकिस्तानलाई भारतबाट आशाहामीलाई अब भारतबाट आस रहनेछ, हामीले अनुकूल नतिजा निकाल्नेछौं भनेर, पाकिस्तानी टिमका प्रशिक्षक अदिल रिज्कीले भने । उनका अनुसार लिग चरणका आफ्नो अन्तिम खेलमा पाकिस्तानले त्यसरी नै खेलेको थियो, जस्तो योजना थियो । त्यो भनेको धेरै हदसम्म रक्षात्मक । हाम्रो महिला टिमले एक वर्षको अन्तरमा पहिलो पटक अन्तर्राष्ट्रिय प्रतियोगिता खेलिरहेको छ, त्यसैले धेरै आस पनि गर्नु हुन्न । आज जति खेल्यो, त्यो धेरै रह्यो ।उनले थपे, अन्तिम समयमा गोल खानु जहिले पनि निराशाजनक नै हुन्छ । आज पनि यस्तै भयो । म पनि भन्छुं, यो फुटबल हो । यसरी अन्तिम समयमा गोल खानु पनि फुटबलकै एक भाग हो । दुई वर्ष अगाडि हामीले काठमाडौंमा खेल्दा हामीले धेरै लामो समयपछि फुटबल खेलिरहेका थियौं । अहिले हामीले केही यात्रा तय गरेर यहाँसम्म आइपुगेका छौं । त्यसैले म हाम्रो टिमको प्रदर्शनमा खुसी छु । हामी त अब भारतप्रति आशावादी भएका छौं ।पाकिस्तानले ३२ औं मिनेटमा जमिन समिन मलिकको गोलले अग्रता लिएको थियो । बंगलादेशी डिफेन्डर अफेदा खान्दाकरले गरेको कमजोर क्लियरेन्समा जमिनले गोल गरेकी हुन् । पहिलो हाफ सकिन दुई मिनेट अगाडि रितु पोर्नाको प्रहार पोस्टमा लागेर फर्केपछि बंगलादेशले बराबरी गोलका लागि लामै समय पर्खिनुपर्यो । खेलको ७७ औं मिनेटमा पाकिस्तानले त्यो मौका पाएको थियो, जसलाई सदुपयोग गरेको भए, जित उसको निश्चित हुने थियो ।तर सविना हनिफले बंगलादेशी गोलरक्षक रपना चक्माविरुद्ध वन भर्सेस वनको स्थितिमा पनि गोल गर्न चुकिन् । अन्ततः यो पाकिस्तानका लागि निकै महँगो सावित हुन सक्नेछ । पाकिस्तान दुई वर्ष अगाडि लिग चरणकै खेलमा बंगलादेशको हातबाट ६ गोलले पराजित भएको थियो । तर यसपल्ट उसले त्यही बंगलादेशलाई कडा चुनौती पेस गरेको छ । यस्तोमा प्रशिक्षक रिज्कीको निचोड थियो, जति बेला हामी घर फर्किने छौं, त्यति बेला हाम्रो शिर ठाडै हुनेछ । नेपाललाई जित्नै दबाबसोमबार समूह बी मा श्रीलंकाले भुटानको र नेपालले माल्दिभ्सको सामना गर्नेछ । नेपाललाई बराबरीमा रोकेपछि भुटान उत्साहित छ र श्रीलंकालाई हराउने प्रयास गर्नेछ । श्रीलंका आफैं पनि उत्साहित छ किनभने उससँग माल्दिभ्सलाई हराएर प्राप्त तीन अंक छ ।गाह्रो भनेको नेपालकै लागि हो । आइतबार नेपाली फुटबलका लागि दुईखाले समाचार आए । एउटा राम्रो । अर्को नराम्रो । राम्रो के भन्दा माल्दिभ्सविरुद्धको खेलमा स्टार स्ट्राइकर सावित्रा उपलब्धि हुनेछिन् । खालि प्रश्न हो, फ्रान्सबाट लामो यात्रा तय गरेर आएकी सावित्राले सुरुदेखि खेल्नेछिन् अथवा सब्स्टिच्युटका रूपमा छिर्नेछिन् ?प्रशिक्षक राजेन्द्र तामाङले भनेका छन्, सावित्राले माल्दिभ्सविरुद्ध खेल्नेछिन् । खराब समाचार के भन्दा नेपालका दुई प्रमुख खेलाडीले यो प्रतियोगिता मात्र गुमाउने छैनन्, उनीहरू शल्यक्रियाबाटै गुज्रिनुपर्नेछ र लामै समय मैदानबाहिर रहनेछन्, बढीमा ९ महिना । हीराकुमारी भुजेल र दीपा शाहीलाई एसीएल इन्ज्युरी भएको थियो, भुटानविरुद्धको खेलमा ।माल्दिभ्सविरुद्धको खेल अगाडि प्रशिक्षक तामाङले भनेका छन्, भुटानविरुद्धका हाम्रा सबै खेलाडीको ध्यान गोल गर्नमै केन्द्रित रह्यो । सबै गोल गरेर चर्चामा आउन चाहन्थे । अब माल्दिभ्सको सामना गर्दा हामीले सच्चिएर खेल्नेछौं । हामीलाई यो खेलको नतिजा आफूअनुकूल हुन आवश्यक छ ।"
सुपर ओभरमा नेपालको सान,"काठमाडौं (कास) नेपालले सुपर ओभरमा विजय हात पार्दै अमेरिकाविरुद्धको ट्वान्टी२० अन्तर्राष्ट्रिय क्रिकेट शृंखला २० को अग्रतासँगै जितेको छ । तीन खेलको शृंखलाको पहिलो खेल नेपालले शुक्रबार १७ रनले जितेको थियो ।आफ्नो लयभन्दा धेरै बाहिर रहेका कुशल भुर्तेलले ५४ बलमा अविजित ९२ रन बनाएपछि टस जितेर ब्याटिङ गरेको नेपालले अमेरिकाको डालासस्थित ग्रान्ड प्रेरी रंगशालामा निर्धारित २० ओभरमा ६ विकेट गुमाई १ सय ७० रन बनाएको थियो । आन्द्रेस गाउसले ४३ बलमा ६२ रन बनाएपछि अमेरिकाले पनि ८ विकेट गुमाई १ सय ७० रन बनायो ।अमेरिकालाई अन्तिम ओभरमा विजयका लागि ७ रन चाहिने अवस्थामा सोमपाल कामीले ६ रन मात्र दिएर गाउसलाई बाउन्ड्री लाइनमा भुर्तेलबाट क्याच गराए । उनै सोमपालले सुपर ओभरमा लगातार बलमा सायन जहाँगिर र एरोन जोन्सलाई आउट गरे । सुपर ओभरको पहिलो दुई बलमा अमेरिकाले ११ रन जोडेको थियो । कप्तान रोहित पौडेल र भुर्तेलले ४ बलमा आवश्यक ३ रन जोडेका थिए । यसअघि भुर्तेलले निर्धारित ओभरमा ७ चौका र ४ छक्का प्रहार गरे । ओपनर आसिफ शेख १ रनमै आउट भए पनि अनिल शाहले ३१ बलमा २५, गुलशन झाले १२ बलमा १९ र रोहितले १४ बलमा १८ रन बनाउँदै राम्रो साथ दिए । दीपेन्द्रसिंह ऐरी २ र आरिफ शेख १ रनमै आउट भए पनि इनिङ्सको अन्तिम बलको सामना गरेका करण केसीले छक्का प्रहार गरे । अमेरिकाबाट जसदीप सिंह र नोसथुस केन्जिगेले २२ विकेट लिए ।अमेरिकाबाट गाउसले ३ चौका र ४ छक्का प्रहार गरे । सो क्रममा उनले साइतेजा मुकामालासँग दोस्रो विकेटमा अमेरिकी कीर्तिमान ९२ रनको साझेदारी गरे । मुकामालाले ४१ बल खेली २ चौका र ३ छक्का प्रहार गरे । नेपालबाट करण केसीले ४ ओभरमा ३५ रन खर्चेर ३, सोमपालले ४ ओभरमा ३४ रन खर्चेर २ तथा सागर ढकाल र दीपेन्द्रले ११ विकेट लिए ।"
