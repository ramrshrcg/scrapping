शीर्षक,विवरण
आफ्नै प्राविधिक बोकेको जहाज विमानस्थलमै खस्यो,"यस पटक नेपालमै गर्ने भनेर हाम्रै प्राविधिक र इन्जिनियरहरूसहित पोखरा जाने निर्णय कम्पनीले गरेको हो ।१० वर्षअघि चार्टर उडानमार्फत स्थापना भएको सौर्य नेपालमा सीआरजे२०० जेट विमानबाट आन्तरिक उडानको सेवा दिने पहिलो वायुसेवा हो । यसले हाल दुईवटा विमानबाट भद्रपुर र विराटनगरमा दैनिक ओहोरदोहोर गरी ८ वटा उडान गर्दै आएको छ । २०१२ भदौमा सिमरामा भएको पहिलो हवाई दुर्घटनायता बुधबारसम्म ६९ वर्षमा नेपालमा १ सय ८ वटा हवाई दुर्घटना भएका छन् । नेपाल नागरिक उड्डयन प्राधिकरणका सहप्रवक्ता ज्ञानेन्द्र भुलका अनुसार, सौर्यको दुर्घटनासहित नेपालमा भएका सानाठूला जहाजहेलिकोप्टर दुर्घटनामा मृत्यु भएकाको संख्या कम्तीमा ९ सय ५९ पुगेको छ । त्रिभुवन अन्तर्राष्ट्रिय विमानस्थलभित्र र बाहिर भएका ७ वटा दुर्घटनामध्ये यूएस बंगला, सीता एयर र पोखरामा भएको यतीको दुर्घटना भएकै प्रकृतिको दुर्घटना बुधबार दोहोरिएको छ ।चार वर्षअघि बंगलादेशबाट आउँदै गरेको यूएस बंगलाको जहाज त्रिभुवन अन्तर्राष्ट्रिय विमानस्थलभित्रै दुर्घटना हुँदा ५१ जनाले ज्यान गुमाएका थिए । डेढ वर्षअघि पोखरा अन्तर्राष्ट्रिय विमानस्थलमा अवतरण गर्दा यती एयरलाइन्सको एटीआर विमान दुर्घटना हुँदा ७२ जना र १४ वर्षअघि काठमाडौंबाट लुक्ला जाँदै गरेको सीता एयरको डोर्नियर जहाज टेकअफकै क्रममा मनहरामा दुर्घटना हँॅुदा १९ जनाको ज्यान गएको थियो ।सरकारले पूर्वमहानिर्देशक रतिशचन्द्र लाल सुमनको नेतृत्वमा पुरानै शैलीमा घटना जाँचबुझ आयोग गठन गरेकामा वायुसेवासँग सरोकार राख्नेहरूले असन्तुष्टि जनाएका छन् । संयुक्त राष्ट्र संघअन्तर्गत रहेको अन्तर्राष्ट्रिय नागरिक उड्डयन संगठन (आइकाओ) ले सिकागो सन्धिअनुसार दुर्घटना जाँच गर्न र त्यस्तै प्रकृतिका दुर्घटना नदोहोरिउन् भन्ने उद्देश्यले स्रोत र विज्ञतासहितको स्वतन्त्र जाँचबुझ आयोग गठन हुनुपर्छ भनेको छ, नेपालको हवाई सुरक्षाबारे जानकार एक वरिष्ठ एयर ट्राफिक कन्ट्रोलर (एटीसी) ले कान्तिपुरसँग भने, उस्तै प्रकृतिका अनि सुविधासम्पन्न विमानस्थल आसपासमा घटना दोहोरिरहँदा सरकारले आयोग गठन गरेर झारा टार्न खोजेको देखियो । यो आयोगले पनि पुरानै आयोगहरूको शैलीमा काम गर्दा हामीले अझै हवाई दुर्घटना सामना गरिरहनुपर्नेछ ।"
प्रधानको नैतिकतामा सांसदहरूका प्रश्नैप्रश्न,"सुनुवाइमा सञ्चारकर्मीलाई निषेध प्रयासप्रस्तावित निर्वाचन आयुक्त प्रधानको सुनुवाइमा सञ्चारकर्मीलाई प्रवेश निषेधको प्रयास गरिएको थियो । समिति सचिवको जिम्मेवारीमा रहेका संसद् सचिवालयका महासचिव पद्मप्रसाद पाण्डेयले प्रधानविरुद्धको उजुरीबारे प्रश्न गर्ने चरण सुरु भएलगत्तै बैठक कक्षमा रहेका सञ्चारकर्मीहरूलाई बाहिर जान भनेका थिए । सभापति पशुपतिशमशेर जबराको अनुमति लिएर पाण्डेले सञ्चारकर्मीहरूलाई बाहिर जान आग्रह गरेका थिए । त्यसअघि पाण्डेयले कांग्रेस प्रमुख सचेतक श्यामकुमार घिमिरे र एमालेका मुख्य सचेतक महेश बर्तौलासँग कानेखुसी गरेका थिए । पछि सांसदहरूले कसलाई सोधेर पत्रकारहरूलाई बाहिर जान भनेको भनी पाण्डेयसँग प्रश्न गरेका थिए । पत्रकारहरूलाई बाहिर पठाउन कुनै सांसदले पनि समर्थन नगरेपछि करिब आधा घण्टामा सञ्चारकर्मीहरूलाई प्रवेश खुला गरिएको थियो । समिति बैठकमा एमाले सचेतक सुनिता बरालले सीमित सांसदसँग कानेखुसी गरेका आधारमा समितिमा प्रस्तुत भएको भन्दै महासचिव पाण्डेयको आलोचना गरेकी थिइन् । बैठकमा पत्रकारहरूलाई पुनः प्रवेश गराइएपछि सांसदहरू कार्की, शर्मा, ढुंगाना लगायतले संसदीय समिति गोप्य हुन नसक्ने बताएका थिए । संसदीय सुनुवाइ समितिको रिपोर्टिङ गर्न पुगेका पत्रकारहरूलाई बाहिर निकालेको घटनाप्रति नेपाल पत्रकार महासंघले विज्ञप्तिमार्फत आलोचना गरेको छ ।"
धावनमार्ग छाडेलगत्तै खस्यो जहाज,"(काठमाडौं)विस्तृत परीक्षण र मर्मत (सीचेक) का लागि काठमाडौंबाट पोखरातर्फ उडेको सौर्य एयरलाइन्सको ९ एनएएमई कलसाइनको जहाज बुधबार बिहान ११ बजेर ११ मिनेटमा त्रिभुवन अन्तर्राष्ट्रिय विमानस्थल परिसरमै दुर्घटनाग्रस्त भएको छ । दुर्घटनामा परी कोपाइलटसहित १८ जनाको मृत्यु भएको छ, जसमध्ये १७ नेपाली र एक यमनी नागरिक हुन् । पाइलट मनीषरत्न शाक्य घाइते छन् । प्रहरीका अनुसार दुर्घटनामा परी कोपाइलट सुशान्त कटुवालका साथै अमितमान महर्जन, सागर आचार्य, दीलिप बर्मा, मनुराज शर्मा, अश्विन निरौला, सुदीपलाल जोशी, सर्वेश मरासिनी, श्याम विन्दुकार, नवराज आले, राजाराम आचार्य, प्रिजा खतिवडा, अधिराज शर्मा, उद्धव पुरी, यज्ञप्रसाद पौडेल, सन्तोष महतो, पुण्यरत्न शाही र यमनी नागरिक आरिफ रेडाको मृत्यु भएको छ । क्याप्टेन शाक्यको काठमाडौं मेडिकल कलेज सिनामंगलमा उपचार भइरहेको प्रहरी प्रवक्ता दानबहादुर कार्कीले जानकारी दिए । जहाजमा चालक दलका दुईसहित १९ जना थिए ।विमानस्थलका प्रवक्ता प्रेमनाथ ठाकुरले धावनमार्ग छाडेर आकाशतर्फ उड्दै गर्दा जहाज दुर्घटनामा परेको जानकारी दिए । कोटेश्वरतर्फबाट उडान भरेको केही मिनेटमा नै जहाज दाहिनेतिर मोडिन गई धावनमार्गको पूर्वपट्टि भुइँमा बजारिएको थियो । त्यसपछि कालो धूवाँको मुस्लो निस्केको र लगत्तै आगो दन्किएको देखिएको प्रत्यक्षदर्शीले बताए । जहाजमा सल्किएको आगो नियन्त्रणमा लिन नेपाली सेना, नेपाल प्रहरी, सशस्त्र प्रहरी बल, अग्नि नियन्त्रक, नेपाल नागरिक उड्डयन प्राधिकरण संयुक्त रूपमा जुटेका थिए । जहाजमा लागेको आगो नियन्त्रणमा लिन करिब आधा घण्टा लागेको थियो । ४० मिनेटपछि शवहरू संकलन गरिएको थियो । पाइलट शाक्यको भने ११ बजेर ३४ मिनेटमै उद्धार गरिएको थियो । सौर्य एयरलाइन्सका कर्मचारी र उनीहरूका आफन्त जहाज दुर्घटनामा परेका हुन् । पोखरा क्षेत्रीय अन्तर्राष्ट्रिय विमानस्थल कार्यालयकी प्रवक्ता जसोदा सुवेदीका अनुसार त्यहाँको ह्यांगरमा जहाज राखेर विस्तृत परीक्षण र मर्मतका लागि उक्त एयरलाइन्सले अनुमति लिएको थियो । सौर्य एयरलाइन्सले काठमाडौंपोखरा रुटमा नियमित उडान भने गर्दैन । परीक्षण र मर्मतका लागि जहाज जाँदै गर्दा कम्पनीका अन्य कर्मचारी र उनीहरूका आफन्तसमेत पोखरा गएको हुन सक्ने नागरिक उड्डयन प्राधिकरणका एक कर्मचारीले बताए ।जहाज दुर्घटनाका कारण झन्डै एक घण्टा त्रिभुवन विमानस्थलमा उडान र अवतरण अवरुद्ध भएको थियो । त्यतिबेला विमानस्थलबाट उडान भर्ने र अवतरण गर्ने आन्तरिक तथा अन्तर्राष्ट्रिय उडानहरू प्रभावित भए । अवतरण तालिका पाएका कतिपय विमानलाई होल्ड गरिएको थियो । मलेसियाको क्वालालम्पुर र बंगलादेशको ढाकाबाट आएका विमान उतै डाइभर्ट गरिएको थियो । दिउँसो सवा १२ बजेपछि विमानस्थल नियमित सञ्चालनमा आएको थियो ।जहाज दुर्घटनापछि प्रधानमन्त्री केपी शर्मा ओली, गृहमन्त्री रमेश लेखक, पर्यटनमन्त्री बद्री पाण्डे, नेपाल प्रहरीका महानिरीक्षक बसन्तबहादुर कुँवर र सशस्त्र प्रहरीका महानिरीक्षक राजु अर्याललगायत विमानस्थल पुगेका थिए । दुर्घटनास्थलको अवस्था बुझेपछि प्रधानमन्त्री ओलीले त्रिभुवन अन्तर्राष्ट्रिय विमानस्थलस्थित नागरिक उड्डयन प्राधिकरणको उद्धार समन्वय केन्द्रमा ब्रिफिङ लिएका थिए । उनले घटना ज्यादै दुःखद र अकल्पनीय भएको बताए । ओलीले निधन भएकाहरूमा श्रद्धाञ्जली र परिवारमा समवेदना व्यक्त गरेको प्रधानमन्त्रीको सचिवालयद्वारा जारी विज्ञप्तिमा उल्लेख छ । प्रधानमन्त्री ओलीले घाइते क्याप्टेन शाक्यको स्वास्थ्यलाभको कामना पनि गरेका छन् । यससम्बन्धमा सरकारले आवश्यक निर्णय लिने बताउँदै प्रधानमन्त्री ओलीले आगामी दिनमा यस्ता घटना नहोस् भन्नेतर्फ सजग हुन सम्बन्धित निकाय र पक्षलाई निर्देशन दिए । घटना कसरी भयो, मानवीय कि प्राविधिक कमजोरी भयो भन्ने बुझ्न पनि उनले आग्रह गरे । सरकारले विमान दुर्घटनाबारे छानबिन गर्न पाँच सदस्यीय जाँचबुझ आयोग गठन गरेको छ । सिंहदरबारमा साँझ बसेको मन्त्रिपरिषद् बैठकले नेपाल नागरिक उड्डयन प्राधिकरणका पूर्वमहानिर्देशक रतीशचन्द्रलाल सुमनको संयोजकत्वमा छानबिन समिति गठन गर्ने निर्णय गरेको हो । समितिमा नेपाल एयरलाइन्सका क्याप्टेन दीपु ज्वारचन, श्री एयरलाइन्सका इन्जिनियर सञ्जय अधिकारी, पुल्चोक इन्जिनियरिङ क्याम्पसका सहप्राध्यापक सुदीप भट्टराई र पर्यटन मन्त्रालयका प्राविधिक अधिकृत मुकेश डंगोल रहेका छन् । ४५ दिनभित्र प्रतिवेदन बुझाउन समितिलाई समय दिइएको छ । सूचना तथा सञ्चारमन्त्री तथा सरकारका प्रवक्ता पृथ्वीसुब्बा गुरुङले शोकका लागि बिहीबार राष्ट्रिय झन्डा आधा झुकाउने निर्णय भएको बताए । आगामी दिनमा दुर्घटना हुन नदिन आन्तरिक वायुसेवा सञ्चालक कम्पनीले जहाजको अनिवार्य प्राविधिक परीक्षण गर्ने र त्यसको अनुगमन नागरिक उड्डयन प्राधिकरणले गर्ने व्यवस्था मिलाउने निर्णय भएको छ, उनले भने ।"
एकै परिवारका तीनको मृत्यु,"(राजविराज) सधैंझैं बुधबार बिहान बालकोटस्थित कोठाबाट मनुराज शर्मा एयरपोर्टका लागि निस्केपछि श्रीमती प्रिजा खतिवडा चार वर्षका छोरा अधिराजलाई घरनजिकैको चाइल्ड केयर सेन्टरमा छाडेर अफिस हिँडिन् । ऊर्जा मन्त्रालयका सचिवको सचिवालयमा कम्प्युटर अपरेटर पदमा कार्यरत प्रिजा र सौर्य एयरलाइन्समा कम्युनिकेसन अधिकृत रहेका मनुराजको ४ वर्षदेखिको यो दैनिकी बुधबारको जहाज दुर्घटनासँगै टुंगिएको छ । पोखराका लागि उडेको सौर्य एयरलाइन्सको जहाज दुर्घटनामा मनुराज, प्रिजा र अधिराजको ज्यान गएको छ । बिहान कार्यालय पुगेपछि मनुराजले प्रिजालाई फोन गरेर सौर्यको जहाज विस्तृत परीक्षण र मर्मतका लागि पोखरा जाने र परिवारलाई लग्न सक्ने सुविधा रहेकाले छोरासहित एयरपोर्ट आउन भनेका थिए । त्यसपछि प्रिजा मन्त्रालयबाट सिधैं बालकोटस्थित कोठा पुगिन् । छोरालाई ल्याइन् । प्रिजाका बुबा प्रकाश खतिवडाले मोटरसाइकलमा छोरी र नातिलाई एयरपोर्ट पुर्याए र उनी एकीकृत समाजवादीको पार्टी कार्यालयतर्फ लागे । नेपाल पत्रकार महासंघ सप्तरीका पूर्वअध्यक्ष रहेका खतिवडा हाल एकीकृत समाजवादीका प्रचार विभाग सचिव छन् । उनी पार्टी कार्यालय पुग्न नपाउँदै छोरी, ज्वाइँ र नाति चढेको सौर्यको जहाज दुर्घटना भएको खबर सुने । बुधबार बिहान ११ बजेर ११ मिनेट जाँदा त्रिभुवन अन्तर्राष्ट्रिय विमानस्थलबाट पोखराका लागि उडेको सौर्य एयरलाइन्सको ९एन एएमई जहाज दुर्घटनामा परी ज्यान गुमाएका १८ जनामध्ये एकै परिवारका यी तीन परेका हुन् । जहाज दुर्घटनापछि खतिवडा परिवारमाथि बज्रपात परेको छ । बालकोटस्थित मनुराजको आवासमा उनकी श्रीमती, छोरासँगै ससुरा प्रकाश र सासूआमा उषा पोखरेल बस्दै आएका थिए । छोरी र नातिको पोखरा जाने कुनै कार्यक्रम थिएन । ज्वाइँले बच्चासहित आउनू भनेपछि प्रकाशजीले छोरी र नातिलाई मोटरसाइकलमा एयरपोर्ट पुर्याउनुभयो, खतिवडा परिवारको नजिकै बस्दै आएका पत्रकार भूपराज खड्काले भने, आफू गइरहेकाले श्रीमती र बच्चालाई पनि पोखरा घुमाइदिने सोचका साथ ज्वाइँले बोलाए तर दुर्भाग्य जहाज नै दुर्घटनामा पर्यो । ६ वर्षअघि विवाह गरेका मनुराज र प्रिजा दम्पतीका एक्ला छोरा हुन् अधिराज । सप्तरीकै अर्याल खलकका मनुराजका बुबा भारतको बेतिया बसाइँ सरेका थिए । मनुराजका दाजु र आमा अहिले भारतको दिल्लीमा बस्दै आएका छन् ।"
क्याप्टेन शाक्यको अवस्था स्थिर,"काठमाडौं (कास) त्रिभुवन अन्तर्राष्ट्रिय विमानस्थल परिसरमा बुधबार बिहान भएको सौर्य एयरलाइन्सको विमान दुर्घटनामा विमान चालक मनीषरत्न शाक्य मात्रै बाँच्न सफल भएका छन् । विमान दुर्घटनामा १८ जनाको ज्यान जाँदा पाइलट इन कमान्ड शाक्यको भने सकुशल उद्धार गरिएको थियो । विमानस्थलको कोटेश्वरतर्फ रनवे ०२ बाट उडेको सौर्यको विमान बिहान ११ बजेर ११ मिनेट जाँदा दुर्घटनामा परेको थियो । त्यसको करिब २ मिनेटपछि नै विमानको अग्रभाग ठोकिएको स्थानमा पुगेर दमकलले पानी हाल्न थालिसकेको थियो । २३ मिनेटमा चालक शाक्यलाई उद्धार गरेर सिनामंगलस्थित काठमाडौं मेडिकल कलेज तथा शिक्षण अस्पतालको आकस्मिक कक्षमा पुर्याइएको थियो । उद्धारमा खटिएका प्रहरीका अनुसार दुर्घटनास्थलबाट उद्धार गरेको समयमा उनी बोल्न सक्ने अवस्थामा थिए । उनले त्यति बेला म ठीक छु, अरूलाई हेर्नु भनिरहेका थिए । त्यसपछि उनलाई एम्बुलेन्समा राखेर अस्पताल लगिएको थियो ।अस्पतालको आकस्मिक कक्षमा पुर्याउँदा पनि उनी बोल्न सक्ने अवस्थामा नै थिए । उपचारमा खटिएका एक चिकित्सकका अनुसार शाक्यको अनुहारका विभिन्न स्थानमा गहिरो चोट लागेको छ । उनको सीटी स्क्यान तथा एमआरआईमा मस्तिष्क केही सुन्निएको देखिएको छ भने मेरुदण्डको एल २ भाग भाँचिएको छ । आठौं, नवौं र दसौं करङ भाँचिएको छ ।चिकित्सकका अनुसार शाक्यलाई सूक्ष्म निगरानीका लागि सघन उपचार कक्ष (आईसीयू) मा भर्ना गरिएको छ । हामीले अब्जर्भेसन गरिरहेका छौं । अहिले उहाँको स्वास्थ्य अवस्था स्थिर छ । हालको अवस्था हेर्दा उहाँ खतरामुक्त नै हुनुहुन्छ, ती चिकित्सकले भने । विमानचालक शाक्यको अवस्था बुझ्न प्रधानमन्त्री केपी शर्मा ओली बुधबार साँझ काठमाडौं मेडिकल कलेज पुगेका थिए ।"
शव हस्तान्तरण शुक्रबारसम्म,"काठमाडौं (कास) सौर्य एयरलाइन्सको जहाज दुर्घटनामा मृत्यु भएकाहरूको शव पोस्टमार्टमका लागि त्रिवि शिक्षण अस्पताल महाराजगन्ज पुर्याइएको छ । अस्पतालले आवश्यक मुचुल्का तथा कागजपत्र मिलाएर शवको पोस्टमार्स्टम सुरु गरिसकेको छ । एउटा शवको पोस्टमार्टम सक्न कम्तीमा ४ घण्टा लाग्ने अस्पतालले जनाएको छ । त्रिवि शिक्षण अस्पतालका निर्देशक डा दिनेश काफ्लेका अनुसार पोस्टमार्टमका लागि फरेन्सिक विज्ञ डा गोपाल चौधरीको नेतृत्वमा पाटन स्वास्थ्य विज्ञान प्रतिष्ठान तथा भक्तपुर जिल्ला अस्पतालको टोली पनि खटिएको छ । २५ भन्दा बढी डाक्टर र स्वास्थ्यकर्मी उक्त काममा खटिएका छन् । के कारणले मृत्यु भएको हो भन्नेबारे यकिन थाहा भइसकेकै छ । त्यसमा पनि थप कहाँ के भएको थियो भनेर हेरिन्छ, डा काफ्लेले भने, योभन्दा पनि गाह्रो काम भनेको शवको पहिचान हो, प्रायः यस्तो दुर्घटनामा शव जलेका हुन्छन् । पोस्टमार्टम सकिए पनि पहिचान नभई शव दिन मिल्दैन । त्यसैले शव परिवारलाई हस्तान्तरण गर्न केही समय लाग्न सक्छ । दुर्घटनामा परेका व्यक्तिका आफन्त अस्पतालमा शव कुरिरहेका छन् । नेपाल प्रहरीको महाराजगन्ज वृत्तका डीएसपी अमर थापाका अनुसार बुधबार साँझसम्ममा चारवटा शवको पोस्टमार्टम सकिएको छ । सबै शवको पोस्टमार्टम सकिएपछि पहिचानको काम गरिनेछ, उनले भने, १८ शवको पोस्टमार्टम गरेर पहिचान गर्न समय लाग्छ । शवको प्रकृति हेर्दा चाँडोमा पनि शुक्रबार मात्रै परिवारलाई शव हस्तान्तरण हुने अवस्था देखिन्छ । अस्पतालका निर्देशक डा काफ्लेका अनुसार जलेका शवको पहिचान सजिलै हुन नसक्ने अवस्थामा उनीहरूको डेन्टल रेकर्ड भए त्यसबाट र नभए डीएनए परीक्षणबाट यकिन गरिन्छ ।"
बस दुर्घटनाको १२ दिनसम्म पनि भेटिएनन् ४३ यात्रु,"(चितवन)नारायणगढमुग्लिन सडकको भरतपुर महानगरपालिका२९ सिमलताल सिँदुरेगैरामा कल्भर्ट फुटाएर आएको लेदोसहितको पहिरोमा बगेर गतअसार २८ को बिहानै त्रिशूली नदीमा दुई बस र त्यसमा सवार चालक, यात्रु बेपत्ता भएका थिए । घटनाको १२ दिन भइसक्दा पनि बुधबारसम्म दुई बससँगै ४३ यात्रु हराइरहेकै छन् । दुई वटा बसमा सवार ६५ जनामध्ये तीन यात्रुले पौडिएर ज्यान जोगाएका थिए । हालसम्म फेला परेका २५ शवमध्ये १९ शवको मात्र सनाखत हुन सकेको छ । नेपाली सुरक्षाकर्मीसँगै भारतीय प्राविधिक अत्याधुनिक उपकरणसहित खोजीमा निरन्तर जुटिरहँदा पनि अपेक्षित सफलता हात लाग्न सकेको भने छैन । चितवन जिल्ला प्रशासनका अनुसार सडकबाट झन्डै सय मिटर तल त्रिशूलीमा खसेर हराएका बस र यात्रुको खोजीमा असार २८ को बिहान सवा ८ बजेदेखि नै नेपाली सेना र सशस्त्र प्रहरीको टोली गोताखोर र उपकरणसहित खोजीमा जुटेका थिए । पानीभित्र गएर खोजी गर्ने तालिम प्राप्त जनशक्ति गोताखोर र पानीभित्र हेर्न मिल्ने र गहिराइमा भएका वस्तुहरूको संकेत गर्न सक्ने क्यामेरा र सोनारजस्ता उपकरण नेपाली टोलीले पनि खोजी कार्यमा प्रयोग गरेको थियो । तर घटनास्थलमा बसको कुनै संकेतसम्म फेला परेको छैन । सरकारको अनुरोधमा भारतको राष्ट्रिय आपदा मोचन बल (एनडीआरएफ)का प्राविधिक नेपाल आएका छन् । एनडीआरफको १२ जनाको टोलीमा चार जना गोताखोर र तीन वटा सोनार क्यामेरा छन् । शनिबार चितवन आइपुगेका भारतीय टोलीले आइतबार बिहानदेखि खोजी गरिरहेका छन् । तर भारतीय टोलीले पनि बसको पत्तो पाउन सकेको छैन । घटनास्थलदेखि तीन किलोमिटर तल घुमाउने केराबारीसम्म उनीहरूले पटकपटक सोनार क्यामेराले नदीभित्र हेरेका छन् । नारायणी नदीको देवघाटदेखि काब्रेघाटसम्म खोजेका छन् । उनीहरू नदीमा हराइरहेको बसको खोजीमा केन्द्रित छन् । सम्भावित ठाउँमा पटकपटक दोहर्याएर पनि हेरेका छन् । तर केही पत्ता लागेको छैन, चितवनका प्रमुख जिल्ला अधिकारी इन्द्रदेव यादवले भने । सरकारले एक साताका लागि सहयोग गर्न अनुरोध गरे बमोजिम भारतीय प्राविधिक टोली खोजीका लागि आएको हो । भारतीय टोलीले उनीहरूलाई दिएको समय एक हप्तासम्म खोजी गर्छ । बीचमा के कसो हुन्छ त्यस बारेमा केही छलफल भएको छैन । उनीहरूले एक हप्ता खोजबिन गरेपछि त्यसपछि के गर्ने भन्नेमा अहिले केही छलफल भएको छैन । मन्त्रालयसँग पछि कुरा होला, प्रजिअ यादवले भने ।चितवन प्रशासनका अनुसार घटनास्थल त्रिशूली नदीदेखि धेरै तल नारायणी तट र त्रिवेणी ब्यारेज क्षेत्रमा केही शवहरू भेटिएका छन् । खोजी टोलीले ठाउँठाउँमा गरेर २५ शव भेटाएको थियो । तीमध्ये १९ शव मात्रै दुर्घटनाग्रस्त बसका यात्रुको भएको पुष्टि भएको छ । दुर्घटनाग्रस्त दुईवटा बसमा नौ जना भारतीय पनि थिए । बससँगै हराइरहेका भारतीयमध्ये पाँच जनाको शव भेटिएको छ । खोजी टोलीले साउन ४ गते शुक्रबारयता शव भेटाएको पनि छैन । सिमलताल दुर्घटनाको अध्ययन गर्न सरकारले गृह मन्त्रालयका सहसचिव छविलाल रिजालको संयोजकत्वमा बनाएको कार्यदल साउन २ मा चितवन आएर अध्ययन तथा छलफल गरेर फर्केको थियो ।"
विवादित दुई सांसद लुम्बिनीमा मन्त्री,"(बुटवलनेपालगन्ज)लुम्बिनी प्रदेशमा एक महिलाको शंकास्पद मृत्यु र उनको जग्गा हडपिएको घटनाका मुख्य आरोपित बादशाह कुर्मी र गुन्डा नाइके पृष्ठभूमिका रोज राणा भनिने सरोज थापा मन्त्री बनेका छन् । उनीहरू दुवैलाई कांग्रेसले मन्त्रीमा सिफारिस गरेको हो । बाँके ३ (२) बाट प्रदेशसभा सदस्यमा निर्वाचित कुर्मीविरुद्ध नेपालगन्ज१७ परस्पुरकी निर्मला कुर्मीको शंकास्पद मृत्यु प्रकरणमा संलग्न रहेको आरोप लाग्दै आएको छ । २०६६ कात्तिकमा निर्मलाका पति महालु कुर्मीको कालगतिले मृत्यु भएको थियो । सँगै बस्दै आएका उनका दुई छोराको २०६८ मा २ साताकै अन्तरमा मृत्यु भयो । आफ्नो घर र ४ बिघा जग्गा हडप्न गिरोह सक्रिय भएको र असुरक्षित भएको भन्दै निर्मलाले २०६८ असोज ३० मा जिल्ला प्रशासनमा उजुरी दिएकी थिइन् । त्यसपछि २०७५ मा एकाएक गाउँबाट हराएकी निर्मलाको भारतमा मृत्यु भएको सूचना २०७६ चैत १४ मा प्रहरीसमक्ष पुग्यो । निर्मलाका छोराहरूको मृत्युपछि बादशाहको नेतृत्वमा उनलाई गाउँमा दुर्व्यवहार गर्ने र जग्गाको विषयमा विभिन्न प्रलोभन दिने काम भएकाले शंकास्पद मृत्यु र सम्पत्ति हडप्नुमा पनि संलग्नता रहेको भन्दै बाँकेकी अधिकारकर्मी रुवी खानको अगुवाइमा आन्दोलन सुरु भएको थियो ।राजनीतिक आडमा बादशाहमाथि अनुसन्धान नगरिएको भन्दै २०७८ असोजमा खानसहित बाँकेका १४ जना अधिकारकर्मी तीन साता पैदल यात्रा गर्दै काठमाडौं पुगेर आन्दोलन र धर्ना दिएका थिए । उनीहरूको धर्नामा मानव अधिकारकर्मीलगायतले ऐक्यबद्धता जनाएपछि गृह मन्त्रालयले सहसचिव हिरालाल रेग्मीको नेतृत्वमा छनबिन समिति गठन गरेको थियो । अनुसन्धान सकेर छानबिन समितिले २०७८ कात्तिक १४ मा बादशाहसहित ८ जनामाथि अनुसन्धान गर्नुपर्ने सिफारिससहितको प्रतिवेदन तत्कालीन गृहमन्त्री बालकृष्ण खाणलाई बुझाएको थियो । त्यसकै आधारमा अधिकारकर्मी रुवी खानसहितका स्थानीयले प्रहरी कार्यालयमा जाहेरी दिएका थिए । प्रहरीले कुनै प्रक्रिया नै अघि बढाएन ।बादशाहलाई २०७९ को निर्वाचनमा कांग्रेसले प्रदेशसभातर्फको उम्मेदवार बनायो । कांग्रेसमाओवादी गठबन्धनको बलमा उनी निर्वाचित नै भए । त्यसपछि अधिकारकर्मीले बादशाहलाई शपथग्रहण नगराउन अनुरोध गर्दै प्रदेशसभाबाहिर धर्ना दिए । त्यसको पनि सुनुवाइ भएन । अहिले मन्त्री बनाएर उल्टै पुरस्कृत गरिएको अधिकारकर्मी खानले बताइन् । पहिलो कुरा त आरोपित व्यक्तिलाई सांसद बनाएर दलहरूले संरक्षण गरे, उनले भनिन्, सरकारले आफैं अनुसन्धान गर्ने, न्यायका लागि पहल गर्ने प्रतिबद्धता जनाउने, अर्कोतिर आरोपितलाई मन्त्री बनाएर संरक्षण गर्ने काम भएको छ । बादशाहलाईअविलम्ब मन्त्री पदबाट नहटाइए आन्दोलन गर्ने उनले बताइन् ।खानले आफूसहित जिल्लामा क्रियाशील सबै मानव अधिकारकर्मी असुरक्षित भएको बताइन् । चौथो पटक गत असार १० मा अधिकारकर्मी खानको समूहले राजधानीमा गएर आन्दोलन गरेपछि मुद्दा अदालत लैजाने सहमति भएको थियो । तेस्रो पटक २०७९ फागुन २ को वार्तापछि प्रहरीको केन्द्रीय अनुसन्धान ब्युरोले घटनाको अनुसन्धान थालेको थियो । सीआईबीको टोलीले बाँकेमै आएर अध्ययन गरेर जिल्ला प्रहरी कार्यालयलाई प्रतिवेदन पठाएको थियो । प्रतिवेदन अध्ययन गरी असार ३० सम्म रायसहित मुद्दा अदालत लैजानुपर्ने समयसीमा निर्धारण गरिए पनि प्रहरीले तदारुकता देखाएन । जिल्ला प्रहरी बाँकेका प्रमुख तुलबहादुर कार्कीले सीआईबीको प्रतिवेदन अध्ययन गरी थप अनुसन्धान गरेर मिसिल जिल्ला सरकारी वकिल कार्यालयमा बुझाइएको बताए । हामीले समयसीमाभित्रै मिसिलहरू सरकारी वकिल कार्यालयमा बुझाएका छौं, उनले भने, मुद्दा हामीले दर्ता गर्ने होइन । सरकारी वकिल कार्यालयले दर्ता गर्ने भएकाले समन्वयमा काम गरिरहेका छौं ।सरकारी वकिल कार्यालय बाँकेका जिल्ला न्यायाधिवक्ता विष्णु पौडेलले भने प्रहरीबाट मिसिल आएको आफूलाई जानकारी नभएको बताए । म केही दिन कार्यालय बाहिर भएकाले मलाई जानकारी नभएको पनि हुन सक्छ । मिसिल बुझेर अध्ययन भएपछि मात्र के गर्ने भन्न सकिन्छ, उनले भने ।मन्त्री बादशाहले भने आफूलाई राजनीतिक प्रतिशोध र पैसा कमाउने धन्दाका लागि ५ वर्षदेखि निरन्तर आरोप लगाउने काम भइरहेको दाबी गरे । उनले अधिकारकर्मीका नाममा रुवीले गलत धन्दा चलाइरहेको आरोप लगाए । यदि म गलत र रुबी सही हो भने नेपालगन्जमै आन्दोलन गरिनुपर्थ्यो, उनले भने, जिल्लामा कसैले विश्वास नगर्ने भएपछि आन्दोलनका नाममा काठमाडौं धाउने र पैसा कमाउने धन्दा चलिरहेको छ । आफू स्थानीय जनताको विश्वासमा २०४३ सालदेखि निरन्तर चुनाव लडिरहेको र त्यही त्याग र सेवाको भावनाको प्रतिशोधका लागि अनेक आरोप लगाउने गरिएको उनले बताए । मैले गलत गरेको प्रमाणित हुन्छ भने गाउँले जनताकै अगाडि फाँसी दिन तयार छु, उनले भने, मृतक भनिएकी व्यक्तिसँग मेरो कुनै नाता छैन । जबर्जस्ती निर्दोषलाई दोषी ठहर गर्न खोज्दै छन् ।बुधबार शपथग्रहण गरेका अर्का मन्त्री थापा भने यसअघि डिल्लीबहादुर चौधरी नेतृत्वको सरकारमा पनि उद्योग तथा यातायात व्यवस्थामन्त्री थिए । आवरणमा चलचित्र निर्माता र निर्देशक भनेर चिनिए पनि थापा केही समयअघिसम्म गुन्डागर्दीमा सामेल थिए । काठमाडौंका डान्सबारमा युवतीलाई जबर्जस्ती नग्न नृत्य गराएको अभियोगमा समेत उनलाई प्रहरीले पक्राउ गरेको थियो । उनी ५ पटकसम्म पक्राउ पर्दै छुट्दै गरेको प्रहरी रेकर्ड छ । उनी कहिले गुन्डा नाइकेहरू दिनेश अधिकारी चरीको निकट पुग्थे त कहिले कुमार श्रेष्ठ घैंटे को । प्रहरीले अनुसन्धान बढाएपछि सुजन पौडेल (रमेश बाहुन) र चरीसँगै उनी भारत पुगेका थिए । थापामाथि २०७३ साउन अन्तिममा काठमाडौंको पुरानो बानेश्वरमा खुकुरी प्रहार भएको थियो । यसमा संलग्न रहेको आरोपमा विवेचना प्रजापति र सूर्य लामा पक्राउ परे । संगठित गुन्डा नाइकेका साझेदार थापाले धोका दिएको र पुरानो रिसइबीका कारण आक्रमण भएको त्यसबेला प्रहरीले विश्लेषण गरेको थियो । नेपाल प्रहरीका पूर्वडीआईजी रमेश खरेलले थापा आपराधिक पृष्ठभूमिका व्यक्ति भएको बताउँदै आफू हनुमानढोका कार्यालयमा प्रमुख छँदा उनीविरुद्ध मानव बेचबिखनमा मुद्दा चलाइएको बताए । प्रतिक्रिया लिन खोज्दा मन्त्री थापा सम्पर्कमा आउन चाहेनन् ।इमानदार छवि भएका र क्षमतावान् सांसदलाई पाखा लगाएर गुट का नाममा विवादित छवि र आपराधिक पृष्ठभूमिका व्यक्तिलाई मन्त्री बनाइएको भन्दै कांग्रेसभित्रै असन्तुष्टि बढेको छ । थापालाई मन्त्री नबनाउन कांग्रेसभित्रका अधिकांश प्रदेशसभा सदस्यको दबाब थियो । तर संसदीय दल नेतासमेत रहेका डिल्लीबहादुर चौधरीलाई केन्द्रबाटै दबाब बढेपछि उनले थापालाई अघि सारेका हुन् । कांग्रेसका एक प्रदेशसभा सदस्यका अनुसार थापा मन्त्री नबनेको भए कांग्रेसका प्रमुख सचेतक जन्मजय तिमिल्सिना, राजु खनाल, निमा गिरी जस्ता इमानदार र सक्षम व्यक्ति मन्त्री हुने सम्भावना थियो । तर, केन्द्रबाटै जबर्जस्ती थापालाई अघि सारियो, ती सदस्यले भने । अर्का एक प्रदेशसभा सदस्यका अनुसार बादशाह र थापा कांग्रेस नेतृ एवं परराष्ट्रमन्त्री आरजु राणा देउवाको जोडबलमा मन्त्री बनेका हुन् । पार्टीभित्र मन्त्री नियुक्तिको विषयमा विवाद रहेको र छलफल पनि भइरहेको पश्चिम नवलपरासीका प्रदेशसभा सदस्य एवं प्रदेश समितिअन्तर्गतको समन्वय विभाग प्रमुख विश्वप्रेम पाठकले बताए । नियुक्त हुनुभएका मन्त्रीको विवादित पृष्ठभूमि त जानकारी भएन । तर, पार्टीमा छलफल नगरी मन्त्री नियुक्त गरेपछि समस्या बढेको छ, उनले भने, कम्तीमा एउटा विधिमा टेकेर मन्त्री छनोट गरिनुपर्थ्यो, त्यो नभएर असन्तुष्टि बढेको छ । सरकारको कामको प्रभावकारिताका लागि मन्त्री बन्ने व्यक्ति सबैले आशा र भरोसा गर्न योग्य हुनुपर्ने उनले बताए । अधिकारकर्मी बसन्त गौतमले सामाजिक व्यक्ति र उच्च ओहदामा पुग्नेले आफूलाई लागेको आरोपमाथि अनुसन्धानमा सहयोग गरेर निर्दोष सावित गर्न सक्नुपर्ने बताए । पहिलो त आरोप लागेपछि उच्च पदको आकांक्षा गर्नुपूर्व नै आफूलाई लागेको आरोपबाट निर्दोष सावित हुन सक्नुपर्छ, उनले भने, त्यसले उच्च ओहोदा र सार्वजनिक पदमा पुग्ने व्यक्ति नैतिकवान् हुन्छन् भन्ने प्रमाणित पनि हुन्छ । आरोपित थापा भने सम्पर्कमा आउन चाहेनन् ।नवनियुक्त मुख्यमन्त्री चेतनारायण आचार्य र मन्त्रीहरूले बुधबार शपथग्रहण गरेका छन् । एमालेबाट मुख्यमन्त्री आचार्यका साथै भूमीश्वर ढकाल, दिनेश पन्थी, खेम सारु र सीता शर्मा चौधरी मन्त्री बनेका छन् । कांग्रेसबाट प्रचण्डविक्रम न्यौपाने, धनेन्द्र कार्की, बादशाह कुर्मी र सरोज थापा (रोज राणा) मन्त्री भएका छन् । मन्त्रालयको भागबन्डा टुंगो नलागेकाले सबै मन्त्रीहरू बिनाविभागीय छन् ।"
बाल सैनिक र पीडितको स्वतन्त्र सहमतिमा कुरा मिल्न बाँकी,"(काठमाडौं)संक्रमणकालीन न्यायलाई सम्बोधन गर्न संसद्मा विचाराधीन सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगसम्बन्धी विधेयकमा दलहरूबीच बालसेनाको मामिलालाई ऐनमा कसरी उल्लेख गर्ने र मेलमिलापका घटनामा पीडितको स्वतन्त्र सहमति नभए के गर्ने भन्नेबारे छलफल सुरु भएको छ । कांग्रेस, एमाले र माओवादी शीर्ष नेता सम्मिलित बैठकले तीन साताअघि गठन गरेको कार्यदलका सदस्यहरू रमेश लेखक, महेश बर्तौला र जनार्दन शर्माबीच बुधबार यी दुई विषयमा छलफल भए पनि सहमति जुट्न सकेन । मन्त्रिपरिषद् बैठक भएकाले डेढ घण्टाभन्दा बढी समय हामी बस्न सकेनौं, बर्तौला भन्छन्, विधेयकमा सहमति हुन बाँकी यो दुई मुद्दालाई अब शुक्रबारको बैठकमा टुंग्याउने योजनामा हामी छौं ।द्वन्द्वका बेला माओवादीले प्रयोग गरेका बालसेनाको मामिला अन्तर्राष्ट्रिय मानवअधिकार कानुनको उल्लंघनसँग सम्बन्धित भएकाले यसलाई माओवादीले २०७१ मा जारी संक्रमणकालीन न्यायसम्बन्धी विधेयकमा उल्लेख गर्न दिएको थिएन । तर बालसेना भर्तीको घटनालाई ऐनमा छुटाउन नमिल्ने दबाब पूर्वबाल सैनिकहरूले दिएपछि प्रस्तावित संशोधन विधेयकमा यसलाई सम्बोधन गर्ने बाध्यतामा दलहरू छन् । संविधान र कानुन कतै पनि बालसेनाका बारेमा हालसम्म केही पनि उल्लेख नभएकाले अब त्यसलाई कसरी राख्ने भन्नेबारे छलफल भयो तर निष्कर्ष भने निस्केन, बर्तार्लौले भने, यसलाई कसरी अघि बढाउने भन्नेबारे शुक्रबारको छलफलमा आउनुअघि गृहकार्य गर्ने भएका छौं ।हतियार बिसाएर माओवादी लडाकु क्यान्टोन्टमेन्टमा बसेर प्रमाणीकरण प्रक्रियामा गुज्रिँदा त्यहाँ बाल सैनिकहरू ठूलो मात्रामा भएको राष्ट्र संघको अनुगमनबाट खुलेको थियो । अनमिनद्वारा सञ्चालित सेना समायोजनको प्रमाणीकरण प्रक्रियामा २ हजार ९ सय ७३ जना नाबालिक भएकाले अयोग्य प्रमाणित भएका थिए । स्वैच्छिक अवकाश लिने लडाकुलाई सरकारले ५ देखि ८ लाख रुपैयाँसम्म प्रदान गरेको थियो । तर, अयोग्य प्रमाणित भएकाले त्यस्तो रकम पाएनन् । आफूहरूलाई हतियार बोकाएर अन्तर्राष्ट्रिय मानवअधिकार कानुनको उल्लंघन भएको भन्दै पूर्वबाल सैनिक लेनिन विष्टलगायतले सर्वोच्चमा माओवादी अध्यक्ष पुष्पकमल दाहाल तथा तत्कालीन जनसरकार का अध्यक्ष बाबुराम भट्टराईविरुद्ध दायर गरेको रिट विचाराधीन छ ।त्यस्तै, मेलमिलाप हुन सक्ने द्वन्द्वकालीन मुद्दामा पीडकको स्वतन्त्र सहमति चाहिने गरी ऐन संशोधन गर्नु भन्ने सर्वोच्चको फैसलाअनुसार तयार पारिएको संशोधन मस्यौदाको प्रावधानमा पनि माओवादी पक्षले स्वतन्त्र सहमति लाई अनिवार्य रूपले राख्न नहुने तर्क गर्दै आएका छन् । पीडितको स्वतन्त्र सहमति अनिवार्य चाहिन्छ भनेर लेख्दा सबै मुद्दामा पीडितहरू अदालतै जाने र मेलमिलापको वातावरण नै नहुने देखियो, बर्तौला भन्छन्, त्यसो हुन नदिन विधेयकमा के लेख्ने भन्ने बारे हामी अध्ययन गरेर अर्कौ बैठकमा निर्णय लिनेछौं ।कार्यदलको मंगलबार बसेको बैठकले गम्भीर मानवअधिकार उल्लंघनको परिभाषा र त्यसमा दोषी ठहर देखिएकालाई कति सजाय गर्ने भन्नेमा सहमति कायम गरेको थियो । बैठकले सशस्त्र द्वन्द्वकालीन गम्भीर मानवअधिकार उल्लंघनका मुद्दामा तोकिएको सजाय ७५ प्रतिशतसम्म कटौती गर्ने कानुनी व्यवस्था मिलाउने सहमति गरेको थियो । तर, मानवअधिकारवादीले कोही व्यक्तिका लागि कम सजाय दिलाउनु अपराधको गम्भीरताको आधारमा सजाय गर्नुपर्छ भन्ने मानवअधिकारको अन्तर्राष्ट्रिय सिद्धान्त र विधिको शासनविपरीत हुने भन्दै सहमतिको विरोध गरेका छन् ।"
संसदीय सुनुवाइ समितिले विवेक देखाओस्,"निर्वाचन आयोगको आयुक्तमा प्रस्तावित कृष्णमान प्रधानमाथि लागेको यौन शोषणको आरोपलाई उनले मिलापत्र को प्राविधिक खोल ओढाएर आफूलाई योग्य देखाउने प्रयत्न गरेका छन् । यौन शोषण र दुर्व्यवहार गरेको तथा पछि पैसा दिएर मिलापत्र गरेको भन्दै पीडित महिलाले दिएको उजुरीमा टेकेर बुधबारको संसदीय सुनुवाइ विशेष समितिमा सांसदहरूले सोधेको प्रश्नको जवाफ दिने क्रममा प्रधानले आरोपलाई अस्वीकार गर्न सकेनन् । बरु मिलापत्र को समयभन्दा अघिको विषयमा आफूले जवाफ नदिने बताए । कानुनी रूपमा पनि त्यसो गर्न नहुने उनको जिकिर छ । कानुनी रूपमा उनी सही हुन सक्छन्, जसलाई उनी स्वयंले जोड दिएका छन् तर उनीमाथिको प्रश्न नैतिक हो । यसलाई उनले टार्न सक्छन्, सांसदहरूले टार्न हुँदैन । संसदीय सुनुवाइ समितिमा रहेका सांसदहरू यति बेला प्रधानको मात्रै सुनुवाइ गरिरहेका छैनन्, आफ्नै विवेकको पनि सुनुवाइ गरिरहेका छन् ।पीडितले समितिमा दिएको उजुरी र जानकारीमा यौन शोषण र दुर्व्यवहार गरेको बारे आगामी दिनमा कहींकतै जाहेरी नगर्न भन्दै १ करोड २५ लाख रुपैयाँ दिएका थिए । प्रधानका तर्फबाट पीडितका नाममा काटिएको चेकको तस्बिर पनि संसदीय समितिमा पेस भएको छ । सन् २०१९ देखि २०२२ सम्म प्रधानले आफूमाथि यौन शोषण र दुर्व्यवहार गरेको, उजुरी दिन खोज्दा एक वर्षसम्म प्रहरीमै जानबाट रोकिएको, हनी ट्र्याप को केस बनाएर जेल कोच्नसमेत खोजिएको उल्लेख छ । प्रधानले यौन शोषण गरेको भन्दै पीडितले २०८० भदौ २४ मा जिल्ला अदालत काठमाडौंमा फिराद दायर गरेको भए पनि एक साता नबित्दै अदालतले मिलापत्र हुने अन्तिम फैसला गरेको थियो । प्रधान स्वयंले आरोपको खण्डन गर्न नसकेको परिप्रेक्ष्यमा उनी नैतिकताको परीक्षामा फेल हुने प्रशस्त आधारहरू छन् ।नेपालको संविधानको धारा २४५ को उपधारा (६) मा निर्वाचन आयुक्तका लागि योग्यताहरू तोकिएका छन् । जसको बुँदा (घ) मा उच्च नैतिक चरित्र भएको सर्त राखिएको छ । प्रधानमाथि लागेको आरोप र संविधानको यो व्यवस्थाबीच मेल खान्छ कि खाँदैन भनेर सांसदहरूले परीक्षण गर्न नसक्लान् भनेर सोच्नु वाञ्छनीय हुँदैन । किनकि पीडितलाई प्रलोभन, धम्की वा अन्य कुनै माध्यमबाट मेलमिलाप को धागोले बाँध्न सकिन्छ, तर संविधानको धारालाई सकिँदैन । यो कुरा प्रधान स्वयं, उनलाई आयुक्त बनाउन भूमिका खेल्ने दृश्य वा अदृश्य शक्ति र अनुमोदनको अन्तिम निर्णयकर्ता सांसदहरू सबैले बुझ्नुपर्छ । यसले नै सम्बन्धित पदको गरिमा र संविधानको दीर्घायु सुनिश्चित हुन सक्छ ।प्रधानमाथि रहेको नैतिक चरित्रको जुन प्रश्न छ, त्यो विगतको विषय मात्रै होइन । आगामी दिनका लागि समेत महत्त्वपूर्ण विषय हो । उनीमाथि पैसा दिएर मिलापत्र गराएको जुन आरोप छ, त्यसलाई उनी स्वयंले अस्वीकारसमेत गर्न नसकेको स्थितिमा, एउटा शक्तिशाली व्यक्तिले जे गर्न पनि छुट छ र पछि कुनै माध्यमबाट विषयलाई दबाउन सकिन्छ भन्ने उनको मनोवृत्ति देखिन्छ । यस्तै मनोवृत्ति भोलि पदीय दायित्वमा पनि रहँदा दोहोर्याए भने उनले प्रतिनिधित्व गर्ने संस्थाको समेत मर्यादा रहँदैन । संसदीय सुनुवाइ समितिबाट अनुमोदित भएमा उनी निर्वाचन आयुक्त हुनेछन् । उनीसमेतको नेतृत्वमा नेपालमा निर्वाचन हुनेछ । संसद् गठन हुनेछ । अनेकौं पार्टीको गठन, विघटन र परिचालन हुनेछ । यस्तो जिम्मेवारीमा रहने व्यक्तिकै नैतिक चरित्रमाथि प्रश्न उठ्यो भने उल्लिखित कामहरू नैतिकताको कसीमा फितलो हुनेछन् ।आयुक्तमा सिफारिस भएको ४५ दिन अर्थात् साउन १७ गतेसम्म संसदीय सुनुवाइ समितिले निर्णय दिन नसकेमा प्रधान स्वतः नियुक्त हुनेछन् । त्यसैले सांसदहरूले त्यो समयसीमा कटाएर स्वतः अनुमोदन हुने परिस्थिति निर्माण गर्ने हुन् कि भन्ने आशंका सिर्जना भएको छ । त्यस्तो भूल सांसदहरूले गर्न हुँदैन । उनीहरूले आफ्नो संवैधानिक दायित्व निर्वाह गर्नुपर्छ । साथै, भविष्यमा समेत आफ्नो निर्णयको सार्वजनिक बचाउ गर्न सक्ने नैतिक बल कायम राख्न सक्नुपर्छ ।संवैधानिक परिषद्बाट प्रधान वा प्रधानजस्ता व्यक्तिको सहजै नियुक्ति सिफारिस हुने गरेको छ । शक्ति सन्तुलन र जवाफदेहिताका हिसाबले परिपक्व पदाधिकारीहरू रहने सो संस्थाबाट भएका यस्ता नियुक्तिले राम्रो सन्देश दिने गरेको छैन । यसअघि पनि पटकपटक विवादास्पद सिफारिस भएका छन् । दीपकराज जोशीलाई प्रधानन्यायाधीशका लागि गरिएको नियुक्ति सिफारिसलाई संसदीय सुनुवाइ समितिले नै २०७५ साउनमा अस्वीकार गरिदिएको थियो । यो नै संसदीय सुनुवाइ समितिको पहिलो अस्विकारोक्ति थियो । त्यसपछि अब संवैधानिक परिषद्लाई पनि दबाब पुग्ने र जथाभावी सिफारिसमा कमी आउने आकलन गरिएको थियो । तर, त्यसपछिका संवैधानिक परिषद्ले पनि अनेक विवादास्पद पात्रलाई सिफारिस गरिरहेकै छ । प्रधानको हकमा विवेकपूर्ण निर्णय लिएर सुनुवाइ समितिले संवैधानिक परिषद्लाई समेत सचेत गराउन सक्छ ।"
कांग्रेसभित्र नैतिकता छ कि छैन ?,"नैतिकता भन्ने चिज कांग्रेससँग छछैन ? कि कांग्रेस पार्टीभित्र मात्र हो यस्तो छुट ? रवि लामिछानेलाई नैतिकताको प्रश्न गरेर खेदो खन्दा आज हत्याराको मुख्य योजनाकार नै मन्त्री भएपछि पीडितले न्याय कसरी पाउँछन् ? सुशासन, जनताको हितमा काम गर्ने भाषण दिने ठालुहरूलाई अलिकति लाजशरम भन्ने लाग्दैन क्या हो ? रिस्ता मगर्नी"
डेंगी महामारीको संकेत,"गर्मी मौसमको सुरुवातसँगै विगत वर्षहरू जस्तै यस पटक पनि काठमाडौंमा लामखुट्टेको बिगबिगी बढ्नुका साथै डेंगीको प्रकोप पनि देखिन थालेको छ । यस पटक डेंगी संक्रमितको संख्या दिन प्रतिदिन वृद्धि भइरहेको छ । गत साल मात्रै पनि गर्मी मौसममा डेंगीबाट प्रत्येक घरका कोही न कोही सदस्य प्रभावित भएका थिए । त्यस्तै, अस्पतालमा डेंगीका बिरामीको भीडभाड निकै बढेको थियो । सायद यो घटना डेंगी प्रभावित जो कसैले पनि बिर्सेका छैनन् होला ।यस पटक पनि यस्तै हुन्न भन्न सकिँदैन । अहिले काठमाडौंका सबै ठाउँमा फोहोरको उचित व्यवस्थापन भएको पाइँदैन । सार्वजनिक स्थल तथा घर वरपरका पानी जम्ने खाडल त्यसै देखिन्छन् । अझ सडक निर्माण कार्यले गर्दा सडकका ठाउँठाउँमा पानी जमेको छ । यसर्थ, सम्बन्धित निकायले ती स्थानका पानी जम्ने खाडल पूर्ण रूपमा पुर्नुका साथै टोलटोलमा डेंगीको नियन्त्रणबारे जनचेतनामूलक कार्यक्रमलाई अझ तदारुकताका साथ सञ्चालन गर्नु अति आवश्यक छ । अन्यथा यसले फेरि यस पटक महामारीको रूप लिन सक्छ । यसतर्फ हामी आफैं सजक भई आफ्नो घरआँगन सफा राखौं । घर वरपर पानी जम्ने खाडल छ भने बेलैमा पुरौं । साथै, लामखुट्टेको टोकाइबाट जोगिन झुल लगाएर सुत्ने गरौं । अच्युतमान सिंह प्रधान, बालुवाटार, काठमाडौं"
राजनीतिमा आशाको दियो खै ?,"कान्तिपुर दैनिकमा साउन ८ गते प्रकाशित सरकारले जगाउला आशाको दियो ? शीर्षक लेखमा उमेश मैनालीले केही प्रश्न उठाउनुभएको छ । बाबा थरीथरीका हुन्छन् कनफट्टा बाबा, खडेसुरी बाबा, मौनी बाबा, नागा बाबा आदि । नागा बाबा नाङ्गै रहन्छन् । मेरो गाउँका एक नागा बाबा अयोध्यामा बस्थे । उनको हालचाल सोधियो भने उनी भन्थे रामराज सुख सेज विलासा, जुन रामायणमा कहाँ लेखिएको छ मलाई थाहा छैन । उमेरको तेस्रो प्रहरमा विवाह गरेर पत्नीको झाडु खाँदै गाउँमै उनी बिते । कनफट्टा बाबा सबैका कान चिरेको हुन्छ । हिजोआज उनीहरूले घुँडामुनि घन्टी पनि झुन्ड्याएका हुन्छन् । हिँड्दा घन्टी बजेको बज्यै हुन्छ ।एक दिन एक जना गाउँमा भिक्षा माग्न गए र एक महिलालाई भने बच्चा, एक वर्षमा तेरो सन्तान छोरो जन्मिनेछ । महिला मक्ख परेर हलुवापुडी खुवाएर बिदा गरिन् । भोलिपल्ट महिलाका पतिको निधन भयो । गाउँलेले त्यसपछि कनफट्टा जोगीलाई भिक्षा दिन छाडे ।तर, के गर्ने त्यस क्षेत्रमा चारैतिर कनफट्टै जोगी थिए, सबैका कानै चिरेका । नेपालको राजनीतिक क्षेत्रमा पनि केवल कान चिरेकै जोगी छन् । त्यसमाथि उनीहरू घुँडामा घन्टी पनि बजाउन थालेका छन् । लेखक मैनालीले भनेजस्तो आशाको दियो नजल्ने निश्चित छ । तर, आशावादी लेख उपयुक्त नै लाग्यो । शिवशंकर यादव, छपकैया, वीरगन्ज"
जलवायु जोखिम रोक्ने उपाय,"बढी कार्बन उत्सर्जनले पृथ्वी दिनानुदिन तातिँदै गएबाट जलवायु परिर्वतन भइरहेको छ । विकसित राष्ट्रहरूले खनिज पदार्थको अत्यधिक रूपमा प्रयोग गर्नाले बढी कार्बन उत्सर्जन भएको हो । चीनले ३० प्रतिशत र अमेरिकाले ११ प्रतिशत कार्बन उत्सर्जन गरिरहेका छन् । नेपालमा भइरहेको खनिजजन्य पदार्थको प्रयोग, फोहोरमैलाको जलन र वन डढेलो आदिका कारणबाट कार्बन उत्सर्जन भइरहेको छ तर यो नगन्य रूपमा ०१ प्रतिशत मात्र रहेको छ । आज विश्वमा जलवायु परिवर्तन एउटा ठूलो चुनौतीका रूपमा देखा परेको छ, जसका कारण पृथ्वीमा विभिन्न प्रकारका संकट उत्पन्न भइरहेका छन् ।हिमालहरू हिउँविहीन बन्दै छन् । यतिसम्म कि कालो पत्थरको चुचुरा जस्तो देखिन थालेका छन् । अर्कोतिर समुद्रीय तटीय तथा टापुजन्य देशहरू डुबानमा परेको तथ्य सामान्य अवलोकनबाट नै हामी पाउँछौं । सोलुखुम्बुको नाम्चे बजारमाथि खोन्दे हिमालको काखमा खुम्जुङ उपत्यका बनेको छ । तर, त्यो खोन्दे हिमाल धेरै वर्ष पहिले नै हिउँविहीन कालो पत्थर बनिसकेको छ । त्यस्तै केही वर्ष अगाडि साइपाल हिमाल चढेका आरोही अर्को वर्ष पुनः उक्त हिमाल चढ्न आउँदा हिउँविहीन कालो पत्थर देख्दा आश्चर्यचकित बनेका थिए । पुस र माघ महिनामा बाक्लो हिउँ पर्दा माटोमा चिस्यान जेठ, असारसम्म रहन्थ्यो । यसले गर्दा प्रशस्त मात्रामा आलु, जौ आदिको उत्पादन हुने गरेको हिमाली क्षेत्रमा हिउँ कम परेका कारण मुस्किलले २०३० प्रतिशत मात्र उत्पादन हुन सकेको पाइन्छ । पहाडमा सिँचाइको सुविधा नभएको मौसममा भर पर्नुपर्ने करिब ९० प्रतिशत खेत बाँझिन पुगेका छन् । त्यस्तै, समयमा पानी नपर्नाले तराईका खेतमा प्रत्येक वर्ष जेठ र असार महिनामा धाँजा फाटेका विवरण आउने गरेका छन् ।हिमाली क्षेत्रमा हिउँपहिरो गइरहेको छ भने हिमताल फुट्ने संघारमा छन् । यसैगरी, बढी वर्षा भइदिँदा पहाडी क्षेत्रमा बाढीपहिरो जस्ता प्राकृतिक विपत्ति नभएका होइनन् । खोला तथा नदी किनारमा बसोबास गर्ने माझी, दनुवार तथा अन्य जातिले बर्सेनि बाढीको सामना गर्नुपरिरहेको छ । तराईमा लगाइएको धान खेतमा प्रत्येक वर्ष बाढी पसेर डुबानको समस्या निम्त्याइरहेको छ । एकातिर कोशी प्रभावित सुनसरी, मोरङका भूभागमा बसोबास गर्नेहरू छन् भने अर्कातिर महाकाली नदीको डुबानले त्यहाँका बासिन्दालाई सताइरहेको छ ।तापक्रम वृद्धिका कारण नेपालजस्तो सानो र गरिब राष्ट्रका जनताले पनि अकल्पनीय पीडा र नोक्सानी बेहोर्नुपरेको छ । यस वर्ष नेपालको पूर्वी उदयपुरदेखि इलामसम्म लगाएको मकै बाली प्रिमनसुनको समयमा लागेको खडेरीबाट पूरै सुकेर गए । त्यस्तै, यही समयमा आगलागीका घटनामा पनि वृद्धि भएको थियो । यति मात्र कहाँ हो र, तराईमा तातो हावा लु का कारण मानिसको मृत्युवरणसमेत भएको पाइन्छ । नेपालको पूर्वी भूभाग झापामा २०८१ जेठ १७ मा ४० डिग्री सेल्सियस तापक्रम पुग्नुका साथै सोही दिन पश्चिमी भूभाग धनगढीमा ४४ डिग्री तापक्रम पुगेको थियो । २०८१ असार १ मा काठमाडौंमा ३५१ डिग्री सेल्सियस तापक्रम पुगेको थियो । यसरी तातोपन बढ्नुका कारणले वृद्धवृद्धा, बालबालिका र बिरामीहरू पीडादायक अवस्थामा पुगेका छन् । तराईमा चल्ने तातो हावा लुबाट प्रप्ताडित समूहलाई आइपर्ने जोखिमलाई अनुकूलन गर्न खानेपानीको व्यवस्था गर्नुका साथै ठाउँठाउँमा सामुदायिक भवनमा ठूल्ठूला कुलर जडान गरिनुपर्दछ । यसका लागि पालिकाहरूले अग्रसरता लिनुपर्छ । तातोपनको असर छिमेकी राष्ट्रहरू बंगलादेश, भुटान, भारत र पाकिस्तान पनि अछुतो रहन सकेका छैनन् । भारतको दिल्लीमा मे २९, २०२४ का दिन ५२३ डिग्री सेल्सियस तापक्रम पुगेको थियो । त्यस्तै आन्ध्र प्रदेशमा ५० डिग्री सेल्सियस तापक्रम पुगेको थियो भने भारतमा पनि तातो हावाका कारण धेरै मानिसको मृत्यु भइसकेको छ । त्यस्तै पाकिस्तानमा तातो हावाकै कारणले जुन २८, २०२४ सम्म ५०० जनाले ज्यान गुमाइसकेका छन् । अहिलेकै तापक्रम वृद्धि कायम भई आएमा सन् २०४० मा अहिलेको तापक्रमको दोब्बर तापक्रम पुग्ने अध्ययनहरूले बताएका छन् । यस्तो विकराल अवस्था आउन नदिन सचेत भई काम गर्नुपर्ने हुन्छ । एकातिर तापक्रम वृद्धिले वन डढेलो लागी वन विनाश भइरहेको छ भने अर्कातिर वातावरणीय प्रभाव मूल्यांकन प्रतिवेदनको मर्मविपरीत पूर्वाधारहरू तयार गरिँदा ठूलो संख्यामा वन कटानी भइरहेको छ । वनजंगल भएमा जलाधार हुने हो, सोही जलाधारबाट वाष्पीकरण भई पानी पर्ने गर्छ । वनजंगलको यत्रतत्र विनाश भइदिँदा जैविक विविधतामा ठूलो हानि पुगिरहेको छ । बोटबिरुवाको परागसेचनमा मौरीको करिब ६० प्रतिशत र बाँकी अन्य किराको भूमिका रहन्छ । तर, मौरी र अन्य किराको संख्या घटिरहेको पाइन्छ । यसरी पारिस्थितिकीय प्रणाली पनि बिथोलिइरहेको छ । यतिले मात्र नभई तापक्रम वृद्धिले मानिसको शरीरमा हुने ३६७ डिग्री सेन्टिग्रेड वा ९८६ डिग्री फरेनहाइट तापक्रममा अत्यधिक वृद्धि ल्याई बढी पसिना निस्कने हुन्छ । मानिसको शरीरमा दुईदेखि चार लिटर पानी हुने गर्छ । सोभन्दा कमी भएमा डिहाइड्रेसन हुन गई मानव मस्तिष्कमा असर पुग्छ । मानिसले दिनमा तीन लिटर पानी पिउनुपर्छ र १५ लिटर पिसाब गर्नुपर्छ तर अत्यधिक तापक्रम वृद्धिकै कारण असामान्य अवस्था सृजना भई मृत्यु पनि हुने गर्छ ।यसरी जलवायु परिवर्तनबाट भएका हानिनोक्सानीको विवरण विभिन्न विधि तथा प्रविधिद्वारा यकिन गर्न सकिन्छ र यो अति आवश्यक पनि छ । हिमाली भेगमा हिउँ कम पर्नाले र भएको हिउँ पनि तापक्रम वृद्धिको कारणले पग्लिएर गई प्रत्येक वर्ष हिउँविहीन हिमालको संख्या बढिरहेको तथ्य रिमोट सेन्सिङ प्रविधिबाट यकिन गर्न सकिन्छ । यसका लागि एरियल फोटोग्राफीको आवश्यकता पर्छ । यस्तो फोटोग्राफी इसिमोडले केन्द्रीय भूगोल विभाग कीर्तिपुरसँग समन्वय गरी तयार पार्दै आइरहेको छ । यसका अतिरिक्त हिमालहरू कालापत्थर बनिरहँदा आरोहीहरू त नआउने नै भए भने पर्यटकहरूको संख्यामा पनि कमी आई पर्यटन उद्योगमा ठूलो प्रभाव पर्ने भयो । यस उद्योगबाट कुल गार्हस्थ्य उत्पादनमा पुगिरहेको योगदानमा भएको कमीको विवरण पर्यटन विभागले तयार गर्न सक्नुपर्छ । त्यस्तै, अत्यधिक वर्षाले गएको पहिरो र खोला नदी किनारमा आएको बाढीले पुर्याएको क्षतिको लगत भौगर्भिक सूचना प्रणालीद्वारा यकिन गर्न सकिन्छ र गृह प्रशासन अन्तर्गतका दैविक उद्धारसम्बन्धी काम गर्ने निकायले यसको जिम्मेवारी लिनुपर्छ । कृषि तथा नगदेबालीहरू जस्तै ः धान, मकै, कोदो, गहुँ, जौ, फापर, तोरी, आलु आदिको उत्पादन घटेको तथ्यांक स्थानीय पालिकाहरूले विभिन्न प्रकारका प्रश्नावलीसहित सर्वेक्षण गरी निकाल्नुपर्छ । वन डढेलोबाट हुने नोक्सानी र जैविक विविधतामा पुर्याएको क्षतिको लगत भौतिक अवलोकन गरी चेक लिस्टको माध्यमबाट तयार गर्न सकिन्छ ।यस्ता हानिनोक्सानीको उचित व्यवस्थापन गर्न ठूलो धनराशी र प्राविधिक ज्ञानको खाँचो पर्छ । नेपाल जस्तो देशले यस्तो कार्य गर्नु फलामको चिउरा चपाउनुसरह हो किनभने आन्तरिक र बाह्य दुवै स्रोतबाट पनि चालु खर्च धान्न नसकिरहेको अवस्थामा आर्थिक सहायता जुटाउनु नै प्रमुख विकल्प हो । तर विकसित राष्ट्रहरू आर्थिक सहायताका लागि अग्रसर नभइरहेको अहिलेको अवस्था छ, नहोस् पनि किन प्राप्त आर्थिक सहायताको सही ढंगले उपयोग नभई यस्तो रकमको व्यापक दुरुपयोग नभएको होइन । नेपालले आर्थिक सहायता जुटाउन प्राथमिकतामा राख्नुपर्ने हुन्छ भने दोस्रोमा कम ब्याजदरको ऋण लिन पनि पछि पर्नु हुँदैन । किनभने यस्ता हानिनोक्सानीको आयतन बढिरहेको अवस्थामा समयमा नै सम्बोधन हुन नसक्दा भोलिका दिनमा भयावह स्थिति नआउला भन्न सकिन्न । आर्थिक सहायता जुटाउने सिलसिलामा पेरिस सम्मेलनमा समुद्रीय तटीय वा टापुजन्य देशहरूका प्रतिनिधिहरू तापक्रम वृद्धि भएकै कारण आफ्नो देशमा भएका हानिनोक्सानीको लगतसमेत समावेश गर्दै प्रखर रूपमा प्रस्तुत भएका थिए । यसरी विभिन्न देशबाट सहभागी प्रतिनिधिहरूले त्यस्ता देशलाई आर्थिक सहायता बढाउन मन्जुर भई घोषणापत्र तयार गरेका थिए । नेपालले केही नगरेको भने होइन । गत वर्ष मात्र संयुक्त राष्ट्र संघका महासचिव एन्टोनियो गुटेरसलाई नेपाल भ्रमणको निम्तो दिई सोलुखुम्बुको स्याङ्बोचेबाट विश्वको सर्वोच्च शिखर सगरमाथाको अवलोकन गराउनुका साथै त्यस सेरोफेरोमा अवस्थित हिउँविहीन काला पत्थरका हिमालको अनुभूतिसमेत गराइएको थियो । जसको परिणामस्वरूप दुबईमा भएको कोप२८ मा उनले तापक्रम वृद्धिकै कारण हिमालयन देशहरूले भोगिरहेको समस्यालाई आफ्नो वक्तव्यमा समावेश गरिदिँदा त्यस सम्मेलनका सहभागीहरूलाई अनुभूत गराउन नेपाल जस्ता देशका लागि मद्दत पुगेको थियो । नेपालले पनि तापक्रम वृद्धिका कारण आफ्नो देशले खेपिरहेको हानिनोक्सानी सशक्त ढंगले प्रस्तुत गरेको थियो । तर कुनकुन क्षेत्रमा कस्तोकस्तो नोक्सानी भयो, लगत तयारबिनै प्रस्तुत भइदिँदा त्यही सम्मेलनमा स्थापना भएको हानिनोक्सानी कोषबाट न्यायोचित ढंगले हिमालयन देशप्रति रकम विनियोजन भएको पाइएन ।हालै मात्र चन्द्रागिरिमा जलवायु परिवर्तनले पारेको प्रभावसम्बन्धी विभिन्न देशका विज्ञ प्रतिनिधिहरूसँग दुईदिने अन्तर्क्रिया कार्यक्रम सम्पन्न भएको थियो, जहाँ नेपालले तापक्रम वृद्धिको कारणबाट उब्जिएका समस्या राख्न सकेको थियो । यो नेपालका लागि उपलब्धिपूर्ण बन्न सकेको छ । नेपालले यस्ता कार्यक्रमहरू भोलिका दिनमा गर्दै जानुपर्ने हुन्छ । संकट समाधानका लागि प्राप्त आर्थिक सहयोग र लिएको ऋण न्यायोचित ढंगले खर्च र लगानी गर्न सक्नुपर्छ, जसमा हानिनोक्सानीलाई प्राथमिकीकरण गरी बाढीपहिरो र अग्निपीडितहरूलाई पहिलो प्राथमिकतामा राखी राहत उपलब्ध गराउनुपर्ने हुन्छ । जलवायु परिवर्तनबाट अनावृष्टि, खण्डवृष्टि र अतिवृष्टि हुने गर्छ । नेपालमा अहिले भारी वर्षा भइरहेको छ । जसका कारण उच्च पहाडी र मध्य पहाडी क्षेत्रमा बाढी, पहिरो गइरहेको छ भने तराईमा डुबान भइरहेको छ । पानी बढी परेकै कारणले कोशी ब्यारेजका ५६ ढोका खोलिएका छन् । अहिले ठूलो मात्रामा भौतिक तथा मानवीय क्षति पुगिरहेको छ । पहिरोबाट सडकहरू बिग्रिरहेका छन् भने हालै मात्र पहिरोले दुई वटा यात्रु बसहरू बगाएर त्रिशूलीमा खसालिदिएको छ । अझै यसको अवस्था पत्ता लाग्न सकेको छैन । यस वर्ष बाढीपहिरोले १२०० घरपरिवार प्रभावित हुनुका साथै १०० भन्दा बढीको ज्यान गइसकेको छ । बाढीकै सवालमा खोला र नदीको मुहानमा भारी वर्षा भएको अवस्थामा त्यस खोला र नदीको किनारमा बसोबास गर्नेहरूलाई साइरन वा सञ्चारका कुनै पनि माध्यमबाट पूर्वसूचना दिन सकेमा बाढीबाट पुग्ने जोखिमको न्यूनीकरण गर्न सकिन्छ । हालसम्म ३७ स्थानमा साइरन जडान भएकामा यो संख्यालाई वृद्धि गरिनुपर्छ । जोखिमपूर्ण स्थानहरूको पहिचान गरी त्यस्ता स्थानमा बसोबास गर्नेहरूलाई समयमा नै स्थानान्तरण गरिनुपर्छ । यस्तो व्यवस्थाका लागि स्थानीय विपद् व्यवस्थापन समिति, प्रदेश र संघमा भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणबीच समन्वय कायम गरी प्रतिकार्यमा जुट्न सक्नुपर्छ । यी त भए अस्थायी विकल्पहरू । दीर्घकालीन विकल्पमा वन नोक्सानी हुन नदिन, जलाधार बचाउन र परेको पानी रिचार्ज गर्ने व्यवस्था मिलाउन योजनाहरू बनाउनुपर्छ । जीवन निर्वाहका लागि हिमाली क्षेत्रमा चौंरी पालन, भेडा पालन, फलफूल खेती र पहाडी क्षेत्रमा गाई पालन, भैंसी पालन, बंगुर पालन गर्नुका साथै मकै खती, धान खेतीका लागि सिँचाइको व्यवस्था गरिनुपर्छ । नेपालको अन्नभण्डार तराईमा धान खेतीको बढोत्तरी गर्न सरकारले सुनकोशी मरिन डाइभर्सन सिँचाइ आयोजना, जस्तै अन्य आयोजना निर्माण गरी सिँचाइको उचित व्यवस्था मिलाउन सक्नुपर्छ ।"
स्थायी थिति होइन लोकतन्त्र,"अहिले फेरि संघीय सरकारले आफ्नो स्वरूप फेरेको छ । यो प्रक्रिया संसदीय कार्यावधिमा नियमित आकस्मिकता जस्तै भएको छ । सरकार बनेपछि आआफ्नो क्षेत्रको अनुहार खोजिन थालियो । मधेश प्रदेशको पर्सा जिल्लाबाट एकैपटक तीन जना मन्त्री भए । चारवटा सदस्य प्रतिनिधिसभामा रहेको यस जिल्लाबाट अर्का एक जना सांसदसमेत यसअघि मन्त्री भइसकेका छन् । आफ्नो जिल्लाका जनप्रतिनिधिहरू यति बढी संख्यामा मन्त्री बनेपछि कार्यकर्ताहरू उत्साहित हुने नै भए । त्यो उत्साहको तरंग मन्त्रालयहरूसम्म पुग्यो । सुरुआती दिनमा आआफ्ना पार्टीका मन्त्रीलाई खादागम्छा लगाउँदै र बधाई दिनका लागि नै आन्तरिक प्रतिस्पर्धा देखियो । जो जसले जहाँबाट सामाजिक सञ्जालमा यस्ता तस्बिर देखे, आफू पुग्न नसकेकामा आत्मग्लानि ठाने । त्यसपछि काठमाडौं मार्च हुने होड चल्यो । यसरी पर्सेली जनको मात्रालयमन्त्रालय चहार्ने सन्दर्भले चर्चा पायो ।नयाँ मन्त्री बनेपछि तिनका कार्यकर्ता, दलीय हितैषी, आफन्त र विभिन्न स्वार्थी समूहहरूले घेरा हाल्ने औपचारिक सुरुवात नै शुभकामनाबधाईबाट गर्ने परम्परा नै बनिसक्यो । कतैकतै त मन्त्रीलाई गृहजिल्लामा बोलाएर स्वागतअभिनन्दनको शृंखला सुरु हुन्छ । त्यतिखेर मन्त्रीको मान र सान देखाउन गाडीको लस्कर लगाइन्छ । यसो गर्दा मन्त्री वरिपरिको एउटा वृत्त आन्तरिक सुखको अनुभूति गर्छ । कार्यकर्ता भनिने समूह र स्वार्थी समूहमा हाबी यो मानसिकताले चाकरीतन्त्रको नयाँनयाँ मानक निर्मित गर्दै छ । आफ्ना मन्त्रीलाई हिरोगिरी को भूमिकालाई उक्साउने काम कार्यकर्ता भनिने जमातले नै गर्छ । यसरी कार्यकर्ता भनिनेहरूले आफ्नो कथित इगो छोप्न खोज्दा लोकतन्त्रको उपहास बन्दै गरेको भेउ नै पाउँदैनन् । मन्त्रीका नाममा गरिने यस्ता शुभकामना मार्च होस् वा जिल्लामा आयोजना हुने स्वागतअभिनन्दनको मञ्चन, यो त जनताले गरेकोचाहेको भनेर व्याख्या गरिन्छ । जनताले नै गर्न खोजेपछि एउटा राजनीति गर्ने मन्त्री पात्रले त्यसलाई कसरी बिराम दिन सक्छ ? कार्यकर्ताहरूमा हाबी चाकरीको प्रबल तर्कले लोकतान्त्रिक विमर्शलाई सीमित गर्छ । यसरी मन्त्री बनेउपरान्त बित्थाका अभ्यासलाई छेकबार लगाउन सकिँदैन ? उल्टै तर्क चल्छ ।पर्सा जिल्लाले नेपालको राजनीतिक इतिहासमा जनतालाई बलियो बनाउने आन्दोलनहरूमा अग्र भूमिका निर्वाह गरेको इतिहास बोकेको छ । यसले संघर्षलाई मलजल गरेको छ । तर यो जिल्लाले कतिपय अवस्थामा अविकासको नियति भोग्यो । सदरमुकाम वीरगन्जको पहिचानसँग आर्थिक राजधानीको पगरी जुडेको छ, त्यसलाई देखाएर पर्साको समग्रतालाई मापन गर्न सकिँदैन, बुझ्न र बुझाउन सकिँदैन । स्वयं वीरगन्जको उन्नतिप्रगतिमा राजनीतिक दबाब समूहले उल्लेख कार्य गर्न नसकेको कटु अनुभव अहिलेको महानगरवासीमा छ । वीरगन्जलाई महानगर भनिए पनि यो वास्तवमा महागाउँ हो । नेपालको अरू महानगरपालिकाको तुलनामा यसको बजेट कमजोर छ । वीरगन्ज जे छ, आफ्नो भौगोलिक अवस्थिति र सामुदायिक सहयोगले अगाडि आएको हो । काठमाडौंको सत्ताले जहिले पनि वीरगन्जलाई उपेक्षा गरेको आम बुझाइ छ । यस पृष्ठभूमिमा पर्साबाट तीन जना मन्त्री हुन जाँदा पर्सेली जनगणलाई एउटै कुराले एकताबद्ध गरेको छ । त्यो हो पर्सा मे का बा, मन्त्रीयन के जमात बा भन्ने नवआहान । सर्वत्र छाएको चरम असन्तुष्टिलाई जिल्लागत आवश्यकता अनुसार केही गर्न सजिलो छ त ? जनआकांक्षा के जीवन्त हुन सक्छ ? जवाफ सजिलो छैन । मन्त्री बनेका अमुक पात्र कुनै जिल्लाक्षेत्र विशेषका भए पनि देशको मन्त्री हो । तर निकट अतीतको अनुभव उत्साहप्रद देखिएको छैन । जो जहाँ मन्त्री बने, सकेजतिका अवसर आफ्नोतिर लगे । यसरी एउटा मन्त्री आफ्नो प्रदेश वा जिल्लाको नभएर निर्वाचन क्षेत्र विशेषको हुन पुगे । रोचक त के छ भने हिजोअस्तिसम्म जोजो कुनै अमुक मन्त्रीको क्षेत्रमुखी गतिविधिको आलोचना गर्थे, त्यही वृत्त जब आफ्ना नजिकका कोही मन्त्री बन्दा त्यही प्रवृत्तिको अन्धानुकरण गर्न उक्साउँछ । त्यसो गरे वा नगरेको आधारमा मन्त्री पात्रको सफलता मापन गर्छ । स्थानीय मतदाताले आफ्ना प्रतिनिधिबाट अपेक्षाको स्वामित्व लिने, व्यक्तिगत महत्त्वाकांक्षालाई पुलपुल्याइदिनुपर्ने बरु सार्वजनिक हितलाई बेवास्ता गरिदिनुपर्ने आम सोच छ । मतदाता वा कार्यकर्ता भएकै आधारमा उसका काम भनसुनकै आधारमा चाँडो भइदिनुपर्ने, ससाना झैझगडामा तिनीहरू संलग्न हुँदाहुँदै जिल्ला प्रशासन वा प्रहरीबाट उन्मुक्ति दिलाइदिनुपर्ने, यस्तोमा ताजा सुरुआत गर्न चाहने मन्त्रीहरूले रचनात्मक हस्तक्षेप कसरी गर्न सक्छन् ?एउटा मन्त्रीको दैनिकीमा मिल्नेनमिल्ने कामका लागि सिफारिस गरिदिनुपर्दा कत्तिको समय व्यय हुन्छ ? एउटा मन्त्रीले आफ्नो जिल्लाका कार्यालय प्रमुखलाई रोजमर्राका कामका लागि कत्तिको दबाब दिन्छ ? हामीले विकसित गर्दै गरेको लोकतन्त्रमा यसरी नै विधिप्रक्रिया गौण बनाइएको छ । आम मानिसको जनजीविका र साझा भविष्यलाई प्रभावित गर्ने विषयप्रति मन्त्रीहरू सोच्न नै भ्याउँदैनन् । आफ्ना भक्तजनहरूको संरक्षणको सट्टा सामूहिकता वा सार्वजनिक रचनात्मकताका लागि बेफुर्सदी बन्न पुग्छन्, बिचरा मन्त्रीहरू ! भोजपुरी क्षेत्रमा एक प्रचलित आहान छ धान गिरे बढ भाग, गेहुँ गिरे दुरभाग । यसको सोझो अर्थ हो धान खसे बढ्यो भाग्य, गहुँ खसे दुर्भाग्य । खेतमा यदि धानको बाली खस्छ भने त्यसले धानको उब्जनी राम्रो भएको देखाउँछ, तर गहुँको बाली झर्छ भने त्यसले उब्जनी राम्रो नहुने सूचना दिन्छ । यसपछाडिको तर्क छ खसेको धान बालीको दानामा सघन निरोग हुन्छ र त्यो वजनदार भएर नै आफ्नो भारको कारण भुइँमा खसेको हो । तर गहुँको बोट झर्यो भने प्रायः त्यसको दाना सानोसानो हुन्छ । मतलब गहुँको उपज कम हुन्छ । यहाँ एउटा आहानले किसानको अनुभवजन्य ज्ञानलाई समेट्छ ।जीवनमा यदाकदा यस्तो कठिन क्षण आउँछ, जब सामुन्ने ठडिएको चुनौतीले तपाईंको ज्ञान, आत्मविश्वासमाथि भारी पर्छ । तब लाग्छ, हाम्रो जानकारी कति सीमित छ, हामी कति कमजोर छौं ? लोकतन्त्रको निरीहताको कुरा गर्दा एउटा राम्रो प्रयत्न गर्न चाहने मन्त्री विशेषलाई अन्धबुझाइ र कर्मकाण्डको चक्रव्यूहमा धकेलिएकोतर्फ आँखा चिम्लिन सकिँदैन । यस्तोमा एउटा मन्त्रीले आफ्नो मन्त्रालयसँग कसरी उत्तम लकिर कोर्न खोज्छ ? मन्त्रालयले न्यायोचित गति कसरी समात्न सक्छ ? एउटा मन्त्रीले आफ्नो मन्त्रालयको कार्यभारसँग न्याय गर्न सक्यो भने धानको बालाझैं जनप्रियताको गुरुत्व हासिल गर्न सक्छ । न त गहुँको दानाझैं निष्प्रभावी तल खस्छ । लोकतान्त्रिक रूपान्तरणलाई संस्थागत गर्न स्वयं भुइँतहबाट थितिको छाल उक्लिनुपर्छ । आफू चोरी गर्दा सांसदमन्त्रीले उन्मुक्ति दिलाइदिनुपर्ने, आफ्ना झगडिया वा विपक्षीलाई अनाहकमा मुछेर प्रहरीमा जाहेरी दिलाइदिनुपर्ने तर चाहना चाहिँ अपराधमुक्त समाज ! अनि कसरी हुन्छ ?अहिले पनि विकास कुनै मन्त्रीको लहडमा हुने, दबाब पुग्न नसके बजेट नै निकासा नहुने, सिंहदरबारमा पहुँच नहुनेले आफ्नै क्षेत्रमा प्राथमिकताका आधारमा बजेट नै नपाउने । यस्तो थिति कहिलेसम्म ? पालिका, प्रदेश र संघको समन्वित प्रयासमा विकासको बृहत्तर मार्गचित्र बनाउन कहिले सोच्ने ? जहाँको नेतृत्वले प्रभुत्व पायो, त्यहाँ भ्युटावर बने । जहाँ पुल चाहिएको थियो, त्यहाँ तुइन पनि मर्मत हुँदैन । प्रभुत्वमुखी विकासको तौरतरिकालाई कहिलेसम्म बोक्ने ? अन्यत्रका मन्त्रीले आफ्नोतिर यति बजेट लगे भनेर देखेका सुनेका जनले आफूले मत दिएका व्यक्ति मन्त्री बन्दा त्यस्तै अनुकरण खोज्छ । यसमा त्रुटि भुइँमा कि टुप्पोमा ? बहुसंख्यक सोच र तर्कसंगत सोचमा फरक विमर्श हुनैपर्छ ।संस्कृत उक्ति छ आकाशात् पतितं तोयं यथा गच्छति सागरम् । आकाशबाट खसेको पानी सागरमा जान्छ । जुनसुकै तहको सरकारले गर्ने काम जन उपयोगितामा केन्द्रित हुनुपर्ने कार्यप्रणाली नै सुशासनको आत्मा हो । जो जहाँका जनता छन्, उसलाई लागोस् सरकारले उचित गर्दै छ । खड्गप्रसाद शर्मा ओली सरकारको भावभंगीमा हेर्दा देहातमा सुनिन थालिएको छ आफ्नो कुर्सीको पेटी बाँधेर राख्नुस्, बाहिरको मौसममा गडबडी छ । यदि सरकार जनताको सहानुभूतिलाई अनुभूति गर्न खोज्छ भने जनताले तपार्इंको भय हरण गरेर अभय बनाइदिन्छन् । एउटै खुट्टामा खडा रहिरह्यो भने थाकिन सकिन्छ, बिस्तारै बिस्तारै हिँड्दै गर्नुस् । सरकारले चाल फेर्नैपर्छ ।सफलता अपवाद हो, संघर्ष नियम । सरकारको मुखियाले नयाँ थिति बनाउन खोज्दै छ भन्ने आम जनताले विश्वास गर्नुपर्यो । जनताका लागि त्यो गर्नुस्, पाब्लो नेरुदा भन्छन् म तिम्रा लागि त्यो गर्न चाहन्छु, जो बसन्तको मौसमले चेरीको वृक्षसँग गर्छ ।कबीरको भनाइ छ बिन रखवारे बाहिरा, चिडियों खाया खेत, अरधा परधा ऊबरे, चेति सके तो चेत । रखवालीबिना चराहरूले बाली खाइसके । जाग, जे जति जोगिएको छ त्यसलाई बचाइहाल । जाग्नुपर्ने, निगरानी गर्नुपर्नेहरू नै जब बेथितिका लागि उत्प्रेरक बन्छन् भने सुधार हुन्छ कसरी ? जुन दिन झापामा भ्युटावर खडा गरिँदै थियो, त्यो दिन राजनीतिक चेतनाको उन्नत थलो झापाले सघन विरोध किन जनाएन ? ताली बजाउनेहरू लोकतन्त्रको कठघरामा उभिनैपर्छ । छोटाछोटा कुराले लोकतन्त्र सप्रिन्छ, सानासाना त्रुटिले प्वाल पार्दै जान्छ । लोकतन्त्र विकल्परहित हुँदैन । त्यसको सामर्थ्य र सौन्दर्य भनेकै सविकल्प हुनु हो । गठबन्धन राजनीतिले विकल्पहीन सत्ताको आश्रयमा बन्दी हुन कतै बाध्य त पारिरहेको छैन ? महत्त्वाकांक्षी राजनीतिक दल निरूपाय भएर आफ्ना कमीकमजोरी छोप्नका लागि आपसमा सम्झौता गर्दै रहन्छन्, तबसम्म लोकतन्त्रको डुंगा डुब्दै गइरहेको हुन्छ ।"
भारतमा पहिलो महिला राष्ट्रपति,सन् २००७ मा आजकै दिन (जुलाई २५) मा प्रतिभा पाटिल भारतको राष्ट्रपति बनेकी थिइन् । उनी भारतको पहिलो महिला राष्ट्रपति हुन् । सन् १९३४ डिसेम्बर १९ मा महाराष्ट्र राज्यको जलगाउँमा जन्मिएकी पाटिलले राजनीतिशास्त्र र अर्थशास्त्रमा स्नातकोत्तर गरेकी थिइन् । त्यसपछि कानुन विषय अध्ययन गरेकी पाटिल १९६२ मा भारतीय राष्ट्रिय कंग्रेसबाट महाराष्ट्र विधानसभामा निर्वाचित भएका थिइन् । पाटिल १९८५ मा माथिल्लो सदन राज्यसभामा निर्वाचित भएकी थिइन् । १९८६ देखि १९८८ सम्म उनी राज्यसभाकी उपाध्यक्ष थिइन् । १९९१ मा उनी तल्लो सदन लोकसभामा निर्वाचित भइन् । २००४ मा उनी राजस्थान राज्यकी गभर्नर बनेकी थिइन् । गान्धी परिवारसँग लामो समयदेखि निकट रहेकी पाटिललाई कंग्रेस पार्टी अध्यक्ष सोनिया गान्धीले उनलाई राष्ट्रपतिको उम्मेदवारमा अघि सारेकी थिइन् । उनले २००७ जुलाई २५ देखि २०१२ जुलाई २५ सम्म भारतको १२ औं राष्ट्रपतिका रूपमा कार्यभार सम्हालेकी थिइन् ।
"५० वर्षमा औसत मूल्यवृद्धि ८३२ प्रतिशत, खाद्यान्नको उच्च","लोडसेडिङ, राजनीतिक आन्दोलन, उद्योगहरूमा श्रमिकहरूको आन्दोलन, व्यवसायीको कार्टेलिङलगायत कारण त्यतिबेला मूल्य दोहोरो अंकमा पुगेको थियो । यद्यपि सन् २०१५१६ मा औसत मूल्यवृद्धि एकल अंक ९९३ प्रतिशतमा झरेको थियो । त्यही समयमा नेपालमा विनाशकारी भूकम्प, बाढीपहिरोलगायत प्राकृतिक विपत्तिलगायत कारण पनि त्यतिबेला केही वर्षसम्म खाद्य र गैरखाद्य उपसमूहको मूल्यवृद्धि दर दोहोरो अंकमा रहेको प्रतिवेदनले देखाएको छ । यद्यपि गएको पाँच दशकमध्ये अघिल्लाको तुलनामा पछिल्ला दशकमा मूल्यवृद्धि दर घट्दै गएको देखाएको छ ।अध्ययनले सन् २०२२२३ मा औसत मूल्यवृद्धि दर ७७४ प्रतिशत रहेको देखाएको छ । उक्त अवधिको औसत मूल्यवृद्धिमा सबैभन्दा धेरै ३६३ प्रतिशत योगदान खाद्य तथा पेय पदार्थ समूहको छ । उक्त अवधिमा घरायसी सामग्रीको योगदान २४२ प्रतिशत, यातायातको ८७ प्रतिशत, शिक्षाको ९ प्रतिशत र अन्यको करिब २२ प्रतिशत योगदान रहेको प्रतिवेदनले औंल्याएको छ । समग्रमा कुल मूल्यवृद्धिमा खाद्य तथा पेय पदार्थ समूहको योगदान धेरै रहँदै आएको देखिन्छ । राष्ट्र बैंकको मासिक प्रतिवेदनअनुसार ०८१ जेठमा वार्षिक बिन्दुगत उपभोक्ता मूल्यवृद्धि दर ४१७ प्रतिशत छ । अघिल्लो वर्षको सोही अवधिमा यस्तो दर ६८३ प्रतिशत थियो । उक्त अवधिमा खाद्य तथा पेय पदार्थ समूहको मूल्यवृद्धि दर ५७६ प्रतिशत र गैरखाद्य तथा सेवा समूहको २९४ प्रतिशत छ । यो समूहअन्तर्गत तरकारी उपसमूहको वार्षिक बिन्दुगत मूल्य सूचकांक १६०२, दाल तथा गेडागुडीको ११७६, खाद्य तथा खाद्यजन्य पदार्थको ७३२, चिनी तथा चिनीजन्य वस्तुको ६९८ र गैरमदिराजन्य पेय पदार्थको ५९५ प्रतिशतले बढेको छ । उक्त अवधिमा घिउ तथा तेल उपसमूहको वार्षिक बिन्दुगत मूल्य सूचकांक ५५१ प्रतिशतले घटेको छ ।गत जेठमा गैरखाद्य तथा सेवा समूहअन्तर्गत विविध वस्तु तथा सेवाहरू उपसमूहको वार्षिक बिन्दुगत मूल्य सूचकांक १२४७, शिक्षाको ५६४ र कपडाजन्य तथा जुत्ताचप्पलको ३४६ प्रतिशतले बढेको छ । तर, सञ्चार उपसमूहको वार्षिक बिन्दुगत मूल्य सूचकांक ०४८ प्रतिशत र यातायातको ०१८ प्रतिशतले घटेको प्रतिवेदनमा उल्लेख छ । ०८१ जेठमा काठमाडौं उपत्यकाको वार्षिक बिन्दुगत उपभोक्ता मूल्यवृद्धि दर ४२५, तराईको ३८२, पहाडको ४६३ र हिमालको ४७७ प्रतिशत छ । गत वर्षको सोही महिनामा काठमाडौं उपत्यकाको मूल्यवृद्धि दर ७१९, तराईको ६९३, पहाडको ६२८ र हिमालको ६३९ प्रतिशत थियो ।यस्तै, ०८१ जेठमा वार्षिक बिन्दुगत थोक मूल्यवृद्धि दर (मुद्रास्फीति) ५४८ प्रतिशत छ । गत वर्षको सोही महिनामा यस्तो मूल्यवृद्धि दर ३१० प्रतिशत थियो । गत जेठमा उपभोग्य वस्तुको ६८७, मध्यवर्ती वस्तुको ५३२ र पुँजीगत वस्तुको १६६ वार्षिक बिन्दुगत थोक मुद्रास्फीति क्रमशः ६८७, ५३२ प्रतिशत र १६६ प्रतिशत छ । समीक्षा महिनामा निर्माण सामग्रीको वार्षिक बिन्दुगत थोक मुद्रास्फीति २१२ प्रतिशतले घटेको छ ।"
नेपालबंगलादेश विद्युत् बिक्री सम्झौता तत्कालका लागि स्थगित,"प्राधिकरणले भारतीय अनुदानमा निर्माण भई आफ्नो स्वामित्वमा रहेको २५ मेगावाटको त्रिशूली र सहायक कम्पनीमार्फत निर्माण गरिएको २२ मेगावाटको चिलिमे जलविद्युत् आयोजनाबाट उत्पादित विद्युत् बंगलादेश निर्यात गर्ने तयारी गरेको छ । यी दुवै आयोजनाले भारतमा विद्युत् निर्यातका लागि स्वीकृति पाइसकेका छन् । बीपीडीबीले १६ पुस ०८० मा नेपालबाट उत्पादित ४० मेगावाट विद्युत् बंगलादेश, भारत र नेपालका निकायबीचको त्रिपक्षीय सम्झौताअनुसार हुने गरी पाँच वर्षसम्म खरिदका लागि बोलपत्र (टेन्डर) आह्वान गरेको थियो । प्राधिकरणले माघ दोस्रो साता विद्युत् बिक्रीका लागि तोकिएको ढाँचामा बिक्री गरिने विद्युत्को दरसहितको बोलपत्रसम्बन्धी कागजात पेस गरेको थियो । त्यसपछि प्राधिकरणको टोली र बीपीडीबीअन्तर्गतको बोलपत्र (बिड) मूल्यांकन समितिबीच गत फागुन १० मा ढाकामा वार्ता भएको थियो । नेपालले प्रतियुनिट बिजुलीको मूल्य ६७० अमेरिकी सेन्ट प्रस्ताव गरेको थियो । नेपालले भारतलाई बेचेको भन्दा कम मूल्यमा नदिने अडान राखेपछि बैठकमा मूल्यको सहमति जुटेन । तर पछि सिंगापुरमा विश्व बैंकले आयोजना गरेको सार्कका ऊर्जा सचिवस्तरीय बैठकका क्रममा भएको द्विपक्षीय छलफलमा बंगलादेश नेपालले प्रस्ताव गरेको मूल्यमा केही घटेर ६४० अमेरिकी सेन्टमा बिजुली खरिद गर्न सहमत भएको थियो । मूल्यमा सहमति भए पनि गत जेठ २९ मा मात्रै बंगलादेशको मन्त्रिपरिषद्को सार्वजनिक खरिदसम्बन्धी समिति (सीसीजीपी) ले नेपालबाट आयात गरिने विद्युत्को मूल्य स्वीकृत गरेको थियो ।पेस गरिएका बोलपत्रसम्बन्धी कागजात मूल्यांकन गरी त्यसलाई सम्बन्धित निकायबाट स्वीकृत भएको जानकारी दिँदै बीपीडीबीले बोलपत्र स्वीकार गर्ने आशयको सूचना असार २३ मा प्राधिकरणलाई दिएको थियो । प्राधिकरणले पनि बोलपत्र स्वीकार गरेको लिखित सूचना बीपीडीबीलाई दिएको थियो । लगत्तै बीपीडीबीले विद्युत् बिक्री सम्झौताको मस्यौदा प्राधिकरणलाई पठाएको थियो । प्राधिकरणले मस्यौदा पाएसँगै सम्झौता मिति तय गरेर बीपीडीबीलाई निमन्त्रणासहित गत असार २६ पत्र पठाएको थियो । बंगलादेशको मन्त्रिपरिषद्को आर्थिक मामिलासम्बन्धी समितिले गत मंसिर २० मा नेपालबाट ४० मेगावाट बिजुली आयात गर्ने प्रस्तावलाई सैद्धान्तिक स्वीकृत गरेको थियो । सोहीअनुसार मूल्यलाई प्राथमिकतामा राखेर बिक्रीका लागि प्रस्ताव पठाउन बंगलादेशले नेपाललाई पत्र पठाएको थियो । प्राधिकरणले माघको दोस्रो साता बिक्री प्रस्ताव पठाएको थियो"
बाढी र डुबानले साढे ४ हजार हेक्टर खेती नोक्सान,"(कञ्चनपुर) असार तेस्रो साताको बाढी र डुबानले कञ्चनपुरमा साढे ४ हजार हेक्टरभन्दा बढीको खेतीबालीमा क्षति पुगेको छ । स्थानीय तहको प्रारम्भिक विवरणअनुसार धान, उखु, मकै र तिललगायत बालीमा क्षति पुगेको हो । जिल्लाका ९ वटै पालिकामा गरी ३ हजार हेक्टरभन्दा बढीको धानखेती कटान र पटानले नोक्सान भएको पालिकाका कृषि शाखाले जनाएका छन् । पुनर्बास, बेलौरी र दोधाराचाँदनी नगरपालिका तथा बेलडाँडी र लालझाडी गाउँपालिकामा बढी मात्रामा क्षति भएको छ । अब रोपाइँ गर्ने समय पनि छैन, छरुवा धानको बीउ पनि पाइँदैन, दोधाराचाँदनी नगरपालिकाका कृषि शाखा प्रमुख कमलापति भट्टले भने, अब भटमास, मास, मुङ र तिल छर्न सकिन्छ । उनका अनुसार कृषि ज्ञान केन्द्रबाट उपलब्ध भटमास कृषकहरूलाई वितरण गरिएको छ । धेरै ठाउँ अहिले पनि हिलो भएका कारण दलहन तथा तेलहन बालीसमेत छर्न सकिने अवस्था नरहेको भट्टले बताए । दोधाराचाँदनीमा जोगबुडा नदीको बाढीले कुतियाकभर, सुन्दरनगर, कञ्जभोज र पटेराखल्लालगायत बस्तीमा क्षति गरेको थियो । कृषि शाखाका अनुसार डुबान र कटानले २ सय ६६ हेक्टरको धान, ६ हेक्टरको मकै, ७ हेक्टरको तरकारी र २ हेक्टरमा लगाइएको तिल नष्ट भएको छ । भाडामा लिएर तीन बिघामा लगाएको परवल र तरुल सबै बालुवाले पुरिएको छ, दोधाराचाँदनी१० कुतियाकभरका खडक बुढाले भने, अब बीउको खर्च पनि कसरी तिर्ने ? बाढीका कारण भीमदत्त नगरपालिका साढे ४ सय हेक्टर, बेलौरीमा ५ सय र पुनर्बासमा ४ सय हेक्टरको धानखेती नष्ट भएको कृषि शाखाले जनाएका छन् । बेलौरीमा करिब २ सय हेक्टर, पुनर्वासमा ३ सय, बेलडाँडीमा ५० र लालझाँडीमा २ सय हेक्टरको उखु समेत नष्ट भएको छ । सबै विवरण संकलन भइसकेको छैन, वडाबाट विवरण आउने क्रममा छ, बेलडाँडी गाउँपालिकाका कृषि शाखा प्रमुख निरज शर्माले भने, प्रारम्भिक विवरण आएको छ, क्षतिको अवस्था अझ थप हुन सक्छ । बेलडाँडी५ इमिलियामा चौधर नदी महाकाली सिँचाइ आयोजना दोस्रो चरणको नहरको बाँध फुटाएर बस्तीमा पसेको थियो, जसका कारण गाउँपालिका पूरै डुबानमा परेको थियो । बेलडाँडीसँगै बेलौरी नगरपालिका समेत चौधर नदीको बाढीका कारण डुबानमा परेको थियो । पुनर्वास नगरपालिका८ मा गत वर्षझै यस वर्ष पनि धान सुकेको छ । कृषि शाखा प्रमुख कर्णबहादुर शाहीका अनुसार खेतमा जमेको पानी पनि कालो देखिएको छ । उक्त क्षेत्रमा पटान नभए पनि धान सुकेको छ । गत वर्ष पुनर्वास५ सिमरी र ७ नम्बरको परासनलगायतमा केमिकल मिसिएको पानीका कारण करिब १ सय हेक्टरमा लगाएको धान र ५० हेक्टरको उखु नष्ट भएको थियो । कृषकहरूले नजिकै रहेको चिनी मिलबाट केमिकल बगेका कारण धानबाली सुकेको दाबी गरे पनि केमिकल कहाँबाट आयो भन्ने एकिन हुन सकेको छैन । पीडित कृषकहरूले हालसम्म कुनै राहतसमेत पाएका छैनन् । यस वर्ष पनि पोहोरजस्तै धानबाली पूरै सुकेको छ, नजिकै भारतीय क्षेत्रमा चिनी मिल भएका कारण सोही क्षेत्रबाट आएको पानीले धान सुकेको अनुमान छ, पुनर्बासका कृषि शाखा प्रमुख कर्णबहादुर शाहीले भने, खेतमा जमेको पानी पूरै कालो छ, केही न केही विषादीकै कारण सुकेको हुन सक्ने देखिन्छ । बाढीले पटान गरेको ठाउँमा अब भटमासलगायत दलहन बाली नै उपयुक्त हुने कृषि ज्ञान केन्द्र कञ्चनपुरका प्रमुख गोविन्द सिजापतिले बताए । उनले भटमास लगाउन चाहने किसानलाई ज्ञान केन्द्रले बिउ सहयोग गर्ने जानकारी दिए । पानी नजम्ने ठाउँमा छरुवा धान पनि छर्न सकिने उनले बताए । कञ्चनपुरमा करिब ५० हजार हेक्टरमा धान खेती गरिन्छ । यहाँ धानको उत्पादकत्व प्रति हेक्टर ४ मेट्रिक टन रहेको कृषि ज्ञानकेन्द्रको तथ्यांक छ ।"
डेढ वर्षदेखि पुल निर्माण अलपत्र,"(बझाङ)तीन वर्षअघि बझाङको केदारस्युँ र थलारा गाउँपालिका जोड्ने देउराको झोलुंगे पुल बाढीले बगायो । हालसम्म पुल निर्माण नहुँदा बझाङ, बैतडी र डोटीका ५ पालिकाका स्थानीयले अत्यावश्यक सेवा लिन पनि सास्ती खेप्नु परिरहेको छ । पुल नहुँदा बझाङका साथै डोटीको सायल र आदर्श तथा बैतडीको सिगास गाउँपालिकाका स्थानीयको जनजीवन प्रभावित भएको हो । यी पालिकाका बासिन्दा स्थानीय उत्पादन बिक्री, उपचार तथा किनमेलका लागि केदारस्युँको केन्द्र देउरा बजार पुग्ने गर्छन् । तर पुल नहुँदा स्थानीयले समस्या भोग्नुपरेको छ ।पुल बगाएको डेढ वर्षपछि निर्माणका लागि ठेक्का लागेको थियो । २०७९ चैतमा स्थानीय पूर्वाधार विकास आयोजना कार्यालय धनगढीले ठेकेदार कम्पनी दीपभूमि कन्स्ट्रक्सनसँग ठेक्का सम्झौता गरेको थियो । १८ महिनाभित्र निर्माण सम्पन्न गरिसक्नुपर्ने सर्तमा १ करोड ५० लाखमा सम्झौता भएको थियो । सम्झौताको अवधि आगामी भदौमा सकिँदै छ ।तर, यसबीचमा ठेकेदार डम्बरदत्त भट्टको मृत्यु भएपछि पुलको काम अघि बढ्न सकेको छैन । पुलको वारि र पारि दुई वटा पिलर र ब्लकको काम भइसकेको छ, केदारस्युँका इन्जिनियर ललित मल्लले भने, अहिलेसम्म ४० प्रतिशत जति काम त भएको छ, तर ठेकेदारको मृत्यु भएका कारण अब कसले बाँकी काम गर्ने हो भन्ने अनिश्चित भएको छ । पुल निर्माण नहुँदा देउरास्थित प्राथमिक स्वास्थ्य केन्द्रबाट स्वास्थ्य सेवा लिँदै आएका स्थानीयले चार वर्षदेखि सास्ती खेप्दै आएको बताएका छन् । पुल हुँदा २० मिनेटमै पारि पुगिन्थ्यो । अहिले कोही मान्छे बिरामी भइहाले चार घण्टा बोकेर लैजानुपर्छ, थलारा गाउँपालिकाकी कार्यपालिका सदस्यसमेत रहेकी दंगाजीकी रम्भा विकले भनिन्, सुत्केरी महिला र गम्भीर बिरामीलाई देउरा लैजान निकै समस्या भएको छ । देउरा बजारमा दूधलगायत कृषि उपज बिक्री गरेर जीविका चलाउनेलाई समेत समस्या भएको छ । पुल हुँदा दूध बेचेर घर खर्च चलाएका थियौं । पुल बन्द भएपछि बेच्न पाएका छैनौं । हाम्रो रोजीरोटी बन्द भएको छ, थलारा१ बस्तीकी कलावती जोशीले भनिन् । पुल हुँदा बजार पुग्न १५ मिनेट समय लाग्ने गरेकामा बगाएपछि गाउँबाट एक घण्टा हिँडेर मोराइलको झोलुंगे पुलसम्म पुग्नुपर्ने र त्यहाँबाट दुई घण्टा हिँडेर देउरा बजार पुग्नुपर्छ । यसरी आउनजान ६ घण्टा लाग्ने गरेको उनले बताइन् । गाउँबाट दूध आउन छोडेपछि देउरामा रहेका दुई वटा डेरीसमेत बन्द भएका छन् । दूध बेचेर गुजारा चलाइरहेका साविकको दंगाजी गाविसका २ सय बढी किसानले दूध बिक्री गर्न नपाउँदा समस्या भएको हो । यहाँका मान्छेले दूध, साग, तरकारी, फलफूललगायत कृषि उत्पादन बिक्री गर्ने एउटा मात्रै बजार देउरा हो । पुल नभएका कारण धेरैले उत्पादन बिक्री गर्न पाएका छैनन्, थलारा१ का वडाध्यक्ष रवीन्द्र जोशीले भने । पुल नहुँदा थलारा गाउँपालिकाबाट केदारस्युँको देउरामा रहेको बेताल माध्यमिक विद्यालयमा अध्ययन गर्ने विद्यार्थीले सबैभन्दा बढी सास्ती खेप्नुपरेको छ । पुल हुँदा १० मिनेटमै स्कुल पुग्थ्यौं । अहिले ३४ घण्टा हिँडेर आउनुपर्छ, कक्षा १० मा अध्ययनरत उषा जोशीले भनिन्, सक्नेहरू देउरामै डेरा गरेर बसेका छन् । नसक्नेले बिहान झिसमिसेमै खाना खाएर स्कुल जानुपर्छ । घर फर्किंदा राति हुन्छ । उनले साविक दंगाजी गाविसका १ सय ५० भन्दा बढी विद्यार्थी बेताल माविमा पढ्ने गरेको बताइन् । पुल नभएका कारण स्थानीय देउरा बजार आउन छाडेपछि यहाँ ठूलो लगानीमा सञ्चालन गरिएका होटल, पसलसमेत चल्न छाडेको स्थानीय व्यापारीले बताए । हिउँदमा प्रत्येक वर्ष ३४ लाख लगानी गरेर अस्थायी पुल बनाउने गरे पनि बर्खामा त्यो सम्भव नहुने थलारा गाउँपालिकाका अध्यक्ष प्रकाश रोकायाले बताए । प्रत्येक वर्ष कात्तिकमंसिरमा अस्थायी पुल बनाउने गरेका छौं, तर जेठमा सेतीले बगाइहाल्छ, उनले भने, बर्खाका ६७ महिना थलाराका बासिन्दाले दुःख पाउनुपर्छ । उनले ठेकेदारको मृत्युपछि पुल निर्माण अनिश्चित भएकाले अझै समस्या हुने बताए । यता स्थानीय पूर्वाधार विकास आयोजना कार्यालय धनगढीका सबइन्जिनियर दीपक पन्तले भने ठेकेदारका आफन्तहरू सम्पर्कमा रहेको र उनीहरूले पुल निर्माणको काम सम्पन्न गर्ने प्रतिबद्धता जनाएको बताए ।"
अर्थ संक्षेप,"काठमाडौंदेखि लद्दाखसम्म यामाहा एरोक्सको यात्राकाठमाडौं (कास) सोलो ट्राभल अवशिस ओझाले यामाहा एरोक्स १५५ स्कुटरको साथमा काठमाडौंदेखि भारतको लद्दाखसम्मको यात्रा सम्पन्न गरेका छन् । ११ दिनमा पाँच हजार किलोमिटर भन्दा बढी यात्रा गर्दै ओझा लद्दाख पुग्न सफल भएको यामाहाले जनाएको छ । ओझाका अनुसार यात्रामा यामाहा एरोक्स १५५ मा रहेको एड्भान्स लिक्विइड कुल्ड इन्जिन, ह्यान्डलिङ, आधुनिक एफआइई प्रविधि लगायत विशेषताले पहाडको उचाईमा पुग्न सहज गरेको थियो । एमएडब्लू राइडकी सीएमओ पुनम सिंहले यामाहाको साथमा उल्लेखनीय यात्रा पूरा गरेमा गौरवान्वित भएको बताइन् ।बुटवल पावर ॅगोल्ड अवार्ड २०२३ बाट सम्मानितकाठमाडौं (कास) बुटवल पावर कम्पनी गोल्ड अवार्ड २०२३ बाट सम्मानित भएको छ । नेपाल चार्टर्ड एकाउन्टेन्ट्स संस्था (आईक्यान) ले कम्पनीलाई पावर र ऊर्जा क्षेत्रबाट उक्त अवार्डले सम्मान गरेको हो । आईक्यानले आर्थिक वर्ष २०७९८० मा कम्पनीले प्रकाशित गरेको वार्षिक प्रतिवेदनका आधारमा संस्थाको वित्तीय पारदर्शिता, जवाफदेहिता र सुशासनका लागि सम्मान गरेको जनाएको छ । उपप्रधान तथा अर्थमन्त्री विष्णुप्रसाद पौडेलले उक्त अवार्ड कम्पनीका प्रमुख कार्यकारी अधिकृत उत्तरकुमार श्रेष्ठलाई प्रदान गरे । उक्त प्रतिवेदन अब साउथ एसियन फेडेरेसन अफ एकाउन्टेन्ट्स (साफा) ले दक्षिण एसियालीस्तरमा आयोजना गर्ने उत्कृष्ट वार्षिक प्रतिवेदन मा प्रतिस्पर्धा गर्ने कम्पनीले जनाएको छ । कम्पनीले हाल ९४ मेगावाट तथा १२ मेगावाट क्षमताका २ वटा जलविद्युत् केन्द्रहरूबाट विद्युत् उत्पादन गरी स्याङ्जा, पाल्पा, प्यूठान र अर्घाखाँची जिल्लाका करिब ६३ हजार ग्राहकलाई विद्युत् वितरण गरी आएको जानकारी दिएको छ ।नेपाली बजारमा अब ॅअनर २००काठमाडौं (कास) नेपाली बजारमा अनर नेपालले अनर २०० को सिरिज ल्याएको छ । यसअघि कम्पनीले अनर २०० सिरिजको प्रिबुकिङ खुलाएको थियो । प्रिबुकिङमा कम्पनीले अनरको घडी र एयर बड्स उपहार प्राप्त गर्न सकिने योजना ल्याएको थियो । साथै ग्राहकले अब अनर २०० खरिदमा पनि उक्त उपहार प्राप्त गर्न सक्ने कम्पनीले जानकारी दिएको छ । कम्पनीका अनुसार यो अफर ३१ जुलाईसम्म मात्र हुनेछ । अनर २०० को सिरिजमा ५० मेगापिक्सेलको मुख्य क्यामेरा, ५२०० एमएएचको सिलिकन ब्याट्री, १०० वाटको चार्जिङ जेन ३ को प्रोफेसरलगायत विशेषता रहेको कम्पनीले जनाएको छ । रियलमीको ॅजिटी ६ टी सार्वजनिककाठमाडौं (कास) रियलमीले बुधबार नेपाली बजारमा आफ्नो नयाँ उत्पादन रियलमी जिटी ६ टी सार्वजनिक गरेको छ । यसमा माक्वाल्कम स्न्यापड्रागन सेभेन जेन थ्री चिपसेट, १२० हर्जको रिफ्रेस रेट, ५५०० एमएएचको ब्याट्री र १२० वाटको सुपरभोक चार्जरजस्ता विशेषताहरू रहेको कम्पनीले जानकारी दिएको छ । रियलमी जीटी ६ टी १२ प्लस ५१२ जीबी भेरियन्टमा फ्लुइड सिल्भर र रेजर ग्रिन कलरमा उपलब्ध यसको नेपाली बजारमा मूल्य ६५ हजार ९९९ रुपैयाँ रहेको कम्पनीले जानकारी दिएको छ । रियलमीको भारत र नेपालको हेड अफ स्ट्राटिजी मुनिस गिरीले ग्राहकमाझ नयाँ उत्पादन सार्वजनिक गर्न पाएको कम्पनी उत्साहित भएको बताए । कम्पनीका अनुसार यो स्मार्टफोनमा ६७८ इन्च भएको ६ हजार निटको हाइपर डिस्प्ले र ५० मेगापिक्सेलको सोनी एलवाइटी ६०० को मुख्य क्यामेरा छ । केयूको ॅफलिङ वाल्स ल्याब प्रतियोगिताकाठमाडौं (कास) काठमाडौं विश्वविद्यालय (केयू) र जर्मन सरकारको शैक्षिक सहायता संस्था (डीएएडी) ले संयुक्त रूपमा फलिङ वाल्स ल्याब प्रतियोगिता आयोजना गरेको छ । केयूका अनुसार विश्वका विभिन्न राष्ट्रमा आयोजना हुने उक्त प्रतियोगितामा नवीनतम सोचलाई निर्णायकमण्डल र दर्शकका अगाडि प्रस्तुति गर्ने गरिन्छ । विजेताले जर्मनीको बर्लिन सहरमा हुने प्रतियोगितामा पूर्ण प्रायोजनसहित सहभागी हुने अवसर प्राप्त गर्नेछन् । नेपालमा केयूले आयोजना गरेको उक्त प्रतियोगितामा फ्रिन्सेन प्रधान प्रथम भएका थिए । यसैगरी, त्रिभुवन विश्वविद्यालयका अञ्जना तामाङ दोस्रो र गौरव अधिकारी तेस्रो भएका थिए ।एफएनसीसीआईको रोजगारदाता तालिमकाठमाडौं (कास) नेपाल उद्योग वाणिज्य महासंघ (एफएनसीसीआई) ले अन्तर्राष्ट्रिय श्रम संगठनको सहकार्यमा स्याहार अर्थतन्त्रको सान्दर्भिकता विषयक रोजगारदाता तालिम आयोजना गरेको छ । महासंघले बुधबारदेखि कैलालीको धनगढीमा उक्त तालिम सुरु गरेको हो । अन्तर्राष्ट्रिय श्रम संगठन (सशक्त महिला समृद्ध नेपाल) परियोजना र महासंघबीच भएको सम्झौताअनुसार नेपाल उद्योग वाणिज्य महासंघ सुदूरपश्चिम प्रदेशले तीन दिनसम्म तालिम सञ्चालन गर्नेछ । तालिममा सुदूरपश्चिमका उद्योगी, व्यवसायी सरकारी तथा गैरसरकारीका प्रतिनिधि गरी ३० जना सहभागी छन् ।टीभीएसको एन्टर्क माइलेज टेस्ट सम्पन्नकाठमाडौं (कास) टीभीएस मोटर कम्पनीका लागि नेपालको आधिकारिक वितरक जगदम्बा मोटर्सले पोखरामा माइलेज टेस्ट सम्पन्न गरेको छ । राइड टीभीएसको पोखरा सोरुम स्क्वायर मोटर्सबाट सुरु भई सेभेन लेक्स रिसोर्ट, लेखनाथ पुगेर समापन भएको कम्पनीले जनाएको छ । उक्त राइडमा ५० राइडरले माइलेज टेस्ट एनओजी सहभागिता जनाएका थिए । माइलेज टेस्ट गर्दा ७७२ किलोमिटर माइलेजसहित दीनानाथ अधिकारी विजेता भए । यसैगरी, रोशनी लामिछाने दोस्रो र सुमन देवकोटा तेस्रो भएका थिए ।अर्थमन्त्री र सीबीफिनबीच दिगो आर्थिक विकासबारे छलफलकाठमाडौं (कास) उपप्रधान एवं अर्थमन्त्री विष्णुप्रसाद पौडेल र बैंक तथा वित्तीय संस्था परिसंघ नेपाल (सीबीफिन) बीच दिगो आर्थिक विकासबारे छलफल भएको छ । परिसंघका अध्यक्ष उपेन्द्रप्रसाद पौडेल नेतृत्वको टोलीले बुधबार लगानी र व्यवसायमैत्री नीति तथा वातावरण बन्न नसक्दा कर्जा विस्तारमा व्यापक संकुचन आएको जानकारी अर्थमन्त्री पौडेललाई गराएको थियो । टोलीले वित्तीय संस्थाको खराब कर्जा एवं जोखिमपूर्ण सम्पत्तिमा उल्लेखनीय वृद्धि भएको, पुँजीकोषमा दबाब परेको, संस्थाका विरुद्ध अफवाह फैलाउने र कर्जा नतिर्न गरिएका दुरुत्साहनका कार्यले यस क्षेत्रबाट लगानी पलायन हुने अवस्था आएकोबारे ध्यानाकर्षण गराएको छ । मन्त्री पौडेलले आर्थिक एवं बैंकिङ क्षेत्रमा खस्केको मनोबल र गुमेको आत्मविश्वासलाई उच्च बनाउँदै दिगो आर्थिक एवं बैंकिङ विकासका पहलकदमी अवलम्बन हुनेमा विश्वस्त रहन आग्रह गरे ।"
"महानगरको छात्रवृत्ति विज्ञानमा कोटाभन्दा धेरै, अन्य समूहमा विद्यार्थी अपुग","(काठमाडौं)कक्षा ११ र १२ मा छात्रवृत्तिका लागि काठमाडौं महानगरपालिकाले लिएको परीक्षामा विज्ञान समूहतर्फ कोटाभन्दा चौबर बढी विद्यार्थी मेरिटमा परेका छन् । व्यवस्थापन, कानुन, मानविकी र शिक्षा समूहमा भने छात्रवृत्ति कोटाभन्दा कम विद्यार्थी मात्रै उत्तीर्ण भएका छन् ।महानगरले सोमबार सार्वजनिक गरेको छात्रवृत्ति परीक्षाको नतिजाअनुसार विज्ञानतर्फ १ हजार ७ सय ५७ कोटाका लागि ६ हजार ७ सय २० विद्यार्थी छात्रवृत्ति परीक्षामा उत्तीर्ण भएका छन् । विज्ञान समूहको परीक्षामा ७ हजार ६ सय ६५ विद्यार्थी सहभागी थिए । महानगरको शिक्षा विभागका शिक्षा अधिकारी गोविन्दप्रसाद शर्माले व्यवस्थापनतर्फ २ हजार ४ सय ९३ कोटामा १ हजार ३ सय ८१ विद्यार्थी मात्रै छात्रवृत्तिका लागि लिइएको परीक्षामा उत्तीर्ण भएको जानकारी दिए । उनका अनुसार कानुनमा १ सय ३६ सिटका लागि ७३, शिक्षामा ७० सिटमा १५ र मानविकीमा १७३ सिटका लागि ८ जना मात्रै उत्तीर्ण भएका छन् । विज्ञानतर्फ करिब साढे ८ हजार, व्यवस्थापनमा २ हजार ५ सय, कानुनमा १५३, शिक्षामा ३७ र मानविकीमा १३ जनाको आवेदन परेको थियो । काठमाडौं महानगरपालिकाले सबै समूहमा गरी ४ हजार ६ सय २९ कोटामा छात्रवृत्ति उपलब्ध गराउन परीक्षा लिएको थियो । छात्रवृत्तिमा सामुदायिक विद्यालयबाट कक्षा १० पास गरेका विद्यार्थीलाई प्राथमिकता दिइएको थियो । परीक्षामा उत्तीर्ण विद्यार्थीलाई शिक्षण संस्थाको प्राथमिकता क्रमअनुसार म्याचिङ गरेर भर्नाका लागि पठाइने विभागले जनाएको छ । निजी विद्यालयले भर्ना भएका विद्यार्थीमध्ये १० प्रतिशतलाई निःशुल्क छात्रवृत्ति उपलब्ध गराउनुपर्ने कानुनी व्यवस्थाअनुसार महानगरले एकीकृत परीक्षा लिएर विद्यार्थी छनोट गर्दै आएको छ ।विज्ञानमा कोटा धेरै र अन्यमा कोटाभन्दा कम विद्यार्थी उत्तीर्ण भएपछि सिट खाली जान नदिन अन्तिम म्याचिङमा जुनसुकै विषयमा समेत योग्यताक्रमका आधारमा भर्ना हुन सक्ने व्यवस्था गरिएको शिक्षा अधिकारी शर्माले बताए । उक्त व्यवस्थाअनुसार विज्ञानमा कोटाभन्दा धेरै संख्यामा उत्तीर्ण भएका विद्यार्थीले छात्रवृत्ति कोटामा व्यवस्थापन, कानुन, शिक्षा र मानविकी संकायमा भर्ना पाउनेछन् । महानगर प्रमुख बालेन शाहका सचिवालय सदस्य सस्मित पोखरेलले कोटा खेर जान नदिन एउटा समूहमा उत्तीर्ण विद्यार्थीले अर्को समूहमा समेत भर्ना पाउने व्यवस्था गरिएको बताए । शिक्षण संस्थाले उपलब्ध गराएको कोटा पूरा भएन भने एसईईको पूरक परीक्षाबाट आउने विद्यार्थीको समेत परीक्षा लिएर छात्रवृत्ति उपलब्ध गराउँछौं, उनले भने ।छात्रवृत्तिमा छनोट भएका विद्यार्थीलाई साउन १३ सम्म भर्ना हुन शिक्षण संस्थालाई सिफारिस गरिने भएको छ । छात्रवृत्ति वितरण परीक्षा र परीक्षार्थीले अनलाइनमार्फत छानेका शिक्षण संस्थाका योग्यता एवं प्राथमिकताका आधारमा भर्ना हुनका लागि परीक्षार्थीलाई साउन १३ मा शिक्षण संस्थाहरू सिफारिस गरिनेछ, महानगर प्रमुख शाहले सामाजिक सञ्जालमा लेखेका छन्, योग्यता एवं प्राथमिकताका आधारमा छात्रवृत्ति प्राप्त गर्न प्रतीक्षामा रहेका विद्यार्थीलाई छात्रवृत्ति कोटा खाली रहेका विद्यालयमा पुनः म्याचिङ गर्ने अवसर दिइनेछ । पुनः म्याचिङ गर्दा एउटा विषय समूहमा आवेदन दिएको परीक्षार्थीले अर्को विषय समूहमा पनि शिक्षण संस्था रोज्न पाउनेछ । पुनः म्याचिङ गर्ने समय पछि प्रकाशन गरिनेछ ।काठमाडौं महानगरले गत वर्षदेखि निजी विद्यालयले वितरण गर्नेमध्ये ८५ प्रतिशतभन्दा बढी छात्रवृत्ति सामुदायिक विद्यालयमा पढेका विद्यार्थीलाई उपलब्ध गराउने व्यवस्था गरेको छ । कक्षा ११ मा निजी विद्यालयमा भर्ना हुने विद्यार्थीलाई एकीकृत प्रवेश परीक्षा सञ्चालन गरेर योग्यता तथा क्षमताका आधारमा छात्रवृत्ति उपलब्ध गराउने कार्यविधि बनाइएको छ । महानगरपालिकाभित्र ३९० निजी विद्यालय सञ्चालनमा छन्, जसमध्ये १०४ वटामा विज्ञान विषय, १७० वटामा व्यवस्थापन, ४७ वटामा कानुन, १८ वटामा शिक्षा र ५१ वटामा मानविकी विषय अध्यापन हुन्छ ।"
बंगलादेशको जनजीवन सहज बन्दै,"ॅनेपालीहरू सबै सुरक्षित बंगलादेशमा एक सातादेखि चर्किएको आन्दोलनका कारण बंगलादेशका लागि नेपाली राजदूत घनश्याम भण्डारी नेपाली विद्यार्थीहरू र अरू नेपालको अवस्था बुझ्न र सहजीकरण गरिदिन व्यस्त छन् । उनका अनुसार बुधबारसम्ममा त्यहाँको अवस्था सहज हुँदै गइरहेको छ । कान्तिपुरसँग कुराकानी गर्दै भण्डारीले भने, बंगलादेशमा करिब ३ हजार नेपाली विद्यार्थी अध्ययनरत थिए । करिब १४ सय जना हवाई र सडक मार्ग हुँदै नेपाल फर्केका छन् । बाँकी नेपाली विद्यार्थीहरू होस्टलमा छन् भने अरू पनि सुरक्षित अवस्थामा छन् । उनले नेपालीहरूसँग सम्पर्कमा रहिरहेको पनि उल्लेख गरे । राजदूत भण्डारीले केही समय अझै पढाइ सुरु हुने अवस्था नभएका कारणले गर्दा विद्यार्थीहरू नेपाल फर्कन पनि सक्ने उल्लेख गरे । तर अहिले अवस्था सामान्य भएको छ । नेपालीहरू सबै सुरक्षित छन् । हामी नियमित सम्पर्कमा छौं, उनले भने ।"
ओलम्पिकका प्रतिष्ठित उद्घाटन समारोह,सन् २०१२ महारानीको स्काइडाइभतत्कालीन महारानी एलिजावेथ द्धितीयले लन्डन ओलम्पिकको उद्घाटन समारोहमा स्काइडाइभ गरेको दृश्य देखाएको थियो । यसक्रममा उनलाई साथमा दिएका थिए जेम्स बोन्ड र कलाकार ड्यानिएल क्रेग । यो सोचको श्रेय जान्थ्यो ओस्कार विजेता निर्देशक ड्नाी बोयललाई । पूरा उद्घाटन समारोहलाई नै उनले निर्देशन गरेका थिए । त्यस अवसरमा इंग्ल्यान्डको सान रहेको नेसनल हेल्थ सर्भिसलाई मुख्य विषय बनाइएको थियो ।
सेमिफाइनल समीकरण पूरा,दम्बुला (एएफपी) महिला एसिया कप क्रिकेटमा बुधबार सेमिफाइनल समीकरण पूरा भएको छ । श्रीलंकाले लिग चरणको अन्तिम खेलमा थाइल्यान्डलाई सजिलै १० विकेटले पराजित गर्यो । यसअघि बंगलादेश मलेसियाविरुद्धको खेलमा सजिलै विजयी रह्यो । श्रीलंका समूह बी को खेलमा लगातार तेस्रो जितपछि शीर्षमा रह्यो भने बंगलादेश दोस्रो स्थानमा रह्यो । अब पहिलो सेमिफाइनलमा समूह ए विजेता भारतले बंगलादेशको सामना गर्नेछ । श्रीलंका भने पाकिस्तानविरुद्ध भिड्ने छ । थाइल्यान्डले पहिले ब्याटिङ गर्दै ७ विकेट गुमाएर ९३ रन बनाएको थियो । त्यसलाई पछ्याउन श्रीलंकालाई गाह्रो भएन । ओपनरद्वय विष्मी गुणरत्ने र चामरी अथापट्टुले नटआउट रहेर ठोस साझेदारी गरेका थिए । टिमले जित आत्मसात् गर्दा ११३ ओभरको मात्र खेल सकिएको थियो । चामरीले ३५ बलमा ४९ रन बनाइन् । उनले दुई चौका र चार छक्का प्रहार गरिन् । विष्मीले ३४ बलमा ३९ रन बनाइन् । त्यसमा चार चौका र एक छक्का सामेल थियो । थाइल्यान्डबाट नानापाट कोनचारोएकाईले सर्वाधिक ४७ रन बनाइन् । उनकै यो प्रदर्शनमा थाई टिम सम्मानजनक स्कोर खडा गर्न सफल रह्यो । उनले ५३ बलको बहादुरीपूर्ण इनिङ्समा ५ चौका प्रहार गरिन् । श्रीलंकाली बलरमध्ये काभिसा दिलहरी सबैभन्दा सटिक रहिन् । उनले ४ ओभरमा १३ रनमात्र खर्चेर २ विकेट हात पारिन् । अरू बलर पनि उत्तिकै प्रभावशाली रहे । बुधबार पहिलो खेलमा बंगलादेशले मलेसियालाई १ सय १४ रनको ठूलो अन्तरले हराएको हो । पहिले ब्याटिङ गरेको बंगलादेशले २ विकेटमा १ सय ९१ रन बनाएको थियो । त्यसमा ओपनर मुर्सिदा खातुनले ५९ बलमा ८० रन बनाइन् । उनी नै प्लेयर अफ द म्याच भइन् । उनलाई कप्तान निगर सुल्तानले बलियो साथ दिइन् । उनले ३७ बलमा नटआउट ६२ रन बनाइन् । मुर्सिदाले १० चौका र एक छक्का प्रहार गरिन् । निगरको ब्याटबाट ५ चौका र २ छक्का निस्केको थियो । अर्का ओपनर दिलारा अख्तरले ३३ रनको योगदान दिइन् । जवाफमा मलेसियाली टिमले ८ विकेट गुमाएर ७७ रनमात्र बनाउन सक्यो । इल्सा हन्टरको २० रन नै त्यसमा सर्वाधिक ठूलो व्यक्तिगत स्कोर रह्यो । बंगलादेशी बलरमध्ये नाहिदा अख्तरले १३ रनमा २ विकेट लिइन् ।
स्पेन जित्दा अर्जेन्टिनाको हार,"पेरिस (एएफपी) औपचारिक रूपमा पेरिस ओलम्पिक २०२४ सुरु हुनु दुई दिनअघि बुधबार फुटबलका खेल सुरु भएको छ । पहिलो दिन स्पेन यू२३ विजयी रह्यो भने अर्जेन्टिना यू२३ भने पराजित भएको छ ।स्पेनले उज्वेकिस्तान यू२३ लाई २१ ले पराजित गरेको हो । स्पेनले मार्क फुबिलको गोलमा २९ औं मिनेटमा अग्रता लिएको थियो । यो अग्रता पहिलो हाफको अन्त्यतिर टुटेको हो । उज्वेकिस्तानका लागि एल्डोर सोमुरोडोभले पेनाल्टीबाट बराबरी गोल फर्काए । उनले पहिलो हाफको इन्ज्युरी समयको तेस्रो मिनेटमा गोल गरे । निर्णायक गोल भने सर्जियो गोमेजको नाममा रह्यो । उनले पेनाल्टीबाट नै ५९ औं मिनेटमा गोल गरेका थिए । अर्जेन्टिना भने मोरक्को यू२३ विरुद्ध १२ ले पराजित भएको छ । मोरक्कोले ५१ मिनेटभित्र सोउफिने राहिमीको दुई गोल मद्दतमा अग्रता लिएको थियो । उनले पहिलो हाफको इन्ज्युरी समयको दोस्रो मिनेटमा गोल गरे । त्यसपछि उनले पेनाल्टीबाट ५१ औं मिनेटमा दोस्रो गोल थपे । जियोभानी सिमोनीले ६८ औं मिनेटमा अर्जेन्टिनाका लागि पहिलो गोल गरे । दोस्रो हाफको इन्ज्युरी समयको १६ औं मिनेटमा क्रिस्टियन मेडिनाले बराबरी गोल गरे । तर, उक्त गोललाई एक घन्टा पछि गरिएको भिएआर परीक्षणमा रेफ्रीले अफसाइड ठहर्याए ।"
