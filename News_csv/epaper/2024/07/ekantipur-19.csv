शीर्षक,विवरण
सेयर बजार २७ महिनायताकै उच्च,"प्राविधिक रूपमा हेर्दा उक्त विश्लेषण शतप्रतिशत सही नदेखिएला । तर आधारभूत रूपमा हेर्दा नकार्ने ठाउँ देखिन्न । किनकि गत असार १७ मा (कांग्रेस र एमालेबीच सहमति भएको दिन) २ हजार ५३३८ विन्दुमा रहेको नेप्से सोमबारसम्म २ हजार ४ सयभन्दा माथि पुगेको छ । यस अवधिमा भएका १४ कारोबार दिनमध्ये दुई दिन नेप्से घटेको छ भने १२ दिन बढेको छ ।दुई दिनमा नेप्से करिब २२ अंक घट्दा १२ दिनमा नेप्से ४ सय ८ अंक बढेको छ । उक्त अवधिमा नेप्से एक दिन मात्र एकल अंकले बढेको छ भने बाँकी ११ दिन दोहोरो अंकको वृद्धि छ । अझ पछिल्ला चार कारोबार दिनमा औसतमा नेप्स ६० अंकभन्दा धेरैले बढेको छ । यसकारण पनि सेयर बजारको यो वृद्धिलाई नयाँ सरकारको आगमनसँग जोडेर हेरिएको जानकार बताउँछन् । एमाले र कांग्रेस मिलेर नयाँ सरकार बन्ने र विष्णु पौडेल अर्थमन्त्री बन्ने हल्लासँगै सेयर बजार निरन्तर उकालो लाग्नु संयोग मात्र भएको जानकारहरूको तर्क छ । किनकि नयाँ सरकार आएयता बजारसँग सम्बन्धित न कुनै नीति आएको छ न सम्बोधन नै भएको छ । ब्याजदर यसअघि नै घटिसकेको थियो, पर्याप्त तरलता रहेकाले बैंकहरूले लगानीकर्तालाई डाक्दै कर्जा दिनुपर्ने अवस्था बनिसकेको थियो । तर पनि लगानीकर्ताको आत्मविश्वास बढ्न सकेको थिएन, स्रोतले भन्यो, अहिले एकातिर नयाँ सरकार र अर्कोतिर राष्ट्र बैंकले खुकुलो मौद्रिक नीति ल्याउने हल्लाले बजारमा सकारात्मक संन्देश प्रवाह गरेको हो । यद्यपि बजार दिगो रूपमा बढ्नुको भरपर्दो कारण नरहेको स्रोतको दाबी छ । सरकारले सेयर बजारलाई सन्तुलित र मर्यादित ढंगले अघि बढाउन, बजारका समस्या सुन्न र समाधान गर्न चाहेकाले लगानीकर्ता उत्साहित देखिएको उपप्रधान तथा अर्थमन्त्री विष्णु पौडेलको दाबी छ । हामी सेयर बजारका प्रति सन्तुलित र सही दृष्टिकोणका साथ प्रस्तुत हुन चाहन्छौं । यही कारण सेयर बजारले हामीलाई पत्याएको देखिन्छ, उनले भने, यिनीहरूले गल्ती गर्दैनन्, ठीक प्रकारका नीति लिएर अघि बढ्छन् भन्ने विश्वास लगानीकर्ताहरूमा भएकाले बजारमा सकारात्मक प्रभाव परेको हो । यसलाई हामीले सरकारप्रति नागरिकको विश्वासका रूपमा लिएका छौं । अहिले ६३ लाखभन्दा बढी व्यक्ति प्रत्यक्ष रूपमा सेयर बजारसँग जोखिएकाले पसिन यो क्षेत्रको सन्तुलित विकास गर्नुपर्नेमा सरकार प्रस्ट रहेको उनको दाबी छ । केहीले सेयर बजार जुवा घर हो भनेर पनि विश्लेषण गरेको सुनियो । यसले एक प्रकारको नकारात्मक सन्देश दियो । तर यो सरकार सेयरप्रति असन्तुलित अभ्यास, असन्तुलित विश्लेषण, असन्तुलित दृष्टिकोण राख्दैन, उनी भन्छन्, सेयर बजारलाई परिपक्व ढंगले प्रवर्द्धन गर्नुपर्छ भन्ने हाम्रो मान्यता हो । त्यसप्रकारका हाम्रा सोच र नीति छन् । हामी सन्तुलित ढंगले सेयर बजारलाई अघि बढाउन चाहन्छौं । लगानीकर्ताको लगानी नडुबोस् भन्न चाहन्छौं । नीतिगत रूपमा त्यस हिसाबले सहजीकरण गर्न चाहनेभएकाले सरकारले अवलम्बन गरेको यो सोच र विश्लेषणसँग लगानीकर्ता आश्वस्त भएको आफूहरूले पाएको उनको दाबी छ । यसअघि ०७८ भदौ २ मा नेप्से परिसूचक हालसम्मकै उच्च बिन्दु (३ हजार १ सय ९९) मा थियो । नेप्सेको त्यसभन्दा अघिल्लो उच्च बिन्दु ०७२ साउन १२ मा थियो । त्यति बेला नेप्से परिसूचक १ हजार ८ सय ८१ बिन्दुमा पुग्दा कुल बजार पुँजीकरण २० खर्ब ७० अर्ब ९९ करोड रुपैयाँ पुगेको थियो । त्यसयता घटेको बजार पुनः बढेर ०७८ भदौ २ मा नेप्से परिसूचक र बजार पुँजीकरण दुवै हालसम्मकै उच्च बिन्दुमा पुगेर नयाँ रेकर्ड बनेको थियो । पछिल्ला केही दिनयता बिनाकारण सेयर बजारमा बढोत्तरी देखिएकाले संयमित हुन नेपाल धितोपत्र बोर्डका पूर्वकार्यकारी निर्देशक नीरज गिरीले बताए । पछिल्ला एकदुई सातायता सेयर बजार यति धेरै बढिहाल्नुपर्ने कुनै कारण थिएन । यस अवधिमा वित्तीय अवस्था राम्रो नभएका कम्पनीहरूको पनि सेयर मूल्य आधारबिनै बढेको छ, उनले भने, यसकारण हल्लाको पछि नलागी कम्पनीको आधारभूत र प्राविधिक पक्ष राम्रोसँग विश्लेषण गरेर मात्र लगानी निर्णय गर्न लगानीकर्तालाई आग्रह गर्दछु । सेयरमूल्य बढ्ने कम्पनीको अवस्था हेर्दा नेटवर्थ ऋणात्मक भएका कम्पनीको सेयर मूल्य निकै माथि पुगेकाले जोखिम बढेको प्रस्ट हुन्छ । लामो समयदेखि बढ्न नसकेको बजार बढ्नु नराम्रो होइन । तर यस्तो अवस्थामा चलखेलको सम्भावना पनि धेरै हुने भएकाले लगानीकर्ताले संयमित भएर लगानी निर्णय गर्नुपर्ने उनले बताए ।बिहीबार कुल १ सय ४४ कम्पनीको सेयर मूल्य बढ्यो भने ९५ कम्पनीको मूल्य घट्यो । बाँकी ४ कम्पनीको मूल्य स्थिर रह्यो । कुल ३ करोड ९९ लाख ३८ हजार २३७ कित्ता सेयर किनबेच भयो । एकैदिन १५ अर्ब ५४ करोड ८८ लाख रुपैयाँ बराबरको सेयर कारोबार भएको छ । यसअघि गत ०७८ भदौ १३ गते १५ अर्ब ६५ करोडको सेयर कारोबार भएको थियो । बिहीबारको कारोबार त्यसयताकै उच्च हो । बुधबार भने १२ अर्ब ५ करोड ९२ लाख ६६ हजार ११३ रुपैयाँको सेयर कारोबार भएको थियो ।केही महिनाअघिदेखि नै ब्याजदर लगातार घटिरहेको थियो, बैंक तथा वित्तीय संस्थामा पर्याप्त तरलता रहँदा पनि बजार बढ्न नसकिरहेको बेला अहिले नयाँ सरकार बनेको र लचिलो मौद्रिक नीतिको हल्लाले नेप्सेको वृद्धिमा टेवा पुगेको स्टक ब्रोकर्स एसोसिएसनका पूर्वअध्यक्ष भरत रानाभाटले बताए । बजारलाई प्रभावित पार्ने मुख्य कुरा पैसा (सेयर कर्जा) र ऋणको ब्याजदर हो । जुन पहिलेदेखि नै बजारका लागि अनुकुल हुँदा पनि लगानीकर्ताको आत्मविश्वास बढ्न सकेको थिएन, उनले भने, ती पूर्वाधार सहज भएको अवस्थामा नयाँ सरकार र बजार अनुकूल मौद्रिक नीति आउने हल्लाले काम गरेको हो । बजारमा अस्वाभाविक कारोबार नदेखिएको, ब्याजदर अझै घट्ने सम्भावना रहेको, बैंक तथा वित्तीय संस्थाले सेयर कर्जाका लागि लगानीकर्तालाई आग्रह गरिरहेको, नयाँ कम्पनीहरू सूचीकृत नभएकाले आपुर्ति नबढेकालगायत कारण अझै केही दिन सेयर बजार बढ्ने संकेत देखिएको रानाभाटले जनाए । उपप्रधान तथा अर्थमन्त्रीले सेयर बजार सम्बन्धमा सरकार जिम्मेवार रहेको दाबी गरे पनि व्यवाहारमा त्यस्तो देखिँदैन । सरकारले करिब ७ महिनासम्म धितोपत्र बोर्डको अध्यक्ष नियुक्ति गर्न सकेको छैन । अध्यक्षका उम्मेदवार विवाद पुरानो गठबन्धन भत्किनुको कारक मानिएको छ । ऐन कानुनले व्यवस्था गरेको लगानीकर्ता सुरक्षण कोषलगायत धेरै पूर्वाधारहरू स्थापना हुन सकेका छैनन् । गत पुस यता धितोपत्रका निष्काशनका सम्पूर्ण अनुमति ठप्प छ । बोर्ड अध्यक्षविहीन हुँदा न प्रभावकारी अनुगमन भएको छ न दोषीलाई कारवाही नै । यसकारण अहिले बजारको वृद्धिका भरपर्दा कारण नदेखिएकाले निकै संयमित भएर सेयर कारोबार गर्न विज्ञहरूले सुझाएका छन् ।यसैबीच अर्थमन्त्री पौडेलले नेपाल धितोपत्र बोर्डको अध्यक्ष परिवर्तन गरेका छन् । धितोपत्रसम्बन्धी ऐन, २०६३ मा नेपाल धितोपत्र बोर्डको अध्यक्ष पद रिक्त भए अर्थ मन्त्रालयबाट प्रतिनिधित्व गर्ने सदस्यले बोर्डमा अध्यक्षको हैसियतमा काम गर्ने व्यवस्था छ । सोहीअनुसार यसअघि नरेन्द्र रानाले बोर्ड अध्यक्षको जिम्मेवारी सम्हालेका थिए । अर्थ मन्त्रालयले बिहीबार रानाको ठाउँमा सहसचिव महेश बराललाई बोर्डमा पठाएको छ । बरालले बिहीबार अर्थमन्त्री पौडेलसमक्ष बोर्डको अध्यक्षमा पद तथा गोपनीयताको शपथ लिई कार्यभार सम्हालिसकेका छन् ।"
अमेरिका लग्न भनेर पैसा ठगिएको गुनासो तीन महिनादेखि रास्वपाभित्रै गुपचुप,"यो विषयमा पार्टी सभापति रवि लामिछाने, उपसभापति डोलप्रसाद अर्याल, तत्कालीन महामन्त्री मुकुल ढकाल र संगठन विभागका सचिव शंकर श्रेष्ठबीच विभिन्न चरणमा छलफल भएको थियो । पार्टी संयन्त्रसँगको छलफलमा उपसभामुखले आफूले त्यस्तो पत्राचार नै नगरेको दाबी गरेको संगठन सचिव श्रेष्ठको दाबी छ । नुवाकोटको एक गाउँपालिकाका पार्टी सभापतिमार्फत उपसभामुखको विषयमा जानकारी आएको थियो । त्यतिबेला महामन्त्री मुकुल ढकाल र उपसभापति डीपी अर्यालले बुझ्नुभयो । यता, उपसभामुखले त्यस्तो पत्र लेखेको छैन भन्नुभएको कुरा आयो । तर गृहमन्त्री (रवि लामिछाने) मार्फत अध्यागमनमा पनि सोधियो । त्यहाँ लेखिएका मान्छे कोही पनि बाहिर गएका छैनन् भन्ने थाहा भएपछि इलामको चुनावमा हान्न खोजेको रहेछ भन्ने हिसाबले बुझ्यौं, श्रेष्ठले भने । तर, अमेरिका जान नपाएको र पैसा पनि डुबेको भन्दै पार्टीमा गुनासो आएको थियो । यो विषय पुष्टि गर्दै श्रेष्ठले कान्तिपुरसँग भने, मेरो आफन्तको पैसा हो, पैसा लिएको छ, फिर्ता गरेन, झुलायो भन्ने हिसाबले कुरा आयो । पछि कुरा मिल्यो भन्ने आयो, पैसा फिर्ता भयो होला भनेर हामीले चासो राखेनौं । उपसभामुखको लेटरप्याड प्रयोग गरेर अमेरिका पठाउने भन्दै आर्थिक कारोबार भएको विषयलाई रास्वपाले अझै पनि सामान्य रूपमा लिएको छ । रास्वपाका प्रमुख सचेतक सन्तोष परियारले पनि एउटै कार्यक्रममा सहभागी हुन चिनेका मान्छे आएपछि उपसभामुखले अन्तर्वार्ताको समयका लागि पहल गरिदिएको बताए । दूतावासमा अन्तर्वार्ताको समय पाउन मुस्किल हुन्छ । अन्तर्वार्ताको समय पाउँदासम्म कार्यक्रम नै सकिन्छ, त्यही भएर मानवीयताका हिसाबले उहाँले समय मिलाइदिन पत्र लेख्नुभएको रहेछ । जसका लागि पत्र लेखिएको थियो, ती मान्छे गएका पनि छैनन्, उनले भने, सानो विषयलाई लिएर राजनीतिक प्रतिशोध साध्ने काम भयो जस्तो देखिन्छ । यस्तो कुरालाई पनि ठूलो राजनीतिक इस्यु बनाएर राजनीतिक स्वार्थ साध्ने काम गरिन्छ भने रास्वपालाई स्वीकार्य हुँदैन ।उता, उपसभामुख रानाले उक्त हस्ताक्षर आफ्नो नभएको र आफूले कसैलाई सिफारिस नगरेको प्रस्टीकरण दिएको संगठन सचिव श्रेष्ठको दाबी छ । तर, कान्तिपुरसँग भने उपसभामुख रानाले पत्र लेखिदिएको स्विकारेकी छन् । फागुन अन्तिमतिर हो, हामीलाई सीएसडब्लूबाट चिठी आएको छ भनेर उनीहरूले भने । मेरो पनि सीएसडब्लूमा जाने भन्ने कुरा भइरहेको थियो । उपेन्द्र गौतम चिनेको भाइ हो । उसले अरूलाई पनि लिएर आएको थियो, उनले भनिन्, सबैलाई चिन्नुपर्छ भन्ने छैन । एउटा नेपाली मान्छे जसले पनि त्यस्ता कार्यक्रममा मौका पाओस् भन्ने त सबैलाई हुन्छ । मेरो कमलो मन, मैले उनीहरूलाई अन्तर्वार्ताको मिति सारिदिन पत्र लेखेर दिएको थिएँ ।उपसभामुखको भूमिका संसद्मा सभामुखजत्तिकै महत्त्वपूर्ण रहन्छ । सभामुख नहुँदा उपसभामुखले नै प्रतिनिधिसभा सञ्चालन गर्ने हो । अझ संवैधानिक परिषद्मा पनि उपभामुख पदेन सदस्य हुने व्यवस्था छ । यति संवेदनशील जिम्मेवारीमा भएकी उनले आफ्नो कार्यक्रमसँग असम्बन्धित व्यक्तिहरूको सिफारिस गर्दै अमेरिकी दूतावासमा पत्र लेखेको विषयलाई पार्टीले सामान्य भनेर दबाउन खोजेको थियो । तर, सभामुख देवराज घिमिरेले भने यो विषयमा गम्भीर चासो दिएका छन् । सभामुखलाई उद्धृत गर्दै उनका सञ्चारविज्ञ शेखर अधिकारीले भने, उपसभामुखले दूतावासलाई पत्राचार गरेको विषयमा सबै कुरा बुझ्नुपर्छ अनि प्रतिक्रिया सार्वजनिक गरिनेछ । त्यसअघि छानबिन तथा सोधपुछ गरी उक्त विषय हो वा होइन भन्ने यकिन गर्नुपर्छ ।उता, संसद्का पूर्वसचिव सोमबहादुर थापाले विदेशी मामिलामा कुनै पनि काम गर्दा संसद्को अन्तर्राष्ट्रिय सम्पर्क तथा समन्वय महाशाखामार्फत हुनेमा उपभामुख आफैंले त्यो पनि असम्बन्धित व्यक्तिका नाममा सिफारिस गर्नु अनधिकृत काम भएको टिप्पणी गरे । यो अन्डर सिस्टमबाट गरेको हो । वैदेशिक शाखालाई भनेर गर्नुपर्ने काम हो । यो राम्रो अभ्यास होइन, औपचारिक रूपमा जानुपर्छ । र, फेरि उपसभामुखको लेटरप्याडमा अरूलाई सिफारिस गर्नु हुँदैन थियो, उनले भने । यस्तै, परराष्ट्र मन्त्रालयका पूर्वशिष्टाचार महापाल अर्जुनकान्त मैनाली परराष्ट्र मन्त्रालयलाई छलेर हुने यस्तै गतिविधिले नेपालको विश्वसनीयता कमजोर भएको बताउँछन् । यसरी नै नेपालका नेता तथा उच्च तहमा बसेका पदाधिकारीहरूले सिधै पत्राचार गर्न थालेपछि केही दूतावासहरूले भिसा प्रक्रिया नेपालबाट नयाँदिल्ली सारेका हुन् । यो विषय ती मुलुकहरूले भन्दैनन् । तर, मेरो विचारमा अस्ट्रेलिया र क्यानडाले भिसा प्रक्रिया भारत सारेको यस्तै कारणहरूले हुन्, उनी भन्छन् ।"
जनप्रतिनिधिबीचको विवादले ४९ पालिका बेखर्ची,"उपदफा १ विपरीत गरिएको नियक्ति स्वतः बदर भएको मानिनेछ । र यसरी नियुक्ति भएको व्यक्तिले पाएको तलबभत्ता र अन्य सुविधा नियुक्ति दिने अधिकारीबाट असुलउपर गरिनेछ, ऐनमा भनिएको छ । चालक, माली, सफाइकर्मी, नगर प्रहरी, प्लम्बर, विद्युतीय श्रमिकबाहेकलाई नियुक्ति दिएमा अधिकारीबाट असुलउपर गरिने व्यवस्था ऐनमा छ ।धरान उपमहानगर प्रमुख हर्क साम्पाङ र प्रमुख प्रशासकीय अधिकृत भूपेन्द्र राईले २०७४ अघि नियुक्त करार र अस्थायी कर्मचारीलाई ऐनबमोजिम बिदाइ गरिनुपर्ने प्रस्ताव कार्यपालिकामा लगेका थिए । त्यही प्रस्तावपछि बजेट तालिका बिथोलिएको हो । धरान उपमहानगरमा २०७४ अघि नियुक्त करारका डेढ सय बढी कर्मचारी छन् । अधिकांश कर्मचारी विगतमा एमालेले नगरको नेतृत्व गर्दाका समयमा नियुक्त गरिएका हुन् । प्रमुख राई र उपप्रमुख अइन्द्रविक्रम बेघा आएपछि पनि करारका कर्मचारी थपिएका छन् । प्रमुख प्रशासकीय अधिकृत राईले बजेट ल्याउने सबै सहमति भइसके पनि करार कर्मचारी व्यवस्थापनको विषय पेचिलो बन्दा बजेटमा अवरोध भएको बताए । धरानले यो वर्ष करिब १ अर्ब ८० करोड हाराहारीमा बजेट ल्याउन लागेको छ ।त्यस्तै, जनप्रतिनिधिबीचको विवादले रौतहटमा फतुवा विजयपुर, देवाही गोनाही र बौधीमाई नगरपालिकाले सभा गर्न सकेका छैनन् । बौधीमाईमा बहुमत कार्यपालिका सदस्यबेगर सभा गरेको भन्दै उपप्रमुखले उच्च अदालतमा मुद्दा दायर गरेपछि अन्योल बढेको छ । कांग्रेसका बहुमत जनप्रतिनिधि रहेको फतुवाविजयपुरमा विवादले अहिलेसम्म नगरसभा हुन सकेको छैन । यहाँका नगरप्रमुख गोपाल राय यादव राजस्व हिनामिना आरोपमा गत वर्ष अख्तियारले विशेष अदालतमा मुद्दा दायर गरेयता निलम्बनमा छन् । कार्यवाहक नगरप्रमुख अमबेया खातुनले वडाध्यक्षहरूले सहयोग नगरेकै कारण नगरसभा हुन नसकेको बताइन् । मैले सभा गर्न धेरै पहल गरें । तर यहाँ पार्टीभन्दा जातीय राजनीति हाबी भयो । त्यसैले नगरसभा अन्योल बन्यो, उनले भनिन्, विवादकै कारण नगरपालिकाका सबै कुरा ठप्प छ । अब कहिले हुने हो ठेगान छैन । नगरप्रमुख यादवविरुद्ध गत असोज २६ मा विशेष अदालतले १५ लाख जरिवाना र ३ वर्ष कैद आदेश गरेको छ । त्यसपछि उपप्रमुख खातुनले कार्यवाहकको जिम्मेवारी पाएकी हुन् । अघिल्लो आर्थिक वर्षमा पनि ६ महिनापछि मंसिरमा गएर यहाँ नगरसभा भएको थियो । यसपटक अवस्था उस्तै रहेको उपप्रमुख खातुनले सुनाइन् ।बौधीमाई नगरपालिकामा गत असार १० मा भएको नगरसभामा नगरप्रमुख प्रदीप यादवले एकलौटी गर्न खोजेको भन्दै उपप्रमुख प्रमिलादेवी जयसवालको नेतृत्वका जनप्रतिनिधिले बहिस्कार गरेपछि विवाद चुलिएको छ । नगरप्रमुख यादव र उपप्रमुख जयसवाल एकीकृत समाजवादी पार्टीबाट निर्वाचित हुन् । नगरप्रमुख यादवले मनोमानी गर्न खोजेको आरोप लगाउँदै उपप्रमुख जयसवालले नाराबाजीसहित नगरसभा बहिस्कार गरिन् । नवौं नगरसभा सुरु हुनासाथ नगरप्रमुख र उपप्रमुख समर्थकहरूबीच केहीबेर धक्काधक्की भएको थियो । उपप्रमुख जयसवालले नगरप्रमुख यादवको रबैया र एकलौटी गर्न खोजेपछि सभा बहिस्कार गरेको बताइन् । कार्यपालिका बैठकमा नगरसभाबारे छलफल नै नभएको उनको जिकिर छ । यता देवाहीगोनाही नगरपालिकाका उपप्रमुख परनिया देवीलाई नगरसभा कहिले हुन्छ भन्ने अत्तोपत्तो नभएको बताइन् । उनी र नगरप्रमुख प्रेमलाल साहबीच मनमुटाव बढेपछि यहाँ नगरसभा स्थगित भएको हो । नगरप्रमुख साहले भने साउन ५ मा नगरसभा हुने जानकारी दिए । उनी एक्लैले नगरपालिका चलाउन खोजेको उपप्रमुख परनियाले आरोप लगाइन् ।बजेट बाँडफाँटमा सहमति हुन नसकेपछि पूर्वी नवलपरासीको पहाडी क्षेत्रमा पर्ने बुलिङ्टार गाउँपालिकामा गाउँसभा हुन सकेको छैन । प्रमुख प्रशासकीय अधिकृत रामचन्द्र भुसालका अनुसार गत असार ३० मा बोलाइएको सभा बहुमत वडाध्यक्षले बहिस्कार गरेका कारण रोकिएको हो । आफूहरूले भने अनुसार बजेट विनियोजन हुनुपर्ने बहुमत कार्यपालिका सदस्यको माग र त्यसो गर्न नसक्ने गाउँपालिकाका अध्यक्ष दीपेन्द्र सुनारीको अडानका कारण गाउँसभा हुन नसकेको हो । पालिकाले यो वर्षका लागि करिब ४९ करोडको बजेट ल्याउने तयारी गरेको छ ।उता रूपन्देहीको रोहिणी गाउँपालिका अध्यक्ष र वडाध्यक्षबीचको विवादका कारण बजेट आउन सकेको छैन । गाउँपालिका भवन निर्माणका लागि बजेट विनियोजनको विषयमा वडाध्यक्षहरूले अवरोध गरेपछि चालु आर्थिक वर्षका लागि वार्षिक बजेट ल्याउन नसकिएको पालिकाका अध्यक्ष विद्याप्रसाद यादवले बताए । दुई वर्षभित्र पालिकाको भवन निर्माण सम्पन्न गर्ने गरी ९ करोड ११ लाखमा ठेक्का सम्झौता भएकोमा चार करोड छुट्याएका थियौं, यादवले भने, यस वर्ष ठेक्काका लागि पैसा त छुट्याउनुपर्यो, तर वडा अध्यक्षहरूले मान्नुभएन । रूपन्देहीकै मायादेवी गाउँपालिकामा भने जनप्रतिनिधि र कर्मचारीबीचको समन्वय नहुँदा बजेट आउन ढिलाइ भएको छ । वार्षिक बजेट खर्च, योजनाको बक्यौता भुक्तानीलगायत विवरण लेखा शाखा प्रमुखले समयमै उपलब्ध नगराउँदा कार्यपालिकाको बैठक बस्न नसक्दा बजेट ल्याउन ढिलाइ भएको गाउँपालिकाका प्रवक्ता एवं वडा८ का अध्यक्ष चोकबहादुर थापा मगरले बताए । बजेट भागबण्डामा कुरा नमिल्दा कपिलवस्तुको शुद्धोधन गाउँपालिकामा पनि चालु आर्थिक वर्षको बजेट पास भएको छैन । वडा अध्यक्षहरूले बजेट बढाएर माग्ने गरेकाले समस्या भएको गाउँपालिका अध्यक्ष कमलेशशरण चौधरीले बताए । यहाँ गत वर्ष पनि वडाध्यक्षहरूलाई एक करोड बजेट सिलिङ राखेर विनियोजन गरेपछि मात्र गाउँसभा भएको थियो । कर्णाली प्रदेशमा सल्यानको कुमाख र दैलेखको भैरवी गाउँपालिकाले पनि चालु आर्थिक वर्षको बजेट ल्याउन सकेका छैनन् । कुमाखमा अध्यक्ष मानबहादुर बुढाथोकी कांग्रेस र उपाध्यक्ष लालबहादुर रावत एमालेबाट निर्वाचित हुन् । कार्यपालिकामा बहुमत माओवादी सदस्यको छ । उपाध्यक्ष रावत बैठकमा नआएर कार्यालय प्रमुख र कही कर्मचारीको सरुवा गर्नुपर्ने माग राख्दै आएकाले सभा राख्न नसकिएको एक जनप्रतिनिधिले बताए । गत असार ३ गते बजेटसम्बन्धी सुझाव संकलन बैठकमा उपाध्यक्ष रावत र एमालेबाट निर्वाचित वडाध्यक्षले विभिन्न विषयमा असहमति जनाउँदै बैठक छाडेर हिँडेपछि नीति कार्यक्रम तथा बजेट सार्वजनिक गर्न नसकेको बताइएको छ । त्यसयता बजेटसम्बन्धी बैठक बस्नका लागि पटकपटक आह्वान गरे पनि बस्न सकेको छैन । गत वर्ष माओवादीबाट निर्वाचित जनप्रतिनिधिले बजेटमा मनोमानी गरेको भन्दै बैठकमा अनुपस्थित हुँदा भदौमा मात्र बजेट ल्याइएको थियो । दैलेखको भैरवी गाउँपालिकाको बजेट पनि पारित हुन सकेको छैन । जनप्रतिनिधिबीच कुरा नमिल्दा पालिकाको बजेट पारित हुन नसकेको हो । पालिका अध्यक्षले एकलौटी गर्न खोजेपछि बजेटमा असहमति जनाउँदै आएको वडा २ का अध्यक्ष मीनबहादुर थापाको आरोप छ । पालिकामा अध्यक्ष र उपाध्यक्ष कांग्रेसबाट निर्वाचित छन् । कार्यपालिकामा बहुमत एमालेको छ । केही सामान्य विषयमा कुरा नमिल्दा ढिलाइ भएको भन्दै उपाध्यक्ष देवी भण्डारीले छलफल भइरहेकाले चाँडै बजेट पारित गर्ने बताइन् । शिव पुरी (रौतहट), पर्वत पोर्तेल (धरान), नारायण शर्मा (पूर्वी नवलपरासी), मनोज पौडेल (कपिलवस्तु) र तृप्ति शाही (वीरेन्द्रनगर)"
६ दशक पुरानो ब्लड बैंक,"(काठमाडौं)तपाईं हामीमध्ये सबै जना कुनै न कुनै समय अस्पतालमा उपचारका लागि भर्ना भएका आफन्त वा इष्टमित्रका लागि रगतको खोजीमा भौंतारिएका छौं । चिकित्सकले दिएको पुर्जी बोकेर रगत बैंकमा पुगेका पनि छौं । चिकित्सकले भनेबमोजिमको रगत एकै स्थानमा नपाएपछि विभिन्न ठाउँमा डुल्दै साथीभाइसँग हारगुहार पनि गरेकै छौं । तर, के बिरामीको उपचारको एक महत्त्वपूर्ण इकाइ रगत जोहो गर्ने काम बिरामीकै परिवारको हो ? बिरामीको आफन्तलाई घाम, पानी, जाडो नभनी एउटा रगत बैंकबाट अर्कोमा भौंतारिन बाध्य बनाइनु ठीक हो ? यसरी जोहो गरेर ल्याएको रगत कत्तिको सुरक्षित हुन्छ ? नेपालमा बाहेक अन्य देशमा बिरामीलाई आवश्यक रगतको पूर्ति कसरी हुन्छ ? के यस विषयको अन्वेषण गर्नेबारे सरकारले कहिल्यै सोचेको छ ?कुनै पनि जीवित जीवको शरीरमा बहने विशेष प्रकारको तरल पदार्थ हो रगत । यसमा मुख्यतः चारवटा तत्त्व हुन्छन् प्लाज्मा, रातो रक्तकोष (आरबीसी), सेतो रक्तकोष (डब्लूबीसी) र प्लेटिलेट्स । रगतमा ५५ प्रतिशत प्लाज्मा हुन्छ जसका कारण नै यो तरल अवस्थामा रहन्छ । ४५ प्रतिशत भने विभिन्न प्रकारका कोष हुन्छन् । कुनै पनि मानव शरीरको ७ देखि ८ प्रतिशत तौल रगतको हुन्छ । एउटा सामान्य वयस्क पुरुषको शरीरमा करिब १२ पिन्ट र महिलाको शरीरमा करिब ९ पिन्ट रगत हुन्छ । अक्सिजन र पोषक तत्त्वलाई शरीरका विभिन्न कोषसम्म पुर्याउनु, रक्तश्राव रोक्नु, शरीरमा उत्पादन भएका अनावश्यक तथा विषाक्त तत्त्वलाई शरीरबाट निकाल्नका लागि मिर्गौला तथा कलेजोसम्म पुर्याउनु र शरीरको तापक्रम सन्तुलित राख्नु रगतका मुख्य काम हुने । त्यसका साथै रगतमा हुने एन्टिबडीले संक्रमणसँग लड्न सहयोग पुग्छ । रगतमा हुने प्लाज्मा, रातो रक्तकोष, सेतो रक्तकोष तथा प्लेटिलेट्सको आआफ्नै काम छन् । सामान्य रूपमा बुझ्दा रातो रक्तकोषले अक्सिजनलाई फोक्सोबाट शरीरका विभिन्न कोषसम्म पुर्याउँछ भने सेतो रक्तकोषले शरीरलाई विभिन्न संक्रमणबाट जोगाउँछ । यस्तै प्लेटिलेट्सले शरीरमा रक्तश्राव भएको खण्डमा त्यसलाई रोक्छ । सबै मानिसको रगतको बनावट एकै भए पनि त्यसमा अवस्थित विभिन्न प्रकारका एन्टिजेन र एन्टिबडीका कारण मुख्य गरेर रगतलाई चारवटा समूहमा विभाजित गरिने गरिन्छ ः ए, बी, एबी र ओ । तर, यीबाहेक पनि रगतका दजर्नौं समूह हुन्छन् र ती दुर्लभ पनि छन् । एन्टिजेन भनेको यस्तो तत्त्व हो जसको कारणले शरीरको प्रतिरोधात्मक क्षमता सक्रिय हुन्छ । साथै, एन्टिबडी भनेको शरीरलाई बाहिरी तत्त्व वा एन्टिजेनबाट जोगाउनका लागि उत्पादन गर्ने प्रतिरोधात्मक कोष हो ।मानिसमा रगतका कुनै तत्त्व आवश्यकताभन्दा कम भई समस्या देखिए अर्को व्यक्तिको रगतबाट त्यस्तो तत्त्व निकालेर ट्रान्सफ्युजन (रक्तक्षेपण) गर्ने गरिन्छ । एक व्यक्तिको रगत अर्कोलाई दिँदा सबैभन्दा धेरै समस्या दिने मुख्य कारक तत्त्व एन्टिजेन र एन्टबडीले गर्दा नै हो । रगतको समूह छुट्टिनेदेखि मिल्नेसम्ममा यही दुई तत्त्वको विशेष भूमिका रहन्छ । एउटा व्यक्तिको रगत अर्कोलाई दिँदा विभिन्न परीक्षणबाट सबैभन्दा पहिला निर्क्योल गर्ने भनेकै एन्टिजेन र एन्टिबडी मिल्छ या मिल्दैन भन्ने नै हो । त्यससँगै रगत दिने व्यक्तिको रगतमा कुनै सरुवा संक्रमण छ या छैन भनेर पनि हेरिन्छ । रगतमा भएको एन्टिजेन र एन्टिबडी नमिलाई एउटा व्यक्तिको रगत अर्कोलाई दिएमा सामान्य एलर्जी र ज्वरोदेखि मान्छेको ज्यानैसम्म जाने खतरा रहन्छ । पहिलो विश्वयुद्धका बेलामा एक व्यक्तिको रगत केही समयसम्म जम्मा गरेर राखेर अन्य व्यक्तिमा रक्तक्षेपण गर्न सकिन्छ भन्ने पत्ता लागेसँगै सन् १९३२ मा रुसको लेनिनगार्ड अस्पतालमा पहिलो रगत बैंकको स्थापना भएको थियो । जसलाई ब्लड डिपो भनिएको थियो । त्यसको पाँच वर्षपछि १९३८ अमेरिकाको सिकागोमा बर्नार्ड फ्यान्टुसले ब्लड बैंक नाम दिएर रगत बैंकको अवधारणा सुरु गरे । १९०० मा कार्ल ल्यान्डस्टेनरले रगतको समूहबारे पत्ता लगाएपछि मान्छेको रगत मान्छेमा रक्तक्षेपण गर्ने विधि विकसित हुँदै आएको हो । त्यसका लागि ल्यान्डस्टेनरले १९३० मा नोबल पुरस्कार पनि प्राप्त गरेका थिए ।रगतको समूह परीक्षण गरेर आवश्यक परेकाहरूमा रगत चढाउन थालेपछि ट्रान्सफ्युज (रक्तक्षेपण) का कारण हुने जटिलतामा कमी आउन थाल्यो र चिकित्सा शास्त्रमा यसले व्यापकता प्राप्त गर्यो । रगतको समूहको पहिचानपछि रेहिसस (आरएच) प्रणालीबारे भने चिकित्सकहरू फिलिप लेभाइन, आरई स्टेटसन, कार्ल ल्यान्डस्टेनर र एलेक्स विनरले १९३९१९४० मा पत्ता लगाएका थिए । १९४० यता भने रगत र रगत तत्त्वलाई धेरैभन्दा धेरै समयसम्म भण्डारण गर्ने र त्यसको विभिन्न परीक्षण गरेर सुरक्षित रूपमा बिरामीलाई रक्तक्षेपण गर्ने विधिको विकास हुँदै गएको चिकित्सा शास्त्रको इतिहासले दर्साउँछ ।नेपालमा सन् १९६६ (२०२३ साउन १२) मा वीर अस्पतालको हातामा लक्ष्मी ब्लड बैंकको रूपमा पहिलो रगत बैंक सञ्चालन ल्याइएको थियो । नेपालमा पहिलो रगत बैंकको स्थापना नेपाल रेडक्रस सोसाइटीले सुरु गरेको हो । २०४८ चैत २४ मा तत्कालीन सरकारले रेडक्रसलाई नै नेपालभर रक्तसञ्चार सेवा सञ्चालनको जिम्मेवारी दिएको हो । २०५० सालमा सरकारबाट रक्तसञ्चार सेवाको राष्ट्रिय नीति स्वीकृत भई लागू भएको थियो । २०६३ सालमा उक्त नीति परिमार्जन गरी स्वास्थ्य सेवा विभागका महानिर्देशकको नेतृत्वमा राष्ट्रिय निर्देशक समिति गठन गरिएको थियो । त्यसलाई कार्यान्वयन गर्न रक्तसञ्चार व्यवस्थापनसम्बन्धी राष्ट्रिय निर्देशिका पनि तयार गरियो । २०७१ मा बनेको राष्ट्रिय रक्तसञ्चार नीतिमा नेपालमा नेपाल रेडक्रस सोसाइटीद्वारा सञ्चालन गरिएको रगत बैंकलाई नै सरकारले केन्द्रमा राख्यो । सोहीअनुरूप नेपाल रेडक्रम सोसाइटीकै पहलमा काठमाडौंमा केन्द्रीय रक्तसञ्चार सेवा सञ्चालनमा छ । यसका साथै देशभर कुल १२० वटा रक्तसञ्चार सेवा केन्द्रहरू सञ्चालनमा छन् । यसका साथै सरकारले रक्त सञ्चार सेवा सञ्चालनको मापदण्ड, २०७२ पनि जारी गरेको छ । सरकारले जारी गरेको स्वास्थ्य संस्था सञ्चालन मापदण्ड, २०७७ ले रक्तसञ्चार सेवालाई थप व्यवस्थित बनाउन विभिन्न मापदण्डहरू तय गरेको छ । जसअन्तर्गत रक्त सञ्चार केन्द्रहरू ए, बी, सी, डी र ई गरेर पाँच श्रेणीमा विभाजन गरिएका छन् । अस्पताल बाहिर सञ्चालन हुने एकल रक्तसञ्चार केन्द्रहरू भने ए वर्गको हुनुपर्ने उल्लेख छ । जनस्वास्थ्य सेवा ऐन, २०७५ बमोजिम नेपालमा हाल राष्ट्रिय रक्तसञ्चार ब्युरोमा विधिवत् रूपमा केवल १७ वटा रक्तसञ्चार केन्द्र मात्रै दर्ता छन् । ब्युरोमा दर्ता रहेका सबै रक्तसञ्चार केन्द्रहरू अस्पतालमा आधारित रहेका छन् र ती सी, डी र ई वर्गका छन् । नेपालमा रगत बैंकको अवधारणा सुरु गरेको नेपाल रेडक्रस सोसाइटीको काठमाडौंस्थित केन्द्रीय रक्तसञ्चार सेवालगायत देशभरमा सञ्चालित कुनै पनि रक्तसञ्चार केन्द्र सरकारी निकायमा दर्ता भएको छैन । राष्ट्रिय रक्तसञ्चार ब्युरोकी प्रमुख डा रेखा मानन्धरका अनुसार जनस्वास्थ्य ऐन तथा जनस्वास्थ्य सेवा नियमावलीअनुसार रेडक्रसले सञ्चालन गरिरहेको रक्तसञ्चार केन्द्र ब्युरोमा दर्ता हुनुपर्ने भए पनि त्यसका लागि कुनै पहल गरिएको छैन ।नेपाल रेडक्रसको केन्द्रीय रक्तसञ्चार सेवाका निर्देशक पवन गुप्ताका अनुसार नेपालमा रक्तसञ्चारको सेवा सुरु गरेर हालसम्म पनि सेवा दिइरहेको अवस्थामा यसलाई कानुनी व्यवस्था अनुसार दर्ता गर्न केही कठिनाइ भएको हो । उनका अनुसार सरकारले बनाएको कानुनअनुसार अस्पतालबाहिर सञ्चालन हुने रक्त सञ्चार केन्द्र ए वर्गको हुनुपर्ने बाध्यात्मक व्यवस्था छ । तर, रेडक्रसले सञ्चालन गरिरहेका सबै रक्तसञ्चार केन्द्र सो वर्गमा नपर्ने देखिन्छ । हामीले के कसरी दर्ता गर्ने भनेर सल्लाह गरिरहेका छौं । छिट्टै त्यो प्रक्रियामा लैजान्छौं, उनले भने, तर, सरकारले केन्द्रीय रक्तसञ्चार सेवाका रूपमा मान्यता दिएको संस्था कानुनी रूपमा यस्तो झन्झटमा पारिनु आफैंमा ठीक भने होइन । यद्यपि कानुनी व्यवस्था भइसकेपछि हामी त्यसमा जान्छौं । त्यसका लागि छलफल भइरहेको छ ।नेपालमा औपचारिक रूपमा रगत बैंकको अवधारणा सुरु भएको साउन १२ मा ५९ वर्ष पुग्दै छ । तैपनि नेपालमा रगतको हाहाकारमा भने तत्काल कुनै कमी आउने छाँटकाँट भने देखिन्न । नेपालभर गरेर ०७९८० मा रेडक्रसअन्तर्गतका रक्तसञ्चार केन्द्रले कुल २ लाख ८१ हजार ३१६ युनिट रगत संकलन गरेका थिए भने ३ लाख ९१ हजार ८ सय ५३ युनिट वितरण गरेका थिए । यस्तै, राष्ट्रिय रक्तसञ्चार ब्युरोमा दर्ता रहेका केन्द्रले भने कुल ५९ हजार ६ सय १ युनिट रगत वितरण गरेका थिए ।रेडक्रस तथा ब्युरोको तथ्यांकअनुसार नेपालमा वर्षभरमा गरेर करिब ३ लाख युनिट रगत संकलन हुने गरेको देखिन्छ । देशभरबाट ३ लाख युनिट रगत संकलन भए पनि आवश्यकता परेका बेलामा सधैं बिरामीका आफन्त रगतकै खोजीमा किन भौंतारिनुपर्छ भन्ने गम्भीर प्रश्न भने खडा हुन्छ । रगत रक्तक्षेपण विज्ञ डा विपिन नेपालका अनुसार नेपालमा रगतको व्यवस्थापनमा मात्रै नभएर संकलन र रगत तत्त्वको निर्माणमा पनि समस्या छन् । उनका अनुसार रगत दान दिने बिरामीबाट सुरक्षित रूपमा रगत संकलन गरेर त्यसको उचित परीक्षण गरेर माग भएबमोजिम बिरामीलाई दिने अवस्थासम्म नै यहाँ समस्या छन् ।नेपालका अनुसार उपचारमा संलग्न चिकित्सक र स्वास्थ्यकर्मीका साथै रक्तसञ्चार केन्द्र सञ्चालन गरिरहेका प्राविधिकहरूमा सुझबुझको कमीले यस्तो समस्या देखिएको हो । उनको भनाइमा केही वर्षअघिको तुलनामा रगत रक्तक्षेपणको तरिका र विधि केही परिवर्तन हुँदै गए पनि हालसम्म पनि चिकित्सकहरूमा बिरामीलाई होल ब्लड (रगत तत्त्व नछुट्याइएको सम्पूर्ण रगत) नै दिने परिपाटी व्याप्त हुँदा धेरै समस्या भएको हो । उनका अनुसार कुनै पनि दाताले दान गरेको रगतबाट रातो रक्तकोष, प्लाज्मा र प्लेटिलेट्स गरेर कम्तीमा पनि ३ वटा तत्त्व निकाल्न सकिन्छ । यसरी निकालिएको रगत तत्त्वलाई आवश्यकताअनुसार बिरामीलाई दिन सकिन्छ । सामन्यतः कुनै पनि व्यक्तिबाट निकालेपछि रातो रक्तकोष ४२ दिनभित्र, प्लाज्मा एक वर्षभित्र र प्लेटिलेट्स ५ दिनभित्र दिन सकिन्छ । नेपालमा अहिले पनि होल ब्लडको माग धेरै छ । रगतमा हेमोग्लोबिन (रातो रक्तकोष) सामान्यभन्दा कम भएको बिरामीलाई रातो रक्तकोष मात्रै दिए पुग्छ । प्लेटिलेट्स कम भएकालाई प्लेटिलेट्स दिए पुग्छ, उनले भने, तर, हामी कहाँ धेरै अवस्थामा होल ब्लड चढाउने गरिन्छ । जुन ठीक होइन । रगतरोग तथा बोनम्यारो प्रत्यारोपण विशेषज्ञ डा विशेष पौड्यालका अनुसार रगत रक्तक्षेपण गर्नु र कुनै शल्यक्रिया वा प्रत्यारोपण गर्नुको जोखिम लगभग समान हुन्छ । त्यसैले कुनै पनि व्यक्तिमा रगत चढाउनु अघि आवश्यक छ या छैन भनेर दसपटक सोच्नु जरुरी हुन्छ । हामी कहाँ रगतको कुनै तत्त्व कम भएकी रगत चढाइहाल्ने गरिन्छ । त्यो पूरापूर गलत हो । त्यसमा पनि होल ब्लड दिनु भनेको म त अपराध नै हो भन्छु, उनले भने, उदाहरणका लागि कुनै बिरामीको हेमोग्लोबिन ७ भन्दा कम छ तर उसमा त्यसको लक्षण देखिएको छैन भने पहिला औषधि दिएर हेर्नुपर्छ । लक्षण छ भने मात्रै रगत चढाउनेबारे सोच्नुपर्छ ।कुनै पनि व्यक्तिमा अर्को व्यक्तिबाट लिइएको रगत चढाउँदा सामान्य एलर्जीदेखि ज्यान नै जानेसम्मको खतरा रहन्छ । डा पौड्यालको भनाइमा लक्षण नै नभएका बिरामीलाई रगत चढाउँदा तत्काल केही असर नदेखिए पनि दीर्घकालीन रूपमा त्यसले समस्या निम्त्याउन सक्छ । उनका अनुसार अझ महिलामा रगत रक्तक्षेपण गर्दा थप सतर्कता अपनाउनुपर्छ । महिलालाई रगत दिँदा, एन्टिजेन र एन्टिबडी परीक्षण गरेर मात्रै दिनु उचित हुन्छ । नभए भविष्यमा ती महिला गर्भवती हुँदा समस्या देखिन सक्छ, उनले भने, त्यसमा पनि हामी कहाँ होल ब्लड दिने चलनले यो जोखिमलाई झनै बढाउँछ ।भारतको दिल्लीस्थित एम्स अस्पतालबाट रगत रक्तक्षेपण विषयमा विशेषज्ञता हासिल गरेका डा वसन्त खतिवडाका अनुसार नेपालमा रगतको हाहाकार देखिनुमा अर्को प्रमुख चुनौती भनेको कुनै पनि अस्पतालमा व्यवस्थित रूपमा आफ्नो रगत बैंक सञ्चालन नहुनु पनि हो । रगत कहिल्यै पनि बिरामी वा बिरामीको आफन्तको हातमा दिइनु हुन्न । त्यो गलत अभ्यास हो, उनले भने, जबसम्म बिरामीको आफन्तले नखोजी रगत प्राप्त हुने अवस्था विद्यमान रहन्छ तबसम्म रगतको अभाव रहिरहन्छ ।उनका अनुसार शल्यक्रिया वा उपचारका लागि आवश्यक रगत अस्पतालले नै व्यवस्थापन गर्ने हो भने अनावश्यक रूपमा रगतको माग पनि बढ्दैन र संकलन गरिएको रगत पनि खेर जाँदैन । कुनै बिरामीको शल्यक्रिया गर्नुपरे कि हामीकहाँ एक युनिट भए पनि रगत मगाउने चलन छ । रगत नमगाएसम्म शल्यक्रिया नै सुरु हुँदैन भन्ने बिरामीलाई पनि लाग्छ, उनले भने, तर, प्रविधिको विकासले अहिले धेरैजसो शल्यक्रियाका लागि रगत नै आवश्यक पर्दैन । यस्तोमा अनावश्यक स्थानमा रगत होल्ड हुँदा आवश्यक परेका व्यक्तिले रगत पाउँदैनन् ।सघन उपचार विशेषज्ञ डा प्रदीप तिवारीका अनुसार अस्पतालको आफ्नो रगत बैंक नहुँदा चिकित्सकहरूले भविष्यमा रगतको आवश्यकता पर्ने आंकलन गरेका जोकोहीलाई पनि रगतको व्यवस्था गर्ने पुर्जी थमाइदिन बाध्य भएका हुन् । कुनै शल्यक्रिया वा उपचारमा रगत चाहिन पनि सक्न नचाहिन पनि सक्छ । अस्पतालमा रगत बैंक नभएपछि खोजेर त राख्नुपर्यो । कथंकदाचित रगत चाहियो भने के गर्ने ? उनले भने, चिकित्सकहरूले सुरक्षित र ढुक्क अवस्थामा बस्नका लागि पनि रगत खोज्नुस् भन्छन् । अस्पतालमै आवश्यक रगत पाइने भए त कसैलाई पनि तनाव र दबाब हुँदैन थियो ।रगत रक्तक्षेपण विज्ञ डा खतिवडाका अनुसार नेपालमा सबै चिकित्सा शास्त्र अध्ययन गराउने मेडिकल कलेजमा अनिवार्य रूपमा रक्तसञ्चार सेवाको स्थापना हुने व्यवस्था भएमा रगतमा देखिएका धेरै समस्या कालान्तरमा हल हुँदै जान्छन् । यहाँ सबैभन्दा पहिला त चिकित्सकलाई नै कस्तो अवस्थामा कस्तो रगत तत्त्व कसलाई दिने भन्ने व्यावहारिक ज्ञान दिन जरुरी भइसकेको छ, उनले भने, चिकित्सकहरू यस विषयमा संवेदनशील भए भने त्यसपछि विस्तारै व्यवस्थामा पनि सुधार हुँदै जान्छ ।उनका अनुसार सुरक्षित रूपमा दाताबाट संकलन गरिएको रगत विभिन्न खाले संक्रमणबाट मुक्त छ कि छैन भनेर गरिने परीक्षणमा पनि सुधार आवश्यक रहेको देखिन्छ । उनको भनाइमा डा विपिन नेपाल पनि सहमत छन् । नेपालमा रगत दाताहरूबाट निःशुल्क पाइन्छ । तर, बिरामीलाई दिँदा शुल्क जोडिन्छ । त्यो शुल्क भनेको दाताबाट लिइएको रगतलाई सुरक्षित रूपमा बिरामीसम्म पुर्याउनका लागि हो, डा नेपालले भने, हामीले जबसम्म यो विषय सबैलाई बुझाउन सक्दैनौं तबसम्म रगतलाई सुरक्षित बनाउन सक्दैनौं ।डा नेपालका अनुसार राष्ट्रिय जनस्वास्थ्य प्रयोगशालाअन्तर्गत रहेको राष्ट्रिय रुक्तसञ्चार ब्युरोले २०७९ सालमा रगत तत्त्वको प्रतियुनिटको शुल्क निर्धारण गरेको छ । जसअनुसार प्रतियुनिट रगतको शुल्क न्यूनतम ८१० रुपैयाँदेखि अधिकतम १६४० रुपैयाँसम्म लिन पाइन्छ । ब्युरोले रगत दान गर्ने दाताहरूबाट प्राप्त हुने रगत परीक्षण गर्ने विभिन्न विधिअनुसार त्यसको न्यूनतम र अधिकतम मूल्य तोकेको हो । जुन आफैंमा गलत छ, उनले भने, रगतलाई सुरक्षित बनाउनका लागि त्यसको समुचित परीक्षण गर्न आवश्यक हुन्छ । उदाहरणका लागि नेपालमा एचआईभी, हेपाटाइटीस बी, सी र सिफिलिस संक्रमण भए नभएको परीक्षण गर्नका लागि किटको प्रयोग गरिन्छ । किटले संक्रमण भएनभएको पूर्ण रूपमा पत्ता लाग्दैन । कमसेकम सीएलआईए विधिबाट गर्नुपर्छ नभएर न्याट नै गर्नुपर्छ । रगत महँगो हुन्छ भनेर सस्तो परीक्षण गर्नु हुँदैन ।डा नेपालले दाबी गरेझैं देशभर सबैभन्दा बढी रगत संकलन तथा वितरण गर्ने रेडक्रसको केन्द्रीय रक्त सञ्चार सेवामा नै संकलन गरिएको रगतमा संक्रमण भएनभएको पत्ता लगाउनका लागि आरडीटी किटको प्रयोग गरिने गर्छ । यसबारे रक्तसञ्चार सेवाका निर्देशको भनाइ पनि स्पष्ट छ सरकारले नै आरडीटी वा सीएलआईए भनेको छ । हामीले डब्लूएचओबाट मान्यता प्राप्त किट प्रयोग गरिरहेका छौं ।उनका अनुसार वैदेशिक सहयोगमा प्राप्त भएको सीएलआईए मेसिनको रिएजेन्ट सकिएपछि पुनः टेन्डर गर्न नसकिएकाले किटको प्रयोग गरिएको हो । किटको साटो सीएलआईए वा अझ न्याट नै परीक्षण गर्न पाए राम्रो हो । तर, त्यसको शुल्क कसले वहन गर्ने ? उनले भने, रेडक्रसले मात्रै चाहेर पनि सबै हुने अवस्था अहिले छैन । उनको यो जवाफले रेडक्रमभित्रको भद्रगोलको असर प्रत्यक्ष अप्रत्यक्ष रूपमा रक्तसञ्चार सेवमा पनि परिरहेको छ भन्ने यकिन गर्न भने कठिन हुन्न । रगतरोग विशेषज्ञ डा पौड्यालका अनुसार रगत सुरक्षित भएको यकिन भएपछि बिरामीलाई रगत दिनुअघि गरिनुपर्ने परीक्षण पनि सम्पूर्ण रूपमा ठीक छैन । उनका अनुसार रेडक्रसको रक्त सञ्चार सेवामा नभएर अन्य अस्पतालमा सञ्चालित अधिकांश रगत बैंकले जुन रूपमा रगतको क्रस म्याच गर्नुपर्ने हो त्यो गर्दैनन् । त्यसले गर्दा पनि रगतको रक्तक्षेपणलाई असुरक्षित बनाएको छ । बिरामीलाई दाताको रगत दिँदा फरवर्ड र ब्याकवर्ड क्रस म्याच गरिनुपर्छ । त्यसका साथै एन्टिजेन र एन्टिबडीको पनि जाँच हुनुपर्छ । तर त्यस्तो हुँदैन, उनले भने, यसका साथै प्रतिरोधात्मक क्षमता कमजोर बनाउने औषधि प्रयोग गरिरहेका क्यान्सर, बाथरोगलगायत पहिलो तहका पारिवारिक सदस्यको रगत बिरामीलाई दिँदा इर्याडिएट गर्नैपर्छ । त्यो पनि गरिँदैन ।उनका अनुसार असुरक्षित रूपमा क्रस म्याच गरिएको रगत दिँदा ग्राफ्ट भर्सेस होस्ट डिजिज (जीभीएचडी) का कारण बिरामीको मृत्यु पनि हुन सक्ने जोखिम रहन्छ । उनका अनुसार रगत रक्तक्षेपणको क्रममा जीभीएचडी भएमा बिरामीको मृत्यु हुने सम्भावना ९९ प्रतिशत हुन्छ । नेपालमा कानुनी व्यवस्था एकतिर छ भने व्यावहारिक रूपमा रगत बैंक अर्कै रूपमा सञ्चालन भइरहेको छ । नेपाल रेडक्रसले सञ्चालन गरेका कुनै पनि रक्तसञ्चार केन्द्र सरकारी निकायबाट मान्यता प्राप्त छैनन् । तर, ती बन्द गरिएमा यहाँ रगतको हाहाकार हुने अवस्था छ । यसका साथै स्वास्थ्य तथा जनसंख्या मन्त्रालयले यस विषयमा यथोचित रूपमा नसोचे आम सर्वसाधारणले उच्च गुणस्तरयुक्त रगत तत्त्व प्राप्त गर्ने अवस्था आउन अझै केही वर्ष लाग्न सक्छ ।"
झरीमा गरेको कालोपत्र पूरै उप्काइयो,"(पाल्पा)सिद्धार्थ राजमार्गअन्तर्गत पाल्पा खण्डमा पर्ने तिनाउ गाउँपालिका३ दोभान बजार क्षेत्रमा असार अन्तिम साता झरीबीच गरिएको कालोपत्र उप्काइएको छ । सडक डिभिजन कार्यालयले न्यून गुणस्तरको काम गरेको भन्दै कालोपत्र उप्काउन निर्माण कम्पनी जीवन एन्ड ब्रदर्शलाई निर्देशन दिएको हो । डिभिजनको निर्देशनअनुसार निर्माण कम्पनीले बिहीबार कालोपत्र उप्काएको छ । निर्माण व्यवसायीले असार २५ देखि ३१ सम्म पानी परेको समयमा कालोपत्र गरेको थियो । तर तीन दिन नबित्दै कालोपत्र उप्किएको थियो । डिभिजन प्रमुख बाबुराम सापकोटाले असार २८ मा नै कतिपय स्थानमा चिसो सरफेस मा समेत कालोपत्र गरेको पाइनुका साथै विभिन्न स्थानमा त्रुटि देखिएकाले उपयुक्त मौसम र तापक्रमबिना कालोपत्र अगाडि नबढाउन सचेत गराएको बताए । कालोपत्र गर्ने क्रममा कतिपय स्थानमा त्रुटि भेटिएपछि तत्काल सच्याउन लगाइएको हो, उनले भने, निर्माण व्यवसायीले अटेरी गरेपछि हामीले पत्र पठाएर सचेत गराएका हौं । पानी परिरहेकै बेलामा कालोपत्र गरेपछि स्थानीयले विरोध गरेका थिए । गुनासो आएपछि डिभिजन कार्यालयले अनुगमन गरेर त्रुटि भएका स्थानमा कालोपत्र उप्काउन लगाएको प्रमुख सापकोटले बताए । पानी जमेका स्थानमा रिसोलिङको काम बाँकी रहेकाले सच्याउन सकिने डिभिजनका सूचना अधिकारी दुर्गा गौतमले बताए । पानी पर्दा र तापक्रम नपुग्दा निर्माण व्यवसायीलाई काम नगर्न भनेकै हो, उनले भने, निर्माण व्यवसायीले अटेरी गरे ।डिभिजन कार्यालयले गत जेठ मसान्तमा भ्याटसमेत १८ लाख १६ हजार रुपैयाँमा निर्माण व्यवसायीलाई दोभानमा कालोपत्रका लागि ठेक्का दिएको थियो । तर निर्माण कम्पनीले आर्थिक वर्ष सकिन लाग्दा अर्थात् असार अन्तिममा मात्र काम थालेको थियो । निर्माण व्यवसायी राम रानाले आफू बाहिर भएको र कामदारलाई थोरै भाग कालोपत्र गर्न आग्रह गरेअनुसार काम गर्दा अहिले आफूले सजाय पाएको बताए ।उत्तरदक्षिण जोड्ने सिद्धार्थ राजमार्गको काम कमसल भएको समाचार सञ्चारमाध्यममा आएपछि सांसद, प्रमुख जिल्ला अधिकारी लगायतको टोलीले दोभान क्षेत्रको अनुगमनसमेत गरेको छ । पाल्पाबाट प्रतिनिधिसभा सांसदद्वय ठाकुर गैरे र नारायण आचार्य, जिल्ला समन्वय समिति प्रमुख टंकनाथ खनाल, प्रमुख जिल्ला अधिकारी आनन्द काफ्ले, तिनाउ गाउँपालिका अध्यक्ष प्रेम श्रेष्ठ, उपाध्यक्ष लालबहादुर थापा लगायतको टोलीले अनुगमन गरेको हो । उनीहरूले सडक डिभिजन कार्यालय, पाल्पाका प्रमुख सापकोटा र निर्माण व्यवसायी राम रानाका साथै स्थानीयसँग छलफल गरेका छन् । सांसद गैरेले काममा गुणस्तर हुनुपर्ने बताए । सिद्धार्थ राजमार्गको लामडाँडा क्षेत्रमा समेत पानी परेका बेला कालोपत्र गरेपछि स्थानीयले विरोध जनाएका थिए । सडक डिभिजनअन्तर्गत पाल्पाकै रामपुरबेलडाँडामित्याल सडकको मित्याल बजार नजिकै १ हजार ४ सय मिटर ग्राभेल पनि काम भएको भोलिपल्टै बगेको छ । तीन वर्षदेखि काम नगरेको चण्डी निर्माण सेवाले असारमा वर्षा सुरु भएपछि ग्राभेल गरेको सडक डिभिजन पाल्पाले जनाएको छ । जुन १ हजार ४ सय मिटर ग्राभेल गरेको छ, त्यसको भुक्तानी हुँदैन, सडक डिभिजन प्रमुख सापकोटाले भने, हामीले लाइन नै दिएका होइनौं । वर्षौंदेखि काम नगरेर बसेको निर्माण व्यवसायीले अहिले आफैं गरेको हो । निस्दी गाउँपालिकामा सडक डिभिजनअन्तर्गत अमृत कन्स्ट्रक्सन र सुवेदी कन्स्ट्रक्सनले गरेको ठेक्काका काममा पनि लापरबाही भएको स्थानीयले गुनासो गरेका छन् ।"
कांग्रेसले अर्थ पाएपछि मधेश सरकार विस्तार,"(धनुषा)सत्ता नै गुम्ने संकट आएपछि जनमत पार्टीले मधेश प्रदेशमा कांग्रेसलाई अर्थ मन्त्रालय दिएर सरकारमा सहभागी गराएको छ । एक सातासम्म जनमत र कांग्रेसबीच अर्थ मन्त्रालयका लागि चलेको रस्साकसी केन्द्रीय सत्ता गठबन्धनको सल्लाहमा बिहीबार टुंगिएको हो । मधेशका मुख्यमन्त्री सतीशकुमार सिंहले अर्थ मन्त्रालय जनमतले पाउनुपर्ने अडान राखेका थिए । कांग्रेसले अर्थ मन्त्रालय नदिए सरकारलाई दिएको समर्थन फिर्ता लिने चेतावनी दिएको थियो । कांग्रेसले एक साताअघि नै मन्त्रीको नाम टुंगो लगाए पनि अर्थ मन्त्रालय नपाउँदा मन्त्रिपरिषद् विस्तार हुन सकेको थिएन । मुख्यमन्त्री सिंहलाई विश्वासको मत दिएको दुई दिनपछि मन्त्रालय लेनदेनको विवादले जनमत र कांग्रेसबीच अविश्वास सुरु भएको थियो । प्रदेशमा मन्त्रालय विवाद नटुंगिएपछि मन्त्रालय बाँडफाँटको विषय केन्द्रसम्म पुगेको थियो । कांग्रेसले अर्थ मन्त्रालय नपाउने देखेपछि मधेश सरकारलाई दिएको समर्थन फिर्ताको तयारी थालेको थियो । बिहीबार प्रदेश पार्टी कार्यालय जनकपुरमा कांग्रेस संसदीय दलको बैठक बसिरहेकै बेला अर्थसहित ४ मन्त्रालय कांग्रेसलाई दिन जनमत सहमत भएको हो ।मुख्यमन्त्रीले गत असार २२ मा मधेश प्रदेशसभामा विश्वासको मत लिनुअघि कांग्रेसलाई अर्थसहित चार मन्त्रालय दिने सहमति गरेका थिए । तर, असार २५ मा जनमतले अर्थ मन्त्रालय नदिने अडान लिएको थियो । सरकार विस्तार र मन्त्रालय बाँड्ने विषयमा जनमतका अध्यक्ष सीके राउतले गठबन्धन दलका नेताहरूसँग बिहीबार छलफल गरेका थिए । मधेशमा जनमतका सिंह नेतृत्वको सरकारमा एमाले, कांग्रेस र लोसपा सहभागी छन् । बिहीबार साँझ कांग्रेस र लोसपाका मन्त्रीहरूले शपथ लिएका छन् । मधेश प्रदेश प्रमुख सुमित्रा सुवेदी भण्डारीले मन्त्रीहरूलाई पद तथा गोपनीयताको शपथ गराएकी हुन् । प्रदेश प्रमुख भण्डारीले कांग्रेसबाट अर्थमन्त्रीमा रौतहटका सुनिल यादव, भूमि व्यवस्था कृषि तथा सहकारीमन्त्रीमा पर्साका जनार्दनसिंह क्षेत्री, ऊर्जा, सिँचाइ तथा खानेपानीमन्त्रीमा धनुषाका शेषनारायण यादव र श्रम तथा यातायातमन्त्रीमा सर्लाहीका कौशलकिशोर रायलाई शपथ गराएकी छन् ।लोसपाकी प्रमुख सचेतक रानी शर्मा तिवारीले शिक्षा तथा संस्कृति मन्त्रीको शपथ लिइन् । शिक्षा तथा संस्कृतिमन्त्री रहेका एमालेका राजकुमार लेखीलाई गृह, सञ्चार तथा कानुन मन्त्रालयको जिम्मेवारी दिने सहमति भएको छ । जनमतका बिनाविभागीय मन्त्री सकिल अलि मियाँलाई उद्योग वाणिज्य तथा पर्यटन मन्त्रालको जिम्मेवारी तोकिएको छ । मधेश प्रदेशमा मुख्यमन्त्रीबाहेक ११ मन्त्री र ३ राज्यमन्त्रीसहित १५ सदस्यीय मन्त्रिपरिषद् बनेको छ । सरकारमा जनमतबाट मुख्यमन्त्रीसहित ३ मन्त्री र १ राज्यमन्त्री, एमालेबाट ४ मन्त्री र २ राज्यमन्त्री, कांग्रेसबाट ४ मन्त्री र लोसपाका १ मन्त्री छन् ।"
प्रधानमन्त्रीको सल्लाहकारमा रिमाल र खतिवडा,काठमाडौं (कास) प्रधानमन्त्री केपी शर्मा ओलीको मुख्य राजनीतिक सल्लाहकारमा विष्णु रिमाल र विकास सल्लाहकारमा युवराज खतिवडा नियुक्त भएका छन् । सरकारका प्रवक्ता एवं सञ्चारमन्त्री पृथ्वी सुब्बा गुरुङले मन्त्रिपरिषद् बैठकले रिमाल र खतिवडालाई नियुक्त गरेको बताए । एमाले उपमहासचिवसमेत रहेका रिमाल यसअघि पनि ओली प्रधानमन्त्री हुँदा उक्त भूमिकामा थिए । रिमालले ओली प्रधानमन्त्री हुँदा र नहुँदा पनि सबै राजनीतिक र प्राविधिक कामको व्यवस्थापन गर्दै आएका छन् । ओली निकट रहेर एमालेको आर्थिक नीति बनाउँदै आएका खतिवडा ओलीको यसअघिको कार्यकालमा अर्थमन्त्री थिए । अर्थमन्त्रीबाट हटेपछि उनी अमेरिकाका लागि राजदूत नियुक्त भएका थिए । खतिवडा पूर्वगभर्नर एवं राष्ट्रिय योजना आयोगका पूर्वउपाध्यक्ष समेत भइसकेका व्यक्ति हुन् ।२०६४ को पहिलो संविधानसभामा सभासद् रहेका रिमाल पार्टीको नवौं महाधिवेशनमा ओलीकै पक्षबाट सचिव पदका उम्मेदवार थिए । ओली अध्यक्षमा निर्वाचित भए पनि रिमाल सचिवमा पराजित हुन पुगेका थिए तर उनी पोलिटब्युरो सदस्यका रूपमा पार्टीमा क्रियाशील थिए । २०७४ को चुनावपछि बनेको ओली नेतृत्वको सरकारमा पनि रिमाल प्रमुख रोजाइमा परेका थिए । ओली सरकारबाट बाहिरिएपछि पनि रिमालले ओलीलाई सबै राजनीतिक काममा सहयोग गरेका थिए । दसौं महाधिवेशनमा रिमाल पार्टीको उपमहासचिव चयन भएका थिए ।
झरीमा बजेटको मनपरी,"झमझम झरीका बीच सडकमा फटाफट कालोपत्र रोल भइरहेको दृश्य कस्तो हुन्छ ? पक्कै पनि नमिल्दो । तर हामीकहाँ हरेक वर्ष असार अन्तिम सातातिर यस्ता दृश्य दोहोरिन्छन् । चलनचल्तीमा असारे विकास भनिने यस्ता काममा विकास झल्किँदैन, बरु हेलचेक्र्याइँ देखिन्छ । किनकि कालोपत्र गर्ने भन्दै महिनौंसम्म धूलो उडाएर छाडिन्छ, जब झरीको समय आउँछ, कालोपत्र बिछ्याउन थालिन्छ । त्यस्तो कालोपत्र साता नबित्दै उप्किन्छ । यसबाट नागरिकमा हैरानी त थपिएकै छ, नागरिकले नै करबापत तिरेको रकम पनि दुरुपयोग भइरहेको छ ।असार अन्तिम साता सिद्धार्थ राजमार्गअन्तर्गत दोभान बजार क्षेत्रमा पानी परिरहँदा कालोपत्र गरिएको थियो । तर कालोपत्र एक साता पनि टिकेन । त्यही राजमार्गमा पर्ने भालुखोला, धेरैनी, पीपलडाँडा, सीता पहाडलगायत स्थानमा मर्मत गरिएको सडक पनि भत्किन सुरु भएको छ । त्यस्तै, गुल्मीमा तम्घासखाम्सेपानीनयाँगाउँनादीसूर्यटारी सडकमा आर्थिक वर्षको अन्त्यमा वर्षाकै बीच कालोपत्र गरिएको थियो । तम्घास बजारदेखि सिस्नेखोलासम्मको साढे २ किलोमिटर खण्ड काम सम्पन्न नहुँदै भत्किएको छ । यस्तै हविगत राजधानी काठमाडौंकै सडकमा पनि देखियो । संघीय राजधानी तथा विभिन्न सडक खण्डमा उस्तै समस्याको पुनरावृत्तिले विकास निर्माणमा भइरहेको मनपरीको साझा मनोविज्ञान झल्काउँछ ।असारसँगै आर्थिक वर्ष सकिन्छ र यो अधिक वर्षा हुने याम हो । तर निर्माण व्यवसायीले कालोपत्र गर्न असारे झरी नै पर्खनुमा विकासभन्दा पनि बिल भुक्तानीको उद्देश्यलाई प्राथमिकता राखेको देखिन्छ । कालोपत्रका हकमा मात्रै होइन, विकास निर्माणसँग सम्बन्धित अन्य काममा पनि यस्तै प्रवृत्ति देखिन्छ । त्यस्तो काममा गुणस्तर कायम होस् भन्ने अपेक्षा नै न्यून मात्रै हुन्छ । त्यसको पुष्टि त साता नबित्दै भत्किएको कालोपत्रले नै गर्छ । गुणस्तरहीन निर्माणबाट जनधन सुरक्षामा समेत जोखिम बढ्छ । अर्कातिर, एक साता पनि आयु नभएका काममा बजेट खन्याउनु राज्यस्रोत दुरुपयोग हो । उसै पनि पुँजीगत बजेट कम छ, त्यही पनि पर्याप्त खर्च हुँदैन, जति खर्च हुन्छ, त्यो पनि गुणस्तरहीन कामका लागि खर्च हुन्छ । आफूले ठेक्का लिएका काम समयमै सक्नु र त्यसको गुणस्तर पनि सुनिश्चित गर्नु निर्माण कम्पनीहरूको व्यावसायिक दायित्व हो, त्यसमा उनीहरू इमानदार रहनुपर्छ ।असारे विकास को नागरिकस्तरमा जतिसुकै आलोचना भए पनि राज्यका निकायदेखि निर्माण व्यवसायीले त्यसमै रुचि राखेको तथ्यांकले देखाउँछ । आर्थिक वर्ष २०८०८१ का लागि सरकारले ३ खर्ब २ अर्ब रुपैयाँ पुँजीगत बजेट विनियोजन गरेकामा १ खर्ब ९१ अर्ब ७३ करोड रुपैयाँ मात्रै खर्च हुन सक्यो । खर्च भएकोमध्ये ५६ अर्ब अर्थात् २९ प्रतिशत त असारमै सकियो । यद्यपि, यसमा महिनौंअघि सम्पन्न भएका तर असारमा मात्रै भुक्तानी भएका रकमको हिस्सा पनि छ । असारमा भएका सबै काम गुणस्तरहीन भए र बजेटको दुरुपयोग मात्रै भयो भन्न पनि मिल्दैन । तर विकास निर्माणका दृष्टिले मौसमजन्य प्रतिकूलता हुने महिनामा बजेटको ठूलो हिस्सा खर्च गर्नु भनेको लापरबाही हो । यसले असारे झरीमै विकासका काम गर्नु नपरोस् भनेर गरिएका संवैधानिक र कानुनी प्रबन्धको उपहास गरेको छ । जे भइरहेको छ, त्यसमा सुधार ल्याउनका लागि राज्य संयन्त्रको तत्परता आवश्यक छ । राज्य संयन्त्रले निर्माण कार्यमा गुणस्तर सुनिश्चित गर्न सक्नुपर्छ, आफ्नो निगरानी बढाउनुपर्छ । समयमै काम सक्न र त्यसमा गुणस्तर कायम गर्न निर्माण व्यवसायीलाई बाध्य बनाउनुपर्छ । गुणस्तर सुनिश्चित गर्न नसक्ने निर्माण व्यवसायीलाई उनीहरूकै खर्चमा दोहोर्याएर काम लगाउने वा दण्डित गर्ने व्यवस्था पनि गर्नुपर्छ । त्यसका लागि थप कानुनी वा अन्य प्रबन्ध आवश्यक भए गर्नुपर्छ । सरकारका तर्फबाट रकम निकासा रोकिने समस्या देखिनु हुन्न, ठेक्का प्रक्रिया बेलैमा थाल्नुपर्छ । गुणस्तरहीन कामको संरक्षण गर्ने राज्यका निकायमा रहेका जिम्मेवार व्यक्तिहरूलाई पनि दण्डित गर्नुपर्छ । नागरिकले पनि आफ्नो ठाउँमा निगरानी बढाउनुपर्छ । राज्यका निकायदेखि निर्माण व्यवसायीबाट हुने मनोमानीविरुद्ध उनीहरूले व्यक्तिगत वा सामूहिक रूपमा प्रतिवाद गर्नुपर्छ । उनीहरूलाई जिम्मेवार बनाउन प्रयत्न गरिरहनुपर्छ । विकासको लाभ लिने नागरिकले नै त्यसको गुणस्तर सुनिश्चित गर्न सके भने दीर्घकालीन फाइदा हुन्छ । काम लगाउने र गर्ने निकाय मात्र जिम्मेवार बन्न सक्ने हो भने विकास निर्माणका बेथितिहरू स्वतः हट्छन् । यससँगै बहस गर्नुपर्ने अर्को पक्ष पनि छ । यो विषय आर्थिक क्षति र गुणस्तरहीनतासँग मात्रै सम्बन्धित छैन, मानव स्वास्थ्य र सुरक्षासँग पनि जोडिएको छ । सडकको गुणस्तर वृद्धि वा नयाँ कालोपत्र गर्नुअघि लामो समयसम्म सडक बेवारिसे छाडिन्छ । धूलोले सडकछेउका स्थानीय वा त्यस सडकको प्रयोगकर्तालाई दिग्दार बनाउने गरेको छ । त्यसले स्वास्थ्य समस्या पनि निम्त्याउने गरेको छ । ठाउँठाउँमा खाल्डो बनाएर छाड्दा दुर्घटनाको सम्भावना बढ्छ । त्यसैले सडक स्तरोन्नति र मर्मतसम्भार गर्ने भन्दै भत्काएर छाड्ने प्रवृत्ति पनि बन्द गराउनुपर्छ ।"
समस्याको चाङमाथि सरकार,"विगतका सरकारले विकासका नाममा सिन्को नभाँच्दा नेपाल एसियाको गरिब मुलुक बनेको हो । छोटो समयका लागि प्रधानमन्त्री बनेका कृष्णप्रसाद भट्टराई र मनमोहन अधिकारीले गरेका कतिपय उल्लेख्य काम भने स्मरणयोग्य छन् । लामो समयदेखि सत्तामा हालीमुहाली गर्दै आएका कांग्रेस र एमालेको नयाँ सत्ता समीकरण बनेपछि अनेकथरी टीकाटिप्पणी पनि हुन थालेका छन् । प्रथमतः राजनीतिक सिद्धान्तमा दुई विपरीत ध्रुवजस्ता दलबाट विकासको एउटै स्वर निस्केला भनी कसैले आस गरेका छैनन् । विगत केलाउने हो भने प्रधानमन्त्री केपी शर्मा ओली एवं कांग्रेस सभापति शेरबहादुर देउवाको कार्यकालमा मुलुक रूपान्तरणको खाकासम्म कोरेको देखिएन । नातेदार, आसेपासे, नेता, कार्यकर्ताले भरपूर फाइदा लिँदै आए पनि अधिकांश जनता बेरोजगारी, अभाव र छटपटीमा बाँच्न बाध्य छन् । समृद्धिमा पछि परिरहँदा सामाजिक, आर्थिक, राजनीतिक अवस्था जर्जर बनिरहेका छन् । केन्द्रदेखि गाउँसम्म राजनीति ठगी खाने भाँडो बनेको छ, इमानदार, विकासप्रेमी नेतालाई पाखा लगाइएको छ । वडाध्यक्षजस्तो पदको प्रतिस्पर्धामा करोडभन्दा बढी खर्च गर्ने निकृष्ट परिपाटी बस्दा इमानदार, मितव्ययी नेताहरू भागाभाग गर्न बाध्य छन् । ठूलो खर्च गरेर पदमा पुग्नेहरूले ब्रह्मलुट मच्चाइरहेका छन् । राष्ट्रिय सभा हाउस अफ लर्ड्स अर्थात् ईश्वरीय भावनाले ओतप्रोत भएका विद्वान्, विज्ञहरूको समूह हुनुपर्नेमा समानुपातिक प्रणालीका नामबाट जनताले हराएका, आसेपासे र पैसाको लेनदेनबाट छिर्ने नेताहरूको थलो बनेको छ । जल, जंगल, जमिन दोहन गर्ने माफियाको मनोमानी घटेको छैन । स्थानीय तहमा समेत भ्रष्टाचार बढेको छ । असारे विकासको अधिकांश रकम बालुवामा पानी हालेसरह बनेको छ । अनावश्यक ठाउँमा निर्माण कार्य नरोकिँदा मुलुकको प्राकृतिक स्वरूप कुरूप बनेको यथार्थ जगजाहेर छ । बिदेसिनेले दिनहुँ ठूलो परिमाणमा वैदेशिक मुद्रा लैजाँदा मुलुकको ढुकुटी रित्तिरहेको छ । जीवनको उत्तरार्धमा गर या मरको स्थितिमा पुगेका ठूला दलका दुई नेताले यावत् समस्या समाधान गर्ने अग्रसरता देखाएनन् भने लोकतन्त्र धरापमा पर्ने निश्चित छ । भुवनेश्वर शर्मा, चन्द्रागिरि२, काठमाडौं"
सरकारसँग अपेक्षा,"ललिता निवासको सरकारी जग्गा किनेका अर्थमन्त्री विष्णु पौडेलले जग्गा फिर्ता गरेर उन्मुक्ति पाए । नयाँ अनुहारमध्ये नेपाली कांग्रेसबाट स्वास्थ्यमन्त्री बनेका प्रदीप पौडेलले युवा जोस भएका कारण केही गर्लान् भन्ने आस छ । नयाँ अनुहार भए पनि एमालेबाट शिक्षामन्त्री बनेकी पूर्वउपप्राध्यापक विद्या भट्टराईले पनि केही गर्ने आशा छ । प्रवीन देवकोटा, भरतपुर, चितवन"
मौका परीक्षाको पर्खाइ,"सुशीला दाहालले झापाको मेचीनगरबाट फोन गरिन् । सुरेशजी, मेरो स्नातक दोस्रो वर्षको एउटा विषय छुटेको थियो, परीक्षा दिन मिल्छ कि मिल्दैन ? त्यतिबेला नानी, परिवार, सासूससुरा भन्दाभन्दै परीक्षा दिन छुट्यो । एउटा विषय पास हुँदा स्नातकोत्तर गर्न पाउँथें, बुझिदिनु न । उनले २०६५ सालमा भर्ना भएर स्नातक पहिलो र तेस्रो वर्षका सबै विषय पास गरे पनि दोस्रो वर्षको एउटा विषय उत्तीर्ण गर्न बाँकी रहेछ । स्नातकोत्तरको प्रमाणपत्रले सरकारी जागिर नभए पनि कक्षा ११ र १२ मा पढाउन सकिन्छ भन्ने उनको बुझाइ रहेछ । उनी अहिले केही सामाजिक संघसंस्थामा समेत आबद्ध छिन् । बुद्धशान्ति झापाकै सरिता ढकालको पनि पीडा उही छ । २०६३ सालमा बीएड भर्ना भएर तीनै वर्षका सबै विषय पास भए पनि एउटाको प्रयोगात्मक परीक्षा उस्तै कारणले बाँकी रह्यो । मौका पाए त्यसलाई पूरा गर्ने उनको तीव्र इच्छा छ । सुशीला र सरिता प्रतिनिधिमूलक पात्र मात्र हुन्, जसले नेपालको अपूर्ण शैक्षिक उत्पादनलाई प्रतिबिम्बित गर्छ । यस्तो उत्पादनलाई पूर्ण शैक्षिक उत्पादनमा रूपान्तरण गर्न जरुरी छ, जुन सरकारको उदारतामा भर पर्छ । त्यसैले सुशीला र सरिता जस्ता विद्यार्थीको समस्यालाई सरकारले सम्बोधन गरोस् र छुटेको विषयमा परीक्षा लेख्ने मौका प्रदान गरोस् । सुरेश खतिवडा, झापा"
"मन्त्री बन्ने, काम नगर्ने !","कांग्रेसको समर्थनमा चौथो पटक प्रधानमन्त्री बनेका एमाले अध्यक्ष केपी शर्मा ओलीले प्रधानमन्त्री यति पटक भएँ भन्ने रेकर्ड राख्ने मात्र हुन् कि अरू कुनै उपलब्धिमूलक काम गर्ने हुन्, आम चासो छ । कांग्रेस र एमालेमा शेरबहादुर देउवा र ओलीबाहेक अरू नेता प्रधानमन्त्री बन्ने हैसियतका रहेनछन् । शीर्ष नेताहरूले आफू पटकपटक मन्त्री, प्रधानमन्त्री हुनेमा मात्र ध्यान दिएको देखिन्छ ।कांग्रेसबाट प्रकाशमान सिंह र रमेश लेखक तथा एमालेका विष्णु पौडेल र पृथ्वी सुब्बा गुरुङलाई बारम्बार मन्त्री बनाइनुको कारण के हो ? उनीहरूले मन्त्री भएर जनताले सम्झने के काम गरेका छन् र ? जति नै पटक मन्त्री, प्रधानमन्त्री भए पनि नतिजा दिन सकिएन भने कुनै अर्थ छैन । यो मन्त्रिपरिषद्का सबैभन्दा अनुभवी मन्त्री हुन् शरतसिंह भण्डारी । उनी २० पटक मन्त्री भइसके तर तिनले सम्झनलायक के त्यस्तो काम गरेका छन् ? नेताहरूका बोलीमा मात्र दलित अधिकार रहेछ । ओली नेतृत्वको मन्त्रिपरिषद्मा एक जना पनि दलित मन्त्री परेनन् । भ्रष्टाचार, सार्वजनिक जग्गा हिनामिना, नक्कली भुटानी शरणार्थी जस्ता काण्डमा अनुसन्धान र कारबाही अब कसरी अघि बढ्ने हो ? प्रधानमन्त्री ओली स्वयं झापाको गिरीबन्धु टी इस्टेटको जग्गा सट्टापट्टा गर्ने प्रपञ्चमा जोडिएका व्यक्ति हुन् । भगवान पुडासैनी, जोरपाटी, काठमाडौं"
प्रदेश चलायमानको सूत्र,"संघीयता, गणतन्त्र, धर्मनिरपेक्षता, समावेशिता, विधिको शासन संविधानका आधारभूत स्तम्भ हुन् । एउटा मात्र स्तम्भ तलमाथि हुनेबित्तिकै संविधान रहँदैन, मुलुक द्वन्द्वको भुमरीमा जान्छ । संघीयताको प्रतीकका रूपमा प्रदेश तह छ । तर प्रदेशप्रति धेरैको नकारात्मक दृष्टिकोण छ । सामान्य नागरिकले संघीयता चाहिँदैन, प्रदेश आवश्यक छैन भन्नु कुनै ठूलो कुरा भएन । तर प्रमुख पार्टीका नेता र जननिर्वाचित प्रतिनिधि र लाभको पदमा बसेकाहरूले नै प्रदेश चाहिँदैन भन्नु संविधानलाई नबुझ्नु हो । १० वर्षे सशस्त्र आन्दोलनमा होमिएको माओवादी र सिंगो मधेश एक प्रदेशको अभियानमा लागेका मधेशवादी दल र विभिन्न आन्दोलनमा लागेका आदिवासी जनजातिलगायतसँग गणतन्त्र एवं संघीयतामा सम्झौता गरेर शान्तिपूर्ण तरिकाले द्वन्द्व व्यवस्थापन नगरेको भए अहिले पनि मुलुकमा अस्थिरता रहिरहन सक्थ्यो । नेपाल शक्तिराष्ट्रहरूको क्रीडाथल बन्न सक्थ्यो । यत्ति पनि नबुझी संघीयता चाहिँदैन, प्रदेश चाहिँदैन भन्नु विडम्बनापूर्ण छ । प्रदेश संरचना खर्चिलो र बोझिलो भयो भन्ने धेरैको प्रश्न छ । तर संघ, प्रदेश र स्थानीय तहको कुल खर्चमा प्रदेशको खर्च १० प्रतिशत मात्र छ भन्ने हेक्का बोझिलो भयो भन्नेहरूले बुझ्न जरुरी छ । १०० रुपैयाँमा १० रुपैयाँ मात्र खर्च गर्ने प्रदेशको संरचना कसरी बोझिलो हुन्छ ? संघीय सरकारका मन्त्रालयहरूले प्रदेशमा जानुपर्ने बजेट रोकेर जथाभाबी खर्च गरेकामा कसैको ध्यान जाँदैन । नेपाल सरकारको भौतिक पूर्वाधार मन्त्रालयको मात्र बजेट डेढ खर्ब छ । सहरी विकास मन्त्रालयको करिब १ खर्ब छ । सवा दुई खर्बसम्म बजेट भएका मन्त्रालय पनि छन । ७ वटै प्रदेशको आर्थिक वर्ष ०८१८२ को बजेट २ खर्ब ७९ अर्ब छ । ७ वटै प्रदेशले चलाउनेभन्दा बढी बजेट सिंहदरबारका भौतिक पूर्वाधार र सहरी विकास मन्त्रालयका मन्त्रीहरूले चलाउँछन् । यी मन्त्रालयको बजेटको विनियोजन कस्तो छ, भनिरहनु पर्दैन । संसद्मा सबैभन्दा बढी आलोच्य मन्त्रालयहरू हुन् यी । यी मात्र होइन, अधिकांश संघीय मन्त्रालयले प्रदेशमा जाने वित्तीय स्रोत रोकेका छन् । संविधानले प्रदेशलाई विकासको वाहक मानेको छ । तर सिंहदरबारका मन्त्रालयहरूले हजारलाख रुपैयाँका योजनासमेत राख्ने गरेका छन् । साँच्चिकै बोझिला सिंहदरबारका मन्त्रालय हुन् कि प्रदेश संरचना हो ? प्रश्न यहाँनेर छ । यति हुँदाहुँदै पनि प्रदेश संरचना बोझिलो भयो भने प्रदेशका मन्त्रालयमन्त्रीको संख्या कम गरौं । प्रदेशका सांसदको संख्या पनि कम गरौं । तर, यसको अर्थ यो होइन कि संघीय तहमा जस्ताको त्यस्तै रहनुपर्छ । संघीय शासन प्रणालीलाई चुस्त बनाउने र संविधानको भावनाअनुसार काम गर्ने हो भने संघीय तहका मन्त्रालयलगायतका संस्थागत संरचनालाई भारी मात्रामा कटौती गरिनुपर्छ । अहिले प्रदेशमा अस्थिरता छ । पटकपटक सरकार परिवर्तन भएको छ । यो परिवर्तनले पनि प्रदेशप्रतिको दृष्टिकोणमा परिवर्तन आएको हो । आलेखको बाँकी खण्ड प्रदेशको चलायमानसँग सम्बन्धित छ । संविधानतः प्रदेशलाई राज्यको शक्ति प्राप्त छ (धारा ५६) । तर प्रदेशसँग आफ्नो कर्मचारी छैन । प्रहरी छैन । पर्याप्त वित्तीय स्रोतसाधन छैन । उद्योग व्यवसाय सञ्चालन गरी निजी क्षेत्र आकर्षित गर्न र प्रदेशका लागि आवश्यक संस्थागत संरचना निर्माणलगायतका लागि भूमिजग्गा छैन । एकल अधिकारमा भए पनि प्रहरी प्रशासन र शान्ति सुरक्षाको अधिकार प्रयोग गर्न दिइएको छैन । प्रदेशको बजेट निर्माणका बेला प्रदेशमा अर्थआर्थिक मामिला सचिव हुँदैन, सरुवा गरिन्छ । जेनतेन बजेट निर्माण भए पनि कार्यान्वयन गर्ने बेला पर्याप्त कर्मचारी हुँदैनन् । महालेखा परीक्षकको कार्यालयको ६१ औं वार्षिक प्रतिवेदनअनुसार प्रदेशमा अहिले ११ हजार कर्मचारीको न्यूनता छ । महालेखालगायत संवैधानिक आयोगहरूको प्रतिवेदनलाई नै आधार मान्ने हो भने संघीय सरकारले प्रदेशको नीति निर्माण, बजेट तर्जुमा र कार्यान्वयन, कर्मचारी व्यवस्थापनलगायत क्षेत्रमा असहयोग गरेको छ, हस्तक्षेप गरेको छ । एक त संविधानले नै प्रदेशलाई संकुचन गरेको छ, संकुचित अधिकार पनि प्रयोग गर्न दिइएको छैन । त्यसैले प्रदेश चलायमानको पहिलो र अनिवार्य सूत्र संविधानप्रदत प्रदेशको अधिकारको कार्यान्वयन हो, आफ्ना कर्मचारी, प्रहरी, वित्तीय स्रोत र साधन, कानुन आदि हुने वातावरण निर्माण हो । प्रदेशलाई क्रियाशील गराउन संसदीय समिति र अन्तरप्रदेश परिषद्लगायतका निकायले सरकारलाई दिएको निर्देशन र सल्लाहसुझावको कार्यान्वयन पनि जरुरी छ । संविधानको धारा २३४ अनुसार प्रधानमन्त्रीको अध्यक्षतामा गठित अन्तरप्रदेश परिषद्को २०७५ पुस ३ मा बसेको दोस्रो बैठकले २९ बुँदे संघीयता कार्यान्वयन सहजीकरण कार्ययोजना स्वीकृत गरेको थियो । कार्ययोजनामा कानुन तर्जुमालगायत ८४ वटा सुधारका क्रियाकलाप पहिचान गरिएको थियो । ती क्रियाकलापमध्ये कैयौं क्रियाकलापको कार्यान्वयन भएको छैन । प्रधानमन्त्रीकै अध्यक्षता रहने राष्ट्रिय समन्वय परिषद्को २०८० असार १६ मा बसेको पहिलो बैठकले कार्यविस्तृतीकरण प्रतिवेदन परिमार्जन गरी तीनै तहको अधिकारमा स्पष्टता ल्याउने, तीनै तहबाट जाने अनुदानलाई व्यवस्थित गर्ने, एउटै प्रकृतिको कामका लागि स्थापना भएका अलगअलग संरचना हटाउने, विकास आयोजनामा दोहोरोपना हटाउने, प्रदेश र स्थानीय तहमा रहेका कर्मचारीको समस्या समाधान गर्ने जस्ता निर्णय गरेको थियो । यी काम पनि पूरा हुन सकेका छैनन् । कार्यविस्तृतीकरण प्रतिवेदनको परिमार्जन सकिएको भनिए पनि सार्वजनिक गरिएको छैन । मन्त्रिपरिषद्को राजनीतिक समितिमा अड्किएको कार्यविस्तृतीकरण प्रतिवेदन प्रदेश र स्थानीय तहको अनुकूल नरहेको प्रधानमन्त्री कार्यालय स्रोत नै बताउँछ । राष्ट्रिय सभाको संघीयता कार्यान्वयन अध्ययन तथा अनुगमन संसदीय विशेष समिति, २०७९ ले प्रदेशको चलायमान र संघीयताको सुदृढीकरणलगायतबारे ९९ बुँदामा सिफारिस गरेको थियो । सिफारिसमा संघीयता कार्यान्वयन कार्ययोजना, प्रहरी समायोजन, संघीय तहमा मन्त्रालयमन्त्री, कर्मचारीलगायत संस्थागत संरचनाहरूको व्यापक कटौती, कार्यजिम्मेवारीअनुसारको वित्तीय हस्तान्तरण, समानीकरण अनुदानको बढोत्तरी, योजनाहरूको सीमा निर्धारण, कानुन निर्माणमा प्रदेश र स्थानीय तहको संलग्नता, अन्तरतह समन्वयकारी संस्थाको क्रियाशीलतालगायतका सुझाव थिए । यसलाई कार्यान्वयन गर्ने प्रतिबद्धता तत्कालीन प्रधानमन्त्री पुष्पकमल दाहालले संसद् बैठकको रोस्ट्रमबाट नै गरेका थिए । तर समितिका अधिकांश सुझाव कार्यान्वयन गरिएका छैनन् । संघीयता कार्यान्वयनसम्बन्धी विषय कांग्रेस, एमालेलगायतका दलले राष्ट्रिय सभामा २०७९ पुस २० मा प्रस्तुत गरेर कार्यान्वयनका लागि सरकारलाई दिएको निर्देशन पनि कार्यान्वयन भएको छैन ।प्रदेशप्रति नेताहरूको दृष्टिकोण सकारात्मक छैन । प्रदेशका मुख्यमन्त्रीहरूले आफ्नो विवेकले काम गर्न पाउँदैनन् । ससाना निर्णय गर्दा पनि नेताहरूको सहमति लिनुपर्ने परिस्थिति छ । राजनीतिक दलहरू प्रदेशप्रति साँच्चिकै उदार छन्, संविधानप्रदत अधिकार कार्यान्वयनमा प्रतिबद्ध छन् भने आफ्नो पार्टीको संरचना पनि प्रदेशअनुकूल बनाउनुपर्छ । प्रदेश समिति पनि अधिकारसम्पन्न हुनुपर्छ । केन्द्रीय राज्यसत्ता केन्द्रीय समिति, प्रदेश राज्यसत्ता प्रदेश समिति र स्थानीय राज्यसत्ता जिल्ला समितिप्रति जवाफदेही हुने विधि जबसम्म बसालिँदैन, तबसम्म पार्टी र सरकारको सम्बन्ध पनि घनीभूत हुँदैन । संविधानप्रदत प्रदेशको अधिकार कार्यान्वयन गरिए, राजनीतिक दलका संरचनाहरू प्रदेशअनुकूल भए प्रदेशको स्थायित्वमा निकै सुधार आउँछ । तर संघीयतालगायत राज्य सञ्चालनको अन्तर्राष्ट्रिय अभ्यास र नेपालका राजनीतिक दलहरूको व्यवहार हेर्दा यसमा तात्त्विक सुधार हुने सम्भावना छैन । संघात्मक होस् वा एकात्मक, केन्द्रीकृत सोच र मानसिकता भएका राजनीतिक दल र कर्मचारी प्रशासनले तल्लो तहका सरकारनिकायलाई अधिकार दिँदैनन् । संविधानप्रदत अधिकार कार्यान्वनमा पनि व्यवधान सिर्जना गर्छन् ।पुष्पकमल दाहाल प्रधानमन्त्री हुँदा पनि प्रदेशले प्रहरीको अधिकार प्रयोग गर्न पाएनन् । माओवादी आन्दोलन, मधेश तथा आदिवासी जनजाति आन्दोलनबाट आएकाहरू मन्त्री हुँदा पनि अधिकांशले मन्त्रालयलाई केन्द्रीकृत गरे । विभिन्न बहानामा प्रदेशको अधिकार मिचेमिच्दै छन् । प्रदेशको वित्तीय स्रोतको प्रमुख आधार समानीकरण अनुदान हो । त्यही अनुदानमा करौंती लगाए । प्रदेशको अस्थिरताका कारण मुख्यमन्त्रीहरूले आवाज उठाउन सकिरहेका छैनन् । त्यसको फाइदा संघीय मन्त्रालयमन्त्रीहरूले लिइरहेका छन् । बजेटमा प्रदेशलाई यतिसम्म हेपेका छन् कि प्रदेशको कार्यक्षेत्रभित्रको योजना तथा कार्यक्रम संघीय तहबाट नै कार्यान्वयन गर्ने गरी राखेका छन् । आर्थिक वर्ष ०७५७६ मा प्रदेशले नेपाल सरकारबाट १ खर्ब २३ अर्ब रुपैयाँ अनुदान प्राप्त गरेका थिए । यस अवधिमा बजेटको आकार साढे ५ खर्बले वृद्धि भएको छ । तर आव ०८१८२ को बजेटमा प्रदेशलाई अनुदान जम्मा ९६ अर्ब रुपैयाँ छ । अर्थात् ६ वर्षअघिको भन्दा २७ अर्बले थोरै । प्रदेशलाई योभन्दा बढी हेपाइ अरू के हुन सक्छ ? प्रदेशले संघीय सरकारसँग लबिइङ त्यसबेला मात्र गर्न सक्छ, जब प्रदेशमा स्थायित्व हुन्छ । यसका लागि संविधान नै संशोधन जरुरी छ । निर्वाचन प्रणालीमा सुधारले पनि प्रदेशलाई स्थायित्व दिन्छ । संघीय संसद् जस्तै प्रदेशसभामा पनि मिश्रित निर्वाचन प्रणाली छ । सातवटै प्रदेशसभामा सदस्यको कुल संख्या ५५० छ । यसमा ३३० प्रत्यक्ष निर्वाचन र २२० समानुपातिक निर्वाचन प्रणालीबाट आउँछन् । प्रदेश सानो र चुस्त पनि हुन जरुरी छ । यसका लागि समानुपातिक निर्वाचन प्रणाली खारेज गरिनुपर्छ । तर यसको क्षतिपूर्तिका रूपमा प्रत्यक्ष निर्वाचन प्रणालीमा नै समानुपातिक समावेशी प्रतिनिधित्व सुनिश्चित गर्नुपर्छ । त्यो भनेको महिला, दलित, आदिवासी जनजाति, मुस्लिम, पछाडि परेका वर्ग र समुदायको सिट संख्या सुनिश्चित गरेर उनीहरूबीच मात्र प्रतिस्पर्धा गराउने विधिमा जाने हो । यस विधिमा प्रदेशसभाको संख्या घट्छ, कुनै एक वा दुई पार्टीको बहुमत आउँछ । दोस्रो विधि प्रत्यक्ष निर्वाचित मुख्यमन्त्री प्रणाली पनि उपयुक्त हुन्छ । मुख्यमन्त्रीको जवाफदेहिता प्रदेशसभाप्रति गराउने र हटाउनुपरे दुई तिहाइको बहुमत चाहिने व्यवस्थाले पनि स्थायित्व दिन सक्छ । जुनसुकै विधिमा गए पनि सन्तुलन र नियन्त्रण जरुरी छ । प्रदेशसभाको सांसद मन्त्री हुन नपाउने व्यवस्था गरिनुपर्छ । यस्तो व्यवस्था संघीय तहमा पनि जरुरी छ । प्रदेशको स्थायित्वका लागि अन्य थुप्रै विकल्पमा बहस गर्न सकिन्छ । निर्वाचन प्रणालीमा सुधार र प्रदेशसभा सदस्यको संख्याको कटौतीले मात्र पुग्दैन, प्रदेश मन्त्रीको संख्यामा पनि सुधार जरुरी छ । यसका लागि न्यूनतम ५ जनामा नघट्ने गरी प्रदेशसभा सदस्यको १० प्रतिशत उत्तम विकल्प हुन सक्छ । संख्या नै तोक्ने हो भने ५ देखि ७ जनासम्म ठीक छ । भारतको दिल्ली सरकारमा मन्त्रीको संख्या पनि दिल्ली सभाको १० प्रतिशत छ । अधिकांश मुलुक, संघीय सरकार होस् वा प्रदेश सरकार, मन्त्रालयमन्त्रीको संख्या चुस्त छ । स्विट्जरल्यान्डमा त संविधानमा नै संघीय मन्त्रीको संख्या राष्ट्रपतिसहित ७ जना हुने व्यवस्था छ । नेपालमा पनि संघीय मन्त्रीको संख्या अधिकतम १५ भए पुग्छ । मन्त्रालयहरूको योजनाहरूको प्रकृतिका आधारमा १० मात्र भए पनि पुग्छ भनेर मैले संसद्मा नै तथ्यसहित प्रस्तुत पनि गरेको थिएँ । संविधानले प्रदेशलाई विकासको वाहक नै मानेको स्थितिमा संघीय तहमा धेरै मन्त्रालयमन्त्री राख्नुको औचित्य छैन ।"
विपद्मा सरकारी अकर्मण्यता,"बंगालको खाडीबाट उत्पन्न हुने वर्षायामको पानी हाम्रो भूगोलको खानाको बन्दोबस्त गर्ने मूल आधार हो । वर्षात् मूलतः आकाशे पानीमा भर परेको हाम्रो खेती प्रणालीको प्राणवाहिनी हो । यो वर्षभरि खेतीपातीका लागि चाहिने पानीको व्यवस्था मिलाउन महत्त्वपूर्ण छ । यसले नै हाम्रा मुहान, खोला, खोल्सा, तालतलैया र सिमसार क्षेत्र भरिन्छन् । खानेपानी र खेतीपातीका लागि चाहिने पानीका मुख्य स्रोतहरू यिनै हुन् । यीमध्ये मुहानको पानी सर्वाधिक महत्त्वको छ । किनकि दक्षिण तराईका केही भागमा बाहेक नेपालका अधिकांश भागमा रहेका बस्तीहरूमा यो नै एक मात्र पानीको स्रोत हो । योसँगै सतहमुनिको माटोमा हुने पानी भण्डारणले वर्षैभरिको पानी चक्र प्राकृतिक रूपमा व्यवस्थित हुन्छ । तर बितेका केही वर्षदेखि जलवायुमा भइरहेको आकस्मिक फेरबदलले पानी भण्डारण प्रक्रियामा उतारचढाव आएको छ । वर्षा हुने क्षेत्र, समय, सघनता र मात्रा सबै अनिश्चित जस्तै भएको छ । बढिरहेको तापक्रम, अप्रत्याशित र प्रक्षेपण गर्नसमेत नसकिने गरी पानी चक्रमा आएको फेरबदल र वन विनाश तथा जैविक विविधताको उत्ताउलो दोहनले वातावरणीय तथा खाद्य संकट चुलिँदै गएको छ । यस्तो फेरबदलले खान र खेतीका लागि चाहिने पानीको अभाव दिनदिनै बढेको छ । वर्षायाममा यो पानी माटोमुनि भण्डारण हुनुको साटो सतहमै फैलिएर बाढी, पहिरो, कटान र डुबानको समस्या विकराल बन्दै गएको छ । यस्तो हुनुको पछाडि मुख्य कारण प्राकृतिक पानी चक्र बिथोलिनु हो । प्राकृतिक रूपमा सतहमा उपलब्ध हुने पानीको ठूलो हिस्सा सतहमुनिको माटोमा अवशोषित भएर रहेको हुन्छ र यो बिस्तारै रसाएर मुहान बनेर बाहिर निस्कन्छ । साथै, माटोमा हुने विभिन्न जैविक तथा रासायनिक प्रक्रियाले यसमा बन्ने छिद्र हुँदै सतहमा आउँछ । यसरी सतहको माटोमा आउने पानी जोगाइराख्न सानाठूला वनस्पति, जीव, जीवाणु र तिनका अवशेषको महत्त्वपूर्ण योगदान हुन्छ । यिनैबाट बन्ने जैविक पदार्थले यसरी उपलब्ध भएको पानीलाई सतहमा लामो समय टिकाइराख्छ, जुन बिरुवालाई उपलब्ध हुन्छ ।हाम्रो भूगोलमा वर्षायाममा लगभग ९० प्रतिशत पानी पर्छ । गर्मीका दिनमा वाष्पीकरण भएको समुद्रको पानी घना बादलमा परिणत भएर न्यून चाप भएको ध्रुवीय क्षेत्रमा हिउँ र अन्य क्षेत्रमा पानी पर्छर् । यो पानी नै पुनर्भरण भएर सतहमुनि जम्मा हुने गर्छ । यस्तो वर्षा हुने प्रक्रिया मुख्यतः हावाको दिशा र जमिनको सतहमा वनजंगलको अवस्थितिले निर्धारित गरेको हुन्छ । यिनको सन्तुलित प्रभावले प्राकृतिक पानी चक्र व्यवस्थित भएको हुन्छ । यसमा गडबड हुँदा पानी चक्र नै बिथोलिन्छ ।औद्योगिकीकरणसँगै अहिले विश्वव्यापी रूपमा भइरहेको अत्यधिक खनिज ऊर्जा दोहन र वनजंगल फँडानीले हरित ग्यास उत्सर्जनसँगै तापक्रम ह्वात्तै बढेको छ । यसले जलवायुमा आकस्मिक परिवर्तन आएको छ । खासगरी, यसले पानी चक्रमा प्रतिकूल प्रभाव पारेको छ । तापक्रमको वृद्धिले जमिन अत्यधिक रूपमा तातो भएसँगै हिउँद र वर्षायाममा जमिनमा हुने वर्षाको अनिश्चितता बढेको छ । खासगरी, हिउँदमा पानी पर्न छाडेसँगै सतहको माटो लामो समयसम्म सुक्खा हुन थालेको छ । यसले हिउँदको अन्त्यसँगै सुरु हुने हाम्रो भूगोलको जैविक प्रक्रियासमेत सुस्त भएको छ भने अर्कोतिर वनजंगल फँडानी र रसायनका भरमा गरिने एकल खेतीले सतहको माटोमा हुने जैविक गतिविधि निरन्तर घट्दै गएको छ । यी सबैले माटोको क्षयीकरण र मरुभूमीकरण तीव्र भएको छ । यो क्रम निरन्तर रूपमा बढेको बढ्यै छ । सहरी काँठ, चुरे र तटीय क्षेत्रमा सघन खेतीको असर प्रत्यक्ष देख्न सकिन्छ । प्राकृतिक लयमा रहेको हिउँदे र वर्षे पानी बिथोलिँदा खाना र खेतीपातीमा सबैभन्दा बढी उपयोग हुने सतहमुनिको पानीको उपलब्धता स्वात्तै घटेको छ । चुरे र महाभारत शृंखलामा पानीको पूर्ण पुनःभण्डारण नभएको धेरै वर्ष भइसक्यो । यसले पहाडका खोला, खहरे र मूल सुक्ने उपत्यका, तराईमधेशका तालतलैया, इनार र कुवामा पानीको सतह घटेको छ । अहिले हिउँद लाग्दा नलाग्दै पानीका मुहान सुक्न थालेका छन् । धेरै खोला र खोल्सामा हिउँदमा पानी नभएको वर्षौं भएको छ । यसको प्रभावले पहाडमा कतै बस्ती नै खाली भएका छन् भने कतै खेतीयोग्य जमिन बाँझै पल्टेका छन् । चुरे भावर र योसँगै जोडिएको तराई क्षेत्रमा पानीको अभावले जमिन उजाड हुने तथा मरुभूमीकरणको जोखिम निरन्तर बढिरहेको छ भने माथिबाट बगेर आउने माटो र मसिनो बालुवाले पानीको अवशोषण हुन नसक्दा तराईको तल्लो तटीय क्षेत्रमा पानी सतहमै रहने हुँदा बर्सेनि डुबानमा पर्ने गरेको छ । यो क्रम पनि निरन्तर बढ्दो छ ।केही वर्षयता नियमित रूपमा हुने वर्षा बिथोलिएसँगै यसको वितण्डासमेत भयावह बन्दै गएको छ । यस्तो वितण्डा भने विकासका नाममा गरिएका अव्यवस्थित सहर, वनजंगल फँडानी, विकासे बाटो ल्याउन गिट्टी, बालुवा बेचेर धनी हुन गरिएको डोजर आतंकले निम्त्याएका हुन् । अव्यवस्थित सहर तथा बस्ती बसाउन नदी तथा खोलाको प्राकृतिक बाटो छेक्न प्रकृतिलाई बिरालोझैं बाँधेर चुट्ने उत्ताउला गतिविधिले यस्तो क्षति बढाइरहेको छ ।पहाडका भिराला पाखापखेरा पहिरोले सखाप छन् । नदीका तटीय क्षेत्र बगरमा परिणत भएका छन् । यसले तराई र उपत्यका डुबानमा पर्ने गरेका छन् । लाखौं टन सतहको उर्वर माटो सधैंका लागि बगेर बंगालको खाडीमा पुग्ने गरेको छ । यो वर्ष मनसुन सुरु भएयता मात्र दुई सयभन्दा बढी मानिसले ज्यान गुमाएका छन्, सयौं घाइते छन्, करोडौंको क्षति भएको छ । अझै यस वर्षको वर्षातमा ४५ देखि ६५ प्रतिशत बढी पानी पर्ने आकलन छ । अहिलेकै जस्तो उत्ताउलो वर्षा भयो भने स्थिति झनै भयावह हुनेछ । खोलाको प्रकृतिलाई नबिथोल्ने दशकअघिको कानुन भए पनि नदी किनारका जमिन कब्जा गरेर बस्ती बसाइएको छ । यो उपक्रम रोक्ने कुनै सार्थक कदम चाल्ने प्रयत्न कतै देखिँदैन । अपवादबाहेक बस्तीमा खोलो पसेको छैन तर खोलामा बस्ती बसाएका कारण हजारौंको उठीबास भएको छ । यो सबै वास्तविकतामा आँखा चिम्लिएका शासक भने यो वितण्डालाई एक्कासिको वर्षा र प्रकृतिको प्रकोप भन्दै केही उद्धार र राहतका कार्यक्रमको झारा टारेर पन्छिने गरेका छन् । मानवीय कारणले प्रकृतिमा आएको फेरबदल र यसका अन्तरनिहित कारणलाई दीर्घकालीन सम्बोधन गर्ने कुनै प्रभावकारी दृष्टिकोण छैन । यदाकदा सरकारले उद्धार र राहतका नाममा दातासामु सहयोगको याचना गर्ने र भित्रिएको सहयोगमै आँखा लगाउनेबाहेक यस्ता विपद् आउन नदिने दीर्घकालीन रोकथामका प्रयत्न शून्य बराबर छ । त्यसो त बाढीपहिरोको जोखिम न्यूनीकरण, जलवायु परिवर्तनको सम्बोधन गर्न बर्सेनि करोडौं डलरका दान र ऋणका परियोजना भित्रिरहेका छन् । यी परियोजनाको धेरैजसो काम भने खोला थुन्न बाँध बनाउने, यस्ता जोखिमबाट बच्न अग्रिम सूचना दिने संयन्त्र, प्रविधि, यसको प्रचार र वितण्डापछिका छिटफुट उद्धार र राहतमा झारा टार्नमै सीमित छन् । पहिले नै प्रकृति बिग्रन नदिन संरक्षण, संवर्द्धन र पुनर्भरणका काम गर्नुको साटो आफैं प्रकृतिको लय बिगार्ने अनि क्षतिपूर्ति र उद्धारको मन्त्र जप्ने सरकार र दाताको उल्टो मति नफेरिएसम्म दीर्घकालमा यो वितण्डाको समाधान गर्न सम्भव छैन । यसलाई विचार गर्दा सबैभन्दा पहिले हाम्रो उत्ताउलो विकासे मतिले कसरी जैविक विविधता, वन तथा वातावरण विनाश भइरहेको छ र यसलाई सच्याउन कस्तो दीर्घकालीन दिशामा जाने, स्पष्ट हुन जरुरी छ । सबैभन्दा पहिले अहिले भइरहेको समग्र प्रकृति खासगरी वन तथा वातावरण विनाशले यो वितण्डालाई थप बढाएको छ भन्ने कुरा बिर्सन हुँदैन । वन फँडानीले उजाड भएको जमिनको माटोको जैविक प्रक्रिया अवरुद्ध हुँदा माटोको पानी सोस्ने क्षमता घट्छ साथै पानीको तीव्र वेग रोक्ने वन, घाँसे मैदान उजाड हुँदा पानी सतहबाटै बग्न थालेको छ । यसले सतहको मलिलो माटो बगाउनुका साथै बाढी र पहिरो बढेको छ । विगतमा र यस वर्ष देशैभरि भएको वर्षाको वितण्डा यिनैका उपजहरू हुन् । अर्को, यो वितण्डा रोक्न नदीमा तारजालीसहितका बाँध लगाउने एक मात्र सूत्र बनाएका योजनाकारहरूको यो मति आजै कमाउने निजी स्वार्थबाट अभिप्रेरित छ । बिचौलिया दलालसँग मिलेर यस्ता तटबन्ध बनाउन अर्बौं रकम नदी किनारमा खन्याउने, नदी उकास भन्दै गिट्टी, बालुवाको व्यापार गर्ने र नदी र खोला किनारका सार्वजनिक जग्गाको घेराबन्दी गरेर नदीलाई कैदी बनाउँदै यिनै जमिनमा दलाली गरेर अर्बौं कुम्ल्याउने खेलमा लागेका छन् । यो प्रवृत्ति नै अहिलेको वितण्डाको एउटा महत्त्वपूर्ण शासकीय कारण हो । यी सबै कारणले पानीले निम्त्याउने जोखिम थप भयावह बन्दै गएको छ । यी जोखिम घटाउन स्थानीय भूगोलको विशेषतामा आधारित पानीका साथै वन संरक्षण, संवर्द्धन र व्यवस्थापनका दीर्घकालीन दृष्टिकोण र यसको ढाँचा पुनर्निर्माण गर्न आवश्यक छ । यसका लागि विकासको दृष्टिकोण र ढाँचा, स्थानीय पर्यावरणीय विशेषता, पानी चक्र, कृषि जैविक विविधताको बुझाइलाई उन्नत बनाउँदै प्रभावकारी नीतिगत हस्तक्षेप बढाउन सबै तहमा उच्च नैतिक बल र प्रकृतिसम्मत विवेक चाहिएको छ । तर यही वितण्डाबीच भइरहेका सत्ता लुछाचुँडीका खेलले यस्तो हस्तक्षेपको आस गर्ने कुरा त परै जाओस् ज्यान जोगाउनसमेत सहयोग पाउने अपेक्षा गर्न सकिन्न । तसर्थ, आज जनधनको सुरक्षा गर्न र भोलिका लागि प्रकृति जोगाउन सबै तहबाट प्रयत्न गर्नुको विकल्प छैन ।"
ओलम्पिकको १९ औं संस्करण मस्कोमा,"सन् १९८० मा आजकै दिन (जुलाई १९) मा सोभियत संघको मस्कोमा ओलम्पिक खेलकुद प्रतियोगिता सुरु भएको थियो । प्रतियोगिताको १९ औं संस्करण अगस्ट ३ सम्म चलेको थियो । सन् १९७९ मा सोभियत संघले अफगानिस्तानमा आक्रमण गरेका कारण कतिपय देशले प्रतियोगिता बहिष्कार गरेका थिए । अमेरिकाको नेतृत्वमा ६५ देशले प्रतियोगिता बहिष्कार गरेका थिए । तत्कालीन अमेरिकी राष्ट्रपति जिम्मी कार्टरले मस्को ओलम्पिक बहिष्कार गर्नुपर्ने भन्दै विश्व समुदायसमक्ष आह्वान नै गरेका थिए । जसका कारण हालसम्मकै धेरै देशले ओलम्पिक खेल बहिष्कार गरेका हुन् । यद्यपि अमेरिकाको निकट सहयोगी बेलायतससहित फ्रान्स, इटाली, स्वीडेनलगायत युरोपेली देशले खेलमा प्रतिस्पर्धा गरेका थिए । १९ औं संस्करणमा ८० देशका ५ हजार १८९ खेलाडी प्रतिस्पर्धामा उत्रेका थिए । प्रतियोगितामा ८० स्वर्णसहित १९५ पदक जितेको सोभियत संघले प्रथम स्थान हासिल गरेको थियो । ४७ स्वर्णसहित १२६ पदक जितेको पश्चिम जर्मनी दोस्रो भएको थियो । तेस्रो स्थानमा रहेको बुल्गेरियाले ८ स्वर्णसहित ४१ पदक हात पारेको थियो ।"
काभा महिला नेसन्स लिग कान्तिपुर टीभीमा,"काठमाडौं (कास) काभा महिला नेसन्स लिगको प्रत्यक्ष प्रसारण कान्तिपुर टेलिभिजनले गर्ने भएको छ । आगामी साउन १७ देखि सुरु हुने भलिबल प्रतियोगिताको प्रत्यक्ष प्रसारण कान्तिपुर टेलिभिजनले हाम्रो खेलकुदसँगको सहकार्यमा गर्न लागेको हो ।कान्तिपुर टेलिभिजन र हाम्रो खेलकुद डटकमबीच बिहीबार भएको सम्झौताअनुसार कान्तिपुर म्याक्स र एपमा प्रतियोगिताको प्रत्यक्ष प्रसारण हुनेछ । हाम्रो खेलकुदले आफ्नो डिजिटल प्ल्याटफर्ममा खेल देखाउनेछ । सम्झौतापत्रमा कान्तिपुर टेलिभिजनका प्रमुख कार्यकारी अधिकृत शिशिर पछाई र हाम्रो खेलकुद डटकमका सम्पादक प्रकाश तिमिल्सनाले हस्ताक्षर गरेका हुन् । कान्तिपुरले गत वर्षको काभा महिला च्यालेन्जकप पनि हाम्रो खेलकुदसँगकै सहकार्यमा प्रत्यक्ष प्रसारण गरेको थियो ।लिगमा घरेलु टोली नेपालसहित इरान, माल्दिभ्स र श्रीलंका सहभागी छन् । लिग त्रिपुरेश्वरस्थित राष्ट्रिय खेलकुद परिषद्को कभर्डहलमा साउन २३ सम्म चल्नेछ । प्रतियोगितामा नेपाली टोलीले अरुणा शाहीको कप्तानीमा प्रतिस्पर्धा गर्नेछ । टोलीको प्रशिक्षक जगदीश भट्ट हुन् ।"
५१ दिन लगाएर 'छक्कापञ्जा५ को छायांकन,"काठमाडौं (कास) दीपाश्री निरौलाको निर्देशनमा निर्माण भइरहेको छक्कापञ्जा५ फिल्मको छायांकन सकिएको छ । फिल्मको छायांकन ५१ दिन लगाएर सकिएको हो । फिल्मको छायांकन कास्कीको पोखरा आसपास र काभ्रे जिल्लाका पाँचखाल र पनौतीमा गरिएको हो । निर्माण पक्षका अनुसार अब फिल्मको एउटा गीतको मात्र छायांकन बाँकी छ । निर्देशक निरौलाका अनुसार उक्त गीतको छायांकन भदौमा गरिनेछ । फिल्मले आर्थिकसामाजिक आयाममाथि व्यंग्य गरेको जनाइएको छ । छक्कापञ्जा५ मा दीपकराज गिरी, केदार घिमिरे, वर्षा सिवाकोटीलगायत कलाकारको मुख्य भूमिका छ । आमा सरस्वती मुभिज र आईएमईको प्रस्तुति रहेको फिल्म आगामी बडादसैंमा रिलिज हुने जनाइएको छ । नेपाली फिल्मको व्यवसायमा रेकर्ड राख्न सफल छक्का पञ्जा सिरिजको यो पाँचौं फिल्म हो ।"
१० मन्त्रालयले पुँजीगत खर्च ५० प्रतिशत कटाएनन्,"एक वर्षमा ६ वटा मन्त्रालयले पुँजीगत खर्च ७० प्रतिशत कटाउन सकेनन् । अर्थको ५९२५, स्वास्थ्य तथा जनसंख्याको ६३०६, खानेपानीको ६३८३, कृषि तथा पशुपन्छी विकासको ६४२० र संस्कृति पर्यटन तथा नागरिक उड्ययन मन्त्रालयको पुँजीगत खर्च ६९७३ प्रतिशत छ । त्यस्तै तीन वटा मन्त्रालयले ७० र दुई वटाले पुँजीगत खर्च ८० प्रतिशत खर्च कटाएका छन् । असारमा मन्त्रालयहरूले धेरै खर्च गरेको देखिने गरे पनि त्यो त्यही महिनाको मात्र खर्च नहुने गरेको पूर्वसचिव रामेश्वर खनालले बताए । विकासे मन्त्रालयहरूमा निर्माण व्यवसायीले काम गरिसकेपछि बिल पेस गर्छन्, हरेक दिन बिल पेस गर्न पाइँदैन । कामको प्रगतिका आधारमा बिल पेस गरिन्छ, खनालले भने, असारमा भुक्तानी भएको रकम पहिल्यै पेस भएको बिलको हुन्छ ।"
६ विकास बैंक र ३ फाइनान्स कम्पनी कारबाहीमा,"काठमाडौं (कास) गत आर्थिक वर्षको चौथो त्रैमासमा मात्र नियमविपरीत काम गर्ने ६ वटा विकास बैंक र ३ वटा फाइनान्स कम्पनी नेपाल राष्ट्र बैंकको कारबाहीमा परेका छन् । राष्ट्र बैंकले बिहीबार सार्वजनिक गरेको विवरणअनुसार कर्णाली विकास बैंक, नारायणी डेभलपमेन्ट बैंक, कर्पोरेट, सिन्धु विकास र एक्सेल डेभलपमेन्ट बैंकलाई कारबाही गरेको हो । यी संस्थाको सञ्चालक समिति, प्रमुख कार्यकारी अधिकृतहरूलाई कारबाही तथा सचेत गराउने काम पनि भएको छ ।राष्ट्र बैंकले सिन्धु विकास बैंकका अध्यक्ष राजेन्द्रकुमार श्रेष्ठलाई कारबाही गरेको हो । राष्ट्र बैंकबाट जारी भएको एकीकृत निर्देशनविपरीत काम गरेको भन्दै अध्यक्षलाई ५ लाख रुपैयाँ नगद जरिवाना गरेको छ । पुँजी कोषको अनुपात ३२०९ प्रतिशत अपुग भएको भन्दै सिन्धु विकासलाई कारबाही गरिएको राष्ट्र बैंकको प्रतिवेदनमा उल्लेख छ ।अनिवार्य नगद मौज्दात (सीआरआर) सीमामा नराखेको भन्दै कर्णाली डेभलपमेन्ट बैंक पनि कारबाहीमा परेको छ । राष्ट्र बैंकका अनुसार कर्णाली विकास बैंकलाई २ हजार ५ सय ४६ रुपैयाा जरिवाना गरिएको छ ।समयमै वासलात नबुझाएको भन्दै कर्पोरेट डेभलपमेन्ट बैंकलाई पनि सचेत गराइएको छ भने नारायणी डेभलपमेन्ट बैंक पनि कारबाहीमा परेको छ । समयमै लेखा परीक्षण नगराएको तथा वासलात नबुझाएको भन्दै एक्सेल डेभलपमेन्ट बैंक पनि कारबाहीमा परेको छ भने एक्सेल विकास बैंकलाई सचेत गराइएको छ, राष्ट्र बैंकले भनेको छ ।नियामक निकायको कारबाहीमा पर्ने वित्त कम्पनीहरूमा बेस्ट फाइनान्स, रिलायन्स फाइनान्स र प्रोग्रेसिभ फाइनान्स छन् । नियमविपरीत काम गरेको भन्दै यी संस्थालाई पनि राष्ट्र बैंकले कारबाही गरेको हो ।"
अर्थ संक्षेप,"एनसेलका खुद्रा विक्रेताले जिते मोटरसाइकलकाठमाडौं (कास) एनसेलको योजनामा झापाको झापा गाउँपालिका५ स्थित शिवबाबा किरानाका सञ्चालक नगेन्द्रप्रसाद गणेशले बजाज डिस्कभर बाइक जितेका छन् । एनसेलले आफ्ना खुद्रा विक्रेता र साना पसल गर्ने व्यवसायीलाई प्रोत्साहन गर्न बिक्रीमा बहार, विक्रेतालाई उपहार योजना ल्याएको थियो । यसअन्तर्गत बिहीबार बिर्तामोडमा आयोजित एक कार्यक्रममाझ कोशी प्रदेशका लागि एनसेलका प्रादेशिक व्यापार प्रबन्धक अम्बर भट्टाचार्यले विजेता गणेशलाई उक्त मोटरसाइकल हस्तान्तरण गरे । एनसेलले कार्यक्रममा सहभागी भएका खुद्रा विक्रेताले सिमकार्ड र प्याकको बिक्रीबापत निश्चित प्वाइन्ट आर्जन गर्ने अवसर पाएका थिए । यसरी आर्जन गरिएको प्वाइन्टहरूका आधारमा खुद्रा विक्रेताले ६५ इन्चसम्मका स्मार्ट टीभी, स्मार्टफोन, स्मार्टवाच, पावर बैंक र ब्लुटुथ स्पिकर उपहार पाएका छन् ।युवा उद्यमी मञ्च ललितपुर अध्यक्षमा श्रेष्ठकाठमाडौं (कास) नेपाल उद्योग वाणिज्य महासंघअन्तर्गतको युवा उद्यमी मञ्च, ललितपुर च्याप्टरको अध्यक्षमा नीतु श्रेष्ठ नियुक्त भएकी छन् । साउन १ मा आयोजित मञ्चको तेस्रो वार्षिक साधारणसभाको साविक नेतृत्वले श्रेष्ठ फेसन डिजाइनर तथा होटल व्यवसायी श्रेष्ठलाई अध्यक्षमा नियुक्त गरेको हो । मञ्चको प्रथम उपाध्यक्षमा एल्भिस रञ्जित र द्वितीय उपाध्यक्षमा अनुकूल श्रेष्ठ नियुक्त भएका छन् । मञ्चको विधानअनुसार प्रमुख कार्यसम्पादन सूचकांकका आधारमा साविकका अध्यक्ष, प्रथम उपाध्यक्ष र द्वितीय उपाध्यक्ष संलग्न नेतृत्वले आगामी नेतृत्व र कार्यसमिति सदस्य नियुक्त गर्छ । कार्य समितिको अवधि एक वर्ष हुन्छ ।क्यानलाई वाईवाईको १० लाख काठमाडौं (कास) चौधरी ग्रुप मातहतको सीजी फुड्स नेपालको उत्पादन वाईवाईले नेपाल क्रिकेट संघ (क्यान) लाई हालै १० लाख रुपैयाँ हस्तान्तरण गरेको छ । आईसीसी टी२० विश्वकपमा सहभागी खेलाडीलाई प्रोत्साहनस्वरूप सीजीले गरेको घोषणाअनुसार उक्त रकम हस्तान्तरण गरेको हो । सीजीले बुधबार ललितपुरमा एक कार्यक्रम आयोजना गरी सीजी फुड्सका प्रमुख कार्यकारी अधिकृत (सीईओ) प्रदीप पुडासैनीले क्यानका सचिव पारस खड्कालाई उक्त रकमको चेक हस्तान्तरण गरे । नेपाल राष्ट्रिय टिम टी२० विश्वकपमा सहभागी बनिरहँदा खेलाडीलाई प्रोत्साहनस्वरूप वाईवाईले प्रत्येक रनका लागि १ हजार, प्रत्येक चौकाका लागि ८ हजार, प्रत्येक छक्काका लागि १२ हजार रुपैयाँ उपलब्ध गराउने घोषणा गरेको थियो । त्यसैगरी प्रत्येक विकेटका लागि १५ हजार, प्रत्येक अर्धशतकबापत ५० हजार, प्रत्येक शतकबापत १ लाख र नेपाली टिमको प्रत्येक जितमा १ लाख ५० हजार रुपैयाँ नगद उपलब्ध गराउने घोषणा गरेको थियो । सुपर आठमा पुगेमा राष्ट्रिय टिमका लागि ३० लाख उपलब्ध गराउने वाईवाईको घोषणाबमोजिम उक्त रकम उपलब्ध गराइएको कम्पनीले जनाएको छ । ग्लोबल आईएमई बैंकका ग्राहक५० लाख नाघे काठमाडौं (कास) ग्लोबल आईएमई बैंकले आफ्ना ग्राहक संख्या ५० लाख नाघेको जनाएको छ । बैंक स्थापनाको १७ वर्षमै विभिन्न २१ वटा बैंक तथा वित्तीय संस्थासँग मर्जर गरेको बताएको छ । हालै मात्र ५ खर्ब रुपैयाँभन्दा बढी निक्षेप पुगेको बैंकको भनाइ छ । देशभर बैंकका ११ सयभन्दा बढी सेवा केन्द्र, ३ सय ५४ शाखा कार्यालय, ३ सय ८४ एटीएम, २ सय ७७ शाखारहित बैंकिङ सेवा, ६८ वटा एक्सटेन्सन काउन्टर र ३ वटा वैदेशिक प्रतिनिधि कार्यालय सञ्चालनमा रहेको बताइएको छ । ॅनाडाका सुझावमा सरकारलेपहल गर्छ काठमाडौं (कास) उपप्रधान एवं अर्थमन्त्री विष्णुप्रसाद पौडेलले अटोमोबाइल व्यवसायीले प्रस्तुत गरेको नीतिगत सुझावमा सरकारले आवश्यक पहल गर्ने बताएका छन् । नाडा अटोमोबाइल्स एसोसिएसन अफ नेपालका प्रतिनिधिसँगको भेटमा अर्थमन्त्री पौडेलले सुझावमाथि जिज्ञासा राख्दै उक्त प्रतिक्रिया दिएका हुन् । सुस्ताएको नेपालको अटोमोबाइल व्यवसायलाई गतिशील बनाउन आवश्यक पर्ने नीतिमा सुधार गर्न आग्रह गर्दै नाडाका अध्यक्ष करण चौधरीले २२ बुँदे सुझाव पेस गरे । नाडाले अर्थमन्त्री पेट्रोल र डिजेलबाट चल्ने सवारी साधनलाई बैंकहरूबाट हायर पर्चेज लोन प्रवाह गर्ने प्रक्रियामा लोन टु भ्यालु रेसियो ५० प्रतिशतको सीमालाई बढाएर ७५५ प्रतिशत पुर्याउनुपर्ने सुझाव राखेको छ । कालोसूचीमा रहेको व्यक्तिमार्फत फर्मलाई कर चुक्ता तथा नवीकरण गर्न रोक लगाइनुपर्ने र बैंकले कालोसूचीमा राखेको ग्राहकलाई कर कार्यालयले पनि कालोसूचीमा राख्ने व्यवस्था गर्न सुझाएको छ । भेटमा नाडाका उपाध्यक्ष राजनबाबु श्रेष्ठले राष्ट्र बैंकले निजी प्रयोजन र व्यावसायिक महत्त्वका सवारीसाधनलाई स्पष्ट रूपमा छुट्याई सोहीअनुरूप बैंक लगानी गर्न सहजीकरण गर्न अनुरोध गरे । हिमालय बैंकको क्यूएस रेमिटमार्फत जापानबाट सेवाकाठमाडौं (कास) हिमालयन बैंकले क्यूएस रेमिटसँगको सहकार्यमार्फत जापानबाट पनि आफ्नो सेवा सुरु गरेको छ । उक्त सहकार्यपछि जापानमा भएका नेपालीहरूले अब क्यूएस रेमिटमार्फत सिधै हिमालयन बैंकको खातामा रकम जम्मा गर्न सक्छन् । जापानको सिनओकुबोस्थित रहेको क्यूएसको कार्यालयमा सम्पर्क गरी बैंकिङ सेवा लिन सकिने बैंकका जापान प्रतिनिधि प्रकाश घिमिरेले बताए ।मास्टरसेफसँगको सहयकार्यमा भेज र चिकेन मसला करी चाउचाउकाठमाडौं (कास) मास्टरसेफ सन्तोष शाहसँगको सहकार्यमा एसिएन थाई फुड्सले नयाँ स्वादका दुई इन्स्ट्यान्ट नुडल्स बजारमा ल्याएको छ । कम्पनीले भेज मसला करी र चिकन मसला करी बजारमा ल्याएको हो । सही छ भन्ने नारासहित बजारमा ल्याइएको चाउचाउको स्वाद, गुणस्तर र प्याकेजिङ जस्ता सबै पक्षमा उत्कृष्ट रहेको कम्पनीले बताएको छ । मास्टरसेफ शाहले आफ्नो वर्षौंको अनुभवलाई प्रयोग गरेर स्वादिष्ट नुडल्स बनाएको कम्पनीका प्रबन्ध निर्देशक महेश जाजुले बताए । मास्टरसेफ सन्तोष शाहसँगको सहकार्यमा ग्राहकलाई फरक स्वाद चखाउन पाउँदा हामी निकै उत्साहित छौं, उनले भने । ६० ग्रामको चाउचाउको प्याकेट २० रुपैयाँमा उपलब्ध हुने र यसले उपभोक्तालाई आहा क्या मीठो भन्न बाध्य पार्ने जाजुको दाबी छ ।"
सहायता नियोगबाटै हुर्किएको 'ओलम्पिक सपना,"जुडोको ओलम्पिक यात्रा सोलदेखिओलम्पिकमा जुडोबाट भाग लिने मनिता छैटौं खेलाडीमा पर्छिन् । सन् १९८८ को सोल ओलम्पिकमा जुडोका गंगाबहादुर डंगोल र ऋषिराम प्रधानले पहिलो पटक सहभागिता जनाए । त्यसपछि सन् २००८ को बेइजिङ ओलम्पिकमा देवु थापा, सन् २०१६ को रियो ओलम्पिकमा फुपूल्हामु खत्री र सन् २०२० को टोकियो ओलम्पिकमा सोनिया भट्टले सहभागिता जनाएका थिए ।"
पहिलो दिन आठ स्वर्ण,"काठमाडौं (कास) नेपाली खेलाडीले भुटानको थिम्पुमा बिहीबार सुरु आठौं दक्षिण एसियाली कराते प्रतियोगितामा ८ स्वर्ण जितेका छन् ।पहिलो दिन सिनियर महिला एकल कातातर्फ एलिसा रास्कोटी मगर, पुरुष एकल कातामा स्वनिम मानन्धर, महिला २१ वर्षमुनि सन्जु देशार र पुरुष क्याडेटतर्फ रेहान जाभेदले नेपाललाई स्वर्ण दिलाएका थिए ।एलिसाले सेमिफाइनलमा भुटान र फाइनलमा भारतीय खेलाडीलाई पराजित गरिन् भने स्वनिमले सेमिफाइनलमा श्रीलंका र फाइनलमा भारतविरुद्ध जित पाइन् ।सन्जुले फाइनलमा भुटानलाई पराजित गरिन् । रेहानले भारतलाई पराजित गरि नेपाललाई स्वर्ण पदक दिलाए । त्यसैगरि जुनियर पुरुष कातातर्फ भने नेपालका अमृत थोकर भारतसँग पराजित हुन पुगे र जुनियरतर्फ महिला एकल कातामा फाइनलमा श्रीलंकासँग पराजित भइन् । नेपालकी रेनिसा रिमालले रजत पदक जितिन् ।सिनियर महिला र पुरुष टिम काता, जुनियर महिला र पुरुष टिम कातामा स्वर्ण पदक जितेको नेपाल कराते महासंघका मिडिया कोअर्डिनेटर गजेन्द्रबहादुर खपाङगीले जानकारी गराएका छन् ।प्रतियोगिताको औपचारिक उदघाटन भुटानका राजकुमार टासु जिगेलले गरेका थिए । भुटानसहित नेपाल, भारत र श्रीलंका सहभागी प्रतियोगिताको उद्घाटन समारोहमा नेपालबाट नेपाल ओलम्पिक कमिटीका महासचिव नीलेन्द्र राज श्रेष्ठ, नेपाल कराते महासंघका अध्यक्ष युवराज लामा, महासचिव दावा गुरुङलगायत सहभागी थिए ।"
त्रियोगमा चेस,"काठमाडौं (कास) विश्व बुद्धिचाल महासंघ (फिडे) स्थापनाको १०० वर्षको अवसरमा त्रियोग हाइस्कुलले चौथो त्रियोग अन्तरविद्यालय बुद्धिचाल प्रतियोगिता आयोजना गरेको छ । बिहीबार सुरु प्रतियोगितामा विभिन्न विधामा स्विस लिगअनुसार ७७ चरणको खेल हुनेछ । तीन चरणको खेल सकिँदा कक्षा ६७ को छात्रा समूहमा त्रियोगकी नोयल थापा र नितेन मेमोरियलकी ज्ञानी श्रेष्ठ ३३ अंकसहित शीर्षस्थान छन् । छात्रतर्फ त्रियोगका आभाष रिमाल र सम्पन्न बज्राचार्य, सूर्योदयका अग्रिम सैंजू र नितेनका सञ्जीव तामाङ ३३ अंक सहित शीर्षस्थानमा छन् । सिनियर कक्षा ८१० को छात्रा समूहमा त्रियोगकी रिया श्रेष्ठ, कृपा बेलबासे, सेन्ट मेरिजकी एलिना तिमल्सिना र दिव्या सिग्देल ३३ अंकसहित शीर्षस्थानमा रहे । छात्रतर्फ त्रियोगका रियान श्रेष्ठ, पुष्पसदनका सुप्रभसागर श्रेष्ठ, केएमसीका विधान सापकोटा र नितेनका दीपक गोले ३३ अंकसहित अगाडि छन् । काठमाडौं जिल्ला बुद्धिचाल संघका अध्यक्ष तथा प्रतियोगिताका संयोजक केशव श्रेष्ठले ग्रासरुटबाट प्रतिभावान् खेलाडी उत्पादन गर्ने हेतुले आयोजित प्रतियोगिता उपत्यकाका ४० भन्दा बढी विद्यालयका ३ सय ४० भन्दा खेलाडीको सहभागिता बताए । शुक्रबारसम्म चल्ने प्रतियोगिताको उद्घाटन त्रियोगका कार्यकारी निर्देशक अजित लामा, प्रधानाध्यापिका सविता कपरुवान, नेपाल बुद्धिचाल संघका महासचिव धरम लामाले गरेका थिए ।"
महिला क्रिकेट टोलीको आठ वर्षपछि पुनरागमन,"(काठमाडौं)श्रीलंकामा शुक्रबार महिला एसिया कप क्रिकेटमा यूएईसँग प्रतिस्पर्धा गर्दै नेपाली महिला क्रिकेट टोलीले ८ वर्षपछि एसियाको सबैभन्दा ठूलो प्रतियोगितामा पुनरागमन गर्दै छ । प्रतिस्पर्धाको हिसाबमा नेपाललाई यसपालि विगतमा जस्तै कठिन हुने निश्चित छ । चीनमा सन् २०१२ मा भएको प्रतियोगिता देखि नेपालले एसिया कपमा सहभागिता जनाउन थालेको थियो । त्यसको अर्को संस्करण थाइल्यान्डमा हुँदा नेपालले पनि प्रतिस्पर्धा गरेको थियो । ट्वान्टी२० संरचनामा भएका दुवै संस्करणको एसिया कपमा नेपालले एउटै खेल जितेन । सबै ८ खेलमा पराजित भएको थियो । चीनमा पहिलो पटक एसिया कप खेल्दा नेपालले श्रीलंकाविरुद्ध ५८९ को स्कोरमात्र बनाउन सकेको थियो । त्यसपछिका दुई खेलमा बंगलादेशसँग ४५ र चीनसँग ४७ रनमै अलआउट भयो । थाइल्यान्डमा भएको अर्को संस्करणमा नेपालको स्थिति अझ दयनीय बनेको थियो । नेपाल क्रमशः भारतसँग २१, श्रीलंकासँग २३, बंगलादेशसँग ४१, पाकिस्तानसँग ४७ रनमा अलआउट भएको थियो । थाइल्यान्डविरुद्ध ६३ रन बनाउन सकेको थियो ।त्यसैले दम्बुलास्थित रनगिरी दम्बुला अन्तर्राष्ट्रिय क्रिकेट रंगशालामा यूएईविरुद्ध उत्रिँदा नेपाल एसिया कपमा पहिलो जितको खोजीमा हुनेछ । फेब्रुअरीमा मलेसियामा भएको एसीसी वुमन्स प्रिमियर कपबाट नेपाल र यूएईले एसिया कपको यात्रा निश्चित गरेका हुन् । यूएईले मलेसियालाई पराजित गरी प्रिमियर कप जितेको थियो भने नेपाल सेमिफाइनलमा मलेसियासँग पराजित भएको थियो ।प्रिमियर कपको फाइनल पुग्ने दुई टोलीमात्र एसिया कपमा पुग्ने प्रावधान थियो । तर, पछि सेमिफाइनलमा पुग्ने टोलीलाई समावेश गर्ने निर्णयपछि नेपाल र थाइल्यान्डले एसिया कप खेल्न लागेका हुन् । त्यसयता नेपाली महिला क्रिकेट टोलीले पहिलो अन्तर्राष्ट्रिय खेलमा प्रतिस्पर्धा गर्न लागेको हो । नेपालले यूएईसहित समूह ए मा भारत र पाकिस्तानसँग प्रतिस्पर्धा गर्नेछ । नेपालले जुलाई २१ मा पाकिस्तान र जुलाई २३ मा भारतविरुद्ध खेल्ने छ । भारत र पाकिस्ता विश्व क्रिकेटकै शक्तिशाली राष्ट्र तथा एसीसीका प्रतियोगिताहरूमा यूएई हावी हुदैं आएकाले नेपाललाई एसिया कपमा पहिलो जित निकाल्न सजिलो हुनेछैन । नेपाली महिला क्रिकेट रुविना क्षेत्री, सीता रानामगर र कप्तान इन्दु वर्मा वरिपरि घुमिरहेको छ । नेपालबाट सवैभन्दा बढि ५५ ट्वान्टी२० अन्तर्राष्ट्रिय खेल्नेक्रममा पूर्व कप्तान रुविनाले ९४८७ को स्ट्राइक रेटमा ७ सय ४१ रन बनाइसकेकि छन् । उनले माल्दिभ्सविरुद्ध फेब्रुअरीमा बनाएको अविजित १ सय १८ रन नेपाली महिला क्रिकेटको एकमात्र शतक पनि हो । साथै उनले ४२ विकेट पनि लिएकी छिन् । सीता नेपाली महिला क्रिकेट टोलीको पहिलो पुस्ताका खेलाडी हुन् । सन् २००७ देखि नियमीत खेल्दै आएकी सीताले ५३ ट्वान्टी२० अन्तर्राष्ट्रिय खेलमा सर्वाधिक रन बनाउनुका साथै सर्वाधिक विकेट पनि लिएकी छिन् । देव्रेहाते सीताले ८०१२ को स्ट्राइक रेटमा ८ सय ६३ रन बनाउनुका साथै ५० विकेट पनि लिएकी छिन् । वर्तमान कप्तान इन्दुले ५३ ट्वान्टी२० अन्तर्राष्ट्रियमा ६ सय ३९ रन बनाउनुका साथै २६ विकेट लिएकी छिन् । त्यसबाहेक कविता कुँवरले ४७ ट्वान्टी२० अन्तर्राष्ट्रियमा ४१ विकेट लिएकी छिन् । नेपालका अन्य खेलाडी भने कम अनुभवि देखिएका छन् । त्यसैले यूएईविरुद्ध नेपाल अनुभवी खेलाडीकै भर पर्नु पर्ने हुनसक्छ ।"
